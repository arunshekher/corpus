<doc id="134485" url="https://ml.wikipedia.org/wiki?curid=134485" title="മുഹമ്മദ് നാസിറുദ്ദീൻ അൽബാനി">
മുഹമ്മദ് നാസിറുദ്ദീൻ അൽബാനി

മുഹമ്മദ്‌ നാസ്വിറുദ്ദീൻ അൽ അൽബാനി (അറബിക്: محمد ناصر الدين الألباني), ഈ നൂറ്റാണ്ടിലെ പ്രശസ്തനായ ഇസ്ലാമിക പണ്ഡിതൻ. ഹദീസിലെ റിപ്പോർട്ടർമാരെ പറ്റിയുള്ള വിജ്ഞാനത്തിൽ അറിവുള്ള പണ്ഡിതൻ. പൂർണ നാമം: മുഹമ്മദ്‌ നാസ്വിറുദ്ദീൻ ബിൻ നൂഹ് അൽ അൽബാനി.
ജനനം: 1914 ക്രി (1333 ഹി) ൽ അന്നത്തെ അൽബേനിയൻ തലസ്ഥാനത്തു ജനിച്ചു. പാവപ്പെട്ട കുടുംബം. പിതാവ് പണ്ഡിതനായിരുന്നു.
തുടർന്ന് അദ്ദേഹം പിതാവിന്റെ കൂടെ ദാമാസ്കസിലേക്ക് പലായനം ചെയ്തു. പ്രാഥമിക വിദ്യാഭ്യാസം അവിടെ.
വിദ്യാഭ്യാസം ഖുർആൻ, പാരായണ നിയമം, വ്യാകരണം - ഉച്ചാരണ നിയമങ്ങൾ, ഇമാം അഹ്മദ് ന്റെ കർമശാസ്ത്രം എന്നിവ പഠിച്ചു. ശൈഖ് സഈദുൽ ബുർഹാനീ ആയിരുന്നു ഹനഫീ കർമശാസ്ത്രത്തിൽ ഗുരു.
പിതാവിൽനിന്ന് ഘടികാരം നന്നാക്കുന്ന വിദ്യ പഠിച്ചു. അതിൽ പ്രാവീണ്യം നേടി. ഈ ജോലി ചെയ്യുന്നതിനിടയിലുള്ള ഒഴിവുസമയം കൂടുതൽ പഠനത്തിനു ഉപയോഗപ്പെടുത്തി.
ഹദീസ് പഠനം.

മദീന യൂണിവേഴ്‌സിറ്റിയിൽ ഹദിസ് അധ്യാപനായി നിയമിക്കപ്പെട്ടു. മൂന്നു വർഷം നീണ്ടു നിന്ന ആ സേവന കാലത്ത് സനദ്(ഹദീസുകളുടെ നിവേദക പരമ്പര) സഹിതം ഹദീസ് പഠിപ്പിക്കുന്ന ശൈലിയാണ് സ്വീകരിച്ചിരുന്നത്. മറ്റു പല പദവികളും അദ്ദേഹം ഇതിനായി മാറ്റിവെച്ചു. പ്രശസ്തരായ പൗരാണിക ഹദീസ് പണ്ഡിതരെയും അദ്ദേഹം നിരൂപണം ചെയ്തു. അങ്ങനെ ഹദീസ് വിജ്ഞാനീയത്തിന്റെ ആധികാരിക സ്രോതസ്സായി മാറി.

വ്യാജവും ദുർബലവുമായ ഹദീസുകളെ പറ്റി വിവരിക്കുന്ന നിരവധി വാള്യങ്ങൾ തന്നെ അദ്ദേഹം എഴുതി. 'ദുർബലവും വ്യാജനിർമ്മിതവുമായ ഹദീസുകൾ സമുദായത്തിൽ അവയുടെ സ്വാധീനവും' എന്നാണ് ഗ്രന്ഥത്തിന്റെ പേര്. പ്രബലമായ ഹദീസുകളെ പറ്റി വേറൊരു ഗ്രന്ഥവും രചിച്ചിട്ടുണ്ട്. ഹിജാബുൽ മർഅത്തിൽ മുസ്‌ലിമ, സ്വിഫാത്തി സ്വലാത്തുന്നബിയ്യ, അഹ്കാമുൽ ജനാഇസ്, ആദാബുസ്സിഫാഫ്, തമാമൽ മിന്ന തുടങ്ങിയ തുടങ്ങിയ നിരവധി ഹദീസ് ഗ്രന്ഥങ്ങൾ അൽബാനി രചിച്ചു. രിയാദുസ്സ്വാലിഹീൻ, ഫിഖ്ഹുസ്സുന്ന തുടങ്ങിയ പ്രസിദ്ധ ഗ്രന്ഥങ്ങളിൽ പോലും പ്രമാദങ്ങൾ അദ്ദേഹം ചൂണ്ടിക്കാട്ടി. 
ഈരഗത്ത് അദ്ദേഹം വിമർശനങ്ങളും നേരിട്ടു. അൽബാനിയുടെ വൈരുദ്ധ്യങ്ങൾ തുടങ്ങിയ ഗ്രന്ഥങ്ങളും രംഗത്ത് വന്നു. അതിനെയൊക്കെ ശക്തിയായി നേരിട്ടു. 1999 ഒക്‌ടോബർ നാലിന് 85ാം വയസ്സിൽ നിര്യാതനായി.


</doc>
<doc id="134487" url="https://ml.wikipedia.org/wiki?curid=134487" title="ശൈഖ് അബ്ദുൽ അസീസ് ബിൻ ബാസ്">
ശൈഖ് അബ്ദുൽ അസീസ് ബിൻ ബാസ്

1912 (1330 ഹി) ൽ സഊദി അറേബ്യയുടെ തലസ്ഥാന നഗരിയായ റിയാദിൽ ജനിച്ചു.
സഊദി അറേബ്യയിലെ പ്രശസ്ത പണ്ഡിതരായ ഷെയ്ഖ്‌ മുഹമ്മദ്‌ ബിൻ ഇബ്റാഹീം ആലു ഷെയ്ഖ്‌, ഷെയ്ഖ്‌ മുഹമ്മദ്‌ ബിൻ അബ്ദുൽ ലത്ത്വീഫ് ആലു ഷെയ്ഖ്‌, ഷെയ്ഖ്‌ സഅദു ബ്നു അബീ വഖാസ് അൽ ബുഖാരി തുടങ്ങിയ നിരവധി പണ്ഡിതരിൽനിന്നു വിദ്യാഭ്യാസം നേടി. ഇരുപതാം വയസ്സിൽ കാഴ്ചശക്തി പൂർണമായി നഷ്ടപ്പെട്ടെങ്കിലും വിജ്ഞാന സമ്പാദനം തുടർന്നു.
1938 മുതൽ 1956 വരെ അൽ ഖർജ് കോടതിയിൽ ജഡ്ജിയായി സേവനമനുഷ്ടിച്ചു. തുടർന്ന് ഇമാം ഇബ്നു സഊദ് യൂണിവേഴ്സിറ്റിയിലെ മഅഹദ് ഇൽമി, ലോ കോളേജ് എന്നീ സ്ഥാപനങ്ങളിൽ പ്രഫസർ, 1962 മുതൽ 1975 വരെ മദീന യൂണിവേഴ്സിറ്റി വൈസ് ചാൻസലർ എന്നീ ഔദ്യോഗിക പദവികളും വഹിച്ചു. ദാറുൽ ഇഫ്ത ചെയർമാൻ, സഊദി അറേബ്യയുടെ ഗ്രാൻറ് മുഫ്തി (മുഖ്യ മതകാര്യ ഉപദേശകൻ) എന്നീ ഉന്നത പദവികളിൽ സേവനമനുഷ്ടിച്ചു.
1999 മെയ് 13 നു ഇഹലോക വാസം വെടിഞ്ഞു.


</doc>
<doc id="134488" url="https://ml.wikipedia.org/wiki?curid=134488" title="ഇ.എം. ശ്രീധരൻ">
ഇ.എം. ശ്രീധരൻ

സംസ്ഥാന ആസൂത്രണ ബോർഡ് മുൻ അംഗവും ജനകീയാസൂത്രണ പ്രസ്ഥാനത്തിന്റെ നേതൃനിരയിലുണ്ടായിരുന്ന ആളും ആയിരുന്നു 2002-ൽ അന്തരിച്ച ഇ.എം. ശ്രീധരൻ. 
അന്തരിച്ച മുൻ മുഖ്യമന്ത്രിയും മാർക്സിസ്റ്റ് നേതാവുമായ ഇ.എം.എസ്. നമ്പൂതിരിപ്പാടിന്റെ മകനായിരുന്ന ശ്രീധരൻ അന്തരിക്കുമ്പോൾ സി.പി.ഐ. (എം) സംസ്ഥാന കമ്മിറ്റി അംഗവും ദേശാഭിമാനി റസിഡന്റ് എഡിറ്ററും ആയിരുന്നു. മുഴുവൻ സമയ പാർട്ടി പ്രവർത്തനത്തിലേക്ക് വരുന്നതിനു മുമ്പ് ചാർട്ടേഡ് അക്കൗണ്ടന്റ് ആയിരുന്നു.

1947 ജനുവരി 12ന് ഇ.എം.എസ്. നമ്പൂതിരിപ്പാടിന്റെയും ആര്യ അന്തർജനത്തിന്റെയും മൂത്ത മകനായി ജനിച്ച ശ്രീധരൻ തൃശ്ശൂർ ശ്രീ കേരളവർമ്മ കോളേജിലാണ് പഠിച്ചത്. വർഷങ്ങളോളം ചാർട്ടേഡ് അക്കൗണ്ടന്റായി സേവനമനുഷ്ഠിച്ചശേഷമാണ് 1996ൽ അദ്ദേഹം ജനകീയാസൂത്രണ പദ്ധതിയിലേയ്ക്ക് വന്നത്. 1998ൽ അച്ഛൻ മരിച്ചശേഷമാണ് അദ്ദേഹം പാർട്ടി സംസ്ഥാന കമ്മിറ്റി അംഗമായി ചുമതലയേറ്റത്. 

അർബുദരോഗത്തെത്തുടർന്ന് ഏറെക്കാലമായി ചികിത്സയിലായിരുന്ന ശ്രീധരൻ 2002 നവംബർ 14ന് 55ആം വയസ്സിൽ അന്തരിച്ചു. പരേതയായ (2001ൽ അന്തരിച്ച) ഡോ. യമുനയാണ് ഭാര്യ. രണ്ട് ആൺമക്കളുണ്ട്.


</doc>
<doc id="134489" url="https://ml.wikipedia.org/wiki?curid=134489" title="പാമ്പാടുംപാറ ഗ്രാമപഞ്ചായത്ത്">
പാമ്പാടുംപാറ ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിലാണ് പാമ്പാടുംപാറ ഗ്രാമപഞ്ചായത്ത് സ്ഥിതി ചെയ്യുന്നത്. 44.64 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്ത് നെടുങ്കണ്ടം ബ്ളോക്ക് പഞ്ചായത്ത് പരിധിയിൽ സ്ഥിതി ചെയ്യുന്നു. കൂടാതെ പാമ്പാടുംപാറ, കരുണാപുരം എന്നീ വില്ലേജുകളും ഉൾപ്പെടുന്നു. 1962-ൽ വണ്ടൻമേട് പഞ്ചായത്ത് വിഭജിച്ചാണ് പാമ്പാടുംപാറ പഞ്ചായത്ത് രൂപംകൊണ്ടത്.




</doc>
<doc id="134490" url="https://ml.wikipedia.org/wiki?curid=134490" title="നെടുങ്കണ്ടം ഗ്രാമപഞ്ചായത്ത്">
നെടുങ്കണ്ടം ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിലാണ് നെടുങ്കണ്ടം ഗ്രാമപഞ്ചായത്ത് സ്ഥിതി ചെയ്യുന്നത്. ഇതിൽ നെടുങ്കണ്ടം ബ്ളോക്കിലെ തന്നെ കൽകൂന്തൽ, പാറത്തോട് എന്നീ വില്ലേജുകളും ഉൾപ്പെടുന്നു. 71.95 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്ത് 1968-ലാണ് നിലവിൽ വന്നത്.




</doc>
<doc id="134491" url="https://ml.wikipedia.org/wiki?curid=134491" title="ചിന്നക്കനാൽ ഗ്രാമപഞ്ചായത്ത്">
ചിന്നക്കനാൽ ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന പഞ്ചായത്താണ് ചിന്നക്കനാൽ ഗ്രാമപഞ്ചായത്ത്. ഇത് ഉടുമ്പൻചോല താലൂക്കിലെ തന്നെ ദേവികുളം ബ്ലോക്കിലാണ് ഉൾപ്പെടുന്നത്. 66.74 ചതുരശ്ര കിലോമീറ്റർ വിസ്തൃതിയുള്ള ഈ പഞ്ചായത്ത് 1969 സെപ്തംബർ 29 നാണ് നിലവിൽ വന്നത്.



</doc>
<doc id="134494" url="https://ml.wikipedia.org/wiki?curid=134494" title="മാങ്കുളം ഗ്രാമപഞ്ചായത്ത്">
മാങ്കുളം ഗ്രാമപഞ്ചായത്ത്

ഇടുക്കി ജില്ലയിലെ ദേവികുളം താലൂക്കിൽ ദേവികുളം ബ്ലോക്കിലാണ് മാങ്കുളം ഗ്രാമപഞ്ചായത്ത് സ്ഥിതി ചെയ്യുന്നത്. 2000 ഓക്ടോബർ 2-ാം തിയതി രൂപീകൃതമായ ഈ പഞ്ചായത്ത് മാങ്കുളം വില്ലേജ് പരിധിയിൽ ഉൾപ്പെടുന്നു. 123 ചതുരശ്ര കിലോമീറ്റർ വിസ്തീർണ്ണമുള്ള ഈ പഞ്ചായത്തിന്റെ അതിരുകൾ വടക്കുഭാഗത്ത് മൂന്നാർ പഞ്ചായത്തും, തെക്കുഭാഗത്ത് അടിമാലി പഞ്ചായത്തും, കിഴക്കുഭാഗത്ത് മൂന്നാർ, പള്ളിവാസൽ പഞ്ചായത്തുകളും, പടിഞ്ഞാറുഭാഗത്ത് കുട്ടമ്പുഴ, അടിമാലി പഞ്ചായത്തുകളുമാണ്. ഭൂപ്രകൃതിയനുസരിച്ച് മലനാട് മേഖലയിൽ വരുന്ന മാങ്കുളം പഞ്ചായത്തിലെ പ്രധാന വിളകൾ റബ്ബർ, കൊക്കോ, കവുങ്ങ്, ഏലം, ജാതി, കാപ്പി, കൊടി, തെങ്ങ് മുതലായവയാണ്. നല്ലതണ്ണിപ്പുഴ, മാങ്കുളം പുഴ, ഈറ്റചോല പുഴ എന്നിവ പഞ്ചായത്തിലെ പ്രധാന ജലസ്രോതസ്സുകളാണ്. 

=മാങ്കുളം ചെറുകിട ജലവൈദ്യുതപദ്ധതി =

സംസ്ഥാനത്ത് വൈദ്യുതി ഉത്പാദിപ്പിച്ചു കേരള സ്റ്റേറ്റ് ഇലക്ട്രിസിറ്റി ബോർഡ്  വൈദ്യുതി ഗ്രിഡിലേക്ക്  വിൽക്കുന്ന സംസ്ഥാനത്തിലെ ആദ്യത്തെ പഞ്ചായത്ത്  ആണ് മാങ്കുളം ഗ്രാമപഞ്ചായത്ത്. 

= ഭൂപ്രകൃതിയും വിനോദ സഞ്ചാരവും =

മലമ്പ്രദേശമായ മാങ്കുളം പഞ്ചായത്തിൽ നിരവധി കുന്നുകളും, മലകളുമുണ്ട്. പള്ളികുന്ന്, 96 കുന്ന്, മുനിപാറകുന്ന്, പാർവ്വതിമല, കിളിക്കല്ല് മല, വിരിഞ്ഞപാറ മല എന്നിവ ഇവിടുത്തെ പ്രധാന കുന്നുകളും മലകളുമാണ്. മൊത്തം ഭൂവിസ്തൃതിയുടെ 25 ശതമാനം വനപ്രദേശമാണ്. ആനക്കുളം ഓര്, പെരുമ്പൻകുത്ത്, നക്ഷത്രകുത്ത്, ചിന്നാർ കുത്ത്, കിളിക്കല്ല് കുത്ത്, വിരിഞ്ഞ പാറ മുനിയറ, കള്ളക്കുട്ടികുടി കുത്ത്, കോഴിവാലൻ കുത്ത്, വെല്ലിപാറകുട്ടി, വിരിപാറ തേയിലതോട്ടം എന്നിവ ഈ പഞ്ചായത്തിലേക്ക് വിനോദ സഞ്ചാരികളെ ആകർഷിക്കുന്ന സ്ഥലങ്ങളാണ്. നെടുമ്പാശ്ശേരി-കൊടൈക്കനാൽ സംസ്ഥാന പാത പഞ്ചായത്തിലൂടെ കടന്നു പോകുന്നു. 

ഭാരതത്തിന്റെ സുഗന്ധവ്യഞ്ജന ഉദ്യാനമായ കേരള സംസ്ഥാനത്തിന്റെ കിഴക്ക് ഭാഗത്തായി സ്ഥിതി ചെയ്യുന്ന ഇടുക്കി ജില്ലയുടെ കിഴക്കേ അറ്റത്ത് തമിഴ് നാടിനോട് തൊട്ടുകിടക്കുന്ന മാങ്കുളം പഞ്ചായത്ത് ഭൂമിശാസ്ത്രപരമായും കാലാവസ്ഥ, സംസ്കാരം, കാർഷികവിളകൾ എന്നിവയുടെ കാര്യത്തിലും കേരളത്തിലെ മറ്റുപ്രദേശങ്ങളിൽ നിന്നും വ്യത്യസ്തത പുലർത്തുന്നു. പശ്ചിമഘട്ടത്തിന്റെ ഭാഗമായി സഹ്യപർവ്വതനിരകൾക്കിടയിലാണ് പ്രകൃതിരമണീയമായ ഈ പ്രദേശം സ്ഥിതി ചെയ്യുന്നത്. ഹൈറേഞ്ചസ് എന്ന കാർഷിക കാലാവസ്ഥ മേഖലയിലാണ് ഈ പഞ്ചായത്ത് ഉൾപ്പെടുന്നത്. ചരിത്രപുരാവസ്തു ഗവേഷകർ 3000 കൊല്ലങ്ങൾക്ക് മേൽ പ്രായം കണക്കാക്കിയിട്ടുള്ള പ്രപിതാ മഹാന്മാർ വരച്ച എഴുത്തളകളും നൂറ്റാണ്ടുകളായി നിലനിൽക്കുന്ന ചരിത്രമുറങ്ങുന്ന മുനിയറകളും ഈ പ്രദേശത്തിന്റെ മാത്രം സ്വന്തം. പഞ്ചപാണ്ഡവൻമാരുടെ പുണ്യപാദധൂളികളാൽ അനുഗൃഹീതമാണ് ഇവിടുത്തെ മിക്ക പ്രദേശങ്ങളും എന്ന് പഴമക്കാർ വിശ്വസിക്കുന്നു.

മാങ്കുളത്തെ കുറിച്ച് പുറംലോകം അറിഞ്ഞ് തുടങ്ങിയിട്ട് ഏറെ നാളുകളൊന്നും ആയിട്ടില്ല. വേണ്ടത്ര വാഹന സൗകര്യമോ മററ് അടിസ്ഥാന വികസനങ്ങളോ എത്തിപ്പെടാതെ കിടക്കുന്ന മാങ്കുളം അക്ഷരാർത്ഥത്തിൽ വനത്തിനുളളിലെ പറുദീസ തന്നെയാണ്. മലകളാൽ ചുറ്റപ്പെട്ട് പച്ചപ്പിന്റെ മേലങ്കിയണിഞ്ഞ് കാട്ടരുവികളാലും പുഴകളാലും വെളളച്ചാട്ടങ്ങളാലും സമൃദ്ധമായി തണുത്ത കാറ്റിന്റെ സ്പർശനത്താൽ കുളിരണിഞ്ഞ് നിൽക്കുന്ന മാങ്കുളം മൂന്നാറിനോട് ചേർന്നു കിടക്കുന്ന, അറിയപ്പെടേണ്ടുന്ന എന്നാൽ അറിയാൻ ബാക്കി വച്ച പ്രകൃതി സൗന്ദര്യത്തിന്റെ ഒരു തുരുത്താണ്.

= യാത്ര സൗകര്യം =
കല്ലാറ്റിൽ നിന്നു തുടങ്ങിയ യാത്രയിൽ മാങ്കുളത്തേക്ക് പതിനേഴ് കിലോമീറ്റർ എന്ന പൊതുമരാമത്ത് വകുപ്പിന്റെ ബോർഡ് സഞ്ചാരികളെ സ്വാഗതം ചെയ്യുന്നു. വീതി കൂടിയ ദേശീയ പാതയിൽ നിന്നും ഇടുങ്ങിയതും ഗട്ടറുകൾ നിറഞ്ഞതുമായ പതിനേഴ് കിലോമീറ്റർ ദൂരം താണ്ടുക എന്നതാണ് യാത്രയ്ക്കിടയിലെ പ്രധാന വെല്ലുവിളി. ഇടയ്ക്കിടെ വന്നു പോകുന്ന സ്വകാര്യ ബസുകളാണ് പ്രദേശത്തേക്കുളള തരക്കേടില്ലാത്ത യാത്രാ സംവിധാനം. വളഞ്ഞും തിരിഞ്ഞും പോകുന്ന റോഡിലൂടെ കുരിശുപാറയും പീച്ചാടും പിന്നിട്ടാൽ മറ്റൊരു ലോകമായി. മാനം മുട്ടെ വളർന്നു നിൽക്കുന്ന വന്മരങ്ങൾക്കിടയിലൂടെ നുരഞ്ഞൊഴുകു കാട്ടാറിനരികിലൂടെ സുഗന്ധം പൊഴിക്കുന്ന ഏലച്ചെടികൾക്കിടയിലൂടെയുളള യാത്ര ഏതൊരു സൗന്ദര്യാസ്വാദകന്റയും മനസ്സിൽ എണ്ണമറ്റ പൂക്കൾ വിരിയിക്കും. വലിയ മരങ്ങൾ പിന്നിട്ട് റോഡിനിരുവശവും പരന്ന് കിടക്കുന്ന തേയിലത്തോട്ടങ്ങൾക്കിടയിലൂടെയാണ് പിന്നീടുളള സഞ്ചാരം. നിരനിരയായി വെട്ടി നിർത്തിയിരിക്കുന്ന തേയില ചെടികൾക്കിടയിൽ വളർന്നു നിൽക്കുന്ന ചൗക്ക മരങ്ങളും കരിവീരന്റെ ഗാംഭീര്യത്തോടെ ഉയർന്നു നിൽക്കുന്ന പാറക്കൂട്ടങ്ങളും മണ്ണിലേക്ക് പെയ്തിറങ്ങാൻ വെമ്പുന്ന മഞ്ഞു കണങ്ങളും അങ്ങനെ 
മാമരങ്ങൾക്കിടയിൽ നിന്നും വിശാലമായ പച്ച വിരിച്ച് കിടക്കുന്ന തേയില ചെടികൾക്കിടയിലൂടെ സഞ്ചരിക്കുമ്പോൾ കഴിഞ്ഞ് പോകുന്ന സുന്ദര നിമിഷങ്ങളെ ഓർമകൾക്കൊപ്പം ചേർത്ത് നിർത്താൻ മത്സരിച്ച് ചിത്രങ്ങൾ പകർത്തുന്ന സഞ്ചാരികളെ വഴിയരികുകളിൽ കാണാം. 

മൂന്നാറിനോട് ചേർന്നു കിടക്കുന്ന പ്രദേശമാണെങ്കിലും ആഡംബരത്തിന്റെ വലിയ റിസോർട്ടുകളോ മുന്തിയ ഹോട്ടലുകളോ വാഹനങ്ങളുടെ തിരക്കോ ഒന്നും ഈ ഗ്രാമത്തിൽ കാണാൻ കഴിയില്ല. പകരം എവിടേക്ക് നോക്കിയാലും മാനം മുട്ട ഉയർന്നു നിൽക്കുന്ന മലകളും മലകൾക്കപ്പുറം മാനത്തെ തഴുകുന്ന മേഘ പാളികളും മാത്രം. താമസ സൗകര്യത്തിനായി വിരലിലെണ്ണാവുന്ന ഏതാനും ചില ലോഡ്ജുകളെ ആശ്രയിക്കുക എന്നതാണ് മാങ്കുളത്തെത്തിയാൽ ചെയ്യേണ്ട ആദ്യ ജോലി. ദീർഘ നേരത്തെ യാത്രാക്ഷീണം ഒഴിവാക്കാൻ ഗ്രാമത്തിലെ തണുത്ത വായു മാത്രം ശ്വസിച്ചാൽ മതിയാവും. 123 ചതുരശ്ര കിലോമീറ്റർ വിസ്തീർണ്ണമുളള ഗ്രാമത്തിൽ 12000 ജനസംഖ്യ മാത്രമാണുള്ളത്. ചരിത്രം പരിശോധിച്ചാൽ പൂഞ്ഞാർ രാജാക്കന്മാരുടെ കീഴിലായിരുന്നു ഈ പ്രദേശമെന്നു മനസ്സിലാക്കാം. ബ്രിട്ടീഷ് ആധിപത്യത്തിന്റെ ആഢത്വം വിളിച്ചോതുന്ന അവശേഷിപ്പുകൾ ഇന്ന് മാങ്കുളത്ത് ബാക്കിയായിട്ടുണ്ട്. ജനവാസ മേഖലകളെക്കാളും വനപ്രദേശമാണ് ഗ്രാമത്തിൽ അധികമായുളളത് എന്നതാണ് മാങ്കുളത്തിന്റെ വലിയ സവിശേഷതകളിൽ ഒന്ന്.
= കാലാവസ്ഥ =
വ്യത്യസ്തങ്ങളായ മൂന്ന് തരത്തിലുളള കാലാവസ്ഥയാണ് മാങ്കുളത്തിന്റെ ഏറ്റവും വലിയ പ്രത്യേകത. നവംബർ-ഡിസംബർ മാസങ്ങളിൽ പൂജ്യത്തിലും താഴെ അന്തരീക്ഷ ഊഷ്മാവ് എത്തുന്ന വിരിപ്പാറ, തണുപ്പും ചൂടും സമിശ്രമായ മാങ്കുളം, ചൂടേറെയുളള ആനക്കുളം; ഏതാണ്ട് പതിനഞ്ച് കിലോമീറ്റർ ദൂരത്തിനുളളിൽ തന്നെ വ്യത്യസ്തങ്ങളായ ഈ മൂന്നു കാലാവസ്ഥയും അനുഭവിക്കാൻ കഴിയും. മാങ്കുളത്തെത്തിയാൽ ആശ്രയിക്കാവുന്ന ഏറ്റവും നല്ല വാഹനം ജീപ്പ് തന്നെയാണ്. മണ്ണും കല്ലും നിറഞ്ഞ വഴികളിലൂടെ സഞ്ചരിക്കാൻ ഇതിലും ഉചിതമായ മറ്റൊരു വാഹനം അവിടെ കിട്ടാനില്ലായെന്നതു തന്നെയാണ് അതിന്റെ പ്രധാന കാരണം. മാങ്കുളത്തിന്റെ വിവിധ മേഖലകളിലേക്കു സഞ്ചരിക്കാൻ തയ്യാറായി കിടക്കുന്ന ടാക്‌സി ജീപ്പുകൾ അവിടെ കാണാം.

= വെളളച്ചാട്ടങ്ങൾ =
അതിശയിപ്പിക്കുന്ന ഉയരത്തിൽ നിന്നും ഇടതടവില്ലാതെ നുരഞ്ഞ് പതഞ്ഞ് താഴേക്ക് പതിക്കുന്ന ഒന്നിലധികം വെളളച്ചാട്ടങ്ങളാൽ സമ്പന്നമാണ് ഇവിടം. ചിന്നാർ വെളളച്ചാട്ടം, വിരിപ്പാറ വെളളച്ചാട്ടം, കോഴിവാലൻക്കുത്ത്, പെരുമ്പൻകുത്ത്, നക്ഷത്രകുത്ത് തുടങ്ങി അരഡസനിലധികം വെളളച്ചാട്ടങ്ങൾ മാങ്കുളത്തുണ്ട്. അവയിലേറെയും ഇരുന്നൂറ് ഇരുന്നൂറ്റമ്പത് അടിക്കുമേൽ ഉയരത്തിൽ നിന്നുമാണ് വെള്ളം താഴേക്കു പതിക്കുന്നത്. കലർപ്പില്ലാത്ത ശുദ്ധജലമാണ് എന്നു മാത്രമല്ല ശരീരം കോച്ചുന്നത്ര തണുപ്പുമാണ് അതിന്. വെളളച്ചാട്ടങ്ങളാൽ സമ്പന്നമായതിനാലാവണം സ്വന്തമായി വൈദ്യുതി ഉത്പാദിപ്പിച്ച് വൈദ്യുതി ബോർഡിന് വിൽപ്പന നടത്തുന്ന സംസ്ഥാനത്തെ ഏക പഞ്ചായത്ത് എന്ന ബഹുമതി മാങ്കുളത്തിനുണ്ട്. നക്ഷത്രകുത്തിനോട് ചേർന്നാണ് ഇത്തരത്തിൽ വൈദ്യുതി ഉത്പ്പാദിപ്പിക്കുന്ന പവർഹൗസും മറ്റ് അനുബന്ധ ഉപകരണങ്ങളും. 

= ആനക്കുളം =
കാട്ടാനക്കൂട്ടം പതിവായി വെളളം കുടിക്കാനെത്തുന്ന ആനക്കുളമാണ് മാങ്കുളത്തിന്റെ ഏറ്റവും ആകർഷീയമായ കേന്ദ്രം. ഈ അപൂർവ സുന്ദര കാഴ്ച കാണാൻ ദിവസവും ഒട്ടേറെ സഞ്ചാരികൾ ആനക്കുളത്തെത്താറുണ്ട്. ആനക്കുളത്ത് വനത്തിനോട് ചേർന്നു കിടക്കുന്ന പുഴയിലാണ് ഗജവീരന്മാറരുടെ നീരാട്ട.വേനൽക്കാലമാകുന്നതോടെ ഉൾവനങ്ങളിൽ രൂക്ഷമായ ജലക്ഷാമം അനുഭവപ്പെടും. ഈ സമയത്ത് കുടിക്കാനും കുളിക്കാനുമുളള വെളളം തേടിയാണ് കാട്ടാനക്കൂട്ടം ആനക്കുളത്തെത്താറുളളത്. പുഴയിലെ ഒരു പാറയുടെ കീഴിൽ നിന്നുയരുന്ന കുമിളകൾക്ക് ഉപ്പ് രസം ഉണ്ടെന്നും ഓര് എന്ന് പ്രദേശവാസികൾ വിളിക്കുന്ന ഈ ഓര് വെളളം ആനകൾക്ക് ഏറെ പ്രിയപ്പെട്ടതാണെന്നും ഇത് കുടിക്കുവാനായാണ് ദിവസേന നിരവധിയായ ആനകൾ ഇവിടേക്ക് എത്തുന്നതെന്നും പറയപ്പെടുന്നു. മുപ്പത് ആനകൾ വരെ കൂട്ടമായി എത്തിയ ദിവസങ്ങൾ ഉണ്ടെന്നു പ്രദേശവാസികൾ പറഞ്ഞു. ഈ കാട്ടാന കൂട്ടത്തിന്റെ സാമീപ്യം മൂന്ന് നാല് മാസത്തോളം ഇവിടെയുണ്ടാകും. മഴക്കാലം ആരംഭിക്കുമ്പോൾ മാത്രമാണ് ഇവ തിരികെ ഉൾവനങ്ങളിലേക്ക് പോകാറുളളത്രേ. കുട്ടിയാനകൾ മുതൽ കൊലകൊമ്പന്മാാർ വരെ പുഴയിൽ കളിച്ച് തിമിർക്കുമ്പോൾ പുഴയോട് ചേർന്നുളള വലിയ മൈതാനത്ത് കുട്ടികൾ കാൽപ്പന്ത് കളിക്കുന്നത് ഏറെ കൗതുകത്തോടെ മാത്രമേ കാണാൻ കഴിയൂ. വെളളം കുടിക്കാൻ എത്തുന്ന ആനകൾ പുഴ കടന്ന് ജനവാസ മേഖലയിലേക്ക് വരികയോ ആളുകളെ ഉപദ്രവിക്കുകയോ ചെയ്യാറില്ല എന്നും ഇവിടുത്തുകാർ പറഞ്ഞു. ആനക്കൂട്ടം വിഹരിക്കുന്ന ആനക്കുളം ഫോറസ്റ്റ് റെയ്ഞ്ചിന് കീഴിലുളള ഈ വനമേഖലയും സഞ്ചാരികളെ ത്രസിപ്പിക്കുതാണ്. പച്ചപ്പ് നിറഞ്ഞ പുൽമൈതാനത്താണ് ആനകളെ കാണാൻ സഞ്ചാരികൾ തമ്പടിക്കാറ്. വൻ മരങ്ങളാലും ജൈവസമ്പത്താലും അനുഗൃഹീതമായ ഈ വന മേഖലയിൽ അപൂർവ ഇനത്തിൽപ്പെട്ട വേഴാമ്പൽ ഉൾപ്പെടെയുളള പക്ഷികളുടെ സംരക്ഷിത മേഖല കൂടിയാണ്.

= ആദിവാസികൾ =

പ്രകൃതിയുമായി ഏറെ അടുത്തിടപ്പഴകുന്ന ആദിവാസി വിഭാഗങ്ങളുടെ ജീവിതം നേരിട്ട് കണ്ടറിയാൻ മാങ്കുളത്തേക്കുളള യാത്ര സഹായിക്കുമെന്നത് മറ്റൊരു പ്രത്യേകതയാണ്. ജനസാന്ദ്രത നന്നേ കുറഞ്ഞ മാങ്കുളത്ത് ഏകദേശം ഇരുപത്തഞ്ച് ശതമാനത്തോളം ആദിവാസി ജനതയാണ് ഉളളത്. പ്ലാമലക്കുടി, താളുകണ്ടം കുടി, വിരിപാറ ആദിവാസി സെറ്റിൽമെന്റ്, കോഴിയിളക്കുടി, ചിക്കണംകുടി, ശേവലുക്കുടി, കളളക്കൂട്ടി കുടി തുടങ്ങിയ മേഖലകളിലാണ് ആദിവാസി ജനത ജീവിച്ച് വരുന്നത്. മുതുവാൻ, മാൻ സമുദായത്തിൽപ്പെടുന്ന ‘ ആദിവാസി വിഭാഗങ്ങളെയാണ് ഇവിടെ കണ്ട് വരുന്നത്. ഉൾക്കാടുകളിൽ തങ്ങളുടേതായ പാരമ്പര്യ ജീവിത ശൈലി നയിക്കുന്ന ഇവർ അത്യാവശ്യ സാഹചര്യങ്ങളിൽ മാത്രമാണ് പുറംലോകവുമായി ബന്ധപ്പെടാറ്. ഭാഷ, വസ്ത്രധാരണ രീതി, ആചാരങ്ങൾ, ഭക്ഷണം, പണ സമ്പാദനം എന്നിവയിലൊക്കെ ഏറെ കൗതുകകരമായ കാഴ്ചകളാണ് ഈ ആദിവാസി ജനത കാണിച്ച് തരുന്നത്. തമിഴ് മിശ്രമായ മലയാള ഭാഷയാണ് പൊതുവായി ഇവർ ഉപയോഗിക്കുന്നത് എങ്കിൽ കൂടിയും ഈ വിഭാഗത്തിന്റെ തനതായ ഭാഷയ്ക്ക് ലിപി ഇല്ലയെന്നതാണ് ഏറ്റവും വലിയ പ്രത്യേകത. കടുംനിറത്തിലുളള വസ്ത്രങ്ങൾ കൂടുതലായി ഉപയോഗിക്കുന്ന ഇവർ ധാരാളമായി ആഭരണങ്ങളും അണിയാറുണ്ട്. വെറ്റില കൂട്ടി മുറുക്കുക എന്നത് ഇവരുടെ ദൈനംദിന ജീവിതത്തിന്റെ ഭാഗമാണ്. പുരുഷന്മാർ പലരും മുടി നീട്ടി വളർത്തിയിട്ടുണ്ടാകും. വന വിഭവങ്ങളാണ് ഇവരുടെ പ്രധാന വരുമാന മാർഗം. മൂർച്ചയുള്ള ഒരായുധം ഇവർ എപ്പോഴും കൈയ്യിൽ കരുതും. പ്രായപൂർത്തിയായ ആൺകുട്ടികളും പെൺകുട്ടികളും വീടുകളിൽ നിന്നും മാറി വനത്തിനുള്ളിൽ വെവ്വേറെ വീടുകൾ നിർമ്മിച്ചാണ് താമസിക്കാറ്. ഗോത്രത്തിനുള്ളിലെ പ്രശ്‌ന പരിഹാരത്തിനായി ഊരു മൂപ്പൻ ഇവർക്കു ണ്ടായിരിക്കും. ആർത്തവ സമയങ്ങളിൽ ഈ വിഭാഗത്തിലെ സ്ത്രീകൾ ‘വാലായ്മപ്പുരകൾ’ എന്നു പേരിട്ടിരിക്കുന്ന കുടിലുകളിൽ മാറിയാണ് താമസിക്കാറ്. ഗോത്രത്തിനകത്തും ഗോത്രത്തിനുപുറത്തും ഉള്ള അന്യപുരുഷന്മാരുടെ മുമ്പിൽ കഴിവതും ഈ വിഭാഗത്തിലെ സ്ത്രീകൾ വരാറില്ല. മരച്ചീനി, ചേമ്പ് ,തിന ,ചോളം , തുവര എന്നിവയൊക്കെയാണ് ഇവരുടെ പ്രധാന കൃഷികൾ. ഈറ്റ ഉപയോഗിച്ച് തീർത്ത വയായിരിക്കും ഇവരുടെ കുടിലുകൾ. തെറ്റ് ചെയ്താൽ ഊര് വിലക്കുൾപ്പെടെയുള്ള ശക്തമായ ശിക്ഷാവിധികളും ഈ ജനവിഭാഗം പിന്തുടർന്നു വരുന്നുണ്ട്. ഇത്തരത്തിൽ കൗതുകമുണർത്തുന്ന ഒരു ജനവിഭാഗത്തെ അടുത്തറിയാനുള്ള ഒരു സാഹചര്യവും മാങ്കുളത്തേക്കുള്ള യാത്രയിലൂടെ സാധിച്ചെടുത്തു.

= കാർഷികവൃത്തി = 

സമ്പൂർണ്ണ ജൈവഗ്രാമം കൂടിയാണ് മാങ്കുളം. കാർഷികവൃത്തിയുടെ കാര്യത്തിൽ ഈ ഗ്രാമം ഏതാണ്ട് സ്വയംപര്യാപ്തമാണ്. ഏലം, റബ്ബർ, കാപ്പി ,കുരുമുളക്, തേയില എന്നിവയ്ക്കു പുറമെ വാഴ, മരച്ചീനി, നെല്ല് ,ചേമ്പ്, ചേന തുടങ്ങിയ ഭക്ഷ്യവിളകളും ഇവിടുത്തെ കർഷകർ ഉത്പാദിപ്പിച്ചുവരുന്നു. മാങ്കുളത്തെ ജനസംഖ്യയിൽ 99 ശതമാനം ആളുകളും കർഷകരാണ് എതാണ് ഇവിടുത്തെ പ്രത്യേകത. ജൈവകൃഷി പിന്തുടരുന്ന മാങ്കുളത്തെ കർഷകർക്ക് 100 മേനി വിജയമാണ് ഇവിടുത്തെ മണ്ണും കാലാവസ്ഥയും സമ്മാനിക്കുന്നത്. 100 കിലോയ്ക്ക് മുകളിൽ തൂക്കമുള്ള വാഴക്കുലകളും ഒറ്റക്കെടുത്തുയർത്താൻ പറ്റാത്ത മരച്ചീനിയുടെ കിഴങ്ങുകളും ഈ ജൈവഗ്രാമത്തിൻെ്‌റ പ്രത്യേകതകളാണ്. ഉത്പന്നങ്ങൾ വിറ്റഴിക്കുന്നതിനായി കർഷക വിപണിയും ഇവിടെയുണ്ട്. കാർഷിക മേഖലയോടും മൃഗപരിപാലനത്തോടും ചേർന്നു നിന്നുകൊണ്ടുള്ള വിനോദസഞ്ചാരത്തേയും ഇവിടുത്തുകാർ പ്രോത്സാഹിപ്പിക്കുന്നുണ്ട്. നിരവധിയായ സ്‌പൈസസ് ഗാർഡനുകളും ഫാമുകളും സഞ്ചാരികൾക്കായി ഇവിടെ തുറന്നിട്ടുണ്ട്. മീൻ പിടിക്കുക എന്ന തനി നാടൻ ശൈലിയെ തന്നെ ഇവിടുത്തുകാർ ടൂറിസത്തിന്റെ ഭാഗമാക്കി മാറ്റിയിട്ടുണ്ട്. നിശ്ചിത തുകയടച്ച് സഞ്ചാരികൾക്ക് ചൂണ്ടയിട്ടു രസിച്ച് യാത്ര അവിസ്മരണീയമാക്കാവുന്നതാണ്. ഇവിടുത്തെ കുടുംബങ്ങളിലധികവും വിഷമയമല്ലാത്ത പച്ചക്കറികളാണ് ഏറെയും ഉപയോഗിക്കുന്നത് അവയൊക്കെ തന്നെയും അവരവരുടെ തൊടികളിൽ വിളഞ്ഞവയുമാണ്.

= ട്രീഹൗസുകൾ = 

വലിയ മരങ്ങളുടെ ശിഖരങ്ങളിൽ നിർമ്മിച്ചിരിക്കുന്ന ഏറുമാടങ്ങൾ അഥവ ട്രീ ഹൗസുകളാണ് മാങ്കുളത്തെ മറ്റൊരു ആകർഷണ കേന്ദ്രം. ആദ്യകാലത്ത് ഈ മേഖലയിൽ ട്രീഹൗസുകൾ നിർമ്മിച്ചിരുന്നത് കാട്ടുമൃഗങ്ങളിൽ നിന്നു രക്ഷനേടാനായിരുന്നു എങ്കിൽ ഇപ്പോൾ സഞ്ചാരികളെ ആകർഷിക്കാനാണ് ഇത്തരം വീടുകൾ നിർമ്മിക്കുന്നത്. നിലത്തുനിന്നും ഗോവണികയറി മുകളിലെത്തിയാൽ ഒരുകൊച്ചു വീടിനു സമാനമായ എല്ലാക്രമീകരണങ്ങളും ഈ ട്രീഹൗസുകളിൽ ഒരുക്കിയിട്ടുണ്ട്. ഭൂമിക്കും ആകാശത്തിനുമിടയിൽ മാമരങ്ങൾക്ക് മുകളിൽ അങ്ങനെ നിൽക്കുമ്പോൾ മനസ്സിൽ അൽപ്പം ഭയം കയറിപ്പറ്റാതില്ല. എങ്കിലും ഇളം കാറ്റേറ്റ് ഇലകളുടെ മർമ്മരങ്ങൾക്ക് കാതോർത്ത് വനത്തിനുള്ളിലെ പറുദീസയിൽ ദൂരേക്ക് കണ്ണും നട്ടങ്ങനെ നിൽക്കുക എന്നത് ഏറെ ആസ്വദ്യകരം തന്നെ. വലിയ കാട്ടാറിനു കുറുകെ ബലിഷ്ഠമായ കമ്പികൾ ബന്ധിപ്പിച്ച് നിർമ്മിച്ചിരിക്കുന്ന പാലങ്ങളാണ് കാഴ്ച്ചക്കാരെ അമ്പരപ്പിക്കുന്ന മറ്റൊരു വസ്തു. ‘ആട്ടുപാല’മെന്നും ‘തൂക്കുപാല’മെന്നുമൊക്കെ പ്രദേശവാസികൾ പേരിട്ടുവിളിക്കുന്ന ഈ പാലത്തിലൂടെയുള്ള സാഹസികയാത്രക്ക് അൽപം മനോധൈര്യം തന്നെ വേണം. പാലത്തിൽ കാലെടുത്തുവയ്ക്കുമ്പോൾ മുതൽ പാലം താഴേക്കും മുകളിലേക്കും ഒരു താളത്തിൽ ആടാൻ തുടങ്ങും. ആ താളത്തിനൊത്ത് കാലുകൾ പറിച്ച് വച്ച് മറുകര എത്തുക എന്നത് ഏറെ ശ്രമകരം തന്നെ. ഇടക്കെങ്ങാനും വെള്ളത്തിലേക്ക് നോക്കിയാൽ പാലമുൾപ്പെടെ ഒഴുകിപ്പോകുന്നതായി തോന്നും അതിനാൽ പാലത്തിൽ കയറുമ്പോൾ മുതൽ മുമ്പോട്ടു മാത്രമെ നോക്കാവു എന്ന് പ്രദേശവാസികൾ മുറിയിപ്പ് തരുന്നു. കാര്യങ്ങൾ ഇത്തരത്തിലൊക്കെയാണെങ്കിലും സ്‌കൂൾ വിദ്യാർത്ഥികൾ മുതൽ പ്രായമായവർ വരെ യാതൊരു സങ്കോചവുമില്ലാതെ കൈകൾപോലും പിടിക്കാതെ പാലത്തിലൂടെ അക്കരയിക്കരെ യാത്ര ചെയ്യുന്നത് ഏറെ അത്ഭുതത്തോടെ നോക്കിനിന്നു.

= ചരിത്രം = 

മുമ്പ് സൂചിപ്പിച്ച പോലെ രാജഭരണത്തിന്റെയും ബ്രിട്ടീഷ് ഭരണത്തിന്റെയും അവശേഷിപ്പുകൾ കൂടികണ്ടശേഷമേ മാങ്കുളത്തു നിന്നും മടങ്ങാൻ മനസ് അനുവദിക്കുകയുള്ളു. പൂഞ്ഞാർ രാജഭരണ കാലത്ത് നിർമിച്ച ബംഗ്ലാവുകളുടെ അവശിഷ്ടങ്ങൾ ഇപ്പോഴും മാങ്കുളത്തുണ്ട്.’ബംഗ്ലാവ് തറ’ എന്ന സ്ഥലവാസികൾ പേരിട്ടു വിളിക്കുന്ന ഈ ചരിത്ര ഭൂമിയിൽ നിന്നു പ്രദേശവാസികൾക്ക് വളരെ വിലപ്പെട്ട’ മുത്തുകളും സ്വർണ്ണ മണികളും ദ്രവിച്ച് തീർന്ന ആയുധങ്ങളും അടുത്ത കാലത്ത് ലഭിച്ചിരുന്നു എന്നാണ് പറയുന്നത്. ബ്രിട്ടീഷ് ഭരണ കാലത്ത് കുതിര കുളമ്പടികളാൽ മുഖരിതമായിരുന്ന പഴയ ആലുവ-മൂന്നാർ റോഡിന്റെ ഭാഗങ്ങളും യാത്രക്കിടയിൽ കാണാൻ സാധിക്കും. നൂറ് വർഷങ്ങൾക്കപ്പുറം ഉണ്ടായ ശക്തമായ വെള്ളലപ്പാച്ചിലിനെയും ഉരുൾപ്പൊട്ടലിനെയും അതിജീവിച്ച പാലങ്ങളുടെയും കലുങ്കുകളുടെയും ബാക്കിപത്രം ഇപ്പോഴും കൗതുകം ജനിപ്പിക്കുന്നതാണ്. സാങ്കേതിക വിദ്യ വികസിക്കാത്ത കാലത്ത് പോലും ഭീമാകാരമായ കരിങ്കല്ലുകൾ കീറി ഉണ്ടാക്കിയ വലിയ കരിങ്കൽ പാളികൾ ഉപയോഗിച്ചാണ് കലുങ്കുകളും പാലങ്ങളും അക്കാലത്ത് നിർമ്മിച്ചിരുന്നത്. ആലുവ മുതൽ മൂന്നാർ വരെയുളള രാജപാതയിൽ ഒരിടത്തും കാര്യമായ കയറ്റിറക്കങ്ങൾ ഇല്ല എന്നതും കാഴ്ചക്കാരനെ അമ്പരിപ്പിക്കുന്നു.

പ്രകൃതിയുടെ മടിത്തട്ടിൽ പശ്ചിമഘട്ട മലനിരകളോട് ചേർന്നു കിടക്കുന്ന ഈ കൊച്ചു ഗ്രാമം സഞ്ചാരികളെ മാടിവിളിക്കുകയാണ്. കാറ്റിന്റെ ഇളം സ്പർശനത്തിൽ നിന്നും ഇലകളുടെ മർമ്മരങ്ങളിൽ നിന്നും അകന്ന് തേയില കാടുകൾക്കിടയിലൂടെ തിരികെ മൂന്നാറിലേക്ക് മടങ്ങുമ്പോൾ മനസ്സ് മാത്രം ഒപ്പമെത്തിയില്ല. വീണ്ടും ഒരു മടങ്ങി വരവിനായി കാതോർക്കുന്ന നിശ്ശബ്ദതക്കൊപ്പം മനസ്സും അലിഞ്ഞ് ചേർന്നിരുന്നു.

=അതിരുകൾ=





</doc>
<doc id="134498" url="https://ml.wikipedia.org/wiki?curid=134498" title="ശാന്തൻപാറ ഗ്രാമപഞ്ചായത്ത്">
ശാന്തൻപാറ ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് ശാന്തൻപാറ ഗ്രാമപഞ്ചായത്ത്. ദേവികുളം ബ്ളോക്ക് പഞ്ചായത്തിന്റെ പരിധിയിൽ ഉൾപ്പെടുന്നു. 1958-ൽ നിലവിൽ വന്ന ഈ പഞ്ചായത്തിന്റെ വിസ്തീർണ്ണം 78.71 ചതുരശ്ര കിലോമീറ്ററാണ്. 



</doc>
<doc id="134499" url="https://ml.wikipedia.org/wiki?curid=134499" title="സേനാപതി ഗ്രാമപഞ്ചായത്ത്">
സേനാപതി ഗ്രാമപഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ഒരു പഞ്ചായത്താണ് സേനാപതി ഗ്രാമപഞ്ചായത്ത്. 
40.948 ചതുരശ്രകിലോമീറ്റർ വിസ്തൃതിയുള്ള ഈ പഞ്ചായത്ത് നെടുങ്കണ്ടം ബ്ളോക്ക് പഞ്ചായത്ത്, ചതുരംഗപ്പാറ വില്ലേജ്, കാന്തിപ്പാറ വില്ലേജ്, ഉടുമ്പൻചോല വില്ലേജ് എന്നിവയുടെ പരിധിയിൽ വരുന്നു. 1.12.1971-ലാണ് സേനാപതി പഞ്ചായത്ത് രൂപം കൊണ്ടത്.



</doc>
<doc id="134501" url="https://ml.wikipedia.org/wiki?curid=134501" title="ഉൽപ്പത്തിപ്പുസ്തകം">
ഉൽപ്പത്തിപ്പുസ്തകം

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും ആദ്യഗ്രന്ഥമാണ് ഉല്പത്തിപ്പുസ്തകം. പഞ്ചഗ്രന്ഥി എന്നു കൂടി പേരുള്ള യഹൂദനിയമഗ്രന്ഥമായ തോറായിലെ അഞ്ചുഗ്രന്ഥങ്ങളിൽ ആദ്യത്തേതും ഇതാണ്.ബി.സി. ഒമ്പത് -ആറ് ശതകങ്ങളിൽ രചിക്കപ്പെട്ടതും അഞ്ചാം ശതകത്തിൽ സങ്കലനം ചെയ്യപ്പെട്ടതുമായ ഉത്പത്തി പുസ്തകത്തിന് ഒരു ആദ്യകാലസാഹിത്യഗ്രന്ഥമെന്ന നിലയിലും പ്രാധാന്യമുണ്ട് .
തന്റെ വചനം വഴി ലോകത്തെ ഉരുവാക്കിയ ദൈവം, മനുഷ്യനെ സ്രൃഷ്ടിച്ച് ഭൂമിയുടെ മേൽനോട്ടം ഏല്പിക്കുകയും സകലമൃഗത്തിനും പേരിടുവാനും ഏൽപ്പിച്ചു. എന്നാൽ മനുഷ്യന്റെ അധഃപതനത്തെ തുടർന്ന് ദൈവം ഭൂമിയിലെ സൃഷ്ടികളിൽ എണ്ണപ്പെട്ടതൊഴിച്ചുള്ളതിനെ പ്രളയത്തിൽ നശിപ്പിക്കുകയും. പ്രളയാനന്തരമുണ്ടായ നവലോകവും പണ്ടേപ്പോലെ തന്നെ അധപതിച്ചെങ്കിലും ദൈവം അതിനെ നശിപ്പിക്കാതെ,ദൈവത്തെ അറിയുന്ന ഒരു ജനതയെ വാർത്തെടുക്കാൻ ദൈവം തിരുമാനിക്കുകയും അബ്രാഹത്തെ രക്ഷയുടെ ബീജമാകാൻ തെരഞ്ഞെടുക്കുകയും. സകലജനത്തിൽ നിന്നും അവനെ മാറ്റിനിർത്തുവാൻ ദൈവം തിരുമാനിച്ചു. അത് അനുസരിച്ച് അബ്രാഹം തന്റെ ദേശം ഉപേക്ഷിച്ച്, ദൈവം അവകാശമായി നൽകിയ കാനാൻദേശത്തേക്കു പോകുകയും. ആ ദേശത്ത് അബ്രാഹവും തന്റെ മകൻ ഇസഹാക്കും, പിന്നീട് ഇസ്രായേൽ എന്നു ദൈവം പേരിട്ട പേരക്കിടാവ് യാക്കോബും അനുഗൃഹീതരായി ജീവിച്ചു.എന്നാൽ അവരുടെ പിൻതലമുറ ചെയ്ത പ്രവൃത്തിയുടെ ഫലമായി അവർ ഈജിപ്തിലേക്കു അടിമകൾ ആയി കൊണ്ടുപോകുകയും പിനീട് മോശെ മുഖാന്തരം മോചിപ്പിക്കുകയും ചെയുന്നു

ബൈബിളിലെ ഏറെ അറിയപ്പെടുന്ന കഥകളിൽ പലതും ഈ പുസ്തകത്തിലാണ്. നന്മനിറഞ്ഞ ലോകത്തെ ദൈവം എങ്ങനെ സൃഷ്ടിച്ചു എന്നു വിവരിച്ചു കൊണ്ടാണ് പുസ്തകം ആരംഭിക്കുന്നത്. വിലക്കപ്പെട്ട കനി തിന്നതിന്റെ പേരിൽ ഏദൻ തോട്ടത്തിൽ നിന്നു പുറത്താക്കപ്പെട്ട ആദമിന്റെയും ഹവ്വയുടെയും മക്കളായ കായേനും ആബേലും തമ്മിൽ കലഹിക്കുകയും കായേൻ ആബേലിനെ വധിക്കുകയും ചെയ്യുന്നു. വെള്ളപ്പൊക്കത്തിലൂടെ ദൈവം വീണ്ടും മനുഷ്യനെ ശിക്ഷിക്കുന്നു. നോഹയും കുടുംബവും എല്ലാ ജന്തുക്കളുടെയും ഓരോ ആണും പെണ്ണും മാത്രം രക്ഷപ്പെടുന്നു. ദൈവം മൃഗങ്ങളുടെമേൽ മനുഷ്യന് ആധിപത്യം നൽകുന്നു. ഹീബ്രു ജനതയുടെ ചരിത്രം തുടർന്ന് വിവരിക്കുന്നു. അബ്രഹാം, ഇസഹാക്ക്, യാക്കോബ്, യോസേഫ് തുടങ്ങിയ ആദിപിതാക്കളുടെ ചരിത്രവും വംശാവലിയും ഇതിൽ ചിത്രീകരിച്ചിട്ടുണ്ട് . 

ലോകസൃഷ്ടി, ആദാം ഹവ്വമാർ, വിലക്കപ്പെട്ട കനി, കയീനും ആബേലും, നോഹയുടെ പേടകം, ബാബേലിലെ ഗോപുരം, അബ്രാഹമിന്റെ വിളി, ഇസഹാക്കിന്റെ ബലി, സാറായും ഫറവോനും, സാറായും അബിമെലേക്കും, സിദ്ദിം താഴ്‌വരയിലെ യുദ്ധം, സോദോ-ഗൊമോറകൾ, യാക്കോബും എസ്സോവും, യാക്കോബിന്റെ വിവാഹം, യാക്കോബും ലാബാനും, ദൈവദൂതനുമായുള്ള യാക്കോബിന്റെ മല്പിടുത്തം, ജോസഫിന്റെ സ്വപ്നങ്ങളും ബഹുവർണ്ണക്കുപ്പായവും, യാക്കോബ് മക്കളെ അനുഗ്രഹിക്കുന്നത്, ജോസഫ് ഫറവോന്റെ സ്വപ്നം വ്യാഖ്യാനിക്കുന്നത്, ഓനാന്റെ പാപം, ലോത്തും പെണ്മക്കളും, അബ്രഹാം മക്‌ഫെലാ ഗുഹ വിലക്കുവാങ്ങുന്നത് എന്നിവ കഥകളിൽ ചിലതാണ്. ഘടനാപരമായി നോക്കിയാൽ ഈ കൃതി, "ആദിമചരിത്രത്തിൽ" (ഉല്പത്തി അദ്ധ്യായങ്ങൾ 1-11) ആരംഭിച്ച് അബ്രഹാം, ഇസഹാക്ക്, യാക്കോബ് എന്നീ പൂർവപിതാക്കളുടെ കഥാവൃത്തങ്ങളിലൂടെ പുരോഗമിച്ച് (ഉല്പത്തി: അദ്ധ്യായങ്ങൾ 12-50) ജോസഫിന്റെ കഥയിൽ സമാപിക്കുന്നു.50 അധ്യായങ്ങൾ ഉണ്ട് ഈ പുസ്തകത്തിൽ.

ഇസ്രായേലിലെ രാജഭരണകാലത്ത് വികസിച്ചുവന്ന പാരമ്പര്യങ്ങളും അതിനേക്കാൾ മുൻപു രൂപപ്പെട്ട ചില കവിതകളും ഉല്പത്തിയുടെ ഭാഗമാണെങ്കിലും അതിന്റെ കർതൃത്ത്വത്തെക്കുറിച്ച് പണ്ഡിതന്മാർക്കിടയിൽ അഭിപ്രായൈക്യമില്ല. ഈ കൃതിയുടെ അന്തിമരൂപവും സന്ദേശവും ക്രി.മു. ആറും അഞ്ചും നൂറ്റാണ്ടുകളിലെ ബാബിലോണിയ പ്രവാസത്തിന്റേയും പേർഷ്യൻ ഭരണത്തിന്റേയും കാലങ്ങളിലേതാണെന്ന് കരുതുന്നവരുണ്ട്.

യഹൂദരും ക്രിസ്ത്യാനികളും ഈ ഗ്രന്ഥത്തിനു കല്പിക്കുന്ന ദൈവശാസ്ത്രപരമായ പ്രാധാന്യം, ദൈവമായ യഹോവയെ അവന്റെ തെരഞ്ഞെടുക്കപ്പെട്ട ജനവും വാഗ്ദത്തഭൂമിയുമായി കൂട്ടിയിണക്കുന്ന അതിലെ ഉടമ്പടിയുമായി ബന്ധപ്പെട്ടിരിക്കുന്നു. ഉല്പത്തിചരിത്രത്തെ രക്ഷാപ്രതീക്ഷ പോലുള്ള ക്രിസ്തുമതത്തിലെ മൗലിക സങ്കല്പങ്ങളുടെ പൂർവരൂപമായി വ്യാഖ്യാനിക്കാൻ ഇഷ്ടപ്പെടുന്ന ക്രിസ്ത്യാനികൾ, കുരിശിൽ ദൈവപുത്രനായ യേശു സമർപ്പിച്ച പരിഹാരബലിയെ ഈ ഗ്രന്ഥത്തിലെ ദൈവിക വാഗ്ദാനത്തിന്റെ പൂർത്തീകരണമായി കാണുന്നു. 


</doc>
<doc id="134512" url="https://ml.wikipedia.org/wiki?curid=134512" title="വെളിയം ഭാർഗവൻ">
വെളിയം ഭാർഗവൻ

കേരളത്തിൽ നിന്നുള്ള ഒരു ഇന്ത്യൻ കമ്യൂണിസ്റ്റ് നേതാവാണ് വെളിയം ഭാർഗവൻ (മേയ് 1928 - 18 സെപ്റ്റംബർ 2013). കേരളത്തിലെ കമ്യൂണിസ്റ്റ് പാർട്ടി ഓഫ് ഇന്ത്യയുടെ സെക്രട്ടറിയായി 2010 നവംബർ 14-വരെ പ്രവർത്തിച്ചിരുന്നു. അനാരോഗ്യം മൂലം തന്നെ ഒഴിവാക്കണമെന്ന് വെളിയം ആവശ്യപ്പെട്ടതിനെത്തുടർന്ന് സെക്രട്ടറി സ്ഥാനം സി.കെ. ചന്ദ്രപ്പന് നൽകി.

കൊല്ലം ജില്ലയിലെ വെളിയത്താണ് ഭാർഗവൻ ജനിച്ചത്. ചടയമംഗലം നിയമസഭാ മണ്ഡലത്തിൽ നിന്നു ഇദ്ദേഹം ഒന്നാം കേരള നിയമസഭയിലേക്ക് തെരഞ്ഞെടുക്കപ്പെട്ടു. 1960 ലും അദ്ദേഹം ചടയമംഗലത്തെ പ്രതിനിധീകരിച്ച് നിയമസഭയിലെത്തിയിട്ടുണ്ട്.

കൊല്ലം പ്രാക്കുളം സമരത്തിന് നേതൃത്ത്വം നൽകി. നാല് തവണയായി 12 വർഷക്കാലം സംസ്ഥാന സെക്രട്ടറിയായി പ്രവർത്തിച്ചു



</doc>
<doc id="134515" url="https://ml.wikipedia.org/wiki?curid=134515" title="തനക്ക്">
തനക്ക്

എബ്രായബൈബിളിലെ ഗ്രന്ഥങ്ങളുടെ അംഗീകൃതസംഹിതയെ സൂചിപ്പിക്കാൻ യഹൂദർ ഉപയോഗിക്കുന്ന പേരാണ് തനക്ക്. "മസോറട്ടിക് പാഠം", "മിക്രാ" എന്നീ പേരുകളിലും അതറിയപ്പെടുന്നു. തനക്ക് എന്ന ചുരുക്കപ്പേര് മസോറട്ടിക് പാഠത്തിന്റെ പരമ്പാരാഗതമായ മൂന്നു ഉപവിഭാഗങ്ങളുടെ പേരിന്റെ ആദ്യാക്ഷരങ്ങൾ ചേർന്നുണ്ടായതാണ്: പഞ്ചഗ്രന്ഥി എന്നുകൂടി അറിയപ്പെടുന്ന നിയമസംഹിതയായ തോറാ, പ്രവചനഗ്രന്ഥങ്ങളായ നെവീം, പ്രബോധനപരമായ ലിഖിതങ്ങൾ ചേർന്ന കെതുവിം എന്നിവയാണ് ആ ഉപവിഭാഗങ്ങൾ. തനക്ക് എന്ന പേര് തോറാ, നെവീം, കെതുവിം എന്നീ ഗ്രന്ഥസമുച്ചയങ്ങളെ സൂചിപ്പിക്കുന്നു. 'വായിക്കപ്പെടുന്നത്' എന്നർത്ഥമുള്ള "മിക്രാ" (מקרא), എന്ന പേര് തനക്കിനു പകരമായി ഉപയോഗിക്കുന്ന ഒരു എബ്രായ നാമമാണ്. ബൈബിളിന്റെ പുരാതന ഗ്രീക്കു പരിഭാഷയായ സെപ്ത്വജിന്റ്, യഹൂദരുടെ അംഗീകൃതപാഠത്തിൽ ഇല്ലാത്ത ചില ഭാഗങ്ങൾ ഉൾക്കൊള്ളുന്നു. ഈ ഭാഗങ്ങൾ വ്യത്യസ്ത അളവുകളിൽ അടങ്ങുന്ന തനക്കിന്റെ ക്രിസ്തീയപാഠങ്ങൾ പൊതുവേ പഴയനിയമം എന്നറിയപ്പെടുന്നു. സെപ്ത്വജിന്റും മസോറട്ടിക് പാഠവും തമ്മിൽ ഉള്ളടക്കത്തിൽ ഗണ്യമായ വ്യത്യാസമുണ്ട്. "നിയമത്തേയും പ്രവാചകന്മാരേയും" പുതിയനിയമം പലവട്ടം വേർതിരിച്ചു പറയുന്നുണ്ടെങ്കിലും, പഴയനിയമം, യഹൂദബൈബിളിലെ പരമ്പരാഗത ഉപവിഭാഗങ്ങളെ പിന്തുടരുന്നില്ല. 

താൽമുദിൽ രേഖപ്പെടുത്തിയിരിക്കുന്ന ഒരു യഹൂദപാരമ്പര്യം അനുസരിച്ച് എബ്രായ ബൈബിൾ സംഹിത, യഹൂദമഹാസഭയിലെ മനീഷികൾ ക്രി.മു. 450-ഓടു കൂടി ക്രോഡീകരിച്ച് അന്നുമുതൽ മാറ്റമില്ലാതെ തുടർന്നതാണ്. എന്നാൽ എബ്രായബൈബിളിന്റെ കാനോനികസംഹിതയുടെ വികാസം ക്രി.മു. 200-നും ക്രി.വ. 200-നും ഇടയ്ക്കു നടന്നു എന്നാണ് മിക്കവാറും ആധുനിക പണ്ഡിതന്മാർ കരുതുന്നത്. 

യഹൂദ ബൈബിളിന്റെ എബ്രായഭാഷയിലെ മൂല ലിഖിതരൂപം ചില സ്വരാക്ഷരങ്ങൾ മാത്രം ചേർന്ന് മിക്കവാറും വ്യഞ്ജനമാത്രമായ(abjad) പാഠമായിരുന്നു. മദ്ധ്യയുഗങ്ങളിൽ, മസോറട്ടുകൾ എന്നറിയപ്പെടുന്ന ഒരുകൂട്ടം പണ്ഡിതന്മാർ, ഈ മൂലപാഠത്തോട് സ്വരങ്ങൾ ചേർക്കാനുള്ള ഒരു ഏകീകൃത വ്യവസ്ഥ രൂപപ്പെടുത്തി. തനക്കിന്റെ വായനാപാരമ്പര്യം പിന്തുടർന്ന് ഈ വ്യവസ്ഥ രൂപപ്പെടുത്തിയത് തിബേരിയസ് പാഠശാലയിലെ റബൈ അഹറോൻ ബെൻ മോസസ് ബെൻ അഷെർ ആണ്. അതിനാൽ ഇത് "തിബേരിയൻ സ്വരപദ്ധതി"(Tiberian vocalization) എന്നറിയപ്പെടുന്നു. യഹൂദമനീഷിയായ ബെൻ നഫ്‌താലിയുടേയും ബാബിലോണിയൻ പാഠശാലകളിലേയും ആശയങ്ങളും ഈ വ്യവസ്ഥയുടെ വികാസത്തെ സഹായിച്ചു. ഈ ക്രമീകരണം താരതമ്യേന അടുത്തകാലത്തുണ്ടായതാണെങ്കിലും, അതിലെ സ്വരപദ്ധതി മോശെയ്ക്ക് സീനായ് മലയിൽ കിട്ടിയ ദൈവവെളിപാടിന്റെ തന്നെ ഭാഗമായിരുന്നു എന്നു ചില പരമ്പരാഗത രേഖകളും യാഥാസ്ഥിതിക യഹൂദരും അവകാശപ്പെടുന്നു. ഉച്ചാരണ, വിരാമവ്യവസ്ഥകളില്ലാതെ മൂലപാഠത്തിന്റെ വായന സാധ്യമാകുമായിരുന്നില്ല എന്ന യുക്തിയെയാണ് ഈ വാദം ആശ്രയിക്കുന്നത്. പാഠം (מקרא "മിക്ര"), ഉച്ചാരണം (ניקוד "നിഗ്ഗുദ്") വായന (טעמים "തെ-ആമിം") എന്നിവയുടെ ചേർച്ച വായനക്കാരനെ, തനക്കിന്റെ ലളിതാർത്ഥവും, വാക്‌ധാരയുടെ സൂക്ഷ്മാർത്ഥങ്ങളും ഗ്രഹിക്കാൻ സഹായിക്കുന്നു. 


</doc>
<doc id="134533" url="https://ml.wikipedia.org/wiki?curid=134533" title="തൊടുപുഴ നഗരസഭ">
തൊടുപുഴ നഗരസഭ

കേരളത്തിലെ ഇടുക്കി ജില്ലയിലെ നഗരസഭയാണ് തൊടുപുഴ നഗരസഭ. ജില്ല ആസ്ഥാനം പൈനാവാണെങ്കിലും എല്ലാ പ്രധാന കാര്യങ്ങളും നടക്കുന്നത് തൊടുപുഴയിലാണ്. 2015 ജനുവരി 14 വരെ ജില്ലയിലെ ഏക നഗരസഭയായിരുന്നു തൊടുപുഴ. 2015ൽ കട്ടപ്പന നഗരസഭ രൂപവത്കരിച്ചപ്പോൾ ആ പദവി നഷ്ടമായി. 

ഇടുക്കി ജലവൈദ്യുതപദ്ധതിയിൽ നിന്നും മൂലമറ്റം പവർഹൗസ് വഴി പുറന്തള്ളുന്ന ജലമൊഴുകുന്ന തൊടുപുഴയാറാണ് നഗരസഭയുടെ പ്രധാന ജലസ്രോതസ്സ്. ഇത് കൃഷി, ഗാർഹികം തുടങ്ങി എല്ലാ ആവശ്യങ്ങൾക്കും ഉപയോഗിക്കുന്നു.

ക്ഷേത്രങ്ങൾ

ക്രിസ്ത്യൻ ദേവാലയങ്ങൾ

മുസ്ലിം പള്ളികൾ

2001-ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134535" url="https://ml.wikipedia.org/wiki?curid=134535" title="പുറപ്പാട്">
പുറപ്പാട്

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും രണ്ടാമത്തെ ഗ്രന്ഥമാണ് പുറപ്പാട്. പഞ്ചഗ്രന്ഥി എന്നു കൂടി അറിയപ്പെടുന്ന യഹൂദനിയമഗ്രന്ഥമായ തോറയിലെ അഞ്ചുഗ്രന്ഥങ്ങളിൽ രണ്ടാമത്തേതും ഇതാണ്. ഈജിപ്തിലെ അടിമത്തത്തിൽ നിന്നുള്ള എബ്രായജനതയുടെ മോചനത്തിന്റേയും മരുഭൂമിയിലൂടെ ദൈവത്തിന്റെ പർവതമായ സീനായ് മലവരെ മോശെ അവരെ നയിക്കുന്നതിന്റെയും കഥയാണ് ഇതു പറയുന്നത്. സീനായ് പർവതത്തിൽ ദൈവമായ യഹോവ എബ്രായജനതയ്ക്ക് അവരുടെ നിയമസംഹിത നൽകുകയും അവരുമായി ഒരുടമ്പടിയിൽ ഏർപ്പെടുകയും ചെയ്തു. യഹോവയോടു ജനത വിശ്വസ്തരായിരുന്നാൽ കാനാൻ ദേശം അവർക്ക് അവകാശമായി കൊടുക്കുമെന്നായിരുന്നു ഉടമ്പടി. മരുഭൂമിയിൽ ജനതയുടെ സഞ്ചരിക്കുന്ന ആരാധനാലയമായിരുന്ന ദൈവകൂടാരത്തിന്റെ (Tabernacle) നിർമ്മിതിയിലാണ് പുറപ്പാട് പുസ്തകം സമാപിക്കുന്നത്.

പുറപ്പാട് ഉൾപ്പെടെയുള്ള പഞ്ചഗ്രന്ഥിയിലെ അഞ്ചു പുസ്തകങ്ങളുടേയും കർത്താവ് മോശെ ആണെന്നാണ് പാരമ്പര്യം. ഈ കൃതി എങ്ങനെ അതിന്റെ അന്തിമരൂപത്തിൽ എത്തിച്ചേർന്നു എന്നതിനെക്കുറിച്ച് ആധുനിക ബൈബിൾ പണ്ഡിതന്മാർക്കിടയിൽ അഭിപ്രായൈക്യമില്ല. പുറപ്പാട് ഒന്നിലേറെപ്പേരുടെ രചനയാണെന്നും ക്രി.മു. ആറും അഞ്ചും നൂറ്റാണ്ടുകളിലെ ബാബിലോണിയ പ്രവാസകാലത്തും പേർഷ്യൻ ഭരണകാലത്തുമാണ് അതു രൂപപ്പെട്ടതെന്നും വിശ്വസിക്കപ്പെടുന്നു.


</doc>
<doc id="134537" url="https://ml.wikipedia.org/wiki?curid=134537" title="മലയാളഗ്രന്ഥവിവരം">
മലയാളഗ്രന്ഥവിവരം

ആദിമുദ്രണംമുതൽ 1995 വരെ മലയാളത്തിൽ പ്രസിദ്ധീകരിച്ച 52,000ലധികം പുസ്തകങ്ങളുടെ ഒരു ഇലക്ട്രോണിക് ഗ്രന്ഥസൂചിയാണു്. മലയാളഗ്രന്ഥവിവരം. യൂണിക്കോഡ് അധിഷ്ഠിതമായി മലയാള ലിപിയിൽ വിവരങ്ങൾ തിരയാനുള്ള സംവിധാനമുള്ള ഡിഡിസി രീതിയിലുള്ള ഡിജിറ്റൽ കാറ്റലോഗ് ഉൾച്ചേർത്ത സ്വതന്ത്ര വിവരശേഖരമാണിതു് . കേരളത്തിനകത്തും പുറത്തും നിന്നു് പ്രസിദ്ധീകരിക്കപ്പെട്ട മുഴുവൻ മലയാളപുസ്തകങ്ങളെക്കുറിച്ചുമുള്ള ഈ വിവരശേഖരത്തിന്റെ ക്രോഡീകരണത്തിനു് പ്രധാനമായും വഴിവെച്ചതു് കേരള സാഹിത്യ അക്കാദമി പ്രസിദ്ധീകരിച്ച കെ.എം. ഗോവിയുടെ മലയാളഗ്രന്ഥസൂചിയാണു്. 2003 ൽ ഡോ. ആർ . രാമൻനായരും കെ. എച്ച് ഹുസൈനും ചേർന്നുണ്ടാക്കിയ തലശ്ശേരി ബ്രണ്ണൻ കോളേജിലെ 22,000 ത്തോളംവരുന്ന മലയാളഗ്രന്ഥങ്ങളുടെ കാറ്റലോഗും ഇതിൽ ഉൾച്ചേർത്തിട്ടുണ്ട്. . സ്വതന്ത്ര മലയാളം കമ്പ്യൂട്ടിങ്ങ് , സെന്റർ ഫോർ സൌത്ത് ഇന്ത്യൻ സ്റ്റഡീസ്, ബീഹൈവ് ഡിജിറ്റൽ കൺസെപ്റ്റ്സ് തുടങ്ങിയ സംഘടനകളുടെ കൂട്ടായ പ്രവർത്തനഫലമായി നിർമ്മിച്ച മലയാളഗ്രന്ഥവിവരം 2009 ഡിസംബർ 10നു് തലശ്ശേരിയിൽ വച്ചാണ് പുറത്തിറക്കിയതു്. 

മലയാളഗ്രന്ഥവിവരം' എന്ന ഡിജിറ്റൽ വിവരവ്യവസ്ഥയുടെ ഈ ഡാറ്റാബേസു് ഏത് ഉപയോക്താവിനും സ്വതന്ത്രമായി ഉപയോഗിക്കാവുന്നതരത്തിൽ ഗ്നൂ_സാർവ്വജനിക_അനുവാദപത്രം v3 അനുമതിയിലും സോഫ്ടു്വെയർ സിസ്റ്റം ഗ്നൂ അഫെറോ സാർവ്വജനിക അനുവാദപത്രം v3 അനുമതിയിലും ആണ് പുറത്തിറക്കിയിരിക്കുന്നതു് . കെ.എം. ഗോവി ചെയർമാനും കെ.എച്ച്. ഹുസൈൻ കൺവീനറുമായ ഒരു ടാസ്ക്ഫോഴ്സാണ് ഇതിൽ പുതിയ വിവരങ്ങൾ ഓരോവർഷവും ഉൾച്ചേർക്കുന്നതു് 

കേരളസർക്കാരിന്റെ 2009ലെ സംസ്ഥാന ഇഗവർണൻസ് അവാർഡിൽ പ്രാദേശികഭാഷാ വിഭാഗത്തിൽ രണ്ടാം സ്ഥാനം മലയാളഗ്രന്ഥവിവരത്തിനു് ലഭിക്കുകയുണ്ടായി .



</doc>
<doc id="134538" url="https://ml.wikipedia.org/wiki?curid=134538" title="ഗ്രന്ഥാലയ വിവര ശാസ്ത്രം">
ഗ്രന്ഥാലയ വിവര ശാസ്ത്രം

അറിവിന്റെ ശേഖരണ -വിതരണ കേന്ദ്രങ്ങളാണ് ഗ്രന്ഥാലയങ്ങൾ.വിവരങ്ങളുടെ ശാസ്ത്രിയമായ ശേഖരണ -വിതരണ രീതികളെ പറ്റി പ്രതിപാദിക്കുന്ന ശാസ്ത്രത്തെ ഗ്രന്ഥാലയ വിവര ശാസ്ത്രം എന്ന് ലളിതമായി പറയാം .
ഡോ.എസ് .ആർ .രംഗനാഥൻ ആവിഷ്കരിച്ച ഗ്രന്ഥാലയ ശാസ്ത്രത്തിന്റെ അഞ്ചു നിയമങ്ങൾ:



</doc>
<doc id="134539" url="https://ml.wikipedia.org/wiki?curid=134539" title="മട്ടന്നൂർ നഗരസഭ">
മട്ടന്നൂർ നഗരസഭ

കണ്ണൂർ ജില്ലയിലെ മട്ടന്നൂർ നഗരമുൾക്കൊള്ളുന്ന നഗരസഭയാണ് മട്ടന്നൂർ നഗരസഭ. 54.65 ചതുരശ്ര കിലോമീറ്റർ വിസ്തീർണ്ണമുള്ള ഈ നഗരസഭയിൽ ആകെ 35 വാർഡുകളാണുള്ളത്. ആകെ ജനസംഖ്യ 44317 ആണ്.

മൊട്ടക്കുന്നുകളുടെ ഊര് എന്ന അർത്ഥത്തിൽ മൊട്ടന്നൂർ ലോപിച്ചാണ് മട്ടന്നൂർ ആയത് എന്നും, അതല്ല പഴയ സർവ്വേ റെക്കോർഡുകളിൽ പട്ടിണിക്കാട് എന്ന് രേഖപ്പെടുത്തിയിട്ടുള്ള ഈ പ്രദേശം പരിണമിച്ചാണ് മട്ടന്നൂരായതെന്നുമാണ് കരുതുന്നത്. 

സ്വാതന്ത്ര്യ സമരത്തിന്റെ ഭാഗമായി ഇന്ത്യൻ നാഷണൽ കോൺഗ്രസ്സിന്റെ പ്രവർത്തനം 1926 മുതൽക്കാണ് മട്ടന്നൂരിൽ ആരംഭിച്ചത്. 1931 ൽ ആദ്യ കോൺഗ്രസ്സ് സമ്മേളം മട്ടന്നൂരിൽ വച്ച് നടന്നു. തുടർന്ന് 1934 ൽ വിഷ്ണു ഭാരതീയന്റെ നേതൃത്വത്തിൽ പര്യടനം നടത്തിയ അയിത്തോച്ചാടന ജാഥ, 1935 ൽ ഡോ. രാജേന്ദ്രപ്രസാദിന്റെ സന്ദർശനം, 1937 ൽ കെ.എ കേരളീയന്റെ നേതൃത്വത്തിലുള്ള കർഷക ജാഥ എന്നിവ മട്ടന്നൂരിന്റെ രാഷ്ട്രീയ പ്രബുദ്ധതയ്ക്ക് ആക്കം കൂട്ടിയ സംഭവങ്ങളായിരുന്നു. ദേശീയ പ്രസ്ഥാന പ്രവർത്തനത്തിന്റെ ഭാഗമായി 1936 ൽ സ്ഥാപിക്കപ്പെട്ട വായനശാലയുടെ പ്രവർത്തനം 1940 ൽ ബ്രിട്ടീഷ് ഗവൺമെന്റിന്റ് നിരോധിച്ചു. 1930 കളിൽ നടന്ന നിയമ ലംഘന പ്രസ്ഥാനത്തിലും മട്ടന്നൂർ പങ്കുവഹിച്ചു. 1942 ക്വിറ്റ് ഇന്ത്യാ സമരത്തിലും മട്ടന്നൂർ സജീവമായിരുന്നു. 

ചെമ്മണ്ണ്, ചരൾമണ്ണ്, പശിമരാശി മണ്ണ്, കറുത്ത മണ്ണ് എന്നിങ്ങനെ മണ്ണിന്റെ സ്വഭാവമനുസരിച്ച് നാലുതരങ്ങൾ കണ്ടുവരുന്നു. ചെങ്കല്ലിന്റെയും കരിങ്കല്ലിന്റെയും പാറകളുടെയും ശേഖരങ്ങൾ സുലഭമാണ്. കുന്നിൻചെരിവുകൾ, ഉയർന്ന സമതലങ്ങൾ, തീരപ്രദേശങ്ങൾ, താഴ് വരകൾ, വയലുകൾ എന്നിങ്ങനെയുള്ള പ്രദേശങ്ങളിൽ വ്യത്യസ്ത കാർഷികവിളകൾ കൃഷിചെയ്തുവരുന്നു. കൃഷിക്ക് യോഗ്യമല്ലാത്ത ഭൂമി ഇവിടെ കുറവാണ്. ആകെ വിസ്തീർണ്ണത്തിൽ 0.5 ശതമാനം മുതൽ ഒരു ശതമാനം വരെ മാത്രമേ തരിശ് ഭൂമിയുള്ളൂ. മുനിസിപ്പൽ പ്രദേശറത്തിന്റെ വടക്കേ അതിരായി ഏകദേശം 10 കി.മീ. നീളത്തിൽ ഒഴുകുന്ന ഇരിക്കൂർ (വളപട്ടണം) പുഴയും തെക്കുഭാഗത്തായി 8 കി.മീ. നീളത്തിൽ ഒഴുകുന്ന മണക്കായി പുഴയുമാണ്.

പഴശ്ശി, കോളാരി, പൊറോറ എന്നീ വില്ലേജുകൾ ചേർന്ന് 1962 ൽ മട്ടന്നൂർ പഞ്ചായത്ത് നിലവിൽ വന്നു. 1963 ൽ ആദ്യ തെരഞ്ഞെടുപ്പ് കെ. ടി മാധവൻ നമ്പ്യാരായിരുന്നു ആദ്യ പ്രസിഡന്റ്. 1978 ഭരണസമിതി പിരിച്ചുവിട്ടു. 1979 ൽ മുകുന്ദൻ മാസ്റ്റർ പഞ്ചായത്ത് പ്രസിഡന്റായി ഭരണസമിതി നിലവിൽ വന്നു. 1990 ൽ ആണ് മട്ടന്നൂർ മുനിസിപ്പാലിറ്റിയായി ഉയർത്തപ്പെട്ടത്. 1994 പഞ്ചായത്തായി തരം താഴ്ത്തിയെങ്കിലും കോടതി ഈ സർക്കാർ നടപടി തടഞ്ഞു.

മട്ടന്നൂർ നഗരസഭാ പ്രദേശം വ്യാവസായികമായി വളരെ പിന്നോക്കമാണ്. ചെറുകിട വ്യവസായങ്ങൾക്കാവശ്യമായ പശ്ചാത്തല സൌകര്യങ്ങളുടെ വികസനം സാധ്യമാണെങ്കിലും ഇവിടെ വൻകിട വ്യവസായങ്ങൾ ഒന്നുംതന്നെ ആരംഭിക്കുകയുണ്ടായില്ല. 1977 -ൽ തലശ്ശേരി -മൈസൂർ റോഡരികിൽ 87.75 സെന്റ് സ്ഥലത്ത് ആരംഭിച്ച മിനി ഇൻഡസ്ട്രിയൽ എസ്റ്റേറ്റിൽ വ്യവസായ യൂണിറ്റുകൾ പ്രവർത്തിക്കുന്നുണ്ട്. വ്യവസായത്തിന് ആവശ്യമായ ശുദ്ധജലം, വൈദ്യുതി മുതലായവ ലഭിക്കുന്നതിനുള്ള സംവിധാനങ്ങൾ ഇവിടെ സജ്ജീകരിച്ചിട്ടുണ്ട്. ഈ കേന്ദ്രത്തിൽ ഒരുക്കിയിട്ടുള്ള വ്യവസായ ഷെഡ്ഡുകൾ വാടക അടിസ്ഥാനത്തിൽ വ്യവസായസംരംഭകർക്കു ലഭ്യമാണ്.

http://mattannurmunicipality.in
http://mattannur.entegramam.gov.in


</doc>
<doc id="134541" url="https://ml.wikipedia.org/wiki?curid=134541" title="പയ്യന്നൂർ നഗരസഭ">
പയ്യന്നൂർ നഗരസഭ

കണ്ണൂർ ജില്ലയിലെ പയ്യന്നൂർ നഗരമുൾക്കൊള്ളുന്ന നഗരസഭയാണ് പയ്യന്നൂർ നഗരസഭ. 54.63 ചതുരശ്ര കിലോമീറ്റർ വിസ്തീർണ്ണമുള്ള ഈ നഗരസഭയിൽ ആകെ 41 വാർഡുകളാണുള്ളത്. ആകെ ജനസംഖ്യ 68711.
ആണ്.

പ്രസിദ്ധമായ സുബ്രഹ്മണ്യ സ്വാമി ക്ഷേത്രം സ്ഥിതി ചെയ്യുന്നതിനാൽ പയ്യന്റെ ഊര് എന്ന അർത്ഥത്തിലാണ് ഈ പേരു വന്നത്. സുബ്രഹ്മണ്യനെ പയ്യൻ എന്നും വിശേഷിപ്പിക്കാറുണ്ട്. രണ്ടാം ബർ​ദോളി എന്നും പയ്യന്നൂർ അറിയപ്പെടുന്നു. 

പയ്യന്നൂർ നഗരസഭയുടെ കിഴക്ക് കടന്നപ്പള്ളി-പാണപ്പുഴ, എരമം-കുറ്റൂർ പഞ്ചായത്തുകളും, പടിഞ്ഞാറ് തൃക്കരിപ്പൂർ(കാസർഗോഡ് ജില്ല) , വലിയപറമ്പ പഞ്ചായത്തുകളും, തെക്ക് രാമന്തളി, കുഞ്ഞീമംഗലം, ചെറുതാഴം പഞ്ചായത്തുകളും, വടക്ക് കരിവെള്ളൂർ -പെരളം, കങ്കോൽ -ആലപ്പടമ്പ്, എരമം-കുറ്റൂർ പഞ്ചായത്തുകളും സ്ഥിതി ചെയ്യുന്നു. പയ്യന്നൂർ നഗരസഭയിൽ കോറോം, വെള്ളൂർ, പയ്യന്നൂർ വില്ലേജുകൾ ഉൾപ്പെടുന്നു.

പയ്യന്നൂർ പഞ്ചായത്ത് രൂപം കൊള്ളുന്ന കാലത്ത് സ്വന്തമായി ഭൂസ്വത്തുള്ളവർക്കും ഇരുപത്തൊന്ന് വയസ്സ് തികഞ്ഞവർക്കും മാത്രമേ വോട്ടവകാശം ഉണ്ടായിരുന്നുള്ളൂ. 1935ൽ ഈ മാനദണ്ഡമനുസരിച്ച് തെരഞ്ഞെടുപ്പ് നടന്നു. ശ്രീ. വി.ജി നായർ ആദ്യത്തെ പഞ്ചായത്ത് പ്രസിഡണ്ടായി. 1954 ലാണ് രണ്ടാമത്തെ തെരഞ്ഞെടുപ്പ് ഉണ്ടായത്. ശ്രീ.അയിക്കമോത്ത് നാരായണനായരാണ് അന്നു പ്രസിഡണ്ടായത്. പഞ്ചായത്തിലെ വോട്ടർമരെ വിളിച്ചുവരുത്തി കൈ പൊക്കി വോട്ട് ചെയ്യുന്ന സമ്പ്രദായമാണ് അന്ന് നിലനിന്നത്. പ്രസിഡണ്ടിന് ന്യായാധിപന്റെ അധികാരമുണ്ടായിരുന്ന കാലമാണത്. 1964ൽ സ്വാതന്ത്ര്യസമരസേനാനിയും കമ്യൂണിസ്റ്റ് നേതാവുമായിരുന്ന ശ്രീ.എൻ. സുബ്രഹ്മണ്യഷേണായി പ്രസിഡണ്ടായി. 1988ലാണ് പിന്നീട് തെരഞ്ഞെടുപ്പ് നടന്നത്. അന്നു ശ്രീ.വി. നാരായണൻ പ്രസിഡന്റായി. പയ്യന്നൂർ പഞ്ചായത്ത് നഗരസഭയായത് 1990ലാണ്. സ്പെഷൽ ഓഫീസറായിരുന്നു 1995വരെ ഭരണം നടത്തിയിരുന്നത്. 1995ൽ ആദ്യ തെരഞ്ഞെടുപ്പ് നടന്നു. ആദ്യത്തെ മുനിസിപ്പൽ ചെയർപേഴ്സണായി ശ്രീമതി. എസ്. ജ്യോതി തിരഞ്ഞെടുക്കപ്പെട്ടു. 2005ൽ ചെയർമാനായി ശ്രീ. ജി. ഡി. നായർ തിരഞ്ഞെടുക്കപ്പെട്ടു. 2010ൽ ശ്രീമതി.കെ.വി.ലളിതയെ ചെയർപേഴസണായും. ശ്രീ.കെ.കെ.ഗംഗാധരനെ വൈസ് ചെയർമാനായും തിരഞ്ഞെടുത്തു. 

സ്വാതന്ത്ര്യ സമര ചരിത്രത്തിൽ പയ്യന്നൂരിനു സവിശേഷ പ്രധാന്യമുണ്ട്. സ്വാതന്ത്ര്യ സമരത്തിന്റെ ഭാഗമായി ഉപ്പ് സത്യാഗ്രഹത്തിൽ പങ്കെടുത്ത് അറസ്റ്റ് വരിച്ചവരിൽ പ്രമുഖരായിരുന്നു സി.എച്ച്. ഗോവിന്ദൻ നമ്പ്യാർ, ടി. സുബ്രമഹ്ണ്യം തിരുമുമ്പ്, ലക്ഷ്മണ ഷേണായി, മാക്കുനി ശങ്കരൻ നമ്പ്യാർ, പി.സി.കെ. അടിയോടി, മൊയാരത്തു ശങ്കരൻ തുടങ്ങിയവർ ക്വിറ്റ് ഇന്ത്യാ സമരത്തിൽ പങ്കെടുത്തു കൊണ്ട് കെ.വി. ശേഖര പൊതുവാൾ, എ.വി. ശ്രീകണ്ഠപൊതുവാൾ തുടങ്ങി നിരവധി പേർ അറസ്റ്റു വരിച്ചു. 1928ൽ ജവഹർലാൽ നെഹറു പങ്കെടുത്ത കോൺഗ്രസ് സമ്മേളനം ഇവിടെ നടന്നു. പൂർണ്ണ സ്വാതന്ത്ര്യ പ്രമേയം ആ സമ്മേളനം അംഗീകരിച്ചു. ഇന്നത്തെ പയ്യന്നൂർ ഗവ: ആശുപത്രിക്ക് തൊട്ടുണ്ടായിരുന്ന മൈതാനത്താണ് സമ്മേളനം നടന്നത്. 1928 മെയ് 25, 26, 27- തീയതികളിലായിരുന്നു സമ്മേളനം. കെ. മാധവൻ നായർ , മഞ്ചേരിരാമയ്യർ , എം ഗോവിന്ദക്കുറുപ്പ്, കെ.കേളപ്പൻ , സി.എച്ച്. ഗോവിന്ദൻ നമ്പ്യാർ , മൊയ്യാരത്ത് ശങ്കരൻ , ടി.വി. ചാത്തുക്കുട്ടി നായനാർ , വി.ആർ .നായനാർ , സി. എച്ച്. കുഞ്ഞപ്പ തുടങ്ങി ഒട്ടേറെ പേർ അതിൽ സംബന്ധിച്ചു. മഹാകവി കുട്ടമത്ത്, വള്ളത്തോൾ , നാലാപാട്ട് നാരായനമേനോൻ , വിദ്വാൻ പി കേളുനായർ , പി കുഞ്ഞിരാമൻ നായർ , കരിപ്പത്ത് കമ്മാരനെഴുത്തഛൻ , ടി. സുബ്രഹ്മണ്യ തിരുമുമ്പ് തുടങ്ങിയ സഹിത്യകാരന്മാരും പങ്കെടുത്തു.
രണ്ടാം ബർ​ദോളി ഏന്നാണ് പയ്യന്നൂർ സ്വാതന്ത്ര്യസമര ചരിത്രത്തിൽ അറിയപ്പെടുന്നത്. ഗാന്ധിജിയുടെ ഉപ്പ് സത്യാഗ്രഹത്തിന് സമാന്തരമായി കെ.കേളപ്പന്റെ നേതൃത്വത്തിൽ പയ്യന്നൂരിലെ ഉളിയത്ത് പുഴക്കരയിൽ ഉപ്പ് സമരം നടന്നു. ഉപ്പ് മണ്ണ് വാരിയെടുത്ത് സംസ്കരിച്ച് പാക്കറ്റുകളിലാക്കി ലേലം ചെയ്തു വിൽക്കുകയായിരുന്നു. ഉപ്പ് സത്യാഗ്രഹ ജാഥ കോഴിക്കോടു നിന്നാണാരംഭിച്ചത്.1934ൽ ഹരിജൻ ഫണ്ട് ഏറ്റുവാങ്ങുന്നതിനായി ഗാന്ധിജി പയ്യന്നൂരിൽ വരികയുണ്ടായി. 

നെൽകൃഷി, തെങ്ങ് കൃഷി, കവുങ്ങ് കൃഷി, കശുമാവ് കൃഷി, കുരുമുളക് കൃഷി, വാഴകൃഷി, പച്ചക്കറി കൃഷി, റബ്ബർ എന്നിവയാണ് ഈ പ്രദേശത്തെ പ്രമുഖ കൃഷികൾ. നഗരസഭാ പ്രദേശത്ത് 1987ലാണ് കൃഷിഭവൻ നിലവിൽ വന്നത്. ഒരു കൃഷി ഓഫീസറുടെയും മൂന്ന് കൃഷി അസിസ്റ്റന്റുമാരുടെയും സേവനം ഇവിടെ ലഭ്യമാണ്. കൃഷിഭവന്റെ ആഭിമഖ്യത്തിൽ 16 പാടശേഖര സമിതികളും ഒരു കേരവികസന സമിതിയും ഒരു കുരുമുളക് വികസന സമിതിയും നഗരസഭാ പരിധിക്കുള്ളിൽ പ്രവർത്തിച്ചു വരുന്നു. 

http://www.payyanurmunicipality.in


</doc>
<doc id="134543" url="https://ml.wikipedia.org/wiki?curid=134543" title="തലശ്ശേരി നഗരസഭ">
തലശ്ശേരി നഗരസഭ

കണ്ണൂർ ജില്ലയിലെ തലശ്ശേരി നഗരമുൾക്കൊള്ളുന്ന നഗരസഭയാണ് തലശ്ശേരി നഗരസഭ. 23.96 ചതുരശ്ര കിലോമീറ്റർ വിസ്തീർണ്ണമുള്ള ഈ നഗരസഭയിൽ ആകെ 50 വാർഡുകളാണുള്ളത്. ആകെ ജനസംഖ്യ 99386
ആണ്. കണ്ണൂർ ജില്ലാ തലസ്ഥാനത്തുനിന്നും 21 കി.മീ അകലെയാണ് തലശ്ശേരി. തെലിച്ചേരി എന്നത് തലശ്ശേരിയുടെ ആംഗലേയവൽക്കരിക്കപ്പെട്ട പേരാണ്. തീരദേശ പ്രദേശമായതുകൊണ്ട് തലശ്ശേരി ബ്രിട്ടീഷ് ഭരണ കാലത്ത് ഒരു പ്രധാന വാണിജ്യ കേന്ദ്രമായിരുന്നു. ക്രിക്കറ്റിന്റെയും സർക്കസിന്റെയും കേക്കിന്റെയും നഗരമായി തലശ്ശേരി അറിയപ്പെടുന്നു. ഇന്ത്യൻ സർക്കസിന്റെ ജന്മദേശമായാണ് തലശ്ശേരി അറിയപ്പെടുന്നത്. 1866ലാണ് തലശ്ശേരി നഗരസഭ രൂപീകൃതമായത്. തലശ്ശേരി നഗരസഭയിൽ തലശ്ശേരി, തിരുവങ്ങാട് വില്ലേജുകൾ ഉൾപ്പെടുന്നു.

മലബാറിലെ ആദ്യത്തെ ബ്രിട്ടീഷ് ആധിപത്യ സ്ഥലമാണ് തലശ്ശേരി. മലബാറിലെ പ്രമുഖ തുറമുഖ നഗരങ്ങളിലൊന്നായിരുന്നു തലശ്ശേരി. കിഴക്കൻ മലയോരങ്ങളിൽ സമൃദ്ധമായിരുന്ന സുഗന്ധ വ്യഞ്ജനങ്ങളുടെ സംഭരണവും കയറ്റുമതിയും ലക്ഷ്യം വച്ച് ബ്രിട്ടീഷ് ഈസ്റ്റിന്ത്യാ കമ്പനി ഈ പ്രദേശത്ത് 1683 ൽ ഒരു പാണ്ടികശാല സ്ഥാപിച്ചു. പഴശ്ശി വീര കേരള വർമ്മയും ബ്രിട്ടീഷുകാരും തമ്മിൽ നടന്ന യുദ്ധങ്ങളുടേയും സന്ധി സംഭാഷണങ്ങളുടേയും സിരാകേന്ദ്രം തലശ്ശേരിയായിരുന്നു. 

നിരവധി ചേരികളുടെ തലസ്ഥാനമായതുകൊണ്ട് ഈ പ്രദേശം തലച്ചേരി എന്നും പിന്നീട് തലശ്ശേരിയായി എന്നുമാണ് പറയപ്പെടുന്നത്. സർക്കാർ സ്ഥാപനങ്ങളുടെ കേന്ദ്ര സ്ഥാനം എന്നർത്ഥത്തിൽ തലക്കച്ചേരി കാലാന്തരത്തിൽ തലശ്ശേരിയായി എന്നും ഇവ രണ്ടുമല്ല, തളിയിൽ ച്ചേരിയാണ് (ബ്രാഹ്മണർ താമസിച്ചിരുന്ന പ്രദേശം തളി എന്നാണ് അറിയപ്പെട്ടിരുന്നത്. ഒരു കാലത്ത് ധാരാളം ബ്രഹ്മണർ ഇവിടെ താമസിച്ചിരുന്നു) പിന്നീട് തലശ്ശേരിയായതെന്നും പറയപ്പെടുന്നു.

വടക്ക് ധർമ്മടം പുഴ, തെക്ക് ന്യൂമാഹി, കിഴക്ക് എരഞ്ഞോളി, തലശ്ശേരി പുഴ പടിഞ്ഞാറ് അറബിക്കടലും സ്ഥിതി ചെയ്യുന്നു. 

ഭൂപ്രകൃതിയനുസരിച്ച് നഗരസഭയെ കുന്നുകൾ, സമതലം, തീരപ്രദേശം, ജലാശയങ്ങൾ എന്നിങ്ങനെ തരം തിരിക്കാം. മണൽ മണ്ണും, ലാറ്ററൈറ്റുമാണ് പ്രധാന മണ്ണിനങ്ങൾ. ഈ പ്രദേശത്തെ ഭൂനിരപ്പ് പടിഞ്ഞാറോട്ട് ചരിഞ്ഞ് കിടക്കുന്നതാണ്.

1934-ൽ ഗാന്ധിജി തലശ്ശേരി സന്ദർശിച്ചിരുന്നു. എൽ.എസ്.പ്രഭു, കമലാ പ്രഭു, സി.കെ. ഗോവിന്ദൻ നായർ, കിനാത്തി നാരായണൻ, ഡോ. ടി.വി.എൻ നായർ, അഡ്വ.പി.കുഞ്ഞിരാമൻ, മൊയ്യാരത്ത് ശങ്കരൻ, സർദാർ ചന്ദ്രോത്ത് കുഞ്ഞിരാമൻ നായർ, മുകുന്ദ മല്ലർ, എൻ.പി.ദാമോദരൻ, കെ.പി.രാഘവൻ നായർ, നെട്ടൂർ പി.ദാമോദരൻ എന്നിവർ ഈ പ്രദേശത്തെ പ്രധാന സ്വാതന്ത്ര്യ സമര സേനാനികളായിരുന്നു.
1940 - ൽ തലശ്ശേരി ജവർഘട്ടിൽ നടന്ന പൊതുയോഗത്തിന് നേരെ വെടിയുതിർത്തപ്പോൾ രക്സാക്ഷിത്വം വരിച്ചത്‌ 21 ഉം 18 ഉം വയസ്സ് പ്രായമായ ചെറുപ്പക്കാരായിരുന്നു അബ്ദുള്ള എന്ന അബുവും ചാത്തുക്കുട്ടിയും.

മലയാളത്തിലെ ആദ്യത്തെ പത്രമായ രാജ്യ സമാചാരം തലശ്ശേരിയിലാണ് പ്രസിദ്ധീകരിച്ചത്. ഇന്ദുലേഖയുടെ കർത്താവായ ഒ.ചന്തുമേനോൻ, ഹാസ്യ സാമ്രാട്ടായ സഞ്ജയൻ, ഡോ.ഹെർമൻ ഗുണ്ടർട്ട്, വ്യാകരണ മിത്രം എഴുതിയ ശേഷഗിരി പ്രഭു തുടങ്ങിയ അനേകം സാഹിത്യ നായകൻമാരുടെ കർമ്മ ഭൂമിയായിരുന്നു തലശ്ശേരി. 1933 ൽ സി.വി.ബാലൻ നായർ സ്ഥാപിച്ച കേരളത്തിലെ സ്വകാര്യ മേഖലയിലെ ഏറ്റവും പ്രധാനപ്പെട്ട വിദ്യാലയമായ കേരള സ്കൂൾ ഓഫ് ആർട്സ്, ചേമഞ്ചേരി കുഞ്ഞിരാമൻ നായർ സ്ഥാപിച്ച ഭാരതീയ നാട്യ കലാലയം, ബാലൻ മാസ്റ്റർ സ്ഥാപിച്ച ഇൻസ്റ്റിറ്റ്യൂട്ട് ഓഫ് മ്യൂസിക്, പപ്പു വൈദ്യർ സ്ഥാപിച്ച തിരുമുളം സംഗീതസഭ എന്നീ പ്രധാന സ്ഥാപനങ്ങൾ ഈ നഗരസഭയിലാണ് സ്ഥിതി ചെയ്യുന്നത്. വടക്കെ മലബാറിലെ ആദ്യത്തെ ഇംഗ്ലീഷ് സ്കൂളായ ബി.ജി.എം.സ്കൂൾ ബാസൽ ജർമ്മൻ മിഷൻ 1856-ൽ തലശ്ശേരിയിൽ സ്ഥാപിച്ചു.

ശ്രീ രാമസ്വാമി ക്ഷേത്രം, ഓടത്തിൽ മുസ്ലീം പള്ളി (1792), സെന്റ് ജോൺസ് ചർച്ച് (1869), സി.എസ്.ഐ. പള്ളി (1839) എന്നിവയാണ് പ്രധാന ആരാധനാലയങ്ങൾ.

കരിംപാറകൾ നിറഞ്ഞ സമുദ്ര തീരം, 1708 ൽ ബ്രിട്ടീഷുകാർ പണിത തലശ്ശേരി കോട്ട, 1800 ആർതർ വെല്ലസ്ലി പ്രഭു താമസിച്ചിരുന്ന കോട്ടയോട് ചേർന്ന ബംഗ്ലാവ്, ഓവർസീസ് ഫോളി, ഗുണ്ടർട്ട് ബംഗ്ലാവ്, എന്നിവയാണ് പ്രധാന വിനോദ സഞ്ചാര കേന്ദ്രങ്ങൾ.

കേരളത്തിലെ ആദ്യത്തെ ബേക്കറി വ്യവസായ സ്ഥാപനമായ മമ്പള്ളി ബേക്കറി 1880 ൽ തലശ്ശേരിയിൽ പ്രവർത്തനം ആരംഭിച്ചു. വർഷങ്ങൾക്ക് മുമ്പ് സ്ഥാപിതമായ വോൾക്കാട്ട് ബ്രദേഴ്സ് എന്ന യൂറോപ്യൻ കമ്പനി ഇന്ന് കൺസോളിഡേറ്റഡ് കോഫി എന്ന വ്യവസായ സ്ഥാപനമായാണ് അറിയപ്പെടുന്നത്. നാഷണൽ ഹൈവേയും, റയിൽവേ പാതയും (മദ്രാസ് മംഗലാപുരം ലെയിൻ) നഗരസഭയിൽ കൂടി കടന്നു പോകുന്നുണ്ട്.

1865 ലെ പത്താം ആക്ടനുസരിച്ച് 1866 നവംബർ 1 ന് രൂപീകൃതമായ ആദ്യ നഗരസഭകളിൽ ഒന്നാണ് തലശ്ശേരി. 1880 ലും 1941 ലും 1961 ലും ഈ നഗരസഭയുടെ അതിരുകൾ വിപുലപ്പെടുത്തി. 1990 കൊടിയേരി പഞ്ചായത്തിനെ നഗരസഭയോട് ചേർത്തെങ്കിലും 1993-ൽ ഈ പഞ്ചായത്തിനെ നഗരസഭയിൽ നിന്നും വേർപെടുത്തി. വീണ്ടും 2000ൽ കോടിയേരി പഞ്ചായത്തിനെ നഗരസഭയിൽ ഉൾപ്പെടുത്തി.

http://www.thalasserymunicipality.in


</doc>
<doc id="134546" url="https://ml.wikipedia.org/wiki?curid=134546" title="തളിപ്പറമ്പ് നഗരസഭ">
തളിപ്പറമ്പ് നഗരസഭ

കണ്ണൂർ ജില്ലയിലെ തളിപ്പറമ്പ് നഗരമുൾക്കൊള്ളുന്ന നഗരസഭയാണ് തളിപ്പറമ്പ്നഗരസഭ. 43.08 ചതുരശ്ര കിലോമീറ്റർ വിസ്തീർണ്ണമുള്ള ഈ നഗരസഭയിൽ ആകെ 38 വാർഡുകളാണുള്ളത്. ആകെ ജനസംഖ്യ 67441
ആണ്. തളിപ്പറമ്പ്, മൊറാഴ, വില്ലേജുകൾ ഉൾപ്പെടുന്നതാണ് നഗരസഭ.

തളിപ്പറമ്പ് എന്ന പദത്തിന്റെ ഉൽപ്പത്തിയെക്കുറിച്ച് പല സങ്കൽപ്പങ്ങളുമുണ്ട്. പെരുമാക്കൻമാരുടെ കീഴിൽ ഭരണം നടത്തിയിരുന്ന അധികാരികൾ നിവസിക്കുന്ന സ്ഥലമായ “തളി" നില്കുന്ന ഭൂവിഭാഗമാണ് തളിപ്പറമ്പെന്ന് ചിലർ അഭിപ്രായപ്പെടുന്നു. ആദ്യകാലത്ത് തളിയെന്നാൽ ശിവ ക്ഷേത്രമാണെന്നും സങ്കല്പിക്കപെട്ടിരുന്നു. ശിവക്ഷേത്രം (തളി) സ്ഥിതിചെയ്യുന്ന പറമ്പ് –ദേശം തളിപ്പറമ്പായി എന്ന് മറ്റു ചിലർ അഭിപ്രായപ്പെടുന്നു. കേരളത്തിലെ 18 തളികളിൽ പ്രധാനപ്പെട്ട തളിയാണ് തളിപ്പറമ്പ. 

വടക്ക് ഭാഗത്ത് പരിയാരം ഗ്രാമപഞ്ചായത്തും, കിഴക്ക് കുറുമാത്തൂർ ഗ്രാമപഞ്ചായത്തും, തെക്ക് കല്ല്യാശ്ശേരി, കണ്ണപുരം,പാപ്പിനിശ്ശേരി ഗ്രാമപഞ്ചായത്തുകളും, പടിഞ്ഞാറ് പട്ടുവം, കണ്ണപുരം ഗ്രാമപഞ്ചായത്തുകളുമാണ് സ്ഥിതി ചെയ്യുന്നത്.

വളരെ പ്രസിദ്ധമായ പെരിഞ്ചല്ലൂർ ഗ്രാമത്തിൽപെട്ട പട്ടണമാണ് തളിപ്പറമ്പ്. 1955 ലാണ് തളിപ്പറമ്പ് പഞ്ചായത്ത് രൂപീകൃതമായത്. പ്രഥമ പഞ്ചായത്ത് പ്രസിഡന്റ് പി. ബാലകൃഷ്ണമേനോൻ ആയിരുന്നു. 1975 ൽ പട്ടുവം പ്രദേശം വേർപെടുത്തി തളിപ്പറമ്പ് പഞ്ചായത്ത് പ്രത്യേകമായി നിലവിൽ വന്നു. 1990 ൽ ആന്തുർ ഗ്രാമപഞ്ചായത്ത് തളിപ്പറമ്പ് ഗ്രാമ പഞ്ചായത്തുമായി ചേർത്ത് തളിപ്പറമ്പ് നഗരസഭ നിലവിൽ വന്നു.

1991-2000 കാലഘട്ടത്തിൽ മുസ്ലീം ലീഗിലെ ശ്രീ എം.എ.സത്താർ, ശ്രീ മുഹമ്മദ് കുഞ്ഞി മാസ്റ്റർ എന്നിവർ ചെയർമാൻമാരയും, ഇന്ത്യൻ നാഷണൽ കോൺഗ്രസ്സിലെ ശ്രീ.കെ.സോമൻ വൈസ് ചെയർമാനുമായ ഭരണസമിതിയായിരുന്നു ഭരണം നിർവ്വഹിച്ചിരുന്നത്. 2000-2005 കാലഘട്ടത്തിൽ സി.പി.ഐ.(എം)ലെ ശ്രീമതി.പി.കെ.ശ്യാമള ടീച്ചർ ചെയർപേഴ്സണായിരുന്നു. 2005-2010 കാലഘട്ടത്തിൽ സി.പി.ഐ.(എം)ലെ ശ്രീ.വാടി രവി ചെയർമാനും, ശ്രീ.ടി.ബാലകൃഷ്ണൻ വൈസ് ചെയർമാനുമായിരുന്നു. നിലവിൽ സി.പി.ഐ.(എം)ലെ ശ്രീമതി റംല പക്കർ ചെയർപേഴസണും, ശ്രീ.കോമത്ത് മുരളീധരൻ വൈസ് ചെയർമാനുമാണ്. 

വടക്കൻ ഇടനാട് മേഖലയിൽ ഉൾപ്പെടുന്ന ഈ പ്രദേശത്തെ കുന്നുകൾ, ചെരിവുകൾ, സമതലങ്ങൾ, തീര സമതലങ്ങൾ എന്നിങ്ങനെ തിരിച്ചിരിക്കുന്നു. ചരൽമണ്ണ്, ചെങ്കൽ മണ്ണ് തുടങ്ങിയ മൺതരങ്ങൾ ഇവിടെ കാണപ്പെടുന്നു.

തളിപ്പറമ്പ്‌ വില്ലേജിലെ ചില ഭാഗങ്ങളും മോറാഴ വില്ലേജും ആന്തൂർ വില്ലേജും കൃഷിയെ ആശ്രയിച്ചിരുന്ന പ്രദേശങ്ങളായിരുന്നു. നെല്ല്‌, തെങ്ങ്‌, കവുങ്ങ്‌, വാഴ, കുരുമുളക്‌ എന്നിവ പ്രധാന കൃഷികളും മുതിര, പയർ, ഇഞ്ചി, പച്ചക്കറികൾ എന്നിവ ഉപ വിളകളുമായിരുന്നു. ഇവിടെ മുഖ്യ കൃഷി നെല്ലാണ്.

തളിപ്പറമ്പ് രാജരാജേശ്വരക്ഷേത്രം, തൃച്ചംബരം ശ്രീകൃഷ്ണ ക്ഷേത്രം, പറശ്ശിനിക്കടവ് മുത്തപ്പൻ ക്ഷേത്രം, തങ്ങൾ പള്ളി, മിഷനറിമാർ സ്ഥാപിച്ച സെന്റ് പോൾ ചർച്ച്, അരവത്ത് അമ്പലം, പുതിയടത്ത് കാവ് തുടങ്ങി നിരവധി പ്രസിദ്ധമായ ആരാധനാലയങ്ങൾ തളിപ്പറമ്പിലുണ്ട്.

http://www.taliparambamunicipality.in


</doc>
<doc id="134550" url="https://ml.wikipedia.org/wiki?curid=134550" title="ലേവ്യർ">
ലേവ്യർ

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും മൂന്നാമത്തെ പുസ്തകമാണ് ലേവ്യർ അല്ലെങ്കിൽ ലേവ്യപുസ്തകം (ഇംഗ്ലീഷ്: Book of Leviticus). പഞ്ചഗ്രന്ഥി എന്നു കൂടി അറിയപ്പെടുന്ന യഹൂദനിയമഗ്രന്ഥമായ തോറയിലെ അഞ്ചു പുസ്തകങ്ങളിൽ മൂന്നാമത്തേതും ഇതാണ്. ആരാധനാവിധികളും പൗരോഹിത്യമുറകളുമാണ് ഇതിന്റെ ഉള്ളടക്കം. എങ്കിലും വിപുലമായ അർത്ഥത്തിൽ, ദൈവവും ഇസ്രായേലുമായി ഉള്ളതായി ഉല്പത്തി, പുറപ്പാട് പുസ്തകങ്ങളിൽ പറയുന്ന ഉടമ്പടിബന്ധത്തിന്റെ പ്രയോഗവശമാണ് ഈ കൃതി വിവരിക്കുന്നത്. പഞ്ചഗ്രന്ഥിയുടെ സമഗ്രമായ ദർശനത്തിൽ, യഹോവയുമായി വിശേഷബന്ധത്തിൽ ഏർപ്പെടുന്നതു വഴി ഏറ്റെടുക്കുന്ന ഉത്തരവാദിത്തങ്ങളുടെ നിർവഹണത്തിനുള്ള മാർഗ്ഗരേഖകളായായി ഇതിലെ നിയമങ്ങളെ കാണാം. ഈ ഉത്തരവാദിത്തങ്ങളെ സാമൂഹ്യബന്ധങ്ങളുടേയും പെരുമാറ്റമര്യാദകളുടേയും രൂപത്തിലാണ് പുസ്തകം അവതരിപ്പിക്കുന്നത്. 

ആദ്യത്തെ 16 അദ്ധ്യായങ്ങളും അവസാനത്തെ അദ്ധ്യായവും വിശുദ്ധീകരണച്ചടങ്ങുകളുടേയും, പരിഹാരക്കാഴ്ചകളുടേയും, പ്രായശ്ചിത്തദിനങ്ങളുടേയും നിയമങ്ങൾ ചേർന്ന പുരോഹിതനിഷ്ഠയാണ്. ഇതിന്റെ ഭാഗമായി 12-ആം ആദ്ധ്യായത്തിലാണ്, പുരുഷന്മാർക്ക് അഗ്രചർമ്മഛേദനം നിഷ്കർഷിച്ചിരിക്കുന്നത്. 17 മുതൽ 26 വരെ അദ്ധ്യായങ്ങളിലുള്ള വിശുദ്ധിനിയമങ്ങളിൽ "നിന്നെപ്പോലെ നിന്റെ അയൽക്കാരനേയും സ്നേഹിക്കുക" എന്ന "ഏറ്റവും വലിയ കല്പന"-യും ഉൾപ്പെടുന്നു. "മ്ലേച്ഛതകൾ"(abominations) എന്നു വിശേഷിക്കപ്പെട്ട ചില പെരുമാറ്റങ്ങൾക്കുള്ള വിലക്കുകളാണ് ഗ്രന്ഥത്തിന്റെ വലിയൊരു ഭാഗം. ഇവയിൽ മിക്കവയും പാന-ഭോജനങ്ങളും ലൈംഗികതയും ആയി ബന്ധപ്പെട്ടിരിക്കുന്നു. ഈ നിയമങ്ങൾ പൊതുവേ ഇസ്രായേൽക്കാരെ മാത്രം ലക്ഷ്യമാക്കുന്നവയാണെങ്കിലും ചിലതിന്റെയൊക്കെ പരിധിയിൽ "ഇസ്രായേലിൽ യാത്രചെയ്യുന്ന പരദേശികളേയും" ഉൾപ്പെടുത്തിയിട്ടുണ്ട്. 

യഹൂദ-ക്രൈസ്തവപാരമ്പര്യങ്ങൾ അനുസരിച്ച്, പഞ്ചഗ്രന്ഥിയിലെ ഇതര ഗ്രന്ഥങ്ങൾ എന്ന പോലെ ലേവ്യരുടെ പുസ്തകവും മോശ യഹോവയിൽ നിന്നു കേട്ടെഴുതിയതാണ്. ലേവരുടെ പുസ്തകത്തിന്റെ കർതൃത്ത്വത്തെ സംബന്ധിച്ച് ആധുനിക പണ്ഡിതന്മാർക്കിടയിൽ വ്യത്യസ്തമായ അഭിപ്രായങ്ങൾ നിലവിലുണ്ട്.


</doc>
<doc id="134557" url="https://ml.wikipedia.org/wiki?curid=134557" title="സംഖ്യ (ബൈബിൾ പഴയനിയമം)">
സംഖ്യ (ബൈബിൾ പഴയനിയമം)

എബ്രായ ബൈബിളിലേയും പഴയനിയമം എന്നു ക്രിസ്ത്യാനികൾ വിളിക്കുന്ന രചനാസമുച്ചയത്തിലേയും നാലാമത്തെ ഗ്രന്ഥമാണ് സംഖ്യ അല്ലെങ്കിൽ സംഖ്യാപുസ്തകം (ഇംഗ്ലീഷ്:Book of Numbers). പഞ്ചഗ്രന്ഥി എന്നു കൂടി അറിയപ്പെടുന്ന യഹൂദനിയമസംഹിതയായ തോറായിലെ അഞ്ചുഗ്രന്ഥങ്ങളിൽ നാലാമത്തേതും ഇതാണ്. ഇതിനെ മൂന്നു ഖണ്ഡങ്ങളായി തിരിക്കാനാകും:


ഇസ്രായേൽ ജനത്തെ ഈ വാക്കുകളിൽ അനുഗ്രഹിക്കാൻ പുരോഹിതർ നിർദ്ദേശിക്കപ്പെടുന്നതായി സംഖ്യയിൽ വായിക്കാം: “യഹോവ നിങ്ങളെ അനുഗ്രഹിക്കുകയും പരിരക്ഷിക്കുകയും ചെയ്യട്ടെ. യഹോവ തന്റെ മുഖശോഭ നിങ്ങൾക്കു കാണിച്ചു തരുകയും നിങ്ങളോട് കരുണകാണിക്കുകയും ചെയ്യട്ടെ. യഹോവ നിങ്ങൾക്കു നേരെ മുഖം തിരിക്കുകയും നിങ്ങൾക്ക് ശാന്തി തരുകയും ചെയ്യട്ടെ.” ഈ പുരോഹിതാനുഗ്രഹം യഹൂദാരാധനകളിലും ആഘോഷങ്ങളിലും പതിവായി ആവർത്തിക്കപ്പെടുന്നു. ചിലപ്പോൾ, വെള്ളിയാഴ്ച വൈകിട്ടുള്ള സാബത്തു ഭക്ഷണസമയത്ത് മാതാപിതാക്കൾ മക്കളേയും ഈ വാക്കുകളിൽ അനുഗ്രഹിക്കാറുണ്ട്.

ഈ പുസ്തകം ഉൾക്കൊള്ളുന്ന ചരിത്രത്തിന്റെ ദൈർഘ്യം ഈജിപ്തിൽ നിന്നുള്ള പുറപ്പാടിനുശേഷം രണ്ടാം വർഷം രണ്ടാം മാസം മുതൽ നാല്പതാം വർഷം പതിനൊന്നാം മാസത്തിന്റെ തുടക്കം വരെയുള്ള 37 വർഷവും 9 മാസവുമാണ്; പൊതുവേ അലച്ചിലിന്റെ വിഷമം പിടിച്ച കാലഘട്ടമായിരുന്നു അത്. അതിന്റെ പൂർത്തിയിൽ ഇസ്രായേൽ ജനത്തിന്റെ എണ്ണം, ഈജിപ്തിൽ നിന്നു പുറപ്പെട്ടപ്പോഴുള്ളതിനേക്കാൾ കുറഞ്ഞിരുന്നു. പഞ്ചഗ്രന്ഥിയിലെ അഞ്ചുഗ്രന്ഥങ്ങളുടേയും കർത്താവ് മോശെ ആണെന്നാണ് യഹൂദപാരമ്പര്യം. ഇന്ന് പണ്ഡിതന്മാർ ഈ വിഷയത്തിൽ വ്യത്യസ്തമായ അഭിപ്രായങ്ങൾ പ്രകടിപ്പിക്കുന്നു. മൂലകൃതി പുരാതനകാലത്ത് മോശെ എഴുതിയതു തന്നെയാണെന്ന യാഥാസ്ഥിതിക പക്ഷവും, ഒന്നിലേറെ ലേഖകന്മാർ ചേർന്ന് പിൽക്കാലത്തെങ്ങോ രചിച്ചതാണെന്ന എതിർപക്ഷവും നിലവിലുണ്ട്.


</doc>
<doc id="134574" url="https://ml.wikipedia.org/wiki?curid=134574" title="സി.കെ. ചന്ദ്രപ്പൻ">
സി.കെ. ചന്ദ്രപ്പൻ

കമ്യൂണിസ്റ്റ് പാർട്ടി ഓഫ് ഇന്ത്യയുടെ കേരള ഘടകം സെക്രട്ടറിയും ഇടതുപക്ഷ ജനാധിപത്യ മുന്നണി നേതാക്കളിലൊരാളുമായിരുന്നു ചീരപ്പൻ ചിറയിൽ കുമാരപ്പണിക്കർ ചന്ദ്രപ്പൻ എന്ന സി.കെ. ചന്ദ്രപ്പൻ(നവംബർ 11 1936 - മാർച്ച് 22 2012).

പുന്നപ്ര-വയലാർ സമരത്തിന്റെ നായകരിൽ പ്രമുഖനും 'വയലാർ സ്റ്റാലിൻ' എന്ന പേരിൽ പ്രശസ്തനുമായിരുന്ന കമ്മ്യൂണിസ്റ്റ് നേതാവ് സി.കെ കുമാരപ്പണിക്കരുടെയും അമ്മുക്കുട്ടിയമ്മയുടെയും മൂന്നാമത്തെ മകനായി 1936 നവംബർ 11-ന് ജനനം.

2012 മാർച്ച് 22-ന് തിരുവനന്തപുരത്തെ ഒരു ആശുപത്രിയിൽ വെച്ച് അന്തരിച്ചു. ഏതാനും മാസങ്ങളായി പ്രോസ്‌ട്രേറ്റ് അർബുദത്തിന് ചികിത്സയിലായിരുന്നു. 

ബംഗാളിയും കമ്മ്യൂണിസ്റ്റ് പാർട്ടി നേതാവും അഖിലേന്ത്യാ വർക്കിംഗ് വിമൻസിന്റെ നേതാവുമായ ബുലുറോയ് ചൗധരിയാണ് ഭാര്യ. "എന്റെ ഇന്നലെകൾ" എന്നാണ് ഇദ്ദേഹത്തിന്റെ ആത്മകഥയുടെ പേര്.

ചേർത്തലയിലും തൃപ്പൂണിത്തുറയിലുമായി സ്‌കൂൾ വിദ്യാഭ്യാസം പൂർത്തീകരിച്ചു. എറണാകുളം മഹാരാജാസ് കോളജിലായിരുന്നു ഇന്റർമീഡിയറ്റ് വിദ്യാഭ്യാസം. സംഘടനാ പ്രവർത്തനത്തിന്റെയും കമ്മ്യൂണിസ്റ്റ് നേതാക്കന്മാരുമായുണ്ടായിരുന്ന അടുപ്പത്തിന്റെയും പേരിൽ ഇദ്ദേഹത്തിന് മഹാരാജാസിൽ ഡിഗ്രി കോഴ്സിനു പ്രവേശനം നിഷേധിക്കപ്പെട്ടു. എന്നാൽ പാലക്കാട് ചിറ്റൂർ ഗവ. കോളേജിൽ ഡിഗ്രിക്ക് പ്രവേശനം നേടിയ ചന്ദ്രപ്പൻ അവിടെ നിന്ന് സാമ്പത്തിക ശാസ്ത്രത്തിൽ ബിരുദവും തുടർന്ന് തിരുവനന്തപുരം യൂണിവേഴ്‌സിറ്റി കോളജിൽ നിന്ന് ബിരുദാനന്തര ബിരുദവും നേടി.

പാർട്ടി പിളർന്നപ്പോൾ സി.പി.ഐ.-യ്‌ക്കൊപ്പം ഉറച്ചുനിന്നു. 



ഗോവ വിമോചന സമരത്തിൽ പങ്കെടുത്ത ചന്ദ്രപ്പൻ നിരവധി വിദ്യാർത്ഥി-യുവജന സമരങ്ങൾക്ക് നേതൃത്വം നൽകി. പലതവണ അറസ്റ്റ് ചെയ്യപ്പെട്ട അദ്ദേഹം ഡൽഹിയിലെ തീഹാർ ജയിലിലും, കൊൽക്കത്തയിലെ റസിഡൻസി ജയിലിലും കാരാഗൃഹവാസം അനുഭവിച്ചു. 

ഏറ്റവും മികച്ച പാർലമെന്റേറിയനുള്ള നിയമസഭയുടെയും ലോക്‌സഭയുടെയും ബഹുമതികൾക്ക് ഇദ്ദേഹം അർഹനായിട്ടുണ്ട്. ന്യൂയോർക്കിൽ നടന്ന ഐക്യരാഷ്ട്ര സഭയുടെ ജനറൽ അസംബ്ലി, റോമിൽ നടന്ന അന്താരാഷ്ട്ര ഭക്ഷ്യ സുരക്ഷാ സമ്മേളനം, ലോക യുവജന ഫെഡറേഷൻ സമ്മേളനങ്ങൾ തുടങ്ങി പല അന്താരാഷ്ട്ര സമ്മേളനങ്ങളിലും ചന്ദ്രപ്പൻ പങ്കെടുത്തിരുന്നു.

മൂന്നു തവണ പാർലമെന്റിലേക്കും ഒരു തവണ നിയമസഭയിലേക്കും സി.കെ. ചന്ദ്രപ്പൻ തെരഞ്ഞെടുക്കപ്പെട്ടിട്ടുണ്ട്.


</doc>
<doc id="134576" url="https://ml.wikipedia.org/wiki?curid=134576" title="നിയമാവർത്തനം">
നിയമാവർത്തനം

എബ്രായ ബൈബിളിലേയും പഴയനിയമം എന്നു ക്രിസ്ത്യാനികൾ വിളിക്കുന്ന ലിഖിതസമുച്ചയത്തിലേയും അഞ്ചാമത്തെ ഗ്രന്ഥമാണ് നിയമാവർത്തനം. പഞ്ചഗ്രന്ഥി എന്നു കൂടി പേരുള്ള യഹൂദനിയമസംഹിതയായ തോറായിലെ അഞ്ചു ഗ്രന്ഥങ്ങളിൽ അവസാനത്തേതും ഇതു തന്നെയാണ്. പോയ നാല്പതു വർഷം മരുഭൂമിയിൽ അലഞ്ഞുതിരിയേണ്ടി വന്നപ്പോഴത്തെ അനുഭവങ്ങൾ വിലയിരുത്തിയും കടന്നുചെല്ലാൻ പോകുന്ന വാഗ്ദത്തഭൂമിയിലെ ഭാവിയിലേക്ക് ഉറ്റുനോക്കിയും മോശെ നടത്തിയ മൂന്നു ദീർഘപ്രഭാഷണങ്ങളാണ് ഈ ഗ്രന്ഥത്തിന്റെ ഉള്ളടക്കത്തിന്റെ വലിയൊരു ഭാഗം. വാഗ്ദത്തഭൂമിയിൽ ഇസ്രായേൽക്കാരുടെ ജീവിതത്തിനു വഴികാണിക്കാനുദ്ദേശിച്ചുള്ള വിശദമായൊരു നിയമസംഹിതയാണ് അതിന്റെ കാതൽ.

ദൈവശാസ്ത്രപരമായി നോക്കുമ്പോൾ, ദൈവമായ യഹോവയും ഇസ്രായേൽ മക്കളും തമ്മിലുള്ള ഉടമ്പടിയുടെ നവീകരണമാണ് ഈ കൃതി. ഇതിലെ ഏറ്റവും പ്രാധാന്യമുള്ള ഭാഗം ആറാമത്തെ അദ്ധ്യായത്തിലെ ഷെമാ എന്ന പേരിൽ അറിയപ്പെടുന്ന നാലാം വാക്യമാണ്. യഹൂദരുടെ ഏകദൈവവിശ്വാസത്തിന്റേയും, ദേശീയതയുടെ തന്നെയും പ്രഘോഷണമെന്ന നിലയിൽ പ്രസിദ്ധമായ ആ വാക്യം ഇതാണ്: "ഇസ്രായേലേ കേട്ടാലും: കർത്താവായ യഹോവയാണ് നമ്മുടെ ദൈവം; കർത്താവ് ഏകനാണ്."

മോശെയ്ക്ക് ദൈവത്തിൽ നിന്നു ലഭിച്ച വചനങ്ങളുടെ രേഖയായി ഈ ഗ്രന്ഥത്തെ പാരമ്പര്യം ഘോഷിക്കുന്നു. എങ്കിലും ആധുനിക പണ്ഡിതന്മാർ ഇതിനെ പലർ ചേർന്ന് എഴുതിയ ഗ്രന്ഥമായും, യൂദയാ ഭരിച്ച ജോഷിയാ രാജാവിന്റെ ഭരണകാലത്തു നടന്ന മതപരമായ നവീകരണവുമായി ബന്ധപ്പെട്ട് രൂപപ്പെട്ടിരിക്കാവുന്നതായും കണക്കാക്കുന്നു.


</doc>
<doc id="134584" url="https://ml.wikipedia.org/wiki?curid=134584" title="എടക്കാട് ബ്ലോക്ക് പഞ്ചായത്ത്">
എടക്കാട് ബ്ലോക്ക് പഞ്ചായത്ത്

കണ്ണൂർ ജില്ലയിലെ അഞ്ച് ഗ്രാമപഞ്ചായത്തുകൾ ചേർന്ന ഒരു ബ്ലോക്ക് പഞ്ചായത്താണ് എടക്കാട് ബ്ലോക്ക് പഞ്ചായത്ത്. ചെമ്പിലോട്‌, കൊളച്ചേരി, കടമ്പൂർ, മുണ്ടേരി, പെരളശ്ശേരി എന്നീ ഗ്രാമപഞ്ചായത്തുകളാണ് എടക്കാട് ബ്ലോക്കിൽ ഉൾപ്പെടുന്നത്. ചെമ്പിലോട് ഗ്രാമപഞ്ചായത്തിലെ ചാലയിലാണ് ബ്ലോക്ക് ആസ്ഥാനം സ്ഥിതിചെയ്യുന്നത്. ഈ ബ്ലോക്ക് പഞ്ചായത്തിൽ 13 വാർഡുകളാണുള്ളത്.



</doc>
<doc id="134586" url="https://ml.wikipedia.org/wiki?curid=134586" title="ഇരിക്കൂർ ബ്ലോക്ക് പഞ്ചായത്ത്">
ഇരിക്കൂർ ബ്ലോക്ക് പഞ്ചായത്ത്

കണ്ണൂർ ജില്ലയിlലെ എട്ട് ഗ്രാമപഞ്ചായത്തുകൾ ചേർന്ന ഒരു ബ്ലോക്ക് പഞ്ചായത്താണ് ‘’‘ഇരിക്കൂർ ബ്ലോക്ക് പഞ്ചായത്ത്’‘’. ഇരിക്കൂർ, ഏരുവേശ്ശി, കുറ്റ്യാട്ടൂർ, മലപ്പട്ടം, മയ്യിൽ, പടിയൂർ-കല്യാട്, പയ്യാവൂർ, ഉളിക്കൽ എന്നീ ഗ്രാമപഞ്ചായത്തുകൾ ഉൾപ്പെടുന്നതാണ് ഇരിക്കൂർ ബ്ലോക്ക്. ഇരിക്കൂർ ബ്ലോക്കിൽ ആകെ 15 വാർഡുകളുണ്ട്..



</doc>
<doc id="134599" url="https://ml.wikipedia.org/wiki?curid=134599" title="നിർണ്ണയം">
നിർണ്ണയം

സംഗീത് ശിവന്റെ സംവിധാനത്തിൽ മോഹൻലാൽ, ജഗദീഷ്, രതീഷ്, ദേവൻ, ഹീര, ബേബി ശാമിലി എന്നിവർ പ്രധാനവേഷങ്ങളിൽ അഭിനയിച്ച് 1995-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് നിർണ്ണയം. സിത്താര കമ്പയിൻസിന്റെ ബാനറിൽ സുരേഷ് ബാലാജി നിർമ്മിച്ച ഈ ചിത്രം വിതരണം ചെയ്തത് പ്രണാമം പിൿചേഴ്‌സ് ആണ്. സംഗീത് ശിവൻ ആണ് ഈ ചിത്രത്തിന്റെ കഥയെഴുതിയത്. തിരക്കഥ, സംഭാഷണം എന്നിവ നിർവ്വഹിച്ചത് ചെറിയാൻ കൽ‌പകവാടി ആണ്.

അമേരിക്കൻ ചലച്ചിത്രമായ "ദ ഫ്യൂജിറ്റീവ്" എന്ന സിനിമ അടിസ്ഥാനമാക്കിയാണ് ഈ ചിത്രം അവതരിപ്പിച്ചിരിക്കുന്നത്. അതേ പേരിലുള്ള 1963-ലെ ടി വി സീരീസ് അടിസ്ഥാനമാക്കിയുള്ളതാണ് ഈ ചിത്രം.

ഗിരീഷ് പുത്തഞ്ചേരി എഴുതിയ ഗാനങ്ങൾക്ക് സംഗീതസംവിധാനം നിർവ്വഹിച്ചത് ആനന്ദ് ആണ്. ആനന്ദിന്റെ ആദ്യ ചിത്രമാണിത്.




</doc>
<doc id="134602" url="https://ml.wikipedia.org/wiki?curid=134602" title="ഹോളി ഫാമിലി ഹയർസെക്കണ്ടറി സ്കൂൾ, രാജപുരം">
ഹോളി ഫാമിലി ഹയർസെക്കണ്ടറി സ്കൂൾ, രാജപുരം

കാസർഗോഡ് ജില്ലയിലെ കള്ളാർ ഗ്രാമപഞ്ചായത്തിൽ രാജപുരത്ത് ഹോളി ഫാമിലി ഫെറോന ചർച്ചിനോട് ചേർന്ന് 1943 - ൽ സ്ഥാപിതമായ സ്‌കൂൾ ആണ് ഇന്നത്തെ ഹോളി ഫാമിലി ഹൈസ്‌കൂൾ. തുടക്കത്തിൽ ഏകാദ്ധ്യാപക സ്‌കൂൾ ആയിട്ടായിരുന്നു പ്രവർത്തനം ആരംഭിച്ചത്. കോട്ടയം ജില്ലയുടെ വിവിധ പ്രദേശങ്ങളിൽ നിന്നും മലബാറിലേക്കു കുടിയേറിപ്പാർത്ത കുടിയേറ്റ കർഷകരുടെ സംഭാവനയാണ് ഈ സ്‌കൂൾ. പിന്നീട് എൽ. പി. സ്‌കൂൾ ആയും 1960 -ഇൽ ഹൈസ്‌കൂളായും വളർന്ന ഈ സ്‌കൂളിന് 2000 മുതൽ പ്ലസ് ടുവും ഉണ്ട്. മലയോരമേഖലയിലെ മിക്ക പഞ്ചായത്തുകളിൽ നിന്നും ഇവിടേക്ക് കുട്ടികൾ എത്തുന്നുണ്ട്. മേഖലയുടെ വികസന പ്രക്രിയയിൽ ഈ സ്‌കൂളിനുള്ള പങ്ക് വളരേ നിർണായകമാണ്. കോട്ടയം അതിരൂപതയുടെ മാനേജ്‌മെന്റിലാണ് സ്‌കൂളിന്റെ പ്രവർത്തനം. എല്ലാത്തരം ലാബ് സൗകര്യങ്ങളും വിശാലമായ കളിക്കളവും നല്ല ലൈബ്രറിയും സ്‌കൂളിനുണ്ട്.


</doc>
<doc id="134608" url="https://ml.wikipedia.org/wiki?curid=134608" title="പെരുമ്പറമ്പ് മഹാദേവക്ഷേത്രം">
പെരുമ്പറമ്പ് മഹാദേവക്ഷേത്രം

മലപ്പുറം ജില്ലയിൽ എടപ്പാളിന് അടുത്താണീ ക്ഷേത്രം സ്ഥിതിചെയ്യുന്നത്. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത് . മാണൂർ കായലിന്റെ കരയിലാണ് ഈ ക്ഷേത്രം. ക്ഷേത്രത്തിനഭിമുഖമായി ഒരു വിഷ്ണുക്ഷേത്രവുമുണ്ട്.

വളരെ പൊക്കമേറിയ ശ്രീകോവിലാണിവിടുത്തേത്. ശ്രീകോവിലിന്റെ കല്ലിൽ തീർത്ത അടിത്തറ പോലും ആറടിയോടം പൊക്കത്തിലാണ്. മറ്റു ശിവക്ഷേത്രങ്ങളിലേതുപോലെതന്നെ ഇവിടെയും ശിവലിംഗ പ്രതിഷ്ഠയാണ്. പടിഞ്ഞാറോട്ട് ദർശനമായാണ് ഇവിടെ ശിവപ്രതിഷ്ഠ. പടിഞ്ഞാറോട്ട് ദർശനം വരുന്ന ശിവപ്രതിഷ്ഠകൾക്ക് ഉഗ്രഭാവം കൂടുമെന്നാണ് സങ്കല്പം. പഞ്ചലോഹവിഗ്രഹവും പൂജയ്ക്കു വെക്കാറുണ്ട്.

പെരുമ്പറമ്പ് ശിവക്ഷേത്രത്തിലെ ക്ഷേത്ര ശ്രീകോവിലിന് മുന്നിലായി പ്രധാന ചുറ്റമ്പല വാതിൽ ക്ഷേത്രേശന്റെ ധ്യാനശ്ലോക വിധിപ്രകാരം പ്ലാവിൽ നിർമിച്ചതാണ്. അഞ്ചടിവീതിയും ഒമ്പതര അടി ഉയരവും രണ്ടിഞ്ച് കനവുമുള്ള വാതിലിൽ ചിന്താമണി, അഘോരൻ, അനാഹിതചക്രശിവൻ, ദക്ഷിണാമൂർത്തി, മൃത്യുഞ്ജയൻ, ത്വരിത രുദ്രൻ എന്നീ ശിവഭാവങ്ങൾ മനോഹരമായി കൊത്തിവെച്ചിരിക്കുന്നു. സൂത്രപ്പട്ടികയിൽ ഗണപതി, ലക്ഷ്മി എന്നിവരുടെ രൂപങ്ങളുമുണ്ട്.

ശിവക്ഷേത്രത്തിൽ രാമായണ മാസാചരണ സമാപനത്തോടനുബന്ധിച്ച് ഗജപൂജയും ആനയൂട്ടും അഷ്ടദ്രവ്യമഹാഗണപതിഹോമവും നടത്തുക പതിവുണ്ട്.

ശിവക്ഷേത്രത്തിൽ ബൊമ്മക്കൊലു ഒരുക്കൽ, ആയുധപൂജ, വിദ്യാരംഭം എന്നിവയാണ് പതിവ്.

മഹാദേവ ക്ഷേത്രത്തിലെ ആർദ്രാദർശന മഹോത്സവം എല്ലാവർഷവും നടത്താറുണ്ട്. അന്നേ ദിവസം മഹാവിഷ്ണു ക്ഷേത്രത്തിൽനിന്നും എഴുന്നള്ളിപ്പ് ശിവക്ഷേത്രത്തിലേക്ക് പതിവുണ്ട്.

മലപ്പുറം ജില്ലയിൽ എടപ്പാൾ - പൊന്നം ബസ് റൂട്ടിലാണ് പാറാപറമ്പ് മഹാദേവക്ഷേത്രം സ്ഥിതിചെയ്യുന്നത്.


</doc>
<doc id="134618" url="https://ml.wikipedia.org/wiki?curid=134618" title="യഹോവയുടെ സാക്ഷികളുടെ വിശ്വാസങ്ങൾ">
യഹോവയുടെ സാക്ഷികളുടെ വിശ്വാസങ്ങൾ

യഹോവയുടെ സാക്ഷികളുടെ വിശ്വാസങ്ങൾ അവരുടെ സ്ഥാപകനായ ചാൾസ് റ്റി. റസ്സലിന്റെയും തുടർന്നു വന്ന പ്രസിഡന്റുമാരുടെയും ബൈബിൾ അധിഷ്ഠിത പഠിപ്പിക്കലുകളെ അടിസ്ഥാനപ്പെടുത്തിയുള്ളതാണ്. 1976-മുതൽ യഹോവയുടെ സാക്ഷികളുടെ ഭരണസംഘമാണ് അവരുടെ വിശ്വാസ സംബന്ധമായ കാര്യങ്ങൾക്ക് തീരുമാനം എടുക്കുന്നത്. തീരുമാനങ്ങൾ അവരുടെ പ്രസിദ്ധീകരണങ്ങളായ വീക്ഷാഗോപുരത്തിലൂടെയും മറ്റ് ഇതര പ്രസിദ്ധീകരണങ്ങളിലൂടെയും ലോകവ്യാപകമായ യഹോവയുടെ സാക്ഷികളുടെ ആരാധനാലയങ്ങളിൽ പഠിപ്പിക്കപ്പെടുന്നു.

ഈ ലോക വ്യവസ്ഥിതിയെ ഉടനെ തന്നെ ഒരു അർമ്മഗദോൻ യുദ്ധത്തിലൂടെ ഉടനെ നശിപ്പിക്കപ്പെടുമെന്നും, തുടർന്ന് യേശുക്രിസ്തു രാജാവായി വാഴുന്ന ഒരു സ്വർഗീയ ഗവണ്മെന്റ് ഉടനെ തന്നെ ഭൂമിയിൽ സ്ഥാപിതമാകുമെന്ന് യഹോവയുടെ സാക്ഷികൾ വിശ്വസിക്കുന്നു. ആ ഭരണത്തിലൂടെ മനുഷ്യവർഗ്ഗത്തിന്റെ എല്ലാ പ്രശ്നങ്ങളും പരിഹരിക്കപ്പെടുമെന്നും, തുടർന്ന് ഭൂമി ഒരു മനോഹരമായ പറുദീസയായി തീരുമെന്നും അവർ വിശ്വസിക്കുന്നു. ആ പറുദീസയിൽ സത്യദൈവത്തെ മാത്രം ആരാധിക്കുന്ന ഒരു കൂട്ടം മനുഷ്യവർഗ്ഗം മാത്രമേ ഉണ്ടായിരിക്കുകയുള്ളുവെന്നും അവർ വിശ്വസിക്കുന്നു. അവരുടെ പ്രധാന ധർമ്മം ആ അർമ്മഗദോനെ കുറിച്ച് ആളുകൾക്ക് മുന്നറിയിപ്പു നൽകുക എന്നതാണ്. ആയതിനാൽ അംഗങ്ങൾ എല്ലാവരും തന്നെ സുവിശേഷപ്രവർത്തനത്തിൽ ഏർപ്പെടുന്നു. അവർ തങ്ങളുടെ വിശ്വാസങ്ങളെ ഒരു കൂട്ടമെന്ന നിലയ്ക്ക് "സത്യം" എന്ന് വിശേഷിപ്പിക്കുന്നു. 

യഹോവയുടെ സാക്ഷികളുടെ വിശ്വാസങ്ങൾ ബൈബിളിലാണ് അടിസ്ഥാനപ്പെടുത്തിയിരിക്കുന്നത്. പരിശുദ്ധാത്മാവിനാൽ നിയോഗിക്കപ്പെട്ടവർ എന്ന് അവർ വിശ്വസിക്കുന്ന ഒരു കൂട്ടം പുരുഷന്മാരാലുള്ള ഭരണസംഘമാണ് അവരുടെ ബൈബിൾ പഠിപ്പിക്കലുകൾക്ക് മേൽനോട്ടം നടത്തുന്നത്. ആദിമ ക്രിസ്ത്യാനികൾ ഒരു വ്യക്തിയുടെ കീഴിലല്ല മറിച്ച് ഒരു കൂട്ടം പുരുഷന്മാരാലാണ് നയിക്കപ്പെട്ടതെന്ന് അവർ പറയുന്നു. ഭരണസംഘത്തിലെ അംഗങ്ങൾ തങ്ങൾ സാക്ഷികളുടെ നേതാക്കന്മാരായി കരുതുന്നില്ലെന്നും, അവരുടെ നേതാവ് ക്രിസ്തുവാണെന്നും പറയുന്നു.

അന്ത്യകാലത്ത് തന്റെ ഉദ്ദേശ്യങ്ങൾ മനസ്സിലാക്കാൻ ദൈവം തന്റെ ദാസന്മാരെ പ്രാപ്തരാക്കുന്നത് ക്രമാനുഗതമായിട്ടാണെന്ന് ബൈബിൾ പറയുന്നതായി സാക്ഷികൾ വിശ്വസിക്കുന്നു. ആകയാൽ യഥാർത്ഥ ക്രിസ്ത്യാനിത്വം പുനസ്ഥാപിക്കുന്നതിന്റെ ഭാഗമായി ദൈവവും, ക്രിസ്തുവും അവരെ പരിശുദ്ധാത്മാവിനെയും ദൂതന്മാരെയും ഉപയോഗിച്ച് പഠിപ്പിക്കുന്നതായി അവർ കരുതുന്നു. ഭരണസംഘം തങ്ങൾ പറയുന്നത് അക്ഷരം പ്രതി ശരിയാണെന്നോ അവർക്ക് എന്തെങ്കിലും ദിവ്യ വെളിപ്പെടുത്തൽ ഉള്ളതായോ അവകാശപ്പെടുന്നില്ല. 

ദൈവത്തിനു സ്വർഗ്ഗത്തിലും ഭൂമിയിലും ഒരു സംഘടന ഉള്ളതായി യഹോവയുടെ സാക്ഷികൾ വിശ്വസിക്കുന്നു. ബൈബിളിൽ കാണപ്പെടുന്ന നോഹയുടെ ജലപ്രളയത്തിൽ പെട്ടകത്തിലൂടെ ദൈവം നോഹയെയും കുടുംബത്തെയും രക്ഷിച്ചതു പോലെ, ഇന്ന് ഈ ഭൗമീക സംഘടനയിൽ പറ്റി നിൽക്കുന്നവരെ മാത്രമേ ദൈവം അർമ്മഗദോനിൽ സംരക്ഷണം നൽകുകയുള്ളുവെന്ന് സാക്ഷികൾ വിശ്വസിക്കുന്നു. ഈ സംഘടന ദിവ്യാദിപത്യപരമാണെന്നും ആയതിനാൽ മുകളിൽ നിന്ന് താഴേക്കാണ് അധികാരം നൽകപ്പെട്ടിരിക്കുന്നതെന്നും അവർ കരുതുന്നു. ലോകത്തിലെ ജനങ്ങൾ ഈ ദൈവസംഘടനയെയോ അല്ലെങ്കിൽ സാത്താനാൽ ഭരിക്കപ്പെടുന്ന ഈ ലോകത്തിലെ സംഘടനകളെയോ, ബൈബിളിനോട് പറ്റി നിൽക്കാത്ത വ്യാജമതങ്ങളെയോ തിരഞ്ഞെടുക്കാനുള്ള സ്വാതന്ത്ര്യം ദൈവം നൽകിയിരിക്കുന്നതായി അവർ പറയുന്നു. യഹോവയുടെ സ്വർഗ്ഗീയ സംഘടനയുടെ ഭൗമീക പ്രസ്ഥാനത്തിലാണ് തങ്ങൾ സഹവസിക്കുന്നതെന്ന് യഹോവയുടെ സാക്ഷികൾ വിശ്വസിക്കുന്നു. 

യേശുവിന്റെയും അപ്പൊസ്തലന്മാരുടെയും മരണശേഷം ബൈബിളിൽ പ്രവചിക്കപ്പെട്ടിരിക്കുന്നതു പോലെ ക്രിസ്ത്യാനിത്വത്തിന്റെ തത്ത്വങ്ങളെ വിശ്വാസത്യാഗം ഭവിച്ച ക്രിസ്തീയർ വളച്ചൊടിച്ചതായി യഹോവയുടെ സാക്ഷികൾ വിശ്വസിക്കുന്നു. അതിനു ശേഷം നൂറ്റാണ്ടാകളിലുടനീളം ക്രിസ്ത്യാനികൾ സഭാപിതാക്കന്മാരുടെ അന്ധമായ പഠിപ്പിക്കലുകളാൽ വഴിതെറ്റിക്കപ്പെട്ടതായി അവർ കരുതുന്നു. എന്നാൽ ഈ കാലങ്ങളിലുടനീളം ദൈവത്തെക്കുറിച്ചുള്ള സത്യം മനസ്സിലാക്കാൻ തുനിഞ്ഞിറങ്ങിയ പല വ്യക്തികളും ഉണ്ടായിരുന്നതായി അവർ പഠിപ്പിക്കുന്നു. ത്രിത്വവാദം തെറ്റാണെന്ന് വിശ്വസിച്ച സർ ഐസക് ന്യൂട്ടൻ, മൈക്കൽ സർവറ്റസ് ജോസഫ് പ്രിസ്റ്റ്ലി എന്നിവർ സത്യാന്വേഷകരായിരുന്നതായി അവർ കരുതുന്നു. എന്നാൽ അന്ത്യകാലത്ത് യഥാർഥക്രിസ്ത്യാനിത്വം പുനസ്ഥാപിക്കപ്പെടുമെന്ന് ബൈബിളിൽ പ്രവചിക്കപ്പെട്ടിരിക്കുന്നതായും ആ യഥാർഥക്രിസ്ത്യാനികൾ തങ്ങളാണെന്നും യഹോവയുടെ സാക്ഷികൾ കരുതുന്നു.

പൂർണ്ണ പ്രൊട്ടസ്റ്റന്റ് കാനോനിക ബൈബിളും സത്യമാണെന്നും ദൈവനിശ്വസ്തമാണെന്നും യഹോവയുടെ സാക്ഷികൾ വിശ്വസിക്കുന്നു. അവർ ബൈബിളിനെ ശാസ്ത്രീയപരമായും, ചരിത്രപരമായും, പ്രവചനപരമായും കൃത്യത പാലിക്കുന്ന പുസ്തകമാണെന്ന് വിശ്വസിക്കുന്നു. അവർ ബൈബിളിനെ അക്ഷരാർത്ഥത്തിൽ തന്നെ പഠിപ്പിക്കുന്നു, എന്നാൽ ചില തിരുവെഴുത്തുകൾ ആലങ്കാരിതമായി പഠിപ്പിക്കുന്നു. 

"പഴയനിയമം" "പുതിയ നിയമം" എന്നതിനു പകരം അവർ "എബ്രായ തിരുവെഴുത്തുകൾ" "ഗ്രീക്ക് തിരുവെഴുത്തുകൾ" എന്ന് ഉപയോഗിക്കുന്നു. ബൈബിളിന്റെ പഴയനിയമം പഴഞ്ചനാണെന്നുള്ള ധാരണ 2 കൊരിന്ത്യർ 3:14-നെ മുഖ്യധാര ക്രൈസ്തവർ തെറ്റായി മനസ്സിലാക്കിയതു കാരണമാണെന്ന് അവർ പറയുന്നു. എബ്രായ തിരുവെഴുത്തുകൾ പ്രധാനമായും യേശുവിന്റെ മിശിഹാ ധർമ്മത്തെ കേന്ദ്രമാക്കിയുള്ള പ്രവചനങ്ങളാണെന്നും, ഗ്രീക്ക് തിരുവെഴുത്തുകൾ പ്രധാനമായും യേശുവിനോടു കൂടെ ഭരിക്കാൻ തിരഞ്ഞെടുക്കപ്പെടുന്ന 1,44,000 വിശുദ്ധന്മാരെ കേന്ദ്രീകരിച്ചുള്ളതാണെന്നും അവർ കരുതുന്നു. യഹോവയുടെ സാക്ഷികൾ പ്രധാനമായി ഉപയോഗിക്കാറുള്ള പുതിയ ലോക ഭാഷാന്തരം ബൈബിളിൽ "ദൈവം" എന്ന് പിതാവിനെകുറിക്കുന്ന ഇടങ്ങളിൽ "യഹോവ" എന്ന് പരിഭാഷപ്പെടുത്തിയിരിക്കുന്നു.
ദൈവം സകലത്തിന്റെയും സ്രഷ്ടാവാണെന്നും സർവ്വശക്തനാണെന്നും യഹോവയുടെ സാക്ഷികൾ വിശ്വസിക്കുന്നു. ത്രിത്വം എന്ന ആശയം ബൈബിളധിഷ്ഠിതമല്ല എന്ന് അവർ കരുതുന്നതിനാൽ അതിൽ വിശ്വസിക്കുന്നില്ല. അവർ ദൈവത്തെ ഒരാത്മവ്യക്തിയായി കരുതുന്നു, സകലത്തിന്റെ സ്രഷ്ടാവായതിനാൽ അവർ ദൈവത്തെ പിതാവ് എന്ന് വിളിക്കുന്നു. ദൈവം നിത്യനാണെന്നും, മനുഷ്യരുമായി അടുക്കാൻ താല്പര്യമുള്ളവനാണെന്നും, സർവ്വവ്യാപിയല്ലെന്നും മറിച്ച് ദൈവത്തിന്റെ വാസസ്ഥലം സ്വർഗ്ഗമാണെന്നും അവർ വിശ്വസിക്കുന്നു. ദൈവവുമായി ഒരു വ്യക്തിപരമായ ബന്ധം സ്ഥാപിക്കാനാകുമെന്നും, ഒരു സുഹൃത്താകാൻ പോലും സാധിക്കുമെന്ന് അവർ വിശ്വസിക്കുന്നു. അവൻ കരുണയുള്ളവനാണെന്നും, ദുഷ്ടമനുഷ്യരെ നിത്യമായി ദണ്ഡിപ്പിക്കുന്ന ക്രൂരനല്ലെന്നും അവർ വിശ്വസിക്കുന്നു. മനുഷ്യവർഗ്ഗത്തിന്റെ ഇച്ഛാസ്വാതന്ത്ര്യത്തെ ആദരിക്കുന്ന വ്യക്തിയായതിനാൽ, തന്നെ ആരാധിക്കണമെന്ന് ദൈവം ആരെയും നിർബന്ധിക്കുന്നില്ലെന്ന് അവർ പഠിപ്പിക്കുന്നു. കൂടാതെ ദൈവത്തിന്റെ പ്രമുഖ നാല് ഗുണങ്ങൾ സ്നേഹം, നീതി, ജ്ഞാനം, ശക്തി എന്നിവയാണെന്നും അവർ വിശ്വസിക്കുന്നു. തന്നെ ആരാധിക്കാനും, അന്വേഷിക്കാനും, അനുസരിക്കാനും സ്വയം തീരുമാനിക്കുന്ന മനുഷ്യരെ മാത്രമേ അവൻ സംരക്ഷിക്കുകയുള്ളുവെന്ന് അവർ പറയുന്നു.

യഹോവയുടെ സാക്ഷികൾ ദൈവത്തിന്റെ യഹോവ എന്ന നാമത്തിനു പ്രാധാന്യം കൊടുക്കണമെന്ന് കരുതുന്നു. യഥാർഥ ആരാധനയിൽ ദൈവനാമം ഉപയോഗിക്കണമെന്ന് ഇവർ വിശ്വസിക്കുന്നതിനാൽ, ദൈവത്തെകുറിക്കുമ്പോൾ അവർ യഹോവ എന്ന നാമമാണ് ഉപയോഗിക്കുന്നത്. ദൈവത്തെക്കുറിച്ച് സംസാരിക്കുമ്പോൾ അവർ "കർത്താവ്" എന്ന വാക്ക് അധികമായി ഉപയോഗിക്കാറില്ല. മറ്റ് ഒരു മതങ്ങളും ദൈവനാമം അധികമായി ഉപയോഗിച്ചു കാണാത്തതിനാൽ അവർ മാത്രമാണ് ദൈവനാമം പ്രസിദ്ധമാക്കുന്നതെന്ന് യഹോവയുടെ സാക്ഷികൾ കരുതുന്നു.

യഹോവയുടെ സാക്ഷികൾ യേശുവിനെ ദൈവത്തിന്റെ ഏകജാതപുത്രനായി വിശ്വസിക്കുന്നു, യേശു ഭൂമിയിൽ വരുന്നതിനു മുൻപേ സ്വർഗത്തിൽ ഉണ്ടായിരുന്നതായി പഠിപ്പിക്കുന്നു. കുടാതെ ദൈവം തന്റെ പ്രതിഛായയിൽ നേരിട്ടു സൃഷ്ടിച്ച ആദ്യ വ്യക്തിയായി യേശുവിനെ പഠിപ്പിക്കുന്നു, എന്നാൽ യേശു ഒരു ത്രിത്വത്തിന്റെ ഭാഗമല്ല എന്ന് വിശ്വസിക്കുന്നു. പ്രധാന ദൂതനായ മിഖായേൽ, യോഹനാൻ 1:1-ൽ കാണപ്പെടുന്ന "വചനം" , വെളിപ്പാട് 9-അം അദ്ധ്യായത്തിൽ കാണപ്പെടുന്ന "അബദ്ദോൻ" ("അപ്പൊല്യോൻ") എന്നീ നാമങ്ങൾ അവർ യേശുവിനു ബാധകമാക്കുന്നു. സദൃശ്യവാക്യങ്ങൾ 8-അം അദ്ധ്യായത്തിൽ കാണപ്പെടുന്ന "ജ്ഞാനം" എന്ന കഥാപാത്രം യേശുവാണെന്നും, യേശുവിന്റെ സ്വർഗീയ അസ്തിത്വത്തെകുറിച്ചാണ് അവിടെ പറയുന്നതെന്ന് അവർ വിശ്വസിക്കുന്നു. കൂടാതെ അബ്രഹാമിനു ദൈവം നൽകിയ വാഗ്ദാനം യേശുവിന്റെ ദൈവരാജ്യത്തിലൂടെ നിറവേറപ്പെടുമെന്നും അവർ വിശ്വസിക്കുന്നു.

മനുഷ്യവർഗ്ഗത്തെ പാപത്തിൽ നിന്ന് മോചിപ്പിക്കാൻ ദൈവത്തിന്റെ നീതി പ്രകാരം പാപമില്ലാത്ത ഒരു ജീവൻ പാപികളായ മനുഷ്യരുടെ മറുവിലയായി അവശ്യമായിരുന്നെന്നും, ആയതിനാൽ ആ നിയോഗം ദൈവഹിതപ്രകാരം മനസാലെ എറ്റെടുക്കാൻ യേശു തയ്യാറായതായി അവർ വിശ്വസിക്കുന്നു. അങ്ങനെ ദൈവത്തിന്റെ ശക്തിയായ പരിശുദ്ധാത്മാവിനാൽ യേശുവിന്റെ ജീവൻ മറിയയുടെ ഗർഭാശയത്തിലേക്ക് അത്ഭുതകരമായി മാറ്റപ്പെട്ടതായി അവർ പഠിപ്പിക്കുന്നു. ഭൂമിയിലായിരുന്നപ്പോൾ മനുഷ്യവർഗ്ഗത്തിന്റെ പാപപരിഹാരകനായി ദൈവം ഉദ്ദേശിച്ച പ്രകാരം യേശു കൊല്ലപ്പെട്ടപ്പോൾ, അദാമിനു ഉണ്ടായിരുന്ന "നിത്യപിതാവ്" എന്ന നാമം യേശുവിനു നൽകപ്പെട്ടതായി അവർ പഠിപ്പിക്കുന്നു.

യേശുവിന്റെ മരണശേഷം യഹോവ യേശുവിനെ ഉയർത്തെഴുന്നേൽപ്പിച്ചതായി അവർ വിശ്വസിക്കുന്നു. തുടർന്ന് താൻ ഉയർത്തേഴുന്നേൽക്കപ്പെട്ട വിവരം ശിഷ്യന്മാരെ ബോധിപ്പിക്കാനായി യേശു അവർക്ക് പ്രത്യക്ഷമായതിനു ശേഷം, സ്വർഗ്ഗാരോഹണം ചെയ്തതായും അവർ പഠിപ്പിക്കുന്നു. തുടർന്ന് ദൈവരാജ്യത്തിന്റെ രാജാവാകാനുള്ള സമയം ആഗതമാകുന്നതു വരെ യേശു യഹോവയുടെ വലത്തുഭാഗത്ത് കാത്തിരുന്നതായും അവർ പഠിപ്പിക്കുന്നു. യിരെമ്യാവ് 31:31, ലുക്കൊസ് 22:20, എബ്രായർ 9:15; 12:24 എന്നീ തിരുവെഴുത്തുകളിൽ കാണപ്പെടുന്ന ഒരു "പുതിയ ഉടമ്പടിയുടെ" മദ്ധ്യസ്ഥനാണ് യേശുവെന്നും, ആ ഉടമ്പടി ദൈവവും 1,44,000 സ്വർഗ്ഗിയ അവകാശികൾക്കുമിടയിലാണെന്നും, ഈ പുതിയ ഉടമ്പടിയുടെ പ്രയോജനം ഭൂമിയിൽ ജീവിക്കാൻ പോകുന്ന മറ്റ് വ്യക്തികൾക്കുമുണ്ടാകുമെന്നും അവർ വിശ്വസിക്കുന്നു. യേശുവിനെ ദൈവരാജ്യത്തിന്റെ രാജാവായി അവരോധിച്ച യഹോവയ്ക്ക് യേശു കീഴടങ്ങിയിരിക്കുമെന്ന് യഹോവയുടെ സാക്ഷികൾ പഠിപ്പിക്കുന്നു. മറിയ നിത്യകന്യകയായിരുന്നെന്നും, ദൈവമാതാവാണെന്നുമുള്ള ആശയങ്ങൾ യഹോവയുടെ സാക്ഷികൾ തിരസ്ക്കരിക്കുന്നു, മറിയക്ക് മറ്റ് മക്കളുണ്ടായിരുന്നതായി ബൈബിൾ പറയുന്നതായി അവർ പഠിപ്പിക്കുന്നു.

1936 മുതൽ യഹോവയുടെ സാക്ഷികൾ യേശു കുരിശിലാണ് മരിച്ചതെന്നുള്ള വിശ്വാസം തിരസ്ക്കരിക്കുന്നു, മറിച്ച് യേശു ഒരു ഒറ്റതടിയാലുള്ള ദണ്ഡന സതംഭത്തിലാണ് മരിച്ചതെന്ന് അവർ വിശ്വസിക്കുന്നു. ബൈബിളിന്റെ മൂല ഗ്രീക്ക് പാഠത്തിൽ ഉപയോഗിച്ചിരിക്കുന്ന "σταυρος" (സ്റ്റൊറോസ്) എന്ന കൊയിൻ ഗ്രീക്ക് പദം ഒരു ഒറ്റതടിയെ മാത്രമേ അർത്ഥമാക്കുന്നുവുള്ളുവെന്നതാണ് അതിനുള്ള കാരണമായി അവർ ചുണ്ടികാണിക്കുന്നത്. കുരിശിനു പുറജാതിയ ഉദ്ഭവമുള്ളതാണെന്നും, ആദിമക്രിസ്ത്യാനികൾ അവ ഉപയോഗിച്ചിരുന്നില്ലെന്നും, അതുഉപയോഗിക്കുന്നത് വിഗ്രഹാരാധനക്ക് സമമാണെന്നും കരുതുന്നു. ചില യഹോവയുടെ സാക്ഷികളെ കുരിശിനെ വണങ്ങാത്തതിനും ചുംബിക്കാത്തതിന്റെയും പേരിൽ കൊലപ്പെടുത്തിയ ചരിത്രമുണ്ട്.
സാത്താൻ യഹോവയാം ദൈവത്തിന്റെ പ്രമുഖ എതിരാളി ആണെന്നും അവനാണ് അദൃശ്യമായി ഈ ലോകത്തെ ഭരിക്കുന്നതെന്നും യഹോവയുടെ സാക്ഷികൾ വിശ്വസിക്കുന്നു. അവൻ ആദ്യം ദൈവത്തിന്റെ ഒരു വിശ്വസ്ത ദൂതനായിരുന്നെന്നും എന്നാൽ ദൈവത്തിനു ലഭിക്കേണ്ട ആരാധന തനിക്കുലഭിക്കണമെന്ന് ആഗ്രഹിച്ച അവൻ ദൈവത്തിനെതിരെ തിരിഞ്ഞെന്നും പഠിപ്പിക്കുന്നു. സാത്താൻ ആദാമിനെയും ഹൗവായെയും ദൈവത്തെ അനുസരിക്കുന്നതിനു പകരമായി തന്നെ അനുസരിക്കാൻ പ്രേരിപ്പിച്ചെന്നും അങ്ങനെ ഇഷ്ടാനുസരണം പ്രവർത്തിക്കാനുള്ള സ്വാതന്ത്ര്യം നൽകിയാൻ മനുഷ്യർ യഹോവയോട് വിശ്വസ്തരായി നിലനിൽക്കുമോ ഇല്ലയോ എന്ന ഒരു "വിവാദം വിഷയം" ഉടലെടുത്തതായും അവർ പറയുന്നു.അങ്ങനെ ഫലത്തിൽ ദൈവത്തിന്റെ പരമാധികാരം സാത്താൻ ചോദ്യം ചെയ്തതായും അവർ പഠിപ്പിക്കുന്നു. സാത്താനെ അപ്പോൾ തന്നെ നശിപ്പിക്കുന്നതിനു പകരം മറ്റ് സൃഷ്ടികൾക്ക് ഒരു പാഠം നൽകേണ്ടതിന് ദൈവം സാത്താൻ പറഞ്ഞത് ശരിയാണോ എന്ന് തെളിയിക്കാൻ അവന് ഒരവസരം നൽകിയെന്നും അങ്ങനെ സാത്താനെ കുറച്ചു കാലത്തേക്ക് ഭൂമിയെ അദൃശ്യമായി നിയന്ത്രിക്കാൻ ദൈവം അവന് അനുമതി നൽകിയതായും ഇവർ വിശ്വസിക്കുന്നു. എന്നാൽ സാത്താനു ഭൂമിയുടെ മേലുള്ള അധികാരം പൂർണ്ണമായി നൽകിയിട്ടില്ലെന്നും മറിച്ച് ഇയോബിനെ പരീക്ഷിക്കാൻ അനുവദിച്ചതു പോലെ ചില നിയന്ത്രണങ്ങൾ സാത്താനു ദൈവം ഏർപ്പെടുത്തിയിട്ടുള്ളതായും അവർ പറയുന്നു. സാത്താൻ വ്യാജ മതങ്ങളാലും തെറ്റു ചെയ്യാൻ പ്രേരിപ്പിച്ചു കൊണ്ടും മനുഷ്യരെ വഴിതെറ്റിക്കുകയാണെന്നും അവനാണ് എല്ലാ പ്രശ്നങ്ങൾക്കും കാരണക്കാരനെന്നും പഠിപ്പിക്കുന്നു. 1914-ൽ യേശു സ്വർഗ്ഗത്തിൽ രാജാവായപ്പോൾ സാത്താനെയും അവന്റെ ഭൂതങ്ങളെയും ഭൂമിയിലേക്ക് ദൈവം തള്ളിയിട്ടുവെന്നും അങ്ങനെ അന്ത്യകാലം അന്ന് മുതൽ തുടങ്ങിയെന്നും സാക്ഷികൾ വിശ്വസിക്കുന്നു.
ദൈവരാജ്യം ഒരു യഥാർഥ ഭരണകൂടം ആണെന്നും സ്വർഗ്ഗത്തിലിരുന്ന് ക്രിസ്തുവും, ഭൂമിയിൽ നിന്ന് തിരഞ്ഞെടുക്കപ്പെട്ട 1,44,000 വിശുദ്ധന്മാരും ഭൂമിയെ ഭരിക്കുമെന്നും പഠിപ്പിക്കുന്നു. ഈ ഭരണത്തിലൂടെ ഭൂമിയിൽ മനുഷ്യർ സന്തോഷത്തോടെ എക്കാലവും ജീവിക്കണമെന്ന ദൈവത്തിന്റെ ആദിമ ഉദ്ദേശ്യം സാക്ഷാത്കരിക്കപ്പെടുമെന്നും, അങ്ങനെ ഭൂമി വീണ്ടും മരണമോ രോഗമോ ഇല്ലാത്ത ഒരു പറുദീസയായി മാറുമെന്നും യഹോവയുടെ സാക്ഷികൾ വിശ്വസിക്കുന്നു. യേശു ഭൂമിയിലായിരുന്നപ്പോൾ പഠിപ്പിച്ച ദൈവരാജ്യത്തെ ഇവരുടെ പഠിപ്പിക്കലിന്റെ കേന്ദ്രബിന്ദുവാക്കുകയും, തങ്ങൾ കണക്കാക്കുന്ന ബൈബിൾ കാലക്കണക്ക് പ്രകാരം 1914-ൽ അത് സ്വർഗ്ഗത്തിൽ സ്ഥാപിതമായെന്നും പഠിപ്പിക്കുന്നു. ക്രിസ്തുവിനു മുമ്പ് 607-ൽ (ഇവർ കൂട്ടിയ കാലക്കണക്കുപ്രകാരം) യെരുശലേം ബാബിലോണിയരാൽ നശിക്കപ്പിക്കപ്പെട്ടത് തുടങ്ങി 2520 വർഷങ്ങൾ കൂട്ടുമ്പോൾ ക്രിസ്തുവിനു ശേഷം 1914 എന്ന വർഷത്തിൽ "അവകാശിയായവൻ വരുവോളം ജാതികൾ യെരുശലേം ചവിട്ടികളയും" എന്ന പ്രവചനത്തിന്റെ പാരമ്യം സംഭവിച്ചു എന്നും ഇവർ പഠിപ്പിക്കുന്നു. അങ്ങനെ 1914-ൽ ദൈവരാജ്യം സ്വർഗ്ഗത്തിൽ സ്ഥാപിതമായെന്നും തുടർന്ന് ഉടനെ തന്നെ ഭൂമിയിൽ സ്ഥാപിതമാകുമെന്നും ഇവർ വിശ്വസിക്കുന്നു.


</doc>
<doc id="134620" url="https://ml.wikipedia.org/wiki?curid=134620" title="തൊടുപുഴ ബ്ലോക്ക് പഞ്ചായത്ത്">
തൊടുപുഴ ബ്ലോക്ക് പഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് തൊടുപുഴ ബ്ലോക്ക് പഞ്ചായത്ത്. 12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ കുമാരമംഗലം,മുട്ടം, ഇടവെട്ടി,കരിങ്കുന്നം,മണക്കാട്,പുറപ്പുഴ എന്നീ ആറു ഗ്രാമപഞ്ചായത്തുകൾ ഉൾപ്പെടുന്നു. 130.05 ചതുരശ്രകിലോമീറ്റർ വിസ്തൃതിയുള്ള ഈ ബ്ലോക്ക് പഞ്ചായത്ത് 1958 ജൂൺ 12 നാണ് രൂപീകൃതമായത്.

പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134624" url="https://ml.wikipedia.org/wiki?curid=134624" title="ദ്വിധ്രുവ ട്രാൻസിസ്റ്റർ">
ദ്വിധ്രുവ ട്രാൻസിസ്റ്റർ

അർദ്ധചാലകങ്ങൾക്കൊണ്ട് നിർമ്മിക്കപ്പെട്ട മൂന്ന് പിന്നുകൾ(കാലുകൾ) ഉള്ള ഒരു ഇലക്ട്രോണിക്സ് ഉപകരണമാണ് ദ്വിധ്രുവ ട്രാൻസിസ്റ്റർ(ഇംഗ്ലീഷ്:Bipolar Junction Transistor). സിഗ്നലുകളുടെ ഉച്ചത വർദ്ധിപ്പിക്കുവാനും സ്വിച്ച് ആയി പ്രവർത്തിക്കുവാനുമായാണ് ഇലക്ടോണിക്സ് സർക്യൂട്ടുകളിൽ ദ്വിധ്രുവ ട്രാൻസിസ്റ്റർ ഉപയോഗിക്കുന്നത്. ഇത്തരം ട്രാൻസിസ്റ്ററുകളുടെ പ്രവർത്തനം ഇലക്ട്രോണുകളേയും ഇലക്ട്രോൺ ദ്വാരത്തേയും അടിസ്ഥാനമാക്കിയുള്ളതിനാലാണ് ഇവയെ ദ്വിധ്രുവ ട്രാൻസിസ്റ്റർ എന്നു വിളിക്കുന്നത്. വ്യത്യസ്ത ചാർജ്ജ് മേഖലകൾ സന്ധിക്കുന്നിടത്തെ ചാർജ്ജ് വാഹകരായ കണികകളുടെ​ സ്വതന്ത്ര​വും സ്വാഭാവികവുമായ പരസ്പര മിശ്ര​ണം മൂലമാണ് ദ്വിധ്രുവ ട്രാൻസിസ്റ്ററുകളിൽ ചാർജ്ജ് ഒഴുകുന്നത്. ഏകധ്രുവ ട്രാൻസിസ്റ്ററുകളായ ഫീൽഡ് എഫക്ട് ട്രാൻസിസ്റ്ററുകളുടെ പ്രവർത്തനത്തിൽ നിന്നും വ്യത്യസ്തമാണ് ദ്വിധ്രുവ ട്രാൻസിസ്റ്ററുകളിലേത്. ഏകധ്രുവ ട്രാൻസിസ്റ്ററുകളിൽ ഡ്രിഫ്റ്റ് പ്രവേഗത്തിന്റെ അടിസ്ഥാനത്തിൽ പ്രവർത്തിക്കുന്ന ഒരു തരം ചാർജ്ജ് വാഹകരെ ഉള്ളു. എന്നാൽ ദ്വിധ്രുവ ട്രാൻസിസ്റ്ററിലെ സംഗ്രാഹക(കളക്ടർ) വൈദ്യുതിയുടെ ഒഴുക്ക് ഉയർന്ന ഗാഢതയിലുള്ള എമിറ്ററിൽ നിന്നും ബേസിലേക്കുള്ള ന്യൂനപക്ഷ വാഹകരുടെ സംഗ്രാഹകത്തിലേക്കുള്ള മിശ്രണം മൂലമാണ്, അതിനാൽ ദ്വിധ്രുവ ട്രാൻസിസ്റ്ററുകളെ ന്യൂനപക്ഷ വാഹക ഉപകരണം എന്നും വിളിക്കുന്നു. 



</doc>
<doc id="134631" url="https://ml.wikipedia.org/wiki?curid=134631" title="യുണൈറ്റഡ് ബാങ്ക് ഓഫ് ഇന്ത്യ">
യുണൈറ്റഡ് ബാങ്ക് ഓഫ് ഇന്ത്യ

ഭാരതത്തിലെ ഒരു ദേശസാൽകൃതബാങ്കാണ് യുണൈറ്റഡ് ബാങ്ക് ഓഫ് ഇന്ത്യ.നിലവിൽ 1558ഓളം ശാഖകൾ ഭാരതത്തിൽ പ്രവർത്തിക്കുന്നുണ്ട്.കിഴക്കേഭാരതത്തിലാണ് കൂടുതൽ ശാഖകൾ പ്രവർത്തിക്കുന്നത്. 2009ൽ ഈ ബാങ്കിന്റെ പ്രവർത്തനങ്ങളെ ഭാരത സർക്കാർ പരിഷ്ക്കരിച്ചു.
1950ൽ "യുണൈറ്റഡ് ബാങ്ക് ഓഫ് ഇന്ത്യ ലിമിറ്റഡ്" എന്ന പേരിലാണ് പ്രവർത്തനമാരംഭിക്കുന്നത്. അന്ന് പ്രവർത്തിച്ചിരുന്ന കോമില്ല ബാങ്കിങ് കോർപറേഷൻ ലിമിറ്റഡ്(1914), ബംഗാൾ സെൻട്രൽ ബാങ്ക് ലിമിറ്റഡ് (1918), കോമില്ല യൂണിയൻ ബാങ്ക് ലിമിറ്റഡ് (1922),ഹൂഗ്ലി ബാങ്ക് (1932) എന്നീ ബാങ്കുകളുടെ ലയനം വഴിയാണ് ഈ ബാങ്ക് രൂപം കൊള്ളുന്നത്. 

1969ൽ ഭാരത സർക്കാർ മറ്റു 13 ബാങ്കുകൾക്കൊപ്പം ഈ ബാങ്കിനേയും ദേശസാൽക്കരിച്ചു.
United bank Of india


</doc>
<doc id="134636" url="https://ml.wikipedia.org/wiki?curid=134636" title="യൂണിയൻ ബാങ്ക് ഓഫ് ഇന്ത്യ">
യൂണിയൻ ബാങ്ക് ഓഫ് ഇന്ത്യ

ഭാരതത്തിലെ ഒരു പൊതുമേഖലാ ബാങ്കാണ് യൂണിയൻ ബാങ്ക് ഓഫ് ഇന്ത്യ(ബി.എസ്.ഇ : 532477, എൻ.എസ്.ഇ: UNIONBANK).

union bank 


</doc>
<doc id="134639" url="https://ml.wikipedia.org/wiki?curid=134639" title="പാലൂർ മഹാദേവക്ഷേത്രം">
പാലൂർ മഹാദേവക്ഷേത്രം

കേരളത്തിൽ പാലക്കാട് ജില്ലയിലെ തത്തമംഗലത്തുള്ള പാലൂരിൽ സ്ഥിതിചെയ്യുന്ന ക്ഷേത്രമാണ് പനയൂർ എന്ന് അറിയപ്പെട്ടിരുന്ന പാലൂർ മഹാദേവക്ഷേത്രം. പരശുരാമൻ പ്രതിഷ്ഠിച്ചു എന്ന് ഐതിഹ്യമുള്ള 108 ശിവക്ഷേത്രങ്ങളിൽ ഒന്നാണിത് . ശോകനാശിനി പുഴയുടെ തീരത്താണീക്ഷേത്രം സ്ഥിതിചെയ്യുന്നത്.

കേരള വാസ്തുവിദ്യനുശ്രിതമായാണ് ഇവിടെ ക്ഷേത്രം പണിതീർത്തിരിക്കുന്നത്. ശോകനാശിനി പുഴ ക്ഷേത്രത്തിനറ്റുത്തുകൂടെയാണ് ഒഴുകുന്നത്. ശോകനാശിനി പുഴപോലെതന്നെ ഇവിടുത്തെ ക്ഷേത്രേശനും ശോകനാശനനാണന്ന് ഭക്തർ വിശ്വസിക്കുന്നു.

മൂന്നു പൂജകൾ ക്ഷേത്രത്തിൽ പതിവുണ്ട്.

തമിഴ് നാട്ടിലെ ആനമലയിൽ നിന്നും ഉത്ഭവിച്ച്, തമിഴ് നാട്ടിലൂടെ ഒഴുകി അതിർത്തി കടന്നു കേരളത്തിലേക്ക് വരുന്ന പുഴയാണ് ശോകനാശിനിപ്പുഴ. കേരളത്തിലെ വലിയ നദികളിലൊന്നായ ഭാരത പുഴയുടെ പ്രധാന കൈവഴികളിൽ ഒന്നാണ് ശോകനാശിനിപുഴ. ചിറ്റൂർ പുഴയെന്നും കണ്ണാടിപുഴയെന്നും ഇത് അറിയപ്പെടുന്നു. പാലക്കാട് ജില്ലയിലെ ചിറ്റൂരിനും തത്തമംഗലത്തിനും ഇടയിലൂടെ ഒഴുകി പാലൂർക്ഷേത്രത്തിനല്പം മാറി ഭാരതപ്പുഴയിൽ ചേരുന്നു.



പാലക്കാട് - തത്തമംഗലം റൂട്ടിൽ തത്തമംഗലത്തുനിന്നും രണ്ട് കിലോമീറ്റർ അകലെയാണ് പാലൂർ പനയൂർ മഹാദേവക്ഷേത്രം സ്ഥിതിചെയ്യുന്നത്.


</doc>
<doc id="134641" url="https://ml.wikipedia.org/wiki?curid=134641" title="ജോഷ്വയുടെ പുസ്തകം">
ജോഷ്വയുടെ പുസ്തകം

എബ്രായബൈബിളിലേയും പഴയനിയമം എന്നു ക്രിസ്ത്യാനികൾ വിളിക്കുന്ന ലിഖിതസമുച്ചയത്തിലേയും ആറാമത്തെ ഗ്രന്ഥമാണ് ജോഷ്വയുടെ പുസ്തകം. എബ്രായബൈബിളിലെ ചെറിയപ്രവാചകന്മാരുടെ ഗ്രന്ഥങ്ങളിൽ ആദ്യത്തേതാണിത്. ഈജിപ്തിൽ നിന്നുള്ള വിമോചനത്തിലും മരുഭൂമിയിൽ നാല്പതു വർഷം നീണ്ട അലച്ചിലിലും നേതൃത്വം വഹിച്ച മോശെയുടെ മരണത്തിനും അദ്ദേഹത്തിന്റെ പിൻഗാമിയായ ജോഷ്വയുടെ മരണത്തിനും ഇടയ്ക്കുള്ള കാലസന്ധിയിൽ, 'വാഗ്ദത്തഭൂമി'-യായ കാനാൻ ദേശത്തിന്മേൽ ആധിപത്യം സ്ഥാപിക്കാൻ ജോഷ്വയുടെ നേതൃത്വത്തിൽ ഇസ്രായേൽ ജനം നടത്തുന്ന ശ്രമത്തിന്റെ കഥയാണ് ഈ കൃതിയുടെ ഉള്ളടക്കം.

ബാബിലോണിയൻ താൽമൂദിൽ രേഖപ്പെടുത്തിയിട്ടുള്ളതും ക്രി.വ. മൂന്നാം നൂറ്റാണ്ടോളം പഴക്കമുള്ളതുമായ ഒരു പാരമ്പര്യം അനുസരിച്ച്, ജോഷ്വയുടെ പുസ്തകത്തിന്റെ കർത്താവ് ജോഷ്വ തന്നെ ആണെങ്കിലും ആവഴിക്കുള്ള സൂചനയൊന്നും ഗ്രന്ഥത്തിൽ കാണുന്നില്ല. ഇരുപതാം നൂറ്റാണ്ടിന്റെ രണ്ടാം പകുതി മുതൽ മിക്കവാറും പണ്ഡിതന്മാർ ഇതിനെ കണക്കാക്കുന്നത്, നിയമാവർത്തനപ്പുസ്തകം, ന്യായാധിപന്മാരുടെ പുസ്തകം, സാമുവേൽ ഒന്നും രണ്ടും പുസ്തകങ്ങൾ, രാജാക്കന്മാർ ഒന്നും രണ്ടും പുസ്തകങ്ങൾ എന്നിവ അടങ്ങുന്ന "നിയമാവർത്തകചരിത്ര" പരമ്പരയിലെ (Deuteronomistic History) രണ്ടാം ഗ്രന്ഥമായാണ്. "നിയമാവർത്തകചരിത്ര" സിദ്ധാന്തം 1943-ൽ മുന്നോട്ടു വച്ച മാർട്ടിൻ നോർത്തിന്റെ അഭിപ്രായത്തിൽ, ആ ചരിത്രപരമ്പരയെ ജോഷ്വയുടെ പുസ്തകം പോലുള്ള ഗ്രന്ഥങ്ങളായി തിരിച്ചത് പിന്നീടാണ്.നിയമാവർത്തക ചരിത്രത്തിന്റെ കർത്താവോ കർത്താക്കളോ, ബാബിലോണിലെ പ്രവാസത്തിനു മുൻപ് ക്രി.മു. ഏഴാം നൂറ്റാണ്ടിന്റെ അവസാനഘട്ടത്തിൽ യെരുശലേമിൽ രാജാവായിരുന്ന ജോസിയായുടെ കാലത്തോ, പ്രവാസകാലത്തോ, രണ്ടുകാലങ്ങളിലുമായോ രചന നിർവഹിച്ചിരിക്കാമെന്ന അഭിപ്രായമാണ് ഇപ്പോൾ പൊതുവേ നിലവിലുള്ളത്. അതേസമയം ജോഷ്വയുടെ പുസ്തകം പലയിടങ്ങളിലും നിയമാവർത്തകചരിത്ര സിദ്ധാന്തവുമായി ചേർന്നുപോകാത്തതിനാൽ അതിന്റെ ഗണ്യമായ ഭാഗങ്ങൾ ബാബിലോണിലെ പ്രവാസത്തിനു ശേഷമുള്ള പൗരോഹിത്യസംശോധയിൽ രൂപപ്പെട്ടതായും കരുതപ്പെടുന്നു. നിയമാവർത്തകചരിത്ര പരമ്പരയിലെ ഗ്രന്ഥങ്ങൾ സ്വതന്ത്രമായി രൂപപ്പെട്ടതാണെന്നും ആ പരമ്പരയുടേതിൽ നിന്നു ഭിന്നമായ നിലപാടുകളും വ്യഗ്രതകളും ഉള്ള ഒരു സ്വതന്ത്ര ജോഷ്വ പാരമ്പര്യം പിന്നീട് നിയമാവർത്തക ചരിത്രപാരമ്പര്യത്തിന്റെ ഭാഗം ആയിത്തീരുകയാണുണ്ടായതെന്നുമുള്ള വാദവും നിലവിലുണ്ട്..

ഈ പുസ്തകത്തെ മൂന്നു ഭാഗങ്ങളായി തിരിക്കാം:

ജോഷ്വയിൽ പ്രധാനമായി പരിഗണിക്കപ്പെടുന്ന വിഷയങ്ങൾ ഇവയാണ്:

ദേശത്തിന്മേൽ ഇസ്രായേൽ ജനത്തിനുള്ള അവകാശം സ്ഥാപിച്ചെടുക്കാൻ യഹോവ നടത്തുന്ന യുദ്ധത്തിന്റെ കഥയാണ് ജോഷ്വ. ഇസ്രായേൽ ജനം വാഗ്ദത്ത ദേശത്ത് എങ്ങനെയാണ് ജീവിക്കേണ്ടത് എന്നതിന്റെ ചിത്രവും അതിൽകാണാം: നിയമാവർത്തനത്തിൽ മോശെ വഴി ലഭിച്ച കല്പനകൾ പിന്തുടർന്ന് ഏകദേവാലയത്തിലെ ദേവാരാധനയിലും ഒരുമയോടെയുള്ള യുദ്ധത്തിലും ഉടമ്പടിപ്രകാരം ഏകനേതാവിന്റെ കീഴിൽ ഒന്നിച്ചുനിൽക്കുന്ന 12 ഗോത്രങ്ങളാണവർ. ”മുന്നേ ഒരു പക്ഷേ കല്പിതകഥകളായി വേറിട്ടു നിന്നിരുന്ന ഖണ്ഡങ്ങൾ സംയോജിച്ച്, നിയമാവർത്തക രചയിതാക്കളുടെ ദൈവശാസ്ത്രമുദ്ര പതിഞ്ഞ ഏകരൂപമായ ആഖ്യാനമായി മാറിയ ഈ കൃതിയുടെ" മുഖ്യ വിഷയങ്ങളിൽ ഒന്ന് കല്പനകളോടുള്ള വിശ്വസ്തതയാണ്. .

'ജോഷ്വ'-യുടെ നിയമാവർത്തക രചയിതാക്കൾ അവരുടെ ദൈവശാസ്ത്രലക്ഷ്യങ്ങൾ സാധിക്കാൻ വിശദീകരണകഥകൾ (etiological narratives) ലോഭമില്ലാതെ ഉപയോഗിക്കുന്നു. ഇത്തരം കഥകൾ ബൈബിളിലെ മറ്റേതൊരു പുസ്തകത്തിലും ഉള്ളതിനേക്കാൾ ഏറെ ജോഷ്വയിലുണ്ട്. അവയിൽ പന്ത്രണ്ടെണ്ണം, കഥയിൽ പറഞ്ഞ കാര്യം "ഇന്നേവരെ" (to this day) നിലനിൽക്കുന്നു എന്ന അവകാശവാദത്തിലാണ് സമാപിക്കുന്നത്.. ജെറീക്കോയിലെ യുദ്ധത്തിന്റെ കഥ തന്നെ ആ നഗരത്തിലെ നഷ്ടശിഷ്ടങ്ങളുടേയും ദൈവത്തിന് അവകാശപ്പെട്ടതായി പറയപ്പെട്ട ആ സ്ഥലത്ത് നിർമ്മാണപ്രവർത്തനം നടത്തുന്നതിനുണ്ടായിരുന്ന വിലക്കിന്റേയും വിശദീകരണമായി മാറുന്നു. അതുപോലെ കാനാനിയ വേശ്യയായ റേഹാബിന്റെയും (ജോഷ്വ 6:25) ഇസ്രായേൽക്കാരെ കബളിപ്പിച്ച് ജീവൻ രക്ഷിച്ച ഗിബയോണികളുടേയും മറ്റും കഥകൾ, ദേശത്ത് ഇസ്രായേല്യരല്ലാതെ ഉണ്ടായിരുന്നവരെയെല്ലാം ഉന്മൂലനം ചെയ്യണം എന്ന കല്പന ഉണ്ടായിരിക്കെ, യഹോവയെ ആരാധിക്കുന്ന ഒട്ടേറെ അന്യജാതിക്കാർ നിലനിന്നതെങ്ങനെ എന്നതിന്റെ വിശദീകരണമായി കണക്കാക്കാം.. 'അയി' നഗരത്തിന് 'നാശനഷ്ടങ്ങൾ' എന്നു ഹീബ്രൂവിൽ അർത്ഥമുള്ള ആ പേരു കിട്ടിയതെങ്ങനെ; ജോർദ്ദാൻ നദിക്കരെ ഗിൽഗാലിൽ 12 കല്ലുകൾ വന്നതെങ്ങനെ (ജോഷ്വ 4); ഒരു ഗുഹയുടെ മുഖം വൻപാറകൾ ചേർന്നു മറഞ്ഞതെങ്ങനെ(ജോഷ്വ 10); എന്നൊക്കെയുള്ളതിന്റെ വിശദീകരണങ്ങളാണ് മറ്റു ചില കഥകൾ.


</doc>
<doc id="134642" url="https://ml.wikipedia.org/wiki?curid=134642" title="ഇരിട്ടി ബ്ലോക്ക് പഞ്ചായത്ത്">
ഇരിട്ടി ബ്ലോക്ക് പഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ സ്ഥിതി ചെയ്യുന്ന ഒരു ബ്ലോക്ക് പഞ്ചായത്താണ് ഇരിട്ടി ബ്ലോക്ക് പഞ്ചായത്ത്. ആറളം, കീഴല്ലൂർ, തില്ലങ്കേരി, പായം, വിളമന, കൂടാളി, പട്ടാനൂർ, പട്ടാനൂർ എന്നീ വില്ലേജുകൾ ഈ ബ്ലോക്ക് പഞ്ചായത്തിൽ ഉൾപ്പെടുന്നു. 

ഈ ബ്ലോക്ക് പഞ്ചായത്തിനു 372.94 ചതുരശ്രകിലോമീറ്റർ വിസ്തീർണ്ണമുണ്ട്.

http://lsgkerala.in/irittyblock


</doc>
<doc id="134650" url="https://ml.wikipedia.org/wiki?curid=134650" title="കേരളത്തിലെ കൊഞ്ച്‌ കൃഷി">
കേരളത്തിലെ കൊഞ്ച്‌ കൃഷി

കേരളത്തിൽ വേമ്പനാട്ടു കായലിനോട് ബന്ധപ്പെട്ടു കിടക്കുന്ന പൊക്കാളി നിലങ്ങൾ ഉൽപ്പെടെയുള്ള ചെമ്മീൻ കെട്ടുകളിൽ പരമ്പരാഗതമായി നടത്തി വന്നിരുന്ന ചെമ്മീൻ വാറ്റു സമ്പ്രദായം പിൽകാലത്ത് കേരളത്തിന്റെ തെക്കും വടക്കുമുള്ള മറ്റു കായൽ പ്രദേശങ്ങളിലേക്കും വ്യാപിക്കാൻ ഇടയായിടുണ്ട്. 1991 ലെ കണക്കനുസരിച്ച് എറണാകുളം, ആലപ്പുഴ, തൃശൂർ, കോട്ടയം, കൊല്ലം, കണ്ണൂർ, എന്നീ ജില്ലകളുടെ തീരപ്രദേശങ്ങളിലും ഓരു ജലം കയറുന്ന പ്രദേശങ്ങളിലുമായി ഏകദേശം 12500 ഹെക്ടറോളം സ്ഥലത്താണ് പഴയരീതിയിലുള്ള ചെമ്മീൻ വാറ്റു സമ്പ്രദായം നിലവിലുള്ളത്.

വേലിയേറ്റത്തോടൊപ്പം കടലിൽ നിന്ന് കയറി വരുന്ന ചെമ്മീൻ കുഞ്ഞുങ്ങളെയും മൽസ്യ കുഞ്ഞുങ്ങളെയും കെട്ടുകളിൽ തടഞ്ഞിട്ടശേഷം ഇറക്ക സമയത്ത് തൂമ്പിൽ വല ഉറപ്പിച്ചു അവയെ പിടിച്ചെടുക്കുന്ന രീതിയാണിത്. പലയിനം ചെമ്മീനുകളും മത്സ്യങ്ങളും അടങ്ങുന്ന ഒരു മിശ്രിതം ആയിരിക്കും ചെമ്മീൻ കെട്ടുകളിൽ നിന്നും ലഭിക്കുക. കാരണം വേലിയേറ്റത്തോടൊപ്പം എത്തുന്ന ചെമ്മീനുകളോ മറ്റു ജീവികളുടെയോ ഇനമോ എണ്ണമോ നിയന്ത്രിക്കാനുള്ള സംവിധാനം ഈ സമ്പ്രദായത്തിലില്ല. സാമാന്യം ഭേദപ്പെട്ട ഉല്പാദന ക്ഷമതയുള്ള ചെമ്മീൻ കെട്ടിൽ നിന്ന് ഹെക്ടർ ഒന്നിനു 750 കിലോഗ്രാം ചെമ്മീൻ ലഭിച്ചേക്കാം.
പരമ്പരാഗതമായ ചെമ്മീൻ വാറ്റു സമ്പ്രദായത്തെക്കാൾ പല മടങ്ങ്‌ ലാഭകരമാണ് ശാസ്ത്രീയമായ ചെമ്മീൻ കൃഷി.സാമ്പത്തിക പ്രാധാന്യമേറിയ ഇനം ചെമ്മീനുകളെ തിരഞ്ഞെടുത്തു വളർത്തുന്ന രീതിയാണിത് .നിലവിലുള്ള ഉപദ്രവകാരികളായ ജീവികളെയെല്ലാം അകറ്റിയ ശേഷം നിലത്തിന്റെ വിസ്തീർണതിന്റെയും ഉല്പാദന ക്ഷമതയുടെയും അടിസ്ഥാനത്തിൽ ചെമ്മീൻ കുഞ്ഞുങ്ങളെ മാത്രം സംഭരിച്ചു ഒരു നിശ്ചിത കാലം വളർത്തിയ ശേഷം ഒന്നിച്ചു പിടിച്ചെടുക്കുന്ന ശാസ്ത്രീയ കൃഷി രീതി വഴി മികച്ച ഉല്പാദനം കൈവരിക്കാം.
ശാസ്ത്രീയ ചെമ്മീൻ കൃഷിയുടെ നടപടി ക്രമങ്ങളിൽ ആദ്യത്തേത് സ്ഥല നിർണയമാണ്.പരമ്പരാഗത രീതിയിൽ ചെമ്മീൻ വാറ്റു നടത്തി വരുന്ന സീസൺ കെട്ടുകൾ വർഷക്കെട്ടുകൾ തെങ്ങിൻ തോപ്പുകളിലെ തോടുകൾ ,ആഴം കുറഞ്ഞ കായൽ ഭാഗങ്ങൾ ,ഉപ്പലങ്ങളിലെ ജല സംഭരണികൾ എന്നിവ ഉൾപ്പെടെ മലിനീകരണ സാധ്യത ഇലാത്ത താഴ്ന്ന ഓര് ജല പ്രദേശങ്ങളെല്ലാം ചെമ്മീൻ കൃഷിക്കനുയോജ്യംയിരിക്കും .കൃഷി സമയത്ത് ദിവസേന ഓരുജല വിനിമയം നടത്തതക്ക വിധം വെളിയെട്ടയിരക്കം അനുഭവപ്പെടുന്ന സ്ഥലമാണ് ഉത്തമം ,വെള്ളം അമിതമായി കലങ്ങിയിരിക്കരുത്,വെള്ളത്തിന്റെ ഊഷ്മാവ് 25 മുതൽ 30 ഡിഗ്രി സെൽഷ്യസ് വരെ ആയിരിക്കുന്നതാണ് ഏറ്റവും അനുയോജ്യം.വെള്ളത്തിൽ ലയിച്ചിരിക്കുന പ്രാണവായുവിന്റെ അളവ് ഒരു ലിറ്റർ വെള്ളത്തിന്‌ 3.5 മില്ലി ലിറ്റർ കുറയാൻ പാടില്ല.ചെമ്മീനു നല്ല വളർച്ച ഉണ്ടാകുന്നതു 10 മുതൽ 30 വരെ പി പി ടി വരെ ലവനാംഷമുള്ള വെള്ളത്തിലാണ് .ചെമ്മെന്റെ വളർച്ചയെ സ്വാധീനിക്കുന്ന മറ്റൊരു ഘടകമായ അമ്ലക്ഷാര ഗുണ നിലവാരം അഥവാ പി എച്ച് 7.5 മുതൽ 8.5 വരെ ആയിരിക്കുന്നതാണ് അഭികാമ്യം.

അടിത്തട്ടിലെ മണ്ണ് ,മണൽ , ചെളി , എക്കൽ ചേർന്നതും 7.5 നും 8.5 നും ഇടയിൽ പി എച്ച് ഉള്ളതുംയിരിക്കുന്നതാണ് നല്ലത് .മണ്ണിലടങ്ങിയിരിക്കുന്ന ജൈവാംശം 1.5% താഴെയാണെങ്കിൽ ഉല്പാതനക്ഷമാതാപരമായി താണ നിലവാരത്തെയും 1.6% മുതൽ 3.5% വരെയാണെങ്കിൽ മധ്യമ നിലവാരതെയും .3.6% ൽ കൂടുതലാണെങ്കിൽ ഉന്നത നിലവരതെയും സൂചിപ്പിക്കുന്നു.

നിലത്തിന്റെ ചിറകൾ ബലപ്പെടുത്തുക , അടിത്തട്ടിൽ ചാലുകൾ വെട്ടുക , തൂമ്പു അറ്റകുറ്റപ്പണികൾ ചെയ്തു ശരിയായി ഉറപ്പിക്കുക തുടങ്ങിയ നടപടികൾക്ക് പുറമേ നിലത്തിലെ കാലമാല്സ്യങ്ങളെ നശിപ്പിക്കുകയും ചെയ്ത ശേഷമേ ചെമ്മീൻ കുഞ്ഞുങ്ങളെ സംഭാരിക്കാവൂ .കള മാത്സ്യങ്ങളെ നശിപ്പിക്കാൻ നിലം വറ്റിച്ചു അടിത്തട്ട് വിണ്ടു കീറുന്നത് വരെ ഉണക്കുകയാണ് ഏറ്റവും നല്ല മാർഗ്ഗം .മത്സ്യങ്ങൾ എല്ലാം ചാകുന്നതോടൊപ്പം ചെളിയിൽ തങ്ങി നിൽക്കനിടയുള്ള വിഷവാതകങ്ങൾ പുറത്തു പോകാനും ഇത് സഹായകമാകും.അടിത്തട്ട് ഉണങ്ങുമ്പോൾ മണ്ണിനു അമ്ല ഗുണം കൂടാനിടയുള്ളതിനാൽ ആവശ്യാനുസരണം കുമ്മായം ചേർക്കേണ്ടതുണ്ട്. വെള്ളം പൂർണമായി വറ്റിക്കാൻ സാധിക്കാത്ത സാഹചര്യത്തിൽ ,വെള്ളം പരമാവധി കുറച്ചു തൂമ്പ് അടച്ച ശേഷം ഒരു ഘന മീറ്റർ വെള്ളത്തിന്‌ 220 ഗ്രാം എന്നാ തോതിൽ ഇലിപ്പിണ്ണാക്കോ 4 ഗ്രാം എന്നാ തോതിൽ നീർവാളമോ 15 ഗ്രാം എന്നാ തോതിൽ അമോണിയ വാതകമോ പ്രയോഗിച്ചു കള മത്സ്യങ്ങളെ നശിപ്പിക്കാവുന്നതാണ്. കള മത്സ്യങ്ങളെ നശിപ്പിച്ച ശേഷം ഒരാഴ്ചയോളം കഴിഞ്ഞു തൂമ്പിൽ ഉറപ്പിച്ചിട്ടുള്ള നയിലോൺ വലയിൽ കൂടി 2-3 ദിവസം ജലവിനിമയം നടത്തിയ ശേഷം രണ്ടടിയോളം വെള്ളം നിലനിർത്തിക്കൊണ്ട് ചെമ്മീൻ കുഞ്ഞുങ്ങളെ സംഭരിക്കാവുന്നതാണ്.

കൃഷിക്കാവശ്യമായ ചെമ്മീൻ കുഞ്ഞുങ്ങളെ പ്രകൃതി ജലാശയങ്ങളിൽ നിന്നും ശേഖരിക്കുകയോ ഹാച്ചറികളിൽ നിന്ന് വാങ്ങുകയോ ചെയ്യാം.കുഞ്ഞുങ്ങളെ കൃഷിസ്ഥലത്തെ വെള്ളത്തിന്റെ ലവണാംശം ,ഉഷ്മാവ് എന്നീ ഖടകങ്ങലുമായി പൊരുതപെടെണ്ടതായുണ്ട്.കൃഷി സ്ഥലത്ത് എത്തിച്ചയുടനെ പാത്രങ്ങൾ കുളത്തിലെ വെള്ളത്തിൽ ഇറക്കി കുറച്ചു സമയം വെക്കുക. ഇതിനിടയിൽ ഊഷ്മാവിലുള്ള വ്യത്യാസം ഇല്ലാതാകും. തുടർന്ന് പാത്രങ്ങൾ കരക്കെടുത്തു കുഞ്ഞുങ്ങളെ മറ്റു പാത്രങ്ങളിലേക്ക് മാറ്റിയ ശേഷം അതിലേക്കു കുളത്തിലെ വെള്ളം കുറേശെ ചേർത്ത് ലവണാംശം തുല്യമാക്കാം.

നല്ല വെയിൽ ഉള്ള ദിവസങ്ങളിൽ ചെമ്മീൻ കുഞ്ഞുങ്ങളെ കുളത്തിൽ ഇടുന്നത് കഴിവതും വെള്ളത്തിന്റെ ഊഷ്മാവ് കുറഞ്ഞിരിക്കുമ്പോൾ, അതായത് പകൽ 9 മണിക്ക് മുൻപോ, രാത്രി 9 മണിക്ക് ശേഷമോ ആണ് ഉചിതം .മഴയുള്ള ദിവസങ്ങളിൽ ഇതു സമയത്തും മറ്റവസരങ്ങളിൽ കുളത്തിലേക്ക്‌ വേലി ഏറ്റമുള്ള സമയത്തും കുഞ്ഞുങ്ങളെ സംഭരിക്കവുന്നതാണ്. ചെമ്മീൻ കുഞ്ഞുങ്ങളെ 2-3 ആഴ്ചയോളം നേഴ്സറി കുളത്തിൽ പ്രത്യേക സംരക്ഷണത്തിൽ സൂക്ഷിച്ച ശേഷം വളർത്തു കുളത്തിലേക്ക് തുറന്നു വിടാവുന്നതാണ്. ശാസ്ത്രീയമായ രീതിയിൽ പറഞാൽ ആർടീമിയ എന്ന ഒരുതരം സൂക്ഷ്മ ജീവിയെ ആണു കുഞ്ഞുങ്ങൾക് ഭക്ഷണമായി നൽകുന്നത് പക്ഷേ അതു വളരെ ചിലവെറിയ ഒരു രീതി അയതിനാൽ അത്രയും കാലം പുഴുങ്ങിയ മുട്ടയുടെ മഞ്ഞ കരുവോ, കക്കയിറച്ചിയോ, ഏതെങ്കിലും സംയുക്താഹാരമോ ചെറിയ തരികളാക്കി കുഞ്ഞുങ്ങൾക്ക് തീറ്റയായി നൽകാം .
കൃഷി സമയത്ത് വളർത്തു കുളത്തിൽ രണ്ടര അടിയോളം വെള്ളം ഉണ്ടായിരിക്കണം .വെള്ളത്തിന്റെ മൊത്തത്തിലുള്ള ഗുണനിലവാരം നിലനിർത്താനുള്ള ഫലപ്രദമായ മാർഗ്ഗം വെള്ളത്തിന്റെ ഏറ്റ ഇറക്കം നല്ലവണ്ണം അനുവദിക്കുകയാണ് .ചെമ്മിന്റെ സ്വാഭാവികമായ വളർച്ച നിരക്ക് വർധിപ്പിച്ചു ചുരുങ്ങിയ കാലം കൊണ്ട് വിളവെടുപ്പ് നടത്താനായി സംപൂരകാഹാരം നൽകേണ്ടതുണ്ട്. കുളത്തിലുള്ള ചെമ്മീന്റെ ഏകദേശ തൂക്കം കണക്കുകൂട്ടിയെടുത്ത ശേഷം അതിന്റെ 5-10% വരെ ആണ് തീറ്റ നൽകേണ്ടത് .
ചെമ്മീൻ കൃഷി വികസനത്തോടൊപ്പം അടുത്ത കാലത്ത് ചില പ്രശ്നങ്ങളും ഉടലെടുത്തിരിക്കുകയാണ്.മലിനീകരണം ഉള്പടെയുള്ള പരിസ്ഥിതി പ്രശ്നങ്ങളും പ്രാദേശികമായി സംജാതമായിരിക്കുന്ന സാമൂഹ്യ സാമ്പത്തിക പ്രശ്നങ്ങളും ഏറ്റവും ഒടുവിലായി ചെമ്മീൻ കൃഷിക്ക് തന്നെ അപ്പാടെ ഭീഷണി ആയിരിക്കുന്ന ചെമ്മീൻ രോഗങ്ങളും സാരമായി എടുക്കേണ്ടത് തന്നെ ആണ .



</doc>
<doc id="134658" url="https://ml.wikipedia.org/wiki?curid=134658" title="നാരായണൻ കൃഷ്ണൻ">
നാരായണൻ കൃഷ്ണൻ

അന്താരാഷ്ട്ര ടെലിവിഷൻ ചാനലായ സി.എൻ.എന്റെ , ആഗോള തലത്തിൽ 2010 ലെ ഹീറോയെ തിരഞ്ഞെടുക്കാനുള്ള പത്തു പേരുടെ പാനലിൽ ഒരാളായി മധുരയിലെശക്തി ഇല്ലാത്തവരെ സംരക്ഷിക്കുന്ന വ്യത്യസ്തനായ നാരായണൻ കൃഷ്ണൻ നിർദ്ദേശിക്കപ്പെട്ടിരിക്കുന്നു. അശരണരും മനോദൌർബല്യം ഉള്ളവരുമായവർക്കായി ഇതുവരെ അദ്ദേഹത്തിന്റെ അക്ഷയ എന്ന സന്നദ്ധ സംഘടന 12 ലക്ഷം ഭക്ഷണ പൊതികൾ വിതരണം ചെയ്തുകഴിഞ്ഞു. മധുര കാമരാജ് സർവകലാശാലയുടെ ഹോട്ടൽ മാനേജ്‌മന്റ്‌ ബിരുദ സമ്പാദനത്തിനു ശേഷം, ഒരു പഞ്ച നക്ഷത്ര ഹോട്ടലിൽ ഷെഫ്‌ ആയിരുന്നു 29 കാരനായ നാരായണൻ കൃഷ്ണൻ. സ്വിട്സർലാണ്ടിലെ ഒരു മികച്ച ഹോട്ടലിൽ ജോലി സമ്പാദിച്ച ഇദ്ദേഹം മധുരയിലെ ഒരു ക്ഷേത്രത്തിൽ സന്ദർശനം നടത്തവേ മനസ്സിന്റെ താളം തെറ്റിയ ഒരു മനുഷ്യൻ വിശപ്പ്‌ സഹിക്കാതെ സ്വന്തം വിസർജ്യം ഭക്ഷിക്കുന്ന കാഴ്ചയാണ് നാരായണന്റെ ജീവിതത്തിൽ വഴിത്തിരിവായത്‌. അയാൾക്ക്‌ ഉടൻ തന്നെ ഭക്ഷണം വാങ്ങി കൊടുത്ത നാരായണൻ തന്റെ ജീവിത ദൌത്യം കണ്ടെത്തുകയായിരുന്നു. ഈ പാനലിൽ ഉൾപ്പെട്ടതിനു മാത്രമായി അദ്ദേഹത്തിന് 11 ലക്ഷം രൂപ സമ്മാനമായി ലഭിക്കും . ഈ വർഷത്തെ ഹീറോ ആയി തിരഞ്ഞെടുക്കപ്പെട്ടാൽ 44 ലക്ഷം രൂപാകൂടി ലഭിക്കും. വോട്ടെടുപ്പിലൂടെ ആണ് വിജയിയെ കണ്ടെത്തുന്നത് .ഫല പ്രഖ്യാപനം 2010 നവംബർ 25 നു.

അവലംബം:.

</doc>
<doc id="134673" url="https://ml.wikipedia.org/wiki?curid=134673" title="ചക്കരമുത്ത്">
ചക്കരമുത്ത്

ലോഹിതദാസിന്റെ സംവിധാനത്തിൽ ദിലീപ്, സായി കുമാർ, ജിഷ്ണു, കാവ്യ മാധവൻ എന്നിവർ പ്രധാനവേഷങ്ങളിൽ അഭിനയിച്ച് 2006-ൽ പുറത്തിറങ്ങിയ ഒരു മലയാളചലച്ചിത്രമാണ് ചക്കരമുത്ത്. സെവൻ ആർട്സ് ഇന്റർനാഷണലിന്റെ ബാനറിൽ ജി.പി. വിജയകുമാർ നിർമ്മിച്ച ഈ ചിത്രം സെവൻ ആർട്സ് റിലീസ് ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് എ.കെ. ലോഹിതദാസ് ആണ്.

ഗിരീഷ് പുത്തഞ്ചേരി, എ.കെ. ലോഹിതദാസ് എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്. പശ്ചാത്തലസംഗീതം ഔസേപ്പച്ചൻ ഒരുക്കിയിരിക്കുന്നു. 



</doc>
<doc id="134688" url="https://ml.wikipedia.org/wiki?curid=134688" title="പെരുങ്കളിയാട്ടം">
പെരുങ്കളിയാട്ടം

നിത്യ കന്യകയായ മുച്ചിലോട്ട് ഭഗവതിയുടെ താലികെട്ടാണ് പെരുംകളിയാട്ടം എന്ന പേരിൽ മുച്ചിലോട്ട് ഭഗവതി കാവുകളിൽ നടത്തുന്നതു്. 12 വർഷത്തിലൊരിക്കലാണ് പെരുംകളിയാട്ടം നടത്തുന്നതു്. വളരെയേറെ പണച്ചെലവുള്ള ഒരു അനുഷ്ഠാനമാണിത്. 

കളിയാട്ടം നടത്താനുള്ള തീയതി നിശ്ചയിച്ചാൽ ആദ്യം നടത്തുന്ന ചടങ്ങാണ് അടയാളം കൊടുക്കൽ. കെട്ടിയാടേണ്ട ഓരോ കോലവും ഓരോ കോലക്കാരനു ഏൽപ്പിച്ചു കൊടുക്കുന്നത് ഈ ചടങ്ങിലാണ്. കളിയാട്ടം, ഏല്പിക്കൽ, നിലം പണി, പാലയ്ക്ക് കുറിയിടൽ, വരച്ചുവെയ്ക്കൽ, കലവറ നിറയ്ക്കൽ, പ്ലാവിന് കുറിയിടൽ, എഴുന്നെള്ളത്ത്, ദീപവും തിരിയും കൊണ്ടുവരൽ, മേലേരി കൈയേൽക്കൽ, തിരുമുടി നിവരൽ എന്നിങ്ങനെ പല ഘട്ടങ്ങളുമുണ്ട്. ആറുദിവസം വരെ നീണ്ടു നിൽക്കുന്ന ചടങ്ങുകളാണ്. ഇതിനുള്ള ഒരുക്കങ്ങൾ മാസങ്ങൾക്ക് മുമ്പേ തുടങ്ങും.

മുച്ചിലോട്ട് കാവുകളിൽ 16 എണ്ണത്തിൽ മാത്രമെ പെരുങ്കളിയാട്ടമുള്ളു.


</doc>
<doc id="134689" url="https://ml.wikipedia.org/wiki?curid=134689" title="കരിവെള്ളൂർ മുച്ചിലോട്ട് ഭഗവതി ക്ഷേത്രം">
കരിവെള്ളൂർ മുച്ചിലോട്ട് ഭഗവതി ക്ഷേത്രം

കരിവെള്ളൂരിലെ ഓണക്കുന്നിൽ സ്ഥിതി ചെയ്യുന്ന ദേവീ ക്ഷേത്രമാണ് കരിവെള്ളൂർ മുച്ചിലോട്ട് ഭഗവതി ക്ഷേത്രം. നൂറ്റിപ്പതിമൂന്ന് മുച്ചിലോട്ട് കാവുകളിൽ പ്രഥമ സ്ഥാനം കരിവെള്ളൂർ മുച്ചിലോട്ട് ഭഗവതി ക്ഷേത്രത്തിനാണ്. ഈ ക്ഷേത്രം മുച്ചിലോട്ട് ഭഗവതിയുടെ ആരൂഢസ്ഥാനമായി കണക്കാക്കുന്നു. വാണിയ സമുദായസ്ഥരുടെ കുലദേവതയാണ് മുച്ചിലോട്ട് ഭഗവതി. മറ്റെല്ലാ മുച്ചിലോട്ട് ഭഗവതി ക്ഷേത്രങ്ങളിലും പീഠ പ്രതിഷ്ഠയാണെങ്കിൽ കരിവെള്ളൂരിൽ ഭഗവതി തൊട്ടിലിലിരിക്കുന്നതു പോലെയാണ് പ്രതിഷ്ഠ. അതുപോലെ മറ്റുസ്ഥലങ്ങളിൽ നിവേദ്യം വെളിച്ചെണ്ണയിലായിരിക്കുമ്പോൾ കരിവെള്ളൂരിൽ നെയ്യിലാണ് നിവേദ്യം. 

ഭഗവതിയുടെ ചിതയിൽ ഒഴിക്കാൻ എണ്ണ നൽകിയ തെണ്ടച്ചന്റെ ആരൂഠമാണ് ക്ഷേത്രത്തിനടുത്ത ഭണ്ഡാരപ്പുര. വാണിയന്റെ ഭാര്യയ്ക്ക് സപീപ്യം വ്യക്തമാക്കിയ മണിക്കിണർ ക്ഷേത്രത്തിന്റെ കന്നിരാശിയിലാണ്.

തെയ്യങ്ങളുടെ കുലപതി ആയ മണക്കാടൻ ഗുരുക്കൾ വംശപരമ്പരക്കാണു കരിവെള്ളൂർ മുച്ചിലോട്ട്‌ ഭഗവതിയുടെ കോലം കെട്ടാൻ അവകാശം


</doc>
<doc id="134736" url="https://ml.wikipedia.org/wiki?curid=134736" title="മലയാളഗ്രന്ഥസൂചി">
മലയാളഗ്രന്ഥസൂചി

മലയാളത്തിലെ ആദിമുദ്രണംമുതൽ 1995 വരെ പ്രകാശിതമായ മുഴുവൻ പുസ്തകങ്ങളുടെയും വിവരം പത്തു് വാല്യങ്ങളിൽ പതിനായിരത്തോളം പേജുകളിലായി ശാസ്ത്രീയമായി ചിട്ടപ്പെടുത്തി പ്രസിദ്ധീകരിച്ചിരിക്കുന്ന ഗ്രന്ഥസമാഹാരം ആണു് മലയാളഗ്രന്ഥസൂചി. കെ.എം. ഗോവിയുടെ നേതൃത്വത്തിൽ തയ്യാറാക്കിയ മലയാളഗ്രന്ഥസൂചി, കേരള സാഹിത്യ അക്കാദമിയാണ് പ്രസിദ്ധീകരിച്ചത്.

മലയാള ഗ്രന്ഥവിവരം



</doc>
<doc id="134746" url="https://ml.wikipedia.org/wiki?curid=134746" title="പുതുപ്പള്ളിത്തെരുവ്">
പുതുപ്പള്ളിത്തെരുവ്

പാലക്കാട് പട്ടണത്തിൽ കെ.എസ്.ആർ.ടി.സി., നൂറണി ഗ്രാമം, തിരുനല്ലായി ഗ്രാമം എന്നിവയാൽ ചുറ്റപ്പെട്ടു കിടക്കുന്ന 30, 31, 32 എന്നീ മൂന്ന് മുൻസിപ്പാലിറ്റി വാർഡുകളിലായി വ്യാപിച്ചു കിടക്കുന്ന പ്രദേശമാണ് പുതുപ്പള്ളിത്തെരുവ്. 
പുതുപ്പള്ളിത്തെരുവ്,പടിഞ്ഞാറെ വെണ്ണക്കര, കുന്നംത്തൊടി, പൂളക്കാട്, തോടിങ്കൽ, അറവ്ശാല, തുടങ്ങിയ



</doc>
<doc id="134749" url="https://ml.wikipedia.org/wiki?curid=134749" title="എസ്.ആർ. രംഗനാഥൻ">
എസ്.ആർ. രംഗനാഥൻ

ഇന്ത്യയിലെ ഗ്രന്ഥാലയ ശാസ്ത്രത്തിന്റെ പിതാവ് എന്നറിയപ്പെടുന്ന ഗണിതാദ്ധ്യാപകനും ഗ്രന്ഥശാലാധികാരിയുമായിരുന്നു (ലൈബ്രേറിയൻ)ശീർകാഴി രാമമൃതയ്യർ രംഗനാഥൻ എന്ന എസ്.ആർ. രംഗനാഥൻ (S. R. Ranganathan) (ഓഗസ്റ്റ് 12, 1892 – സെപ്റ്റംബർ 27, 1972). ഗ്രന്ഥശാലാപ്രസ്ഥാനത്തിനുവേണ്ടി പൂർണമായി അർപ്പിച്ച ജീവിതമായിരുന്നു അദ്ദേഹത്തിന്റേത്. ഇദ്ദേഹത്തിന്റെ ജന്മദിനമായ ആഗസ്റ്റ്12 ലൈബ്രേറിയൻ ദിനമായി ഭാരതത്തിലെങ്ങും ആഘോഷിക്കപ്പെടുന്നു.

തമിഴ്നാട്ടിലെ ശീർകാഴിയിൽ ജനിച്ചു. 1924ൽ മദ്രാസ് സർവകലാശാലയുടെ ഗ്രന്ഥശാലാപരിപാലകനായി (ലൈബ്രേറിയൻ) സേവനമാരംഭിച്ചു. പുസ്തകങ്ങളുടെ വർഗ്ഗീകരണത്തിനായി രംഗനാഥൻ തയ്യാറാക്കിയ കോളൻ വർഗ്ഗീകരണ പദ്ധതിയും ഗ്രന്ഥാലയ ശാസ്ത്രത്തിന്റെ അഞ്ചു നിയമങ്ങളും ഉൾപ്പെടെ നിരവധി ഗ്രന്ഥങ്ങൾ രചിച്ചു. 



</doc>
<doc id="134754" url="https://ml.wikipedia.org/wiki?curid=134754" title="വാർഡ് (ഭരണസംവിധാനം)">
വാർഡ് (ഭരണസംവിധാനം)

ഇന്ത്യയുടെ ഭരണതലത്തിലെ ഏറ്റവും ചെറിയ മേഖലയാണ് വാർഡ്. കോർപ്പറേഷൻ, മുനിസിപ്പാലിറ്റി, ഗ്രാമപഞ്ചായത്ത് എന്നിവയാണ് തദ്ദേശതലത്തിലുള്ള ഏറ്റവും താഴേത്തട്ടിലുള്ള ഭരണസ്ഥാപനങ്ങൾ. ഈ ഭരണസ്ഥാപനങ്ങളുടെ പരിധിയിലുള്ള പ്രദേശങ്ങളെ നിരവധി വാർഡുകളായി വിഭജിച്ചിരിക്കും ഓരോ വാർഡിൽ നിന്നും തിരഞ്ഞെടുക്കപ്പെടുന്ന ജനപ്രതിനിധിയാണ് തദ്ദേശഭരണസ്ഥാപനത്തിൽ പ്രസ്തുത വാർഡിലെ ജനങ്ങളെ പ്രതിനിധീകരിക്കുക. ഈ പ്രതിനിധികൾ തിരഞ്ഞെടുക്കുന്ന ഭരണസമിതിയാണ് അവിടെ ഭരണം നടത്തുക.


</doc>
<doc id="134771" url="https://ml.wikipedia.org/wiki?curid=134771" title="എയ്ഞ്ചൽ ജോൺ">
എയ്ഞ്ചൽ ജോൺ

എസ്.എൽ. പുരം ജയസൂര്യയുടെ സംവിധാനത്തിൽ മോഹൻലാൽ, ശാന്തനു ഭാഗ്യരാജ്, ലാലു അലക്സ്, നിത്യ മേനോൻ എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പുറത്തിറങ്ങിയ ഒരു മലയാളചലച്ചിത്രമാണ് എയ്ഞ്ചൽ ജോൺ. ശാന്തനു ഭാഗ്യരാജ് അഭിനയിച്ച ആദ്യ മലയാളചിത്രമാണ്. ക്രിയേറ്റീവ് ടീമിന്റെ ബാനറിൽ കെ.കെ. നാരായണൻ നിർമ്മിച്ച ഈ ചിത്രം മാക്സ്‌ലാബ് റിലീസ് ആണ് വിതരണം ചെയ്തത്. ജിം കാരി അഭിനയിച്ച ബ്രൂസ് ഓൾമൈറ്റി (Bruce Almighty) എന്ന ഇംഗ്ലീഷ് ചലച്ചിത്രവുമായി ഈ ചലച്ചിത്രത്തിന്റെ കഥക്ക് നല്ല സാമ്യമുണ്ട്. കഥ, തിരക്കഥ, സംഭാഷണം എന്നിവയെല്ലാം നിർവ്വഹിച്ചത് എസ്.എൽ. പുരം ജയസൂര്യ, മനാഫ് എന്നിവർ ചേർന്നാണ്. മനാഫിന്റെ ആദ്യ ചിത്രമാണിത്.
ലക്ഷ്യബോധമില്ലാത്ത ഒരു ചെറുപ്പക്കാരനാണ് മറഡോണ (ശാന്ത്നൂ), വിഡ് ing ിയല്ലാതെ പ്രായോഗികമായി ഒന്നും ചെയ്യാതെ സമയം പാഴാക്കാൻ ഇഷ്ടപ്പെടുന്നു. അവനെ സംബന്ധിച്ചിടത്തോളം ജീവിതത്തിലെ എല്ലാം രസകരമാണ്. എളുപ്പവഴി പുറത്തെടുക്കാൻ അവൻ ഇഷ്ടപ്പെടുന്നു, ജീവിതത്തിൽ ശ്രദ്ധ കേന്ദ്രീകരിക്കുന്നില്ല.

ജോസഫിന്റെ (ലാലു അലക്സ്), ബാങ്കർ, മേരി (അംബിക) എന്നിവരുടെ ഏക മകനാണ്. സുന്ദരമായ സോഫിയ (നിത്യ മേനോൻ) മാത്രമാണ് കൈകാലുകൾ ഉള്ളതും പരാജയപ്പെട്ട ചലച്ചിത്ര നിർമ്മാതാവായ കുറുവില്ലയുടെ (വിജയരാഘവൻ) മകളുമാണ്.

ചങ്ങാതിമാരുടെ കൂട്ടായ്മയിൽ പ്രവേശിച്ച് പരാജയപ്പെടുന്ന ഒരു ഇന്റർനെറ്റ് കഫെ ആരംഭിച്ച് നഷ്ടം നികത്താനും മയക്കുമരുന്നിന് അടിമയാകുന്ന ‘ഈസി മണി’ കൊണ്ട് ആകർഷിക്കപ്പെടുന്നതിലൂടെയും മറഡോണ തന്റെ ജീവിതം താറുമാറാക്കുന്നു. താമസിയാതെ അദ്ദേഹത്തെ ബന്ധിപ്പിച്ച് ഒരു ‘ബ്ലേഡ്’ പണമിടപാടുകാരന് (സലിം കുമാർ) പണയം വെച്ചശേഷം എല്ലാം നഷ്ടപ്പെടും.

ഈ വാർത്ത കേട്ടപ്പോൾ പിതാവ് ആശുപത്രിയിൽ പ്രവേശിപ്പിക്കുകയും ഒടുവിൽ അമ്മ അവനിൽ വിശ്വാസം നഷ്ടപ്പെടുകയും ചെയ്യുന്നു. തകർന്ന മരഡോണ ഒരു വിളക്കുമാടത്തിൽ നിന്ന് കടലിലേക്ക് ചാടി ആത്മഹത്യ ചെയ്യാൻ തീരുമാനിക്കുന്നു. അവൻ ചാടാൻ പോകുന്നതിനിടയിൽ, ഒരു ദിവ്യശക്തി അവനെ ഏഞ്ചൽ ജോൺ (മോഹൻലാൽ) രൂപത്തിൽ തടഞ്ഞുനിർത്തുന്നു, അയാൾ ജീവിതത്തിന് ഒരു പുതിയ പാട്ടം വാഗ്ദാനം ചെയ്യുന്നു. ആ പാട്ടത്തിൽ, മാലാഖ തന്റെ ആഗ്രഹങ്ങൾ നിറവേറ്റുന്നു, എന്നാൽ അതേ ആഗ്രഹങ്ങൾ വീണ്ടും നിറവേറ്റുകയില്ല. എന്നാൽ അവന്റെ ആഗ്രഹങ്ങൾ നിറവേറുമ്പോൾ അവന്റെ മരണവും അടുത്തുവരും. അനന്തരഫലങ്ങളെക്കുറിച്ച് ചിന്തിക്കാതെ, 'ബ്ലേഡ്' പണമിടപാടുകാരിൽ നിന്ന് വീട് തിരികെ ലഭിക്കാൻ 5 ലക്ഷം രൂപയിൽ ആരംഭിക്കുന്ന എളുപ്പവഴി അദ്ദേഹം എടുക്കുന്നു.

കടർ മൂസ (ജഗതി) വെള്ളത്തിനടിയിൽ ശ്വസിച്ച് ലോക റെക്കോർഡ് നേടാൻ ശ്രമിക്കുമ്പോൾ അയാൾ ഒരു ഫിഷ്നെറ്റിൽ കുടുങ്ങി പുറത്തിറങ്ങാതെ മരിക്കുന്നു. ഈ സംഭവം അറിഞ്ഞ എയ്ഞ്ചൽ മറഡോണയോട് പറയുന്നു, പക്ഷേ മൂസയെ രക്ഷിക്കില്ലെന്ന് പറയുന്നു. മൂസയെ രക്ഷിക്കാനായി മറഡോണ വെള്ളത്തിൽ ചാടി എയ്ഞ്ചലിനെ പിന്തുടർന്ന് തന്റെ ജീവിതം വീണ്ടും നൽകുന്നു. സംഭവത്തെത്തുടർന്ന് ഒരു കോളനി ഒത്തുചേരൽ ഉണ്ടായിരുന്നു, അതിൽ റെക്കോർഡ് ജയിക്കാനുള്ള തന്റെ യഥാർത്ഥ ഉദ്ദേശ്യം മൂസ പങ്കുവെക്കുന്നു, തന്റെ ഭാര്യ തിരിച്ചുവരാൻ ആഗ്രഹിക്കുന്നുവെന്നും തുടർന്ന് കുരുവില്ല ഫിലിം ഒരു നിർമ്മാതാവ് സ്വീകരിച്ചുവെന്നും കാരണം സോഫിയ എഴുതിയ സ്ക്രിപ്റ്റ് (ഏഞ്ചലിന്റെ സ്ക്രിപ്റ്റ് ആശയം).

എല്ലാവരും സന്തുഷ്ടരായിരുന്നു, പക്ഷേ മറഡോണ ഒഴികെ ദു sad ഖിതനാണ്, കാരണം ഏഞ്ചൽ പറഞ്ഞ ദിവസം അവൻ മരിക്കും. മറഡോണ എയ്ഞ്ചലിനോട് ചോദിക്കുന്നു "എയ്ഞ്ചൽ തന്റെ സ്ഥാനത്താണെങ്കിൽ അദ്ദേഹം എന്തു ചെയ്യും?". അതിന് എയ്ഞ്ചൽ മറുപടി നൽകുന്നു, "അവൻ ദൈവത്തിന്റെ ഏറ്റവും പ്രിയപ്പെട്ട മക്കളുടെ അടുത്തേക്ക് പോകും (വികലാംഗരായ കുട്ടികൾ എന്നർത്ഥം). മറഡോണ അവിടെ ചെന്നപ്പോൾ തന്നെയും നിരവധി കുട്ടികളെയും ബന്ധിപ്പിച്ച വ്യക്തികളെ കാണുന്നു, മറഡോണ അവരുമായി വഴക്കിടുകയും പന്ത്രണ്ടു വയസ്സുള്ള ഒരു കുട്ടി ശ്രമിക്കുകയും ചെയ്യുന്നു ഒരു വില്ലനെ കുത്തുക, പക്ഷേ അബദ്ധത്തിൽ, എയ്ഞ്ചൽ പറഞ്ഞതുപോലെ മറഡോണയ്ക്ക് കുത്തേറ്റു.

എയ്ഞ്ചലും മറഡോണയും (മറഡോണയുടെ ആത്മാവ്) മേൽക്കൂരയിലേക്ക് പോകുമ്പോൾ ഏയ്ഞ്ചൽ ദൈവകൃപയ്ക്കായി കാത്തിരിക്കുകയും മറഡോണയെ (ആത്മാവിനെ) തന്റെ ശരീരത്തിലേക്ക് തിരികെ അയയ്ക്കുകയും ചെയ്യുന്നു. എന്തുകൊണ്ടാണ് മറഡോണയെ തന്നോടൊപ്പം കൊണ്ടുപോകാത്തതെന്ന് എയ്ഞ്ചൽ അവനോട് വിശദീകരിച്ചു. അടുത്ത രംഗം നമ്മെ മറഡോണയിലേക്ക് കൊണ്ടുപോകുന്നു, അനുസരണയുള്ള ഒരു ആൺകുട്ടിയായതിനാൽ, എയ്ഞ്ചൽ പണമിടപാടുകാരന്റെ വീട്ടിലേക്ക് വരുമ്പോൾ മാതാപിതാക്കളെ ശ്രദ്ധിക്കുന്നു.
സുഭാഷ് വർമ്മ, ഔസേപ്പച്ചൻ, എസ്.എൽ. പുരം ജയസൂര്യ, മനാഫ് എന്നിവർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. 



</doc>
<doc id="134774" url="https://ml.wikipedia.org/wiki?curid=134774" title="ലാൻഡ് റവന്യൂ വകുപ്പ്">
ലാൻഡ് റവന്യൂ വകുപ്പ്

സംസ്ഥാന സർക്കാരിലെ പ്രധാന വകുപ്പുകളിലൊന്നാണ് ലാൻഡ് റവന്യൂ വകുപ്പ്. ഇപ്പോൾ ശ്രീ [[ R ചന്ദ്രശേഖരൻ.] ആണ് വകുപ്പ് മന്ത്രി . [[ട്രഷറി]], [[രജിസ്ട്രേഷൻ]], [[സിവിൽ സപ്ലൈസ്]] തുടങ്ങിയ മിക്ക വകുപ്പുകളും റവന്യൂ വകുപ്പ് വിഭജിച്ച് രൂപം കൊണ്ടിട്ടുള്ളതാണ്.

14 [[ജില്ല]], 21 [[റവന്യൂ ഡിവിഷൻ]], 63 [[താലൂക്ക്]] , 1577 [[വില്ലേജ്]] എന്നിങ്ങനെയാണ് സംസ്ഥാനത്ത് റവന്യൂ വകുപ്പിന്റെ ഘടന. ഭൂമി സംബന്ധമായ കാര്യങ്ങളാണ് ഈ വകുപ്പ് പ്രധാനമായി കൈകാര്യം ചെയ്യുന്നതെങ്കിലും സംസ്ഥാന ഭരണ തലത്തിൽ സർവ്വ തല സ്പർശിയായ ചുമതലകളാണ് ഈ വകുപ്പിനുള്ളത്. മുൻപ് റവന്യൂ , ട്രഷറി, ,സിവിൽ സപ്ലൈസ്, ഫിനാൻസ് എന്നീ വകുപ്പുകളുടെ തലപ്പത്ത് പൊതുവായി റവന്യൂ ബോർഡ് ഉണ്ടായിരുന്നു. പിന്നീട് അത് നിർത്തലാക്കി അതത് വകുപ്പുകൾക്ക് കമ്മീഷനറേറ്റ് രൂപീകരിക്കുകയും ചെയ്തു.


</doc>
<doc id="134775" url="https://ml.wikipedia.org/wiki?curid=134775" title="ന്യായാധിപന്മാരുടെ പുസ്തകം">
ന്യായാധിപന്മാരുടെ പുസ്തകം

എബ്രായബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് ന്യായാധിപന്മാരുടെ പുസ്തകം. അതിന്റെ മൂലം എബ്രായഭാഷയിലാണ് എഴുതപ്പെട്ടത്. ഇസ്രായേൽ ജനത ഈജിപ്തിനിൽ നിന്നുള്ള പ്രയാണത്തിനൊടുവിൽ കാനാൻ ദേശത്ത് ആധിപത്യം സ്ഥാപിക്കുന്നതിനും ഇസ്രായേലിലെ രാജവംശത്തിന്റെ സ്ഥാപനത്തിനും ഇടക്കുള്ള കാലത്തെ ചരിത്രമാണ് അതിന്റെ വിഷയം. ഇസ്രായേലിന് രാജാക്കന്മാരോ, സർവ്വസമ്മതരായ ജനനേതാക്കളോ ഇല്ലാതിരുന്നതിനാൽ ഒരോരുത്തനും തനിക്ക് ഇഷ്ടമുള്ളതു ചെയ്തിരുന്ന കാലമായിരുന്നു അത്. അക്കാലത്തെ പ്രതിസന്ധികൾക്കിടയിൽ നേതൃത്വഗുണവും ധൈര്യവും പ്രകടിപ്പിച്ച ഗോത്രവീരന്മാരായിരുന്നു ഈ കൃതിയിലെ രക്ഷകരായ "ന്യായാധിപന്മാർ".

ഓത്ത്നിയേൽ, എഹൂദ്, ഷംഗാർ, ദബോറ-ബാറക്ക്, ഗിദയോൻ, തോല, ജായിർ, ജഫ്‌താ, ഇബ്സാൻ, ഏലോൻ, അബ്ദോൻ, സാംസൺ എന്നിങ്ങനെ 12 ന്യായാധിപന്മാരുടെ കഥയാണ് ഈ രചനയിൽ ഉള്ളത്. ഇവരിൽ ഏറ്റവും പ്രശസ്തരായത് ദേബോറ, ഗിദയോൻ, ജഫ്‌താ, അവസാനമായി ചിത്രീകരിക്കപ്പെടുന്ന സാംസൺ എന്നിവരാണ്. ബൈബിൾ ചരിത്രത്തിലെ പേരെടുത്ത വനിതകളിൽ ഒരാളായ പ്രവാചിക ദബോറ ന്യായാധിപത്യം നടത്തിയത്, യോദ്ധാവായ ബാറക്കിനൊപ്പമാണ്. കാനാനിയ സൈന്യത്തിനെതിരെ നേടിയ ഉജ്ജ്വല വിജയത്ത് തുടർന്ന് ദബോറ പാടിയ സ്തോത്രഗീതം ബൈബിളിലെ ഏറ്റവും പുരാതനമായ കവിതകളിൽ ഒന്നായി കരുതപ്പെടുന്നു. കാഹളങ്ങളും തീപ്പന്തങ്ങളും മാത്രമേന്തിയ 300 യോദ്ധാക്കളെ നയിച്ച് മിദ്യാങ്കാരെ തോല്പിക്കുകയാണ് ഗിദയോൻ ചെയ്തത്. അമ്മോനിയർക്കു മേൽ തന്നെ വിജയിയാക്കിയാൽ, മടങ്ങിയെത്തുമ്പോൾ കാണാൻ വീട്ടിൽനിന്ന് ആദ്യം ഇറങ്ങി വരുന്നയാളെ ബലിയായി അർപ്പിക്കാമെന്ന് യഹോവയോട് ചെയ്ത വാഗ്ദാനം നിറവേറ്റാൻ നൃത്തവാദ്യങ്ങളുമായി വന്ന സ്വന്തം മകളെ ബലികഴിക്കേണ്ടി വരുകയെന്ന ദൗർഭാഗ്യം സംഭവിച്ചത് ന്യായാധിപനായ ജഫ്‌തായ്കാണ്. തന്റേടിയും, തെമ്മാടിയും കാമുകനും ദുരന്തനായകനും ഒക്കെയായി പ്രത്യക്ഷപ്പെടുന്ന ശിംശോനോളം (Samson) പേരെടുപ്പുള്ളതായി ന്യയാധിപരിൽ ആരുമില്ല.

വെവ്വേറേ ഗോത്രങ്ങൾക്കു നേതൃത്വം വഹിച്ചവരാണ് എന്നാണ് കരുതേണ്ടതെങ്കിലും മുഴുവൻ ഇസ്രായേലിനേയും പശ്ചാത്തലമാക്കിയാണ് അവരെ അവതരിപ്പിച്ചിരിക്കുന്നത്. വ്യത്യസ്ത പശ്ചാത്തലങ്ങളിൽ നിന്നുള്ള ഒരുകൂട്ടം പുരാതന ഗോത്രവീരന്മാരുടേയും അവരുടെ കാലത്തിന്റേയും കഥയാണ് ഈ രചനയിൽ ഉള്ളതെന്നു പറയാം. ഗ്രന്ഥത്തിലെ വീരനായകന്മാരായ ന്യായധിപന്മാർക്കിടയിലെ പിതുടർച്ചാക്രമം നിശ്ചയിക്കുക സാദ്ധ്യമല്ല. കൃതിയിൽ കാണുന്ന സമയരേഖ, സംശോധകന്മാർ കൃത്രിമമായി നിർമ്മിച്ചതാണെന്നേ കരുതാനൊക്കൂ. മൊത്തം ന്യായാധിപന്മാരുടെ സംഖ്യ, ഇസ്രായേൽ ഗോത്രങ്ങളുടെ എണ്ണമായ 12 തന്നെയാണെന്നുള്ളതും സംശോധകന്മാരുടെ ഇടപെടലിന്റെ ഫലമായിരിക്കാം.

 ദബോറ-ബാറക്കുമാരെ ഒന്നായി എണ്ണുന്നതു കൊണ്ടാണ് ന്യായാധിപന്മാരുടെ സംഖ്യ 12 ആയിരിക്കുന്നത്.


</doc>
<doc id="134776" url="https://ml.wikipedia.org/wiki?curid=134776" title="ബി. ഇക്ബാൽ">
ബി. ഇക്ബാൽ

കേരളത്തിലെ ഒരു ന്യൂറോ സർജനും,ആരോഗ്യപ്രവർത്തകനും, വിദ്യാഭ്യാസ വിചക്ഷണനും ആണ് ബി. ഇക്ബാൽ എന്ന പേരിൽ അറിയപ്പെടുന്ന ബാപ്പുക്കുഞ്ഞു ഇക്ബാൽ. കോട്ടയം ജില്ലയിലെ ചങ്ങനാശ്ശേരി സ്വദേശി. തിരുവനന്തപുരം, കോഴിക്കോട്, കോട്ടയം മെഡിക്കൽ കോളേജുകളിൽ ജോലി ചെയ്തു. 2000 മുതൽ 2004 വരെ കേരള സർവകലാശാലയുടെ വൈസ് ചാൻസലർ ആയി പ്രവർത്തിച്ചു. കേരള ശാസ്ത്ര സാഹിത്യ പരിഷത്ത് തുടങ്ങിയ ജനകീയ ശാസ്ത്ര പ്രസ്ഥാനങ്ങളുമായി അടുപ്പം പുലർത്തുന്ന ഡോ. ബി. ഇക്ബാൽ കേന്ദ്ര- സംസ്ഥാന സർക്കാരുകൾക്ക് വ്യക്തവും സമഗ്രവും ആയ ജനകീയ ആരോഗ്യ നയവും വിദ്യാഭ്യാസ നയവും വേണമെന്നു വാദിക്കുന്ന ആളാണ്. ആരോഗ്യ, വിദ്യാഭ്യാസ, ശാസ്ത്ര, സാഹിത്യ സംബന്ധമായ വിഷയങ്ങളെപ്പറ്റി പത്രങ്ങളിലും ആനുകാലിക പ്രസിദ്ധീകരണങ്ങളിലും എഴുതുകയും പ്രഭാഷണങ്ങൾ നടത്തുകയും ചെയ്യുന്നു. നിരവധി പുസ്തകങ്ങൾ രചിച്ചിട്ടുണ്ട്.

കേരള സംസ്ഥാന ആസൂത്രണ ബോർഡ് മെംബർ. സഹകരണ മെഡിക്കൽ കോളേജിന്റെ അനുബന്ധ സ്ഥാപനമായ അക്കാഡമി ഓഫ് മെഡിക്കൽ സയൻസസിന്റെ ചെയർമാൻ ചുമതല വഹിക്കുന്നു., D.A.K.F.( സ്വതന്ത്ര വിജ്ഞാന ജനാധിപത്യ സഖ്യം- Democratic Alliance for Knowledge Freedom) സംസ്ഥാന പ്രസിഡന്റായും, Wikimedia India Chapter എക്സിക്യൂട്ടീവ് കമ്മറ്റി അംഗമായും അഖിലേന്ത്യാ ജനകീയാരോഗ്യ പ്രസ്ഥാനത്തിന്റെ (ജന സ്വസ്ഥയ അഭിയാൻ) നിവാഹകസമിതി അംഗം ആയും കേരള ശാസ്ത്ര സാഹിത്യ പരിഷത്തിന്റെ പ്രസിദ്ധീകരണ സമിതി ചെയർമാനായും പ്രവർത്തിക്കുന്നു

കേരള ശാസ്ത്ര സാഹിത്യ പരിഷത്ത് സംസ്ഥാന പ്രസിഡൻഡ് (1983-85) ആയും, കേരള സർവകലാശാല വൈസ് ചാൻസലർ (2000-2004) ആയും, സംസ്ഥാന ആസൂത്രണ ബോർഡ് അംഗമായും (1996-2001),മെഡിക്കൽ സർവകലാശാല രൂപീകരണ കമ്മറ്റി ചെയർമാൻ (2006-2007) ആയും, മലിനീകരണ നിയന്ത്രണ ബോർഡ് ചെയർമാൻ (2008) ആയും നാഷണൽ ഇൻസ്റ്റിസ്റ്റ്യൂട്ട് ഓഫ് സ്പീച്ച് ആന്റ് ഹിയറിഗിംന്റെ പ്രോജക്റ്റ് ബോർഡ് ചെയർമാൻ (1998-2011) ആയും പ്രവർത്തിച്ചിട്ടുണ്ട്. 2011 ലെ നിയമസഭാ തെരഞ്ഞെടുപ്പിൽ ചങ്ങനാശ്ശേരി മണ്ഡലത്തിൽ നിന്ന് ഇടത് മുന്നണി സ്ഥാനാർത്ഥിയായി മത്സരിച്ചു. കേരളാ കോൺഗ്രസ് മാണി വിഭാഗത്തിലെ സി എഫ് തോമസിനോട് 2554 വോട്ടുകൾക്ക് പരാജയപ്പെട്ടു.ഭാര്യ ഡോക്ടർ മെഹറുന്നീസ ആലപ്പുഴ മെഡിക്കൽ കോളേജ് പ്രിൻസിപ്പൽ ആയിരുന്നു.. മക്കൾ ഡോ. അമൽ ഇക്ബാൽ. അപർണ്ണ ഇക്ബാൽ






</doc>
<doc id="134781" url="https://ml.wikipedia.org/wiki?curid=134781" title="തിരുനെട്ടൂർ മഹാദേവക്ഷേത്രം">
തിരുനെട്ടൂർ മഹാദേവക്ഷേത്രം

കേരളത്തിൽ എറണാകുളം ജില്ലയിൽ മരട് മുനിസിപ്പാലിറ്റിയിൽ (വൈറ്റിലയിൽ നിന്നും തെക്ക് , ഏകദേശം നാലര കിലോമീറ്റർ ദൂരം മാറി നെട്ടൂർ ദേശത്ത് സ്ഥിതിചെയ്യുന്ന ഒരു ശിവക്ഷേത്രമാണ് തിരുനെട്ടൂർ മഹദേവക്ഷേത്രം. പരശുരാമൻ സ്ഥാപിച്ചു എന്നു വിശ്വസിക്കപ്പെടുന്ന 108 ശിവക്ഷേത്രങ്ങളിൽ ഒന്നാണിത് . ഇവിടെ പ്രധാനപ്രതിഷ്ഠ ശിവനാണെങ്കിലും തുല്യപ്രാധാന്യത്തോടെ പ്രത്യേകം ക്ഷേത്രത്തിൽ വിഷ്ണുവിനും പ്രതിഷ്ഠയുണ്ട്. നെട്ടൂരിലെ മഹാദേവക്ഷേത്രം, തെക്കേ അമ്പലം എന്നും ശിവപ്രതിഷ്ഠ തിരുനെട്ടൂരപ്പൻ എന്നും അറിയപ്പെടുന്നു. രണ്ട് കൊടിമരങ്ങളും രണ്ട് ബലിക്കൽപ്പുരകളും രണ്ട് തന്ത്രിമാരുമൊക്കെയുള്ള അപൂർവ്വക്ഷേത്രമാണിത്. കൊച്ചിൻ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം.

പരശുരാമ പ്രതിഷ്ഠിതമായ ഈ ക്ഷേത്രം നൂറ്റാണ്ടുകൾ പഴക്കമേറിയതാണ്. തിരുനെട്ടൂരപ്പനിൽ നിന്നുമാണ് സ്ഥലനാമം ഉണ്ടായത് എന്ന് വിശ്വസിക്കുന്നു. ഇവിടെ മഹാദേവനൊപ്പം മഹാവിഷ്ണുവിനും ക്ഷേത്രമുണ്ട്. വില്വമംഗലം സ്വാമി തന്റെ ദിവ്യദൃഷ്ടിയാൽ വിഷ്ണുഭഗവാന്റെ സാന്നിധ്യം മനസ്സിലാക്കി. നാടുവാഴിയുടെ സഹായത്താൽ അവിടെ വിഷ്ണുക്ഷേത്രം പണിഞ്ഞ് കർക്കിടകമാസത്തിലെ വാവുബലിക്ക് തുടക്കം കുറിക്കുകയും ചെയ്തു, എന്നു വിശ്വസിക്കുന്നു. ഇന്നും കറുത്ത വാവിൻ നാളിലെ നെട്ടൂർ ക്ഷേത്രത്തിലെ വാവുബലി പ്രസിദ്ധമാണ്. നെട്ടൂരിന് സമീപമുള്ള പ്രദേശങ്ങളിൽ നിന്നും ധാരാളം ആളുകൾ കർക്കിടക ബലിയർപ്പണത്തിനായി ഈ ക്ഷേത്രത്തിലെത്താറുണ്ട്.

ത്രേതായുഗത്തിൽ പരശുരാമനാൽ പ്രതിഷ്ഠിക്കപ്പെട്ടതാണ് ഈ പുരാതന ക്ഷേത്ത്തിലെ പ്രധാനമൂർത്തിയായ ശ്രീപരമേശ്വരൻ അർദ്ധനാരീശ്വരസങ്കൽപ്പത്തിൽ ശിവലിംഗസ്വരൂപത്തിൽ കിഴക്കോട്ടു ദർശനമായി കുടികൊള്ളുന്നു. ഭക്തപരിപാലകനായ മഹാവിഷ്ണുവിന്റെ തിരുചൈതന്യം കുടികൊള്ളുന്ന മഹാവിഷ്ണുക്ഷേത്രവും ഈ സമുച്ചയത്തിലുണ്ട്‌. ഐതിഹ്യങ്ങൾ ആചാരവും അനുഷ്ഠാനവുമായി മാറുന്നതാണ്‌ ഇവിടുത്തെ ക്ഷേത്രസന്നിധി.

ക്ഷേത്ര വിസ്തൃതി അഞ്ചര ഏക്കർ വലിപ്പമേറിയതാണ്. ശ്രീമഹാദേവനും മഹാവിഷ്ണുവിനും പ്രത്യേകം വട്ടശ്രീകോവിൽ പണിതീർത്തിരിക്കുന്നു. ശിവക്ഷേത്രത്തിലെ ചുറ്റമ്പലത്തിന്റെ നാലുവശങ്ങളും പൂർത്തിയാക്കിയിട്ടുണ്ട്, വിഷ്ണുക്ഷേത്രത്തിന്റെ നാലമ്പലം പകുതിയാക്കി നിർത്തിയിരിക്കുകയാണ്. ക്ഷേത്രചുറ്റമ്പലവും, വിളക്കുമാടവും തനതു കേരളാശൈലിയിൽ പണിതീർത്തവയാണ്. അതുപോലെതന്നെ നമസ്കാരമണ്ഡപവും ബലിക്കൽ പുരയും മനോഹരങ്ങളാണ്. ക്ഷേത്രത്തിലെ രണ്ട് ഏക്കറിൽ കൂടുതൽ വലിപ്പമേറിയ ക്ഷേത്രക്കുളം മറ്റൊരു പ്രത്യേകതയാണ്.

യുഗങ്ങളുടെ കാലപ്പഴക്കംതന്നെ ഈ ക്ഷേത്രസമുച്ചയത്തിന്‌ കരുതിപ്പോരുന്നു. ഒരു മഹാക്ഷേത്രത്തിന്റെ ചിട്ടവട്ടങ്ങളോടുകൂടിയ സംവിധാനങ്ങളാണ്‌ ഈ ക്ഷേത്രത്തിന്റേത്‌. എന്നാൽ മറ്റു പല ശിവക്ഷേത്രങ്ങളിലും കാണുവാൻ കഴിയാത്ത പല പ്രത്യേകതകളും ഇവിടുത്തെ ശിവക്ഷേത്രശ്രീലകത്തിന്‌ ദർശിക്കുവാൻ കഴിയും. അത്യപൂർവ്വമായ ഇരട്ടശ്രീകോവിലാണ്‌ ഇവിടത്തെ പ്രത്യേകത. ഇതിനുപുറമെ, ശ്രീലകത്തിന്റെ തെക്കേ വാതിലിനകത്തായി സുബ്രഹ്മണ്യൻ, സരസ്വതി, ഗണപതി, ദക്ഷിണാമൂർത്തി എന്നീ ദേവതകളെ പ്രതിഷ്ഠിച്ചാരാധിക്കുന്നു. വളരെ വലിപ്പമേറിയ വട്ടശ്രീകോവിലിന്‌ 45 മീറ്റർ ചുറ്റളവും, 60 കഴുക്കോലുകളുടെ മേൽക്കൂരയുമാണുള്ളത്‌. ശ്രീകോവിലിനു സമീപത്തുതന്നെ, വടക്കുകിഴക്കുഭാഗത്തായി ശ്രീ പരമേശ്വരൻ വടക്കുംനാഥനായി 'സ്വയംഭൂ'വായി അവതരിച്ചിരിക്കുന്നതും കാണാം. ഈ ശില അനുദിനം വളർന്നുവരുന്നതായും ഭക്തർ സാക്ഷ്യപ്പെടുത്തുന്നു. പരശുരാമൻ ക്ഷേത്രപ്രതിഷ്ഠ നടത്തിയശേഷം, ക്ഷേത്രകാര്യങ്ങൾ നോക്കുന്നതിനായി 108 നമ്പൂതിരി ഇല്ലങ്ങളെ ഈ ദേശത്ത്‌ കുടിയിരുത്തിയെന്നും, ഈ ഇല്ലക്കാരുടെ മേൽനോട്ടത്തിലായിരുന്നു ഈ മഹാക്ഷേത്രമെന്നും ഐതിഹ്യം പറയുന്നു.
മലയാളമാസം ധനുവിൽ എട്ടു ദിവസത്തെ ആണ്ടുത്സവം ഇവിടെ ആഘോഷിക്കുന്നു. തിരുവാതിര നാളിൽ ആറാട്ട് വരത്തക്കവിധം ഉത്തൃട്ടാതിനാളിൽ കൊടിയേറ്റ് നടക്കുന്നു. ശ്രീ മഹാദേവന് എട്ടു ദിവസത്തെ ഉത്സവമാണങ്കിൽ, ഇവിടെ മഹാവിഷ്ണുവിന് ഏഴു ദിവസമാണ്. അതിനാൽ ഉത്തൃട്ടാതിനാളിൽ മഹാദേവനടയിലും, പിറ്റേന്ന് രേവതിനാളിൽ മഹാവിഷ്ണു നടയിലും കൊടിയേറി ധനുമാസ ഉത്സവം നടത്തുന്നു.

ഉത്സവനാളിൽ വടക്കേ പാട്ടുപുരക്കൽ ക്ഷേത്രത്തിലും തെക്കേ പാട്ടുപുരക്കൽ ക്ഷേത്രത്തിലും കളമെഴുത്തുംപാട്ട് നടത്താറുണ്ട്. അതുപോലെതന്നെ മകയിരം നാളിലെ (ഏഴാം ഉത്സവം) ദേവമാരുടെ സംഗമവും കൂട്ട എഴുന്നള്ളിപ്പും വളരെ പ്രസിദ്ധമാണ്. ക്ഷേത്രക്കുളത്തിൽ തന്നെയാണ് തിരുവാതിരനാളിലെ ആറാട്ട് നടത്തുന്നത്.

കുംഭമാസത്തിലെ കറുത്തപക്ഷത്തിലെ ചതുർദ്ദശിനാളിൽ ശിവരാത്രി ആഘോഷിക്കുന്നു. അന്ന് വിശേഷാൽ പൂജകളും അഭിഷേകവുമുണ്ടാകും. ശിവരാത്രിദിനത്തിൽ തിരുനെട്ടൂരപ്പനെ ദർശിയ്ക്കാൻ വൻ ഭക്തജനപ്രവാഹമുണ്ടാകും. അന്ന് നടയടയ്ക്കില്ല. രാത്രിയിലെ ഓരോ യാമത്തിലും പൂജ നടത്തും.

മഹാവിഷ്ണു ക്ഷേത്രത്തിലെ ഏറ്റവും പ്രത്യേകതയേറിയ ആഘോഷമാണ് അഷ്ടമിരോഹിണി. ചിങ്ങമാസത്തിലെ കറുത്തപക്ഷത്തിലെ അഷ്ടമിനാളിലാണ് ഈ ആഘോഷം നടത്തുന്നത്. ശ്രീകൃഷ്ണഭഗവാന്റെ ജന്മദിനമാണ് ഈ ദിവസം. ഈ ദിവസം മഹാവിഷ്ണുക്ഷേത്രത്തിൽ പ്രത്യേകപൂജകളുണ്ടാകും. അഷ്ടമിരോഹിണിദിവസം കുട്ടികൾ ശ്രീകൃഷ്ണന്റെയും രാധയുടെയും വേഷം കെട്ടി ഘോഷയാത്ര നടത്തുന്നു.

നെട്ടൂർ മഹാദേവക്ഷേത്രം പിതൃബലി തർപ്പണകേന്ദ്രം എന്ന നിലയിൽ വളരെ പ്രശസ്തമാണ്. നാടിന്റെ നാനാഭാഗങ്ങളിൽ നിന്ന് ആയിരക്കണക്കിനാളുകൾ വന്ന് പിതൃതർപ്പണം നടത്തിപോകുന്നു. കർക്കിടകവാവു ദിവസം ഭക്തജനങ്ങൾ ചുണ്ടന്വള്ളങ്ങളിൽ ജലഘോഷയാത്രയായി ക്ഷേത്രത്തിലേയ്ക്കു വന്നിരുന്ന കാഴ്ച അതിമനോഹരമായിരുന്നു. ഇന്നിപ്പോൾ അത്തരം ജലഘോഷയാത്രകൾ അന്യം നിന്നു പോയിരിക്കുന്നു.

മോക്ഷംതേടി അലയുന്ന ഒട്ടനവധി ആത്മാക്കൾ ഈ ക്ഷേത്രതിരുമുറ്റത്ത്‌ നിത്യമോക്ഷം കൈവരിക്കുന്നു. നെട്ടൂർ ശിവ-വിഷ്ണുക്ഷേത്രം പിതൃപ്രീതിക്കായി ആയിരങ്ങൾ എത്തിച്ചേരുന്ന മഹാസന്നിധി കൂടിയാണ്‌. ഈ പിതൃമോക്ഷസങ്കേതത്തിൽ പരമശാന്തിസ്വരൂപനായി നിലകൊള്ളുന്ന മഹാദേവനും, പിതൃമോക്ഷകാരനായി 'വടാതേവർ' എന്ന നാമത്തിൽ മഹാവിഷ്ണുവും കുടികൊള്ളുന്നു. നിത്യവും ആചാരം എന്ന നിലയിൽ പിതൃകർമ്മങ്ങൾ നടക്കുന്ന അപൂർവ്വം ദേവസ്ഥാനങ്ങളിലൊന്നുമാണ്‌ നെട്ടൂർമഹാദേവർ ക്ഷേത്രസന്നിധി.

തിലോദകസമ്പ്രദായത്തിലല്ലാതെ ബലിതർപ്പണം നടക്കുന്ന കേരളത്തിലെതന്നെ അപൂർവ്വക്ഷേത്രങ്ങളിലൊന്നാണ്‌ നെട്ടൂർ മഹാദേവർക്ഷേത്രം. 'വടാതേവർ' എന്ന നാമത്തിൽ പിതൃക്കളുടെ മോക്ഷദായകനായിട്ടാണ്‌ മഹാവിഷ്ണു ഇവിടെ കുടികൊള്ളുന്നത്‌. പിതൃമോക്ഷാർത്ഥം ശ്രീവില്വമംഗലം സ്വാമിയാരാൽ പ്രതിഷ്ഠിക്കപ്പെട്ട ശംഖ്‌, ചക്രം, ഗദാ, പത്മത്തോടുകൂടിയ നാലു തൃക്കൈകളുള്ള ചതുർബാഹുവായ വിഷ്ണുവാണ്‌ ഇവിടെ കുടികൊള്ളുന്നത്‌. മഹാവിഷ്ണുവിന്റെ നിവേദ്യപൂജകഴിഞ്ഞതിനുശേഷം, ശിവക്ഷേത്രത്തിൽനിന്നും ലഭിക്കുന്ന ചോറ്‌ (വടാപൂജ) തെക്കുഭാഗത്തുകൊണ്ടുചെന്ന്‌ തൂകി നൽകുന്നതോടെ പൃതൃക്കൾക്കു മോക്ഷലബ്ധി ഉണ്ടാവുമെന്നാണ്‌ വിശ്വാസം. ഏതു മഹാപാപവും പുണ്യമാക്കിത്തീർക്കുന്ന ഈ ശിവ-വിഷ്ണു സംഗമസ്ഥാനത്തിലെത്തിയാൽ മോക്ഷപ്രാപ്തിക്കുള്ള മുക്തിമാർഗ്ഗം സന്ധിക്കുമെന്ന വിശ്വാസമാണ്‌ അനേകായിരങ്ങളെ ഈ ക്ഷേത്രസന്നിധിയിലേക്കെത്തിക്കാൻ പ്രേരിപ്പിക്കുന്നത്‌. 

കർക്കിടകമാസത്തിലെ കറുത്തവാവു ദിനത്തിലെ വാവുബലി പോലെതന്നെ തുലാമാസത്തിലും വാവുബലി നടത്തുന്നു. മറ്റ് ക്ഷേത്രങ്ങളിൽ ഈ പതിവില്ലങ്കിലും ഇവിടെ വളരെ അധികം ഭക്തർ വാവുബലിയിൽ പങ്കെടുക്കുന്നു.


വൈറ്റില ജംഗ്ഷനിൽ നിന്നും അരൂർ റൂട്ടിൽ 4 കിലോമീറ്റർ ദൂരെയായി നെട്ടൂർ ഗ്രാമത്തിലാണ് ക്ഷേത്രം സ്ഥിതിചെയ്യുന്നത്. വൈറ്റില ജംക്ഷനിൽനിന്നും എൻ.എച്ച്. 47ഴിൽ കൂടി തെക്കോട്ട് ഏകദേശം 4 കി. മീറ്റർ ദൂരമുണ്ട് ക്ഷേത്രത്തിലേക്ക്. വൈറ്റില ജംഗ്ഷനിൽ നിന്നും എൻ. എച്ച് .47 നിൽ കുണ്ടന്നൂർ ജംക്ഷൻ കഴിഞ്ഞ് നെട്ടൂർ- കുണ്ടന്നൂർ പാലം കടന്നാൽ നെട്ടൂർ ഐ.എൻ.ടി.യു.സി. ജംക്ഷൻ. അവിടെനിന്നും വലത്തേയ്ക്ക് (അരൂർനിന്നും വരുമ്പോൾ ഇടത്തേയ്ക്ക്) തിരിയുന്ന അമ്പലക്കടവ്-കേട്ടെഴുത്തുക്കടവു റോഡിലൂടെ ക്ഷേത്രത്തിലെത്തിച്ചേരാം.



</doc>
<doc id="134783" url="https://ml.wikipedia.org/wiki?curid=134783" title="നെടുങ്കണ്ടം ബ്ലോക്ക് പഞ്ചായത്ത്">
നെടുങ്കണ്ടം ബ്ലോക്ക് പഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് നെടുങ്കണ്ടം . 12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ പാമ്പാടുംപാറ,സേനാപതി, കരുണാപുരം,രാജാക്കാട്,നെടുങ്കണ്ടം,ഉടുമ്പൻചോല, രാജകുമാരി എന്നീ ഏഴു ഗ്രാമപഞ്ചായത്തുകൾ ഉൾപ്പെടുന്നു. 341.9 ചതുരശ്രകിലോമീറ്റർ വിസ്തൃതിയുള്ള ഈ ബ്ലോക്ക് പഞ്ചായത്ത് 1981 നവംബർ 29-നാണ് രൂപീകൃതമായത്.

പാമ്പാടുംപാറ, ചതുരംഗപാറ, കരുണാപുരം, ബൈസൺവാലി, കൊന്നത്തടി, ഗാന്ധിപാറ, രാജക്കാട്, പാറത്തോട്, ഉടുമ്പൻചോല, രാജകുമാരി, കൽക്കൂന്തൽ എന്നീ വില്ലേജുകളും നെടുങ്കണ്ടം ബ്ലോക്ക് പഞ്ചായത്തിൽ ഉൾപ്പെടുന്നു.


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134785" url="https://ml.wikipedia.org/wiki?curid=134785" title="സ്വാഭാവിക നീതി">
സ്വാഭാവിക നീതി

നിയമത്തിന്റെ നടപടി ക്രമങ്ങളിൽ ഏറ്റവും പ്രധാനപ്പെട്ട ഒന്നാണ് സ്വാഭാവിക നീതി. സ്വാഭാവിക നിയമവുമായി വളരെ അടുത്തു നിൽക്കുന്ന ഒന്നാണ് സ്വഭാവിക നീതി. 
സ്വാഭാവിക നിയമവും സ്വാഭാവിക നീതിയും, നിലനിൽക്കുന്ന പല നിയമ വ്യവസ്ഥകളുടേയും ആണിക്കല്ലാണ്, നമ്മുടെതടക്കം. 

മനുഷ്യൻ അടിസ്താനപരമായി നല്ലവനാണെന്നും ആ നല്ല മനുഷ്യൻ അകാരണമായി ക്രൂശിക്കപ്പെടരുത് എന്ന ഉദ്ദേശത്തിൽ നില കൊള്ളുന്ന ഒന്നാണ് സ്വാഭാവിക നിയമം. സ്വാഭാവിക നീതിയെന്നത് നടപടിക്രമങ്ങളിലെ അനീതികൾ ഒഴിവാക്കാൻ വേണ്ടി വ്യവസ്ഥ ചെയ്തിട്ടുള്ള ഒന്നാണ്. ഒരാൾ താൻ എപ്രകാരം പരിഗണിക്കപ്പെടണമെന്നു ആഗ്രഹിക്കുന്നുവോ, അപ്രകാരം മറ്റുള്ളവരേയും പരിഗണിക്കുക. 

രണ്ട് ലാറ്റിൻ സിദ്ധാന്തങ്ങൾ ആണ് സ്വാഭാവിക നീതി എന്നതിന്റെ ആടിസ്താനം. സ്വാഭാവിക നീതി എന്നതു കൊണ്ട് ഉദ്ദേശിക്കുന്നത് ഈ രണ്ട് ലാറ്റിൻ സിദ്ധാന്തങ്ങൾ ആണ്. 

1. തനിക്കു താല്പര്യമുള്ള വിഷയത്തിൽ ഒരാളും വിധി കർത്താവാകരുത്. 

2. ഒരാളും അയാൾക്കു പറയാനുള്ളതു എന്താണെന്നു കേൾക്കാതെ ശിക്ഷിക്കപ്പെടരുത്.

സ്വാഭാവിക നിയമത്തിന്റെ സ്വഭാവം തന്നെ ഇല്ലാതാക്കിയ ആധുനിക നിയമത്തിൽ പോലും അവഗണിക്കാനാകത്തത്ര വിധം പ്രസക്തമാണ് ഈ സിദ്ധാന്തങ്ങൾ. ഇവയുടെ അഭാവത്തിൽ നിയമം ഒരിക്കലും പൂർണ്ണമാകില്ലെന്ന തിരിച്ചറിവാണ്, സ്വാഭാവിക നീതി പിന്തുടരാൻ എല്ലാ ഭരണ കൂടങ്ങളും ഇന്നും നിർബന്ധിതമായി തീരുന്നത്. സുപ്രിം കോടതി ഇതിനെ “കോമൺ സെൻസ് ജസ്റ്റിസ്“ എന്നണ് വിളിച്ചത്.

</doc>
<doc id="134788" url="https://ml.wikipedia.org/wiki?curid=134788" title="കൽ‌പാത്തി">
കൽ‌പാത്തി

കേരളത്തിലെ പാലക്കാട് ജില്ലയിലെ ഒരു ഗ്രാമമാണ് കൽ‌പാത്തി. ടൗണിൽ നിന്ന് ഏകദേശം 2 കീ.മി. ദൂരത്തിൽ നിളാതീരത്ത് ബ്രാഹ്മണർഒരുമിച്ച് താമസിക്കുന്ന അഗ്രഹാരം ഉൾപ്പെടുന്ന പ്രദേശമാണിത്. 

കോരയാറും മലമ്പുഴയും കുടിച്ചേരുന്നതും ഇതിനടുത്താണ്. കല്പാത്തിപുഴയുടെ ഇരുകരകളിലും കല്ലുകളാണ്(പാറ) പാറകൊണ്ടുണ്ടാക്കിയ ഒരു ഓവി(പാത്തി)ലൂടെ വെള്ളം ഒഴുകുന്നതുപോലെ തോന്നുന്നതുകൊണ്ടാണ് കല്പാത്തിയെന്നു പേരു വന്നതെന്ന് പറയപ്പെടുന്നു. കല്പാത്തിപുഴ എന്നത് ഭാരതപുഴയുടെ ഒരു ഭാഗമാണ്.ദക്ഷിണ കാശി (അല്ലെങ്കിൽ തെക്കിന്റെ വാരണാസി) എന്നും ഇത് വിശേഷിപ്പിക്കപ്പെടുന്നു. പാലക്കാട് ബ്രാഹ്മണർ ആദ്യമായി കുടിയേറിപ്പാർത്ത സ്ഥലങ്ങളിൽ ഒന്നാണ് കൽ‌പാത്തി. ഇവിടെ തമിഴ് ബ്രാഹ്മണരാണ് കൂടുതലായും താമസിക്കുന്നത്. പഴയ കൽപ്പാത്തിയും പുതിയ കൽപ്പാത്തിയുമായി കൽപ്പാത്തിയെ വേർതിരിക്കപ്പെട്ടിരിക്കുന്നു.

ഇവിടത്തെ രഥോത്സവം പ്രശസ്തമാണ്. എല്ലാ വർഷവും തുലാം 28, 29, 30 ദിവസങ്ങളിൽ കൽപ്പാത്തി വിശാലാക്ഷീസമേത വിശ്വനാഥസ്വാമിക്ഷേത്രത്തിലാണ് കൽപ്പാത്തി രഥോത്സവം നടക്കുന്നത്. ഇവിടത്തെ പ്രതിഷ്ഠ വിശ്വനാഥ പ്രഭു (ശിവൻ) ആണ്. 




</doc>
<doc id="134793" url="https://ml.wikipedia.org/wiki?curid=134793" title="കുതുബ്">
കുതുബ്

കുതുബ് (kutubഎന്നത് "കിതാബ്" (كتاب = ഗ്രന്ഥം) എന്നതിന്റെ ബഹുവചന രൂപമാണ്. ഇസ്‌ലാമിക വിശ്വാസവുമായി ബന്ധപ്പെടുത്തി പറയുമ്പോൾ അതുകൊണ്ടുദ്ദേശിക്കുന്നത് വേദഗ്രന്ഥങ്ങളെയാണ്. 


വേദഗ്രന്ഥങ്ങളുടെ അവസാന പതിപ്പായി വിശുദ്ധഖുർആനെ അവർ പരിഗണിക്കുന്നു. വേദങ്ങളെല്ലാം ദൈവത്തിൽനിന്നാണ് എന്നും എല്ലാറ്റിന്റെയും മൂലസന്ദേശം ഒന്നായിരുന്നുവെന്നും അവർ വിശ്വസിക്കുന്നു.


</doc>
<doc id="134794" url="https://ml.wikipedia.org/wiki?curid=134794" title="കട്ടപ്പന ബ്ലോക്ക് പഞ്ചായത്ത്">
കട്ടപ്പന ബ്ലോക്ക് പഞ്ചായത്ത്

ഇടുക്കി ജില്ലയിലെ ഉടുമ്പൻചോല താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് കട്ടപ്പന ബ്ലോക്ക് പഞ്ചായത്ത്. 12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ കട്ടപ്പന, ഉപ്പുതറ, വണ്ടൻമേട്,കാഞ്ചിയാർ, ഇരട്ടയാർ,അയ്യപ്പൻ‌ കോവിൽ, ചക്കുപള്ളം എന്നീ ഏഴു ഗ്രാമപഞ്ചായത്തുകൾ ഉൾപ്പെടുന്നു. 372.98 ചതുരശ്രകിലോമീറ്റർ വിസ്തൃതിയുള്ള ഈ ബ്ലോക്ക് പഞ്ചായത്ത് 1981 നവംബർ 21-നാണ് രൂപീകൃതമായത്.

അണക്കര, അയ്യപ്പൻകോവിൽ, ഏലപ്പാറ, ആനവിലാസം, കൽക്കൂന്തൽ, ചക്കുപള്ളം, കട്ടപ്പന, ഉപ്പുതറ, വാഗമൺ എന്നീ വില്ലേജുകളും കട്ടപ്പന ബ്ലോക്ക് പഞ്ചായത്തിൽ ഉൾപ്പെടുന്നു.


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134795" url="https://ml.wikipedia.org/wiki?curid=134795" title="റുസ്‌ൽ">
റുസ്‌ൽ

റുസുൽ (رسل) എന്നത് റസൂൽ (رسول) എന്നതിന്റെ ബഹുവചന രൂപം. അയക്കപ്പെട്ടവൻ, ദൂതൻ എന്നാണ് ഈ അറബി പദത്തിന്റെ ഭാഷാർഥം. പ്രവാചകൻ എന്ന് ആ വാക്കിന് അർഥമില്ലെങ്കിലും മലയാള ഭാഷയിൽ പൊതുവായി ഉപയോഗിക്കുന്നത് അതാണ്. ദൈവദൂതൻമാർ എന്നാണ് ഇസ്‌ലാമിക വിശ്വാസകാര്യങ്ങളുമായി ബന്ധപ്പെടുത്തി പറയുമ്പോൾ അതുകൊണ്ടുദ്ദേശിക്കുന്നത്. നബി എന്നും റസൂൽ എന്നും അറബിയിൽ ഉപയോഗിക്കാറുണ്ട്. ഇവയ്ക്കിടയിൽ പണ്ഡിതൻമാർ വ്യത്യാസം കൽപിക്കുന്നുണ്ട്. വേദഗ്രന്ഥവും ശരീഅത്തും (നിയമവിധി) നൽക്കപ്പെട്ടവരെയാണ് റസൂൽ എന്നത് കൊണ്ട് ഉദ്ദേശിക്കുന്നത് എന്ന അവർ വ്യാഖ്യാനിക്കുന്നു. ചില പ്രവാചകൻമാർ നിലവിലുള്ള വേദവും ശരീഅത്തും അനുസരിച്ച് പ്രവർത്തിക്കാൻ നിയോഗിതരായവരാണ് അവരാണ് നബിമാർ. നബി എന്നതിന് വ്യാപകമായ അർത്ഥമുണ്ട് അതിൽ റസൂലും ഉൾപെടുന്നു. എന്നാൽ എല്ലാ നബിമാരും റുസുലിൽ ഉൾപെടുന്നില്ല.
ഇസ്‌ലാമിക വിശ്വാസമനുസരിച്ച് ഇവർക്കിടയിൽ യാതൊരു വിവേചനവും കൽപിക്കാൻ പാടില്ല. എന്നാൽ ചില ദൂതൻമാർ തങ്ങളുടെ പ്രവർത്തനങ്ങളാൽ സവിശേഷ സ്ഥാനം കരസ്ഥമാക്കിയിരിക്കുന്നു. ഉലുൽ അസ്മ് (നിശ്ചയദാർഢ്യമുള്ള ദൈവദൂതന്മാർ) എന്ന വിശേഷണത്തിന് അവർ അർഹരായിരിക്കുന്നു. ഒന്നേകാൽ ലക്ഷത്തിലധികം ദൈവദൂതൻമാർ ലോകത്ത് ആഗതരായിട്ടുണ്ടെന്ന് മുസ്ലിംകൾ വിശ്വസിക്കുന്നു.


</doc>
<doc id="134796" url="https://ml.wikipedia.org/wiki?curid=134796" title="ഇസ്രായേൽ ജനത">
ഇസ്രായേൽ ജനത

House of Israel എന്ന് ബൈബിളിൽ പരാമർശിക്കപ്പെടുന്ന ഈ ജനത, അബ്രഹാമിന്റെ മകനായ ഇസ്ഹാഖിന്റെ(ഐസക്ക്) വംശാവലിയിൽ പ്പെടുന്നവരായി കരുതി വരുന്നു. ഖുർആനിൽ യഹൂദമത വിശ്വാസികളെ പൊതുവെ പരാമർശിക്കാൻ ഉപയോഗിക്കുന്ന പ്രയോഗം ബനീ ഇസ്രാഈൽ എന്നാണ് (ഇസ്രാഈൽ സന്തതികൾ).
ഇസ്ഹാഖിന്റെ മകനായ യാഖൂബിന്റെ (ജേക്കബ്|യാക്കോബ്) മറ്റൊരു പേരാണ് ഇസ്രാഈൽ. ബൈബിൾ പ്രകാരം, യാക്കോബ് ഒരു ദൈവദൂതനുമായി (മാലാഖ) മല്പിടിത്തതിൽ ഏർപ്പെട്ടു വിജയം വരിച്ച് അനുഗ്രഹം നേടിയതിനാൽ "ദൈവത്തെ അതിജയിച്ചവൻ" എന്ന അർത്ഥം വരുന്ന ഇസ്രാഈൽ എന്നു വിളിക്കപ്പെട്ടു.


</doc>
<doc id="134798" url="https://ml.wikipedia.org/wiki?curid=134798" title="ഇടുക്കി ബ്ലോക്ക് പഞ്ചായത്ത്">
ഇടുക്കി ബ്ലോക്ക് പഞ്ചായത്ത്

ഇടുക്കി ജില്ലയിലെ തൊടുപുഴ, ഉടുമ്പൻചോല, പീരുമേട് എന്നീ താലൂക്കുകളിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് ഇടുക്കി. ഈ ബ്ലോക്ക് പഞ്ചായത്തിൽ കഞ്ഞിക്കുഴി,വാത്തിക്കുടി,അറക്കുളം, കാമാക്ഷി, വാഴത്തോപ്പ്, മരിയാപുരം, എന്നീ ആറു ഗ്രാമപഞ്ചായത്തുകൾ ഉൾപ്പെടുന്നു. 12 ഡിവിഷനുകളുള്ള ബ്ലോക്ക് പഞ്ചായത്തിന്റെ വിസ്തൃതി 765.45 ചതുരശ്രകിലോമീറ്ററാണ്.

കഞ്ഞിക്കുഴി, വാത്തിക്കുടി, ഉപ്പുതോട്, അറക്കുളം, ഇലപ്പള്ളി, ഇടുക്കി, ഉപ്പുതറ, കുടയത്തൂർ, തങ്കമണി, ഉപ്പുതോട്, വാഴത്തോപ്പ് എന്നീ വില്ലേജുകളും ഇടുക്കി ബ്ലോക്ക് പഞ്ചായത്തിൽ ഉൾപ്പെടുന്നു.


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134799" url="https://ml.wikipedia.org/wiki?curid=134799" title="യൂറോപ്യൻ ഫുട്ബോളർ ഓഫ് ദ ഇയർ">
യൂറോപ്യൻ ഫുട്ബോളർ ഓഫ് ദ ഇയർ

ഫുട്ബോളിലെ കളിക്കാരുടെ പ്രകടനത്തിനനുസരിച്ച്, ഫിഫ വർഷം തോറും നൽകിവരുന്ന ഒരു പുരസ്കാരമാണിത്. ഈ പുരസ്കാരം Ballon d'Or അഥവാ സ്വർണ്ണപ്പന്ത് (The Golden Ball) എന്നും അറിയപ്പെടുന്നു. ഒരു കലണ്ടർ വർഷത്തിൽ യൂറോപ്പിലെ ക്ലബ്ബ് മത്സരങ്ങളിൽ ഏറ്റവും നല്ല പ്രകടനം കാഴ്ചവെച്ച കളിക്കാരനുള്ളതാണ് ഈ പുരസ്കാരം.

ഫ്രാൻസ് ഫുട്ബോളിന്റെ ചീഫ് മാഗസീൻ എഡിറ്ററായിരുന്ന ഗബ്രിയേൽ ഹാനോട്ട് ആണ് ഈ പുരസ്കാരത്തിന്റെ ഉപജ്ഞാതാവ്. 1956 ൽ അദ്ദേഹം തziന്റെ ഒപ്പം പ്രവർത്തിക്കുന്നവരോട് ഈ വർഷത്തെ യൂറോപ്പിലെ ഏറ്റവും നല്ല കളിക്കാരനെ തിരഞ്ഞെടുക്കാൻ ആവശ്യപ്പെട്ടു. ആദ്യത്തെ പുരസ്കാര ജേതാവ് ബ്ലാക്ക്പൂളിന്റെ സ്റ്റാൻലി മാത്യൂസ് ആയിരുന്നു.

പുരസ്കാരം നൽകിയിരുന്ന ആദ്യ കാലങ്ങളിൽ യൂറോപ്യൻ ക്ലബ്ബുകളിൽ കളിക്കുന്ന യൂറോപ്പിലെ കളിക്കാർക്കു വേണ്ടി മാത്രമേ തിരഞ്ഞെടുപ്പ് നടന്നിരുന്നുള്ളൂ. അതിനാൽ പെലെ, ഡിയേഗോ മറഡോണ മുതലായ ലോകോത്തര കളിക്കാർ ഈ പുരസ്കാരത്തിന് അനർഹരായിരുന്നു. 1995 ൽ പുരസ്കാരവിതരണത്തിൽ മാറ്റം വന്നു. യൂറോപ്യൻ ക്ലബ്ബുകൾക്കു വേണ്ടി കളിക്കുന്ന യൂറോപ്പുകാരല്ലാത്ത കളിക്കാരേയും പുരസ്കാരത്തിനായി തിരഞ്ഞെടുക്കാമെന്നായി. യൂറോപ്പുകാരനല്ലാതെ ഈ പുരസ്കാരം നേടിയ ആദ്യ വ്യക്തി മിലാന്റെ ജോർജ് വിയ ആയിരുന്നു. പുതിയ നിയമം നിലവിൽ വന്ന വർഷം തന്നെ അദ്ദേഹം ഈ പുരസ്കാരം സ്വന്തമാക്കി. 2007 ൽ നിയമത്തിൽ വീണ്ടും മാറ്റം വന്നു. ലോകത്തിലെ ഏത് കളിക്കാരനും ഈ പുരസ്കാരത്തിന് അർഹതയുണ്ട് എന്ന നിയമം നിലവിൽ വന്നു. അതിനാൽ തന്നെ വോട്ട് ചെയ്യുന്ന പത്രപവർത്തകരുടെ എണ്ണം 96 ആയി ഉയർന്നു. 2006 ൽ ഇത് 52 ആയിരുന്നു.

മൂന്ന് കളിക്കാർ ഈ പുരസ്കാരം മൂന്ന് തവണ നേടിയിട്ടുണ്ട് : "യോഹാൻ ക്രൈഫ്", "മിഷായേൽ പ്ലാറ്റീനി", "മാർക്കോ വാൻ ബാസ്റ്റൻ" എന്നിവരാണവർ. അതിൽത്തന്നെ പ്ലാറ്റീനി മാത്രമാണ് മൂന്ന് പുരസ്കാരങ്ങളും അടുത്തടുത്ത വർഷങ്ങളിലായി നേടിയിട്ടുള്ളത്. 1983 മുതൽ 1985 വരെയാണത്. ഈ പുരസ്കാരം നേടുന്ന ആദ്യ ബ്രസീൽ കളിക്കാരൻ റൊണാൾഡോ ആണ്. പുരസ്കാര വിതരണ നിയമത്തിലെ മാറ്റത്തിനു ശേഷം 1997 ലാണ് അദ്ദേഹം ഈ പുരസ്കാരം നേടിയത്. ഡച്ച് കളിക്കാരും ജർമ്മൻ കളിക്കാരും ഏഴ് പുരസ്കാരങ്ങൾ വീതം നേടി രാജ്യത്തെ അടിസ്ഥാനപ്പെടുത്തിയുള്ള പട്ടികയിൽ മുന്നിൽ നിൽക്കുന്നു. ക്ലബ്ബുകളെ അടിസ്ഥാനപ്പെടുത്തിയുള്ള പട്ടികയിൽ ഇറ്റാലിയൻ ക്ലബ്ബുകളായ A.C. മിലാനും ഇന്റർമിലാനും മുന്നിൽ നിൽക്കുന്നു. രണ്ട് ടീമിൽ നിന്നും 6 കളിക്കാർക്കായി 8 പുരസ്കാരങ്ങൾ ലഭിച്ചിട്ടുണ്ട്. ഏറ്റവും പുതിയ പുരസ്കാരജേതാവ് അർജന്റീനയുടെ ലയണൽ മെസ്സി ആണ്. ഈ പുരസ്കാരം നേടുന്ന മൂന്നാമത്തെ അർജന്റീനക്കാരനും ആദ്യത്തെ അർജന്റീന പൗരനുമാണ് അദ്ദേഹം.

2010 മുതൽ ഈ പുരസ്കാരവും ഫിഫ പ്ലെയർ ഓഫ് ദ ഇയർ പുരസ്കാരവും കൂടി കൂട്ടിച്ചേർത്ത് ഫിഫ സ്വർണ്ണപ്പന്ത് എന്ന പേരിൽ ഓരോ വർഷവും നൽകപ്പെടും.



</doc>
<doc id="134802" url="https://ml.wikipedia.org/wiki?curid=134802" title="നചികേതസ്സ്">
നചികേതസ്സ്

കഠോപനിഷത്തിലും, തൈത്തിരീയോപനിഷത്തിലും, ബ്രാഹ്മണത്തിലും, മഹാഭാരതം അനുശാസനപർവ്വം 106 ആം അധ്യായത്തിലും പരാമർശ്ശിക്കപ്പെടുന്ന വ്യക്തിയാണ് നചികേതസ്. ആചാരനിഷ്ടനായ യജ്ഞശ്രയസ്സിന്റെ പുത്രനാണ് ഇദ്ദേഹം. കഠോപനിഷത്ത്, യമൻ നചികേതസ്സിന് ആത്മതത്വം ഉപദേശിക്കുന്ന രീതിയിലാണ് മുന്നോട്ട് പോകുന്നത്.

യജ്ഞശ്രശസ്സ് ഒരു യാഗം നടത്തി. അതിന്റെ ഭാഗമായി കുറേ പശുക്കളെ ദാനം ചെയ്തു. പശുക്കൾ പുല്ലുതിന്നാനോ വെള്ളം കുടിക്കാനോ കഴിയാത്തതായിരുന്നു. ഇതു കണ്ട് യജ്ഞശ്രയസ്സിന്റെ പുത്രനായ നചികേതസ് പാപപൂരിതമായ ഈ ദാനത്തിന്റെ ഫലമായി പിതാവ് അത്യന്തം ദുരിതത്തിലാകുമെന്ന് മനസ്സിലായി. നല്ലവനും ബുദ്ധിമാനുമായ നചികേതസ് പിതാവിനെ ഈ ദുർവിധിയിൽ നിന്നും രക്ഷിക്കാൻ തീരുമാനിച്ചു. അദ്ദേഹം പിതാവിനോട് തന്നെ ആർക്കാണ് ദാനംചെയ്യുന്നതെന്ന് ചോദിച്ചു. തന്നെയും ആർക്കെങ്കിലും കൊടുക്കണമെന്ന് കുട്ടി പല പ്രാവശ്യം കെഞ്ചി. ദേഷ്യം വന്ന പിതാവ് നിന്നെ യമനാണ് കൊടുക്കാൻ പോകുന്നതെന്ന് പറഞ്ഞു. 

അച്ഛന്റെ വാക്കുകൾ വൃഥാവിലാകരുത് എന്ന തീരുമാനത്തോടെ നചികേതസ്, യമലോകത്തേക്ക് യാത്രയായി. യമനെ കാത്ത് മൂന്ന് രാത്രികൾ നിൽക്കേണ്ടി വന്ന നചികേതസിനു പ്രായശ്ചിത്തമായി ഓരോ രാത്രികൾക്കും ഓരോ വരം നൽകാമെന്നും പറഞ്ഞു. ഇതിന്റെ ഭാഗമായി നചികേതസ് ആത്മജ്ഞാനം ആവശ്യപ്പെടുകയും, തന്റെ ശിഷ്യന് അതിനുള്ള യോഗ്യത ഉണ്ടെന്ന് പരീക്ഷിച്ചറിഞ്ഞ ശേഷം യമദേവൻ അത് നൽകുകയും ചെയ്യുന്നു


</doc>
<doc id="134803" url="https://ml.wikipedia.org/wiki?curid=134803" title="ഇളംദേശം ബ്ലോക്ക് പഞ്ചായത്ത്">
ഇളംദേശം ബ്ലോക്ക് പഞ്ചായത്ത്

ഇടുക്കി ജില്ലയിലെ തൊടുപുഴ താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് ഇളംദേശം. 12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ വണ്ണപ്പുറം, ഉടുമ്പന്നൂർ, കോടിക്കുളം,ആലക്കോട്, വെള്ളിയാമറ്റം,കരിമണ്ണൂർ, കുടയത്തൂർ എന്നീ ഏഴു ഗ്രാമപഞ്ചായത്തുകൾ ഉൾപ്പെടുന്നു. 187.22 ചതുരശ്രകിലോമീറ്റർ വിസ്തൃതിയുള്ള ഈ ബ്ലോക്ക് പഞ്ചായത്ത് 1960 ഒക്ടോബർ 13-നാണ് ഉദ്ഘാടനം നിർവഹിക്കപ്പെട്ടത്.

വണ്ണപ്പുറം, കോടിക്കുളം, ഉടുമ്പന്നൂർ, കരിമണ്ണൂർ, നെയ്യശ്ശേരി, ആലക്കോട്, വെള്ളിയാമറ്റം, കുടയത്തൂർ, അറക്കുളം എന്നീ വില്ലേജുകളും കട്ടപ്പന ബ്ലോക്ക് പഞ്ചായത്തിൽ ഉൾപ്പെടുന്നു.


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134805" url="https://ml.wikipedia.org/wiki?curid=134805" title="ദേവികുളം ബ്ലോക്ക് പഞ്ചായത്ത്">
ദേവികുളം ബ്ലോക്ക് പഞ്ചായത്ത്

ഇടുക്കി ജില്ലയിലെ ദേവികുളം, ഉടുമ്പൻചോല താലൂക്കുകളിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് ദേവികുളം. 12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ മറയൂർ, മൂന്നാർ, കാന്തല്ലൂർ,വട്ടവട, ശാന്തൻപാറ,ചിന്നക്കനാൽ, മാങ്കുളം ,എന്നീ ഏഴ് ഗ്രാമപഞ്ചായത്തുകളും, 2010 നവംബർ 1നു രൂപീകൃതമായ കേരളത്തിലെ ഏക ആദിവാസി ഗ്രാമ പഞ്ചായത്തായ ഇടമലക്കുടിയും ഉൾപ്പെടുന്നു. 994.49 ചതുരശ്രകിലോമീറ്റർ വിസ്തൃതിയുള്ള ഈ ബ്ലോക്ക് പഞ്ചായത്ത് 1963 ജൂലൈ 1-നാണ് രൂപീകൃതമായത്.

മറയൂർ, കണ്ണൻദേവൻ ഹിൽസ്, കാന്തല്ലൂർ, വട്ടവട, പൂപ്പാറ, ചിന്നക്കനാൽ, മാങ്കുളം, കീഴന്തൂർ, ശാന്തൻപാറ എന്നീ വില്ലേജുകളാണ് ദേവികുളം ബ്ലോക്ക് പഞ്ചായത്തിൽ ഉൾപ്പെടുന്നത് 


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134806" url="https://ml.wikipedia.org/wiki?curid=134806" title="അഴുത ബ്ലോക്ക് പഞ്ചായത്ത്">
അഴുത ബ്ലോക്ക് പഞ്ചായത്ത്

ഇടുക്കി ജില്ലയിലെ പീരുമേട് താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് അഴുത. 
12 ഡിവിഷനുകൾ ഉള്ള ഈ ബ്ലോക്ക് പഞ്ചായത്തിൽ പെരുവന്താനം,കുമിളി, കൊക്കയാർ,പീരുമേട്,ഏലപ്പാറ,വണ്ടിപ്പെരിയാർ, എന്നീ ആറ് ഗ്രാമപഞ്ചായത്തുകൾ ഉൾപ്പെടുന്നു. 1236.32 ചതുരശ്രകിലോമീറ്ററാണ് ഈ ബ്ലോക്ക് പഞ്ചായത്തിന്റെ വിസ്തൃതി. അഴുത ബ്ളോക്ക് പഞ്ചായത്ത് നിലവിൽ വന്നത് 1952 ഒക്ടോബർ 2-നാണ്. പീരുമേട് എന്ന പേരിൽ ഇപ്പോൾ അറിയപ്പെടുന്ന , പീരുമേട് താലൂക്ക് ആസ്ഥാനത്തുള്ള സ്ഥലം മുൻപ് അഴുത എന്നാണ് അറിയപ്പെട്ടിരുന്നത്. അഴുതയാറിന്റെ തുടക്കം ഈ പ്രദേശത്തു നിന്നാണ്. ബ്ലോക്ക് പഞ്ചായത്ത് ഓഫീസിനു സമീപത്തു തന്നെ പീരുമേട് താലൂക്ക് ഓഫീസും, കോടതിയും സ്ഥിതി ചെയ്യുന്നു.


പൊതുവിവരങ്ങൾ:- 2001 ലെ ജനസംഖ്യാ കണക്കെടുപ്പനുസരിച്ച്:


</doc>
<doc id="134810" url="https://ml.wikipedia.org/wiki?curid=134810" title="ശമുവേലിന്റെ പുസ്തകങ്ങൾ">
ശമുവേലിന്റെ പുസ്തകങ്ങൾ

എബ്രായ ബൈബിളിലും പഴയനിയമം എന്നു ക്രിസ്ത്യാനികൾ വിളിക്കുന്ന രചനാസമുച്ചയത്തിലും ഉൾപ്പെടുന്ന രണ്ടു ഗ്രന്ഥങ്ങളാണ് ശമുവേലിന്റെ പുസ്തകങ്ങൾ. എബ്രായ ഭാഷയിലാണ് ഇതിന്റെ മൂലം രചിക്കപ്പെട്ടത്. ഇസ്രായേലിൽ ന്യായാധിപന്മാരെന്നറിയപ്പെട്ടിരുന്ന ഗോത്രനേതാക്കളുടെ ഭരണത്തിന്റെ അവസാനഘട്ടത്തിൽ ആരംഭിച്ച് രാജവാഴ്ചയുടെ സ്ഥാപനത്തിലൂടെ പുരോഗമിച്ച്, ആദ്യരാജാവായ സാവൂളിന്റേയും ഇസ്രായേലിന്റെ ചരിത്രത്തിലെ ഏറ്റവും പ്രസിദ്ധനായ രാജാവ് ദാവീദിന്റേയും കഥ പറയുന്ന ഈ കൃതി, ദാവീദിന്റെ വയോവൃദ്ധാവസ്ഥയിൽ സമാപിക്കുന്നു. ശമുവേലിന്റെ പുസ്തകം എന്ന ഗ്രന്ഥനാമത്തിന്, ഇസ്രായേലിന്റെ അവസാനത്തെ ന്യായാധിപനും രാജവാഴ്ചയിലേക്കുള്ള ഗോത്രങ്ങളുടെ പരിവർത്തനത്തിൽ നിർണ്ണായക പങ്കുവഹിച്ചവനുമായ ശമുവേലിന്റെ പേരുമായാണ് ബണ്ഡം. ഈ കൃതിയിൽ ഏറെ പ്രാധാന്യത്തോടെ പ്രത്യക്ഷപ്പെടുന്ന ഒരു കഥാപാത്രമാണ് ശമുവേൽ.

ശമുവേൽ ഒന്നാം പുസ്തകം, രണ്ടാം പുസ്തകം എന്നിങ്ങനെ വിഭജിക്കപ്പെട്ടിട്ടുണ്ടെങ്കിലും ഈ കൃതി യഥർത്ഥത്തിൽ ഒരു പുസ്തകം തന്നെയാണ്. രണ്ടു ഭാഗങ്ങളായുള്ള വിഭജനം ആദ്യം സ്വീകരിച്ചത് പുരാതന ഗ്രീക്ക് പരിഭാഷയായ സെപ്ത്വജിന്റിലാണ്. ക്രി.വ. നാലാം നൂറ്റാണ്ടിൽ ക്രിസ്തീയ ബൈബിൾ സമുച്ചയത്തിന്റെ ലത്തീൻ പരിഭാഷയായ വുൾഗാത്ത സൃഷ്ടിച്ച ജെറോം സെപ്ത്വജിന്റിലെ വിഭജന രീതി സ്വീകരിച്ചതോടെ അതിനു പ്രചാരം കിട്ടി. ഗ്രീക്ക്, ലത്തീൻ പരിഭാഷകളിൽ ശമുവേലിന്റെ പുസ്തകങ്ങൾ പ്രത്യക്ഷപ്പെടുന്നത് അവയെ തുടർന്നു വരുന്ന രാജാക്കന്മാരുടെ പുസ്തകങ്ങൾ കൂടി ചേർന്ന് നാലു പുസ്തകങ്ങൾ ഉൾപ്പെട്ട ഒരു പരമ്പരയുടെ ഭാഗമായാണ്. ഈ പരമ്പരയിൽ ശമുവേലിന്റെ പുസ്തകം രാജാക്കന്മാരുടെ ഒന്നും രണ്ടു പുസ്തകങ്ങളും, ഒന്നായിരുന്ന രാജാക്കന്മാരുടെ പുസ്തകം, രാജാക്കന്മാർ മൂന്നും നാലും പുസ്തകങ്ങളും ആയിത്തീർന്നു. പതിനാറാം നൂറ്റാണ്ടിൽ വെനീസിൽ മുദ്രണം ചെയ്യപ്പെട്ട ദാനിയേൽ ബോംബെർഗിന്റെ യഹൂദ ബൈബിൾ പോലും ഈ ക്രമീകരണം സീകരിച്ചു.

മൊത്തം 55 അദ്ധ്യായങ്ങളുള്ള ഈ ഗ്രന്ഥങ്ങളുടെ ഏകദേശഘടന ഇപ്രകാരമാണ്:-



</doc>
<doc id="134816" url="https://ml.wikipedia.org/wiki?curid=134816" title="അടിമാലി ബ്ലോക്ക് പഞ്ചായത്ത്">
അടിമാലി ബ്ലോക്ക് പഞ്ചായത്ത്

ഇടുക്കി ജില്ലയിലെ ദേവികുളം താലൂക്കിൽ സ്ഥിതി ചെയ്യുന്ന ബ്ളോക്ക് പഞ്ചായത്താണ് അടിമാലി. അടിമാലി, കൊന്നത്തടി, ബൈസൺ വാലി, വെള്ളത്തൂവൽ, പള്ളിവാസൽ എന്നീ അഞ്ചു ഗ്രാമപഞ്ചായത്തുകൾ അടിമാലി ബ്ലോക്കിൽ സ്ഥിതി ചെയ്യുന്നു. 


</doc>
<doc id="134817" url="https://ml.wikipedia.org/wiki?curid=134817" title="ദേവികുളം താലൂക്ക്">
ദേവികുളം താലൂക്ക്

ഇടുക്കി ജില്ലയിലെ അഞ്ച് താലൂക്കുകളിലൊന്നാണ് ദേവികുളം താലൂക്ക്. 1774.16 ചതുരശ്ര കിലോമീറ്ററാണ് ഇതിന്റെ വിസ്തൃതി. ജില്ലയിൽ ആകെയുള്ള 67 വില്ലേജുകളിൽ 13 വില്ലേജുകൾ ദേവികുളം താലൂക്കിൽ ഉൾപ്പെടുന്നു.



</doc>
<doc id="134821" url="https://ml.wikipedia.org/wiki?curid=134821" title="ചെങ്ങൽ">
ചെങ്ങൽ

കണ്ണൂർ ജില്ലയിലെ ഏഴോം പഞ്ചായത്തിൽ ഉള്ള ഒരു ഗ്രാമം. പഴയങ്ങാടിയിൽ നിന്നും കുപ്പം വഴി തളിപ്പറമ്പിലേക്കുള്ള പാതയരികിൽ, എരിപുരത്തിനും, നെരുവമ്പ്രത്തിനുമിടയിലാണു് ഇതു് സ്ഥിതി ചെയ്യുന്നതു്.

മാടായി പാറയുടെ തുടർച്ചയായി അതിന്റെ കിഴക്കു് ഭാഗത്തായി വരുന്ന കുന്നിൻപ്രദേശവും താഴ്വാരവും ചേർന്ന പ്രദേശമാണിവിടം. ഇതിന്റെ വടക്കു് പടിഞ്ഞാറു ഭാഗത്തായി അടുത്തില ഗ്രാമം സ്ഥിതിചെയ്യുന്നു. 

പഴയങ്ങാടി പ്രൈമറി ഹെൽത്ത് സെന്റർ ചെങ്ങലിനടുത്താണു് സ്ഥിതി ചെയ്യുന്നതു്. എരിപുരം ചെങ്ങൽ എൽ പി സ്കൂൾ അടുത്തിലയിൽ സ്ഥിതി ചെയ്യുന്നു. ചെങ്ങലിൽ ഒരു ശ്രീകൃഷ്ണക്ഷേത്രമുണ്ടു് ഇവിടെ വർഷത്തിൽ നാലു് ദിവസം നീണ്ടുനില്ക്കുന്ന ഉത്സവം നടത്താറുണ്ടു്. ചെങ്ങൽ കിഴക്കിലെ എ.കെ.ജി സ്മാരക വായനശാല, ചെങ്ങൽ പടിഞ്ഞാറിലെ എ.കെ.ജി സെന്റർ, ചെങ്ങൽ ചെഗുവേര കലാസാംസ്കാരികസമിതി, ഇ.കെ. നായനാർ സ്മാരക വായനശാല ആൻഡ് ചിൽഡ്രൻസ് ലൈബ്രറി എന്നിവ ഇവിടുത്തെ പ്രധാന സാസ്കാരിക കേന്ദ്രങ്ങളാണു്.


</doc>
<doc id="134824" url="https://ml.wikipedia.org/wiki?curid=134824" title="സമദിശകത">
സമദിശകത

എല്ലാ ദിശകളിലുമുള്ള സമാനതയാണ് സമദിശകത എന്നു പൊതുവായി പറയാം(Isotropy). കൃത്യമായ നിർവചനം ഉപയോഗിക്കപ്പെടുന്ന വിഷയത്തെ ആശ്രയിച്ചിരിക്കും. ഉദാഹരണത്തിൻ സമദിശക വികിരണം എന്നത്, എല്ലാ ദിശയിലും ഒരേ തീവ്രത അളക്കാൻ പറ്റുന്ന വികിരണം ആൺ. സമദിശകത ഇല്ലാത്ത അവസ്ഥയാൺ അസമദിശകത(Anisotropy).


</doc>
<doc id="134825" url="https://ml.wikipedia.org/wiki?curid=134825" title="പീരുമേട് താലൂക്ക്">
പീരുമേട് താലൂക്ക്

ഇടുക്കി ജില്ലയിലെ അഞ്ച് താലൂക്കുകളിലൊന്നാണ് പീരുമേട് താലൂക്ക്. 1286.37 ചതുരശ്ര കിലോമീറ്ററാണ് ഇതിന്റെ വിസ്തൃതി. ജില്ലയിൽ ആകെയുള്ള 64 വില്ലേജുകളിൽ 10 വില്ലേജുകൾ പീരുമേട് താലൂക്കിൽ ഉൾപ്പെടുന്നു. പ്രമുഖ വിനോദ സഞ്ചാര കേന്ദ്രങ്ങളായ തേക്കടി, കുമിളി, വാഗമൺ എന്നിവ ഈ താലുക്കിലാണ്. പരുന്തും പാറ, പാഞ്ചാലിമേട് എന്നിവയും ജനശ്രദ്ധ നേടിവരുന്നു. വണ്ടിപ്പെരിയാർ പോലിസ് സ്റ്റേഷൻ ജംഗ്ഷനിൽ നിന്നും 16 കിലോമിറ്റർ തേയില തോട്ടത്തിനുള്ളിലൂടെ അരണക്കൽ , മൗണ്ട്, ശബരിമല എസ്റ്റേറ്റുകളിലൂടെ സഞ്ചരിച്ചാൽ സത്രം ടൂറിസം മേഖലയിൽ എത്താം. ഹരിതാഭമായ മൊട്ടക്കുന്നുകൾ നിറഞ്ഞ പ്രകൃതിയുടെ കാഴ്ചകൾ ഹൃദയം കവരുന്നതാണ്.ശബരിമല ക്ഷേത്രവുമായി ബന്ധപ്പെട്ട് ഏറെ പ്രാധാന്യമർഹിക്കുന്ന പ്രദേശവുമാണ് സത്രം. രാജഭരണ കാലം മുതലുള്ള പരമ്പരാഗത കാൽനടപ്പാതയും ഇത് വഴിയാണ്. ശബരിമലയിലേക്ക് എത്തിയിരുന്ന രാജാക്കൻമാരും മറ്റും താമസിച്ചിരുന്ന സത്രം ( താമസ സ്ഥലം, കെട്ടിടം )ത്തിന്റെ ചരിത്ര അവശേഷിപ്പുകളും കാണാം.

താരതമ്യേന ഒരു ചെറിയ പട്ടണമായ പീരുമേട് ടൗണിൽ (അഴുത)നിന്നും 500 മീറ്ററോളം മാറിയാണ് പീരുമ്മേട് താലൂക്ക് ഓഫീസ് സ്ഥിതി ചെയ്യുന്നത്. ഒരു നൂറ്റാണ്ടോളം പഴക്കമുള്ള കെട്ടിടത്തിൽ താലൂക്ക് ഓഫീസും , മജിസ്ട്രേറ്റ് കോടതിയും , സബ്-ട്രഷറിയും പ്രവർത്തിക്കുന്നു.പീരുമേട് താലുക്ക് ആസ്ഥാനമാക്കി രൂപീകരിച്ചിട്ടുള്ള സംസ്ഥാന ദുരന്ത നിവാരണ കേന്ദ്രവും ഈ കെട്ടിടത്തിലാണ് പ്രവർത്തിക്കുക. താലുക്ക് ഒഫീസിനടുത്തായി അഴുത ബ്ലോക്ക് പഞ്ചായത്ത് ഓഫീസ്, പീരുമേട് പഞ്ചായത്ത് ഓഫീസ്, വില്പന നികുതി ഓഫീസ്, വാട്ടർ അതോറിറ്റിയുടെയും പൊതുമരാമത്ത് വകുപ്പിന്റെയും ഓഫീസുകൾ,മൃഗാശുപത്രി. വനം വകുപ്പിന്റെ ഓഫീസുകൾ എന്നിവയുമുണ്ട്. അടുത്തു തന്നെയുള്ള മിനി സിവിൽ സ്റ്റേഷനിൽ റീ-സർവ്വേ , മോട്ടോർ വാഹന വകുപ്പ് , എംപ്ലോയ്മെന്റ് എക്സ്ചേഞ്ച് , പട്ടിക ജാതി / പട്ടിക വർഗ്ഗ വികസന വകുപ്പ് , എന്നിങ്ങനെ വിവിധ വകുപ്പുകളുടെ ഓഫീസുകൾ പ്രവർത്തിക്കുന്നു. 



</doc>
<doc id="134827" url="https://ml.wikipedia.org/wiki?curid=134827" title="തൊടുപുഴ താലൂക്ക്">
തൊടുപുഴ താലൂക്ക്

ഇടുക്കി ജില്ലയിലെ നാലു താലൂക്കുകളിലൊന്നാണ് തൊടുപുഴ താലൂക്ക്. 973.29 ചതുരശ്ര കിലോമീറ്ററാണ് ഇതിന്റെ വിസ്തൃതി. ജില്ലയിൽ ആകെയുള്ള 64 വില്ലേജുകളിൽ 19 വില്ലേജുകൾ തൊടുപുഴ താലൂക്കിൽ ഉൾപ്പെടുന്നു. 



</doc>
<doc id="134828" url="https://ml.wikipedia.org/wiki?curid=134828" title="കൊല്ലം രാമേശ്വരം മഹാദേവക്ഷേത്രം">
കൊല്ലം രാമേശ്വരം മഹാദേവക്ഷേത്രം

കേരളത്തിൽ കൊല്ലം ജില്ലയിൽ കൊല്ലം നഗരത്തിൽ സ്ഥിതിചെയ്യുന്ന മഹാദേവക്ഷേത്രമാണ് കൊല്ലം രാമേശ്വരം ക്ഷേത്രം. 108 ശിവക്ഷേത്രങ്ങളിൽ പറയുന്ന കൊല്ലത്തെ രണ്ടു ശിവക്ഷേത്രങ്ങളിൽ ഒന്നാണിത്. കൊല്ലത്തെ രണ്ടാമത്തെ ശിവക്ഷേത്രം കൊല്ലം ആനന്ദവല്ലീശ്വരം ക്ഷേത്രം ആണ്. കൊല്ലം രാമേശ്വരത്തെ ശിവലിംഗപ്രതിഷ്ഠ നടത്തിയത് പരശുരാമനാണന്നു വിശ്വസിക്കുന്നു. . കേരള ചരിത്രത്തിൽ ശിലാലിഖിതങ്ങളുടെ സംഭാവനയാൽ ഇടം നേടിയ ക്ഷേത്രമാണ് കൊല്ലം രാമേശ്വരം ക്ഷേത്രം.

പടിഞ്ഞാറേക്ക് ദർശനമുള്ള ശിവക്ഷേത്രമാണിത്. കേരള തനിമയിൽ പണിതീർത്തതാണ് ഇവിടുത്തെ ശ്രീകോവിലും നമസ്കാരമണ്ഡപവും, നാലമ്പലവും. പ്രധാന കവാടമായ പടിഞ്ഞാറു വശത്ത് ഗോപുരം പണിതീർത്തിട്ടുണ്ട്.

രാമേശ്വരം ക്ഷേത്രം ശിലാലിഖിതങ്ങളാൽ സമ്പന്നമാണ്. വട്ടെഴുത്ത് ലിപിയിൽ കൊത്തിയിട്ടുള്ള എല്ലാ ശിലാ ലിഖിതങ്ങളുടെയും ഭാഷ തമിഴ് ആണ്. ശ്രീ കോവിലിന് തെക്കുവശത്ത് നാട്ടിയിട്ടുള്ള കരിങ്കൽ സ്തംഭത്തിലെ രേഖ വളരെ പഴക്കം ചെന്നതാണ്. ഇത് കൊല്ലവർഷം 278-ാമാണ്ട് (എ.ഡി.1103) ചിങ്ങം ഒൻപതാം തീയതി നടന്ന ഒരു ആധാരരേഖ. അക്കാലത്ത് കൊല്ലത്തിന്റെ പേര് കുരക്കേണി കൊല്ലം എന്നായിരുന്നു എന്ന് ഇതിൽ നിന്നും മനസ്സിലാക്കാം. അന്ന് നാടുവാണ രാമവർമ്മ കുലശേഖര ചക്രവർത്തി പ്രായശ്ചിത്തമായി രാമേശ്വരം ക്ഷേത്രത്തിലേക്ക് കുറേ ഭൂമിയും സ്വത്തുകളും ദാനം ചെയ്തതായി രേഖയിൽ കാണുന്നു. ഈ ശിലാലിഖിതത്തിൽ കാണുന്ന രാമർ തിരുവടികളും രാമവർമ്മ കുലശേഖരനും ഒന്നാണന്നാണ് അനുമാനം. എന്നാൽ രേഖയിൽ പ്രതിപാദിച്ചിരിക്കുന്ന "കുമാര ഉദയവർമ്മൻ" ആരെന്ന് ചരിത്രകാരമാർക്കും അറിയില്ല. 
കൊല്ലവർഷം 513-ാമാണ്ടത്തെ (എ.ഡി.1338) ഒരു രേഖ ശ്രീ കോവിലിന്റെ അടിത്തറയുടെ വടക്കുവശം കാണാം. രാമേശ്വരം ക്ഷേത്രത്തിലെ രക്ഷാധികാരികൾ, "കായലിൽ ചാത്തൻ മരുതപ്പിള്ളയുടെ" ചെലവിൽ ബാദ്ധ്യതകൾ തീർത്ത് വീണ്ടെടുത്ത മൂന്നു പുരയിടങ്ങളെപ്പറ്റി ഈ രേഖ പ്രതിപാദിക്കുന്നു. കൊല്ലവർഷം 516 -ലെ (എ.ഡി. 1341) ക്ഷേത്രത്തിന്റെ മുൻവാതിലിന്റെ കരിങ്കൽ കട്ടിളയുടെ അടിഭാഗത്തു കാണുന്ന രേഖയിലും കറുത്ത ചായം അടിച്ചെങ്കിലും കൊത്തിയിരിക്കുന്നത് ആഴത്തിൽ ആയതിനാൽ ഇപ്പോഴും വായിച്ചെടുക്കാം. പ്രസ്തുത വാതിലും പടിയും പണിയിച്ചത് മയിലാടൻ തിരുവോത്തമ ചാമമഴകായാർ ആയിരുന്നുവെന്ന് രേഖയിൽ പറയുന്നു. ശ്രീ കോവിലിന്റെ വടക്കുവശത്തെ മുറ്റത്ത് നാട്ടിയിരിക്കുന്ന സ്തംഭത്തിലെ ആദ്യവശത്തിലെ അക്ഷരങ്ങൾ തേഞ്ഞുപോയി. അതിനാൽ ഈ രേഖയുടെ കാലഗണന സാദ്ധ്യമല്ലാതായിരിക്കുന്നു. കൊല്ലവർഷം 513-ാമാണ്ടിലെ രേഖയിൽ കാണുന്ന മൂന്നു പുരയിടങ്ങളെക്കുറിച്ച് ഈ രേഖയിലും പരാമർശമുണ്ട്. കൊല്ലവർഷം 513 നു ശേഷമുള്ള രേഖയാണിതെന്ന് കരുതാം. കൊല്ലവർഷം 278-ാമാണ്ടിൽ ക്ഷേത്രം നിലനിന്നിരുന്നുവെന്നും 516-ാമാണ്ടിൽ പുതുക്കിപ്പണിതുവെന്നും അനുമാനം.
ഒരിക്കൽ ഉത്സവത്തിന് ക്ഷേത്രം ചായം തേച്ച് മോടി പിടിപ്പിച്ചപ്പോൾ ശിലാലിഖിതങ്ങളുടെ പ്രാധാന്യം ആരും കണ്ടില്ല. സ്തംഭങ്ങളിലും ഭിത്തികളിലും കറുത്ത ചായം പൂശി. കൃഷ്ണശിലയിൽ കൊത്തിയെടുത്ത കൊല്ലത്തിന്റെ ഈ ചരിത്ര ലിഖിതങ്ങളിൽ പൂശിയ കറുത്ത ചായം മായ്ക്കാനാവുന്നില്ല. അങ്ങനെ ശിലാലിഖിതങ്ങൾ അവ്യക്തമായതോടെ രാമേശ്വരം ക്ഷേത്രത്തിന്റേയും കൊല്ലത്തിന്റേയും ചരിത്ര അവശേഷിപ്പുകൾ മെല്ലെ മെല്ലെ വിസ്മൃതിയാലാഴുന്നു. എങ്കിലും അതിനുമുൻപായി ക്ഷേത്രത്തിലെ നാല് ശിലാ ലിഖിതങ്ങൾ ട്രാവൻകൂർ എപ്പിഗ്രാഫി ശേഖരത്തിൽ രജിസ്റ്റർ ചെയ്തിട്ടുണ്ട്. രേഖകളുടെ തമിഴ് രൂപവും ഇംഗ്ലീഷിലുള്ള സംക്ഷിപ്ത വിവരണവും ട്രാവൻകൂർ ആർക്കിയോളജിക്കൽ സീരിസിൽ കാണാം. കറുത്ത ചായം വീഴുന്നതിനു വളരെ വർഷങ്ങൾക്കു മുമ്പേ ശിലാലിഖിതങ്ങളെല്ലാം പുരാവസ്തു വകുപ്പ് രേഖപ്പെടുത്തിയിരുന്നു. 2000-ത്തിലും പുരാവസ്തുവകുപ്പ് അധികൃതർ ഇവിടം സന്ദർശിച്ച് വിവരശേഖരണം നടത്തിട്ടുണ്ട്. പക്ഷേ നാലു രേഖകളിൽ കൂടുതലൊന്നും അവർക്ക് കണ്ടെത്താൽ കഴിഞ്ഞില്ല.

ഇവിടുത്തെ പ്രധാന പൂജയാണ് രുദ്രാഭിഷേകം.


തിരുവിതാംകൂർ ദേവസ്വം ബോർഡിന്റെ കീഴിലാണ് കൊല്ലം രാമേശ്വരം മഹാദേവക്ഷേത്രം.

കൊല്ലം നഗരത്തിൽ നിന്നും 2 കിലോമീറ്റർ ദൂരെയാണ് ക്ഷേത്രം സ്ഥിതിചെയ്യുന്നത്.


</doc>
<doc id="134829" url="https://ml.wikipedia.org/wiki?curid=134829" title="ഉടുമ്പൻചോല താലൂക്ക്">
ഉടുമ്പൻചോല താലൂക്ക്

ഇടുക്കി ജില്ലയിലെ നാലു താലൂക്കുകളിലൊന്നാണ് ഉടുമ്പഞ്ചോല താലൂക്ക്. 1071.40 ചതുരശ്ര കിലോമീറ്ററാണ് ഇതിന്റെ വിസ്തൃതി. ജില്ലയിൽ ആകെയുള്ള 64 വില്ലേജുകളിൽ 23 വില്ലേജുകൾ ഉടുമ്പഞ്ചോല താലൂക്കിൽ ഉൾപ്പെടുന്നു. 



</doc>
<doc id="134831" url="https://ml.wikipedia.org/wiki?curid=134831" title="അടിമാലി">
അടിമാലി

വഴി അടിമാലി നേര്യമംഗലം കോതമംഗലം പെരുമ്പാവൂർ എറണാകുളം

കേരളത്തിലെ ഇടുക്കി ജില്ലയിലെ ദേവികുളം താലൂക്കിൽ സ്ഥിതി ചെയ്യുന്ന അടിമാലി ഗ്രാമപഞ്ചായത്തിന്റെ ആസ്ഥാനഗ്രാമമാണ് അടിമാലി. വിനോദസഞ്ചാര കേന്ദ്രമായ മൂന്നാറിനു 30 കിലോമീറ്റർ സമീപമാണ് അടിമാലി. കൊച്ചി, മധുര ദേശീയപാത അടിമാലിയിലൂടെ കടന്നു പോകുന്നു. മലയോരവാണിജ്യമായും മലയോരവ്യവസായികമായും വളർന്നുകൊണ്ടിരിക്കുന്ന അടിമാലിയുടെ പ്രധാനവരുമാനം കൃഷിയിൽ നിന്നാണ്.




</doc>
<doc id="134833" url="https://ml.wikipedia.org/wiki?curid=134833" title="പൈനാവ്">
പൈനാവ്

ഇടുക്കി ജില്ലയുടെ ആസ്ഥാനമാണ് പൈനാവ്. ഇടുക്കി ജില്ലാ കളക്ട്രേറ്റ് ഇവിടെ കുയിലിമലയിൽ സ്ഥിതി ചെയ്യുന്നു. ജില്ലാ ആസ്ഥാനം ജില്ലയുടെ തന്നെ പേരിൽ അറിയപ്പെടാത്ത കേരളത്തിലെ രണ്ടു ജില്ലകളിൽ ഒന്നിന്റെ ആസ്ഥാനമാണ് പൈനാവ്. വയനാട് ജില്ലയുടെ ആസ്ഥാനമായ കല്പറ്റ ആണ് രണ്ടാമത്തേത്. ഇടുക്കി ജലവൈദ്യുത പദ്ധതിയുടെ ഭാഗമായ ചെറുതോണി അണക്കെട്ട് , ഇടുക്കി അണക്കെട്ട് എന്നിവ പൈനാവിനടുത്തായി സ്ഥിതി ചെയ്യുന്നു. പൈനാവിന്റെ ഏറ്റവും അടുത്തുള്ള പട്ടണമാണ് ചെറുതോണി.








</doc>
<doc id="134856" url="https://ml.wikipedia.org/wiki?curid=134856" title="കോളൻ വർഗ്ഗീകരണ പദ്ധതി">
കോളൻ വർഗ്ഗീകരണ പദ്ധതി

പുസ്തകങ്ങൾ വർഗ്ഗീകരിക്കുന്നതിനായി ഭാരതീയനായ ഡോ.എസ് .ആർ .രംഗനാഥൻ 1933 - ൽ പ്രസിദ്ധീകരിച്ച കോളൻ വർഗ്ഗീകരണ പട്ടികയാണ് കോളൻ വർഗ്ഗീകരണ പദ്ധതിയുടെ അടിസ്ഥാനം. ഇതിന്റെ ഏഴാം പതിപ്പ് 1970 ൽ പുറത്തിറങ്ങി. വിശ്ലേഷണ - സംശ്ലേഷണ (Analytico - synthetic) പ്രക്രിയകൾ ഉപയോഗിച്ച് ഭാരതീയ ദർശനത്തിലെ സ്വത്വം, ദ്രവ്യം, ഊർജ്ജം, ദേശം, കാലം എന്നിങ്ങനെ തരം തിരിച്ച് ഒരു വിഷയത്തിന് വിഷയ നമ്പർ നൽകുന്ന രീതിയാണിത്.
കോളൻ വർഗ്ഗീകരണ പട്ടികയുടെ ഏഴാം പതിപ്പിൽ വിശ്വ വിജ്ഞാനത്തെ മുപ്പത്തിമൂന്ന് വിഷയങ്ങളായി തിരിച്ചിരിക്കുന്നു. ഈ വിഷയങ്ങളെ റോമൻ ചെറിയ അക്ഷരങ്ങളും ഇൻഡോ അറബിക് അക്കങ്ങളും റോമൻ വലിയ അക്ഷരങ്ങളും ഗ്രീക്ക് ചിഹ്നങ്ങും കൊണ്ട് സൂചിപ്പിച്ചിരിക്കുന്നു.
ഓരോ വിഷയത്തിലും വരുന്ന ഘടകങ്ങളെ സ്വത്വം, ദ്രവ്യം, ഊർജ്ജം, ദേശം, കാലം ( Personality, Matter, Energy, Space and Time -PMEST) എന്നു തരം തിരിച്ച് പ്രത്യേകം പ്രത്യേകമായി അതത് വിഷയങ്ങളിൽ തന്നെ നൽകിയിരിക്കുന്നു. ഇത്തരം വിഷയ പട്ടികകൾക്ക് പുറമെ അഞ്ചോളം പ്രത്യേക പട്ടികകളുമുണ്ട്. ഈ പട്ടികകളിലെ ഘടകങ്ങളെല്ലാം തന്നെ ഏത് വിഷയത്തിനോടും കൂടെ ആവശ്യാനുസരണം ചേർക്കാവുന്നതാണ്. ഇതിനു പുറമെ ചില വിഷയങ്ങൾക്കു മാത്രമുള്ള സൂചനാ പട്ടികകളും പൊതു സൂചനാ പട്ടികയും പൗരാണിക പുസ്തകങ്ങളുടെ പട്ടികയും അതിന്റെ സൂചനാ പട്ടികയും ഇതിൽ ഉണ്ട്.


</doc>
<doc id="134859" url="https://ml.wikipedia.org/wiki?curid=134859" title="രാജാക്കന്മാരുടെ പുസ്തകങ്ങൾ">
രാജാക്കന്മാരുടെ പുസ്തകങ്ങൾ

എബ്രായബൈബിളിന്റേയും ക്രിസ്ത്യാനികൾ പഴയനിയമം എന്നു വിളിക്കുന്ന ലിഖിതസമുച്ചയത്തിന്റേയും ഭാഗമായ രണ്ടു ഗ്രന്ഥങ്ങളാണ് രാജാക്കന്മാരുടെ പുസ്തകങ്ങൾ. മൂലഭാഷ എബ്രായ ആയ ഈ രചനകളെ, യഹൂദരും ക്രിസ്ത്യാനികളും ദൈവിക വെളിപാടിന്റെ ഭാഗമായി അംഗീകരിക്കുന്നു. ബൈബിളിലെ കാലക്രമസൂചനകൾ പിന്തുടർന്നാൽ, ഈ പുസ്തകങ്ങളിൽ രേഖപ്പെടുത്തിയിട്ടുള്ള ചരിത്രം ക്രി.മു. 10-ആം നൂറ്റാണ്ടിൽ ദാവീദു രാജാവിന്റെ വാഴ്ചയുടെ അവസാനഘട്ടം മുതൽ 6-ആം നൂറ്റാണ്ടിൽ ബാബിലോണിലെ പ്രവാസത്തിന്റെ തുടക്കം വരെയാണ്.

ഏകീകൃത ഇസ്രായേലിലെ ദാവീദിന്റെ വാഴ്ചയുടെ അവസാനനാളുകളിൽ തുടങ്ങി, സോളമൻ രാജാവിന്റെ കഥ പറഞ്ഞു പുരോഗമിക്കുന്ന ഈ രചന പിന്നീട്, രണ്ടു രാജ്യങ്ങളായി വിഭജിക്കപ്പെട്ട പലസ്തീനയുടെ ഉത്തര ഭാഗത്തെ ഇസ്രായേൽ രാജ്യത്തിന്റേയും ദക്ഷിണഭാഗത്തെ യൂദയാ രാജ്യത്തിന്റേയും ചരിത്രം സമാന്തരമായി വിവരിക്കുന്നു. വിഭജനത്തെ തുടർന്നുണ്ടായ ഉത്തര ഇസ്രായേൽ രാജ്യം, ക്രി.മു. 722-ൽ അസീറിയൻ ആക്രമണത്തിൽ അപ്രത്യക്ഷമായി. തുടർന്ന് ആഖ്യാനം പുരോഗമിക്കുന്നത്, തെക്കുഭാഗത്തെ യൂദയാ രാജ്യത്തെ കേന്ദ്രീകരിച്ചാണ്. ക്രി.മു. 587-ൽ യൂദയാ ബാബിലോണിലെ നബുക്കദ്നെസ്സർ രാജാവിനു കീഴടങ്ങി, അവിടത്തെ പൗരസഞ്ചയത്തിലെ വെണ്ണപ്പാളി പ്രവാസികളായി ബാബിലോണിലേക്കു പോകുന്നതു വരെ അതു തുടരുന്നു. ഏകദേശം 375 വർഷം ദീർഘിക്കുന്ന ചരിത്രമാണിത്. രാജാക്കന്മാരുടെ രണ്ടാം പുസ്തകത്തിലെ അവസാന വാക്യം യൂദയാ നബുക്കദ്നെസ്സറിനു കീഴടക്കി 27 വർഷം കഴിഞ്ഞ് ക്രി.മു. 560-ൽ നടന്ന ഒരു സംഭവമാണ് പരാമർശിക്കുന്നത്.
മൂലരൂപത്തിൽ ഒന്നായിരുന്ന ഈ രചനയെ രണ്ടു പുസ്തകങ്ങളായി ആദ്യമായി വിഭജിച്ചത്, യഹൂദലിഖിതങ്ങളുടെ പുരാതന ഗ്രീക്കു പരിഭാഷയായ സെപ്ത്വജിന്റിലാണ്. ക്രി.വ. നാലാം നൂറ്റാണ്ടിൽ ക്രിസ്തീയബൈബിളിന്റെ ലത്തീൻ പരിഭാഷയായ വുൾഗാത്തെ സൃഷ്ടിച്ച ജെറോം, സെപ്ത്വജിന്റിലെ വിഭജനം സ്വീകരിച്ചു. പതിനാറാം നൂറ്റാണ്ടിൽ വെനീസിൽ മുദ്രണം ചെയ്യപ്പെട്ട ദാനിയേൽ ബോംബെർഗിന്റെ യഹൂദ ബൈബിൾ പോലും ഈ ക്രമീകരണം പിന്തുടർന്നു. ഗ്രീക്ക്, ലത്തീൻ പരിഭാഷകളിൽ ഈ പുസ്തകങ്ങൾ അവയ്ക്കു മുൻപു വരുന്ന ശമുവേലിന്റെ പുസ്തകങ്ങൾ കൂടി ചേർന്ന് രാജ്യങ്ങളുടെ 4 പുസ്തകങ്ങളുടെ പരമ്പര ആയാണ് കാണപ്പെടുന്നത്. ഈ പരമ്പരയിൽ ശമുവേലിന്റെ പുസ്തകങ്ങൾ, രാജ്യങ്ങളുടെ ഒന്നും രണ്ടും പുസ്തകങ്ങളും, രാജാക്കന്മാരുടെ പുസ്തകം, രാജ്യങ്ങളുടെ മൂന്നും നാലും പുസ്തകങ്ങളും ആയിത്തീർന്നു. 

രാജാക്കന്മാരുടെ പുസ്തകത്തിലെ ആഖ്യാനത്തിൽ വലിയൊരു ഭാഗം, തുടർന്നു വരുന്ന രണ്ടു ദിനവൃത്താന്തപ്പുസ്തകങ്ങളുടെ ആഖ്യാനത്തിനു സമാന്തരമാണ്. 


</doc>
<doc id="134865" url="https://ml.wikipedia.org/wiki?curid=134865" title="മലയാളം ടെലിവിഷൻ ചാനലുകൾ">
മലയാളം ടെലിവിഷൻ ചാനലുകൾ

മലയാളിയുടെ ആസ്വാദനത്തിന് പുതിയമാനങ്ങൾ നൽകിയ ടെലിവിഷൻ ചാനലുകളിൽ മാതൃഭാഷയിൽ ആദ്യമായി എത്തിയത് 1981 ൽ ഗവൺമെന്റിന്റെ കീഴിലുള്ള ദൂരദർശൻ ആണ്. തുടർന്ന് 1993 ൽ മലയാളത്തിലെ ആദ്യ സ്വകാര്യ ടി വി ചാനലായ ഏഷ്യാനെറ്റ് സം‌പ്രേഷണം ആരംഭിച്ചു.









</doc>
<doc id="134870" url="https://ml.wikipedia.org/wiki?curid=134870" title="കുരുക്ഷേത്ര (ചലച്ചിത്രം)">
കുരുക്ഷേത്ര (ചലച്ചിത്രം)

മേജർ രവിയുടെ സംവിധാനത്തിൽ മോഹൻലാൽ, ബിജു മേനോൻ, സാനിയ സിങ് എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പുറത്തിറങ്ങിയ ഒരു മലയാളചലച്ചിത്രമാണ് കുരുക്ഷേത്ര. ദാമർ സിനിമയുടെ ബാനറിൽ സന്തോഷ് ദാമോദരൻ നിർമ്മിച്ച ഈ ചിത്രം ദാമർ സിനിമ ആണ് വിതരണം ചെയ്തത്. കഥ, തിരക്കഥ, സംഭാഷണം എന്നിവ നിർവ്വഹിച്ചത് മേജർ രവി ആണ്.

ഗിരീഷ് പുത്തഞ്ചേരി, ബോംബേ എസ്. കമാൽ എന്നിവർ എഴുതിയ ഗാനങ്ങൾക്ക് സംഗീതം പകർന്നത് സിദ്ധാർത്ഥ് വിപിൻ ആണ്. പശ്ചാത്തലസംഗീതം ഒരുക്കിയത് അച്ചു. ഗാനങ്ങൾ വിപണനം ചെയ്തത് മനോരമ മ്യൂസിക്ക്.



</doc>
<doc id="134873" url="https://ml.wikipedia.org/wiki?curid=134873" title="ചങ്ങനാശ്ശേരി പരമേശ്വരൻ പിള്ള">
ചങ്ങനാശ്ശേരി പരമേശ്വരൻ പിള്ള

തിരുവിതാംകൂറിലെ ആദ്യകാല കോൺഗ്രസ് പ്രവർത്തകൻ, സമുദായ പരിഷ്കർത്താവ്, നിയമസഭാ സാമാജികൻ, ഹരിജനോദ്ധാരകൻ, അഭിഭാഷകൻ, ന്യായാധിപൻ, എൻ.എസ്.എസ്. പ്രസിഡന്റ് എന്നീ നിലകളിൽ പ്രസിദ്ധിയാർജ്ജിച്ച വ്യക്തിയായിരുന്നു ചങ്ങനാശ്ശേരി പരമേശ്വരൻ പിള്ള. ചങ്ങനാശ്ശേരി എന്ന അപരനാമത്തിലാണ് അദ്ദേഹം അറിയപ്പെട്ടിരുന്നത്. നാലുവട്ടം തിരുവിതാംകൂർ നിയമസഭയിലേയ്ക്കു് (ശ്രീമൂലം പ്രജാസഭ) തെരഞ്ഞെടുക്കപ്പെട്ടു.

എ.ഡി. 1877-ൽ പഴയ തിരുവിതാംകൂർ രാജ്യത്തിലെ ചങ്ങനാശ്ശേരി പ്രവിശ്യയിലെ വാഴപ്പള്ളിയിലാണ് അദ്ദേഹം ജനിച്ചത്. പിതാവ് വടക്കേക്കര പുത്തേട്ടു് വീട്ടിൽ നാരായണപിള്ളയും, മാതാവ് മണക്കാട്ടു് വീട്ടിൽ നാരായണിയമ്മയും ആയിരുന്നു. പ്രാഥമിക വിദ്യാഭ്യാസം വാഴപ്പള്ളിയിലും, ചങ്ങനാശ്ശേരിയിലുമായിരുന്നു. സ്കൂൾ കാലത്തേ അച്ഛനും അമ്മയും മരിച്ചു. തിരുവനന്തപുരത്ത് പ്രിപ്പറേറ്ററി സ്കൂളിലും കൊല്ലത്ത് മഹാരാജാസ് സ്കൂളിലും പഠിച്ചു. സി. കൃഷ്ണപിള്ളയായിരുന്നു അന്നവിടുത്തെ ഹെഡ്മാസ്റ്റർ. തിരുവനന്തപുരം മഹാരാജാസ് കോളേജിൽ എഫ്.എ ബിരുദം ഒന്നാം ക്ലാസിൽ പൂർത്തിയാക്കി. സായാഹ്ന ക്ലാസിൽ ബി.എൽ ബിരുദത്തിനു പഠിച്ചു. ചാല ഫോർട്ട് ഹൈസ്കൂളിലും പിന്നീട് കൊല്ലത്ത് മഹാരാജാസ് സ്കൂളിലും അദ്ധ്യാപകവൃത്തിയിൽ പ്രവേശിച്ച അദ്ദേഹം പിന്നീടു് ബി.എൽ. പാസായി പ്രഗ്തഭനായ അഭിഭാഷകൻ എന്നു് പേരെടുത്തു. കൊല്ലം ബാർ അസോസിയേഷന്റെ സ്ഥാപകരിലൊരാളായിരുന്നു അദ്ദേഹം.

തിരുവിതാംകൂർ നിയമസഭയ്ക്കത്തും പുറത്തും സാമൂഹിക പരിഷ്കരണങ്ങൾക്കും പൗരസ്വാതന്ത്ര്യങ്ങൾക്കും ഉത്തരവാദ ഭരണത്തിനും ശബ്ദമുയർത്തിയ അദ്ദേഹത്തിനു് മഹാത്മാ ഗാന്ധിയുമായി അടുത്തുബന്ധപ്പെട്ടു് പ്രവർത്തിയ്ക്കുവാൻ അവസരം ലഭിച്ചിട്ടുണ്ടു്. ഹരിജൻ സേവാ സംഘത്തിന്റെ കേന്ദ്രക്കമ്മിറ്റി അംഗവും കേരളപ്രദേശ് ശാഖയുടെ അദ്ധ്യക്ഷനുമായിരുന്നു. അദ്ദേഹത്തിന്റെ ശ്രമഫലമായി കേരളത്തിലുടനീളം 82 ഹരിജനോദ്ധാരണകേന്ദ്രങ്ങൾ തുറന്നു 

അയിത്തത്തിനെതിരെ ശുചീന്ദ്രത്തും വൈക്കത്തും അവർണർക്കുവേണ്ടി നടന്ന സമരങ്ങളിൽ നേതൃപരമായ പങ്കുവഹിച്ചു. വൈക്കം സത്യാഗ്രഹത്തിന്റെ ഭാഗമായി നടന്ന സവർണരുടെ ജാഥയിൽ മന്നത്തു പത്മനാഭനൊപ്പം പങ്കെടുത്തിരുന്നു.
നായർ സർവീസ് സൊസൈറ്റിയുടെ രണ്ടാമത്തെ പ്രസിഡന്റും സ്ഥാപക പ്രമുഖരിൽ പ്രധാനിയുമായിരുന്നു അദ്ദേഹം. അതുപോലെതന്നെ കേരളാ കർഷക സംഘത്തിന്റെ പ്രസിഡന്റായും അദ്ദേഹം സേവനമനുഷ്ഠിച്ചിട്ടുണ്ട്.

നായർ റെഗുലേഷൻ ആക്ട് തിരുവിതാംകൂർ അസംബ്ലിയിൽ പാസാക്കിയെടുക്കാൻ സാധിച്ചത് അദ്ദേഹത്തിന്റെ പ്രാഗ്തഭ്യം ഒന്നുകൊണ്ടാണെന്നു് പറയപ്പെടുന്നു. 
കേരളാ കർഷക സംഘത്തിന്റെ പ്രസിഡന്റായും അദ്ദേഹം സേവനമനുഷ്ഠിച്ചിട്ടുണ്ട്.

1926-ൽ തിരുവിതാംകൂറിലെ ഹൈക്കോടതി ന്യായാധിപനായി അദ്ദേഹം നിയമിതനായി.
ആറുവർഷത്തിനു് ശേഷം ഹൈക്കോടതിയിൽനിന്നു് വിരമിച്ചപ്പോൾ വീണ്ടും പൊതുരംഗത്തേയ്ക്കു് പ്രവേശിച്ചു. 
നാലാമത്തെ തവണ നിയമസഭയിലേയ്ക്കു് തെരഞ്ഞെടുക്കപ്പെട്ടതു് ഇക്കാലത്താണു്. രാഷ്ട്രീയ കാരണത്താൽ സർക്കാർ അദ്ദേഹത്തിന്റെ പെൻഷൻ റദ്ദാക്കി.
1938-ൽ ഇന്ത്യൻ നാഷണൽ കോൺഗ്രസിന്റെ തിരുവിതാംകൂർ ഘടകമായ ശാഖ തിരുവനന്തപുരത്തു് സ്ഥാപിതമായപ്പോൾ ചങ്ങനാശ്ശേരി പരമേശ്വരൻ പിള്ളയായിരുന്നു അതിന്റെ ആദ്യ പ്രസിഡന്റ്. ജി രാമചന്ദ്രൻ ആദ്യ സെക്രട്ടറിയുമായി. വൈകാതെ,1938-ലെ എ ഐ സി സിയ്ക്കു് മുമ്പു്, തിരുവനന്തപുരത്തു് പട്ടാഭി സീതാരാമയ്യയുടെ അദ്ധ്യക്ഷതയിൽ കൂടിയ ഇന്ത്യൻ നാഷണൽ കോൺഗ്രസ് തിരുവിതാംകൂർ ഘടകത്തിന്റെ സമ്മേളനം സുപ്രധാനമായിരുന്നു. എത്രയും പെട്ടെന്നു് കൊച്ചിയിലും തിരുവിതാംകൂറിലും ഉത്തരവാദഭരണം സ്ഥാപിക്കണമെന്നു് സമ്മേളനം ആവശ്യപ്പെട്ടു. മലബാർ, കൊച്ചി, തിരുവിതാംകൂർ എന്നീ മൂന്നു് സംസ്ഥാനങ്ങളും ഒരു സബ് ഫെഡറേഷനായി സംഘടിപ്പിയ്ക്കേണ്ടതാണെന്നു് ആവശ്യപ്പെടുന്ന പ്രമേയവും യോഗം പാസ്സാക്കി. 

1938-ഫെബ്രുവരിയിൽ ഇന്ത്യൻ നാഷണൽ കോൺഗ്രസ് പ്രസ്ഥാനത്തിന്റെ ഹരിപുര സമ്മേളനം നാട്ടുരാജ്യങ്ങളിലെ ഇന്ത്യൻ നാഷണൽ കോൺഗ്രസ് കമ്മറ്റികൾ നാട്ടുരാജ്യങ്ങളിലെ രാഷ്ട്രീയ മുന്നേറ്റങ്ങളിൽ സജീവമായി ഇടപെടേണ്ടതില്ലെന്നും രാഷ്ട്രീയ പ്രക്ഷോഭങ്ങൾ മുന്നോട്ടുകൊണ്ടുപോകാൻ സ്വതന്ത്ര രാഷ്ട്രീയ സംഘടനകൾക്കു് പ്രോത്സാഹനം നൽകാമെന്നും തീരുമാനിച്ചു. എട്ടു് ബ്രിട്ടീഷ് ഇന്ത്യൻ സംസ്ഥാനസർക്കാരുകളുടെ നേതൃത്വം ഇന്ത്യൻ നാഷണൽ കോൺഗ്രസ് ഏറ്റെടുത്ത സന്ദർഭമായതുകൊണ്ടു് നാട്ടുരാജ്യങ്ങളിലെ ഉത്തരവാദഭരണത്തിനുവേണ്ടിയുള്ള പ്രക്ഷോഭങ്ങൾക്കു് ഇന്ത്യൻ നാഷണൽ കോൺഗ്രസിന്റെ ശാഖാസമിതികൾ നേതൃത്വം നല്കുന്നതു് പാടില്ലെന്നു വന്നു.

ഹരിപുര എ ഐ സി സി തീരുമാനത്തിന്റെ പശ്ചാത്തലത്തിൽ 1938-ഫെബ്രുവരിയിൽ തന്നെ തിരുവനന്തപുരത്തു് എ നാരായണപിള്ളയുടെ വക്കീലാഫീസിൽ സി. വി. കുഞ്ഞിരാമന്റെ അദ്ധ്യക്ഷതയിൽ കൂടിയ ഒരു രാഷ്ട്രീയ നേതൃയോഗം തിരുവിതാംകൂർ സ്റ്റേറ്റ് കോൺഗ്രസ്സ് എന്ന പേരിൽ സ്വതന്ത്ര രാഷ്ട്രീയ കക്ഷി രൂപവത്കരിക്കാൻ തീരുമാനിച്ചു. പട്ടം എ. താണുപിള്ളയെ അതിന്റെ പ്രസിഡന്റായും പി. എസ് നടരാജപിള്ളയെ സെക്രട്ടറിയായും തെരഞ്ഞെടുത്തു് കൊണ്ടു് താല്ക്കാലിക സമിതിയും രൂപവത്കരിച്ചു. തിരുവിതാംകൂറിൽ ഉത്തരവാദഭരണത്തിനായുള്ള പ്രക്ഷോഭം തുടങ്ങാനുള്ള തീരുമാനത്തോടെ സ്റ്റേറ്റ് കോൺഗ്രസ് നിലവിൽ വന്നു.

സ്റ്റേറ്റ് കോൺഗ്രസും കോൺഗ്രസിന്റെ ശാഖാസമിതിയും തമ്മിൽ ലയിപ്പിയ്ക്കാനുള്ള ശ്രമങ്ങൾ പലതുനടന്നെങ്കിലും ഫലപ്രദമായില്ല. കോൺഗ്രസിന്റെ ശാഖാസമിതിയോഗം ചേർന്നു് സംഘടനപിരിച്ചുവിടാൻ തീരുമാനമെടുത്തുവെങ്കിലും ചങ്ങനാശ്ശേരി പരമേശ്വരൻ പിള്ളയും ജി രാമചന്ദ്രനും സ്റ്റേറ്റ് കോൺഗ്രസിൽ ചേരാൻ തയ്യാറായില്ല. പട്ടം എ. താണുപിള്ളയും മറ്റുള്ളവരും സ്റ്റേറ്റ് കോൺഗ്രസുമായി മുന്നോട്ടുപോയി.

കേരള ചരിത്രത്തിൽ സ്ഥാനം പിടിച്ച മഹാന്മാരിൽ ഒരാളായ ചങ്ങനാശ്ശേരി പരമേശ്വരൻ പിള്ള 1940 ജൂൺ30-നു് അന്തരിച്ചു.

കൊല്ലത്ത് ഐവർകാലയിൽ അദ്ദേഹത്തിന്റെ പേരിൽ ഒരു ഗ്രന്ഥശാലയുണ്ട്. ഗ്രന്ഥശാലയുടെ പേർ ചങ്ങനാശ്ശേരി സ്മാരക ഗ്രന്ഥശാല എന്നാണ്. ഈ ലൈബ്രററി ഗ്രന്ഥശാല സംഘം റെജിസ്റ്ററിൽ നാലാം നമ്പറിലാണ് റെജിസ്റ്റർ ചെയ്തിരിക്കുന്നത്, അത്രയേറെ പഴക്കമേറിയ ഒരു ലൈബ്രററിയാണിത്.




</doc>
<doc id="134878" url="https://ml.wikipedia.org/wiki?curid=134878" title="ടങ് മരം">
ടങ് മരം

യുഫോർബിയേസീ (Euphorbiaceae) സസ്യകുടുംബത്തിലെ സാമ്പത്തിക പ്രാധാന്യമുള്ള വൃക്ഷമാണ് ടങ് മരം. ശാസ്ത്രനാമം: അല്യുറൈടിസ് ഫോർഡിയൈ (Aleurites fordii). ഈ വൃക്ഷത്തിന്റെ വിത്തുകളിൽ നിന്നു ലഭിക്കുന്ന എണ്ണയ്ക്ക് വ്യാവസായിക പ്രാധാന്യമുണ്ട്. ചൈന വുഡ് ഓയിൽ എന്ന പേരിൽ ഈ എണ്ണ പരക്കെ അറിയപ്പെടുന്നു. എണ്ണയ്ക്കുവേണ്ടിയാണ് പ്രധാനമായും ഈ വൃക്ഷം നട്ടുവളർത്താറുള്ളത്. അപൂർവമായി ചോലമരമായും അലങ്കാരവൃക്ഷമായും വളർത്തി വരുന്നുണ്ട്. ഉഷ്ണമേഖലയിലാണ് ഇവ സമൃദ്ധമായുള്ളത്. ഇതിന്റെ ജന്മദേശം മധ്യപശ്ചിമ ചൈനയാണെന്നു കരുതപ്പെടുന്നു.

പരീക്ഷണാടിസ്ഥാനത്തിൽ ടങ് മരത്തിന്റെ കൃഷി ബ്രിട്ടണിൽ ആരംഭിച്ചത് 1927-ലാണ്. ഇന്ത്യയിലും മ്യാൻമറിലും തേയിലത്തോട്ടങ്ങളോട് അബന്ധമായിട്ടാണ് ടങ് മരക്കൃഷി തുടങ്ങിയത്. അസം, ബംഗാൾ, ബീഹാർ, കൂർഗ്, മൈസൂർ എന്നിവിടങ്ങളിലായിരുന്നു തുടക്കം. ആദ്യം അല്യുറൈടിസ് ഫോർഡിയൈ എന്ന ഇനത്തിന്റെ കൃഷിയാണ് ആരംഭിച്ചതെങ്കിലും ഇവയേക്കാൾ നന്നായി വളരുന്നത് അല്യുറൈടിസ് മൊണ്ടാന എന്ന ഇനമാണെന്ന് പില്ക്കാലത്ത് തെളിഞ്ഞു. എങ്കിലും ഇന്ത്യയിൽ ഇന്നും വ്യാവസായികാടിസ്ഥാനത്തിൽ ടങ് മരക്കൃഷി ആരംഭിച്ചിട്ടില്ല.

ടങ് മരം 12 മീറ്ററോളം ഉയരത്തിൽ വളരും. 30 വർഷക്കാലം കൊണ്ടു മാത്രമേ ഇതിന്റെ വളർച്ച പൂർത്തിയാവുകയുള്ളൂ. ധാരാളം ശാഖോപശാഖകളോടെ പടർന്നു വളരുന്നു. ശാഖകൾക്ക് ബലം കുറവായതിനാൽ വേഗം ഒടിഞ്ഞുപോകാറുണ്ട്. ടങ് മരങ്ങളുടെ ആകൃതി പരിരക്ഷിക്കാനായി ഒരു വർഷത്തെ വളർച്ചയ്ക്കു ശേഷം ശാഖകൾ മുറിച്ചു നീക്കാറുണ്ട്. ഇലകൾക്ക് കടുംപച്ചനിറവും തിളക്കവുമുണ്ട്. വലിയ ഇലകൾക്ക് 7.5 സെ.മീ. വരെ നീളം വരും. നീളം കൂടിയ ഇലഞെട്ട് പത്രപാളിയോടു ചേരുന്ന ഭാഗത്തായി ചുവപ്പുകലർന്ന തവിട്ടുനിറത്തിലുള്ള 1-4 ഗ്രന്ഥികൾ കാണാറുണ്ട്.

ടങ് വൃക്ഷങ്ങൾ മൂന്നരവർഷം പ്രായമാകുമ്പോഴേക്കും പുഷ്പിച്ചു തുടങ്ങും. വൃക്ഷത്തിൽ എക്കാലവും പുഷ്പങ്ങളുണ്ടാകാറുണ്ടെങ്കിലും മേയ്-ആഗസ്റ്റ് മാസങ്ങളാണ് ഇതിന്റെ യഥാർഥ പുഷ്പകാലം. ഈ മാസങ്ങളിൽ ടങ് മരങ്ങളിൽ ഏറ്റവും കൂടുതൽ പുഷ്പങ്ങൾ കാണുന്നു. ശാഖാഗ്രങ്ങളിൽ കുലകളായിട്ടാണ് പുഷ്പങ്ങൾ കാണാറുള്ളത്. ആൺ പെൺ പുഷ്പങ്ങൾ ഒരേ കുലയിലോ വെവ്വേറെ കുലകളിലോ കാണപ്പെടുന്നു. പെൺ പുഷ്പങ്ങൾ കുലകളുടെ മധ്യഭാഗത്തും, അതിനുചുറ്റും ആൺ പുഷ്പങ്ങളും വിന്യസിക്കപ്പെട്ടിരിക്കുന്നു. ആൺപുഷ്പങ്ങളുടെ സംഖ്യ പെൺപുഷ്പങ്ങളേക്കാൾ ഏറിയിരിക്കും. പുഷ്പങ്ങൾക്ക് വെളുപ്പുനിറമാണ്. പെൺപുഷ്പങ്ങൾക്ക് 3-7 സെ. മീ. വരെ നീളമുണ്ട്. ആൺപുഷ്പങ്ങൾ പൊതുവേ ചെറുതായിരിക്കും. അഞ്ചു ദളങ്ങൾ കാണപ്പെടുന്നു. ഇവയിൽ ധാരാളം എണ്ണഗ്രന്ഥികളുണ്ടാകാറുണ്ട്. സ്വതന്ത്രകേസരതന്തുക്കളോടുകൂടിയ 8-20 കേസരങ്ങൾ ഓരോ പുഷ്പത്തിലും കാണപ്പെടുന്നു. കായ്കൾ ശാഖകളിൽ ഒറ്റയായോ കുലകളായോ കാണാം. ഇവയ്ക്ക് തക്കാളിയുടെ ആകൃതിയാണുള്ളത്. ആറുമാസം കൊണ്ട് കായ്കൾ മൂപ്പെത്തി ഉണങ്ങിവീഴും. ഇവയ്ക്ക് ഇളം തവിട്ടുനിറമാണ്. കായ്കൾക്കുള്ളിൽ മൂന്നു വിത്തുകൾ വീതം ഉണ്ടായിരിക്കും. തോടിനു നല്ല കട്ടിയുണ്ട്. ഇതിനുള്ളിലെ വെളുത്തു മാംസളമായ പരിപ്പിലാണ് എണ്ണ അടങ്ങിയിരിക്കുന്നത്.

നല്ല നീർവാർച്ചയുള്ളതും, കളിമണ്ണിന്റെ അംശം കുറഞ്ഞതും വളക്കൂറുള്ളതുമായ മണ്ണാണ് ടങ് മരത്തിന്റെ കൃഷിക്ക് അനുയോജ്യം. വിത്തു പാകി മുളപ്പിച്ചാണ് കൃഷി ചെയ്യുന്നത്. നന്നായി ഉണങ്ങിയതും ശേഖരിച്ചിട്ട് രണ്ടാഴ്ചയിലധികമാകാത്തതുമായ കായ്കളുടെ പുറന്തോടു മാറ്റി വിത്ത് കേടുകൂടാതെ എടുക്കുന്നു. നല്ല വിത്തുകൾ മാത്രം തിരഞ്ഞെടുത്ത് തടങ്ങളിൽ പാകിമുളപ്പിക്കുകയോ നടാനുള്ള സ്ഥലത്ത് കുഴിയെടുത്ത് നടുകയോ ചെയ്യുന്നു. മൂന്നാഴ്ചയ്ക്കുശേഷം വിത്തുകൾ മുളയ്ക്കുന്നു. 3-4 മാസം പ്രായമാകുമ്പോൾ തൈകൾ പറിച്ചുനടാൻ പ്രാപ്തമാകുന്നു.

ടങ് മരങ്ങളെ വിവിധയിനം കീടങ്ങൾ ആക്രമിക്കാറുണ്ട്. അസ്പിഡിയോട്ടസ് (Aspidiotus), സെറിക്ക (Serica), സ്പീഷീസ് പ്രധാനമായും ടങ് മരത്തിന്റെ ഇലകളെയാണ് ആക്രമിക്കാറുള്ളത്. ലാക്ട്രോസ്റ്റോമ (Lactrostoma), അനോമല (Anomala) എന്നീ സ്പീഷീസ് മരത്തൊലിക്കാണ് നാശമുണ്ടാക്കുന്നത്. നിരവധി ഇനം കുമിളുകൾ വേരിലും ശാഖകളിലും ഇലകളിലും പരാദങ്ങളായി ജീവിക്കാറുമുണ്ട്.

കായ്കൾ വറുത്തശേഷം തിളച്ച വെള്ളത്തിലിട്ടു വിത്തുകൾ പുറത്തെടുക്കുകയോ, കായ്കൾ കൂട്ടിയിട്ടു വയ്ക്കോൽ കൊണ്ട് കുറേ ദിവസം മൂടിവച്ച് അഴുകുമ്പോൾ വിത്തുകൾ പുറത്തെടുക്കുകയോ ചെയ്യുന്നു. വിത്തുകൾ ഉണക്കിയശേഷം ആട്ടി എണ്ണയെടുക്കുന്നു.

ടങ് എണ്ണയ്ക്ക് വ്യാവസായിക പ്രാധാന്യമുണ്ട്. ഇത് എളുപ്പത്തിൽ ഉണങ്ങി കട്ടിയേറിയ ജലസഹപാളിയായി മാറും എന്നതിനാൽ പെയിന്റുകൾ, വാർണീഷുകൾ തുടങ്ങിയ സംരക്ഷണ ലേപനങ്ങളുടെ നിർമ്മാണത്തിനുപയോഗിക്കുവാൻ സാധിക്കും. അമ്ല-ക്ഷാര പ്രതിരോധകഗുണവും ഈ എണ്ണയ്ക്കുണ്ട്. ടങ് എണ്ണ 8-10 മിനിട്ട് ചൂടാക്കിയാൽ കുറുകി കുഴമ്പുരൂപത്തിലായിത്തീരുന്നു. ടങ് എണ്ണയുടെ ഒരു പ്രത്യേകതയാണിത്. അ. ഫോർഡിയൈ ഇനത്തിന്റെ എണ്ണയിൽ പ്രധാനമായും മ-എലെയോസ്റ്റിയറിക് ഗ്ലിസറൈഡുകളും ഒലിയിക് ആസിഡുകളും അടങ്ങിയിരിക്കുന്നു. അ. ഫോർഡിയൈയുടേയും അ. മൊണ്ടാനയുടേയും എണ്ണയ്ക്ക് ഒരേ ഗുണങ്ങളാണുള്ളത്. ഇവ തമ്മിൽ കൂട്ടിക്കലർത്തിയും ഉപയോഗിക്കാറുണ്ട്.

ഉപ്പുവെള്ളം ടങ് എണ്ണയ്ക്ക് യാതൊരു കേടും ഉണ്ടാക്കാത്തതിനാൽ ബോട്ടുകൾ പെയിന്റു ചെയ്യാൻ ഉപയോഗിക്കുന്നു. ലിനോളിയം, ഓയിൽ ക്ളോത്ത്, പ്രിന്റിംഗ് മഷികൾ, ബ്രേക് ലൈ നിങ്, പശ വസ്തുക്കൾ എന്നിവയുടെ ഉത്പാദനത്തിനും ടങ് എണ്ണ പ്രയോജനപ്പെടുന്നു. എണ്ണ ആട്ടിയശേഷം ലഭിക്കുന്ന പിണ്ണാക്ക് നല്ല വളമാണ്. സാപ്പോനിൻ എന്ന വിഷാലുവസ്തു അടങ്ങിയിട്ടുള്ളതിനാൽ പിണ്ണാക്ക് കാലിത്തീറ്റയായി ഉപയോഗിക്കാറില്ല.



</doc>
<doc id="134880" url="https://ml.wikipedia.org/wiki?curid=134880" title="നോക്കിയ C3">
നോക്കിയ C3

നോക്കിയ C3 നോക്കിയ കോർപ്പറേഷൻ പുറത്തിറക്കിയ സിമ്പിയൻ 40 ഒപ്പറേറ്റിങ്ങ് സിസ്റ്റത്തിൽ പ്രവർത്തിക്കുന്ന സി സീരീസ് ഫോണാണ്. വൈഫൈയും ക്വർട്ടി കീപാഡുമുള്ള നോക്കിയയുടെ ഏറ്റവും വില കുറഞ്ഞ ഫോൺ കൂടിയാണ് നോക്കിയ C3. 5999 രൂപയാണ് ഈ ഫോണിന് നോക്കിയ ശിപാർശ ചെയ്യുന്ന വില. എട്ട് ജീ.ബി. മെമ്മറിക്കാർഡ് വരെ പിന്തുണക്കുന്ന ഈ ഫോണിൽ രണ്ട് മെഗാപിക്സലിന്റെ ക്യാമറയും നോക്കിയ ഓവിയും ചാറ്റിങ്ങ് സംവിധാനവും ഉണ്ട്.


</doc>
<doc id="134887" url="https://ml.wikipedia.org/wiki?curid=134887" title="മെമെന്റോ">
മെമെന്റോ

2000-ൽ പുറത്തിറങ്ങിയ ഒരു ഇംഗ്ലീഷ് ചലച്ചിത്രമാണ് മെമെന്റോ. ജൊനാഥൻ നോളന്റെ ചെറുകഥയായ "മെമെന്റോ മോറി" അടിസ്ഥാനമാക്കി സഹോദരൻ ക്രിസ്റ്റഫർ നോളനാണ് ഈ ചിത്രം സംവിധാനം ചെയ്തത്. ആന്റീറോഗ്രേഡ് അമ്നീഷ്യ ബാധിച്ചതിനാൽ പുതുതായി ഒന്നും ഓർക്കാൻ സാധിക്കാത്ത ഒരു മനുഷ്യന്റെ കഥയാണ് ചിത്രം പറയുന്നത്. ഗൈ പിയേഴ്സ്, കാരി-ആൻ മോസ്, ജോ പന്റോലിയാനോ എന്നിവരാണ് ചലച്ചിത്രത്തിൽ പ്രധാന കഥാപാത്രങ്ങളെ അവതരിപ്പിച്ചത്.

അരേഖീയമായ കഥനമാണ് ഈ ചിത്രത്തിന്റെ ഒരു പ്രത്യേകത. ഇടവിട്ടുള്ള രണ്ട് സീക്വൻസുകളിലായാണ് ചലച്ചിത്രത്തിൽ കഥ പറയുന്നത് - ഇവയിൽ ബ്ലാക്ക് ആൻഡ് വൈറ്റിൽ ചിത്രീകരിച്ചിരിക്കുന്ന ശ്രേണി കാലക്രമത്തിലും കളറിൽ ചിത്രീകരിച്ചിരിക്കുന്ന ശ്രേണി കാലത്തിന്റെ വിപരീതക്രമത്തിലുമാണ്. അതിനാൽ ഓരോ സീക്വൻസ് ആരംഭിക്കുമ്പോഴും അതിനു മുമ്പുള്ള സംഭവങ്ങളെക്കുറിച്ച് പ്രേക്ഷകൻ അജ്ഞനാണ്. അസാധാരണമായ ഈ കഥനശൈലി ചിത്രത്തിന് ധാരാളമായ നിരൂപകപ്രശംസ നേടിക്കൊടുത്തു.


</doc>
<doc id="134890" url="https://ml.wikipedia.org/wiki?curid=134890" title="ടാഓർമിന">
ടാഓർമിന

സിസിലിയുടെ കിഴക്കൻ തീരത്തു സ്ഥിതിചെയ്യുന്ന ഒരു പുരാതന ഇറ്റാലിയൻ പട്ടണമാണ് ടാഓർമിന. ചെങ്കുത്തായ കുന്നിൻ നെറുകയിൽ സ്ഥിതിചെയ്യുന്ന ഈ പ്രദേശത്തു നിന്നുകൊണ്ട് എറ്റ്ന അഗ്നിപർവതത്തിന്റേയും സിസിലി സമുദ്രതീരത്തിന്റേയും ദൃശ്യഭംഗി ആസ്വദിക്കാൻ കഴിയും. പ്രസിദ്ധമായ ഒരു മഞ്ഞുകാല സുഖവാസകേന്ദ്രം കൂടിയാണ് ടാഓർമിന.

പുരാതനകാലം മുതൽ ഇവിടെ മനുഷ്യവാസമുണ്ടായിരുന്നതായി വിശ്വസിക്കപ്പെടുന്നു. ഈ സ്ഥലത്തിന്റെ ആദ്യകാല ചരിത്രത്തെപ്പറ്റി വ്യക്തമായ വിവരങ്ങളില്ല. ബി. സി. 8-ം ശതകം മുതൽ ടാഓർമിന ഒരു പട്ടണമെന്ന നിലയിൽ അറിയപ്പെട്ടിരുന്നു.

4-ം ശതകത്തിൽ ഡയൊണീഷ്യസ് ഇവിടെ ഭരണം നടത്തിയിരുന്നുവെന്ന് കരുതപ്പെടുന്നു. 4-ം ശതകത്തോടെ കാർത്തേജൂകാർ ഇവിടം കണ്ടെത്തിയെന്നാണ് ചരിത്രകാരന്മാർ അഭ്യൂഹിക്കുന്നത്. 4-ം ശതകത്തിന്റെ ഒടുവിലും 3-ം ശതകത്തിലും ഇവിടെ ഗ്രീക്ക് സാന്നിധ്യമുണ്ടായിരുന്നതായി തെളിവുകളുണ്ട്. ഇക്കാലത്ത് നിർമ്മിക്കപ്പെട്ടതെന്നു വിശ്വസിക്കുന്ന ഗ്രീക്ക് തിയറ്റർ പിൽക്കാലത്തു റോമാക്കാർ പുനർനിർമിച്ചതിന്റെ അവശിഷ്ടങ്ങൾ ഇവിടെ കാണുന്നുണ്ട്. മറ്റു ഗ്രീക്ക് നിർമിതികളൊന്നുംതന്നെ അവശേഷിച്ചിട്ടില്ല. ബി. സി. മൂന്നാം ശതത്തിലെ പ്യൂണിക് യുദ്ധങ്ങൾ ടാഓർമിനയെയും ബാധിക്കുകയുണ്ടായി. ഈ ശതകത്തിന്റെ അവസാനത്തോടെ ഇവിടം റോമൻ അധീനതയിലാവുകയും തുടർന്നുള്ള ഏതാനും ശതകങ്ങളിൽ ടാഓർമിന റോമൻ കേന്ദ്രമായി നിലനിൽക്കുകയും ചെയ്തു. ഇക്കാലത്താണ് ഗ്രീക്ക് തിയറ്റർ പുനർനിർമ്മിക്കപ്പെട്ടത്. റോമൻ കാലഘട്ടത്തു നിർമിച്ച ചില സ്നാനഘട്ടങ്ങളുടെയും കെട്ടിടങ്ങളുടെയും അവശിഷ്ടങ്ങൾ ഇപ്പോഴും ഇവിടെ കാണാവുന്നതാണ്.

എ. ഡി. എട്ടും ഒൻപതും ശതകങ്ങളിൽ ഇവിടെ അറബികളുടെ ആക്രമണമുണ്ടായി. എ. ഡി. 902-ഓടെ അറബികൾ ഈ പട്ടണം അഗ്നിക്കിരയാക്കി നശിപ്പിച്ചു. പുനരധിവാസം നടന്ന ടാഓർമിനയെ അറബികൾ 962-ഓടെ വീണ്ടും ആക്രമിച്ചു കീഴടക്കി. 1078-ഓടെ നോർമൻകാർ ടാഓർമിന പട്ടണത്തെ അവരുടെ അധീനതയിലാക്കി. 1169-ലെ ഭൂകമ്പം നഗരത്തിൽ വമ്പിച്ച നാശനഷ്ടങ്ങളാണുണ്ടാക്കിയത്. 14-ഉം 15-ഉം ശതകങ്ങളിൽ ഇവിടെ സ്പെയിനിന്റെ മേൽക്കോയ്മ നിലനിന്നിരുന്നു. സമീപപ്രദേശങ്ങളുടെ വികസനത്തോടെ 16-ം ശതകത്തോടുകൂടി ടാഓർമിനയുടെ പ്രഭാവം കുറഞ്ഞുതുടങ്ങി. രണ്ടാം ലോകയുദ്ധകാലത്ത് ജർമൻ കേന്ദ്രമുണ്ടായിരുന്നതിനാൽ ഇവിടെ എതിർചേരിയുടെ ആക്രമണമുണ്ടായി. ഗ്രീക്ക്, റോമൻ കാലങ്ങളിലെയും മധ്യകാലഘട്ടത്തിലെയും നിർമിതികളുടെ അവശിഷ്ടങ്ങൾ ഇപ്പോഴും ഇവിടെ പരിരക്ഷിക്കപ്പെട്ടിരിക്കുന്നു.




</doc>
<doc id="134892" url="https://ml.wikipedia.org/wiki?curid=134892" title="അമരവിള രാമേശ്വരം മഹാദേവക്ഷേത്രം">
അമരവിള രാമേശ്വരം മഹാദേവക്ഷേത്രം

അമരവിള രാമേശ്വരം മഹാദേവക്ഷേത്രം: കേരളത്തിലെ തിരുവനന്തപുരം ജില്ലയിലെ അമരവിളയിൽ സ്ഥിതിചെയ്യുന്ന മഹാദേവക്ഷേത്രമാണ് രാമേശ്വരം ക്ഷേത്രം. കേരളത്തിൽ സ്ഥിതിചെയ്യുന്ന 108 ശിവാലയങ്ങളിലെ ഏറ്റവും ദക്ഷിണദേശത്തുള്ള ക്ഷേത്രമാണിത്. പരശുരാമൻ സ്ഥാപിച്ചു എന്ന് ഐതിഹ്യമുള്ള 108 ശിവക്ഷേത്രങ്ങളിൽ ഒന്നാണിത് .

നെയ്യാർ നദിക്കരയിലാണ് ക്ഷേത്രം സ്ഥിതിചെയ്യുന്നത്.
പരശുരാമ പ്രതിഷ്ഠിതമെങ്കിലും, ഇവിടെ ശിവലിംഗ പ്രതിഷ്ഠ നടത്തിയത് ശ്രീരാമനാണ് എന്ന് കരുതുന്നു. ശ്രീരാമൻ വനവാസ കാലത്ത് ഇവിടെ വന്നു വെന്നും ശിവലിംഗ പ്രതിഷ്ഠ നടത്തിയെന്നാണ് വിശ്വാസം. രാമേശ്വരം എന്ന സ്ഥലനാമത്തിനുപിന്നിലും ഈ ഐതിഹ്യമുണ്ട്. കിഴക്കോട്ടാണ് ദർശനം.
നെയ്യാറ്റിൻകരയിൽ നിന്നും 6 കിലോമീറ്റർ ദൂരെ അമരവിളയിലാണ് ക്ഷേത്രം സ്ഥിതിചെയ്യുന്നത്.



</doc>
<doc id="134894" url="https://ml.wikipedia.org/wiki?curid=134894" title="തിരുവനന്തപുരം ആർട്സ് കോളേജ്">
തിരുവനന്തപുരം ആർട്സ് കോളേജ്

തിരുവനന്തപുരം ജില്ലയിലെ ഒരു കോളേജ് ആണ് ആർട്സ് കോളേജ്, തിരുവനന്തപുരം. കേരള സർവ്വകലാശാലയോടു അഫിലിയേറ്റ് ചെയ്തിരിക്കുന്നു. 
ഈ കോളേജ് സ്ഥാപിക്കപ്പെട്ടത് 1866 ലാണ്. ഇതിന്റെ സ്ഥാപകൻ തിരുവിതാംകൂർ മഹാരാജാവായിരുന്ന ആയില്യം തിരുനാൾ രാമ വർമ്മയാണ്. തിരുവനന്തപുരം മഹാരാജാസ് കോളേജ് എന്നാണ് അക്കാലത്ത് ഈ കലാലയം അറിയപ്പെട്ടിരുന്നത്.

തിരുവനന്തപുരം ആർട്ട്സ് കോളേജ് കേരളാ സർവ്വകലാശാലയുടെ കീഴിലാണ് ചേർത്തിരിക്കുന്നത്. പരീക്ഷകൾ നടത്തുന്നത് കേരളാ സർവ്വകലാശാലയാണ്.



</doc>
<doc id="134910" url="https://ml.wikipedia.org/wiki?curid=134910" title="ദിനവൃത്താന്തപുസ്തകങ്ങൾ (ബൈബിൾ)">
ദിനവൃത്താന്തപുസ്തകങ്ങൾ (ബൈബിൾ)

എബ്രായബൈബിളിന്റേയും ക്രിസ്ത്യനികളുടെ പഴയനിയമത്തിന്റേയും ഭാഗമായ രണ്ടു ഗ്രന്ഥങ്ങളാണ് ദിനവൃത്താന്തപുസ്തകങ്ങൾ. എബ്രായ ബൈബിളിന്റെ മസോറട്ടിക് പാഠത്തിൽ, 'കെതുവിം' എന്ന അവസാനഖണ്ഡത്തിന്റെ തുടക്കത്തിലോ ഒടുവിലോ ആണ് അതിന്റെ സ്ഥാനം. ഒടുവിലായി ചേർക്കുമ്പോൾ, യഹൂദബൈബിളിലെ തന്നെ ഏറ്റവും അവസാനത്തെ പുസ്തകമാകുന്നു അത്. ശമുവേലിന്റെ പുസ്തകങ്ങളിലും രാജാക്കന്മാരുടെ പുസ്തകങ്ങളിലും കാണുന്ന ദാവീദിയ ക്ഥനങ്ങൾക്ക്(Davidic narratives) സമാന്തരമാണ് ഈ പുസ്തകങ്ങളിലെ ആഖ്യാനം. ക്രിസ്ത്യാനികളുടെ പഴയനിയമത്തിൽ ഒന്നാം ദിനവൃത്താന്തം, രണ്ടാം ദിനവൃത്താന്തം എന്നീ പേരുകളിൽ, ശമുവേലിന്റേയും, രാജാക്കന്മാരുടേയും രണ്ടു വീതമുള്ള പുസ്തകങ്ങൾക്കു തൊട്ടുപിന്നാലെ ഇവയെ കാണാം. ചെറിയ വ്യത്യാസങ്ങളും കൂട്ടിച്ചേർക്കലുമായി ശമുവേലിന്റേയും രാജാക്കന്മാരുടേയും പുസ്തകങ്ങളുടെ സംഗ്രഹത്തിന്റെ സ്വഭാവമാണ് ദിനവൃത്താന്തങ്ങൾക്കുള്ളത്. ദിനവൃത്താന്തപുസ്തകങ്ങളുടെ മൂലം ഏകരചന ആയിരുന്നു. അതിന്റെ രണ്ടായുള്ള വിഭജനം ആദ്യം കാണുന്നത് യഹൂദലിഖിതങ്ങളുടെ പുരാതന ഗ്രീക്കു പരിഭാഷയായ സെപ്ത്വജിന്റിലാണ്. ഈ വിഭജനം പിന്നീട് ക്രി.വ. നാലാം നൂറ്റാണ്ടിൽ ബൈബിളിനുണ്ടായ ലത്തീൻ പരിഭാഷയായ വുൾഗാത്തയും പിന്തുടർന്നു. പതിനാറാം നൂറ്റാണ്ടിൽ യഹൂദബൈബിളിലും അത് കടന്നു കൂടി.

ദിനവൃത്താന്തം എന്ന പേര് രാജാക്കന്മാരുടെ നാളാഗമങ്ങളെ(chronicles) അനുസ്മരിപ്പിക്കുന്നതിനാൽ, ഇതിന്റെ ഉള്ളടക്കം ചരിത്രമാണ് എന്ന സൂചന തരുന്നു. എന്നാൽ, ചരിത്രമെന്ന വിശേഷണവുമായി ചേർന്നുപോകാത്ത പലതും ഈ രചനയുടെ ഭാഗമാണ്. ഗ്രീക്കു പരിഭാഷയിൽ ഇതിനു Paralipomenon എന്ന പേരാണുള്ളത്. "വിട്ടുപോയ കാര്യങ്ങൾ" എന്ന അർത്ഥമാണ് ആ പേരിന്. മറ്റു പുസ്തകങ്ങളിൽ ഇല്ലാത്ത വിവരങ്ങൾ എന്ന സൂചന ഈ പേരിനുള്ളതെന്നതിനാൽ അതും ഈ പുസ്തകങ്ങളുടെ ഉള്ളടക്കത്തെ ശരിയായി പ്രതിഭലിപ്പിക്കുന്നില്ല. മറ്റു ഗ്രന്ഥങ്ങളിലെ, പ്രത്യേകിച്ച് ശമുവേലിന്റേയും, രാജാക്കന്മാരുടേയും പുസ്തകങ്ങളിലെ ഭാഗങ്ങൾ ഇവയിൽ പലപ്പോഴും ആവർത്തിച്ചുകാണാം. അതേസമയം, തനതായ വ്യക്തിത്വവും ആഖ്യാനശൈലിയുമുള്ള ഗ്രന്ഥങ്ങളാണിവ. 

ദിനവൃത്താന്തപുസ്തകങ്ങളുടെ ഘടന ഏകദേശം ഈ വിധമാണ്:-


</doc>
<doc id="134921" url="https://ml.wikipedia.org/wiki?curid=134921" title="ടാക്സിഡെർമി">
ടാക്സിഡെർമി

ജന്തുക്കളുടെ ജീവൽ-സദൃശ ആവിഷ്കരണം നടത്തുന്ന കലയെ ടാക്സിഡെർമി എന്നു പറയുന്നു. കൃത്രിമമായി ഉണ്ടാക്കിയെടുക്കുന്ന മാതൃകാരൂപങ്ങളിൽ സംസ്ക്കരിച്ചെടുത്ത ജന്തുചർമം പൊതിഞ്ഞാണ് ഇത് സാധ്യമാക്കുന്നത്. പക്ഷികൾ, സസ്തനികൾ, മത്സ്യങ്ങൾ, ഉരഗങ്ങൾ എന്നിവയുടെ ഇത്തരം കൃത്രിമ മാതൃകകൾ ഉണ്ടാക്കി സൂക്ഷിക്കാറുണ്ട്. ഇവ പഠനാവശ്യങ്ങൾക്കും മ്യൂസിയങ്ങളിൽ പ്രദർശനത്തിനും പ്രയോജനപ്പെടുത്തിവരുന്നു.

മുൻകാലങ്ങളിൽ പഞ്ഞിയോ, പഴന്തുണിയോ വൈക്കോലോ കൊണ്ട് നിശ്ചിത ആകൃതിയിലുള്ള ജീവിമാതൃകകൾ ഉണ്ടാക്കിയശേഷം തോൽ പൊതിഞ്ഞ് ഉൾനിറച്ച ജീവി (stuffed) യെപ്പോലെയാക്കിത്തീർക്കുകയായിരുന്നു പതിവ്. ഇപ്പോൾ ഈ രീതിക്കു മാറ്റമുണ്ടായിട്ടുണ്ട്. ജീവികളുടെ തോൽ പൊളിച്ചെടുക്കുന്നതിനുമുമ്പുതന്നെ അവയുടെ ഫോട്ടോയോ രേഖാചിത്രങ്ങളോ എടുത്തുവയ്ക്കുന്നു. ജീവിയുടെ കണ്ണ്, ത്വക്ക്, മാംസളഭാഗങ്ങൾ എന്നിവയുടെ നിറവും, പക്ഷികളുടേത് ആണെങ്കിൽ ചുണ്ടിന്റേയും കാലിന്റേയും നിറവും, അളവുകളും തിട്ടപ്പെടുത്തി കുറിച്ചു സൂക്ഷിക്കുന്നു. ഓരോ അവയവത്തിന്റേയും വലിപ്പം അളന്ന് നിശ്ചിത രൂപത്തിൽ വരച്ചുവയ്ക്കുന്നു. കണ്ണ്, മൂക്ക്, ചെവി തുടങ്ങിയ ഭാഗങ്ങൾ "പ്ളാസ്റ്റർ ഒഫ് പാരിസിൽ"' ഉണ്ടാക്കിയെടുക്കാറുമുണ്ട്.

പക്ഷികളെ ഉൾനിറച്ച് സൂക്ഷിക്കുന്നതിനുള്ള ശ്രമം 17-ം നൂറ്റാണ്ടിൽ നെതർലൻഡിലാണ് ആരംഭിച്ചത്. ബ്രിട്ടിഷ് മ്യൂസിയശേഖരങ്ങളിൽ ചിലത് 1753-നു മുമ്പുതന്നെ ഉണ്ടായിരുന്നവയാണ്. ഇംഗ്ലണ്ടിൽ ടാക്സിഡെർമി പോലുള്ള ഒരു രീതി 1753-നു മുമ്പുതന്നെ നിലവിലുണ്ടായിരുന്നു എന്ന് ഇതു തെളിയിക്കുന്നു. അറിയപ്പെടുന്നവയിൽ വച്ച് ഏറ്റവും പഴക്കം ചെന്ന മാതൃക ഇറ്റലിയിലെ ഫ്ളോറൻസിലുള്ള സുവോളജിക്കൽ മ്യൂസിയത്തിൽ സൂക്ഷിച്ചിരിക്കുന്ന കാണ്ടാമൃഗത്തിന്റേതാണ്. 19-ം ശതകത്തിന്റെ മധ്യത്തിലാണ് ഇംഗ്ളണ്ടിൽ ടാക്സിഡെർമിയുടെ കൂടുതൽ മാതൃകകൾ പ്രദർശിപ്പിക്കപ്പെട്ടത്.

ടാക്സിഡെർമി പ്രവിധിപ്രകാരം ജീവികളുടെ തനതു മാതൃകകൾ വിവിധ രീതികളിലാണ് ഉണ്ടാക്കിയെടുക്കുന്നത്. പക്ഷികൾ, സസ്തനികൾ, മത്സ്യങ്ങൾ, ഉരഗങ്ങൾ എന്നിവയ്ക്ക് വ്യത്യസ്ത മാർഗങ്ങൾ അവലംബിക്കുകയാണ് പതിവ്.

ആദ്യമായി പക്ഷികളുടെ അതേ വലിപ്പത്തിലുള്ള മാതൃകകൾ ബാൾസാ തടി കൊണ്ട് ഉണ്ടാക്കിയെടുക്കുന്നു. അതിനുശേഷം കഴുത്ത് ചണനാരുകൊണ്ട് ഉണ്ടാക്കി അതിൽ കനം കുറഞ്ഞ കമ്പി ചുറ്റി നിശ്ചിത ആകൃതിയിലാക്കുന്നു. തുടർന്ന് കൺകുഴികളിൽ പഞ്ഞിതിരുകി നിറയ്ക്കുന്നു. ചിറകും കാലുകളും വാലും ചെറുകമ്പികളും ചണവും കൊണ്ടു തന്നെയാണ് ഉണ്ടാക്കുന്നത്.
ചിറകുകളുടേയും കാലുകളുടേയും മാംസളഭാഗങ്ങൾ മാറ്റിയശേഷം അസ്ഥിഭാഗങ്ങളെ പഞ്ഞികൊണ്ടു പൊതിഞ്ഞ് അതേ ആകൃതിയിലാക്കിയെടുക്കുന്നു. ഇത്തരത്തിൽ കൃത്രിമമായുണ്ടാക്കിയ മാതൃകയ്ക്ക് ചുറ്റുമാണ് സംസ്കരിച്ചെടുത്ത തോൽ പിടിപ്പിക്കുന്നത്. ഇതിനുശേഷം ചിറകും, കാലുകളും, വാലും അവയുടെ യഥാസ്ഥാനത്ത് ഉറപ്പിക്കുന്നു. ഗ്ലാസ് കൊണ്ടുണ്ടാക്കിയ കണ്ണ് കൺകുഴികളിൽ വച്ചിട്ടുള്ള പഞ്ഞിയിൽ പശയുപയോഗിച്ച് ഒട്ടിച്ചുവയ്ക്കുന്നു. തുടർന്ന് തൂവലുകൾ അതിന്റേതായ ക്രമീകരണത്തിൽ വിന്യസിക്കുന്നു. ഇത്തരത്തിലുണ്ടാക്കിയ പക്ഷി മാതൃക ശരിയായി ഉണങ്ങിയശേഷം തുന്നിയ നൂലും കമ്പിയും മാറ്റി നിറം കുറഞ്ഞ ഭാഗങ്ങളിൽ നിറം കൊടുത്തു ഭംഗിയാക്കുന്നു. ഇവയെ കൃത്രിമ വൃക്ഷങ്ങളിലോ പീഠങ്ങളിലോ ഉറപ്പിച്ചാണ് പ്രദർശിപ്പിക്കാറുള്ളത്.

സസ്തനികളെപ്പോലെ വലിപ്പമേറിയ ജീവികളുടെ മാതൃകകളെ ടാക്സിഡെർമി പ്രവിധിയിലൂടെ സൃഷ്ടിച്ചെടുക്കാനായി വർഷങ്ങൾ നീളുന്ന പഠനങ്ങളും അധ്വാനവും ആവശ്യമാണ്. സസ്തനികളുടെ അസ്ഥികൂടം തന്നെ അടിസ്ഥാനമാക്കി ഒരു ചട്ടക്കൂടുണ്ടാക്കി അതിൽ മോഡലിംഗ് ക്ളേയും അതിനുപുറമേ പ്ലാസ്റ്റർ ഒഫ് പാരിസും തേച്ച് ഉണക്കുന്നു. നന്നായി ഉണങ്ങി ഉറച്ചശേഷം പല പാളി കാൻവാസോ പരുക്കൻ തുണിയോ പശ വച്ച് ഒട്ടിച്ച് മാതൃകാരൂപം (manikin) ഉണ്ടാക്കിയെടുക്കുന്നു. ദിവസങ്ങൾക്കുശേഷം ഈ മാതൃകയെ വെള്ളത്തിൽ മുക്കിവച്ച് പ്ലാസ്റ്റർ ഒഫ് പാരിസ് വെള്ളത്തിലലിയിച്ചുകളയുന്നു. ഇതോടുക്കൂടി ജീവിയുടെ കനം കുറഞ്ഞതും ദൃഢമായതുമായ ഒരു ക്ലേ മാതൃക അവശേഷിക്കുന്നു. ഇതിന്റെ അകവശം പൊള്ളയായിരിക്കും. ഈ ക്ലേ മാതൃകയിൽ സംസ്കരിച്ചെടുത്ത തോൽ ചുളിവു വരാതെ ഭംഗിയായി പശ ഉപയോഗിച്ച് ഒട്ടിക്കുന്നു. ഇത് നന്നായി ഉണക്കിയശേഷം നിറവ്യത്യാസം വന്ന ഭാഗങ്ങളിൽ യഥാർഥ നിറം കൊടുത്ത് ഭംഗി വരുത്തുകയും ചെയ്യുന്നു.

മത്സ്യങ്ങളുടെ ടാക്സിഡെർമി വിവിധ രീതികളിൽ നടത്താറുണ്ട്. മത്സ്യങ്ങളുടെ ജീവനുള്ള അവസ്ഥയിലുണ്ടായിരുന്ന അതേനിറം നിലനിർത്തുക എന്നതാണ് ഏറ്റവും പ്രധാനം. മത്സ്യങ്ങളുടെ രൂപമാതൃകകളുണ്ടാക്കി പരിരക്ഷിക്കുന്നതിന് പ്രധാനമായും രണ്ടു രീതിയിലുള്ള ടാക്സിഡെർമി പ്രവിധികളാണ് നിലവിലുള്ളത്. ആദ്യത്തെ രീതിയിൽ, മത്സ്യത്തിന്റെ ഒരു മാതൃക ഉണ്ടാക്കിയെടുത്ത് അതിനുമുകളിൽ സംസ്ക്കരിച്ചെടുത്ത മത്സ്യചർമം പൊതിയുന്നു. പ്ലാസ്റ്റിക് കൊണ്ട് മത്സ്യമാതൃകകൾ ഉണ്ടാക്കി അതിൽ യഥാർഥ നിറം കൊടുത്തു ഭംഗിയാക്കുന്നതാണ് രണ്ടാമത്തെ രീതി.

ഉരഗങ്ങളുടെ ടാക്സിഡെർമിയാണ് ഏറ്റവുമധികം വികാസം പ്രാപിച്ചിട്ടുള്ളത്. ഉരഗങ്ങളുടെ രൂപമാതൃക പരിരക്ഷി ക്കുന്നതിന്റെ ആദ്യപടിയായി നേരിയ ഒരു പാളി പ്ലാസ്റ്റർ ഒഫ് പാരിസ് മൃതപ്പെട്ട ജീവിയുടെ ശരീരത്തു തേച്ച് ഉണങ്ങാൻ അനുവദിക്കുന്നു. ഇതിനുപുറമേ അല്പം കൂടി കട്ടിയായ ഒരു പാളി തേച്ച് ഉണക്കി കട്ടിയായശേഷം ഉരഗത്തിനെ വലിച്ചുമാറ്റുന്നു. ഉരഗത്തിന്റെ അതേ പ്രതീതിയിലുള്ള മാതൃകയായിരിക്കും ഇതിലൂടെ ലഭ്യമാവുന്നത്. ഈ പ്ലാസ്റ്റർ മാതൃകയ്ക്കുള്ളിലായാണ് യഥാർഥ രൂപമാതൃക ഉണ്ടാക്കിയെടുക്കുന്നത്. ഇതിനുള്ളിൽ പ്ലാസ്റ്റിക്കോ സെല്ലു ലോയിഡോ നിറച്ചശേഷം എണ്ണച്ചായങ്ങളുപയോഗിച്ച് ഉരഗത്തിന്റെ അതേ നിറങ്ങൾ ഈ മോൾഡിന് (കരുവിന്) കൊടുക്കുന്നു. മോൾഡിന്റെ ദൃഢത വർധിപ്പിക്കാനായി മെഴുക്, തുണി, ചെറുകമ്പികൾ തുടങ്ങിയവ ആവശ്യാനുസരണം ഒട്ടിച്ചു ചേർക്കുകയും വേണം. നന്നായി ഉണങ്ങിയശേഷം വെള്ളത്തിലിട്ട് പ്ലാസ്റ്റർ ലയിപ്പിച്ചു കളയുന്നു. കണ്ണുകൾ കൃത്രിമമായുണ്ടാക്കി വച്ചുപിടിപ്പിക്കുന്നു. തുടർന്ന് ശരീരം എണ്ണമയം പുരട്ടി തിളക്കമുള്ള താക്കുകയും ചെയ്യുന്നു. ഇതിനുശേഷം ഉരഗങ്ങളെ പ്രകൃതിയിൽ കാണുന്നതുപോലെ കല്ലുകൾക്കും സസ്യങ്ങൾക്കും മറ്റും ഇടയിൽ വച്ച് മോടിയാക്കിയാണ് പ്രദർശനത്തിനു വയ്ക്കുന്നത്.



</doc>
<doc id="134929" url="https://ml.wikipedia.org/wiki?curid=134929" title="തലക്കോട്">
തലക്കോട്

എറണാകുളം ജില്ലയിലെ ചോറ്റാനിക്കര പഞ്ചായത്തിൽ ഉൾപെട്ട ഒരു ഗ്രാമമാണ്‌ തലക്കോട്. തൃപ്പൂണിത്തുറയിൽ നിന്നും 10 കിലോമീറ്റർ റോഡ്‌ മാർഗ്ഗം സഞ്ചരിച്ചാൽ ഇവിടെ എത്തിച്ചേരാം. ചോറ്റാനിക്കരയിൽ നിന്നും വെട്ടിക്കൽ, രാമമംഗലം, പിറവം തുടങ്ങിയ സ്ഥലങ്ങളിലേക്ക് ഉള്ള റോഡ്‌ തലക്കോട് വഴി കടന്നു പോകുന്നു. ഈ പേരിന്റെ ഉദ്ഭവത്തെ പറ്റി ഇന്നും കൃത്യമായ വിവരങ്ങൾ ലഭ്യമല്ല.രാജഭരണകാലത്ത് കുറ്റവാളികളെ തൂക്കിലേറ്റി കൊല്ലുന്ന സ്ഥലംആയതിനാൽ തലയോട്ടികൾ ഉള്ള സ്ഥലത്തിന് തലക്കോട് എന്ന് പേര് വന്നത് എന്നും പറയുന്നും

മാർ ഗ്രീഗോറിയോസ് ഐ ടി സി, സെന്റ്‌ മേരീസ് ഹയർ സെക്കണ്ടറീസ് സ്കൂൾ എന്നിവയാണ് ഇവിടുത്തെ പ്രധാന വിദ്യാഭ്യാസ സ്ഥാപനങ്ങൾ.
റവ: ഫാദർ ഒ.സി.കുരിയാക്കോസ് എപ്പിസ്കോപ്പ ആണ് ഇവയുടെ സ്ഥാപകൻ. 

തലക്കോട് എന്ന പേരിൽ എറണാകുളം ജില്ലയിൽ തന്നെ മറ്റൊരു സ്ഥലവും ഉണ്ട്. കോതമംഗലം -മൂന്നാർ റോഡിൽ നേര്യമംഗലം എന്ന സ്ഥലത്തിന് മൂന്നു കിലോമീറ്റർ പടിഞ്ഞാറു ആണ് മറ്റൊരു തലക്കോട് ഉള്ളത്..


</doc>
<doc id="134933" url="https://ml.wikipedia.org/wiki?curid=134933" title="എസ്.എസ്.എം. പോളിടെൿനിക്, തിരൂർ">
എസ്.എസ്.എം. പോളിടെൿനിക്, തിരൂർ

മലപ്പുറം ജില്ലയിലെ തിരൂരിൽ പ്രവർത്തിക്കുന്ന ഒരു സാങ്കേതികവിദ്യാഭ്യാസസ്ഥാപനമാണ് എസ്.എസ്.എം. (സീതി സാഹിബ് മെമ്മോറിയൽ) പോളിടെൿനിക്‌. തിരൂർ റെയിൽവേ സ്റ്റേഷനിൽ നിന്നും നാലു കിലോമീറ്റർ തിരൂർ-കുറ്റിപ്പുറം റോഡിലൂടെ സഞ്ചരിച്ചാൽ അവിടെ എത്തിച്ചേരാം.


</doc>
<doc id="134966" url="https://ml.wikipedia.org/wiki?curid=134966" title="ടാക്സോഡോണ്ട">
ടാക്സോഡോണ്ട

ലാമെല്ലിബ്രാങ്കിയ ഉപവർഗത്തിൽപ്പെടുന്ന ഇരട്ടക്കവച (Bivalves) ജന്തുവിഭാഗത്തിലെ ഒരു ഗോത്രമാണ് ടാക്സോഡോണ്ട. കവചങ്ങളുടെ വിജാഗിരി പോലുള്ള ദന്തവിന്യാസത്തിൽ സമാനരൂപത്തിലുള്ള അനേകം ദന്തങ്ങളും ദരങ്ങളും (teeth and sockets) ഏകാന്തരരീതിയിൽ ക്രമീകരിച്ചിരിക്കുന്ന അനുക്രമം ഇവയുടെ സവിശേഷതയാണ്. പെട്ടിയുടെ ആകൃതിയിൽ ഇരട്ടത്തോടുള്ള കക്കാപ്രാണികളായ ആർക്ക (Arca), ബാർബഷ്യ (Barbatia) അനാഡറ (Anadara) എന്നിവയാണ് ഈ ഗോത്രത്തിലെ പ്രധാന ജീനസ്സുകൾ. ഇവയെല്ലാം പരുക്കനോ മെടഞ്ഞതു പോലുള്ളതോ ആയ കട്ടികൂടിയ പരികവചങ്ങളുള്ളവയാണ്. ഇവയുടെ തോടിൽ ഗോളാകാരത്തിലുള്ള ആരീയ പർശുകങ്ങൾ (radial ribs) കാണപ്പെടുന്നു. ടാക്സോഡോണ്ടകളുടെ ഫിലിബ്രാങ്ക് (filibranch) ഇനം ഗില്ലുകൾ അധിവികസിതങ്ങളാണ്. ഇവ ആഹാരപദാർഥങ്ങൾ അരിച്ചെടുക്കാനുള്ള അവയവങ്ങളുടെ ഇരട്ടസ്തരങ്ങളായി രൂപാന്തരപ്പെട്ടിരിക്കുന്നു. ഓഷ്ഠ സ്പർശകങ്ങൾ (labial palps) സങ്കീർണ തരംതിരിക്കൽ പ്രതലങ്ങളായിട്ടാണ് വർത്തിക്കുന്നത്.

ടാക്സോഡോണ്ടകൾക്ക് മെറ്റിലേസിയേ വർഗത്തിൽപ്പെട്ട യഥാർഥ സമുദ്രമസലുകൾ അഥവാ പച്ചച്ചിപ്പികളോട് വളരെ അകന്ന ബന്ധമേയുള്ളു. പച്ചച്ചിപ്പികളെപ്പോലെ ടാക്സോഡോണ്ടകളും സമുദ്രവാസികളാണ്. ഇവയുടെ പരസ്പരബന്ധവും പരക്കെ അംഗീകരിക്കപ്പെട്ടിരിക്കുന്നു. ഗില്ലുകളിലെ സീലിയാ വിന്യാസത്തിലും ചിപ്പിയെ ബാഹ്യവസ്തുക്കളുമായി ബന്ധിപ്പിക്കുന്ന ഗുച്ഛഘടനയിലും ഇത് ഏറെ പ്രകടമാണ്. കവചങ്ങളെ ബന്ധിപ്പിക്കുന്ന ദന്തവിന്യാസത്തിലും മറ്റു ചില ഘടനാ സവിശേഷതകളിലും ഇവയ്ക്ക് പ്രോട്ടോബ്രാങ്ക് ഇരട്ടച്ചിപ്പികളുമായി സമാനതകൾ കാണുന്നുണ്ട്. ഇക്കാരണത്താൽ മുൻകാലങ്ങളിൽ ടാക്സോഡോണ്ടകളെ പ്രോട്ടോബ്രാങ്കുകളുമായി ചേർത്താണ് വർഗീകരിച്ചിരുന്നത്. എന്നാൽ ഇത്തരം സമാനതകൾ തികച്ചും ബാഹ്യം മാത്രമാണെന്നാണ് വിദഗ്ദ്ധാഭിപ്രായം. യഥാർഥ ലാമെല്ലിബ്രാങ്ക് ഉപവർഗത്തിലെ വേണ്ടത്ര പ്രത്യേകതകൾ ഉള്ള ഒരു ഗോത്രം ആയി ഇപ്പോൾ ടാക്സോഡോണ്ടകളെ വർഗീകരിച്ചിരിക്കുന്നത് ഇക്കാരണത്താലാണ്. 



</doc>
<doc id="134972" url="https://ml.wikipedia.org/wiki?curid=134972" title="ടാട്ടർ">
ടാട്ടർ

റഷ്യൻ ഫെഡറേഷനിലും പരിസര രാജ്യങ്ങളിലുമായി (പഴയ സോവിയറ്റ് യൂണിയൻ പ്രദേശത്ത്) വസിക്കുന്ന ഒരു ജനവിഭാഗമാണ് ടാട്ടർ (Tatar: , Old Turkic: ). ഇംഗ്ലീഷിൽ tartar (താർത്തർ) എന്നും പറയാറുണ്ട്.ഇവരിൽ ഭൂരിഭാഗവും സുന്നി മുസ്ലീങ്ങളാണ്. യുറാൾ അൾട്ടെയ്ക് വിഭാഗത്തിൽപ്പെട്ട തുർക്കി ഭാഷ സംസാരിക്കുന്നവരാണിവർ. ആദ്യകാലത്ത് ടാട്ടറുകൾ നാടോടികളായിരുന്നു. എ. ഡി. 5-ം ശതകത്തിൽ ഇവർ മംഗോളിയയിലുണ്ടായിരുന്നു. ടാട (ഡാഡ) എന്ന വർഗപ്പേരിൽ നിന്നുമാണ് ടാട്ടർ എന്ന പേര് ഉരുത്തിരിഞ്ഞതെന്നു കരുതപ്പെടുന്നു. 

13-ം ശതകത്തിൽ ഏഷ്യയിലും യൂറോപ്പിലും ആക്രമണം നടത്തിയ മംഗോൾ ഭരണാധികാരിയായ ജെങ്കിസ്ഖാന്റെ സേനയിൽ മംഗോളിയരോടൊപ്പം ടാട്ടറുകളും ഉണ്ടായിരുന്നു. ഈ യുദ്ധത്തിന്റെ ഫലമായി ടാട്ടറുകൾ റഷ്യ, ഉക്രെയിൻ, സൈബീരിയ തുടങ്ങിയ സ്ഥലങ്ങളിലെത്തി. ജെങ്കിസ്ഖാന്റെ സാമ്രാജ്യ വിപുലീകരണത്തെ തുടർന്ന് ചെറുമകൻ ബത്തുഖാൻ സ്ഥാപിച്ച ഗോൾഡൻ ഹോർഡ് (Golden Horde) എന്നറിയപ്പെടുന്ന സാമ്രാജ്യത്തിന്റെ ഭരണത്തിലൂടെ ടാട്ടറുകൾ റഷ്യൻ പ്രദേശങ്ങളിൽ മേല്ക്കോയ്മ പുലർത്തി. കിപ്ചാക് (Kipchak) ഖാനേറ്റ് എന്ന പേരിലും ഈ സാമ്രാജ്യം അറിയപ്പെട്ടിരുന്നു. കാലം പിന്നിട്ടതോടെ ഇവർ വോൾഗാ നദിയുടെ മധ്യ തീരഭാഗങ്ങളിലെ പ്രമുഖ ദേശീയ ജനവിഭാഗമായി മാറി. ടാട്ടറുകളുടെ സാമ്രാജ്യം 15-ം ശതകമായപ്പോഴേക്കും കസാൻ, ആസ്ത്രാഖാൻ, സിബിർ (സൈബീരിയ), ക്രിമിയ എന്നിങ്ങനെ പല ചെറുരാജ്യങ്ങളായി (ഖാനേറ്റ്) ശിഥിലമായിപ്പോയി. ടാട്ടറുകളുടെ പ്രദേശങ്ങളെ പശ്ചിമ യൂറോപ്യർ "ടാട്ടാറി" എന്നു വിളിച്ചിരുന്നു. സാർ (ഇവാൻ IV) ഭരണകാലത്തെ റഷ്യ 16-ം ശതകത്തിൽ പല ടാട്ടർ രാജ്യങ്ങളെയും കീഴടക്കി. അവശേഷിച്ച ടാട്ടർ രാജ്യമായ ക്രിമിയ 18-ം ശതകത്തിൽ റഷ്യയുടെ ഭാഗമായി. സോവിയറ്റ് യൂണിയൻ രൂപീകൃതമായതോടെ ടാട്ടറുകളെ അവിടത്തെ ഒരു പ്രത്യേക ജനവിഭാഗമായി അംഗീകരിച്ചു. 1991-ൽ സോവിയറ്റ് യൂണിയന്റെ ശിഥിലീകരണത്തോടെ രൂപീകൃതമായ നിരവധി ചെറുരാജ്യങ്ങളിലായി ടാട്ടറുകൾ വിഭജിക്കപ്പെടുകയും തന്മൂലം ദുർബലരായിത്തീരുകയും ചെയ്തു.



</doc>
<doc id="134977" url="https://ml.wikipedia.org/wiki?curid=134977" title="സി.എൻ.എൻ. ഹീറോസ്">
സി.എൻ.എൻ. ഹീറോസ്

ലോകമെമ്പാടുമായി, മറ്റുള്ളവരെ സഹായിക്കുന്നതിനു അനിതരസാധാരണമായ പ്രവർത്തനങ്ങൾ നടുത്തുന്ന വ്യത്യസ്തരായവരെ , പ്രേക്ഷകരുടെ നിർദ്ദേശാനുസരണം, അനേകായിരം പേരിൽ നിന്നും കണ്ടെത്തി ആദരിക്കുന്നതിനു 2007 മുതൽ അന്തർരാഷ്ട്ര ടെലിവിഷൻ ചാനലായ സി.എൻ.എൻ. നടത്തുന്ന മത്സരത്തിൽ, അവസാന ഘട്ടത്തിൽ എത്തുന്നവരെ സി.എൻ.എൻ. ഹീറോസ് എന്നാണു അറിയപ്പെടുന്നത്. ഇതിൽ നിന്നും ഒരാളെ, വോട്ടെടുപ്പിലൂടെ തനതു വർഷത്തെ ഹീറോ ആയി തിരഞ്ഞെടുത്ത്, വർഷാവസാനത്തോടെ നടത്തുന്ന അവാർഡ്ദാന ചടങ്ങ് തൽസമയ സംപ്രേഷണം ചെയ്യപ്പെടും. അന്റെർസൻ കൂപ്പർ ആണ് ഈ പരിപാടിയുടെ അവതാരകൻ. 
ഏറ്റവും മുന്നിലെത്തിയ 10 പേർ (ഇംഗ്ലീഷ് അക്ഷരമാല ക്രമത്തിൽ)

ഈ പാനലിൽ ഉൾപ്പെട്ടതിനു മാത്രമായി ഇവർക്കെല്ലാവർക്കും 11 ലക്ഷം രൂപ വീതം സമ്മാനമായി ലഭിക്കും . ഈ വർഷത്തെ ഹീറോ ആയി തിരഞ്ഞെടുക്കപ്പെടുന്ന തനതു വർഷ ഹീറോയ്ക്ക് 44 ലക്ഷം രൂപാകൂടി ലഭിക്കും. വോട്ടെടുപ്പിലൂടെ ആണ് വിജയിയെ കണ്ടെത്തുന്നത് . ഫല പ്രഖ്യാപനം, നന്ദി പ്രകാശനം എന്നിവ , 2010 നവംബർ 25 നു.



2007 ലെ തനതു വർഷത്തെ ഹീറോ ആയി ആരും തിരഞെടുക്കപ്പെട്ടില്ല.



</doc>
<doc id="134983" url="https://ml.wikipedia.org/wiki?curid=134983" title="ചതിക്കാത്ത ചന്തു">
ചതിക്കാത്ത ചന്തു

റാഫി മെക്കാർട്ടിന്റെ സംവിധാനത്തിൽ ജയസൂര്യ, ലാൽ, വിനീത്, സലീം കുമാർ, നവ്യ നായർ, ഭാവന എന്നിവർ പ്രധാനവേഷങ്ങളിൽ അഭിനയിച്ച് 2004-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് ചതിക്കാത്ത ചന്തു. ലാൽ ക്രിയേഷൻസിന്റെ ബാനറിൽ ലാൽ നിർമ്മിച്ച ഈ ചിത്രം വിതരണം ചെയ്തത് ലാൽ റിലീസ് ആണ്. റാഫി മെക്കാർട്ടിൻ ആണ് ചിത്രത്തിന്റെ രചന നിർവ്വഹിച്ചിരിക്കുന്നത്.

ഗിരീഷ് പുത്തഞ്ചേരി, സന്തോഷ് വർമ്മ എഴുതിയ ഗാനങ്ങൾക്ക് സംഗീതം പകർന്നത് അലക്സ് പോൾ ആണ്. പശ്ചാത്തലസംഗീതം ഒരുക്കിയിരിക്കുന്നത് ബേണി ഇഗ്നേഷ്യസ്. 



</doc>
<doc id="134994" url="https://ml.wikipedia.org/wiki?curid=134994" title="പാഞ്ചാലിക്കാടകൾ">
പാഞ്ചാലിക്കാടകൾ

പക്ഷികളെ ഉൾപ്പെടുത്തിയിട്ടുള്ള ഏവ്സ് (Aves) വർഗത്തിന്റെ ഒരു ഗോത്രമാണ് ടർണിസിഡെ (പാഞ്ചാലിക്കാടകൾ). ഇതിൽ ഒർട്ടിസെലോസ് (Ortyxelos), ടർണിക്സ് (Turnix) എന്നീ രണ്ടു ജീനസ്സുകളിലായി പതിനാറ് ഇനങ്ങളുണ്ട്.. ഒർട്ടിസെലോസ് മെയ്ഫ്രെനി (O.Meiffrenii), ടർണിക്സ് സിൽവാറ്റിക്ക (T.sylvatica), ടർണിക്സ് ടാൻകി (T.tanki) എന്നിവയാണ് പ്രധാനഇനങ്ങൾ . ആഫ്രിക്ക, സ്പെയിൻ, ഇറാൻ, ചൈന, ഇന്ത്യ, ആസ്ട്രേലിയ എന്നിവിടങ്ങളിലെ തുറസ്സായ പുൽമേടുകളിലും കൃഷിയിടങ്ങളിലും കണ്ടുവരുന്നു. ഇന്ത്യയിൽ ധാരാളമായി കാണപ്പെടുന്നത് ടർണിക്സ് ഡുസ്സുമിയറി (T.dussumieri) എന്നഇനമാണ്. മദ്ധ്യ കേരളത്തിൽ കാടപ്പക്ഷി എന്നാണ് ഈ ഇനത്തെ അറിയപ്പെടുന്നത്. മാംസത്തിനായി ഇവയെ വേട്ടയാടപ്പെടാറുണ്ട്‌ . 

തിത്തിരിപ്പക്ഷികളോടു സാദൃശ്യമുള്ള ചെറിയ പക്ഷികളാണ് ഈ ഗോത്രത്തിലുള്ളത്. എങ്കിലും ശരീരഘടന, പ്രജനനസ്വഭാവങ്ങൾ എന്നിവയിൽ ഇവ തിത്തിരിപ്പക്ഷികളിൽ നിന്നും വ്യത്യസ്തത പുലർത്തുന്നു. കാലിലെ പിൻവിരലില്ലാത്ത ഈ പക്ഷികളെ "അർധപാദം" ഉള്ളവ എന്നർഥത്തിൽ "ഹെമിപോഡ്" (Hemipod) എന്നും വിശേഷിപ്പിക്കാറുണ്ട്. അധികസമയവും തറയിൽതന്നെ കഴിഞ്ഞുകൂടുന്ന ഇവയ്ക്ക് വളഞ്ഞുകൂർത്ത ചെറിയ നഖങ്ങളുമുണ്ട്. ശരീരത്തിന് 11 മുതൽ 20 വരെ സെ. മീ. നീളം വരും. തൂവലുകൾക്ക് മങ്ങിയ തവിട്ടുനിറമാണ്. ഇടയ്ക്കിടെ ചാരനിറത്തിലോ മഞ്ഞകലർന്ന വെള്ളനിറത്തിലോ ഉള്ള പൊട്ടുകളും കാണപ്പെടുന്നു. വാലും ചിറകുകളും താരതമ്യേന ചെറുതാണ്; കൊക്ക് കുറുകിയതും. പെൺപക്ഷികൾക്ക് വലിപ്പവും വർണഭംഗിയും കൂടുതലാണ്. ധാന്യങ്ങൾ, കീടങ്ങൾ, ചെടികളുടെ ഇളംതണ്ടുകൾ എന്നിവയാണ് പ്രധാന ആഹാരം. തറയിൽ പുല്ലുകൾക്കിടയിൽ പുനമുണ്ടാക്കിയാണ് ഇവ മുട്ടയിടാറുള്ളത്. ഒരു പ്രാവശ്യം 3 മുതൽ 7 വരെ മുട്ടകളുണ്ടാവും. ഗോളാകൃതിയിലുള്ള മുട്ടകളിൽ മങ്ങിയ പ്രതലത്തിൽ തിളങ്ങുന്ന പൊട്ടുകളും കാണപ്പെടുന്നു. മുട്ടയിട്ടു കഴിഞ്ഞാലുടൻ പെൺപക്ഷി മുട്ടകളുടെ സംരക്ഷണം ആൺ പക്ഷിയെ ഏൽപ്പിച്ചശേഷം കൂടുവിട്ടുപോകുന്നു. 12-14 ദിവസം കൊണ്ട് മുട്ടകൾ വിരിഞ്ഞു കുഞ്ഞുങ്ങൾ പുറത്തുവരും. ചെറുവിത്തുകൾ, ചെറിയ കീടങ്ങൾ എന്നിവയാണ് ഇവയുടെ ആഹാരം. 4-6 മാസത്തിനകം ഇവ ലൈംഗികവളർച്ച കൈവരിക്കുന്നു.



</doc>
<doc id="134996" url="https://ml.wikipedia.org/wiki?curid=134996" title="മാഗ് ലെവ് ട്രെയിൻ">
മാഗ് ലെവ് ട്രെയിൻ

വൈദ്യുതകാന്തികത അടിസ്ഥാനമാക്കി പ്രവർത്തിക്കുന്ന ഒരു ട്രെയിൻ ആണ് മാഗ് ലെവ്‌ ട്രെയിൻ. വളരെ ശക്തി കൂടിയ വൈദ്യുത കാന്തങ്ങളാണ് ഈ ട്രെയിനിനെ ചലിപ്പിക്കുന്നത്. മാഗ്നറ്റിക് ലെവിറ്റേഷൻ എന്നതിന്റെ ചുരുക്കരൂപമാണ് മാഗ് ലെവ്. കാന്തത്തിന്റെ ഒരേ മണ്ഡലങ്ങൾ വികർഷിക്കപെടുന്നു എന്ന
വസ്തുതയാണ് ഇതിന്റെ പ്രവർത്തനത്തിന് അടിസ്ഥാനം. 

മാഗ് ലെവ് ട്രെയിനിന് എൻജിനില്ല.ഒരു വലിയ വൈദ്യുത ഊർജ്ജ കേന്ദ്രം,ലോഹ കമ്പികൾ പാകിയ ട്രാക്ക്‌,ട്രെയിനിന്റെ അടിയിൽ പിടിപ്പിച്ചിരിക്കുന്ന വലിയ കാന്തങ്ങൾ-ഇവയാണ് പ്രധാന ഭാഗങ്ങൾ. പാളത്തിലെ ലോഹ കമ്പികളിൽ സൃഷ്ടിക്കപ്പെടുന്ന കാന്തിക മണ്ഡലമാണ് ട്രെയിനിനെ ചലിപ്പിക്കുന്നത്.അങ്ങനെ മാഗ്നറ്റിക് ഫീൽഡിന്റെ പുഷ്-പുൾ എന്ന് ട്രെയിനിന്റെ സഞ്ചാരത്തെ വിളിക്കാം.

മാഗ് ലെവ് ട്രെയിനിന്റെ രേഖപ്പെടുത്തിയതിൽ വച്ചേറ്റവും കൂടിയ വേഗത മണിക്കൂറിൽ 581 കിലോമീറ്റർ ആണ്. 2003 ൽ ജപ്പാനിൽ വച്ചാണ്,ഫ്രാൻസിന്റെ ടി.ജി.വി (ട്രെയിൻ എ ഗ്രാന്റെ വിറ്റേസ) ട്രയിനിനിനെക്കളും മണിക്കൂറിൽ 6 കിലോമീറ്റർ അധികവേഗതയിലോടി റെക്കോർഡ്‌ സ്ഥാപിച്ചത്.

ആദ്യത്തെ വാണിജ്യാടിസ്ഥാനത്തിലുള്ള മാഗ് ലെവ് സർവീസ്,1984ൽ ബ്രിട്ടനിലെ ബർമിംഗ്ഹാം അന്തർദേശീയ വിമാനത്താവളത്തെയും ബർമിംഗ്ഹാം റെയിൽവേ സ്റ്റേഷനേയും തമ്മിൽ ബന്ധിപ്പിച്ചുകൊണ്ട്‌ തുടങ്ങിയ 600 മീറ്റർ ദൈർഘ്യമുള്ള സർവ്വീസ്‌ ആയിരുന്നു.

ഉയർന്ന നിർമ്മാണച്ചെലവാണ് മാഗ്‌ലെവ് ട്രെയിൻ സർവീസ് തുടങ്ങുന്നതിനുള്ള പ്രധാന തടസ്സം. മാഗ്‌ലെവ് ട്രെയിനുകളെ പിന്തുണക്കുന്നവരുടെ വാദം പരമ്പരാഗത ട്രെയിനുകൾ അതിവേഗത്തിൽ ഓടിക്കുമ്പോൾ ഉണ്ടാകുന്ന ഘർഷണം മൂലം വരുന്ന തേയ്മാനവും മറ്റു അറ്റകുറ്റപ്പണികളും മാഗ്‌ലെവ് ട്രെയിനുകളുടെ ഉപയോഗക്ഷമത കൈവരിക്കുന്നതിൽ നിന്ന് പരമ്പരാഗത ട്രെയിനുകളെ തടയുന്നു എന്നതാണ്. 

ലോകത്തു രണ്ട് മാഗ്‌ലെവ് സർവീസുകൾ മാത്രമേ ഇപ്പോൾ പൊതുഉപയോഗത്തിലുള്ളൂ. 2004 ഏപ്രിലിൽ ഷാങ്ങ്ഹായിൽ തുടങ്ങിയ മാഗ്‌ലെവ് സർവീസും, മാർച്ച് 2005ൽ ജപ്പാനിൽ തുടങ്ങിയ ലിനിമോ എന്ന പേരുള്ള മാഗ്‌ലെവ് സർവീസും ആണ് അവ.
ചൈനയിലെ ബീജിങ്ങിലും ദക്ഷിണകൊറിയയിലെ സോളിലെ ഇഞ്ചിയൺ വിമാനത്താവളത്തിലും ഇപ്പോൾ മാഗ്‌ലെവ് സർവീസ് തുടങ്ങാനുള്ള നിർമ്മാണ പ്രവർത്തനങ്ങൾ നടക്കുന്നു.


</doc>
<doc id="135006" url="https://ml.wikipedia.org/wiki?curid=135006" title="ത്വവാഫ്">
ത്വവാഫ്

ഇസ്‌ലാമിലെ ആരാധനാകർമങ്ങളിൽ അഞ്ചാമത്തേതായ ഹജ്ജിലെ ഒരു കർമമാണ് ത്വവാഫ്. കഅ്ബ തന്റെ ഇടതുവശത്ത് വരത്തക്കവിധം ഏഴ് പ്രവാശ്യം ചുറ്റുന്നതിനെയാണ് ത്വവാഫ് എന്നറിയപ്പെടുന്നത്. ആദ്യത്തെ മൂന്ന് പ്രദക്ഷിണത്തിൽ പാദങ്ങൾ അടുത്തടുത്ത് വെച്ച ധൃതിയിലും പിന്നീടുള്ള നാലെണ്ണം സാധാരണ നിലയിലുമാണ് നടക്കേണ്ടത്. ആരംഭത്തിൽ ഹജറുൽ അസ് വദിനെ ചുംബിക്കുകയോ സാധ്യമാകുന്ന രൂപത്തിൽ ആഗ്യം കാണിക്കുകയോ ചെയ്യേണ്ടതുണ്ട്.

ത്വവാഫിനിടയിൽ പ്രാർഥിക്കുകയും അവസാനിക്കുമ്പോൾ മഖാമു ഇബ്രാഹീമിനടത്ത് വെച്ച് രണ്ട് റക്അത്ത് നമസ്‌കരിക്കുകയും ചെയ്യുന്നു.


</doc>
<doc id="135016" url="https://ml.wikipedia.org/wiki?curid=135016" title="എസ്രായുടെ പുസ്തകം">
എസ്രായുടെ പുസ്തകം

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് എസ്രായുടെ പുസ്തകം. ഇതിന്റെ ആദിരൂപം, തുടർന്നു വരുന്ന നെഹമിയായുടെ പുസ്തകവുമായി ചേർന്ന്, എസ്രാ-നെഹമിയാ എന്ന പുസ്തകത്തിന്റെ ഭാഗമായിരുന്നു. ഈ ഇരട്ടഗ്രന്ഥം വേർതിരിക്കപ്പെട്ടത് ക്രിസ്തുവർഷത്തിലെ ആദ്യനൂറ്റാണ്ടുകളിലെന്നോ ആണ്. ബാബിലോണിലെ പ്രവാസത്തിനൊടുവിൽ യെരുശലേമിലേക്കുള്ള യഹൂദരുടെ മടക്കമാണ് ഈ കൃതിയുടെ വിഷയം. അതിലെ ആഖ്യാനത്തിൽ രണ്ടു ഘട്ടങ്ങൾ കാണാനാകും. പേർഷ്യൻ രാജാവായ സൈറസിന്റെ വാഴ്ചയുടെ ആദ്യവർഷമായ ക്രി.മു. 538-ൽ പ്രവാസികളുടെ ആദ്യഗണത്തിന്റെ യെരുശലേമിലേക്കുള്ള മടക്കവും, ഒന്നാം ദാരിയസ് രാജാവിന്റെ വാഴ്ചയുടെ ആറാം വർഷമായ ക്രി.മു. 515-ൽ യഹൂദരുടെ പുതിയ ദേവാലയത്തിന്റെ പൂർത്തീകരണവും സമർപ്പണവുമാണ് അദ്യഘട്ടത്തിലുള്ളത്. രണ്ടാം ഘട്ടത്തിന്റെ വിഷയം, ജനനേതാവായ എസ്രാ യെരുശലേമിൽ മടങ്ങിയെത്തുന്നതും യഹൂദജനതയെ യഹൂദേതരരുമായുള്ള വിവാഹബന്ധങ്ങൾ മൂലമുണ്ടായ "പാപ"-ത്തിൽ നിന്ന് മോചിപ്പിച്ച് വിശുദ്ധീകരിക്കാനുള്ള അദ്ദേഹത്തിന്റെ ശ്രമവുമാണ്.
പ്രവാസികളായ ഇസ്രായേല്യർക്കിടയിൽ നിന്നു നേതാക്കളെ തെരഞ്ഞെടുത്ത് ദൈവികദൗത്യത്തിനായി യെരുശലേമിലേക്കയക്കാൻ പേർഷ്യയിലെ രാജാവിനെ ഇസ്രായേലിന്റെ ദൈവം പ്രചോദിപ്പിച്ചുവെന്ന സങ്കല്പത്തിനു ചേരും വിധമാണ് എസ്രായുടെ പുസ്തകം എഴുതപ്പെട്ടിരിക്കുന്നത്. അതനുസരിച്ച്, ഒന്നിനു പിറകേയുള്ള മൂന്നു ദൗത്യങ്ങളിൽ മൂന്നു നേതാക്കൾ നിയുക്തരാകുന്നു: ആദ്യദൗത്യം ദേവാലയത്തിന്റെ പുനർനിർമ്മിതിയും രണ്ടാം ദൗത്യം, യഹൂദ സമൂഹത്തിന്റെ ശുദ്ധീകരണവും മൂന്നാം ദൗത്യം നഗരത്തെ ഒരു മതിലിൽ കെട്ടി സംരക്ഷിക്കുന്നതുമാണ്. ഇതിൽ നെഹമിയായുടെ നേതൃത്വത്തിലുള്ള മൂന്നാമത്തെ ദൗത്യം എസ്രായുടെ പുസ്തകത്തിന്റെ ഭാഗമല്ല. ഈ പുസ്തകത്തിന്റെ സമയരേഖയിൽ കടന്നുവരുന്ന വിവിധങ്ങളായ പ്രശ്നങ്ങളുടെ വിശദീകരണം തേടേണ്ടത് അതിന്റെ ദൈവശാസ്ത്രപദ്ധതിയിലാണ്. ക്രി.വ. 400-നടുത്ത് ആദിരൂപത്തിൽ പ്രത്യക്ഷപ്പെട്ടിരിക്കാവുന്ന ഈ കൃതി തുടർന്നു വന്ന നൂറ്റാണ്ടുകളിലെ തുടർച്ചയായ സംശോധനയ്ക്കു ശേഷം ക്രിസ്തുവർഷാരംഭത്തിനടുത്ത് വിശുദ്ധഗ്രന്ഥമായി അംഗീകരിക്കപ്പെട്ടു. 


</doc>
<doc id="135019" url="https://ml.wikipedia.org/wiki?curid=135019" title="ടാസ്മേനിയൻ ചെന്നായ്">
ടാസ്മേനിയൻ ചെന്നായ്

ഏറ്റവും വലിപ്പം കൂടിയ സഞ്ചിമൃഗമായിരുന്നു ടാസ്മേനിയൻ ചെന്നായ്ക്കൾ. ടാസ്മേനിയയിൽ മാത്രമേ ഇവ കാണപ്പെട്ടിരുന്നുള്ളു. തൈലസിനിഡേ (Thylacinidae) കുടുംബത്തിൽപ്പെടുന്നു. ശാസ്തീയ നാമം: തൈലസിനസ് സൈനോസെഫാലസ് (Thylacinus cynocephalus). തൈലസീൻ (Thylacine) ടാസ്മേനിയൻ ടൈഗർ (Tasmanian tiger) എന്നീ പേരുകളിലും ഇവ അറിയപ്പെടുന്നു.

ആസ്ട്രേലിയയിലെ നല്ലാർബോർ (Nullarbor) സമതലപ്രദേശങ്ങളിലെ ഗുഹകളിൽനിന്നും ടാസ്മേനിയൻ ചെന്നായുടെ 3300 വർഷം പഴക്കമുള്ള അസ്ഥികൂടം കണ്ടെത്തിയിരുന്നു. അക്കാലത്ത് ഇവിടങ്ങളിൽ ഇത്തരം ചെന്നായ്ക്കൾ ധാരാളമായി ജീവിച്ചിരുന്നുവെന്നതിനു തെളിവാണിത്. ന്യൂഗിനിയയിൽ നിന്നും തൈലസീനുകളുടെ ഫോസിലുകൾ കണ്ടെത്തിയിട്ടുണ്ട്. ടാസ്മേനിയായിൽ ധാരാളമായുണ്ടായിരുന്ന ഇത്തരം ചെന്നായ്ക്കളെ 1914-നു ശേഷം അപൂർവമായേ കാണാൻ കഴിഞ്ഞിരുന്നുള്ളു. കൂട്ടിലടച്ച് വളർത്തിയിരുന്ന ഏക അവസാന ചെന്നായ് 1936-ൽ ചത്തതോടെ ഇവയ്ക്ക് വംശനാശം സംഭവിച്ചു.

ടാസ്മേനിയൻ ചെന്നായ്ക്കൾക്ക് നായകളോടു രൂപസാദൃശ്യമുണ്ട്. നായയുടേതുപോലുള്ള തലയും കുറിയ കഴുത്തുമാണിവയ്ക്കുള്ളത്. തോൾവരെ 60 സെ. മീ. ഉയരം വരും. ശരീരത്തിന് 1.5 മീ. നീളമുണ്ടായിരിക്കും. വാലിന് 50 സെ.മീ. നീളമേയുള്ളു. പെട്ടെന്നു വളയാത്തതും ദൃഢതയുള്ളതുമായ വാൽ ഈ ജീവിയുടെ പ്രത്യേകതയാണ്. 15-35 കി. ഗ്രാം ശരീരഭാരമുണ്ടായിരുന്ന ഇവയുടെ മഞ്ഞ കലർന്ന തവിട്ടുനിറത്തോടുകൂടിയ ശരീരത്തിൽ കടുംതവിട്ടു നിറത്തിലുള്ള 16-18 വരകളുണ്ട്. പുറത്തും, പുഷ്ഠഭാഗത്തും, വാലിലുമാണ് വരകൾ കാണപ്പെട്ടിരുന്നത്. കാലുകൾക്ക് നീളം കുറവാണ്. കങ്കാരുവിനെപ്പോലെ ഇവയ്ക്കും പിൻകാലുകളും വാലും ഉപയോഗിച്ച് തറയിൽ നേരെ ഇരിക്കാൻ കഴിയും. ഈ അവസരത്തിൽ ഇവയുടെ വാൽ ഒരു സന്തുലനോപാധിയായി ഉപയോഗപ്പെടുത്തുന്നു. 2-3 മീ. ദൂരത്തിൽ വളരെ വേഗത്തിൽ ചാടാനും ഇവയ്ക്കു കഴിയുമായിരുന്നു.

പകൽ മുഴുവൻ വനത്തിലോ കുന്നിൻചരിവുകളിലോ വിശ്രമിക്കുന്ന ജീവി രാത്രിയിൽ ഒറ്റയായോ ജോടികളായോ ഇര തേടുന്നു. ഇരയെ പിൻതുടർന്ന് വേട്ടയാടുന്നതിനേക്കാൾ ഒളിച്ചിരുന്നു പിടിക്കുകയാണ് ഈ മാംസഭോജിയുടെ പതിവ്.

ഒരു പ്രസവത്തിൽ മൂന്നോ നാലോ കുഞ്ഞുങ്ങളുണ്ടായിരിക്കും. കുഞ്ഞുങ്ങളെ നാലു മാസക്കാലത്തോളം പെൺമൃഗത്തിന്റെ സഞ്ചിയിൽ സൂക്ഷിക്കുന്നു.

പകർച്ചവ്യാധികളും വേട്ടയാടലും തൈലസീനുകളുടെ തിരോധാനത്തിനു കാരണമായി. 1936-നു ശേഷം തൈലസീനുകൾ ജീവിച്ചിരുന്നതായി രേഖകളൊന്നും തന്നെയില്ല.

സിഡ്നിയിലെ ആസ്ട്രേലിയൻ മ്യൂസിയത്തിൽ പരിരക്ഷിക്കപ്പെട്ടിട്ടുള്ള ടാസ്മേനിയൻ ചെന്നായയുടെ ഡി എൻ എ യുടെ ആവർത്തിച്ചുള്ള വിഭജനം സാധ്യമാക്കി ക്ലോണിങ്ങിലൂടെ പുതിയ ഒരിനത്തെ സൃഷ്ടിച്ചെടുക്കാനുള്ള ശ്രമം നടക്കുന്നുണ്ട്. നല്ല പങ്ക് ജീവശാസ്ത്രകാരന്മാരും അസാധ്യമെന്നാണ് കരുതുന്നതെങ്കിലും മ്യൂസിയം ഭാരവാഹികൾ ശുഭാപ്തിവിശ്വാസത്തോടെ പരീക്ഷണങ്ങൾ തുടർന്നു കൊണ്ടിരിക്കുന്നു.




</doc>
<doc id="135024" url="https://ml.wikipedia.org/wiki?curid=135024" title="പന്നിമറ്റം">
പന്നിമറ്റം

തൊടുപുഴ നിയമസഭയിൽ പെടുന്ന വെള്ളിയാമറ്റം പഞ്ചായത്തിലെ, ഒരു ഗ്രാമം ആണ് പന്നിമറ്റം. കോട്ടയം ജില്ലയിലെ പല ഭാഗങ്ങളിൽ നിന്നും ഇരുപതാം നൂറ്റാണ്ടിന്റെ തുടക്കത്തിൽ കുടിയേറി പാർത്ത കർഷകരാണ് ഈ മേഖലയിൽ കൂടുതലും .വെള്ളിയാമറ്റം ഗ്രാമ പഞ്ചായത്തിലെ പഞ്ചായത്ത് ഓഫീസ്, കൃഷിഭവൻ എന്നിവ ഇവിടെ ആണ് സ്ഥിതി ചെയ്യുന്നത് . തൊടുപുഴ നഗരത്തിന്റെ കിഴക്ക് വശത്തായി, ഏകദേശം 18 km ദൂരെ ആണ് ഈ ഗ്രാമം


</doc>
<doc id="135035" url="https://ml.wikipedia.org/wiki?curid=135035" title="മായാബസാർ">
മായാബസാർ

തോമസ് സെബാസ്റ്റ്യന്റെ സംവിധാനത്തിൽ മമ്മൂട്ടി, കലാഭവൻ മണി, രാജൻ പി. ദേവ്, ഷീല, ടിസ്ക ചോപ്ര, യാമിനി ശർമ്മ എന്നിവർ പ്രധാനവേഷങ്ങളിൽ അഭിനയിച്ച് 2008-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് മായാബസാർ. അഖിൽ സിനിമാസിന്റെ ബാനറിൽ ശ്രീകല എൻ. നായർ നിർമ്മിച്ച ഈ ചിത്രം വിതരണം ചെയ്തത് ഓംകാർ ഫിലിംസ് ആണ്. ഈ ചിത്രത്തിന്റെ കഥ ഗോവിന്ദ്, രാംദാസ് എന്നിവരുടേതാണ്. തിരക്കഥ, സംഭാഷണം എന്നിവ നിർവ്വഹിച്ചത് ടി.എ. റസാഖ് ആണ്.

വയലാർ ശരത്ചന്ദ്രവർമ്മ എഴുതിയ ഗാനങ്ങൾക്ക് സംഗീതം പകർന്നത് രാഹുൽ രാജ് ആണ്. പശ്ചാത്തലസംഗീതം കൊടുത്തത് മോഹൻ സിതാര. ഗാനങ്ങൾ വിപണനം ചെയ്തത് അനഖ് ഓഡിയോസ്.



</doc>
<doc id="135037" url="https://ml.wikipedia.org/wiki?curid=135037" title="നെഹമിയയുടെ പുസ്തകം">
നെഹമിയയുടെ പുസ്തകം

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് നെഹമിയായുടെ പുസ്തകം. പേർഷ്യൻ രാജധാനിയിലെ ഒരുദ്യോഗസ്ഥനായിരുന്ന നെഹമിയ, താറുമാറായിക്കിടന്ന യെരുശലേമിന്റെ നഗരഭിത്തി പുനർനിർമ്മിക്കുന്നതും നഗരത്തേയും ജനങ്ങളേയും യഹൂദ ധാർമ്മികനിയമത്തിനു പുനർസമർപ്പിക്കുന്നതുമാണ് ഇതിന്റെ ഉള്ളടക്കം. നെഹമിയയുടെ സ്മരണകളുടെ രൂപത്തിലാണ് ഇതിന്റെ രചന. ഇതിൽ വിവരിച്ചിരിക്കുന്ന സംഭവങ്ങൾ ക്രി.മു. അഞ്ചാം നൂറ്റാണ്ടിന്റെ രണ്ടാം പകുതിയിൽ നടന്നവയാണ്. സ്മരണകളുടെ രൂപത്തിലുള്ള ഈ പുസ്തകത്തിന്റെ കേന്ദ്രഖണ്ഡം, ക്രി.മു. 400-നടുത്ത് എസ്രായുടെ പുസ്തകത്തിന്റെ ഉള്ളടക്കവുമായി സംയോചിപ്പിക്കപ്പെട്ടിരിക്കണം. അങ്ങനെ രൂപപ്പെട്ട സംയോജിതഗ്രന്ഥമായ എസ്രാ-നെഹമിയായുടെ സംശോധനം പേർഷ്യൻ വാഴ്ചയ്ക്കു ശേഷം വന്ന ഗ്രീക്കു ഭരണകാലത്ത് തുടർന്നു. എസ്രായുടേയും, നെഹമിയയുടേയും പുസ്തകങ്ങൾ വേർതിരിക്കപ്പെട്ടതു ക്രിസ്തുവർഷത്തിന്റെ ആദ്യനൂറ്റാണ്ടുകളിലെന്നോ ആണ്.
സൂസായിലെ കൊട്ടാരത്തിൽ പേർഷ്യൻ രാജാവിന്റെ പാനപാത്രവാഹകനായിരുന്ന നെഹമിയ യെരുശലേമിന്റെ നഗരഭിത്തികൾ താറുമാറായിക്കിടക്കുന്നതറിഞ്ഞ്, അതിനെ പുനരുദ്ധരിക്കാൻ നിശ്ചയിക്കുന്നതിലാണ് പുസ്തകത്തിന്റെ തുടക്കം. രാജാവ് നെഹമിയയെ യെരുശലേമിന്റെ പ്രവിശ്യാധികാരിയായി നിയോഗിക്കുന്നതോടെ അദ്ദേഹം അവിടേക്കു പോകുന്നു. യെരുശലേമിൽ അദ്ദേഹം ഇസ്രായേലിന്റെ ശത്രുക്കളുടെ എതിർപ്പിനെ നേരിട്ട് നഗരഭിത്തി പുനർനിർമ്മിക്കുകയും ജനസമൂഹത്തെ മോശെയുടെ നിയമത്തിനനുസരിച്ച് നവീകരിക്കുകയും ചെയ്യുന്നു. ഇടയ്ക്ക് സൂസാ സന്ദർശിച്ചു മടങ്ങി വന്ന നെഹമിയ, താൻ ഏർപ്പെടുത്തിയ നവീകരണങ്ങൾ ഉപേക്ഷിച്ച് ജനം പിന്നോക്കം പോയതായും അവർ യഹൂദേതര ഭാര്യമാരെ സ്വീകരിച്ചിരിക്കുന്നതായും കാണുന്നു. അതോടെ, അദ്ദേഹം യഹുദനിയമം നടപ്പാക്കാനായി യെരുശലേമിൽ സ്ഥിരതാമസമാക്കുന്നു. 


</doc>
<doc id="135042" url="https://ml.wikipedia.org/wiki?curid=135042" title="ഹാജറ">
ഹാജറ

ഈജിപ്തുകാരിയായ അടിമ സ്ത്രീയായിരുന്നു ഹാജർ (അറബി:هاجر). സന്താനങ്ങളില്ലാത്തതിനാൽ ഭാര്യയായ സാറയുടെ നിർദ്ദേശ പ്രകാരം ഹാജറിനെ ഭാര്യയായി സ്വീകരിക്കുകയായിരുന്നു ഇബ്റാഹീം നബി. അവരിൽ ജനിച്ച പുത്രനാണ് പ്രവാചകനായിരുന്ന ഇസ്മാഈൽ. ഇബ്രാഹീം നബി(അ)യുടെ ഭാര്യ സാറാ ബീവി(റ)യെ ഒരിക്കൽ അക്രമിയായ അന്നത്തെ രാജാവ് ആക്രമിക്കാൻ ശ്രമിച്ചു. ഭക്തയായ അവരെ അല്ലാഹു രക്ഷിച്ചു. ഇത് വെറുമൊരു സ്ത്രീയല്ലെന്ന് മനസ്സിലാക്കിയ രാജാവ് സാറാ ബീവിയോട് രക്ഷക്കായി കേണപേക്ഷിച്ചു. ബീവിയുടെ പ്രാർത്ഥനാ ഫലമായി അയാളുടെ പ്രവർത്തനരഹിതമായ കൈകൾ പൂർവ സ്ഥിതിയിലായി. തന്നെ രക്ഷിച്ചതിന് സമ്മാനമായി തനിക്കേറ്റവും ഇഷ്ടപ്പെട്ട വിശ്വസ്തയായ ഹാജറ എന്ന അടിമയെ സാറാ ബീവിക്ക് നൽകി രാജാവ് യാത്രയാക്കി.അങ്ങനെയാണ് ഹാജറ ബീവി ഇബ്രാഹിം നബിയുടെ അടുക്കലെത്തുന്നത്.
സാറാ ബീവി-ഇബ്രാഹീം(അ) ദമ്പതിമാർക്ക് അന്ന് സന്താനങ്ങൾ പിറന്നിരുന്നില്ല. അവർ ഭർത്താവിനോട്, തനിക്ക് ലഭിച്ച ഹാജറ എന്ന അടിമയെ വിവാഹം ചെയ്യാൻ നിർദ്ദേശിച്ചു. അങ്ങനെ അവർ പ്രവാചകൻ ഇബ്രാഹീമിന്റെ പത്നിയുമായി. 
ജലശൂന്യവും ഫലശൂന്യവുമായ മരുപ്രദേശമായിരുന്നു മക്ക. അതിനാൽ തന്നെ ജനശൂന്യവുമായിരുന്നു. ഇബ്രാഹീം നബി(അ) ദൈവ ഹിതത്താൽ തന്റെ പത്‌നിയെയും പിഞ്ചോമനയെയും ആ മരുഭൂവിൽ ഉപേക്ഷിച്ച് പ്രബോധന പ്രവർത്തനങ്ങൾക്കായി തിരിക്കാനുദ്ദേശിച്ചു. ഉടൻ പത്‌നി വിളിച്ചു. അല്ലയോ ഇബ്രാഹീം, വീട്ടുകാരോ കൂട്ടുകാരോ ഇല്ലാത്ത ഈ മരുഭൂവിൽ ഞങ്ങളെ തനിച്ചാക്കി എങ്ങോട്ടാണ് താങ്കൾ പോകുന്നത്? ഇബ്രാഹീം പ്രിയതമയുടെ വിളിക്കുത്തരം നൽകിയില്ല. കാരണം അല്ലാഹുവിന്റെ വാഗ്ദാനം നിറവേറ്റപ്പെടുക തന്നെ ചെയ്യും എന്ന് അദ്ദേഹത്തിന് ഉറപ്പുണ്ടായിരുന്നു. ദൈവകൽപനയാണെങ്കിൽ അതിൽ നിന്ന് തടയുക സാധ്യമല്ല എന്ന് അവൾക്ക് നല്ല ബോധ്യമുണ്ടായിരുന്നു. അവൾ ചോദിച്ചു: അല്ലാഹുവിന്റെ കൽപനയാണോ ഇത്! പ്രിയതമൻ അതെ എന്നു പ്രതിവചിച്ചു യാത്രയായി.

ദൈവസഹായത്തിലെ ഉറച്ച വിശ്വസം
അല്ലാഹുവിൽ അചഞ്ചലമായി വിശ്വസിച്ച ഹാജിറ അല്ലാഹുവിന്റെ വാഗ്ദാനം സത്യസന്ധമായി പുലരുമെന്ന് തിരിച്ചറിഞ്ഞു. ദൈവാനുസരണത്തിൽ തന്റെ ഭർത്താവിന്ന് തുണയേകാൻ എങ്ങനെ തനിക്ക് സാധിക്കും എന്നതിനെകുറിച്ച് അവൾ ചിന്തിച്ചുകൊണ്ടേയിരുന്നു. വാക്കുകളിടറാതെയും മനസ്സ് ചഞ്ചലമാവാതെയും അവൾ പറഞ്ഞു. ദൈവം നമ്മെ വെറുതെ വിടുകയില്ല. ഇബ്രാഹീം ഇരുകരങ്ങളുമുയർത്തി അല്ലാഹുവിനോട് പ്രാർഥിച്ചു. 'ഞങ്ങളുടെ നാഥാ! എന്റെ മക്കളിൽ ചിലരെ, കൃഷിയില്ലാത്ത ഈ താഴ്‌വരയിൽ, നിന്റെ ആദരണീയ മന്ദിരത്തിനടുത്ത് ഞാൻ താമസിപ്പിച്ചിരിക്കുന്നു. ഞങ്ങളുടെ നാഥാ! അവർ നമസ്‌കാരം നിഷ്ഠയോടെ നിർവഹിക്കാനാണത്. അതിനാൽ നീ ജനമനസ്സുകളിൽ അവരോട് അടുപ്പമുണ്ടാക്കേണമേ. അവർക്ക് ആഹാരമായി കായ്കനികൾ നൽകേണമേ. അവർ നന്ദി കാണിച്ചേക്കാം.'ഞങ്ങളുടെ നാഥാ! ഞങ്ങൾ മറച്ചുവെക്കുന്നതും തെളിയിച്ചുകാണിക്കുന്നതുമെല്ലാം നീയറിയുന്നു. അല്ലാഹുവിൽനിന്ന് മറഞ്ഞിരിക്കുന്നതായി ഒന്നുമില്ല ഭൂമിയിലും ആകാശത്തും.' (ഇബ്രാഹീം 3738).

കുടിവെള്ളവും മറ്റു പാഥേയവുമെല്ലാം തീർന്നു. പിഞ്ചുപൈതലിന്റെ പൈദാഹമകറ്റാൻ കുടിനീര് എവിടെയും കാണുന്നില്ല. ഉമ്മയുടെ മാറിടത്തിൽ നിന്നും പാല് ചുരത്തുന്നുമില്ല, കുട്ടി ദാഹം ശമിക്കാതെ അട്ടഹസിക്കാൻ തുടങ്ങി. വാൽസല്യനിധിയായ ഒരുമ്മയുടെ വിങ്ങുന്ന ഹൃദയവുമായി മലമടക്കുകൾക്കിടയിലൂടെ വെള്ളമന്വേഷിച്ച് അവൾ ഓടി. അവളെയും തന്റെ പിഞ്ചോമനയെയും രക്ഷിക്കാൻ ആരെങ്കിലുമുണ്ടോ എന്ന് അന്വേഷിച്ചു കൊണ്ട് സഫാ കുന്നിൻ മുകളിലേക്ക് ഹാജിറ ഓടിക്കയറി. വല്ല ഭക്ഷണ പാനീയങ്ങളും അവിടെയുണ്ടോ എന്നും അന്വേഷിച്ചു കൊണ്ടിരുന്നു. പക്ഷേ രക്ഷയില്ല. വേഗത്തിൽ തന്നെ മലയിറങ്ങി മർവയിലേക്ക് കുതിച്ചു.

ഏഴ് പ്രാവശ്യം ഇപ്രകാരം സഫാമർവക്കിടയിൽ അവൾ കയറിയിറങ്ങി. പരിക്ഷീണതയായി നിരാശയോടെ അവൾ തന്റെ കുഞ്ഞിന്റെയരികിലേക്ക് തിരിച്ചു. പ്രപഞ്ച നാഥൻ ജിബ്‌രീൽ(അ)നെ കുഞ്ഞിന്റെയരികിലേക്ക് അയച്ചു. കുഞ്ഞിന്റെ പാദമുദ്രയേറ്റ സ്ഥലത്ത് തന്റെ ചിറക് കൊണ്ട് അടിക്കുകയും അവിടെ നിന്നും ഉറവ പൊട്ടിയൊഴുകുകയും ചെയ്തു. ഇതുകണ്ട ഉമ്മ അല്ലാഹുവെ സ്തുതിച്ച് വെള്ളത്തിനരികിലേക്ക് കുതിച്ചുചെന്നു. അവൾ വെള്ളമെടുത്തു തന്റെ കരളിന്റെ കഷ്ണമായ മകന്റെ ജീവൻ രക്ഷിക്കാൻ വേണ്ടി പകർന്ന് നൽകി. വെള്ളം നിയന്ത്രണവിധേയമല്ലാത്ത രീതിയിൽ ഒഴുകിയപ്പോൾ അവൾ പറഞ്ഞു.. സം സം.. അടങ്ങൂ അടങ്ങൂ! അപ്രകാരം ആ അരുവിക്ക് സംസം എന്ന പേര് വന്നുചേർന്നു..

അവളായിരുന്നു ഇബ്രാഹീം നബിയുടെ പ്രിയ പത്‌നിയും ഇസ്മാഈൽ നബി(അ)യുടെ വാൽസല്യനിധിയായ മാതാവുമായ ഹാജിറ എന്ന മഹതി. ഇബ്രാഹീം നബി(അ) പ്രഥമ പത്‌നിയായ സാറയുമായി ഈജിപ്തിലേക്ക് ഹിജ്‌റ പോയപ്പോൾ മഹതിക്ക് ഈജിപ്തിലെ രാജാവ് സമ്മാനമായി നൽകിയതായിരുന്നു അവളെ. സാറക്ക് പ്രായാധിക്യമെത്തുകയും ഇനി സന്താനങ്ങളുണ്ടാവുകയില്ല എന്ന അവസ്ഥയെത്തിയപ്പോൾ സാറ തന്റെ ഭർത്താവിന് ഹാജിറയെ സമ്മാനിക്കുകയായിരുന്നു. ഇബ്രാഹീം നബി ഹാജിറയെ വിവാഹം കഴിച്ചു. അവൾ ഗർഭം ധരിക്കുകയും ഇസ്മാഈലിനെ പ്രസവിക്കുകയും ചെയ്തു. ഇത് പിന്നീട് യജമാനത്തിയായ സാറയുടെ രോഷത്തിനിടയാക്കി. തന്റെ സ്ഥാനത്ത് ഭർത്താവിന്റെ ഹൃദയത്തിൽ ഹാജിറ കയറിക്കൂടി എന്ന ഒരു നഷ്ടബോധം അവളിൽ ഉയിരെടുത്തു. ഹാജിറയെയും കൂട്ടി അവളിൽ നിന്നകന്നു കഴിയാൻ അവൾ അദ്ദേഹത്തോട് ആവശ്യപ്പെട്ടു. അപ്രകാരമാണ് അല്ലാഹുവിന്റെ കൽപനപ്രകാരം ഇബ്രാഹീം നബി ഹാജിറയുമായി മക്കാമണൽത്തട്ടിൽ എത്തുന്നത്. അല്ലാഹുവിന്റെ അപാരമായ അനുഗ്രഹത്താൽ അവളിലൂടെയും കുട്ടിയിലൂടെയും ലോകർക്ക് കൺകുളിർക്കുന്ന അനുഭവങ്ങൾ അല്ലാഹു പ്രദാനം ചെയ്യുകയുണ്ടായി.

കാലം അതിന്റെ ചാക്രികതയിൽ മുന്നോട്ടു ഗമിച്ചു. ഹാജിറക്കും ഇസ്മാഈലിനും അവരുടെ ഗോത്രമായ ജുർഹുമിൽ സന്താനങ്ങളുണ്ടായി. അവിടെ തന്നെ കഴിച്ചുകൂട്ടാൻ അവർ ഉദ്ദേശിച്ചു. സംസം ജലം അവരുടെ സ്ഥിരതാമസത്തിന് വഴിയൊരുക്കുകയും സൗകര്യപ്പെടുത്തുകയും ചെയ്തു. ആ കുട്ടി യുവാവായി വളർന്നു വലുതായി. അവരിൽ നിന്നും അറബി ഭാഷ പഠിക്കുകയും ചെയ്തു.

അനുസരണവും ദൈവകൽപന നടപ്പാക്കലും
വാർധക്യത്തിൽ കനിഞ്ഞരുളിയ സീമാന്ത പുത്രനായ ഇസ്മാഈൽ(അ) വളർന്നപ്പോൾ അവനെ ബലിയറുക്കാനുള്ള ദൈവകൽപനയെത്തി. സഹനശീലയും ദൈവപ്രീതി മാത്രം കാംക്ഷിക്കുന്നവളുമായ ഹാജിറ തന്റെ കരളിന്റെ കഷ്ണമായ പുത്രനെ അറുക്കാനിരിക്കുന്ന ഭർത്താവിനെയാണ് അഭിമുഖീകരിക്കുന്നത്. പിശാച് ഉമ്മയുടെ വാൽസല്യത്തെ ചൂഷണം ചെയ്തുകൊണ്ട് പ്രലോഭനമുണ്ടാക്കാൻ ശ്രമിക്കുകയുണ്ടായി. ഇബ്രാഹീം മകനെയും കൊണ്ട് എങ്ങോട്ടാണ് പോകുന്നത് എന്ന് നിനക്കറിയാമോ എന്ന് ചോദിച്ചു. അവൾ അറിയില്ല എന്ന് പ്രതികരിച്ചപ്പോൾ അറുക്കാനാണെന്ന് പിശാച് മന്ത്രിച്ചു. അവൾ പറഞ്ഞു. എന്നെക്കാൾ അവനോട് കൃപയുള്ളവനാണ് ഇബ്രാഹീം. തന്റെ നാഥൻ അപ്രകാരം കൽപിച്ചു എന്നാണ് അവൻ വാദിക്കുന്നത് എന്ന് പിശാച് പറഞ്ഞപ്പോൾ അവൾ പ്രതികരിച്ചു. നാഥന്റെ കൽപനയാണെങ്കിൽ അത് അനുസരിക്കുന്നതാണ് അത്യുത്തമം. സഹനശീലത്തോടെ ദൈവകൽപനക്ക് സന്നദ്ധയായ അവളുടെ ഇച്ഛാശക്തിക്ക് മുമ്പിൽ പിശാചിന്റെ കുതന്ത്രങ്ങൾ പരാജയപ്പെട്ടു. മിനുട്ടുകൾക്കകം ശുഭവാർത്തയുമായി ഭർത്താവ് അവളുടെ അടുത്തേക്ക് തിരിച്ചുവരുന്നു. മകന് പകരമായി അല്ലാഹു ബലിയറുക്കാൻ നൽകിയ ആടുകളുമായിട്ടായിരുന്നു അദ്ദേഹം വന്നത്. അപ്രകാരം അല്ലാഹുവിന്റെ കടുത്ത പരീക്ഷണത്തിൽ കുടുംബത്തിലെ എല്ലാ അംഗങ്ങളും പൂർണാർഥത്തിൽ വിജയിക്കുകയുണ്ടായി. 'അങ്ങനെ അവരിരുവരും കൽപനക്കു വഴങ്ങി. അദ്ദേഹമവനെ ചെരിച്ചു കിടത്തി. അപ്പോൾ നാം അദ്ദേഹത്തെ വിളിച്ചു: 'ഇബ്‌റാഹീമേ, 'സംശയമില്ല; നീ സ്വപ്നം സാക്ഷാൽക്കരിച്ചിരിക്കുന്നു.' അവ്വിധമാണ് നാം സച്ചരിതർക്ക് പ്രതിഫലം നൽകുന്നത്. ഉറപ്പായും ഇതൊരു വ്യക്തമായ പരീക്ഷണം തന്നെയായിരുന്നു. നാം അവനുപകരം ബലിയർപ്പിക്കാനായി മഹത്തായ ഒരു മൃഗത്തെ നൽകി. പിന്മുറക്കാരിൽ അദ്ദേഹത്തിന്റെ സൽക്കീർത്തി നിലനിർത്തുകയും ചെയ്തു (അസ്സ്വാഫ്ഫാത്ത് 103108). തന്റെ മകനെ അല്ലാഹു രക്ഷപ്പെടുത്തിയതിൽ ഹാജിറ മനം നിറഞ്ഞു സന്തോഷിക്കുകയും അല്ലാഹുവിന് നന്ദി പ്രകടിപ്പിക്കുകയും ചെയ്തു.

ഇതാണ് അനുസരണ ശീലയായ ഭാര്യയുടെ സുന്ദരമായ മാതൃകൾ പകർന്നു നൽകിയ, അദ്‌നാനികളുടേയും അറബികളുടേയും ഇസ്മാഈലിന്റെയും മാതാവായ ഹാജിറ. വാൽസല്യനിധിയായ ഉമ്മ, വിശ്വാസദാർഢ്യയായ മഹതി, ആത്മാർഥതയുടെ പ്രതീകം, ഭർത്താവിന്റെ അഭാവത്തിൽ സന്താനത്തെ പരിപാലിക്കുകയും നിർഭയത്വം നൽകിയ ധീരവനിത എന്നീ നിലയിലെല്ലാം ചരിത്രത്തിൽ തന്റെ ഇടം കണ്ടെത്തിയ മഹതിയായ ഹാജിറയെ കാലഘട്ടം തേടിക്കൊണ്ടിരിക്കുകയാണ്.

വിവ. അബ്ദുൽ ബാരി കടിയങ്ങാട്


</doc>
<doc id="135043" url="https://ml.wikipedia.org/wiki?curid=135043" title="എൽ.പി.ആർ. വർമ്മ">
എൽ.പി.ആർ. വർമ്മ

ലക്ഷ്മിപുരം കൊട്ടാരം പൂരം തിരുനാൾ രവിവർമ്മ (എൽ.പി.ആർ വർമ്മ എന്നറിയപ്പെടുന്നു). മലയാളത്തിലെ ചലച്ചിത്ര ഗാനരചയിതാവും, കവിയും, സംഗീതസംവിധായകനും, ഗായകനും, നടനുമാണ്‌. കർണാടക സംഗീതം അഭ്യസിച്ച ഇദ്ദേഹം നിരവധി സംഗീത കച്ചേരികൾ അവതരിപ്പിച്ചിട്ടുണ്ട്. "ഒളളതുമതി" എന്ന സിനിമയിലെ "അജ്ഞാത സഖി.. ആത്മസഖീ" എന്ന വയലാർ രാമവർമ്മ രചിച്ച ഗാനം സംഗീതസംവിധാനം നിർവഹിച്ചതിന് എൽ.പി.ആറിനു ആദ്യമായി ദേശീയ അവാർഡ് ലഭിച്ചു.

പരപ്പനാട് രാജവംശത്തിലാണ് എൽ.പി.ആർ വർമ്മ ജനിച്ചത്. ടിപ്പുവിന്റെ പടയോട്ടകാലത്ത് പഴയ തെക്കുംകൂർ ആസ്ഥാനമായിരുന്ന ചങ്ങനാശ്ശേരിയിൽ വടക്കൻ കേരളത്തിൽ നിന്നും വന്നു താമസിച്ചവരാണ് എൽ.പി.ആറിന്റെ പിൻതലമുറക്കാർ. ചങ്ങനാശ്ശേരിയിൽ വന്നു താമസിച്ച ഈ കുടുംബത്തിൽ നിന്നുമായിരുന്നു തിരുവിതാംകൂർ രാജകുമാരിമാർ വിവാഹം ചെയ്തിരുന്നത് (ആയില്യം തിരുനാൾ ഗൗരി ലക്ഷ്മി ബായി, ഭരണി തിരുനാൾ ലക്ഷ്മി ബായി). ചങ്ങനാശ്ശേരി പുഴവാത് ലക്ഷ്മീപുരം കൊട്ടാരത്തിൽ വാസുദേവൻ നമ്പൂതിരിപ്പാടിൻറേയും, മംഗളാ ബായിയുടേയും മകനായി 1927 ഫെബ്രുവരി 18ന് കുംഭമാസത്തിലെ പൂരം നക്ഷത്രത്തിൽ അദ്ദേഹം ജനിച്ചു. ഇദ്ദേഹത്തിന്റെ യഥാർത്ഥ പേര് ലക്ഷ്മിപുരം കൊട്ടാരം പൂരം തിരുനാൾ രവിവർമ്മ. ചങ്ങനാശ്ശേരിയിൽ തന്നെയാണ് അദ്ദേഹം ബാല്യകാലം കഴിച്ചു കൂട്ടിയത്. പ്രാഥമിക സ്കൂൾ പഠനം ചങ്ങനാശ്ശേരിയിൽ ആയിരുന്നു. ചങ്ങനാശ്ശേരി പെരുന്ന എൻ.എസ്‌.എസ്‌. സ്കൂളിൽ എസ്‌.എസ്‌.എൽ.സി. വരെ പഠിച്ചു. അതിനുശേഷം തിരുവനന്തപുരത്ത്‌ സ്വാതിതിരുനാൾ സംഗീത അക്കാദമിയിൽ മാവേലിക്കര വീരമണി അയ്യരുടേയും, മധുര കേശവ ഭാഗവതരുടേയും ശിക്ഷണത്തിൽ സംഗീതം അഭ്യസിച്ചു. അവിടെ നിന്നും അദ്ദേഹം ഗാനഭൂഷണം പാസ്സായി.

20 വയസ്സു മുതൽ സംഗീത കച്ചേരികൾ അവതരിപ്പിക്കാൻ തുടങ്ങിയിരുന്നു. കേരളാ തീയറ്റേഴ്സ്‌, കെ.പിഏ.സി തുടങ്ങിയ നാടക സമിതികൾക്കു വേണ്ടി സംഗീതസംവിധാനം ചെയ്തു. 1960 ൽപുറത്തിറങ്ങിയ 'സ്ത്രീ ഹൃദയ'മാണ്‌ ആദ്യ ചിത്രം. തന്റെ 33-ആം വയസ്സിൽ ഇറങ്ങിയ ഈ സിനിമയ്ക്കുവേണ്ടിയാണ് ആദ്യമായി സംഗീതം ചിട്ടപ്പെടുത്തിയത്. ആകെ 15 ചിത്രങ്ങൾക്കാണ്‌ അദ്ദേഹം സംഗീതമേകിയത്‌. 'ഉപാസന', 'വീടിനു പൊൻമണിവിളക്കു നീ' എന്നീ ഗാനങ്ങൾ അദ്ദേഹത്തിന്റെ സൃഷ്ടികളാണ്‌.

ഗായകൻ ജയചന്ദ്രനെ അനശ്വരമാക്കിയ ഉപാസന എന്ന ഒറ്റഗാനം മതി എൽ.പി.ആറിന്റെ മഹത്ത്വമറിയാൻ. വയലാറിന്റെ ധാരാളം ഗാനങ്ങൾക്ക് സംഗീതം നല്കിയത് എൽ.പി.ആർ ആയിരുന്നു. സംഗീതസംവിധായകനെന്ന നിലയിലും ഗായകനെന്ന നിലയിലും കേരളത്തിലെ സംഗീതരംഗത്ത് തിളങ്ങിയ വ്യക്തിയായിരുന്നു അദ്ദേഹം. തന്റെ അവസാന കാലഘട്ടത്തിൽ സംഗീത ഗവേഷണത്തിൽ മുഴുകിയിരിന്നിരുന്നു. കേരളസംഗീതത്തിന്റെ ആലാപനശൈലികളെപ്പറ്റിയുള്ള പ്രബന്ധരചനയിലായിരുന്നു അദ്ദേഹം. വയലാറുമായി ചേർന്ന് ഇദ്ദേഹമൊരുക്കിയ മറ്റൊരു അനശ്വരഗാനം കൂടിയുണ്ട്. അജ്ഞാതസഖീ... ആത്മസഖീ എന്ന ഗാനം. വയലാർ മരിക്കുന്നതിന്റെ തലേനാൾ എൽപിആറിന്റെ വീട്ടിലായിരുന്നു വിശ്രമം.


ജീവിത പങ്കാളി: ‌മായാറാണി വർമ്മ
മക്കൾ: പ്രേംകുമാർ, ശോഭാ നന്ദനവർമ്മ, ബീന, രാജ്കുമാർ

അവസാനകാലത്ത് മോശം ആരോഗ്യത്തിനിടയിലും എൽ.പി.ആർ. കച്ചേരികൾ അവതരിപ്പിച്ചിരുന്നു. ഇക്കാലത്ത് അദ്ദേഹം ഏതാനും ആൽബങ്ങൾക്കും സംഗീതസംവിധാനം നിർവ്വഹിച്ചു. 2003 ജൂലൈ 6-ന് തന്റെ 76ആം വയസ്സിൽ അദ്ദേഹം അന്തരിച്ചു. മൃതദേഹം പൂർണ ഔദ്യോഗിക ബഹുമതികളോടെ ചങ്ങനാശ്ശേരിയിലെ വീട്ടുവളപ്പിൽ സംസ്കരിച്ചു.

എൽ.പി.ആർ വർമ്മ ഫൌണ്ടേഷൻ അദ്ദേഹത്തിന്റെ ബഹുമാനാർത്ഥം തുടങ്ങീയ അവാർഡാണ് സംഗീത രത്നാകര അവാർഡ്. ആദ്യ "സംഗീത രത്നാകര പുരസ്കാരം" ലഭിച്ചത് ശ്രീ യേശുദാസിനായിരുന്നു.





</doc>
<doc id="135045" url="https://ml.wikipedia.org/wiki?curid=135045" title="അരീക്കോട് ബ്ലോക്ക് പഞ്ചായത്ത്">
അരീക്കോട് ബ്ലോക്ക് പഞ്ചായത്ത്

മലപ്പുറം ജില്ലയിൽ ഏറനാട് താലൂക്കിലാണ് 273.74 ചതുരശ്രകിലോമീറ്റർ വിസ്തീർണ്ണമുള്ള അരീക്കോട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1990-ൽ രൂപീകൃതമായ അരീക്കോട് ബ്ളോക്ക് പഞ്ചായത്തിന് 15 ഡിവിഷനുകളാണുള്ളത്.

ഫുട്ബോൾ രംഗത്ത് കേരളത്തിൽ പ്രശസ്തമായ ഒരു മേഖലയാണിത്. നിരവധി രാജ്യാന്തര-അന്തർസംസ്ഥാന ഫുട്ബോൾ കളിക്കാർ ഈ ബ്ലോക്ക് പരിധിയിൽ നിന്നും ഉയർന്നുവന്നിട്ടുണ്ട്.



അരീക്കോട് ബ്ലോക്ക് പഞ്ചായത്ത്<br>
അരീക്കോട് - 673639<br>
ഫോൺ : 0483 2850047<br>
ഇമെയിൽ : bpoakd@gmail.com



</doc>
<doc id="135046" url="https://ml.wikipedia.org/wiki?curid=135046" title="എസ്തേറിന്റെ പുസ്തകം">
എസ്തേറിന്റെ പുസ്തകം

എബ്രായ ബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഗ്രന്ഥങ്ങളിൽ ഒന്നാണ് എസ്തേറിന്റെ പുസ്തകം. 'പൂരിം' എന്ന പേരിൽ അറിയപ്പെടുന്ന യഹൂദാഘോഷത്തിനു പിന്നിലുള്ള കഥ ഈ പുസ്തകത്തിലാണ്. പൂരിം തിരുനാളിലെ സായാഹ്നത്തിലും അടുത്ത പ്രഭാതത്തിലും ഈ പുസ്തകത്തിന്റെ സമ്പൂർണ്ണപാഠം യഹൂദർ ഉറക്കെ വായിക്കുന്നു. യഹൂദർക്കെതിരെ പേർഷ്യൻ രാജാവിന്റെ കൊട്ടാരത്തിൽ നടന്ന ഒരുപജാപത്തിന്റേയും, തത്ഭലമായി ഉണ്ടാകാനിരുന്ന വംശഹത്യയിൽ നിന്ന്, സ്വന്തം വംശത്തിൽ പെട്ട ഒരു പേർഷ്യൻ രാജ്ഞിയുടെ ഇടപെടൽ യഹൂദരെ രക്ഷപെടുന്നതിന്റേയും കഥയാണിത്.

പേർഷ്യയിലെ രാജാവായ അഹാസ്വേരസിന്റെ വാഴ്ചയുടെ മൂന്നാം വർഷമാണ് ഈ ബൈബിൾ കഥയുടെ പശ്ചാത്തലം. എസ്തേറിന്റെ പുസ്തകത്തിന്റെ പിൽക്കാലത്തെ ഗ്രീക്ക്, എത്യോപ്യൻ പരിഭാഷകളും, "എസ്തേർ റബ്ബാ" എന്ന യഹൂദ വ്യാഖ്യാനവും അഹാസ്വേരസിനെ 'അർത്താസെർക്സസ്' എന്നു പേരുള്ള ഒരു രാജാവായി കണക്കാക്കുന്നു. ഒന്നാം നൂറ്റാണ്ടിലെ യഹൂദ ചരിത്രകാരനായ ജോസെഫസ്, പതിമൂന്നാം നൂറ്റാണ്ടിലെ ക്രിസ്തീയ ചരിത്രകാരൻ ബാർ ഹെബ്രായൂസ് എന്നിവരും ഈ നിലപാടു പിന്തുടരുന്നു. അഹാസ്വേരസ്, അർത്താസെർക്സസ് രണ്ടാമനാണെന്നു ബാർ ഹെബ്രായൂസ് കൃത്യമായി പറയുക പോലും ചെയ്യുന്നു. എങ്കിലും, അഹാസ്വേരസ് എന്ന പേര് പാശ്ചാത്യരേഖകളിൽ സെർക്സസ് (Xerxes) എന്നറിയപ്പെടുന്ന രാജാവിന്റേതാണെണെന്നും ഈ രണ്ടുപേരുകളും 'ഖഷായാർഷ' എന്ന പേർഷ്യൻ പേരിൽ നിന്നുത്ഭവിച്ചതാണെന്നും കരുതപ്പെടുന്നു. അഹാസ്വേരസ് ക്രി.മു. 486-465 കാലത്ത് ഭരണം നടത്തിയ സെർക്സസ് ഒന്നാമൻ ആയിരിക്കണം. 

കൊട്ടാരത്തിലെ ഉന്നതന്മാർക്കും തലസ്ഥാനത്തെ എല്ലാ നിവാസികൾക്കുമായി അഹാസ്വേരസ് രാജാവു നടത്തുന്ന വിരുന്നിലാണ് കഥ തുടങ്ങുന്നത്. അതിഥികൾക്കു മുൻപിൽ സന്നിഹിതയായി സൗന്ദര്യം പ്രദർശിപ്പിക്കാൻ രാജാവ് രാജ്ഞിയായിരുന്ന വഷ്ടിയോട് ആവശ്യപ്പെടുന്നു. രാജ്ഞി രാജാവിനെ അനുസരിക്കാതിരുന്നപ്പോൾ അദ്ദേഹം അവരെ രാജ്ഞിസ്ഥാനത്തു നിന്നു നീക്കുകയും പുതിയ രാജ്ഞിയെ കണ്ടെത്താനായി, രാജ്യത്തെ എല്ലാ യുവസുന്ദരികളേയും തനിക്കു മുൻപിൽ ഹജരാക്കാൻ ഉത്തരവിടുകയും ചെയ്യുന്നു. മാതാപിതാക്കൾ നഷ്ടപ്പെട്ടിരുന്നതിനാൽ ബന്ധുവായ മൊർദേകായിയുടെ സംരക്ഷണയിൽ വളർന്നു വന്നിരുന്ന യഹൂദ യുവതി എസ്തേർ ആ യുവതികളിൽ ഒരാളായിരുന്നു. എസ്തേറിനെ ഇഷ്ടപ്പെട്ട രാജാവ് അവളെ രാജ്ഞിയായി തെരഞ്ഞെടുക്കുന്നു. എന്നാൽ താൻ യഹൂദവംശജയാണെന്ന് അവൾ വെളിപ്പെടുത്തുന്നില്ല. താമസിയാതെ, രാജാവിനെ വധിക്കാനുള്ള ഒരുപജാപം മൊർദേകായ് വെളിച്ചത്തു കൊണ്ടു വന്നതിനാൽ ഉപജാപത്തിനുത്തരവാദികളെ കണ്ടെത്തി വധിക്കാനായി. രാജാവിനു മൊർദേകായ് ചെയ്ത ഉപകാരം രാജകീയ രേഖകളിൽ എഴുതപ്പെട്ടു.

അഹാസ്വേരസ്, ഹാമാൻ എന്നയാളെ തന്റെ പ്രധാനമന്ത്രിയാക്കുന്നു. കൊട്ടാരവാതിൽക്കൽ ഇരുന്നിരുന്ന മൊർദേകായ് അയാൾക്കു മുൻപിൽ കുമ്പിടാതിരുന്നതിനാൽ ഹാമാന്റെ അപ്രീതി നേടുന്നു. മൊർദേകായ് യഹൂദനാണെന്നറിഞ്ഞ ഹാമാൻ, അയാളേയും സാമ്രാജ്യത്തിലെ മുഴുവൻ യഹൂദരേയും വധിക്കാൻ പദ്ധതിയിടുന്നു. പതിനായിരം താലന്ത് വെള്ളി നൽകി അയാൾ ഈ പദ്ധതി നടപ്പാക്കാനുള്ള രാജസമ്മതം വാങ്ങുന്നു. തീരുമാനം നടപ്പാക്കാനുള്ള തിയതിക്കായി നറുക്കിട്ടപ്പോൾ നിശ്ചയമായത് ആദർ മാസം പതിമൂന്നാം തിയതിയാണ്. ഈ പദ്ധതി കേട്ടറിഞ്ഞ മൊർദേകായ് യഹൂദരോട് ദൈവകാരുണ്യത്തിനായി ഉപവാസം അനുഷ്ടിക്കാൻ ആവശ്യപ്പെടുന്നു. വിവരങ്ങൾ എസ്തേറിനെ അറിയിച്ച അയാൾ, സ്വജനങ്ങൾക്കു വേണ്ടി രാജസമക്ഷം ഇടപെടാൻ അവളോടാവശ്യപ്പെടുന്നു. വിളിക്കപ്പെട്ടല്ലാതെ രാജസന്നിധിയിൽ ചെല്ലുന്നതിനുള്ള വിലക്ക് ലംഘിക്കാൻ അവൾക്കു ഭയമായിരുന്നു. വധശിക്ഷ കിട്ടാവുന്ന കുറ്റമായിരുന്നു അത്. എന്നാൽ, അവൾ അത് ചെയ്തേ മതിയാവൂ എന്നു മൊർദേകായ് നിർബ്ബന്ധിക്കുന്നു. യഹൂദരോട്, തനിക്കൊപ്പം മൂന്നു ദിവസം ഉപവാസം അനുഷ്ടിക്കാൻ എസ്തേർ ആവശ്യപ്പെടുന്നു. മൂന്നാം ദിവസം അവൾ രാജസന്നിധിയിലെത്തുന്നു. രാജാവ് അവൾക്കു നേരെ ചെങ്കോൽ നീട്ടുന്നു. അവളിൽ അപ്രീതിയില്ല എന്നതിന്റെ സൂചനയായിരുന്നു അത്. രാജാവിനെ അവൾ ഹാമാനോടൊപ്പം ഒരു വിരുന്നിനു സന്നിഹിതനാകാൻ ക്ഷണിക്കുന്നു. വിരുന്നിൽ, അടുത്ത സായാഹ്നത്തിൽ തന്നോടൊപ്പം മറ്റൊരു വിരുന്നിൽ കൂടി പങ്കെടുക്കാൻ അവൾ അവരെ ക്ഷണിക്കുന്നു.

ഇതിനിടെ മൊർദേകായിയോടുള്ള അപ്രീതി വർദ്ധിച്ച ഹാമാൻ, അയാൾക്കായി കഴുമരം തീർക്കുന്നു. ആ രാത്രി ഉറക്കം കിട്ടാൻ ബുദ്ധിമുട്ടിയ രാജാവ്, ഉറക്കം കിട്ടാനായി പഴയ രാജകീയരേഖകൾ തന്നെ വായിച്ചുകേൾപ്പിക്കാൻ ആവശ്യപ്പെടുന്നു. കഴിഞ്ഞ ഗൂഢാലോചനയിൽ രാജാവിനെ രക്ഷിക്കാൻ മൊർദേകായ് ചെയ്ത സേവനവും വായനയിൽ ഉൾപ്പെട്ടു. തന്റെ ജീവൻ രക്ഷിച്ച മൊർദേകായിയ്ക്കു യാതൊരു പുരസ്കാരവും നൽകിയിട്ടില്ലെന്നും രാജാവ് മനസ്സിലാക്കി. വായനയ്ക്കിടയിൽ തന്റെ മുന്നിലെത്തിയ ഹാമാനോട് രാജാവ്, താൻ ബഹുമാനിക്കാൻ ആഗ്രഹിക്കുന്ന വ്യക്തിയോട് രാജാവ് എങ്ങനെ പെരുമാറണം എന്ന് ആരായുന്നു. ബഹുമാനിതനാകാൻ പോകുന്ന വ്യക്തി താൻ തന്നെയെന്നു ഹാമാൻ കരുതി. ആ വ്യക്തിയെ രാജകീയവസ്ത്രങ്ങൾ അണിയിച്ച്, രാജാശ്വത്തിന്മേലിരുത്തി "രാജപ്രീതിനേടിയവൻ ബഹുമാനിക്കപ്പെടുന്നതു കണ്ടാലും" എന്ന ആർപ്പുവിളിയോടെ പ്രദക്ഷിണമായി കൊണ്ടുനടക്കണം എന്നു ഹാമാൻ രാജാവിനെ ഉപദേശിച്ചു. എങ്കിൽ ആ വിധം ബഹുമാനമൊക്കെ മൊർദേകായിയൊടു ചെയ്യാൻ രാജാവ് ആവശ്യപ്പെട്ടപ്പോൾ ഹാമാൻ അത്ഭുതപ്പെട്ടു. മൊർദേകായിയെ കൊലമരത്തിലേറ്റനുള്ള ഹാമാന്റെ പദ്ധതി അങ്ങനെ നടപ്പാകാതെ വന്നു.

അന്നു രാത്രി രാജാവും ഹാമാനും എസ്തേറിന്റെ രണ്ടാമത്തെ വിരുന്നിൽ പങ്കെടുത്തു. വിരുന്നിനിടെ, താൻ യഹൂദവംശജ അണെന്നും താനുൾപ്പെടെയുള്ള യഹൂദരെ മുഴുവൻ നശിപ്പിക്കാൻ ഹാമാൻ പദ്ധതിയിട്ടിരിക്കുകയാണെന്നും എസ്തേർ രാജാവിനെ അറിയിച്ചു. കോപാക്രാന്തനായ രാജാവ് വിരുന്നുശാല വിട്ടുപോകുന്നു; അവിടെ തന്നെ നിന്ന ഹാമാൻ, എസ്തേറിന്റെ മുൻപിൽ വീണു തന്റെ ജീവൻ രക്ഷിക്കണം എന്നപേക്ഷിക്കുന്നു. ആ സമയം തന്നെ തിരിച്ചു വന്ന രാജാവ് കരുതിയത്, ഹാമാൻ രാജ്ഞിയെ ആക്രമിക്കുകയാണെന്നാണ്; അങ്ങനെ രോഷം പെരുത്ത രാജാവ്, ഹാമാനെ, മൊർദേകായിക്കു വേണ്ടി അയാൾ തീർത്ത കൊലമരത്തിലേറ്റി കൊല്ലാൻ ഉത്തരവിടുന്നു. യഹൂദർക്കെതിരേയുള്ള പഴയ രാജശാസനം പിൻവലിക്കുക സാധ്യമല്ലായിരുന്നു. എന്നാൽ അവർക്കെതിരെയുള്ള ആക്രമണത്തിൽ സ്വരക്ഷയ്ക്കു വേണ്ടതു ചെയ്യാൻ രാജാവ് യഹൂദരെ അനുവദിച്ചു. അതിനാൽ നിശ്ചയിക്കപ്പെട്ടിരുന്ന ദിനമായ ആദർ മാസം 13-ആം തിയതി ഹാമാന്റെ 10 പുത്രന്മാർ ഉൾപ്പെടെ 500 ആക്രമകാരികൾ കൊല്ലപ്പെട്ടു. തുടർന്ന് 75,000 പേർഷ്യാക്കാരെ യഹൂദർ വധിച്ചു. എങ്കിലും അവർ കൊള്ളമുതലൊന്നും കയ്യടക്കിയില്ല. തുടർന്ന് അഹാസ്വേരസിന്റെ കൊട്ടാരത്തിൽ പ്രാമാണികത നേടിയ മൊർദേകായ്, യഹൂദരുടെ വിമോചനത്തിന്റെ സ്മരണക്കായി ഒരു വാർഷികോത്സവം ഏർപ്പെടുത്തി.




</doc>
<doc id="135047" url="https://ml.wikipedia.org/wiki?curid=135047" title="കൊണ്ടോട്ടി ബ്ലോക്ക് പഞ്ചായത്ത്">
കൊണ്ടോട്ടി ബ്ലോക്ക് പഞ്ചായത്ത്

മലപ്പുറം ജില്ലയിൽ തിരൂരങ്ങാടി, ഏറനാട് എന്നീ താലൂക്കുകളിലായാണ് 212.68 ചതുരശ്രകിലോമീറ്റർ വിസ്തീർണ്ണമുള്ള കൊണ്ടോട്ടി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 
അരീക്കോട്, മലപ്പുറം, വേങ്ങറ, തിരൂരങ്ങാടി, കോഴിക്കോട് ബ്ലോക്ക് പഞ്ചായത്തുകളാണ് കൊണ്ടോട്ടി ബ്ലോക്ക് പഞ്ചായത്തിന്റെ അതിരുകൾ.

കൊണ്ടോട്ടി ബ്ലോക്ക് പഞ്ചായത്ത്<br>
കൊണ്ടോട്ടി - 673638<br>
ഫോൺ : 0483 2712084<br>
ഇമെയിൽ : nregakdy@gmail.com


 

</doc>
<doc id="135048" url="https://ml.wikipedia.org/wiki?curid=135048" title="കുറ്റിപ്പുറം ബ്ലോക്ക് പഞ്ചായത്ത്">
കുറ്റിപ്പുറം ബ്ലോക്ക് പഞ്ചായത്ത്

മലപ്പുറം ജില്ലയിൽ തിരൂർ താലൂക്കിലാണ് കുറ്റിപ്പുറം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1962-ൽ നിലവിൽ വന്ന കുറ്റിപ്പുറം ബ്ളോക്കിന് 162.43 ചതുരശ്രകിലോമീറ്റർ വിസ്തീർണ്ണമാണുള്ളത്.
കുറ്റിപ്പുറം ബ്ലോക്ക് പഞ്ചായത്ത്<br>
തൊഴുവാനൂർ - 676557<br>
ഫോൺ : 0494 2644310<br>
ഇമെയിൽ : bdoktpm@gmail.com


 

</doc>
<doc id="135051" url="https://ml.wikipedia.org/wiki?curid=135051" title="മലപ്പുറം ബ്ലോക്ക് പഞ്ചായത്ത്">
മലപ്പുറം ബ്ലോക്ക് പഞ്ചായത്ത്

മലപ്പുറം ജില്ലയിൽ ഏറനാട്, തിരൂർ, തിരൂരങ്ങാടി താലൂക്കുകളിലായാണ് 174.3 ചതുരശ്രകിലോമീറ്റർ വിസ്തീർണ്ണമുള്ള മലപ്പുറം ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1970-ൽ ആണ് മലപ്പുറം ബ്ളോക്ക് രൂപീകൃതമായത്. അറവങ്കര ഡിവിഷനിൽ നിന്നും തെരഞ്ഞെടുക്കപ്പെട്ട കെ.സലീന ടീച്ചറാണ് നിലവിൽ മലപ്പുറം ബ്ലോക്ക് പഞ്ചായത്ത് പ്രസിഡണ്ട്.


മലപ്പുറം ബ്ലോക്ക് പഞ്ചായത്ത്<br>
ഡൌൺഹിൽ - 676519<br>
ഫോൺ : 0483 2734909<br>
ഇമെയിൽ : bdompm@yahoo.co.in


 

</doc>
<doc id="135052" url="https://ml.wikipedia.org/wiki?curid=135052" title="ടപ്പ">
ടപ്പ

പഞ്ചാബി, സിന്ധി, ബംഗാളി തുടങ്ങിയ ഉത്തരേന്ത്യൻ ഭാഷകളിൽ 18-ഉം 19-ഉം ശതകങ്ങളിൽ പ്രചാരം നേടിയ ഒരു ഗാനകാവ്യശാഖയാണ് ടപ്പ. ദ്രുപദ്, ഖയാൽ എന്നീ ഗാനരീതികളുടെ സംക്ഷിപ്തരൂപവുമായി ബന്ധപ്പെട്ട ശൈലിയാണ് ടപ്പയ്ക്കുള്ളത്. വളരെകുറച്ചു വരികളിൽ ആവിഷ്കൃതമാകുന്ന പ്രേമഭാവനയും ഗാനാത്മകതയും ടപ്പകളെ ആകർഷകങ്ങളാക്കുന്നു. കാമുകീകാമുകന്മാരുടെ പ്രണയസല്ലാപവർണനയാണ് ഇതിലെ പ്രധാനപ്പെട്ട ഉള്ളടക്കം.

18-ം ശതകത്തിൽ പഞ്ചാബിലും സിന്ധിലും സാരി മിയയുടെ ടപ്പകൾ വളരെ പ്രചാരം നേടിയിരുന്നു. സിന്ധിഭാഷയിൽ നാരായൺ ശ്യാം രചിച്ച ടപ്പകൾ പ്രശസ്തങ്ങളാണ്. പഞ്ചാബി ഭാഷയിലെ ടപ്പകളിൽ ആദ്യത്തെ വരിയിലെ വാക്കുകൾ പിന്നീടു പിന്നീടുള്ള പല വരികളിലും ആവർത്തിച്ചുവരുന്ന രീതി കാണാം. ഈ രീതിയിലുള്ള ഒരു ടപ്പയുടെ മാതൃക താഴെച്ചേർക്കുന്നു:

വടക്കു പടിഞ്ഞാറൻ ഭാരതത്തിൽ ഒട്ടകത്തിന്റെ പുറത്തു യാത്ര ചെയ്തിരുന്നവരുടെ പ്രിയപ്പെട്ട ഗാനശാഖയായി ടപ്പ അറിയപ്പെട്ടിരുന്നു. വേഗതയേറിയ ചടുലമായ താളവിന്യാസം ഈ ഗാനശാഖയുടെ സവിശേഷതയാണ്. താരതമ്യേന വേഗത കുറഞ്ഞ താളവിന്യാസമുള്ള ഗസലിനെപ്പോലെ ടപ്പയും പേർഷ്യൻ ഗാനശാഖയുടെ ഭാഗമായി കണക്കാക്കപ്പെടുന്നു. എന്നാൽ ദ്രുപദ്, ഖയാൽ തുടങ്ങിയ ഗാനരീതികളുടെ സ്വാധീനത വടക്കേ ഇന്ത്യയിൽ ആധുനികകാലത്തും തുടർന്നുവരുന്നുണ്ടെങ്കിലും ടപ്പയുടെ ഗാനശൈലിക്ക് അത്രത്തോളം പ്രചാരം പിൽക്കാലത്ത് ലഭിച്ചില്ല.

ബംഗാളിൽ ഈ ഗാനകാവ്യശാഖയ്ക്ക് പ്രചാരം നൽകിയത് രാം നിധി ഗുപ്തയാണ് (1738-1825). നിധിബാബു എന്നറിയപ്പെട്ടിരുന്ന ഇദ്ദേഹം ഹിന്ദിസാഹിത്യത്തിലും ഹിന്ദുസ്ഥാനിസ്സംഗീതത്തിലും നിപുണനായിരുന്നെങ്കിലും തന്റെ കവിപ്രതിഭയും സംഗീതവൈദഗ്ദ്ധ്യവും ബംഗാളിഭാഷയിൽ ടപ്പകൾ രചിക്കുന്നതിനുവേണ്ടിയായിരുന്നു വിനിയോഗിച്ചത്. നിധിബാബുവിന്റെ ചില ടപ്പകളിൽ വിരഹവേദനയുടെ ആവിഷ്കാരവും കാണാം. ബംഗാളിയിൽ ടപ്പകൾ രചിച്ച മറ്റൊരു പ്രസിദ്ധ കവി ശ്രീധർ കഥക് ആണ്. ബംഗാളിലെ ഒരു ഗാനാത്മക കലാരൂപമായ കബിഗാനിൽ (കവിഗാനം) രണ്ടോ മൂന്നോ വരികളുള്ള ടപ്പകൾ ഉൾപ്പെടുത്തി ആ കലാരൂപത്തിന് ഭാവാത്മകമേന്മ പ്രദാനം ചെയ്യാറുണ്ടായിരുന്നു. നിധിബാബുവിന്റെ ടപ്പകൾ പൂർണമായി മനസ്സിലാക്കുന്നതിന് സംഗീതനൈപുണ്യം ആവശ്യമായിരുന്നതിനാൽ അദ്ദേഹത്തിന്റെ ടപ്പകൾക്ക് ജനകീയ സാഹിത്യത്തിൽ വിപുലമായ സ്ഥാനം ലഭിച്ചില്ല. ഒരു ഗാനസാഹിത്യശാഖ എന്ന നിലയിൽ ടപ്പ ഇപ്പോഴും സജീവമാണ്.

രവീന്ദ്രനാഥ ടാഗോർ രചിച്ചിട്ടുള്ള ഗാനങ്ങളിൽ ടപ്പ ഗാനശൈലിയുടെ മനോഹരമായ പ്രയോഗം കാണാം. സാഹിത്യത്തിലെന്ന പോലെ ഗാനമാതൃകകളുടെ ആവിഷ്കരണത്തിലും തനതായ പ്രതിഭ തെളിയിച്ചിരുന്ന ടാഗോർ ദ്രുപദ്, തുമ്രി, ടപ്പ തുടങ്ങിയ ഗാനമാതൃകകളെ തന്റെ ഗാനങ്ങളിലൂടെ അനശ്വരമാക്കിയിട്ടുണ്ട്.



</doc>
<doc id="135054" url="https://ml.wikipedia.org/wiki?curid=135054" title="മങ്കട ബ്ലോക്ക് പഞ്ചായത്ത്">
മങ്കട ബ്ലോക്ക് പഞ്ചായത്ത്

മലപ്പുറം ജില്ലയിലെ പെരിന്തൽമണ്ണ താലൂക്കിലാണ് 239.71 ചതുരശ്രകിലോമീറ്റർ വിസ്തീർണ്ണമുള്ള മങ്കട ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1960-ൽ ആണ് മങ്കട ബ്ളോക്ക് പഞ്ചായത്ത് രൂപീകൃതമാകുന്നത്.



മങ്കട ബ്ലോക്ക് പഞ്ചായത്ത്<br>
രാമപുരം - 679350<br>
ഫോൺ : 04933 282034<br>
ഇമെയിൽ : nregamkd@gmail.com


 

</doc>
<doc id="135055" url="https://ml.wikipedia.org/wiki?curid=135055" title="നിലമ്പൂർ ബ്ലോക്ക് പഞ്ചായത്ത്">
നിലമ്പൂർ ബ്ലോക്ക് പഞ്ചായത്ത്

മലപ്പുറം ജില്ലയിൽ, നിലമ്പൂർ താലൂക്കിലാണ് 1080.57 ചതുരശ്രകിലോമീറ്റർ വിസ്തീർണ്ണമുള്ള നിലമ്പൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1982 മാർച്ച് ഒന്നിന് രൂപീകൃതമായ നിലമ്പൂർ ബ്ളോക്ക് പഞ്ചായത്തിന് 18 ഡിവിഷനുകളുണ്ട്.

നിലമ്പൂർ ബ്ലോക്ക് പഞ്ചായത്ത്<br>
ചന്തക്കുന്ന് - 679842<br>
ഫോൺ : 04931 220429<br>
ഇമെയിൽ : bdonbr@gmail.com


 

</doc>
<doc id="135056" url="https://ml.wikipedia.org/wiki?curid=135056" title="പെരിന്തൽമണ്ണ ബ്ലോക്ക് പഞ്ചായത്ത്">
പെരിന്തൽമണ്ണ ബ്ലോക്ക് പഞ്ചായത്ത്

മലപ്പുറം ജില്ലയിൽ പെരിന്തൽമണ്ണ താലൂക്കിലാണ് 231.79 ചതുരശ്രകിലോമീറ്റർ വിസ്തീർണ്ണമുള്ള പെരിന്തൽമണ്ണ ബ്ളോക്ക് സ്ഥിതി ചെയ്യുന്നത്. 1964-ലാണ് പെരിന്തൽമണ്ണ വികസന ബ്ളോക്ക് നിലവിൽ വന്നത്.


പെരിന്തൽമണ്ണ ബ്ലോക്ക് പഞ്ചായത്ത്<br>
പെരിന്തൽമണ്ണ - 679322<br>
ഫോൺ : 04933 227402<br>
ഇമെയിൽ : bdoptmmlp@bsnl.in


 

</doc>
<doc id="135057" url="https://ml.wikipedia.org/wiki?curid=135057" title="പെരുമ്പടപ്പ് ബ്ലോക്ക് പഞ്ചായത്ത്">
പെരുമ്പടപ്പ് ബ്ലോക്ക് പഞ്ചായത്ത്

മലപ്പുറം ജില്ലയിൽ പൊന്നാനി താലൂക്കിലാണ് 90.59 ചതുരശ്രകിലോമീറ്റർ വിസ്തീർണ്ണമുള്ള പെരുമ്പടപ്പ് ബ്ളോക്ക് പഞ്ചായത്ത് സ്ഥിതി ചെയ്യുന്നത്. അഞ്ചു ഗ്രാമപഞ്ചായത്തുകൾ ഉൾപ്പെടുന്ന പെരുമ്പടപ്പ് ബ്ളോക്ക് പഞ്ചായത്തിന് 12 ഡിവിഷനുകളാണുള്ളത്.

പെരുമ്പടപ്പ് ബ്ലോക്ക് പഞ്ചായത്ത്<br>
പെരുമ്പടപ്പ് - 679580<br>
ഫോൺ : 0494 2670274<br>
ഇമെയിൽ : bdoperumpadappa@gmail.com


 

</doc>
<doc id="135058" url="https://ml.wikipedia.org/wiki?curid=135058" title="പൊന്നാനി ബ്ലോക്ക് പഞ്ചായത്ത്">
പൊന്നാനി ബ്ലോക്ക് പഞ്ചായത്ത്

മലപ്പുറം ജില്ലയിൽ, പൊന്നാനി താലൂക്കിലാണ് 99.49 ചതുരശ്രകിലോമീറ്റർ വിസ്തീർണ്ണമുള്ള പൊന്നാനി ബ്ളോക്ക് പഞ്ചായത്ത് സ്ഥിതി ചെയ്യുന്നത്. 

പൊന്നാനി ബ്ലോക്ക് പഞ്ചായത്ത്<br>
എടപ്പാൾ - 676576<br>
ഫോൺ : 0494 2680271<br>
ഇമെയിൽ : bdo_ponanani@yahoo.com



</doc>
<doc id="135060" url="https://ml.wikipedia.org/wiki?curid=135060" title="താനൂർ ബ്ലോക്ക് പഞ്ചായത്ത്">
താനൂർ ബ്ലോക്ക് പഞ്ചായത്ത്

മലപ്പുറം ജില്ലയിൽ, തിരൂർ താലൂക്കിലാണ് 116.78 ചതുരശ്രകിലോമീറ്റർ വിസ്തീർണ്ണമുള്ള താനൂർ ബ്ലോക്ക് പഞ്ചായത്ത് സ്ഥിതി ചെയ്യുന്നത്. താനൂർ ബ്ലോക്ക് പഞ്ചായത്തിന് 17 ഡിവിഷനുകളാണുള്ളത്.


താനൂർ ബ്ലോക്ക് പഞ്ചായത്ത്<br>
താനൂർ - 676302<br>
ഫോൺ : 0494 2440297<br>
ഇമെയിൽ : bdotnr@yahoo.in


 

</doc>
<doc id="135063" url="https://ml.wikipedia.org/wiki?curid=135063" title="തിരൂരങ്ങാടി ബ്ലോക്ക് പഞ്ചായത്ത്">
തിരൂരങ്ങാടി ബ്ലോക്ക് പഞ്ചായത്ത്

മലപ്പുറം ജില്ലയിലെ തിരൂരങ്ങാടി താലൂക്കിലാണ് 142.1 ചതുരശ്ര കിലോമീറ്റർ വിസ്തീർണ്ണമുള്ള തിരൂരങ്ങാടി ബ്ലോക്ക് പഞ്ചായത്ത് സ്ഥിതി ചെയ്യുന്നത്. 
കോഴിക്കോട്, കൊണ്ടോട്ടി, വേങ്ങര, താനൂർ എന്നീ ബ്ലോക്കുകളും അറബിക്കടലുമാണ് തിരൂരങ്ങാടി ബ്ലോക്ക് പഞ്ചായത്തിന്റെ അതിരുകൾ.

തിരൂരങ്ങാടി ബ്ലോക്ക് പഞ്ചായത്ത്<br>
തിരൂരങ്ങാടി - 676306<br>
ഫോൺ : 0494 2460260<br>
ഇമെയിൽ : bdotirurangadi@gmail.com


 

</doc>
<doc id="135064" url="https://ml.wikipedia.org/wiki?curid=135064" title="കണ്ണൂർ ബ്ലോക്ക് പഞ്ചായത്ത്">
കണ്ണൂർ ബ്ലോക്ക് പഞ്ചായത്ത്

കണ്ണൂർ ജില്ലയിലെ നാല് ഗ്രാമപഞ്ചായത്തുകൾ ചേർന്ന ഒരു ബ്ലോക്ക് പഞ്ചായത്താണ് കണ്ണൂർ ബ്ലോക്ക് പഞ്ചായത്ത്. ചിറക്കൽ, വളപട്ടണം, അഴീക്കോട് പാപ്പിനിശ്ശേരി എന്നീ നാലു ഗ്രാമപഞ്ചായത്തുകളാണ് ഈ ബ്ലോക്ക് പഞ്ചായത്തിൽ ഉൾപ്പെടുന്നത്. 
47.72 ചതുരശ്രകിലോമീറ്റർ വിസ്തീർണ്ണമുള്ള ഈ ബ്ലോക്ക് പഞ്ചായത്തിൽ ആകെ 13 വാർഡുകൾ ഉൾപ്പെടുന്നു.



</doc>
<doc id="135067" url="https://ml.wikipedia.org/wiki?curid=135067" title="വേങ്ങര ബ്ലോക്ക് പഞ്ചായത്ത്">
വേങ്ങര ബ്ലോക്ക് പഞ്ചായത്ത്

മലപ്പുറം ജില്ലയിലെ തിരൂർ, തിരൂരങ്ങാടി താലൂക്കുകളിലായാണ് 123.72 ചതുരശ്രകിലോമീറ്റർ വിസ്തീർണ്ണമുള്ള വേങ്ങര ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1963 മെയ്മാസം 1-നാണ് വേങ്ങര ബ്ളോക്ക് പഞ്ചായത്ത് രൂപീകൃതമായത്.


വേങ്ങര ബ്ലോക്ക് പഞ്ചായത്ത്<br>
വേങ്ങര - 676304<br>
ഫോൺ : 0494 2450283<br>
ഇമെയിൽ : bdovng@sancharnet.in


 

</doc>
<doc id="135068" url="https://ml.wikipedia.org/wiki?curid=135068" title="വണ്ടൂർ ബ്ലോക്ക് പഞ്ചായത്ത്">
വണ്ടൂർ ബ്ലോക്ക് പഞ്ചായത്ത്

മലപ്പുറം ജില്ലയിൽ ഏറനാട്, നിലമ്പൂർ താലൂക്കുകളിലായാണ് 565.97 ചതുരശ്രകിലോമീറ്റർ വിസ്തീർണ്ണമുള്ള വണ്ടൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1957-ലാണ് വണ്ടൂർ ബ്ലോക്ക് നിലവിൽ വന്നത്

വണ്ടൂർ ബ്ലോക്ക് പഞ്ചായത്ത്<br>
വണ്ടൂർ - 679342<br>
ഫോൺ : 04931 247074<br>
ഇമെയിൽ : bdowan@bsnl.in

 

</doc>
<doc id="135072" url="https://ml.wikipedia.org/wiki?curid=135072" title="വാടാനപ്പള്ളി ഗ്രാമപഞ്ചായത്ത്">
വാടാനപ്പള്ളി ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ തളിക്കുളം ബ്ലോക്കിലാണ് 13.18 ചതുരശ്രകിലോമീറ്റർ വിസ്തീർണ്ണമുള്ള വാടാനപ്പള്ളി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്.




</doc>
<doc id="135073" url="https://ml.wikipedia.org/wiki?curid=135073" title="തൃക്കൂർ ഗ്രാമപഞ്ചായത്ത്">
തൃക്കൂർ ഗ്രാമപഞ്ചായത്ത്

തൃശൂർ ജില്ലയിലെ തൃശ്ശൂർ, മുകുന്ദപുരം താലൂക്കുകളിലായി കൊടകര ബ്ലോക്കിലാണ് 25.38 ചതുരശ്രകിലോമീറ്റർ വിസ്തീർണ്ണമുള്ള തൃക്കൂർ ഗ്രാമപഞ്ചായത്ത് സ്ഥിതി ചെയ്യുന്നത്.




</doc>
<doc id="135075" url="https://ml.wikipedia.org/wiki?curid=135075" title="തോളൂർ ഗ്രാമപഞ്ചായത്ത്">
തോളൂർ ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ പുഴയ്ക്കൽ ബ്ലോക്കിൽ സ്ഥിതി ചെയ്യുന്ന ഒരു ഗ്രാമപഞ്ചായത്താണ് തോളൂർ ഗ്രാമപഞ്ചായത്ത്. 17.20 ചതുരശ്രകിലോമീറ്റർ വിസ്തൃതിയുള്ള ഈ ഗ്രാമപഞ്ചായത്തിന്റെ ആസ്ഥാനം പറപ്പൂരാണ്. ഈ ഗ്രാമപഞ്ചായത്തിന് 13 വാർഡുകളാണുള്ളത്.


എൻ ആർ ബാലൻ

കൊച്ചൌസേപ്പ് ചിറ്റിലപ്പള്ളി

സി.വി.പാപ്പച്ചൻ




</doc>
<doc id="135076" url="https://ml.wikipedia.org/wiki?curid=135076" title="ടബാസ്കോ">
ടബാസ്കോ

ടബാസ്കോ ഒരു ദക്ഷിണപൂർവ മെക്സിക്കൻ സംസ്ഥാനമാണ്.മെക്സിക്കൻ ഉൾക്കടലിന്റെ തീരത്തായി സ്ഥിതിചെയ്യുന്നു. 

ചിയാപസ് (Chiapas) ഉന്നതതടങ്ങളിൽ നിന്ന് മെക്സിക്കൻ തീരത്തേക്കു ചരിഞ്ഞിറങ്ങുന്നതാണ് ഇവിടത്തെ ഭൂപ്രകൃതി. ചതുപ്പുനിലങ്ങൾ, തടാകങ്ങൾ, ഇടതൂർന്ന ഉഷ്ണമേഖലാവനങ്ങൾ എന്നിവയാണ് ഇതിന്റെ ഭാഗങ്ങൾ. കനത്ത മഴയുടെ ലഭ്യതയും മണ്ണിന്റെ എക്കൽ നിറഞ്ഞ സ്വഭാവവും കാരണം ഉഷ്ണമേഖലാവിളകൾ സമൃദ്ധമാണ്. നേന്ത്രപ്പഴം; കൊക്കോ, കരിമ്പ്, കാപ്പി, പുകയില, നെല്ല്, പഴവർഗങ്ങൾ എന്നിവയാണ് പ്രധാന കാർഷിക വിഭവങ്ങൾ. കന്നുകാലി വളർത്തലും പ്രധാനം തന്നെ. എണ്ണയും പ്രകൃതിവാതകവും ഇവിടത്തെ പ്രധാന ഉൽപ്പന്നങ്ങളിൽപ്പെടുന്നു. ധാതുസമ്പത്തിന്റെ കാര്യത്തിൽ ടബാസ്കോ ദരിദ്രമാണ്.

പ്രധാന നദികളായ ഉസുമാസിന്തയും റിജാൽവയും (Usumacinta& Grijalwa) ഗതാഗതയോഗ്യങ്ങളാണ്. ഗതാഗതസൗകര്യങ്ങൾ പരിമിതമായിരുന്ന ഈ സംസ്ഥാനത്തിലൂടെ പൂർവ-പശ്ചിമ ദിശയിൽ ഒരു ഹൈവേയും, റെയിൽപ്പാതയും കടന്നുപോകുന്നു.

ടബാസ്കോയിൽ ജനസാന്ദ്രത വളരെ കുറവാണ്. ഈ സംസ്ഥാനത്തെ ജനങ്ങളിൽ ഏറിയ പങ്കും ഗ്രാമങ്ങളിൽ വസിക്കുന്നു. റിജാൽവ നദിക്കരയിൽ സ്ഥിതിചെയ്യുന്ന തലസ്ഥാന നഗരമായ വില്ലെർമോസയാണ് പ്രധാന രാഷ്ട്രീയ-സാമ്പത്തിക കേന്ദ്രം. മറ്റൊരു പ്രധാനപട്ടണം ഫ്രണ്ടേറ (Frontera) ആണ്.

1938 മുതൽ 46 വരെ ടബാസ്കോയിലെ ലാ വെന്റയിൽ നടന്ന പര്യവേക്ഷണങ്ങളുടെ ഫലമായി പുരാതന ഓൽമെക് (Olmec) സംസ്കാരാവശിഷ്ടങ്ങൾ ഇവിടെ കണ്ടെത്തിയിട്ടുണ്ട്.



</doc>
<doc id="135077" url="https://ml.wikipedia.org/wiki?curid=135077" title="തെക്കുംകര ഗ്രാമപഞ്ചായത്ത്">
തെക്കുംകര ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിള്ളി താലൂക്കിൽ വടക്കാഞ്ചേരി ബ്ലോക്കിൽ ഉൾപ്പെടുന്ന 55.2 ച.കി.മീ വിസ്തീർണ്ണമുളള ഗ്രാമപഞ്ചായത്താണ് തെക്കുംകര ഗ്രാമപഞ്ചായത്ത്. 1964-നാണ് തെക്കുംകര ഗ്രാമപഞ്ചായത്ത് നിലവിൽ വന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്.




</doc>
<doc id="135078" url="https://ml.wikipedia.org/wiki?curid=135078" title="താന്ന്യം ഗ്രാമപഞ്ചായത്ത്">
താന്ന്യം ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ അന്തിക്കാട് ബ്ലോക്കിലാണ് 17.53 ചതുരശ്രകിലോമീറ്റർ വിസ്തീർണ്ണമുള്ള താന്ന്യം ഗ്രാമപഞ്ചായത്ത് സ്ഥിതിചെയ്യുന്നത്. 1953 ഒക്ടോബർ 2-നാണ് താന്ന്യം ഗ്രാമപഞ്ചായത്ത് നിലവിൽവന്നത്.




</doc>
<doc id="135080" url="https://ml.wikipedia.org/wiki?curid=135080" title="തളിക്കുളം ഗ്രാമപഞ്ചായത്ത്">
തളിക്കുളം ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ തളിക്കുളം ബ്ലോക്കിലാണ് 10.89 ച.കി.മീ വിസ്തീർണ്ണമുള്ള തളിക്കുളം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്. 




</doc>
<doc id="135082" url="https://ml.wikipedia.org/wiki?curid=135082" title="ശ്രീനാരായണപുരം ഗ്രാമപഞ്ചായത്ത്">
ശ്രീനാരായണപുരം ഗ്രാമപഞ്ചായത്ത്

തൃശ്ശൂർജില്ലയിലെ കൊടുങ്ങല്ലൂർതാലൂക്കിൽ മതിലകം ബ്ലോക്കിലാണ് 19.26 ചതുരശ്രകിലോമീറ്റർ വിസ്തൃതിയുള്ള ശ്രീനാരായണപുരം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 21 വാർഡുകളാണുള്ളത്.





</doc>
<doc id="135083" url="https://ml.wikipedia.org/wiki?curid=135083" title="പുത്തൻചിറ ഗ്രാമപഞ്ചായത്ത്">
പുത്തൻചിറ ഗ്രാമപഞ്ചായത്ത്

ഇതേ പേരിലുള്ള ഗ്രാമത്തെക്കുറിച്ച് അറിയാൻ, പുത്തൻചിറ എന്ന താൾ സന്ദർശിക്കുക.

തൃശ്ശൂർ ജില്ലയിലെ മുകുന്ദപുരം താലൂക്കിൽ വെള്ളാങ്ങല്ലൂർ ബ്ലോക്കിലാണ് 22.29 ചതുരശ്രകിലോമീറ്റർ വിസ്തീർണ്ണമുള്ള പുത്തൻചിറ ഗ്രാമപഞ്ചായത്ത് സ്ഥിതി ചെയ്യുന്നത്. 


Sunil Villwamangalath: സ്വന്തം പുത്തൻചിറ ചരിത്രവഴികളിലൂടെ, Dec. 2014.



</doc>
<doc id="135084" url="https://ml.wikipedia.org/wiki?curid=135084" title="പുന്നയൂർ ഗ്രാമപഞ്ചായത്ത്">
പുന്നയൂർ ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ ചാവക്കാട് ബ്ളോക്കിൽ സ്ഥിതി ചെയ്യുന്ന 16.6 ചതുരശ്ര കിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് പുന്നയൂർ. 1962-ലാണ് പുന്നയൂർ ഗ്രാമപഞ്ചായത്ത് രൂപികൃതമായത്. ഈ ഗ്രാമപഞ്ചായത്തിന് 20 വാർഡുകളാണുള്ളത്.




</doc>
<doc id="135085" url="https://ml.wikipedia.org/wiki?curid=135085" title="പൊയ്യ ഗ്രാമപഞ്ചായത്ത്">
പൊയ്യ ഗ്രാമപഞ്ചായത്ത്

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിൽ മാള ബ്ലോക്ക് പഞ്ചായത്തിലാണ് 19.78 ചതുരശ്രകിലോമീറ്റർ വിസ്തീർണ്ണമുള്ള പൊയ്യ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135086" url="https://ml.wikipedia.org/wiki?curid=135086" title="പൂമംഗലം ഗ്രാമപഞ്ചായത്ത്">
പൂമംഗലം ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ വെള്ളാങ്ങല്ലൂർ ബ്ലോക്കിലാണ് 10.94 ചതുരശ്രകിലോമീറ്റർ വിസ്തീർണ്ണമുള്ള പൂമംഗലം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്ത് 1977-ൽ ആണ് നിലവിൽ വന്നത്. 




</doc>
<doc id="135088" url="https://ml.wikipedia.org/wiki?curid=135088" title="പെരിഞ്ഞനം ഗ്രാമപഞ്ചായത്ത്">
പെരിഞ്ഞനം ഗ്രാമപഞ്ചായത്ത്

തൃശ്ശൂർജില്ലയിലെ കൊടുങ്ങല്ലൂർതാലൂക്കിൽ മതിലകം ബ്ലോക്കിലാണ് 9.3 ചതുരശ്രകിലോമീറ്റർ വിസ്തൃതിയുള്ള പെരിഞ്ഞനം ഗ്രാമപഞ്ചായത്ത് സ്ഥിതി ചെയ്യുന്നത്. 1962-ലാണ് ഈ പഞ്ചായത്ത് രൂപീകൃതമായത്. ഈ ഗ്രാമപഞ്ചായത്തിന് 15 വാർഡുകളാണുണ്ടായിരുന്നത്. പുതിയ വാർഡു വിഭജനപ്രകാരം പതിനഞ്ചിലേറെ വാർഡുകൾ ആക്കി തിരിച്ചിട്ടുണ്ട്





</doc>
<doc id="135089" url="https://ml.wikipedia.org/wiki?curid=135089" title="പഴയന്നൂർ ഗ്രാമപഞ്ചായത്ത്">
പഴയന്നൂർ ഗ്രാമപഞ്ചായത്ത്

ത്യശ്ശൂർ ജില്ലയിലെ തലപ്പിള്ളി താലൂക്കിൽ പഴയന്നൂർ ബ്ലോക്കിലാണ് 59.03 ചതുരശ്രകിലോമീറ്റർ വിസ്തീർണ്ണമുള്ള പഴയന്നൂർ ഗ്രാമപഞ്ചായത്ത് സ്ഥിതി ചെയ്യുന്നത്. പഴയന്നൂർ പഞ്ചായത്ത് രൂപീകൃതമായത് 1954-ലാണ്. ഈ ഗ്രാമപഞ്ചായത്തിന് 22 വാർഡുകളാണുള്ളത്.




</doc>
<doc id="135090" url="https://ml.wikipedia.org/wiki?curid=135090" title="പാവറട്ടി ഗ്രാമപഞ്ചായത്ത്">
പാവറട്ടി ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ, മുല്ലശ്ശേരി ബ്ലോക്കിലാണ് 9.19 ചതുരശ്രകിലോമീറ്റർ വിസ്തീർണ്ണമുള്ള പാവറട്ടി ഗ്രാമപഞ്ചായത്ത് സ്ഥിതി ചെയ്യുന്നത്. 1953-ലാണ് പാവറട്ടി ഗ്രാമപഞ്ചായത്ത് രൂപീകൃതമായത്. ഈ ഗ്രാമപഞ്ചായത്തിന് 15 വാർഡുകളാണുള്ളത്.




</doc>
<doc id="135091" url="https://ml.wikipedia.org/wiki?curid=135091" title="പറപ്പൂക്കര ഗ്രാമപഞ്ചായത്ത്">
പറപ്പൂക്കര ഗ്രാമപഞ്ചായത്ത്

തൃശ്ശൂർ ജില്ലയിലെ, മുകുന്ദപുരം താലൂക്കിൽ, ഇരിങ്ങാലക്കുട ബ്ലോക്കിലാണ് 22.02 ചതുരശ്രകിലോമീറ്റർ വിസ്തീർണ്ണമുള്ള പറപ്പൂക്കര ഗ്രാമപഞ്ചായത്ത് സ്ഥിതി ചെയ്യുന്നത്. ഈ പഞ്ചായത്ത് രൂപീകരിക്കപ്പെട്ടത് 1914-ൽ ആണ്.




</doc>
<doc id="135092" url="https://ml.wikipedia.org/wiki?curid=135092" title="പാറളം ഗ്രാമപഞ്ചായത്ത്">
പാറളം ഗ്രാമപഞ്ചായത്ത്

തൃശൂർ ജില്ലയിൽ തൃശൂർ താലൂക്കിൽ ചേർപ്പ് ബ്ലോക്കിലാണ് 17.04 ചതുരശ്രകിലോമീറ്റർ വിസ്തീർണ്ണമുള്ള പാറളം ഗ്രാമപഞ്ചായത്ത് സ്ഥിതി ചെയ്യുന്നത്. 
വടക്ക് തൃശ്ശൂർ കോർപ്പറേഷൻ, തെക്ക് ചേർപ്പ് പഞ്ചായത്ത്, കിഴക്ക് വല്ലച്ചിറ, അവിണിശ്ശേരി പഞ്ചായത്തുകൾ, പടിഞ്ഞാറ് അരിമ്പൂർ ഗ്രാമപഞ്ചായത്ത്.




</doc>
<doc id="135093" url="https://ml.wikipedia.org/wiki?curid=135093" title="പാണഞ്ചേരി ഗ്രാമപഞ്ചായത്ത്">
പാണഞ്ചേരി ഗ്രാമപഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിൽ ഒല്ലൂക്കര ബ്ലോക്കിലാണ് 141.71 ചതുരശ്രകിലോമീറ്റർ വിസ്തീർണ്ണമുള്ള പാണഞ്ചേരി ഗ്രാമപഞ്ചായത്ത് സ്ഥിതിചെയ്യുന്നത്. 1914-ൽ രൂപീകരിക്കപ്പെട്ട പാണഞ്ചേരി പഞ്ചായത്തിന്റെ അതിർത്തികൾ 1950-ൽ ഇന്നുള്ള രീതിയിൽ പുനർനിർണ്ണയം ചെയ്യപ്പെട്ടു. ഈ ഗ്രാമപഞ്ചായത്തിന് 23 വാർഡുകളാണുള്ളത്. തൃശ്ശൂർ നഗരത്തിന് ജലം നൽകുന്ന പീച്ചി ഡാം ഈ പഞ്ചായത്തിലാണ്. 




</doc>
<doc id="135099" url="https://ml.wikipedia.org/wiki?curid=135099" title="കൈലാസനാഥർ ക്ഷേത്രം">
കൈലാസനാഥർ ക്ഷേത്രം

തമിഴ്നാട്ടിലെ കാഞ്ചീപുരത്തിനടുത്ത് സ്ഥിതി ചെയ്യുന്ന ഒരു ശിവക്ഷേത്രമാണ് കൈലാസ നാഥർ ക്ഷേത്രം. പല്ലവ രാജവംശത്തിലെ രാജസിംഹൻ എട്ടാം നൂറ്റാണ്ടിന്റെ ആദ്യപാദത്തിലാണ് ഈ ക്ഷേത്രം പണി കഴിപ്പിച്ചത്. സാന്റ്സ്റ്റോണിൽ പണിത ഈ പുരാണ ക്ഷേത്രത്തിന്റെ പുനരുദ്ധാരണം ഇപ്പോൾ നടത്തിവരുന്നു. 

നടരാജ മൂർത്തിയുടെ മനോഹരമായ ശില്പവേലകളുള്ള ഈ ക്ഷേത്രം സന്ദർശിച്ച രാജരാജചോളൻ ഇതിനു കാഞ്ചിപെട്ടു പെരിയ തിരുകട്രലി എന്നു പേരു നൽകുകയും ബൃഹതീശ്വരം ക്ഷേത്രം പണിയാനുള്ള പ്രചോദനം ഉണ്ടാകുകയും ചെയ്തു. ഇപ്പോൾ ആർക്കിയോളജിക്ക് സർവേ ഓഫ് ഇന്ത്യയാണ് ഈ ക്ഷേത്രം പരിപാലിച്ചു വരുന്നത്.

ഈ ക്ഷേത്രത്തിലെ ശിവലിംഗത്തിൽ നെടുകെ വരകളുള്ളത് ഈ ക്ഷേത്രത്തിന്റെ ഒരു പ്രത്യേകതയാണ്. കൂടാതെ വൈകീട്ട് ആറരയ്ക്ക് തന്നെ ക്ഷേത്രം അടയ്ക്കുന്നതും ഈ ക്ഷേത്രത്തിന്റെ ഒരു പ്രത്യേകതയാണ്. 

ഇവിടുത്തെ ശിവലിംഗത്തിന്റെ വലത് ഭാഗത്തുള്ള ഒരു ഉയരം കുറഞ്ഞ ചെറിയ വഴിയിലൂടെയാണ് ശിവലിംഗത്തിന് വലംവയ്ക്കേണ്ടത്. പുറത്തേയ്ക്കുള്ള വഴിയും ഇതുപോലെ ചെറുതാണ്. അകത്തേയ്ക്ക് കയറാൻ ചെറുതായി കുനിയുകയും പിന്നീട് നടന്ന് വലംവയ്ക്കുകയും, അവസാനം കുനിഞ്ഞ് തന്നെ പുറത്തേയ്ക്ക് വരികയും ചെയ്യുന്ന രീതിയിലാണ് ഇവിടെ പ്രദക്ഷിണം. ചെറുപ്പം, യൗവനം, വർദ്ധക്യം എന്നീ മൂന്ന് അവസ്ഥകളെയാണ് ഇത് പ്രതിനിധാനം ചെയ്യുന്നത്. ഇങ്ങനെ പ്രദക്ഷിണം ചെയ്യുന്നവർക്ക് പരമശിവൻ പുനർജന്മം നൽകി കഷ്ടപ്പെടുത്തുകയില്ലെന്ന് ഭക്തർ വിശ്വസിക്കുന്നു.

ഇവിടെ കൂടാതെ കേരളത്തിൽ നടരാജ പ്രതിഷ്ട തിരുവനന്തപുരം ജില്ലയിൽ നിന്നും വടക്ക് തോന്നയ്ക്കൽ കുമാരനാശാൻ സമരത്തിന് അടുത്ത് ദേശീയ പാതയിൽ ചെമ്പകമംഗലത്തു ബസ് സ്റ്റോപ്പിൽ പടിഞ്ഞാറു 2കിലോമീറ്റർസഞ്ചരിച്ചു കൈലത്തുകോണം എന്ന ഗ്രാമത്തിൽ കൈലത്തുകോണം മാടൻ നട ക്ഷേത്രം എന്ന പേരിൽ സ്ഥിതി ചെയുന്നു ക്ഷേത്ര ഫോൺ നമ്പർ 04712618686 പുറത്തേയ്ക്കുള്ള കണ്ണികൾ കടപ്പാട ്അജേഷ്കൈലാസ് 8129386720 


</doc>
<doc id="135102" url="https://ml.wikipedia.org/wiki?curid=135102" title="ശാന്താദേവി">
ശാന്താദേവി

മലയാള നാടക-ചലച്ചിത്രരംഗത്തെ ഒരു നടിയായിരുന്നു (1927 – 20 November 2010) കോഴിക്കോട് ശാന്താദേവി. ഇംഗ്ലീഷ്: Shantha devi. ദമയന്തി എന്നാണ് യഥാർത്ഥനാമം. 

2010 നവംബർ 20 നു കോഴിക്കോടുള്ള ഒരു സ്വകാര്യ ആശുപത്രിയിൽ വച്ച് വാർദ്ധക്യസഹജമായ അസുഖങ്ങൾ മൂലം അവർ അന്തരിച്ചു ].

കോഴിക്കോട് ജില്ലയിലെ പൊറ്റമ്മലിൽ, തോട്ടത്തിൽ കണ്ണക്കുറുപ്പ്, കാർത്യായനിയമ്മ എന്നിവരുടെ പത്തു മക്കളിൽ ഏഴാമത്തെ മകളായിശാന്തദേവി ജനിച്ചു. സഭ സ്കൂളിലും ബി.എ.എം. എസ്. സ്കൂളിലുമായി വിദ്യാഭ്യാസം നടന്നു. 18 വയസുള്ളപ്പോൾ റെയിൽ ‌വേ ഗാാർഡായ, മുറച്ചെറുക്കൻ ബാലകൃഷ്ണനെ വിവാഹം കഴിച്ചെങ്കിലും ഈ ബന്ധം അധികം നീണ്ടുനിന്നില്ല. ഒരു കുഞ്ഞിന്റെ ജനനശേഷം ബാലകൃഷ്ണൻ ശാന്താദേവിയെ ഉപേഷിച്ചു നാടു വിട്ടു. തുടർന്ന് ഗായകനായ ക്രിസ്തുമതത്തിൽ നിന്നും പരിവർത്തനം നേടിയ പ്രസിദ്ധനായ ഗായകൻ കോഴിക്കോട് അബ്ദുൽഖാദറെ വിവാഹം ചെയ്തു. സുരേഷ് ബാബുവും സത്യജിത്തുമാണ് മക്കൾ.

ആയിരത്തോളം നാടകങ്ങളിൽ അഭിനയിച്ചിട്ടുണ്ട്. 1954-ൽ "സ്മാരകം" ആയിരുന്നു ആദ്യ നാടകം. 1957-ൽ "മിന്നാമിനുങ്ങ്" എന്ന ചിത്രത്തിലൂടെ ചലച്ചിത്രരംഗത്തേക്ക് കടന്നുവന്നു. 480-ഓളം ചിത്രങ്ങളിൽ സഹനടിയായി അഭിനയിച്ചിട്ടുണ്ട്. യമനം എന്ന ചിത്രത്തിലെ അഭിനയത്തിന് 1992-ൽ മികച്ച സഹനടിക്കുള്ള ദേശീയപുരസ്കാരം നേടി. 2005-ൽ കേരള സംഗീതനാടക അക്കാദമിയുടെ സമഗ്രസംഭാവനക്കുള്ള പുരസ്കാരം ലഭിച്ചു.1983-ൽ മികച്ച നാടക നടിക്കുള്ളസംസ്ഥാന അവാർഡ് കോഴിക്കോട് കലിംഗയുടെ ദീപസ്തംഭം മഹാശ്ചര്യം എന്ന നാടകത്തിലെ അഭിനയത്തിന് ലഭിച്ചു.1979-ൽ കേരള ഫിലിം ക്രിട്ടിക്സ് അസോസിയേഷൻ ചലച്ചിത്ര അവാർഡ്,സംഗീതനാടക അക്കാദമിയുടെ പ്രേംജി പുരസ്കാരം എന്നിവ നേടിയിട്ടുണ്ട്.

1990-കൾ മുതൽ ടെലിവിഷൻ പരമ്പരകളിലും സജീവമായിരുന്നു. അഭിനേത്രിയായ വിലാസിനിയുമായി നിരവധി നാടകങ്ങളിൽ ഒരുമിച്ചഭിനയിച്ചിട്ടുണ്ട്. 2010 നവംബർ 20-ന് വാർദ്ധക്യസഹജമായ അസുഖം ബാധിച്ച് അന്തരിച്ചു.

1978, ഇത് ഭൂമിയാണ്, ഇങ്കിലാബിന്റെ മക്കൾ എന്നിവയിലെ അഭിനയത്തിൻ സംഗീത നാടക അക്കാദമി അവാർഡ് 
2005 tസമഗ്ര സംഭാവനകൾക്കുള്ള സംഗീത നാടക അക്കാദമി ഏർപ്പെടുത്തിയ പ്രേംജി അവർഡ് 



</doc>
<doc id="135114" url="https://ml.wikipedia.org/wiki?curid=135114" title="ഉത്തരാസ്വയംവരം">
ഉത്തരാസ്വയംവരം

രമാകാന്ത് സർജ്ജുവിന്റെ സംവിധാനത്തിൽ ജയസൂര്യ, ബാലചന്ദ്രമേനോൻ, സുരാജ് വെഞ്ഞാറമൂട്, സായി കുമാർ, റോമ എന്നിവർ പ്രധാനവേഷങ്ങളിൽ അഭിനയിച്ച് 2009-ൽ പുറത്തിറങ്ങിയ ഒരു മലയാളചലച്ചിത്രമാണ് ഉത്തരാസ്വയംവരം. പവിത്രം ക്രിയേഷൻസിന്റെ ബാനറിൽ സന്തോഷ് പവിത്രം നിർമ്മിച്ച ഈ ചിത്രം രമ്യ, ചലച്ചിത്ര എന്നിവരാണ് വിതരണം ചെയ്തത്. ഈ ചിത്രത്തിന്റെ കഥ അഭിലാഷ് നായരുടേതാണ്. തിരക്കഥ, സംഭാഷണം എന്നിവയെല്ലാം നിർവ്വഹിച്ചത് ജെ. പള്ളാശ്ശേരി ആണ്.

ഗിരീഷ് പുത്തഞ്ചേരി എഴുതിയ ഇതിലെ ഗാനങ്ങൾക്ക് സംഗീതം പകർന്നത് എം. ജയചന്ദ്രൻ ആണ്.




</doc>
<doc id="135123" url="https://ml.wikipedia.org/wiki?curid=135123" title="നന്ദന">
നന്ദന

ഒരു മലയാളചലച്ചിത്രനടിയാണ് നന്ദന. 2002 മുതൽ 2004 വരെയുള്ള കാലയളവിൽ സ്നേഹിതൻ (2002), സ്വപ്നം കൊണ്ട് തുലാഭാരം (2003), സേതുരാമയ്യർ സി.ബി.ഐ. (2004) എന്നീ ചലച്ചിത്രങ്ങളിൽ അഭിനയിച്ചു. കോഴിക്കോട് തിരുവണ്ണൂർസ്വദേശിനിയാണു.


</doc>
<doc id="135124" url="https://ml.wikipedia.org/wiki?curid=135124" title="ഒരുമനയൂർ ഗ്രാമപഞ്ചായത്ത്">
ഒരുമനയൂർ ഗ്രാമപഞ്ചായത്ത്

തൃശൂർജില്ലയിലെ ചാവക്കാട് താലൂക്കിൽ ചാവക്കാട് ബ്ലോക്കിലാണ് 5.19 ചതുരശ്രകിലോമീറ്റർ വിസ്തീർണ്ണമുള്ള ഒരുമനയൂർഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 13 വാർഡുകളാണുള്ളത്.




</doc>
<doc id="135125" url="https://ml.wikipedia.org/wiki?curid=135125" title="നടത്തറ ഗ്രാമപഞ്ചായത്ത്">
നടത്തറ ഗ്രാമപഞ്ചായത്ത്

തൃശ്ശൂർജില്ലയിലെ തൃശ്ശൂർതാലൂക്കിൽ ഒല്ലൂക്കര ബ്ലോക്കിലാണ് 20.91 ചതുരശ്ര കിലോമീറ്റർ വിസ്തീർണ്ണമുള്ള നടത്തറ ഗ്രാമപഞ്ചായത്ത് സ്ഥിതിചെയ്യുന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്.




</doc>
<doc id="135126" url="https://ml.wikipedia.org/wiki?curid=135126" title="മുരിയാട് ഗ്രാമപഞ്ചായത്ത്">
മുരിയാട് ഗ്രാമപഞ്ചായത്ത്

തൃശ്ശൂർജില്ലയിലെ മുകുന്ദപുരം താലൂക്കിൽ ഇരിങ്ങാലക്കുട ബ്ലോക്കിലാണ് 21.65 ചതുരശ്രകിലോമീറ്റർ വിസ്തീർണ്ണമുള്ള മുരിയാട് ഗ്രാമപഞ്ചായത്ത് സ്ഥിതി ചെയ്യുന്നത്. 





</doc>
<doc id="135127" url="https://ml.wikipedia.org/wiki?curid=135127" title="മുണ്ടത്തിക്കോട് ഗ്രാമപഞ്ചായത്ത്">
മുണ്ടത്തിക്കോട് ഗ്രാമപഞ്ചായത്ത്

തൃശ്ശൂർ ജില്ലയിൽ, തലപ്പിള്ളി താലൂക്കിൽ, വടക്കാഞ്ചേരി ബ്ലോക്കിൽ 23.37 ചതുരശ്രകിലോമീറ്റർ വിസ്തീർണ്ണത്തിലായി സ്ഥിതിചയ്തിരുന്ന ഒരു മുൻ ഗ്രാമപഞ്ചായത്താണ് മുണ്ടത്തിക്കോട് ഗ്രാമപഞ്ചായത്ത്. 2015 ജനുവരി 14ന് വടക്കാഞ്ചേരി, മുണ്ടത്തിക്കോട് ഗ്രാമപഞ്ചായത്തുകളെ കൂട്ടിച്ചേർത്ത് വടക്കാഞ്ചേരി നഗരസഭ രൂപവത്കരിച്ചു.





</doc>
<doc id="135129" url="https://ml.wikipedia.org/wiki?curid=135129" title="മുള്ളൂർക്കര ഗ്രാമപഞ്ചായത്ത്">
മുള്ളൂർക്കര ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിളളി താലൂക്കിൽ വടക്കാഞ്ചേരി ബ്ലോക്കിലാണ് 44.28 ചതുരശ്രകിലോമീറ്റർ വിസ്തീർണ്ണമുള്ള മുള്ളൂർക്കര ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 14 വാർഡുകളാണുള്ളത്.



ഇരുനിലംകോട് ക്ഷേത്രം, മുള്ളൂര്ക്കര തിരുവാണിക്കാവ്, കൂടാതെ ഒട്ടനേകം ആരാധനാലയങ്ങൾ ഇവിടെ ഉണ്ട്



</doc>
<doc id="135130" url="https://ml.wikipedia.org/wiki?curid=135130" title="മുല്ലശ്ശേരി ഗ്രാമപഞ്ചായത്ത്">
മുല്ലശ്ശേരി ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ മുല്ലശ്ശേരി ബ്ലോക്കിലാണ് 17.7 ചതുരശ്രകിലോമീറ്റർ വിസ്തീർണ്ണമുള്ള മുല്ലശ്ശേരി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 15 വാർഡുകളാണുള്ളത്.




</doc>
<doc id="135131" url="https://ml.wikipedia.org/wiki?curid=135131" title="മറ്റത്തൂർ ഗ്രാമപഞ്ചായത്ത്">
മറ്റത്തൂർ ഗ്രാമപഞ്ചായത്ത്

തൃശൂർ ജില്ലയിലെ മുകുന്ദപുരം താലൂക്കിൽ കൊടകര ബ്ലോക്കിലാണ് 103.11 ചതുരശ്രകിലോമീറ്റർ വിസ്തീർണ്ണമുള്ള മറ്റത്തൂർ ഗ്രാമപഞ്ചായത്ത് സ്ഥിതി ചെയ്യുന്നത്.
കാർഷികമേഖലയ്ക്ക് വളരെയധികം പ്രാധാന്യമുള്ള ഈ പ്രദേശം പ്രകൃതിരമണീയമാണ്‌. മണലി, കുറുമാലി എന്നീ പുഴകളുടെ ഉല്ഭവസ്ഥാനമായ വെള്ളിക്കുളങ്ങര, ആനപ്പാന്തം മലനിരകൾ ഈ പഞ്ചായത്തിൽ ഉൾപ്പെടുന്നു. പച്ചപുതച്ച മലനിരകളും, വിളകളാൽ സമൃദ്ധമായ കൃഷിഭൂമികളും ഈ ഗ്രാമത്തെ കാർഷികകേരളത്തിന്റെ പരിച്ഛേദമാക്കുന്നു.

മറ്റത്തൂരിന്റെ ഭ്രരണ കേന്ദ്രമായ ഗ്രാമപഞ്ചായത്ത് ഓഫീസ് മൂന്നുമുറിയിൽ സ്ഥിതിചെയ്യുന്നു. പോലീസ് സ്റ്റേഷൻ വെള്ളിക്കുളങ്ങരയിലാണ്‌. “മധ്യകേരളത്തിലെ ശബരിമല ”, “സ്ത്രീകളുടേ ശബരിമല” എന്ന പേരുകളിലെല്ലാം അറിയപ്പെടുന്ന ആറേശ്വരം ശ്രീധർമ്മശാസ്താ ക്ഷേത്രം വാസുപുരത്തിനടുത്തുള്ള കോടശ്ശേരിമലയിലാണ്‌. 





</doc>
<doc id="135132" url="https://ml.wikipedia.org/wiki?curid=135132" title="മതിലകം ഗ്രാമപഞ്ചായത്ത്">
മതിലകം ഗ്രാമപഞ്ചായത്ത്

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിൽ മതിലകം ബ്ലോക്കിലാണ് 12.92 ച.കി.മീറ്റർ വിസ്തീർണ്ണമുള്ള മതിലകം ഗ്രാമപഞ്ചായത്ത് സ്ഥിതിചെയ്യുന്നത്. ഈ ഗ്രാമ പഞ്ചായത്ത് 1964 ജനുവരി 1 നാണ് രൂപീകൃതമായത്. 


‌#ഓണച്ചമ്മാവ് 
‌#ഹൈസ്കൂൾ 
‌#തട്ടുങ്ങൽ 
‌#കൂളിമുട്ടം സൗത്ത്



</doc>
<doc id="135133" url="https://ml.wikipedia.org/wiki?curid=135133" title="മണലൂർ ഗ്രാമപഞ്ചായത്ത്">
മണലൂർ ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ അന്തിക്കാട് ബ്ലോക്കിലാണ് 18.22 ചതുരശ്രകിലോമീറ്റർ വിസ്തീർണ്ണമുള്ള മണലൂർ ഗ്രാമപഞ്ചായത്ത് സ്ഥിതി ചെയ്യുന്നത്.





</doc>
<doc id="135134" url="https://ml.wikipedia.org/wiki?curid=135134" title="മുഖ്താർ മായി">
മുഖ്താർ മായി

ജാതി വ്യവസ്ഥയിലെ 'ദുരഭിമാന പ്രതികാരത്തിന്റെ' പേരിൽ കൂട്ട ബലാത്സംഗത്തിനിരയായ, സാർവ്വദേശിയ പ്രസിദ്ധിയാർജ്ജിച്ച പാകിസ്താനി വനിതയാണ് മുഖ്താർ മായി എന്നറിയപ്പെടുന്ന മുഖ്താരൻ ബീബി. ഗോത്ര കോടതി അഥവാ ഗ്രാമ സഭയുടെ ശിക്ഷാ വിധി പ്രകാരം കൂട്ടബലാത്സഗം എന്ന ക്രൂരതയ്ക്ക് വിധേയയാകുന്ന സ്ത്രീകൾ അതിനെ തുടർന്ന് ആത്മഹത്യ ചെയ്യുകയാണ് പതിവെങ്കിൽ, തനിക്ക് നേരിട്ട അവഹേളനത്തിനുനേരെ സമൂഹമദ്ധ്യത്തിൽ ശബ്ദമുയർത്തുകയും ബലാത്സംഗം ചെയ്തവർക്കെതിരായ കേസ് സധൈര്യം നടത്തുകയും ചെയ്താണ് മുഖ്താർ മായി ശ്രദ്ധ പിടിച്ചു പറ്റിയത്. തുടർന്ന് ലഭിച്ച നഷ്ടപരിഹാര തുക കൊണ്ട് പെൺകുട്ടികൾക്കുവേണ്ടി സ്കൂളും വനിതാക്ഷേമ പരിപാടികളും ഇവർ ആരംഭിച്ചു. ശ്രദ്ധേയരായ വ്യക്തികൾക്ക് യൂറോപ്യൻ കൌൺസിൽ നൽകുന്ന നോർത്ത് - സൌത്ത് പുരസ്കാരമടക്കം പല അന്താരാഷ്ട്ര ബഹുമതികളും നേടിയ ഈ വനിത ഇന്നും ജാതി ഭ്രാന്തന്മാരുടെ ഭീഷണിയിലും പാകിസ്താൻ സർക്കാരിന്റെ നിയന്ത്രണങ്ങളിലുമാണ് കഴിയുന്നത്.

പാകിസ്താനിലെ പഞ്ചാബ് പ്രവിശ്യയിലെ മുസാഫർഗാർഹ് ജില്ലയിലെ ജതോയി താലൂക്കിലെ മീർവാല എന്ന ഗ്രാമത്തിൽ കർഷക ജാതിയായ ഗുജാർവംശത്തിൽ 1972 ലാണ് മുഖ്താരൻ ബീബി ജനിച്ചത്. ഇവരുടെ ഇളയ സഹോദരൻ 12 വയസ്സുള്ള ഷക്കൂർ, 2002 ജൂൺ 22 -ന് മസ്തോയ് ഗോത്രത്തിലെ 20 വസ്സിലേറെ പ്രയമുള്ള സൽമയെന്ന സ്ത്രീയെ മാനഭംഗപ്പെടുത്തി എന്നാരോപണമുയർന്നു. മസ്തോയി ജാതി ഭൂ ഉടമകളും പ്രബലരും മുക്താരൻ ബീബിയുടെ ഗുജാർ ഗോത്രത്തേക്കാൾ ഉയർന്നവരും ആയിരുന്നു. ശരീ അത്ത് അനുസരിച്ച് വധശിക്ഷവരെ കിട്ടാവുന്ന സിനാ (വ്യഭിചാരം) എന്ന കുറ്റകൃത്യമാണ് ഷക്കൂറിന് മേൽ ആരോപിക്കപ്പെട്ടത്. തങ്ങളുടെ സഹോദരിയെ താണജാതിയിൽപ്പെട്ട ഒരുവൻ അപമാനിച്ചു എന്നറിഞ്ഞ മസ്തോയികൾ അക്രമാസക്തരായി. പോലീസിന്റെ പിടിയിലായ ഷുക്കൂറിനെ വധിക്കണമെന്ന ആവശ്യം മസ്തോയികളുയർത്തി. അതേക്കുറിച്ച് ചർച്ച ചെയ്യാനായി കൂടിയ ജിർഗയിൽ (മതകാര്യങ്ങളും സാമൂഹ്യ പ്രശ്നങ്ങളും ചർച്ചചെയ്ത് പരിഹാരം കാണുന്ന ഗ്രാമക്കോടതി/പഞ്ചായത്ത് /ഗോത്ര സഭ) ഏതെങ്കിലും ഗുജ്ജാർ യുവതിയെ മസ്തോയികളെ അഭിമുഖീകരിക്കുന്നതിനായി വിട്ടുകൊടുക്കണമെന്ന് ആലോചന ഉയർന്നു. വിവാഹമോചിതയും മുതിർന്നവളുമായ മുഖ്താർ ബീബിയെ ആണ് ഇതിനായി നിയോഗിച്ചത്. അക്ഷരാഭ്യാസമില്ലാഞ്ഞിട്ട് കൂടി ഖുറാൻ കേട്ടുപഠിച്ച് മന:പാഠമാക്കിയവളും ആദരണീയയുമായ മുക്താരൻ, ജിർഗ്ഗയ്ക്ക് മുൻപാകെ ഹാജരായി അനുജനുവേണ്ടി മാപ്പപേക്ഷിച്ചാൽ അത് മസ്തോയികൾ പരിഗണിക്കുമെന്നായിരുന്നു ഗുജാറുകളുടെ കണക്കുകൂട്ടൽ.

ജിർഗ്ഗയിൽ ഭൂരിപക്ഷം മസ്തോയി വിഭാഗത്തിനായിരുന്നു. അക്രമാസക്തരും ആയുധ ധാരികളുമായ അവർക്കെതിരെ ശബ്ദിക്കാൻ പുരോഹിതനുപോലും കഴിഞ്ഞില്ല. ബാലനായ തന്റെ സഹോദരൻ തെറ്റ് ചെയ്തു എന്നത് അപവാദ പ്രചരണം മാത്രമാണ് എന്ന് ബോദ്ധ്യമുണ്ടായിട്ടും മുഖ്താർ ബീബി അവനുവേണ്ടി മസ്തോയികളോയട് കരഞ്ഞ് മാപ്പു ചോദിച്ചു. എന്നാൽ തങ്ങൾക്കുണ്ടായ അപമാനത്തിന് പകരം, ഗുജാറുകളിലെ ഒരു സ്ത്രീയെ തിരിച്ച് അപമാനിച്ചാലേ തങ്ങളുടെ 'അഭിമാനം' നിലനിർത്താൻ കഴിയൂ എന്ന മസ്തോയികളുടെ വാദം ഗ്രാമകോടതി അംഗീകരിക്കുകയാണുണ്ടായത്. മുഖ്താരൻ ബീബിയെ പരസ്യമായ കൂട്ട ബലാത്സംഗത്തിന് വിധേയയാക്കുവാൻ ഈ ഗോത്ര സഭ വിധിക്കുകയും ചെയ്തു. എല്ലാ എതിർപ്പുകളെയും മറികടന്ന് മസ്തോയി വിഭാഗത്തിലെ നാലോളം പേർ ആയുധ ധാരികളായ മറ്റുള്ളവരുടെ സഹോയത്തോടെ കൂട്ട ബലാത്സംഗം എന്ന ആ പ്രാകൃത ശിക്ഷ നടപ്പാക്കി.

സമൂഹമദ്ധ്യത്തിൽ കൂട്ട ബലാത്സംഗത്തിന് ഇരയായ ഒരു സ്ത്രീക്ക് ആത്മഹത്യയല്ലാതെ മറ്റ് മാർഗ്ഗമില്ലെന്ന് ശിക്ഷ ആവശ്യപ്പെടുന്ന ഗോത്രത്തിന് അറിയാം. ഈ ശിക്ഷയിലൂടെ മറ്റേ ഗോത്രത്തെ എന്നന്നേക്കുമായി നാണം കെടുത്താൻ കഴിയുന്നു.

കൂട്ട ബലാത്സംഗ ശിക്ഷയ്കിരയായ മറ്റ് സ്ത്രീകളെ പോലെ മുഖ്താർ ബീബിയും ആത്മഹത്യ ചെയ്യാൻ ആലോചിച്ചുവെങ്കിലും അവരുടെ മാതാവ് അവരെ അതിൽ നിന്നും വിലക്കി. സംഭവം കഴിഞ്ഞ് ദിവസങ്ങൾ കഴിയുന്തോറും തന്നെ അപമാനിച്ചവരെ നിയമത്തിന് മുന്നിൽ കൊണ്ടുവരണമെന്ന് മുക്താരന് തോന്നി. അതിനിടെ ഒരു പ്രാദേശിക പത്രം ഈ സംഭവം റിപ്പോർട്ട് ചെയ്തു. ഗത്യന്തരമില്ലാതെ ഈ വിഷയത്തിൽ പോലീസ് അന്വേഷണം ആരംഭിച്ചു. മസ്തോയികളുടെ സ്വാധീനത്തിന് വഴങ്ങി, എഴുത്തും വായനയും അറിയാത്ത മുഖ്താരന്റെ വിരലടയാളം വെള്ളക്കടലാസിൽ പതിപ്പിച്ച് വാങ്ങിയാണ് പോലീസ് പ്രഥമ വിവര റിപ്പോർട്ട് തയ്യാറാക്കിയത്. ഈ പ്രഥമ വിവര റിപ്പോർട്ടിൽ കുറ്റക്കാരെ രക്ഷപെടുത്താനുതകും വിധം കൃത്രിമങ്ങൾ വരുത്തിയാണ് പ്രാദേശിക പോലീസ് ഉദ്യോഗസ്ഥർ കേസ് രജിസ്റ്റർ ചെയ്തത്. പക്ഷേ പത്രങ്ങളുടെ സഹായത്തോടെ മുഖ്താർ മായി വീണ്ടും ചർച്ചകളുയർത്തുകയും ശരിയാംവണ്ണം കേസ് നടത്തുവാൻ സാഹചര്യമൊരുങ്ങുകയും പ്രതികളെ അറസ്റ്റ് ചെയ്യുകയുമുണ്ടായി. 
ബി.ബി.സിയും ടൈം മാഗസിനും അടക്കമുള്ള അന്താരാഷ്ട്ര മാദ്ധ്യമങ്ങളും ഈ വിഷയത്തിൽ വാർത്തകൾ നൽകുകയും പാക്കിസ്ഥനുള്ളിലും പുറത്തുമുള്ള പ്രത്യേകിച്ച് ഫ്രാൻസിലെ മനുഷ്യാവകാശ – വനിതാ വിമോചന പ്രസ്ഥാനങ്ങൾ മുഖ്താർ മായിക്ക് നീതി ഉറപ്പാക്കണമെന്ന് മുറവിളി കൂട്ടുകയും ചെയ്തു. തുടർന്ന് പാകിസ്താൻ ഗവൺമെന്റ് ഗൌരവപൂർവ്വം കേസ് നടത്തുന്നതിന് നിർബന്ധിതമായി. ഇതിനിടയിൽ പ്രതിചേർക്കപ്പെട്ടവരുടേയും മസ്തോയ് ഗോത്രക്കാരുടെയും ഭീഷണി നേരിട്ട മുഖ്താർ മായിക്ക് പോലീസ് സംരക്ഷണം നൽകുവാനും ഈ കേസ് ഭീകര വിരുദ്ധ കോടതിയുടെ വിചാരണയ്കു വിടുന്നതിനും സർക്കാർ ഉത്തരവിട്ടു. മുഖ്താർ, പ്രതികൾക്കെതിരെ സധൈര്യം മൊഴിപറഞ്ഞതിനെ തുടർന്ന് ഗ്രാമക്കോടതി അംഗങ്ങളായിരുന്ന 2 പേരുൾപ്പെടെ 6 പ്രതികളെ വിചാരണക്കോടതി 2002 – ൽ വധശിക്ഷയ്ക്ക് വിധിച്ചു. അതേസമയം എട്ട് പ്രതികളെ കുറ്റക്കാരല്ലെന്ന് കണ്ട് വിട്ടയച്ചു. എന്നാൽ 2005 മാർച്ചിൽ ലാഹോർ ഹൈക്കോടതി അപ്പീൽ പരിഗണിച്ച് മുഴുവൻ പ്രതികളെയും കുറ്റക്കാരല്ലെന്ന് കണ്ട് വെറുതേ വിടുകയാണുണ്ടായത്. നീതി നിർവ്വഹണത്തിലടക്കം ശക്തമായ ഇടപെടലുകൾ സംശയിക്കുന്ന ഈ കേസിലെ ഹൈക്കോടതി വിധിക്കെതിരെ മുഖ്താർ ബീബി, പാകിസ്താൻ സുപ്രീം കോടതിയിൽ അപ്പീൽ നൽകിയിരിക്കുകയാണ്. 
മുഖ്താർ മായി നേരിട്ട കൂട്ട ബലാത്സംഗവും അതിനെ തുടർന്നുള്ള നിയമ യുദ്ധവും അവരുടെ ജീവിതത്തിലെ ഭരണകൂട ഇടപെടലുകളും സംഭവ ബഹുലവും തീവ്രവുമാണ്. ഫ്രഞ്ച് എഴുത്തുകാരിയായ മേരി തെരേസ് ക്യൂനി അവരെ സമീപിച്ച് അവരുടെ ഈ സ്മരണകൾ പുസ്തക രൂപത്തിലാക്കുവാൻ സഹായിക്കുകയും ഫ്രഞ്ചിൽ പ്രസിദ്ധീകരിക്കുകയും ചെയ്തു. ഈ പുസ്തകം ഫ്രാൻസിൽ ചൂടപ്പം പോലെ വിറ്റഴിഞ്ഞ ഒന്നായി തീർന്നു. പണം വാഗ്ദാനം ചെയ്തും ഭീഷണിപ്പെടുത്തിയും കേസ് മുന്നോട്ടുകൊണ്ട് പോകുന്നതിൽ നിന്നും മുഖ്താർ മായിയെ പിന്തിരിപ്പിക്കുവാൻ പാക്കിസ്ഥൻ രാഷ്ട്രീയത്തിലെ ഉന്നതരടക്കം പലരും ശ്രമിച്ചു. രാജ്യത്തെ അന്താരാഷ്ട്ര വേദികളിൽ അപമാനിക്കുന്നതാണ് അവരുടെ പ്രവർത്തികളെന്നും വിദേശ ധനസഹായം നേടിയെടുക്കലാണ് അവരുടെ ലക്ഷ്യമെന്നും ഈ ആളുകൾ പ്രചരിപ്പിച്ചു. എന്നാൽ ഇത്തരത്തിൽ സാർവ്വദേശീയ ശ്രദ്ധ ആകർഷിക്കാൻ കഴിഞ്ഞതുകൊണ്ട് മാത്രമാണ് സാമുദായികവും രാഷ്ട്രീയവുമായ സ്വാധീനത്താൽ തേഞ്ഞുമാഞ്ഞു പോകുമായിരുന്ന മുഖ്താർ മായി കേസ് വെല്ലുവിളികൾ നേരിട്ടുകൊണ്ടാണെങ്കിലും മുന്നോട്ടുപോയത് എന്ന് വിലയിരുത്തപ്പെടുന്നു. തന്റെ കേസ് അചഞ്ചലയായി മുന്നോട്ടുകൊണ്ടുപോയ മുഖ്താറിനെ 'ബഹുമാന്യയായ ജ്യേഷ്ഠത്തി' എന്ന അർത്ഥത്തിൽ, ആളുകൾ മുക്താർ മായ് എന്നാണ് വിളിക്കുന്നത്. വിധിക്ക് കീഴടങ്ങാതെ നീതിക്കുവേണ്ടി പൊരുതുന്ന മുഖ്താർ മായി പാകിസ്താനിലും ലോകമെമ്പാടുമുള്ള പീഡിപ്പിക്കപ്പെടുന്ന സ്ത്രീകളുടെ പ്രതീകമായി മാറിയിരിക്കുകയാണ്. 
സ്ത്രീകളെ കൂട്ട ബലാത്സംഗം ചെയ്യുന്നതടക്കമുള്ള പ്രാകൃത ശിക്ഷകൾ പാകിസ്താനിൽ നിലനിൽക്കുന്നു എന്ന പ്രചരണം അന്തർദ്ദേശീയ തലത്തിൽ പാക്കിസ്ഥൻ സർക്കാരിന്റെ പ്രതിച്ഛായയ്ക് കളങ്കമേൽപ്പിച്ചു. പരിഹാരമെന്ന നിലയിൽ കേസു തുടരുവാനും പോലീസ് സംരക്ഷണം നൽകുവാനും നഷ്ടപരിഹാരം നൽകുവാനും സർക്കാരിന് തീരുമാനമെടുക്കേണ്ടിവന്നു. ഇത്തരത്തിൽ കിട്ടിയ 5,00,000/- രൂപ ഉപയോഗിച്ച് മുഖ്താർ മായി തന്റെ ഗ്രാമത്തിൽ പെൺകുട്ടികൾക്കായി ഒരു സ്കൂൾ ആരംഭിച്ചു. ഈ പ്രവർത്തനങ്ങൾ ഏകോപിപ്പിക്കുന്നതിനായി നസീം എന്ന യുവതിയുടെ സഹായത്തോടെ 'മുഖ്താർ മായി വനിതാ ക്ഷേമ സംഘം' (Mukhtar Mai's Women Welfare Organisation) രൂപീകരിക്കാനും ഇവർക്ക് കഴിഞ്ഞു. മുക്താർ മായിയും അവരുടെ സംഘടനയും പാകിസ്താനിലെ സ്ത്രീകളുടെ ഒരു ആശാകേന്ദ്രമായി മാറികഴിഞ്ഞു. പെൺകുട്ടികൾക്കും ആൺകുട്ടികൾക്കുമായുള്ള പ്രത്യേക സ്കൂളും വനിതാ ശേഷി കേന്ദ്രം തുടങ്ങിയ വിവിധ പ്രവർത്തനങ്ങൾ അവർ ഏറ്റെടുത്തു നടത്തുന്നു.

മുക്താർ മായി അവരുടെ സ്മരണയിൽ പറയുന്നു : “പക്ഷേ, പെൺകുട്ടികൾ വായിക്കാൻ പഠിക്കുന്നുണ്ടെന്ന് എനിക്ക് ഉറപ്പാക്കണം. എനിക്കും വായിക്കാൻ പഠിക്കണം. ഇനിയൊരിക്കലും ഞാനൊരു വെള്ളക്കടലാസിൽ വിരലടയാളം പതിക്കില്ല. ” 


</doc>
<doc id="135140" url="https://ml.wikipedia.org/wiki?curid=135140" title="കൊണ്ടാഴി ഗ്രാമപഞ്ചായത്ത്">
കൊണ്ടാഴി ഗ്രാമപഞ്ചായത്ത്

തൃശ്ശൂർ ജില്ലയിലെ, തലപ്പിള്ളി താലൂക്കിൽ പഴയന്നൂർ ബ്ലോക്കിലാണ് 29.89 ചതുരശ്രകിലോമീറ്റർ വിസ്തീർണ്ണമുള്ള കൊണ്ടാഴി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 15 വാർഡുകളാണുള്ളത്.





</doc>
<doc id="135141" url="https://ml.wikipedia.org/wiki?curid=135141" title="കോലഴി ഗ്രാമപഞ്ചായത്ത്">
കോലഴി ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ പുഴയ്ക്കൽ ബ്ലോക്കിലാണ് 16.62 ചതുരശ്രകിലോമീറ്റർ വിസ്തീർണ്ണമുള്ള കോലഴി ഗ്രാമപഞ്ചായത്ത് സ്ഥിതിചെയ്യുന്നത്. ഈ ഗ്രാമപഞ്ചായത്തിന് 17 വാർഡുകളാണുള്ളത്.




</doc>
<doc id="135142" url="https://ml.wikipedia.org/wiki?curid=135142" title="കാട്ടൂർ ഗ്രാമപഞ്ചായത്ത്">
കാട്ടൂർ ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ ഇരിഞ്ഞാലക്കുട ബ്ലോക്കിലാണ് 11.70 ചതുരശ്രകിലോമീറ്റർ വിസ്തീർണ്ണമുള്ള കാട്ടൂർ ഗ്രാമപഞ്ചായത്ത് സ്ഥിതി ചെയ്യുന്നത്. 
ആദ്യത്തെ പഞ്ചായത്ത് പ്രസിഡണ്ട് സി.കെ.കൃഷ്ണൻ മാസ്റ്റർ.





</doc>
<doc id="135143" url="https://ml.wikipedia.org/wiki?curid=135143" title="കാറളം ഗ്രാമപഞ്ചായത്ത്">
കാറളം ഗ്രാമപഞ്ചായത്ത്

തൃശ്ശൂർജില്ലയിലെ മുകുന്ദപുരം താലൂക്കിൽ ഇരിങ്ങാലക്കുട ബ്ലോക്കിലാണ് 17.79 ചതുരശ്രകിലോമീറ്റർ വിസ്തീർണ്ണമുള്ള കാറളംഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135144" url="https://ml.wikipedia.org/wiki?curid=135144" title="കൈപ്പമംഗലം ഗ്രാമപഞ്ചായത്ത്">
കൈപ്പമംഗലം ഗ്രാമപഞ്ചായത്ത്

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിൽ മതിലകം ബ്ലോക്കിലാണ് 13.7 ചതുരശ്രകിലോമീറ്റർ വിസ്തൃതിയുള്ള കൈപ്പമംഗലം ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 20 വാർഡുകളാണുള്ളത്.




</doc>
<doc id="135145" url="https://ml.wikipedia.org/wiki?curid=135145" title="കാടുകുറ്റി ഗ്രാമപഞ്ചായത്ത്">
കാടുകുറ്റി ഗ്രാമപഞ്ചായത്ത്

തൃശ്ശൂർ ജില്ലയിലെ ചാലക്കുടി ബ്ളോക്കിലാണ് കാടുകുറ്റി ഗ്രാമപഞ്ചായത്ത് സ്ഥിതി ചെയ്യുന്നത്.16 വാർഡുകളുള്ള കാടുകുറ്റി ഗ്രാമപഞ്ചായത്തിന്റെ വിസ്തൃതി 17.63ച.കി.മീ ആണ്. പനമ്പിള്ളി ഗോവിന്ദമേനോന്റെ ജന്മഗ്രാമമായ കക്കാട് ഈ പഞ്ചായത്തിലാണ്. പ്രശസ്തമായ നിറ്റാ ജെലാറ്റിൻ പ്രൈവറ്റ് ലിമിറ്റഡ് (പഴയ കെ.സി.പി.എൽ) എന്നിവ ഈ ഗ്രാമപഞ്ചായത്തിൽ സ്ഥിതിചെയ്യുന്നു.



</doc>
<doc id="135146" url="https://ml.wikipedia.org/wiki?curid=135146" title="സങ്കീർത്തനങ്ങൾ">
സങ്കീർത്തനങ്ങൾ

എബ്രായ ബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് സങ്കീർത്തനങ്ങൾ. യഹൂദധാർമ്മികതയുടെ സമൃദ്ധിയേയും വൈവിദ്ധ്യത്തേയും പ്രതിനിധാനം ചെയ്യുന്ന 150 വിശുദ്ധഗീതങ്ങളുടെ ശേഖരമാണിത്. സമാഹാരത്തിന്റെ 'തെഹില്ലിം' (תְהִלִּים) എന്ന എബ്രായ നാമത്തിന് സ്തുതികൾ, പുകഴ്ചകൾ എന്നൊക്കെയാണർത്ഥം. യഹൂദവിശുദ്ധഗ്രന്ഥങ്ങളുടെ പുരാതന ഗ്രീക്കു പരിഭാഷയായ സെപ്ത്വജിന്റിൽ ഇതിനു 'സാമോയി' (Psalmoi) എന്നാണു പേര്. തന്തികളുള്ള വീണ, തംബുരു മുതലായ സംഗീതോപകരണങ്ങളിൽ പാടുന്ന പാട്ട് എന്നായിരുന്നു ഈ പേരിന്റെ മൂലാർത്ഥം. സമാഹാരത്തിനു പൊതുവായുള്ള ഈ പേരിനു പുറമേ, പല സങ്കീർത്തനങ്ങളുടേയും ശീർഷകഭാഗത്ത് സംഗീതസംബന്ധിയായ സൂചനകളും നിർദ്ദേശങ്ങളും, ആദിമ വിശ്വാസി സമൂഹങ്ങൾക്കു പരിചിതമായിരുന്നിരിക്കാവുന്ന രാഗങ്ങളും ചേർത്തിരിക്കുന്നതു കാണാം . 
ഈ ഗാനങ്ങളിൽ പലതും കൃതജ്ഞതാസ്തോത്രങ്ങൾ(30-ആം സങ്കീർത്തനം), സ്തുതിഗീതങ്ങൾ(117-ആം സങ്കീർത്തനം), കിരീടധാരണം, വിവാഹം തുടങ്ങിയവയുമായി ബന്ധപ്പെട്ട രാജഗീതങ്ങൾ എന്നീ വകുപ്പുകളിൽ പെടുന്നു. ചില സങ്കീർത്തനങ്ങൾ പ്രാർത്ഥനകളാണെന്ന സൂചന അവയുടെ പാഠത്തിൽ തന്നെയുണ്ട്: ഉദാഹരണമായി 72-ആം സങ്കീർത്തനം തീരുന്നത് "ജെസ്സേയുടെ പുത്രനായ ദാവീദിന്റെ പ്രാർത്ഥന ഇവിടെ സമാപിക്കുന്നു" എന്നാണ്. യഹൂദമതത്തിലേയും വിവിധ ക്രിസ്തീയ വിഭാഗങ്ങളുടേയും പ്രാർത്ഥനാശ്രൂഷകളിൽ ഇവ വ്യാപകമായി ഉപയോഗിക്കപ്പെടുന്നു. എന്നാൽ പ്രത്യേകം സൂചിപ്പിക്കപ്പെടുന്നില്ലെങ്കിലും, സങ്കീർത്തങ്ങളിലെ ഏറ്റവും വലിയ വിഭാഗം, ദൈവത്തോടുള്ള പരാതികളും യാചനകളും അടങ്ങിയ വിലാപഗീതങ്ങളാണ് (laments). പല സങ്കീർത്തനങ്ങളും യഹൂദനിയത്തെ പരാമർശിക്കുന്നതിനാൽ(ഉദാ: സങ്കീർത്തനങ്ങൾ 1, 119), ഈ സമാഹാരത്തിന് പ്രബോധനപരമായ ലക്ഷ്യവും ഉണ്ടായിരുന്നിരിക്കാം. 
ഇവയുടെ രചനാകാലത്തെക്കുറിച്ചു തീർപ്പു പറയുക മിക്കവാറും ദുഷ്കരവും, പലപ്പോഴും അസാദ്ധ്യവും ആണ്. പല സങ്കീർത്തനങ്ങളും ഇസ്രായേലിന്റെ ആദിമയുഗത്തിൽ എഴുതപ്പെട്ടതായി തോന്നിക്കുമ്പോൾ, ചിലതൊക്കെ പിൽക്കാലത്ത്, ബാബിലോണിലെ പ്രാവാസത്തിനു ശേഷം എഴുതിയതാണ്. യഹൂദരുടെ ദൈവനിയമമായ പഞ്ചഗ്രന്ഥിയിലെ അഞ്ചു പുസ്തകങ്ങളുടെ മാതൃകയിൽ, ഇവയെ പഴയ കാലത്തു തന്നെ അഞ്ചു ഗണങ്ങളായി തിരിച്ചിട്ടുള്ളത് ബൈബിൾ പണ്ഡിതന്മാർ ശ്രദ്ധിച്ചിട്ടുണ്ട്. എന്നാൽ ഈ വേർതിരിവിന്റെ യുക്തി അവ്യക്തമായിരിക്കുന്നു. പല സങ്കീർത്തനങ്ങളുടേയും കർത്താവ് ദാവീദു രാജാവാണെന്ന അവകാശവാദം ഉണ്ടെങ്കിലും, ഈ ഗാനങ്ങളുടെ കർതൃത്വം അജ്ഞാതമായിരിക്കുന്നു. 


</doc>
<doc id="135147" url="https://ml.wikipedia.org/wiki?curid=135147" title="കടപ്പുറം ഗ്രാമപഞ്ചായത്ത്">
കടപ്പുറം ഗ്രാമപഞ്ചായത്ത്

തൃശൂർ ജില്ലയിലെ ചാവക്കാട് താലൂക്കിൽ, ചാവക്കാട് ബ്ലോക്കിലാണ് 9.63 ചതുരശ്രകിലോമീറ്റർ വിസ്തീർണ്ണമുള്ള കടപ്പുറം ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135148" url="https://ml.wikipedia.org/wiki?curid=135148" title="കടങ്ങോട് ഗ്രാമപഞ്ചായത്ത്">
കടങ്ങോട് ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിള്ളി താലൂക്കിൽ ചൊവ്വന്നൂർ ബ്ലോക്കിലാണ് 32.05 ചതുരശ്രകിലോമീറ്റർ വിസ്തൃതിയുള്ള കടങ്ങോട് ഗ്രാമപഞ്ചായത്ത് സ്ഥിതി ചെയ്യുന്നത്. 1949-ലാണ് ഈ ഗ്രാമപഞ്ചായത്ത് രൂപീകൃതമാവുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്.





</doc>
<doc id="135149" url="https://ml.wikipedia.org/wiki?curid=135149" title="എരുമപ്പെട്ടി ഗ്രാമപഞ്ചായത്ത്">
എരുമപ്പെട്ടി ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിള്ളി താലൂക്കിൽ വടക്കാഞ്ചേരി ബ്ളോക്കിലാണ് 32.12 ചതുരശ്ര കിലോമീറ്റർ വിസ്തീർണ്ണമുള്ള എരുമപ്പെട്ടി ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്. പഞ്ചായത്തിന്റെ നടുക്കിലൂടെ കേച്ചേരിപ്പുഴ ഒഴുകുന്നു. പ്രകൃതിരമണീയമായ അന്തരീക്ഷമാണ് ഇവിടെയുള്ളത്. ഇന്ത്യയിലെ അപൂർവ്വം ധന്വന്തരിക്ഷേത്രങ്ങളിലൊന്നായ നെല്ലുവായ് ക്ഷേത്രം ഈ പഞ്ചായത്തിലാണ്.



</doc>
<doc id="135150" url="https://ml.wikipedia.org/wiki?curid=135150" title="എറിയാട് ഗ്രാമപഞ്ചായത്ത്">
എറിയാട് ഗ്രാമപഞ്ചായത്ത്

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിൽ, കൊടുങ്ങല്ലൂർ ബ്ലോക്കിലാണ് 16.75 ചതുരശ്രകിലോമീറ്റർ വിസ്തീർണ്ണമുള്ള എറിയാട് ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135151" url="https://ml.wikipedia.org/wiki?curid=135151" title="ഏങ്ങണ്ടിയൂർ ഗ്രാമപഞ്ചായത്ത്">
ഏങ്ങണ്ടിയൂർ ഗ്രാമപഞ്ചായത്ത്

തൃശ്ശൂർജില്ലയിലെ ചാവക്കാട് താലൂക്കിൽ തളിക്കുളം ബ്ലോക്കിലാണ് 15.68 ചതുരശ്രകിലോമീറ്റർ വിസ്തീർണ്ണമുള്ള ഏങ്ങണ്ടിയൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഏങ്ങണ്ടിയൂർ പഞ്ചായത്ത് 1949-ലാണ്നിലവിൽ വന്നത്. ഈ ഗ്രാമപഞ്ചായത്തിന് 16 വാർഡുകളാണുള്ളത്.



</doc>
<doc id="135152" url="https://ml.wikipedia.org/wiki?curid=135152" title="എളവള്ളി ഗ്രാമപഞ്ചായത്ത്">
എളവള്ളി ഗ്രാമപഞ്ചായത്ത്

തൃശ്ശൂർ ജില്ലയിലെ ചാവക്കാട് താലൂക്കിൽ മുല്ലശ്ശേരി ബ്ലോക്കിലാണ് 16.28 ചതുരശ്രകിലോമീറ്റർ വിസ്തീർണ്ണമുള്ള എളവളളി ഗ്രാമപഞ്ചായത്ത് സ്ഥിതി ചെയ്യുന്നത്. എളവളളി ഗ്രാമപഞ്ചായത്തിന് 16 വാർഡുകളാണുള്ളത്.





</doc>
<doc id="135153" url="https://ml.wikipedia.org/wiki?curid=135153" title="എടവിലങ്ങ് ഗ്രാമപഞ്ചായത്ത്">
എടവിലങ്ങ് ഗ്രാമപഞ്ചായത്ത്

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിൽ കൊടുങ്ങല്ലൂർ ബ്ലോക്കിലാണ് 7.60 ചതുരശ്രകിലോമീറ്റർ വിസ്തീർണ്ണമുള്ള എടവിലങ്ങ് ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 14 വാർഡുകളാണുള്ളത്.

വിലങ്ങ, വിഴങ്ങ, വലങ്ങ അലങ്ങ, അലേങ്ങ തുടങ്ങിയ ദ്രാവിഡപദങ്ങൾ പുരാതനകാലത്തെ ക്ഷേത്രങ്ങളെ സൂചിപ്പിക്കുന്നു. കാവ് എന്നതിന്റെ സുക്ഷ്മമാണ് ങാ എന്ന പദം. ആലേങ്ങ എന്നാൽ ആലിൻ കാവ് എന്നാണ്. ഇത്തരത്തിൽ ഒരു ഇടത്തരം ക്ഷേത്രം നിലനിന്നിരുന്ന സ്ഥലമാണ് ഇടവിലങ്ങ് അഥവാ എടവിലങ്ങ് 




</doc>
<doc id="135155" url="https://ml.wikipedia.org/wiki?curid=135155" title="ദേശമംഗലം ഗ്രാമപഞ്ചായത്ത്">
ദേശമംഗലം ഗ്രാമപഞ്ചായത്ത്

തൃശ്ശൂർ ജില്ലയിലെ തലപ്പിള്ളി താലൂക്കിൽ വടക്കാഞ്ചേരി ബ്ളോക്കിലാണ് 23.34 ചതുരശ്ര കിലോമീറ്റർ വിസ്തീർണ്ണമുള്ള ദേശമംഗലം ഗ്രാമപഞ്ചായത്ത് സ്ഥിതിചെയ്യുന്നത്. ഈ ഗ്രാമപഞ്ചായത്തിന് 15 വാർഡുകളാണുള്ളത്.



</doc>
<doc id="135157" url="https://ml.wikipedia.org/wiki?curid=135157" title="ചൊവ്വന്നൂർ ഗ്രാമപഞ്ചായത്ത്">
ചൊവ്വന്നൂർ ഗ്രാമപഞ്ചായത്ത്

തൃശ്ശൂർജില്ലയിലെ തലപ്പിള്ളി താലൂക്കിൽ ചൊവ്വന്നൂർ ബ്ലോക്കിലാണ് 18.39 ചതുരശ്രകിലോമീറ്റർ വിസ്തീർണ്ണമുള്ള ചൊവ്വന്നൂർ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 13 വാർഡുകളാണുള്ളത്.




</doc>
<doc id="135158" url="https://ml.wikipedia.org/wiki?curid=135158" title="ചൂണ്ടൽ ഗ്രാമപഞ്ചായത്ത്">
ചൂണ്ടൽ ഗ്രാമപഞ്ചായത്ത്

തൃശ്ശൂർ ജില്ലയിലെ കുന്നംകുളം താലൂക്കിൽ ചൊവ്വന്നൂർ ബ്ലോക്കിലാണ് 19.98 ചതുരശ്രകിലോമീറ്റർ വിസ്തീർണ്ണമുള്ള ചൂണ്ടൽ ഗ്രാമപഞ്ചായത്ത് സ്ഥിതി ചെയ്യുന്നത്. ഈ ഗ്രാമപഞ്ചായത്തിന് 18 വാർഡുകളാണുള്ളത്. കേച്ചേരിയിലാണ് പഞ്ചായത്തിന്റെ ആസ്ഥാനം സ്ഥിതി ചെയ്യുന്നത്.





</doc>
<doc id="135159" url="https://ml.wikipedia.org/wiki?curid=135159" title="ചേർപ്പ് ഗ്രാമപഞ്ചായത്ത്">
ചേർപ്പ് ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ ചേർപ്പ് ബ്ലോക്കിലാണ് 20.88 ചതുരശ്രകിലോമീറ്റർ വിസ്തീർണ്ണമുള്ള ചേർപ്പ് ഗ്രാമപഞ്ചായത്ത് സ്ഥിതി ചെയ്യുന്നത്. 

പ്രസിദ്ധ ദേവാലയങ്ങളായ ഊരകം അമ്മത്തിരുവടി ക്ഷേത്രം, പെരുവനം മഹാദേവ ക്ഷേത്രം, തിരുവുള്ളക്കാവ് ധർമ്മശാസ്ത്രാക്ഷേത്രം എന്നിവ ഈ പഞ്ചായത്തിലാണ് സ്ഥിതി ചെയ്യുന്നത്.
ചേർപ്പ് ഗ്രാമപഞ്ചായത്തിന്റെ അതിരുകൾ അവിണിശ്ശേരി, വല്ലച്ചിറ, പാറളം, പൊറത്തിശ്ശേരി, ചാഴൂർ എന്നീ ഗ്രാമപഞ്ചായത്തുകളാണ്.




</doc>
<doc id="135160" url="https://ml.wikipedia.org/wiki?curid=135160" title="ചാഴൂർ ഗ്രാമപഞ്ചായത്ത്">
ചാഴൂർ ഗ്രാമപഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിൽ അന്തിക്കാട് ബ്ളോക്കിലാണ് 25.54 ചതുരശ്രകിലോമീറ്റർ വിസ്തീർണ്ണമുള്ള ചാഴൂർ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135161" url="https://ml.wikipedia.org/wiki?curid=135161" title="അരിമ്പൂർ ഗ്രാമപഞ്ചായത്ത്">
അരിമ്പൂർ ഗ്രാമപഞ്ചായത്ത്

തൃശ്ശൂർ ജില്ലയിലെ തൃശ്ശൂർ താലൂക്കിൽ അന്തിക്കാട് ബ്ലോക്കിലാണ് 22.65ച.കി.മീ. വിസ്തീർണ്ണമുള്ള അരിമ്പൂർ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135162" url="https://ml.wikipedia.org/wiki?curid=135162" title="അന്തിക്കാട് ഗ്രാമപഞ്ചായത്ത്">
അന്തിക്കാട് ഗ്രാമപഞ്ചായത്ത്

തൃശൂർ ജില്ലയിലുള്ള തൃശൂർ താലൂക്കിൽ അന്തിക്കാട് ബ്ലോക്കിലാണ് 12.99 ചതുരശ്രകിലോമീറ്റർ വിസ്തീർണ്ണമുള്ള അന്തിക്കാട് ഗ്രാമപഞ്ചായത്ത് സ്ഥിതി ചെയ്യുന്നത്. അന്തിക്കാട്, പടിയം വില്ലേജുകളിലായി വ്യാപിച്ചുകിടക്കുന്ന അന്തിക്കാട് പഞ്ചായത്തിന് 10 വാർഡുകളാണ് ഉള്ളത്. 1953-ലാണ് ഈ പഞ്ചായത്ത് രൂപികൃതമായത്




</doc>
<doc id="135164" url="https://ml.wikipedia.org/wiki?curid=135164" title="ബാംഗ്ലൂർ കൊട്ടാരം">
ബാംഗ്ലൂർ കൊട്ടാരം

ഇംഗ്ലണ്ടിലെ വിൻഡ്സോർ കാസിലിന്റെ രൂപത്തിൽ ബാംഗ്ലൂരിൽ നിർമ്മിച്ച ഒരു കൊട്ടാരമാണ് ബാംഗ്ലൂർ കൊട്ടാരം. ബാംഗ്ലൂർ സെൻട്രൽ ഹൈസ്കൂളിലെ ആദ്യത്തെ പ്രധാനാദ്ധ്യാപകനായ റെവ്. ഗാരെട്ടാണ് ഈ കൊട്ടാരം നിർമ്മിച്ചത്.
1862-ൽ തുടങ്ങിയ ഈ കെട്ടിടത്തിന്റെ പണി പൂർത്തിയായത് 1944ലാണ്. 1884-ൽ മൈസൂർ രാജാവായ ചാമരാജ വോഡയാർ ഈ കൊട്ടാരം വിലയ്ക്കു വാങ്ങിയിരുന്നു. ഇപ്പോഴും ഈ കൊട്ടാരം മൈസൂർ രാജകുടുംബാംഗങ്ങളുടെ നിയന്ത്രണത്തിലാണ്

45,000 സ്ക്വയർ ഫീറ്റ് തറ വിസ്തൃതിയുള്ള ഈ കൊട്ടാരത്തിന്റെ പണി ആദ്യമായി ആരംഭിച്ചത് റെവ്. ഗാരെട്ടാണ്. കൊട്ടാരവും അതിനോട് ചേർന്നുള്ള മൈതാനവും ഉൾപ്പെടുന്ന സ്ഥലം ഏകദേശം 454 ഏക്കർ സ്ഥലത്തായി വ്യാപിച്ചു കിടക്കുന്നു. 1884-ൽ മൈസൂർ രാജാവായ ചാമരാജ് വൊഡയാർ 40,000 രൂപയ്ക്കാണ് ഈ കൊട്ടാരം വിലയ്ക്കു വാങ്ങിയത്. പിന്നീട് ഈ കൊട്ടാരം പുതുക്കി പണിയുകയുണ്ടായി.



</doc>
<doc id="135168" url="https://ml.wikipedia.org/wiki?curid=135168" title="കുയിലൂർ">
കുയിലൂർ

കേരളത്തിൽ കണ്ണൂർ ജില്ലയിലെ തളിപ്പറമ്പ് താലൂക്കിൽ സ്ഥിതി ചെയ്യുന്ന ഗ്രാമമാണ് കുയിലൂർ. പടിയൂർ ഗ്രാമപഞ്ചായത്തിൽ ഉൾപ്പെടുന്ന പ്രദേശമാണ് ഇത്.
ഇരിട്ടി-തളിപ്പറമ്പ് സംസ്ഥാനപാത- 36 ഈ ഗ്രാമത്തിലൂടെ കടന്നുപോകുന്നു. ഉത്തരകേരളത്തിലെ ഏറ്റവും പ്രധാന ജലസേചനപദ്ധതി ആയ പഴശ്ശി പദ്ധതി (പഴശ്ശി അണക്കെട്ട്) കുയിലൂരിന്റെ ഒരു അതിര് ആയ കുയിലൂർ പുഴയ്ക്കു കുറുകെയാണ്

കുയിലൂർ പുഴ കുടക് മലകളിൽ നിന്നും വയനാടൻ കാടുകളിൽ നിന്നും ഒഴുകിവരുന്ന വളപട്ടണം പുഴയുടെ ഭാഗമാണ്.ഈ പദ്ധതി പ്രദേശത്ത് ജില്ലയിലെ ഒരു പ്രധാന വിനോദ സഞ്ചാര കേന്ദ്രവും പ്രവർത്തിക്കുന്നു.കണ്ണൂർ ജില്ലാകേന്ദ്രത്തിൽ നിന്നും ഇവിടേക്ക് മട്ടന്നൂർ വഴി 40 കിലോമീറ്ററും ചാലോട്-ഇരിക്കൂർ വഴി 36 കിലോമീറ്ററും ദൂരമുണ്ട്. തളിപ്പറമ്പിൽ നിന്നും ശ്രീകണ്ഠപുരം വഴി 36 കിലോമീറ്ററും തലശ്ശേരിയിൽ നിന്നും മട്ടന്നൂർ വഴി ഏകദേശം 40 കിലോമീറ്ററും ഇരിട്ടി മട്ടന്നൂർ എന്നിവിടങ്ങളിൽ നിന്നും 10 കിലോമീറ്റർ വീതവും ദൂരമുണ്ട്. അടുത്തുള്ള ടൌൺ ആയ ഇരിക്കൂർ 5 കിലോമീറ്റർ ദൂരെ സ്ഥിതി ചെയ്യുന്നു.

കുയിലൂർ ലോവർ പ്രൈമറി സ്കൂൾ ആണ് പ്രധാന വിദ്യാഭ്യാസ സ്ഥാപനം.വിവേകോദയ പൊതുജനവായനശാല &ഗ്രന്ഥാലയം ഇവിടെ പ്രവർത്തിക്കുന്നു.സംഗമം തിയേറ്റേഴ്സ്, അനശ്വര ആർട്സ് &സ്പോർട്സ് ക്ലബ്ബ്, സമന്വയ ആർട്സ് &സ്പോർട്സ് ക്ലബ്ബ്, നവജ്യോതി മാതൃഭൂമി സ്റ്റഡി സർക്കിൾ എന്നിവ സാംസ്കാരികരംഗത്ത് സജീവമാണ്.
ആരോഗ്യരംഗത്ത് ഒരു ഹോമിയോ ഡിസ്പെൻസറി പ്രവർത്തിക്കുന്നുണ്ട്.

ഉത്തരകേരളത്തിലെ കമ്മ്യുണിസ്റ്റ് -കർഷകപ്രസ്ഥാനങ്ങളുടെ ആദ്യകാല പ്രവർത്തനകേന്ദ്രങ്ങളിൽ ഒന്നായിരുന്നു കുയിലൂർ. നെൽകൃഷിയും തെങ്ങും കുരുമുളകും കശുമാവുമായിരുന്നു ഇവിടെ പ്രധാന കൃഷികൾ. ഇന്ന് റബ്ബർ കൃഷി വ്യാപകമായിക്കൊണ്ടിരിക്കുന്നു.
കുയിലൂർ പുതിയ ഭഗവതി ക്ഷേത്രം, ഒതയോത്ത് ആലിൻ കീഴിൽ ഭഗവതി ക്ഷേത്രം, കുന്നത്ത് വേട്ടക്കൊരുമകൻ ക്ഷേത്രം, കുയിലൂർ ശിവക്ഷേത്രം എന്നിവ പ്രധാന ആരാധനാലയങ്ങൾ ആണ്.

ഇരിക്കൂർ ടെലിഫോൺ എക്സ് ചേഞ്ചിന്റെ ഭാഗമായി ഒരു ഡിജിറ്റൽ ലൂപ് കാരിയർ സിസ്റ്റം ഇവിടെ പ്രവർത്തിക്കുന്നു.
[[File:Pazhassi Dam - Dam, garden and reservoir22.jpg|thumb|പഴശ്ശി അണക്കെട്ട്]

[[Category:കണ്ണൂർ ജില്ലയിലെ ഗ്രാമങ്ങൾ]]


</doc>
<doc id="135170" url="https://ml.wikipedia.org/wiki?curid=135170" title="ആളൂർ ഗ്രാമപഞ്ചായത്ത്">
ആളൂർ ഗ്രാമപഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിൽ മാള ബ്ലോക്ക് പഞ്ചായത്തിലെ ഒരു ഗ്രാമപഞ്ചായത്താണ് ആളൂർ ഗ്രാമപഞ്ചായത്ത് ഈ പഞ്ചായത്തിന് 34.39 ചതുരശ്രകിലോമീറ്റർ വിസ്തീർണ്ണമുണ്ട്.





</doc>
<doc id="135171" url="https://ml.wikipedia.org/wiki?curid=135171" title="അന്തിക്കാട് ബ്ലോക്ക് പഞ്ചായത്ത്">
അന്തിക്കാട് ബ്ലോക്ക് പഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിലാണ് 74.28 ചതുരശ്രകിലോമീറ്റർ വിസ്തീർണ്ണമുള്ള അന്തിക്കാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. അന്തിക്കാട് ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ അന്തിക്കാട്, താന്ന്യം, ചാഴൂർ, മണലൂർ എന്നിവയാണ്. 1960-ൽ അന്തിക്കാട് ബ്ളോക്ക് പ്രവർത്തനമാരംഭിച്ചു.


അന്തിക്കാട് ബ്ലോക്ക് പഞ്ചായത്ത്<br>
കിഴക്കുംമുറി - 680571<br>
ഫോൺ : 0487 2272018<br>
ഇമെയിൽ : bdoakd@gmail.com



</doc>
<doc id="135172" url="https://ml.wikipedia.org/wiki?curid=135172" title="ചാലക്കുടി ബ്ലോക്ക് പഞ്ചായത്ത്">
ചാലക്കുടി ബ്ലോക്ക് പഞ്ചായത്ത്

തൃശ്ശൂർ ജില്ലയിലെ മുകുന്ദപുരം താലൂക്കിലാണ് 674.2 ചതുരശ്രകിലോമീറ്റർ വിസ്തീർണ്ണമുള്ള ചാലക്കുടി ബ്ളോക്ക് സ്ഥിതി ചെയ്യുന്നത്. ഈ ബ്ളോക്കിലുൾപ്പെടുന്ന ഗ്രാമപ്പഞ്ചായത്തുകൾ കാടുകുറ്റി, കോടശ്ശേരി, കൊരട്ടി, മേലൂർ, പരിയാരം, അതിരപ്പള്ളി എന്നിവയാണ്.ബ്ലോക്ക് ആസ്ഥാനം ചാലക്കുടിയിലാണു സ്ഥിതി ചെയ്യുന്നത്.

ചാലക്കുടി ബ്ലോക്ക് പഞ്ചായത്ത്<br>
ചാലക്കുടി - 680307<br>
ഫോൺ : 0480 2701446<br>
ഇമെയിൽ : bdockdy@gmail.com



</doc>
<doc id="135173" url="https://ml.wikipedia.org/wiki?curid=135173" title="ചാവക്കാട് ബ്ലോക്ക് പഞ്ചായത്ത്">
ചാവക്കാട് ബ്ലോക്ക് പഞ്ചായത്ത്

തൃശ്ശൂർ ജില്ലയിൽ ചാവക്കാട് താലൂക്കിലാണ് 86.04 ച.കി.മീ വിസ്തീർണ്ണമുള്ള ചാവക്കാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. ചാവക്കാട് ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ കടപ്പുറം, ഒരുമനയൂർ, പുന്നയൂർ, പുന്നയൂർക്കുളം, വടക്കേക്കാട് എന്നിവയാണ്.
മുൻപ് ചാവക്കാട് ബ്ലോക്ക് പഞ്ചായത്തിന്റെ ഭാഗമായിരുന്ന പൂക്കോട്, തൈക്കാട് എന്നീ ഗ്രാമപഞ്ചായത്തുകൾ ഗുരുവായൂർ നഗരസഭയോട് കൂട്ടിച്ചേർക്കപ്പെട്ടു.
പെരുമ്പടപ്പ് ബ്ലോക്ക്, ചൊവ്വന്നൂർ ബ്ലോക്ക്, മുല്ലശ്ശേരി ബ്ലോക്ക് ഗുരുവായൂർ നഗരസഭ, ചാവക്കാട് നഗരസഭ, അറബിക്കടൽ എന്നിവയാണ് ചാവക്കാട് ബ്ലോക്ക് പഞ്ചായത്തിന്റെ അതിരുകൾ.


ചാവക്കാട് ബ്ലോക്ക് പഞ്ചായത്ത്<br>
ചാവക്കാട് - 680506<br>
ഫോൺ : 0487 2507688<br>
ഇമെയിൽ : bdochavakkad@gmail.com



</doc>
<doc id="135176" url="https://ml.wikipedia.org/wiki?curid=135176" title="ചേർപ്പ് ബ്ലോക്ക് പഞ്ചായത്ത്">
ചേർപ്പ് ബ്ലോക്ക് പഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിലാണ് 87.11 ചതുരശ്രകിലോമീറ്റർ വിസ്തീർണ്ണമുള്ള ചേർപ്പ് ബ്ലോക്ക് പഞ്ചായത്ത് സ്ഥിതി ചെയ്യുന്നത്. ചേർപ്പ് ബ്ളോക്കിൽ ഉൾപ്പെടുന്ന നാലു ഗ്രാമപഞ്ചായത്തുകൾ ചേർപ്പ്, ആവിണിശ്ശേരി, പാറളം, വല്ലച്ചിറ എന്നിവയാണ്. . 1965-ലാണ് ചേർപ്പ് ബ്ളോക്ക് നിലവിൽ വന്നത്.

ചേർപ്പ് ബ്ലോക്ക് പഞ്ചായത്ത്<br>
പാലിശ്ശേരി - 680027<br>
ഫോൺ : 0487 2342283<br>
ഇമെയിൽ : cherpubdp@gmail.com



</doc>
<doc id="135177" url="https://ml.wikipedia.org/wiki?curid=135177" title="ചൊവ്വന്നൂർ ബ്ലോക്ക് പഞ്ചായത്ത്">
ചൊവ്വന്നൂർ ബ്ലോക്ക് പഞ്ചായത്ത്

തൃശ്ശൂർ ജില്ലയിൽ കുന്നംകുളം താലൂക്കിലാണ് 122.13 ചതുരശ്രകിലോമീറ്റർ വിസ്തീർണ്ണമുള്ള ചൊവ്വന്നൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. ചൊവ്വന്നൂർ ബ്ലോക്ക് പഞ്ചായത്തിൽ ചൂണ്ടൽ, ചൊവ്വന്നൂർ, കടങ്ങോട്, കടവല്ലൂർ, കണ്ടാണശ്ശേരി, കാട്ടകാമ്പാൽ, പോർക്കുളം, വേലൂർ എന്നീ ഗ്രാമപഞ്ചായത്തുകൾ ഉൾപ്പെടുന്നു. 


ചൊവ്വന്നൂർ ബ്ലോക്ക് പഞ്ചായത്ത്<br>
കാണിപ്പയ്യൂർ - 680517<br>
ഫോൺ : 04885 222670<br>
ഇമെയിൽ : cwrbdo@sancharnet.in



</doc>
<doc id="135178" url="https://ml.wikipedia.org/wiki?curid=135178" title="ഇരിഞ്ഞാലക്കുട ബ്ലോക്ക് പഞ്ചായത്ത്">
ഇരിഞ്ഞാലക്കുട ബ്ലോക്ക് പഞ്ചായത്ത്

തൃശ്ശൂർ ജില്ലയിൽ മുകുന്ദപുരം താലൂക്കിലാണ് 95.49 ചതുരശ്രകിലോമീറ്റർ വിസ്തീർണ്ണമുള്ള ഇരിങ്ങാലക്കുട ബ്ളോക്ക് പഞ്ചായത്ത് സ്ഥിതി ചെയ്യുന്നത്. 1963 മെയ് മാസത്തിൽ നിലവിൽ വന്ന ഇരിങ്ങാലക്കുട ബ്ളോക്ക് പഞ്ചായത്തിൽ കാറളം, കാട്ടൂർ, മുരിയാട്, പറപ്പൂക്കര എന്നീ ഗ്രാമപഞ്ചായത്തുകളാണ് ഉൾപ്പെടുന്നത്.

തളിക്കുളം ബ്ലോക്ക് പഞ്ചായത്ത്, കൊടകര ബ്ലോക്ക് പഞ്ചായത്ത്, ചേർപ്പ് ബ്ലോക്ക് പഞ്ചായത്ത്, ഇരിങ്ങാലക്കുട നഗരസഭ എന്നിവയാണ് ഇരിഞ്ഞാലക്കുട ബ്ലോക്ക് പഞ്ചായത്തിന്റെ അതിരുകൾ.


ഇരിങ്ങാലക്കുട ബ്ലോക്ക് പഞ്ചായത്ത്<br>
മാടായിക്കോണം - 680712<br>
ഫോൺ : 0480 2825291<br>
ഇമെയിൽ : bdomapranam@yahoo.co.in



</doc>
<doc id="135179" url="https://ml.wikipedia.org/wiki?curid=135179" title="കൊടകര ബ്ലോക്ക് പഞ്ചായത്ത്">
കൊടകര ബ്ലോക്ക് പഞ്ചായത്ത്

തൃശ്ശൂർ ജില്ലയിൽ മുകുന്ദപുരം താലൂക്കിലാണ് 297.80 ചതുരശ്രകിലോമീറ്റർ വിസ്തീർണ്ണമുള്ള കൊടകര ബ്ളോക്ക് പഞ്ചായത്ത് സ്ഥിതി ചെയ്യുന്നത്. കൊടകര ബ്ളോക്ക് പഞ്ചായത്തിൽ അളഗപ്പനഗർ, കൊടകര,മറ്റത്തൂർ, നെന്മണിക്കര, പുതുക്കാട്,തൃക്കൂർ,വരന്തരപ്പിള്ളി എന്നീ ഗ്രാമപഞ്ചായത്തുകളാണ് ഉൾപ്പെടുന്നത്.

സമുദ്രനിരപ്പിൽ നിന്നും 10 മുതൽ 35 മീറ്റർ വരെ ഉയരത്തിലാണ് ഈ പ്രദേശം സ്ഥിതി ചെയ്യുന്നത്. ആദ്യകാലത്ത് കൊടകര, മറ്റത്തൂർ, വരന്തരപ്പിള്ളി, അളഗപ്പനഗർ, തൃക്കൂർ, പുതുക്കാട് എന്നീ 6 പഞ്ചായത്തുകൾ ഉൾപ്പെട്ടതായിരുന്നു കൊടകര ബ്ളോക്ക്. പിന്നീട് 1977-ൽ തൃക്കൂർ പഞ്ചായത്ത് വിഭജിച്ച് നെന്മണിക്കര പഞ്ചായത്ത് കൂടി രൂപികരിച്ചതോടെ ബ്ളോക്കിലെ പഞ്ചായത്തുകളുടെ എണ്ണം 7 ആയി വർദ്ധിച്ചു.



കൊടകര ബ്ലോക്ക് പഞ്ചായത്ത്<br>
പുതുക്കാട് - 680301<br>
ഫോൺ : 0480 2751462<br>
ഇമെയിൽ : kodakarablock@gmail.com



</doc>
<doc id="135180" url="https://ml.wikipedia.org/wiki?curid=135180" title="മാള ബ്ലോക്ക് പഞ്ചായത്ത്">
മാള ബ്ലോക്ക് പഞ്ചായത്ത്

തൃശ്ശൂർ ജില്ലയിൽ മുകുന്ദപുരം താലൂക്കിലാണ് 126.71 ചതുരശ്രകിലോമീറ്റർ വിസ്തീർണ്ണമുള്ള മാള ബ്ളോക്ക് പഞ്ചായത്ത് സ്ഥിതി ചെയ്യുന്നത്. മാള ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ ആളൂർ, അന്നമനട, കുഴൂർ, മാള, പൊയ്യ എന്നിവയാണ്. 



മാള ബ്ലോക്ക് പഞ്ചായത്തിൽ ആകെ 13 ഡിവിഷനുകളുണ്ട്. 

മാള ബ്ലോക്ക് പഞ്ചായത്ത്<br>
കുറുവിലശ്ശേരി - 680735<br>
ഫോൺ : 0480 2890398<br>
ഇമെയിൽ : bdomala@gmail.com



</doc>
<doc id="135182" url="https://ml.wikipedia.org/wiki?curid=135182" title="മതിലകം ബ്ലോക്ക് പഞ്ചായത്ത്">
മതിലകം ബ്ലോക്ക് പഞ്ചായത്ത്

തൃശ്ശൂർജില്ലയിലെ കൊടുങ്ങല്ലൂർ താലൂക്കിലാണ് 71.81ചതുരശ്രകിലോമീറ്റർ വിസ്തീർണ്ണമുള്ള മതിലകം ബ്ളോക്കുപഞ്ചായത്ത് സ്ഥിതി ചെയ്യുന്നത്. മതിലകം ബ്ലോക്ക് പഞ്ചായത്തിൽ എടത്തിരുത്തി, കൈപ്പമംഗലം, മതിലകം, പെരിഞ്ഞനം, ശ്രീനാരായണപുരം എന്നീ ഗ്രാമപഞ്ചായത്തുകൾ ഉൾപ്പെടുന്നു.


മതിലകം ബ്ലോക്ക് പഞ്ചായത്ത്<br>
മതിലകം - 680685<br>
ഫോൺ : 0480 2850260<br>
ഇമെയിൽ : mkmbdo@gmail.com



</doc>
<doc id="135183" url="https://ml.wikipedia.org/wiki?curid=135183" title="മുല്ലശ്ശേരി ബ്ലോക്ക് പഞ്ചായത്ത്">
മുല്ലശ്ശേരി ബ്ലോക്ക് പഞ്ചായത്ത്

തൃശ്ശൂർ ജില്ലയിൽ ചാവക്കാട് താലൂക്കിലാണ് 63.64 ചതുരശ്രകിലോമീറ്റർ വിസ്തീർണ്ണമുള്ള മുല്ലശ്ശേരി ബ്ളോക്ക് പഞ്ചായത്ത് സ്ഥിതി ചെയ്യുന്നത്. മുല്ലശ്ശേരി ബ്ളോക്ക് പഞ്ചായത്തിൽ എളവള്ളി, മുല്ലശ്ശേരി, പാവറട്ടി, വെങ്കിടങ്ങ് എന്നീ ഗ്രാമപഞ്ചായത്തുകൾ ഉൾപ്പെടുന്നു.



മുല്ലശ്ശേരി ബ്ലോക്ക് പഞ്ചായത്ത്<br>
മുല്ലശ്ശേരി - 680509<br>
ഫോൺ : 0487 2262473<br>
ഇമെയിൽ : bdomullatsr@gmail.com



</doc>
<doc id="135185" url="https://ml.wikipedia.org/wiki?curid=135185" title="ഒല്ലൂക്കര ബ്ലോക്ക് പഞ്ചായത്ത്">
ഒല്ലൂക്കര ബ്ലോക്ക് പഞ്ചായത്ത്

തൃശൂർ ജില്ലയിൽ തൃശൂർ താലൂക്കിലാണ് 315.72 ചതുരശ്രകിലോമീറ്റർ വിസ്തീർണ്ണമുള്ള ഒല്ലൂക്കര ബ്ലോക്ക് പഞ്ചായത്ത് സ്ഥിതി ചെയ്യുന്നത്. ഒല്ലൂക്കര ബ്ലോക്ക് പഞ്ചായത്തിൽ മാടക്കത്തറ, നടത്തറ, പാണഞ്ചേരി, പുത്തൂർ എന്നീ ഗ്രാമപഞ്ചായത്തുകൾ ഉൾപ്പെടുന്നു. 1956 ഒക്ടോബർ രണ്ടിനാണ് ഒല്ലൂക്കര ബ്ലോക്ക് നിലവിൽ വന്നത്.



ഒല്ലൂക്കര ബ്ലോക്ക് പഞ്ചായത്ത്<br>
എറിയാട് - 680666<br>
ഫോൺ : 0487 2370430<br>
ഇമെയിൽ : bdoollukkara@gmail.com



</doc>
<doc id="135186" url="https://ml.wikipedia.org/wiki?curid=135186" title="പഴയന്നൂർ ബ്ലോക്ക് പഞ്ചായത്ത്">
പഴയന്നൂർ ബ്ലോക്ക് പഞ്ചായത്ത്

തൃശ്ശൂർ ജില്ലയിൽ തലപ്പള്ളി താലൂക്കിലാണ് 236.95 ചതുരശ്രകിലോമീറ്റർ വിസ്തീർണ്ണമുള്ള പഴയന്നൂർ ബ്ളോക്ക് പഞ്ചായത്ത് സ്ഥിതി ചെയ്യുന്നത്. പഴയന്നൂർ ബ്ളോക്കിൽ ചേലക്കര, വള്ളത്തോൾനഗർ, കൊണ്ടാഴി, പാഞ്ഞാൾ, പഴയന്നൂർ, തിരുവില്വാമല എന്നീ ഗ്രാമപഞ്ചായത്തുൾ ഉൾപ്പെടുന്നു. പഴയന്നൂർ ബ്ളോക്ക് പഞ്ചായത്ത് 1956 ആഗസ്റ്റ് 28 ന് രൂപീകൃതമായി. 


പഴയന്നൂർ ബ്ലോക്ക് പഞ്ചായത്ത്<br>
പഴയന്നൂർ - 680587<br>
ഫോൺ : 04884 225044<br>
ഇമെയിൽ : blopzn@bsnl.in



</doc>
<doc id="135189" url="https://ml.wikipedia.org/wiki?curid=135189" title="പുഴയ്ക്കൽ ബ്ലോക്ക് പഞ്ചായത്ത്">
പുഴയ്ക്കൽ ബ്ലോക്ക് പഞ്ചായത്ത്

തൃശ്ശൂർ ജില്ലയിൽ തൃശ്ശൂർ താലൂക്കിലാണ് 145.96 ചതുരശ്ര കിലോമീറ്റർ വിസ്തീർണ്ണമുള്ള പുഴയ്ക്കൽ ബ്ളോക്ക് പഞ്ചായത്ത് സ്ഥിതി ചെയ്യുന്നത്. പുഴയ്ക്കൽ ബ്ളോക്ക് പഞ്ചായത്തിൽ അടാട്ട്, അവണൂർ, കൈപ്പറമ്പ്, കോലഴി, മുളങ്കുന്നത്തുകാവ്, തോളൂർ എന്നീ ഗ്രാമപഞ്ചായത്തുകൾ ഉൾപ്പെടുന്നു.





</doc>
<doc id="135194" url="https://ml.wikipedia.org/wiki?curid=135194" title="ഷാർലറ്റ് ബ്രോണ്ടി">
ഷാർലറ്റ് ബ്രോണ്ടി

ഇംഗ്ലീഷുകാരിയായ കവയിത്രിയും നോവലിസ്റ്റുമാണ് ഷാർലറ്റ് ബ്രോണ്ടെ(ബ്രോണ്ടി)‌ (21 ഏപ്രിൽ 1816 - 31 മാർച്ച് 1855). ബ്രോണ്ടെ സഹോദരികൾ എന്ന പേരിൽ പ്രശസ്തരായ മൂന്ന് സഹോദരിമാരിൽ മൂത്തയാളാണ് ഷാർലറ്റ്. ആംഗലേയ ഭാഷയിലെ ജെയ്ൻ ഐർ എന്ന തന്റെ പ്രശസ്തമായ കൃതിയെഴുതിയ ഷാർലറ്റ് കറർ ബെൽ എന്ന തൂലികാ നാമവും ഉപയോഗിച്ചിരുന്നു.

1816-ൽ യോർക്ക്ഷയറിലെ തോർൺറ്റണിനാണ് ഷാർലറ്റിന്റെ ജനനം. ഐറിഷ് ആംഗ്ലിക്കൻ വൈദികനായ പാട്രിക്ക് ബ്രോണ്ടെയുടെയും മരിയ ബ്രാൻവെലിന്റെയും ആറ് മക്കറിൽ മൂന്നാമത്തെ കുട്ടിയായിരുന്നു ഷാർലറ്റ് ബ്രോണ്ടെ. 1820-ൽ പാട്രിക്കിനെ ഹാവർത്തിൽ പെർപെച്ച്വൽ ക്യൂറേറ്റ് ആയി നിയമിച്ചപ്പോൾ ബ്രോണ്ടെ കുടുംബം അവിടേക്ക് താമസം മാറി. ഷാർലറ്റിന്റെ അമ്മയായ മരിയ ക്യാൻസർ മൂലം 1821-ൽ മരിച്ചതിന് ശേഷം അവരുടെ സഹോദരിയായ എലിസബത്ത് ബ്രാന്വെലാണ് ആറ് കുട്ടികളെയും വളർത്തിയത്. 1824 ഓഗസ്റ്റിൽ എമിലി, മരിയ, എലിസബത്ത് എന്നീ സഹോദരിമാരോടൊപ്പം ഷാർലറ്റും ലങ്കാഷയറിലെ കോവൻ ബ്രിഡ്ജിലുള്ള ക്ലെർജി ഡോട്ടേഴ്സ് സ്കൂളിലേക്ക് വിദ്യാഭ്യാസത്തിനായി അയക്കപ്പെട്ടു. എന്നാൽ ഈ വിദ്യാലയത്തിന്റെ മോശം അവസ്ഥയാണ് തന്റെ ആരോഗ്യത്തെയും ശാരിരിക വളർച്ചയെയും തടസ്സപ്പെടുത്തി തന്റെ സഹോദരിമാരായ മരിയയുടെയും എലിസബത്തിന്റെയും മരണത്തിനും കാരണമായത് എന്ന് ഷാർലറ്റ് വിശ്വസിച്ചിരുന്നു. ഷാർലറ്റിന്റെ ഈ രണ്ട് സഹോദരിമാരും റ്റ്യൂബർക്കുലോസിസ് മൂലം 1825 ജൂൺ മാസത്തിൽ മരിച്ചിരുന്നു.

ദ ഗ്രീൻ ഡ്വാർഫ്, എ റ്റെയ്ല് ഒഫ് ദ പെർഫെക്റ്റ് റ്റെൻസ്





</doc>
<doc id="135196" url="https://ml.wikipedia.org/wiki?curid=135196" title="രമേശൻ ബ്ലാത്തൂർ">
രമേശൻ ബ്ലാത്തൂർ

കണ്ണൂർ ജില്ലയിലെ ബ്ലാത്തൂർ സ്വദേശിയാണ് രമേശൻ ബ്ലാത്തൂർ. ശ്രീകണ്ഠാപുരം ഹയർ സെക്കണ്ടറി സ്കൂളിൽ മലയാളം അദ്ധ്യാപകൻ ആണ്. സ്വതന്ത്ര പത്രപ്രവർത്തകൻ, ചെറുകഥാകൃത്ത്, നോവലിസ്റ്റ്, കണ്ണൂരിൽ നിന്നും കൈരളി ബുക്സ് പ്രസിദ്ധീകരിക്കുന്ന അകം മാസികയുടെ എഡിറ്റർ ആയിരുന്നു. 14 ജനുവരി 1969 ൽ ബ്ലാത്തൂരിൽ കരുവാത്ത് കുഞ്ഞിരാമൻ-പള്ള്യത്ത് ശ്രീദേവി ദമ്പതികളുടെ മകനായി ജനിച്ചു. ബ്ലാത്തൂർ ഗാന്ധിവിലാസം ഏ എൽ പി സ്കൂൾ, കല്യാട് ഏ എൽ പി സ്കൂൾ ,ഇരിക്കൂർ ഗവർമെന്റ് ഹൈസ്കൂൾ, പഴശ്ശിരാജ എൻ എസ് എസ് കോളേജ് മട്ടന്നൂർ, ഗവർമെന്റ് ടി.ടി.ഐ കുറുപ്പമ്പടി, കണ്ണൂർ ബി. എഡ്. സെന്റർ, കണ്ണൂർ എം.എഡ് സെന്റർ എന്നിവിടങ്ങളിൽ പഠനം പൂർത്തിയാക്കി.



</doc>
<doc id="135197" url="https://ml.wikipedia.org/wiki?curid=135197" title="ജവഹർ നവോദയ വിദ്യാലയ">
ജവഹർ നവോദയ വിദ്യാലയ

ഭാരതത്തിലെ മിടുക്കരായ വിദ്യാർത്ഥികൾക്കു മികച്ച വിദ്യാഭ്യാസം പ്രദാനം ചെയ്യുന്ന വിദ്യാലയങ്ങളാണു, ജെ.എൻ.വി എന്ന ചുരുക്ക നാമത്തിൽ അറിയപ്പെടുന്ന ജവഹർ നവോദയ വിദ്യാലയ. ഗ്രാമപ്രദേശങ്ങളിലെ സാമ്പത്തികമായും സാമൂഹികമായും പിന്നാക്കം നിൽക്കുന്നതുമായ വിദ്യാർഥികൾക്കു ഉന്നത ഗുണനിലവാരമുള്ള വിദ്യാഭ്യാസം ഉറപ്പു വരുത്തുന്നതിനുളള ഭാരത സർക്കാരിന്റെ പദ്ധതിയാണു ജവഹർ നവോദയ വിദ്യാലയങ്ങൾ. കേന്ദ്ര മാനവ വിഭവ ശേഷി വികസന മന്ത്രാലയത്തിന്റെ കീഴിലുള്ള സ്വയംഭരണ സ്ഥാപനമായ നവോദയ വിദ്യാലയ സമിതിയുടെ കീഴിലാണ് ഇവ പ്രവർത്തിക്കുന്നത്.

തമിഴ്നാട് ഒഴികെ ഭാരതത്തിലുടനീളം ജെ.എൻ.വികൾ പ്രവർത്തിച്ചു വരുന്നു. 2010 ലെ കണക്കുകൾ പ്രകാരം ഇൻഡ്യയിൽ ഏതാണ്ട് 593 ജെ.എൻ.വികൾ ഉണ്ട്.ഇത്തരം വിദ്യാലയങ്ങളിലെ പ്രവേശനം ജില്ലാതലത്തിൽ നടത്തുന്ന പ്രവേശന പരീക്ഷയുടെ അടിസഥാനത്തിലാണു്.

1985 ലാണു ആദ്യത്തെ നവോദയ രൂപം കൊണ്ടതു്. പി.വി നരസിംഹറാവുവിന്റെ ആശയമാണു നവോദയ. രാജീവ് ഗാന്ധി പ്രധാനമന്ത്രിയായിരിക്കുമ്പോഴാണു നവോദയ വിദ്യാലയങ്ങളുടെ തുടക്കം.തുടക്കത്തിൽ നവോദയ വിദ്യാലയം എന്ന പേരായിരുന്നു. പിന്നീടു ജവഹർലാൽ നെഹ്രു വിന്റെ 100 ആം ജന്മദിന വർഷത്തിൽ ജവഹർ നവോദയ വിദ്യാലയ എന്ന പേരു സ്വീകരിച്ചു.

ഭാരതത്തിൽ മൊത്തം 8 മേഖലകളാണു ഉള്ളത്.ഭൊപ്പാൽ,ചണ്ഡിഖഡ്,ഹൈദരാബാദ്,ജയ്പൂർ,പറ്റ്ന,ലക്നൗ,പുനെ,ഷില്ലൊങ്.


</doc>
<doc id="135198" url="https://ml.wikipedia.org/wiki?curid=135198" title="സുഭാഷിതങ്ങൾ">
സുഭാഷിതങ്ങൾ

എബ്രായ ബൈബിളിന്റേയും ക്രിസ്ത്യാനികളുടെ പഴയനിയമത്തിന്റേയും ഭാഗമായ ഒരു ഗ്രന്ഥമാണ് സുഭാഷിതങ്ങൾ. പ്രബോധനപരമായ ചൊല്ലുകളുടേയും പരസ്പരം ബന്ധപ്പെട്ടു നിൽക്കുന്ന വിജ്ഞാനപ്രദമായ ദീർഘകവിതകളുടേയും ഒരു ശേഖരമാണിത്. ചിന്തോദ്ദീപകമായ പ്രസ്താവനകളും, പ്രത്യേകവിധത്തിലുള്ള പെരുമാറ്റം ആവശ്യപ്പെടുന്ന ഉൽബോധനങ്ങളുമാണ് ഇതിലെ ചൊല്ലുകൾ. സുഭാഷിതങ്ങളിലെ ദീർഘകവിതകൾ വിജ്ഞാനത്തെ പ്രകീർത്തിക്കുകയും, അതിന്റെ പരിശീലനത്തെ പ്രോത്സാഹിപ്പിക്കുകയും ചെയ്യുന്നതിനു പുറമേ, ദൈവത്തിന്റെ വലത്തുഭാഗത്തിരുന്ന് സൃഷ്ടികർമ്മത്തിൽ സഹായിച്ച ഒരു വനിതയായി അതിനെ ചിത്രീകരിക്കുന്നു. ഉദ്യമശീലം ചേർന്ന ഒരു ഉപരിവർഗ്ഗ ആശയസംഹിത ഇതിൽ നിഴലിച്ചു കാണാം. സ്വാതന്ത്ര്യത്തെ ബുദ്ധിപൂർവം ഉപയോഗിക്കാനുള്ള മനുഷ്യന്റെ കഴിവിൽ അത് വിശ്വാസം പ്രകടിപ്പിക്കുന്നു. ആത്മനിയന്ത്രണത്തേയും ധാർമ്മികതയേയും പരസ്പരപൂരകങ്ങളായി കാണുന്ന സുഭാഷിതങ്ങൾ സ്ത്രീകളോട് ബഹുമാനപൂർവം പെരുമാറാൻ ഉപദേശിക്കുന്നു. 

പുരാതന ഈജിപ്തിലെ ജ്ഞാനസാഹിത്യത്തിന്റെ സ്വാധീനം പ്രകടിപ്പിക്കുന്ന ഈ രചനയുടെ കാതൽ, ഇസ്രായേൽക്കാരുടെ ബാബിലോണിലെ പ്രവാസത്തിനു മുൻപു രൂപപ്പെട്ടതാകാൻ സാദ്ധ്യതയുണ്ട്. ക്രി.മു. 10 മുതൽ 4 വരെ നൂറ്റാണ്ടുകാലത്ത് രചിക്കപ്പെട്ടതായി കരുതപ്പെടുന്ന ഇവ സമാഹരിക്കപ്പെട്ടത് ക്രി.മു. 300-നടുത്താണ്. ഇസ്രായേലിലെ ജ്ഞാനത്തിന്റെ ആദ്യമാതൃകകളിലൊന്നായി പേരെടുത്ത സോളമൻ രാജാവിനെ ഈ കൃതിയുടെ കർത്താവായി കണക്കാക്കുന്ന ഒരു പഴയ പാരമ്പര്യം ഉണ്ടെങ്കിലും ഇതിലെ ഖണ്ഡങ്ങളുടെ രചനയിലും ശേഖരണത്തിലും ഒട്ടേറെ മനീഷികളുടെ സംഭാവന ഉണ്ടായിരിക്കാനാണിട; സോളമനുശേഷമുള്ള കാലത്ത് രാജാവായിരുന്ന "ഹെസക്കിയായുടെ ഉദ്യോഗസ്ഥരെ" ഒരു ഭാഗത്തിന്റെ സമാഹകരായി കൃതിയിൽ തന്നെ പരാമർശിക്കുന്നുണ്ട്. 

പ്രവാസാനന്തര യഹൂദതയുടെ(post-exilic Judaism) പ്രബോധന സംഹിതകളിലൊന്നായിരുന്ന ഈ കൃതി, എബ്രായ ബൈബിൾ സംഹിതകളിൽ 'ലിഖിതങ്ങൾ' (writings - കെതുവിം) എന്ന ഖണ്ഡത്തിലാണ് കാണപ്പെടുന്നത്. ജ്ഞാനസാഹിത്യം(wisdom literature) എന്ന ജനുസ്സാണ് ഇതിന്റേത്. ഇതിലെ ചൊല്ലുകൾ മനുഷ്യാവസ്ഥയെക്കുറിച്ച്, വിശേഷിച്ച് അതിന്റെ ധാർമ്മിക, സാമൂഹ്യ മാനങ്ങളെക്കുറിച്ചുള്ള ഉൾക്കാഴ്ചയുടെ കാച്ചിക്കുറുക്കിയ രൂപമാണ്. എബ്രായ ഭാഷയിൽ ഈ ഗ്രന്ഥത്തിന്റെ 'മസാൽ' എന്ന പേരിന്, താരതമ്യം, ഉപമ എന്നൊക്കെയാണർത്ഥം. ഇതിലെ പല ചൊല്ലുകളും ഉപമയുടേയും രൂപകത്തിന്റേയും സ്വഭാവമുള്ളവയാണ്. ഈ ചൊല്ലുകൾ ആദ്യം വാമൊഴിയായി പ്രചരിച്ചവയാണെന്നതിനു സൂചനകളുണ്ട്. 


</doc>
<doc id="135203" url="https://ml.wikipedia.org/wiki?curid=135203" title="കല്യാട്">
കല്യാട്

കണ്ണൂർ ജില്ലയിലെ തളിപ്പറമ്പ് താലൂക്കിൽപ്പെടുന്ന പടിയൂർ ഗ്രാമപഞ്ചായത്തിൽ ഉൾപ്പെടുന്ന ഒരു ഗ്രാമമാണ് കല്യാട്. സമീപ പട്ടണം അഞ്ചു കിലോമീറ്റർ പടിഞ്ഞാറുള്ള ഇരിക്കൂർ ആണ്.
പുരാതന കുടുംബമായിരുന്ന കല്ല്യാട് താഴത്ത് വീട്ടിലെ എശ്ശമാൻമാരായിരുന്നു ഈ പ്രദേശത്തിലെ പ്രധാന ജന്മി. ടിപ്പു സുൽത്താന്റെ പടനായകനായിരുന്ന വെള്ളുവക്കമ്മാരൻ ഈ പ്രദേശത്തുകാരനായിരുന്നു


</doc>
<doc id="135204" url="https://ml.wikipedia.org/wiki?curid=135204" title="ദൃശ്യസന്നിവേശം">
ദൃശ്യസന്നിവേശം

ഒരു ചലച്ചിത്രത്തിന്റെ നിർമ്മാണപ്രക്രിയയിൽ വളരെ പ്രധാനപ്പെട്ട ഒരു പ്രക്രിയ ആണ് ദൃശ്യസന്നിവേശം അഥവാ ചിത്രസംയോജനം (Film editing).വിവിധ സ്ഥലങ്ങളിലോ വ്യത്യസ്തസമയങ്ങളിലോ ചിത്രീകരിക്കുന്ന ദൃശ്യങ്ങളെ കഥയുടെ ഒഴുക്കിനനുസരിച്ച് അടുക്കിവെക്കുന്ന ഈ പ്രവർത്തനത്തിൽ ചിത്രീകരണസമയത്ത് അനാവശ്യമായി വന്ന ദൃശ്യങ്ങളെ ഒഴിവാക്കി ആവശ്യമുള്ളവ മാത്രം തിരഞ്ഞെടുക്കുന്നു. ഇവയെ കഥ, സംഭാഷണങ്ങൾ, അഭിനേതാവിന്റെ പ്രകടനം, സംഗീതം തുടങ്ങി പല ഘടകങ്ങൾ ആസ്പദമാക്കി വിളക്കിച്ചേർക്കുക എന്നത് ഒരേ സമയം ക്രിയാത്മകതയും സാങ്കേതികവൈദഗ്ദ്ധ്യവും ആവശ്യമുള്ള ജോലി ആണ്.

ഒരു ചലച്ചിത്രത്തിന്റെ ഏറ്റവും അടിസ്ഥാനഘടകം എന്നു പറയുന്നത് ഒരു ഫ്രെയിമിനെ ആണ്. ഒരു ഫ്രെയിം(frame) എന്നത് നിശ്ചലഛായാഗ്രഹണത്തിലെ ഒരു ഫ്രെയിമിനു തുല്യമാണ്.സാധാരണ ഗതിയിൽ ഒരു സെക്കന്റ് ദൃശ്യത്തിൽ ഇത്തരത്തിലുള്ള 24 ഫ്രെയിമുകൾ കാണും. ഇത്തരത്തിൽ തുടർച്ചയായി ചിത്രീകരിക്കപ്പെടുന്നതും ഇടമുറിയാത്തതുമായ ദൃശ്യശകലത്തെ ഷോട്ട്(shot) എന്നു പറയുന്നു.
ഒരു ഷോട്ടിന്റെ ദൈർഘ്യം എത്രയുമാകാം. പൊതുവെ ഒരു തവണ ക്യാമറ ഓൺ ആക്കി ഓഫ് ആക്കുന്ന സമയത്ത് ചിത്രീകരിക്കപ്പെടുന്നതയിരിക്കും ഒരു ഷോട്ട്.(ടൈം ലാപ്സ് ഫോട്ടോഗ്രഫി പോലുള്ള സങ്കേതത്തിൽ ഈ നിർവചനം ശരിയല്ല.) ഇത്തരത്തിൽ ഒരു സ്ഥലത്തുതന്നെ ഒരെ സമയത്ത് നടക്കുന്നതായി ചിത്രീകരിക്കപ്പെട്ട ഒന്നിലധികം ഷോട്ടുകൾ ക്രമത്തിൽ അടുക്കിച്ചേർക്കുമ്പോൾ ഒരു സീൻ(scene) സൃഷ്ടിക്കപ്പെടുന്നു.

ചലച്ചിത്രനിർമ്മാണ പ്രക്രിയയുടെ പോസ്റ്റ് പ്രൊഡക്ഷൻ പ്രക്രിയയുടെ സാങ്കേതിക ഘടകമാണ് ഫിലിം എഡിറ്റിംഗ്. ഡിജിറ്റൽ ടെക്നോളജിയുടെ ഉപയോഗം ഉൾപ്പെടുന്ന സിനിമയുമായി ബന്ധപ്പെട്ട പരമ്പരാഗത പ്രക്രിയയിൽ നിന്നാണ് ഈ പദം ലഭിക്കുന്നത്.
അസംസ്കൃത ഫൂട്ടേജൊടൊപ്പമാണ് സിനിമ എഡിറ്റർ പ്രവർത്തിക്കുന്നത്, ഷോട്ടുകൾ തിരഞ്ഞെടുത്ത് ഒരു ഫിനിഷ് മോഷൻ പിക്ചർ സൃഷ്ടിച്ച സീക്വൻസുകളായി അവയെ സംയോജിപ്പിക്കുന്നു. ഫിലിം എഡിറ്റിംഗ് എന്നത് ഒരു കലയും വൈദഗ്ദ്ധ്യവുമാണ്. കലാപ്രകടനവും, നോവലുകളും മറ്റും പോലുള്ള കലാരൂപങ്ങളിൽ എഡിറ്റിംഗ് പ്രക്രിയക്ക് വളരെ സാമ്യം ഉണ്ട്. ഫിലിം എഡിറ്റിംഗിനെ "അദൃശ്യ ആർട്ട്" എന്ന് വിശേഷിപ്പിക്കാറുണ്ട്. കാരണം, അത് നല്ല രീതിയിലാണെങ്കിൽ, കാഴ്ചക്കാരന് അയാളുടേതോ, എഡിറ്ററിന്റെ പ്രവർത്തനത്തെക്കുറിച്ചറിയാത്തതോ ആകാംക്ഷയുമാകാം.
ഏറ്റവും അടിസ്ഥാനപരമായ തലത്തിൽ, സിനിമയെ എഡിറ്റിംഗാണ് കല, സാങ്കേതികത, ഷോട്ടുകൾ കൂട്ടിച്ചേർക്കാനുള്ള ശ്രമം. ഒരു എഡിറ്ററുടെ ജോലി മെക്കാനിക്കടുത്ത് ഒരു സിനിമയെ ഒരുമിച്ച് ചിത്രീകരിക്കുന്നത്, ഫിലിം സ്ലേറ്റുകൾ മുറിക്കുകയോ സംഭാഷണ രംഗങ്ങൾ എഡിറ്റ് ചെയ്യുകയോ അല്ല. സിനിമയുടെ എഡിറ്റർ, ചിത്രങ്ങൾ, കഥ, സംഭാഷണം, സംഗീതം, പയറ്റിങ്, അതുപോലെ അഭിനേതാക്കളുടെ പ്രകടനങ്ങളെ ഫലപ്രദമായി "ഭാവനയിൽ" സൃഷ്ടിച്ച് സൃഷ്ടിക്കുകയും ഒരു ചിത്രമെടുക്കൽ മുഴുവൻ കരസ്ഥമാക്കാനും സിനിമ തയ്യാറാക്കുകയും വേണം. ഒരു സിനിമ നിർമ്മിക്കുന്നതിൽ എഡിറ്റർമാർ സാധാരണയായി ചലനാത്മകമായ ഒരു പങ്ക് വഹിക്കുന്നു. ചില സമയങ്ങളിൽ, സന്നദ്ധപ്രവർത്തകർ അവരുടെ സ്വന്തം ചിത്രങ്ങൾ എഡിറ്റ് ചെയ്യുകയാണ്, ഉദാഹരണത്തിന്, അകരാ കുരസോവ, ബഹാം ബൈസായി, കൊൻ ബ്രദേഴ്സ്.
ഡിജിറ്റൽ എഡിറ്റിങ്ങിന്റെ ആവിർഭാവത്തോടെ സിനിമാ എഡിറ്റർമാർക്കും അവരുടെ സഹായികൾക്കും മറ്റുള്ളവരുടെ ഉത്തരവാദിത്തങ്ങൾ നിർവഹിച്ച നിരവധി ചിത്രങ്ങൾക്ക് ഉത്തരവാദികളായിട്ടുണ്ട്. ഉദാഹരണമായി, കഴിഞ്ഞ വർഷങ്ങളിൽ, ചിത്രം എഡിറ്റർമാർ ആ ചിത്രത്തിൽ മാത്രം കൈകാര്യം ചെയ്തു. ചിത്രം എഡിറ്ററുടെയും ഡയറക്റ്ററുടെയും കീഴിലുള്ള എഡിറ്റിംഗ് പ്രക്രിയയുടെ മറ്റ് വശങ്ങളിലെ പ്രായോഗികതയുമായി ബന്ധപ്പെട്ട ശബ്ദങ്ങൾ, സംഗീതം, (കൂടുതൽ അടുത്തകാലത്ത്) വിഷ്വൽ ഇഫക്ടുകൾ. എന്നിരുന്നാലും, ഡിജിറ്റൽ സംവിധാനങ്ങൾ ചിത്രീകരണ എഡിറ്ററിൽ ഈ ഉത്തരവാദിത്തങ്ങളെ കൂടുതലായി ഉയർത്തിയിട്ടുണ്ട്. സാധാരണയായി താഴ്ന്ന ബഡ്ജറ്റ് ചിത്രങ്ങളിൽ, എഡിറ്റർ ചിലപ്പോൾ മ്യൂസിക് മ്യൂസുകളിൽ വെട്ടിമുറിക്കുക, വിഷ്വൽ ഇഫക്റ്റുകൾ പരിഹരിക്കുക, താൽക്കാലിക ശബ്ദ ഇഫക്റ്റുകൾ അല്ലെങ്കിൽ മറ്റ് ശബ്ദ മാറ്റിസ്ഥാപിക്കൽ എന്നിവ ചേർക്കുക. ഈ താൽക്കാലിക മൂലകങ്ങൾ സാധാരണയായി ചിത്രം നിർമ്മിക്കാൻ സൗണ്ട്, മ്യൂസിക്, വിഷ്വൽ ഇഫക്ട്സ് ടീമുകൾ വാടകയ്ക്കെടുത്തിട്ടുള്ള കൂടുതൽ പരിഷ്കൃതമായ അവസാന ഘടകങ്ങൾ ഉപയോഗിച്ച് മാറ്റിസ്ഥാപിക്കുന്നു.


</doc>
<doc id="135205" url="https://ml.wikipedia.org/wiki?curid=135205" title="ടയ്കോ">
ടയ്കോ

ഒരു ജാപ്പനീസ് സംഗീതോപകരണമാണ് ടയ്കോ. വലിയതരം ചർമവാദ്യങ്ങളെ സൂചിപ്പിക്കാനാണ് ഈ പദം പൊതുവേ ഉപയോഗിച്ചുപോരുന്നത്. ജപ്പാനിൽ മൂന്നുതരത്തിലുള്ള ടയ്ക്കോകൾ പ്രചാരത്തിലുണ്ട്. തൊങ്ങലുകൾ പിടിപ്പിച്ച ഡഡയ്ക്കോ ആണ് അവയിലൊന്ന്. മറ്റൊന്ന് ത്സുരിഡയ്ക്കോ ആണ്. മൂന്നാമത്തേത് നിനെയ്ഡയ്ക്കോ എന്നാണറിയപ്പെടുന്നത്. ഇവ മൂന്നും ജപ്പാനിലെ കൊട്ടാര സംഗീതശാഖയിലെ പ്രധാന വാദ്യങ്ങളാണ്. ഇവ ഗക്കുഡയ്ക്കോ എന്ന പൊതുനാമധേയത്തിലും അറിയപ്പെടുന്നുണ്ട്.

"നോ" നാടകത്തിൽ ഉപയോഗിച്ചുവരുന്ന ഷിമെഡയ്ക്കോ ടയ്ക്കോയുടെ മറ്റൊരു രൂപഭേദമാണ്. ഇതിന് നാഴികമണിയുടെ രൂപമാണുള്ളത്. ഈ ടയ്ക്കോ "നോ"യിലെന്നപോലെ "കബുകി" യിലും കാഗുറ സംഗീതത്തിലും ഉപയോഗിക്കാറുണ്ട്.

വീപ്പയുടെ ആകൃതിയിലുള്ള ഒരുതരം ടയ്ക്കോ ആണ് ഓഡയ്ക്കോ. "കബുകി"യുടെ വിളംബരസന്ദർഭത്തിൽ ഈ വാദ്യമാണുപയോഗിക്കുക. ഇത് ഉപയോഗിക്കാറുള്ള മറ്റൊരു അവതരണസന്ദർഭം ഉത്സവാഘോഷ വേളയാണ്. ചക്രങ്ങളിൽ ഉറപ്പിച്ചു നിർത്തിയിട്ടു മാത്രം നീക്കാവുന്ന തരത്തിൽ വലിപ്പമുള്ള ഒരു വാദ്യമാണിത്.

വീപ്പയുടെ ആകൃതിയിൽത്തന്നെയുള്ളതും എന്നാൽ ഓഡയ്ക്കോയെക്കാൾ ചെറുതും താരതമ്യേന ലോലവുമായ ഒരു ടയ്ക്കോ ആണ് ഹിരാസുരിഡയ്ക്കോ. ഇത് ഒരു സ്റ്റാൻഡിൽ ഞാത്തിയിട്ടിട്ടാണ് വാദനം നടത്താറുള്ളത്. കബുകിയിലും ജനപ്രിയസംഗീതരൂപമായ സിനോ-ജാപ്പനീസ് സംഗീതത്തിലും ഇതുപയോഗിക്കുന്നു.



</doc>
<doc id="135218" url="https://ml.wikipedia.org/wiki?curid=135218" title="ടർക്കോയ്സ്">
ടർക്കോയ്സ്

ടർക്കോയ്സ് എന്നത് ഒരു അൽപ്പമൂല്യ ടർക്കിഷ് രത്നക്കല്ലാണ്. "ടർക്കിഷ്ക്കല്ല്" എന്ന് അർഥമുള്ള "പിയറെ ടർക്കോയ്സ്" (Pierre turquoise) എന്ന ഫ്രഞ്ച് പദത്തിൽ നിന്നാണ് "ടർക്കോയ്സ്" എന്ന സംജ്ഞയുടെ നിഷ്പത്തി. ആകർഷകമായ കടുത്ത ഇളംനീല നിറമാണ് പുരാതനകാലം മുതൽക്കേ ടർക്കോയ്സിനെ ഒരു രത്നഖനിജമാക്കിത്തീർത്തത്. ചെറിയൊരു ശതമാനം ചെമ്പ് അടങ്ങിയ അലൂമിനിയത്തിന്റെ ജലീയ ഫോസ്ഫേറ്റാണ് ടർക്കോയ്സ്. രാസസംഘടനം:CuAl(PO)(OH) 4HO. ടർക്കോയ്സിൽ അടങ്ങിയിരിക്കുന്ന ചെമ്പിന്റെ അംശം ഖനിജത്തിന് നീലനിറം പ്രദാനം ചെയ്യുന്നു. ഗുണനിലവാരം കുറഞ്ഞ ഖനിജത്തിന്റെ നിറം നീലകലർന്ന പച്ച ആയിരിക്കും. ഇരുമ്പിന്റെ സാന്നിധ്യമാണ് ഈ നിറവ്യത്യാസത്തിന് കാരണം.

സൂക്ഷ്മകണികാപിണ്ഡങ്ങളും സിരകളും അടരുകളുമായി പ്രകൃതിയിൽ കാണപ്പെടുന്ന ടർക്കോയ്സ് ട്രൈക്ലിനിക് ക്രിസ്റ്റൽവ്യൂഹത്തിലാണ് ക്രിസ്റ്റലീകരിക്കപ്പെടുന്നത്. വിഭംഗം: ശംഖാഭം, കാഠിന്യം: 6, ആ. ഘ. 2.7, സുതാര്യത: അർധ പാരഭാസകം (semi translucent) മുതൽ അപാരദർശി (opaque)വരെ. പൊതുവേ അപാരദർശിയും മെഴുകിനു സമാനമായ ദ്യതിയും പ്രദർശിപ്പിക്കുന്ന ടർക്കോയ്സിന്റെ ചൂർണാഭയ്ക്ക് വെള്ളനിറമാണ്. ആകാശനീല, നീലകലർന്ന പച്ച, പച്ച കലർന്ന ചാരനിറം, മഞ്ഞ ഛവിയുള്ള പച്ച എന്നീ നിറങ്ങളിൽ ടർക്കോയ്സ് പരലുകൾ പ്രകൃതിയിൽ കാണപ്പെടുന്നു. ടർക്കോയ്സ് സരന്ധ്രമായതിനാൽ സൂര്യപ്രകാശത്തിൽ ക്രമേണ നിറം മങ്ങിപ്പോകുന്നു.

വളരെയേറെ ജനപ്രീതിയുള്ള ഖനിജമാണ് ടർക്കോയ്സ്. ടർക്കോയ്സിന്റെ തന്നെ ശകലങ്ങളോടുകൂടിയ ലിമൊണൈറ്റ് എന്ന സ്ഥാനീയ ശിലയാണ് ടർക്കോയ്സിന്റെ അധാത്രി (matrix). ഫോസിൽ ടർക്കോയ്സ് എന്ന് സാധാരണ വിശേഷിപ്പിക്കാറുള്ള ഇനം യഥാർഥ ടർക്കോയ്സ് അല്ല; നീലനിറമുള്ള ഫോസിൽ അസ്ഥിയോ പല്ലോ ആണിത്.

അലുമിനിയം അടങ്ങിയതും പരിവർത്തനവിധേയമായതുമായ ആഗ്നേയശിലകളിലും അവസാദശിലകളിലുമാണ് സാധാരണയായി ടർക്കോയ്സ് നിക്ഷേപങ്ങൾ കാണപ്പെടുന്നത്. വരണ്ട കാലാവസ്ഥ അനുഭവപ്പെടുന്ന മധ്യപൗരസ്ത്യദേശം, പശ്ചിമ യു. എസ്., മെക്സിക്കോ എന്നിവിടങ്ങളിൽ ഒരു ദ്വിതീയധാതുവായി ടർക്കോയ്സ് കാണപ്പെടുന്നു. ഇറാൻ, ഇന്ത്യയിലെ നിഷാപൂർ എന്നിവിടങ്ങളിൽ നിന്നാണ് മുമ്പ് നല്ലയിനം ടർക്കോയ്സ് രത്നങ്ങൾ ലഭിച്ചിരുന്നത്. പേർഷ്യ, ഈജിപ്റ്റ്എന്നീ രാജ്യങ്ങളിൽ നിന്നും മുമ്പ് ഗുണനിലവാരം കൂടിയ ടർക്കോയ്സ് ലഭിച്ചിരുന്നു. ഇപ്പോൾ പശ്ചിമ യു. എസ്സിലാണ് ഈ ഖനിജം ഏറ്റവും കൂടുതൽ ഉത്പാദിപ്പിക്കപ്പെടുന്നതെങ്കിലും അതിന് ഗുണനിലവാരം വളരെ കുറവാണ്. ഇന്ത്യയിൽ ടർക്കോയ്സിന്റെ ഉപസ്ഥിതി കണ്ടെത്തിയിട്ടുള്ളത് നിഷാപൂർ, അജ്മീറിനു സമീപമുള്ള രാജാരി, സിങ്ഭമിലെ റാഖാ ഖനി എന്നിവിടങ്ങളിൽ ആണ്.

ടർക്കോയ്സിന്റെ സവിശേഷമായ നീലനിറം സ്വർണവുമായി നന്നേ ഇണങ്ങുന്നതിനാൽ ഇത് ആഭരണനിർമ്മാണത്തിന് വ്യാപകമായി ഉപയോഗിക്കപ്പെടുന്നു. ചിലയിനം ടർക്കോയ്സുകളെ രത്നങ്ങളായും ഉപയോഗിക്കാറുണ്ട്.



</doc>
<doc id="135220" url="https://ml.wikipedia.org/wiki?curid=135220" title="യേശുവിനെ ക്രൂശിക്കാനുപയോഗിച്ച ഉപകരണം">
യേശുവിനെ ക്രൂശിക്കാനുപയോഗിച്ച ഉപകരണം

യേശുവിനെ ക്രൂശിക്കാനുപയോഗിച്ച സംവിധാനത്തെ കുറിച്ച് എഴുത്തുകാർ വ്യത്യസ്ത അഭിപ്രായങ്ങൾ വച്ചുപുലർത്തുന്നു. ബൈബിളിന്റെ പുതിയ നിയമ ഗ്രീക്ക് മൂലപാഠങ്ങളിൽ ഈ സംവിധാനത്തെ കുറിക്കാനുപയോഗിച്ചിരിക്കുന്ന സ്റ്റോറോസ് (σταυρός) എന്ന പദത്തിന്റെ അർത്ഥത്തെ കേന്ദ്രീകരിച്ചാണ് ഈ തർക്കങ്ങളെല്ലാം നടക്കുന്നത്.
ഈസ്റ്റേൺ ബൈബിൾ നിഘണ്ടു ഈ സംവിധാനത്തെ നാല് രീതിയിൽ ചിത്രീകരിക്കുന്നു.

പുതിയ നിയമത്തിന്റെ ഗ്രീക്ക് മൂലപാഠങ്ങളിൽ യേശുവിനെ ക്രൂശിക്കാനുപയോഗിച്ച സംവിധാനത്തെ കുറിക്കാൻ ഉപയോഗിച്ചിരിക്കുന്ന കൊയീൻ ഗീക്ക് പദങ്ങൾ സ്റ്റോറോസ് (σταυρός) സൈലോൺ (ξύλον) എന്നിവയാണ്. 

പുരാധന ഗ്രീക്ക് ഭാഷയിൽ ഈ പദത്തിന്റെ അർത്ഥം നേരെയുള്ള ഒരു സ്തംഭം അല്ലെങ്കിൽ തൂണ് എന്നാണ്. പിൽകാലത്ത് അത് കുറുകെ ഒരു കഷണവും കൂടെ വച്ച ഒരു കഴുമരത്തെ അർത്ഥ്മാക്കാൻ ഉപയോഗിച്ചു തുടങ്ങി. ഇപ്രകാരം പറഞ്ഞുകൊണ്ട് "ദി ഇമ്പീരിയൽ ബൈബിൾ ഡിക്ഷ്നറി" അത് അംഗീകരിക്കുന്നു: "കുരിശ് എന്നതിനുള്ള ഗ്രീക്ക് പദം [സ്റ്റോറോസ്] ഒരു സ്തംഭത്തെ, ലംബമായി നാട്ടിയ ഒരു തൂണിനെ അല്ലെങ്കിൽ തൂക്കിയിടാവുന്നതോ ഒരു സ്ഥലം [വേലികെട്ടി] അടക്കാൻ ഉപയോഗിക്കാവുന്നതോ ആയ ഒരു കുറ്റിയെ ഉചിതമായി അർത്ഥമാക്കി...റോമാക്കാർക്കിടയിലും ക്രുക്സ് (അതിൽ നിന്നാണ് ക്രോസ് എടുത്തിട്ടുള്ളത്) തുടക്കത്തിൽ ലംബമായൊ നാട്ടിയ ഒരു തൂൺ ആയിരുന്നതായി തോന്നുന്നു.

ലിൻഡനാലും സ്കോട്ടിനാലുമുള്ള "ഏ ഗ്രീക്ക്-ഇംഗ്ലിഷ് ലെക്സിക്കൻ" സൈലോൺ എന്ന പദത്തിന്റെ അർത്ഥം ഇപ്രകാരം നിർവ്വചിക്കുന്നു: " ഉപയോഗിക്കാൻ തക്കവണ്ണം മുറിച്ച തടി, വിറക്, ഉരുളൻ തടി മുതലായവ...തടികഷണം, തടി തുലാം,തൂണ്...ഗദ, മുട്ടവടി...കുറ്റപുള്ളികളെ തുക്കാനുപയോഗിച്ചിരിക്കുന്ന സ്തംഭം...ജീവനുള്ള തടി, മരം."

ജെ.ഡി പാർസൺസിനാലുള്ള "ദി നോൺ ക്രിസ്റ്റ്യൻ ക്രോസ്സ്" എന്ന പുസ്തകം, ഇ.വി.ബുല്ലിങ്കറാലുള്ള ദി കംബാനിയൻ ബൈബിളിന്റെ അനുബന്ധം എന്നിവ ഇപ്രകാരം പറയുന്നു: "പുതിയ നിയമത്തിലെ നിരവധി എഴുത്തുകളിൽ യേശുവിനുവേണ്ടി ഉപയോഗിക്കപെട്ട സ്റ്റോറോസ് ഒരു സാധാരണ സ്റ്റോറോസ് അല്ലാതെ മറ്റെന്തെങ്കിലുമാണെന്ന് പരോക്ഷമായിപ്പൊലും തെളിവു നൽകുന്ന ഒരു വാചകം പോലും മൂലഗ്രീക്കിലില്ല; അതു ഒറ്റത്തടിയായിരിക്കാതെ രണ്ടു തടികൾ കുറുകെ വച്ച് ആണിയടിച്ചതാണെന്നുള്ളതിന് അത്രയും പോലും തെളിവുകളില്ല...സഭയുടെ ഗ്രീക്ക് ഭാഷയിലുള്ള രേഖകൾ നമ്മുടെ സ്വന്തം ഭാഷയിലേക്ക് വിവർത്തനം ചെയ്തപ്പോൾ നമ്മുടെ ഉപദേഷ്ടാക്കന്മാർ സ്റ്റോറോസ് എന്ന പദം 'കുരിശ്' എന്ന് തർജ്ജമ ചെയ്തതും ആ നടപടിയെ പിന്താങ്ങാൻ വേണ്ടി നമ്മുടെ നിഘണ്ടുക്കളിൽ സ്റ്റോറോസ് എന്നതിന് 'കുരിശ്' എന്ന് അർത്ഥം കൊടുത്തതും വളറ്റെ തെറ്റിദ്ധാരണയിലേക്ക് ഇടയാക്കി. അപ്പൊസ്തലന്മ്മാരുടെ നാളുകളിൽ അതിന്റെ പ്രാഥമിക അർത്ഥം അതായിരുന്നില്ല എന്നും പിന്നെയും ദീർഘനാൾ കഴിയുന്നതുവരെ പ്രാഥമിക അർത്ഥം അതായിത്തീർന്നില്ല എന്നും അങ്ങനെയായെങ്കിൽ തന്നെ അത് സ്ഥിരീകരിക്കത്തക്ക തെളിവൊന്നും ഇല്ലാതിരിക്കെ യേശുവിനെ വധിക്കാൻ ഉപയോഗിച്ച സ്റ്റോറോസ് ആ പ്രത്യേകാക്രിതിയികുള്ളതാണെന്ന് ഏതോ കാരണത്താൽ അനുമാനിച്ചതുകൊണ്ട് മാത്രമാണ് അങ്ങനെ സംഭവിച്ചതെന്നും ശ്രദ്ധാപൂർവ്വം വിശദീകരിക്കാതെയാണ് അവർ അപ്രകാരം ചെയ്തത്."

സ്റ്റോറോസ് എന്ന പദത്തിന്റെ അർത്ഥം സംബന്ധിച്ച "ആൻ എക്സ്പോസിറ്ററി ഡിക്ഷണറി ഒഫ് ന്യു ടെസ്റ്റ്മെന്റ് വേഡ്സ്" എന്ന പുസ്തകത്തിന്റെ ഡബ്ലിയു. ഇ. വൈൻ ഇങ്ങനെ പറഞ്ഞിരിക്കുന്നു:""സ്റ്റോറോസ്" എന്ന പദം മുഖ്യമായും ലംബമായി നാട്ടിയ സ്തംഭത്തെയോ മരത്തടിയെയോ ആണ് അർഥമാക്കുന്നത്. കുറ്റവാളികളെ ഇതിന്മേൽ തറച്ചുകൊന്നിരിന്നു. "സ്റ്റോറോസ്" എന്ന നാമപദത്തിനും സ്റ്റോറോ എന്ന് ക്രിയാപദത്തിനും സഭകൾ ഉപയോഗിച്ചുവരുന്ന, തടികൾ നെടുകെയും കുറുകെയുംവെച്ച കുരിശുമായി ബന്ധമില്ല. കുരിശിന്റെ പ്രാഥമിക രൂപം പുരാധന കൽദയദേശത്താണ് ഉത്ഭമിച്ചത്. കൽദയയിലും ഈജിപ്റ്റ് ഉൾപ്പെടെയ് ചുറ്റുപാടുമുള്ള ദേശങ്ങളിലും അത് തമ്മൂസ് ദേവന്റെ ചിഹ്നമായി (അവന്റെ പേരിന്റെ ആദ്യാക്ഷരമുൾപെക്കൊള്ളുന്ന നിഗൂഡ് ചിഹനം) ഉപയോഗിച്ചിരുന്നു. എ.ഡി. 3 അം നുറ്റാണ്ടിന്റെ പകുതി ആയപ്പോഴേക്കും സഭകൾ ചില ക്രിസ്തീയ ഉപദേശങ്ങൾ പാടെ വിട്ടുകളയുകയും ചിലതു വളച്ചൊടിക്കുകയും ചെയ്തിരുന്നു. വിശ്വാസത്യാഗത്തിന്റെ പിടിയിലമർന്ന സഭവ്യവസ്ഥിതി പെരുമയ്ക്കു വേണ്ടി, ക്രിസ്തീയ വിശ്വാസത്തിന്റെ അന്തഃസത്ത മനസ്സിലാക്കിയിട്ടില്ലാത്ത പുറജാതിയരെ സഭയിലേക്ക് സ്വീകരിച്ചു; അവർ ഉപയോഗിച്ചിരുന്ന പുറജാതീയ ചിഹ്നങ്ങളും പ്രതീകങ്ങളും തുടർന്നും ഉപയോഗിക്കാൻ അവരെ അനുവദിക്കുകയും ചെയ്തു. കാലാന്തരത്തിൽ തമ്മൂസിന്റെ നിഗൂഡചിഹ്നത്തിലെ T-യുടെ കുറുകെയുള്ള വര താഴ്ന്ന് അത് ഇന്നത്തെ കുരിശിന്റെ രൂപം കൈവരിച്ചു; അത് ക്രിസ്തുവിന്റെ കുരിശായി അംഗീകരിക്കപെടാനും തുടങ്ങി."

യഹോവയുടെ സാക്ഷികൾ യേശു ഒരു സ്തംഭത്തിലാണ് ക്രുശിക്കപെട്ടതെന്ന് വിശ്വസിക്കുന്നു.

കിറ്റൽ, ഫ്രെഡറിച്ച് ബ്രൊംലീ എന്നിവരാലുള്ള "പുതിയനിയമത്തിന്റെ ദൈവശാസ്ത്ര നിഘണ്ടു" ഇപ്രകാരം എഴുതി:
"യേശുവിന്റെ കുരിശ്" ... അത് കുറുകെ തടിയുള്ള ഒരു സ്തംഭമാണ്, യേശുവിനെ അതിൽ തറച്ചു.



</doc>
<doc id="135226" url="https://ml.wikipedia.org/wiki?curid=135226" title="പ്രീജ ശ്രീധരൻ">
പ്രീജ ശ്രീധരൻ

ഇന്ത്യയുടെ ഒരു ദീർഘദൂര ഓട്ടക്കാരിയാണ് പ്രീജ ശ്രീധരൻ (1982 മാർച്ച് 13, മുല്ലക്കാനം, കേരളം) . 2010-ൽ ചൈനയിലെ ഗ്വാങ്‌ഷൂവിൽ നടന്ന ഏഷ്യൻ ഗെയിംസിൽ 10,000 മീറ്റർ ഓട്ടത്തിൽ സ്വർണ്ണവും 5000 മീറ്ററിൽ വെള്ളിയും നേടി. 2006-ൽ നടന്ന ഏഷ്യൻ ഗെയിംസിൽ 5,000 , 10,000 മീറ്റർ ഓട്ട മത്സരങ്ങളിൽ അഞ്ചാം സ്ഥാനത്തെത്തിയിരുന്നു.

കേരളത്തിലെ ഇടുക്കി ജില്ലയിൽ രാജാക്കാടിനടുത്തുള്ള മുല്ലക്കാനത്ത് , നടുവിലാത്ത് രമണിയുടേയും ശ്രീധരന്റെയും മകളായി 1982 മാർച്ച് 13 ന് ജനിച്ചു. പ്രീതിയും പ്രദീപും സഹോദരങ്ങൾ. പിതാവ് പ്രീജയുടെ ചെറുപ്പത്തിലേ മരിച്ചു . പ്രാഥമിക വിദ്യാഭ്യാസം രാജാക്കാട് ഗവ.ഹൈസ്കൂളിലായിരുന്നു. ഒൻപത്, പത്ത് ക്ലാസ്സുകളിലെ പഠനം തൊടുപുഴ മുട്ടം ഹൈസ്കൂളിൽ. രാജാക്കാട് സ്കൂളിൽ കായികാധ്യാപകനായിരുന്ന രണേന്ദ്രനാണ് പ്രീജയുടെ മികവ് കണ്ടെത്തിയത്. തൊടുപുഴ മുട്ടം ഹൈസ്കൂളിലേക്ക് അദ്ദേഹത്തിന് സ്ഥലം മാറ്റമായപ്പോൾ പ്രീജയേയും അവിടെ ചേർത്തു പരിശീലനം തുടർന്നും നൽകി. 

പാലാ അൽഫോൻസ കോളേജിലായിരുന്നു കോളേജ് വിദ്യാഭ്യാസം. അവിടെ തങ്കച്ചൻ മാത്യുവിന്റെ ശിക്ഷണത്തിൽ പ്രീജ മികച്ച കായിക പ്രതിഭയായി വളർന്നു. ദീർഘദൂര ഓട്ടക്കാരിയാകുന്നതും അവിടെ വെച്ചാണ്. പാലക്കാട് റെയിൽവേ ഡിവിഷൻ ഓഫീസിൽ ഹെഡ് ക്ലർക്കായി ഇപ്പോൾ ജോലി ചെയ്യുന്നു.

ഏഷ്യൻ ക്രോസ്‌കൺട്രി ചാമ്പ്യൻഷിപ്പ്, ഇന്റർയൂനിവേഴ്സിറ്റി മീറ്റ്, സാഫ്ഗെയിംസ് എന്നിവയിൽ സ്വർണ്ണം ഉൾപ്പെടെ ദേശീയ, അന്തർദ്ദേശീയ മത്സരങ്ങളിൽ നിരവധി നേട്ടങ്ങൾ പ്രീജ കൈവരിച്ചിട്ടുണ്ട്. 31 മിനിറ്റ്‌ 50.47 സെക്കൻഡിലാണ്‌ പ്രീജ ഗ്വാങ്ചൌ ഏഷ്യാഡില് 10000 മീറ്റർ ഓട്ടം പൂർത്തിയാക്കി സ്വർണം കരസ്ഥമാക്കിയത്. ഇതോടെ തന്റെ തന്നെ പേരിലുള്ള 32:04.41 സെക്കൻഡിന്റെ ദേശീയ റെക്കോഡ്‌ തിരുത്താനും പ്രീജയ്‌ക്കായി. ദോഹ ഏഷ്യാഡില് അഞ്ചാം സ്‌ഥാനമായിരുന്നു പ്രീജയ്ക്ക്. 2010 കോമൺവെൽത്ത്‌ ഗെയിംസിൽ പ്രീജക്ക് മെഡൽ നേടാൻ കഴിഞ്ഞിരുന്നില്ല. ഗ്വാങ്ചൌ ഏഷ്യാഡിൽതന്നെ 5000 മീറ്ററിൽ വെള്ളിയും പ്രീജയ്ക്ക് ലഭിക്കുകയുണ്ടായി . 2011 ജൂലൈയിൽ അർജുന അവാർഡിന് അർഹയായി.



</doc>
<doc id="135235" url="https://ml.wikipedia.org/wiki?curid=135235" title="ഭൂപരിഷ്കരണം">
ഭൂപരിഷ്കരണം

ഭൂപരിഷ്കരണം (വിപുലമായ അർത്ഥത്തിൽ കാർഷിക പരിഷ്കരണം) എന്നതുകൊണ്ട് ഭൂമിയുടെ ഉടമസ്ഥതയും കൈവശാവകാശവും നിർണയിക്കുന്ന സമ്പ്രദായങ്ങളിലുളള മാറ്റത്തെയാണ് വിവക്ഷിക്കുന്നത്. ഭൂമിയുടെ നീതിപൂർവ്വമായ പുനർവിതരണമാണ് ഭൂപരിഷ്കരണത്തിലൂടെ ലക്ഷ്യമാക്കുന്നത്. ഒരു കാർഷിക രാജ്യത്തിൽ ഭൂപരിഷ്കരണത്തിന് വലിയ പ്രാധാന്യമുണ്ട്. കൈവശ ഭൂമിക്ക് പരിധി നിശ്ചയിക്കുക, ഭൂവിതരണം പുനഃക്രമീകരിക്കുക, കൈമാറ്റം നിയന്ത്രിക്കുക, തുടങ്ങിയ പലതരത്തിലുളള പരിഷ്കാരങ്ങളും ഭൂപരിഷ്കരണവുമായി ബന്ധപ്പെട്ട് പല രാജ്യങ്ങളിലും വിവിധ കാലങ്ങളിൽ നിലവിൽ വന്നിട്ടുണ്ട്. 
പ്രക്ഷോഭങ്ങളും വിപ്ലവങ്ങളും സർക്കാർ നടപടികളും മറ്റും ഇത്തരത്തിലുളളപരിഷ്കരണ നടപടികൾക്ക് ഹേതുവായിട്ടുണ്ട്. ഭൂമിയിൽ അധ്വാനിക്കുന്ന കർഷകർക്ക് ഭൂമിയിന്മേൽ യാതൊരു അവകാശവുമില്ലാത്ത സ്ഥിതിയായിരുന്നു, ജന്മിത്തത്തി്ന്റെ ഭാഗമായി ലോകത്ത് നിലനിന്നിരുന്നത്. അധ്വനഫലത്തിന്റെ വലിയ പങ്ക് ചുരുക്കം ചില ഭൂവുടമകൾ കൈക്കലാക്കി വന്നിരുന്ന രീതി ബഹുഭൂരിപക്ഷം വരുന്ന ജനങ്ങളിൽ വ്യാപകമായ അസംതൃപ്തി ഉളവാക്കി. ഇതാകട്ടെ പ്രക്ഷോഭങ്ങളിലേക്കും വിപ്ലവങ്ങളിലേക്കും ജനങ്ങളെ തള്ളിവിട്ടു. ഇതിന്റെയെല്ലാം ഫലമായി ഭരണകൂടങ്ങൾക്ക് ഭൂപരിഷ്കരണവുമായി ബന്ധപ്പെട്ട് ചില നടപടകളെങ്കിലും സ്വീകരിക്കാതെ നിവർത്തിയില്ലെന്ന അവസ്ഥ പല രാജ്യങ്ങളിലും സംജാതമായി. 
പ്രാകൃത കമ്യൂണിസത്തിൽ നിന്നും അടിമത്തവും ഫ്യൂഡലിസവും പിന്നിട്ട് ആധുനികയുഗത്തിലേക്കുള്ള മനുഷ്യസമുദായത്തിന്റെ വികാസപരിണാമങ്ങൾക്കിടയിൽ ഭൂവുടമസ്ഥതയിലും ഒട്ടേറെ മാറ്റങ്ങളുണ്ടായിട്ടുണ്ട് .
മനുഷ്യചരിത്രത്തിന്റെ പ്രാരംഭഘട്ടം സ്വകാര്യസ്വത്തുടമാവകാശം ലവലേശമില്ലാത്ത പ്രാകൃത കമ്യൂണിസം എന്ന വ്യവസ്ഥിതിയുടെ കാലമായിരുന്നു. ഉത്പാദനം വർധിപ്പിക്കാനുപകരിക്കുന്ന പണിയായുധങ്ങളുടെ അഭാവം ഉള്ളതൊക്കെ പൊതുസ്വത്താക്കി കൈകാര്യം ചെയ്യുന്ന സാമൂഹ്യ വ്യവസ്ഥിതിയിലേക്ക് നയിച്ചു. പൊതുവായ വേട്ടയാടലും പൊതുവായ ഉപയോഗവുമായിരുന്നു ഇക്കാലത്ത്. ഉത്പാദനോപകരണങ്ങളിലും ഉത്പാദനങ്ങളിലുമുള്ള പൊതുവുടമസ്ഥതയായി പ്രാകൃത കമ്യൂണിസ്റ്റ് വ്യവസ്ഥിതിയെ കണക്കാക്കാം .

പ്രാകൃത കമ്യൂണിസത്തിൽ നിന്നും അടിമകളും ഉടമകളും തമ്മിൽ മത്സരിക്കുന്ന ഒരു പുതിയ വ്യവസ്ഥിതിയിലേക്കാണ് ഉത്പാദനോപകരണങ്ങളുടെ പരിഷ്കരണം മനുഷ്യനെ എത്തിച്ചത്. അടിമത്ത വ്യവസ്ഥിതിയിൽ ഉത്പാദനോപകരണങ്ങളുടെ ഉടമസ്ഥത അടിമകളെയും കൃഷിഭൂമിയെയും കൈവശം വച്ചിരിക്കുന്ന ഉടമസ്ഥനാണ് .
എല്ലാവരും ചേർന്ന് എല്ലാവർക്കും വേണ്ടി നടത്തിയിരുന്ന കൂട്ടുകൃഷി ന്നിലച്ചതോടെ കൃഷിഭൂമി സ്വകാര്യവൽക്കരിക്കപ്പെട്ടു. 

കൃഷി ചെയ്യാനുള്ള നിലങ്ങൾ ചെറിയ ചെറിയ ഭാഗങ്ങളാക്കി കുടുംബങ്ങൾക്ക് ഏൽപ്പിച്ച് കൊടുക്കുകയായിരുന്നു ആദ്യഘട്ടത്തിൽ ചെയ്തുവന്നിരുന്നത്. ഓരോ കൃഷിക്കു ശേഷവും നിലങ്ങൾ വീണ്ടും സമുദായത്തിന്റെ പൊതുവിലുള്ള മേച്ചിൽ സ്ഥലങ്ങളായി ഉപയോഗിക്കപ്പെട്ടിരുന്നതനാൽ വർഷം തോറും ഈ വിഭജനം ആവർത്തിക്കപ്പെട്ടു. ക്രമേണ നിലങ്ങൾ സ്ഥിരമായ സ്വകാര്യ സ്വത്തുക്കളായി മാറി. ഇങ്ങനെ കൈവശം വന്നു ചേർന്ന സ്വത്തുക്കളാകട്ടെ അക്കാലത്ത് നിലവിലിരുന്ന പിതൃദായക്രമത്തിന്റെ അടിസ്ഥാനത്തിൽ പിൻഗാമികൾക്ക് കൈമാറ്റം ചെയ്യപ്പെടുന്ന സമ്പ്രദായവും നിലവിൽ വന്നു. നദീതീരങ്ങളിൽ വാസമുറപ്പിച്ചതോടെ വിസ്തൃതവും ഫലപുഷ്ടിയുള്ളതുമായ ഭൂമിയിൽ കൃഷിയാരംഭിച്ചു. എല്ലാ കുടുംബങ്ങൾക്കും സമമായ സ്വത്തുക്കളല്ല ഉണ്ടായിരുന്നത്. ചിലരുടെ പക്കൽ ലോഹം കൊണ്ടുള്ള പരിഷ്കരിച്ച പണിയായുധങ്ങളുണ്ടാകും അല്ലെങ്കിൽ കൂടുതൽ കന്നുകാലികളോ അടിമകളോ ഉണ്ടാകും. ഇതിന്റെയെല്ലാം ഫലമായി ചില കുടുംബങ്ങളുടെ പക്കൽ മിച്ചമുള്ള ഉത്പാദനം കേന്ദ്രീകരിക്കപ്പെട്ടു. ഇങ്ങനെ സമ്പത്ത് ന്യൂനപക്ഷത്തിന്റെ പക്കൽ കുന്നുകൂടിയതോടെ ഭൂരിപക്ഷത്തെ അടിമകളാക്കാമെന്ന സ്ഥിതിയും വന്നു. ഈ സാഹചര്യം ദരിദ്രരെ ധനികരുടെ ആശ്രിതരാക്കി. ധനികർക്കാകട്ടെ, കൂടുതൽ സ്വത്തുകൾ തട്ടിയെടുക്കാനും കഴിഞ്ഞു. യുദ്ധങ്ങളിൽ കീഴക്കിയവരെ അടിമകളാക്കാൻ തുടങ്ങിയതോടെ ഇവരുടെ സംഖ്യ സമൂഹത്തിൽ വർദ്ധിച്ചു. ഇതോടെ പ്രാകൃത കമ്യൂണിസ്റ്റ് വ്യവസ്ഥയ്ക്ക് അന്ത്യം കുറിക്കുകയും മനുഷ്യസമുദായം ധനികനും ദരിദ്രനും അല്ലെങ്കിൽ അടിമയും ഉടമയും എന്നിങ്ങനെ രണ്ടായി വിഭജിതമായി. 
കാലം പുരോഗമിച്ചതോടെ ഉത്പാദനോപകരണങ്ങൾ പരിഷ്കരിക്കപ്പെട്ടു. വെങ്കലയുഗത്തോടെ, അതായത് മനുഷ്യൻ ശിലായുഗത്തിൽ നിന്നും ലോഹയുഗത്തിലേക്ക് പ്രവേശിച്ചതോടെ പണിയായുധങ്ങൾ നിർമ്മിക്കാൻ അവൻ പഠിച്ചു. ഉഴവു നടത്തി കൃഷിചെയ്യാൻ തുടങ്ങിയതോടെ ഉത്പാദനത്തിൽ വൻപുരോഗതിയുണ്ടായി. അമ്പും വില്ലും രംഗപ്രവേശം ചെയ്തതോടെ കന്നുകാലികളെ കൂട്ടമായി വളർത്താമെന്നായി. ഉത്പാദനം ഉപഭോഗത്തേക്കാൾ കൂടുതലായി. മിച്ചമുള്ളവ കൈമാറ്റം ചെയ്യുന്ന സമ്പ്രദായവും ആരംഭിച്ചു . 
ചരക്കുകൾ കടത്തുന്നതിന് കാളവണ്ടിയേയും കഴുതയേയും ഒട്ടകത്തേയും ഉപയോഗിച്ചു. തോണി നിർമ്മിച്ച് നദികളും സമുദ്രങ്ങളും താണ്ടാനും ശ്രമമാരംഭിച്ചു. കൃഷിയോടൊപ്പം കുടിൽ വ്യവസായങ്ങളും അഭിവൃദ്ധിപ്പെട്ടു. ഇതോടെ കൃഷി, കൈതൊഴിലുകൾ എന്നീ രണ്ട് ഉത്പാദനവിഭാഗങ്ങൾ വേർപിരിഞ്ഞു. കൃഷിയുടെ വളർച്ചയ്കായി പ്രകൃതി ശക്തികളെ പ്രീതിപ്പെടുത്തേണ്ടതായിവന്നു. ബലികളും മന്ത്രങ്ങളും വ്യാപകമായി. വിളവുകൾ നന്നാവാനും മഴ പെയ്യാനും കുറയാനുമെല്ലാം പുരോഹിതർ ആവശ്യമായി. സൂര്യ ചന്ദ്രാദി നക്ഷത്രങ്ങളുടെ ഗതിക്രമങ്ങൾ മറ്റാരെക്കാളും ഇവർക്ക് വശമായിരുന്നു. യാഗങ്ങളും മറ്റും വഴി പുരോഹിതവർഗം ജനങ്ങളുടെ പക്കൽ നിന്നും സ്വത്തുക്കൾ കൈക്കലാക്കി. ധനിക വർഗത്തിന്റെ കൂടെനിന്ന് തങ്ങളുടെ അധികാരാവകാശങ്ങളെ ഉറപ്പിച്ചു. മതം ദരിദ്ര വർഗക്കാരെ അടക്കിനിർത്താനും ചൂഷണം ചെയ്യാനുമുള്ള ഉപകരണമായി മാറി .സ്വത്തുക്കൾ ദൈവാനുഗ്രഹമാണെന്നും ദരിദ്രവർഗത്തിലും ധനികവർഗത്തിലും ജനിക്കുന്നത് തലയിലെഴുത്താണെന്നും ധനവും പുരോഗതിയുമെല്ലാം പൂർവ്വ ജന്മത്തിലെ സുകൃതത്തിന്റെ ഫലമാണെന്നും മതത്തിന്റെ സഹായത്താൽ മേലാള വർഗം പ്രചരിപ്പിച്ചു .ഇതോടൊപ്പം സമ്പത്ത് സംരക്ഷിക്കുന്നതിനായുള്ള ഉപായങ്ങളും സ്വീകരിക്കേണ്ടി വന്നു. അന്യ വർഗ്ഗക്കാർ കാർഷികോത്പന്നങ്ങളും സമ്പത്തും കൊള്ള ചെയ്യുന്നതിൽനിന്നും രക്ഷനേടാൻ സുശക്തമായ സൈന്യസജ്ജീകരണം ആവശ്യമായി. സമൂഹത്തിലെ നീതിന്യായ പരിപാലനത്തോടൊപ്പം ഇവയും സൈന്യത്തലവന്റെ മേൽനോട്ടത്തിൽ നടത്തപ്പെട്ടു. ക്രമേണ സൈന്യാധിപൻ രാജപദവിയിലുമെത്തി. ജനങ്ങൾ വിളവിന്റെ ഒരു ഭാഗം രാജാവിന് നികുതിയായി നൽകാനും തയ്യാറായി. ആദ്യകാലത്ത് ജനങ്ങൾ തിരഞ്ഞെടുക്കുന്ന രീതിയായിരുന്നു. സ്വത്തുടമാവകാസത്തിലെന്നപോലെ ഇവിടേയും ക്രമേണ പിന്തുടർച്ചാവകാശം നിലവിൽ വന്നു. 
അടിമകൾ ഉത്പാദനത്തിന്റെ പ്രധാന ഉപാധിയായതോടെ വൈരുദ്ധ്യങ്ങളും വർദ്ധിച്ചു. കന്നുകാലികളേക്കാൾ നികൃഷ്ടമായി കരുതിയിരുന്ന അടിമകൾക്ക് ജീവൻ നിലനിർത്താനാവശ്യമായ ഭക്ഷണം മാത്രം കൊടുത്ത് അധ്വാനഫലം മുഴുവനും യജമാനൻ ചൂഷണം ചെയ്യാൻ തുടങ്ങി. അടിമയുത്പാദിപ്പിക്കുന്ന വസ്തുക്കളത്രയും യജമാനന്റെ സ്വത്തുക്കളായി. സ്വാഭവികമായും അടിമകളുടെ ഭാഗത്തുനിന്നുള്ള പ്രധിഷേധം വർഗസമരത്തിന് വഴിമാറി. ഈ സംഘർഷം ഭരണകൂടത്തിന്റെ ഉത്ഭവത്തിലേക്കും നയിച്ചു. അടിമകളെ മർദ്ദിക്കുകയും ചങ്ങലക്കിടുകയും വേണമെങ്കിൽ കൊല്ലുകയും ചെയ്യുന്നത് ഉടമ വർഗത്തിന്റെ ന്യായമായ അവകാശമായി തീർന്നു. സ്വകാര്യ സ്വത്തുടമസ്ഥത അനിവാര്യമാണെന്ന വിശ്വാസവും സമൂഹത്തിൽ വേരോടി. ഈ ചിന്താഗതിയും നീതിനിയമങ്ങളും മർദ്ദിതരുടെയിടയിൽ സ്ഥാപിക്കുകയെന്ന കർത്തവ്യം ഭരണകൂടം നിറവേറ്റാൻ ശ്രമിച്ചെങ്കിലും വൈരുദ്ധ്യങ്ങൾ രൂക്ഷമായി. 

റോമിലും ഗ്രീസിലുമാണ് അടിമത്ത സമ്പ്രദായം അതിന്റെ മൂർദ്ധന്യ ദശയിൽ എത്തിയത്. 'ലാറ്റിഫുണ്ടിയ' എന്നറിയപ്പെടുന്ന വലിയ കൃഷിസ്ഥലങ്ങളിലെ അടിമകളുടെ അധ്വാനം ചൂഷണം ചെയ്ത് സമ്പന്നരായ ഉടമകൾക്ക് കാലക്രമേണ പ്രതിസന്ധികൾ നേരിട്ടു. മർദ്ദനം വർദ്ധിക്കുന്തോറും ജോലിചെയ്യാനുള്ള അടിമകളുടെ താല്പര്യവും കുറഞ്ഞു. കൂടുതൽ പ്രദേശങ്ങളെ കീഴടക്കി അടിമകളുടെ എണ്ണം വർധിപ്പിക്കാനുള്ള സാധ്യതയും ഇല്ലാതായി. ക്രൂരതകൾക്കെതിരായി അടിമകളുടെ ലഹളകൾ പ്രത്യക്ഷപ്പെട്ടു. അടിമകളെക്കൊണ്ട് പണിയെടുപ്പിക്കുന്നത് ആദായകരമല്ലാതായി. കൃഷിഭൂമിയെ ഉടമകൾ ചെറിയ ഭാഗങ്ങളായി വിഭജിച്ചു കൃഷിക്കാർക്ക് നല്കി. അവർ നൽകുന്ന പ്രതിഫലം കൊണ്ട് ജീവിക്കുകയാണ് ഫലപ്രദമെന്ന് കണ്ടു. വിവിധ സംസ്ഥാനങ്ങളിലെ സേനാനായകർ തമ്മിൽ അധികാരത്തിനായി മത്സരവും ആരംഭിച്ചു. ഇതോടൊപ്പം ജർമ്മൻ ട്രൈബുകളുടെ ആക്രമണവും തുടർന്നുണ്ടായ അരാജകത്വവും നാടുവാഴി വ്യവസ്ഥിതിയുടെ വളർച്ചയിലേക്ക് റോമാസാമ്രാജ്യത്തെ നയിച്ചു. ക്രിസ്തുവർഷം 5 - ആം നൂറ്റാണ്ടായപ്പോഴേക്കും റോമൻ സാമ്രാജ്യത്തിൽ അടിമവ്യവസ്ഥ ക്ഷയിച്ചു. 
ബ്രിട്ടനിലാകട്ടെ, ഗോത്രവ്യവസ്ഥയുടെ അവസാനമായപ്പോഴേക്കും നിലങ്ങൾ കുടുംബാംഗങ്ങൾക്ക് ഭാഗിച്ചുകൊടുക്കുന്ന സമ്പ്രദായം നിലവിൽ വന്നു. ഒരു കുടുംബത്തിന്റെ കൈവശമുള്ള നിലത്തിന് ഹൈഡ് (Hide) എന്നാണ് പറയുന്നത്. ഹൈഡുകൾ സ്വകാര്യസ്വത്തുക്കളായിരുന്നില്ല. അവിടേയും നാടുവാഴികൾ ഉയർന്നുവന്നു.

ബിസി ആറാം നൂറ്റാണ്ടുമുതൽ തന്നെ ഭൂപരിഷ്കരണനടപടികൾ ലോകചരിത്രത്തിൽ രേഖപ്പെടുത്തിയിട്ടുള്ളതായി കാണാം. കടം വീട്ടാൻ കഴിയാതെ ഭൂമി പണയപ്പെടുത്താൻ നിർബന്ധിതരായ കർഷകരെ സഹായിക്കാൻ സോളമൻ രാജാവ് ചില പരിഷ്കാരങ്ങൾ ഏർപ്പടുത്തിയിട്ടുണ്ട് .റോമിൽ ബി.സി. 133 ൽ ട്രൈബ്യൂൺ സ്ഥാനത്തേക്കു തിരഞ്ഞെടുക്കപ്പെട്ട ടൈബീരിയസ് ഗ്രാക്കസ് (Tiberius Sempronius Gracchus) സെമ്പ്രോണിനൻ എന്ന നിയമത്തിലൂടെ (Semproninan Law or Lex Sempronia agraria) പ്രഭുക്കന്മാരുടെ കൈവശം അധികമായുണ്ടായിരുന്ന ഭൂമി സാധാരണ ജനങ്ങൾക്ക് വീതിച്ചുകൊടുക്കാൻ വ്യവസ്ഥ കൊണ്ടുവന്നു. പക്ഷേ പ്രഭുക്കൾ ജനങ്ങളെ ടൈബീരിയസിനെതിരായി ഇളക്കിവിട്ടതിന്റെ ഫലമായുണ്ടായ കലാപത്തിൽ അദ്ദേഹവും നിരവധി അനുയായികളും കൊല്ലപ്പെട്ടു. ടൈബീരിയസിന്റെ സഹോദരനായ ഗെയസ് ഗ്രാക്കസ് പോരാട്ടം തുടർന്നു. ബി.സി. 123 ൽ അദ്ദേഹത്തിനും ട്രൈബ്യൂൺ സ്ഥാനം ലഭിച്ചതിനെത്തുടർന്ന് ടൈബീരിയസിന്റെ ഭൂപരിഷ്കരണനടപടികൾ മുന്നോട്ടുകൊണ്ടുപോയി. പക്ഷേ യാഥാർത്ഥ്യം മനസ്സിലാക്കാൻ കഴിയാത്ത റോമൻ ജനത പ്രഭുക്കൻമാരുടെ പാവകളായി. ജ്യേഷ്ഠനേപ്പോലെ ഗെയസും കൊല്ലപ്പെട്ടു .ഗ്രാക്കസ് സഹോദരങ്ങൾ പരാജയപ്പെട്ടെങ്കിലും ഭൂപരിഷ്കരണം ചരിത്രത്തിൽ സ്ഥാനം പിടിച്ചു .

1957 ൽ ഇ.എം.എസിന്റെ നേതൃത്വത്തിൽ നിലവിൽ വന്ന കേരളത്തിലെ ആദ്യമന്ത്രിസഭ ഭൂപരിഷ്കരണവുമായി ബന്ധപ്പെട്ട് സത്വരനടപടികൾ സ്വികരിക്കുകയുണ്ടായി.1957 ഡിസംബറിൽ കേരള സംസ്ഥാനത്തെ മുഴുവൻ പ്രദേശങ്ങൾക്കും ബാധകമാകുന്ന വിധത്തിൽ ഒഴിപ്പിക്കൽ നിരോധനനിയമം (The Kerala Stay of Eviction Proceedings Act, 1957) നടപ്പാക്കി. ഭൂപരിഷ്കരണനിയമം കൊണ്ടുവരുന്നതിന്റെ മുന്നോടിയായാണ് എല്ലാതരം ഒഴിപ്പിക്കലുകളും തടഞ്ഞുകൊണ്ടുള്ള ആദ്യ നിയമം മുൻകൂട്ടിതന്നെ പാസാക്കിയത്. കാർഷികബന്ധനിയമം പ്രാബല്യത്തിൽ വരുന്നതിനു മുമ്പായി, കഴിയുന്നേടത്തോളം കുടിയാൻമാരെ ഒഴിപ്പിച്ച് ഭൂമി നേരിട്ട് കൈവശപ്പെടുത്തുവാനുള്ള ജന്മിമാരുടെ അടവിനെ പരാജയപ്പെടുത്തുകയായിരുന്നു ഇതിന്റെ ലക്ഷ്യം. 

ഐക്യ കേരളത്തിലെ ആദ്യത്തെ ഭൂപരിഷ്കരണനിയമം 1959 ജൂൺ 10-ആം തിയതിയിണ് കേരളനിയമസഭ പാസാക്കിയത്. കേരള കാർഷികബന്ധബിൽ (kerala Agrarian Relations Bill, 1957) എന്നറിയപ്പെടുന്ന ഈ ബില്ലിൽ കൈവശഭൂമിക്ക് പരിധി നിശ്ചയിക്കുക, പാട്ടവ്യവസ്ഥകൾ റദ്ദാക്കുക, എല്ലാ കുടിയാൻമർക്കും കുടിയായ്മ അവകാശവും സ്ഥിരാവകാശവും നൽകുക, ഒഴിപ്പിക്കൽ പൂർണ്ണമായി തടയുക, കുടിയാന്റെ കൈവശഭൂമിയുടെ ജന്മാവകാശം വാങ്ങുന്നതിന് കുടിയാന് അവകാശം ലഭ്യമാക്കുക, ഭൂമിയില്ലാത്ത കർഷകതൊഴിലാളികൾക്കും ഹരിജന, ഗിരിജനങ്ങൾക്കും മിച്ചഭൂമി വിതരണം ചെയ്യുക, ജന്മിത്തം അവസാനിപ്പിക്കുക തുടങ്ങിയ പ്രധാന വകുപ്പുകൾ ഉണ്ടായിരുന്നു. 1957 ഡിസംബറിൽ പ്രസിദ്ധപ്പെടുത്തിയ ഈ ബില്ലിൽ ഒരു അഞ്ചംഗ കുടുംബത്തിന് 15 ഏക്കർ ഇരുപ്പൂ നിലമോ 22.5 ഏക്കർ ഒരുപ്പൂ നിലമോ 15 ഏക്കർ പറമ്പോ 30 ഏക്കർ തരിശുഭൂമിയോ ആണ് കൈവശം വെക്കാൻ അനുവദിച്ചിരുന്നത്. കുടുംബത്തിലെ അംഗങ്ങളുടെ എണ്ണം അഞ്ചിൽ കൂടുതലാണെങ്കിൽ, ആകെ ഭൂമി 25 ഏക്കർ കവിയാത്ത വിധത്തിൽ, കൂടുതലുള്ള ഓരോ അംഗത്തിനായും ഓരോ ഏക്കർ ഭൂമി കൈവശം വയ്ക്കുകയും ചെയ്യാം. മേൽപരിധികളിലും കൂടുതലാണ് ഭൂമിയെങ്കിൽ സർക്കാർ നഷ്ടപരിഹാരം നൽകി അധികമുള്ള ഭൂമി ഏറ്റെടുത്ത് അർഹരായവർക്ക് വിതരണം ചെയ്യും. തോട്ടങ്ങളെ ബില്ലിൽ നിന്നും ഒഴിവാക്കിയിരുന്നു. ബിൽ നിയമസഭ പാസ്സാക്കി ബിൽ രാഷ്ട്രപതിക്കയച്ചെങ്കിലും 1959 ലെ വിമോചന സമരത്തെത്തുടർന്ന് മന്ത്രിസഭയെ പിരിച്ചുവിട്ട് രാഷ്ട്രപതിഭരണം ഏർപ്പെടുത്തി .

1960 ൽ ഇടക്കാല തിരഞ്ഞെടുപ്പിനെത്തുടർന്ന് 1960ഫെബ്രുവരി 22-ആം തിയ്യതി, കോൺഗ്രസ്സിന്റെ പിൻതുണയോടെ പട്ടം താണുപ്പിള്ളയുടെ നേതൃത്വത്തിലുള്ള മന്ത്രിസഭ അധികാരത്തിൽ വന്നു. പട്ടം മന്ത്രിസഭ അധികാരത്തിലിരിക്കെയാണ്, 1960 ജൂലായ് 27 ന് കേരള കാർഷികബന്ധനിയമത്തിന് ചില പ്രധാന ഭേദഗതികൾ നിർദ്ദേശിച്ചുകൊണ്ട് രാഷ്ട്രപതി കേരള കാർഷികബന്ധ ബിൽ കേരള അസംബ്ളിക്ക് തിരിച്ചത്. 
രാഷ്ട്രപതി നിർദ്ദേശിച്ച ഭേദഗതികൾ കൃഷിക്കാരുടെ തൽപര്യങ്ങൾക്ക് എതിരായിരുന്നു. അത്തരം ഭേദഗതികൾക്കെതിരായി കേരളത്തിലുടനീളം കൃഷിക്കാരുടെ വമ്പിച്ച പ്രക്ഷോഭം അലയടിച്ചുയർന്നു. 

ഇതിനെത്തുടർന്ന്, രാഷ്ട്രപതി നിർദ്ദേശിച്ച ഭേദഗതികൾ നിയമസഭ അതേപടി പാസാക്കിയില്ല. രാഷ്ട്രപതിയുടെ നിർദ്ദേശത്തിന് പല ഭേദഗതികളും വരുത്തിയതിനുശേഷമാണ് കേരള നിയമസഭ അത് അംഗീകരിച്ചത്. അപ്രകാരം ഭേദഗതി ചെയ്യപ്പെട്ട കാർഷികബന്ധനിയമം രാഷ്ട്രപതിയുടെ ഒപ്പോടുകൂടി 1961ജനുവരി 21ആം തിയ്യതി നിയമമായി. ഇതാണ് ഐക്യകേരളത്തിലെ ആദ്യത്തെ ഭൂപരിഷ്കരണ നിയമം.

നിയമത്തിലെ ഭൂപരിധി സംബന്ധിച്ചും, ഉടമാവകാശം കുടിയാൻ വാങ്ങുന്നതിനെ സംബന്ധിച്ചും, ഉള്ള വകുപ്പുകൾ ഒഴികെ മറ്റെല്ലാവകുപ്പുകളും 1961ഫെബ്രുവരി 15 ആം തിയ്യതി പ്രാബല്യത്തിൽ വന്നു .ഇതിന്റെ ഫലമായി ബില്ലിലെ 41മുതൽ 56വരെയും, 61മുതൽ 71 വരെയും ഉള്ള വകുപ്പുകൾ കൂടാതെ 59, 8 എന്നീ വകുപ്പുകളുമാണ് നടപ്പിലാകാതെ വന്നത്. ഇത്തരത്തിൽ മൂലനിയമത്തിൽ ഭേദഗതി വരുത്തിയതിന്റെ ഫലമായി പല ന്യൂനതകളും നിയമത്തിലുണ്ടായി. പരിധിനിർണയം ചെയ്യുന്ന വകുപ്പിൽ വരുത്തിയ മാറ്റത്തിലൂടെ ബില്ലിന്റെ ലക്ഷ്യം തന്നെ തിരുത്തപ്പെട്ടു. തോട്ടം എന്ന പദത്തിന് മുൻകാലപ്രാബല്യത്തോടെ കൊടുത്ത നിർവ്വചനവും പ്രധാന തടസ്സമായി. 

നിയമം മുന്നിൽക്കണ്ട് സ്വത്ത് കൈമാറ്റരേഖകൾ മുൻകൂറുണ്ടാക്കുന്നത് തടയാനായിരുന്നു മൂലനിയമത്തിന് 1957 ഡിസംബർ 18 ആം തിയ്യതി മുതൽ പൂർവ്വകാല പ്രാബല്യം കൊടുത്തിരുന്നത്. എന്നാൽ ഭേദഗതി ചെയ്യപ്പെട്ട നിയമത്തിൽ 1960 ജൂലായ് 27ആം തിയതി മുതൽക്കുള്ള രേഖകൾ മാത്രമേ അസാധുവാകുന്നുള്ളൂ. അതുമൂലം അതുവരെയുള്ള കൈമാറ്റ രേഖകൾക്കെല്ലാം നിയമപ്രാബല്യം കിട്ടി .ഭേദഗതി ചെയ്യപ്പെട്ട കാലയളവിൽ മാത്രം കേരളത്തിൽ 18ലക്ഷത്തോളം പ്രമാണങ്ങൾ രജിസ്റ്റർ ചെയ്യപ്പെട്ടിരുന്നു. പ്രസ്തുത ന്യൂനതകൾക്കുപുറമെ ട്രൈബൂണലുകളുടെ ഘടനയിൽ വരുത്തിയ മാറ്റത്തിന്റെ ഫലമായി കേസുകൾ എളുപ്പത്തിൽ തീരാതെയുമായി. 

കാർഷിക ബന്ധനിയമം ഭരണഘടനയുടെ 9 ആം പട്ടികയിൽപെടുത്തി സംരക്ഷിക്കണമെന്ന് കർഷകസംഘടനകൾ നിരന്തരം ആവശ്യപ്പെട്ടുവെങ്കിലും, കോടതിയിലുള്ള കേസ്സുകൾ കഴിയുന്നതുവരെ കാത്തിരിക്കുക എന്ന നയമാണ് കേന്ദ്രഗവൺമെൻറ് അനുവർത്തിച്ചത്. തത്ഫലമായി കാർഷികബന്ധനിയമത്തിലെ പല വകുപ്പുകളും കേരള ഹൈക്കോടതിയും സുപ്രിംകോടതിയും റദ്ദ്ചെയ്തു. ഇപ്രകാരം പല ന്യുനതകളും നിയമത്തിൽ ഉണ്ടായിട്ടുണ്ടെങ്കിലും, കാർഷികപരിഷ്കരണം മുമ്പോട്ടു കൊണ്ടുപോകുന്നതിനും കേരളത്തിലെ കൃഷിക്കാരുടെ ഐക്യബോധവും പ്രത്യാശയും വളർത്തുന്നതിലും ചരിത്രപ്രധാനമായ പങ്കാണ് കേരള കാർഷികബന്ധനിയമം നിർവ്വഹിച്ചത്. 

1961ഡിസംബറിൽ സുപ്രിംകോടതി ഒരു വിധിപ്രകാരം, കാസർക്കോട് ഹോസ്ദുർഗ് താലൂക്കുകൾ റയത്ത് വാരി പ്രദേശങ്ങളായതുകൊണ്ട് കേരള കാർഷികബന്ധനിയമം അവിടെ അസാധുവാണെന്ന് പ്രഖ്യാപച്ചു. അതിനെതുടർന്നുളവായ പരിത;സ്ഥിതിയെ നേരിടുന്നതിന്, കേരള കാർഷികബമന്ധനിയമത്തിലെ കുടിയായ്മ സ്ഥിരത, മര്യാദപാട്ടം പാട്ടബാക്കി തുടങ്ങിയ വകുപ്പുകൾ ഉൾക്കൊള്ളുന്ന ഒരു ഓർഡിനൻസ്, ആ ഭാഗങ്ങളിലേക്ക് മാത്രം ബാധകമാക്കികൊണ്ട് കേരള ഗവൺമെൻറ് പുറപ്പെടുവിച്ചു. പ്രസ്തുത ഓർഡിനൻസ് (Kerala Ryotwari tenants and Kudikidappukars ordinance) പിന്നീട് 1962 ഡിസംബറിൽ കേരളനിയമസഭ അംഗീകരിക്കുകയും നിയമമാക്കുകയും ചെയ്തു. 

മലബാറിൽ നിന്നുള്ള ചില ഭൂവുടമകൾ കേരള ഹൈകോടതിയിൽ സമർപ്പിച്ചിരുന്ന റിട്ട് ഹർജികളിൻമേൽ ഹൈക്കോടതിയുടെ പൂർണ ബഞ്ച് 1962 നവംബർ 5-ന് പുറപ്പെടുവിച്ച വിധിപ്രകാരം, മലബാരിൽ നിലവിലുള്ളത് റയട്ടുവാരി സമ്പ്രദായമാണെന്നും അതുകൊണ്ട് കേരളകാർഷികബന്ധനിയമം മലബാറിൽ അസാധുവാണെന്നും ഉത്തരവിട്ടു. ഇതു ഗുരുതരമായൊരു പ്രതിസന്ധി കേരളത്തിൽ സൃഷ്ടച്ചു. ഈ പ്രതിസന്ധി നേരിടുന്നതിന് കേരള കുടിയാൻ സംരക്ഷണ ഓർഡിനൻസ് (Kerala tenants and kudikidappukars protection Ordinance) എന്ന മറ്റൊരു ഓർഡിനൻസും കേരള ഗവൺമെന്റ് പുറപ്പെടുവിച്ചു. 

കാർഷികബന്ധനിയമം റദ്ദാക്കിയതിനെ തുടർന്നുണ്ടായ വമ്പിച്ച പ്രതിഷേധത്തെത്തുടർന്ന്, 1963-ൽ ആർ. ശങ്കർ മന്ത്രിസഭയുടെ കാലത്ത്, കാർഷികബന്ധനിയമത്തിന് പകരം, കൃഷിക്കാർക്കെതിരായി പല മാറ്റങ്ങളും ഉൾപ്പെടുത്തിക്കൊണ്ട്, കേരള ഭൂപരിഷ്കരണ നിയമം (Kerala Land Reforms Act, 1963) എന്ന പേരിൽ കേരള നിയമസഭ ഒരു പുതിയ നിയമം പാസാക്കി. 1964-ലെ 1-ആം നിയമം എന്നു പറയുന്ന പ്രസ്തുത നിയമം, 1964-ലെ 17-ആം ഭരണഘടനാ ഭേദഗതി മുഖേന ഭരണഘടനയുടെ 9 ആം പട്ടികയിൽപ്പെടുത്തി സംരക്ഷിക്കുകയും ചെയ്തു. കൃഷിക്കാരുടെ താൽപര്യത്തിനെതിരായ പല വകുപ്പുകളും പ്രസ്തുത നിയമത്തിൽ ഉണ്ടെങ്കിലും, മൊത്തത്തിൽ അത് കേരളത്തിൽ ഒരു, സാമൂഹ്യ സാമ്പത്തിക വിപ്ലവത്തിന്റെ നാന്ദിയായിരുന്നു.

പുതിയ ഭൂപരിഷ്കരണനിയമത്തിലെ അദ്ധ്യായങ്ങളും മറ്റും പഴയ കാർഷിക ബന്ധനിയമത്തിന്, സമാനമാണെന്ന് ആവകാശപ്പെടുന്നുണ്ടെങ്കിലും, ഉള്ളടക്കത്തിൽ രണ്ടുനിയമങ്ങളും വലിയ അന്തരമുണ്ട്. കുടിയായ്മയുടെ സ്ഥിരാവകാശം, മര്യാദപാട്ടം, പാട്ടബാക്കികാര്യം, ഒഴിപ്പിക്കൽ ഉടമാവകാശം വാങ്ങുന്നതിന് കുടിയാൻ കൊടുക്കേണ്ടതായ പ്രതിഫലം, കുടികിടപ്പവകാശം, പരിധി നിർ‌ണയം തുടങ്ങിയ പ്രശ്നങ്ങളിലെല്ലാം പുതിയനിയമം പഴയതിൽ നിന്ന് പുറകോട്ട് പോയിട്ടുണ്ട്. കാർഷികബന്ധനിയമം പ്രാബല്യത്തിൽ വരുന്നതിന് മുമ്പുണ്ടായിരുന്ന ചില സംരക്ഷണനടപടികളും വലിയ ഒരു വിഭാഗം കുടിയാൻമാർക്ക് പുതിയ നിയമം മൂലം നഷ്ടമായി. 

1967‑ലെ സപ്തകക്ഷി മുന്നണി സർക്കാർ മിനിമം പരിപാടിയുടെ അടിസ്ഥാനത്തിൽ അധികാരമേറ്റു. മിനിമം പരിപാടിയിലെ ഒരു പ്രധാന ഇനമായിരുന്നു ഭൂപരിഷ്കരണം. ഈ മന്ത്രിസഭ അധികാരത്തിൽ വന്ന് 18 മാസം കഴിഞ്ഞ് ഭൂപരിഷ്കരണ ഭേദഗതി ബിൽ നിയമസഭയിൽ അവതരിപ്പിച്ചു. വീണ്ടും ഒരു വർഷം കഴിഞ്ഞാണ് സെലക്ട് കമ്മിറ്റി റിപ്പോർട്ട് വന്നത്. 32 മാസം ഭരണത്തിലിരുന്ന സപ്തകക്ഷി മുന്നണി സർക്കാർ രാജിവെക്കുന്നതിന് ഏതാനും ദിവസങ്ങൾക്കു മുമ്പ് മാത്രമാണ് ബിൽ നിയമസഭ പാസാക്കിയത്. അതിനുശേഷം 1969 നവംബർ ഒന്നിന് അധികാരത്തിൽ വന്ന സി അച്യുത മേനോൻ മന്ത്രിസഭയുടെ കാലത്താണ് 1970 ജനുവരി ഒന്നിന്, കേരളം ഏറെ പ്രതീക്ഷയോടെ കാത്തിരുന്ന ഭൂപരിഷ്കരണ ഭേദഗതി നിയമത്തിന് പ്രസിഡന്റിന്റെ അനുമതി നേടിയെടുക്കാൻ സാധിച്ചത്. ഇത് കേരള നിയമ നിർമ്മാണ ചരിത്രത്തിലെ ഏറ്റവും തിളക്കമേറിയ അദ്ധ്യായമാണ്. നിയമത്തിന്റെ എല്ലാ വകുപ്പുകളും 1970 ജനുവരി ഒന്നിന് നിലവിൽവന്നു.

1969‑ലെ ഭേദഗതിയിൽ സംസ്ഥാനത്തെ കാർഷിക ബന്ധങ്ങളിൽ ദൂരവ്യാപകമായ മാറ്റങ്ങളുണ്ടായി. ഒന്നാമതായി കുടികിടപ്പുകാർക്ക് പഞ്ചായത്തുകളിൽ പത്ത് സെന്റ്, മുനിസിപ്പാലിറ്റിയിൽ അഞ്ച് സെന്റ്, കോർപ്പറേഷനുകളിൽ 3 സെന്റ്എന്നിങ്ങനെ അവരുടെ കുടികിടപ്പുഭൂമിയിൽ ഉടമസ്ഥാവകാശം നൽകി. രണ്ടാമതായി, സംസ്ഥാനത്ത് ജന്മിത്ത സമ്പ്രദായം പൂർണമായും അവസാനിപ്പിച്ചു. ഭൂമിയുടെ ഉടമസ്ഥാവകാശം കർഷകർക്ക് ലഭിക്കുകയും ചെയ്തു. മൂന്നാമതായി, കൈവശ ഭൂമിക്ക് പരിധി നിർണയം വരികയും അധിക ഭൂമി അഥവാ മിച്ചഭൂമി ഭൂരഹിതരായ കൃഷിക്കാർക്കും കർഷകത്തൊഴിലാളികൾക്കും ലഭ്യമാക്കി. ഈ നിയമം നിലവിൽ വന്ന ജനുവരി ഒന്നാം തീയതി കേരളത്തിലെ 25.36 ലക്ഷം കുടിയാന്മാരാണ് അവർ കൃഷി ചെയ്തിരുന്ന ഭൂമിയുടെ ഉടമകളായി മാറിയത്. 10 വർഷത്തിനുള്ളിൽ 5 ലക്ഷം കുടികിടപ്പുകാരും സ്വന്തം ഭൂമിയുടെ ഉടമകളായി മാറി. 1970 ജനുവരി ഇരുപതിന് ഒരു ഓർഡിനൻസിലൂടെ ഒരു രൂപ പ്രതിഫലം നൽകാതെ കണ്ണൻ ദേവൻ കമ്പനി കൈവശം വെച്ചിരുന്ന 1,32,000 ഏക്കർ ഭൂമി സർക്കാർ ഏറ്റെടുത്തു. ഭൂപരിഷ്കരണ നിയമം നടപ്പിലാക്കുന്നതിലും ധാരാളം വെല്ലുവിളികൾ ഉണ്ടായിരുന്നു. ഉദാഹരണത്തിന് 1957‑ൽ മിച്ചഭൂമി 1,75,000 ഏക്കറായാണ് കണക്കാക്കിയിരുന്നതെങ്കിൽ 1967‑ൽ അത് 1,50, 000 ആയും 1970‑ൽ ഒരു ലക്ഷത്തിൽ താഴെയായും മാറി. സർക്കാരിന് മിച്ചഭൂമി കണ്ടെത്താനുള്ള രേഖകൾ പലയിടത്തും അപര്യാപ്തമായിരുന്നു. എങ്കിലും ഇത്തരത്തിലുള്ള നിയമപരവും പ്രായോഗികവുമായ എല്ലാ കടമ്പകളും തരണം ചെയ്ത് ആ സർക്കാർ ഭൂപരിഷ്കരണ നിയമം നടപ്പിലാക്കി. ഭൂപരിഷ്കരണവുമായി ബന്ധപ്പെട്ട് രണ്ട് സുപ്രധാന നിയമങ്ങൾകൂടി ഐക്യമുന്നണി മന്ത്രിസഭ നടപ്പിലാക്കി.

1972‑ലെ കേരള ഭൂപരിഷ്കരണ (ഭേദഗതി) ആക്ടും 1974‑ലെ കേരള കർഷകത്തൊഴിലാളി നിയമവും. രാഷ്ട്രീയ ഇച്ഛാശക്തിയുള്ള ഒരു സർക്കാർ എങ്ങനെ ഒരു പുരോഗമനപരമായ നിയമനിർമ്മാണത്തിന് എതിരെ ഉയരുന്ന നിയമപരമായതും പ്രായോഗിക തലത്തിലുള്ളതുമായ വെല്ലുവിളികൾ നേരിടും എന്നതിന് ഉദാഹരണമായിരുന്നു ആ മന്ത്രിസഭ. 1974‑ലെ കേരള കർഷക തൊഴിലാളി നിയമം കേരളത്തിലെ കർഷക തൊഴിലാളികളുടെ ”മാഗ്നാകാർട്ട” തന്നെയായിരുന്നു.

ജോലി സമയം നിജപ്പെടുത്തുവാനും ജോലി ഭദ്രത ഉറപ്പു വരുത്തുവാനും പ്രോവിഡന്റ് ഫണ്ട് നടപ്പിലാക്കുവാനും അധിക ജോലിക്ക് അധിക വേതനം ഉറപ്പു വരുത്തുവാനും ആ നിയമംവഴി സാധിച്ചു. മറ്റൊരു വിപഌവകരമായ കാൽവെയ്പായിരുന്നു ലക്ഷംവീട് പദ്ധതി. ഭവനരഹിതരായ പാവപ്പെട്ടവർക്ക് ഒരുലക്ഷം വീടുകൾ നിർമ്മിച്ചു നൽകാനായി സഖാവ് എം എൻ ഗോവിന്ദൻ നായർ നേതൃത്വം നൽകി നടപ്പിലാക്കിയ പദ്ധതി മാർച്ച് 1976‑ലെ കണക്കനുസരിച്ച് 57,000 വീടുകൾ നിർമ്മിച്ചു നൽകി. ഇതേ കാലത്തെ കണക്കുകൾ പറയുന്നത് 12,93,137 ജന്മാവകാശത്തിനുള്ള അപേക്ഷകളും 3,60, 431 കുടികിടപ്പിനുള്ള അപേക്ഷകളും തീർപ്പാക്കി എന്നാണ്. കുടികിടപ്പിനുള്ള പതിനായിരം അപേക്ഷകൾ മാത്രമേ അന്ന് ബാക്കിയുണ്ടായിരുന്നുള്ളൂ. കേരളത്തിലെ സാംസ്കാരിക സാമൂഹ്യ ഭൂമികയിൽ 1957‑ലും അതിനുശേഷവും വന്ന കമ്മ്യൂണിസ്റ്റ് സർക്കാരുകൾ ജന്മിത്തം അവസാനിപ്പിക്കുകയും കുടികിടപ്പവകാശം ഉറപ്പുവരുത്തുകയും പാവങ്ങളിൽ പാവങ്ങൾക്ക് ലക്ഷംവീട് പദ്ധതിയിൽ തുടങ്ങി വിവിധ സാമൂഹ്യ സുരക്ഷാ പദ്ധതികളും സാമൂഹ്യ ക്ഷേമ പെൻഷനുകളും നടപ്പിലാക്കുകയും ചെയ്തു. ഇന്ത്യയിലെ മറ്റ് സംസ്ഥാനങ്ങളിൽ നിന്നും വ്യത്യസ്തമായി കേരളത്തിൽ ഉണ്ടായ വിദ്യാഭ്യാസ സാമൂഹ്യ, സാംസ്കാരിക രംഗങ്ങളിലെ പുരോഗതിക്ക് കാരണവും കമ്മ്യൂണിസ്റ്റ് സർക്കാരുകളുടെ ദീർഘകാല വീക്ഷണത്തോടെയുള്ള നടപടികളാണ്.
ഐക്യകേരളപ്പിറവിക്കു മുൻപും പിൻപുമായി ഭുവുടമസ്ഥതയുമായി ബന്ധപ്പെട്ട് നടപ്പാക്കിയ നിയമങ്ങൾ

മര്യാദപാട്ട വ്യവസ്ഥ ഇതിനുദാഹരണമാണ്. കാർഷിക ബന്ധനിയമത്തിൽ ഓരോ ഇനം ഭൂമിക്കും വസൂലാക്കാവുന്ന ഏറ്റവും കൂടിയതും ഏറ്റവും കുറഞ്ഞതുമായ പാട്ടം എത്രയെന്ന് വ്യവസ്ഥ ചെയ്തിരുന്നു. അതിനു വിധേയമായിക്കൊണ്ട് ഒരു നോട്ടിഫിക്കേഷൻമൂലം മര്യാദപാട്ടം നിശ്ചയിക്കാൻ ഗവൺമെൻറിന് അധികാരവുമുണ്ടായിരുന്നു. എന്നാൽ പുതിയ നിയമത്തിൽ മര്യാദപാട്ടം നിശ്ചയിക്കുന്നതിന് ഏറ്റവും കൂടിയതും കുറഞ്ഞതുമെന്ന തോതുകളേയില്ല. പുതിയനിയമത്തിലെ പാട്ടത്തോത് പൊതുവിൽ കാർഷിക ബന്ധനിയമത്തിലെ ഏറ്റവും കൂടിയ നിരക്കിന് സമാനമാണ്. നാളീകേരതോട്ടം, കവുങ്ങിൻതോട്ടം കുരുമുളകുതോട്ടം കൈപ്പാട് നിലം തുടങ്ങിയ ഭൂമിയുടെ കാര്യത്തിൽ പാട്ടം വർധിച്ചിട്ടുമുണ്ട്. 
ഇതുപോലെ കാർഷികബന്ധനിയമമനുസരിച്ച് 1957ഏപ്രിൽ 11-വരെയുള്ള പാട്ടബാക്കിയുടെ കാര്യത്തിൽ, 5 ഏക്കർ വരെ ഭൂമിയുള്ള ഒരു കുടിയാൻ ഒരു കൊല്ലത്തെയും 5 ഏക്കർക്കും 15ഏക്കർക്കും ഇടയിലുള്ളവർ രണ്ടു കൊല്ലത്തെയും, 15 ഏക്കറിൽ കൂടുതലുള്ളവർ മൂന്നുകൊല്ലത്തെയും പാട്ടബാക്കികൊടുത്താൽ എല്ലാ പാട്ടബാക്കിയും റദ്ദാക്കുമെന്നാണ് വ്യവസ്ഥ. 15 ഏക്കർ വരെയുള്ള കുടിയാൻമാർക്ക് കൊടുത്ത ഈ ആനുകൂല്യം പുതിയ നിയമത്തിൽ എടുത്തു കളഞ്ഞു. 1961 ഫെബ്രുവരി 15-ന് ശേഷമുള്ള പാട്ടബാക്കിയുടെ കാര്യത്തിൽ പുതിയ നിയമപ്രകാരം 75 ശതമാനം തുകയും കൊടുത്തുതീർന്നെങ്കിലെ പാട്ടബാക്കി റദ്ദാകുന്നുള്ളു. 
ആരാധനാസ്ഥലത്തിന്റെ വികസനത്തിനും, ജൻമിക്ക് ഉത്തമവിശ്വാസത്തിൽ വീടുണ്ടാക്കുന്നതിനും. സ്വന്തമയി കൃഷിചെയ്യുന്നതിനും, ചില നിബന്ധനകളിൻമേൽ ഒരു പരിധി വരെ കുടിയാനെ ഒഴിപ്പിക്കാമെന്ന് രണ്ട് നിയമത്തിലും പറയുന്നുണ്ട്. എന്നാൽ കാർഷിക ബന്ധ നിയമപ്രകാരം സ്വന്തം വീടുണ്ടാക്കുന്നതിന് ഒരു ഭൂവുടമയ്ക് 20-സെന്റും, ഒന്നിലധികം ഭൂവുടമകൾ കൂടി 50-സെന്റിൽ കൂടാത്ത വിധവും മാത്രമേ കുടിയാനിൽ നിന്ന് ഒഴിപ്പിക്കാമായിരുന്നുള്ളൂ. കൂടാതെ കുടിയാന്റെ കൈവശം അവശേഷിക്കുന്ന ഭൂമി ഒരു ഏക്കറിൽ കുറവാണെങ്കിൽ എത്ര ഭൂവുടമകൾ ഉണ്ടെങ്കിലും 20 - സെന്റിൽ കൂടുതൽ ഒഴിപ്പിച്ചുകൂടാ എന്നും വ്യവസ്ഥയുണ്ടായിരുന്നു. എന്നാൽ പുതിയ നിയമത്തിലെ 15-ആം വകുപ്പനുസരിച്ച് കുടിയാന്റെ കൈവശം ഒരു ഏക്കറിൽ താഴെയാണ് ഭൂമിയുള്ളതെങ്കിലും 20 സെന്റ് മാത്രം നിർത്തി 50 സെന്റ് വരെ ഒഴിപ്പിച്ചെടുക്കാൻ ജൻമിക്ക് അവകാശം നൽകി. ഫലത്തിൽ രണ്ടു നിയമങ്ങൾ തമ്മിൽ ഉള്ളടക്കത്തിൽ പല തരത്തിലുള്ള അന്തരങ്ങളുണ്ടായിരുന്നു .



</doc>
<doc id="135239" url="https://ml.wikipedia.org/wiki?curid=135239" title="തളിക്കുളം ബ്ലോക്ക് പഞ്ചായത്ത്">
തളിക്കുളം ബ്ലോക്ക് പഞ്ചായത്ത്

തൃശ്ശൂർ ജില്ലയിൽ ചാവക്കാട് താലൂക്കിലാണ് 65.68 ചതുരശ്രകിലോമീറ്റർ വിസ്തീർണ്ണമുള്ള തളിക്കുളം ബ്ളോക്ക് പഞ്ചായത്ത് സ്ഥിതി ചെയ്യുന്നത്. തളിക്കുളം ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ ഏങ്ങണ്ടിയൂർ, വാടാനപ്പള്ളി, തളിക്കുളം, നാട്ടിക, വലപ്പാട് എന്നിവയാണ്. 


തളിക്കുളം ബ്ലോക്ക് പഞ്ചായത്ത്<br>
തളിക്കുളം - 680569<br>
ഫോൺ : 0487 2391785<br>
ഇമെയിൽ : bdotlkm@gmail.com



</doc>
<doc id="135243" url="https://ml.wikipedia.org/wiki?curid=135243" title="വടക്കാഞ്ചേരി ബ്ലോക്ക് പഞ്ചായത്ത്">
വടക്കാഞ്ചേരി ബ്ലോക്ക് പഞ്ചായത്ത്

തൃശ്ശൂർ ജില്ലയിൽ തലപ്പിള്ളി താലൂക്കിലാണ് 296.96 ചതുരശ്രകിലോമീറ്റർ വിസ്തീർണ്ണമുള്ള വടക്കാഞ്ചേരി ബ്ളോക്ക് പഞ്ചായത്ത് സ്ഥിതി ചെയ്യുന്നത്. വടക്കാഞ്ചേരി ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ ദേശമംഗലം, എരുമപ്പെട്ടി, മുള്ളൂർക്കര, തെക്കുംകര, വരവൂർ എന്നിവയാണ്. 

കിഴക്ക് - പഴയന്നൂർ, ഒല്ലൂക്കര ബ്ലോക്കുകൾ, പടിഞ്ഞാറ് - ചൊവ്വന്നൂർ, പുഴയ്ക്കൽ ബ്ലോക്കുകൾ, തെക്ക് - പുഴയ്ക്കൽ ബ്ലോക്ക്, വടക്കാഞ്ചേരി നഗരസഭ, വടക്ക് - ഭാരതപ്പുഴ, അതിനപ്പുറം പാലക്കാട് ജില്ലയിലെ തൃത്താല, പട്ടാമ്പി ബ്ലോക്ക് പഞ്ചായത്തുകൾ.

വടക്കാഞ്ചേരി ബ്ലോക്ക് പഞ്ചായത്ത്<br>
കുമാരനെല്ലൂർ - 680590<br>
ഫോൺ : 0488 4232204<br>
ഇമെയിൽ : bdowcky@gmail.com



</doc>
<doc id="135244" url="https://ml.wikipedia.org/wiki?curid=135244" title="വെള്ളാങ്ങല്ലൂർ ബ്ലോക്ക് പഞ്ചായത്ത്">
വെള്ളാങ്ങല്ലൂർ ബ്ലോക്ക് പഞ്ചായത്ത്

തൃശ്ശൂർ ജില്ലയിൽ മുകുന്ദപുരം താലൂക്കിലാണ് 105.08 ചതുരശ്രകിലോമീറ്റർ വിസ്തീർണ്ണമുള്ള വെള്ളാങ്ങല്ലൂർ ബ്ലോക്ക് പഞ്ചായത്ത് സ്ഥിതി ചെയ്യുന്നത്. വെള്ളാങ്ങല്ലൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ പടിയൂർ, പൂമംഗലം, പുത്തൻചിറ, വെള്ളാങ്ങല്ലൂർ, വേളൂക്കര എന്നിവയാണ്.



വെള്ളാങ്ങല്ലൂർ ബ്ലോക്ക് പഞ്ചായത്ത്<br>
വെള്ളാങ്ങല്ലൂർ - 680662<br>
ഫോൺ : 0480 2860107<br>
ഇമെയിൽ : bdovlgr@gmail.com



</doc>
<doc id="135245" url="https://ml.wikipedia.org/wiki?curid=135245" title="ആൻ റോബർട്ട് ജാക്വസ് ടർഗോ">
ആൻ റോബർട്ട് ജാക്വസ് ടർഗോ

രാജ്യതന്ത്രജ്ഞൻ, സാമ്പത്തികശാസ്ത്രജ്ഞൻ, ചരിത്രതത്ത്വചിന്തകൻ എന്നീ നിലകളിൽ പ്രശസ്തിയാർജിച്ച ഫ്രഞ്ചു പണ്ഡിതനായിരുന്നു ആൻ റോബർട്ട് ജാക്വസ്. 1727 മേയ് 10-ന് പാരീസിൽ ജനിച്ചു. പൗരോഹിത്യം ലക്ഷ്യമാക്കി 1743-ൽ ദൈവശാസ്ത്രപഠനം ആരംഭിച്ചു. ഈ രംഗത്തു സേവനം അനുഷ്ഠിച്ചിരുന്ന കാലത്ത് തത്ത്വശാസ്ത്രത്തിന്റെ ചരിത്രത്തെക്കുറിച്ച് ഗഹനങ്ങളായ നിരവധി ലേഖനങ്ങൾ എഴുതി. ചെറുപ്പ കാലത്തു തന്നെ സമൂഹത്തിലെ വിവിധ ജനവിഭാഗങ്ങളുമായി അടുത്തിടപഴകാനും സമകാലിക സമ്പദ്ഘടനയുടെ സൂക്ഷ്മവശങ്ങളെക്കുറിച്ചു മനസ്സിലാക്കാനും ഇദ്ദേഹത്തിനു കഴിഞ്ഞിരുന്നു. സോബോൺ സർവകലാശാലയിൽ വിദ്യാർഥിയായിരിക്കുമ്പോൾ തന്നെ, വിപ്ലവത്തെ തടഞ്ഞു നിർത്തുന്നതിന് സാമ്പത്തിക പരിഷ്ക്കാരങ്ങൾ നടപ്പാക്കണമെന്ന് ടർഗോ വാദിച്ചിരുന്നു. ഇദ്ദേഹത്തിന്റെ ചിന്താഗതിക്ക് ഭരണരംഗങ്ങളിൽ അംഗീകാരം ലഭിച്ചതിനെ തുടർന്ന് ടർഗോ ദൈവശാസ്ത്രരംഗം ഉപേക്ഷിച്ച് ഗവൺമെന്റിന്റെ പല ഉന്നത തസ്തികകളിലും സേവനം അനുഷ്ഠിച്ചു. ഇക്കാലത്തു ഫ്രഞ്ച് എൻസൈക്ലോപീഡിയയ്ക്കുവേണ്ടി അതിഭൗതികശാസ്ത്രം (Metaphysics), ഭാഷാശാസ്ത്രം, ധനതത്ത്വശാസ്ത്രം, രാഷ്ട്രമീമാംസ തുടങ്ങിയ വിഷയങ്ങളിൽ ലേഖനങ്ങളും എഴുതിയിരുന്നു.

1774-ൽ ലൂയി പതിനാറാമൻ ഇദ്ദേഹത്തെ നാവിക മന്ത്രിയായി നിയമിച്ചു. അധികം താമസിയാതെ കൺട്രോളർ ജനറൽ ഒഫ് ഫിനാൻസ് എന്ന ഉന്നതപദവിയിൽ നിയുക്തനായി. തുടർന്ന്, പല സാമ്പത്തിക പദ്ധതികളും ഇദ്ദേഹം ആവിഷ്ക്കരിച്ചു നടപ്പിലാക്കി. നികുതി സമ്പ്രദായത്തിൽ പല പരിഷ്ക്കാരങ്ങളും വരുത്തി. രാജ്യാന്തര ധാന്യവ്യാപാര രംഗത്തു നിലവിലിരുന്ന പ്രാദേശിക നിയന്ത്രണങ്ങൾ നീക്കംചെയ്തു. എന്നാൽ തൊഴിലാളി സംഘടനകളെ അടിച്ചമർത്തുന്ന നയമാണ് ഇദ്ദേഹം സ്വീകരിച്ചത്. ഇത്തരം നടപടികൾ കോടതികളിലും പാർലമെന്റിലും ചോദ്യം ചെയ്യപ്പെട്ടതിനെ തുടർന്ന് രാജകീയ പിന്തുണ നഷ്ടപ്പെട്ട ടർഗോ 1776-ൽ ഉദ്യോഗം രാജിവച്ചു.

റിഫ്ളെക്ഷൻസ് ഓൺ ദ് ഫോർമേഷൻ ആൻഡ് ദ് ഡിസ്ട്രിബ്യൂഷൻ ഒഫ് റിച്ചസ് എന്ന ഗ്രന്ഥത്തിൽ ടർഗോ തന്റെ സാമ്പത്തിക സിദ്ധാന്തങ്ങൾ വ്യക്തമായി പ്രതിപാദിച്ചിട്ടുണ്ട്. സമ്പത്തിന്റെ പരമമായ ഉറവിടം ഭൂമിയാണെന്നും സമ്പൽസമൃദ്ധിയെ നിർണയിക്കുന്നത് മൂലധനത്തിന്റെ വളർച്ചയും നിർവിഘ്ന പ്രവാഹവും ആണെന്നും ഇദ്ദേഹം പ്രസ്താവിച്ചു. ഉത്പാദനത്തെ അടിസ്ഥാനമാക്കി ഭൂപ്രഭുക്കന്മാർ നികുതി നൽകണമെന്നു വ്യവസ്ഥ ചെയ്യുന്നതും കച്ചവടത്തെയും വ്യവസായത്തെയും നികുതിയിൽ നിന്ന് ഒഴിവാക്കുന്നതുമായ ഒരു സമ്പ്രദായമാണ് ടർഗോ വിഭാവന ചെയ്തിരുന്നത്.

‌ഭരണകൂടം മതസഹിഷ്ണുത അനുവർത്തിക്കേണ്ടതിന്റെ ആവശ്യകത ടർഗോ തന്റെ രചനകളിലൂടെ ഊന്നിപ്പറഞ്ഞിരുന്നു. മനുഷ്യന്റെ അറിവും അനുഭവങ്ങളും വർധിക്കുന്നതിനനുസൃതമായി ബാഹ്യപ്രകൃതിയിൽ നിന്നു മോചനം നേടാൻ യുക്തിയും സ്വാതന്ത്ര്യബോധവും അവനെ അനുവദിക്കുമെന്ന് ടർഗോ പ്രഖ്യാപിച്ചു. ഗണിതശാസ്ത്രത്തിന്റെ സഹായത്തോടെ ശാസ്ത്രരംഗത്ത് ഉണ്ടായിക്കൊണ്ടിരിക്കുന്ന നേട്ടങ്ങൾ അഭംഗുരം തുടരുമെന്നും ടർഗോ അഭിപ്രായപ്പെട്ടു. ലോകത്തു സംഭവിച്ചുകൊണ്ടിരിക്കുന്ന തെറ്റുകളെക്കുറിച്ചും നടമാടുന്ന തിന്മകളെപ്പറ്റിയും ടർഗോ ബോധവാനായിരുന്നു. മനുഷ്യചരിത്രത്തിലും പുരോഗതിയിലും ശുഭാപ്തി വിശ്വാസം പുലർത്തിയിരുന്ന ടർഗോയുടെ ചിന്തകൾക്ക് ശാസ്ത്രീയമായ അടിത്തറ വേണ്ടത്ര ഇല്ലായിരുന്നുവെങ്കിലും അവയെ യാഥാർഥ്യവുമായി പൊരുത്തപ്പെടുത്തുവാൻ ഇദ്ദേഹത്തിനു സാധിച്ചിരുന്നു. 1781 മാർച്ച് 18-ന് പാരീസിൽ ഇദ്ദേഹം അന്തരിച്ചു.



</doc>
<doc id="135246" url="https://ml.wikipedia.org/wiki?curid=135246" title="അമ്പലപ്പുഴ ബ്ലോക്ക് പഞ്ചായത്ത്">
അമ്പലപ്പുഴ ബ്ലോക്ക് പഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിലാണ് 68.63 ചതുരശ്രകിലോമീറ്റർ വിസ്തീർണ്ണമുള്ള അമ്പലപ്പുഴ ബ്ളോക്ക് പഞ്ചായത്ത് സ്ഥിതി ചെയ്യുന്നത്. അമ്പലപ്പുഴ ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ അമ്പലപ്പുഴ തെക്ക്, അമ്പലപ്പുഴ വടക്ക്, പുന്നപ്ര തെക്ക്, പുന്നപ്ര വടക്ക്, പുറക്കാട് എന്നിവയാണ്. 


അമ്പലപ്പുഴ ബ്ലോക്ക് പഞ്ചായത്ത്<br>
സനാതനപുരം - 688003<br>
ഫോൺ : 0477 2267205<br>
ഇമെയിൽ : bdoamb@yahoo.in



</doc>
<doc id="135249" url="https://ml.wikipedia.org/wiki?curid=135249" title="ആര്യാട് ബ്ലോക്ക് പഞ്ചായത്ത്">
ആര്യാട് ബ്ലോക്ക് പഞ്ചായത്ത്

ആലപ്പുഴ ജില്ലയിൽ അമ്പലപ്പുഴ താലൂക്കിലാണ് 60.46 ചതുരശ്രകിലോമീറ്റർ വിസ്തീർണ്ണമുള്ള ആര്യാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. ആര്യാട് ബ്ളോക്കിലുൾപ്പെടുന്ന ഗ്രാമ പഞ്ചായത്തുകൾ ആര്യാട്, മണ്ണഞ്ചേരി, മാരാരിക്കുളം തെക്ക് എന്നിവയാണ്. 
കഞ്ഞിക്കുഴി ബ്ലോക്ക് പഞ്ചായത്ത്, അമ്പലപ്പുഴ ബ്ലോക്ക് പഞ്ചായത്ത്, പല്ലം ബ്ലോക്ക് പഞ്ചായത്ത്, ആലപ്പുഴ നഗരസഭ, അറബിക്കടൽ എന്നിവയാണ് ആര്യാട് ബ്ലോക്ക് പഞ്ചായത്തിന്റെ അതിരുകൾ.


ആര്യാട് ബ്ലോക്ക് പഞ്ചായത്ത്<br>
കലവൂർ - 688522<br>
ഫോൺ : 0477 2292425<br>
ഇമെയിൽ : aryadbdo@gmail.com



</doc>
<doc id="135250" url="https://ml.wikipedia.org/wiki?curid=135250" title="ഭരണിക്കാവ് ബ്ലോക്ക് പഞ്ചായത്ത്">
ഭരണിക്കാവ് ബ്ലോക്ക് പഞ്ചായത്ത്

ആലപ്പുഴ ജില്ലയിൽ മാവേലിക്കര താലൂക്കിലാണ് 129.94 ചതുരശ്രകിലോമീറ്റർ വിസ്തീർണ്ണമുള്ള ഭരണിക്കാവ് ബ്ളോക്ക് പഞ്ചായത്ത് സ്ഥിതി ചെയ്യുന്നത്. ഭരണിക്കാവ് ബ്ളോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ ചുനക്കര, നൂറനാട്, പാലമേൽ, ഭരണിക്കാവ്, മാവേലിക്കര-താമരക്കുളം, വള്ളിക്കുന്നം എന്നിവയാണ്. 1962-ലാണ് ഭരണിക്കാവ് ബ്ളോക്ക് പഞ്ചായത്ത് നിലവിൽ വന്നത്.
മാവേലിക്കര, ചെങ്ങന്നൂർ, പന്തളം, പാറക്കോട്, ശാസ്താംകോട്ട, ഓച്ചിറ ബ്ലോക്ക് പഞ്ചായത്തുകളും മാവേലിക്കര, കായംകുളം നഗരസഭകളുമാണ് ഭരണിക്കാവ് ബ്ലോക്ക് പഞ്ചായത്തിന്റെ അതിരുകൾ.


ഭരണിക്കാവ് ബ്ലോക്ക് പഞ്ചായത്ത്<br>
ചാരുംമൂട് - 690505<br>
ഫോൺ : 0479 2382351<br>
ഇമെയിൽ : bdobkv@yahoo.com



</doc>
<doc id="135251" url="https://ml.wikipedia.org/wiki?curid=135251" title="ചമ്പക്കുളം ബ്ലോക്ക് പഞ്ചായത്ത്">
ചമ്പക്കുളം ബ്ലോക്ക് പഞ്ചായത്ത്

ആലപ്പുഴ ജില്ലയിൽ കുട്ടനാട് താലൂക്കിൽ പൂർണ്ണമായും ഭാഗികമായി അമ്പലപ്പുഴ താലൂക്കിലുമായാണ് 151.65 ചതുരശ്രകിലോമീറ്റർ വിസ്തീർണ്ണമുള്ള ചമ്പക്കുളം ബ്ളോക്ക് പഞ്ചായത്ത് സ്ഥിതി ചെയ്യുന്നത്. ചമ്പക്കുളം ബ്ളോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ എടത്വാ, കൈനകരി, ചമ്പക്കുളം, തകഴി, തലവടി, നെടുമുടി എന്നിവയാണ്. 1961-ലാണ് ഈ ബ്ളോക്ക് നിലവിൽ വന്നത്.


ചമ്പക്കുളം ബ്ലോക്ക് പഞ്ചായത്ത്<br>
തെക്കേക്കര - 688503<br>
ഫോൺ : 0477 2702294<br>
ഇമെയിൽ : bdochm@yahoo.co.in



</doc>
<doc id="135259" url="https://ml.wikipedia.org/wiki?curid=135259" title="ചെങ്ങന്നൂർ ബ്ലോക്ക് പഞ്ചായത്ത്">
ചെങ്ങന്നൂർ ബ്ലോക്ക് പഞ്ചായത്ത്

ആലപ്പുഴ ജില്ലയിൽ ചെങ്ങന്നൂർ താലൂക്കിലാണ് 128.10 ചതുരശ്രകിലോമീറ്റർ വിസ്തീർണ്ണമുള്ള ചെങ്ങന്നൂർ ഗ്രാമപഞ്ചായത്ത് സ്ഥിതി ചെയ്യുന്നത്. ചെങ്ങന്നൂർ ബ്ളോക്ക് പഞ്ചായത്തിൽ ഉൾക്കൊള്ളുന്ന ഗ്രാമപഞ്ചായത്തുകൾ ആല, ചെറിയനാട്, തിരുവൻവണ്ടൂർ, പാണ്ടനാട്, പുലിയൂർ, ബുധനൂർ, മാന്നാർ മുളക്കുഴ, വെൺമണി എന്നിവയാണ്.


ചെങ്ങന്നൂർ ബ്ലോക്ക് പഞ്ചായത്ത്<br>
പുലിയൂർ - 689510<br>
ഫോൺ : 0479 2464298<br>
ഇമെയിൽ : bdochr@gmail.com



</doc>
<doc id="135262" url="https://ml.wikipedia.org/wiki?curid=135262" title="ഹരിപ്പാട് ബ്ലോക്ക് പഞ്ചായത്ത്">
ഹരിപ്പാട് ബ്ലോക്ക് പഞ്ചായത്ത്

ആലപ്പുഴ ജില്ലയിൽ കാർത്തികപ്പള്ളി താലൂക്കിലാണ് 112.04 ചതുരശ്രകിലോമീറ്റർ വിസ്തീർണ്ണമുള്ള ഹരിപ്പാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. ഹരിപ്പാട് ബ്ളോക്ക് പഞ്ചായത്ത് ഉൾക്കൊള്ളുന്ന ഗ്രാമപഞ്ചായത്തുകൾ കാർത്തികപ്പള്ളി, കരുവാറ്റ, കുമാരപുരം, ചിങ്ങോലി, ചെറുതന, തൃക്കുന്നപ്പുഴ, പള്ളിപ്പാട്, വീയപുരം, ഹരിപ്പാട് എന്നിവയാണ്. 1957 ഒക്ടോബർ രണ്ടിന് രൂപീകൃതമായ ഹരിപ്പാട് ബ്ളോക്ക് പഞ്ചായത്തിന് 13 ഡിവിഷനുകളൂണ്ട്.


ഹരിപ്പാട് ബ്ളോക്ക് പഞ്ചായത്ത്<br>
മണ്ണാറശാല-690550<br>
ഫോൺ : 0479-2413890<br>
ഇമെയിൽ : nregs_hpd@yahoo.com



</doc>
<doc id="135263" url="https://ml.wikipedia.org/wiki?curid=135263" title="കഞ്ഞിക്കുഴി ബ്ലോക്ക് പഞ്ചായത്ത്">
കഞ്ഞിക്കുഴി ബ്ലോക്ക് പഞ്ചായത്ത്

ആലപ്പുഴ ജില്ലയിൽ ചേർത്തല താലൂക്കിലാണ് 110.13 ചതുരശ്രകിലോമീറ്റർ വിസ്തീർണ്ണമുള്ള കഞ്ഞിക്കുഴി ബ്ളോക്ക് പഞ്ചായത്ത് സ്ഥിതി ചെയ്യുന്നത്. കഞ്ഞിക്കുഴി ബ്ളോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ കഞ്ഞിക്കുഴി, ചേർത്തല തെക്ക്, തണ്ണീർമുക്കം, മാരാരിക്കുളം വടക്ക് എന്നിവയാണ്. ഈ ബ്ളോക്ക് പഞ്ചായത്തിന് 13 ഡിവിഷനുകളാണുള്ളത്.


കഞ്ഞിക്കുഴി ബ്ളോക്ക് പഞ്ചായത്ത്<br>
എസ് എൻ പുരം-688582<br>
ഫോൺ : 0478-2862445<br>
ഇമെയിൽ : bdonregakan@gmail.com



</doc>
<doc id="135264" url="https://ml.wikipedia.org/wiki?curid=135264" title="മാവേലിക്കര ബ്ലോക്ക് പഞ്ചായത്ത്">
മാവേലിക്കര ബ്ലോക്ക് പഞ്ചായത്ത്

ആലപ്പുഴ ജില്ലയിൽ മാവേലിക്കര താലൂക്കിലാണ് 87.79 ചതുരശ്രകിലോമീറ്റർ വിസ്തീർണ്ണമുള്ള മാവേലിക്കര ബ്ളോക്ക് പഞ്ചായത്ത് സ്ഥിതി ചെയ്യുന്നത്. മാവേലിക്കര ബ്ളോക്ക് പഞ്ചായത്തിലുൾപ്പെടുന്ന ഗ്രാമപഞ്ചായത്തുകൾ ചെന്നിത്തല തൃപ്പെരുന്തുറ, ചെട്ടികുളങ്ങര, തഴക്കര, മാവേലിക്കര തെക്കേക്കര എന്നിവയാണ്. ഈ ബ്ളോക്ക് പഞ്ചായത്തിന് 13 ഡിവിഷനുകളുണ്ട്.


മാവേലിക്കര ബ്ളോക്ക് പഞ്ചായത്ത്<br>
മാവേലിക്കര-690101<br>
ഫോൺ : 0479-2303457<br>
ഇമെയിൽ : bdo_mvk@yahoo.in



</doc>
<doc id="135265" url="https://ml.wikipedia.org/wiki?curid=135265" title="മുതുകുളം ബ്ലോക്ക് പഞ്ചായത്ത്">
മുതുകുളം ബ്ലോക്ക് പഞ്ചായത്ത്

ആലപ്പുഴ ജില്ലയിൽ കാർത്തിപ്പള്ളി താലൂക്കിലാണ് 90.67 ചതുരശ്രകിലോമീറ്റർ വിസ്തീർണ്ണമുള്ള മുതുകുളം ബ്ളോക്ക് പഞ്ചായത്ത് സ്ഥിതി ചെയ്യുന്നത്. മുതുകുളം ബ്ളോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ ആറാട്ടുപുഴ, കണ്ടല്ലൂർ, കൃഷ്ണപുരം, ചേപ്പാട്, ദേവികുളങ്ങര, പത്തിയൂർ, മുതുകുളം എന്നിവയാണ്. ഈ ബ്ളോക്ക് പഞ്ചായത്ത്1958 ഏപ്രിൽ 2-നാണ് രൂപീകൃതമായത്



മുതുകുളം ബ്ളോക്ക് പഞ്ചായത്ത്<br>
മുതുകുളം-690506<br>
ഫോൺ : 0479-2472044 <br>
ഇമെയിൽ : bdomth@sancharnet.in



</doc>
<doc id="135267" url="https://ml.wikipedia.org/wiki?curid=135267" title="പട്ടണക്കാട് ബ്ലോക്ക് പഞ്ചായത്ത്">
പട്ടണക്കാട് ബ്ലോക്ക് പഞ്ചായത്ത്

ആലപ്പുഴ ജില്ലയിൽ ചേർത്തല താലൂക്കിലാണ് 107.75 ചതുരശ്രകിലോമീറ്റർ വിസ്തീർണ്ണമുള്ള പട്ടണക്കാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. പട്ടണക്കാട് ബ്ളോക്കിൽ ഉൾപ്പെടുന്ന ഗ്രാമപഞ്ചായത്തുകൾ അരൂർ, എഴുപുന്ന, കടക്കരപ്പള്ളി, കുത്തിയതോട്, കോടംതുരുത്ത്, തുറവൂർ, പട്ടണക്കാട്, വയലാർ എന്നിവയാണ്. 
തൈക്കാട്ടുശ്ശേരി ബ്ലോക്ക് പഞ്ചായത്ത്, കഞ്ഞിക്കുഴി ബ്ലോക്ക് പഞ്ചായത്ത്, പള്ളുരുത്തി ബ്ലോക്ക് പഞ്ചായത്ത്, ചേർത്തല നഗരസഭ, അറബിക്കടൽ എന്നിവയാണ് പട്ടണക്കാട് ബ്ലോക്ക് പഞ്ചായത്തിന്റെ അതിരുകൾ.


പട്ടണക്കാട് ബ്ളോക്ക് പഞ്ചായത്ത്<br>
പട്ടണക്കാട്-688501<br>
ഫോൺ : 0478-2592249<br>
ഇമെയിൽ : bdo_ptkd@yahoo.co.in



</doc>
<doc id="135268" url="https://ml.wikipedia.org/wiki?curid=135268" title="തൈകാട്ടുശ്ശേരി ബ്ലോക്ക് പഞ്ചായത്ത്">
തൈകാട്ടുശ്ശേരി ബ്ലോക്ക് പഞ്ചായത്ത്

ആലപ്പുഴ ജില്ലയിൽ ചേർത്തല താലൂക്കിലാണ് 86.38 ചതുരശ്രകിലോമീറ്റർ വിസ്തീർണ്ണമുള്ള തൈക്കാട്ടുശ്ശേരി ബ്ളോക്ക് പഞ്ചായത്ത് സ്ഥിതി ചെയ്യുന്നത്. തൈകാട്ടുശ്ശേരി ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ അരൂക്കുറ്റി, ചേന്നം പള്ളിപ്പുറം, പാണാവള്ളി, പെരുമ്പളം, തൈക്കാട്ടുശ്ശേരി എന്നിവയാണ്. ഈ ബ്ളോക്ക് പഞ്ചായത്തിന് 13 ഡിവിഷനുകളുണ്ട്.


തൈക്കാട്ടുശ്ശേരി ബ്ളോക്ക് പഞ്ചായത്ത്<br>
പാണാവള്ളി-688556<br>
ഫോൺ : 0478-2523010<br>
ഇമെയിൽ : bdo_thycattussery@yahoo.com



</doc>
<doc id="135270" url="https://ml.wikipedia.org/wiki?curid=135270" title="വെളിയനാട് ബ്ലോക്ക് പഞ്ചായത്ത്">
വെളിയനാട് ബ്ലോക്ക് പഞ്ചായത്ത്

ആലപ്പുഴ ജില്ലയിൽ, കുട്ടനാട് താലൂക്കിലാണ് 117.24 ചതുരശ്രകിലോമീറ്റർ വിസ്തീർണ്ണമുള്ള വെളിയനാട് ബ്ളോക്ക് പഞ്ചായത്ത് സ്ഥിതി ചെയ്യുന്നത്. വെളിയനാട് ബ്ലോക്ക് പഞ്ചായത്തിൽ ഉൾപ്പെടുന്ന ഗ്രാമപഞ്ചായത്തുകൾ മുട്ടാർ, വെളിയനാട്, നീലംപേരൂർ, കാവാലം, പുളിങ്കുന്ന്, രാമങ്കരി എന്നിവയാണ്. ഈ ബ്ളോക്ക് പഞ്ചായത്തിന് 13 ഡിവിഷനുകളുണ്ട്.


വെളിയനാട് ബ്ളോക്ക് പഞ്ചായത്ത്<br>
രാമങ്കരി-689590<br>
ഫോൺ : 0477-2705542<br>
ഇമെയിൽ : bdo_veliyanad@yahoo.in



</doc>
<doc id="135271" url="https://ml.wikipedia.org/wiki?curid=135271" title="ആല ഗ്രാമപഞ്ചായത്ത്">
ആല ഗ്രാമപഞ്ചായത്ത്

ആലപ്പുഴ ജില്ലയിൽ ചെങ്ങന്നൂർ ബ്ളോക്ക് പരിധിയിൽ വരുന്ന 10.44 ച.കി.മീ വിസ്തീർണ്ണമുള്ള ഗ്രാമപഞ്ചായത്താണ് ആല ഗ്രാമപഞ്ചായത്ത്.




</doc>
<doc id="135272" url="https://ml.wikipedia.org/wiki?curid=135272" title="അമ്പലപ്പുഴ വടക്ക് ഗ്രാമപഞ്ചായത്ത്">
അമ്പലപ്പുഴ വടക്ക് ഗ്രാമപഞ്ചായത്ത്

ആലപ്പുഴ ജില്ലയിലെ അമ്പലപ്പുഴ താലൂക്കിൽ അമ്പലപ്പുഴ ബ്ളോക്കിലാണ് 10.88 ചതുരശ്ര കിലോമീറ്റർ വിസ്തീർണ്ണമുള്ള അമ്പലപ്പുഴ വടക്ക് ഗ്രാമപഞ്ചായത്ത് സ്ഥിതി ചെയ്യുന്നത്. 2000 സെപ്തംബറിൽ അമ്പലപ്പുഴ പഞ്ചായത്ത് വിഭജിച്ച് രൂപംകൊണ്ട അമ്പലപ്പുഴ വടക്ക് പഞ്ചായത്തിൽ അമ്പലപ്പുഴ, പുന്നപ്ര എന്നീ വില്ലേജുകളും ഭാഗികമായി കരുമാടി വില്ലേജുമുൾപ്പെടുന്നു. 




</doc>
<doc id="135273" url="https://ml.wikipedia.org/wiki?curid=135273" title="ആറാട്ടുപുഴ ഗ്രാമപഞ്ചായത്ത്">
ആറാട്ടുപുഴ ഗ്രാമപഞ്ചായത്ത്

ആലപ്പുഴ ജില്ലയിൽ കാർത്തികപ്പള്ളി താലൂക്കിൽ മുതുകുളം ബ്ലോക്കിൽ 22.70 ചതുരശ്രകിലോമീറ്റർ വിസ്തീർണ്ണമുള്ള ആറാട്ടുപുഴ പഞ്ചായത്ത് സ്ഥിതിചെയ്യുന്നു. സുപ്രസിദ്ധ സാമൂഹിക പരിഷ്കർത്താവായിരുന്ന ആറാട്ടുപുഴ വേലായുധ പണിക്കർ ഈ നാട്ടുകാരൻ ആയിരുന്നു. തൃക്കുന്നപ്പുഴക്കടുത്ത് മംഗലം ഇടയ്ക്കാട് എന്ന സ്ഥലത്താണ് താൻ ജനിച്ചത്.
കള്ളിക്കാട് ആസ്ഥാനമായ ഈ പഞ്ചായത്ത് ഹരിപ്പാട് അസംബ്ലി നിയോജകമണ്ഡലത്തിലും ആലപ്പുഴ ലോക്‌സഭാമണ്ഡലത്തിലുമാണ് ഉൾപ്പെടുന്നത്.





</doc>
<doc id="135274" url="https://ml.wikipedia.org/wiki?curid=135274" title="അരൂക്കുറ്റി ഗ്രാമപഞ്ചായത്ത്">
അരൂക്കുറ്റി ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ തൈക്കാട്ടുശ്ശേരി ബ്ളോക്കിൽ ഉൾപ്പെടുന്ന 11.10 ചതുരശ്രകിലോമീറ്റർ വിസ്തൃതിയുള്ള ഗ്രാമപഞ്ചായത്താണ് അരൂക്കുറ്റി ഗ്രാമപഞ്ചായത്ത്. 




</doc>
<doc id="135275" url="https://ml.wikipedia.org/wiki?curid=135275" title="അരൂർ ഗ്രാമപഞ്ചായത്ത്">
അരൂർ ഗ്രാമപഞ്ചായത്ത്

ആലപ്പുഴ ജില്ലയിൽ ചേർത്തല താലൂക്കിൽ പട്ടണക്കാട് ബ്ളോക്കിലാണ് 15.15 ചതുരശ്രകിലോമീറ്റർ വിസ്തൃതിയുള്ള അരൂർ പഞ്ചായത്ത് സ്ഥിതി ചെയ്യുന്നത്.



മുൻകാലങ്ങളിൽ മുറജപത്തിനു തിരുവനന്തപുരത്തേക്ക് വഞ്ചിമാർഗം യാത്ര ചെയ്തിരുന്ന ആഴ്‌വാഞ്ചേരി തമ്പുരാക്കന്മാർക്ക് യാത്രാമധ്യേയുള്ള ഒരു താവളമായിരുന്നു അരൂർ മുക്കം. വിശ്രമാനന്തരം തുടർന്നുള്ള യാത്രയിൽ പല്ലക്ക് ചുമന്നിരുന്നത് സ്ഥലവാസികളായ അരയന്മാർ (ഇന്നത്തെ വാലസമുദായം) ആയിരുന്നതിനാൽ ആ സ്ഥലത്തിന് 'അരയർ ഊർ' (ലോപിച്ച് 'അരൂർ') എന്ന് പേർ സിദ്ധിച്ചുവെന്ന് ഒരു ഐതിഹ്യമുണ്ട്. പഴയ തിരുവിതാംകൂർ സംസ്ഥാനത്തിന്റെ 'അതിരിലെ ഊർ' ആയിരുന്നതിൽനിന്നുമാണ് ഇന്നത്തെ പേർ സിദ്ധിച്ചതെന്നു ചിലർ വാദിക്കുന്നു. 

അരൂർ കാർത്ത്യായനിക്ഷേത്രം വളരെ പഴക്കമുള്ളതാണ്.108 ദുർഗാലയങ്ങളിൽ ഈ ക്ഷേത്രം സ്ഥാനം പിടിച്ചു കാണുന്നു. പള്ളിയറക്കാവ് ക്ഷേത്രം, പാവുമ്പായി ശ്രീകൃഷ്ണക്ഷേത്രം, വട്ടക്കേരിൽ കണ്ടേകാരൻ ക്ഷേത്രം എന്നിവ പ്രധാന അമ്പലങ്ങളാണ്. വട്ടക്കേരിൽ കണ്ടേകാരൻ ക്ഷേത്രത്തിലെ ആണ്ടുതോറുമുള്ള 'തടിതുള്ളൽ' ചടങ്ങ് അനേകം ജനങ്ങളെ ആകർഷിക്കുന്നു. മുസ്ലീങ്ങളുടെ വകയായി ഒരു വലിയ പള്ളിയും നാല് 'തയ്ക്കാവു'കളുമുണ്ട്. വി അഗസ്റ്റിൻ, വി. സേവ്യേഴ്സ് എന്നീ പള്ളികൾ ക്രിസ്ത്യാനികളുടെ പ്രധാന ആരാധനാകേന്ദ്രങ്ങളാണ്.

തെങ്ങുകൃഷിയും കയറുത്പന്നങ്ങളും മത്സ്യബന്ധനവുമാണ് ഇവിടുത്തെ മുഖ്യ ജീവിതമാർഗങ്ങൾ. 'അരൂർ കെമിക്കൽ എൻജിനീയറിങ് ആൻഡ് ഇൻഡസ്ട്രിയൽ എസ്റ്റേറ്റ്' സ്ഥാപിക്കപ്പെട്ടതോടുകൂടി തൊഴിൽ മേഖലയിൽ നവോന്മേഷം കൈവന്നു. നിരവധി മത്സ്യസംസ്കരണകേന്ദ്രങ്ങൾ ഇവിടെയുണ്ട്. കൂടാതെ ഒരു ഫൈബർ ഫാക്ടറിയും പഞ്ചായത്തിൽ പ്രവർത്തിക്കുന്നു. പഞ്ചായത്തിന്റെയും മറ്റു വികസന എജൻസികളുടെയും ശ്രമഫലമായി വിദ്യാഭ്യാസപരവും ഗതാഗതസംബന്ധവും ചികിത്സാപരവുമായ സൌകര്യങ്ങൾ ഇവിടെ വർധിച്ചുവരുന്നു. വാലർ കോളനി, ഉള്ളാടർ കോളനി, ഇൻഡസ്ട്രിയൽ എസ്റ്റേറ്റ് കോളനി എന്നിവയും പഞ്ചായത്ത് പ്രദേശത്തുണ്ട്. ആധുനിക കേരള രാഷ്ട്രീയത്തിൽ ഒച്ചപ്പാടുണ്ടാക്കിയ 'വെളുത്തുള്ളിക്കായൽ' (1967) പഞ്ചായത്തിന്റെ 6-ാം വാർഡിലാണ്. പ്രക്ഷോഭത്തെത്തുടർന്ന് 68 ഏക്കർ കായൽ നികത്തി 68 കുടുംബങ്ങൾക്കായി പതിച്ചുകൊടുത്തു. 



</doc>
<doc id="135286" url="https://ml.wikipedia.org/wiki?curid=135286" title="ഹാരിയറ്റ് ടബ്മൻ">
ഹാരിയറ്റ് ടബ്മൻ

അമേരിക്കയിൽ, അടിമകളുടെ മോചനത്തിനുവേണ്ടി പ്രവർത്തിച്ച വനിതയായിരുന്നു ടബ്മൻ, ഹാരിയറ്റ്. തോട്ടങ്ങളിലെ അടിമത്തൊഴിലാളികളുടെ മോസസ് എന്നറിയപ്പെട്ടിരുന്ന ടബ്മൻ മേരിലാൻഡിലെ ഡോർചെസ്റ്റർ കൗണ്ടിയിലുള്ള ഒരടിമകുടുംബത്തിലാണ് ജനിച്ചത്. 1820-ലാണു് അവർ ജനിച്ചതെന്നു് പൊതുവേ അനുമാനിക്കുന്നുണ്ടെങ്കിലും കൃത്യമായ തെളിവുകൾ ഇന്നും ലഭിച്ചിട്ടില്ല. വിവിധരേഖകൾ അനുസരിച്ച് 1820നും 1825നും ഇടയിലാണു് ജനനം. എഴുത്തും വായനയും അഭ്യസിച്ചിട്ടില്ലാത്ത ഇവർ അടിമപ്പണിയിൽ നിന്നു സ്വയം വിമുക്തയാവുകയും തോട്ടങ്ങളിൽ പണിയെടുത്തിരുന്ന നൂറുകണക്കിന് അടിമകളെ സ്വാതന്ത്ര്യത്തിലേക്കു നയിക്കുവാൻ പ്രയത്നിക്കുകയും ചെയ്തു.

അരമിന്റാ എന്നായിരുന്നു ആദ്യത്തെ പേര്. പിന്നീട് ഹാരിയറ്റ് എന്ന പേര് സ്വയം സ്വീകരിച്ചു. 1844-ൽ ഹാരിയറ്റിനെ ജോൺ ടബ്മൻ എന്ന അടിമയെക്കൊണ്ട് യജമാനൻ നിർബന്ധപൂർവം വിവാഹം കഴിപ്പിച്ചു. 5 വർഷത്തിനുശേഷം ഭർത്താവിനെ ഉപേക്ഷിച്ച് ഫിലഡെൽഫിയയിലേക്ക് ഒളിച്ചോടിയ ഇവർ, കുടുംബത്തെ മോചിപ്പിക്കാനായി ഭൂഗർഭ റെയിൽപ്പാതവഴി വീണ്ടും മെരിലാൻഡിൽ എത്തിച്ചേർന്നു. അടിമകളുടെ മോചനത്തിനുവേണ്ടി ഇവർ തിരഞ്ഞെടുത്ത മാർഗ്ഗം അതീവ സാഹസികമായിരുന്നു. 300- ലധികം അടിമകളെ ഭൂഗർഭ റെയിൽപ്പാതയിലൂടെ രക്ഷപ്പെടാൻ ഇവർ സഹായിച്ചു. അടിമത്തത്തിനെതിരായ പ്രവർത്തനങ്ങളിൽ തന്നോടൊപ്പം നിന്നവരോട് ടബ്മൻ കടുത്ത പട്ടാളച്ചിട്ടയിലാണ് പെരുമാറിയിരുന്നത്. അതിനാൽ "ജനറൽ ടബ്മൻ" എന്ന പേരിലും ഇവർ അറിയപ്പെട്ടിരുന്നു. ഭൂഗർഭ റെയിൽപ്പാത വഴിയുള്ള സാഹസികമായ മോചനയാത്രകളിൽ അടിമകൾക്കുവേണ്ടി ഭക്ഷണമുണ്ടാക്കിക്കൊടുത്തിരുന്നത് ഇവർ തന്നെയായിരുന്നു. അടിമകളുടെ സ്വാതന്ത്ര്യത്തിനുവേണ്ടി വാദിക്കുന്ന പ്രസിദ്ധീകരണങ്ങൾക്കാവശ്യമായ വസ്തുതകൾ ശേഖരിച്ചു നൽകിയ ടബ്മൻ, ബോസ്റ്റണിലെ അടിമത്തവിരുദ്ധ സമ്മേളനങ്ങളിൽ പ്രസംഗിക്കുവാനും സന്നദ്ധയായി. ടബ്മനെ പിടിച്ചുകൊടുക്കുന്നവർക്ക് 40,000 ഡോളർ പ്രതിഫലം നൽകുമെന്നുള്ള ഗവൺമെന്റിന്റെ പ്രഖ്യാപനം, ഇവരുടെ അടിമത്തവിരുദ്ധ പ്രവർത്തനങ്ങളുടെ ശക്തിയാണ് വെളിപ്പെടുത്തുന്നത്. 1857-ൽ ടബ്മൻ തന്റെ മാതാപിതാക്കളെ രക്ഷിച്ച് ന്യൂയോർക്കിലെ അബേണിലെത്തിച്ചു.

ആഭ്യന്തരയുദ്ധകാലത്ത് പാചകക്കാരി, നഴ്സ്, ചാരപ്രവർത്തക എന്നീ നിലകളിലെല്ലാം സൈനികസേവനം നടത്തിയ ടബ്മൻ യുദ്ധാനന്തരം അബേണിൽ സ്ഥിരതാമസമാക്കി. തുടർന്നും ഇവർ അടിമത്ത വിരുദ്ധപ്രവർത്തനങ്ങളിൽ സജീവമായി പങ്കെടുത്തിരുന്നു. അടിമത്തത്തിൽ നിന്നും മോചിതരാവുന്ന കറുത്ത വംശജരുടെ പുനരധിവാസത്തിനായുള്ള പ്രവർത്തനങ്ങളും ടബ്മൻ ഏറ്റെടുത്തിരുന്നു. സാറാ ബ്രാഡ്ഫോർഡ് രചിച്ച "ഹാരി ടബ്മൻ: ദ് മോസസ് ഒഫ് ഹെർ പീപ്പിൾ" എന്ന ജീവചരിത്രകൃതി 1886-ൽ പ്രസിദ്ധീകരിച്ചതോടെയാണ് ടബ്മൻ ലോകപ്രശസ്തയായത്. അടിമത്തവിരുദ്ധ പോരാട്ടങ്ങളുടെ ചരിത്രത്തിൽ ടബ്മന് സ്ഥിര പ്രതിഷ്ഠ നേടിക്കൊടുത്തതും ഈ കൃതിതന്നെ. 1913-ൽ അന്തരിച്ച ടബ്മന്റെ മൃതദേഹം പൂർണ സൈനിക ബഹുമതികളോടെയാണ് സംസ്കരിച്ചത്.



</doc>
<doc id="135289" url="https://ml.wikipedia.org/wiki?curid=135289" title="മുളന്തുരുത്തി ഗ്രാമപഞ്ചായത്ത്">
മുളന്തുരുത്തി ഗ്രാമപഞ്ചായത്ത്

ഏറണാകുളം ജില്ലയിൽ കണയന്നൂർ താലൂക്കിൽപെട്ട പഞ്ചായത്ത്‌ ആണ് മുളന്തുരുത്തി ഗ്രാമപഞ്ചായത്ത്‌. ഇത് മുളന്തുരുത്തി ബ്ളോക്കിൽ പരിധിയിൽ വരുന്നു. 21.47 ചതുരശ്ര കിലോമീറ്ററാണ് പഞ്ചായത്തിന്റെ വിസ്തീർണ്ണം. 1936-ലാണ് ഈ പഞ്ചായത്ത് രൂപീകരിക്കപ്പെട്ടത്. ആരക്കുന്നം, കാഞിരക്കാപ്പിള്ളി, കാരിക്കോട്, മുടവക്കോട്, പങ്ങരപ്പിള്ളി, പെരുമ്പിള്ളി, തലപ്പന, തുരുത്തിക്കര എന്നിവയാണ് ഈ ഗ്രാമത്തിൽ അടങ്ങിയിരിക്കുന്ന പ്രദേശങ്ങൾ
മുളം തുരുത്തി പണ്ട്കാലത്ത് ഇളം തുരുത്തി എന്നാണറിയപ്പെട്ടിരുന്നത്. ഇതിന്റെ ആദിമ രൂൂപം ഇല്ലം തുരുത്തി എന്നാണ്. ഇല്ലം എന്നത് ക്ഷേത്രനാമരൂപമാണ്. ഈ പ്രദേശത്ത് സംഘകാലത്തെ ബൗദ്ധക്ഷേത്രം നില നിന്നിരുന്നു അതിൽ നിന്നാണ് ഇല്ലം തുരുത്തി എന്നും പിന്നീട് ഇളം/മുളം തുരുത്തി എന്ന നാമങ്ങളും ഉണ്ടാഉയത്.

ഇവിടെ ഒരുകാലത്ത് വളർന്നിരുന്ന മുളകളാണ് മുളന്തുരുത്തി എന്ന പേരിനു പിന്നിൽ എന്ന് എറണാകുളം ജില്ലാ ഗസറ്റിയറിൽ രേഖപ്പെടുത്തിയിരിക്കുന്നു. 

തമിഴ് സംഘകാലത്തെ സ്മാരക ശിലകൾ മുളന്തുരുത്തിയിൽ നിന്ന് കണ്ടെടുത്തിട്ടുണ്ട്. നടുകൽ, വീരക്കൽ തുടങ്ങിയ അതിൽ പെടുന്നു. പെരുമ്പള്ളി, ഇടപ്പള്ളി എന്നിവ പൂരാതന കാലത്തെ ബൗദ്ധക്ഷേത്രങ്ങളിൽ നിന്നുണ്ടായ പേരുകൾ ആണ്. മുളന്തുരുത്തിയിൽ തന്നെയുളള പൂത്തോട്ട എന്ന സ്ഥലം പുരാതന കാലങ്ങളിൽ ജൈന ബൗദ്ധ ക്ഷേത്രങ്ങളെ പൂക്കൾ ചേർത്തു വിളിച്ചിരുന്ന പൂക്കോട്ട എന്നതിൽ നിന്ന് രൂപപ്പെട്ടതാണ്.

ആയിരത്തോളം വർഷം പഴക്കമുള്ള മാർത്തോമൻ യാക്കോബായ സുറിയാനി പള്ളി ഇവിടെ സ്ഥിതി ചെയ്യുന്നു. ഈ പള്ളിയിലെ ചുമർ ചിത്രങ്ങൾ രചിച്ചത് വിദേശീയരായ കലാകാരന്മാരാണ്. 

ക്രി.വ. 1874-ൽ യാക്കൊബായ-മാർത്തോമ്മ സുറിയാനി ക്രിസ്ത്യാനികൾ തമ്മിലുള്ള അഭിപ്രായ വ്യത്യാസം മാറ്റാനായി സുനഹദോസ് നടത്തിയത് ഇവിടെയാണ്. 


2001-ലെ ജനസംഖ്യാ കണക്കെടുപ്പ് പ്രകാരം:



</doc>
<doc id="135290" url="https://ml.wikipedia.org/wiki?curid=135290" title="മാക് സോഫ്റ്റ് വെയറുകൾ">
മാക് സോഫ്റ്റ് വെയറുകൾ

ആപ്പിൾ ഇൻകോർപ്പറേറ്റഡ് എന്ന കമ്പനിയുടെ സ്വന്തം ഓപ്പറേറ്റിങ്ങ് സിസ്റ്റം ആയ ഒ.എസ്. ടെൻ ആണ് മാക് സ്സോഫ്റ്റ് വെയർ വിഭാഗത്തിൽ പ്രധാനി. ആപ്പിൾ തന്നെ വികസിപ്പിച്ച് പുറത്തിറക്കുന്ന മാക്കിന്റോഷ് കംപ്യൂട്ടറുകൾക്ക് വേണ്ടി മാത്രം പ്രത്യേകം രൂപകല്പന ചെയ്ത വിവിധ സോഫ്റ്റ് വെയറുകളാണ് പൊതുവെ മാക് സോഫ്റ്റ് വെയറുകൾ എന്നറിയപ്പെടുന്നത്

പ്രശസ്ത മീഡിയാ പ്ലെയർ ആയ ക്യുക്ക് ടൈം (Quicktime)പ്ലെയർ, ഐപോഡുകൾക്കും അല്ലാതെയും ലഭ്യമാകുന്ന ഐട്യൂൺസ്, ബ്രൗസിങ്ങിനുപയോഗിക്കുന്ന സഫാരി തുടങ്ങിയവ മാക് ഓപ്പറേറ്റിങ്ങ് സിസ്റ്റത്തിൽ ഉൾപ്പെട്ടിട്ടുണ്ട്. ഇതു കൂടാതെ പ്രത്യേക ആവശ്യങ്ങൾ മുന്നിൽ കണ്ടുള്ള അപ്പർച്ചർ (ഫോട്ടോ എഡിറ്റിങ്ങിനു വേണ്ടി), ഫൈനൽ കട്ട് സ്റ്റുഡിയോ (ഓഡിയോ - വീഡിയോ എഡിറ്റിങ്ങ്, വിഷ്വൽ എഫക്റ്റ്സ്, ഡി വി ഡി ഓതറിങ്ങ് ഇവക്കു വേണ്ടി), ലോജിക് (സംഗീതസംവിധാനത്തിനുള്ളത്), ഷേക്ക് (വിഷ്വൽ എഫക്റ്റ്സ് ആവശ്യങ്ങൾക്കായി) തുടങ്ങിയവ ആപ്പിൾ തന്നെ പുറത്തിറക്കുന്ന മാക് സോഫ്റ്റ് വെയറുകൾ ആണ്.

ഇതു കൂടാതെ മറ്റ് സോഫ്റ്റ് വെയർ നിർമാതാക്കളും മാക് ഓപ്പറേറ്റിങ്ങ് സിസ്റ്റത്തിൽ ഉപയോഗിക്കാവുന്ന സോഫ്റ്റ് വെയറുകൾ പുറത്തിറക്കുന്നുണ്ട്.


</doc>
<doc id="135295" url="https://ml.wikipedia.org/wiki?curid=135295" title="മങ്കട രവിവർമ">
മങ്കട രവിവർമ

മലയാളചലച്ചിത്രരംഗത്തെ ഒരു ഛായാഗ്രാഹകനായിരുന്നു. മങ്കട രവിവർമ്മ എന്ന എം.സി. രവിവർമ്മ രാജ (1926 ജൂൺ 4 - 2010 നവംബർ 22)
1926 ജൂൺ 4-ന് മലപ്പുറം ജില്ലയിലെ മങ്കടയിൽ ജനിച്ചു. എം.സി. കുഞ്ഞിക്കാവ് തമ്പുരാട്ടി, എ.എം. പരമേശ്വരൻ ഭട്ടതിരിപ്പാട് എന്നിവരായിരുന്നു മാതാപിതാക്കൾ.

പൂനെ ഫിലിം ഇൻസ്റ്റിറ്റ്യൂട്ടിൽ നിന്ന് ഛായാഗ്രഹണവും ശബ്ദലേഖനവും പഠിച്ചു. ബോംബെ ഫിലിംസ് ഡിവിഷനിലും പരിശീലനം നേടി. അവൾ എന്ന ചിത്രത്തിന് ഛായാഗ്രഹണം നിർവ്വഹിച്ചുകൊണ്ടാണ് മലയാളചലച്ചിത്രരംഗത്തേക്ക് കടന്നുവന്നത്. വിഖ്യാതചലചിത്ര സംവിധായകൻ അടൂർ ഗോപാലകൃഷ്ണന്റെ ചിത്രങ്ങൾക്ക് വേണ്ടി ഒരുക്കിയ ദൃശ്യങ്ങളാണ് അദ്ദേഹത്തെ ഏറെ പ്രശസ്തനാക്കിയത്.

1970-ൽ ഓളവും തീരവും എന്ന ചിത്രത്തിലൂടെ ഛായാഗ്രഹണത്തിനുള്ള സംസ്ഥാന ചലച്ചിത്രപുരസ്കാരം ആദ്യമായി നേടി. തുടർന്ന് 1972, 1974, 1981, 1983, 1984, 2002 എന്നീ വർഷങ്ങളിലും ഇതേ പുരസ്കാരം നേടി. രവിവർമ്മ എഴുതിയ "ചിത്രം ചലച്ചിത്ര"ത്തിന് ചലച്ചിത്രത്തെക്കുറിച്ചുള്ള മികച്ച ഗ്രന്ഥത്തിനുള്ള 1986-ലെ സംസ്ഥാനപുരസ്കാരം ലഭിച്ചു. സ്വയംവരത്തിന്റെ ഛായാഗ്രഹണത്തിന് 1973-ലെ ദേശീയപുരസ്കാരവും അദ്ദേഹത്തെ തേടിയെത്തി. "നോക്കുകുത്തി(1984)" ,"കുഞ്ഞിക്കൂനൻ (1989)" എന്നീ ചലച്ചിത്രം സംവിധാനം ചെയ്തതിന് ദേശീയ ചലച്ചിത്രപുരസ്കാരജൂറിയുടെ പ്രത്യേക പരാമർശവും ലഭിച്ചിട്ടുണ്ട്. മലയാളചലച്ചിത്രരംഗത്തിന് അദ്ദേഹം നൽകിയ സമഗ്രസംഭാവനകളെ മാനിച്ച് കേരളസർക്കാർ മങ്കട രവിവർമ്മയെ 2006-ലെ ജെ.സി. ദാനിയേൽ പുരസ്കാരം നൽകി ആദരിച്ചു.

ആജീവനാന്തം അവിവാഹിതനായിരുന്ന രവിവർമ്മ, 2010 നവംബർ 22-ന് ചെന്നൈയിലെ സഹോദരിയുടെ വസതിയിൽ വച്ച് അന്തരിച്ചു. ദീർഘകാലം അൽഷിമേഴ്സ് രോഗബാധിതനായിരുന്നു അദ്ദേഹം.






</doc>
<doc id="135301" url="https://ml.wikipedia.org/wiki?curid=135301" title="അമ്മാവൻ">
അമ്മാവൻ

അമ്മയുടെ സഹോദരനെയാണ് അമ്മാവൻ എന്നു പറയുന്നത്. സ്ത്രീലിംഗം: അമ്മായി. കേരളത്തിന്റെ ചില ഭാഗങ്ങളിൽ ഭാര്യാപിതാവിനെയും ഭർതൃപിതാവിനെയും അമ്മാവൻ എന്നു വിളിക്കാറുണ്ട്. അമ്മാവൻ തന്റെ സഹോദരിയുടെ മകൻ, മകൾ എന്നിവരെ യഥാക്രമം അനന്തരവൻ, അനന്തരവൾ എന്നും സംബോധന ചെയ്യുന്നു.

കേരളസമൂഹത്തിൽ മാതൃദായമരുമക്കത്തായങ്ങൾ നിലനിന്നിരുന്ന ക്ഷത്രിയ നായർ അമ്പലവാസി പയ്യന്നൂർനമ്പൂതിരി ആഭിജാത്യമേറിയ നാഞ്ചിനാട്ട് വെള്ളാളർ തുടങ്ങിയവർ മന്നാടിയാർ ഈഴവർ തിയ്യർ ബില്ലവർ കുറിച്യർ വിവിധ അടിസ്ഥാനവർഗ്ഗക്കാർ തുടങ്ങിയ ഇതര സമൂഹങ്ങളിൽ കുടുംബനാഥൻ അമ്മാവനായിരുന്നു.


</doc>
<doc id="135309" url="https://ml.wikipedia.org/wiki?curid=135309" title="മെഴുക്കുപുരട്ടി">
മെഴുക്കുപുരട്ടി

ചില പച്ചക്കറികൾ ചെറിയ കഷ്ണങ്ങൾ ആയി മുറിച്ച് എണ്ണ, കടുക്, മുളകുപൊടി, മഞ്ഞൾപ്പൊടി, മസാലപ്പൊടി എന്നിവ ഉപയോഗിച്ച് പാചകം ചെയ്താൽ മെഴുക്കുപുരട്ടി അഥവാ ഉപ്പേരി ഉണ്ടാവുന്നു.




</doc>
<doc id="135311" url="https://ml.wikipedia.org/wiki?curid=135311" title="ആര്യാട് ഗ്രാമപഞ്ചായത്ത്">
ആര്യാട് ഗ്രാമപഞ്ചായത്ത്

ആലപ്പുഴ ജില്ലയിലെ ആര്യാട് ബ്ളോക്ക് പരിധിയിൽ വരുന്ന പഞ്ചായത്താണ് 6.87 ച.കി.മീ വിസ്തീർണ്ണമുളള ആര്യാട് ഗ്രാമപഞ്ചായത്ത്. 1961- ൽ രൂപീകരിച്ച ഈ പഞ്ചായത്തിൽ 18 വാർഡുകളാണ് നിലവിലുള്ളത്. 
മണ്ണഞ്ചരി ഗ്രാമ പഞ്ചായത്ത്, ആലപ്പുഴ നഗരസഭ, അറബിക്കടൽ എന്നിവയാണ് ആര്യാട് ഗ്രാമപഞ്ചായത്തിന്റെ അതിരുകൾ.
കോമളപുരം ആര്യാട് പഞ്ചായത്തിലെ പ്രധാന സ്ഥലമാണ്. നവഭാവന വായനശാല, സാംസ്കോരോദയം വായനശാല, ഐക്യഭാരതം വായനശാല എന്നിവ ഇവിടുത്തെ പ്രധാന സാംസ്കാരിക നിലയങ്ങളാണ്. കൈതത്തിൽ ക്ഷേത്രം, ചാരംപറംബ്, തിരുവിളക്ക് എന്നിവ പ്രധാന ക്ഷേത്രങ്ങളുമാണ്.




</doc>
<doc id="135312" url="https://ml.wikipedia.org/wiki?curid=135312" title="ഋതുമതി (നാടകം)">
ഋതുമതി (നാടകം)

കേരള നവോത്ഥാനരംഗത്ത് ഉയർന്നു നിൽക്കുന്ന നാടകം. സാമൂഹികപരിഷ്കർത്താവും നടൻ എന്ന നിലയിൽ ഭരത് അവാർഡ് ജേതാവുമായ പ്രേംജി യുടെ സാമൂഹികകാഴ്ചപ്പാടും രംഗബോധവും വിളിച്ചോതുന്ന നാടകകൃതി. അനാചാരങ്ങളുടെ അന്ധകാത്തിലിരുന്ന നമ്പൂതിരി സമൂഹത്തിലേക്ക് കടന്നുവന്ന വെളിച്ചമായിരുന്നു ഋതുമതി.


</doc>
<doc id="135313" url="https://ml.wikipedia.org/wiki?curid=135313" title="ഭരണിക്കാവ് ഗ്രാമപഞ്ചായത്ത്">
ഭരണിക്കാവ് ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ, ഭരണിക്കാവ് ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ് 37.78 ചതുരശ്രകിലോമീറ്റർ വിസ്തൃതിയുള്ള ഭരണിക്കാവ് ഗ്രാമപഞ്ചായത്ത്. 13 വാർഡുകളുള്ള ഭരണിക്കാവ് ഗ്രാമപഞ്ചായത്തിൽ കറ്റാനം, ഭരണിക്കാവ് എന്നീ വില്ലേജുകൾ ഉൾപ്പെടുന്നു. 




</doc>
<doc id="135314" url="https://ml.wikipedia.org/wiki?curid=135314" title="ബുധനൂർ ഗ്രാമപഞ്ചായത്ത്">
ബുധനൂർ ഗ്രാമപഞ്ചായത്ത്

ആലപ്പുഴ ജില്ലയിൽ ചെങ്ങന്നൂർ താലൂക്കിൽ ചെങ്ങന്നൂർ ബ്ലോക്കിൽ സ്ഥിതി ചെയ്യുന്ന 12.92 ച.കി.മീ വിസ്തൃതിയുള്ള ഗ്രാമപഞ്ചായത്താണ് ബുധനൂർ ഗ്രാമപഞ്ചായത്ത്. ഈ ഗ്രാമപഞ്ചായത്തിന് 14 വാർഡുകളാണുള്ളത്.



</doc>
<doc id="135315" url="https://ml.wikipedia.org/wiki?curid=135315" title="ചമ്പക്കുളം ഗ്രാമപഞ്ചായത്ത്">
ചമ്പക്കുളം ഗ്രാമപഞ്ചായത്ത്

ആലപ്പുഴ ജില്ലയിലെ കുട്ടനാട് താലൂക്കിൽ ചമ്പക്കുളം ബ്ളോക്കിൽ ഉൾപ്പെടുന്ന 22.97 ചതുരശ്രകിലോമീറ്റർ വിസ്തീർണ്ണമുള്ള ഗ്രാമപഞ്ചായത്താണ് ചമ്പക്കുളം ഗ്രാമപഞ്ചായത്ത്. ഈ ഗ്രാമപഞ്ചായത്തിൽ 12 വാർഡുകൾ ഉണ്ട്.
നെടുമുടി ഗ്രാമ പഞ്ചായത്ത്, കാണിക്കാരി ഗ്രാമ പഞ്ചായത്ത്, പുളിങ്കുന്ന് ഗ്രാമ പഞ്ചായത്ത്, രാമങ്കരി ഗ്രാമ പഞ്ചായത്ത്, എടത്വ ഗ്രാമ പഞ്ചായത്ത്, തകഴി ഗ്രാമ പഞ്ചായത്ത് എന്നിവയാണ് ചമ്പക്കുളം ഗ്രാമ പഞ്ചായത്തിന്റെ അതിരുകൾ.




</doc>
<doc id="135316" url="https://ml.wikipedia.org/wiki?curid=135316" title="ചെന്നിത്തല-തൃപ്പെരുന്തുറ ഗ്രാമപഞ്ചായത്ത്">
ചെന്നിത്തല-തൃപ്പെരുന്തുറ ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ മാവേലിക്കര ബ്ളോക്ക് പരിധിയിൽ വരുന്ന 22.26 ച: കി.മീ വിസ്തൃതിയുള്ള ഗ്രാമപഞ്ചായത്താണ് ചെന്നിത്തല തൃപ്പെരുന്തുറ ഗ്രാമപഞ്ചായത്ത്. 1951-ൽ നിലവിൽ വന്ന ഈ ഗ്രാമപഞ്ചായത്തിന് 17 വാർഡുകളാണുള്ളത്. 




</doc>
<doc id="135318" url="https://ml.wikipedia.org/wiki?curid=135318" title="ചേപ്പാട് ഗ്രാമപഞ്ചായത്ത്">
ചേപ്പാട് ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്ക് മുതുകുളം ഗ്രാമവികസന ബ്ളോക്ക് പരിധിയിൽ വരുന്ന 12.67 ച.കിമീ വിസ്തീർണ്ണമുള്ള പഞ്ചായത്താണ് ചേപ്പാട് പഞ്ചായത്ത്. 1964-ൽ നിലവിൽ വന്ന ഈ പഞ്ചായത്തിൽ 14 വാർഡുകൾ ആണ് ഉള്ളത്


വാർഡുകൾ-14 പഞ്ചായത്തു പ്രസിഡന്റ്-രാധാ രാമചന്ദ്രൻ.

</doc>
<doc id="135322" url="https://ml.wikipedia.org/wiki?curid=135322" title="ടയർ">
ടയർ

വാഹനങ്ങളുടെ ചക്രത്തിലെ റിമ്മിനു ചുറ്റുമായി ഘടിപ്പിക്കുന്ന തുടർവലയങ്ങളെ ടയർ എന്ന പേരിൽ അറിയപ്പെടുന്നു. റോഡിലൂടെയോ പ്രത്യേക പഥത്തിലൂടെയോ ചക്രം ഉരുണ്ടു നീങ്ങുമ്പോൾ അവയുമായി സമ്പർക്കത്തിൽ ഏർപ്പെടുന്ന പ്രതലം ടയറിന്റെ ട്രെഡ്ഡ് എന്നറിയപ്പെടുന്നു. മിനുസമുള്ള പ്രതലത്തിൽ ടയർ തെന്നുന്നതിനെ ചെറുക്കുന്നതും ഈ ട്രെഡ്ഡാണ്.

പ്രധാനമായി രണ്ടു തരം ടയറുകൾ ലഭ്യമാണ്; ലോഹം കൊണ്ട് നിർമ്മിച്ചവയും റബർ കൊണ്ടു നിർമ്മിച്ചവയും. മിനുസമുള്ള ഉരുക്കു പാളത്തിലൂടെ സഞ്ചരിക്കുന്ന തീവണ്ടി ബോഗിയിലെ ചക്രത്തിലുള്ള ടയർ ഇരുമ്പോ ഉരുക്കോ കൊണ്ട് നിർമ്മിച്ചവയാണ്. ചക്രത്തിന്റെ ഉരുളൽ പ്രതിരോധകത കുറഞ്ഞിരിക്കാൻ സഹായിക്കുന്നവയാണ് ഈ ലോഹ ടയറുകൾ.

ചക്രത്തിന്റെ പുറത്ത് ഇറുകി പിടിച്ചിരിക്കുന്ന തരത്തിൽ ഉറപ്പിക്കാവുന്ന ഒരുതരം പരന്ന ലോഹ വളയ രൂപമാണ് ലോഹ ടയറിനുള്ളത്. കുറഞ്ഞ ഉരുളൻ പ്രതിരോധകത, ഈടുറപ്പ്, ഉയർന്ന തേയ്മാനരോധന ശേഷി മുതലായവയാണ് ലോഹ ടയറിന്റെ പ്രധാന ഗുണങ്ങൾ.

പ്രത്യേക പഥത്തിലൂടെയല്ലാതെ സഞ്ചരിക്കേണ്ട വാഹനങ്ങളായ ഓട്ടോമൊബൈൽ, വിമാനം, സൈക്കിൾ എന്നിവയ്ക്ക് തറയിലൂടെ സുഗമമായി സഞ്ചരിക്കുന്നതിന് ഉയർന്ന തോതിലുള്ള ഘർഷണം ലഭിക്കേണ്ടതുണ്ട്. ഉയർന്ന ഘർഷണം നൽകുന്നതോടൊപ്പം ചെറിയ രീതിയിലുള്ള ആഘാതങ്ങളേയും അതിജീവിക്കാനാവുന്ന റബർ ടയറുകളാണ് ഇത്തരം വാഹനങ്ങളിലെ ചക്രങ്ങളിൽ ഉപയോഗിക്കുന്നത്.

റബർ ടയറുകൾ രണ്ടു രീതിയിൽ നിർമ്മിക്കുന്നുണ്ട്; 
വായു നിറച്ച ടയറിനെ മൂന്നായി തരംതിരിച്ചു നിർമ്മിക്കുന്നു; 

1881-ൽ ലണ്ടനിലെ ഹാൻസം കാബുകളിലെ ചക്രങ്ങളിലാണ് ഖര ടയർ ആദ്യമായി ഉപയോഗിച്ചു പരീക്ഷിച്ചത്. തുടർന്ന് റോഡിലോടുന്ന പല വാഹനങ്ങളുടെ ചക്രങ്ങളിലും ഖര ടയറുകൾ ഉപയോഗിച്ചിരുന്നെങ്കിലും റോഡിന്റെ പ്രതലത്തിന് ഇവ ക്ഷതമേൽപ്പിക്കുന്നു എന്ന് മനസ്സിലായതോടെ ഹൈവേകളിൽ ഖര ടയറുകൾ ഘടിപ്പിച്ച ചക്രങ്ങളുള്ള വാഹനങ്ങൾ നിരോധിക്കപ്പെട്ടു. തന്മൂലം ക്രമേണ ഹൈവേയിലോടുന്ന വലിയ ചക്രങ്ങളുള്ള വാഹനങ്ങളിൽ ഖര ടയറുകൾ ഉപയോഗിക്കാതെയായി. എങ്കിലും വ്യാവസായികാവശ്യങ്ങൾക്കായുള്ള ട്രക്ക്, ട്രാക്ക്റ്റർ, ഉന്തുവണ്ടി മുതലായ വാഹനങ്ങളുടെ ചെറിയ ചക്രങ്ങളിൽ ഖര ടയറുകൾ തുടർന്നും ഉപയോഗിച്ചു വന്നു. ഹൈഡ്രോളിക് പ്രസ്സ് ഉപയോഗിച്ചോ റിമ്മിലേക്ക് നേരിട്ട് വൾക്കനൈസ് ചെയ്തോ ആണ് ഖര ടയറുകളെ ചക്രത്തിലുറപ്പിക്കുന്നത്. ചില അവസരങ്ങളിൽ ചക്രത്തിനെ ഒരു ലോഹ പാളി കൊണ്ട് പൊതിഞ്ഞശേഷം അതിന്റെ പുറത്തും ഖര ടയർ ഉറപ്പിക്കാറുണ്ട്.

ഖര ടയറിൽ മൃദു റബർ ചേർത്ത് അതിൽ സുഷിരങ്ങളിട്ടാണ് കുഷൻ ടയർ നിർമ്മിക്കുന്നത്. ഇവയ്ക്ക് ഉയർന്ന തോതിലുള്ള ഇലാസ്തികതയും ആഘാത പ്രതിരോധകതയും ഉണ്ട്.

ടയർ എന്ന പദംകൊണ്ട് പൊതുവേ ന്യൂമാറ്റിക് ടയറാണ് വിവക്ഷിക്കപ്പെടുന്നത് എന്നതിനാൽ ഇവിടെ ന്യൂമാറ്റിക് ടയറിനെപ്പറ്റിയാണ് പ്രധാനമായും പ്രതിപാദിച്ചിരിക്കുന്നത്. 

ചക്രത്തിന്റെ ആവരണം എന്നതിലുപരി സമ്മർദ്ദിത വായുവിനെ പുറത്തു പോകാതെ പിടിച്ചു നിറുത്തുവാനുള്ള ഒരു സംവിധാനം കൂടിയാണ് വായു നിറച്ച ന്യൂമാറ്റിക് ടയർ. പ്രസ്തുത ആവരണത്തെ വീണ്ടും റബർ കൊണ്ട് പൊതിഞ്ഞ് നിർമ്മിക്കുന്നതാണ് ട്രെഡ്ഡ്. റോഡുമായി സമ്പർക്കത്തിൽ ഏർപ്പെടുന്ന ടയറിന്റെ ട്രെഡ്ഡു തന്നെയാണ് ടയർ പഞ്ചറായി കാറ്റു നഷ്ടപ്പെടാതിരിക്കാൻ സഹായിക്കുന്ന ഭാഗവും.

ഖര ടയറിനെ അപേക്ഷിച്ച് ആഘാതങ്ങളെ അതിജീവിക്കാനോ ഭാരം താങ്ങാനോ ന്യൂമാറ്റിക് ടയറിന് സ്വയമേവ കഴിയില്ല. ടയറിൽ അടങ്ങിയിട്ടുള്ള സമ്മർദ്ദിത വായുവാണ് ഇതിനുള്ള ശേഷി ലഭ്യമാക്കുന്നത്. സ്വന്തം ഭാരത്തിന്റെ ഏതാണ്ട് 50 മടങ്ങ് ഭാരം താങ്ങാനാവുന്ന ഇത്തരം ടയറുകളിൽ അധിക ഭാരത്തിന്റെ 90 ശ. മാ. താങ്ങുന്നത് ടയറിനുള്ളിലെ വായുവാണ്.

വായു നിറച്ച ടയറിനുള്ള പ്രഥമ പേറ്റന്റ് ലഭ്യമായത് 1845-ൽ ഇംഗ്ലണ്ടിലെ റോബർട്ട് വില്യം തോംസണ്ണിനാണ്. തുകൽ കൊണ്ടു നിർമ്മിച്ച പൊള്ളയായ പ്രസ്തുത ടയറിൽ വായു നിറച്ചാണ് ഉപയോഗിച്ചിരുന്നത്. "ഏരിയൽ ചക്രങ്ങൾ" എന്ന പേരിലും ഇവ അറിയപ്പെട്ടിരുന്നു. അന്ന്, ഇവ ഇംഗ്ലണ്ടിലെ ബ്രോഹം (brougham) വാഹനങ്ങളിലെ ചക്രങ്ങളിലാണ് ഘടിപ്പിച്ചിരുന്നത്. 1,920 കി. മീ. ദൂരം ഇവ ഓടിയെങ്കിലും തോംസണ്ണിന്റെ തന്നെ ഖര ടയറുകൾക്കായിരുന്നു ഏറെ പ്രചാരം. തന്മൂലം ഏതാണ്ട് അര നൂറ്റാണ്ടോളം വായു നിറച്ച ടയർ വേണ്ടത്ര ശ്രദ്ധ പിടിച്ചു പറ്റിയില്ല.

19-ം ശതകത്തിന്റെ അവസാനം സൈക്കിൾ പ്രചാരത്തിലായതോടെ ന്യൂമാറ്റിക് ടയറിന് വീണ്ടും പ്രചാരം സിദ്ധിച്ചു. 1888-ൽ ബെൽഫാസ്റ്റിലെ മൃഗ ഡോക്ടറായ ജോൺ ബോയ്ഡ് ഡൺലപ് സൈക്കിളിൽ ഉപയോഗിക്കാവുന്ന ന്യൂമാറ്റിക് ടയറിനുള്ള പേറ്റന്റ് കരസ്ഥമാക്കി. താമസിയാതെ ഫ്രാൻസിലെ റബർ നിർമ്മാതാക്കളായ മീഷ്ലേങ് ആൻഡ് സ് യെ ( Michelein&Cie) മോട്ടോർ വാഹന ചക്രങ്ങളിൽ ഉപയോഗിക്കാവുന്ന ന്യൂമാറ്റിക് ടയറുകളുടെ നിർമ്മാണം ആരംഭിച്ചു. വായു നിറയ്ക്കാവുന്ന ആന്തരിക ട്യൂബും അതിനെ സംരക്ഷിക്കുന്ന ഒരു ബാഹ്യ ആവരണവും ചേർന്ന തരത്തിലാണ് ന്യുമാറ്റിക് ടയർ നിർമിച്ചിരുന്നത്. ടയറിനാവശ്യമായ ഘർഷണ ബലം നൽകിയിരുന്നത് പ്രസ്തുത ബാഹ്യ ആവരണമാണ്. 1950-തുകളിൽ പഞ്ചർ സീലിങ് കണ്ടുപിടിക്കപ്പെട്ടതോടെ ആന്തരിക ട്യൂബ് സംവിധാനം അപ്രത്യക്ഷമായി. പകരം ടയറുകളെ പാളി രൂപത്തിലുള്ള നാരുകൾ കൊണ്ടു (പ്ലൈ) പൊതിഞ്ഞ് സുശക്തമാക്കി. ഇക്കാലത്തു തന്നെ ഇന്ന് പരക്കെ പ്രചാരത്തിലുള്ള റേഡിയൽ പ്ളൈ ടയറിനും മീഷ്ലേങ് രൂപം നൽകുകയുണ്ടായി.

ന്യൂമാറ്റിക് ടയറിനെ ചക്രത്തിൽ പറ്റിപ്പിടിച്ചിരിക്കാൻ സഹായിക്കുന്നത് ടയറിന്റെ അരികുകളിൽ വളയ രൂപത്തിൽ ഘടിപ്പിച്ചിട്ടുള്ള ബീഡുകളാണ്. റിമ്മിൽ കാണപ്പെടുന്ന സരണിക്കുള്ളിലൂടെ കടന്നു പോകത്തക്ക രീതിയിൽ ടയർ ഘടിപ്പിച്ച ശേഷം വായു നിറയ്ക്കുന്നു. ഇതോടെ ടയറിൽ അനുഭവപ്പെടുന്ന ഉയർന്ന വായു മർദം ടയറിനെ റിമ്മിനോട് ചേർന്നിരിക്കാൻ പ്രാപ്തമാക്കുന്നു. 200-700 കിലോ പാസ്ക്കൽ മർദ്ദം അനുഭവപ്പെടുന്ന ടയറുകൾ വരെ ഇന്ന് വിപണിയിൽ ലഭ്യമാണ്. ടയറിനു താങ്ങേണ്ടുന്ന ഭാരത്തെ അടിസ്ഥാനമാക്കിയാണ് അതിലാവശ്യമുള്ള മർദ്ദം എത്രയാവണമെന്ന് നിശ്ചയിക്കുന്നത്. മർദ്ദം ഉയരുംതോറും കൂടിയ ഭാരം താങ്ങാനുള്ള ശേഷിയും ലഭിക്കുന്നു.

ന്യൂമാറ്റിക് ടയറുകളുടെ റബർ പാളിയിൽ കാണുന്ന നാടകളാണ് (chords) ഒരു പ്രധാന ഭാഗം. റയോൺ, നൈലോൺ, പോളിയെസ്റ്റർ, ഗ്ലാസ് എന്നിവ ഉപയോഗിച്ച് ആദ്യ കാലത്ത് നാടകൾ നിർമ്മിച്ചിരുന്നു. ഇക്കാലത്താകട്ടെ, പോളിയരമിഡ് (polyaramid) എന്ന സിന്തറ്റിക് ഫൈബെറും ഉരുക്കുമാണ് ഇതിലേക്കു കൂടുതലായും പ്രയോജനപ്പെടുത്തിവരുന്നത്. ടയർ ചൂടാകുമ്പോൾ അതോടൊപ്പം വികസിക്കാത്ത ഘടന ഈ നാടകൾക്കുണ്ട്. വായു മർദ്ദത്തെ നിലനിറുത്തുക, ടയറിന്റെ വിരൂപണത്തെ ചെറുക്കുക എന്നിവയ്ക്കായിട്ടാണ് നാടകൾ റബ്ബർ പാളിയിൽ ഘടിപ്പിക്കുന്നത്. ഉയർന്ന ദൃഢത കൂടാതെ റബ്ബറുമായി നല്ല ആസംജകശേഷിയും നാടകൾക്ക് ഉണ്ടായിരിക്കണം. 

ടയറിന്റെ വിവിധ ഭാഗങ്ങൾ വ്യത്യസ്ത റബർ യൗഗികങ്ങളാൽ നിർമ്മിക്കപ്പെടുന്നു. വായു എളുപ്പത്തിൽ കടന്നു പോകാതിരിക്കാനായി ഉപയോഗിക്കുന്ന ലൈനെർ നിർമ്മിക്കുന്നത് വാതക കാന്തശീലത (permeability to gas) കുറഞ്ഞ ബ്യുടൈൽ റബർ കൊണ്ടാണ്. ഉരസൽ, വഴങ്ങൽ, അന്തരീക്ഷ ഓസോൺ പ്രതിപ്രവർത്തനം എന്നിവയെ അതിജീവിക്കേണ്ട ടയറിന്റെ പാർശ്വ ഭിത്തി നിർമ്മിക്കുന്നത് ഒരു പ്രത്യേക രീതിയിലാണ്. ഉരസൽ പ്രതിരോധകത വർധിപ്പിക്കാൻ 50 ഭാഗം ബ്യുട്ടഡൈൻ റബർ, ടയറിലെ താപ പുഞ്ജനം ചെറുക്കാൻ 50 ഭാഗം പ്രകൃതിദത്ത റബർ, പ്രബലിതമാക്കാൻ 50 ഭാഗം കാർബൺ ബ്ലായ്ക്ക്, ചെറിയ അളവിലുള്ള പ്രോസസ്സിങ് എണ്ണ, പ്രതി-ഓക്സീകാരകം, സംരക്ഷണമെഴുക് എന്നിവ ചേർത്താണ് പാർശ്വ ഭിത്തി പൊതുവേ നിർമ്മിക്കുന്നത്. അപഘർഷണ പ്രതിരോധകത ഉയർന്നിരിക്കണമെന്നതിനാൽ ടയറിന്റെ ട്രെഡ്ഡിന്റെ നിർമ്മാണത്തിന് പ്രകൃതിദത്ത റബർ കുറവായി മാത്രമേ ഉപയോഗിക്കാറുള്ളു. പകരം ദൃഢതയ്ക്കും, ഉരസൽ പ്രതിരോധകത്തിനുമായി 65 ഭാഗം സ്റ്റൈറീൻ-ബ്യൂട്ടഡൈൻ റബർ, 35 ഭാഗം ബ്യൂട്ടഡൈൻ റബർ, 65 ഭാഗം കാർബൺ ബ്ലാക്ക് എന്നിവ ചേർത്താണ് ട്രെഡ് നിർമ്മിക്കുന്നത്.

ടയറിന്റെ ആയുർദൈർഘ്യം വർദ്ധിപ്പിക്കാൻ റബ്ബർ നിർമ്മാണ യൗഗികങ്ങളുടെ കൂടെ കാർബൺ ബ്ലാക്ക്, സിലിക്ക, പോളിബ്യൂട്ടഡൈൻ പോളിമർ മുതലായവ ചേർക്കുന്നു; എന്നാൽ വൾക്കനൈസിങിലൂടെയും ടയറിന്റെ ആയുർ ദൈർഘ്യം വർധിപ്പിക്കാനാകും. സൾഫറും ഇതര വസ്തുക്കളും കലർത്തിയ റബർ, ടയർ വാർപ്പിൽ (tyre mould) വച്ച് 20 മിനിറ്റു നേരം 423.15 കെൽവിൻ താപ നിലയിൽ നിലനിറുത്തിയാണ് വൾക്കനൈസേഷൻ നടത്തുന്നത്. ഈ പ്രക്രിയ മൂലം റബറിലെ തന്മാത്രകളെ പരസ്പര ബന്ധിത രൂപത്തിലാക്കുവാനും റബ്ബറിന് ഇലാസ്തികത കൈവരിക്കുവാനും സാധിക്കുന്നു. ആധുനിക സാങ്കേതിക വിദ്യ അടിസ്ഥാനമാക്കി നിർമ്മിക്കപ്പെടുന്ന ന്യൂമാറ്റിക് ടയറിന്റെ പരമാവധി ആയുസ്സ് 150,000 കി. മീറ്ററാണ്. 

ടയറിനുള്ളിലെ ട്യൂബിന്റെ അച്ചുതണ്ടിന് 50 കോണിലാണ് (ക്രൗൺ കോൺ) ബയെസ്-പ്ലൈ ടയറുകളിൽ നാടകൾ അടുക്കുന്നത്. അടുത്തടുത്ത പ്ലൈയിലെ നാടകൾ വിപരീത ദിശകളിലായിരിക്കും അടുക്കുക; നാടകളിൽ അനുഭവപ്പെടുന്ന വലിവ് സമതുലിതം ആക്കാനുള്ള സംവിധാനം ആണിത്. കനത്ത അധിക ഭാരം വന്നാൽ പോലും എളുപ്പം കേടാവാത്തതിനാൽ വിമാനങ്ങളുടെ ചക്രങ്ങളിൽ ഇത്തരം ടയറുകളാണ് കൂടുതലായി ഉപയോഗിച്ചു വരുന്നത്

ബയെസ്-പ്ലൈയിലെ നാടകൾക്കു പുറത്തായി നാടകളുടെ മറ്റൊരു പാളി കൂടി ഇവയിൽ ഉണ്ടാകും. ബെൽറ്റ് എന്നു പറയുന്ന ഈ പാളി ഫൈബെർ ഗ്ലാസിലാണ് നിർമ്മിക്കുന്നത്. 20% കൂടുതൽ ട്രെഡ്-ആയുസ്, ഉയർന്ന മൈലേജ്, കുറഞ്ഞ ബ്രേക്കിങ് ദൂരം എന്നിവയാണ് ഇവയുടെ പ്രധാന ഗുണങ്ങൾ. ഇവ പഞ്ചറാകാനുള്ള സാദ്ധ്യതയും താരതമ്യേന കുറവാണ്. ഇവ ഉറപ്പിക്കുമ്പോൾ വാഹനങ്ങളിൽ ചെറിയ മാറ്റങ്ങൾ വരുത്തിയാൽ മതിയാകും. 

ഇതിലും ടയറിനെ വലയം ചെയ്യുന്ന ഒരു ബെൽറ്റുണ്ടാവും. ഉരുക്കു കമ്പിവല കൊണ്ടാണ് ഇവയിലെ നാടകൾ നിർമ്മിക്കുന്നതെന്നതിനാൽ "ഉരുക്കു-ബെൽറ്റഡ് റേഡിയൽ" ടയർ എന്നും ഇവ അറിയപ്പെടുന്നു. ടയറിനുള്ളിലെ ട്യൂബിന്റെ അച്ചുതണ്ടിനു ഏതാണ്ട് ലംബമായി (79 കോൺ) വരത്തക്ക രീതിയിലാണ് ഇതിൽ നാടകളുടെ പാളികൾ ക്രമീകരിക്കുന്നത്. നിശ്ചിത മർദ്ദത്തിൽ ടയറിനു കുറുകെ അനുഭവപ്പെടുന്ന വലിവിനെ ഉച്ചാവസ്ഥയിലാക്കാൻ ഈ സംവിധാനം സഹായിക്കുന്നതോടൊപ്പം വളവുകൾ തിരിയുമ്പോൾ ടയറിൽ അനുഭവപ്പെടുന്ന പാർശ്വിക വിരൂപണം കുറയ്ക്കുകയും ചെയ്യും. മെച്ചപ്പെട്ട സ്റ്റിയറിങ് സൗകര്യം, ഉയർന്ന മൈലേജ്, കുറഞ്ഞ റോളിങ് പ്രതിരോധകത മുതലായ ഗുണമേന്മകളുള്ള റേഡിയൽ ടയർ എളുപ്പത്തിൽ ചൂടാകുകയുമില്ല. തന്മൂലം ദുർഘട കാലാവസ്ഥകളിൽ റേഡിയൽ ടയർ ഉറപ്പിച്ച ചക്രങ്ങൾ ഉപയോഗിക്കുന്നതായിരിക്കും കൂടുതൽ സുരക്ഷിതം. പക്ഷേ, സാധാരണ ടയറുകൾക്കു പകരം പുതിയ റേഡിയൽ ടയർ ഘടിപ്പിക്കണമെങ്കിൽ വാഹനത്തിലെ സസ്പെൻഷൻ സംവിധാനത്തിന് കാര്യമായ മാറ്റം വരുത്തേണ്ടി വരും. എന്നാൽ വാഹനത്തിന്റെ രൂപകല്പനാവേളയിൽത്തന്നെ റേഡിയൽ ടയറിനുള്ള സൗകര്യം ക്രമപ്പെടുത്താവുന്നതുമാണ്. 

ആഴത്തിൽ ട്രെഡ്ഡുള്ള ടയർ മഞ്ഞിൽ കൂടി സഞ്ചരിക്കുന്ന വാഹന ചക്രങ്ങളിൽ ഉറപ്പിക്കാനുള്ളവയാണ്. ഇത്തരം ടയറുകളിൽ സാമാന്യത്തിൽ അധികം ആഴത്തിലുള്ള ട്രെഡ്ഡാണുള്ളത്. ഇതു മൂലം ഹിമ പ്രതലങ്ങളിൽ കൂടിയുള്ള സഞ്ചാര സമയത്ത് ഇതര ടയറുകളെ അപേക്ഷിച്ച് ഉയർന്ന ഘർഷണം നൽകാൻ ഇവയ്ക്കാവും. 

ടയറിന്റെ പുറത്ത് സ്റ്റഡ്ഡ് ഘടിപ്പിച്ച ഒരു ചങ്ങല വലയം ഉറപ്പിച്ചാണിവ നിർമ്മിക്കുന്നത്. സ്റ്റഡ്ഡുകളുടെ ടങ്സ്റ്റൺ കാർബൈഡ് അഗ്രങ്ങളാണ് പ്രതലവുമായി സമ്പർക്കത്തിൽ ഏർപ്പെടുന്നത്. ഹിമപാളികൾക്കു മുകളിലൂടെ സഞ്ചരിക്കാൻ ഇത്തരം ടയർ ഘടിപ്പിച്ച ചക്രങ്ങളുള്ള വാഹനങ്ങളാണ് ഉത്തമം. എന്നാൽ സാധാരണ റോഡിന്റെ പ്രതലത്തെ സ്റ്റഡ്ഡുകളുടെ അഗ്രങ്ങൾ ക്ഷതമേൽപിക്കും എന്നതിനാൽ ഇത്തരം ടയർ ഘടിപ്പിച്ച ചക്രങ്ങൾ ഉള്ള വാഹനങ്ങൾക്ക് ചില പ്രദേശങ്ങളിൽ വിലക്ക് ഏർപ്പെടുത്തിയിട്ടുണ്ട്.

ടയറിന്റെ പാർശ്വ ഭിത്തികളാണ് ആദ്യം നിർമ്മിക്കുന്നത്. ടയറിന് ഉണ്ടാകേണ്ട വ്യത്യസ്ത സ്വഭാവ വിശേഷങ്ങൾക്ക് അനുസൃതമായി അനുയോജ്യ പദാർഥങ്ങളെല്ലാം ഉൾപ്പെടുത്തിയാണ് പാർശ്വ ഭിത്തിയും ട്രെഡ്ഡും നിർമ്മിക്കേണ്ട പട്ടകൾ തയ്യാറാക്കുന്നത്. ഉരുക്കു കമ്പികളിൽ റബ്ബർ പൂശി ബീഡുകളും നിർമ്മിക്കുന്നു. ഉരുക്കോ സിന്തറ്റിക്-ഫൈബെറോ ഇടകലർത്തിയ ഫാബ്രിക്കിൽ റബർ പൂശി നിർമ്മിക്കേണ്ട ടയറിന്റെ ഇനത്തിനു അനുസരണമായി ഫാബ്രിക്കിനെ കുറുകെയോ ചെറിയ കോണിൽ ചരിച്ചോ മുറിച്ചെടുക്കുന്നു.

ഉടച്ചു മാറ്റാവുന്നതും വീതിയേറിയ വീപ്പയുടെ ആകൃതി ഉള്ളതുമായ ഒരിനം സിലിണ്ടർ/ഡ്രം ആണ് ടയർ നിർമ്മാണ യന്ത്രത്തിലെ പ്രധാന ഉപകരണം. മേൽ സൂചിപ്പിച്ച ഫ്രാബിക്ക് കൊണ്ട് സിലിണ്ടറിനെ ചുറ്റിയ ശേഷം അതിന്മേൽ ബീഡുകളും, അവയെ പൊതിയുന്ന തരത്തിൽ പ്ലൈ വശങ്ങളും ക്രമീകരിക്കുന്നു. ബയെസ്-പ്ലൈ ബെൽറ്റഡ്/റേഡിയൽ ഇനമാണ് ടയർ എങ്കിൽ അതിനു ആവശ്യമായ ബെൽറ്റുകളും പ്ലൈയുടെ മദ്ധ്യത്തിലായി ഘടിപ്പിക്കുന്നു. ബലത്തിനായി മിക്കപ്പോഴും വീതി കുറഞ്ഞ പട്ടകൾ കൂടി ബീഡുകൾക്ക് അരികിലായി ഉറപ്പിക്കുക പതിവാണ്. തുടർന്ന് ട്രെഡ്ഡ്, പാർശ്വ ഭിത്തി എന്നിവ നിർമ്മിക്കാൻ ആവശ്യമുള്ള റബ്ബർ കൊണ്ട് ഫാബ്രിക്കിനെ പൊതിയുന്നു. സിലിണ്ടറിന്മേലുള്ള ഈ പദാർഥങ്ങളെ റോളർ ഉപയോഗിച്ച് സമ്മർദ്ദക്ഷമമാക്കി അടുപ്പിച്ച ശേഷം സിലിണ്ടർ ഉടച്ചു മാറ്റി ടയർ പുറത്തെടുക്കുന്നു. രണ്ടറ്റവും തുറന്ന ബാരൽ രൂപത്തിലുള്ള ഇത്തരം ടയർ "ഗ്രീൻ ടയർ" എന്നറിയപ്പെടുന്നു. ഇവയെ വൾക്കനൈസ് ചെയ്ത് പാകപ്പെടുത്തുന്ന സമയത്ത് തന്നെ ട്രെഡ്ഡിൽ ചാലുകളും വാർത്തെടുക്കുന്നു.

ടയറിന്റെ ആകൃതി, പ്രവർത്തന ശേഷി എന്നിവയെ അടിസ്ഥാനമാക്കി ചില അന്താരാഷ്ട്ര വിനിർദ്ദേശ മാനദണ്ഡങ്ങൾ നിർവചിക്കപ്പെട്ടിട്ടുണ്ട്. പാസഞ്ചർ വാഹനങ്ങളിൽ ഉപയോഗിക്കാവുന്ന റേഡിയൽ ടയറിന്റെ കോഡാണ് P215/70R15. ഇവിടെ P, R എന്നീ അക്ഷരങ്ങൾ യഥാക്രമം പാസഞ്ചർ, റേഡിയൽ എന്നിവയെ സൂചിപ്പിക്കുന്നു. മില്ലി മീറ്ററിൽ ടയറിന്റെ വീതി വ്യക്തമാക്കുന്ന സംഖ്യയാണ് 215. ടയറിന്റെ ആസ്പെക്റ്റ് അനുപാതം (റിം മുതൽ ട്രെഡ്ഡ് വരെയുള്ള പൊക്കവും ടയറിന്റെ വീതിയും തമ്മിലുള്ള അനുപാതം) ആണ് 70. പതിനഞ്ച് എന്ന സംഖ്യ ടയർ ഉറപ്പിക്കേണ്ട റിമ്മിന്റെ വ്യാസത്തെ ഇഞ്ചിൽ സൂചിപ്പിക്കുന്നു. ഇവയ്ക്കു പുറമേ ടയറിന് ആർജ്ജിക്കാവുന്ന പരമാവധി വേഗതയെ (മണിക്കൂറിൽ ഇത്ര മൈൽ വേഗത) അടിസ്ഥാനമാക്കിയിട്ടുള്ള കോഡുകളാണ് S (പരമാവധി വേഗത 112 mph), T(118 mph), H(130 mph), V(149 mph), Z(>149mph) എന്നിവ.

ട്രെഡ്ഡിന്റെ തേയ്മാനം സൂചിപ്പിക്കാനും ചില മാനദണ്ഡങ്ങളുണ്ട്. ടയർ ട്രെഡ്ഡിന്റെ തേയ്മാനത്തെ ഒരു നിർദ്ദിഷ്ട ടയർ ട്രെഡ്ഡിന്റെ തേയ്മാനത്തെ അടിസ്ഥാനമാക്കി ശതമാന രൂപത്തിലാണ് സൂചിപ്പിക്കാറുള്ളത്. ഉദാഹരണമായി നിർദ്ദിഷ്ട ടയറിനെ അപേക്ഷിച്ച് മൂന്നിരട്ടി ട്രെഡ്ഡ് ആയുസ്സുള്ള ടയറിന്റെ ട്രെഡ്ഡ് തേയ്മാന നിരക്ക് 300 ആയിരിക്കും.

അന്താരാഷ്ട്ര കോഡുകൾ കൂടാതെ മറ്റു ചില കോഡിങ് സംവിധാനങ്ങളും നിലവിലുണ്ട്. ഉദാഹരണമായി ആസ്പെക്റ്റ് അനുപാതം 78 ഉള്ളതും, 14 ഇഞ്ച് വ്യാസമുള്ള ചക്രത്തിൽ ഉറപ്പിക്കേണ്ടതുമായ ഒരു റേഡിയൽ ടയറിന്റെ കോഡാണ് FR 7814. ഇവിടെ F ടയറിന്റെ വീതിയെ സൂചിപ്പിക്കുന്നു. ഈ സംവിധാനത്തിൽ ഏറ്റവും കുറഞ്ഞ വീതിയുടെ കോഡ് A ആണ്; തുടർന്ന് വീതി കൂടും തോറും B, C, D, E, F എന്ന രീതിയിൽ കോഡുകൾ നൽകുന്നുണ്ട്.



</doc>
<doc id="135323" url="https://ml.wikipedia.org/wiki?curid=135323" title="ചെറിയനാട് ഗ്രാമപഞ്ചായത്ത്">
ചെറിയനാട് ഗ്രാമപഞ്ചായത്ത്

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെങ്ങന്നൂർ ബ്ളോക്കിൽ ഉൾപ്പെടുന്ന ഗ്രാമപഞ്ചായത്താണ് 14 ചതുരശ്ര കിലോമീറ്റർ വിസ്തീർണ്ണമുള്ള ചെറിയനാട് ഗ്രാമപഞ്ചായത്ത്. 1954-ൽ നിലവിൽ വന്ന ഈ ഗ്രാമപഞ്ചായത്തിൽ 15 വാർഡുകൾ ആണ് ഉള്ളത്.




</doc>
<doc id="135324" url="https://ml.wikipedia.org/wiki?curid=135324" title="സോംദേവ് ദേവ്‌വർമ്മൻ">
സോംദേവ് ദേവ്‌വർമ്മൻ

ഇന്ത്യക്കാരനായ ഒരു ടെന്നീസ് കളിക്കാരനാണ് സോംദേവ് ദേവ്‌വർമ്മൻ(ഫെബ്രുവരി 23 1985, ഗുവാഹതി, ആസാം). 2010-ൽ ഡൽഹിയിൽ വെച്ച് നടന്ന കോമൺവെൽത്ത് ഗെയിംസിൽ പുരുഷന്മാരുടെ ടെന്നീസിൽ സോംദേവ് സ്വർണ്ണ മെഡൽ നേടിയിരുന്നു. തുടർന്ന് ചൈനയിലെ ഗ്വാങ്ഷൂവിൽ വെച്ച് നടന്ന ഏഷ്യൻ ഗെയിംസിൽ പുരുഷന്മാരുടെ സിംഗിൾസിലും ഡബിൾസിലും സ്വർണ്ണ മെഡൽ നേടി.



</doc>
<doc id="135329" url="https://ml.wikipedia.org/wiki?curid=135329" title="അമരകോശം">
അമരകോശം

നവരത്നങ്ങളിലൊരാളായ അമരസിംഹൻ ക്രിസ്ത്വബ്ദം നാലാം ശതകത്തിൽ രചിച്ച ശബ്ദകോശമാണ് അമരകോശം() ആദ്യത്തെ സംസ്കൃത ശബ്ദകോശമാണിത്. പദ്യരൂപത്തിൽ രചിക്കപ്പെട്ട ഈ ശബ്ദകോശത്തിൽ ഏകദേശം പതിനായിരം വാക്കുകളുണ്ട്. നാമലിംഗാനുശാസനം (नामलिङ्गानुशासनम्)എന്നും അറിയപ്പെടുന്നു. 

വിക്രമാദിത്യ സദസ്സിലെ നവരത്നങ്ങളിൽ ഒരാളായിരുന്നു ഒരു ബുദ്ധസന്യാസിയായ അമരസിംഹൻ 

പഞ്ചിക എന്നൊരു പഴയ കേരളീയവ്യാഖ്യാനമുണ്ടു്. ഇതിൽ സംസ്കൃതവും ഭാഷയും ഇടകലർന്നിരിക്കുന്നുവെങ്കിലും ഭാഷയ്ക്കാണു് പ്രാധാന്യം. 
കൈക്കുളങ്ങര രാമവാരിയർ അമരകോശത്തിനു രചിച്ചിട്ടുള്ള ബാലപ്രിയ എന്ന വ്യാഖ്യാനത്തിൽ പഞ്ചികയെ ആപാദചൂഡം ഉപജീവിച്ചിട്ടുണ്ടു്. 
റ്റി. സി. പരമേശ്വരൻ മൂസ്സത് പാരമേശ്വരി എന്ന പേരിൽ അമരകോശത്തിന് വ്യാഖ്യാനം എഴുതിയിട്ടുണ്ട്.


</doc>
<doc id="135330" url="https://ml.wikipedia.org/wiki?curid=135330" title="ദേനാ ബാങ്ക്">
ദേനാ ബാങ്ക്

ഭാരതത്തിലെ ഒരു പൊതുമേഖലാ ബാങ്കാണ് ദേനാ ബാങ്ക്(ഹിന്ദി: देना बैंक).
ആസ്ഥാനം മുംബൈ ആണ്.



</doc>
<doc id="135331" url="https://ml.wikipedia.org/wiki?curid=135331" title="അഴീക്കോടൻ രാഘവൻ">
അഴീക്കോടൻ രാഘവൻ

കേരളത്തിലെ കമ്മ്യൂണിസ്റ്റ് പാർട്ടിയുടെ മുൻനിര നേതാവായിരുന്നു അഴീക്കോടൻ രാഘവൻ (ജൂലൈ 1, 1919 - സെപ്റ്റംബർ 23, 1972). കേരളത്തിൽ കമ്മ്യൂണിസ്റ്റ് പാർട്ടിയും അനുബന്ധ തൊഴിലാളി സംഘടനകളും കെട്ടിപ്പടുക്കുന്നതിൽ നിർണ്ണായകപങ്ക് വഹിച്ചിട്ടുണ്ട്.

ഒരു സാധാരണകുടുംബത്തിലാണ് രാഘവൻ ജനിച്ചത്.പ്രാഥമികവിദ്യാഭ്യാസം മാത്രമേ ലഭിച്ചിരുന്നുള്ളു. ബീഡിതെറുപ്പു ജോലി പഠിച്ചു. പിന്നീട് ബീഡിതൊഴിലാളികളെ സംഘടിപ്പിച്ച്, സംഘടനാ രംഗത്തേക്കു വന്നു. കോൺഗ്രസ്സിൽ അംഗത്വമെടുത്തുവെങ്കിലും, പിന്നീട് കോൺഗ്രസ്സ് സോഷ്യലിസ്റ്റ് പാർട്ടിയിലൂടെ കമ്മ്യൂണിസത്തിലേക്കെത്തി. പി.കൃഷ്ണപിള്ളയായിരുന്നു രാഷ്ട്രീയഗുരു. കണ്ണൂരിൽ കമ്മ്യൂണിസ്റ്റ് വിരോധികളോട് എതിർത്ത് പാർട്ടി കെട്ടിപ്പടുക്കുന്നതിൽ പ്രധാന പങ്കുവഹിച്ചു. മികച്ച ഒരു പ്രസംഗകൻ കൂടിയായിരുന്നു അദ്ദേഹം.

1950-ൽ അറസ്റ്റിലായി. ജയിൽവിമോചിതാനയശേഷം തൊഴിലാളിയൂണിയൻ രംഗത്ത് പ്രവർത്തിച്ചു. പാർട്ടി പിളർന്നപ്പോൾ സി.പി.ഐ.എമ്മിനൊപ്പം നിന്നു. സി.പി.ഐ.എമ്മിന്റെ സംസ്ഥാന സെക്രട്ടറിയേറ്റ് അംഗമായിരുന്നു. ദേശാഭിമാനിയുടെ ഭരണസമിതി ചെയർമാനായിരുന്നു. 1964-ൽ ചൈനാ ചാരനെന്നാരോപിച്ച് ജയിലിലടയ്ക്കപ്പെട്ടു. 1972 സെപ്തംബർ 23-ന് തൃശ്ശൂരിൽ വച്ച് കുത്തേറ്റ് അന്തരിച്ചു. മരിക്കുമ്പോൾ പാർട്ടിയുടെ സംസ്ഥാന സെക്രട്ടറിയേറ്റ് അംഗവും ഐക്യമുന്നണി കൺവീനറും ആയിരുന്നു.

കണ്ണൂർ ടൗണിലെ തെക്കീബസാറിൽ ആധാരമെഴുത്തുകാരനായിരുന്ന കറുവന്റെയും പുക്കാച്ചിയുടെയും മകനായി ജനിച്ചു. രാഘവന്‌ രണ്ടര വയസ്സുള്ളപ്പോൾ അച്ഛൻ മരിച്ചു. പിന്നീട് അമ്മാവന്മാരുടെ സംരക്ഷണയിലാണ് വളർന്നത്. കണ്ണൂർ ഗവ.ട്രെയിനിംഗ്‌ സ്‌കൂളിനോടനുബന്ധിച്ചുള്ള മോഡൽ സ്‌കൂളിൽ അഞ്ചാംതരത്തോടെ പഠനമുപേക്ഷിച്ച് ബീഡി തൊഴിലാളിയായി ജോലിക്കു ചേർന്നു. ഈ സമയത്ത് കണ്ണൂരിലെ ബീഡി തൊഴിലാളികൾ സംഘടിക്കാൻ തുടങ്ങിയിരുന്നു. അവകാശങ്ങൾക്കു വേണ്ടിയുള്ള ചില സമരങ്ങളും അവർ നടത്തിയിരുന്നു. ബീഡി-സിഗാർ തൊഴിലാളി യൂണിയൻ ഓഫീസ് സെക്രട്ടറിയായിരുന്നു കുറേക്കാലം. ഇക്കാലത്ത് നേതാക്കളായ ചേനോളി കുമാരൻ മുതലായവർ അറസ്റ്റിലായപ്പോൾ ബീഡി-സിഗാർ യൂണിയന്റെ സെക്രട്ടറിയായി. അങ്ങനെ ബീഡി തൊഴിലാളി യൂണിയന്റെ പ്രവർത്തകനായും നേതാവായും ഉയർന്നു. സഖാവ് കൃഷ്‌ണപിള്ളയടക്കമുള്ള നേതാക്കളുമായി ബന്ധപ്പെട്ടു പ്രവർത്തിച്ചത് രാഷ്‌ട്രീയ ജീവിതത്തിലെ വഴിത്തിരിവായി.

കോൺഗ്രസ്സിലൂടെയാണ് രാഘവൻ രാഷ്ട്രീയ രംഗത്ത് പ്രവേശിക്കുന്നത്. എന്നാൽ വഴിയെ കോൺഗ്രസ്സിന്റെ ലക്ഷ്യങ്ങളിലും പ്രവർത്തികളിലുമുള്ള വിശ്വാസം നഷ്ടപ്പെടാൻ തുടങ്ങി. ഈ സമയത്താണ് കോൺഗ്രസ്സിലെ ഇടതുപക്ഷ ചിന്താഗതിക്കാർ ചേർന്ന് കോൺഗ്രസ്സ് സോഷ്യലിസ്റ്റ്‌ പാർട്ടി രൂപീകരിക്കുന്നത്. രാഘവൻ അതിൽ അംഗമായി ചേർന്നു. കോൺഗ്രസ്സ് സോഷ്യലിസ്റ്റ് പാർട്ടി അംഗങ്ങൾ കമ്മ്യൂണിസ്റ്റ് പാർട്ടിയിൽ ചേരാൻ തീരുമാനിച്ചപ്പോൾ രാഘവനും ആ വഴി പിന്തുടർന്ന് കമ്മ്യൂണിസ്റ്റ് പാർട്ടി അംഗമായി. 1940 ൽ തന്നെ രാഘവനും കമ്മ്യൂണിസ്റ്റ് പാർട്ടി അംഗത്വം സ്വീകരിച്ചു.

രണ്ടാം ലോകമഹായുദ്ധത്തിൽ ഹിറ്റ്ലർ സോവിയറ്റ് യൂണിയനെ ആക്രമിക്കാൻ തയ്യാറെടുത്തപ്പോൾ കമ്മ്യൂണിസ്റ്റ് പാർട്ടി യുദ്ധത്തോടുള്ള തങ്ങളുടെ നിലപാടുകളിൽ മാറ്റം വരുത്തി. ഇതിനെതുടർന്ന് കോൺഗ്രസ്സിന്റെ എതിർപ്പ് മുഴുവൻ പാർട്ടിക്കു നേരിടേണ്ടി വന്നു. കമ്മ്യൂണിസ്റ്റുകാരെ എവിടെ കണ്ടാലും പറ്റാവുന്നപോലെ ആക്രമിക്കുന്നത് കോൺഗ്രസ്സുകാരുടെ പതിവായി മാറി. ഇത് ഏറ്റവും കൂടുതൽ നേരിടേണ്ടിവന്നത് കണ്ണൂരിലെ പ്രവർത്തകർക്കായിരുന്നു. ഇതിനെയൊക്കെ അതിജീവിച്ച് കണ്ണൂരിൽ പാർട്ടിക്ക് അടിത്തറയുണ്ടാക്കിയതിൽ പ്രധാനിയായിരുന്നു അഴീക്കോടൻ. പാർട്ടിയുടെ പ്രചാരണത്തിനായി രാഘവൻ ഒരു മികച്ച പ്രസംഗകൻ കൂടിയായി മാറി. ബിഡി തെറുക്കുന്ന മുറത്തിൽ വെച്ച് എഴുതിത്തയ്യാറാക്കിയ പ്രസംഗം പഠിക്കുന്ന രാഘവനെക്കുറിച്ച് സുഹൃത്ത് കൂടിയായ പി.അനന്തൻ പിന്നീട് രേഖപ്പെടുത്തിയിട്ടുണ്ട്.

മികച്ച ഒരു പൊതുപ്രവർത്തകൻ ആയിരുന്നു അഴീക്കോടൻ. രണ്ടാം ലോകമഹായുദ്ധത്തെത്തുടർന്ന് നാട്ടിൽ കോളറ പോലുള്ള രോഗങ്ങൾ പടർന്നു പിടിച്ചപ്പോൾ അതിനെതിരേ ദുരിതാശ്വാസപ്രവർത്തനവുമായി രാഘവൻ മുന്നിട്ടിറങ്ങി. ഇത് അദ്ദേഹത്തിന് ജനങ്ങൾക്കിടയിൽ ജനകീയനായ നേതാവ് എന്ന ഒരു പേര് നേടിക്കൊടുത്തു. 1948 ൽ രണ്ടാംലോകമഹായുദ്ധത്തെത്തുടർന്ന് പാർട്ടിക്കു നിരോധനം നേരിട്ടപ്പോൾ അദ്ദേഹം രോഗബാധിതനായി കിടപ്പിലായിരുന്നു. എന്നിട്ടും പോലീസ് അദ്ദേഹത്തെ അറസ്റ്റു ചെയ്തില്ല. എഴുന്നേറ്റു നടക്കാൻ ത്രാണിയായപ്പോൾ പോലീസിനെ കബളിപ്പിച്ച് ഒളിവിൽ പോയി. 1950 ൽ അറസ്റ്റുചെയ്യപ്പെട്ടു. 1951 ൽ ജയിൽമോചിതനായി. ജയിലിൽ നിന്നും മോചിതനായശേഷം മുഴുവൻ സമയവും തൊഴിലാളി പ്രവർത്തനങ്ങൾക്കായി നീക്കിവെച്ചു. 1954ൽ മലബാർ ട്രേഡ് യൂണിയൻ കൗൺസിൽ സെക്രട്ടറിയായി തിരഞ്ഞെടുക്കപ്പെട്ടു.

കമ്മ്യൂണിസ്റ്റ് പാർട്ടി രണ്ടായപ്പോൾ രാഘവൻ സി.പി.ഐ.എമ്മിനോടൊപ്പം നിന്നു. 1962-ൽ ഇന്ത്യാ-ചൈനാ അതിർത്തി സംഘട്ടനത്തെത്തുടർന്ന് അറസ്റ്റിലായി. 1964-ൽ ചൈനാചാരനെന്നാരോപിക്കപ്പെട്ട് വീണ്ടും ജയിലിലടയ്ക്കപ്പെട്ടു.

1946-ൽ കമ്യൂണിസ്റ്റ്‌ പാർടിയുടെ കണ്ണൂർ ടൗൺ സെക്രട്ടറിയായി തെരഞ്ഞെടുക്കപ്പെട്ടു. 1951 ജൂണിൽ കോഴിക്കോട്‌ ചേർന്ന മലബാർ പാർടി പ്രവർത്തകരുടെ യോഗത്തിൽ മലബാർ കമ്മിറ്റിയിലേക്കും. 1954 ൽ മലബാർ ട്രേഡ്‌ യൂണിയൻ കൗൺസിൽ സെക്രട്ടറിയുമായി. 1959 മുതൽ പാർടിയുടെ സംസ്ഥാനകമ്മിറ്റി ആപ്പീസ്‌ കേന്ദ്രീകരിച്ച്‌ പ്രവർത്തിക്കാൻ തുടങ്ങി.1963 ആഗസ്റ്റ്‌ 7-ന് ദേശാഭിമാനി പ്രിന്റിംഗ്‌ ആൻഡ്‌ പബ്ലിഷിംഗ്‌ കമ്മിറ്റിയുടെ ഭരണസമിതി ചെയർമാനായി. മരണം വരെ ആ സ്ഥാനത്ത്‌ തുടർന്നു.

1967-ലെ തെരഞ്ഞെടുപ്പിനെ തുടർന്ന്‌ ഐക്യമുന്നണിയുടെ കൺവീനറായി. അന്ന്‌ മുന്നണിക്ക്‌ നേതൃത്വപരമായ പങ്ക്‌ വഹിച്ചു. ഇടത്‌-വലത്‌ വ്യതിയാനങ്ങൾക്കെതിരായി മാർക്‌സിസ്റ്റ്‌-ലെനിനിസ്റ്റ്‌ നിലപാടിൽ ഉറച്ചുനിന്നു. 1972 സെപ്റ്റംബർ 23-ന് തന്റെ 53-ആം വയസ്സിൽ തൃശ്ശൂർ ചെട്ടിയങ്ങാടി ജംക്ഷനിൽ വച്ച് അദ്ദേഹം അജ്ഞാതരുടെ കുത്തേറ്റ് അന്തരിച്ചു.

അഴീക്കോടൻ രാഘവനെ കൊലപ്പെടുത്തിയതിന് പിന്നിൽ അന്നത്തെ ആഭ്യന്തരമന്ത്രിയായിരുന്ന കെ. കരുണാകരന് വ്യക്തമായ പങ്കുണ്ടായിരുന്നുവെന്ന് പ്രതിപക്ഷനേതാവായിരുന്ന ഇ.എം.എസ്. നിയമസഭയിൽ ആരോപിച്ചിരുന്നു. തൃശൂരിലെ തട്ടിൽ എസ്റ്റേറ്റ് അഴിമതിയാരോപണങ്ങളുടെ പേരിലാണ് അദ്ദേഹത്തെ കൊലപ്പെടുത്തിയത് എന്നായിരുന്നു ആരോപണം. അഴിമതി സംബന്ധിച്ച ചില രേഖകൾ നവാബ് രാജേന്ദ്രന്റെ കൈവശം ഉണ്ടായിരുന്നെന്നും അവ പിടിച്ചെടുക്കാൻ പോലീസുകാർ ശ്രമിച്ചെങ്കിലും നടന്നില്ലെന്നും പിന്നീട് ഈ രേഖകൾ അഴീക്കോടന് കൈമാറിയതിനെ തുടർന്നാണ് അദ്ദേഹം കൊല്ലപ്പെട്ടതെന്നും പറയപ്പെടുന്നു.

ആദ്യകാലത്ത് എ.വി. ആര്യൻ സ്ഥാപിച്ച കമ്മ്യൂണിസ്റ്റ് യൂണിറ്റി സെന്റർ (സി യൂ സി) എന്ന പാർട്ടിയെയായിരുന്നു കേസിൽ പ്രതിസ്ഥാനത്ത് കണ്ടത്. അഴീക്കോടൻ കൊല്ലപ്പെട് മണിക്കൂറുകൾക്കകം സി.യൂ.സി നേതാവ് ഡേവിഡിനെ സി.പി.ഐ(എം) പ്രവർത്തകർ കായലിൽ എറിഞ്ഞ് കൊലപ്പെടുത്തി. തീവ്ര ഇടത് സംഘടനകൾ, കോൺഗ്രസ് , പാർട്ടിക്കുള്ളിലെ അഴീക്കോടൻ വിരുദ്ധചേരി തുടങ്ങിയ പല ആരോപണങ്ങളും കാലാകാലങ്ങളിൽ ഉണ്ടായി. എന്നാൽ ഇന്നും അഴീക്കോടൻ വധം ഒരു സമസ്യയായി നിലനിൽക്കുന്നു.


</doc>
<doc id="135334" url="https://ml.wikipedia.org/wiki?curid=135334" title="സി-ഡിറ്റ്">
സി-ഡിറ്റ്

കേരള സർക്കാരിനു കീഴിലുള്ള ഒരു സ്വയം ഭരണ സ്ഥാപനമാണ് സെന്റർ ഫോർ ഡെവലപ്പ്മെന്റ് ഒഫ് ഇമേജിങ്ങ് ടെക്നോളജി (സി-ഡിറ്റ്). 1988-ൽ തിരുവനന്തപുരം കേന്ദ്രമാക്കി ആരംഭിച്ച ഈ സ്ഥാപനം ഇന്ന് വിവിധ സാങ്കേതികമേഖലകളിൽ സർക്കാരിനും സർക്കാരേതരസ്ഥാപനങ്ങൾക്കും സേവനദാതാവായി പ്രവർത്തിച്ചുവരുന്നു. പ്രധാനമായും ഇമേജിങ്ങ് ടെക്നോളജി അടിസ്ഥാനമാക്കിയുള്ള ഗവേഷണ,വികസനപ്രവർത്തനങ്ങളാണ് ഇവിടെ നടക്കുന്നത്. പി. ഗോവിന്ദപ്പിള്ളയാണ് സി-ഡിറ്റിന്റെ സ്ഥാപകചെയർമാൻ.
14 പ്രധാനവിഭാഗങ്ങളിലായി സി-ഡിറ്റിന്റെ പ്രവർത്തനങ്ങൾ വ്യാപിച്ചുകിടക്കുന്നു.


തിരുവനന്തപുരത്ത് തിരുവല്ലം എന്ന സ്ഥലത്ത് ചിത്രാഞ്ജലി സ്റ്റുഡിയോ കോംപ്ലക്സിനു സമീപത്തുള്ള മെയിൻ കാമ്പസ് കൂടാതെ സെക്രട്ടറിയേറ്റിനു സമീപമുള്ള സിറ്റി സെന്റർ, വഞ്ചിയൂരിൽ പ്രവർത്തിക്കുന്ന ടെക്നോളജി എക്സ്റ്റൻഷൻ സെന്റർ, ഗോർക്കി ഭവനിൽ പ്രവർത്തിക്കുന്ന വീഡിയോ പ്രൊഡക്ഷൻ വിഭാഗം, കവഡിയാറിൽ പ്രവത്തിക്കുന്ന മാധ്യമപരിശീലനവിഭാഗം എന്നിവ കൂടാതെ കായംകുളം, എറണാകുളം, കണ്ണൂർ എന്നിവിടങ്ങളിൽ ഓരോ പ്രാദേശികകേന്ദ്രങ്ങളും പ്രവർത്തിക്കുന്നുണ്ട്.

ഭരണസമിതിഎക്സിക്യൂട്ടീവ് കമ്മറ്റി 


</doc>
<doc id="135339" url="https://ml.wikipedia.org/wiki?curid=135339" title="ബന്ധങ്ങൾ">
ബന്ധങ്ങൾ

ഒരു വ്യക്തിക്ക് തന്റെ കുടുംബത്തിലെ അംഗങ്ങളുമായും സമൂഹത്തിലെ മറ്റംഗങ്ങളുമായും ബന്ധം ഉണ്ടാകും. 

ഒരു കുട്ടിയുടെ സ്രഷ്ടാക്കളെ അമ്മ, അച്ഛൻ എന്നു നാമകരണം ചെയ്തിരിക്കുന്നു. അപ്പച്ചൻ, അമ്മച്ചി എന്ന ഉപയോഗവും, ഉപ്പ, ഉമ്മ എന്ന ഉപയോഗവും നിലവിലുന്ട്. അമ്മയുടെ ഗർഭപാത്രത്തിലാണു കുഞ്ഞ് ജന്മം കൊള്ളുന്നത്. ഏതൊരു വ്യക്തിക്കും അമ്മ, അചഛൻ എന്ന ബന്ധങ്ങളെ പ്രഥമ ബന്ധങ്ങൾ ആയി കരുതാം. മറ്റു ബന്ധങ്ങൾ താഴെ നിർവ്വചിച്ചിരിക്കുന്നു. 




</doc>
<doc id="135354" url="https://ml.wikipedia.org/wiki?curid=135354" title="വികാരം">
വികാരം

വളരെ ശരിയായ ഒരു നിർവ്വചനം അല്ലെങ്കിലും, ഒരു മനുഷ്യന്റെ നാഡീപ്രവർത്തനങ്ങളുടെ പ്രതിഫലനങ്ങളെ വികാരം എന്നു വിളിക്കാം. മസ്തിഷ്കം ഇതിൽ പ്രധാന പങ്ക് വഹിക്കുന്നു. ചിന്താരീതികളും സാമൂഹിക-കുടുംബ-മത സാഹചര്യങ്ങളുമായി വികാരം വളരെയേറെ ബന്ധപ്പെട്ടിരിക്കുന്നു. ഓരോ വ്യക്തികളിലും വൈകാരികത വ്യത്യാസപ്പെട്ടിരിക്കുന്നു. ഇവ ഏറിയും കുറഞ്ഞും കാണപ്പെടുന്നു. പലരും പല രീതിയിൽ ആവും ഇവ പ്രകടിപ്പിക്കുക. ബന്ധങ്ങളെ മുന്നോട്ട് കൊണ്ട് പോകുന്നതിൽ ഇവ പ്രധാന പങ്ക് വഹിക്കാറുണ്ട്. എന്നാൽ അപൂർവം വ്യക്തികളിൽ യാതൊരു വികാരവും ഉണ്ടാകാത്ത അവസ്ഥയും ഉണ്ട്. വികാരങ്ങളും അവ പ്രകടിപ്പിക്കുന്ന രീതിയും വ്യക്തിയുടെ മാനസിക ആരോഗ്യവുമായി വളരെയധികം ബന്ധപ്പെട്ടിരിക്കുന്നു. നിയന്ത്രണമില്ലാത്ത വികാരവും പെരുമാറ്റ വൈകല്യങ്ങളും പലരെയും ഗുരുതര കുറ്റകൃത്യങ്ങളിലേക്ക് നയിക്കാറുണ്ട്.


</doc>
<doc id="135356" url="https://ml.wikipedia.org/wiki?curid=135356" title="പഴുവിൽ">
പഴുവിൽ

തൃശ്ശൂർ ജില്ലയിലെ ചാഴൂർ ഗ്രാമപഞ്ചായത്തിലെ ഒരു ഗ്രാമമാണ് പഴുവിൽ. തൃശ്ശൂർ വടക്കുംനാഥൻ ക്ഷേത്രത്തിൽ നിന്നും 15 കി.മീ. തെക്കു പടിഞ്ഞാറായി ഈ ഗ്രാമം സ്ഥിതി ചെയ്യുന്നു.






</doc>
<doc id="135358" url="https://ml.wikipedia.org/wiki?curid=135358" title="ചെറുതന ഗ്രാമപഞ്ചായത്ത്">
ചെറുതന ഗ്രാമപഞ്ചായത്ത്

ആലപ്പുഴ ജില്ലയിൽകാർത്തികപ്പള്ളി താലൂക്ക് പരിധിയിൽ ഹരിപ്പാട് ബ്ളോക്ക്പഞ്ചായത്തിലാണ് 14.25 ച.കി.മീ വിസ്തീർണ്ണമുള്ള ചെറുതന ഗ്രാമപഞ്ചായത്ത് സ്ഥിതി ചെയ്യുന്നത്. ഹരിപ്പാട്ട് നിന്നും ഏകദേശം 4 കി.മീ വടക്ക് മാറിയാണ് ചെറുതന ഗ്രാമപഞ്ചായത്തിന്റെ സ്ഥാനം.




</doc>
<doc id="135364" url="https://ml.wikipedia.org/wiki?curid=135364" title="കൂത്തുപറമ്പ് ബ്ലോക്ക് പഞ്ചായത്ത്">
കൂത്തുപറമ്പ് ബ്ലോക്ക് പഞ്ചായത്ത്

കണ്ണൂർ ജില്ലയിലെ തലശ്ശേരി താലൂക്കിൽ സ്ഥിതി ചെയ്യുന്ന ഒരു ബ്ലോക്ക് പഞ്ചായത്താണ് കൂത്തുപറമ്പ് ബ്ലോക്ക് പഞ്ചായത്ത്. മൊകേരി, പന്ന്യന്നൂർ, പാനൂർ, തൃപ്രങ്ങോട്ടൂർ, ചിറ്റാരിപ്പറമ്പ്, കുന്നോത്തുപറമ്പ്, മാങ്ങാട്ടിടം, പാട്യം വേങ്ങാട് എന്നീ ഗ്രാമപഞ്ചായത്തുകൾ ഈ ബ്ലോക്ക് പഞ്ചായത്തിൽ പെടുന്നു. 

ഈ ബ്ലോക്ക് പഞ്ചായത്തിനു 214.34 ചതുരശ്രകിലോമീറ്റർ വിസ്തീർണ്ണമുണ്ട്. 



</doc>
<doc id="135372" url="https://ml.wikipedia.org/wiki?curid=135372" title="ബൈറ്റ്">
ബൈറ്റ്

ഡിജിറ്റൽ രൂപത്തിലുള്ള വിവരങ്ങളെയും,ഡാറ്റയേയും മറ്റും അളക്കുന്നതിനുള്ള ഒരു ഏകകം ആണ് ബൈറ്റ്. ഒരു ബൈറ്റ് എന്നാൽ സാധാരണയായി എട്ടു ബിറ്റുകൾ കൂടിച്ചേർന്നതാണ്. ആദ്യകാലത്ത് കമ്പ്യൂട്ടറിൽ ഒരു അക്ഷരം ഒരു ബൈറ്റ് കൊണ്ടാണ് സൂചിപ്പിച്ചിരുന്നത്.

കാലാകാലങ്ങളായി ബൈറ്റിന്റെ നീളം അത് സ്ഥിതി ചെയ്യുന്ന കമ്പ്യൂട്ടറിന്റെ ആർക്കിടെക്ചറുമായി ബന്ധപ്പെട്ടാണ് ഇരുന്നിരുന്നത്. 1 മുതൽ 48 വരെ ബിറ്റുകൾ കൂടിച്ചേർന്ന ബൈറ്റുകൾ ഉള്ള കംപ്യൂട്ടറുകൾ ഉണ്ടായിരുന്നിട്ടുണ്ട്.
ISO/IEC 2382-1:1993 സ്റ്റാൻഡേർഡിൽ രേഖപ്പെടുത്തിയ പ്രകാരം ഇക്കാലത്തു ബൈറ്റിന്റെ പ്രമാണ നീളം 8 ബിറ്റുകൾ ആണ്. ഇതു മൂലം ഒരു ബൈറ്റിൽ സൂക്ഷിയ്ക്കാവുന്ന പരമാവധി വില 2 ന്റെ ഒരു ഘാതമായ 256 ആണ്.
ബൈറ്റ് അളവ് സൂചിപ്പിക്കാൻ സാധാരണയായി "B" എന്ന ചിഹ്നമാണ് ഉപയോഗിക്കുന്നത്. 
ജൂൺ 1956 ൽ ഐ.ബി.എം സ്ട്രെച്ച് (IBM Stretch) എന്ന കമ്പ്യൂട്ടറിന്റെ ഡിസൈൻ വേളയിൽ വെർണർ ബുഹ്‌ഹോൾസ് ആണ് "ബൈറ്റ്" എന്ന പദം ആദ്യമായി ഉപയോഗിച്ചത്. "bite" എന്ന പദത്തിന് "bit" എന്ന പദവുമായുള്ള ആശയക്കുഴപ്പം ഒഴിവാക്കാനായി ഇതിനെ മനപൂർവം സ്പെല്ലിങ് തെറ്റിച്ചാണ് "byte" എന്ന വാക്ക് ഉണ്ടാക്കിയെടുത്തത്. 
"ബൈറ്റ്" എന്ന പദത്തിന്റെ മറ്റൊരു ഉത്ഭവം ലൂയിസ് ജി. ഡൂലെ'യിൽ നിന്നാണ്. 1956/57 ൽ ജൂൾസ് ഷ്വാർട്സ്, ഡിക്ക് ബീലെർ എന്നീ രണ്ടു പെരുമായിച്ചേർന്ന് എം.ഐ.ടി ലിങ്കൺ ലബോറട്ടറിയിൽ SAGE എന്ന എയർ ഡിഫെൻസ് സിസ്റ്റം ഡിസൈൻ ചെയ്യുന്ന വേളയിൽ താനാണ് ഈ വാക്ക് ആദ്യം ഉപയോഗിച്ചതെന്ന് അവകാശമുന്നയിച്ചിട്ടുണ്ട്.
ആദ്യകാല കംപ്യൂട്ടറുകൾ പല തരത്തിലുള്ള നാല്-ബിറ്റ് ബി.സി.ഡി (ബൈനറി കോഡെഡ് ഡെസിമൽ) സമ്പ്രദായങ്ങൾ ഉപയോഗിച്ചിരുന്നു. യു.എസ് ആർമിയിലും നേവിയിലും ആറ്-ബിറ്റ് എൻകോഡിങ്‌ സമ്പ്രദായങ്ങളും സുലഭമായിരുന്നു. ഇവയിൽ ആൽഫന്യൂമെറിക് ചിഹ്നങ്ങളും പ്രത്യേക ഗ്രാഫിക് ചിഹ്നങ്ങളും ഉൾപ്പെട്ടിരുന്നു. 1963 ൽ അമേരിക്കൻ സ്റ്റാൻഡേർഡ് കോഡ് ഫോർ ഇൻഫർമേഷൻ എക്സ്ചേഞ്ച് (ആസ്കി അഥവാ ASCII) എന്ന ഏഴു ബിറ്റുകൾ ഉള്ള ഒരു പ്രമാണ കോഡിങ് സമ്പ്രദായം നിലവിൽ വന്നു. ഇംഗ്ലീഷ് വലിയക്ഷരങ്ങളും ചെറിയക്ഷരങ്ങളും ചിഹ്നനങ്ങളും ഗദ്യവിന്യാസചിഹ്നങ്ങളും ഉൾക്കൊള്ളുന്നതായിരുന്നു ആസ്കി.
ആസ്കി പ്രചാരത്തിൽ വന്ന 1960 കളുടെ തുടക്കത്തിൽ ഐ.ബി.എം അവരുടെ സിസ്റ്റം/360 എന്ന ടൈപ്പ് കംപ്യൂട്ടറുകൾ പുറത്തിറക്കി. ഈ കംപ്യൂട്ടറുകളിൽ എക്സ്ടെൻഡഡ്‌ ബൈനറി കോഡഡ് ഡെസിമൽ ഇന്റർചേഞ്ച് കോഡ് () എന്ന 8 ബിറ്റ് നീളമുള്ള ഒരു സ്റ്റാൻഡേർഡ് ആണ് ഉപയോഗിച്ചിരുന്നത്. സിസ്റ്റം/360 കംപ്യൂട്ടറുകളുടെ വ്യാപകപ്രചാരം ആണ് 8 ബിറ്റ് നീളമുള്ള ബൈറ്റുകളുടെ ആവിഷ്കാരത്തിനു തുടക്കം കുറിച്ചത്. 1970 കളിലെ 8 ബിറ്റ് മൈക്രോപ്രോസസ്സറുകളുടെ വികാസം സംഭരണശേഷിയ്ക്കായി 8 ബിറ്റ് ഉപയോഗപ്പെടുത്തുന്ന കീഴ്വഴക്കത്തിന് കൂടുതൽ പ്രചാരം നൽകി.

, എന്നീ സ്റ്റാൻഡേർഡുകൾ പ്രകാരം ബൈറ്റ് എന്ന ഏകകത്തിന്റെ പ്രതീകം ഇംഗ്ലീഷ് വലിയക്ഷരമായ "B" ആണ്. IEEE 1541 പ്രകാരം ബിറ്റിന്റെ പ്രതീകം ചെറിയക്ഷരം ആയ "b" ആണ്. പക്ഷേ "B" എന്ന പ്രതീകവുമായുള്ള ആശയക്കുഴപ്പം ഒഴിവാക്കാനായി IEC 80000-13 ൽ ബിറ്റിന്റെ പ്രതീകമായി "bit" എന്നാണ് അംഗീകരിച്ചിട്ടുള്ളത്.
ഒരു ബൈറ്റ് ഉപയോഗിച്ച് 256 വ്യത്യസ്ത എണ്ണൽ സംഖ്യകളിൽ ഏതെങ്കിലും ഒന്നിനെ സൂചിപ്പിക്കാം. എന്നാൽ രണ്ടു ബൈറ്റുകൾ (അതായതു് 16 ബിറ്റുകൾ) ചേർത്തുവെച്ചാൽ ഒരു ഹെക്സാഡെസിമൽ സ്ഥാനം നിർണ്ണയിക്കാം. താഴെ ചേർത്ത പട്ടികയിൽ ഒരു ബൈറ്റിന്റെ ആകെ സാദ്ധ്യമായ 256 വിധങ്ങളിൽ ആദ്യത്തെ 16 എണ്ണം കാണിച്ചിരിക്കുന്നു:

ഏകകത്തിന്റെ ഗുണിതങ്ങളെ എത്രമാത്രം ഏകീകരിച്ചിട്ടും ബൈറ്റിന്റ ഗുണിതങ്ങളുടെ ഉപസർഗങ്ങളുടെ (prefix) ഉപയോഗത്തിൽ ഇപ്പോഴും ആശയക്കുഴപ്പം നിലവിലുണ്ട്. പ്രധാനമായും കിലോ ("k" അല്ലെങ്കിൽ "K"), മെഗാ ("m" അല്ലെങ്കിൽ "M"), ഗിഗാ ("g" അല്ലെങ്കിൽ "G") എന്നീ ഉപസർഗങ്ങളുടെ ഉപയോഗമാണ് വ്യക്തതയില്ലാത്തത്. കമ്പ്യൂട്ടറിന്റെ മെമ്മറി ആർക്കിടെക്ചറുകൾ എല്ലാം 2ന്റെ ഘാതങ്ങളായാണ് രേഖപ്പെടുത്തിപോരുന്നത്(1024, 1048576 തുടങ്ങിയവ). ചില സന്ദർഭങ്ങളിൽ ഈ ഉപസർഗങ്ങൾ 2 ന്റെ ഘാതങ്ങൾ രേഖപ്പെടുത്താൻ ഉപയോഗിയ്ക്കുന്നു.(ഉദാ : കിലോ എന്നത് 1024 നെ രേഖപ്പെടുത്താൻ). എന്നാൽ ഡിസ്ക് നിർമ്മാതാക്കളും മറ്റും ഈ ഉപസർഗങ്ങൾ എസ്.ഐ ഗുണിതങ്ങളായായി ഉപയോഗിയ്ക്കാറുണ്ട് (ഉദാ : കിലോബൈറ്റ് എന്നാൽ 1000 ബൈറ്റുകൾ). ചെറിയ സംഖ്യകളിൽ ഇവ തമ്മിലുള്ള വ്യത്യാസം ചെറുതാണെങ്കിലും "yotta" എന്ന ഉപസർഗം എത്തുമ്പോഴേയ്ക്കും ഇവ തമ്മിലുള്ള വ്യത്യാസം ഏകദേശം 20 ശതമാനത്തോളം എത്തുന്നു.

പല പ്രോഗ്രാമിങ് ഭാഷകളിലും "byte" എന്ന ഡാറ്റാ ടൈപ്പ് ഉണ്ട്. 
സി/സി++ പ്രോഗ്രാമിങ് ഭാഷകളിൽ ഒരു "byte" എന്നത് ഇങ്ങനെ നിർവചിയ്ക്കപ്പെട്ടിരിയ്ക്കുന്നു : "addressable unit of data storage large enough to hold any member of the basic character set of the execution environment" (clause 3.6 of the C standard). അതുപോലെ ഈ സ്റ്റാൻഡേർഡുകൾ രണ്ടു ബൈറ്റുകൾക്കിടയിൽ ഒഴിവുകളും പാടില്ല എന്ന് നിഷ്കർഷിയ്ക്കുന്നുണ്ട്.

ജാവയിലെ അടിസ്ഥാന codice_1 ഡാറ്റാ ടൈപ്പ് 8 ബിറ്റുകൾ ഉള്ള ചിഹ്നമുള്ള (signed), -128 മുതൽ 127 വരെയുള്ള സംഖ്യകളെ സംഭരിയ്ക്കാൻ കഴിവുള്ളതായിട്ടാണ് നിർവചിയ്ക്കപ്പെട്ടിരിയ്ക്കുന്നത്.

സി# പോലെയുള്ള .നെറ്റ് പ്രോഗ്രാമിങ് ഭാഷകളിൽ ചിഹ്നമുള്ളതും (signed, codice_2) ചിഹ്നമില്ലാത്തതുമായ (unsigned, codice_1) 8 ബിറ്റുകൾ ഉൾക്കൊള്ളുന്ന ഡാറ്റാ ടൈപ്പുകൾ ഉണ്ട്. ആദ്യത്തേതിൽ -128 മുതൽ 127 വരെയുള്ള സംഖ്യകളെ സംഭരിയ്ക്കാം. രണ്ടാമത്തേതിൽ 0 മുതൽ 255 വരെയുള്ള സംഖ്യകളെ സംഭരിയ്ക്കാം.


</doc>
<doc id="135373" url="https://ml.wikipedia.org/wiki?curid=135373" title="ബിറ്റ്">
ബിറ്റ്

ഒരു ബിറ്റ് ()‌ (ബൈനറി ഡിജിറ്റ് എന്നതിന്റെ ചുരുക്കരൂപം) എന്നാൽ വാർത്താവിനിമയത്തിലെയും() കമ്പ്യൂട്ടിങ്ങിലെയും വിവരത്തിന്റെ () അവസ്ഥ അളക്കാനുള്ള അടിസ്ഥാന ഏകകമാണ് (). ഒരു ബിറ്റിനു രണ്ടു വ്യത്യസ്ത സ്ഥിതികൾ ശേഖരിച്ചുവയ്‌ക്കുവാൻ കഴിയും: ഓൺ അവസ്ഥയും ഓഫ് അവസ്ഥയും. ഒരു വിളക്കിനു രണ്ടു അവസ്ഥകൾ ഉള്ളതുപോലെ : തെളിഞ്ഞ അവസ്ഥയും അണഞ്ഞ അവസ്ഥയും. ഈ അവസ്ഥകളെ പൊതുവെ 1, 0 എന്നീ രണ്ടു അക്കങ്ങൾ വെച്ച് സൂചിപ്പിയ്ക്കാറുണ്ട്.

ഒരു ബിറ്റിന്റെ രണ്ടു മൂല്യങ്ങളെ ബൂളിയൻ മൂല്യങ്ങൾ () ആയോ (True/False) അങ്കഗണിതചിഹ്നങ്ങൾ ആയോ (+/-) അതുമല്ലെങ്കിൽ 1/0 മൂല്യങ്ങൾ ആയോ പരിഗണിയ്ക്കാം. എന്നാൽ ഒരു ബിറ്റിന്റെ അടിസ്ഥാന സർക്യൂട്ടിന്റെ വൈദ്യത അവസ്ഥയുമായി ഈ മൂല്യങ്ങളെ നേരിട്ടു ബന്ധപ്പെടുത്താൻ സാധിയ്ക്കില്ല. ഈ സർക്യൂട്ടിലെ ഉയർന്ന വോൾടേജ് 1 ആകാം അല്ലെങ്കിൽ 0 ആകാം. 

വിവര സിദ്ധാന്തപ്രകാരം () ബിറ്റിന് വേറെ ഒരു അർഥം ആണുള്ളത്. ഇവിടെ രണ്ടു മൂല്യങ്ങൾ സ്വീകരിയ്ക്കാൻ തുല്യ സാധ്യത ഉള്ള ഒരു ദ്വയാങ്ക ആകസ്മികചരത്തിന്റെ () വിവര എൻട്രോപ്പി () ആണ് ഒരു ബിറ്റ് എന്നറിയപ്പെടുന്നത്. മറ്റൊരു തരത്തിൽ പറഞ്ഞാൽ അത്തരം ഒരു ചരത്തിന്റെ മൂല്യം വെളിവാകുമ്പോൾ ഉണ്ടാകുന്ന വിവരസമ്പാദ്യം () ആണ് ഒരു ബിറ്റ്.

ക്വാണ്ടം കംപ്യൂട്ടിങ്ങിൽ ബിറ്റിന് കുറച്ചുകൂടി വ്യത്യസ്തമായ ഒരു അർഥം ആണുള്ളത്. ഇവിടെ ഇത് ക്വാണ്ടം ബിറ്റ് അഥവാ ക്യൂബിറ്റ് എന്നറിയപ്പെടുന്നു. ഇത് രണ്ടു വ്യത്യസ്ത ക്വാണ്ടം അവസ്ഥകളുടെ () ഒരു വിശിഷ്ടസ്ഥിതി (സൂപ്പർ പൊസിഷൻ, super position) ആണ്.

ബാസിൽ ബൗച്ചൻ'ഉം ഷോൺ ബാപ്റ്റിസ്റ്റ് ഫാൽകനും 1732ൽ കണ്ടുപിടിച്ച തറിയുടെ നിയന്ത്രണവിദ്യയ്ക്ക് വിഭിന്നമായ മൂല്യങ്ങളുടെ എൻകോഡിങ് എന്ന ആശയം ഉപയോഗിച്ചിരുന്നു. ഇതേ ആശയം പിന്നീട് 1840'ൽ ജോസഫ് മേരി ജാക്‌വാർഡും തുടർന്ന് സെമെൻ കുർസാക്കോവ്, ചാൾസ് ബബേജ്, ഹെർമൻ ഹോളെരിത് എന്നിവരും വികസിപ്പിച്ചു. IBM തുടങ്ങിയ ആദ്യകാല കമ്പ്യൂട്ടർ നിർമാതാക്കളും ഇതേ ആശയം തുടർന്ന് ഉപയോഗിച്ച് പോന്നു. ഇതിനോട് ബന്ധപ്പെട്ട മറ്റൊരു ആശയമായിരുന്നു പേപ്പർ ടേപ്പിൽ ഡാറ്റ എൻകോഡ് ചെയ്യാൻ ഉപയോഗിച്ചിരുന്നത്. ഇവിടെയും തുളകളുടെ ഒരു നിര വഴിയാണ് വിവരം എൻകോഡ് ചെയ്യപ്പെട്ടിരുന്നത്. തുള ഉള്ളതും തുള ഇല്ലാത്തതും എന്ന രണ്ടു അവസ്ഥ വഴിയാണ് ബിറ്റ് ഇവിടെ എൻകോഡ് ചെയ്യപ്പെട്ടിരുന്നത്.

ക്ലൗഡെ ഷാനോൻ 1948'ൽ തന്റെ പ്രശസ്തമായ "A Mathematical Theory of Communication" എന്ന പ്രബന്ധത്തിലൂടെ ആണ് ബിറ്റ് എന്ന വാക്ക് ആദ്യമായി നിർദ്ദേശിച്ചത്.

ഒരു ബിറ്റ് ഒരു ഇലക്ട്രോണിക് സർക്യൂട്ട് വഴിയോ അതല്ലെങ്കിൽ രണ്ടവസ്ഥകൾ ഉള്ള ഏതൊരു ഭൗതിക ഉപകരണം വഴിയോ ഉണ്ടാക്കിയെടുക്കാവുന്നതാണ്. ഇത് ഒരു ഫ്ളിപ് ഫ്ലോപ്പിന്റെ രണ്ടവസ്ഥകളോ ഒരു ഇലെക്ട്രിക്കൽ സ്വിച്ചിന്റെ രണ്ടവസ്ഥകളോ ഏതെങ്കിലും സർക്യൂട്ടിന്റെ രണ്ടു വ്യത്യസ്ത കറന്റ്/വോൾടേജ് മൂല്യങ്ങളോ പ്രകാശത്തിന്റെ രണ്ടു വ്യത്യസ്ത തീവ്രതകളോ വിപരീതദിശകളിലുള്ള രണ്ടു കാന്തിക ധ്രുവങ്ങളുടെ ദിശകളോ ആകാം. ആധുനിക കമ്പ്യൂട്ടിങ് ഉപകരണങ്ങളിൽ ഇത് ഒരു ഫ്ളിപ് ഫ്ലോപ്പിന്റെ രണ്ടു വ്യത്യസ്ത വൈദ്യത നിലകൾ ആയാണ് ഉണ്ടാക്കിയെടുത്തിരിയ്ക്കുന്നത്.

അനുക്രമപ്രസരണത്തിൽ () എപ്പോഴും ഒരു ബിറ്റ് അയച്ചതിനുശേഷം മാത്രമാണ് അടുത്ത ബിറ്റ് അയയ്ക്കാൻ സാധിയ്ക്കുക. എന്നാൽ സമാന്തരപ്രസരണത്തിൽ () ഒരേ സമയം ഒന്നിലധികം ബിറ്റുകൾ പ്രസരണം ചെയ്യാൻ സാധിയ്ക്കും. ഓരോരോ ബിറ്റിനെ പ്രത്യേകമായി എടുത്തു കൈകാര്യം ചെയ്യുന്നതിനെ എന്ന് പറയുന്നു.

ജാക്‌വാർഡിന്റെ തറികളിൽ (Jacquard loom) ഒരു യാന്ത്രിക lever ആയാണ് ബിറ്റ് എൻകോഡ് ചെയ്യപ്പെട്ടിരുന്നത്. ചാൾസ് ബബേജിന്റെ അനാലിറ്റിക് മെഷീനിൽ കടലാസിലെ തുളകളുടെ അഭാവവും സാന്നിധ്യവും വഴിയാണ് എൻകോഡിങ് നടന്നത്. ഡിസ്ക്രീറ്റ് ലോജിക്കിനെ അധിഷ്ഠിതമായി പ്രവർത്തിച്ചിരുന്ന ആദ്യകാല ഇലെക്ട്രിക്കൽ ഉപകരണങ്ങളിൽ ഇലെക്ട്രിക്കൽ റിലേകൾ വഴിയാണ് ബിറ്റ് വിവരങ്ങൾ എൻകോഡ് ചെയ്യപ്പെട്ടിരുന്നത്. പിന്നീട് ഇവ vaccum tube'കളിലേയ്‌ക്ക്‌ വഴിമാറി.
1950കളിലും 60കളിലും കാന്തിക ടേപ്പുകളിൽ ആണ് ബിറ്റുകൾ എൻകോഡ് ചെയ്യപ്പെട്ടിരുന്നത്. dynamic random-access memory പോലുള്ള ആധുനിക അർധചാലകമെമ്മറികളിൽ ഒരു കപ്പാസിറ്ററിൽ സംഭരിച്ചിട്ടുള്ള വൈദ്യുത ചാർജിന്റെ രണ്ടു വ്യത്യസ്ത മൂല്യങ്ങൾ വഴിയാണ് ബിറ്റ് എൻകോഡ് ചെയ്യപ്പെട്ടിരിയ്ക്കുന്നത്. (ഒപ്റ്റിക്കൽ ഡിസ്‌ക്കുകളിൽ) ഇത് അതിസൂക്ഷ്മമായ കുഴികളുടെ അഭാവവും സാന്നിധ്യവും വഴി സാധിച്ചിരിയ്ക്കുന്നു.

SI യൂണിറ്റുകളിൽ ബിറ്റ് ഉൾപ്പെട്ടിട്ടില്ല. എന്നാൽ ഇന്റർനാഷണൽ ഇലക്ട്രോടെക്‌നിക് കമ്മീഷൻ പുറത്തുവിട്ടിട്ടുള്ള IEC 60027 സ്റ്റാൻഡേർഡിൽ ബൈനറി ഡിജിറ്റിനുള്ള പ്രതീകം "bit" ആയിരിയ്ക്കണം എന്നു നിഷ്കർഷിച്ചിട്ടുണ്ട്. ഇതിന്റെ ഗുണിതങ്ങളിലും "bit" ഉൾക്കൊള്ളണം എന്നും നിഷ്കർഷിച്ചിട്ടുണ്ട്. ഉദാ : 1000 ബിറ്റുകൾക്ക് "k bit" എന്നതാണ് പ്രതീകം. എന്നാൽ "b" എന്ന അക്ഷരവും ബൈനറി ഡിജിറ്റിനു വേണ്ടി ഉപയോഗിയ്ക്കാം എന്ന് IEEE 1541 Standard (2002) സ്റ്റാൻഡേർഡ് പറയുന്നു.




</doc>
<doc id="135382" url="https://ml.wikipedia.org/wiki?curid=135382" title="എഡ്വേർഡ് ബർണറ്റ് ടയ്ലർ">
എഡ്വേർഡ് ബർണറ്റ് ടയ്ലർ

ബ്രിട്ടിഷ് നരവംശശാസ്ത്രജ്ഞൻ ആയിരുന്നു ടയ്ലർ, എഡ്വേർഡ് ബർണറ്റ്. സാംസ്കാരിക നരവംശശാസ്ത്രശാഖയുടെ സ്ഥാപകരിലൊരാളായി കണക്കാക്കപ്പെടുന്നു. 1832 ഒക്ടോബർ 2-ന് ലണ്ടനിൽ ജനിച്ചു. സ്വന്തം കുടുംബവ്യവസായത്തിൽ ശ്രദ്ധിച്ചിരുന്ന ടയ്ലർ ക്ഷയരോഗചികിത്സയ്ക്കായി 1855-ൽ അമേരിക്കയിലേക്കു പോയി. തൊട്ടടുത്ത വർഷം ക്യൂബയിലെത്തിച്ചേർന്ന ടയ്ലർ, പുരാവസ്തുഗവേഷകനായ ഹെന്റി ക്രിസ്റ്റിയുമായി ചേർന്ന് മെക്സിക്കൻ താഴ്വരയിലെ പുരാതന ടോൾടക്ക് (Toltec) സംസ്കാരത്തെക്കുറിച്ചുള്ള പഠനഗവേഷണങ്ങളിൽ ഏർപ്പെട്ടു.

ആറുമാസക്കാലം നീണ്ടുനിന്ന ഗവേഷണപ്രവർത്തനങ്ങൾ നരവംശശാസ്ത്രത്തിൽ പ്രായോഗിക വൈദഗ്ദ്ധ്യം ആർജിക്കുന്നതിൽ ടയ്ലറെ വളരെയേറെ സഹായിച്ചിട്ടുണ്ട്. പ്രാചീന ടോൾടക്ക് സാംസ്കാരികാവശിഷ്ടങ്ങളുടെ കണ്ടെത്തൽ ഇദ്ദേഹത്തിന്റെ ധൈഷണിക ജീവിതത്തിൽ ഒരു വഴിത്തിരിവായി മാറി.

ഇംഗ്ലണ്ടിൽ തിരിച്ചെത്തിയ ടയ്ലർ 1861-ൽ മെക്സിക്കൻ ഗവേഷണഫലങ്ങൾ പ്രതിപാദിക്കുന്ന "അനഹ്വോക് ഓർ മെക്സിക്കോ ആൻഡ് മെക്സിക്കൻസ്, ഏൻഷ്യന്റ് ആൻഡ് മോഡേൺ" എന്ന കൃതി പ്രസിദ്ധീകരിച്ചു. മനുഷ്യവംശത്തിന്റെ ആദിമചരിത്രത്തെയും സാംസ്കാരിക വികാസത്തെയും സംബന്ധിച്ച ഗവേഷണഗ്രന്ഥമായ "റിസർച്ചസ് ഇന്റു ദി ഏർലി ഹിസ്റ്ററി ഒഫ് മാൻകൈൻഡ് ആൻഡ് ഡെവലപ്പ്മെന്റ്(1865)" നരവംശശാസ്ത്രമേഖലയിൽ ടയ്ലർക്കുള്ള പ്രാവീണ്യത്തിനു തെളിവാണ്. എന്നാൽ, 1871-ൽ പ്രസിദ്ധീകരിച്ച "പ്രിമിറ്റീവ് കൾച്ചർ" എന്ന കൃതിയാണ് ടയ്ലറെ പ്രശസ്തിയിലേക്കുയർത്തിയത്. പ്രാകൃതാവസ്ഥയിൽ നിന്നും ക്രമാനുഗതവികാസത്തിലൂടെ പരിഷ്കൃത മനുഷ്യനിലേക്കുള്ള സുദീർഘമായ പരിവർത്തനപ്രക്രിയയെ കുറിച്ചാണ് ഈ കൃതി ചർച്ചചെയ്യുന്നത്. സാംസ്കാരിക നരവംശശാസ്ത്രത്തിലെ ഒരു ക്ലാസിക്ക് ആയി വിശേഷിപ്പിക്കപ്പെടുന്ന ഈ കൃതിയാണ്, സംസ്കാരം എന്ന സംജ്ഞയുടെ നരവംശശാസ്ത്രപരമായ വിവക്ഷകളെക്കുറിച്ച് ആദ്യമായി സിദ്ധാന്തിച്ചത്. അറിവ്, വിശ്വാസം, കല, നിയമം, ധാർമികതത്ത്വങ്ങൾ, ആചാരാനുഷ്ഠാനങ്ങൾ, ആർജിതകഴിവുകൾ, ശീലങ്ങൾ തുടങ്ങിയവയടങ്ങുന്ന ഒരു സമഗ്രതയാണ് സംസ്കാരമെന്ന് ടയ്ലർ നിർവചിച്ചു. സംസ്കാരത്തിന്റെ ഘടനയേയും പരിവർത്തനക്ഷമതയേയും കുറിച്ച് സൂക്ഷ്മമായി പഠിച്ച ടയ്ലർ, സുദീർഘമായ ചരിത്രപ്രക്രിയകളുടെ നിർണായകപ്രാധാന്യം സമർഥിച്ചു. പാരിസ്ഥിതികഘടകങ്ങൾ, കുടിയേറ്റം എന്നിവയും സംസ്കാരവികാസത്തെ സ്വാധീനിക്കുന്ന ഘടകങ്ങളാണെന്ന് ടയ്ലർ വാദിച്ചു.

മനുഷ്യവംശത്തെ ഒരു ഒറ്റ ഏകകമായി എടുത്തുകൊണ്ട് സംസ്കാരത്തിന്റെ സാർവത്രികവശങ്ങളെക്കുറിച്ച് സിദ്ധാന്തിക്കുന്ന ടയ്ലർ, പരിണാമവാദപരമായ രീതിശാസ്ത്രമാണ് അവലംബിച്ചത്. അതിനാൽ, ഭിന്നസമൂഹങ്ങളുടെ സംസ്കാരങ്ങൾക്കുള്ള മൗലികമായ വ്യത്യാസങ്ങൾ ടയ്ലർ പൂർണമായി അവഗണിക്കുന്നുവെന്ന് വിമർശനമുണ്ട്. ടയ്ലറുടെ അവസാന ഗവേഷണകൃതിയായ "ആന്ത്രോപ്പോളജി, ആൻ ഇൻട്രൊഡക്ഷൻ റ്റു ദ് സ്റ്റഡി ഒഫ് മാൻ ആൻഡ് സിവിലിസേഷൻ" 1881-ലാണ് പ്രസിദ്ധീകരിച്ചത്. 19-ം ശതകത്തിന്റെ അവസാനം വരെയുള്ള നരവംശശാസ്ത്രചരിത്രത്തെക്കുറിച്ച് ഈ കൃതി ചർച്ചചെയ്യുന്നു.

1871-ൽ ലണ്ടനിലെ റോയൽ സൊസൈറ്റിയുടെ ഫെലോഷിപ്പ് ലഭിച്ച ടയ്ലറെ 1875-ൽ ഓക്സ്ഫഡ് യൂണിവേഴ്സിറ്റി ഡോക്ടറേറ്റ് നൽകി ആദരിച്ചു. 1888-ൽ അബർഡീൻ യൂണിവേഴ്സി റ്റിയിലെ ആദ്യത്തെ ഗിഫോർഡ് ലക്ചററായി നിയമിതനായി. 1883-ൽ ഓക്സ്ഫഡ് യൂണിവേഴ്സിറ്റി മ്യൂസിയം ക്യൂറേറ്ററായി പ്രവർത്തിച്ചിരുന്ന ടയ്ലർ 1884-ൽ റീഡറും 1896-ൽ നരവംശശാസ്ത്രവിഭാഗത്തിലെ ആദ്യത്തെ പ്രൊഫസറുമായി. റോയൽ സൊസൈറ്റി അംഗമായ ഇദ്ദേഹത്തെ ബ്രിട്ടിഷ് സർക്കാർ സർ പദവി നൽകി ആദരിക്കുകയുണ്ടായി. 1917 ജനുവരി 2-ന് വെല്ലിങ്ടൺ സോമർസെറ്റിൽ നിര്യാതനായി.



</doc>
<doc id="135384" url="https://ml.wikipedia.org/wiki?curid=135384" title="ഘൽജി">
ഘൽജി

അഫ്ഗാനിസ്താനിലേയും പാകിസ്താനിലേയും പ്രധാനപ്പെട്ട ജനവിഭാഗമായ പഷ്തൂണുകളിലെ ഒരു ഉപവിഭാഗമാണ് ഘൽജികൾ. ഗിൽസായ് (), ഘിൽജി, ഗർസായ് തുടങ്ങിയ പേരുകളിലും അറിയപ്പെടുന്നു. ജനസംഖ്യാടിസ്ഥാനത്തിൽ ദുറാനികൾക്കു പിന്നിൽ പഷ്തൂണുകളിലെ രണ്ടാമത്തെ വിഭാഗമാണിവർ.

കന്ദഹാറിനും കാബൂളിനും ഇടയിലുള്ള തെക്കുകിഴക്കൻ അഫ്ഗാനിസ്താൻ പ്രദേശത്താണ് ഇവർ പ്രധാനമായും അധിവസിക്കുന്നത്. ഇതിനു പുറമേ, സുലൈമാൻ മലകളിലൂടെ, പാകിസ്താനിലേക്കും ഇവരുടെ ആവാസമേഖല നീണ്ടൂകിടക്കുന്നു. 

ഇവർ യഥാർത്ഥത്തിൽ അഫ്ഗാനികൾ അല്ലെന്നും തുർക്കിക് പാരമ്പര്യമുള്ളവരാണെന്നും കരുതുന്നു എങ്കിലും പഷ്തൂണുകളുടെ ഭാഷയായ പഷ്തുവും മറ്റു സ്വഭാവസവിശേഷതകളും സ്വീകരിച്ച് പഷ്തൂണുകളിലലിഞ്ഞു ചേർന്നവരാണ് എന്നു കരുതപ്പെടുന്നു.
പൊതുവേ നാടോടികളായിരുന്ന അഫ്ഗാനിസ്താനിലെ പഷ്തൂണുകൾക്കിടയിൽ ശക്തമായ ഒരു സാമ്രാജ്യം ആദ്യമായി കെട്ടിപ്പടുക്കാനായത് ഘൽജികൾക്കാണ്. 

1627-ൽ സഫവി സാമ്രാജ്യത്തിലെ ഷാ അബ്ബാസ് കന്ദഹാർ പിടിച്ചടക്കിയതിനെത്തുടർന്ന്, സഫവികളുടെ ആശിർവാദത്തോടെ അബ്ദാലി (ദുറാനി) പഷ്തൂണുകൾ വൻ‌തോതിൽ ഹെറാത്തിലേക്ക് മാറിത്താമസിച്ചു. ഹെറാത്തിൽ സഫവികളുടെ ആധിപത്യം ഉറപ്പിക്കുന്നതിനായിരുന്നു ഈ നടപടി.. അബ്ദാലികളെ പെരുമാറ്റദൂഷ്യം നിമിത്തം ഹെറാത്തിലേക്ക് നാടുകടത്തുകയായിരുന്നു എന്നും പറയപ്പെടുന്നു.

അബ്ദാലികളുടെ തിരോധാനം മൂലം കന്ദഹാറിൽ ഘിൽജികളുടെ ശക്തിയും സ്വാധീനവും വർദ്ധിച്ചു. നൂറ്റാണ്ടിന്റെ അവസാനമായപ്പോഴേക്കും, ഇവർ, അക്കാലത്തെ കാബൂളിലെ മുഗൾ ഭരണാധികാരിയും രാജകുമാരനുമായിരുന്ന ഷാ ആലവുമായി (പിൽക്കാലത്ത് ബഹദൂർ ഷാ എന്നറിയപ്പെട്ടു) രഹസ്യസഖ്യത്തിലേർപ്പെട്ടു. 1709-ൽ ഇവർ കലാപമുയർത്തി സഫവികളിൽ നിന്നും കന്ദഹാർ പിടിച്ചെടുത്ത് സ്വയംഭരണം പ്രഖ്യാപിച്ചു. മിർ വായ്സ് ഹോതകിന്റെ നേതൃത്വത്തിലായിരുന്നു ഘൽജികളുടെ ഈ മുന്നേറ്റം. അതുകൊണ്ട് അവരുടെ സാമ്രാജ്യം ഹോതകി സാമ്രാജ്യമെന്നറിയപ്പെടുന്നു. ഹോതകി സാമ്രാജ്യത്തിന് തെക്കൻ അഫ്ഗാനിസ്താനു പുറമേ കുറച്ചുകാലത്തേക്ക് പേർഷ്യയിലും ആധിപത്യം സ്ഥാപിക്കാനായി. എങ്കിലും അധികകാലം ഈ സാമ്രാജ്യത്തിന് പിടിച്ചുനിൽക്കാനായില്ല. പേർഷ്യൻ സാമ്രാട്ടായിരുന്ന നാദിർ ഷാ, 1729-ൽ പേർഷ്യയിലേയും, 1738-ൽ കന്ദഹാറിലേയും ഘൽജി ഭരണത്തിന് അന്ത്യം വരുത്തി. 

പതിനെട്ടാം നൂറ്റാണ്ടിന്റെ പകുതിയിൽ അഹ്മദ് ഷാ അബ്ദാലിയുടെ നേതൃത്വത്തിൽ ദുറാനി പഷ്തൂണുകൾ‌ അഫ്ഗാനിസ്താന്റെ മുഴുവൻ അധികാരവും കൈക്കലാക്കി. അന്നുമുതൽ ഘിൽജികൾക്ക് അഫ്ഗാനിസ്താനിലെ രാഷ്ട്രീയകാര്യങ്ങളിൽ നിർണായകസ്വാധീനം ചെലുത്താൻ സാധിച്ചിട്ടില്ല. എങ്കിലും ഭരണാധിപർക്ക് ഇവർ എന്നും പ്രശ്നങ്ങൾ സൃഷ്ടിച്ചിരുന്നു. അതുപോലെ ഇവർക്കുനേരെയുണ്ടായ എല്ല നിയന്ത്രണശ്രമങ്ങളേയും ഇവർ ചെറുത്തു.

പല ഗ്രന്ഥങ്ങളിലും ഇവർക്ക് പഷ്തൂൺ പാരമ്പര്യം (ഇന്തോ-ഇറാനിയൻ ആര്യൻ) കൽപ്പിച്ചുകൊടുക്കുന്നുണ്ടെങ്കിലും ഇവർ തുർക്കിക് വംശക്കാരാണെന്നാണ് പഠനങ്ങളിൽ വ്യക്തമാകുന്നത്. തുർക്കികളുടെ ഖലാജ് അഥവാ ക്വാർലൂക്/ഖല്ലാക് വംശപാരമ്പര്യമുള്ളവരാണ് ഇവർ. ടിയാൻ ഷാൻ മലകൾക്ക് വടക്കുള്ള ഇസിക് കൂൻ തടാകത്തിൽ നിന്ന് ഇവർ തെക്കും പടിഞ്ഞാറൂം ദിശയിൽ നീങ്ങുകയും എട്ടാം നൂറ്റാണ്ടിൽ ഗോറിൽ അഭയം നേടുകയും, അവിടെ നിന്ന് കാലക്രമേണ, ഗസ്നിക്കും കന്ദഹാറിനുമിടക്കുള്ള പ്രദേശത്ത് വാസമാരംഭിച്ചെന്നും കരുതുന്നു.

എന്നാൽ തബാഖത് ഇ-നാസിരി എന്ന ഗ്രന്ഥത്തെ ആസ്പദമാക്കി, ഘിൽജികൾ പഷ്തൂണുകളാണെന്ന് വാദിക്കുന്നവരുമുണ്ട്.

പത്താം നൂറ്റാണ്ടിലെ അറബി ഭൂമിശാസ്ത്രജ്ഞരുടെ അഭിപ്രായപ്രകാരവും, ഘൽജികൾ, ഖലാജ് തുർക്കിക് വംശജരാണ്. ഹിന്ദിനും ഗോറിന് പുറകിലുള്ള സിജിസ്താനിലും ഇടയിൽ വസിക്കുന്ന ഖലാജ് തുർക്കികൾക്ക് കന്നുകാലിവളർത്തലായിരുന്നു പ്രധാന തൊഴിൽ എന്നാണ് 930-ൽ ഇസ്താഖ്രി എന്ന അറബ് ഭൂവൈജ്ഞാനികൻ വിവരിക്കുന്നത്. ഗസ്നി, കാബൂൾ, ഇസ്താക്, സകവന്ദ് എന്നിവിടങ്ങളിൽ വസിച്ചിരുന്ന ഇവരുടെ കൈവശം ധാരാളം ചെമ്മരിയാടുകളുണ്ടായിരുന്നെ ഹുദൂദ് അൽ ആലത്തിൽ പറയുന്നു. ബൽഖ്, തുർക്കാനിസ്താൻ, ബുസ്ത്, ഗുസ്ഗനാൻ, തുടങ്ങിയ പ്രദേശങ്ങളിലെല്ലാം ഖലാജ് തുർക്കികൾ ധാരാളമായി പാർത്തിരുന്നു എന്നും അതിൽ പറയുന്നു.
1200-നോടടുപ്പിച്ച് രചിക്കപ്പെട്ട മുഹമ്മദ് ബിൻ നജീബ് ബക്രാന്റെ ജഹാൻ നാമ എന്ന ഗ്രന്ഥത്തിൽ ഖലാഖ് ഘട്ടത്തിൽ നിന്നും സബൂളിസ്താനിലേക്ക് കുടിയേറിയവരാണ് ഖലാജ് തുർക്കികൾ എന്നുപറയുന്നു.

ഖലാഖ് തുർക്കികളുടെ സംഘത്തിൽ നിന്ന് ഏഴോ എട്ടോ നൂറ്റാണ്ടിൽ വേർപെട്ടുവന്ന ഖലാജ് തുർക്കികൾ, തെക്കുഭാഗത്തേക്ക്ക് നീങ്ങുകയും അമു ദര്യ കടന്ന്, പത്താം നൂറ്റാണ്ടിന്റെ മദ്ധ്യത്തോടെ ഗോറിന് ചുറ്റുമായി ഗസ്നിയിലും കാബൂളിലും വടക്ക് ബൽഖിലും തുഖാറീസ്താനിലുമായി അഫ്ഗാനിസ്താനിൽ ഇവരുടെ സാന്നിധ്യം വ്യാപകമാക്കി. അഫ്ഗാനിസ്താന്റെ വടക്കും പടിഞ്ഞാറുമുള്ള മേച്ചിൽപ്പുറങ്ങൾക്കായും അറബ് അധിനിവേശത്തേയും തുടർന്ന് ഇക്കാലത്ത് ഇവർ തെക്കോട്ട് നീങ്ങി. ഇവരിൽ ഒരു കൂട്ടർ ഗോറിൽ അഭയം പ്രാപിച്ചു. മറ്റുചിലർ ഗസ്നിയുടെ പരിസരത്ത് വാസമുറപ്പിച്ചു. മറ്റുചിലരാകട്ടെ ഇന്ത്യയിലേക്ക് കടക്കുകയും ചെയ്തു. ഇന്ത്യയിലേക്ക് കടന്ന ഘിൽജികൾ, 1288-ൽ ദില്ലിയിൽ ഘിൽജി രാജവംശം സ്ഥാപിച്ചു. അഫ്ഗാനിസ്താനിൽ വാസമുറപ്പിച്ചവരാണ് ആധുനിക ഘിൽജികളൂടെ മുൻഗാമികൾ.

ഘൽജികളുടെ ഐതിഹ്യപരമായ വിശ്വാസമനുസരിച്ച് ഇവർ ഒരു പഷ്തൂൺ സ്ത്രീക്ക് മറ്റേതോ വംശത്തിലുള്ള പുരുഷനിൽ ജനിച്ച പരമ്പരയാണ് എന്നാണ്. ഇതും ഘൽജികളും ഖലാജ് തുർക്കികളും തമ്മിലുള്ള ബന്ധത്തെ കൂടുതൽ സാധൂകരിക്കുന്നു.


</doc>
<doc id="135387" url="https://ml.wikipedia.org/wiki?curid=135387" title="താരൻ">
താരൻ

തലയോട്ടിയിലെ തൊലി വരണ്ട് കോശങ്ങൾ ഉതിർന്നു പോകുന്ന അവസ്ഥ. ത്വക്കിൽ സ്ഥിതിചെയ്യുന്ന സെബേഷ്യസ് ഗ്രന്ഥികൾ അധികമായ തോതിൽ സേബം ഉത്പാദിപ്പിക്കുന്നതുമൂലം താരൻ ഉണ്ടാകുന്നു. ഈ അവസ്ഥയ്ക്ക് സെബോറിയ എന്നുപറയുന്നു. കൺ പോളകളിലെ കോശങ്ങൾ അടരുക, പോളകൾ ചുവക്കുക തുടങ്ങിയ ലക്ഷണങ്ങളും ഇതോടൊപ്പം ഉണ്ടാകുന്നു. ചിലതരം എണ്ണകളുടേയും സ്പ്രേകളുടേയും നിരന്തരമായ ഉപയോഗം താരനു കാരണമാകാറുണ്ട്.

= താരൻ പ്രത്യക്ഷപ്പെടാനുള്ള പ്രധാന മൂന്ന്  കാരണങ്ങൾ =


കഫ-വാത പ്രധാനമായ ദോഷ കോപം നിമിത്തമാണ് ദാരുണകം (താരൻ) ഉണ്ടാകുന്നതെന്നാണ് ആയുർവേദത്തിൽ പറയുന്നത്. ശിരസ്സിൽ ചൊറിച്ചിൽ, കഠിനമായ മുടികൊഴിച്ചിൽ, വെളുത്ത പൊടി ശിരസ്സിൽ നിന്നും ഇളകുക, തരിപ്പ്, തലയോട്ടിയിലെ തൊലിയിൽ ചെറിയ വിള്ളലുകൾ തുടങ്ങിയ ലക്ഷണങ്ങളാണ് താരന്റേത്. നെറ്റിയിലെ സിര വേധിച്ചു രക്തമോക്ഷം ചെയ്യുന്നത് താരന് പരിഹാരമായി നിർദ്ദേശിക്കുന്നുണ്ട്. നിർദിഷ്ടങ്ങളായ അഭ്യംഗ സ്നാന-നസ്യ-ശിരോവസ്ത്യാദികൾ ശീലിക്കുന്നതും ഫലപ്രദമാണ്. തല മുണ്ഡനം ചെയ്ത ശേഷം ചികിത്സ ചെയ്യുന്നതാണ് കൂടുതൽ ഫലപ്രദം. താരന്റെ ചികിത്സയ്ക്ക് അനേകം ലേപനങ്ങളും തൈലങ്ങളും ആയുർവേദത്തിൽ നിർദ്ദേശിക്കപ്പെട്ടിട്ടുണ്ട്. 
സാലിസിലിക് അമ്ലമോ സെലിനിയം സൾഫൈഡോ കലർന്ന ഷാംപൂ ഉപയോഗിച്ച് ആഴ്ചയിൽ രണ്ടോ മൂന്നോ തവണ കഴുകിയാൽ ശമനം ഉണ്ടാകും. കോർട്ടികോസ്റ്റിറോയിഡ് ചേർന്ന ഔഷധം രാത്രിയിൽ തലയിൽ പുരട്ടാൻ നിർദ്ദേശിക്കാറുണ്ട്.ആന്റി ഓക്സിഡന്റ്സ് അടങ്ങിയ ഗുളികകൾ തലയിലെ  താരൻ ഉള്ള ഭാഗത്തു പുരട്ടുന്നതും ഒരു പ്രതിവിധിയായി നിർദ്ദേശിക്കാറുണ്ട്. 


</doc>
<doc id="135388" url="https://ml.wikipedia.org/wiki?curid=135388" title="മധു മുട്ടം">
മധു മുട്ടം

മലയാളചലച്ചിത്രരംഗത്ത് പ്രവർത്തിക്കുന്ന ഒരു തിരക്കഥാകൃത്താണ് മധു മുട്ടം.

ആലപ്പുഴ ജില്ലയിലെ ഹരിപ്പാടിനടുത്ത മുട്ടം എന്ന ഗ്രാമത്തിലെ ആലുമൂട്ട് തറവാട്ടിൽ ജനിച്ച മധു നാടകമെഴുതിയും അഭിനയിച്ചും ആണ് കലാരംഗത്തേക്ക് ചുവടുവെച്ചത്. ഏവൂർ പ്രൈമറിസ്കൂൾ, കായംകുളം ഗവ:ഹൈസ്കൂൾ എന്നിവിടങ്ങളിൽ പഠിച്ച മധു നങ്ങ്യാർകുളങ്ങര ടി കെ എം കോളേജിൽ നിന്ന് ധനതത്ത്വശാസ്ത്ര ബിരുദം നേടി. പിന്നീട് അദ്ധ്യാപകനായി ജോലിചെയ്തു. അദ്ധ്യാപകനായിരിക്കുമ്പോൾ കുങ്കുമം വാരികയിലെഴുതിയ സർപ്പം തുള്ളൽ എന്ന കഥ സംവിധായകൻ ഫാസിൽ കാണാനിടവന്നു. ആ കഥയെ അടിസ്ഥാനപ്പെടുത്തി ഫാസിൽ സംവിധാനം നിർവഹിച്ചതാണ് എന്നെന്നും കണ്ണേട്ടന്റെ എന്ന ചിത്രം. പിന്നീട് കമൽ സംവിധാനം ചെയ്ത കാക്കോത്തിക്കാവിലെ അപ്പൂപ്പൻ താടികൾ എന്ന ചിത്രത്തിന്റെ കഥയെഴുതി. മധുവിന്റെ തറവാട്ടിൽ പുരാതനകാലത്ത് നടന്നതെന്ന് തന്റെ അമ്മ പറഞ്ഞറിഞ്ഞ കഥയെ അടിസ്ഥാനപ്പെടുത്തി മധു തന്നെ കഥയും തിരക്കഥയും എഴുതി ഫാസിൽ സംവിധാനം നിർവഹിച്ച ഹിറ്റു ചിത്രമായിരുന്നു മണിച്ചിത്രത്താഴ്. മണിച്ചിത്രത്താഴിലെ "വരുവാനില്ലാരുമിങ്ങ് ഒരുനാളും ഈ വഴി അറിയാമതെന്നാലുമെന്നും' എന്ന ഗാനം മധു മുൻപ് മലയാള നാട് എന്ന വാരികയിൽ കവിതയായി പ്രസിദ്ധീകരിച്ചതായിരുന്നു. മണിച്ചിത്രത്താഴിനു ശേഷം ഭരതൻ ഇഫക്റ്റ്, കാണാക്കൊമ്പത്ത് എന്നീ ചിത്രങ്ങളുടെ കഥയും തിരക്കഥയും നിർവഹിച്ചു. മണിച്ചിത്രത്താഴ് എന്ന ചിത്രത്തിന്റെ റീമേക്കായ ഭൂൽബുലയ്യയുടെ കഥയും മധുമുട്ടം തന്നെയാണ് എഴുതിയത്. സിനിമയുടെ പ്രലോഭനങ്ങളിൽ നിന്നും കുറച്ചു അകലം പാലിക്കാൻ മധു മുട്ടം എന്നും ശ്രദ്ധിച്ചിരുന്നു

അച്ഛൻ കുഞ്ഞുപ്പണിക്കർ. സഹോദരങ്ങളില്ല. അവിവാഹിതനാണ്.


</doc>
<doc id="135401" url="https://ml.wikipedia.org/wiki?curid=135401" title="അമരാവതി സമരം">
അമരാവതി സമരം

ഇന്നത്തെ ഇടുക്കി ജില്ലയിലെ അമരാവതിയിൽ 1961 ൽ കുടിയിറക്കുമായി ബന്ധപ്പെട്ടുണ്ടായ കർഷക പ്രക്ഷോഭമാണ്
ഐക്യകേരളചരിത്രത്തിൽ ശ്രദ്ധേയമായ അമരാവതി സമരം. 

ഇടുക്കി ജില്ലയിലെ ഉടുമ്പൻചോല താലൂക്കിലുള്ള അയ്യപ്പൻ കോവിൽ പ്രദേശനിന്നും ഇടുക്കി ഡാം നിർമ്മാണവുമായി ബന്ധപ്പെട്ട് ബലമായി കുടിയിറക്കിയ കർഷകരെ കുമളിക്കടുത്ത അമരാവതിയിൽ പുനരധിവസിപ്പിച്ചതിനെത്തുടർന്ന് കർഷകർ നേരിട്ട പ്രധിസന്ധി തരണം ചെയ്യാനായി നടത്തിയ സമരമാണിത്.

1961 മെയ് 2 ന് അയ്യപ്പൻ കോവിലിൽ പ്രദേശത്തുള്ള കർഷകരുടെ വീടുകൾ തീവച്ച് നശിപ്പിച്ച് രണ്ടായിരത്തോളം കുടുംബങ്ങളെ ബലം പ്രയോഗിച്ച് 40 മൈൽ അകലെയുള്ള അമരാവതിയിൽ ഇറക്കി വിട്ടു .പട്ടിണിയും പേമാരിയും ജനങ്ങളെ ദുരിതത്തിലാക്കി. പലരും മരണമടഞ്ഞു . സർക്കാരിന് നിവേദനം നൽകിയെങ്കിലും അനങ്ങാപ്പാറ നയമാണ് സ്വീകരിച്ചത് . 

ജലസേചന പദ്ധതി പ്രദേശങ്ങളിൽ നിന്ന് പദ്ധതിയുടെ ആവശ്യാർത്ഥം ഭൂമി ഒ ഴിപ്പിച്ചെടുക്കേണ്ടി വരുമ്പോൾ ഒഴിപ്പിക്കപ്പെടുന്ന കർഷകകുടുംബങ്ങൾക്ക് ഓരോ ഏക്കർ ഭൂമി വീതം പകരം നല്കുന്നതിന് ആദ്യ കേരള മന്ത്രി സഭാകാലത്ത് ചുരുളി-ചീനാർ പ്രദേശത്ത് ആവശ്യമായ സ്ഥലം കരുതിയിരുന്നെങ്കിലും അതുനൽകാതെയാണ് അമരാവതിയിലേക്ക് കുടിയിറക്കിയവരെ എത്തിച്ചത് . 

തൊടുപുഴ , മൂവാറ്റുപുഴ, മീനച്ചൽ, ചങ്ങനാശ്ശേരി എന്നിവിടങ്ങളിൽ നിന്നൊക്കെ ഉണ്ടായിരുന്ന തുച്ഛമായ ഭൂമിയോ, കുടിയിരിപ്പോ കൈവശസ്ഥലമോ വിറ്റുകിട്ടിയ തുകയുമായാണ് ഇടുക്കിയിലേക്ക് കുടിയേറിയ കർഷകർ അയ്യപ്പൻ കോവിലടക്കമുള്ള പ്രദേശങ്ങളിൽ നേരത്തെ ഭൂമിയുണ്ടായിരുന്ന കൈവശക്കാരിൽ നിന്നും ഭൂമി സ്വന്തമാക്കിയത്. വ്യക്തമായ രേഖകളുടെ അഭാവത്താൽ കൈയ്യേറ്റക്കാരായാണ് ചിലർ അവരെ ചിത്രീകരിച്ചത് . 

പൊതുജനമനസാക്ഷിയെ പിടിച്ചുലച്ച ഈ സംഭവത്തെ തുടർന്ന് എ. കെ . ജിയുടെ നേതൃത്വത്തിലുള്ള കർഷകസംഘം നേതാക്കൾ അമരാവതിയും അയ്യപ്പൻ കോവിലടക്കമുള്ള പ്രദേശങ്ങളും സന്ദർശിച്ചു. പാവപ്പെട്ട കർഷകർ കഷ്ടപ്പാടുകൾ സഹിച്ച് കെട്ടിയുയർത്തിയ കുടിലുകൾ കത്തിക്കുകയും രക്തം വിയർപ്പാക്കി അവർ നട്ടുവളർത്തിയ കാർഷിക വിളകൾ നശിപ്പിക്കുകയും തല ചായ്ക്കാൻ ഇടമില്ലാതെ അനാഥരാക്കപ്പെടുകയും ചെയ്ത അവസ്ഥകണ്ട് രോക്ഷം കൊണ്ട എ.കെ .ജി 1961 ജൂൺ 6 ന് നിരാഹാരസമരം ആരംഭിച്ചു. 

ലോക് സഭയിലെ പ്ര തിപക്ഷ നേതാവായിരുന്ന എ.കെ. ഗോപാലൻ നിരാഹാരമാരംഭിച്ചതോടെ അമരാവതിപ്രശ്നം ദേശീയശ്രദ്ധയുമാകർഷിച്ചു. ജൂൺ 14ന് എ.കെ.ജിയെ അറസ്റ്റ് ചെയ്ത് കോട്ടയം ആശുപത്രിയിലാക്കിയെങ്കിലും അദ്ദേഹം അവിടേയും നിരാഹാരം തുട ർന്നു.

അമരാവതി സമരത്തിന് ബഹുജന പിന്തുണഏറിയതോടെ സർക്കാർ മുട്ടുമടക്കി . ആഭ്യന്തരമന്ത്രി പി.ടി. ചാക്കോ കോട്ടയത്തു വന്നു ചർച്ചയാരംഭിച്ചു. രണ്ടു ദിവസം നീണ്ട കൂടിയാലോചനയ്ക്ക് ശേഷം ഗവൺമെന്റിന് വേണ്ടി ആഭ്യന്തരമന്ത്രി രേഖാമൂലം കൊടുത്ത ഉറപ്പിൻമേൽ ജൂൺ 17ന് ഉച്ചയ്ക്ക് ഒരു മണിക്ക് എ.കെ ജി നിരാഹാരം പിൻവലിച്ചു. കർഷകസംഘത്തിന്റെ നേതൃത്വത്തിൽ നടന്നുവന്നിരുന്ന കലക്ട്രേറ്റ് പിക്കറ്റിംഗും അവസാനിച്ചു. 

ഫാദർ വടക്കന്റെയും ബി.വെല്ലിംങ്ടണിന്റെയും നേതൃത്വത്തിൽ രൂപീകരിച്ച മലനാട് കർഷകയൂണിയനും അമരാവതി സമരം വിജയിപ്പിക്കുന്നതിൽ സജീവ പങ്കുവഹിച്ചിട്ടുണ്ട് .


</doc>
<doc id="135412" url="https://ml.wikipedia.org/wiki?curid=135412" title="ഗാനം">
ഗാനം

ഗാനം എന്നാൽ പാട്ട്. ഓരോ ഗാനത്തിനും ഒരു സംഗീതഭംഗി ഉണ്ടായിരിക്കും. ഗാന രചയിതാക്കളെ കവി/കവയിത്രി എന്നു നാമകരണം ചെയ്തിരിക്കുന്നു. ഗാനങ്ങൾക്കു സംഗീതം നൽകുന്നവരെ സംഗീതസംവിധായകർ എന്നും നാമകരണം ചെയ്തിരിക്കുന്നു.

മനുഷ്യമനസ്സിന്റെ വികാരം ഒരു ഗാനത്തിൽ ഉൾക്കോള്ളുന്നു. അങ്ങനെ ഗാനങ്ങളെ പലതരത്തിൽ ക്രമീകരിക്കാം.







</doc>
<doc id="135421" url="https://ml.wikipedia.org/wiki?curid=135421" title="ടർക് മെൻ">
ടർക് മെൻ

ടർക് മെനിസ്ഥാനിലെ ഭൂരിപക്ഷജനവിഭാഗത്തെ ടർക് മെൻ എന്ന പേരിൽ അറിയപ്പെടുന്നു. ടർക് മെൻ ഭാഷ സംസാരിക്കുന്ന ഇവരുടെ ജനസംഖ്യ 8,000,000 ലക്ഷമാണ്. അതിൽ 5,500,000 ലക്ഷം ടർക് മെനുകൾ ടർക്മെനിസ്ഥാനിലും ബാക്കി അഫ്ഗാനിസ്ഥാന്റെയും ഇറാനിന്റെയും അതിർത്തികളിലും വസിക്കുന്നു. മധ്യേഷ്യ, തുർക്കി, ഇറാക്ക് എന്നിവിടങ്ങളിലും ഇവരെ കാണാം.

ബി. സി. രണ്ടാം സഹസ്രാബ്ദത്തോളം പഴക്കമുള്ള സംസ്കാരമാണ് ടർക് മെൻ വംശജരുടേത്. അതിപ്രാചീന കാലഘട്ടത്തിൽ തന്നെ ടർക് മെനിസ്ഥാനിൽ കൃത്രിമ ജലസേചന സംവിധാനങ്ങൾ വികസിപ്പിച്ചിരുന്നു. അതിനാൽ നഗരാധിഷ്ഠിതമായ ഒരു വാണിജ്യനാഗരികത നിലനിന്നിരുന്നതായി പുരാവസ്തുഗവേഷകർ ചൂണ്ടിക്കാണിച്ചിട്ടുണ്ട്. ബി. സി. 4-ം ശതകത്തിൽ അലക്സാണ്ടർ ചക്രവർത്തി ടർക് മെനിസ്ഥാൻ കീഴടക്കി. എ. ഡി. 3-ം ശതകംമുതൽ സസാനിഡ്സ്, എഫ്താലൈറ്റ്സ്, ഹുയാങ്-നൂ, ടർകിക് കോക് ടർക് എന്നീ രാജവംശങ്ങളാണ് ടർക് മെനിസ്ഥാനിൽ ഭരണം നടത്തിയിരുന്നത്.

എ. ഡി. 716-ൽ ഈ പ്രദേശം ഖലീഫമാരുടെ അധീനതയിലായതോടെയാണ് ടർക് മെനുകൾ മുസ്ലീം മത വിശ്വാസികളായത്. ഇപ്പോൾ ടർക് മെനുകൾ സുന്നിമുസ്ലീങ്ങളായി അറിയപ്പെടുന്നു. 13-ം ശതകത്തിൽ ജെങ്കിസ്ഖാന്റെ മംഗോൾ സാമ്രാജ്യം ടർക് മെനിസ്ഥാനെ കീഴടക്കിയതോടെ, ടർക് മെനുകളിൽ ഭൂരിഭാഗവും നാടോടികളായി മാറുകയാണുണ്ടായത്. ചെറിയൊരു വിഭാഗം കച്ചവടത്തിലേക്കു തിരിയുകയും ചെയ്തിട്ടുണ്ട്. 19-ം ശതകത്തിന്റെ അന്ത്യത്തിൽ ഇവർ റഷ്യൻ സാമ്രാജ്യത്തിന്റെ അധീനതയിലായി.

അടുത്തകാലം വരെയും ടർക് മെനുകൾ നാടോടി ജീവിതരീതിയാണ് അവലംബിച്ചിരുന്നത്. കൂട്ടുകുടുംബസംവിധാനവും പിതൃദായക്രമവും പിന്തുടരുന്നു. ഇവർ അനവധി സ്വതന്ത്രഗോത്ര വിഭാഗങ്ങളായി വിഭജിക്കപ്പെട്ടിരിക്കുന്നു. ചാൻഡോർ, എർസാരി, അലെയ്ലി, സാലോർ, സാരിക്ക്, ടെക്കോ, ഗോക്ക്ലാൻ, യോമുത്ത് എന്നിവയാണ് പ്രധാന ഗോത്രങ്ങൾ. അധിവാസഭൂമിയുടെ ഭൂരിഭാഗവും ഫലഭൂയിഷ്ഠത കുറഞ്ഞ വരണ്ട ഭൂപ്രദേശങ്ങളാണ്. ഇപ്പോൾ ഇതിൽപ്പെട്ട ഭൂരിഭാഗം ആളുകളും കാർഷിക ജീവിതം നയിക്കുന്നവരാണ്. ടർക് മെനിസ്ഥാൻ സോവിയറ്റ് അധീനതയിലാകുന്നതുവരെയും ഇവർ കൊള്ളയും പിടിച്ചുപറിയും ഉപജീവനമാർഗ്ഗമായി സ്വീകരിച്ചിരുന്നു. ടർക് മെനുകൾ ആയിരക്കണക്കിനു പേർഷ്യക്കാരെ ആക്രമിച്ചു കീഴടക്കുകയും അടിമച്ചന്തകളിൽ വിൽക്കുകയും ചെയ്തിരുന്നതായി ചരിത്രപണ്ഡിതർ രേഖപ്പെടുത്തിയിട്ടുണ്ട്. 1930-കളിൽ ടർക് മെനിസ്ഥാൻ, ഇറാൻ, അഫ്ഗാനിസ്ഥാൻ എന്നിവിടങ്ങളിലെ ഗവൺമെന്റുകളാണ് ഇവരുടെ കൊള്ള സംസ്കാരത്തിന് അന്ത്യം കുറിച്ചത്. അങ്ങനെയാണ് ഭൂരിപക്ഷമാളുകൾ കാർഷികവൃത്തി സ്വീകരിക്കുവാനിടയായത്. ആട്, കുതിര, ഒട്ടകം, കഴുത, ഇതര കന്നുകാലികൾ എന്നിവയുടെ പരിപാലനവും ഇവരുടെ ഉപജീവനമാർഗങ്ങളാണ്. മുൻ സോവിയറ്റ് യൂണിയന്റെ സഹായത്തോടെയാണ് വൻകിട ജലസേചന പദ്ധതികൾ നിർമിച്ചിട്ടുള്ളത്. ഇത് ഒരു കാർഷിക-വ്യാവസായിക സമൂഹത്തിന്റെ രൂപീകരണത്തിന് സഹായകമായിട്ടുണ്ട്. ചോളം, ഉരുളക്കിഴങ്ങ്, തക്കാളി, മുന്തിരി തുടങ്ങിയവയാണ് പ്രധാനവിളകൾ. കമ്പിളിപരവതാനിയുടെ നിർമ്മാണത്തിന് സമ്പത്‌വ്യവസ്ഥയിൽ ഗണ്യമായ സ്ഥാനമുണ്ട്. ടർക് മെൻ അധിവാസപ്രദേശങ്ങൾ, സാമ്പത്തിക പ്രവർത്തനങ്ങളെ അടിസ്ഥാനമാക്കി വിവിധ മേഖലകളായി തിരിച്ചിരിക്കുന്നു. ഒരു മേഖലയുടെ തലവൻ "ഖാൻ" എന്ന പേരിൽ അറിയപ്പെടുന്നു. മുൻ സോവിയറ്റ് യൂണിയന്റെ അധീനതയിലായിരുന്നപ്പോൾ ഈ സംവിധാനം നിർത്തലാക്കുകയുണ്ടായി.



</doc>
<doc id="135427" url="https://ml.wikipedia.org/wiki?curid=135427" title="അനുരാധ കൊയ്‌രാള">
അനുരാധ കൊയ്‌രാള

അനേകായിരം സ്ത്രീകളെയും പെൺകുട്ടികളെയും ലൈംഗിക അടിമത്തത്തിൽനിന്നും മോചിപ്പിച്ച നേപ്പാളി സാമൂഹ്യ പ്രവർത്തകയാണ് അനുരാധ കൊയ്‌രാള. (ജനനം: ഏപ്രിൽ 14, 1949) ഇവർ 2010 ലെ സി.എൻ.എൻ. ഹീറോ ആയി തിരഞ്ഞെടുക്കപ്പെട്ടിട്ടുണ്ട്. 40 ലക്ഷം രൂപയാണ് സമ്മാനം. 1993-ൽ അനുരാധയുടെ നേതൃത്വത്തിൽ സ്ഥാപിച്ച മൈത്തി നേപ്പാൾ എന്ന സന്നദ്ധ സംഘടന, ഇതുവരെയായി 12,000 ലൈംഗിക തൊഴിലാളികളെ മോചിപ്പിച്ച് സംരക്ഷിച്ചിട്ടുണ്ട്. മൈത്തി എന്നെ നേപ്പാളി വാക്കിന്റെ അർത്ഥം 'അമ്മയുടെ വീട്' എന്നാണ്‌.2017 ൽ പത്മശ്രീ ലഭിച്ചു.


</doc>
<doc id="135429" url="https://ml.wikipedia.org/wiki?curid=135429" title="ചെട്ടികുളങ്ങര ഗ്രാമപഞ്ചായത്ത്">
ചെട്ടികുളങ്ങര ഗ്രാമപഞ്ചായത്ത്

ആലപ്പുഴ ജില്ലയിലെ മാവേലിക്കര താലൂക്കിൽ മാവേലിക്കര ബ്ളോക്കിൽ സ്ഥിതി ചെയ്യുന്ന ഒരു ഗ്രാമപ്പഞ്ചായത്താണ് ചെട്ടികുളങ്ങര. ചെട്ടികുളങ്ങര ഗ്രാമപഞ്ചായത്ത് 1962-ലാണ് രൂപീകൃതമാവുന്നത്.




</doc>
<doc id="135432" url="https://ml.wikipedia.org/wiki?curid=135432" title="ചിങ്ങോലി ഗ്രാമപഞ്ചായത്ത്">
ചിങ്ങോലി ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപള്ളി താലൂക്കിലെ ഹരിപ്പാട് ബോക്ക് പരിധിയിൽ വരുന്ന ഒരു പഞ്ചായത്താണ് 7.24 ച:കി.മീ വിസ്തൃതിയുള്ള ചിങ്ങോലി ഗ്രാമപഞ്ചായത്ത്. 12 വാർഡുകളുള്ള ഈ പഞ്ചായത്ത് 1962 ലാണ് രൂപീകൃതമായത്.



</doc>
<doc id="135433" url="https://ml.wikipedia.org/wiki?curid=135433" title="ചുനക്കര ഗ്രാമപഞ്ചായത്ത്">
ചുനക്കര ഗ്രാമപഞ്ചായത്ത്

ആലപ്പുഴ ജില്ലയിലെ ഭരണിക്കാവ് ബ്ളോക്ക് പഞ്ചായത്ത് പരിധിയിൽ വരുന്ന ഗ്രാമപഞ്ചായത്താണ് 17.32. ച.കി മീ വിസ്തീർണ്ണമുള്ള ചുനക്കര ഗ്രാമപഞ്ചായത്ത്.



</doc>
<doc id="135435" url="https://ml.wikipedia.org/wiki?curid=135435" title="ദേവികുളങ്ങര ഗ്രാമപഞ്ചായത്ത്">
ദേവികുളങ്ങര ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ മുതുകുളം ബ്ലോക്ക് പരിധിയിൽ വരുന്ന ഒരു ഗ്രാമപഞ്ചായത്താണ് 7.07 ചി.കി. മീ. വിസ്തീർണ്ണമുള്ള ദേവികുളങ്ങര ഗ്രാമപഞ്ചായത്ത്. ഈ പഞ്ചായത്ത് 1961-ൽ ആണ് നിലവിൽ വന്നത്.
ആലപ്പാട്, ക്ലാപ്പന, ഓച്ചിറ, കൃഷ്ണപുരം, കണ്ടല്ലൂർ ഗ്രാമ പഞ്ചായത്തുകളും, കായംകുളം നഗരസഭയും അറബിക്കടലുമാണ് ദേവികുളങ്ങര ഗ്രാമപഞ്ചായത്തിന്റെ അതിരുകൾ.




</doc>
<doc id="135436" url="https://ml.wikipedia.org/wiki?curid=135436" title="കൈനിക്കര കുമാരപിള്ള">
കൈനിക്കര കുമാരപിള്ള

മലയാളത്തിലെ ആദ്യകാല പ്രശസ്ത നാടകകൃത്തും, സാഹിത്യകാരനുമായിരുന്നു കൈനിക്കര കുമാരപിള്ള (1900 - 1988). മലയാള നാടക പ്രസ്ഥാനത്തിന് ഇദ്ദേഹത്തിന്റെ സംഭാവനകൾ വലിയതാണ്. തികഞ്ഞ ഗാന്ധിയനും, വിദ്യാഭ്യാസ വിദഗ്ദ്ധനും സാഹിത്യകാരനും ആയിരുന്നു കൈനിക്കര കുമാരപിള്ള.

1900 സെപ്തംബർ 27-ആം തീയതി ചങ്ങനാശ്ശേരിയിലെ പെരുന്നയിൽ കൈനിക്കര വീട്ടിൽ കൈനിക്കര പത്മനാഭപിള്ളയുടെ അനുജനായി ജനിച്ചു. പ്രാഥമിക വിദ്യാഭ്യാസം പെരുന്നയിലും, ചങ്ങനാശ്ശേരിയിലും ആയിരുന്നു.

1922-ൽ പെരുന്ന എൻ.എസ്.എസ്. സ്കൂളിൽ അദ്ധ്യാപകനായി ചുമതലയേറ്റു. പിന്നീട് ഇദ്ദേഹം 1924 മുതൽ 1944 വരെ തുടർച്ചയായി കരുവാറ്റ എൻ.എസ്.എസ്. സ്കൂൾ പ്രധാനാധ്യാപകനായി പ്രവർത്തിച്ചു. 1944-ൽ തിരുവനന്തപുരം ട്രെയിനിങ് കോളജ് അദ്ധ്യാപകനായും അദ്ദേഹം സേവനം അനുഷ്ഠിച്ചു. പിന്നീട് സംസ്ഥാന വിദ്യാഭ്യാസ ഡയറക്ടറുടെ പേഴ്സണൽ അസിസ്റ്റന്റായും, തുടർന്ന് വിദ്യാഭ്യാസ ഡെപ്യൂട്ടി ഡയറക്ടർ, മഹാത്മാഗാന്ധി കോളജ് പ്രിൻസിപ്പൽ എന്നീ നിലകളിലും തന്റെ ഔദ്യോഗിക ജീവതം കഴിച്ചു. 1957 - 64 വർഷക്കാലയളവിൽ ആകാശവാണി നിർമ്മാതാവീയും ആയും കൈനിക്കര കുമാരപിള്ള തന്റെ സേവനം നടത്തി.

കൈനിക്കര സഹോദരൻമാരുടെ നാടകക്കളരിയിലെ ഒട്ടു മിക്ക വേഷങ്ങളും ഇദ്ദേഹം കൈകാര്യം ചെയ്തിരുന്നു. 1930കൾ മുതൽ 1950കൾ വരെയുള്ള ദശകങ്ങൾ അദ്ദേഹത്തിന്റെ സുവർണ്ണകാലമായിരുന്നു. സ്വന്തം നാടകാനുഭവങ്ങളെക്കുറിച്ച് അദ്ദെഹം എഴുതിയ കൃതിയാണ് നാടകീയം. 1978-ൽ നാടകീയത്തിന് ഓടക്കുഴൽ അവാർഡ് ലഭിക്കുകയുണ്ടായി.



1970 - കേരള സാഹിത്യ അക്കാദമി അവാർഡ് : നാടകം-മാതൃകാമനുഷ്യൻ.

1976 - കേരള നാടക അക്കാദമി ഫെല്ലോഷിപ്പ്

1978 - ഓടക്കുഴൽ അവാർഡ് : നാടകീയം

മലയാളനാടകരംഗത്തെ സമഗ്രസംഭാവനയെ മുൻനിർത്തി കേരള ഗവൺമെന്റിന്റെ പ്രത്യേക അവാർഡിനും ഇദ്ദേഹം അർഹനായി.

കൈനിക്കര കുമാരപിള്ളയും കൈനിക്കര പത്മനാഭപിള്ളയുമാണ് കൈനിക്കര സഹോദരന്മാർ എന്ന് അറിയപ്പെട്ടിരുന്നത്. കുമാരപിള്ളയുടെ സഹോദരനായിരുന്നു കൈനിക്കര പത്മനാഭപിള്ള. അദ്ദേഹം പ്രശസ്തനായ നാടകനടൻ, ചിന്തകൻ എന്നീ നിലകളിൽ പ്രസിദ്ധനായിരുന്നു.

1988 ഡിസംബർ മാസം 09-ആം തീയതി കുമാരപിള്ള തന്റെ 88-ആം വയസ്സിൽ നിര്യാതനായി.



</doc>
<doc id="135441" url="https://ml.wikipedia.org/wiki?curid=135441" title="എടത്വാ ഗ്രാമപഞ്ചായത്ത്">
എടത്വാ ഗ്രാമപഞ്ചായത്ത്

എടത്വ, കേരളത്തിൽ ആലപ്പുഴ ജില്ലയിലെ ഒരു ഗ്രാമമാണ്.

പഞ്ചായത്ത് ഭരണ സംവിധാനത്തിൽ, "എടത്വ" ഒരു ഗ്രാമപ്പഞ്ചായത്ത് ആണ് ("എടത്വ ഗ്രാമപ്പഞ്ചായത്ത്"). ഇത് ആലപ്പുഴ ജില്ലാ പഞ്ചായത്തിലും ചമ്പക്കുളം ബ്ളോക്ക് പഞ്ചായത്തിലും പെടുന്നു. സംസ്ഥാന ഭരണസംവിധാനത്തിൽ എടത്വ എന്ന പ്രദേശം കുട്ടനാട് താലൂക്കിൽപ്പെടുന്നു. എടത്വ ഗ്രാമപ്പഞ്ചായത്തിന് 22.29 ചതുരശ്രകിലോമീറ്റർ വിസ്തൃതിയുണ്ട്. കുട്ടനാടിന്റെ വ്യാവസായിക വിദ്യാഭ്യാസ തലസ്ഥാനം എന്നാണ് എടത്വ അറിയപെടുന്ന്നത്..





</doc>
<doc id="135444" url="https://ml.wikipedia.org/wiki?curid=135444" title="എഴുപുന്ന ഗ്രാമപഞ്ചായത്ത്">
എഴുപുന്ന ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ പട്ടണക്കാട് ബ്ളോക്കുപരിധിയിൽ വരുന്ന ഗ്രാമപഞ്ചായത്താണ് 14.08 ചതുരശ്രകിലോമീറ്റർ വിസ്തീർണ്ണമുള്ള എഴുപുന്ന ഗ്രാമപഞ്ചായത്ത്. 1953-ൽ രൂപീകൃതമായ എഴുപുന്ന പഞ്ചായത്തിലെ വാർഡുകളുടെ എണ്ണം 16 ആണ്.




</doc>
<doc id="135445" url="https://ml.wikipedia.org/wiki?curid=135445" title="ഹരിപ്പാട് നഗരസഭ">
ഹരിപ്പാട് നഗരസഭ

ആലപ്പുഴ ജില്ലയിലെ കാർത്തികപ്പള്ളി താലൂക്കിലുള്ള ഒരു നഗരസഭയാണ് 9.56 ചതുരശ്രകിലോമീറ്റർ വിസ്തൃതിയുള്ള ഹരിപ്പാട് നഗരസഭ. ഈ നഗരസഭയ്ക്ക് 29 വാർഡുകളാണുള്ളത്. 2015 ജനുവരി 14നാണ് ഹരിപ്പാടിനെ നഗരസഭയാക്കി ഉയർത്തിയത്. ഹരിപ്പാട് പഞ്ചായത്തിന്റെ ഭാഗമായിരുന്ന 13 വാർഡുകളും പള്ളിപ്പാട് പഞ്ചായത്തിലെ 5 വാർഡുകളും കാർത്തികപ്പള്ളി പഞ്ചായത്തിലെ 4 വാർഡുകളും കുമാരപുരം പഞ്ചായത്തിലെ ഒരു വാർഡും കൂട്ടിച്ചേർത്താണ് ഹരിപ്പാട് നഗരസഭ രൂപീകരിച്ചത്. 2015 നവംബറിൽ ആദ്യ തിരഞ്ഞെടുപ്പ് നടന്നു.



</doc>
<doc id="135446" url="https://ml.wikipedia.org/wiki?curid=135446" title="കടക്കരപ്പള്ളി ഗ്രാമപഞ്ചായത്ത്">
കടക്കരപ്പള്ളി ഗ്രാമപഞ്ചായത്ത്

ആലപ്പുഴ ജില്ലയിലെ ചേർത്തല താലൂക്കിൽ ഉൾപ്പെട്ട ഒരു ഗ്രാമപഞ്ചായത്താണ് 4.55 ചതുരശ്ര കി.മീറ്റർ വിസ്തീർണ്ണമുള്ള കടക്കരപ്പള്ളി ഗ്രാമപഞ്ചായത്ത്.




</doc>
<doc id="135448" url="https://ml.wikipedia.org/wiki?curid=135448" title="കൈനകരി ഗ്രാമപഞ്ചായത്ത്">
കൈനകരി ഗ്രാമപഞ്ചായത്ത്

ആലപ്പുഴ ജില്ലയിൽ കുട്ടനാട് താലൂക്കിൽ ചമ്പക്കുളം ബ്ലൊക്കിൽ ഉൾപ്പെടുന്ന 36.64 ച. കി.മീ. വിസ്തീർണ്ണമുള്ള ഒരു ഗ്രാമപഞ്ചായത്താണ് കൈനകരി ഗ്രാമപഞ്ചായത്ത്. ഈ ഗ്രാമപഞ്ചായത്ത് സ്ഥിതി ചെയ്യുന്നത് ആലപ്പുഴ പട്ടണത്തിൽ നിന്ന് എട്ടു കിലോ മീറ്റർ കിഴക്കു ഭാഗത്തായാണ്. കൈനകരി ഗ്രാമപഞ്ചായത്തിന് 15 വാർഡുകളാണുള്ളത്.




</doc>
<doc id="135449" url="https://ml.wikipedia.org/wiki?curid=135449" title="കാർത്തികപ്പള്ളി ഗ്രാമപഞ്ചായത്ത്">
കാർത്തികപ്പള്ളി ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ ഹരിപ്പാട് ബ്ളോക്കിലാണ് 8.73 ചതുരശ്രകിലോമീറ്റർ വിസ്തീർണ്ണമുള്ള കാർത്തികപ്പള്ളി ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135450" url="https://ml.wikipedia.org/wiki?curid=135450" title="കരുവാറ്റ ഗ്രാമപഞ്ചായത്ത്">
കരുവാറ്റ ഗ്രാമപഞ്ചായത്ത്

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ ഹരിപ്പാട് ബ്ളോക്കിലാണ് 17.68 ചതുരശ്ര കിലോമീറ്റർ വിസ്തീർണ്ണുമുള്ള കരുവാറ്റ ഗ്രാമപഞ്ചായത്ത് സ്ഥിതി ചെയ്യുന്നത്. 




</doc>
<doc id="135453" url="https://ml.wikipedia.org/wiki?curid=135453" title="സഭാപ്രസംഗകൻ">
സഭാപ്രസംഗകൻ

എബ്രായബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് സഭാപ്രസംഗകൻ. എബ്രായ ബൈബിളിലെ ജ്ഞാനസാഹിത്യജനുസ്സിൽ പെട്ട ഗ്രന്ഥങ്ങളിൽ ഒന്നാണിത്. എബ്രായഭാഷയിൽ ഇതിന് 'കൊഹെലെത്ത്' എന്നാണു പേര്. 'സഭാപ്രസംഗകൻ' എന്ന പേര്, പുരാതന ഗ്രീക്കു പരിഭാഷയായ സെപ്ത്വജിന്റിൽ ഇതിനുള്ള 'എക്ക്ലീസിയാസ്റ്റീസ്' (èkklesiastés) എന്ന പേരിനെ ആശ്രയിച്ച് സ്വീകരിച്ചതാണ്. 

സ്വന്തം അനുഭവങ്ങളെ മാനദണ്ഡമാക്കി, മനുഷ്യജീവിതത്തിൽ അർത്ഥവും ലക്ഷ്യവും കണ്ടെത്താൻ ശ്രമിക്കുന്ന ഒരാളുടെ ചിന്തകളാണ് ഇതിന്റെ ഉള്ളടക്കം. ആ ചിന്ത അയാളെ എത്തിക്കുന്നത്, സൂര്യനു കീഴിൽ എല്ലാം വ്യർത്ഥതയും അന്തമില്ലാത്ത ആവർത്തനവുമാണ് എന്ന നിഷേധാത്മക ദർശനത്തിലാണ്. നീതിവാക്യങ്ങളും, സാമാന്യനിയമങ്ങളും ചേർന്ന ലഘുഖണ്ഡികകളിൽ ജീവിതത്തിന്റെ അർത്ഥത്തേയും സാധ്യമായതിൽ ഏറ്റവും അഭികാമ്യമായ ജീവിതത്തേയും കുറിച്ച് കണ്ടെത്തലുകൾ അവതരിപ്പിക്കുന്ന ഈ രചനയിലെ നിരീക്ഷണങ്ങളേറെയും വ്യക്തിപരമെന്നോ ആത്മകഥാപരമെന്നോ വിശേഷിപ്പിക്കാവുന്നവയാണ്. ബുദ്ധിമാന്റേയും മൂഢന്റേയും ജീവിതം ഒരു പോലെ മരണത്തിൽ കലശിക്കുമെന്നതിനാൽ, മനുഷ്യന്റെ പ്രവർത്തികൾ മൗലികമായും വ്യർത്ഥവും, നിഷ്ഫലവും, അസ്ഥായിയും ആണെന്നു ഗ്രന്ഥകർത്താവ് ആവർത്തിച്ചു പ്രഖ്യാപിക്കുന്നു. ജ്ഞാനം സാർത്ഥകമായ ഐഹികജീവിതത്തിന് ഉപകരിച്ചേക്കാമെന്ന് സമ്മതിക്കുന്നുണ്ടെങ്കിലും ജീവിതത്തിന് ശാശ്വതമായ അർത്ഥം നൽകുന്നതിൽ അതും ഉപകരിക്കുന്നില്ലെന്ന് അദ്ദേഹം കണ്ടു. അതിനാൽ, ഭക്ഷണപാനീയങ്ങളിലും ജോലിയിലും മറ്റും നിന്ന് ലഭിക്കുന്ന സാധാരണ സന്തോഷങ്ങൾ ആസ്വദിച്ച് ജീവിക്കുക മാത്രമാണ് മനുഷ്യനു സാധിക്കുന്നത് എന്ന സന്ദേശമാണ് വായനക്കാരനു കിട്ടുന്നത്.

അയാഥാസ്ഥിതികമായ വീക്ഷണഗതി ഉൾക്കൊള്ളുന്ന സഭാപ്രസംഗകൻ, ബൈബിൾ സംഹിതയുടെ ഭാഗമാകാൻ എങ്ങനെ ഇടവന്നുവെന്നു വ്യക്തമല്ല. ഈ കൃതിയുടെ 'കാനോനികത' ഏറെക്കാലം വിവാദവിഷയമായിരുന്നു. ക്രിസ്തുവർഷാരംഭകാലത്തെ യഹൂദമനീഷിമാരായ ഹില്ലലിന്റേയും ഷാമായിയുടേയും അനുയായികൾ ഇക്കാര്യത്തിൽ പരസ്പരവിരുദ്ധമായ നിലപാടുകൾ സ്വീകരിച്ചു. ഈ തർക്കങ്ങൾക്കൊടുവിൽ അത് കാനോനിക ബൈബിൾസംഹിതയുടെ ഭാഗമായി അംഗീകരിക്കപ്പെട്ടുവെന്നത്, അശുഭാപ്തി-സന്ദേഹാദികളായ നിഷേധചിന്തകളെപ്പോലും ഉൾക്കൊള്ളുവാനുള്ള വലിമ ബൈബിളിന്റെ വിശ്വാസപാരമ്പര്യത്തിനുണ്ടായിരുന്നതു കൊണ്ടാണ് എന്നു ചൂണ്ടിക്കാണിക്കപ്പെട്ടിട്ടുണ്ട്. അതേസമയം, ജീവിതത്തിന്റെ ശാശ്വതമായ അർത്ഥത്തെ നിരാകരിക്കുന്ന ദർശനമല്ല ഈ രചനയിലുള്ളത് എന്നും വാദമുണ്ട്. സൂര്യനു താഴെ എല്ലാം വ്യർത്ഥതയാണെന്ന പ്രസ്താവനയ്ക്ക്, സൂര്യനുമുകളിലുള്ള കാര്യങ്ങളാണ് ശാശ്വതമായുള്ളതെന്നാണ് അർത്ഥമെന്നും അതിനാൽ ഭൗതികജീവിതത്തിനപ്പുറമുള്ള ശാശ്വതജീവിതത്തിൽ അന്തിമമായ ആശയർപ്പിക്കണം എന്ന സന്ദേശമാണ് സഭാപ്രസംഗി നൽകുന്നതെന്നും യഹൂദരുടെ താൽമുദ് വാദിക്കുന്നു. ഈ വ്യാഖ്യാനത്തെ സാധൂകരിക്കാനായി കൃതിയിലെ ഈ അവസാനവാക്യം എടുത്തുകാട്ടുക പതിവാണ്: "എല്ലാം കേട്ടു കഴിഞ്ഞ്, തീരുമാനം ഇതാണ്. ദൈവത്തെ ഭയപ്പെടുക, അവന്റെ കല്പനകൾ അനുസരിക്കുക; ഓരോരുത്തർക്കും ആകെയുള്ള ചുമതല അതാണ്." .

ഗ്രന്ഥത്തിൽ വക്താവായി പ്രത്യക്ഷപ്പെടുന്ന 'സഭാപ്രസംഗകൻ' (കൊഹെലെത്ത്) സ്വയം പരിചയപ്പെടുത്തുന്നത് യെരുശലേമിലെ രാജാവും ദാവീദിന്റെ പുത്രനും ആയാണ്. ഈ കൃതിയുടെ കർത്താവ് ദാവീദുരാജാവിന്റെ പുത്രനും ഇസ്രായേലിലെ മൂന്നാമത്തെ രാജാവുമായിരുന്ന സോളമനാണെന്ന പാരമ്പര്യത്തിന്റെ പിറവിക്ക് ഇതു കാരണമായി. ബൈബിളിന്റെ സുറിയാനി പരിഭാഷയായ പ്ശീത്താ, അരമായ മൊഴിയിലുള്ള യഹൂദഭാഷ്യമായ താർഗും, യഹൂദരുടെ താൽമൂദ് എന്നിവ പിന്തുടർന്ന ഈ പാരമ്പര്യം താരതമ്യേന അടുത്തകാലം വരെ ചോദ്യം ചെയ്യപ്പെട്ടിരുന്നില്ല. എന്നാൽ സോളമന് അര സഹസ്രാബ്ദത്തിനു ശേഷം, ക്രി.മു. മൂന്നാം ശതകത്തിനടുത്ത് എഴുതപ്പെട്ടതാണിത് എന്നാണ് ഇപ്പോഴത്തെ പണ്ഡിതമതം.


</doc>
<doc id="135455" url="https://ml.wikipedia.org/wiki?curid=135455" title="ഗുടാവ് ടമ്മൻ">
ഗുടാവ് ടമ്മൻ

ടമ്മൻ, ഗുടാവ് പ്രമുഖനായ ഒരു റഷ്യൻ ഭൗതിക രസതന്ത്രജ്ഞൻ ആയിരുന്നു. ഭൗതിക രസതന്ത്രശാഖയുടെ ഉപജ്ഞാതാക്കളിൽ ഒരാളായ ഇദ്ദേഹം മെറ്റലർജി, മെറ്റലോഗ്രാഫി എന്നീ വിഷയങ്ങൾക്ക് അടിത്തറ പാകിയവരിൽ പ്രമുഖനാണ്. ഖരാവസ്ഥയിൽ നടക്കുന്ന രാസമാറ്റങ്ങളെക്കുറിച്ചുള്ള പഠനങ്ങൾ ആദ്യമായി നടത്തിയ വ്യക്തിയാണിദ്ദേഹം.

മുൻ റഷ്യയിലെ യാംബർഗിൽ (ഇപ്പോഴത്തെ കിങ്ങിസെപ്പ്) 1861 മേയിൽ ജനിച്ചു. 1879-ൽ ഡോർപാറ്റ് സർവകലാശാലയിൽ ചേർന്നു രസതന്ത്രം ഐഛികമായി പഠിച്ചു. ബിരുദം നേടുന്നതിനുമുമ്പു തന്നെ പ്രമുഖ ഭൗതിക രസതന്ത്രജ്ഞനായ വിൽഹെം ഓസ്റ്റ്വാൾഡിനെ തോൽപിച്ച് കാൾ ഷ്മിത്തിന്റെ അധ്യാപക സഹായിയായി ജോലി നേടിയെടുത്തു. ആ കാലഘട്ടത്തിൽ ഡോർപാറ്റിൽ വൈദ്യശാസ്ത്ര-കാർഷികമേഖലകളിലാണ് പ്രധാനമായും പഠനങ്ങൾ നടന്നിരുന്നത്. സസ്യങ്ങളിലെ എൻസൈം പ്രതിപ്രവർത്തനങ്ങൾ, കിണ്വനപ്രക്രിയകൾ, കോശസ്തരങ്ങൾ, പരാസരണമർദം എന്നിവയിൽ ടമ്മൻ പഠനം നടത്തി.

1883-ൽ രസതന്ത്രത്തിന്റെയും ഭൗതികശാസ്ത്രത്തിന്റെയും സീമയുമായിണങ്ങുന്ന ചില വിഷയങ്ങളെക്കുറിച്ചുള്ള പഠനങ്ങൾ ഇദ്ദേഹം ആരംഭിച്ചു. ബാഷ്പമർദത്തിന്റെ അവനമനത്തിൽ (lower vapour pressure) നിന്ന് തന്മാത്രാഭാരം കണ്ടുപിടിക്കുന്നതിൽ ഇദ്ദേഹം വിജയിച്ചു. 1887-ൽ മെറ്റാഫോസ്ഫേറ്റുകളുടെ മെറ്റാമെറിസത്തെക്കുറിച്ച് മറ്റൊരു പ്രബന്ധവും ഇദ്ദേഹം സമർപ്പിച്ചു. ഇതേവർഷം തന്നെ സർവകലാശാല അധ്യാപകൻ ആകാനുള്ള യോഗ്യതയും ഇദ്ദേഹം നേടി. 1889-ൽ ഹെൽമോൾട്സ് ഇൻസ്റ്റിറ്റ്യൂട്ടിലും ലീപ്സിഗിലും (Leipzing) പ്രവർത്തിച്ചു. അവിടെ ഓസ്റ്റ് വാൾഡ്, അരീഹ്നീയസ്, നേൺസ്റ്റ് എന്നിവരോടൊപ്പമാണ് ഇദ്ദേഹം കർമനിരതനായത്. 1889-90-ൽ നേൺസ്റ്റിനോടൊപ്പം ലായനികളിൽ നിന്ന് ലോഹങ്ങൾ ആദേശം ചെയ്യുന്ന ഹൈഡ്രജൻ വാതകമർദം കണക്കാക്കാനുള്ള ഗവേഷണങ്ങൾ നടത്തി. 1903-ൽ ഗോട്ടിങ്ങെനിൽ പുതിയതായി സ്ഥാപിച്ച അകാർബണിക രസതന്ത്ര ഇൻസ്റ്റിറ്റ്യൂട്ടിന്റെ ആദ്യത്തെ തലവനായി ഇദ്ദേഹം നിയമിക്കപ്പെട്ടു. ഇക്കാലത്ത് നേർത്തലായനികൾ, പ്രാവസ്ഥാസന്തുലിതാവസ്ഥകൾ (phase equilibria), അലോയികൾ, ലോഹങ്ങളുടെ ക്രിസ്റ്റൽഘടന, ലോഹങ്ങളുടെ ഭൗതികവും രാസികവും ആയ ഗുണങ്ങൾ, വൈദ്യുതചാലകത എന്നിവയിൽ ടമ്മൻ ഏറെ ഗവേഷണങ്ങൾ നടത്തി. പിൽക്കാലത്ത് ലോഹഭൗതികം (Metal physics) എന്ന ഒരു പുതിയ ശാസ്ത്രശാഖ രൂപം കൊള്ളുന്നതിന് ഈ പഠനങ്ങൾ സഹായകമായിത്തീർന്നു.

ടമ്മൻ നടത്തിയ പഠനങ്ങളിൽ മിക്കതും സാങ്കേതികരീതിയിൽ പ്രയോഗക്ഷമമായിത്തീർന്നിരുന്നെങ്കിലും ശുദ്ധശാസ്ത്രത്തിന്റെ വികസനത്തിലായിരുന്നു ടമ്മന്റെ വ്യക്തിപരമായ ആഭിമുഖ്യവും ത്വരയും. പ്രകൃതിനിയമങ്ങൾ കണ്ടെത്തുക എന്നത് ഇദ്ദേഹത്തെ ഹഠാദാകർഷിച്ച കാര്യമായിരുന്നു. എങ്കിലും ഇദ്ദേഹത്തിന്റെ സിദ്ധാന്തങ്ങൾക്ക് സമകാലികശാസ്ത്രജ്ഞരുടെ ശ്രദ്ധയോ അംഗീകാരമോ നേടുവാനായില്ല. തന്മൂലം, ടമ്മൻ ശാസ്ത്രലോകത്തിന്റെ മുമ്പിൽ അവതരിപ്പിച്ച പല ഗവേഷണ പ്രശ്നങ്ങളും ഇന്നും ഉത്തരം കാണാതെ അവശേഷിക്കുന്നു.

രസതന്ത്രമായിരുന്നു മുഖ്യപ്രവർത്തനരംഗമെങ്കിലും റഷ്യൻ ചരിത്രത്തിലും ഗെയ്ഥേയുടെ കൃതികളിലും ഇദ്ദേഹത്തിന് അഗാധമായ പാണ്ഡിത്യമുണ്ടായിരുന്നു. 1938 ഡി. 17-ന് ഗോട്ടിൻങ്ങെനിൽ ഇദ്ദേഹം നിര്യാതനായി.



</doc>
<doc id="135458" url="https://ml.wikipedia.org/wiki?curid=135458" title="ടർണർ ജോൺ നേപ്പിയർ">
ടർണർ ജോൺ നേപ്പിയർ

കാനഡയിലെ മുൻ പ്രധാനമന്ത്രിയായിരുന്നു ടർണർ ജോൺ നേപ്പിയർ. 1929 ജൂൺ 7-ന് ഇംഗ്ലണ്ടിലെ റിച്ച്മണ്ടിൽ ജനിച്ചു. ഇദ്ദേഹത്തിന്റെ കുടുംബം 1932-ൽ കാനഡയിലേക്കു കുടിയേറിപ്പാർത്തതോടുകൂടിയാണ് ടർണർക്ക് കാനഡയിലെ രാഷ്ട്രീയ നേതാവാകുവാൻ അവസരം ലഭിച്ചത്. ഒട്ടാവായിലായിരുന്നു സ്കൂൾ വിദ്യാഭ്യാസം. ബ്രിട്ടിഷ് കൊളംബിയ സർവകലാശാലയിൽനിന്ന് 1949-ൽ ബിരുദമെടുത്തു. പിന്നീട് ഓക്സ്ഫോഡ്, പാരിസ് സർവകലാശാലകളിലും പഠനം നടത്തി. അതിനുശേഷം മോൺട്രിയലിൽ നിന്നു നിയമബിരുദം സമ്പാദിക്കുകയും 1954-ൽ ക്യൂബക്കിൽ അഭിഭാഷകവൃത്തിയിൽ പ്രവേശിക്കുകയും ചെയ്തു. ക്രമേണ രാഷ്ട്രീയ പ്രസ്ഥാനങ്ങളുമായി ബന്ധപ്പെട്ടു.

ലിബറൽ പാർട്ടിയുടെ പ്രവർത്തകനായി മാറി. നിസ്തന്ദ്രമായ പ്രവർത്തനം, 1962-ൽ നടന്ന തെരഞ്ഞെടുപ്പിൽ വിജയിച്ച് കാനഡയിലെ കോമൺസ് സഭയിലംഗമാകുവാൻ വഴിതെളിച്ചു. 1968 ജൂലൈയിൽ വകുപ്പില്ലാ മന്ത്രിയായും പിന്നീട് നിയമകാര്യമന്ത്രിയായും നിയമിതനായി. 1972-ൽ ധനകാര്യമന്ത്രിയാകുവാൻ സാധിച്ചുവെങ്കിലും ടർണർ 75-ൽ സ്ഥാനമൊഴിഞ്ഞ് അഭിഭാഷ വൃത്തിയിലേക്കു മടങ്ങുകയാണുണ്ടായത്. പിന്നീട്, ഒരിടവേളയ്ക്കുശേഷം, 1984-ൽ വീണ്ടും രാഷ്ട്രീയരംഗത്തു സജീവമായി പ്രവർത്തിച്ചു തുടങ്ങി. കാനഡയിലെ പ്രധാനമന്ത്രിയായിരുന്ന പിയറി ട്രൂഡോ തൽസ്ഥാനത്തുനിന്നും വിരമിക്കുവാൻ താത്പര്യം പ്രകടിപ്പിച്ചതോടെ പാർട്ടിനേതാവായി തെരഞ്ഞെടുക്കപ്പെട്ട ടർണർ 1984 ജൂൺ 30-ന് പ്രധാനമന്ത്രിയായി അധികാരമേറ്റു. അടുത്ത സെപ്റ്റബറിൽ നടന്ന തെരഞ്ഞെടുപ്പിൽ ലിബറൽ പാർട്ടിക്ക് ഭൂരിപക്ഷം ലഭിക്കാതിരുന്നതുമൂലം ടർണർക്ക് പ്രധാനമന്ത്രിപദം നഷ്ടമായി. 1988 നവമ്പറിലെ തെരഞ്ഞെടുപ്പിലും ലിബറൽ പാർട്ടിക്ക് പരാജയം സംഭവിച്ചു. പ്രതികൂല രാഷ്ട്രീയ സാഹചര്യം ശക്തമായപ്പോൾ, 1990 ഫെബ്രുവരിയിൽ ഇദ്ദേഹം ലിബറൽ പാർട്ടിയുടെ നേതൃസ്ഥാനവും പാർലമെന്റിലെ പ്രതിപക്ഷനേതാവെന്ന പദവിയും ഉപേക്ഷിച്ചു. ജൂണിൽ പാർലമെന്റിൽനിന്നും രാഷ്ട്രീയ മത്സരങ്ങളിൽനിന്നും പൂർണമായും വിരമിച്ചതിനുശേഷം തന്റെ സ്വന്തം തട്ടകമായ അഭിഭാഷകവൃത്തിയിലേക്കു മടങ്ങി.



</doc>
<doc id="135460" url="https://ml.wikipedia.org/wiki?curid=135460" title="ജോൺ ഡ്രൈഡൻ">
ജോൺ ഡ്രൈഡൻ

പ്രശസ്തനായ ആംഗലേയ കവിയും സാഹിത്യ നിരൂപകനും പരിഭാഷകനും നാടകരചയിതാവും ആണ് ജോൺ ഡ്രൈഡൻ(9 ഓഗസ്റ്റ് 1631 - 1 മേയ് 1700). ആംഗലേയ സാഹിത്യത്തിന്റെ റെസ്റ്റോറേഷൻ കാലഘട്ടത്തിലെ ഏറ്റവും പ്രമുഖനായ സാഹിത്യകാരനായിരുന്നതിനാൽ ഈ കാലഘട്ടത്തെ ഡ്രൈഡന്റെ കാലഘട്ടം എന്നും പറയാറുണ്ട്. വാൾട്ടർ സ്കോട്ട് ഇദ്ദേഹത്തെ 'വൈഭവവാനായ ജോൺ' എന്ന് വിശേഷിപ്പിച്ചിരുന്നു.

നോർത്താമ്പ്റ്റൻഷൈറിലെ ആൾവിൻകിൾ എന്ന ഗ്രാമത്തിലെ ഒരു പുരോഹിതഭവനത്തിലാണ് ജനിച്ചത്. അദ്ദേഹത്തിന്റെ മാതാവിന്റെ അച്ഛൻ ആ ഗ്രാമത്തിലെ ഒരു വൈദികനായിരുന്നു.


</doc>
<doc id="135469" url="https://ml.wikipedia.org/wiki?curid=135469" title="കെ.പി.എ.സി.">
കെ.പി.എ.സി.

കെ പി എ സി ( kerala Peoples Art’s Club)കേരളത്തിലെ ഒരു പ്രഫഷണൽ നാടക സംഘമാണ്. ഇടതുപക്ഷ രാഷ്ട്രീയ പ്രസ്ഥാനവുമായി അനുഭാവമുള്ള ചില വ്യക്തികൾ ചേർന്ന് 1950 കളിലാണ് ഈ നാടകസംഘം രൂപീകരിച്ചത്. കമ്മ്യൂണിസ്റ്റ് ചിന്തകളെ ജനങ്ങളിലെത്തിക്കുന്നതിൽ ഈ സംഘം വളരെയധികം പങ്കുവഹിച്ചു.

1951 ൽ അവരുടെ ആദ്യ നാടകമായ "എന്റെ മകനാണ് ശരി" അവതരിപ്പിച്ചു. ആ നാടകത്തിലെ ഗാനരചന നിർവ്വഹിച്ചത് പുനലൂർ ബാലനായിരുന്നു. രണ്ടാമത്തെ നാടകമായ "നിങ്ങളെന്നെ കമ്മ്യൂണിസ്റ്റാക്കി" 1952 ൽ പുറത്തിറങ്ങി. മലയാള നാടക ചരിത്രത്തിലെ ഒരു നാഴികക്കല്ലായിരുന്നു അത്. പ്രശസ്ത നാടകകൃത്ത് തോപ്പിൽ ഭാസിയാണ് ആ നാടകത്തിന്റെ രചയിതാവ്. അദ്ദേഹം ഒളിവിലായിരുന്ന കാലത്താണ് ഈ നാടകം രചിക്കുന്നത്. ഈ നാടകത്തിന് ലഭിച്ച ജനസമ്മിതി കെ.പി.എ.സി.യെ കേരളത്തിലെ പ്രധാന നാടകസംഘമാക്കി മാറ്റി.

കെ.പി.എ.സി.യുടെ നാടകങ്ങൾ, കഥാപ്രസംഗങ്ങൾ മുതലായവ കേരളത്തിൽ കമ്മ്യൂണിസ്റ്റ് പാർട്ടിയുടെ വളർച്ചയിൽ മുഖ്യപങ്ക് വഹിച്ചു.



</doc>
<doc id="135479" url="https://ml.wikipedia.org/wiki?curid=135479" title="ഇന്ത്യൻ ഓവർസീസ് ബാങ്ക്">
ഇന്ത്യൻ ഓവർസീസ് ബാങ്ക്

ഭാരതത്തിലെ ഒരു പൊതുമേഖലാ ബാങ്കാണ് ഇന്ത്യൻ ഓവർസീസ് ബാങ്ക് (ഐ.ഓ.ബി)(ബി.എസ്.ഇ :532388, എൻ.എസ്.ഇ:IOB ) ഭാരതത്തിൽ 2018 ശാഖകളും വിദേശത്ത് 6 ശാഖകളും ഉണ്ട്.ബാങ്കിനുള്ളിൽ പ്രവർത്തിക്കുന്ന ഐ.എസ്.ഓ അംഗീകൃത ഐ. ടി വിഭാഗം എല്ലാ ശാഖകളിലും ഉപയോക്താക്കൾക്ക് ഓൺലൈൻ ബാങ്കിങ് സൗകര്യം ലഭ്യമാക്കുന്നതിനുള്ള സോഫ്റ്റ്‌വേർ വികസിപ്പിച്ചെടുത്തിട്ടുണ്ട്.

IOB


</doc>
<doc id="135500" url="https://ml.wikipedia.org/wiki?curid=135500" title="പ്രശ്നോത്തരി">
പ്രശ്നോത്തരി

പ്രശ്നോത്തരി എന്നത് ഒരു കലാവിനോദം ആണ്. ബുദ്ധി, ബോധം, ഓർമ്മശക്ത്തി എന്നിവ ഒരുമിച്ച് പ്രവർത്തിക്കണം ഈ കളിയിൽ.ആംഗലേയത്തിൽ ഇതിനെ QUIZ എന്ന് വിളിക്കുന്നു. എല്ലാ മേഖലകളിലും നല്ല പരിജ്ഞാനം ഉണ്ടായിരിക്കേണ്ട ഒരു വിനോദമാണിത്. എല്ലാ സ്കൂളുകളിലും, കലാലയങ്ങളിലും, ക്ലബ്ബുകളിലും സർവ്വസാധാരണമായി കണ്ടു വരുന്ന ഒരു വിനോദമാണിത്. പത്രം, ടെലിവിഷൻ, റേഡിയോ എന്നീ മാദ്ധ്യമങ്ങളിലും പതിവായി പ്രശ്നോത്തരികൾ പ്രസിദ്ധീകരിക്കാറുണ്ടു്.

പല രൂപങ്ങളിലും പ്രശ്നോത്തരികൾ നടത്തപ്പെടുമെങ്കിലും സാധാരണ ഗതിയിൽ വളരെ ഹ്രസ്വവും കൃത്യവുമായ ഉത്തരങ്ങളും അവ ലഭിക്കാവുന്ന തരം ചോദ്യങ്ങളുമാണു് പ്രശ്നോത്തരികളുടെ പ്രത്യേകത. 


കേരളത്തേയും മലയാളത്തിനേയും സംബന്ധിച്ച ചോദ്യോത്തരങ്ങളും ചർച്ചകളും ഉൾപ്പെടുത്തി വിജ്ഞാനവും വിനോദവും സമരസിപ്പിച്ചുകൊണ്ടു് മലയാളം വിക്കിപീഡിയയിലെ ഉപയോക്താക്കൾ സംഘടിപ്പിക്കുന്ന ഒരു ഓൺ‌ലൈൻ മത്സരമാണു് . മലയാളം വിക്കിസംരംഭങ്ങളിൽ ഉപയോക്താവായി പേരു ചേർത്തിട്ടുള്ള ആർക്കും ഈ പരിപാടിയിൽ പങ്കെടുക്കാവുന്നതാണു്.


</doc>
<doc id="135501" url="https://ml.wikipedia.org/wiki?curid=135501" title="നല്ലാരി കിരൺ കുമാർ റെഡ്ഡി">
നല്ലാരി കിരൺ കുമാർ റെഡ്ഡി

ആന്ധ്രാപ്രദേശിന്റെ ഇപ്പോഴത്തെ മുഖ്യമന്ത്രിയും, ഇന്ത്യൻ നാഷണൽ കോൺഗ്രസ് നേതാവുമാണ് നല്ലാരി കിരൺ കുമാർ റെഡ്ഡി(ജനനം: സെപ്റ്റംബർ 13 1960). 2010 നവംബർ 24-നു് മുഖ്യമന്ത്രിയായിരുന്ന കെ.റോസയ്യ രാജിവെച്ചതിനെത്തുടർന്നാണ് നിയമസഭാ സ്പീക്കറായിരുന്ന കിരൺ കുമാർ റെഡ്ഡി ആന്ധ്രാപ്രദേശിന്റെ മുഖ്യമന്ത്രിയായി സ്ഥാനമേറ്റെടുത്തത്. ഇദ്ദേഹം പാർട്ടി ചീഫ് വിപ്പായും പ്രവർത്തിച്ചിട്ടുണ്ട്. രായലസീമയിലെ ചിറ്റൂർ ജില്ലക്കാരനായ കിരൺകുമാർ റെഡ്ഡി പൈലേരു മണ്ഡലത്തിൽനിന്നുള്ള നിയമസഭാംഗമാണ്. . 


</doc>
<doc id="135508" url="https://ml.wikipedia.org/wiki?curid=135508" title="ഗൃഹോപകരണങ്ങൾ">
ഗൃഹോപകരണങ്ങൾ

ഒരു വീട് പ്ണിതു കഴിഞ്ഞാൽ പിന്നെ വീട്ടാവശ്യത്തിനുള്ള ഉപകരണങ്ങളെക്കുറിച്ചായിരിക്കും ചിന്ത. എത്ര മുറികളിൻടോ അവിടെയെല്ലാം വേണം ഒരോ സാധനങ്ങൾ. ഒരു വീട്ടിലേക്കാവശ്യമുള്ള ഉപകരണങ്ങൾ എന്തെല്ലാം എന്നു നമുക്കു നോക്കാം.







<br>


</doc>
<doc id="135512" url="https://ml.wikipedia.org/wiki?curid=135512" title="സി-മാ ചിയാൻ">
സി-മാ ചിയാൻ

സിമാ ചിയാൻ(ബി.സി. 145-ഓ 135-ഓ ബി.സി. 90) ചൈനയിലെ പുരാതന മികച്ച ചരിത്രകാരനാണ്. ഇദ്ദേഹം ഹാൻ രാജവംശത്തിന്റെ ചരിത്രമെഴുത്തുകാരുടെ പ്രിഫെക്റ്റായിരുന്നു (Chinese: 太史公; "ടായിഷിഗോങ്" അല്ലെങ്കിൽ "ടായി-ഷിഹ്-കങ്"). "റെക്കോഡ്സ് ഓഫ് ദി ഗ്രാന്റ് ഹിസ്റ്റോറിയൻ" എന്ന ഗ്രന്ഥം രചിച്ചതിനാൽ ഇദ്ദേഹം ചൈനയിലെ ചരിത്രരചനയുടെ പിതാവായി അറിയപ്പെടുന്നു. ഈ ഗ്രന്ഥം മഞ്ഞ ചക്രവർത്തിയുടെ ഭരണം മുതൽ ഹാൻ രാജവംശത്തിലെ വു ചക്രവർത്തിയുടെ ഭരണം വരെയുള്ള രണ്ടായിരം വർഷമാണ് ഈ ഗ്രന്ഥത്തുൽ പ്രതിപാദിക്കപ്പെറ്റുന്നത്. ചൈനയിലെ പിന്നീടുള്ള ചരിത്രരചനയ്ക്ക് മാതൃകയായത് ഈ ഗ്രന്ഥമാണ്.

ഹാങ്‌ചെങ് എന്ന സ്ഥലത്തിനടുത്തുള്ള ലോങ്‌മെൻ എന്നയിടത്താണ് സി-മാ ചിയാൻ ജനിച്ചുവളർന്നത്. ജ്യോതിഷികളുടെ കുടുംബമായിരുന്നു ഇദ്ദേഹത്തിന്റേത്. ഇദ്ദേഹത്തിന്റെ അച്ഛൻ സിമാ ടാനും ഹാൻ ചക്രവർത്തിയായിരുന്ന വുവിന്റെ എഴുത്തുകാരുടെ തലവൻ ആയി ജോലി ചെയ്തിരുന്നു. ചക്രവർത്തിയുടെ ഗ്രന്ഥശാല സൂക്ഷിക്കുക, കലണ്ടർ ആവശ്യാനുസ്സരണം പരിഷ്കരിക്കുക എന്നിവയായിരുന്നു ഇദ്ദേഹത്തിന്റെ ചുമതലകൾ. അച്ഛന്റെ അദ്ധ്യയനത്തിൽ പത്തുവയസ്സായപ്പോഴേ സി-മാ ചിയാൻ പഴയസമ്പ്രദായത്തിലുള്ള എഴുത്തുരീതിയിൽ പ്രാവീണ്യം നേടിയിരുന്നു. കോങ് ആൻഗുവോ (孔安國), ഡോങ് ഷോൺഗ്ഷു എന്നീ പ്രസിദ്ധ കൺഫ്യൂഷ്യൻ തത്ത്വചിന്തകരുടെ വിദ്യാർത്ഥിയായിരുന്നു ഇദ്ദേഹം. ഇരുപതുവയസ്സിൽ സി-മാ ക്വിൻ രാജ്യമാകെ ചുറ്റിസഞ്ചരിച്ചു പുരാതന സ്മാരകങ്ങളും മറ്റും കണ്ടു. പണ്ഡിതരായിരുന്ന പഴയകാല രാജാക്കന്മാരുടെ ശവകുടീരങ്ങൾ (കുവൈജി കുന്നിലെ യു രാജാവിന്റെ ശവകുടീരം, ഹുനാനിലെ ഷുൺ രാജാവിന്റെ ശവകുടീരം) ഇദ്ദേഹം കണ്ടെത്തി. ഷാങ്‌ഡോങ്, യുനാൻ, ഹെബേയ്, ഷെജിയാങ്, ജിയാങ്സു, ജിയാങ്സി, ഹുനാൻ എന്നീ പ്രവിശ്യകൾ ഇദ്ദേഹം സന്ദർശിക്കുകയുണ്ടായി.

യാത്രകൾക്കുശേഷം സി-മാ ഭരണകൂടത്തിൽ കൊട്ടാര അറ്റൻഡന്റ് ജോലി കരസ്ഥമാക്കി. ഹാൻ വുഡി ചക്രവർത്തിക്കൊപ്പം രാജ്യത്തിന്റെ വിവിധ ഭാഗങ്ങൾ സന്ദർശിക്കുക ഇദ്ദേഹത്തിന്റെ ജോലികളിൽ പെട്ടിരുന്നു. ബി.സി.110 ൽ ഇദ്ദേഹത്തിന് മുപ്പ‌ത്തഞ്ച് വയസ്സ് പ്രായമുണ്ടായിരുന്നപ്പോൽ രാജ്യത്തിന്റെ പടിഞ്ഞാറുണ്ടായിരുന്ന "സംസാരഹീനരായ" ഗോത്രവർഗ്ഗങ്ങ‌ൾക്കെതിരേയുള്ള ഒരു സൈനികനീക്കത്തിന് സി-മായെ അയക്കുകയുണ്ടായി. ആ വർഷം ഇദ്ദേഹത്തിന്റെ അച്ഛന് അസുഖം ബാധിച്ചതിനാൽ ചക്രവർത്തിയുടെ ഫെങ് ബലിക്ക് പങ്കെടുക്കാൻ സാധിച്ചില്ല. തന്റെ സമയം അവസാനിക്കാറായി എന്നു തോന്നിയതിനാൽ ഇദ്ദേഹം മകനെ തിരികെ വിളിച്ച് താൻ തുടങ്ങിവച്ച ചരിത്രനിർമ്മാണം പൂർത്തിയാക്കാൻ ആവശ്യപ്പെട്ടു. "ആനൽസ് ഓഫ് സ്പ്രിംഗ് ആൻഡ് ഓട്ടം" എന്ന ആദ്യ ചൈനീസ് ചരിത്രഗ്രന്ഥത്തിന്റെ തുടർച്ച സൃഷ്ടിക്കുക എന്നതായിരുന്നു സി-മാ ടാനിന്റെ ഉദ്ദേശം. മകനും ഈ പാത പിന്തുടർന്നു. ബി.സി. 109-ൽ ഇദ്ദേഹം "ഷിജിയുടെ" സമാഹരണം ആരംഭിച്ചു. അച്ഛന്റെ മരണത്തിന് മൂന്നുവർഷങ്ങൾക്കുശേഷം സി-മാ ചിയാൻ പ്രമുഖ ചരിത്രകാരനായി (Grand Historian) നിയമിതനായി. ബി.സി. 105 ൽ സി-മാ ചിയാനെ കലണ്ടർ നവീകരണജോലി ഏൽപ്പിച്ചു. രാജ്യത്തിലെ പൊതുസ്ഥിതിയെപ്പറ്റി ചക്രവർത്തിയെ ഉപദേശിക്കുക എന്ന ചുമതലയും ഇദ്ദേഹത്തിനുണ്ടായിരുന്നു.




</doc>
<doc id="135517" url="https://ml.wikipedia.org/wiki?curid=135517" title="ഫീ ഗാബതിശ്ശ്വയാത്വീൻ">
ഫീ ഗാബതിശ്ശ്വയാത്വീൻ

പ്രമുഖ അറബി സാഹിത്യകാരൻ കാമിൽ കീലാനിയുടെ (1897 – 1959) പ്രശസ്തമായ ഒരു ബാലസാഹിത്യ കൃതിയാണു് ഫീ ഗാബതിശ്ശ്വയാത്വീൻ. ചെകുത്താൻ കാട് എന്നാണു് ഈ വാക്കിന്റെ അർത്ഥം. ഭാരതീയ ഇതിഹാസങ്ങളിൽ പ്രാധാന്യമർഹിക്കുന്ന രാമായണ കഥ കുട്ടികൾക്ക് ഉൾക്കൊള്ളാൻ പാകത്തിൽ, ലളിത ഭാഷയിൽ അറബിയിലവതരിപ്പിക്കുകയാണു് കീലാനി ഈ ഗ്രന്ഥത്തിൽ. 

ഇരുനൂറോളം ബാലസാഹിത്യങ്ങളുടെ രചയിതാവും പരിഭാഷകനുമായ കീലാനി, തന്റെ ഓരോ കൃതിയും കുട്ടികൾക്ക് പ്രയോജനപ്രദവും, ജീവിത മാർഗ്ഗത്തിലെ പ്രതിസന്ധികളെയും പ്രതിബന്ധങ്ങളെയും തരണം ചെയ്തു മുന്നോട്ട് നീങ്ങാനുള്ള പ്രചോദനവുമാകണമെന്ന നിർബന്ധക്കാരനാണു്. അതിനാൽ തന്നെ, രാമായണ കഥയെയും ആ രൂപത്തിലാണദ്ദേഹം അവതരിപ്പിക്കുന്നത്. മൂലകഥയിൽ നിന്നും ഈ കൃതി വളരെ വ്യത്യസ്തത പുലർത്തുന്നത് അത് കൊണ്ടാണു്. 

ചില ഉദാഹരണങ്ങൾ:

അങ്ങനെ, മാതൃകാ പുരുഷനായൊരു രാജാവിനെയാൺ രാമനിലൂടെ കീലാനി അവതരിപ്പിക്കുന്നത്.

അരനൂറ്റാണ്ട് മുമ്പെഴുതപ്പെട്ട ഈ അറബിരാമായണം , രാമായണ ഗവേഷകരുടെ ശ്രദ്ധയിപ്പെടുന്നത് ഈയിടെ മാത്രമാണെന്നത് അത്ഭുതകരം തന്നെ. കാൽ നൂറ്റാണ്ടു മുമ്പ് തന്നെ, ഇതിന്റെ മലയാള പരിഭാഷയും പുരത്തുവന്നുവെന്നത് ശ്രദ്ധേയമാൺ. 


</doc>
<doc id="135520" url="https://ml.wikipedia.org/wiki?curid=135520" title="കതിവനൂർ വീരൻ">
കതിവനൂർ വീരൻ

തെയ്യങ്ങൾ ഗ്രാമീണരുടെ പ്രത്യക്ഷ ദൈവങ്ങൾ ആണ്.കണ്ണൂർ ജില്ലയിലെ മാങ്ങാട്ട് നിവാസി മന്ദപ്പൻ എന്ന തിയ്യ സമുദായത്തിൽ പെട്ട ആളാണ്‌ പിൽകാലത്ത് ദൈവ പരിവേഷം കിട്ടുകയും തെയ്യ മൂർത്തിയായി കെട്ടിയാടപ്പെടുകയും ചെയ്യപ്പെടുന്ന കതിവനൂർ വീരൻ

കണ്ണൂരിനും തളിപ്പറമ്പിനുംഇടയിലുള്ള മാങ്ങാട്ട് മേത്തളിയില്ലത്ത് കുമരച്ചന്റെയും പരക്കയില്ലത്ത് ചക്കിയമ്മയുടേയും മകനായി ചുഴലി ഭഗവതിയുടെ അനുഗ്രഹം കൊണ്ട് ജനിച്ച മകനാണ് മന്ദപ്പൻ. കുട്ടിയായ മന്ദപ്പൻ വീരനും യോദ്ധാവുമായിരുന്നു.അവനോട് പണിയും തൊരവും (വേലയും കൂലിയും എന്നതിനു സമാനമായ ഒരു ശൈലി.)ഇല്ലാതെ നടക്കുന്നതിനെക്കുറിച്ച് വീട്ടുകാർ പരാതിപ്പെട്ടപ്പോൾ ലഭിച്ച മറുപടി 

എന്നാണ്. അവന് ചോറും പാലും കൊടുക്കരുതെന്ന് കുമരച്ചൻ വീട്ടുകാരെ വിലക്കി.അമ്മ രഹസ്യമായി ചോറ് കൊടുക്കുന്നത് കണ്ട് അച്ചൻ ദേഷ്യം വന്ന് അവന്റെ വില്ല് ചവിട്ടി ഒടിച്ചു. അങ്ങനെ മന്ദപ്പൻ വീടു വിട്ടിറങ്ങി. കുടകിലെ മലയിലേക്ക് കച്ചവടത്തിനു പോകുന്ന ചങ്ങാതികളോടൊപ്പം മന്ദപ്പനും പോകാനൊരുങ്ങി. അവർ അവനെ മദ്യം കൊടുത്തു മാങ്ങാട് നെടിയകാഞ്ഞിരക്കീഴിൽ മയക്കിക്കിടത്തി കൂട്ടാതെ സ്ഥലം വിട്ടു. ഉണർന്ന് 
ഒറ്റക്കു ദിക്കറിയാതെ അലഞ്ഞ മന്ദപ്പൻ ഏറെ നെരം തനിച്ച് നടന്ന് അവസാനം ചങ്ങാതിമാരെ കണ്ടെത്തി.അവർ കതിവന്നൂരിലുള്ള അമ്മാവന്റെ വീട്ടിലെത്തിച്ചേർന്നു.അവൻ അവിടെ താമസിച്ചു. അമ്മാവന്റെ സ്വത്തിൽ പാതി അവനു കിട്ടി. അമ്മായിയുടെ ഉപദേശപ്രകാരം അവൻ എണ്ണക്കച്ചവടം തുടങ്ങി.അതിനിടയിൽ അവൻ വേളാർകോട്ട് ചെമ്മരത്തി എന്ന കാവുതിയ്യ സ്ത്രീയെ കണ്ടുമുട്ടുകയും വിവാഹം കഴിക്കുകയും ചെയ്തു.ഭാര്യാഗൃഹത്തിൽ താമസവും തുടങ്ങി.
പലപ്പോഴും വൈകിയെത്താറുള്ള മന്ദപ്പനുമായി, ചെമ്മരത്തി പിണങ്ങുക പതിവായിരുന്നു.
എണ്ണക്കച്ചവടമായിരുന്നു അക്കാലത്ത് മന്ദപ്പന്റെ തൊഴിൽ.ചെമ്മരത്തിയുടെ നിർദ്ദേശാനുസരണം വാനവർ നാട്ടിലും,ദാനവർ നാട്ടിലും, വീരരാജൻ പേട്ടയിലും (വിരാജ് പേട്ട ) ചെന്ന് മന്ദപ്പൻ എണ്ണ വ്യാപാരം നടത്തി.ഒരു ദിവസം വരാൻ വൈകിയ മന്ദപ്പനിൽ ചെമ്മരത്തി സംശയാലുവായി ,അവൾ കപ്പാല തുറക്കുകയോ നായയെ തടുക്കുകയോ ചെയ്തില്ല.പാലും ചോറും ചോദിച്ച മന്ദപ്പനോട് അവയ്ക്കുപകരമായി യഥാക്രമം രുധിരം വെട്ടി കുടിക്കാനും, തലച്ചോറ് കഴിക്കാനും കോപത്തോടെ പറഞ്ഞു. ഒടുക്കം ഒന്നാമത്തെ ചോറുരുള എടുത്തപ്പോൾ കിട്ടിയത് കല്ലും, നെല്ലും,തലമുടിയുമെല്ലാം.രണ്ടാമത്തെ ചോറുരുള നെടുകെ പിളർന്നു.അപ്പോൾ കേൾക്കുന്നത് പടവിളിയാണ്. ആയുധങ്ങൾ തൊഴുതെടുത്ത് പടയ്ക്കു പുറപ്പെട്ട മന്ദപ്പന് വീണ്ടും ദുശ്ശകുനങ്ങൾ കാണേണ്ടിവന്നു.ചെമ്മരത്തിയുടെ ശാപവാക്കുകൾ സത്യമാവട്ടെയെന്നും പറഞ്ഞ് മന്ദപ്പനിറങ്ങി.പടയിൽ മന്ദപ്പൻ വിജയിയായി.
തിരികെ വീട്ടിലേക്കുള്ള വഴിമധ്യേ തന്റെ പീഠമോതിരവും ചെറുവിരലും പോരിനിടയിൽ നഷ്ടപ്പെട്ട കാര്യം മനസ്സിലാക്കുകയും അത് വീണ്ടെടുക്കാൻ പോവുകയും ചെയ്തു. പരാജയത്താൽ കലിതുള്ളിയിരുന്ന കുടകിലെ പോരാളികൾ തിരികെയെത്തിയ മന്ദപ്പനെ ചതിയിൽ വെട്ടിനുറുക്കി .മന്ദപ്പനെ കാത്തിരുന്ന ചെമ്മരത്തി കദളിവാഴകൈയിൽ പീഠമോതിരവും ചെറുവിരലും വന്നു വീണതാണ് കണ്ടത്. തന്റെ പതിക്കു നേരിട്ട ദുര്യോഗത്തിൽ വലഞ്ഞ ചെമ്മരത്തി മന്ദപ്പന്റെ ചിതയിൽ ചാടി ജീവനൊടുക്കുകയും ചെയ്തു അമ്മവനും മകൻ അണ്ണൂക്കനും ശവസംസ്കാരം കഴിഞ്ഞു മടങ്ങവെ ദൈവക്കരുവായി മാറിയ മന്ദപ്പനേയും ചെമ്മരത്തിയേയും അണ്ണൂക്കൻ തൊറം കണ്ണാലെ കണ്ടു.വെളിപാടുണ്ടായി ഉറഞ്ഞു തുള്ളി. അമ്മാവന്റെ സാന്നിദ്ധ്യത്തിൽ മന്ദപ്പന്റെ കോലം കെട്ടിയാടിച്ചു.അമ്മാവൻ അരിയിട്ട് "കതിവനൂർ വീരൻ"എന്ന് പേരിട്ടു.

മാർച്ചമയം - അരിച്ചാന്തുംചൊട്ട

മുഖത്തെഴുത്ത് - നാഗംതാന്നെഴുത്ത്

തിരുമുടി - പൂക്കടിമുടി

ചടുലമായ പദചലനവും മെയ്‌ വഴക്കവും കതിവനൂർ വീരന്റെ പ്രത്യേകതയാണ്. രാത്രിയിലോ, പുലർച്ചയിലോ ആണ് സാധാരണ ഈ തെയ്യമൂർത്തി അരങ്ങേറാറു പതിവ്. കതിവനൂർ വീരൻ അരങ്ങേറുന്ന, വാഴയും വിവിധ-വർണ ചായങ്ങളും പന്തങ്ങളും ഉപയോഗിച്ച് തയ്യാറാക്കുന്ന കളം ചെമ്മരത്തിതറ എന്നറിയപ്പെടുന്നു.ഈ തറ ചെമ്മരത്തിയാണ് എന്ന് സങ്കൽപം. അതിലെ അറുപത്തിനാല് കളങ്ങൾ കുടകരുടെ ചതിയിൽ കതിവനൂർ വീരൻ അറുപത്തിനാല് കഷ്ണങ്ങളായതിന്റെ സ്മരണയാണ്‌. നാകം താഴ്‌ത്തി എഴുത്ത് എന്നാണ് കതിവനൂർ വീരൻ തെയ്യത്തിന്റെ മുഖത്തെഴുത്തിനു പേര്.താടിയും മീശയും ഉണ്ടാകും.
തിടങ്ങൽ തോറ്റം,വലിയ തോറ്റം, തെയ്യം എന്നിങ്ങനെ അവതരണത്തിന് മൂന്നു ഘട്ടങ്ങളുണ്ട്.

ആരോഗ്യവാനായ ഭർത്താവിനെ ലഭിക്കുവാൻ കന്യകമാർ കതിവനൂർ വീരനെ ആരാധിക്കാറുണ്ട്.

https://www.youtube.com/watch?v=i1zdyBTws7M&feature=youtu.be



വേങ്ങര.കോം

കളിയാട്ടം 


</doc>
<doc id="135539" url="https://ml.wikipedia.org/wiki?curid=135539" title="വിലാപങ്ങൾ (ബൈബിൾ)">
വിലാപങ്ങൾ (ബൈബിൾ)

എബ്രായബൈബിളിലേയും ക്രിസ്ത്യാനികളുടെ പഴയനിയമത്തിലേയും ഒരു ഗ്രന്ഥമാണ് വിലാപങ്ങൾ. യഹുദരുടെ ഒന്നാം ദേവലയം ക്രി.മു. 587-86-ൽ ബാബിലോണിയർ നശിപ്പിച്ചതിനെക്കുറിച്ചു വിലാപിക്കുന്ന അഞ്ചു കവിതകളുടെ സമാഹാരമാണ് ഈ കൃതി. ദേവാലയം നശിപ്പിക്കപ്പെട്ട കാലത്തെ ദൈവജ്ഞൻ ജെറമിയാ പ്രവാചകനെ ഇതിന്റെ രചയിതാവായി കാണുന്ന ശക്തമായ പാരമ്പര്യം നിലവിലുണ്ട്. ഈ കൃതിയുടെ എബ്രായമൂലത്തിന്റെ പേര് 'എയ്ക്കാ' എന്നാണ്. പുസ്തകം ആരംഭിക്കുന്നതും ആ വാക്കിലാണ്. എബ്രായഭാഷയിൽ വിലാപഗാനങ്ങളുടെ പതിവു തുടക്കമായ ആ പദത്തിന്, 'എങ്ങനെ' എന്നാണർത്ഥം. യഹൂദലിഖിതങ്ങളുടെ പുരാതന ഗ്രീക്കു പരിഭാഷയായ സെപ്ത്വജിന്റിന്റെ സ്രഷ്ടാക്കൾ, ഈ കൃതിയ്ക്ക് അതിന്റെ ഉള്ളടക്കത്തെ പ്രതിഭലിപ്പിക്കാൻ 'വിലാപങ്ങൾ' എന്നർത്ഥം വരുന്ന "ത്രെണോയ് ഹയെരെമിയൗ"(Threnoi Hieremiou) എന്ന പേരു നൽകി. എബ്രായ ബൈബിളിൽ, ലിഖിതങ്ങൾ(കെതുവിം) എന്ന അന്തിമ ഖണ്ഡത്തിലാണ് ഇതിന്റെ സ്ഥാനം. പഴയനിയമത്തിൽ ജെറമിയായുടെ പുസ്തകത്തിനു തൊട്ടു പിന്നാലെയാണ് മിക്കവാറും ഇതിനെ ചേർക്കാറുള്ളത്. സെപ്ത്വജിന്റിനു പുറമേ ജെറോമിന്റെ ലത്തീൻ ബൈബിൾ പരിഭാഷയായ വുൾഗാത്തയിലും കാണുന്ന ക്രമീകരണമാണിത്. 

ബാബിലൊണിയയിലെ നബുക്കദ്നസ്സർ രാജാവ് യെരുശലേം ആക്രമിച്ച് സെദെക്കിയാ രാജാവിനെ തടവിലാക്കുകയും സൊളമൻ പണിയിച്ച യഹൂദരുടെ ഒന്നാം ദേവാലയം നശിപ്പിക്കുകയും ചെയ്തപ്പോൾ, ഇസ്രായേലിൽ പ്രവാചകദൗത്യത്തിൽ ഏർപ്പെട്ടിരിരുന്ന ജെറമിയായുടെ രചനയായി യഹൂദ-ക്രൈസ്തവ പാരമ്പര്യങ്ങൾ ഇതിനെ കണക്കാക്കുന്നു. യെരുശലേമിന്റെ ദാമാസ്കസ് കവാടത്തിനു പുറത്തുള്ള ഒരു ഗുഹയിൽ അഭയം തേടിയ പ്രവാചകൻ അവിടെ ഈ രചന നടത്തി എന്നാണു പാരമ്പര്യം. ജോസിയാ രാജാവിന്റെ മരണത്തിൽ ജെറമിയാ ഒരു വിലാപം രചിച്ചതായി രണ്ടാം ദിനവൃത്താന്തപുസ്തകം പറയുന്നുണ്ടെങ്കിലും അക്ഷരങ്ങളെ വർണ്ണമാലയിലെ അവയുടെ ക്രമത്തിൽ പിന്തുടരുന്ന വിലാപങ്ങളിലെ മുദ്രാലങ്കാര രീതി (acrostic style), ജെറമിയായുടെ പ്രവചനഗ്രന്ഥത്തിൽ കാണാത്തതാണ്. ജെറമിയായുടെ പേരും വിലാപങ്ങളിൽ ഒരിടത്തും കാണുന്നില്ല. അതിനാൽ ഇതിന്റെ കർതൃത്വം തർക്കവിഷയമാണ്. ഇതിനെ ജെറമിയായുടെ രചനയായി കരുതുന്ന പണ്ഡിതന്മാർ ഇന്നു കുറവാണ്. നഗരവിലാപങ്ങളുടെ മെസോപ്പൊത്തോമിയൻ പാരമ്പര്യം പിന്തുടർന്ന് എഴുതിയതാവാം ഇത്. ഊർ നഗരത്തിന്റെ നാശത്തെക്കുറിച്ചുള്ള വിലാപം ആ പാരമ്പര്യത്തിലെ ഒരു രചനയാണ്.
നബുക്കദ്നെസ്സറുടെ ആക്രമണം നടന്ന ക്രി.മു. 587-6-നും പേർഷ്യയിലെ സൈറസ് രാജാവിന്റെ ഭരണത്തിൽ യഹൂദർക്ക് ബാബിലോണിലെ പ്രവാസത്തിൽ നിന്നു മടങ്ങിവരാനായ ക്രി.മു. 538-നും ഇടയ്ക്കായിരിക്കണം ഇതിന്റെ രചന നടന്നത്.

ഈ കൃതിയിലെ അഞ്ചദ്ധ്യായങ്ങൾ ഓരോന്നും ഓരോ കവിതയാണ്. ഒന്നാം അദ്ധ്യായം തുല്യ ദൈർഘ്യമുള്ള രണ്ടു വിഭാഗങ്ങൾ അടങ്ങിയതാണ്: അദ്യത്തെ 11 വാക്യങ്ങൾ യെരുശലേമിന്റെ പതനം അതിന്റെ പാപങ്ങളുടെ ഫലമാണെന്നു സ്ഥാപിക്കുന്നു. അടുത്ത 11 വാക്യങ്ങളിൽ നഗരം അതിന്റെ പാപങ്ങൾ ഏറ്റുപറഞ്ഞ് ദൈവത്തിന്റെ നീതിയെ അംഗീകരിക്കുന്നു. രണ്ടാം അദ്ധ്യായവും, തേജസ്വിയും സർവശക്തനുമായ ദൈവം തന്റെ ജനത്തിനു നേരേ സ്വീകരിച്ച നിലപാടിന്റെ ന്യായീകരണമാണ്. മൂന്നാം അദ്ധ്യായത്തിലെ വക്താവ് ഒരു പുരുഷനാണ്. അയാൾ ആരാണെന്നു പറയുക എളുപ്പമല്ല. ദൈവത്തിന്റെ കോപം എന്നും നിലനിൽക്കുകയില്ല; തന്റെ ജനത്തോടു വിശ്വസ്തനായിരിക്കുന്ന അവിടുന്ന് അവരെ പുനരുദ്ധരിക്കും എന്ന പ്രത്യാശയാണ് ഇതിന്റെ സാരം. നാലാം അദ്ധ്യായം ആദ്യത്തെ രണ്ടദ്ധ്യായങ്ങളിലെ ഉള്ളടക്കത്തിന്റെ ആവർത്തനമാണ്. അടിച്ചമർത്തപ്പെട്ട ഒരു ജനതയുടെ അവസ്ഥയെക്കുറിച്ച് ബൈബിളിലുള്ളതിൽ ഏറ്റവും ഹൃദയസ്പർശിയായ വിവരണമാണ് ഒടുവിലത്തെ അദ്ധ്യായം.

രൂപനിഷ്ഠയുടെ അതിപ്രസരമുള്ള ബൈബിൾ ഗ്രന്ഥങ്ങളിലൊന്നെന്ന്, നിരൂപകനായ ഫ്രാൻസിസ് ലാൻഡി വിലാപങ്ങളെ വിശേഷിപ്പിച്ചിട്ടുണ്ട്.("...one of the most obtrusively formal books in the Bible") 22 വർണ്ണങ്ങൾ ചേർന്ന എബ്രായ അക്ഷരമാലയെ ആശ്രയിച്ചുള്ള പലവിധ മുദ്രാലങ്കാരരീതികളിലാണ് വിലാപങ്ങളിലെ അഞ്ചു പദ്യങ്ങകളും എഴുതപ്പെട്ടിരിക്കുന്നത്. മൂന്നു വരികൾ അടങ്ങിയ 22 ഖണ്ഡങ്ങൾ വീതമുള്ള ഒന്നും രണ്ടും അദ്ധ്യായങ്ങളിലിലെ ഓരോ ഖണ്ഡത്തിലും ആദ്യവരി ആദ്യാക്ഷരത്തിലും രണ്ടും മൂന്നും വരികൾ രണ്ടാമത്തേയും മൂന്നാമത്തേയും അക്ഷരങ്ങളിലും തുടങ്ങുന്നു. ഇതേ ശൈലി തന്നെ പിന്തുടരുന്ന നാലാം അദ്ധ്യായത്തിലെ ഖണ്ഡങ്ങളിൽ ഈരണ്ടു വരികളേയുള്ളു. മൂന്നാം അദ്ധ്യായം മൂന്നു വരികളുടെ ഖണ്ഡങ്ങൾ അടങ്ങിയതാണെങ്കിലും ഓരോ ഖണ്ഡവും വ്യതിരിക്തമായ ഒരക്ഷരത്തിൽ തുടങ്ങുന്നു. അവസാനത്തെ അദ്ധ്യായത്തിൽ മുദ്രാലങ്കാരം തിരിച്ചറിയാനാവുന്നില്ലെങ്കിലും അതിലെ വരികളുടെ സംഖ്യ വർണ്ണമാലയിലെ അക്ഷരങ്ങളുടെ കണക്കിൽ 22 ആണ്. പ്രത്യേകമായ ഒരു വിലാപഛന്ദസിനെ (lamentation meter) ഈ കവിതകളിൽ കാണുന്നവരുണ്ട്. ഈ സവിശേഷതകൾ മൂലം എബ്രായഛന്ദസ്സിന്റെ പഠനത്തിൽ വിലാപങ്ങൾക്ക് പ്രത്യേകമായ സ്ഥാനമുണ്ട്.

ക്രി.മു. 587-ൽ യെരുശലേമിലെ ഒന്നാം ദേവാലയത്തെ ബാബിലോണിയരും ക്രി.വ. 70-ൽ രണ്ടാം ദേവാലയത്തെ റോമാക്കാരും നശിപ്പിച്ചതിന്റെ അനുസ്മരണദിനമെന്ന നിലയിൽ യഹൂദപഞ്ചാംഗത്തിലെ ഏറ്റവും ദുഃഖപൂർണ്ണമായ ദിവസമായി കണക്കാക്കപ്പെടുന്ന ആവ് മാസം ഒൻപതാം നാളിലെ (തിഷാ ബ് ആവ്) യഹൂദാരാധനയിൽ ഈ ഗ്രന്ഥം പാരായണം ചെയ്യപ്പെടുന്നു. ക്രിസ്തീയ പാരമ്പര്യത്തിലും ഈ കൃതി ഉയിർപ്പുതിരുനാളിനു മുൻപുള്ള പീഡാനുഭവവാരത്തിലെ ദേവാലയശുശ്രൂഷയിൽ വായിക്കപ്പെടാറുണ്ട്.


</doc>
<doc id="135541" url="https://ml.wikipedia.org/wiki?curid=135541" title="പ്രപഞ്ചം">
പ്രപഞ്ചം

ഭൗതികമായി നിലനിൽക്കുന്ന എല്ലാം ചേർന്നതാണ് പ്രപഞ്ചം. സമ്പൂർണമായ സ്ഥലവും സമയവും, എല്ലാ രൂപത്തിലുമുള്ള ദ്രവ്യവും, ഊർജ്ജവും ഗതിയും, ഭൗതിക നിയമങ്ങളും അവയുടെ അളവുകളുമെല്ലാം ഇതിൽ ഉൾപ്പെടുന്നു. എന്നാൽ ലോകം, പ്രകൃതി എന്നീ അർത്ഥങ്ങളിലും പ്രപഞ്ചം എന്ന പദം ഉപയോഗിക്കാറുണ്ട്.

1382 കോടി വർഷമാണ് പ്രപഞ്ചത്തിന്റെ പഴക്കം എന്ന് ജ്യോതിശാസ്ത്ര നിരീക്ഷണങ്ങൾ സൂചിപ്പിക്കുന്നു. പ്രപഞ്ചത്തിന്റെ ഉദ്ഭവത്തിന് കാരണമായ പ്രതിഭാസം മഹാവിസ്ഫോടനം (ബിഗ് ബാങ്) എന്നാണ് അറിയപ്പെടുന്നത്. ഈ സമയത്ത് ഇന്ന് കാണാവുന്ന പ്രപഞ്ചത്തിലെ എല്ലാ ദ്രവ്യവും ഊർജ്ജവും അനന്തമായ സാന്ദ്രതയിൽ കേന്ദ്രീകരിക്കപ്പെട്ടു(Perfect Singularity) . മഹാ സ്ഫോടനത്തിന് ശേഷം പ്രപഞ്ചം ഇന്നത്തെ അവസ്ഥയിലേക്ക് വികസിക്കുവാൻ തുടങ്ങി. അത് ഇന്നും തുടരുന്നു എന്ന് കരുതുന്നു.

എവിടെയെല്ലാം ദ്രവ്യമുണ്ടോ ദ്രവ്യവുമായി ബന്ധപ്പെട്ട എന്തെങ്കിലുമുണ്ടോ അവിടമെല്ലാം പ്രപഞ്ചത്തിന്റെ ഭാഗമാണ്. എല്ലാ ദ്രവ്യവും ദ്രവ്യരൂപങ്ങൾക്കിടയിലുള്ളതും അവയ്ക്കു ചലിക്കുവാൻ വേണ്ടതുമായ സ്ഥലവും ചേർന്നതാണ് പ്രപഞ്ചം. പ്രപഞ്ചത്തിന്റെ ഭാഗമല്ലാത്തതായി ഒന്നുമില്ല . ഇനി നമുക്ക് പ്രപഞ്ചം എങ്ങനെയുണ്ടായി എന്ന ചോദ്യത്തിന് ഉത്തരം കണ്ടെത്തൻ ശ്രമിക്കാം .

പ്രപഞ്ചം എങ്ങനെയുണ്ടായി, എന്നും ,എന്നുണ്ടായി, എന്നുമുള്ള ചോദ്യങ്ങൾ തുടങ്ങിയിട്ട് കാലം കുറേയായി. പ്രപഞ്ചോൽപ്പത്തിയെ വിശദീകരിക്കാൻ ശ്രമിക്കുന്ന പല സിദ്ധാന്തങ്ങളുണ്ട്. അതിലൊന്നാണ് മഹാവിസ്ഫോടന സിദ്ധാന്തം(big bang theory). മഹാവിസ്ഫോടന സിദ്ധാന്ത പ്രകാരം ആയിരത്തിയഞ്ഞൂറ്കോടി വർഷങ്ങൾക്ക് പുറകിലേക്ക് നാം നോക്കുകയാണ് എങ്കിൽ അന്ന് ആദിമ പ്രപഞ്ചം തുടക്കാവസ്ഥയിലേക്ക് ചുരുങ്ങിയിരിക്കണം . ആ യുഗനാന്ദിയിൽ അതിഭയങ്കരമായ ഒരു പൊട്ടിത്തെറി നടന്നിരിക്കണം. ദ്രവ്യം സ്ഫോടനം വഴി നിലവിൽ വരികയും അകന്നു തുടങ്ങുകയും ചെയ്തിരിക്കണം. അൽപ്പം കൂടി ചുഴിഞ്ഞ് നോക്കാം നമുക്കത്.

എന്താണ് പൊട്ടിത്തെറിച്ചത്? അത്യുഗ്രഘനമുള്ള ഒരു ദ്രവ്യ പിണ്ഡം . അതു പൊട്ടിത്തെറിച്ചാൽ ചുട്ടുപഴുത്ത ദ്രവ്യം ചുറ്റിലേക്കും തെറിക്കും. വൻ പ്രവേഗത്തിൽ ഈ ദ്രവ്യ കണങ്ങൾ അകന്നകന്നു പോകും. അതിയായ ചൂടുനിമിത്തം വ്യത്യസ്ത മൂലകങ്ങൾ രൂപപ്പെടുവാനുള്ള സാഹചര്യങ്ങളുണ്ടായി എന്നും അനുമാനിക്കപ്പെടുന്നു. തുടക്കത്തിലുള്ള അത്യുന്നതമായ താപനില അതിൽ നിന്ന് വികിരണങ്ങൾ ഉത്സർജിക്കപ്പെടുന്നതുകൊണ്ട് ക്രമേണകുറഞ്ഞുവരുന്നു. പ്രത്യേക സമ്മർദ്ദങ്ങളുടെ ഫലമായി ചില ഭാഗങ്ങളിൽ കണങ്ങൾ കൂട്ടം കൂടി, അവ നെബുലകളായി, നക്ഷത്രങ്ങളായി... ഗ്രഹങ്ങളായി... ഗ്യലക്സികളായി മാറുന്നു.

മഹാസ്ഫോടനത്തെ തുടർന്ന് ദ്രവ്യകണങ്ങൾ ചുറ്റിലേക്കും ചിതറിയില്ലേ . ഗ്യാലക്സികൾ അകന്നു പോകുന്നതായി ഇന്നും നമുക്ക് കാണാൻ കഴിയുന്നത് മഹാസ്ഫോടന സമയത്ത് കണങ്ങൾക്ക് കിട്ടിയ പ്രവേഗത്താലാണത്രെ!! മഹാസ്ഫോടനം നടന്നിട്ടുണ്ടെങ്കിൽ പ്രപഞ്ചത്തിന്റെ ഏതു ദിക്കിൽ നിന്നും സ്ഫോടനത്തിന്റെ അവശിഷ്ടമായി ഏകദേശം 3kതാപനില സൂചിപ്പിക്കുന്ന താപനില കണ്ടെത്താൻ കഴിയണം. ഇത്തരം വികിരണം 1965ൽ കണ്ടെത്തുകയും ചെയ്തതോടെ മഹാ വിസ്ഫോടന സിദ്ധാന്തത്തിന് ശക്തമായ ഒരു അടിത്തറ ലഭിച്ചു. മഹാവിസ്ഫോടനസിദ്ധാന്തത്തിന്റെ ഏറ്റവും പ്രബലമായ തെളിവായി ഇത് ചൂണ്ടി കാണിക്കപ്പെടുന്നു.

1948 ൽ മൂന്ന് ബ്രിട്ടീഷ് ശാസ്​ത്രജ്ഞൻമാർ ഉന്നയിച്ച‌താണ് രണ്ടാമത്തെ സിദ്ധാന്തം. സ്ഥിരസ്ഥിതി സിദ്ധാന്തം എന്നാണതിന്റെ പേര്. (steady state theory). ഈ സിദ്ധാന്ത പ്രകാരം പ്രപഞ്ചത്തിന് സമയാനുസ്രതമായിമാറ്റമില്ല . അതായത് ഇന്ന് കാണുന്ന പ്രപഞ്ചം എന്നും ഇതു പോലെ തന്നെയായിരുന്നു. ഇനി എന്നും ഇതു പോലെതന്നെയായിരിക്കുകയും ചെയ്യും. കോടിക്കണക്കിന് പ്രകാശവർഷം അകലെ നിന്ന് നിരീക്ഷിച്ചാലും ഈ പ്രപഞ്ചം ഇങ്ങനെ തന്നെയായിരിക്കും അതായത് ഈ പ്രപഞ്ചത്തിന് ആദിയും അന്തവുമില്ല, തുടക്കവും ഒടുക്കവുമില്ല.





</doc>
<doc id="135542" url="https://ml.wikipedia.org/wiki?curid=135542" title="പ്രേമ്ജി പാടുന്നു">
പ്രേമ്ജി പാടുന്നു

സാമൂഹിക പ്രവർത്തകനും കവിയുമായ പ്രേംജിയുടെ കവിതാസമാഹാരം. കറന്റ്ബുക്സായിരുന്നു ഈ പുസ്തകത്തിന്റെ പ്രസാധകർ. ഒന്നാം പതിപ്പ്1968 ലും രണ്ടാം പതിപ്പ്1998 ലും മൂന്നാം പതിപ്പ് 2002 ലും പ്രസിദ്ധീകരിച്ചു. മൂന്നാം പതിപ്പിൽ വി.പി. വാസുദേവൻ എഴുതിയ മുഖവുരയുമുണ്ട്.


</doc>
<doc id="135544" url="https://ml.wikipedia.org/wiki?curid=135544" title="ഹായിൽ">
ഹായിൽ

വടക്കുപടിഞ്ഞാറൻ സൗദി അറേബ്യയിലെ നെയ്ദ് നഗരത്തിലെ ഒരു മരുപ്പച്ചയാണ് ഹായിൽ ( ""). ഷമ്മാർ മലനിരകളാൽ ചുറ്റപ്പെട്ട അൽ ഒദൈരൈ താഴ്വാരത്തിന്റെ പടിഞ്ഞാറ് ഭാഗത്താണ് ഹായിൽ പ്രവിശ്യയുടെ തലസ്ഥാനമായ ഈ നഗരം. ഇറാഖിൽനുന്നും സിറിയയിൽനിന്നും ഹജ്ജിനെത്തുന്നവർക്ക് മക്കയിലേക്കുള്ള പ്രധാന യാത്രാമാർഗ്ഗമാണ് ഹായിൽ. പ്രധാന നഗരങ്ങളെ ബന്ധിപ്പിക്കുന്ന എക്സ്പ്രസ്സ് വേ, ഭാവിയിൽ തുടങ്ങാനിരിക്കുന്ന റയിൽ വേ ഗതാഗതം എന്നിവ ഹായിലൂടെയാണ് കടന്നുപോകുന്ന്.

ഏകദേശം മുപ്പതോളം പൂന്തോട്ടങ്ങളാൽ,ഇരുപത്തഞ്ചഓളം പുൽതകിടുകളാൽ പട്ടണത്തിന്റെ ഭംഗി നിറഞ്ഞ നഗരം.
Rasuf, Ugdah, Janeiri and Ghar al Majma, khathah


</doc>
<doc id="135548" url="https://ml.wikipedia.org/wiki?curid=135548" title="ഭാരതഖണ്ഡം">
ഭാരതഖണ്ഡം

ഇന്നത്തെ ഭാരതമുൾക്കൊള്ളുന്ന് പാകിസ്താൻ, കാബൂൾ, പോലുള്ള് പ്രദേശങ്ങളുമുൾക്കൊള്ളൂന്ന ഭൂവിഭാഗത്തെ ഭാരതഖണ്ഡ്മെന്നറിഞ്ഞിരുന്നു. 56 പ്രദേശങ്ങളാൺ ഇതിന്റെ ഘടകങ്ങൾ.
തിരുവിതാംകൂറിന്റെ പ്രാചീനചരിത്രം- പി ശങ്കുണ്ണി മേനോൻ


</doc>
<doc id="135549" url="https://ml.wikipedia.org/wiki?curid=135549" title="പി. ശങ്കുണ്ണി മേനോൻ">
പി. ശങ്കുണ്ണി മേനോൻ

തിരുവിതാംകൂർ ചരിത്രമെഴുതിയ ആൾ. ജനനം ഇന്നത്തെ തൃശ്ശൂർ ജില്ലയിൽ നാട്ടികയിൽ തൃപ്രയാർ ദേശത്ത് 1815-ൽ. മാതാപിതാക്കൾ - ബ്ലാഹയിൽ കുണ്ടുണ്ണീ നായർ, ഇച്ചിയമ്മ. സാമാന്യ വിദ്യാഭ്യാസാനന്തരം പതിനഞ്ചാം വയസ്സിൽ ആംഗലം പഠിക്കാൻ കൊച്ചിക്കുപോയി. പിന്നെ തലശ്ശേരിയിൽ. 1844-ൽ തിരുവിതാംകൂറിൽ കൊട്ടാരത്തിൽ ചെറിയ ഒരു ജോലിയിൽ പ്രവേശിച്ചു.

1879-ൽ ഉദ്യോഗമൊഴിഞ്ഞു. പേഷ്കാരുദ്യോഗകാലത്ത് (110 മാസം) ഒരുദിവസം പോലും ലീവെടുത്തിട്ടില്ല. 1845-ൽ ഇടപ്പള്ളീ കൃഷ്ണത്തുവീട്ടിൽ പാർവ്വതിയമ്മയെ വിവാഹം ചെയ്തു. തിരുവിതാംകൂർ ജഡ്ജിയെന്നപേരിൽ പ്രശസ്തനായ കെ പി ശങ്കരമേനോനും ചിത്രകാരനായ പത്മനാഭമേനോനും മക്കളാണ്.
1880-ൽ പുത്തൻ വേനിക്കരയിൽ വച്ച് നിര്യാതനായി.


</doc>
<doc id="135558" url="https://ml.wikipedia.org/wiki?curid=135558" title="സുന്ദരകില്ലാഡി">
സുന്ദരകില്ലാഡി

മുരളീകൃഷ്ണന്റെ സംവിധാനത്തിൽ ദിലീപ്, അശോകൻ, നെടുമുടി വേണു, ശാലിനി എന്നിവർ പ്രധാനവേഷങ്ങളിൽ അഭിനയിച്ച് 1998-ൽ പ്രദർശനത്തിനിറങ്ങിയ ഒരു മലയാളചലച്ചിത്രമാണ് സുന്ദരകില്ലാഡി. അമ്മു ഇന്റർനാഷണലിന്റെ ബാനറിൽ ഫാസിൽ നിർമ്മിച്ച ഈ ചിത്രം വിതരണം ചെയ്തത് സ്വർഗ്ഗചിത്ര ആണ്. കഥ, തിരക്കഥ, സംഭാഷണം എന്നിവ നിർവ്വഹിച്ചത് ഫാസിൽ ആണ്.
പുറം ലോകവുമായി കാര്യമായി ബന്ധമില്ലാത്ത ഒരു ഗ്രാമത്തിലേക്ക് കിണർ നിർമ്മിക്കാൻ എത്തുന്ന നാൽവർസംഘം നേരിടുന്ന പ്രശ്നങ്ങളും പ്രതിസന്ധികളുമാണ് ചിത്രത്തിന്റെ പ്രമേയം. കുടിവെള്ളമെന്നത് ആ ഗ്രാമത്തിന് കിട്ടാക്കനിയാണ്. കുടിവെള്ളത്തിനായി കിണർ നിർമ്മിക്കാൻ വന്നവരൊക്കെ മരിക്കുന്ന സാഹചര്യവും മുമ്പുണ്ടായിട്ടുണ്ട്. ആചാരങ്ങൾക്കും അനുഷ്ഠാനങ്ങൾക്കും വലിയ പ്രാധാന്യം നൽകുന്ന ഗ്രാമത്തിലാണ് നാൽവർ സംഘമെത്തുന്നത്. അവിടെവെച്ച് കഥാനായകൻ പ്രേമചന്ദ്ര സുന്ദരകില്ലാഡി ദേവയാനിയുമായി പ്രണയത്തിലാകുന്നുണ്ട്. 
ബിച്ചു തിരുമല എഴുതിയ ഗാനങ്ങൾക്ക് സംഗീതം പകർന്നത് ഔസേപ്പച്ചൻ ആണ്. ഗാനങ്ങൾ വിപണനം ചെയ്തത് ഫാസിൽസ് ഓഡിയോ.



</doc>
<doc id="135560" url="https://ml.wikipedia.org/wiki?curid=135560" title="പകൽപ്പൂരം">
പകൽപ്പൂരം

അനിൽ ബാബുവിന്റെ സംവിധാനത്തിൽ മുകേഷ്, സലീം കുമാർ, ജഗതി ശ്രീകുമാർ, ഗീതു മോഹൻദാസ് എന്നിവർ പ്രധാനവേഷങ്ങളിൽ അഭിനയിച്ച് 2002-ൽ പുറത്തിറങ്ങിയ ഒരു മലയാളചലച്ചിത്രമാണ് പകൽപ്പൂരം. ദാമർ സിനിമയുടെ ബാനറിൽ സന്തോഷ് ദാമോദരൻ നിർമ്മിച്ച ഈ ചിത്രം കാൾട്ടൺ റിലീസ് വിതരണം ചെയ്തിരിക്കുന്നു. രാജൻ കിരിയത്ത് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

ബ്രഹ്മദേശത്തെ ഉപ്ദ്രവകാരിണിയായ യക്ഷിയെ സൂര്യമംഗലം മനയിലെ ബ്രഹ്മദത്തൻ നമ്പൂതിരിപ്പാട് (റിസ ബാവ) തളയ്ക്കുന്നുവെങ്കിലും, ബ്രഹ്മദത്തന്റെ സന്തതി പരമ്പരകളോട് പ്രതികാരം ചെയ്യുമെന്ന് ശപിച്ചു കൊണ്ടാണ് യക്ഷി മറയുന്നത്. ബ്രഹ്മദത്തൻ നമ്പൂതിരിപ്പാടിന് വിഭിന്ന ജാതിയിൽപ്പെട്ട രണ്ട് സ്ത്രീകളിലായി ഉണ്ടാകുന്ന പുത്രന്മാരാണ് ഗൗരീദാസനും (മുകേഷ്) , മാണിക്യനും (സലിം കുമാർ), ഇരുവരും ഒടുവിൽ സൂര്യമംഗലം മനയിൽ തന്നെ എത്തിപ്പെടുകയാണ്.മനയിലെ കാര്യസ്ഥനായ വടശ്ശേരി വാമനൻ(ജഗതി ശ്രീകുമാർ) ഗൗരീദാസനെ പൂജയ്ക്കായി വിളിച്ചു കൊണ്ട് വരുന്നതാണെങ്കിൽ,ആണ്ടിപ്പെട്ടി എന്ന വ്യാജപ്പെരിൽ മനയിൽ കയറിക്കൂടുന്ന മാണിക്കന്റെ ഉദ്ദേശം മോഷണമാണ്. യാത്രക്കിടയിൽ പരിചയപ്പെട്ട സീമന്തിനി (ഗീതു മോഹന്ദാസ്) എന്ന പെൺകുട്ടിയും, സഹായി അയ്യപ്പൻ കുട്ടിയുമാണ് (ഹരീശ്രീ അശോകൻ) ബ്രാഹ്മണനായി വളർന്ന ഗൗരീദാസനൊപ്പമുള്ളത്. എന്നാൽ ബന്ധനത്തിൽ നിന്നും സ്വതന്ത്രയായ യക്ഷിയാണ് തന്നൊടൊപ്പം കൂടിയിരിക്കുന്ന സീമന്തിനിയെന്ന കാര്യം ഒടുവിൽ ഗൗരീദാസൻ തിരിച്ചറിയുകയും, യക്ഷിയെ തളയ്ക്കുകയും ചെയ്യുന്നു.

എസ്. രമേശൻ നായർ എഴുതിയ ഇതിലെ ഗാനങ്ങൾക്ക് സംഗീതം പകർന്നത് രവീന്ദ്രൻ ആണ്. ഗാനങ്ങൾ ബ്ലൂമൂൺ ഓഡിയോസ് വിപണനം ചെയ്തിരിക്കുന്നു.




</doc>
<doc id="135568" url="https://ml.wikipedia.org/wiki?curid=135568" title="വിളയന്നൂർ">
വിളയന്നൂർ

പാലക്കാട് ജില്ലയിലെ തേങ്കുറിശ്ശി പഞ്ചായത്തിൽ ഉൾപ്പെടുന്ന ഗ്രാമമാണ് വിളയന്നൂർ. പാലക്കാട് ടൌണിൽ നിന്നും ഏതാണ്ട് 15 കിലോമീറ്റർ ദൂരം. ആലത്തൂർ, നെന്മാറ എന്നിവിടങ്ങളിലേയ്ക്ക് പോകുന്ന വഴിയിലാണ് ഗ്രാമം സ്ഥിതി ചെയ്യുന്നത്. നെൽ കൃഷിയാണ് വിളയന്നൂർ ഗ്രാമീണരുടെ പ്രധാന ഉപജീവനമാർഗ്ഗം. കൂടാതെ വാഴകൃഷി, മീൻ വളർത്തൽ , ഇഞ്ചികൃഷി തുടങ്ങിയ കാർഷികമേഖലകളും അനുബന്ധമായി പ്രവർത്തിക്കുണ്ട്. വിളയന്നൂർ കുമ്മാട്ടി, രഥോത്സവം എന്നീ ഉത്സവങ്ങൾ പ്രധാനമാണ്.


</doc>
<doc id="135579" url="https://ml.wikipedia.org/wiki?curid=135579" title="ഔട്ട്‌ലുക് മാഗസിൻ">
ഔട്ട്‌ലുക് മാഗസിൻ

ഇന്ത്യയിൽ പ്രചാരത്തിൽ നാലാംസ്ഥാനത്ത് നിൽക്കുന്ന ഒരു ഇംഗ്ലീഷ് വാർത്താമാഗസിനാണ് ഔട്ട്ലുക് മാഗസിൻ. 2007 ലെ നാഷണൽ റീഡർഷിപ്പ് സർവേ പ്രകാരം 1.5 മില്ല്യൻ കോപ്പികൾ ആണ് ഔട്ട്ലുക് മാഗസിൻ വിറ്റഴിക്കുന്നത്. ഇന്ത്യടുഡെ, ദി വീക്ക്, തെഹൽക്ക എന്നിവയാണ് ഔട്ട്ലുക്കുമായി വിപണിമത്സരത്തിലുള്ള മറ്റു മാഗസിനുകൾ. ഔട്ട്ലുക്ക് ഗ്രൂപ്പിന്റെ നിയന്ത്രണത്തിൽ 1995 ഒക്ടോബറിൽ ന്യൂഡൽഹിയിൽ നിന്നാണ് ഔട്ട്ലുക് മാഗസിൻ പ്രസിദ്ധീകരണം ആരംഭിച്ചത്. വിനോദ് മേഹ്തയാണ് ഔട്ട്ലുക്കിന്റെ സ്ഥാപക പത്രാധിപർ. 2008 ഒക്ടോബറിൽ കൃഷ്ണപ്രസാദ് പത്രാധിപരായി നിയമിക്കപ്പെട്ടു. സന്ദീപൻ ദേപ്, തരുൺ തേജ്പാൽ എന്നിവരായിരുന്നു മുൻകാല പത്രാധിപന്മാർ. "ഔട്ട്ലുക് ട്രാവലർ", "ഔട്ട്ലുക് മണി" , ഹിന്ദിയിലുള്ള "ഔട്ട്ലുക് സപ്തഹിക്" എന്നിവ ഔട്ട്ലുക്ക് ഗ്രൂപ്പിൽ നിന്ന് പുറത്തിറങ്ങുന്ന മറ്റു പ്രസിദ്ധീകരണങ്ങളാണ്.
കാർഗിൽ അഴിമതി, മാച്ച് ഫിക്സിംഗ് വിവാദം , ടു ജി സ്പെക്ട്രം വിവാദം എന്നീ അനേഷണാത്മക റിപ്പോർട്ടുകൾ ഔട്ട്ലുക്കിനെ പ്രശസ്തമാക്കി.


</doc>
<doc id="135580" url="https://ml.wikipedia.org/wiki?curid=135580" title="രാംനാഥ് ഗോയങ്ക">
രാംനാഥ് ഗോയങ്ക

ഇന്ത്യൻ എക്സ്പ്രസ്സിന്റെ സ്ഥാപകനും ഒരു പത്രപ്രവർത്തകനുമായിരുന്നു രാംനാഥ് ഗോയങ്ക -ഹിന്ദി:रामनाथ गोयंका - (ജനനം:ഏപ്രിൽ 3, 1904-മരണം:ഒക്ടോബർ 5, 1991). ഇന്ത്യൻ എക്സ്പ്രസ്സ് ഗ്രൂപ്പ് സ്ഥാപിച്ച് വിവിധ പ്രസിദ്ധീകരണങ്ങൾ ഇംഗ്ലീഷിലും ഇതര ഇന്ത്യൻ ഭാഷകളിലും അദ്ദേഹം ആരംഭിച്ചു. 2000 ലെ ഇന്ത്യാടുഡെ പ്രസിദ്ധീകരിച്ച മില്ലേനിയം പതിപ്പിൽ, ഇന്ത്യയെ രൂപപ്പെടുത്തിയ നൂറു വ്യക്തികളിൽ ഒരാളായി രാംനാഥ് ഗോയങ്കയെ തിരഞ്ഞെടുക്കുകയുണ്ടായി.


</doc>
<doc id="135581" url="https://ml.wikipedia.org/wiki?curid=135581" title="മധുരമുള്ളങ്കി">
മധുരമുള്ളങ്കി

ബ്രാസ്സിയേസി (Brassicaceae) സസ്യകുടുംബത്തിൽപ്പെട്ട പച്ചക്കറിവിളയാണ് മധുരമുള്ളങ്കി (ടർണിപ്പ്). ശാസ്ത്ര നാമം ബ്രസീക്കാ റാപാ (Brassica rapa). ഇത് റഷ്യയിലും സൈബീരിയയിലും പണ്ട് വന്യസസ്യമായി വളർന്നിരുന്നു. ചൈനയോ മധ്യഏഷ്യയോ ആയിരിക്കാം ഇതിന്റെ ജന്മദേശമെന്ന് കരുതപ്പെടുന്നു.
റോമൻ സംസ്കാരകാലത്തുതന്നെ മധുരമുള്ളങ്കിക്ക് വളരെ പ്രചാരം ലഭിച്ചിരുന്നതിൽ നിന്നും, അതിൻ മുൻപേ മധുരമുള്ളങ്കി കൃഷിചെയ്യാൻ ആരംഭിച്ചിരുന്നതായി മനസ്സിലാക്കാം. എന്നാൽ ഡാനിയൽ സോഹറിയും മരിയ ഹോപും നടത്തിയ പഠനങ്ങൾ പറയുന്നത് മധുരമുള്ളങ്കിയുടെ ഉൽഭവത്തെക്കുറിച്ച് നമുക്ക് വ്യക്തമായ തെളിവുകളൊന്നും ലഭ്യമല്ലെന്നാണ്. 

മധുരമുള്ളങ്കിയുടെ കട്ടിയുള്ളതും കനം കുറഞ്ഞു പരന്നതുമായ വേരുകൾ കിഴങ്ങുകളായി രൂപാന്തരപ്പെടുന്നു. ഇത്തരം ഭക്ഷ്യയോഗ്യമായ കിഴങ്ങുകൾക്കായി ഇന്ത്യയിൽ ഇത് വിപുലമായ തോതിൽ കൃഷിചെയ്തു വരുന്നു. ഇലകൾ പരന്നതും രോമിലവും നീളം കുറഞ്ഞതുമാണ്.ഇളംതണ്ടിലും ഇലകളിലും ധാരാളം ധാതുക്കളും ജീവകങ്ങളും അടങ്ങിയിട്ടുണ്ട്. സാലഡ്, അച്ചാറുകൾ, കറികൾ എന്നിവ ഉണ്ടാക്കാൻ മധുരമുള്ളങ്കിയുടെ ഇലകൾ ഉപയോഗിക്കുന്നു. ഇലകൾ കാലിത്തീറ്റയായും പ്രയോജനപ്പെടുത്തുന്നു.

മധുരമുള്ളങ്കിക്ക് സമശീതോഷ്ണ ഇനങ്ങളും (യൂറോപ്യൻ) ഉഷ്ണമേഖലാ (ഏഷ്യൻ) ഇനങ്ങളുമുണ്ട്. സമശീതോഷ്ണ ഇനങ്ങളിൽ മെച്ചപ്പെട്ടവ പർപ്പിൾ റ്റോപ്പ്, വൈറ്റ് ഗ്ലോബ്, സ്നോ ബോൾ, ഗോൾഡൻ ബാൾ, എർലിമിലൻ റെഡ് റ്റോപ് എന്നിവയാണ്. ഇവ രുചിയേറിയതും മധുരമുള്ളവയുമാണ്. ഉഷ്ണമേഖലാ ഇനങ്ങൾക്ക് അധികവും ചുവപ്പോ വെളുപ്പോ നിറമായിരിക്കും; ഇവയിലധികവും രൂക്ഷഗന്ധമുള്ളവയായതിനാൽ അച്ചാറുകളുണ്ടാക്കാൻ വ്യാപകമായി ഉപയോഗിക്കുന്നു.

ഉഷ്ണമേഖലാ ഇനങ്ങളുടെ വിത്തുവിതയ്ക്കുന്നത് ജൂലൈ- സെപ്റ്റംബർ മാസങ്ങളിലാണ്; സമശീതോഷ്ണ ഇനങ്ങളുടേത് സെപ്റ്റംബർ മുതൽ ഡിസംബർ വരെയുള്ള കാലയളവിലും. 25-30 ദിവസം കൊണ്ട് സമശീ തോഷ്ണയിനം വളർച്ചയെത്തുന്നു. പാകമാകാൻ കൂടുതൽ സമയമെടുക്കുന്നതും വലിയ കിഴങ്ങുകൾ ഉല്പാദിപ്പിക്കുന്നതും ഉഷ്ണമേഖലാ ഇനങ്ങളാണ്.

കടുകു ചെടിയുമായി ടർണിപ്പ് സങ്കരണം നടക്കാറുണ്ട്. അതിനാൽ കടുകുമായി കലരാതിരിക്കത്തക്ക അകലത്തിൽ മാത്രമേ ഇവ കൃഷി ചെയ്യാറുള്ളു. ഉഷ്ണമേഖലാ ഇനങ്ങളുടെ വിത്തുകൾ സമതലങ്ങളിലും സമശീതോഷ്ണ ഇനങ്ങളുടെ വിത്തുകൾ കുന്നിൻ പ്രദേശങ്ങളിലും ഉല്പാദിപ്പിക്കുന്നു.

ഇലപ്പേനും ഈച്ചപ്പുഴുക്കളും വണ്ടുകളുമാണ് മധുരമുള്ളങ്കിയെ ബാധിക്കുന്ന കീടങ്ങൾ. വേരുമുഴ രോഗവും കരിംചീയൽ രോഗവും ഇതിനെ ബാധിക്കാറുണ്ട്. മധുരമുള്ളങ്കി ചൂടുള്ള കാലാവസ്ഥയെ അതിജീവിക്കാൻ കെല്പുള്ളതാണ്. എങ്കിലും വേരുകളുടെ മണം, വലിപ്പം, ഘടന എന്നിവ രൂപപ്പെടാൻ 10-15°C താപനിലയുള്ള തണുത്ത കാലാവസ്ഥയാണ് അനുയോജ്യം.

ഭക്ഷ്യയോഗ്യമായ 100 ഗ്രാം കിഴങ്ങിൽ 91.6 ഗ്രാം ജലാംശം, 0.5ഗ്രാം മാംസ്യം, 0.2 ഗ്രാം കൊഴുപ്പ്, 0.9 ഗ്രാം നാര് എന്നിവയും ചുരുങ്ങിയ അളവിൽ കാർബോഹൈഡ്രേറ്റ്, കാൽസ്യം, ഫോസ്ഫറസ്, ഇരുമ്പ്, തയാമിൻ, റിബോഫ്ലാവിൻ, നിക്കോട്ടിനിക് അമ്ലം തുടങ്ങിയവയും അടങ്ങിയിരിക്കുന്നു.



</doc>
<doc id="135584" url="https://ml.wikipedia.org/wiki?curid=135584" title="നിതീഷ് കുമാർ">
നിതീഷ് കുമാർ

ബീഹാറിന്റെ ഇരുപത്തിയൊൻപതാമത്തേയും മുപ്പത്തിയൊന്നാമത്തേയും ഇപ്പോഴത്തെയും (32-ആമത്തെ) മുഖ്യമന്ത്രിയാണ് നിതീഷ് കുമാർ ( "Nitīśa Kumāra"). ജനതാദൾ (യുനൈറ്റഡ്) എന്ന പാർട്ടിയുടെ നേതാവാണ് ഇദ്ദേഹം. ബിഹാറിനെ വികസനത്തിന്റെ പാതയിലേക്ക് കൊണ്ടുവന്നതിൽ സുപ്രധാന പങ്കുള്ള മുഖ്യമന്ത്രിയായി അദ്ദേഹം വിലയിരുത്തപ്പെടുന്നു.




</doc>
<doc id="135585" url="https://ml.wikipedia.org/wiki?curid=135585" title="ജോസഫ് എബ്രഹാം">
ജോസഫ് എബ്രഹാം

മലയാളിയായ ഒരു ഇന്ത്യൻ അത് ലറ്റാണ് ജോസഫ് ജി. എബ്രഹാം . 2010ൽ ചൈനയിലെ ഗ്വാങ്ചൗവിൽ നടന്ന ഏഷ്യാഡിൽ 400 മീറ്റർ ഹർഡിൽസിൽ സ്വർണ്ണം നേടിയ ജോസഫ് കോട്ടയം ജില്ലയിലെ മുണ്ടക്കയം സ്വദേശിയാണ് .

മുണ്ടക്കയം 31-ആം മൈൽ ഗണപതിപ്ലാക്കൽ വീട്ടിൽ കെ.വി. എബ്രഹാമിന്റെയും എൽസി എബ്രഹാമിന്റെയും മൂന്നാമത്തെ മകനാണ് ജൂബി എന്ന ഓമനപ്പേരുള്ള ജോസഫ് എബ്രഹാം. യു.പി. സ്കൂളിൽ പഠിക്കുന്ന കാലത്ത് കുന്നിൻമുകളിലായിരുന്നു വീട്. കുന്നിൽമുകളിൽനിന്നും താഴ്‌വാരത്തേക്കുള്ള ഓട്ടമാണ് ജോസഫിനെ കായിക രംഗത്തെത്തിച്ചത്. നാലാം ക്ലാസ്സ് വരെ മൈലത്തടിക്കൽ സി.എം.എസ് എൽ.പി.സ്കൂളിലും അഞ്ചുമുതൽ ഏഴുവരെ മുണ്ടക്കയം സെൻറ് ആൻറണീസ് സ്കൂളിലുമായരുന്നു വിദ്യാഭ്യാസം . എട്ടാം ക്ലാസ്സിൽ കോരുത്തോട് സി.കെ.എം. എച്ച്.എച്ച്.എസ്സിൽ ചേർന്ന ജോസഫ് 12 -ആം ക്ലാസ്സുവരെ അവിടെത്തുടർന്നു. സ്കൂളിൽ കായികാധ്യാപകനായിരുന്ന കെ.പി.തോമസ് മാഷിന്റെ ശിക്ഷണം ജോസഫിലെ കായികപ്രതിഭയെ വളർത്തി . ഉപരിപഠനത്തിനായി തൃശ്ശൂർ സെന്റ്‌തോമസ് കോളേജിൽ പ്രവേശനം കിട്ടിയത് ഒരു വഴിത്തിരിവായി. തൃശ്ശൂർ സായിയിലെയും ബാംഗ്ലൂർ സായിയിലെയും പരിശീലനവും ജോസഫിന്റെ കായിക ജീവിതത്തിൽ വളരെ പ്രയോജനം ചെയ്തിട്ടുണ്ട് . 

സി.ആർ.പി.യിലായിരുന്നു ആദ്യം ജോലി ലഭിച്ച്ത് . 2006 ദോഹ ഏഷ്യൻ ഗെയിംസിൽ സ്വർണം കരസ്ഥമാക്കിയതോടെ റെയിൽവേയിൽ ജോലി ലഭിച്ചു. ഇപ്പോൾ നാഗർകോവിൽ റെയിൽവേ സ്റ്റേഷനിലെ സീനിയർ ടി.ടി.ആർ. ആണ് ഇദ്ദേഹം .2010 മെയ് 18 ന് വിവാഹം . പാലാ കൊഴുവനാൽ വടക്കേ മണിയംപള്ളിൽ സ്മിതയാണ് ജോസഫിന്റെ ഭാര്യ. മുൻ റെയിൽവേ താരമായ സ്മിത ഇപ്പോൾ മുംബൈ റെയിൽവേസ്റ്റേഷനിലാണ് ജോലി ചെയ്യുന്നത്. എബി എബ്രഹാം, സിബി എബ്രഹാം എന്നിവർ സഹോദരങ്ങളാണ്. 

12-ാം ക്ലാസിൽ പഠിക്കുന്ന കാലത്തായിരുന്നു സ്റ്റേറ്റ് അത്‌ലറ്റിക് മീറ്റിൽ ജോസഫിന്റെ ആദ്യ സ്വർണം. 2005-ൽ തായ്‌ലൻഡ് ഏഷ്യൻ ഗ്രാൻഡ്പ്രിക്‌സിൽ വെങ്കലം നേടിയതോടെ രാജ്യാന്തര കായിക താരമായി ജോസഫ് വളർന്നു . . 2005 പുണെ സെക്കൻഡ് ഏഷ്യൻ ഗ്രാൻഡ്പ്രിക്‌സിൽ വെങ്കലവും നേടി. 2006 ദോഹ ഏഷ്യൻ ഗെയിംസിൽ 4*400 റിലേയിൽ സ്വർണം നേടിയ ടീമിൽ അംഗമായിരുന്നു .
2006 കൊളംബോ സൗത്ത് ഏഷ്യൻ ഗെയിംസിൽ വെങ്കലം, 2007 ജോർദാൻ ഏഷ്യൻ അത്‌ലറ്റിക് ചാമ്പ്യൻഷിപ്പിൽ വെങ്കലം, 2008 ഭോപ്പാൽ ഏഷ്യൻ ഓൾസ്റ്റാർ മീറ്റിൽ സ്വർണം, 2009 ചൈന ഏഷ്യൻ അത്‌ലറ്റിക്‌സ് ചാമ്പ്യൻഷിപ്പിൽ വെള്ളി എന്നിവ മറ്റു പ്രധാന നേട്ടങ്ങളാണ് . 2010 ജോസഫിന് നേട്ടങ്ങളുടെ വർഷമാണ് . 2010 ഓഗസ്റ്റൽ 'അർജുന അവാർഡും' നവംബർ 25 ന് ഏഷ്യൻ ഗെയിംസിൽ സ്വർണവും ജോസഫിനെ തേടിയെത്തി. 400 മീറ്റർ ഹർഡ്ൽസിൽ 49.96 സെക്കൻഡ് കൊണ്ട് ഫിനിഷ് ചെയ്താണ് ഗ്വാങ്ചൌവിൽ ഏഷ്യാഡിൽ 400 മീറ്റർ ഹർഡിൽസിൽ ജോസഫ് സ്വർണം നേടിയത്. ഏഷ്യൻ ചാമ്പ്യൻ കെൻജി നരിസാക്കിയ്ക്കായിരുന്നു പുരുഷ വിഭാഗം ഹർഡിൽസിൽ പ്രധാന പ്രതിയോഗി . കഴിഞ്ഞവർഷം ജോസഫിനെ പരാജയപ്പെടുത്തിയ നരിസാക്കി, ഇത്തവണയും കടുത്ത വെല്ലുവിളിയുയർത്തിയെങ്കിലും ഫോട്ടോഫിനിഷിൽ ജോസഫ് സ്വർണം നേടി . എന്നാൽ, അവസാന ഹർഡിൽ മറികടക്കുന്നതിൽ പിഴവുവരുത്തിയതിനെത്തുടർന്ന് നരിസാക്കിയെ അയോഗ്യനാക്കി. ഈയിനത്തിൽ സൗദി അറേബ്യയുടെ ബന്ദാർ ഷരാഹിലി (50.29) വെള്ളിയും ജപ്പാന്റെ നവോഹിരോ കവാക്കിറ്റ (50.37) വെങ്കലവും നേടി.


</doc>
<doc id="135589" url="https://ml.wikipedia.org/wiki?curid=135589" title="ടർപ്പൻടൈൻ">
ടർപ്പൻടൈൻ

കോണിഫർ ഗണത്തിൽപ്പെടുന്ന പൈൻ വൃക്ഷങ്ങൾ സ്രവിക്കുന്ന കറയിൽ നിന്നു വാറ്റിയെടുക്കുന്ന എണ്ണയണ് ടർപ്പൻടൈൻ. ഇത് പൈനെണ്ണ, ദേവദാരുതൈലം എന്നിങ്ങനെയും അറിയപ്പെടുന്നു.

മെഡിറ്ററേനിയൻ പ്രദേശങ്ങളിൽ വളരുന്ന ടെറബിന്ദ് എന്നറിയപ്പെടുന്ന ഇലകൊഴിയും മരങ്ങളിൽ നിന്നാണ് ആദ്യകാലത്ത് ടർപ്പൻടൈൻ ലഭ്യമാക്കിയിരുന്നത്. ഇന്ന് പ്രധാനമായും പൈൻ മരങ്ങളാണ് ഇതിനായി ഉപയോഗപ്പെടുത്താറുള്ളത്. പൈൻ മരങ്ങളുടെ കേമ്പിയം കലകളോട് ബന്ധപ്പെട്ടാണ് ടർപ്പൻടൈൻ അടങ്ങിയ റെസിൻ കനാലുകൾ കാണപ്പെടുന്നത്.

ബാഷ്പശീല എണ്ണയും (സ്പിരിറ്റ് ഒഫ് ടർപ്പൻടൈൻ) ബാഷ്പീകൃതമല്ലാത്ത റെസിനും (റോസിൻ) അടങ്ങിയതാണ് അർധദ്രാവകാവസ്ഥയിലുള്ള ടർപ്പൻടൈൻ. എന്നാൽ ടർപ്പൻടൈൻ എന്ന് സാമാന്യേന വിവക്ഷിക്കുന്നത് ബാഷ്പശീല ഘടകത്തെയാണ്. റോസിനിൽ അബിറ്റിക് അമ്ലവും ടർപ്പൻടൈൻ എണ്ണയിൽ α-പൈനീൻ എന്ന ടർപ്പീനുമാണ് അടങ്ങിയിട്ടുള്ളത്.

ഉത്പാദനപ്രക്രിയ അടിസ്ഥാനമാക്കി ടർപ്പൻടൈനിനെ മൂന്നിനങ്ങളായി തരം തിരിച്ചിരിക്കുന്നു.

പൈൻമരങ്ങളിൽ നിന്നും ശേഖരിക്കുന്ന കറ. മരങ്ങളിൽ 2.5 സെ.മീ. നീളവും 2.5 സെ.മീ. ആഴവുമുള്ള പോറലുകളുണ്ടാക്കി അതിലൂടെയാണ് കറ ശേഖരിക്കുന്നത്. എല്ലാ ആഴ്ചയിലും പുതിയ പോറലുകളുണ്ടാക്കി കറ എടുക്കുന്നു. ഒരു സാധാരണ പൈൻ മരത്തിൽ നിന്ന് ഒരു സീസണിൽ സുമാർ 4.5 കി. ഗ്രാം കറ ലഭിക്കും. ഇത് സ്വേദനം ചെയ്താൽ 81 ശ. മാ. റോസിനും 19 ശ. മാ. ടർപ്പൻടൈൻ എണ്ണയും ലഭ്യമാക്കാം. നിരന്തരമായി ഏൽക്കുന്ന ക്ഷതങ്ങൾ മരത്തിന്റെ വളർച്ചയെ ബാധിക്കുമെന്ന് മനസ്സിലാക്കിയതോടെയാണ് മറ്റു മാർഗങ്ങൾ അവലംബിച്ചു തുടങ്ങിയത്.

പൂർണവളർച്ചയെത്തിയ മരങ്ങൾ വെട്ടിയെടുത്ത് അതിന്റെ തടിയിൽ നിന്ന് നീരാവി സ്വേദനം വഴി വുഡ് ടർപ്പൻടൈൻ വേർതിരിക്കുന്നു. പൈൻമരത്തിന്റെ ചെറിയ ചീളുകളും അറക്കപ്പൊടിയുമാണ് പ്രധാനമായും നീരാവി സ്വേദനത്തിനു വിധേയമാക്കുന്നത്.

ക്രാഫ്റ്റ് പേപ്പർ നിർമ്മാണപ്രക്രിയ യിലെ ഉപോത്പന്നമാണ് സൾഫേറ്റ് ടർപ്പൻടൈൻ.

പെയിന്റ്, വാർണിഷ് എന്നിവയുടെ ലായക മായാണ് ടർപ്പൻടൈൻ പ്രധാനമായും ഉപയോഗിച്ചിരുന്നത്. വെള്ളത്തിൽ ലയിക്കുന്ന പെയിന്റുകളും മറ്റു വില കുറഞ്ഞ പെട്രോളിയം ലായകങ്ങളും കണ്ടുപിടിച്ചതോടെ ടർപ്പൻടൈനിന്റെ ഉപഭോഗം കുറഞ്ഞിട്ടുണ്ടെങ്കിലും കർപ്പൂരം, പൈൻഎണ്ണ, കീടനാശിനികൾ, റെസിനുകൾ എന്നിവ കൃത്രിമമായി സംശ്ലേഷണം ചെയ്യുന്നതിന് ടർപ്പൻടൈൻ വ്യാപകമായി ഉപയോഗിച്ചുവരുന്നു. ഒടിവുകൾക്കും ചതവുകൾക്കുമുള്ള ചില ഔഷധ ലേപനങ്ങളിലെ പ്രവർത്തനക്ഷമ ഘടകം ശുദ്ധമായ ടർപ്പൻടൈൻ എണ്ണ യാണ്. ഉപശ്വാസനാളീവീക്കം (bronchitis), ശ്വാസകോശാവരണത്തിലെ നീർക്കെട്ട് (pleurisy) എന്നിവയ്ക്ക് പ്രതിവിധിയായി ടർപ്പൻടൈൻ എണ്ണ പുരട്ടാറുണ്ട്. മൃഗചികിത്സാരംഗത്ത് ടർപ്പൻ ടൈൻ ഒരു പ്രധാന ഔഷധമായി ഉപയോഗപ്പെടുത്തിവരുന്നു.



</doc>
<doc id="135593" url="https://ml.wikipedia.org/wiki?curid=135593" title="നോവൽ">
നോവൽ

ഒരു ഗദ്യസാഹിത്യവിഭാഗമാണ് നോവൽ . ജീവിതത്തിന്റെ ആഴവും പരപ്പും വൈരുദ്ധ്യങ്ങളും പ്രശ്‌നങ്ങളും മൂർത്തമായി അവതരിപ്പിക്കാൻ നോവലിൽ കഴിയുന്നു . മനുഷ്യജീവിതം സമസ്തശക്തി ചൈതന്യങ്ങളോടും കൂടി ആവിഷ്‌കരിക്കാൻ കഴിയുന്ന സാഹിത്യമാധ്യമമാണിത് . കഥാപാത്രങ്ങളുടെ അനുഭവങ്ങളും അനുഭൂതികളും ചിന്തകളും വികാരങ്ങളും എല്ലാം ഉൾപെടുത്താൻ പറ്റിയ ചട്ടക്കൂടാണ് നോവലിന്റെത്.

ലോകത്ത് ആദ്യമായെഴുതപ്പെട്ട നോവൽ 50 എ.ഡി. -ക്കും 150 എ.ഡി. -ക്കും ഇടയിൽ ജപ്പാൻഭാഷയിൽ ലേഡി മുറസാക്കി ഷിക്കിബു രചിച്ച ഗെഞ്ചിയുടെ കഥ ആണെന്നു കരുതുന്നു. നോവലിന്റെ യഥാർത്ഥ പേര് (Genji monogatari) എന്നായിരുന്നു. 

പുതിയത് എന്ന അർത്ഥം വരുന്ന Novus എന്ന ലത്തീൻപദവും Novella (പുതിയ വസ്തുക്കൾ) എന്ന ഇറ്റാലിയൻ പദവും ചേർന്നുണ്ടായതാണ് നോവൽ (Novel) എന്ന പദം . 

എല്ലാവർക്കും സ്വീകാര്യമായ ഒരു നിർവചനം നോവലിന്റെ കാര്യത്തിലില്ലെങ്കിലും പ്രമേയം, കഥാപാത്രങ്ങൾ, സംഭാഷണം, പ്രവൃത്തി നടക്കുന്ന സ്ഥലകാലങ്ങൾ, പ്രതിപാദനശൈലി, കഥയിൽ അന്തർഭവിച്ചിരിക്കുന്ന ജീവിതദർശനം എന്നിവ നോവലിന്റെ പ്രധാന ഘടകങ്ങളാണ്. 

ചെറുകഥയും നോവലും തമ്മിൽ ചെറുതും വലുതും എന്ന വ്യത്യാസമല്ല മുഖ്യം. ചെറുകഥയിൽ കഥയ്ക്ക് പകരം സ്ഥിതിവിശേഷത്തിന്റെ വർണനം മാത്രമായാലും മതി. എന്നാൽ നോവലിൽ ഉൾക്കനമുള്ള ഒരു കഥ ഉണ്ടായിരിക്കണം. മനുഷ്യശരീരത്തോടു നോവലിനെ ഉപമിക്കാറുണ്ട്. നട്ടെല്ലു നോവലിലെ കഥയും നട്ടെല്ലിനോടു ബന്ധപ്പെട്ടിരിക്കുന്ന അസ്ഥികൂടവും അവയവങ്ങളും കഥാപാത്രങ്ങളുമാണ്. കഥാപാത്രങ്ങളുടെ അനുഭവങ്ങളും അനുഭൂതികളും ചിന്തകളും വികാരങ്ങളും ആശകളും നിരാശകളും മജ്ജയായും മാംസമായും ഗണിക്കുന്നു. മനുഷ്യശരീരത്തിലൂടെ ഒഴുകുന്ന രക്തം, നോവലിന്റെ ജീവനും ചൈതന്യവുമാണ്. ഇവയെല്ലാം ചേർന്നുണ്ടാകുന്ന രൂപശില്പത്തിനും അതിൽ ഉൾക്കൊണ്ടിരിക്കുന്ന ഭാവസത്തയ്ക്കും അനുവാചകരെ രസിപ്പിക്കാനും തൃപ്തിപ്പെടുത്താനും സാംസ്‌കാരികമായ പുതുവെളിച്ചം നൽകാനും കഴിയുമെങ്കിൽ അത് നോവലാകുന്നു.

പതിനെട്ടാം നൂറ്റാണ്ടോടുകൂടി പ്രചാരത്തിലായ നോവൽ പ്രസ്ഥാനം ജീവിത പ്രശ്‌നങ്ങൾ കൊണ്ടു സങ്കീർണ്ണമായ വ്യാവസായിക യുഗത്തിന്റെ സന്തതിയാണ്. 
പാശ്ചാത്യസാഹിത്യത്തിലെ ആദ്യനോവൽ സ്പാനിഷ് ഭാഷയിൽ സെർവാന്റീസ് എഴുതിയ ഡോൺ ക്വിക്‌സോട്ട് (ക്രി.പി. 1601) ആണ്. ഇംഗ്ലീഷില് 1740 ൽ റിച്ചാഡ്‌സൻ എഴുതിയ പമീല, ദാനിയൽ ഡിഫോയുടെ റോബിൻസൺ ക്രൂസോ (1719), ജോനാഥൻ സ്വിഫ്റ്റ് 1726 ൽ രചിച്ച ഗളിവേഴ്‌സ് ട്രാവൽസ് എന്നിവ ആദ്യരചനകളാണ്. 

ചെറിയ നോവൽ.ഇതിൽ നോവലിലെന്ന പോലെ കഥ വേണം.എന്നാൽ, ചെറുകഥ നോവലുപോലെ സങ്കീർണ്ണമല്ല.ചെറുകഥയും നോവലും തമ്മിൽ ചെറുതും വലുതും എന്ന വ്യത്യാസമല്ല മുഖ്യം. ചെറുകഥയിൽ കഥയ്ക്ക് പകരം സ്ഥിതിവിശേഷത്തിന്റെ വർണനം മാത്രമായാലും മതി. എന്നാൽ നോവലിൽ ഉൾക്കനമുള്ള ഒരു കഥ ഉണ്ടായിരിക്കണം. മനുഷ്യശരീരത്തോടു നോവലിനെ ഉപമിക്കാറുണ്ട്. നട്ടെല്ലു നോവലിലെ കഥയും നട്ടെല്ലിനോടു ബന്ധപ്പെട്ടിരിക്കുന്ന അസ്ഥികൂടവും അവയവങ്ങളും കഥാപാത്രങ്ങളുമാണ്. കഥാപാത്രങ്ങളുടെ അനുഭവങ്ങളും അനുഭൂതികളും ചിന്തകളും വികാരങ്ങളും ആശകളും നിരാശകളും മജ്ജയായും മാംസമായും ഗണിക്കുന്നു. മനുഷ്യശരീരത്തിലൂടെ ഒഴുകുന്ന രക്തം, നോവലിന്റെ ജീവനും ചൈതന്യവുമാണ്. ഇവയെല്ലാം ചേർന്നുണ്ടാകുന്ന രൂപശില്പത്തിനും അതിൽ ഉൾക്കൊണ്ടിരിക്കുന്ന ഭാവസത്തയ്ക്കും അനുവാചകരെ രസിപ്പിക്കാനും തൃപ്തിപ്പെടുത്താനും സാംസ്‌കാരികമായ പുതുവെളിച്ചം നൽകാനും കഴിയുമെങ്കിൽ അത് നോവലാകുന്നു.

ആംഗലേയസാഹിത്യവുമായുള്ള സമ്പർക്കം മൂലമാണു മലയാളത്തിൽ നോവലുകൾ കടന്നുവന്നത്. മലയാളത്തിലെ ആദ്യത്തെ നോവൽ അപ്പു നെടുങ്ങാടി രചിച്ച കുന്ദലതയാണ്. എന്നാൽ ആദ്യത്തെ ലക്ഷണയുക്തമായ നോവൽ 1889 ൽ ഒ. ചന്തുമേനോൻ രചിച്ച ഇന്ദുലേഖയാണ്. 1892 ൽ പോത്തേരി കുഞ്ഞമ്പു സരസ്വതീവിജയം രചിക്കുകയുണ്ടായി സി വി രാമൻപിള്ളയുടെ ചരിത്രാഖ്യായികകൾ പ്രശസ്തമാണു. ആധുനികമലയാള നോവൽ പ്രസ്ഥാനം വളരെ ശക്തമാണു. എം. ടി. വാസുദേവൻ നായർ, എസ്.കെ. പൊറ്റെക്കാട്ട്, ബഷീർ, എം മുകുന്ദൻ, കെ.പി. രാമനുണ്ണി തുടങ്ങി അനുഗൃഹീതരായ ഒട്ടനവധി നോവലിസ്റ്റ്കൾ മലയാളത്തിലുണ്ട്.

. 


</doc>
