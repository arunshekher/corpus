<doc id="256911" url="https://ml.wikipedia.org/wiki?curid=256911" title="മതിലുകൾ (നോവൽ)">
മതിലുകൾ (നോവൽ)

വൈക്കം മുഹമ്മദ് ബഷീർ രചിച്ച പ്രശസ്ത നോവലുകളിലൊന്നാണ് മതിലുകൾ. ‘കൗമുദി ’ ആഴ്‌ചപതിപ്പിന്റെ 1964-ലെ ഓണം വിശേഷാൽ പ്രതിയിലാണ് മതിലുകൾ ആദ്യമായി പ്രസിദ്ധീകരിച്ചത്. മലയാളത്തിലെ പ്രശസ്തമായ ഒരു പ്രേമകഥയാണ് ഇത്. മറ്റ് കൃതികളെപ്പോലെ തന്നെ ആത്മകഥാപരമാണ് ഈ നോവലും. രാഷ്ട്രീയത്തടവുകാരനായി ജയിലിലെത്തുന്ന ബഷീർ അവിടെ നേരിടുന്ന ചില അനുഭവങ്ങളാണു ഈ ലഘുനോവലിൽ ആവിഷ്കരിക്കുന്നത്. ഒരു മതിലിനപ്പുറത്തുള്ള സ്ത്രീ ജയിലിലെ നാരായണി എന്ന സ്ത്രീയുമായി പ്രണയത്തിലാവുകയും എന്നാൽ അതൊരിക്കലും സഫലമാകാതെ പോവുകയും ചെയ്യുന്നു. ഒരു നഷ്ടപ്രണയത്തിന്റെ വേദനയാണു നോവൽ നമുക്ക് പകർന്നുതരുന്നത്.

ഇതിലെ നായകൻ ബഷീർ തന്നെയാണ്. അദ്ദേഹം ഇതിലെ നായിക നാരായണിയെ ഒരിയ്ക്കലും കണ്ടുമുട്ടുന്നില്ലെങ്കിലും അവരുമായി അഗാധപ്രണയത്തിലാണ്. രണ്ടുപേരും പരസ്പരം വേർതിരിയ്ക്കപ്പെട്ട ജയിലുകളിൽ ആണ് കഴിയുന്നതെങ്കിലും അവരുടെ പ്രേമത്തിന്റ തീവ്രതയ്ക്ക് അതൊരു ഭംഗവും വരുത്തുന്നില്ല. 

ഈ നോവലിനെ അടിസ്ഥാനമാക്കി ഇതേ പേരിൽ അടൂർ ഗോപാലകൃഷ്ണൻ 1989-ൽ സിനിമ സംവിധാനം ചെയ്തിട്ടുണ്ട്.

മതിലുകൾ എന്ന ബഷീർ നോവലിനെ അടിസ്ഥാനമാക്കി എം.ജെ ഇനാസ് എന്ന ശിൽപി കരിങ്കല്ലിൽ കൊത്തിയെടുത്ത മതിലുകൾ എന്ന ശില്പം പാലക്കാട് സുൽത്താൻകോട്ടയ്ക്കുള്ളിലെ ശില്പ വാടികയിൽ സ്ഥിതി ചെയ്യുന്നു. 

ബഷീർ ബ്രിട്ടീഷുകാർക്ക് എതിരെ എഴുതിയെന്ന കുറ്റത്തിന് ജയിലിൽ എത്തുന്നു. സരസനായ ബഷീർ ജയിലിലെ മറ്റു പുള്ളികളെയും ചെറുപ്പക്കാരനായ ജയിൽ വാർഡനെയും കൂട്ടുകാരാക്കുന്നു.. ഒരു ദിവസം മതിലിനപ്പുറത്തെ സ്ത്രീത്തടവുകാരുടെ ജയിലിൽ നിന്നും ബഷീർ നാരായണി എന്ന ഒരു സ്ത്രീയുടെ ശബ്ദം കേൾക്കുന്നു. തുടർന്ന് ഇരുവരും പരിചയത്തിൽ ആകുകയും ഇടയ്ക്കിടെ സംഭാഷണം നടത്തുകയും ചെയ്യുന്നു. ക്രമേണ രണ്ടുപേരും പ്രണയതിലാകുന്നു. പരസ്പരം കാണാതെ തന്നെ ഇരുവരും പരസ്പരം സമ്മാനങ്ങൾ കൈമാറുകയും ചെയ്യുന്നു. ഒരിയ്ക്കൽ നാരായണി പരസ്പരം കണ്ടുമുട്ടാനുള്ള വഴി ചിന്തിച്ചുണ്ടാക്കുന്നു. കുറച്ചുദിവസങ്ങൾക്കു ശേഷം ഒരേ ദിവസം തന്നെ ജയിലിനോടനുബന്ധിച്ചുള്ള ആശുപത്രിയിൽ വെച്ച് കണ്ടുമുട്ടാം എന്നായിരുന്ന നാരായണിയുടെ പ്ലാൻ. അതിനുവേണ്ടി ആകാംക്ഷയോടെ കാത്തിരിയ്ക്കുന്ന ബഷീറിന് പൊടുന്നനെ ആ വാർത്ത കേൾക്കേണ്ടി വരുന്നു. താൻ അതിനുമുൻപ് തന്നെ ജയിൽമോചിതനാകും എന്ന്. അതുവരെ കൊതിച്ചിരുന്ന മോചനം വേണ്ട എന്ന് അദ്ദേഹത്തിന് തോന്നിത്തുടങ്ങുന്നു. കൈയിൽ ഒരു റോസാപുഷ്പവും പിടിച്ചു ബഷീർ ജയിലിനടുത്തു നിൽക്കുന്നതായി കാണിച്ചു കഥ അവസാനിയ്ക്കുന്നു. 

1964ൽ കൗമുദിയുടെ പത്രാധിപൻ കെ. ബാലകൃഷ്ണൻ ഓണത്തിന് മലയാളത്തിലെ അക്കാലത്തെ പ്രമുഖ എഴുത്തുകാരുടെ രചനകൾ കൂട്ടിയിണക്കി ഒരു ഓണപ്പതിപ്പ് ഇറക്കാൻ തീരുമാനിച്ചു. ഒരുവിധം എഴുത്തുകാരെല്ലാം പറഞ്ഞ സമയത്തിനുതന്നെ തങ്ങളുടെ രചനകൾ നൽകി. എന്നാൽ വൈക്കം മുഹമ്മദ് ബഷീർ തന്റെ രചന അയയ്ക്കാം എന്ന് സമ്മതിച്ചിരുന്നവെങ്കിലും അദ്ദേഹത്തിൽ നിന്നും ഒരു മറുപടിയും ലഭിച്ചില്ല. മുൻകൂട്ടി പരസ്യങ്ങൾ എല്ലാം കൊടുത്തുകഴിഞ്ഞ സ്ഥിതിയ്ക്ക് ബഷീറിന്റെ രചന ഇല്ലാതെ ഓണപ്പതിപ്പ് ഇറക്കാനും പറ്റില്ല. ബഷീറിന് ഒന്നുരണ്ടു കത്തുകൾ അയച്ചുനോക്കിയെങ്കിലും മറുപടിയൊന്നും ലഭിച്ചില്ല. 

ഓണപ്പതിപ്പിന്റെ കൈയെഴുത്തുപ്രതികൾ പ്രെസ്സിലേയ്ക്ക് പോയിട്ടും ബഷീറിൽ നിന്നും ഒരു വിവരവും ഉണ്ടായില്ല. ബഷീറിന്റെ കഥ കിട്ടിയാൽ അച്ചടിയ്ക്കാനായി ഏതാനും പേജുകളും അദ്ദേഹം ഒഴിച്ചിട്ടിരുന്നു. ഒരു മറുപടിയും കിട്ടാതായപ്പോൾ അദ്ദേഹം ബഷീറിനെ നേരിട്ടുകാണാനായി അദ്ദേഹത്തിന്റ താമസസ്ഥലമായ വൈക്കത്തെ തലയോലപ്പറമ്പിലേയ്ക്ക് നേരിട്ടു ചെന്നു. ഒരു വൈകുന്നേരം ബഷീറിന്റെ വീട്ടിലെത്തിയ അദ്ദേഹത്തെ ബഷീർ സ്നേഹപുരസ്സരം സ്വീകരിച്ചു. എന്നാൽ ചർച്ച ഈ വിഷയത്തിൽ എത്തും തോറും ബഷീർ ഒഴിഞ്ഞുമാറിക്കൊണ്ടിരുന്നു. ഒടുവിൽ രണ്ടുപേരും കൂടി എറണാകുളത്തേക്ക് പോകാൻ തീരുമാനിച്ചു. ബഷീർ തന്റെ ബാഗിൽ രചനയുടെ ഒരു കൈയെഴുത്തുപ്രതിയും കരുതിയിരുന്നു. രണ്ടുപേരും കൂടെ ഒരു ലോഡ്ജിൽ താമസിച്ചു. രാവിലെ തന്നെ ബഷീർ അറിയാതെ അദ്ദേഹത്തിന്റെ ബാഗിൽ നിന്ന് കൈയെഴുത്തുപ്രതിയും എടുത്തു ബാലകൃഷ്ണൻ തിരുവനന്തപുരത്തേക്ക് പോയി.

പുറകെ തിരുവനന്തപുരത്തെത്തിയ ബഷീർ കാണുന്നത് തന്റെ കൈയെഴുത്തുപ്രതി അച്ചടിച്ച് പ്രൂഫ് റീഡിങ് നടത്തുന്നതായിട്ടാണ്. കുപിതനായ ബഷീർ ബാലകൃഷ്ണനുമായി വഴക്കുണ്ടാക്കിയെങ്കിലും ഒടുവിൽ പുതിയ ഒരു കഥ എഴുതി നൽകാം എന്ന ഉറപ്പിൽ ബാലകൃഷ്ണൻ കൈയെഴുത്തുപ്രതി തിരികെനൽകാം എന്ന് സമ്മതിച്ചു. ഭാർഗവീനിലയം എന്ന ചലച്ചിത്രത്തിന്റെ തിരക്കഥ ആയിരുന്നു ആ കൈയെഴുത്തുപ്രതി. ആ കൃതി അച്ചടിയ്ക്കപ്പെട്ടാൽ ഇറങ്ങാൻ പോകുന്ന സിനിമയുടെ സാധ്യതകളെ അത് ബാധിയ്ക്കും എന്ന് ബഷീർ ഭയന്നിരുന്നു. 

തുടർന്ന് തിരുവനന്തപുരത്തെ ഒരു ലോഡ്ജിൽ ബഷീറിന് ഒരു റൂം എടുത്തു നൽകുകയും അദ്ദേഹം സ്ഥലം വിട്ടു പോകാതിരിയ്ക്കാനായി ആളുകളെ കൂടെ നിറുത്തുകയും ചെയ്തു. നാല് ദിവസങ്ങൾക്കുള്ളിൽ ബഷീർ തന്റെ കഥ എഴുതിത്തീർത്തു. ജയിലിലെ തന്റെ അനുഭവങ്ങളുടെ ഒരു നേർവിവരണം ആയിരുന്നു ആ കഥ. ബഷീർ ആ കഥയ്ക്ക് ആദ്യം രണ്ടു വ്യത്യസ്ത ശീർഷകങ്ങളാണ് നിർദ്ദേശിച്ചിരുന്നത് : "സ്ത്രീയുടെ ഗന്ധം", "പെണ്ണിന്റ മണം" എന്നിവ. പിന്നീടാണ് "മതിലുകൾ" എന്ന് മാറ്റിയത്. ജയിലിൽ കണ്ട ഒരു സ്ത്രീയുടെ നേർപ്പതിപ്പായാണ് നാരായണി എന്ന കഥാപാത്രത്തെ ബഷീർ സൃഷ്ടിച്ചത്. 22 വയസ്സുമാത്രം പ്രായമുള്ള ഈ സ്ത്രീ തന്റെ ഭർത്താവിനെ കൊലപ്പെടുത്തിയതിനു ജയിൽ ശിക്ഷ അനുഭവിയ്ക്കുകയായിരുന്നു.

1989 ൽ അടൂർ ഗോപാലകൃഷ്ണൻ ഈ നോവൽ ചലച്ചിത്രം ആക്കി. മമ്മൂട്ടി ആണ് ബഷീർ ആയി അഭിനയിച്ചത്. കലാപരമായി മികച്ചതെന്ന് പേരെടുത്ത ഈ ചിത്രം ദേശീയവും അന്തർദേശീയവുമായ പല അവാർഡുകളും നേടി. മമ്മൂട്ടിയ്ക്ക് മികച്ച നടനുള്ള ദേശീയ അവാർഡ് ഈ ചിത്രം നേടിക്കൊടുത്തു.



</doc>
<doc id="256914" url="https://ml.wikipedia.org/wiki?curid=256914" title="ഭൂസമാന ഗ്രഹങ്ങൾ">
ഭൂസമാന ഗ്രഹങ്ങൾ

ഭൂസമാനഗ്രഹങ്ങൾ അഥവാ ശിലാഗ്രഹങ്ങൾ എന്നറിയപ്പെടുന്ന ആന്തരസൗരയൂഥ ഗ്രഹങ്ങളിൽ പ്രധാനമായും അടങ്ങിയിരിക്കുന്നത് സിലിക്കേറ്റ് ശിലകളോ ലോഹങ്ങളോ ആയിരിക്കും. ഭൂസമാനഗ്രഹങ്ങളുടെ പ്രതലം കട്ടിയുള്ളതായിരിക്കും. വാതകഭീമന്മാരിൽ പ്രധാനമായും അടങ്ങിയിരിക്കുന്നത് ഹൈഡ്രജൻ, ഹീലിയം, ജലം എന്നിവയായിരിക്കും.

ആകാശഗംഗയിൽ മാത്രം 1700കോടിയിലധികം ഭൂസമാനഗ്രഹങ്ങളുണ്ടായിരിക്കുമെന്നാണ് ഇപ്പോൾ കണക്കാക്കിയിരിക്കുന്നത്.

ഭൂസമാനഗ്രഹങ്ങൾക്കെല്ലാം തന്നെ സമാനമായ ഘടനയാണുണ്ടായിരിക്കുക. അകക്കാമ്പിൽ പ്രധാനമായും ഇരുമ്പ് അടങ്ങിയിരിക്കും. ഇതിനു പുറംഭാഗത്ത് സിലിക്കേറ്റ് കൂടുതൽ അടങ്ങിയിട്ടുള്ള മാന്റിൽ. ചന്ദ്രനും ഈ സ്വഭാവങ്ങളൊക്കെയുണ്ട്. പക്ഷേ ഇതിന്റെ അകക്കാമ്പ് വളരെ ചെറുതായതുകൊണ്ട് ഈ ഗണത്തിൽ പെടുത്താറില്ല. പർവ്വതങ്ങളും ഗർത്തങ്ങളും കുഴികളും ധാരാളമായി കാണും. ഭൂകമ്പങ്ങളും അഗ്നിപർവ്വതങ്ങളും ഇവയുടെ പൊതുസ്വഭാവമാണ്. അഗ്നിപർവ്വതങ്ങളുടെയും വാൽനക്ഷത്രങ്ങൾ വന്നു പതിച്ചതിന്റെയും ഫലമായി രൂപപ്പെടുന്ന ദ്വിതീയാന്തരീക്ഷം ഭൂസമാനഗ്രഹങ്ങളുടെ പ്രത്യേകതയാണ്. വാതകഭീമന്മാരിൽ സൗരനെബുലയിൽ നിന്നു രൂപം കൊണ്ടതും അതേ ഘടന നിലനിർത്തുന്നതുമായ അന്തരീക്ഷമാണ് ഉണ്ടായിരിക്കുക.


</doc>
<doc id="256915" url="https://ml.wikipedia.org/wiki?curid=256915" title="കോട്ടയത്ത് കേരളവർമ്മ">
കോട്ടയത്ത് കേരളവർമ്മ

പതിനേഴാം നൂറ്റാണ്ടിൽ ജീവിച്ചിരുന്ന മലയാള കവിയും രാജ്യതന്ത്രജ്ഞനുമാണ് കോട്ടയത്ത് കേരളവർമ്മ തമ്പുരാൻ എന്നറിയപ്പെടുന്ന കേരളവർമ്മ. 1645-ൽ ജനിച്ച് 1696-ൽ മരണമടഞ്ഞ ഇദ്ദേഹം, ഉമയമ്മ റാണിയുടെ പ്രധാന സൈനികോപദേഷ്ടാവായും പ്രവർത്തിച്ചിട്ടുണ്ട്. കവിയും സൈനിക കാര്യോപദേഷ്ടാവും എന്നതിനും പുറമേ, സംഗീതവിദ്വാനും ആയിരുന്ന അദ്ദേഹത്തിന്റെ പ്രധാന കൃതി വാല്മീകി രാമായണത്തിന്റെ മലയാള തർജ്ജമയായ കേരളവർമ്മരാമായണം (കേരളഭാഷാകാവ്യം) ആണ്. ഒരു മികച്ച രാജ്യതന്ത്രജ്ഞനായിരുന്ന ഇദ്ദേഹം 1696-ൽ കൊല്ലപ്പെടുകയാണുണ്ടായത്.

കോലത്തുനാടിന്റെ ഒരു സ്വതന്ത്ര താവഴിയായിരുന്ന വടക്കേ മലബാറിലെ കോട്ടയം രാജവംശത്തിൽ ക്രി.വ.1645-ലാണ് ഇദ്ദേഹം പിറന്നത്. ഇദ്ദേഹത്തിന്റെ ജ്യേഷ്ഠൻ പ്രസിദ്ധ കവിയും ആട്ടക്കഥാരചയിതാവുമായിരുന്ന കോട്ടയത്തു തമ്പുരാനാണ്. വാൾപ്പയറ്റിലും അമ്പെയ്ത്തിലും മറ്റു യുദ്ധശസ്ത്രങ്ങളിലും വളരെ നിപുണനായ ഒരു യോദ്ധാവ് കൂടിയായിരുന്നു കേരളവർമ്മ. ചരിത്രകഥകളനുസരിച്ച് ഒരു തീർത്ഥാടനത്തിനു പുറപ്പെട്ട കേരളവർമ്മ തിരുവനന്തപുരത്ത് എത്തിയപ്പോൾ അക്കാലത്ത് തിരുവിതാംകൂർ ഭരിച്ചിരുന്ന ഉമയമ്മ റാണിയുടെ പ്രേരണയാൽ അവിടെ തന്നെ തങ്ങി റാണിയെ ഭരണകാര്യങ്ങളിൽ സഹായിക്കാൻ തീരുമാനിക്കുകയാണുണ്ടായതെന്ന് പറയപ്പെടുന്നു. അദ്ദേഹത്തിന്റെ സേവനങ്ങൾക്ക് ആധികാരികത ഉറപ്പാക്കാനായി ക്രി.വ.1684-ൽ കേരളവർമ്മയെ ഔദ്യോഗികമായിത്തന്നെ വേണാട് സ്വരൂപത്തിലേക്ക് ദത്തെടുക്കുകയും ഹിരണ്യസിംഹനല്ലൂർ രാജകുമാരൻ(ഏരാനല്ലൂർ/ഇരണിയൽ) ആയി വാഴിക്കുകയും ചെയ്തു. അദ്ദേഹത്തിന്റെ ആദ്യ ദൗത്യം രാജ്യാതിർത്തിയിൽ തമ്പടിച്ചിരുന്ന മുസ്ലീം ആക്രമണകാരികളെ തുരത്തുക എന്നതായിരുന്നു.

മുകിലൻ പട എന്നറിയപ്പെടുന്ന സംഭവം ഇദ്ദേഹത്തിന്റെ രാജസേവനകാലത്തിൽ നടന്നതായാണ് ചരിത്രകാരന്മാർ രേഖപ്പെടുത്തിയിട്ടുള്ളത്. മുഗൾ സിർദർ (മുഗൾ സർദാർ/മുകിലൻ) എന്നറിയപ്പെടുന്ന ഒരു മുസ്ലിം സാഹസികൻ ഉമയമ്മറാണിയുടെ റീജന്റ് ഭരണകാലഘട്ടത്തിൽ വർക്കല മുതൽ തോവാള വരെയുള്ള പ്രദേശം പിടിച്ചെടുക്കുകയും മണക്കാട്ട് തമ്പടിക്കുകയും ചെയ്തു. റാണി അക്കാലത്ത് നെടുമങ്ങാട്ടു കോയിക്കലിലാണ് താമസിച്ചിരുന്നത്. പിടിച്ചെടുത്ത പ്രദേശങ്ങൾ കൊള്ള ചെയ്യാനായി മുകിലൻ തന്റെ സൈനികരെ അയച്ചു. കൂടാതെ ഈ പ്രദേശങ്ങളിൽ സുന്നത്ത് ഉൾപ്പെടെയുള്ള ഇസ്‌ലാമികാചാരങ്ങൾ ജനങ്ങളുടെ മേൽ അടിച്ചേൽപ്പിച്ചു. ശ്രീപത്മനാഭസ്വാമി ക്ഷേത്രം കൊള്ളയടിക്കാൻ അദ്ദേഹം ഒരുമ്പെട്ടെങ്കിലും വേണാട്ടു രാജവംശത്തോടു കൂറുള്ള പട്ടാണി മുസ്ലീങ്ങൾ ഇടപെട്ട് അദ്ദേഹത്തെ പിന്തിരിപ്പിച്ചു. കന്യാകുമാരി ജില്ലയിലെ ബുധപുരം ഭക്‌തദാസപ്പെരുമാൾ (ബലരാമ) ക്ഷേത്രം മുകിലൻ കൊള്ളയടിക്കുകയും തകർക്കുകയും ചെയ്തു. ആ സമയത്ത് രാജകാര്യങ്ങളിൽ റാണിയെ സഹായിക്കുകയായിരുന്ന കേരളവർമ്മയുടെ നേതൃത്വത്തിൽ വേണാട് സൈന്യം മുഗൾ സൈന്യത്തെ തുരത്തി. തിരുവട്ടാറിൽ വെച്ചുനടന്ന യുദ്ധത്തിൽ കേരളവർമ്മ ആക്രമണകാരിയായ മുഗൾ സിർദറിനേയും കൂടെയുള്ള അനേകം സൈനികരേയും കൊല്ലുകയും അവരുടെ വേണാട് ആക്രമണശ്രമത്തെ പരാജയപ്പെടുത്തുകയും ചെയ്തു. ഈ സംഭവമാണ് മുകിലൻ പട എന്നറിയപ്പെടുന്നത്.

യുദ്ധത്തിൽ ജയിച്ച കേരളവർമ്മ ശത്രുക്കളുടെ നൂറോളം സൈനികരെ കീഴടക്കുകയും ഏകദേശം 300 കുതിരകളും അനേകം ആയുധങ്ങളും കൈക്കലാക്കുകയും ചെയ്തു. കീഴടക്കിയ കുതിരകളെയും ആയുധങ്ങളെയും കൊണ്ട് തിരുവിതാംകൂറിനായി ഒരു കുതിരപ്പടയെ അദ്ദേഹം തയ്യാറാക്കി. ഒരു റെജിമെന്റ് വില്ലാളികളെയും ഒരു റെജിമെന്റ് വാൾപ്പയറ്റുകാരേയും സംഘടിപ്പിച്ച അദ്ദേഹം അവരെ കുതിരപ്പടയോടു കൂടി വേണാടിന്റെ മൂന്നു ഭാഗങ്ങളിലായി വിന്യസിക്കുകയും ചെയ്തു.

ഒരു കഥ അനുസരിച്ച്, പടയ്ക്കു മുൻപ് കേരളവർമ്മ തിരുവട്ടാർ ആദികേശവ പെരുമാളെ ആരാധിക്കുകയും പൂജിക്കുകയും ചെയ്തിരുന്നു. മുകിലൻ പട നടക്കുമ്പോൾ ഉറവിടം എങ്ങുനിന്നെന്നറിയാത്ത ധാരാളം അമ്പുകൾ മുഗളപ്പടയ്ക്ക് മേൽപ്പതിക്കുകയും, അവരുടെ പട ചിന്നിച്ചിതറി ഓടുകയും ചെയ്തത് വേണാട് സൈന്യത്തിന് പടയിൽ അനുകൂലമായിത്തീരുകയും അവർ ജയിക്കുകയും ചെയ്തു. പിന്നീട് കേരളവർമ്മയുടെ സ്വപ്നത്തിൽ ശ്രീ രാമൻ പ്രത്യക്ഷപ്പെടുകയും ഒരു ക്ഷേത്രം നിർമ്മിക്കാൻ നിർദ്ദേശിക്കുകയും ചെയ്തു. രാമന്റെ നിർദ്ദേശാനുസരണം പദ്മനാഭപുരത്തിന്റെ വടക്കു കിഴക്കു വശത്തുനിന്നും കേരളവർമ്മ വിഗ്രഹം കണ്ടെടുക്കുകയും രാമസ്വാമി ക്ഷേത്രം നിർമ്മിക്കുകയും ചെയ്തു.

മഹാനായ ഒരു കവിയും ആയിരുന്ന അദ്ദേഹം ശ്രീപദ്മനാഭന്റെ കാൽക്കീഴിൽ നിന്നുകൊണ്ട് മുഴുവൻ വാല്മീകി രാമായണത്തെയും മലയാളത്തിലേക്കായി തർജ്ജമ ചെയ്തു. മലയാളത്തിലേക്ക് ആദ്യമായി വാല്മീകി രാമായണത്തെ തർജ്ജമ ചെയ്തത് ഇദ്ദേഹമാണെന്നു കരുതപ്പെടുന്നു. ഈ തർജ്ജമ അദ്ദേഹം മുഴുമിപ്പിച്ചിട്ടില്ല എന്നും ചില സ്രോതസ്സുകൾ പറയുന്നു. അദ്ദേഹം പരിഭാഷപ്പെടുത്തിയ വാല്മീകി രാമായണത്തിന്റെ ആദ്യ അഞ്ചു കാണ്ഡങ്ങൾ ഇന്ന് ലഭ്യമാണ്. കേരളവർമ്മയുടെ രാമായണ പരിഭാഷ കേരള വർമ്മ രാമായണം എന്നും അറിയപ്പെടുന്നു. ഇത് എഴുത്തച്ചനു ശേഷമുള്ള കിളിപ്പാട്ട് കൃതികളുടെ ഒരു നല്ല ഉദാഹരണമാണ്. അദ്ദേഹത്തിന്റെ മറ്റു കൃതികൾ പാതാളരാമായണം, പാദസ്തുതി, വൈരാഗ്യചന്ദ്രോദയം ഹംസപ്പാട്ട്, പദ്മനാഭകീർത്തനം, ബാണയുദ്ധം എന്നിവയാണ്.

കേരളവർമ്മയെ അനശ്വരനാക്കുന്നത് അദ്ദേഹം നടപ്പിലാക്കിയ ധീരമായ സാമൂഹ്യ പരിഷ്കരണങ്ങളാണ്. വേണാട്ടിൽ നടപ്പിലുണ്ടായിരുന്ന പുലപ്പേടിയും മണ്ണാപ്പേടിയും നിർത്തലാക്കാൻ കൊല്ലവർഷം 871 (ക്രി.വ. 1696)-ൽ അദ്ദേഹം വിളംബരമിറക്കി. കന്യാകുമാരി ജില്ലയിലെ തിരുവിതാംകോട്ട് ഈ വിളംബരം വീര കേരളവർമ്മയുടെ പേരിൽ കല്ലിൽ കൊത്തിവെക്കപ്പെട്ടു. ഇതുകൊണ്ട് വലിയൊരു ഭാഗം ജനങ്ങളെ പുലയർ, മണ്ണാൻ എന്നീ ജാതിക്കാരായ ആളുകളാൽ അപമനിതരാക്കപ്പെടുന്നതിൽ നിന്നും ഒഴിവാക്കാനായതായി കണക്കാക്കപ്പെട്ടു. ഈ വിളംബരം പുലയ, പറയ, മണ്ണാൻ സമുദായത്തിൽ പെട്ട കുട്ടികളടക്കം അനേകം ആളുകളുടെയും കൂട്ടക്കൊലയ്ക്കും ഗർഭസ്ഥശിശുക്കളുടെ നേരേ വരെയുള്ള കിരാതമായ ആക്രമണങ്ങൾക്കും വഴിതെളിച്ചതായും പറയപ്പെടുന്നു. ഈ വിളംബരം ഒരു മറയാക്കിക്കൊണ്ട് ഈ മൂന്നു ജാതിയിൽ‌പ്പെട്ട ആളുകളെ പല സ്ഥലങ്ങളിൽ നിന്നും ഉന്മൂലനം ചെയ്യാനുള്ള ശ്രമങ്ങൾ നടന്നിരുന്നു എന്നും പറയപ്പെടുന്നു. 'വലിയകേശിക്കഥ' എന്ന തെക്കൻ പാട്ടിൽ കേരളവർമ്മ പുലപ്പേടി നിരോധിച്ചതിന്റെയും അതിനെതിരെ പുലയകലാപം നടന്നതിന്റെയും വർണ്ണനകൾ ഉണ്ട്. ഇതിനെ അടിച്ചമർത്തുകയായിരുന്നെന്നും ഈ പാട്ടിൽ പരാമർശിക്കപ്പെടുന്നു.

ഒരു നിപുണനായ ഭരണകർത്താവായിരുന്ന അദ്ദേഹത്തിന്റെ സ്വാധീനത്തിൽ യോഗക്കാരും, പിള്ളമാരും മറ്റു പ്രമാണിമാരും റാണിയേയും അദ്ദേഹത്തിനെയും അനുസരിക്കാൻ നിർബന്ധിതരായി. പുത്തൻ കോട്ടയിലെ കോട്ട കൊട്ടാരങ്ങൾ പൊളിപ്പിച്ച അദ്ദേഹം; ആ സാധന-സാമഗ്രികൾ കൊണ്ട് തിരുവനന്തപുരം കോട്ടയ്ക്കകത്ത് രണ്ടു കൊട്ടാരങ്ങൾ നിർമ്മിക്കുകയും ചെയ്തു. അതിലൊന്ന് വലിയ കോയിക്കലെന്നും മറ്റേതു തേവാരത്തു കോയിക്കലെന്നും അറിയപ്പെട്ടു. ഇതിൽ വലിയ കോയിക്കലിലായിരുന്നു അദ്ദേഹം അതിനു ശേഷം താമസിച്ചിരുന്നത്.

റാണിയെ സഹായിക്കാനായി ഭരണകാര്യങ്ങളിൽ കൂടുതൽ ഇടപെടാൻ തുടങ്ങിയ കേരളവർമ്മ, സ്വന്തം നയങ്ങൾ മൂലം നാട്ടുകാരുടെ ഇടയിൽ അനഭിമതനായി മാറിക്കൊണ്ടിരുന്നു. അതിന്റെ തുടർച്ചയായി അദ്ദേഹത്തിനെതിരായി ഗൂഢാലോചനകൾ ഉരുത്തിരിഞ്ഞു; കൊല്ലവർഷം 871 (ക്രി.വ. 1696)-ൽ സ്വന്തം കൊട്ടാര വളപ്പിനുള്ളിൽ വെച്ച് അദ്ദേഹം കൊല്ലപ്പെട്ടു. റാണിയുടെ ഭരണത്തിന്റെ ശക്തി കേരളവർമ്മയിലാണ് എന്നു ധരിച്ച മാടമ്പിമാർ; അദ്ദേഹത്തിനെ ഇല്ലാതാക്കിയാൽ ഭരണം ശിഥിലമാകുമെന്നു കണക്കു കൂട്ടുകയും അദ്ദേഹത്തിനെ ഇല്ലായ്മ ചെയ്യാനുള്ള പദ്ധതികൾ തയ്യാറാക്കുകയും ചെയ്തിരുന്നു. ഭരണം കൂടുതൽ രാജ കേന്ദ്രീകൃതമാകുന്നതിൽ എതിർപ്പുണ്ടായിരുന്ന എട്ടരയോഗം എന്നറിയപ്പെട്ടിരുന്ന തിരുവിതാംകൂർ ക്ഷേത്ര ഭരണക്കാരാണ് അദ്ദേഹത്തെ കൊന്നത് എന്നും കരുതപ്പെടുന്നു. എന്നാൽ ആരാണ് യഥാർത്ഥ കൊലയാളി എന്നത് ഇന്നും ഒരു പ്രഹേളികയായി നിലനിൽക്കുന്നു. ആദിത്യ വർമ്മയാണ് അദ്ദേഹത്തിന്റെ മരണാനന്തര കർമ്മങ്ങൾ അനുഷ്ഠിച്ചത്.



</doc>
<doc id="256925" url="https://ml.wikipedia.org/wiki?curid=256925" title="ജി.ആർ. ഇന്ദുഗോപൻ">
ജി.ആർ. ഇന്ദുഗോപൻ

ശ്രദ്ധേയനായ മലയാള നോവലിസ്റ്റും ചെറുകഥാകൃത്തും പത്ര പ്രവർത്തകനുമാണ് ജി.ആർ. ഇന്ദുഗോപൻ (ജനനം : 1974). 
കൊല്ലത്തിനടുത്ത് ഇരവിപുരം മയ്യനാട് വാളത്തുംഗൽ എന്ന സ്ഥലത്ത് 1974 ഏപ്രിൽ 19-ന് ജനിച്ചു. അച്ഛൻ ടി. ഗോപിനാഥപിള്ള. അമ്മ സാധയമ്മ. കൊല്ലം എസ്.എൻ. കോളേജിൽ നിന്ന് ഇംഗ്ലീഷിൽ ബിരുദം നേടി. മലയാള മനോരമയിൽ ചീഫ് സബ് എഡിറ്റർ ആയി ജോലി നോക്കുന്നു. "ഒറ്റക്കയ്യൻ", "ചിതറിയവർ" എന്നീ ചിത്രങ്ങൾക്ക് തിരക്കഥ എഴുതി. "അപ്പ് & ഡൌൺ മുകളിൽ ഒരാളുണ്ട്" എന്ന സിനിമയുടെ സംഭാഷണമെഴുതി. "ഒറ്റക്കയ്യൻ" സംവിധാനവും നിർവ്വഹിച്ചു. പത്തോളം നോവലുകൾ രചിച്ചിട്ടുണ്ട്.






</doc>
<doc id="256929" url="https://ml.wikipedia.org/wiki?curid=256929" title="ചാക്കോ സാംസ്കാരിക ദേശീയ ചരിത്ര പ്രദേശം">
ചാക്കോ സാംസ്കാരിക ദേശീയ ചരിത്ര പ്രദേശം

അമേരിക്കയിലെ ന്യൂ മെക്സിക്കോയിൽ സ്ഥിതിചെയ്യുന്ന ഒരു പുരാവസ്തു കേന്ദ്രമാണ് ചാക്കോ സാംസ്കാരിക ദേശീയ ചരിത്ര പ്രദേശം.(ഇംഗ്ലീഷ്: Chaco Culture National Historical Park). പുരാതന പ്വെബ്ലോ ജനതയുടെ ഒരു സാംസ്കാരിക കേന്ദ്രമായിരുന്നു ഈ പ്രദേശം. അമേരിക്കയിൽ ഒരു പ്രീ-കൊളംബിയൻ പുരാവ്സ്തു പ്രദേശമാണ് ഇത്.

AD 900 മുതൽ 1150 വരെയുള്ള കാലയളവിലാണ് ഇവിടെ പ്വേബ്ലോകൾ വസിച്ചിരുന്നത്. മണൽക്കല്ലും മരത്തടികളും ഉപയോഗിച്ച് അവർ പടുതുയർത്തിയ നിർമിതികൾ അക്കാലത്ത് അമേരിക്കയിലെ തന്നെ വലിയ മനുഷ്യനിർമിതികളായിരുന്നു

സാൻ ഹ്വാൻ സമതലത്തിലെ കൊളറാഡോ പീഠഭൂമിക്കു മുകളിലാണ് ഈ സാംസ്കാരിക ഭൂമിക സ്ഥിതിചെയ്യുന്നത്. ഇതിന്റെ കിഴക്ക് സാൻ പെഡോ മലകളും, വടക്ക് സാൻ ഹ്വാൻ മലകളും, പടിഞ്ഞാറ് ചുസ്ക മലകളും അതിരിടുന്നു. 


</doc>
<doc id="256932" url="https://ml.wikipedia.org/wiki?curid=256932" title="ആണവശൈത്യം">
ആണവശൈത്യം

ഒരു പ്രദേശത്തുണ്ടായ ആണവസ്ഫോടനത്തിന്റെ ഭാഗമായി ഉണ്ടാകുന്ന ഒരു പ്രതിഭാസമാണ് ആണവശൈത്യം. ആണവസ്ഫോടനം മൂലം ഉണ്ടാകുന്ന ദശലക്ഷക്കണത്തിന് ടൺ പൊടിപടലങ്ങളും, പുകയും, അവശിഷ്ടങ്ങളും അന്തരീക്ഷത്തിലേക്ക് ഉയരുകയും. അത് സൂര്യപ്രകാശത്തെ ഭൂമിയിലേക്ക് എത്തുന്നതിൽനിന്ന് തടയുകയും ചെയ്യും. അത് മൂലം ദിവസങ്ങളോളമോ, മാസങ്ങളോളമോ പ്രസ്തുത പ്രദേശത്ത് രാത്രിയുടെ പ്രതീതിയും, അന്തരീക്ഷ താപനിലയുടെ വൻ താഴ്ചയും ഉണ്ടാകാം. ഈ പ്രതിഭാസത്തെയാണ് ആണവശൈത്യം എന്ന് പറയുന്നത്. ഇങ്ങനെ അന്തരീക്ഷ താപനില 1 ഡിഗ്രി സെൽഷ്യസ് വരെയായി കുറയാൻ സാധ്യതയുണ്ട്. 


</doc>
<doc id="256935" url="https://ml.wikipedia.org/wiki?curid=256935" title="കൊഴുവ പൊടിച്ചത്">
കൊഴുവ പൊടിച്ചത്

കടലിൽ നിന്നും വളരെ സുലഭമായി ലഭിക്കുന്ന ഒരു ചെറു മത്സ്യമാണ് കൊഴുവ / ചൂട. ഇത് ഉപയോഗിച്ച് വളരെ എളുപ്പം ഉണ്ടാക്കാൻ സാധിക്കുന്ന സ്വാദിഷ്ഠമായ ഒരു വിഭവമാണ് കൊഴുവ പൊടിച്ചത്.

ഉണക്ക കൊഴുവ , തേങ്ങ ചിരകിയത് , ചെറിയ ഉള്ളി, ഉപ്പു, മുളക് പൊടി, എണ്ണ എന്നിവയാണ് പ്രധാന ചേരുവകൾ.

ആദ്യം ഉണക്ക കൊഴുവ നന്നായി വൃത്തിയായി കഴുകി എടുക്കുക. ചീനചട്ടിയിൽ കുറച്ചു എണ്ണ ഒഴിച്ച് കഴുകി വെച്ചിരിക്കുന്ന കൊഴുവ നന്നായി വറുത്തെടുക്കുക . വറുത്തെടുത്ത കൊഴുവ അരകല്ലിൽ വെച്ച് നന്നായി പൊടിച്ചു കൂടെ തേങ്ങാ ചിരകിയത് , ചെറിയ ഉള്ളി , മുളക് പൊടി എന്നിവ ചേർത്ത് ചതച്ചെടുക്കുക . കൊഴുവയിൽ ഉപ്പു ചേർത്ത് ഉണക്കി എടുക്കുന്നതിനാൽ ആവശ്യമെങ്കിൽ മാത്രം ഉപ്പു ചേർക്കുക.


</doc>
<doc id="256945" url="https://ml.wikipedia.org/wiki?curid=256945" title="കെ. മോഹൻദാസ്">
കെ. മോഹൻദാസ്

ലിംക ബുക്ക് ഓഫ് റിക്കോഡ്സിൽ ഇടം നേടിയ മലയാളിയാണ് കെ. മോഹൻദാസ്. 2011ൽ ഹോബി-16 എന്ന ഇനം പായക്കപ്പലിൽ 29 ദിവസത്തിനുള്ളിൽ ചെന്നൈയിൽനിന്ന് ഒഡിഷയിലേക്ക് 1,500 കിലോമീറ്റർ സഞ്ചരിച്ചാണ് ലോകറെക്കോഡ് നേടിയത്.

പാലക്കാട് ജില്ലയിലെ പുലാപ്പറ്റ കോണിക്കഴി കിഴക്കേച്ചോലവീട്ടിൽ കൃഷ്ണൻകുട്ടിയുടെയും പാർവതിയുടേയും മകനായി ജനിച്ചു. 2007 മുതൽ പായക്കപ്പലോട്ടത്തിൽ മികവ് പുലർത്തിയിരുന്നു. 2009 മുതൽ ഹൈദരാബാദ് ആർട്ടിലറി സെന്ററിൽ ഉദ്യോഗസ്ഥനായിരുന്നു. 

2013 സെപ്റ്റംബർ മാസം നടക്കേണ്ട വിശാഖപട്ടണത്തുനിന്ന് ഗോവയിലേക്കുള്ള 3,500 കിലോമീറ്റർ പായക്കപ്പൽ യാത്രയ്ക്ക് പരിശീലനം നടത്തുന്നതിനിടെ പായക്കപ്പൽ കാറ്റിൽ നിയന്ത്രണംവിട്ട് മറിയുകയും ബോട്ടിന്റെ പായ ബന്ധിക്കുന്ന ഇരുമ്പ് ദണ്ഡ് തലയ്ക്കടിച്ച് മോഹൻദാസ് തടാകത്തിൽ മുങ്ങുകയും ചെയ്തു. ഗുരുതരമായ പരുക്കുകളോടെ സെക്കന്തരാബാദിലുള്ള ആശുപത്രിയിൽ പ്രവേശിപ്പിച്ചെങ്കിലും 2013 ആഗസ്റ്റ് 6 നു അദ്ദേഹം മരണമടഞ്ഞു.


</doc>
<doc id="256950" url="https://ml.wikipedia.org/wiki?curid=256950" title="പോസ്റ്റ് മാൻ (ചലച്ചിത്രം)">
പോസ്റ്റ് മാൻ (ചലച്ചിത്രം)

തോമസ് പിക്ചേസിന്റെ ബാനറിൽ പി.എ. തോമസ് നിർമിച്ച മലയാളചലച്ചിത്രമാണ് പോസ്റ്റ് മാൻ. തിരുമേനി പിക്ചേഴ്സ് വിതരണം നടത്തിയ ഈ ചിത്രം 1967 ഏപ്രിൽ 28-ന് കേരളക്കരയിൽ പ്രദർശനം തുടങ്ങി.






</doc>
<doc id="256953" url="https://ml.wikipedia.org/wiki?curid=256953" title="വിപിൻ മോഹൻ">
വിപിൻ മോഹൻ

ഒരു ഇന്ത്യൻ ഛായാഗ്രാഹകനും സംവിധായകനുമാണ് വിപിൻ മോഹൻ. സ്വതന്ത്രഛായാഗ്രഹണം ആരംഭിച്ചത് കന്നഡ ചലച്ചിത്രങ്ങളിലൂടെയായിരുന്നു. "സന്നാഹം" എന്ന ചിത്രത്തിലൂടെ മലയാളത്തിൽ അരങ്ങേറി. "അപർണ്ണ" എന്ന ചിത്രത്തിലൂടെ മികച്ച ബ്ലാക്ക് ആൻഡ് വൈറ്റ് ഛായാഗ്രഹണത്തിനുള്ള 1981-ലെ സംസ്ഥാന അവാർഡ് നേടി. മലയാളത്തിൽ നൂറില്പരം ചിത്രങ്ങൾക്കായി ക്യാമറ ചലിപ്പിച്ചു. നാടോടിക്കാറ്റ് (1987), കാക്കോത്തിക്കാവിലെ അപ്പൂപ്പൻതാടികൾ (1988), വരവേൽപ്പ് (1989), തലയണമന്ത്രം(1990), സന്ദേശം(1991) തുടങ്ങിയവ ശ്രദ്ധിക്കപ്പെട്ട ചിത്രങ്ങളാണ്. പട്ടണത്തിൽ സുന്ദരൻ എന്ന ചിത്രത്തിലൂടെ സംവിധായകനായി.

"നീലക്കുയിൽ"(1954) എന്ന ചിത്രത്തിൽ ബാലതാരമായി അഭിനയിച്ചിരുന്നു. 2010-ൽ പുറത്തിറങ്ങിയ "ബെസ്റ്റ് ആക്റ്റർ" എന്ന ചിത്രത്തിൽ അതിഥിവേഷത്തിൽ ഒരു റിയാലിറ്റി ഷോയുടെ വിധികർത്താവായി അഭിനയിച്ചു.

1990-ൽ പുറത്തിറങ്ങിയ കനകച്ചിലങ്ക (1990 ചലച്ചിത്രം) എന്ന ചിത്രത്തിൽ സംഗീതസംവിധാനം നിർവഹിച്ചു.

വിപിൻ മോഹൻ ഇപ്പോൾ തിരുവനന്തപുരത്ത് കവടിയാറിൽ താമസിക്കുന്നു. "ഞാറ്റടി" (1979) എന്ന ചിത്രത്തിൽ നായികയായി അഭിനയിച്ച ഗിരിജയാണ് ഭാര്യ. മകൾ മഞ്ജിമയ്ക്ക് 'മധുരനൊമ്പരക്കാറ്റ്' എന്ന ചിത്രത്തിലെ അഭിനയത്തിന് ബാലതാരത്തിനുള്ള സംസ്ഥാന അവാർഡ് ലഭിച്ചു. മകൻ വിവേക്. മരുമകൾ നീരജ.



</doc>
<doc id="256958" url="https://ml.wikipedia.org/wiki?curid=256958" title="ലെഗ് ബിഫോർ വിക്കറ്റ്">
ലെഗ് ബിഫോർ വിക്കറ്റ്

ക്രിക്കറ്റ് കളിയിൽ ബാറ്റ്സ്മാൻ പുറത്താകുന്ന രീതികളിൽ ഒന്നാണ് ലെഗ് ബിഫോർ വിക്കറ്റ് അഥവാ എൽ.ബി.ഡബ്ലു. ക്രിക്കറ്റ് നിയമങ്ങളിലെ 36-ആം നിയമമാണ് എൽ.ബി.ഡബ്ലുവിനെ സംബന്ധിക്കുന്നത്. ബോളർ എറിയുന്ന പന്ത് ബാറ്റ്സ്മാന്റെ ബാറ്റിൽ സ്പർശിക്കുന്നതിനു പകരം സ്റ്റമ്പിനു മുന്നിൽ നിലയുറപ്പിച്ചിരിക്കുന്ന കാലിലോ, ശരീരഭാഗങ്ങളിലോ പതിക്കുമ്പോഴാണ് എൽബിഡബ്ല്യു എന്നറിയപ്പെടുന്ന ഈ പുറത്താക്കൽ രീതിക്കു സാധ്യത തെളിയുന്നത്. ഇത്തരം സന്ദർഭങ്ങളിൽ എതിർടീമിലെ കളിക്കാർ ബാറ്റ്സ്മാന്റെ പുറത്താകലിനായി അപ്പീൽ ചെയ്യുകയും, അമ്പയർ ചില നിയമങ്ങൾക്കും, തന്റെ യുക്തിക്കും അനുസൃതമായി ബാറ്റ്സ്മാൻ ഔട്ട് ആണെന്നോ, നോട്ടൗട്ട് ആണെന്നോ വിധിക്കുകയും ചെയ്യുന്നു. ബാറ്റ്സ്മാന്റെ പാഡിലോ, ശരീരത്തിലോ തട്ടിയില്ലായിരുന്നെങ്കിൽ അതു നേരെ വിക്കറ്റിൽ പതിക്കുമായിരുന്നോ എന്നു നിർവചിച്ചാണ് അമ്പയർ പുറത്താക്കൽ തീരുമാനമാനമെടുക്കുന്നത്. ഇതിനാൽതന്നെ ക്രിക്കറ്റിലെ ഏറ്റവും സങ്കീർണ്ണമായ തീരുമാനങ്ങളിലൊന്നാണ് ലെഗ് ബിഫോർ വിക്കറ്റ്. ഇത്തരം പുറത്താക്കലുകളുടെ അവകാശം ബോളർക്കാണ് ലഭിക്കുന്നത്. ഏറ്റവും കൂടുതൽ തെറ്റായ പുറത്താകലുകൾ ഉണ്ടാകുന്നത് എൽ.ബി.ഡബ്ലു, മുഖേനയാണ്.

താഴെ പറയുന്ന നിബന്ധനകൾ പാലിക്കുന്ന സാഹചര്യങ്ങളിൽ മാത്രമേ ബാറ്റ്സ്മാൻ ലെഗ് ബിഫോർ വിക്കറ്റ് നിയമപ്രകാരം പുറത്താകൂ; 
ഹോട്ട് സ്പോട്ട്, ഹോക്ക് ഐ തുടങ്ങിയ സാങ്കേതിക വിദ്യകൾ, ഡി.ആർ.എസ്. (ഡിസിഷൻ റിവ്യൂ) മുഖേന മൂന്നാം അമ്പയറുടെ പരിഗണനക്ക് വരുന്ന സാഹചര്യങ്ങളിൽ എൽ.ബി.ഡബ്ലുവിന്മേൽ തീരുമാനമെടുക്കാൻ ഉപയോഗിക്കാറുണ്ട്.


</doc>
<doc id="256959" url="https://ml.wikipedia.org/wiki?curid=256959" title="ബസവകല്യാൺ">
ബസവകല്യാൺ

കർണ്ണാടകസംസ്ഥാനത്തിന്റെ വടക്കേ അറ്റത്തുള്ള ബീഡാർ ജില്ലയിലെ ഒരു പട്ടണമാണ് ബാസവകല്യാൺ.

സി.ഇ. പതിനൊന്ന്- പന്ത്രണ്ട് നൂറ്റാണ്ടുകളിലെ പടിഞ്ഞാറൻ ചാലൂക്യരാജാക്കന്മാരുടെ തലസ്ഥാനമായിരുന്നു ഇത്. അക്കാലത്ത് ഇത് കല്യാണി എന്നാണ് അറിയപ്പെട്ടിരുന്നത്. ഡെക്കാനിലെ ആദ്യകാല ജനവാസകേന്ദ്രങ്ങളിലൊന്നാണ് ഇത്.

പിൽക്കാലത്ത് ഈ പ്രദേശം കാലചുരി രാജാക്കന്മാർ, ദേവഗിരിയിലെ യാദവന്മാർ, ഭാമനി സുൽത്താന്മാർ, ബീജപ്പൂർ സുൽത്താന്മാർ, മുകിലർ, ഹൈദരബദ് നൈസാം തുടങ്ങിയവരുടെ ഭരണത്തിൽ വരികയുണ്ടായി.

സോമേശ്വരൻ ഒന്നാമൻ,രണ്ടാമൻ, മൂന്നാമൻ എന്നിവരും വിക്രമാദിത്യൻ നാലാമനും, ജഗദേകമല്ലൻ മൂന്നാമനും, തൈലപൻ മൂന്നാമനും ആയിരുന്നു പടിഞ്ഞാറൻ ചാലൂക്യരിലെ പ്രശസ്തർ. കുക്നൂരിലെ കല്ലേസ്വര- നവലിംഗ ക്ഷേത്രങ്ങളും ഗഡഗിനടുത്തുള്ള ലാക്കുണ്ഡിയിലെ ജൈനക്ഷേത്രവും ഇവരുടെ കാലത്ത് നിർമ്മിക്കപ്പെട്ടതാണ്. കല്യാണിചാലൂക്യരുടെ നിർമ്മിതികളായി ഏതാണ്ട് നൂറോളം ക്ഷേത്രങ്ങൾ ഡെക്കാൻ പീഠഭൂമിയുടെ വടക്കൻ പ്രദേശങ്ങളിൽ ചിതറിക്കിടപ്പുണ്ട്.

ചാലൂക്യർക്കു പുറകേ ഇവിടെ അധികാരത്തിലെത്തിയ കാലചുരി രാജാക്കന്മാരിൽ പ്രമുഖൻ ബിജ്ജലരാജാവായിരുന്നു. അദ്ദേഹത്തിന്റെ മന്ത്രിയായിരുന്നു ബാസവേശ്വരൻ. പന്ത്രണ്ടാം നൂറ്റാണ്ടിൽ ഇദ്ദേഹം തൊട്ടുകൂടായ്മക്കെതിരായി ഒരു വലിയ പ്രസ്ഥാനം നയിക്കുകയുണ്ടായി. അതിന്റെ ഒർമ്മക്കായി സ്വാതന്ത്ര്യാനന്തരം ഈ പട്ടണത്തെ ബാസവകല്യാൺ എന്ന് പുനർനാമകരണം ചെയ്തു.


</doc>
<doc id="256977" url="https://ml.wikipedia.org/wiki?curid=256977" title="കമ്മ്യൂണിസ്റ്റ് ലീഗ്">
കമ്മ്യൂണിസ്റ്റ് ലീഗ്

കമ്മ്യൂണിസ്റ്റ് ലീഗ് "(Communist League, Bund der Communisten)" എന്നത് 1847 ജൂണിൽ ഇംഗ്ലണ്ടിന്റെ തലസ്ഥാനമായ ലണ്ടനിൽ രൂപീകരിക്കപ്പെട്ട അന്തർദേശീയ രാഷ്ട്രീയ പാർട്ടിയാണ്. ഇതിനെയാണ് മാർക്സിസ്റ്റ് പ്രസ്ഥാനങ്ങളുടെ ആദ്യ രൂപമായി കണക്കാക്കപ്പെടുന്നത്. കമ്മ്യൂണിസ്റ്റ് ലീഗ്ഗിന് വേണ്ടിയാണ് മാർക്സും ഏംഗൽസും കമ്മ്യൂണിസ്റ്റ് മാനിഫെസ്റ്റോ എഴുതുന്നത്.


</doc>
<doc id="256983" url="https://ml.wikipedia.org/wiki?curid=256983" title="മാർത്താ നുസ്ബോം">
മാർത്താ നുസ്ബോം

രാഷ്ട്രീയ തത്ത്വചിന്ത,നിയമം എന്നീ വിഷയങ്ങളിലറിയപ്പെടുന്ന ഒരു വിദഗ്ദ്ധയും പ്രൊഫസ്സറുമായ മാർത്താ നുസ്ബോം അമേരിയ്ക്കയിലെ ന്യൂയോർക്കിലാണ് ജനിച്ചത്.(മെയ് 6, 1947). ഹാവാഡ്,ബ്രൗൺ എന്നീ സർവ്വകലാശാലകളിലായാണ് മാർത്താ അദ്ധ്യയനം പൂർത്തിയാക്കിയത്.

ന്യൂയോർക്ക് സർവ്വകലാശാലയിൽ നിന്നും രംഗാവിഷ്കാരം,ക്ലാസിക്കുകൾ എന്നീ മേഖലയിലെ ബിരുദപഠനങ്ങൾക്കു ശേഷം ഹാവാഡിലെത്തി ചേർന്ന മാർത്താ അവിടെ നിന്നും 1975 ൽബിരുദാനന്തര ബിരുദവും,ഡോക്ടറേറ്റും കരസ്ഥമാക്കുകയുണ്ടായി. റോമൻ തത്ത്വചിന്തയിലും ഗ്രീക്ക് ദർശനങ്ങളിലും മാർത്തായ്ക്ക് പരിജ്ഞാനമുണ്ട്.ഒട്ടേറെ ഗ്രന്ഥങ്ങൾ രചിച്ചിടുള്ള മാർത്ത സ്ത്രീപക്ഷ അവകാശങ്ങൾക്കു വേണ്ടിയും ശബ്ദമുയർത്തിയിട്ടുണ്ട്.



</doc>
<doc id="256995" url="https://ml.wikipedia.org/wiki?curid=256995" title="ഷാ അബ്ദുൽ അസീസ്">
ഷാ അബ്ദുൽ അസീസ്

പത്തൊമ്പതാം നൂറ്റാണ്ടിന്റെ തുടക്കത്തിൽ ദില്ലിയിൽ ജീവിച്ചിരുന്ന നക്ഷബന്ധി സൂഫി സരണിയിൽ പെട്ട ഒരു ഇസ്ലാമികപണ്ഡിതനായിരുന്നു ഷാ അബ്ദുൽ അസീസ് (ജീവിതകാലം: 1745- 1823) (). തന്റെ പിതാവായിരുന്ന ഷാ വാലിയുള്ള ഖാന്റെ പാത പിന്തുടർന്ന ഇദ്ദേഹം മുഗൾ ദില്ലിയിലെ ഉപരിവർഗ്ഗം പിന്തുടർന്നിരുന്ന സാമ്പ്രദായിക ഇസ്ലാമികമാർഗ്ഗത്തെ എതിർക്കുകയും മൗലിക ഇസ്ലാമികചര്യക്കുവേണ്ടി വാദിക്കുകയും ചെയ്തു.

ഇസ്ലാം മതവിശ്വാസികളല്ലാത്തവരോടും പ്രത്യേകിച്ച് അന്ന് ദില്ലിയിൽ വാസമുറപ്പിച്ചിരുന്ന ബ്രിട്ടീഷുകാരോടും ഒത്തൊരുമിച്ചു പോകാൻ അബ്ദുൽ അസീസ് ആഹ്വാനം ചെയ്തിരുന്നു. ഇംഗ്ലീഷുകാർ മനുഷ്യക്കുരങ്ങിന്റെയും ശ്രീലങ്കൻ സ്ത്രീകളുടെയും അല്ലെങ്കിൽ പന്നികളുടെയും സന്തതികളാണെന്ന ഒരു വിശ്വസം ഡെൽഹിക്കാർക്കിടയിലുണ്ടായിരുന്നു. ഖുറാനിലും ഹദീസുകളിലുമുള്ള വിവരങ്ങളനുസരിച്ച് ഈ വിശ്വാസം ശരിയല്ലെന്ന് കാണിച്ചുകൊണ്ട് ഷാ അബ്ദുൽ അസീസ് ഒരു ഫത്വ പുറപ്പെടുവിക്കുക വരെ ചെയ്തിരുന്നു. മദ്യവും പന്നിയും വിളമ്പുന്നില്ലെങ്കിൽ അവരോടൊപ്പം ഭക്ഷണം പങ്കുവച്ചു കഴിക്കുന്നതിലും തെറ്റില്ലെന്നും അദ്ദേഹം പറഞ്ഞിരുന്നു. ഇംഗ്ലീഷുകാർക്കു കീഴിൽ ജോലി ചെയ്യുന്നതിലും യാതൊരു തെറ്റുമില്ലെന്ന് അദ്ദേഹം സമർത്ഥിച്ചു. ബ്രിട്ടീഷ് റെസിഡന്റിന്റെ അസിസ്റ്റന്റും പിൽക്കാല റെസിഡന്റുമായിരുന്ന വില്യം ഫ്രേസറുമായി നല്ല ചങ്ങാത്തവും പുലർത്തിയിരുന്നു.

തന്റെ പിതാവടക്കമുള്ള നക്ഷ്ബന്ദിയ വിഭാഗക്കാർ സംഗീതത്തോട് എതിർപ്പ് പുലർത്തിയിരുന്നെങ്കിലും ഷാ അബ്ദുൽ അസീസ് സംഗീതത്തോട് ആഭിമുഖ്യം പുലർത്തിയിരുന്നു എന്ന പ്രത്യേകതയുണ്ട്.

മുഗൾ പ്രഭുക്കൻമാർ ചിശ്ത്തിയ മാർഗ്ഗം പിന്തുടർന്നപ്പോൾ മദ്ധ്യവർഗ്ഗക്കാരായ പഞ്ചാബി കച്ചവടക്കാരായിരുന്നു ഷാ അബ്ദുൽ അസീസിന്റെ പിന്നണിയിലുണ്ടായിരുന്നത്. കച്ചവടവുമായി ബന്ധപ്പെട്ട നിരവധി ഫത്വകൾ ഷാ അബ്ദുൽ അസീസ് പുറത്തിറക്കിയിരുന്നതിനാൽ ഈ സമൂഹത്തിന് അദ്ദേഹവുമായുള്ള ബന്ധം ദൃഢമായിരുന്നു. ഡെൽഹിയിലെ മൗലികവാദത്തിലൂന്നിയ നിരവധി മദ്രസകൾ ഇവരുടെ ധനസഹായം കൊണ്ട് പ്രവർത്തിച്ചിരുന്നു. എല്ലാ അനിസ്ലാമികഘടകങ്ങളെയും പിഴുതുമാറ്റി ഒരു ഇസ്ലാമികസമൂഹം സൃഷ്ടിക്കണമെന്ന് ഈ മദ്രസകൾ പഠിപ്പിച്ചിരുന്നു.


</doc>
<doc id="256998" url="https://ml.wikipedia.org/wiki?curid=256998" title="ശരത്ചന്ദ്ര മറാഠേ">
ശരത്ചന്ദ്ര മറാഠേ

പ്രസിദ്ധനായ ഹിന്ദുസ്ഥാനി സംഗീത അധ്യാപകനും സംഗീതജ്ഞനും ചലച്ചിത്ര സംഗീത സംവിധായകനുമായിരുന്നു ശരത്ചന്ദ്ര മറാഠേ (1929 - 7 ആഗസ്റ്റ് 2013). കോഴിക്കോട് ആകാശവാണി ആദ്യമായി പ്രക്ഷേപണം ചെയ്ത ഹിന്ദുസ്ഥാനി സംഗീതം ഇദ്ദേഹത്തിന്റേതായിരുന്നു. 
1929ൽ മഹാരാഷ്ട്രയിലെ സിദ്ധേശ്വർ ഗ്രാമത്തിൽ രഘുനാഥ് മറാഠേയുടെയും ജനകിയുടെയും മകനായി ജനിച്ചു. മറാഠേക്ക് ഒരു വയസ്സുള്ളപ്പോൾ പിതാവ് മരിച്ചു. 1936ൽ വിഷ്ണു ദിഗംബർ സ്ഥാപിച്ച ഗന്ധർവ മഹാവിദ്യാലയത്തിൽ നിന്നു സംഗീത ചൂഡാമണി ബിരുദം നേടി. പണ്ഡിറ്റ് മനോഹർ ബർവേയുടെ കീഴിൽ നിന്നു ഗാനനിപുണ ബിരുദം നേടി. ബോംബെ ജെ.ജെ. സ്കൂൾ ഓഫ് ആർട്സിൽ നിന്നു ചിത്രകലാ കോഴ്സും പൂർത്തിയാക്കി. മനോഹർ ബർവെയിൽ നിന്നും വിനായക് റാവു പട്‎വർദ്ധനിൽ നിന്നും ലഭിച്ച ശിക്ഷണമാണ് മറാഠേയെ തികഞ്ഞ സംഗീതജ്ഞനാക്കിയത്.

ബോംബെ റയിൽവേയിലെ സ്റ്റെനോഗ്രഫറായിരിക്കെ, പൂമുള്ളി മനയിലെ രാമൻ നമ്പൂതിരിപ്പാടിനെ ഹിന്ദുസ്ഥാനി സംഗീതം പഠിപ്പിക്കാനായി മറാഠേ കേരളത്തിലെത്തി. ഒന്നര വർഷം മനയിൽ താമസിച്ചു രാമൻ നമ്പൂതിരിയെ സംഗീതം അഭ്യസിപ്പിച്ചു. പിന്നീട് കോഴിക്കോട് താമസിച്ച് പ്രവർത്തിച്ചു.തബല, സിത്താർ, ബാംസുരി, വയലിൻ എന്നിവയിലും പ്രാവീണ്യമുണ്ടായിരുന്നു. 

സംവിധായകൻ ജി. അരവിന്ദൻ, സംഗീത സംവിധായകൻ എ.ടി. ഉമ്മർ, ആർടിസ്റ്റ് നമ്പൂതിരി, ഗായിക ഉഷാ രവി, കാവാലം ശ്രീകുമാർ, ശങ്കരനാരായണൻ, കുമാർ, അനിൽദാസ്, ഞരളത്ത് രാമപ്പൊതുവാൾ, നൌഷാദ്, വിനോദ് കൃഷ്ണൻ, ഹരിഗോവിന്ദൻ, നജ്മൽ ബാബു തുടങ്ങി നിരവധി പേരെ ഹിന്ദുസ്താനി സംഗീതം അഭ്യസിപ്പിച്ചു.

മട്ടാഞ്ചേരിയിൽ കുടിയേറിപ്പാർത്ത ഗുജറാത്തി കുടുംബാംഗമായ മനീഷയാണ് ഭാര്യ. മക്കളില്ല.




</doc>
<doc id="257000" url="https://ml.wikipedia.org/wiki?curid=257000" title="ചൈനയിലെ ലോകപൈതൃകകേന്ദ്രങ്ങൾ">
ചൈനയിലെ ലോകപൈതൃകകേന്ദ്രങ്ങൾ

2017-ലെ കണക്കുപ്രകാരം 52 യുനെസ്കൊ ലോക പൈതൃക കേന്ദ്രങ്ങളുള്ള ചൈനയാണ് ലോക പൈതൃക കേന്ദ്രങ്ങളുടെ എണ്ണത്തിൽ ലോകത്ത് രണ്ടാം സ്ഥാനത്ത് നിൽക്കുന്ന രാജ്യം. ചൈനയുടെ വിനോദസഞ്ചാര മേഖലയിലും ഈ കേന്ദ്രങ്ങൾ വളരെ വലിയൊരു സ്ഥാനം വഹിക്കുന്നു. ഇവയിൽ 36എണ്ണം സാംസ്കാരിക പൈതൃക കേന്ദ്രങ്ങളും 12 എണ്ണം പാരിസ്ഥിതിക കേന്ദ്രവുമാണ്. അവശേഷിക്കുന്ന നാലെണ്ണം പാരിസ്ഥിതിക- സാംസ്കാരിക സമ്മിശ്ര പൈതൃക കേന്ദ്രങ്ങളാണ്.

പട്ടികയിൽ ഉൾപെടുത്തിയ വർഷത്തെ അടിസ്ഥാനമാക്കി:





</doc>
<doc id="257007" url="https://ml.wikipedia.org/wiki?curid=257007" title="വിലക്കപ്പെട്ട നഗരം">
വിലക്കപ്പെട്ട നഗരം

മിങ് രാജവംശത്തിന്റെ നാളുകൾ മുതൽ ക്വിങ് രാജവംശത്തിന്റെ അവസാനം വരെ ചൈനീസ് ചക്രവർത്തിമാരുടെ രാജകീയ കൊട്ടാര സമുച്ചയമാണ് വിലക്കപ്പെട്ട നഗരം (ഇംഗ്ലീഷ്: Forbidden City) എന്ന് അറിയപ്പെടുന്നത്. ബീജിങ് നഗരത്തിന്റെ കേന്ദ്ര ഭാഗത്തായാണ് ഇത് സ്ഥിതിചെയ്യുന്നത്. ഏകദേശം അഞ്ച് നൂറ്റാണ്ടുകളോടം ചൈനീസ് ചക്രവർത്തിമാരുടേയും അവരുടെ പരിവാരങ്ങളുടേയും ഔദ്യോഗിക വസതിയായിരുന്നു ഈ കൊട്ടാരം. എന്നാൽ ഇന്നിത് ഒരു മ്യൂസിയമാക്കി (പാലസ് മ്യൂസിയം) പൊതുജനങ്ങൾക്ക് തുറന്നുകൊടുത്തിരിക്കുന്നു.

ക്രിസ്തു വർഷം 1406 മുതൽ 1420 വരയാണ് ഇതിന്റെ നിർമ്മാണ കാലഘട്ടം. 78 ലക്ഷം ചതുരശ്ര അടി വിസ്തീർണമുള്ള ഈ കൊട്ടാരത്തിൽ 980ഓളം മന്ദിരങ്ങളുണ്ട്. പരമ്പരാഗത ചൈനീസ് വാസ്തുവിദ്യയാണ് വിലക്കപ്പെട്ട നഗരത്തിന്റെ ഇർമ്മാണത്തിന് അവലംബിച്ചിരിക്കുന്നത്. 1987-ൽ ഈ പ്രദേശത്തിന് ലോക പൈതൃക പദവി ലഭിച്ചു.

സിജിൻ ചെങ്(Zijin Cheng 紫禁城) എന്ന ചൈനീസ് നാമത്തിന്റെ തർജ്ജമയാണ് വിലക്കപ്പെട്ട നഗരം. 
ഇതിൽ സി(Zi) എന്നാൽ ധ്രുവനക്ഷത്രത്തെയാണ് അർത്ഥമാക്കുന്നത്. ഇത് സ്വർഗ്ഗത്തെ പ്രതീകവൽക്കരിക്കുന്നു. സ്വർഗ്ഗത്തിലെ ചക്രവർത്തിമാരെപോലെ ഭൂമിയിലും ചക്രവർത്തിമാർ ഉണ്ടെന്നാണ് ചൈനീസ് വിശ്വാസം. ഭൂമിയിലെ രാജാക്കന്മാരുടെ നഗരമായതിനാൽ പേരിനൊപ്പം (പൊതുജനങ്ങൾക്ക്) വിലക്കപ്പെട്ടത് എന്നർത്ഥം വരുന്ന ജിൻ(jin) എന്ന പദം ചേർത്തിരിക്കുന്നു. ചെങ്(Cheng) എന്നാൽ ഒരു കോട്ടനഗരം എന്നാണ് അർഥമാക്കുന്നത്. അതായത് ഭൂമിയിലെ ചക്രവർത്തിയുടെ അനുമതിയില്ലാതെ ഏതൊരുവ്യക്തിക്കും രാജകൊട്ടാരത്തിലേക്ക് പ്രവേശിക്കുവാനോ കൊട്ടാരത്തിൽനിന്ന് പുറത്തേക്ക് പോകുവാനോ സാധിക്കുകയില്ല. ഈ ഒരു അർഥത്തിലാണ് കൊട്ടാരസമുച്ചയത്തെ അന്ന് വിലക്കപ്പെട്ട നഗരം എന്ന് വിളിച്ചു വന്നത്.



</doc>
<doc id="257009" url="https://ml.wikipedia.org/wiki?curid=257009" title="ഫ്ലൂറസന്റ് വിളക്ക്">
ഫ്ലൂറസന്റ് വിളക്ക്

വൈദ്യുതകാന്തികവർണ്ണരാജിയിലെ ഏതെങ്കിലും തരം രശ്മിയെ ദൃശ്യപ്രകാശം ആക്കി മാറ്റാനുള്ള രാസവസ്തുക്കളുടെ കഴിവ് ഉപയോഗപ്പെടുത്തി നിർമ്മിക്കുന്ന വൈദ്യുത വിളക്കാണ്‌ ഫ്ലൂറസന്റ് വിളക്ക്. ഇൻകാൻഡസന്റ് വിളക്കുകളേക്കാളും ക്ഷമത ഫ്ലൂറസന്റ് വിളക്കുകൾക്കുണ്ട്. റ്റ്യൂബ് ലൈറ്റ്, സി.എഫ്.എൽ. തുടങ്ങിയവ സാധാരണങ്ങളായ ഫ്ലൂറസന്റ് വിളക്കുകൾ ആണ്‌. ഇൻകാൻഡസന്റ് വിളക്കുകളെ പോലെ താപം കൊണ്ട് ജ്വലിക്കുന്നതു മൂലമല്ല ഫ്ലൂറസന്റ് വിളക്കുകൾ പ്രകാശം പുറപ്പെടുവിക്കുന്നത്. സോഡിയം വേപ്പർ വിളക്കുകളേയും, നിയോൺ വിളക്കുകളേയും പോലെ ഫ്ലൂറസന്റ് വിളക്കും ഡിസ്ചാർജ് വിളക്കാണ്‌. താഴ്ന്ന മർദ്ദത്തിൽ മെർകുറിവാതകത്തെ വിദ്യുത്കാന്തികതരംഗങ്ങളാൽ ഉത്തേജിപ്പിക്കുമ്പോൾ ഉണ്ടാകുന്ന പ്രകാശം ഉപയോഗപ്പെടുത്തുന്ന ആലക്തികദീപങ്ങളാണിവ.

ഇൻകാൻഡസന്റ് വിളക്ക് കണ്ടുപിടിച്ച എഡിസൺ തന്നെയാണ്‌ ഫ്ലൂറസന്റ് വിളക്കിന്റെയും ഉപജ്ഞാതാവ്. 1896-ൽ ആയിരുന്നു അത്. എങ്കിലും പ്രവർത്തനക്ഷമമായ ഒരു ഫ്ലൂറസന്റ് വിളക്കുണ്ടാകാൻ 1939 വരെ കാത്തിരിക്കേണ്ടി വന്നു.ളെ ഫ്ലൂറസെന്റ് റ്റ്യൂബുകൾ എന്നു പറയുന്നു. ഉത്തേജിപ്പിക്കപ്പെട്ട മെർകുറിവാതകം റ്റ്യൂബിനകവശത്ത് തേച്ചിട്ടുള്ള ഫോസ്ഫോറുകളുമായി പ്രതിപ്രവർത്തിച്ച് ദൃശ്യതലത്തിലുള്ള വെളിച്ചം ഉണ്ടാക്കുന്നു.
കച്ചവടാടിസ്ഥാനത്തിൽ ഇത്തരം വിളക്കുകൾ നിർമ്മിക്കൻ മുന്നിട്ടിറങ്ങിയവരിൽ മുൻപന്തിയിൽ നിന്നവരിൽ ചിലർ തോമസ് ആൾവാ എഡിസണും(1896) പീറ്റർ കൂപ്പർ ഹെവിറ്റും(1903) ആണ്.

ഫ്ലൂറസന്റ് വിളക്കിന്റെ നിർമ്മാണത്തിൽ ചില്ല് ട്യൂബ്, താപ സ്വിച്ച്, ചോക്ക് എന്നിവയുൾപ്പെടുന്നു. ട്യൂബിനുള്ളിൽ കുറഞ്ഞ മർദ്ദത്തിൽ ആർഗൺ വാതകവും, മെർക്കുറി ബാഷ്പവും നിറച്ചിരിക്കും. ട്യൂബിന്റെ ഇരു അറ്റങ്ങളിലും ചൂടാകുമ്പോൾ ഇലക്ട്രോണുകൾ ഉത്സർജ്ജിക്കാൻ പാകത്തിൽ തോറിയം ഓക്സൈഡ് കൊണ്ട് ആവരണം ചെയ്യപ്പെട്ടിട്ടുള്ള, മോളിബ്ഡിനം കൊണ്ടുള്ള സംവിധാനം സജ്ജീകരിച്ചിരിക്കുന്നു. 

ട്യൂബിന്റെ ഉൾവശത്ത് ഫ്ലൂറസന്റ് പദാർത്ഥങ്ങൾ പൂശിയിട്ടുണ്ട്, അത് ട്യൂബിനുള്ളിൽ സൃഷ്ടിക്കപ്പെടുന്ന അൾട്രാ വയലറ്റ് കിരണങ്ങൾ, എക്സ് കിരണങ്ങൾ എന്നിവയെ സ്വീകരിച്ച് ദൃശ്യപ്രകാശമായി മാറ്റുന്നു. വൈദ്യുതകാന്തികരാജിയിലെ മറ്റേതെങ്കിലും തരംഗങ്ങളെ സ്വീകരിച്ച് ദൃശ്യപ്രകാശം പുറപ്പെടുവിക്കുന്ന ഈ പ്രതിഭാസത്തെ ഫോട്ടോലൂമിനെസെൻസ്, ഫ്ലൂറസെൻസ്, ഫോസ്ഫറോസെൻസ് എന്നീ പേരുകളിൽ അറിയപ്പെടുന്നു.

ഒരു വൈദ്യുതി ഡിസ്ചാർജ് തുടങ്ങിക്കിട്ടാൻ 1000 V എങ്കിലും ആവശ്യമാണ്‌, എന്നാൽ സാധാരണ വൈദ്യുത പ്രേഷണം നടക്കുന്നത് 220 Vയിൽ ആണ്‌. അതിനാൽ കൂടിയ വോൾട്ടത സൃഷ്ടിക്കാനായി സ്റ്റാർട്ടർ അഥവാ താപ സ്വിച്ചും, ചോക്കും ഉൾപ്പെട്ട സം‌വിധാനം ഉപയോഗിക്കുന്നു. കുറഞ്ഞ മർദ്ദത്തിൽ ആർഗൺ നിറച്ച ഒരു ഗ്ലാസ് ട്യൂബിൽ വച്ചിട്ടുള്ള ദ്വിലോഹ തന്തുക്കൾ (Bimetal Strips) കൊണ്ടുള്ള ഇലക്ട്രോഡുകൾ സ്റ്റാർട്ടർ അഥവാ താപസ്വിച്ചിൽ അടങ്ങുന്നു. ഉയർന്ന വോൾട്ടത പ്രേരണം ചെയ്യാൻ ശേഷിയുള്ള വളരെ കൂടുതൽ ചുറ്റുകളുള്ള കമ്പിച്ചുരുൾ ആണ്‌ ചോക്ക്. 
കുറഞ്ഞ മർദ്ദത്തിലുള്ള ആർഗൺ വാതകത്തിലൂടെ രണ്ട് ഇലക്ട്രോഡുകൾക്കിടയിൽ ഡിസ്ചാർജ് നടക്കുന്നതിനാൽ താപസ്വിച്ചിൽ (സ്റ്റാർട്ടറിൽ) ഒരു ദ്യുതി (Induction) ഉണ്ടാകുന്നു. ഇത് ഇലക്ട്രോഡുകളെ ചൂടാക്കുകയും അവ വികസിച്ച് കൂട്ടിമുട്ടി, തമ്മിലുള്ള വിടവ് അടയുകയും ചെയ്യുന്നു. അതിന്റെ ഫലമായി അവിടെ ശക്തമായ ഒരു വൈദ്യുത പ്രവാഹം ഉണ്ടാകുന്നു. വിടവ് അടയുന്നതിനാൽ ദ്യുതി അപ്രത്യക്ഷമാവുകയും ഇലക്ട്രോഡുകൾ തണുക്കുകയും അവ തമ്മിൽ വിടവ് വീണ്ടും ഉണ്ടാവുകയും ഇതേ പ്രവർത്തനങ്ങൾ തുടരുകയും ചെയ്യുന്നു. ഇത്തരത്തിൽ വൈദ്യുത പ്രവാഹത്തിൽ ഉണ്ടാകുന്ന വലിയ മാറ്റം ചോക്കിലെ ചുരുളിൽ നിന്നും 1000 V ഇ.എം.എഫ്. പ്രേരണം ചെയ്യാൻ പ്രാപ്തമാണ്‌. ഇന്ന് സാധാരണ ചോക്കിന്റെയും, സ്റ്റാർട്ടറിന്റെയും ധർമ്മങ്ങൾ ഒന്നിച്ചു ചെയ്യുന്ന സങ്കീർണ്ണങ്ങളായ സർക്കീട്ടുകളും ഫ്ലൂറസന്റ് വിളക്കുകൾക്കായി ഉപയോഗിക്കുന്നു.

ചോക്കും സ്റ്റാർട്ടറും കൂടി സൃഷ്ടിച്ചെടുക്കുന്ന കൂടിയ വോൾട്ടത ഫ്ലൂറസന്റ് ട്യൂബിന്റെ അറ്റങ്ങളിലുള്ള ചുരുളുകളിൽ എത്തുമ്പോൾ അത് ഇലക്ട്രോണുകളെ ഉത്സർജ്ജിക്കുന്നു. ഇത്തരത്തിൽ ഉണ്ടാകുന്ന ഇലക്ട്രോണുകൾ ആർഗൺ വാതകത്തെ അയണീകരിക്കുകയും കുറഞ്ഞ പ്രതിരോധമുള്ള മെർക്കുറി ബാഷ്പത്തിലൂടെ ഒരു വൈദ്യുത ഡിസ്ചാർജ്ജ് സാധ്യമാക്കുകയും ചെയ്യുന്നു. മെർക്കുറി ബാഷ്പത്തിലൂടെയുള്ള ഡിസ്ചാർജ് ധാരാളം അൾട്രാ വയലറ്റ് കിരണങ്ങളെ സൃഷ്ടിക്കുന്നു. ട്യൂബിനുള്ളിലെ ഫ്ലൂറസന്റ് പൂശ് അൾട്രാ വയലറ്റ് കിരണങ്ങളെ സ്വീകരിച്ച് ദൃശ്യപ്രകാശമായി പുനഃരുത്സർജ്ജിക്കുന്നു. ഒരിക്കൽ ഡിസ്ചാർജ് തുടങ്ങിയാൽ പിന്നെ അത് തുടരാൻ കൂടിയ വോൾട്ടത ട്യൂബിനുള്ളിലെ കുറഞ്ഞ പ്രതിരോധം മൂലം ആവശ്യമില്ല. അതുകൊണ്ട് ചോക്ക് ആവശ്യമായ വോൾട്ടത 110 ആയി താഴ്ത്തുകയും സ്റ്റാർട്ടറിനെ സർക്കീട്ടിൽ നിന്ന് ഒഴിവാക്കുകയും ചെയ്യുന്നു. പൂർണ്ണ ഡിസ്ചാർജ് ഉണ്ടാകുന്നതുവരെ കൂടിയ വോൾട്ടതയ്ക്കായി സ്റ്റാർട്ടർ ആവശ്യമാണ്‌. അതുകൊണ്ടാണ്‌ ആദ്യം ഫ്ലൂറസന്റ് വിളക്കുകൾ മിന്നുന്നത്. വിവിധയിനം ഫ്ലൂറസന്റ് പദാർത്ഥങ്ങൾ ഉപയോഗിച്ച് വിവിധ വർണ്ണങ്ങളിലുള്ള പ്രകാശം ഉണ്ടാക്കാവുന്നതാണ്‌, കാൽസ്യം, സിങ്ക്, മഗ്നീഷ്യം, ബെറീലിയം, കാഡ്മിയം തുടങ്ങിയവയുടെ സം‌യുക്തങ്ങളാണ്‌ ഫ്ലൂറസന്റ് പദാർത്ഥങ്ങളായി സാധാരണ ഉപയോഗിക്കുന്നത്.

ഇൻകാൻഡസന്റ് വിളക്കുകളെ അപേക്ഷിച്ച് ഏറെ മേന്മകൾ ഫ്ലൂറസന്റ് വിളക്കുകൾക്കുണ്ട്. ഇൻകാൻഡസന്റ് വിളക്കുകളിൽ ഊർജ്ജത്തിന്റെ സിം‌ഹഭാഗവും താപമായി പാഴായി പോകുന്നു. ഫ്ലൂറസന്റ് വിളക്കുകളിൽ ഊർജ്ജത്തിന്റെ ഏറിയ പങ്കും വെളിച്ചമായി മാറുന്നു. വോൾട്ടേജ് കുറച്ചുകൊണ്ട് ചോക്കും ഒരു പരിധി വരെ ഊർജ്ജ നഷ്ടം തടയുന്നുണ്ട്. ഇക്കാരണം കൊണ്ട് ഫ്ലൂറസന്റ് വിളക്കുകൾ പരിസ്ഥിതി സുഹൃദ് ആണെന്ന് പറയാറുണ്ട്. ഇൻകാൻഡസന്റ് വിളക്കിന്റെ അഞ്ച് മടങ്ങ് ആയുസ്സ് ഫ്ലൂറസന്റ് വിളക്കുകൾക്കുണ്ടെന്നു കണക്കാക്കപ്പെടുന്നു. മിക്ക ഫ്ലൂറസന്റ് വിളക്കുകളും ട്യൂബുകൾ ആയതിനാൽ നിഴൽ മൂലമുണ്ടാകുന്ന അസൗകര്യവും കുറവാണ്‌.

അതേസമയം ഇൻകാൻഡസന്റ് വിളക്കുകളേക്കാളും വളരെയേറെ ഊർജ്ജക്ഷമമാണെങ്കിലും മിക്ക ഫ്ലൂറസന്റ് വിളക്കുകളും (പ്രധാനമായും സി.എഫ്.എൽ.) ഉൾക്കൊള്ളുന്ന അത്യന്താപേക്ഷിത ഘടകമായ രസം ജീവജാലങ്ങൾക്ക് ദോഷകരമാണ്. ഉപയോഗരഹിതമായവ ശരിയായ വിധത്തിൽ സംസ്കരിച്ചില്ലെങ്കിൽ അവ പരിസ്ഥിതിയ്ക്ക് ദോഷമായിത്തീരും.


</doc>
<doc id="257011" url="https://ml.wikipedia.org/wiki?curid=257011" title="ലിനക്സ് മിന്റ് പതിപ്പുകളുടെ പട്ടിക">
ലിനക്സ് മിന്റ് പതിപ്പുകളുടെ പട്ടിക

ലിനക്സ് വിതരണമായ ഉബുണ്ടു ആധാരമാക്കി പുറത്തിറക്കുന്ന ഒരു ഓപ്പറേറ്റിംഗ് സിസ്റ്റമാണ് ലിനക്സ് മിന്റ്. വർഷത്തിൽ രണ്ടു ലിനക്സ് മിന്റ് പതിപ്പുകളാണ് ഇറങ്ങാറുള്ളത്. എല്ലാ പതിപ്പിനും ഒരു പതിപ്പ് സംഖ്യയും പതിപ്പ് നാമവും ഉണ്ടായിരിക്കും. പൊതുവെ പതിപ്പ് സംഖ്യയെ സൂചിപ്പിക്കുന്ന ഇംഗ്ലിഷ് അക്ഷരത്തിലാരംഭിക്കുന്ന ഒരു സ്ത്രീ നാമമാണ് ലിനക്സ് മിന്റ് പതിപ്പുകൾക്ക് നൽകാറുള്ളത്. (ഉദാ: പതിപ്പ് 5ന് എലീസ, പതിപ്പ് 6ന് ഫെലീഷ്യ മുതലായവ)

പുതിയ ഉബുണ്ടു പതിപ്പിറങ്ങി ഏകദേശം ഒരു മാസം കഴിഞ്ഞാണ് മിന്റിന്റെ പ്രധാന പതിപ്പിറങ്ങാറുള്ളത്. ഗ്നോമിന്റെ പുതിയ പതിപ്പിന് ഒരു മാസവും എക്സ്.ഓർഗിന്റെ പുതിയ പതിപ്പിന് രണ്ടു മാസത്തിനും ശേഷമാണ് സാധാരണയായി പുതിയ ഉബുണ്ടു പതിപ്പിറങ്ങാറുള്ളത്. അതിനാൽ തന്നെ ഉബുണ്ടു പതിപ്പ് പുറത്തിറങ്ങിയ ശേഷം ഗ്നോമിലും എക്സ്.ഓർഗിലും വന്ന മാറ്റങ്ങൾ മിന്റിൽ കാണാം. ചില പതിപ്പുകളെ എൽടിഎസ് (ലോങ് ടേം സപ്പോർട്ട് - ദീർഘ കാല പിന്തുണ) പതിപ്പുകളായി മിന്റ് സംഘം പരിഗണിക്കാറുണ്ട്. സാധാരണ പതിപ്പുകൾക്ക് 18 മാസം പിന്തുണ ലഭിക്കുമ്പോൾ എൽടിഎസ് പതിപ്പുകൾക്ക് 3 വർഷം (ലിനക്സ് മിന്റ് 13ന് 5 വർഷം) പിന്തുണ ലഭിക്കുന്നു. ഹാർഡ്വെയർ വെണ്ടേഴ്സിനായ ലിനക്സ് മിന്റ് ഓഇഎം എന്നൊരു പതിപ്പും ലഭ്യമാണ്.

നിലവിലെ പതിപ്പ് ലിനക്സ് മിന്റ് 17 എൽടിഎസ് ക്വിയാനയാണ്. 2014 മെയ് 31നാണ് ക്വിയാന പുറത്തിറങ്ങിയത്. ക്വിയാനയുടെ പിൻഗാമിയായി 17.1 റെബേക്ക പുറത്തിറങ്ങുമെന്ന് നിർമ്മാതാക്കൾ അറിയിച്ചിട്ടുണ്ട്. നിലവിൽ ലിനക്സ് മിന്റ് ഉബുണ്ടുവിന്റെ പുറത്തിറക്കൽ ചക്രത്തിനെ അടിസ്ഥാനമാക്കിയല്ല പുറത്തിറക്കുന്നതെന്നും അതിനാൽ പുതിയ പതിപ്പ് എപ്പോൾ വേണമെങ്കിലും ഉണ്ടാവാമെന്നും നിർമ്മാതാക്കൾ വ്യക്തമാക്കി. ഉബുണ്ടുവിൽ നിന്ന് വ്യത്യസ്തമായി ലിനക്സ് മിന്റ് ഔദ്യോഗിക ഡിവിഡിയിൽ മൾട്ടിമീഡിയ പിന്തുണയും കൂട്ടിച്ചേർത്തിട്ടുണ്ട്. മൾട്ടിമീഡിയ കോഡെകുകൾ ഇല്ലാതെ പുറത്തിറങ്ങുന്ന സിഡി പതിപ്പിൽ വിൻഡോസ് ഇൻസ്റ്റാളറും ഉൾപ്പെടുത്തിയിട്ടുണ്ട്. പിസി നിർമ്മാതാക്കൾക്കൾക്ക് സൗകര്യപ്രദമാകും വിധം ഒരു ഓഇഎം പതിപ്പും ലിനക്സ് മിന്റ് സംഘം പുറത്തിറക്കുന്നുണ്ട്. ഡെബിയനെ അടിസ്ഥാനമാക്കി ലിനക്സ് മിന്റ് സംഘം പുറത്തിറക്കുന്ന ലിനക്സ് മിന്റ് ഡെബിയൻ എഡിഷൻ പ്രത്യേക സമയക്രമമാണ് പിന്തുടരുന്നത്. ഈ പതിപ്പിന് ലിനക്സ് മിന്റിന്റെ പ്രധാന പതിപ്പുകളുമായി അനുഗുണതയില്ല.

ഓരോ പതിപ്പിലും ഉൾപ്പെടുത്തിയിട്ടുള്ള ആപ്ലികേഷനുകളുടെ പതിപ്പ് സംഖ്യാ വിവരങ്ങൾ.





</doc>
<doc id="257026" url="https://ml.wikipedia.org/wiki?curid=257026" title="കെ. മോഹൻദാസ് (വിവക്ഷകൾ)">
കെ. മോഹൻദാസ് (വിവക്ഷകൾ)



</doc>
<doc id="257031" url="https://ml.wikipedia.org/wiki?curid=257031" title="കെ. മോഹൻദാസ് (രാഷ്ട്രീയനേതാവ്)">
കെ. മോഹൻദാസ് (രാഷ്ട്രീയനേതാവ്)

ഇന്ത്യയിലെ എട്ടാം ലോക്സഭയിൽ മുകുന്ദപുരം നിയോജകമണ്ഡലത്തിൽ നിന്നുള്ള പ്രതിനിധിയായിരുന്നു കെ. മോഹൻദാസ്. കേരള കോൺഗ്രസ് അംഗമായിരുന്നു. തിരഞ്ഞെടുപ്പിൽ സി.പി.ഐ.എം. സ്ഥാനാർത്ഥിയായ എം.എം. ലോറൻസിനെ പരാജയപ്പെടുത്തിയാണ് കെ. മോഹൻദാസ് ലോക്സഭാംഗമായത്.


</doc>
<doc id="257040" url="https://ml.wikipedia.org/wiki?curid=257040" title="കെ. മോഹൻദാസ് (സർക്കാർ ഉദ്യോഗസ്ഥൻ)">
കെ. മോഹൻദാസ് (സർക്കാർ ഉദ്യോഗസ്ഥൻ)

ഭാരതസർക്കാരിന്റെ ഷിപ്പിങ് മന്ത്രാലയത്തിന്റെ സെക്രട്ടറിയായി പ്രവർത്തിച്ചിട്ടുള്ള കേരള കേഡർ ഐ.എ.എസ്. ഉദ്യോഗസ്ഥനാണ് കെ. മോഹൻദാസ്. 2012-ൽ കേരളത്തിന്റെ ചീഫ് സെക്രട്ടറിയായി നിയമനവാഗ്ദാനമുണ്ടായിരുന്നെങ്കിലും അദ്ദേഹം അത് നിരസിച്ചിരുന്നു. 



</doc>
<doc id="257047" url="https://ml.wikipedia.org/wiki?curid=257047" title="ജോബി മാത്യു">
ജോബി മാത്യു

ലോക പഞ്ചഗുസ്തി ചാമ്പ്യൻഷിപ്പിൽ വികലാംഗവിഭാഗം ചാമ്പ്യനാണ് ജോബി മാത്യു. ഒൻപത് കായിക ഇനങ്ങളിൽ ഇദ്ദേഹം വിവിധ ഇടങ്ങളിലായി മത്സരിച്ചിട്ടുണ്ട്. 110 സെന്റീമീറ്ററാണ് ജോബിയുടെ ഉയരം. പഞ്ചഗുസ്തി കൂടാതെ ഷോട്ട്പുട്ട്, ജാവലിൻത്രോ, ഡിസ്കസ് ത്രോ, ബാഡ്മിന്റൻ, നീതൽ, പവർലിഫ്റ്റിങ് തുടങ്ങിയ മത്സരങ്ങളിലും പങ്കെടുത്തിട്ടുണ്ട്. അമേരിക്കയിലെ മിഷിഗണിൽ നടന്ന വേൾഡ് ഡ്വാർഫ് ഗെയിംസിൽ രണ്ടു സ്വർണ്ണവും ഒരു വെള്ളിയും ജോബി നേടിയിട്ടുണ്ട്.

1976 ഡിസംബർ 8 ന് ജനിച്ചു. പാലാ അടുക്കം സ്വദേശിയായ ജോബി ഇപ്പോൾ ഇരുമ്പനം ഭാരത് പെട്രോളിയം കമ്പനിയിൽ ജോലി ചെയ്യുന്നു. ആലുവയ്ക്കടുത്ത് തോട്ടയ്ക്കാട്ടുകരയിലാണ് താമസിക്കുന്നത്. മേഘയാണ് ഭാര്യ. ജ്യോതിസ് ഏക മകൻ. സ്കൂളിലെ ആദ്യ വിദ്യാഭ്യാസ നാളുകളിൽ അമ്മയുടെ ചുമലിലാണ് ജോബി സ്കൂളിൽ എത്തിയിരുന്നത്. പിന്നീട് കൈകൾ കുത്തിയാണ് സഞ്ചരിച്ചിരുന്നത്. 

2014 ഒക്ടോബറിൽ ശാരീരിക വൈകല്യമുള്ളവർക്കായി പോളണ്ടിലെ പക്കിൽ നടന്ന പ്രഥമ ലോക പഞ്ചഗുസ്തി ചാമ്പ്യൻഷിപ്പിൽ ഇരട്ട വെങ്കലം നേടി.


</doc>
<doc id="257062" url="https://ml.wikipedia.org/wiki?curid=257062" title="ഗാർസീനിയ പുഷ്പാംഗദാനിയാന">
ഗാർസീനിയ പുഷ്പാംഗദാനിയാന

കുടംപുളിയുടെ കുടുംബത്തിൽ പുതിയതായി കണ്ടെത്തിയ ഒരിനം സസ്യമാണ് ഗാർസീനിയ പുഷ്പാംഗദാനിയാന . പശ്ചിമഘട്ടത്തിലെ പാമ്പാടുംപാറ, കടലാർ എന്നിവിടങ്ങളിൽ നിന്നും പാലോട് ജവാഹർലാൽ നെഹ്റു ട്രാപ്പിക്കൽ ബൊട്ടാണിക്കൽ ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട് അധികൃതരാണ് ഈ സസ്യത്തെ കണ്ടെത്തിയത്. 


</doc>
<doc id="257070" url="https://ml.wikipedia.org/wiki?curid=257070" title="സൽമാൻ ആമിൻ ഖാൻ">
സൽമാൻ ആമിൻ ഖാൻ

1976 ൽ അമേരിക്കയിലെ ന്യു ഓർലിയൻസിൽ ജനിച്ച ഖാൻ അക്കാദമി എന്ന് വിദ്യാഭ്യാസ വെബ് സൈറ്റിന്റെ ഉപജ്ഞാതാവാണ് സൽമാൻ ആമിൻ ഖാൻ.വിവിധ വിഷയങ്ങൾ പഠിപ്പിക്കുനതിനുവേണ്ടി 4300 ലധികം വീഡിയോകളാണ് തന്റെ വെബ്ബ് സൈറ്റിൽ അദ്ദേഹം ഉൾപെടുത്തിയത്.പ്രധാനമായും ഗണിതശാസ്ത്രവും ശാസ്ത്രവുമാണ് അദ്ദേഹം കൈകാര്യം ചെയ്യുന്നത്.മേയ് 2013ൽ 12,33,000 ആളുകളാണ് യുട്യൂബിൽ ഖാന്റെ ചാനൽ സന്ദർശിച്ചത്.28 കോടി തവണ അത് വീക്ഷിക്കപ്പെട്ടു.2012 ൽ ടൈം മാഗസ്സിൻ ഏറ്റവും സ്വാധീനിക്കപ്പെടുന്ന 100 വ്യക്തികളിൽ ഒരാളായും,ഫോബ്സ് മാഗസ്സിൻ കവർ സ്റ്റോറിയിലും ഖാനെ ഉൾപ്പെടുത്തി


</doc>
<doc id="257074" url="https://ml.wikipedia.org/wiki?curid=257074" title="സാവിത്രി ശ്രീധരൻ">
സാവിത്രി ശ്രീധരൻ

ഒരു മലയാള നാടകനടിയാണ് സാവിത്രി ശ്രീധരൻ. സമഗ്രസംഭാവനയ്ക്കുള്ള കേരള സംഗീതനാടക അക്കാദമി പുരസ്‌കാരം ഇവർക്കു ലഭിച്ചിട്ടുണ്ട്. 2018  ലെ മലയാള സിനിമയിലെ മികച്ച സ്വഭാവനടിക്കുള്ള അവാർഡ് സുഡാനി ഫ്രം നൈജീരിയ എന്ന ചിത്രത്തിലെ അഭിനയത്തിന് കരസ്ഥമാക്കി. 

പതിനാറാം വയസ്സിൽ വളയനാട് കലാസമിതിയുടെ "കറുത്ത വെള്ള" എന്ന നാടകത്തിലാണ് ആദ്യമായി അഭിനയിച്ചത്. വിവാഹ ശേഷമാണ് സാവിത്രി അഭിനയം ആരംഭിച്ചത്. അമച്ച്വർ നാടക രംഗത്ത് ഇരുപതുവർഷത്തോളം പ്രവർത്തിച്ചശേഷമാണ് സാവിത്രി പ്രൊഫഷണൽ നാടകങ്ങളിലേക്കു പ്രവേശിച്ചത്. 1964 ൽ കോർപ്പറേഷൻ നടത്തിയ നാടകമത്സരത്തിൽ ആദ്യമായി പുരസ്കാരം ലഭിച്ചു. 'കാര യുവജന കലാസമിതി' യുടെ "നോട്ടുകൾ" എന്ന നാടകത്തിലെ അഭിനയമാണ് സാവിത്രിയെ ശ്രദ്ധേയയാക്കി മാറ്റിയത്. സംഗീത നാടക അക്കാദമിയുടെ 1977-ലെ അമച്ച്വർ നാടക മത്സരത്തിൽ മികച്ച രണ്ടാമത്തെ നടിക്കുള്ള പുരസ്കാരം ലഭിച്ചു. കെ.ടി. മുഹമ്മദിന്റെ "ദീപസ്തംഭം മഹാശ്ചര്യം" എന്ന നാടകത്തിൽ അഭിനയിച്ചുകൊണ്ടാണ് സാവിത്രി പ്രൊഫഷണൽ നാടകങ്ങളിലെ അഭിനയം ആരംഭിച്ചത്. കെ.ടി.യുടെ 'കലിംഗ', ഇബ്രാഹിം വേങ്ങരയുടെ ചിരന്തന തിയേറ്റേഴ്‌സ്, വിക്രമൻനായരുടെ 'സ്റ്റേജ് ഇന്ത്യ' തുടങ്ങിയ സമിതികളിൽ അഭിനയിച്ചു. 

കുട്ട്യേടത്തി വിലാസിനി, സാവിത്രിയുടെ ബന്ധുവാണ്. ഭർത്താവ് ശ്രീധരൻ.


സമഗ്രസംഭാവനയ്ക്കുള്ള കേരള സംഗീതനാടക അക്കാദമി പുരസ്‌കാരം സാവിത്രിക്കു ലഭിച്ചു. 1977-ലെ സംഗീത നാടക അക്കാദമിയുടെ അമച്ച്വർ നാടക മത്സരത്തിൽ മികച്ച രണ്ടാമത്തെ നടിക്കുള്ള പുരസ്കാരവും ലഭിച്ചിട്ടുണ്ട്.


</doc>
<doc id="257076" url="https://ml.wikipedia.org/wiki?curid=257076" title="മുരുകേഷ് കാക്കൂർ">
മുരുകേഷ് കാക്കൂർ

ഒരു മലയാള നാടക നടനാണ് മുരുകേഷ് കാക്കൂർ ( -17 മേയ് 2016). 2013-ൽ കേരള സംഗീത നാടക അക്കാദമി നടത്തിയ സംസ്ഥാന പ്രഫഷനൽ നാടക മത്സരത്തിൽ മികച്ച നടനായി ഇദ്ദേഹം തിരഞ്ഞെടുക്കപ്പെട്ടു. 

കോഴിക്കോട് കാക്കൂർ പിസി പാലത്തെ മണ്ണാറയ്ക്കൽ മാധവൻ വൈദ്യരുടെയും സൗമിനിയുടെയും മകനാണ് മുരുകേഷ്. ഹൈസ്കൂൾ വിദ്യാഭ്യാസ കാലം മുതൽ മുരുകേഷ് അഭിനയിച്ചിരുന്നു. മുരുകേഷിന്റെ ജ്യേഷ്ഠൻ ബിനുകുമാർ നാടകം എഴുതിയിരുന്നു. അദ്ദേഹത്തിന്റെ നാടകത്തിലാണ് മുരുകേഷ് ആദ്യമായി ഒരു ആദ്യമായി മുഴുനീള കഥാപാത്രത്തെ അവതരിപ്പിക്കുന്നത്. മുരുകേഷിന്റെ അനുജൻ ഗിരീഷും നാടകകൃത്തായിരുന്നു. അദ്ദേഹത്തിന്റെ നാടകങ്ങളിലും മുരുകേഷ് അഭിനയിച്ചു. 1986-ൽ മാധവൻ കുന്നത്തറയുടെ അടുക്കലെത്തി. ഇവിടെ കുറേ നാടകങ്ങളിൽ അഭിനയിച്ചു. പിന്നീട് എട്ടു വർഷങ്ങൾക്കുശേഷം കെ.ടി. മുഹമ്മദിന്റെ കോഴിക്കോട് "കലിംഗ" തിയറ്റേഴ്സിൽ പ്രവേശിച്ചു. "ഇത് ഭൂമിയാണ്, ദീപസ്തംഭം മഹാശ്ചര്യം" തുടങ്ങിയ നാടകങ്ങളിൽ അഭിനയിച്ചു. മൂന്നു വർഷത്തോളം കലിംഗ സമിതിയിൽ അഭിനയിച്ചു. വടകര "വരദ" നാടകസമിതിൽ എത്തപ്പെട്ടത്. ഇവിടെ "തീർഥാടനം, മാണിക്യക്കല്ല്, അമൃതംഗമയ" തുടങ്ങി ഇരുപത്തെട്ടോളം നാടകങ്ങളിൽ അഭിനയിച്ചു.

"വാഗ്ഭടാചാര്യ" എന്ന നാടകത്തിൽ വാഗ്ഭടാചാര്യന്റെ വേഷം മുരുകേഷ് അവതരിപ്പിച്ചു. ഈ കാലത്താണ് സന്ധ്യയെ വിവാഹം ചെയ്തത്. കുറിയേടത്ത് താത്രി എന്ന നാടകത്തിൽ വ്യത്യസ്തമായ നാലു കഥാപാത്രങ്ങളെ ഇദ്ദേഹം അവതരിപ്പിച്ചു. ഇതിൽ ഹിജഡ സ്ത്രീയായും കഥകളിനടനായ കാവുങ്കൽ ശങ്കരപ്പണിക്കരായും താത്രിയുടെ ഭർത്താവ് കുറിയേടത്ത് രാമനായും പിന്നെ സ്മാർത്തവിചാരകനായ വടക്കേടൻ സോമാതിരിയായും അഭിനയിച്ചു.

മാസ് തിയേറ്റേഴ്‌സ് കോഴിക്കോട്, വടകര വരദ, കോഴിക്കോട് കലിംഗ, സങ്കീർത്തന, കൊച്ചിൻ ആദിത്യ, മണപ്പുറം കാർത്തിക, അങ്കമാലി ഭരത ക്ഷേത്ര തുടങ്ങിയ സമിതികളിൽ പ്രവർത്തിച്ചു.

കായംകുളം കൊച്ചുണ്ണി, ദേവരാഗം, വൃന്ദാവനം തുടങ്ങിയ സീരിയലുകളിലും അദ്ദേഹം അഭിനയിച്ചു. നാടക അഭിനേത്രിയായ സന്ധ്യയെയാണ് മുരുകേഷ് വിവാഹം ചെയ്തിരിക്കുന്നത്.

2016 മേയ് 17-ന് 47-ആം വയസ്സിൽ കരൾ സംബന്ധമായ അസുഖത്തെത്തുടർന്ന് മരിച്ചു.


2013-ൽ കേരള സംഗീത നാടക അക്കാദമി നടത്തിയ സംസ്ഥാന പ്രഫഷനൽ നാടക മത്സരത്തിൽ മികച്ച നടനുള്ള പുരസ്കാരം ലഭിച്ചു.


</doc>
<doc id="257080" url="https://ml.wikipedia.org/wiki?curid=257080" title="സന്ധ്യ മുരുകേഷ്">
സന്ധ്യ മുരുകേഷ്

ഒരു മലയാള നാടകനടിയാണ് സന്ധ്യ മുരുകേഷ്. 2013-ൽ കേരള സംഗീത നാടക അക്കാദമി നടത്തിയ സംസ്ഥാന പ്രഫഷനൽ നാടക മത്സരത്തിൽ മികച്ച നടിയായി ഇവർ തിരഞ്ഞെടുക്കപ്പെട്ടു. 

തൃശൂർ ചേലക്കര പങ്ങാരപ്പിള്ളി കൊറ്റുവീട്ടിൽ രാമചന്ദ്രന്റെയും സുമതിയുടെയും മകളാണ് സന്ധ്യ. കേരള കലാമണ്ഡലത്തിൽനിന്ന് നൃത്തം അഭ്യസിച്ചു. വടകര "വരദ" നാടകസമിതിയിൽ പകരക്കാരിയായാണ് അഭിനയം ആരംഭിച്ചത്. ഈ കാലത്ത് നാടകനടനായ മുരുകേഷ് കാക്കൂരിനെ വിവാഹം ചെയ്തു. പിന്നീട് പിന്നെ വിക്രമൻനായരുടെ സ്റ്റേജ് ഇന്ത്യ സമിതിൽ അഭിനയിച്ചു. പിന്നീട് അഞ്ചു വർഷത്തോളം നാടകത്തിൽ നിന്നും പിന്മാറി നിന്ന സന്ധ്യ നാടകകൃത്ത് ഹേമന്ദ്കുമാറിന്റെ ആവശ്യ പ്രകാരം കുറിയേടത്ത് താത്രി എന്ന നാടകത്തിലെ താത്രിയെ അവതരിപ്പിച്ചു.


2013-ൽ കേരള സംഗീത നാടക അക്കാദമി നടത്തിയ സംസ്ഥാന പ്രഫഷനൽ നാടക മത്സരത്തിൽ മികച്ച നടിക്കുള്ള പുരസ്കാരം ലഭിച്ചു.


</doc>
<doc id="257102" url="https://ml.wikipedia.org/wiki?curid=257102" title="ശാന്ത പുതുപ്പാടി">
ശാന്ത പുതുപ്പാടി

ഒരു മലയാള നാടകനടിയായിരുന്നു ശാന്ത പുതുപ്പാടി. (മരണം:2010) പതിമൂന്നാം വയസ്സിൽ അഭിനയം ആരംഭിച്ചു. 1973-ൽ കേരള സംഗീത നാടക അക്കാദമി പുരസ്‌കാരം ഇവർക്കു ലഭിച്ചു. 2010-ൽ അർബുദ രോഗം ബാധിച്ച് മരിച്ചു.


</doc>
<doc id="257105" url="https://ml.wikipedia.org/wiki?curid=257105" title="തെരുവുനാടകം">
തെരുവുനാടകം

തെരുവിൽ അരങ്ങേറുന്ന നാടകമാണ് തെരുവുനാടകം. ജനബോധനം ലക്ഷ്യം വച്ചുള്ളവയായിരിക്കും മിക്കവാറും ഇത്തരം നാടകങ്ങൾ. സാധാരണ നാടകങ്ങളിൽ നിന്നും വ്യത്യസ്തമായി മുൻകൂട്ടി തീരുമാനിച്ചെത്താത്തവരായിരിക്കും ഇത്തരം നാടകത്തിന്റെ പ്രേഷകർ. നാടകം കാണാൻ തീരുമാനിച്ചെത്തിയവരല്ല തെരുവുനാടകത്തിന്റെ പ്രേക്ഷകർ. വഴിയാത്രക്കാരോ കച്ചവടക്കാരോ സാധനങ്ങൾ വാങ്ങുവാൻ വരുന്നവരോ വിവിധ കാര്യങ്ങൾക്കായി തെരുവിലൂടെ വന്നു പോകുന്നവരോ ഒക്കെയാണ് തെരുവുനാടകത്തിന്റെ കാണികൾ. ഇളകിമറിയുന്ന ജനക്കൂട്ടത്തെ തന്റെ ചലനക്രിയകൾകൊണ്ടും സ്തോഭപ്രദർശനം കൊണ്ടും ആകർഷിക്കാൻ നടനു കഴിയണം. അതിനു പാകത്തിലുള്ള സ്ക്രിപ്റ്റുണ്ടാക്കാൻ നാടകകാരനും അവരോടു സംവദിക്കാൻ പാകത്തിലുള്ള സംവിധാനം നിർവഹിക്കാൻ സംവിധായകനും കഴിയണം. ചുരുക്കത്തിൽ, ദൈർഘ്യം വളരെ കുറഞ്ഞതായിരിക്കണം തെരുവുനാടകം. തെരുവുനാടകത്തിൽ നടൻ പ്രേക്ഷകരുമായി ഇടപഴകുകയും പലപ്പോഴും രണ്ടു കൂട്ടരും തമ്മിലുള്ള അതിർവരമ്പുകൾ ഇല്ലാതാവുകയും വേണം. ഇക്കാര്യത്തിൽ അഭിനേതാക്കൾക്ക് കഠിനമായ പരിശ്രമം വേണ്ടിയിരിക്കുന്നു. വാചികം, ആംഗികം എന്നീ അഭിനയ രീതികൾക്കാണ് തെരുവുനാടകത്തിൽ പ്രാധാന്യം കൂടുതൽ. തെരുവുകളിൽ ചുറ്റും കൂടി നില്ക്കുന്ന ജനങ്ങൾക്ക് എളുപ്പം മനസ്സിലാകുന്ന തരത്തിലുള്ള രംഗഭാഷയാണ് തെരുവുനാടകക്കാർ ഇതിനായി രൂപപ്പെടുത്തുന്നത്. പ്രേക്ഷകർക്കിടയിൽനിന്ന് കയറിവരുന്ന അഭിനേതാക്കൾ തുടങ്ങിയവയൊക്കെ ഇതിന്റെ പ്രത്യേകതകളാണ്. 
പണ്ടുമുതൽ തന്നെ ഇത്തരം നാടക സമ്പ്രദായം നിലവിലുണ്ടായിരുന്നു. യൂറോപ്യൻ സ്ട്രീറ്റ് നാടകങ്ങളായ മിസ്റ്ററി നാടകങ്ങൾ, മിറക്കിൾ നാടകങ്ങൾ, കോമേഡിയാ ദല്ലാർട്ടോ എന്നിവ ഇതിനുദാഹരണങ്ങളാണ്. വിപ്ലവ ശേഷമുള്ള റഷ്യൻ നാടക പ്രവർത്തകരാണ് അത്തരം നാടകങ്ങളുടെ ആദ്യ വക്താക്കൾ. മിസ്റ്ററി ബൂഫെ, ദ് സ്റ്റോമിങ് ഒഫ് ദ് വിന്റർ പാലസ്, ദ് ഡോൺ മുതലായവ ഇത്തരം നാടകങ്ങളാണ്. സമകാലിക തെരുവുനാടകങ്ങൾ ഒട്ടുമിക്കതും ജനകീയ പ്രക്ഷോഭങ്ങളുമായി ബന്ധപ്പെട്ടവയാണ്. സമകാലികമായ തെരുവുനാടകത്തിനും ഭാരതത്തിലെ ദശരൂപകങ്ങളിലൊന്നായ 'വീഥി'ക്കും ബന്ധമുണ്ടെന്ന് ചില സംസ്കൃത പണ്ഡിതന്മാർ പറയാറുണ്ട്. ദശരൂപകത്തിൽ 'വീഥി'യെക്കുറിച്ച് ഒരു ശ്ളോകമുണ്ട്. അതിന്റെ അർഥം ഇതാണ്. ഒരങ്കം മാത്രമുള്ളതാണ് വീഥി. ഒരു കഥാപാത്രം മാത്രമായിട്ടും രണ്ടു കഥാപാത്രങ്ങളായും വീഥി അവതരിപ്പിക്കാം. അധമ പ്രകൃതി, മധ്യമ പ്രകൃതി, ഉത്തമ പ്രകൃതി ഇവ മൂന്നും അതിൽ ഉണ്ടാകണം. എല്ലാ രസങ്ങളും (മുപ്പത്താറു ലക്ഷണങ്ങൾ) വീഥിയിൽ വരാം. നിർദിഷ്ടമായ അംഗങ്ങളും അതിലുണ്ടായിരിക്കണം. വീഥി എന്ന വാക്കിന് വഴി, ചന്ത, തെരുവ്, മട്ടുപ്പാവ് എന്നെല്ലാം അർഥമുണ്ട്. എന്നാൽ ഈ സ്ഥലങ്ങളെ അവതരണകേന്ദ്രങ്ങളായി നാട്യശാസ്ത്രകാരൻ പ്രതിപാദിച്ചിട്ടില്ല. അംഗലക്ഷണങ്ങൾ പരിശോധിച്ചാലും 'വീഥി'യിൽ നിന്നാണ് തെരുവുനാടകമുണ്ടായതെന്ന നിഗമനത്തിലെത്താൻ യാതൊരു യുക്തിയും കാണുന്നില്ല. 'വീഥി'ക്ക് തെരുവ് എന്ന അർഥമുള്ളതാണ് തെറ്റായ ധാരണയ്ക്ക് നിമിത്തമായത്. 'ഇന്നു കാണുന്ന രീതിയിലുള്ള തെരുവുനാടകത്തിന്റെ പാരമ്പര്യം റഷ്യൻ സോഷ്യലിസ്റ്റുകളിൽ നിന്നാണ് ആരംഭിച്ചത്; അത് ഈ നൂറ്റാണ്ടിന്റെ സവിശേഷ സൃഷ്ടിയാകുന്നു' - ഇതാണ് ഇന്ത്യൻ തെരുവുനാടക പ്രസ്ഥാനത്തിലെ രക്തസാക്ഷിയായ സഫ്ദർ ഹശ്മിയുടെ വിലയിരുത്തൽ. 
ഏതെങ്കിലും സംഘത്തിന്റെയോ പ്രസ്ഥാനത്തിന്റെയോ ഭാഗമായിട്ടാണ് മിക്ക തെരുവുനാടകങ്ങളും അവതരിപ്പിക്കുന്നത്. അതിനാൽ അവയിലെ അഭിനേതാക്കൾ അതതിന്റെ പ്രവർത്തകർതന്നെ ആയിരിക്കും. നടീനടന്മാരുടെ ആത്മാർഥമായ സാമൂഹിക പ്രതിബദ്ധതയാണ് തെരുവുനാടകത്തെ ചൈതന്യവത്താക്കുന്നത്. തത്സന്ദർഭത്തിലെ നാടക പ്രമേയത്തിനാണ് പ്രാധാന്യം; നടീ നടന്മാർക്കല്ല. പ്രമേയപരമായ ആശയവിനിമയമാണ് തെരുവുനാടകം ലക്ഷ്യമാക്കുന്നത്. 
ജനകീയ പ്രസ്ഥാനങ്ങളെ പോഷിപ്പിക്കുന്നതാണ് പൊതുവേ തെരുവുനാടകങ്ങൾ. സമകാലിക പ്രശ്നങ്ങൾ ജനങ്ങൾക്കിടയിൽ അവതരിപ്പിച്ച് അവരെ ബോധവാന്മാരാക്കുക എന്ന ലക്ഷ്യമാണ് ഇത്തരംനാടകവേദികൾക്കുള്ളത് 
കേരള ശാസ്ത്രസാഹിത്യ പരിഷത്തിന്റെ കൂട്ടായ്മയിൽ നിന്നും കേരളത്തിൽ നിരവധി തെരുവുനാടകങ്ങൾ അവതരിപ്പിക്കപ്പെട്ടിട്ടുണ്ട്. അധഃകൃത കോളനിയിലെ കുടിനീർപ്രശ്നം, അഭ്യസ്തവിദ്യർക്കിടയിലെ തൊഴിലില്ലായ്മ, തൊഴിൽ സമരത്തിന്റെ ന്യായവിചാരം, പെൺകുട്ടിയോടുള്ള സമൂഹത്തിന്റെ തെറ്റായ മനോഭാവം, കഠിനജോലികൾ ചെയ്യേണ്ടിവരുന്ന ബാലികാബാലന്മാരുടെ ദുരിതം, ആദിവാസികൾക്കുമേൽ പരിഷ്കൃത സമൂഹം നടത്തുന്ന കൈയേറ്റം, യാത്രാച്ചെലവിലും വിലയിലുമുണ്ടാകുന്ന വർധനവുകൾ ദൈനംദിന ജീവിതത്തിലുണ്ടാക്കുന്ന അസ്വാസ്ഥ്യങ്ങൾ, മദ്യപാനത്തിന്റെയോ മയക്കുമരുന്നിന്റെയോ വിപത്തുകൾ, മാധ്യമങ്ങൾ നടത്തുന്ന സംസ്കാരമലിനീകരണം, ചേരി നിർമാർജ്ജനവും പുനരധിവാസവും തുടങ്ങിയവയാണ് ഇവയിലെ പ്രമേയങ്ങളെന്ന് കേരളത്തിലെ ബോധന നാടകവേദിയെക്കുറിച്ച് ഗവേഷണ പ്രബന്ധം തയ്യാറാക്കിയ എൻ.ആർ. ഗ്രാമപ്രകാശ് രേഖപ്പെടുത്തുന്നു. 
രംഗസാമഗ്രികളോ വേഷഭൂഷാദികളോ അധികം ഉപയോഗിക്കുന്നില്ലെങ്കിലും, പ്രേക്ഷകർക്ക് അപരിചിതരായ കഥാപാത്രങ്ങളെയോ തിരിച്ചറിയാൻ പ്രയാസമുള്ള വസ്തുക്കളെയോ അവതരിപ്പിക്കുമ്പോൾ നിർദ്ദേശാത്മകവേഷങ്ങൾ ധരിക്കാറുണ്ട്. ശാസ്ത്രസാഹിത്യ പരിഷത്ത് അവതരിപ്പിച്ച നരകം എന്ന നാടകം അവതരിപ്പിക്കുന്നത് ബഫൂൺ എന്ന കഥാപാത്രമാണ്. സർക്കസ് കോമാളിയുടെ കൂർമ്പൻതൊപ്പിയാണ് ആ കഥാപാത്രം ധരിക്കുന്നത്. ബഹുരാഷ്ട്രക്കമ്പനികൾ ഔഷധ വിപണിയിൽ പുലർത്തുന്ന മേല്ക്കോയ്മ ഈ നാടകത്തിൽ അനുഭവപ്പെടും. ഈ രംഗത്ത് ഡോക്ടറെ നിയന്ത്രിക്കുന്ന ശക്തികൾ കടന്നു വരുന്നത് കാപ്സ്യൂൾ, ടോണിക്, സിറിഞ്ച് എന്നിവയുടെ കൂറ്റൻ 'മാസ്ക്കു'കൾ (mask) ധരിച്ചുകൊണ്ടാണ്. ഭോപ്പാൽ സംബന്ധിയായ തെരുവുനാടകത്തിൽ, കറുത്ത വേഷത്തിൽ പൂച്ചയുടെ മുഖാവരണമണിഞ്ഞ് പ്രത്യക്ഷപ്പെടുന്ന കഥപാത്രങ്ങളെ കാണാം. വിഷവാതകദുരന്തത്തിനു കാരണക്കാരായ യൂണിയൻ കാർബൈഡിനെ വ്യഞ്ജിപ്പിക്കുന്നുണ്ട് ഈ വേഷങ്ങൾ. യൂണിയൻ കാർബൈഡിന്റെ ഉത്പന്നമായ എവറെഡി ബാറ്ററിയിലെ ചിത്രമാണ് ഈ വേഷത്തിന് ആധാരം. പ്രതീകാത്മകമായ വേഷവിധാനമുണ്ടാകാമെന്നല്ലാതെ പ്രത്യേകമായ ചമയങ്ങൾ തെരുവുനാടകത്തിലുണ്ടാവില്ല. രംഗസാമഗ്രികൾ കുറയ്ക്കുക, ചെലവു കുറഞ്ഞ രീതികൾ സ്വീകരിക്കുക എന്നിവയാണ് തെരുവുനാടകക്കാരുടെ നയം. കേരളത്തിന്റെ പരമ്പരാഗത നാട്യസമ്പ്രദായങ്ങളിലെ ചില ഘടകങ്ങൾ അവർ സ്വീകരിക്കുന്നുണ്ട്. അതതു നടന്മാരുടെ സവിശേഷമായ പെരുമാറ്റങ്ങളിലൂടെയാണ് കഥാപശ്ചാത്തലം, സ്ഥലം, കാലം മുതലായവ നിവേശിപ്പിക്കുന്നത്. ചായക്കട (മാലിന്യം), ചന്ത (പരശുപുരം ചന്ത), യുദ്ധഭൂമി (അശോക ചക്രവർത്തി), സർക്കാർ സ്കൂൾ (തത്തമ്മേ പൂച്ച പൂച്ച), ധർമാശുപത്രി (നരകം), എംപ്ലോയ്മെന്റ് എക്സ്ചേഞ്ച് (ബലിക്കളത്തിലേക്ക്) മുതലായ സ്ഥലങ്ങൾ നടന്മാരുടെ പെരുമാറ്റങ്ങളിലൂടെയാണ് കാണികൾ മനസ്സിലാക്കുന്നത്. തെരുവിൽ ചുറ്റും കൂടി നില്ക്കുന്ന ജനങ്ങൾക്ക് എളുപ്പം മനസ്സിലാകുന്ന വിധത്തിലുള്ള ഒരു രംഗഭാഷയാണ് തെരുവുനാടകക്കാർ രൂപപ്പെടുത്തുന്നത്. 
പ്രൊഫഷണൽ, അമച്വർ നാടകോത്സവങ്ങൾ നടത്തുന്നത് പോലെ, തെരുവ് നാടകോൽസവങ്ങളും നടക്കാറുണ്ട് 


</doc>
<doc id="257109" url="https://ml.wikipedia.org/wiki?curid=257109" title="റസക്കർ (ബംഗ്ലാദേശ്)">
റസക്കർ (ബംഗ്ലാദേശ്)

റസക്കർ (ഇംഗ്ലീഷ്: Razakar, ബംഗാളി : রাজাকার; ഉർദു: رضا کار‎) 1971 ലെ ബംഗ്ലാദേശ് വിമോചന സമരകാലത്ത് വിമോചന സേനയായ മുക്തി ബാഹിനിയെ അമർച്ച ചെയ്യാൻ പാകിസ്താൻ പട്ടാളം സംഘടിപ്പിച്ച ഒരു അർദ്ധ സൈനിക സേനയാണ്. ഇതിന്റെ അംഗങ്ങൾ പാകിസ്താൻ അനുകൂലികളായ ബംഗാളികളും, കിഴക്കൻ പാകിസ്താനിലെ ബീഹാറികളുമായിരുന്നു. 1947 ലെ വിഭജനകാലത്ത് ഇൻഡ്യയിലെ ബീഹാർ, ഉത്തർപ്രദേശ് എന്നീ സംസ്ഥാനങ്ങളിൽ നിന്ന് കുടിയേറിപ്പാർത്ത ഉർദു സംസാരിക്കുന്ന ജനങ്ങളെയാണ് ബംഗ്ലാദേശിൽ ബീഹാറി എന്ന് വിളിച്ചിരുന്നത്. . അക്കാലത്ത് പാകിസ്താനെ പിന്തുണയ്ക്കുന്ന മൂന്ന് അർദ്ധ സൈനിക സംഘടനകളാണുണ്ടായിരുന്നത്, റസക്കർ, ജമാത്തെ ഇസ്ലാമിയുടെ അൽ ബദർ , പാകിസ്താൻ മുസ്ലീം ലീഗ്, നെസാമെ ഇസ്ലാമി എന്നീ പാർട്ടികളുടെ അൽ ഷംസ്. ഇവ മൂന്നും ചേർന്നു ബംഗ്ലാദേശ് ജനതയ്ക്കെതിരെ നടത്തിയ ഭീകരമായ അതിക്രമങ്ങൾ കാരണം പിൽക്കാലത്ത് ഇതിനു പിന്നിൽ പ്രവർത്തിച്ചവരെ യുദ്ധകുറ്റവാളികളായി (genocide and war crimes) വിചാരണ ചെയ്യുകയുണ്ടായി. ഇതിന്റെ കോടതി നടപടികൾ ഇപ്പോഴും നടന്നു കൊണ്ടിരിക്കുകയാണ്. . ഈ സംഘടനകളുടെ ബംഗ്ലാദേശ് വിരുദ്ധ പ്രവർത്തനങ്ങളുടെ പശ്ചാത്തലത്തിൽ റസക്കർ എന്ന പ്രയോഗം ബംഗ്ലാദേശിൽ ഒരു അധിക്ഷേപവാക്കാണ്. ബംഗ്ലാദേശിൽ ഒരാളെ റസക്കർ എന്ന് വിളിക്കുന്നത് അയാളെ കഠിനമായി അപമാനിക്കുന്നതിനു തുല്യമാണ്. ഇൻഡ്യയിൽ SIMI, Indian Mujahideen എന്നീ സംഘടനകളിലെ അംഗങ്ങൾക്കുള്ള ഏതാണ്ട് അതേ പ്രതിഛായയാണ് ബംഗ്ലാദേശിൽ പഴയ റസക്കർ അംഗങ്ങൾക്കുള്ളത്.


</doc>
<doc id="257116" url="https://ml.wikipedia.org/wiki?curid=257116" title="കപില">
കപില

ഒരു കൂടിയാട്ട കലാകാരിയാണ് കപില . ആറാം വയസ്സിലാണ് കപില ആദ്യമായി കൂടിയാട്ടത്തിന് വേഷമിട്ടത്. 

ഇരിങ്ങാലക്കുട നടനകൈരളി ഡയറക്ടറും കൂടിയാട്ട കലാകാരനുമായ വേണുജിയുടെയും മോഹിനിയാട്ട കലാകാരിയും ഗവേഷകയുമായ നിർമ്മല പണിക്കരുടെയും ഏകമകളായി ജനിച്ചു. കൂടിയാട്ട കലാകാരനായ അമ്മന്നൂർ മാധവ ചാക്യാരുടെ ശിഷ്യയായിരുന്നു കപില. കൂടിയാട്ടം, നങ്ങ്യാർകൂത്തു് എന്നിവയിൽ പ്രാവീണ്യമുണ്ട്. യൂറോപ്പ്, ജപ്പാൻ, സ്വീഡൻ, ഫ്രാൻസ്, ഇറ്റലി, സ്വിറ്റ്‌സർലൻഡ്, ജർമ്മനി, ഓസ്ട്രിയ തുടങ്ങിയ രാജ്യങ്ങളിൽ രംഗാവതരണം നടത്തിയിട്ടുണ്ട്.

കേന്ദ്ര സർക്കാറിന്റെ ഉസ്താദ് ബിസ്മില്ലാ ഖാൻ പുരസ്‌കാരം, ചെന്നൈ ഭാരത് കലാചാറിന്റെ യുവകലാഭാരതി, ഡെൽഹിയിലെ സംസ്‌കൃതി പ്രതിഷ്ഠാന്റെ സാംസ്‌കൃതി അവാർഡ് എന്നിവ നേടിയിട്ടുണ്ട്.


</doc>
<doc id="257127" url="https://ml.wikipedia.org/wiki?curid=257127" title="പല്ലാവൂർ പുരസ്‌കാരം">
പല്ലാവൂർ പുരസ്‌കാരം

കേരള സർക്കാരിന്റെ പരമോന്നത വാദ്യകലാ ബഹുമതിയാണ് പല്ലാവൂർ പുരസ്‌കാരം. 



</doc>
<doc id="257130" url="https://ml.wikipedia.org/wiki?curid=257130" title="വാസുപിഷാരടി">
വാസുപിഷാരടി

ഒരു കഥകളി കലാകാരനാണ് വാസുപിഷാരടി . സംസ്ഥാന സർക്കാരിന്റെ കഥകളി പുരസ്‌കാരം ഇദ്ദേഹത്തിനു ലഭിച്ചിട്ടുണ്ട്. പ്രശസ്ത കഥകളികലാകാരൻ വാഴേങ്കട കുഞ്ചുനായരുടെ ശിഷ്യനാണ് ഇദ്ദേഹം. കലാമണ്ഡലം അധ്യാപകനായിരുന്നു ഇദ്ദേഹം. പാലക്കാട് ജില്ലയിലെ കോങ്ങാടാണ് വാസുവിന്റെ സ്വദേശം.

സംസ്ഥാന സർക്കാരിന്റെ കഥകളി പുരസ്‌കാരം കൂടാതെ കേന്ദ്ര സംഗീത നാടക അക്കാദമി അവാർഡും കലാമണ്ഡലം ഫെലോഷിപ്പും ഇദ്ദേഹത്തിനു ലഭിച്ചിട്ടുണ്ട്. 


</doc>
<doc id="257137" url="https://ml.wikipedia.org/wiki?curid=257137" title="ഗോപാലകൃഷ്ണ കുറുപ്പ്">
ഗോപാലകൃഷ്ണ കുറുപ്പ്

ഒരു യക്ഷഗാന കലാകാരനാണ് ഗോപാലകൃഷ്ണ കുറുപ്പ്. ഭാഗവതർ, മദ്ദള-ചെണ്ട വാദകൻ, ഗ്രന്ഥകർത്താവ്, നൃത്തകലാകാരൻ എന്നീ നിലകളിലും ഇദ്ദേഹം പ്രവർത്തിച്ചിട്ടുണ്ട്. കേരള സർക്കാറിന്റെ ഗുരുപൂജ അവാർഡ്, കർണാടക രാജ്യോത്സവ പ്രശസ്തി എന്നിവ ഇദ്ദേഹം നേടിയിട്ടുണ്ട്. 

1935 ഡിസംബർ 5-ന് കാസർകോട് താലൂക്കിലെ പെർളക്കടുത്ത് നെല്ലിക്കുഞ്ചയിൽ യക്ഷഗാന കലാകാരൻ ചന്തുക്കുറുപ്പിന്റെയും കാവേരിയമ്മയുടെയും മകനായി ജനിച്ചു. 1958 മുതൽ കർണാടകയിലെ ബെൽത്തങ്ങാടി താലൂക്കിലെ ശിശില എന്ന പ്രദേശത്ത് ബർഗുള വീട്ടിൽ താമസം ആരംഭിച്ചു. അച്ചനിൽ നിന്നും യക്ഷഗാനം ആദ്യമായി അഭ്യസിച്ചു. പിന്നീട് താൾത്തജെ കേശവഭട്ട്, നാരമ്പാടി സുബ്ബയ്യ ഷെട്ടി എന്നിവരുടെ കീഴിൽ മൃദംഗവും യക്ഷഗാന രാഗങ്ങളും അഭ്യസിച്ചു. യക്ഷഗാന സഭാ ലക്ഷണവും ഭാഗവതികയും കുതിരക്കോട് രാമഭട്ടിൽ നിന്നും കരസ്ഥമാക്കി. നെട്‌ല നരസിംഹ ഭട്ട് ചെണ്ട അഭ്യസിപ്പിച്ചു. വലിയ ബെലിപ്പ നാരായണ ഭാഗവതർ, അഗരി ശ്രീനിവാസ ഭാഗവതർ എന്നിവരിൽ നിന്നും ഭാഗവതികയിൽ കൂടുതൽ അറിവ് നേടി. മുണ്ട്‌റു പാടി ലക്ഷ്മി ഹെബ്ബാറിൽ നിന്നും സംഗീതം അഭ്യസിച്ചു. ദക്ഷിണാദി മൃദംഗം ടി.ആർ.കൃഷ്ണൻ പഠിപ്പിച്ചു.

മീനാക്ഷി, ശ്രീദേവി എന്നീ രണ്ട് ഭാര്യമാരുണ്ട്. ജയന്തി, സുബ്രഹ്മണ്യൻ, അനിത എന്നിവർ മക്കൾ.



</doc>
<doc id="257145" url="https://ml.wikipedia.org/wiki?curid=257145" title="ജയ്മാല ശിലേദർ">
ജയ്മാല ശിലേദർ

പ്രമുഖ മറാഠി സംഗീതജ്ഞയും ചലച്ചിത്രപിന്നണിഗായികയുമാണ് ജയ്മാല ശിലേദാർ (മരണം:8 ആഗസ്റ്റ് 2013). മറാഠിയിൽ ഒപ്പേറ സംഗീതലോകത്തിന് തുടക്കമിട്ടത് ഇവരാണ്. നിരവധി മറാഠി സിനിമകളിൽ പിന്നണിഗാനം ആലപിച്ചിട്ടുണ്ട്. പ്രമുഖ ഗായകനായ ജയ്‌റാം ശിലേദറാണ് ഭർത്താവ്. പ്രശസ്തമായ നിരവധി മറാഠി ഭക്തിഗാനങ്ങളും ആലപിച്ചിട്ടുണ്ട്. 


</doc>
<doc id="257149" url="https://ml.wikipedia.org/wiki?curid=257149" title="സെറാമിക് സാങ്കേതിക വിദ്യ">
സെറാമിക് സാങ്കേതിക വിദ്യ

ഗാർഹിക ഉപകരണങ്ങളുടെ നിർമ്മാണം മുതൽ ബഹിരാകാശ ശാസ്ത്രത്തിൽ വരെ ഉപയോഗപ്പെടുത്തുന്ന താപ കവചങ്ങളുമായി ബന്ധപ്പെട്ടുള്ള ഒരു സാങ്കേതിക വിദ്യയാണ് സെറാമിക് സാങ്കേതിക വിദ്യ.താപ കവചങ്ങളുടെ നിർമ്മാണവും അതിന്റെ പരിപാലനവും സെറാമിക് പഠനത്തിൽപ്പെടും.



</doc>
<doc id="257151" url="https://ml.wikipedia.org/wiki?curid=257151" title="ഡ്വാർഫ് കാവൻഡിഷ്">
ഡ്വാർഫ് കാവൻഡിഷ്

വാഴകളിൽ ഏറ്റവും ഉയരം കുറഞ്ഞ, കാവൻഡിഷ് വിഭാഗത്തിൽപ്പെടുന്ന ഒരു വാഴയിനമാണ് ഡ്വാർഫ് കാവൻഡിഷ് (Dwarf Cavendish). ബസ്റായ്, മോറിസ്, പെറ്റിറ്റ് നേൻ എന്നീ പേരുകളിലും അറിയപ്പെടുന്നു.
ഉയരം കുറവായത് കൊണ്ടു തന്നെ കാറ്റിനെ ചെറുക്കാനുള്ള ശേഷിയുണ്ട്. വാഴത്തണ്ടിന് വലിയ വണ്ണമാണ്. ഇലകൾ നീളം കുറഞ്ഞതും അടുത്തടുത്തമായിട്ടുമാണ് ക്രമീകരിച്ചിരിക്കുന്നത്. ഉയരക്കുറവ് കാരണം വാഴക്കുലകൾ മിക്കതും നിലം തൊട്ടായിരിക്കും നിൽക്കുന്നത്. കുലയിൽ പടലയും കായകളും വളരെ അടുപ്പിച്ചാണ് അടുക്കിയിരിക്കുന്നത്. വാഴകളുടെ ഉയരം ശാരാശരി 6-8 അടിയാണ്. 


</doc>
<doc id="257156" url="https://ml.wikipedia.org/wiki?curid=257156" title="തിയഡോർ അഡോണോ">
തിയഡോർ അഡോണോ

ജർമ്മൻ സാമൂഹ്യചിന്തകനും,സംഗീത വിചക്ഷണനുമായിരുന്നു തിയഡോർ അഡോണോ(സെപ്റ്റം: 11, 1903 – ഓഗസ്റ്റ് 6, 1969).സമൂഹശാസ്ത്രവുമായി ബന്ധപ്പെട്ട "ക്രിട്ടിക്കൽ തിയറിയുടെ പ്രധാന പ്രണേതാക്കളിൽ ഒരാളുമായിരുന്നു അഡോണോ.സംഗീത സംബന്ധിയായ അനേകം ഗ്രന്ഥങ്ങളും അഡോണോ രചിച്ചിട്ടുണ്ട്.


</doc>
<doc id="257162" url="https://ml.wikipedia.org/wiki?curid=257162" title="ഡെൽഹിയിലെ ബ്രിട്ടീഷ് റെസിഡന്റ്">
ഡെൽഹിയിലെ ബ്രിട്ടീഷ് റെസിഡന്റ്

1803-ലെ ഡെൽഹി യുദ്ധത്തിൽ മറാഠരെ തോൽപ്പിച്ച് ബ്രിട്ടീഷുകാർ ദില്ലിയുടെ നിയന്ത്രണമേറ്റെടുത്തതിനെത്തുടർന്ന് ബ്രിട്ടീഷ് ഈസ്റ്റ് ഇന്ത്യ കമ്പനിയുടെ പ്രതിനിധിയെ റെസിഡന്റായി ഡെൽഹിയിൽ നിയമിക്കാനാരംഭിച്ചു.
തുടക്കത്തിൽ റെസിഡന്റ് എന്നാൽ മുഗൾ സഭയിലെ ബ്രിട്ടീഷ് ഗവർണർ ജനറലിന്റെ പ്രതിനിധിയായിരുന്നു. എന്നാൽ ബ്രിട്ടീഷ് ആധിപത്യം ശക്തിപ്പെടുകയും മുഗൾ ശക്തി ക്ഷയിക്കുകയും ചെയ്തതോടെ കാലക്രമേണ ഡെൽഹിയുടെയും ചുറ്റുവട്ടത്തേയും ഭരണം റെസിഡന്റ് നേരിട്ട് കൈയിലെടുത്തു. മുഗൾ ചക്രവർത്തിയുടെ പ്രവർത്തനങ്ങളും റെസിഡന്റിന്റെ നിയന്ത്രണത്തിലായി.

ഡെൽഹിയുടെ ദീർഘമായ ചരിത്രവും ഹിന്ദുസ്ഥാന്റെ തലസ്ഥാനം, മുഗൾ സാമ്രാജ്യത്തിന്റെ കേന്ദ്രം എന്നീ നിലകളിലുള്ള അതിന്റെ സ്ഥാനവും മൂലം ഡെൽഹിയിലെ റെസിഡന്റ് സ്ഥാനത്തിന് പ്രാധാന്യമുണ്ടായിരുന്നു. 1833-ൽ ആഗ്ര ആസ്ഥാനമാക്കി, വടക്കുപടിഞ്ഞാറൻ പ്രവിശ്യകൾ എന്ന ഒരു പുതിയ പ്രവിശ്യ രൂപീകരിച്ചപ്പോൾ ഡെൽഹി അതിന്റെ കീഴിലായി. ഡെൽഹി റെസിഡന്റിന്റെ നില പ്രസ്തുത പ്രവിശ്യയുടെ ലെഫ്റ്റനന്റ് ഗവർണറുടെ കീഴിലായി. ഇതോടെ റെസിഡന്റ് എന്ന സ്ഥാനപ്പേര് ഏജന്റ് എന്നായും പിന്നീട് കമ്മീഷണർ എന്നുമായി മാറി.

1857-ലെ ലഹളക്കുശേഷം ഡെൽഹിയുടെ ഭരണം ബ്രിട്ടീഷുകാർ നേരിട്ട് ഏറ്റെടുത്തതോടെ റെസിഡന്റ് സ്ഥാനം നിർത്തലായി. സൈമൺ ഫ്രേസറായിരുന്നു അവസാനത്തെ റെസിഡന്റ്. ഇദ്ദേഹം ലഹളയിൽ മരിക്കുകയായിരുന്നു.


</doc>
<doc id="257165" url="https://ml.wikipedia.org/wiki?curid=257165" title="സിവിൽ എൻജിനീയർ">
സിവിൽ എൻജിനീയർ

സിവിൽ എഞ്ചിനീയറിങ്ങ് ശാഖയെ പറ്റി പഠിച്ചു മനസ്സിലാക്കി അത് സ്വന്തം പ്രവർത്തനമേഖലയാക്കി എടുക്കുന്ന ആളെയാണ് സിവിൽ എൻജിനീയർ എന്ന് പറയുന്നത്


</doc>
<doc id="257166" url="https://ml.wikipedia.org/wiki?curid=257166" title="താമരക്കിഴങ്ങ്">
താമരക്കിഴങ്ങ്

എണ്ണയിൽ വറുത്ത് കഴിക്കാവുന്ന ഒരു പലഹാരമാണ്‌ താമരക്കിഴങ്ങ്. പാലക്കാട്/തമിഴ് നാട് ഭാഗങ്ങളിലാണ് ഇത് കൂടുതൽ ഉപയോഗത്തിലുള്ളത്. പപ്പടം പോലെ ഊണിന്റെ കൂടെയും അല്ലാതെ ചെറുകടിയായും താമരക്കിഴങ്ങ് ഉപയോഗിക്കാവുന്നതാണ്.

താമരവള്ളി വട്ടത്തിൽ അരിഞ്ഞ് കഴുകിയെടുത്തത് മഞ്ഞൾ, ഉപ്പ് എന്നിവ ചേർത്ത് പുഴുങ്ങിയെടുക്കുന്നു. പുഴുങ്ങിയതിന് ശേഷം വെള്ളം വാർത്ത് കളഞ്ഞ് വെയിലത്ത് വച്ച് ഉണക്കി ഉപയോഗിക്കാം.


</doc>
<doc id="257168" url="https://ml.wikipedia.org/wiki?curid=257168" title="ജോൺ സ്മീട്ടൻ">
ജോൺ സ്മീട്ടൻ

ഒരു ഇംഗ്ലീഷ് സിവിൽ എഞ്ചിനീയറാണ് ജോൺ സ്മീട്ടൻ (8 ജൂൺ 1724 – 28 ഒക്ടോബർ 1792). പാലങ്ങൾ, കനാലുകൾ, തുറമുഖങ്ങൾ, വിളക്കുമാടങ്ങൾ എന്നിവയുടെ രൂപകൽപ്പന ഇദ്ദേഹം നിർവ്വഹിച്ചിട്ടുണ്ട്. ഇദ്ദേഹം ഒരു മെക്കാനിക്കൽ എഞ്ചിനീയറും ഭൗതികശാസ്ത്രജ്ഞനും കൂടിയായിരുന്നു. ആദ്യ സ്വയം-പ്രഖ്യാപിത സിവിൽ എഞ്ചിനീയറായ ഇദ്ദേഹം സിവിൽ എഞ്ചിനീയറിങ്ങിന്റെ പിതാവായിട്ട് അറിയപ്പെടുന്നു. 


</doc>
<doc id="257169" url="https://ml.wikipedia.org/wiki?curid=257169" title="ബ്ലഡി മേരി">
ബ്ലഡി മേരി

വളരെ പ്രചാരത്തിലുള്ള ഒരു കോക്ടെയ്ൽ ആണ്‌ ബ്ലഡി മേരി. വോഡ്ക, തക്കാളിച്ചാറ്, സുഗന്ധവ്യഞ്ജനങ്ങൾ എന്നിവ ചേർത്താണ്‌ ഇതുണ്ടാക്കുന്നത്.



</doc>
<doc id="257199" url="https://ml.wikipedia.org/wiki?curid=257199" title="വിവേക് വിലാസിനി">
വിവേക് വിലാസിനി

ബാംഗ്ലൂർ കേന്ദ്രീകരിച്ചു പ്രവർത്തിക്കുന്ന ശിൽപ്പിയും ചിത്രകാരനും ഇൻസ്റ്റളേഷൻ കലാകാരനുമാണ് വിവേക് വിലാസിനി (ജനനം : 1964). 
തൃശ്ശൂർ സ്വദേശിയാണ്. കൊച്ചിയിൽ ആൾ ഇൻഡ്യാ മറൈൻ കോളേജിൽ റേഡിയോ ഓഫീസറായിരുന്നു. പരമ്പരാഗത ശിൽപികളുടെ പക്കൽ നിന്നും ശിൽപ്പകലയിൽ പ്രാവീണ്യം നേടി. 
തടി, സ്റ്റീൽ, ഫൈബർ ഗ്ലാസ്, ഫോട്ടോഗ്രാഫി, വീഡിയോ, പെയിന്റിംഗ് തുടങ്ങിയ മാധ്യമങ്ങളൊക്കെ ഇദ്ദേഹം തന്റെ കലാസൃഷ്ടികളുടെ നിർമ്മിതിക്കായി ഉപയോഗപ്പെടുത്തുന്നു.
അന്ത്യ അത്താഴത്തെ ആസ്പദ മാക്കിയുള്ള വ്യാഖാന ചിത്രം 'ദി ലാസ്റ്റ് സപ്പർ ഗാസ', 'ബിറ്റ്വീൻ വൺ ഷോർ ആൻഡ് സെവറൽ അതേഴ്സ്' എന്നീ രണ്ടു രചനകളാണ് ബിനലെയിൽ പ്രദർശിപ്പിച്ചത്.



</doc>
<doc id="257205" url="https://ml.wikipedia.org/wiki?curid=257205" title="മുഹമ്മദ് ഇബ്രാഹിം സൗഖ്">
മുഹമ്മദ് ഇബ്രാഹിം സൗഖ്

പത്തൊമ്പതാം നൂറ്റാണ്ടിൽ ദില്ലിയിലെ മുഗൾ സഭയിലെ ആസ്ഥാനകവിയായിരുന്നു മുഹമ്മദ് ഇബ്രാഹിം സൗഖ് () (ജീവിതകാലം 1789 - 1854). സൗഖ് എന്ന തൂലികാനാമത്തിലായിരുന്നു അദ്ദേഹം എഴുതിയിരുന്നത്.

പ്രശസ്ത ഉർദു കവിയായിരുന്ന ഗാലിബിന്റെ സമകാലീനനായിരുന്നു സൗഖ്. കാവ്യരചനയിൽ ഇരുവരും എതിരാളികളായിരുന്നു. ഉർദു കാവ്യചരിത്രത്തിൽ സൗഖ്-ഗാലിബ് സ്പർദ്ധ ഏറെ പ്രശസ്തമാണ്.
വളരെ സങ്കീർണ്ണമായ ഭാഷയിൽ എഴുതുന്ന ഗാലിബിനെ അപേക്ഷിച്ച് സൗഖിന്റെ രചനകൾ ഏറെ ലളിതമായിരുന്നു. പ്രഭുപശ്ചാത്തലത്തിൽ നിന്നുള്ള ഗാലിബിനെ പിന്തള്ളി, ഒരു കാലാൾപ്പടയാളിയുടെ പുത്രനായി പാവപ്പെട്ട കുടുംബത്തിൽ ജനിച്ച സൗഖിനെ ആസ്ഥാനകവിയായി മുഗൾ ചക്രവർത്തിയായ ബഹദൂർഷാ സഫർ നിയമിച്ചത് അദ്ദേഹത്തിന്റെ രചനകളുടെ ഔന്നത്യം മൂലമാണ്. തന്റെ രചനയിലെന്ന പോലെ ജീവിതത്തിലും സൗഖ് ലാളിത്യം കാത്തുസൂക്ഷിച്ചു. ദിവസവും രാവിലെ മുതൽ വൈകുന്നേരം വരെ എഴുത്തിൽ മുഴുകിയിരുന്ന അദ്ദേഹം ചെറിയ വീട്ടിൽ നിന്ന് വളരെ ചുരുക്കമായേ പുറത്തിറങ്ങിയിരുന്നുള്ളൂ. സൗഖിനെ, കവിതാരചനയിലെ തന്റെ ഗുരുവായി കണക്കാക്കിയ
ബഹാദൂർഷാ സഫർ, ഉസ്താദ് എന്നായിരുന്നു അദ്ദേഹത്തെ അഭിസംബോധന ചെയ്തിരുന്നത്.


</doc>
<doc id="257211" url="https://ml.wikipedia.org/wiki?curid=257211" title="ബോബ് ബീമോൻ">
ബോബ് ബീമോൻ

അമേരിക്കൻ കായികതാരമായിരുന്ന റോബർട്ട് "ബോബ്" ബീമോൻ ന്യൂയോർക്കിലാണ് ജനിച്ചത്.(ആഗസ്റ്റ് 29, 1946). മാതാവിന്റെ താത്കാലികമായ അഭാവത്തിൽ മാതാവിന്റെ അമ്മയുടെ പരിചരണത്തിൽകഴിഞ്ഞു വന്നിരുന്ന ബീമോൻ ജമൈക്ക ഹൈസ്കൂളിലാണ് തന്റെ പ്രാഥമിക വിദ്യാഭ്യാസം പൂർത്തീകരിച്ചത്. 
1965ൽ ബോബ് അമേരിക്കയിൽ ലോങ്ജമ്പിൽ രണ്ടാം റാങ്കുള്ള കായികതാരമായി മാറുകയുണ്ടായി. ഇതേത്തുടർന്ന് എൽപാസോയിലുള്ള ടെക്സാസ് സർവ്വകലാശാലയിലേയ്ക്ക് കായികതാരങ്ങൾക്കുള്ള ഒരു സ്കോളർഷിപ്പ് ലഭിയ്ക്കുകയും ചെയ്തു. എന്നാൽ ബിർഹാം സർവ്വകലാശാലയ്ക്കെതിരേയുള്ള മത്സരത്തിൽ പങ്കെടുക്കാൻ വിസമ്മതിച്ചതിനെത്തുടർന്ന്ടെക്സാസ് സർവ്വകലാശാലയിൽ നിന്നു ബീമോനെ വിലക്കുകയുണ്ടായി. ബിർഹാം സർവ്വകലാശാലയുടെ വർണ്ണവിവേചന സംബന്ധമായ നിലപാടുകളോടുള്ള ബീമോന്റെ എതിർപ്പായിരുന്നു ഇതിനു കാരണമായത്. തുടർന്ന് അനൗദ്യോഗികമായി സഹകായികതാരമായ റാൽഫ് ബോസ്റ്റന്റെ കീഴിൽ പരിശീലനം തേടുകയാണുണ്ടായത്.

ബീമോന്റെ തിളക്കമാർന്ന കായിക ജീവിതത്തിലെ ഒരേട് ആയിരുന്നു 1968ലെ [[മെക്സിക്കോ]] ഒളിമ്പിക്സ്. ലോങ്ങ്ജമ്പിൽ 8മീറ്ററും 33 സെ.മീറ്റർദൂരം ആ വർഷം മറികടന്നതു കൂടാതെ ബീമോൻ ഈ ഒളിമ്പിക്സിൽസർവ്വകാല റിക്കാർഡായ 8 മീറ്റർ 90 സെന്റിമീറ്റർ (29 അടി 2 1/2 ഇഞ്ച്.) മറികടക്കുകയുണ്ടായി. കായികചരിത്രത്തിലെ ഈ അപൂർവ്വ നേട്ടം 22 വർഷവും 316 ദിവസവും 1991ൽ മൈക്ക് പവ്വൽ മറികടക്കുന്നതു വരെ (8.മീ.95 സെ.മീ/29 അടി 4 3/8 ഇഞ്ച്) നിലനിന്നു.


</doc>
<doc id="257214" url="https://ml.wikipedia.org/wiki?curid=257214" title="സ്‌പൊണ്ടേനിയസ് ഹ്യുമൺ കംബസ്റ്റൺ">
സ്‌പൊണ്ടേനിയസ് ഹ്യുമൺ കംബസ്റ്റൺ

ബാഹ്യസ്രോതസ്സുകളില്ലാതെ ജീവനുള്ള മനുഷ്യരുടെ ശരീരത്തിൽ സ്വയം അഗ്നിബാധയുണ്ടാകുന്ന അപൂർവ്വ രോഗമാണ് സ്പൊണ്ടേനിയസ് ഹ്യുമൺ കംബസ്റ്റൺ (spontaneous human combustion - SHC). 1995 വരെ 300 വർഷത്തിൽ, ഇത്തരത്തിലുള്ള ഇരുന്നൂറോളം സംഭവങ്ങൾ വൈദ്യശാസ്ത്രത്തിൽ റിപ്പോർട്ട് ചെയ്യപ്പെട്ടിട്ടുണ്ട്. . ശരീരത്തിന്റെ ചില പ്രത്യേകതകൾ മുതൽ പ്രകൃത്യതീത ശക്തിയെന്നു വരെ വിശദീകരണങ്ങളുണ്ടെങ്കിലും അവസ്ഥയ്ക്ക് എന്താണ് കാരണമെന്ന് ഇനിയും വ്യക്തമായി കണ്ടു പിടിച്ചിട്ടില്ല.
'അഗ്‌നിവിസർപ്പം' എന്നാണ് ആയുർവേദത്തിൽ ഇതിന് പറയുന്നത്. ഒരു മാസത്തെ കൃത്യമായ ചികിത്സയിലൂടെ രോഗം പൂർണമായും മാറ്റാനാകുമെന്ന് ആയുർവേദ ഡോക്ടർമാർ അഭിപ്രായപ്പെടുന്നു. ശരീരം തീക്കനൽപോലെ ചൂടാകുന്നതാകും രോഗത്തിന്റെ തുടക്കം, പിന്നീട് ചർമ്മം തീപ്പൊള്ളലേറ്റനിലയിലേക്ക് മാറുമെന്നും ആയുർവേദ വിദഗ്ദ്ധർ പറയുന്നു. 


</doc>
<doc id="257219" url="https://ml.wikipedia.org/wiki?curid=257219" title="സ്വതഃദഹനം">
സ്വതഃദഹനം

കല്ക്കരി തുടങ്ങിയ ചില ജൈവപദാർഥങ്ങൾ കൂട്ടിയിട്ടിരുന്നാൽ തനിയെ തീ പിടിക്കാറുണ്ട്. അന്തരീക്ഷത്തിലെ ഓക്സിജനുമായി ചെറിയ തോതിൽ സദാ തുടരുന്ന രാസസംയോജനം മൂലമുണ്ടാകുന്ന ചൂട്, വായുസഞ്ചാരം ഇല്ലാത്ത പരിതഃസ്ഥിതികളിൽ ക്രമേണ വർധിച്ച് തീ ആളിക്കത്തുന്നതിന് സാധ്യതയുണ്ട്. ഇത്തരത്തിലുള്ള തീപ്പിടുത്തത്തിന് സ്വതഃദഹനം അഥവാ സ്പൊണ്ടേനിയസ് കംബസ്റ്റൺ (Spontaneous combustion) എന്നു പറയുന്നു. 


</doc>
<doc id="257220" url="https://ml.wikipedia.org/wiki?curid=257220" title="പിങ്ഗള">
പിങ്ഗള

മലയാള ഭാഷയിലെ പ്രമുഖ കവിയും പണ്ഡിതനുമായിരുന്ന മഹാകവി ഉള്ളൂർ എസ്സ്. പരമേശ്വരയ്യർ (1877 ജൂൺ 06 - 1949 ജൂൺ 15.) രചിച്ച ഒരു ഖണ്ഡകാവ്യമാണ് പിംഗള. 1928ലാണ് ഈ കൃതി പ്രസിദ്ധീകരിക്കപ്പെട്ടത്.


</doc>
<doc id="257222" url="https://ml.wikipedia.org/wiki?curid=257222" title="പാലാ തങ്കം">
പാലാ തങ്കം

മലയാളത്തിലെ ഒരു നാടക ചലച്ചിത്ര അഭിനേത്രിയാണ് പാലാ തങ്കം. മൂവായിരത്തോളം വേദികളിൽ നാടകത്തിലും 400-ലധികം ചലച്ചിത്രങ്ങളിലും അഭിനയിച്ചിട്ടുണ്ട്. അഭിനയത്തോടൊപ്പം ഗായികയായും ഡബ്ബിങ് ആർട്ടിസ്റ്റായും പ്രവർത്തിച്ചിട്ടുണ്ട്.

കോട്ടയം ജില്ലയിലെ പാലാ അരുണാപുരത്ത് രാഘവൻ നായരുടെയും ലക്ഷ്മി കുട്ടിയമ്മയുടെയും മകളായി ജനിച്ചു. പുലിയന്നുരിലുള്ള വിജയൻ ഭാഗവതരുടെയടുത്ത് സംഗീതം അഭ്യസിച്ചു. ചങ്ങനാശ്ശേരി ലക്ഷ്മീപുരം കൊട്ടാരത്തിലെ എ.പി.ആർ. വർമ്മയുടെ കീഴിലും സംഗീതം അഭ്യസിച്ചു. 12-ആം വയസ്സിൽ ആലപ്പി വിൻസന്റിന്റെ "കെടാവിളക്ക്" എന്ന ചലച്ചിത്രത്തിലൂടെ അഭിനയരംഗത്തെത്തി. ഗായികയായാണ് ഈ ചിത്രത്തിലേക്കു ക്ഷണിക്കപ്പെട്ടതെങ്കിലും സത്യന്റെ പെങ്ങളുടെ വേഷം അവതരിപ്പിക്കുകയും രണ്ട് ഗാനങ്ങൾ ആലപിക്കുകയും ചെയ്തു. എന്നാൽ ഈ ചിത്രം പുറത്തിറങ്ങിയില്ല. പിന്നീട് മദ്രാസിൽ നിന്നും തിരിച്ചെത്തി പാലായിലെ നിരവധി ക്ലബ്ബുകളിലും നാടകസമിതികളിലും പാടി. അന്നുമുതലാണ് പാലാ തങ്കം എന്നറിയപ്പെട്ടത്.

എൻ.എൻ. പിള്ളയുടെ വിശ്വകേരള എന്ന നാടകസമിതിയിലാണ് ആദ്യമായി നാടകത്തിൽ അഭിനയിച്ചത്. തുടർന്ന് ചങ്ങനാശ്ശേരീ ഗീതാ തീയറ്റേഴ്‌സിൽ നാലുവർഷം അഭിനയിച്ചു. പി.ജെ. ആന്റണി, ഗോവിന്ദൻ കുട്ടി എന്നിവരുടെ നാടകസമിതികളിലും അഭിനയിച്ചു. കുഞ്ചാക്കോയുടെ നിർദ്ദേശപ്രകാരം സത്യന്റെ കടലമ്മ എന്ന ചലച്ചിത്രത്തിൽ ചെറിയൊരു വേഷത്തിൽ അഭിനയിച്ചു. തുടർന്ന് ഉദയായുടെ തന്നെ റബേക്കയിൽ സത്യന്റെ അമ്മയുടെ വേഷം അഭിനയിച്ചു. തുടർന്നാണ് കെ.പി.എ.സി.യിൽ പ്രവേശിച്ചതും "നിങ്ങളെന്നെ കമ്യുണിസ്റ്റാക്കി, സർവ്വേക്കല്ല്, മൂലധനം" തുടങ്ങിയ നാടകങ്ങളിൽ അഭിനയിച്ചതും. പിന്നീട് പൊൻകുന്നം വർക്കിയുടെ നാടകത്തിൽ അഭിനയിക്കവേയാണ് ഭർത്താവ് വാഹനാപകടത്തിൽ മരണമടഞ്ഞത്.

ഭാസ്‌ക്കരൻ മാഷിന്റെ തുറക്കാത്ത വാതിൽ എന്ന ചിത്രത്തിലെ അമ്മ വേഷത്തിലൂടെയാണ് പിന്നീട് ചലച്ചിത്രരംഗത്ത് ശ്രദ്ധിക്കപ്പെട്ടത്. തുടർന്ന് ഇന്നല്ലങ്കിൽ നാളെ, നിറകുടം, കലിയുഗം, ഏണിപ്പടികൾ, അനുഭവങ്ങൾ പാളിച്ചകൾ തുടങ്ങിയ ചിത്രങ്ങളിൽ അഭിനയിച്ചു. അക്കാലത്ത് നിരവധി ചിത്രങ്ങളിൽ ശബ്ദം നൽകിയിരുന്നു. ബോബനും മോളിയും സിനിമയിൽ ബോബൻ, കൃഷ്ണാ ഗുരുവായൂരപ്പായിൽ ബേബി ശാലിനി എന്നിവർക്കു വേണ്ടിയും ശബ്ദം നൽകി. പക്ഷികൾക്കും മൃഗങ്ങൾക്കും ഒക്കെ അക്കാലത്ത് തങ്കം ശബ്ദം നൽകിയിരുന്നു. ഷീല, ജയഭാരതി, ശാരദ തുടങ്ങിവർക്കൊക്കെ ശബ്ദം നൽകി.

പ്രേംനസീർ, മധു, ഉമ്മർ, സുകുമാരൻ, ജയൻ, കമലഹാസൻ, ശാരദ, ജയഭാരതി, ശ്രീദേവി ഉൾപ്പെടെയുള്ള അഭിനേതാക്കൾക്കൊപ്പം അമ്മ വേഷങ്ങളിൽ അഭിനയിച്ചു. വിശ്വകേരള കലാസമിതി, ജ്യോതി തിയേറ്റേഴ്‌സ്, കെ.പി.എ.സി. ഉൾപ്പെടെയുള്ള സമിതികളിൽ മൂവായിരത്തോളം വേദികളിൽ അഭിനയിച്ചു. ചലച്ചിത്ര അഭിനയത്തോടൊപ്പം ഡബ്ബിങ് ആർട്ടിസ്റ്റായും പ്രവർത്തിച്ചു. അമ്മ സംഘടനയിൽ വിശിഷ്‌ടാംഗത്വം ലഭിച്ചിട്ടുണ്ട്. ബാലൻ കെ നായരുടെ യാഗാഗ്നി എന്ന ചിത്രത്തിലാണ് അവസാനമായി അഭിനയിച്ചത്.

16-ആം വയസ്സിൽ കൈതമുക്ക് സ്വദേശിയും പോലീസ് ഉദ്യോഗസ്ഥനുമായ ശ്രീധരൻ തമ്പിയുമായുള്ള വിവാഹം നടന്നു. മൂന്നു മക്കൾ.



</doc>
<doc id="257224" url="https://ml.wikipedia.org/wiki?curid=257224" title="കെ.എസ്.എഫ്.ഇ. സ്റ്റാഫ് അസോസിയേഷൻ">
കെ.എസ്.എഫ്.ഇ. സ്റ്റാഫ് അസോസിയേഷൻ

കെ.എസ്.എഫ്.ഇ. ജീവനക്കാരുടെ ഒരു തൊഴിലാളി സംഘടനയാണ് കെ.എസ്.എഫ്.ഇ. സ്റ്റാഫ് അസോസിയേഷൻ. 1970-ൽ രൂപം കൊണ്ട ഈ സംഘടന, സംസ്ഥാനതലത്തിൽ സെന്റർ ഓഫ് ഇന്ത്യൻ ട്രേഡ് യൂണിയൻസിൽ അഫിലിയേറ്റ് ചെയ്തിരിക്കുന്നു.


</doc>
<doc id="257225" url="https://ml.wikipedia.org/wiki?curid=257225" title="പി.വി. സിന്ധു">
പി.വി. സിന്ധു

ബാഡ്മിന്റൺ ലോക ചാമ്പ്യൻഷിപ്പിൽ സ്വർണം നേടുന്ന ആദ്യ ഇന്ത്യക്കാരിയാണ് പി.വി. സിന്ധു എന്ന പുസർല വെങ്കട്ട സിന്ധു . 2019 ഓഗസ്റ്റ് 25 നു  സ്വിറ്റ്സർലണ്ടിലെ  ബാസിലിൽ നടന്ന ഫൈനലിൽ മൂന്നാം സീഡ് ജപ്പാന്റെ നൊസോമി ഒക്കുഹാരയെ നേരിട്ടുള്ള ഗെയിമുകൾക്ക് (21-7, 21-7) മറികടന്നാണ് സിന്ധു ചരിത്രം കുറിച്ച് ലോക ചാമ്പ്യൻ ആയത് .2017  ലും 2018 ലും ലോക ചാമ്പ്യൻഷിപ്പ് ഫൈനലിൽ എത്തിയുരുന്നെങ്കിലും  പരാജയപ്പെടുകയായിരുന്നു .2013 ൽ തന്നെ ലോക ബാഡ്മിന്റൺ ചാമ്പ്യൻഷിപ്പിൽ സിംഗിൾസ് വെങ്കലം നേടുന്ന ആദ്യ ഇന്ത്യൻ വനിതയായിക്കൊണ്ട് പി.വി. സിന്ധു തന്റെ കരിയറിലെ എറ്റവും മികച്ച നേട്ടം കുറിച്ചിരുന്നു , .2016 ആഗസ്റ്റ് 18 ന് റിയോ ഒളിമ്പിക്സ് 2016 സെമിഫൈനലിൽ ജപ്പാന്റെ നൊസോമി ഒകുഹാരയെ പരാജയപ്പെടുത്തി ഒളിമ്പിക്സ് ഫൈനലിലെത്തുന്ന ആദ്യ ഇന്ത്യൻ ബാഡ്മിന്റൺ താരമായി സിന്ധു മാറി. ഫൈനലിൽ ലോക ഒന്നാം നമ്പർ താരവും രണ്ടുതവണ ലോക ചാമ്പ്യനും ആയ സ്‌പെയ്‌നിന്റെ കരോലിന മാരിനോട് പരാജയപ്പെട്ടു എങ്കിലും വെള്ളി മെഡൽ നേടി ഒളിമ്പിക്‌സിൽ വെള്ളി മെഡൽ നേടുന്ന ആദ്യത്തെ ഇന്ത്യൻ വനിത താരമായി സിന്ധു മാറി .2017 ഏപ്രിൽ 2ന് സിന്ധു കരിയറിലെ മികച്ച റാങ്കിങ് ആയ ലോക രണ്ടാം നമ്പർ താരമായി , നിലവിൽ അഞ്ചാം റാങ്കിൽ ആണ്.. പ്രശസ്ത ബാഡ്മിന്റൺ താരമായിരുന്ന പുല്ലേല ഗോപീചന്ദ് ആണ് സിന്ധുവിന്റെ പരിശീലകൻ.സൈനാ നേവാളിന് ശേഷം ലോക റാങ്കിംഗിൽ മുന്നിട്ട് നിൽക്കുന്ന ഇന്ത്യൻ കളിക്കാരി ആണ് സിന്ധു. 

2013 മേയ് 4ന് സിന്ധു മലേഷ്യ ഗ്രാന്റ് പ്രി ഗോൾഡ് കരസ്ഥമാക്കി. കലാശക്കളിയിൽ സിംഗപ്പൂരിന്റെ ജുവാൻ ഗുവിനേ 21-17, 17-21, 21-19 എന്ന സ്കോറിനാണ് സിന്ധു പരാജയപ്പെടുത്തിയത്. 


ഫൈനലിൽ ലോക ഒന്നാം നമ്പർ താരവും രണ്ടുതവണ ലോക ചാമ്പ്യനും ആയ സ്‌പെയ്‌നിന്റെ കരോലിന മാരിനോട് പരാജയപ്പെട്ടു.സെമിഫൈനലിൽ ജപ്പാന്റെ നൊസോമി ഒകുഹാരയെ പരാജയപ്പെടുത്തി.ലോക രണ്ടാം റാങ്കുകാരിയും രണ്ട് തവണ ഒളിംമ്പിക് സ്വർണ്ണ മെഡൽ നേടിയിട്ടുമുള്ള ചൈനയുടെ വാങ് യിഹാനെയാണ് സിന്ധു ക്വാർട്ടർ ഫൈനലിൽ തോൽപ്പിച്ചത്.



</doc>
<doc id="257232" url="https://ml.wikipedia.org/wiki?curid=257232" title="കാർലാ ഗുഹകൾ">
കാർലാ ഗുഹകൾ

മഹാരാഷ്ട്രയിൽ ലോണാവാലയ്ക്കു സമീപം കാർലി എന്ന സ്ഥലത്ത് സ്ഥിതി ചെയ്യുന്ന ബുദ്ധഗുഹാക്ഷേത്രസമുച്ചയമാണ് കാർലാ ഗുഹകൾ. ക്രി.മു. രണ്ടാം നൂറ്റാണ്ട് മുതൽ ക്രി.പി. രണ്ടാം നൂറ്റാണ്ട് വരെയും, ക്രി.പി. 5 മുതൽ പത്താം നൂറ്റാണ്ട് വരെയുമുള്ള കാലഘട്ടത്തിലാണ് ഈ ശിലാഗുഹകൾ നിർമ്മിക്കപ്പെട്ടിട്ടുള്ളത്. ആർക്കിയോളജിക്കൽ സർവേ ഓഫ് ഇന്ത്യയ്ക്കാണ് ഇതിന്റെ സംരക്ഷണച്ചുമതല. 

ഈ സമുച്ചയത്തിൽ ആരാധനക്കുള്ള ഒരു ചൈത്യഗൃഹവും ഭിക്ഷുക്കളുടെ താമസത്തിനും മറ്റുമായുള്ള 15 വിഹാരങ്ങളുമാണുള്ളത്. ഇതിലെ 45മീ. നീളവും 14മീ. ഉയരവുമുള്ള ചൈത്യഗൃഹം ഈ മാതൃകയിൽ ഇന്ത്യയിലെ ഏറ്റവും വലുതാണ്. ചൈത്യഗൃഹത്തിന്റെ നടുഭാഗം, ഇരു ഭാഗത്തും വരിയായി നിൽക്കുന്ന കരിങ്കൽ തൂണുകളാൽ വേർതിരിക്കപ്പെട്ടിരിക്കുന്നു. തൂണുകളും അവക്കു പിന്നിലെ ഇടനാഴിയും ഛത്‌രിയുടെ പിന്നിലൂടെ ചുറ്റിവരുന്നു. ചൈത്യഗൃഹത്തിനുള്ളിൽ സ്ത്രീ-പുരുഷന്മാരുടെയും, ആന, സിംഹം തുടങ്ങിയ മൃഗങ്ങളുടെയും ശില്പങ്ങളുണ്ട്. മുകൾതട്ടിലെ തടിയിൽ തീർത്ത കമാനങ്ങൾ 2000 വർഷങ്ങൾക്ക് ശേഷവും കേടുപാടുകൾ കൂടാതെയിരിക്കുന്നു. ചൈത്യഗൃഹത്തിനു മുന്നിൽ ഇരുവശത്തും സ്ഥിതി ചെയ്യുന്ന ആനപ്പുറത്തേറിയ ബുദ്ധന്റെ ശില്പങ്ങൾ ക്രി.പി. അഞ്ചാം നൂറ്റാണ്ടിനു ശേഷം പണികഴിക്കപ്പെട്ടവയാണ്.

മുൻഭാഗത്തുണ്ടായിരുന്ന രണ്ട് കൂറ്റൻ തൂണുകളിൽ ഒന്നു മാത്രമേ ഇന്ന് നിലവിലുള്ളൂ. മറ്റേ തൂണിന്റെ സ്ഥാനത്ത് ഇന്ന് മുംബൈയിലെ കോളികളുടെ (മുക്കുവർ) കുലദേവതയായ ഏക്‌വീരാ ദേവിയുടെ ക്ഷേത്രം സ്ഥിതി ചെയ്യുന്നു.



</doc>
<doc id="257234" url="https://ml.wikipedia.org/wiki?curid=257234" title="എം.കെ. ജിനചന്ദ്രൻ">
എം.കെ. ജിനചന്ദ്രൻ

കേരളത്തിൽ നിന്നുള്ള മുൻ ലോക്സഭാംഗമായിരുന്നു മണിയങ്കോട് കൃഷ്ണഗൗഡർ ജിനചന്ദ്രൻ എന്ന എം.കെ. ജിനചന്ദ്രൻ (20 മേയ് 1917 - 31 ജനുവരി 1970). കെ.പി.സി.സി ട്രഷററായും പാർലമെൻറിൽ സൗത്ത് ഇന്ത്യൻ ഭാഗത്തുനിന്നുള്ള അംഗങ്ങൾക്കുള്ള ചീഫ് വിപ്പ് പദവിയും വഹിച്ചു. ആധുനിക വയനാടിന്റെ ശില്പികളിൽ പ്രധാനിയാണ്. 
എം.കെ. കൃഷ്ണഗൗഡറുടെ മകനായി വയനാട്ടെ കല്പറ്റയ്ക്കടുത്ത് മണിയങ്കോട്ടാണ് ജിനചന്ദ്രൻ ജനിച്ചത്. സോഷ്യലിസ്റ്റ് പാർട്ടി നേതാവും മദ്രാസ് നിയമസഭാംഗവുമായിരുന്ന പത്മപ്രഭ ഗൗഡറുടെ അനുജനായിരുന്നു അദ്ദേഹം. സാഹിത്യകാരനും ജനതാദൾ (യുനൈറ്റഡ്) കേരള സംസ്ഥാന പ്രസിഡന്റും മാതൃഭൂമി മാനേജിംഗ് ഡയറക്ടറുമായ എം.പി. വീരേന്ദ്രകുമാറിന്റെ ചെറിയച്ഛനുമായിരുന്നു. കോഴിക്കോട് സാമൂതിരി ഹൈസ്കൂളിൽ പഠിച്ചു. പ്ലാന്ററും വ്യവസായിയുമായിരുന്നു. കൽപ്പറ്റ പഞ്ചായത്ത് അംഗമായും 1945 - 47 ൽ സെൻട്രൽ അസംബ്ളി അംഗമായും പ്രവർത്തിച്ചു. കൽപ്പറ്റയിൽ ഒരു ഹൈസ്കൂളും ഹോസ്റ്റലും സ്ഥാപിച്ചു. സഹകരണ പ്രസ്ഥാനവുമായും ബന്ധപ്പെട്ടും ഭൂദാൻ പ്രസ്ഥാനവുമായും പിന്നോക്ക വിഭാഗക്കാരുടെയും ആദിവാസികളുടെയും ഉന്നമനത്തിനു വേണ്ടിയും പ്രവർത്തിച്ചു. 1970 ജനുവരി 31-ന് 53-ആം വയസ്സിൽ അദ്ദേഹം അന്തരിച്ചു. സരളാദേവിയായിരുന്നു ഭാര്യ. മാതൃഭൂമി മാനേജിംഗ് ഡയറക്ടറായിരുന്ന പരേതനായ എം.ജെ. കൃഷ്ണമോഹനും എം.ജെ. വിജയപദ്മനുമാണ് മക്കൾ.

എം.കെ. ജിനചന്ദ്രന്റെ പേരിലാണ് വയനാട് സ്ഥാപിക്കുന്ന മെഡിക്കൽ കോളേജ് അറിയപ്പെടുക എന്ന് സർക്കാർ പ്രഖ്യാപിച്ചിട്ടുണ്ട്. 


</doc>
<doc id="257250" url="https://ml.wikipedia.org/wiki?curid=257250" title="രമണൻ (ചലച്ചിത്രം)">
രമണൻ (ചലച്ചിത്രം)

സിനികേരള പിക്ചേഴ്സിന്റെ ബാനറിൽ ഡി.എം. പൊറ്റേക്കാട് എഴുതി സംവിധാനംചെയ്ത് അവതരിപ്പിച്ച മലയാളചലച്ചിത്രമാണ് രമണൻ. ചങ്ങമ്പുഴ കൃഷ്ണപിള്ള എഴുതിയ "രമണൻ" എന്ന പ്രേമകാവ്യത്തിന്റെ ചലച്ചിത്രാവിഷ്ക്കാരമാണ് ഈ ചിത്രം. ചിത്രസാഗർ ഫിലിംസിന് വിതരണാവകാശം ഉണ്ടായിരുന്ന ചിത്രം 1967-ൽ കേരളത്തിൽ പ്രദർശിപ്പിച്ചു തുടങ്ങി.




രമണൻ 1967


</doc>
<doc id="257253" url="https://ml.wikipedia.org/wiki?curid=257253" title="നെഹ്‌റു ട്രോഫി വള്ളംകളി 2013">
നെഹ്‌റു ട്രോഫി വള്ളംകളി 2013

അറുപത്തൊന്നാമത് നെഹ്‌റു ട്രോഫി വള്ളംകളി 2013 ഓഗസ്റ്റ് 10-ന് ആലപ്പുഴ ജില്ലയിലെ പുന്നമടക്കായലിൽ നടന്നു. ശ്രീ ഗണേഷ് ചുണ്ടൻ വള്ളം തുടർച്ചയായി രണ്ടാം വർഷവും കിരീടം സ്വന്തമാക്കി. നാല് മിനിറ്റ് 33.96 സെക്കൻഡുകൊണ്ടായിരുന്നു ഗണേഷ് ഫിനിഷിങ്ങിൽ എത്തിയത്. ബിനോ പുന്നൂസ് ക്യാപ്റ്റനായ കുമരകം ടൗൺ ബോട്ട് ക്ളബ് തുഴഞ്ഞ ജവഹർ തായങ്കരി രണ്ടാം സ്ഥാനവും യു.ബി.സിയുടെ ആനാരി ചുണ്ടൻ മൂന്നാം സ്ഥാനവും നേടി.

കല്ലൂപ്പറമ്പൻ, സെൻറ് ജോർജ് എന്നിവ വിട്ടുനിന്നതിനാൽ 20 ചുണ്ടൻ വള്ളങ്ങളാണ് മത്സരത്തിൽ പങ്കെടുത്തത്. 


</doc>
<doc id="257263" url="https://ml.wikipedia.org/wiki?curid=257263" title="പിസയിലെ ചരിഞ്ഞ ഗോപുരം">
പിസയിലെ ചരിഞ്ഞ ഗോപുരം

ഇറ്റലിയിലെ പിസ എന്ന പ്രവിശ്യയിലുള്ള ഒരു ഗോപുരമാണ് പിസാ ഗോപുരം അഥവാ പിസയിലെ ചരിഞ്ഞ ഗോപുരം എന്ന് അറിയപ്പെടുന്നത്. ഇതിന്റെ നിർമ്മാണം 1173ൽ ആരംഭിച്ചെങ്കിലും രണ്ടൂ നൂറ്റാണ്ടുകൊണ്ടാണ് പൂർത്തിയായത്. ലോകാത്ഭുതങ്ങളിൽ ഒന്നായി പരിഗണിക്കപ്പെടുന്നു.


</doc>
<doc id="257266" url="https://ml.wikipedia.org/wiki?curid=257266" title="ബരുൺ ദേ">
ബരുൺ ദേ

ഇന്ത്യൻ ചരിത്രകാരനായിരുന്ന ബരുൺ ദേ ആധുനിക ഭാരതത്തിന്റെ ചരിത്രഗതികളെ സസൂക്ഷ്മം നിരീക്ഷിച്ച ഒരു പണ്ഡിതനാണ്.(ഒക്ടോ 30,1932–2013).പ്രത്യേകിച്ച് 17,18 നൂറ്റാണ്ടുകളിലെ ഭാരതത്തിന്റെ സാമൂഹ്യ,സാമ്പത്തിക മേഖലകളിലെ ഗവേഷണമായിരുന്നു അദ്ദേഹത്തിന്റെ മുഖ്യ വിഷയം. ബംഗാൾ നവോത്ഥാനത്തെക്കുറിച്ചും ബ്രിട്ടീഷ് ഭരണസംവിധാനങ്ങളെക്കുറിച്ചും അദ്ദേഹം ആഴത്തിൽ വിശകലനം ചെയ്യുകയുണ്ടായി.
കൽക്കട്ട പ്രെസിഡെൻസി കോളേജിലും,ഓക്സ്ഫഡിലുമായി ചരിത്രത്തിൽ ബിരുദവും ബിരുദാനന്തര ബിരുദവും പൂർത്തിയാക്കി. പിന്നീട് കൽക്കട്ടാ സർവ്വകലാശാലയിൽ 1957 മുതൽ അദ്ധ്യാപകനായി സേവനം അനുഷ്ഠിച്ചു. 1961 മുതൽ 1963 വരെ ബർദ്വാൻ സർവ്വകലാശാലയിൽ റീഡറായി.1971 മുതൽ 1973 വരെ ഐ.ഐ.എം കൽക്കട്ടയിലെ ഉയർന്ന പദവിയിലുള്ള പ്രൊഫസ്സറായിരുന്നു.ഒട്ടേറെ സർവ്വകലാശാലയിൽ അദ്ധ്യാപകനായും,മറ്റു ഭരണച്ചുമതലകളും അദ്ദേഹം വഹിച്ചിരുന്നു. യു.ജി.സി യിലെ വിശിഷ്ടാംഗത്വവും ഇതിൽപ്പെടും.ഏഷ്യാറ്റിക് സൊസൈറ്റിയുടെ വൈസ് പ്രസിഡന്റും ആയിരുന്നു അദ്ദേഹം.മതേതര നിലപാടുകളിൽ ഉറച്ച് നിന്നിരുന്ന അദ്ദേഹം ഒരു മാർക്സിസ്റ്റ് ചരിത്രകാരനായിരുന്നു എന്നു ചൂണ്ടിക്കാണിക്കപ്പെട്ടിട്ടുണ്ട്.


</doc>
<doc id="257267" url="https://ml.wikipedia.org/wiki?curid=257267" title="കളിമണ്ണ്">
കളിമണ്ണ്

സിലിക്കേറ്റ് ധാതുക്കളുടെ, വിശിഷ്യ, ഫെൽസ്പാറുകളുടെ, അപക്ഷയംമൂലമാണു കളിമണ്ണുണ്ടാവുന്നത്. കാലക്രമത്തിൽ ഇവ അവസാദങ്ങളുമായി കൂടിക്കലരുന്നു. ചെളിക്കല്ല്, ഷെയ്‌ൽ എന്നിവയിൽ സാമാന്യമായ തോതിൽ കളിമണ്ണ് അടങ്ങിക്കാണുന്നു. കിയോലിനൈറ്റ് (kiolinite), ഇലൈറ്റ് (illite) എന്നിവയാണ് അവസാദശിലകളിൽ സാധാരണയായുള്ള കളിമണ്ണിനങ്ങൾ.


</doc>
<doc id="257275" url="https://ml.wikipedia.org/wiki?curid=257275" title="ജോൺ ലെനൻ">
ജോൺ ലെനൻ

ബീറ്റിൽസ് എന്ന പാശ്ചാത്യസംഗീത സംഘത്തിലെ ഗായകനും,ഗാനരചയിതാവുമായിരുന്നു ഇംഗ്ലണ്ടിലെ ലിവർപൂളിൽ ജനിച്ച ജോൺ വിൻസ്റ്റൺ ലെനൻ എന്ന ജോൺ ലെനൻ.(9 ഒക്ടോ:1940 – 8 ഡിസം:1980) .ബീറ്റിൽസ് എന്ന സംഘം 1960 ൽ രൂപീകരിച്ചപ്പോൾ ലെനനോടൊപ്പം ഉണ്ടായിരുന്ന മറ്റു പ്രധാനകലാകാരന്മാർ പോൾ മക് കാർട്നി,ഹാർസൺ,സറ്റ്ക്ലിഫ് ,റിംഗോ സ്റ്റാർ എന്നിവരായിരുന്നു.
ഒട്ടേറെ സംഗീത ആൽബങ്ങൾ ബീറ്റിൽസ് പുറത്തിറക്കുകയുണ്ടായി.വിയറ്റ്നാം യുദ്ധത്തിനെതിരായും ലെനൻ ഗീതങ്ങൾ രചിയ്ക്കുകയുണ്ടായി. "Give Peace a Chance" എന്നതായിരുന്നു പ്രശസ്തമായ ഒരു ഗാനം.

ഡേവിഡ് മാർക് ചാപ്മാൻ എന്നയാൾ ഡക്കോട്ടയിലെ വസതിയിൽ വച്ച് ലെനനെ 1980 ഡിസംബർ 8 നു വെടിവച്ച് കൊലപ്പെടുത്തുകയാണുണ്ടായത്.




</doc>
<doc id="257304" url="https://ml.wikipedia.org/wiki?curid=257304" title="സന്നിഹിതഘടകാപഗ്രഥനം">
സന്നിഹിതഘടകാപഗ്രഥനം

ഒരു വാക്യത്തിൽ അടുത്തബന്ധം പുലർത്തുന്ന ഘടകങ്ങളെ സന്നിഹിതഘടകങ്ങൾ എന്ന് വിളിക്കുന്നു.ഇവയെ ക്രമികമായി പിരിച്ചുകാണിക്കുന്ന പ്രക്രിയയാണ് സന്നിഹിതഘടകാപഗ്രഥനം.ഈ രീതി ആദ്യമായി പരിചയപ്പെടുത്തിയത് ലിയോനാഡ് ബ്ലുംഫീൽഡ് എന്ന അമേരിക്കൻ ഭാഷാശാസ്ത്രകാരനാണ്.


</doc>
<doc id="257308" url="https://ml.wikipedia.org/wiki?curid=257308" title="മാക്രോബ്രാക്കിയം മധുസൂദനി">
മാക്രോബ്രാക്കിയം മധുസൂദനി

കേരളത്തിൽ നിന്നും പുതിയതായി കണ്ടെത്തിയ ഒരിനം കൊഞ്ചാണ് മാക്രോബ്രാക്കിയം മധുസൂദനി. ഇതിനെ ഇത്തിക്കരയാറ്റിൽ നിന്നും വാമനപുരം ആറ്റിൽ നിന്നും കണ്ടെത്തിയിട്ടുണ്ട്.


</doc>
<doc id="257316" url="https://ml.wikipedia.org/wiki?curid=257316" title="മാക്രോബ്രാക്കിയം പ്രഭാകരനി">
മാക്രോബ്രാക്കിയം പ്രഭാകരനി

കേരളത്തിൽ നിന്നും പുതിയതായി കണ്ടെത്തിയ ഒരിനം കൊഞ്ചാണ് മാക്രോബ്രാക്കിയം പ്രഭാകരനി. ഇതിനെ വാമനപുരം പുഴയിൽ നിന്നുമാണ് കണ്ടെത്തിയത്. ശുദ്ധജലത്തിലാണ് ഇവയെ കാണുന്നത്.


</doc>
<doc id="257336" url="https://ml.wikipedia.org/wiki?curid=257336" title="മിർസ ജഹാംഗീർ">
മിർസ ജഹാംഗീർ

മുഗൾ ചക്രവർത്തിമാരായിരുന്ന അക്ബർഷാ രണ്ടാമന്റെ പുത്രനും ബഹാദൂർഷാ സഫറിന്റെ ഇളയ സഹോദരനുമായിരുന്നു മിർസ ജഹാംഗീർ ബഖ്ത് ബഹാദൂർ എന്ന മിർസ ജഹാംഗീർ (ജീവിതകാലം: 1791– 1821 ജൂലൈ 18 ). 

അക്ബർഷായുടെ പ്രിയപുത്രനായിരുന്ന മിർസ ജഹാംഗീറിനെയായിരുന്നു അദ്ദേഹം പിൻഗാമിയാക്കാമെന്ന് നിശ്ചയിച്ചിരുന്നത്. എന്നാൽ ഇക്കാലത്തെ മുഗൾ ചക്രവർത്തി വെറും നാമമാത്രഭരണാധികാരിയായിരുന്നു. നിയന്ത്രണം ബ്രിട്ടീഷുകാരുടെ കൈവശമായിരുന്നു. മൂത്ത പുത്രനായ ബഹാദൂർഷാ സഫറിനെ പിൻഗാമിയാക്കണമെന്ന ബ്രിട്ടീഷുകാരുടെ നിർദ്ദേശം അക്ബർഷാക്ക് അംഗീകരിക്കേണ്ടി വരുകയായിരുന്നു. ബ്രിട്ടീഷുകാരുടെ തീരുമാനത്തിൽ കുപിതനായ മിർസ ജഹാംഗീർ ബ്രിട്ടീഷ് റെസിഡന്റായ ആർച്ചിബോൾഡ് സെറ്റണ് നേരെ വെടിയുതിർക്കുകയും അദ്ദേഹത്തിന്റെ തൊപ്പി തെറിപ്പിക്കുകയും ചെയ്തു. ഇതിനെത്തുടർന്ന് 1809-ൽ മിർസ ജഹാംഗീറിനെ അലഹബാദിലേക്ക് നാടുകടത്തി. അമിതമദ്യപാനം മൂലം 1821-ൽ മുപ്പത്തൊന്നാം വയസിൽ മിർസ ജഹാംഗീർ മരണമടഞ്ഞു.


</doc>
<doc id="257340" url="https://ml.wikipedia.org/wiki?curid=257340" title="സഹധർമ്മിണി">
സഹധർമ്മിണി

തോമസ് പിക്ചെഴ്സിന്റെ ബാനറിൽ പി.എ. തോമസ് നിമിച്ച മലയാളചലച്ചിത്രമാണ് സഹധർമ്മിണി. ഈ ചിത്രത്തിന്റെ വിതരണം തിരുമേനി പിക്ചേഴ്സ് നടത്തി. 1967 ഫെബ്രുവരി 4-ന് സഹധർമ്മിണി കേരളത്തിൽ പ്രദർശനം തുടങ്ങി.






</doc>
<doc id="257345" url="https://ml.wikipedia.org/wiki?curid=257345" title="ലൂ പർവ്വതം">
ലൂ പർവ്വതം

തെക്കൻ ചൈനയിലെ ജാങ്ക്ഷി പ്രവിശ്യയുടെ വടക്കുഭാഗത്തായി സ്ഥിതിചെയ്യുന്ന ഒരു പർവ്വതമാണ് ലൂ പർവ്വതം അഥവാ ലൂഷാൻ(ചൈനീസ്: 庐山; ഇംഗ്ലീഷ്: Mount Lu or Lushan ). കുവാങ്ലു എന്നും ഇത് അറിയപ്പെടുന്നു. ചൈനയിലെ തന്നെ ഒരു വിഖ്യാതമായ പർവ്വതനിരയാണ് ലൂഷാൻ. ദീർഘവൃത്താകൃതിയിലുള്ള ഇതിന് 25കി.മീ നീളവും 10കി.മീ വീതിയുമുണ്ട്. ഇതിന്റെ വടക്കുഭാഗത്തായ് യാങ്ടിസി നദിയും ഒഴുകുന്നു. ലൂഷാൻ പർവ്വതനിരകളിലെ ഏറ്റവും ഉയരമുള്ള കൊടുമുടിയാണ് ദഹാൻയാങ്(Dahanyang Peak). സമുദ്രനിരപ്പിൽനിന്നും 1474മീറ്ററാണിതിന്റെ ഉയരം. ഗാംഭീര്യത്തിലും സൗന്ദര്യത്തിലും ഉയരത്തിലും പ്രസിദ്ധിയാർജ്ജിച്ച ഒരു പർവ്വതമാണ് ലൂഷാൻ. 1996ൽ ഈ ദേശീയോദ്യാനത്തിന് ലോക പൈതൃക പദവി ലഭിച്ചു.


</doc>
<doc id="257346" url="https://ml.wikipedia.org/wiki?curid=257346" title="റോക്‌ടെണ്ട അഗ്‌നിപർവതം">
റോക്‌ടെണ്ട അഗ്‌നിപർവതം

മധ്യ ഇൻഡൊനീഷ്യയിലെ ഒരു അഗ്‌നിപർവതമാണ് റോക്‌ടെണ്ട അഗ്‌നിപർവതം. പലൂവ എന്നും ഇതറിയപ്പെടാറുണ്ട്. 2013
ൽ അഗ്‌നിപർവതം പൊട്ടിത്തെറിച്ച് അഞ്ച് പേർ മരിച്ചിരുന്നു. 



</doc>
<doc id="257354" url="https://ml.wikipedia.org/wiki?curid=257354" title="കലാമണ്ഡലം ശിവൻ നമ്പൂതിരി">
കലാമണ്ഡലം ശിവൻ നമ്പൂതിരി

ഒരു പ്രമുഖ കൂടിയാട്ടം കലാകാരനാണ് കലാമണ്ഡലം ശിവൻ നമ്പൂതിരി. കൂടിയാട്ടത്തെ ജനപ്രിയമാക്കുന്നതിൽ പ്രധാന പങ്ക് വഹിച്ചു. നങ്ങ്യാർകൂത്ത് പഠിപ്പിക്കുകയും അവതരിപ്പിക്കുകയും ചെയ്യാറുണ്ട്. പത്മശ്രീ അടക്കമുള്ള പുരസ്കാരങ്ങൾ നേടിയിട്ടുണ്ട്
പാലക്കാട് ജില്ലയിലെ കൊടുവായൂർ ഗ്രാമപഞ്ചായത്തിൽ ജനിച്ചു. പൈങ്കുളം രാമചാക്യാരുടെ ശിഷ്യനാണ്. പദ്മശ്രീ മാണി മാധവ ചാക്യാരുടെയും ശിഷ്യത്വം ഉണ്ട്. കൂടിയാട്ടക്കാർ കഥകളി കാണരുതെന്ന വിലക്കിനെ മറികടന്ന് കഥകളിയും പഠിച്ചു. അമ്മന്നൂർ മാധവചാക്യാർ ഒപ്പം അഭിനയിച്ചിട്ടുണ്ട്. കളിയച്ഛൻ എന്ന സിനിമയിലും അഭിനയിച്ചു. 


</doc>
<doc id="257356" url="https://ml.wikipedia.org/wiki?curid=257356" title="അരിസ്റ്റോട്ടിൽസ് മാസ്റ്റർപീസ്">
അരിസ്റ്റോട്ടിൽസ് മാസ്റ്റർപീസ്

ലൈംഗികതയെയും പ്രസവത്തെയും കുറിച്ച് പതിനേഴാം നൂറ്റാണ്ടിൽ രചിക്കപ്പെട്ട ഒരു ഗ്രന്ഥമാണ് അരിസ്റ്റോട്ടിൽസ് മാസ്റ്റർപീസ് (Aristotle's Masterpiece). 1684-ലാണ് ഗ്രന്ഥം ആദ്യമായി പുറത്തിറങ്ങിയത്. അജ്ഞാതനായ എഴുത്തുകാരൻ അരിസ്റ്റോട്ടിൽ എന്ന പേരിലാണ് രചന നടത്തിയത്. ഗ്രന്ഥം ബ്രിട്ടീഷ് സർക്കാർ നിരോധിച്ചിരുന്നു.

മധ്യവയസ്‌കരുടെയും നവദമ്പതിമാരുടെയും ലൈംഗികപ്രശ്‌നങ്ങളെ ആഴത്തിൽ വിശകലനവിധേയമാക്കുന്ന പുസ്തകമാണിത്.



</doc>
<doc id="257357" url="https://ml.wikipedia.org/wiki?curid=257357" title="വന്യമൃഗങ്ങളുടെ പട്ടിക">
വന്യമൃഗങ്ങളുടെ പട്ടിക

<onlyinclude>
<onlyinclude>
<onlyinclude>


</doc>
<doc id="257360" url="https://ml.wikipedia.org/wiki?curid=257360" title="ബയ്ക്കനൂർ കോസ്മോഡ്രോം">
ബയ്ക്കനൂർ കോസ്മോഡ്രോം

ലോകത്തെ ഏറ്റവും പഴയതും വലുതുമായ ബഹിരാകാശ വിക്ഷേപണകേന്ദ്രമാണ് ബയ്ക്കനൂർ കോസ്മോഡ്രോം. ത്യുറാത്തം എന്നുകൂടി പേരുള്ള ഈ ബഹിരാകാശകേന്ദ്രം കസാഖ്സ്ഥാനിലാണെങ്കിലും റഷ്യയുടെ അധീനതയിലാണ്. സോവിയറ്റ് യൂണിയന്റെ കാലത്താണ് ഇത് നിർമ്മിക്കപ്പെട്ടത്. അന്ന് കസാഖ്സ്ഥാൻ സോവിയറ്റ് യൂണിയനിലെ ഘടകറിപ്പബ്ലിക്കുകളിലൊന്നായിരുന്നു. സോവിയറ്റ് യൂണിയൻ പലതായി പിരിഞ്ഞപ്പോൾ കോസ്മോഡ്രോം റഷ്യയുടേതായി. 2050 വരെ കസാഖ്സ്ഥാനിൽ നിന്ന് കോസ്മോഡ്രോം നിലനിൽക്കുന്ന പ്രദേശം 11 കോടി 50 ലക്ഷം ഡോളർ പ്രതിവർഷപാട്ടത്തിന് റഷ്യ കരാർ എടുത്തിരിയ്ക്കുകയാണ്. 1955 ജൂൺ 2 ന് ദീർഘദൂരമിസൈൽ കേന്ദ്രമായാണ് സോവിയറ്റ് യൂണിയൻ ഇത് സ്ഥാപിച്ചത്. പീന്നിട് ബഹിരാകാശകേന്ദ്രമാക്കുകയും അതിനു ചുറ്റും ഒരു നഗരം നിർമ്മിച്ച് ലെനിൻസ്ക് എന്ന പേരും നൽകി. സോവിയറ്റ് വിഭജനത്തെ തുടർന്ന് റഷ്യ ഇത് ഏറ്റെടുക്കുകയും 1995 ൽ നഗരത്തിന്റെ പേര് മുൻകാല നാമമായ ബയ്ക്കനൂർ എന്നാക്കുകയും ചെയ്തു. 2004 ഡിസംബറിൽ റഷ്യയും കസാഖ്സ്ഥാനും ചേർന്ന് റഷ്യ-കസാഖ്സ്ഥാൻ ബയ്‌തെറക് എന്ന സംയുക്ത പദ്ധതിയ്ക്ക് കരാറൊപ്പിട്ടു. റഷ്യയുടെ അംഗാര റോക്കറ്റ് വിക്ഷേപിണിക്കു പ്രവർത്തിക്കാനുള്ള സ്പെയ്സ് ലോഞ്ച് കോംപ്ലക്സാണിത്. ഇരുരാജ്യങ്ങൾക്കും 50 % വീതം ഓഹരിയുള്ള പദ്ധതിയാണിത്.


</doc>
<doc id="257372" url="https://ml.wikipedia.org/wiki?curid=257372" title="നീലവളയൻ തേൻവണ്ട്">
നീലവളയൻ തേൻവണ്ട്

തേനീച്ചയുടെ ബന്ധുവായ, ഓസ്ട്രേലിയൻ സ്വദേശിയായ ഒരു ജീവിയാണു നീലവളയൻ വണ്ട് (ബ്ലൂ ബാൻഡെഡ് ബീ). ശാസ്ത്രീയനാമം അമെഗില്ല സിൻഗുലാറ്റ. സിൻഗുലാറ്റ എന്ന ലാറ്റിൻ വാക്ക് സൂചിപ്പിക്കുന്ന പോലെ ശരീരത്തിൽ ബെൽറ്റു പോലെ നീലവളയങ്ങൾ കാണാം. ആണിന് അഞ്ച് വളയങ്ങളും പെണ്ണിനു നാലുവളയവും ഉണ്ടാകും. സ്വദേശം ഓസ്ട്രേലിയ ആണെങ്കിലും ഓസ്ട്രേലിയ മുതൽ ഇന്ത്യ വരെയുള്ള ഭൂപ്രദേശങ്ങളിൽ വ്യാപകമായി കാണപ്പെടുന്നു.

വലിയ ഒരു പരാഗകാരിയാണു ബ്ലൂ ബാൻഡെഡ് ബീകൾ. ഓസ്ട്രേലിയയിലെ കാർഷികവിളകളുടെ 30 ശതമാനവും പരാഗണം നടത്തുന്നത് ഇവയാണ്.


</doc>
<doc id="257374" url="https://ml.wikipedia.org/wiki?curid=257374" title="ശ്രീജ">
ശ്രീജ

ഒരു മലയാളം, തമിഴ് ചലച്ചിത്ര അഭിനേത്രിയും ഗായികയുമാണ് ശ്രീജ.

നാടക അഭിനേതാക്കളായ ഉഷ, ശ്രീധരൻ ദമ്പതികളുടെ മകളായാണ് ശ്രീജ ജനിച്ചത്. ചില നാടകങ്ങളിൽ മാതാപിതാക്കൾക്കൊപ്പം ശ്രീജ അഭിനയിച്ചിരുന്നു. ചലച്ചിത്രമേഖലയിൽ നിധി എന്ന ചിത്രത്തിൽ ബാലതാരമായി ആദ്യമായി അഭിനയിച്ചു. 1989-ൽ ചാണക്യൻ എന്ന ചിത്രത്തിൽ കമലഹാസന്റെ പെങ്ങളായും മഴവിൽക്കാവടി എന്ന ചിത്രത്തിൽ ജയറാമിന്റെ പെങ്ങളായും അഭിനയിച്ചു. ജഗതി ആദ്യമായി സംവിധാനം ചെയ്ത അന്നക്കുട്ടീ കോടമ്പാക്കം വിളിക്കുന്നു എന്ന ചിത്രത്തിലാണ് ആദ്യമായി നായികയായി അഭിനയിച്ചത്.. പിന്നീട് ചെറിയ ലോകവും വലിയ മനുഷ്യരും, കാഴ്ചയ്ക്കപ്പുറം എന്ന ചിത്രങ്ങളിൽ മുകേഷിന്റെ നായികയായും, ഇന്ദ്രജാലത്തിൽ മോഹൻലാലിന്റെ നായികയായും അഭിനയിച്ചു. 1990-കളുടെ ആരംഭത്തിൽ "തയ്യൽക്കാരൻ" തുടങ്ങിയ തമിഴ് ചിത്രങ്ങളിൽ അഭിനയിച്ചു. തമിഴ്നാട്ടിൽ നിന്നുള്ള സന്താനപാണ്ഡ്യനെ വിവാഹം ചെയ്തു.



</doc>
<doc id="257383" url="https://ml.wikipedia.org/wiki?curid=257383" title="ശ്രീജാ രവി">
ശ്രീജാ രവി

മലയാളം, തമിഴ്, കന്നട, തെലുങ്ക്, ഹിന്ദി ചലചിത്ര മേഖലകളിൽ പ്രവർത്തിക്കുന്ന ഒരു ഡബ്ബിംഗ് കലാകാരിയാണ് ശ്രീജാ രവി

മെക്കാനിക്കൽ എഞ്ചിനീയറായിരുന്ന കുഞ്ഞിക്കുട്ടന്റേയും ഡബ്ബിംഗ് കലാകാരി കണ്ണൂർ നാരായണിയുടേയും മകൾ ആണ്. ഗായകനായ രവിയാണ് ഭർത്താവ്. തമിഴിലും മലയാളത്തിലും ഡബ്ബിംഗ് കലാകാരിയായി പ്രവർത്തിക്കുന്ന രവീണ ഏകമകളാണ്.

1978ൽ ജി. അരവിന്ദൻ സംവിധാനം ചെയ്ത തമ്പ് എന്ന ചിത്രത്തിൽ കുട്ടികൾക്ക് ശബ്ദം നൽകിക്കൊണ്ടാണ് ശ്രീജ ഡബ്ബിംഗ് രംഗത്തെത്തുന്നത്. തുടർന്ന് ആറ് വയസ്സു മുതൽ മുപ്പത് വയസ്സുവരെയുള്ള കഥാപാത്രങ്ങൾക്ക് ശ്രീജ ശബ്ദം നൽകിയിട്ടുണ്ട്. ബേബി ശാലിനി, ബേബി ശ്യാമിലി, മാസ്റ്റർ പ്രശോഭ്, മാസ്റ്റർ വിമൽ, ബേബി അഞ്ജു തുടങ്ങി നിരവധി ബാലതാരങ്ങൾക്കു ശ്രീജ ശബ്ദം നല്കി.



</doc>
<doc id="257384" url="https://ml.wikipedia.org/wiki?curid=257384" title="വേട്ടാളൻ">
വേട്ടാളൻ

കടന്നൽ വർഗത്തിൽപ്പെട്ട വെസ്പിഡേ കുടുംബത്തിലെ ഒരു ഒരു ഉപ കുടുംബം ആണ് വേട്ടാളന്മാരുടേത്. ഇപ്പോൾ ഏതാണ്ട് 200 ഓളം ജെനുസിൽ പെട്ട വേട്ടാളന്മാരെ തിരിച്ചറിഞ്ഞിട്ടുണ്ട് , ഇതിൽ തന്നെ 3200 ഉപവർഗങ്ങൾ വരും. വേട്ടയാടി ഇരകെളെ പിടിക്കുന്നതിനാലാവണം വേട്ടാളൻ എന്ന് വിളിക്കുന്നത്,സ്വന്തം ഭാരത്തെക്കാൾ കൂടുതൽ ഭാരം ഇവക്ക് എടുത്ത് പറക്കാൻ കഴിയും,മണ്ണും വെള്ളവും ഉപപയോഗിച്ച് കൂടുണ്ടാക്കുന്നവരും ഉണങ്ങിയ മരത്തിൽ കൂടുണ്ടാക്കുന്നവരും ഉണ്ട്,ചിലന്തിളെയും പച്ചതുള്ളനെയും എടുത്ത് പറക്കുന്നത് കാണാം.



</doc>
<doc id="257386" url="https://ml.wikipedia.org/wiki?curid=257386" title="ഹ്വാങ് പർവ്വതം">
ഹ്വാങ് പർവ്വതം

കിഴക്കൻ ചൈനയിലെ അൻഹുയി പ്രവിശ്യയിൽ സ്ഥിതിചെയ്യുന്ന ഒരു പർവ്വതനിരയാണ് ഹ്വാങ്ഷാൻ(ചൈനീസ്:黄山; ഇംഗ്ലീഷ്:Huangshan or Mount Huang). ഹ്വാങ്ഷാൻ എന്ന ചൈനീസ് വാക്കിന് "പീത പർവ്വതം(Yellow Mountain)" എന്നാണ് അർത്ഥം. 100 ദശലക്ഷം വർഷങ്ങൾക്ക് മുൻപ് മേസോസോയിൿ യുഗത്തിൽ ഒരു കടലായിരുന്ന പ്രദേശത്താണ് ഹ്വാങ് ഷാൻ ഉയർന്നുവന്നത് എന്ന് കരുതുന്നു.

പ്രകൃതി സൗന്ദര്യത്തിന്റെ കാര്യത്തിൽ വളരെയധികം ഖ്യാതിനേടിയ ഒരു മലനിരകളാണ് ഹ്വാങ്ഷാൻ. വിവിധ ആകൃതിയിലുള്ള കരിങ്കൽ പാറകളും, പൈൻ മരങ്ങളും, മേഘങ്ങളും സംയോജിച്ച് ഇതിന്റെ മനോഹാരിത വർദ്ധിപ്പിക്കുന്നു. ചൈനീസ് ചിത്രകലയ്ക്കും, സാഹിത്യത്തിനും ആധുനിക കാലത്തെ ഫോട്ടോഗ്രഫിക്കും ഹ്വാങ്ഷാൻ ഒരു പ്രചോദനമായി നിലകൊള്ളുന്നു. ഇന്ന് ഇത് ഒരു യുനെസ്കോ ലോക പൈതൃക പ്രദേശവും ചൈനയിലെ ഒരു വിനോദസഞ്ചാര കേന്ദ്രവുമാണ്. 154 ച.കി.മീ വിസ്തൃതിയുള്ള കേന്ദ്ര ഭാഗവും 142 ച.കി.മീ ബഫർ സോണും ഉൾപ്പെടുന്നതാണ് പൈതൃക മേഖല 

നിരവധി കൊടുമുടികൾ ഹ്വാങ്ഷാനിൽ ഉണ്ട്. 1000 മീറ്ററിലും ഉയരമുള്ള പർവ്വതങ്ങൾ അതില്പ്പെടും. ഇതിൽ ഏറ്റവും ഉയരം കൂടിയ കൊടുമുടികളാണ് ലോട്ടസ് പീക്ക്(ലിആൻ ഹ്വാ ഫെൻ, 1,864 m), ബ്രൈറ്റ് സമ്മിറ്റ് പീക്ക്(ഗ്വാങ് മിങ് ഡിന്ദ് 1,840 m), സെലെസ്റ്റിയൽ പീക്(ടിയാൻ ഡു ഫെങ്, literally "Capital of Heaven Peak", 1,829 m) എന്നിവ.

മെസോസോയിൿ യുഗത്തിലെ ഒരു കടൽ അപ്രത്യക്ഷമാകുകയും ഭൂഫലകം ഉയരുകയും ചെയ്തതിന്റെ ഫലമായാണ് ഈ പർവ്വതം രൂപം കൊണ്ടത്. നിരവധി സസ്യജാലങ്ങൾ ഈ മലനിരകളിൽ കണ്ടുവരുന്നു. പർവ്വതനിരയിൽ 1100 മീറ്ററിനും താഴെയുള്ള പ്രദേശങ്ങളിലാണ് നിബിഢമായ സസ്യസമ്പത്ത് കാണപ്പെടുന്നത്. ഇവിടുത്തെ പൈൻ മരങ്ങൾ വളരെ പ്രശസ്തമാണ്. 100 വർഷത്തിലും അധികം വയസ്സ് പ്രായമുള്ള വൃക്ഷങ്ങൾ ഇവിടെ ധാരാളമാണ്. തേയിലകൃഷിക്കും യോജിച്ച കാലാവസ്ഥയാണ് ഈ മലനിരകളിലുള്ളത്.

മലമുകളിൽനിന്നും നോക്കിയാൽ താഴെ മേഘങ്ങളേയും കാണാം എന്നതാണ് ഇവിടുത്തെ മറ്റൊരു സവിശേഷത. മേഘസമുദ്രം എന്നാണ് ഇത് അറിയപ്പെടുന്നത്. പ്രത്യേക ഭൂപ്രകൃതിയും മറ്റു ഘടകങ്ങളും ഹ്വാങ്ഷാനിലെ ഉദയാസ്തമനങ്ങളെ അവിസ്മരണീയമാക്കുന്നു. ചില ചൂടരുവികളും ഇവിടെ കാണപ്പെടുന്നുണ്ട്. വർഷം തോറും 45°C താപനില ഈ അരുവികളിലെ വെള്ളത്തിൽ ഉണ്ടാകും. പർപ്പ്ൾ ക്ലൗഡ് എന്ന കൊടുമുടിയുടെ താഴ്വാരപ്രദേശങ്ങളിലാണ് ഇവയിൽ അധികവും സ്ഥിതിചെയ്യുന്നത്.


</doc>
<doc id="257393" url="https://ml.wikipedia.org/wiki?curid=257393" title="സാൻക്വിങ് പർവ്വതം">
സാൻക്വിങ് പർവ്വതം

ചൈനയിലെ ജാങ്ക്സി പ്രവിശ്യയിൽ സ്ഥിതിചെയ്യുന്ന താവോമതക്കാരുടെ ഒരു പരിശുദ്ധ പർവ്വതമാണ് സാൻക്വിങ്ഷാൻ അഥവാ സാൻക്വിങ് പർവ്വതം(ചൈനീസ്: 清山; ഇംഗ്ലീഷ്: Mount Sanqing). പരിശുദ്ധത്രയം എന്നാണ് സാൻക്വിങിന്റെ അർത്ഥം. യൂജിങ്, യുഷൂയി, യുഹുവ എന്നീ മൂന്നുമലകൾ സാൻക്വിങ്ഷാനിന്റെ ഭാഗമാണ്. ഇവയിൽ ഏറ്റവും ഉയരമുള്ളത് യൂജിങിനാണ്.

സാൻക്വിങ് പർവ്വതതിന് ലോക പൈതൃക പദവി ലഭിച്ചിട്ടുണ്ട്. 1000സ്പീഷീസ് സസ്യങ്ങളും, 800 സ്പീഷീസ് ജന്തുക്കളും ഇവിടെ കണ്ടുവരുന്നു.2200ച.കി.മീ യാണ് സാൻക്വിങ്ഷാനിന്റെ ആകെ വിസ്തീർണ്ണം. 2008-ലാണ് ഈ പ്രദേശത്തിന് യുനെസ്കോ യുടെ ലോകപൈതൃക പദവി ലഭിച്ചത്.


</doc>
<doc id="257395" url="https://ml.wikipedia.org/wiki?curid=257395" title="കിറോബോ">
കിറോബോ

ബഹിരാകാശയാത്രികനാകുന്ന പ്രഥമ ജാപ്പനിസ് യന്ത്രമനുഷ്യനാണ് കിറോബോ. ഇതിന് സംസാരശേഷിയുമുണ്ട്. ബഹിരാകാശയാത്രകളിൽ മനുഷ്യരെ സഹായിക്കുകയെന്ന ദൗത്യമാണ് കിറോബോയ്ക്ക്. ഇതിന് ഇണയായി മിറാറ്റ എന്ന ഇരട്ട യന്ത്രമനുഷ്യനെയും വികസിപ്പിച്ചിട്ടുണ്ട്. അന്താരാഷ്ട്ര ബഹിരാകാശ സ്റ്റേഷനിലുള്ള ജാപ്പനീസ് യാത്രികൻ കൊയ്ചി വകാചയുമായി കിറോബോ ജാപ്പനീസ് ഭാഷയിൽ ആശയവിനിമയം നടത്തും.
കിബോ എന്നാൽ ജാപ്പനീസ് ഭാഷയിൽ പ്രത്യാശ എന്നർത്ഥം. കിബോ, റോബോട്ട് എന്നീ പദങ്ങൾ ചേർത്താണ് സംസാരിക്കുന്ന പ്രഥമയന്ത്രമനുഷ്യന് 'കിറോബോ' എന്ന പേരു ശാസ്ത്രജ്ഞർ നൽകിയത്.
2.2 പൗണ്ട് ഭാരവും 13 ഇഞ്ച് മാത്രമാണ് കിറോബോ റോബോട്ടിന്റെ വലിപ്പം. ജാപ്പനീസ് ഭാഷയിൽ സംസാരിക്കാൻ കഴിയുന്ന കിറോബോ ബഹിരാകാശ സ്റ്റേഷനിലെ യന്ത്രങ്ങളും മനുഷ്യരും തമ്മിലുള്ള കണ്ണിയായി പ്രവർത്തിക്കും. 
ടോക്യോ യൂണിവേഴ്സിറ്റിയിലെ അഡ്വാൻസ്ഡ് സയൻസ് ആൻഡ് ടെക്നോളജി റിസർച്ച് സെന്ററിലെ ഗവേഷകരാണ് ഇത് വികസിപ്പിച്ചെടുത്തത്. ടൊയോട്ടോ മോട്ടോർ കോർപ്പറേഷൻ, റോബോഗരാജ്, പി.ആർ കമ്പനിയായ ഡെന്റന്യ എന്നിവയും ഈ സംസാര റോട്ടോബ് പദ്ധതിയിൽ സഹകരിച്ചിട്ടുണ്ട്. 


</doc>
<doc id="257407" url="https://ml.wikipedia.org/wiki?curid=257407" title="സാകർ ഖാൻ">
സാകർ ഖാൻ

പ്രമുഖ രാജസ്ഥാനി നാടോടി കലാകാരനും ഖമൈച വാദകനുമാണ് സാകർ ഖാൻ (1938 - 10 ഓഗസ്റ്റ് 2013). പത്മശ്രീ പുരസ്കാരം ലഭിച്ചിട്ടുണ്ട്.
രാജസ്ഥാനിലെ ഹമീര ഗ്രാമത്തിൽ ജനിച്ച സാകർ ഖാൻ മോങ്ണ്യാർ നാടോടി സംഗീത രംഗത്തെ മുതിർന്ന കലാകാരനാണ്. വിശ്രുത ഖമൈച കലാകാരനായ ചുനാർ ഖാന്റെ മകനാണ്. യഹൂദി മെനൂഹിനൊപ്പവും ബീറ്റിൽസിലെ ജോർജ്ജ് ഹാരിസണൊപ്പവും സംഗീത പരിപാടികൾ അവതരിപ്പിച്ചിട്ടുണ്ട്. അമേരിക്ക, ഫ്രാൻസ്, ജപ്പാൻ, റഷ്യ തുടങ്ങി നിരവധി വിദേശ രാജ്യങ്ങളിൽ മോങ്ണ്യാർ നാടോടി സംഗീത അവതരണങ്ങളിൽ പങ്കെടുത്തു. 
സാകർ ഖാന്റെ ഭൈരവി, കല്യാൺ രാഗാവതരണങ്ങളുടെ റെക്കോർഡിംഗ്, അമേരിക്കയിലെ ദേശീയ മ്യൂസിയമായ സ്മിത്ത്സോണിയൻ എത്ത്നോമ്യൂസിക്കോളജി ആർക്കൈവ്സിൽ സൂക്ഷിച്ചിട്ടുണ്ട്. 

സാകർ ഖാന്റെ മക്കളായ ഗേവാർ ഖാനും ദാരാ ഖാനും അറിയപ്പെടുന്ന ഖമൈച വാദകരാണ്.


</doc>
<doc id="257414" url="https://ml.wikipedia.org/wiki?curid=257414" title="നിസാമുദ്ദീൻ ദർഗ">
നിസാമുദ്ദീൻ ദർഗ

സൂഫീവര്യനായ നിസാമുദീൻ ഔലിയ (1238-1325) യുടെ അന്ത്യവിശ്രമ സ്ഥലം. ഡൽഹിയിലെ നിസാമുദീൻ എന്ന സ്ഥലത്ത് സ്ഥിതി ചെയ്യുന്നു. എല്ലാ മതസ്ഥരും ഈ ദർഗ സന്ദർശികാറുണ്ട് . അമീർ ഖുസ്രോയുടെയും മുഗൾ രാജ്ഞി ജെഹൻ ആരാ ബീഗതിന്റെയും ഖബറിടങ്ങൾ ഇവിടെ ഉണ്ട് . പ്രശസ്തമായ ഡൽഹി നിസാമുദീൻ റെയിൽവേ സ്റ്റേഷന് അടുത്തായി സ്ഥിതി ചെയുന്നു. ഒരു വിനോദ സഞ്ചാര കേന്ദ്രം കൂടിയാണ് ഈ സ്ഥലം.


</doc>
<doc id="257416" url="https://ml.wikipedia.org/wiki?curid=257416" title="ശീലാവതി (ചലച്ചിത്രം)">
ശീലാവതി (ചലച്ചിത്രം)

ഏരീസ് ഫിലിംസിനു വേണ്ടി പുരാണ കഥയെ ആസ്പദമാക്കി നിർമിച്ച മലയാളചലച്ചിത്രമാണ് ശീലാവതി. ഏരീസ് ഫിലിംസ് തന്നെയാണ് ഇതിന്റെ വിതരണവും നടത്തിയത്. 1967 മാർച്ച് 3-ന് ഈചിത്രം കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="257418" url="https://ml.wikipedia.org/wiki?curid=257418" title="ഖമൈച">
ഖമൈച

വില്ലുപയോഗിച്ചു വായിക്കുന്ന തന്ത്രി വാദ്യങ്ങളിൽ ഏറ്റവും പഴക്കമുള്ള ഒരു സംഗീത ഉപകരണമാണ് ഖമൈച. കമാൻച, ഖമാൻചെ എന്നൊക്ക അറിയപ്പെടുന്ന ഈ സംഗീത ഉപകരണത്തിന് പ്രാദേശിക വ്യതിയാനങ്ങളോടെയുള്ള രൂപങ്ങൾ ലോകമെമ്പാടും ഉപയോഗിച്ചു വരുന്നു. കാശ്മീരിൽ സാസ്-ഇ-കാശ്മീർ എന്നറിയപ്പെടുന്ന ഈ ഉപകരണത്തിന് മധ്യ പൂർവ്വ ദേശ സംഗീതോപകരണമായ റബാബിനോട് സാദൃശ്യമുണ്ട്.
ആടിന്റെ തൊലിയുപയോഗിച്ചാണ് ഇതിന്റെ വൃത്താകൃതിയിലുള്ള ശബ്ദ പേടകം മൂടിയിരിക്കുന്നത്. സിൽക്കിലോ ലോഹത്തിലോ നിർമ്മിച്ച മൂന്നോ നാലോ കമ്പികളും പതിന്നാല് ലോഹ കമ്പികളും ഉണ്ടാകും. ഈ കമ്പികൾ വില്ലുപയോഗിച്ച് മീട്ടിയാണ് സംഗീതം പുറപ്പെടുവിക്കുന്നത്. രാജസ്ഥാനി നാടോടി സംഗീതത്തിലും മോങ്ണ്യാർ വിഭാഗത്തിലെ സൂഫി കലാകാരന്മാരുടെ സംഗീതത്തിലും ഇത് ധാരാളമായി ഉപയോഗിക്കുന്നു.


</doc>
<doc id="257436" url="https://ml.wikipedia.org/wiki?curid=257436" title="ജേസി">
ജേസി

ഒരു മലയാളചലച്ചിത്രസംവിധായകനായിരുന്നു ജേസി (- ഏപ്രിൽ 10, 2001). സംവിധായകാനുകന്നതിനു മുൻപ് നിരവധി ചിത്രങ്ങളിലും നാടകങ്ങളിലും അഭിനയിച്ചിട്ടുണ്ട്. ചില ചലച്ചിത്രങ്ങൾക്ക് തിരക്കഥയും സംഭാഷണവും രചിച്ചു. ഒപ്പം ടെലിവിഷൻ സീരിയലുകളും സംവിധാനം ചെയ്തിട്ടുണ്ട്. ഗായത്രി (1973), ഭൂമിയിലെ മാലാഖ (1965) എന്നീ ചിത്രങ്ങളിലിദ്ദേഹം അഭിനയിച്ചിട്ടുണ്ട്. ശാപമോക്ഷം (1974), ഭൂമിയിലെ മാലാഖ (1965) എന്നീ ചിത്രങ്ങൾക്ക് തിരക്കഥയും സംഭാഷണവും രചിച്ചു. "ഒരു സങ്കീർത്തനം പോലെ" എന്ന ചിത്രമാണ് ഇദ്ദേഹം അവസാനമായി സംവിധാനം ചെയ്തത്. 30-ലധികം ചിത്രങ്ങൾ ഇദ്ദേഹം സംവിധാനം ചെയ്തിട്ടുണ്ട്.

പക്ഷാഘാതം മൂലം 2001 ഏപ്രിൽ 10-ന് അന്തരിച്ചു.






</doc>
<doc id="257440" url="https://ml.wikipedia.org/wiki?curid=257440" title="തായ് പർവ്വതം">
തായ് പർവ്വതം

ചൈനയിലെ ഷാൻഡൊങ് പ്രവിശ്യയിൽ സ്ഥിതിചെയ്യുന്ന ഒരു പർവ്വതമാണ് തായ് പർവ്വതം അഥവാ തായ്ഷാൻ(ചൈനീസ്:泰山 ; ഇംഗ്ലീഷ്:Mount Tai). ചരിത്രപരമായും സാംസ്കാരികപരമായും വളരെയധികം പ്രാധാന്യമുള്ള ഒരു ശൃംഘമാണ് ഇത്. ജേഡ് എമ്പറർ കൊടുമുടിയാണ് തായ് പർവ്വതനിരകളിൽ വെച്ച് ഏറ്റവും ഉയരം കൂടിയ കൊടുമുടി. ചൈനയിലെ പഞ്ചമഹാ പർവ്വതങ്ങളിൽ ഒന്നാണ് തായ്ഷാൻ. ചൈനീസ് വിശ്യാസപ്രകാരം സൂര്യോദയം, ജനനം, പുനഃരാരംഭം എന്നിവയുടെ പർവ്വതമാണ് തായ്. അഞ്ച് പർവ്വതങ്ങളിലും വെച്ച് ഗണ്യമായ ഒരു സ്ഥാനവും ഇതിന് നൽകിയിരിക്കുന്നു. കുറഞ്ഞത് 3000ത്തോളം വർഷമായെങ്കിലും തായ്ഷാൻ ചൈനീസ് ജനതയുടെ ആരാധനാപാത്രമായും പ്രധാന ആചാരങ്ങൾക്കായുള്ള വേദിയായും വർത്തിച്ചുവരുന്നു.

പടിഞ്ഞാറൻ ഷാങ്ഡൊങിൽ തെക്ക് തയാൻ(Tai'an) നഗരത്തിനും, വടക്ക് ജിയാൻ നഗരത്തിനും ഇടയിലായാണ് തായ്ഷാൻ നിലകൊള്ളുന്നത്. ഈ പർവ്വതനിരകൾക്ക് സമുദ്രനിരപ്പിൽനിന്നും 150മുതൽ 1540 വരെ ഉയരമുണ്ട്. 426 ച.കീ.മിയാണ് ഇതിന്റെ വിസ്തീർണ്ണം. 

പാലിലോലിത്തിൿ കാലം മുതൽക്കെ ഇവിടെ മനുഷ്യർ അധിവസിച്ചിരുന്നു എന്ന് വിശ്വസിക്കുന്നു. നവീനശിലായുഗത്തിൽ ഇവിടെ ആൾത്താമസമുണ്ടായിരുന്നു എന്നതിന് തെളിവുണ്ട്. 


</doc>
<doc id="257454" url="https://ml.wikipedia.org/wiki?curid=257454" title="ശ്രീജ (വിവക്ഷകൾ)">
ശ്രീജ (വിവക്ഷകൾ)



</doc>
<doc id="257455" url="https://ml.wikipedia.org/wiki?curid=257455" title="മണി ചെസ്റ്റ്">
മണി ചെസ്റ്റ്

ബാങ്കുകളുടെ പണം സൂക്ഷിപ്പു കേന്ദ്രങ്ങളെയാണ് മണിചെസ്റ്റ് എന്നു വിളിയ്ക്കുന്നത്. രാജ്യത്തെ വിവിധബാങ്കുകളിൽസ്ഥാപിച്ചിട്ടുള്ള കറൻസി ചെസ്റ്റുകളിലൂടെയാണ് റിസർവ് ബാങ്ക് പണവിതരണം വ്യാപകമായി നടത്തുന്നത്.മണി ചെസ്റ്റുകളിലാണ് പുതിയ നോട്ടുകൾ വിതരണത്തിനെത്തുന്നതും. കീറിയതും,പഴകിയതുമായ നോട്ടുകളും,വീണ്ടും പുറത്തേയ്ക്കു വിടാവുന്ന കറൻസികളുകളുടെ സഞ്ചയവും ഇവിടെത്തന്നെയാണ്. മണി ചെസ്റ്റ് റിസർവ് ബാങ്കിന്റെ ഒരു ഭാഗം (Extended Arm)തന്നെയായി പ്രവർത്തിയ്ക്കുന്നു.ബാങ്കുകൾ പണം ആവശ്യമുള്ളപ്പോൾ പണം ഇവിടെ നിന്നു എടുക്കുകയും, മിച്ചമുള്ള പണം മണി ചെസ്റ്റിൽ അടയ്ക്കുകയും ചെയ്യുന്നു.കീറിയ നോട്ടുകൾക്കു പകരം പുതിയ നോട്ടുകൾ നൽകാനുള്ള ബാദ്ധ്യത മണി ചെസ്റ്റിനു തന്നെയാണ്.ഇടപാടുകളെല്ലാം തന്നെ റിസർവ് ബാങ്കു രേഖപ്പെടുത്തുകയും ചെയ്യും.


</doc>
<doc id="257462" url="https://ml.wikipedia.org/wiki?curid=257462" title="2013 ഇന്ത്യൻ ബാഡ്മിന്റൺ ലീഗ്">
2013 ഇന്ത്യൻ ബാഡ്മിന്റൺ ലീഗ്

ഇന്ത്യൻ ബാഡ്മിന്റൺ ലീഗിന്റെ ഒന്നാം ഘട്ടമാണ് 2013 ഇന്ത്യൻ ബാഡ്മിന്റൺ ലീഗ്. ഇതിൽ 6 ടിമുകൾ പങ്കെടുക്കുന്നുണ്ട്. ആഗസ്റ്റ് 14 മുതൽ 31 വരെയാണ് ഇത് നടക്കുന്നത്. 6 സ്ഥലങ്ങളിലായാണ് ഇത് നടക്കുന്നത്.


</doc>
<doc id="257466" url="https://ml.wikipedia.org/wiki?curid=257466" title="കുടപ്പനില്ലാകുന്നൻ">
കുടപ്പനില്ലാകുന്നൻ

കുലകളിൽ കായ് വിരിഞ്ഞശേഷം കുടപ്പൻ കാണാത്ത ഒരിനം വാഴയാണ് കുടപ്പനില്ലാകുന്നൻ. കൂമ്പില്ലാക്കണ്ണൻ,കൂമ്പില്ലാക്കുന്നൻ, ചുണ്ടില്ലാ കുന്നൻ തുടങ്ങിയ പേരിലും അറിയപ്പെടുന്നു. വളരെ അപൂർവ്വമായി കുടപ്പനോടു കൂടിയ കുലകളുമുണ്ടാകുറുണ്ട്.ഇവയുടെ പഴങ്ങൾ സ്വാദിഷ്ഠമാണ്. കുലകളിൽ നിന്ന് പഴങ്ങൾ പെട്ടെന്ന് കൊഴിഞ്ഞ് പോകുന്നതിനാൽ അധികനാൾ സൂക്ഷിക്കാൻ ബുദ്ധിമുട്ടാണ്. കുറുനാമ്പ് രോഗത്തെ ചെറുക്കാനുള്ള കഴിവുണ്ട്. .വലിയ പരിചരണമില്ലാതെ തന്നെ കൃഷിചെയ്യാം. വീട്ടുവളപ്പിലും തണലുള്ളയിടത്തും ഇടവിളയായി കൃഷിചെയ്യാവുന്നതാണ്.


</doc>
<doc id="257475" url="https://ml.wikipedia.org/wiki?curid=257475" title="ഗുസ്താവ് ദൊറെ">
ഗുസ്താവ് ദൊറെ

ഒരു ഫ്രഞ്ച് ചിത്രകാരനും, ദാരുശില്പിയുമായിരുന്നു പോൾ ഗുസ്താവ് ദൊറെ (Paul Gustave Doré; ഫ്രഞ്ച്: [pɔl ɡystav dɔʁe]; ജനു: 6, 1832 – ജനു: 23, 1883). സ്ട്രാറ്റ്സ്ബുർഗിലാണ് ഇദ്ദേഹം ജനിച്ചത്. കേവലം പതിനഞ്ചു വയസ്സുള്ളപ്പോൾ തന്നെ ഇദ്ദേഹത്തിന്റെ ചിത്രങ്ങളുടെ സഹായത്തോടെയുള്ള ആദ്യത്തെ കഥ പ്രസിദ്ധീകരിയ്ക്കപ്പെട്ടു. സാഹിത്യസൃഷ്ടികൾക്ക് അനുബന്ധമായി ചിത്രങ്ങൾ വരച്ചു ചേർക്കുന്ന ജോലിയായിരുന്നു ദൊറെ ആദ്യകാലത്ത് ചെയ്തിരുന്നത്. ബൽസാക്ക്, മിൽട്ടൺ, ഡാന്റെ, ഹബ്ലെ എന്നിവരുടെ രചനകൾക്ക് ദൊഹെയുടെ ചിത്രങ്ങൾ മിഴിവേകി. 1853 ൽ ബൈറണിന്റെ രചനകൾക്ക് ചിത്രീകരണം നടത്തുന്നതിനും ദൊറെ ചുമതലപ്പെട്ടിരുന്നു.


</doc>
<doc id="257488" url="https://ml.wikipedia.org/wiki?curid=257488" title="ജെൻസ് സ്റ്റോൾട്ടൻബർഗ്">
ജെൻസ് സ്റ്റോൾട്ടൻബർഗ്

നോർവെയിലെ പ്രധാനമന്ത്രിയും നോർവീജിയൻ ലേബർ പാർട്ടി നേതാവുമാണ് ജെൻസ് സ്റ്റോൾട്ടൻബർഗ്(16 മാർച്ച് 1959). 17 ഒക്ടോബർ 2005 മുതൽ പ്രധാനമന്ത്രിയായി തുടരുന്ന ഇദ്ദേഹം നേരത്തെ 2000 - 2001 ലും പ്രധാനമന്ത്രിയായി തെരഞ്ഞെടുക്കപ്പെട്ടിരുന്നു.


</doc>
<doc id="257502" url="https://ml.wikipedia.org/wiki?curid=257502" title="ബാൾക്കൻ">
ബാൾക്കൻ

തെക്കു കിഴക്കൻ യൂറോപ്പിൽ മധ്യധരണ്യാഴിയിലേക്ക് തള്ളിനില്ക്കുന്ന ഉപദ്വീപാണ് ബാൾക്കൻ(balkon peninsula). ബാൾക്കൻ പർവ്വതത്തിൽ നിന്നാണ് ഉപദ്വീപിന് ഈ പേര് ലഭിച്ചത്. അൽബേനിയ, ബോസ്നിയ-ഹെർസഗോവിന, ബൾഗേറിയ, ക്രൊയേഷ്യ, മൊണ്ടിനെഗ്രോ, ഗ്രീസ്, റിപ്പബ്ലിക് ഓഫ് മാസിഡോണിയ, സെർബിയ, കൊസോവൊ എന്നിവയാണ് ബാൾക്കൻ രാജ്യങ്ങൾ. തുർക്കിയുടെ ത്രേസ് ഭാഗവും ബാൾക്കനിലാണ്. റൊമാനിയ, സ്ലൊവീനിയ എന്നി രാഷ്ട്രങ്ങളേയും ബാൾക്കനിൽ ഉൾപ്പെടുത്തി കാണാറുണ്ട്. 5.5 ലക്ഷം ച.കി.മീ. ആണ് ഈ മേഖലയുടെ വിസ്തൃതി. ആറു കോടിയോളം ജനങ്ങൾ ഇവുടെ അധിവസിക്കുന്നു.


</doc>
<doc id="257507" url="https://ml.wikipedia.org/wiki?curid=257507" title="വുയി പർവ്വതം">
വുയി പർവ്വതം

ചൈനയിലെ നാൻപിങ് പ്രിഫെചറിൽ സ്ഥിതിചെയ്യുന്ന ഒരു പർവ്വതനിരയാണ് വുയിഷാൻ (ചൈനീസ്: 武夷山 ; ഇംഗ്ലീഷ്:Wuyi Mountains).ജാങ്ക്സി പരവിശ്യയുടെ അതിർത്തിപ്രദേശത്താണ് ഇത് ഉള്ളത്. സാംസ്കാരികവും പാരിസ്ഥിതികവുമായ കാര്യങ്ങൾ കണക്കിലെടുത്ത് ഈ പ്രദേശത്തെ യുനെസ്കൊ ലോകപൈതൃക പട്ടികയിൽ ഉൾപ്പെടുത്തിയിരിക്കുന്നു. 1991 മുതൽ വുയി പർവ്വതം ഒരു ലോക പൈതൃക കേന്ദ്രമാണ്.
99.975 ഹെക്ടറാണ് ലോക പൈതൃക മേഖലയിൽ ഉൾപ്പെടുത്തിയിരിക്കുന്നത്. അതിനെ നാലായി ഭാഗിച്ചിരിക്കുന്നു. നയൻ ബെൻഡ് സ്ട്രീം ഇക്കോളജിക്കൽ പ്രൊട്ടക്റ്റഡ് ഏരിയയാണ് മധ്യഭാഗത്ത് വരുന്നത്. അതിനിരുവശത്തുമായി വുയിഷാൻ ദേശീയ പാരിസ്ഥിതിക സംരക്ഷിത മേഖലയും, വുയിഷാൻ ദേശീയ പ്രകൃതിരമണീയ പ്രദേശവും സ്ഥിതിച്ചെയ്യുന്നു. ചൈനയിലെ പുരാതന ഹാൻ രാജവംശത്തിന്റെ അവശേഷിപ്പുകളുള്ള പ്രദേശങ്ങളാണ് നാലാമത വരുന്നത്. 

വടക്കുപടിഞ്ഞാറൻ പ്രദേശത്തുനിന്നുള്ള ശീതക്കാറ്റിനെ ഈ പർവ്വറ്റഹ്നിര തടഞ്ഞുനിർത്തുന്നു. കൂടാതെ സമുദ്ര സാമിപ്യമുള്ളതിനാൽ ആർദ്രമായ വായുവും ഇവിടെ കാനപ്പെടുന്നു. 80-85%മാണ് ഈ പ്രദേശത്തെ ആർദ്രത. മൂടൽമഞ്ഞ് ഇവിടെ ഒരു പതിവു സംഭവമാണ്. വാർഷിക വർഷപാതത്തിന്റെ അളവ് പ്രദേശത്തിനനുസരിച്ച് വ്യത്യസ്തപ്പെടാറുണ്ട്. പർവ്വതത്തിന്റെ തെക്ക് പടിഞ്ഞാറൻ ഭാഗങ്ങളിൽ വർഷത്തിൽ ശരാശരി 220 സെന്റി മീറ്റർ മഴലഭിക്കുമ്പോൾ വടക്കൻ പ്രദേശങ്ങളിൽ 320 സെ.മീ വരെ മഴ ലഭിക്കാറുണ്ട്.

ചൈനീസ് ഉപോഷ്ണമേഖലാ മഴക്കാടുകൾ നിറഞ്ഞ പ്രദേശമാണ് വുയിഷാൻ. ഇവിടത്തെ ജൈവവൈവിധ്യവും പ്രശസ്തമാണ്. 30ലക്ഷം വർഷങ്ങൾക്കും മുൻപേ ഹിമയുഗത്തിനും മുന്നേ തന്നെ ഈ പർദേശത്ത് ജൈവസാനിധ്യം നിലനിന്നിരുന്നു. 1873മുതൽക്കെ ജീവശാസ്ത്രജ്ഞർ ഈ പ്രദേശത്ത് ഗവേഷണങ്ങളിൽ ഏർപ്പെട്ടുവരുന്നു.



</doc>
<doc id="257508" url="https://ml.wikipedia.org/wiki?curid=257508" title="നീലാകാശം പച്ചക്കടൽ ചുവന്ന ഭൂമി">
നീലാകാശം പച്ചക്കടൽ ചുവന്ന ഭൂമി

ഹാഷിർ മുഹമ്മദ് തിരക്കഥയെഴുതി സമീർ താഹിർ സംവിധാനം നിർവ്വഹിച്ച് 2013 ഓഗസ്റ്റ് 9-നു പുറത്തിറങ്ങിയ മലയാളചലച്ചിത്രമാണു നീലാകാശം പച്ചക്കടൽ ചുവന്ന ഭൂമി. ദുൽഖർ സൽമാൻ,ധൃതിമാൻ ചാറ്റർജി,സണ്ണി വെയ്ൻ, സുർജബാല ഹിജാം തുടങ്ങിയവർ പ്രധാന വേഷങ്ങളിലഭിനയിക്കുന്ന ഈ ചിത്രം ഒരു റോഡ് മൂവീ ആണു്.

2013 ഫെബ്രുവരിയിൽ വടക്കു കിഴക്കൻ ഇന്ത്യൻ സംസ്ഥാനമായ നാഗാലാന്റിൽ ചിത്രീകരണമാരംഭിച്ച ഈ ചിത്രം 2013 ജൂണിൽ സമാപിച്ചു. കേരളം, കർണാടകം, ആന്ധ്രാപ്രദേശ്, ഒറീസ്സ, പശ്ചിമബംഗാൾ, നാഗാലാന്റ്, സിക്കിം എന്നീ ഏഴു ഇന്ത്യൻ സംസ്ഥാനങ്ങളിലായാണു ചിത്രീകരണം നടന്നത്.

ഈ ചിത്രത്തിന്റെ ഓഡിയോ റീലീസ് ജൂലൈ 28-നു നടന്നു. 2013 ഓഗസ്റ്റ് 9-നു കേരളത്തിൽ പ്രദർശനത്തിനെത്തിയ ഈ ചിത്രം കേരളത്തിൽ നിന്നു നാഗാലാന്റിലേക്ക് ബൈക്ക് പര്യടനം നടത്തുന്ന രണ്ടു കലാലയ വിദ്യാർത്ഥികളുടെ കഥയാണു പറയുന്നത്.


</doc>
<doc id="257520" url="https://ml.wikipedia.org/wiki?curid=257520" title="പെയിന്റിങ് ലൈഫ്">
പെയിന്റിങ് ലൈഫ്

ബിജുവിന്റെ സംവിധാനത്തിൽ പൃഥ്വിരാജ് നായകനായി പുറത്തിറങ്ങാനിരിക്കുന്ന മലയാളചലച്ചിത്രമാണ് പെയിന്റിങ് ലൈഫ്. ബിജു തന്നെ ചിത്രത്തിന്റെ തിരക്കഥ രചിച്ചിരിക്കുന്നു. പ്രിയാമണി, പാർഥിപൻ, നിഷാന്ത് സാഗർ, കൃഷ്ണകുമാർ, ഇർഷാദ്, അനുമോൾ എന്നിവർ മറ്റു കഥാപാത്രങ്ങളെ അവതരിപ്പിക്കുന്നു. ഹിമാചൽ പ്രദേശിലാണ് സിനിമയുടെ ചിത്രീകരണം നടത്തുക. എം.ജെ. രാധാകൃഷ്ണൻ ഛായാഗ്രഹണം നിർവഹിക്കുന്നു. ധർമിക് ഫിലിംസിന്റെ ബാനറിൽ ഡോ.എസ് സജികുമാറാണ് ചിത്രം നിർമ്മിക്കുന്നത്.



</doc>
<doc id="257547" url="https://ml.wikipedia.org/wiki?curid=257547" title="സ്വപ്നഭൂമി">
സ്വപ്നഭൂമി

സുജാതാ പിക്ചേഴ്സിന്റെ ബാനറിൽ രംഗരാജൻ അവതരിപ്പിച്ച മലയാളചലച്ചിത്രമാണ് സ്വപ്നഭൂമി. ജിയോപിക്ചേഴ്സ് വിതരണം ചെയ്ത ഈ ചിത്രം 1967 ഡിസംബർ 22-ന് കേരളത്തിൽ പ്രദർശനം തുടങ്ങി.






</doc>
<doc id="257635" url="https://ml.wikipedia.org/wiki?curid=257635" title="100000 (സംഖ്യ)">
100000 (സംഖ്യ)

99,999നും 1,00,001നും ഇടയ്ക്കുള്ള എണ്ണൽ സംഖ്യയാണ് 1,00,000. മലയാളത്തിൽ ഈ സംഖ്യയെ ഒരു ലക്ഷം എന്ന് വിളിയ്ക്കുന്നു. എന്നാൽ ഇന്ത്യയ്ക്ക് പുറത്തുള്ള പല ഭാഷകളിലും നൂറായിരം എന്ന പദമാണ് ഈ സംഖ്യയെ സൂചിപ്പിക്കാൻ ഉപയോഗിക്കുന്നത്. ശാസ്ത്രീയ സംഖ്യാ രീതിയിൽ ഈ സംഖ്യ 10 എന്നാണ് എഴുതുന്നത്.

മലയാളത്തിൽ ലക്ഷം എന്ന പേരുള്ള സംഖ്യ ദക്ഷിണേഷ്യൻ ഭാഷകളിൽ ലാഖ് എന്നാണ്. തായ്, ലാവോ, ഖ്‌മർ, വിയറ്റ്നാമീസ് ഭാഷകളിൽ ഈ സംഖ്യയെ സൂചിപ്പിക്കാൻ ഈ വാക്കുകൾ ഉപയോഗിക്കുന്നു: แสน, ແສນ, សែន [സെൻ], ức [ഉക്]. നെതർലൻഡ്സിൽ "ടൊൺ" എന്നും പോർച്ചുഗീസിൽ "സെം മിൽ" എന്നും ആണ് ഈ സംഖ്യ വിളിയ്ക്കപ്പെടുന്നത്.


</doc>
<doc id="257662" url="https://ml.wikipedia.org/wiki?curid=257662" title="സൂര്യ മ്യൂസിക്‌">
സൂര്യ മ്യൂസിക്

2013 ആഗസ്റ്റ് 18നു സംപ്രക്ഷണം തുടങ്ങിയ 24 മണിക്കൂറും പ്രവർത്തിക്കുന്ന ഒരു സമ്പൂർണ മലയാളം ടെലിവിഷൻ സംഗീത ചാനലാണ് സൂര്യ മ്യൂസിക്. ചെന്നൈ ആസ്ഥാനമാക്കി പ്രവർത്തിക്കുന്ന സൺ നെറ്റ്‌വർക്ക് എന്ന സ്വകാര്യ ടെലിവിഷൻ കുടുംബത്തിന്റെ കീഴിലാണ് ഈ ചാനലും. സൺ നെറ്റ്‌വർക്കിൽ നിന്നുള്ള നാലാമത്തെ മലയാളം ചാനൽ ആണിത്.



</doc>
<doc id="257665" url="https://ml.wikipedia.org/wiki?curid=257665" title="കൺഫ്യൂഷസിന്റെ ക്ഷേത്രം, ചൂഫു">
കൺഫ്യൂഷസിന്റെ ക്ഷേത്രം, ചൂഫു

ചൈനയിലെ ഷാന്ദുങ് പ്രവിശ്യയിലുള്ള ചൂഫു നഗരത്തിൽ സ്ഥിതിചെയ്യുന്ന ഒരു പ്രധാന ആരാധനാലയമാണ് കൺഫ്യൂഷസിന്റെ ക്ഷേത്രം. ചൈനയിലും കിഴക്കൻ ഏഷ്യൻ രാജ്യങ്ങളിലും വെച്ച് ഏറ്റവും വലുതും പ്രശസ്തവുമായ കൺഫ്യൂഷസ് ക്ഷേത്രമാണ് ഇത്.

1994-ൽ ഈ ക്ഷേത്രത്തെ യുനെസ്കോ ലോകപൈതൃക സ്ഥാനമായി പ്രഖ്യാപിച്ചു. ഇതോടൊപ്പം തന്നെ കൺഫ്യൂഷസിന്റെ ശ്മശാനവും കോങ് രാജകുടുംബത്തിന്റെ കൊട്ടാരവും ലോക പൈതൃക പട്ടികയിൽ സ്ഥാനം പിടിച്ചിരുന്നു. ഈ മൂന്നുകേന്ദ്രങ്ങളും ഒന്നിച്ച് സാൻ കോങ് (San Kong, 三孔) എന്നാണ് പ്രാദേശികമായി അറിയപ്പെടുന്നത്.

നിരവധി മന്ദിരങ്ങൾ ഉൾക്കൊള്ളുന്ന ഒരു ക്ഷേത്ര സമുച്ചയമാണ് ഇത്. ചൈനയിലെ തന്നെ ചരിത്രപ്രാധാന്യമുള്ള ഏറ്റവും വലിയ സമുച്ചയങ്ങളിൽ ഒന്നാണ് ഇത്. 16,000 ചതുരശ്ര കിലോമീറ്ററാണ് ഇതിന്റെ വിസ്തീർണ്ണം. ആകെമൊത്തം 460 മുറികൾ ഈ സമുച്ചയത്തിലുണ്ട്.




</doc>
<doc id="257670" url="https://ml.wikipedia.org/wiki?curid=257670" title="ബന്യമിൻ നെതന്യാഹു">
ബന്യമിൻ നെതന്യാഹു

ഇസ്രയേലിന്റെ നിലവിലുള്ള പ്രധാനമന്ത്രിയും, ലികുഡ് പാർട്ടി അദ്ധ്യക്ഷനും, രാഷ്ട്രരൂപീകരണത്തിനുശേഷം ഇസ്രയേലിൽ ജനിച്ച ആദ്യത്തെ പ്രധാനമന്ത്രിയുമാണ് ബെന്യമിൻ നെതന്യാഹു (21 ഒക്ടോബർ 1949). ഇസ്രയേൽ പ്രതിരോധ സേനയിലാണ് ഔദ്യോഗിക ജീവിതം തുടങ്ങിയത്. "ഓപ്പറേഷൻ ഇൻഫേണോ(1968)", "ഓപ്പറേഷൻ ഗിഫ്റ്റ്", "ഓപ്പറേഷൻ ഐസോടോപ്പ്(1972)" എന്നീ സൈനിക നീക്കങ്ങളിലും നെതന്യാഹു പങ്കാളിയായിരുന്നു. 1984 മുതൽ 1988 വരെ ഐക്യരാഷ്ട്രസഭയിലേയ്ക്കുള്ള ഇസ്രയേലിന്റെ നയതന്ത്രപ്രതിനിധിയായും, 2002–2003 കാലയളവിൽ വിദേശകാര്യവകുപ്പുമന്ത്രിയായും, 2003മുതൽ 2005 വരെ ധനകാര്യമന്ത്രിയായും ബന്യമിൻ നെതന്യാഹു സേവനമനുഷ്ഠിച്ചിട്ടുണ്ട്. സജീവ രാഷ്ട്രീയത്തിൽ പ്രവേശിച്ച നെതന്യാഹു ലികുഡ് പാർട്ടി നേതാവായും തുടർന്ന് 3 തവണ ഇസ്രയേലിന്റെ പ്രധാനമന്ത്രിയുമായി. നിലവിൽ ഇസ്രയേലിന്റെ ഒൻപതാമത്തെ പ്രധാനമന്ത്രിയാണ് നെതന്യാഹു.


</doc>
<doc id="257673" url="https://ml.wikipedia.org/wiki?curid=257673" title="ജിത്തു ജോസഫ്">
ജിത്തു ജോസഫ്

മലയാള സിനിമയിലെ ഒരു സംവിധായകനും തിരക്കഥാകൃത്തും ആണ് ജിത്തു ജോസഫ്. അഞ്ച് ചിത്രങ്ങളാണ് ജിത്തു ഇതുവരെ സംവിധാനം നിർവഹിച്ച് പുറത്തിറങ്ങിയിട്ടുള്ളത്. മൂവാറ്റുപുഴ എം.എൽ.എ. ആയിരുന്ന വി.വി. ജോസഫിന്റെ മകനാണ് ജിത്തു. മലയാളചലച്ചിത്രരംഗത്ത് അറിയപ്പെടുന്ന ഒരു ചലച്ചിത്രസംവിധായകനും തിരക്കഥാകൃത്തുമാണ്.

2007ൽ ഡിക്റ്ററ്റിവ് എന്ന ചിത്രത്തിലൂടെ മലയാള സിനിമയിൽ അരങ്ങേറ്റം കുറിച്ചു. പിന്നീട് മമ്മി & മി (2010) മൈ ബോസ് (2012), മെമമറീസ് (2013) ദൃശ്യം (2014), ലൈഫ് ഓഫ്‌ 
ജോസൂട്ടി (2015), ലക്ഷ്യം (രചന) (2016), ആദി (2017), മിസ്റ്റർ ആൻഡ് മിസ്സിസ്സ് റൗഡി (2019), എന്നിവ സംവിധാനം ചെയ്തു.

ബീഭത്സം എന്ന ചിത്രത്തിൽ ജിത്തു ജോസഫ്, സംവിധായകൻ ജയരാജന്റെ കൂടെ സഹായിയായി പ്രവർത്തിച്ചു. ബീഭത്സത്തിനു ശേഷം ദിലീപ് നായകനാകുന്ന ചിത്രത്തിൽ അവസരം ലഭിച്ചു.


</doc>
<doc id="257682" url="https://ml.wikipedia.org/wiki?curid=257682" title="കുഞ്ഞൻ വെളുമ്പൻ">
കുഞ്ഞൻ വെളുമ്പൻ

കേരള തണ്ടാൻ മഹാ സഭ ( KERALA THANDAN MAHA SABHA -KTMS) യുടെ സ്ഥാപകനാണ് കുഞ്ഞൻ വെളുമ്പൻ(kunjan velumban). (ശ്രീമൂലം പ്രജാ സഭയിൽ അയ്യൻകാളിക്കു ശേഷം അംഗമായ രണ്ടാമത്തെ പട്ടികജാതിക്കാരനാണ് ഇദ്ദേഹം. 

കായംകുളം പുതുപ്പള്ളി ചങ്കാഴിത്തറയിലാണ് ഇദ്ദേഹം ജനിച്ചത്. ഇന്നത്തെ പുതുപ്പള്ളി വടക്ക് ഗവ:യു.പി സ്ക്കൂളിൽ നാലാം ക്ലാസ് വരെ പഠിച്ച ഇദ്ദേഹം ഇംഗ്ളീഷ് പഠിക്കുന്നതിനായി പിന്നീട് കായംകുളം ഇംഗ്ളീഷ് സ്ക്കൂളിൽ ചേർന്നു. പഠിക്കാനായി സ്ക്കൂളിലേക്ക് പോവുകയായിരുന്ന ഇദ്ദേഹത്തിന്റെ തലയിൽ ഉന്നതജാതിക്കാർ ചാണകം കലക്കി ഒഴിക്കുകയും. ഇതിൽ പ്രതിഷേധ യോഗം നടക്കുകയും ചെയ്തിരുന്നു. സ്ക്കൂൾ ഫൈനൽ പാസായ ഇദ്ദേഹം പിന്നീട് അഖില തിരുവിതാംകൂർ തണ്ടാർ മഹാജനസഭ സ്ഥാപിച്ചു.

പുതുപ്പള്ളിയിൽ ഇദ്ദേഹത്തിന്റെ സ്മരണയ്ക്കായി കുഞ്ഞൻ വെളുമ്പൻ സ്മൃതിസ്ഥാനം സ്ഥാപിക്കപ്പെട്ടിട്ടുണ്ട്.


</doc>
<doc id="257683" url="https://ml.wikipedia.org/wiki?curid=257683" title="ഇബ്രാഹിം ബൗബാകാർ കെയ്റ്റ">
ഇബ്രാഹിം ബൗബാകാർ കെയ്റ്റ

ആഫ്രിക്കൻ രാജ്യമായ മാലിയിലെ പ്രസിഡന്റാണ് ഇബ്രാഹിം ബൗബാകാർ കെയ്റ്റ (29 ജനുവരി 1945). 1994 മുതൽ 2000 വരെ പ്രധാനമന്ത്രിയായിരുന്നു. 2013 ലെ തെരഞ്ഞെടുപ്പിൽ മുൻ ധനകാര്യമന്ത്രിയായ സൗമാലിയ സിസ്സെയെ പരാജയപ്പെടുത്തിയാണ് കേറ്റ തെരഞ്ഞെടുക്കപ്പെട്ടത്.


</doc>
<doc id="257700" url="https://ml.wikipedia.org/wiki?curid=257700" title="ചരൽക്കോഴി">
ചരൽക്കോഴി

തെക്കെ ഏഷ്യയിൽ കണ്ടുവരുന്ന ഒരിനം പക്ഷിയാണ് ചരൽക്കോഴി. ചരലുകൾ നിറഞ്ഞ പ്രദേശങ്ങളോടാണ് ഇവക്ക് കൂടുതൽ ഇഷ്ടം. കേരളത്തിൽ അപൂർവ്വമായി മാത്രമേ കണ്ടുവരുന്നുള്ളു. മനോഹരമായ കറുപ്പും വെളുപ്പും വരകൾ കണ്ണിനു മുകളിൽ കാണാം.കഴുത്തിലും മാറത്തും തിളങ്ങുന്ന ചെമ്പുനിറം, വാലിനടിയിൽ വെള്ള, പുറം തവിട്ടു കലർന്ന ചാരനിറം. പറക്കുന്ന സമയത്ത് വെളുത്ത വയറും അറ്റങ്ങളിൽ കറുത്ത പട്ടയോടുകൂടിയ ചിറകും കാണാം. വെള്ള നിറത്തിലും നീളമേറിയ കാലുകളും ഇവക്കുണ്ട്.

നിലത്താണ് ചരൽക്കോഴികളെ എപ്പോഴും കാണാൻ കഴിയുക. നന്നായി പറക്കാൻ കഴിയുന്ന പക്ഷിയാണെങ്കിലും ശത്രുക്കളെ കണ്ടാൽ ഓടിഒളിക്കാനാണ് ഇവ ആദ്യം ശ്രമിക്കുക. വളരെ വേഗത്തിൽ ഓടാനുള്ള കഴിവും ഈ പക്ഷികൾക്കുണ്ട്.

വെറും നിലത്ത് പ്രത്യേക ഒരുക്കങ്ങളൊന്നും ഇല്ലാതെയാണ് ഇവ മുട്ടയിടുന്നത്. ചൂട് വളരെ കൂടുതലുള്ള സമയത്ത് ചരൽക്കോഴികൾ ചിറകുകളിൽ വെള്ള നനച്ചുകൊണ്ടുവന്ന് മുട്ടകൾക്ക് ഈർപ്പം നൽകാറുണ്ട്.



</doc>
<doc id="257703" url="https://ml.wikipedia.org/wiki?curid=257703" title="ട്രാൻസ്മിഷൻ ഇലക്ട്രോൺ സൂക്ഷ്മദർശിനി">
ട്രാൻസ്മിഷൻ ഇലക്ട്രോൺ സൂക്ഷ്മദർശിനി

നിശ്ചിത ഊർജ്ജമുള്ള ഇലക്ട്രോണുകൾ കടത്തിവിട്ട് അതി സൂക്ഷ്മ വസ്തുക്കളുടെ വലിയ ചിത്രം സൃഷ്ടിക്കുന്ന ഉപകരണമാണ് ട്രാൻസ്മിഷൻ ഇലക്ട്രോൺ സൂക്ഷ്മദർശിനി. സാധാരണ സൂക്ഷ്മദർശിനിയിലെ ദൃശ്യപ്രകാശത്തിനു പകരം ഇലക്ട്രോൺ ബീമും ലെൻസുകൾക്കു പകരം വൈദ്യുത കാന്തിക ലെൻസുകളുമാണ് ഈ സൂക്ഷ്മദർശിനിയിൽ ഉപയോഗിക്കുക. ഇലക്ട്രോണുകളുടെ തരംഗസ്വഭാവവും ചാർജ്ജുമാണ് ഇവിടെ പ്രയോജനപ്പെടുത്തുന്നത്. ഇലക്ട്രോണുകളുടെ തരംഗദൈർഘ്യം ദൃശ്യപ്രകാശത്തെ അപേക്ഷിച്ച് കുറവായതിനാൽ അതിസൂക്ഷ്മവസ്തുക്കളെ - അറ്റോമിക തലത്തിലുള്ളവയെപ്പോലും - നിരീക്ഷിക്കാൻ ഈ ഉപകരണത്തിലൂടെ സാധ്യമാണ്.നിരീക്ഷിക്കപ്പെടുന്ന വസ്തുവിൽക്കൂടി മറുഭാഗത്തെത്തുന്ന ഇലക്ട്രോണുകളെ ഫ്ലൂറസെന്റ് പ്രതലത്തിലോ, ഫോട്ടോഗ്രഫിക് സ്ക്രീനിലോ സിസിഡി ക്യാമറയിലോ പതിപ്പിച്ചാണ് ചിത്രം രൂപപ്പെടുത്തുന്നത്. ജീവശാസ്ത്രത്തിലും ഭൗതികശാസ്ത്രത്തിലും ഈ ഉപകരണം വ്യാപകമായി ഉപയോഗിക്കുന്നു.

1931 ൽ മാക്സ് നോൾ, ഏണസ്റ്റ് റസ്ക എന്നിവരാണ് ആദ്യത്തെ ട്രാൻസ്മിഷൻ ഇലക്ട്രോൺ സൂക്ഷ്മദർശിനി നിർമ്മിച്ചത്.

ഒരു സൂക്ഷ്മദർശിനിയിലെടുക്കുന്ന ചിത്രത്തിന്റെ കൃത്യത അതിലുപയോഗിക്കുന്ന തരംഗത്തിന്റെ തരംഗദൈർഘ്യത്തെ ആശ്രയിച്ചിരിക്കുന്നുവെന്നും ദൃശ്യപ്രകാശം ഉപയോഗിച്ച് പ്രവർത്തിക്കുന്ന സൂക്ഷ്മദർശിനിയുടെ സാധ്യമായ റിസോൾവിങ് പവർ നൂറുകണക്കിന് നാനോമീറ്ററുകൾ ആകാൻ കാരണം അതാണെന്നും ആദ്യമായി പറഞ്ഞത് ഏണസ്റ്റ് അബീ എന്ന ശാസ്ത്രജ്ഞനാണ്. അൾട്രാവയലറ്റ് മൈക്രോസ്കോപ്പുകളുടെ ആവിർഭാവത്തോടെ റിസോൾവിങ് പവർ ഇരട്ടിയായി. പക്ഷേ ഗ്ലാസ് അൾട്രാവയലറ്റ് രശ്മികളെ ആഗിരണം ചെയ്യുന്നതിനാൽ ഇത്തരം സൂക്ഷ്മദർശിനികളുടെ നിർമ്മാണത്തിന് ക്വാർട്സ് ഉപയോഗിക്കേണ്ടി വന്നു. ഈ സാഹചര്യത്തിൽ നാനോമീറ്റർ തലത്തിലുള്ള വസ്തുക്കളെ കാണാൻ അസാധ്യമെന്നു തന്നെ ശാസ്ത്രജ്ഞർ വിശ്വസിച്ചു.

1858-ൽ തന്നെ ജൂലിയസ് പ്ലക്കർ "കാഥോഡ് രശ്മി"കളെ (ഇലക്ട്രോണുകൾ) കാന്തികക്ഷേത്രം ഉപയോഗിച്ച് വഴിതിരിച്ചുവിടാമെന്ന് കണ്ടെത്തിയിരുന്നു. 1897-ൽ ഫെർഡിനാന്റ് ബ്രാൻ ഈ തത്ത്വമുപയോഗിച്ച് കാഥോഡ് റേ ട്യൂബുകൾ നിർമ്മിച്ചു. 1926-ൽ ഹാൻസ് ബഷ് ലെൻസ് നിർമാതാക്കളുടെ സമവാക്യം(Lens Maker's Formula) ചില ചെറിയ തിരുത്തലുകളോടെ ഇലക്ട്രോണുകൾക്കും ബാധകമാണെന്ന് തെളിയിച്ചു.

1928-ൽ ബെർലിൻ ടെക്നോളജിക്കൽ യൂണിവേഴ്സിറ്റിയിലെ പ്രൊഫസറായിരുന്ന അഡോൾഫ് മാത്തിയാസ് മാക്സ് നോളിനെ ഒരു മെച്ചപ്പെട്ട സി.ആർ.ഓ യുടെ നിർമ്മാണച്ചുമതലയേല്പിച്ചു.ആ സംഘത്തിൽ ഏണസ്റ്റ് റസ്കയും ഉൾപ്പെട്ടിരുന്നു. അതിന്റെ ഭാഗമായി അവർ കാന്തിക ലെൻസുകൾ ഉപയോഗിച്ച് ഇലക്ട്രോൺ മൈക്രോസ്കോപ്പിന്റെ ഒരു പ്രാഥമികരൂപം നിർമിച്ചു. അതേ വർഷം തന്നെ സീമെൻസ് കമ്പനിയുടെ ഡയറക്ടറായിരുന്ന റെയിനോൾഡ് റുഡൻബർഗ്ഗ് സ്ഥിത വൈദ്യുത ലെൻസുകൾ ഉപയോഗിച്ചുപ്രവർത്തിക്കുന്ന ഇലക്ട്രോൺ മൈക്രോസ്കോപ്പിന്റെ പേറ്റന്റ് നേടി.

1927-ൽ ലൂയിസ് ഡി ബ്രോഗ്ലി വസ്തുക്കളുടെ ദ്വൈതസ്വഭാവത്തെക്കുറിച്ചുള്ള പഠനം പ്രസിദ്ധപ്പെടുത്തുന്നതുവരെ ഇലക്ട്രോണുകളുടെ തരംഗസ്വഭാവത്തെക്കുറിച്ചുള്ള അറിവ് അപൂർണമായിരുന്നു.1932-ലാണ് ഈ പഠനം നോളും റസ്കയുമടങ്ങുന്ന സംഘത്തിന്റെ ശ്രദ്ധയിൽപ്പെടുന്നത്. ഈ സിദ്ധാന്തപ്രകാരം ഇലക്ട്രോണുകളുടെ തരംഗദൈർഘ്യം ദൃശ്യപ്രകാശത്തിന്റെതിനെക്കാൾ വളരെക്കുറവാണെന്നും അവ അറ്റോമിക് തലത്തിലുള്ള വസ്തുക്കളെ നിരീക്ഷിക്കാനുപയോഗിക്കാമെന്നും അവർ തിരിച്ചറിഞ്ഞു. 1932 ഏപ്രിലിൽ ചെറിയ ഗ്രിഡുകൾക്കു പകരം വസ്തുക്കളെ ഉള്ളിൽ വച്ച് പരിശോധിക്കാവുന്ന ഒരു ഇലക്ട്രോൺ മൈക്രോസ്കോപ്പ് എന്ന ആശയം റസ്ക മുന്നോട്ടു വച്ചു. ഈ ഉപകരണം ഉപയോഗിച്ച് ഒരു അലുമിനിയം പാളിയുടെ വിഭംഗന ചിത്രവും സാധാരണ ചിത്രവും രൂപപ്പെടുത്തിയെങ്കിലും അവയ്ക്ക് ദൃശ്യപ്രകാശസൂക്ഷ്മദർശിനിയോളം ആവർധനശേഷി മാത്രമേ ഉണ്ടായിരുന്നുള്ളു.1933 സെപ്റ്റംബറിൽ ഒരു പരുത്തി നൂലിന്റെ ചിത്രമെടുത്ത് അവർ ആ പരിമിതി മറികടന്നു.

ഈ കാലഘട്ടത്തിൽ വാഷിങ്ടൺ സ്റ്റേറ്റ് യൂണിവേഴ്സിറ്റിയിലെ പോൾ ആൻഡേഴ്സൺ, കെന്നത് ഫിറ്റ്സൈമൺസ് എന്നിവരടങ്ങുന്ന സംഘവും ടൊറന്റോ സർവകലാശാലയിലെ ആൽബർട്ട് പെർബസ് ജയിംസ് ഹില്ലിയർ എന്നിവരടങ്ങിയ സംഘവുമുൾപ്പെടെ നിരവധിപേർ ഇലക്ട്രോൺ മൈക്രോസ്കോപ്പ് എന്ന ആശയത്തിൽ ആകൃഷ്ടരായി.

ഒരു സൂക്ഷ്മദർശിനിക്ക് സാധ്യമായ കൃത്യത(Resolution),d, അതിലുപയോഗിക്കുന്ന തരംഗത്തിന്റെ തരംഗദൈർഘ്യത്തെയും ആ സൂക്ഷ്മദർശിനിയുടെ ന്യൂമറിക്കൽ അപേർചറിനെ(NA)യും ആശ്രയിച്ചിരിക്കുന്നു.

ഇരുപതാം നൂറ്റാണ്ടിന്റെ ആദ്യം മുതൽക്കു തന്നെ താരതമ്യേന വലിയ തരംഗദൈർഘ്യം ഉള്ള ദൃശ്യപ്രകാശത്തെക്കാൾ(400 മുതൽ 700 വരെ നാനോമീറ്റർ) കൃത്യത നൽകാൻ വളരെ വലിയ ഊർജ്ജം ഉള്ള (അതായത് വളരെ ചെറിയ തരംഗദൈർഘ്യം) ഇലക്ട്രോണുകൾക്ക് കഴിയും എന്നു ശാസ്ത്രജ്ഞർ കണക്കുകൂട്ടി. ഇലക്ട്രോണുകളുടെ ദ്വൈതസ്വഭാവമനുസരിച്ച് അവയെ ഒരു വിദ്യുത്കാന്തികതരംഗം പോലെ കണക്കാക്കാം. അവയുടെ തരംഗദൈർഘ്യവും ഗതികോർജ്ജവും ഡിബ്രോളി സമവാക്യത്തിലൂടെ ബന്ധപ്പെട്ടിരിക്കുന്നു. ട്രാൻസ്മിഷൻ ഇലക്ട്രോൺ സൂക്ഷ്മദർശിനിയിലെ ഇലക്ട്രോണുകൾ പ്രകാശത്തോടടുത്ത വേഗതയിൽ സഞ്ചരിക്കുന്നതിനാൽ വിശിഷ്ട ആപേക്ഷികസിദ്ധാന്തവും ഡിബ്രോളി സമവാക്യവും താഴെക്കാണും വിധം സംയോജിപ്പിക്കാം.

ഇവിടെ h പ്ലാങ്ക് സ്ഥിരാങ്കവും m ഇലക്ട്രോണിന്റെ പിണ്ഡവും E ഇലക്ട്രോണുകളുടെ ഊർജ്ജവുമാണ്. സാധാരണ ഗതിയിൽ താപായണിക ഉൽസർജ്ജനം (Thermionic Emission) വഴിയോ വിദ്യുത്-കാന്തിക ക്ഷേത്ര ഉത്സർജ്ജനം(Field Emmission) വഴിയോ ആണ് ഇലക്ട്രോണുകൾ പുറന്തള്ളപ്പെടുന്നത്. ഇങ്ങനെയുണ്ടാകുന്ന ഇലക്ട്രോണുകൾക്ക് ഒരു വലിയ വോൾട്ടേജിന്റെ സഹായത്താൽ ആവശ്യമായ ത്വരണം നൽകി നിരീക്ഷിക്കപ്പെടേണ്ട വസ്തുവിലൂടെ കടത്തിവിടുന്നു.

ഒരു ട്രാൻസ്മിഷൻ ഇലക്ട്രോൺ സൂക്ഷ്മദർശിനിയുടെ ഏറ്റവും മുകളിലാണ് ഇലക്ട്രോൺ സ്രോതസ്സ് അഥവാ ഇലക്ട്രോൺ ഗൺ.സാധാരണ ഗതിയിൽ ഇതൊരു ടങ്സ്റ്റൺ ഫിലമെന്റോ ലാന്തനം ഹെക്സാബോറൈഡ്(LaB) സ്രോതസ്സോ ആയിരിക്കും.ഈ സ്രോതസ്സുകളിൽ വളരെ വലിയ വോൾട്ടേജ് കൊടുക്കുമ്പോൾ ( ഏകദേശം~100–300കിലോവോൾട്ട്)അവയിൽനിന്നും പുറത്തുവരുന്ന ഇലക്ട്രോണുകളാണ് ചിത്രീകരണത്തിനുപയോഗിക്കുന്നത്. ഇലക്ട്രോണുകളെ ഈ ഫിലമെന്റിൽ നിന്നു വേർപെടുത്താൻ ഒരു വെൽനെറ്റ് സിലിണ്ടർ ഉപയോഗിക്കാം.ഇലക്ട്രോണുകൾ ഫിലമെന്റിൽ നിന്നും പുറത്തു വന്ന ശേഷം ഒരു വൈദ്യുത കാന്തിക ലെൻസ് ഉപയോഗിച്ച് ഇലക്ട്രോൺ ബീമിന്റെ വലിപ്പം ക്രമീകരിക്കുന്നു. ഈ ഇലക്ട്രോൺ ബീമാണ് നിരീക്ഷിക്കപ്പെടേണ്ട വസ്തുവിൽ പതിപ്പിക്കുന്നത്.

ഇലക്ട്രോൺ ബീമിന്റെ സവിശേഷതകളാണ് ചിത്രത്തിന്റെ വ്യക്തത നിർണയിക്കുന്നത്. അനുയോജ്യമായ തീവ്രതയുള്ള കാന്തികക്ഷേത്രം ഉപയോഗിച്ചാണ് ബീമിന്റെ സ്വഭാവം മാറ്റുന്നത്.

സാധാരണ സൂക്ഷ്മദർശിനിയിലെ കണ്ണാടി ലെൻസുകൾക്കു പകരം ഇലക്ട്രോൺ സൂക്ഷ്മദർശിനിയിൽ വൈദ്യുത കാന്തിക ലെൻസുകളാണ് ഉപയോഗിക്കാറ്. ഇവയ്ക്ക് പ്രധാനമായും രണ്ട് ധർമ്മങ്ങളാണുള്ളത്; 


ഒരു വിദ്യുത്കാന്തിക ലെൻസിന്റെ തീവ്രത അതിൽക്കൂടി കടന്നുപോകുന്ന വൈദ്യുതിയുടെ അളവിനെ ആശ്രയിച്ചിരിക്കുന്നു.ഈ ലെൻസിലെ ചുരുളുകൾ ചതുരാകൃതിയിലോ ഷഡ്ഭുജാകൃതിയിലോ ക്രമീകരിക്കാം.

മൂന്നു തരം ലെൻസുകളാണ് ട്രാൻസ്മിഷൻ ഇലക്ട്രോൺ സൂക്ഷ്മദർശിനിയിൽ ഉപയോഗിക്കാറ്-കണ്ടൻസർ ലെൻസുകൾ,ഒബ്ജക്ടീവ് ലെൻസുകൾ,പ്രൊജക്ടർ ലെൻസുകൾ. കണ്ടൻസർ ലെൻസുകൾ ആദ്യഘട്ടത്തിലെ ബീം രൂപീകരണത്തിനുപയോഗിക്കുന്നു. ഒബ്ജക്ടീവ് ലെൻസുകൾ വസ്തുവിൽക്കൂടി കടന്നുപോയശേഷം പുറത്തു വരുന്ന ഇലക്ട്രോണുകളുപയോഗിച്ച് ചിത്രം രൂപീകരിക്കാൻ സഹായിക്കുന്നു. തത്ഫലമായുണ്ടാകുന്ന ചിത്രത്തെ ഒരു പ്രതലത്തിൽ (ഉദാ.ഫ്ലൂറസന്റ് സ്ക്രീൻ) പതിപ്പിക്കുന്നത് പ്രൊജക്ടർ ലെൻസുകളുപയോഗിച്ചാണ്.ടി.ഇ.എമ്മിന്റെ ആവർധനശേഷി(മാഗ്നിഫിക്കേഷൻ), വസ്തുവും ഒബ്ജക്ടീവ് ലെൻസിന്റെ ചിത്രം രൂപീകരിക്കപ്പെടുന്ന പ്രതലവും തമ്മിലുള്ള ദൂരത്തെ ആശ്രയിച്ചിരിക്കുന്നു അബിന്ദുകത(അസ്റ്റിഗ്മാറ്റിസം) എന്ന ന്യൂനത പരിഹരിക്കാനുള്ള ലെൻസുകളും ടി.ഇ.എമ്മുകളിലുണ്ട്.

വളരെച്ചെറിയ,10 മുതൽ 100 വരെ മൈക്രോമീറ്റർ വലിപ്പമുള്ള സിങ്ക് സൾഫൈഡ് തരികൾ കൊണ്ട് നിർമ്മിക്കപ്പെട്ട ഫോസ്ഫർ സ്ക്രീൻ ആണ് തത്സമയം ചിത്രം കാണുന്നതിനായുപയോഗിക്കാറ്.ആവശ്യമെങ്കിൽ ഫോട്ടോഗ്രാഫിക് ഫിലിമിലോ യിട്രിയം അലുമിനിയം ഗാർനറ്റ് സംയോജിത സിസിഡി ക്യാമറ യിലോ ചിത്രങ്ങൾ രേഖപ്പെടുത്താവുന്നതാണ് .

ഒരു ടി.ഇ.എമ്മിലെ പ്രധാന ഭാഗങ്ങൾ ഇലക്ട്രോണുകൾ സഞ്ചരിക്കാനുള്ള വാക്വം സിസ്റ്റം,ഇലക്ട്രോൺ സ്രോതസ്സ്,ഒരു കൂട്ടം വൈദ്യുത കാന്തിക ലെൻസുകൾ,സ്ഥിതവൈദ്യുതപ്രതലങ്ങൾ തുടങ്ങിയവയാണ്.ഇവ കൂടാതെ ചിത്രങ്ങൾ വീക്ഷിക്കാനും രേഖപ്പെടുത്താനുമുള്ള സംവിധാനവും ഉണ്ടാകും.
ഒരു ഇലക്ട്രോൺ മറ്റൊരു ഇലക്ട്രോണുമായി കൂട്ടിമുട്ടുന്നതിനിടയ്ക്കുള്ള ചലനപാതയുടെ ശരാശരി ദൈർഘ്യം(Mean free path) കൂട്ടുന്നതിനായി ടി.ഇ.എമ്മുകളിൽ ഏകദേശം 10 പാസ്കൽ ശൂന്യതയുണ്ടാകും. ഇതുകൊണ്ട് രണ്ടു ഗുണങ്ങളുണ്ട്:കാഥോഡും ഗ്രൗണ്ടും തമ്മിലുള്ള വോൾട്ടേജ് വ്യത്യാസം കൊണ്ടുണ്ടാകാവുന്ന ആർക്കിനെ പ്രതിരോധിക്കുക,ഇലക്ട്രോണും വായുവിലുള്ള മറ്റു വാതകങ്ങളും തമ്മിലുള്ള കൂട്ടിമുട്ടൽ ഒഴിവാക്കുക എന്നിവയാണവ.നിരീക്ഷിക്കപ്പെടേണ്ട വസ്തു വയ്ക്കേണ്ട ഹോൾഡർ, ഫിലിം കാറ്ററിഡ്ജുകൾ തുടങ്ങിയവ വയ്ക്കുകയും എടുക്കുകയും ചെയ്യുമ്പോൾ ഈ ശൂന്യതയ്ക്ക് കോട്ടം തട്ടാതിരിക്കാനായി ടി ഇ എമ്മുകളിൽ ഒന്നിലധികം വാക്വം പമ്പുകളും എയർ ലോക്ക് സംവിധാനങ്ങളും ഉണ്ടാകും.

ട്രാൻസ്മിഷൻ ഇലക്ട്രോൺ സൂക്ഷ്മദർശിനിയിലെ വാക്വം സിസ്റ്റത്തിന് പല തലങ്ങളുണ്ട്.റോട്ടറി പമ്പോ ഡയഫ്രം പമ്പോ ഉപയോഗിച്ച് ആദ്യം ഒരു ചെറിയ ശൂന്യത സൃഷ്ടിക്കുന്നു.അതിനു ശേഷം ടർബോമോളിക്കുലാർ പമ്പോ ഡിഫ്യൂഷൻ പമ്പോ ഉപയോഗിച്ച് ടി ഇ എമ്മിന്റെ പ്രവർത്തനത്തിനാവശ്യമായ വലിയ ശൂന്യതയിലെത്തുന്നു. ചെറിയ ശൂന്യത സൃഷ്ടിക്കാനുള്ള പമ്പുകൾ വലിയ ശൂന്യതയുണ്ടാക്കുന്ന പമ്പുകൾ പുറന്തള്ളുന്ന വാതകങ്ങളുടെ ചേമ്പറുമായി യോജിപ്പിച്ചിരിക്കുന്നു. ഒരു ടി ഇ എമ്മിന്റെ വിവിധ ഭാഗങ്ങളിലെ ശൂന്യതയും ഒരുപോലെയായിരിക്കില്ല.മർദ്ദം നിയന്ത്രിക്കാനുള്ള അപ്പെർച്വറുകൾ വഴി വ്യത്യസ്ത ഭാഗങ്ങളിൽ വ്യത്യസ്ത മർദ്ദം ഉണ്ടാക്കുന്നു.

വളരെ വലിയ വോൾട്ടേജ് ഉപയോഗിക്കുന്ന ട്രാൻസ്മിഷൻ ഇലക്ട്രോൺ സൂക്ഷ്മദർശിനികളിൽ കാഥോഡിലെ ഇലക്ട്രിക് ആർക് തടയാനായി 10 മുതൽ 10 പാസ്കൽ വരെ മർദ്ദം അത്യാവശ്യമാണ്.അത്തരം ഉപകരണങ്ങളിൽ മുകളിൽപ്പറഞ്ഞതു കൂടാതെ മൂന്നാമതൊരു വാക്വം പമ്പ് കൂടി ഉണ്ടാകാം.അവയിൽ ഇലക്ട്രോൺ സ്രോതസ്സ് മറ്റുഭാഗങ്ങളിൽ നിന്നും ഗേറ്റ് വാൽവ് ഉപയോഗിച്ചോ ഡിഫറൻഷ്യൽ പമ്പിങ് അപ്പെർച്വർ ഉപയോഗിച്ചോ വേർതിരിക്കുന്നു.ഉയർന്ന ശൂന്യതയിൽ നിന്നും താഴ്ന്ന ശൂന്യതയിലേക്ക് വാതകകണങ്ങൾ കടന്നു പോകുന്നത് തടയുന്ന ഒരു ചെറിയ ദ്വാരമാണ് ഡിഫറൻഷ്യൽ പമ്പിങ് അപ്പെർച്വർ.

ടി.ഇ.എമ്മുകളിലെ ശൂന്യത മോശമായാൽ നിരവധി പ്രശ്നങ്ങൾ ഉണ്ടാവാം. വാതകങ്ങൾ നിരീക്ഷിക്കപ്പെടേണ്ട വസ്തുവിൽ അടിഞ്ഞു കൂടുക,ഇലക്ട്രിക് ആർക് മുഖേന കാഥോഡ് പ്രവർത്തനരഹിതമാകുക എന്നിവയാണ് അവയിൽ ചിലത്.ഉത്പതനം മൂലം ശൂന്യത മോശമാകാതിരിക്കാൻ അങ്ങനെയുണ്ടാകുന്ന വാതകങ്ങളെ കോൾഡ് ട്രാപ്പ് ഉപയോഗിച്ച് അധിശോഷണം ചെയ്യുന്നു 

പുറത്തെടുക്കുകയും തിരികെ വയ്ക്കുകയും ചെയ്യുമ്പോൾ സൂക്ഷ്മദർശിനിയുടെ മറ്റു ഭാഗങ്ങളിലെ മർദ്ദത്തിന് വളരെച്ചെറിയ വ്യതിയാനം മാത്രം ഉണ്ടാകത്തക്ക രീതിയിൽ എയർ ലോക്ക് സംവിധാനത്തോടുകൂടിയാണ് ടി.ഇ.എമ്മിന്റെ സ്പെസിമൻ സ്റ്റേജ് നിർമ്മിച്ചിരിക്കുന്നത്. വസ്തു വയ്ക്കാനുള്ള ഒരു പ്രത്യേക വലിപ്പത്തിലുള്ള വല (grid)അല്ലെങ്കിൽ അതേ വലിപ്പത്തിലുള്ള കട്ടിയുള്ള വസ്തു വയ്ക്കത്തക്ക രീതിയിലാണ് ഇതിന്റെ ഒരറ്റം. സാധാരണ ടി.ഇ.എമ്മിൽ നിരീക്ഷിക്കേണ്ട വസ്തുവിന്റെ വ്യാസം 3.05 മില്ലി മീറ്ററും കട്ടി 100 മൈക്രോമീറ്ററും ആണ്.ചെമ്പ്,മോളിബ്ഡിനം,പ്ലാറ്റിനം,സ്വർണം ഇവയിലേതെങ്കിലും ഒന്നാണ് ഗ്രിഡ് നിർമ്മിക്കാനുപയോഗിക്കാറ്.ഇത് സ്പെസിമൻ സ്റ്റേജിലെ സാമ്പിൾ ഹോൾഡറിലാണ് വയ്ക്കാറ്.പരീക്ഷണത്തിന്റെ സ്വഭാവമനുസരിച്ച് നിരവധി തരം സ്റ്റേജുകളും ഹോൾഡറുകളുമുണ്ട്.അപൂർവ്വം ചില സന്ദർഭങ്ങളിൽ 3.05 മില്ലിമീറ്റർ ഗ്രിഡിനു പകരം 2.3 മില്ലിമീറ്റർ ഗ്രിഡും ഉപയോഗിക്കാറുണ്ട്.നിരീക്ഷിക്കപ്പെടേണ്ട വസ്തുവിന്റെ കട്ടി 100 മൈക്രോമീറ്ററാണ്. ഉപയോഗിക്കുന്ന വോൾട്ടേജിനനുസരിച്ച് ഇതിനു മാറ്റം വരാം.

ആവശ്യമെങ്കിൽ സ്പെസിമൻ സ്റ്റേജ് നീക്കി വസ്തുവിന്റെ ഒരു പ്രത്യേക ഭാഗം മാത്രം നിരീക്ഷിക്കാൻ സാധ്യമായ രീതിയിലായിരിക്കണം അതിന്റെ ഘടന. ഹോൾഡർ ത്രിമാനതലത്തിൽ (X,Y,Z അക്ഷങ്ങളിൽ) നീക്കാനും ആവശ്യമായ അളവിൽ കറക്കാനുമുള്ള സംവിധാനവുമുണ്ടാവും. ഏറ്റവും പുതിയ തരം സൂക്ഷ്മദർശിനികളിൽ തിരശ്ചീന- ലംബ ദിശകളിലുള്ള കറക്കം സാധ്യമാണ്. വലിയ മാഗ്നിഫിക്കേഷനിലേക്ക് പോകുമ്പോൾ നാനോമീറ്റർ തലത്തിലുള്ള വ്യതിയാനങ്ങൾ പോലും ചിത്രീകരണത്തെ ബാധിക്കാം. ഇതിനെ പ്രതിരോധിക്കാനുള്ള സംവിധാനവുമുണ്ടാകണം.

സ്റ്റേജുകൾ പ്രധാനമായും രണ്ടു തരത്തിലുണ്ട് - ഒരു വശത്തുകൂടി വയ്ക്കാവുന്നവയും മുകളിൽക്കൂടി വയ്ക്കാവുന്നവയും.രണ്ടായാലും ഇലക്ട്രോൺ തരംഗത്തിന്റെ സ്വഭാവത്തെ ബാധിക്കാത്ത രീതിയിൽ ശൂന്യത നിലനിർത്തിക്കൊണ്ട് പ്രവർത്തിക്കുന്ന രീതിയിലായിരിക്കണം.

ഒരു വശത്തുകൂടി അകത്തുവയ്ക്കുന്ന ഹോൾഡറുകൾക്കാണ് കൂടുതൽ പ്രചാരം.ഇതിൽ ഒരു നീണ്ട സ്റ്റീൽ വടിയും അതിന്റെ അറ്റത്ത് വസ്തു അല്ലെങ്കിൽ ഗ്രിഡ് വയ്ക്കാനുള്ള സംവിധാനവും ഉണ്ടാകും.വടിയിൽ പോളിമർ കൊണ്ടുണ്ടാക്കിയ ശൂന്യത നിലനിർത്താനുള്ള വാക്വം വളയങ്ങൾ ഉണ്ട്.ഈ സ്റ്റേജ് അകത്തു കടത്തിക്കഴിഞ്ഞാൽ നിരീക്ഷിക്കപ്പെടേണ്ട വസ്തു ഒബ്ജക്ടീവ് ലെൻസിന്റെ സമീപത്ത് എത്തുന്ന രീതിയിലാണ് ഇതിന്റെ ഘടന. ശരിയായി കടത്തിക്കഴിഞ്ഞാൽ വാക്വം റിങ്ങിന്റെ സഹായത്തോടെ സ്റ്റേജിന്റെ ഒരറ്റം ശൂന്യതയിലും മറ്റേ അറ്റം അന്തരീക്ഷമർദ്ദത്തിലും നിലനിർത്തും.

ഒരു ഇലക്ട്രോൺ തോക്കിന് നിരവധി ഭാഗങ്ങളുണ്ട് :ഫിലമെന്റ്, വോൾട്ടേജ് കൊടുക്കാനുള്ള സർക്യൂട്ട്,വെൽനറ്റ് തൊപ്പി(Wehnelt cap),ആനോഡ് എന്നിവയാണ് അവയിൽ പ്രധാനം. ഫിലമെന്റ് ബാറ്ററിയുടെ നെഗറ്റീവ് ടെർമിനലുമായി യോജിപ്പിക്കുമ്പോൾ ഇലക്ട്രോണുകൾ പുറത്തേക്ക് പമ്പ് ചെയ്യപ്പെടുന്നു.ഇവ ആനോഡിൽക്കൂടി ടി.ഇ.എം കുഴലിൽ പ്രവേശിക്കുന്നു. വെൽനറ്റ് സിലിണ്ടറിന് ഫിലമെന്റിനെക്കാൾ വലിയ നെഗറ്റീവ് ചാർജ്ജാണുള്ളത്. അതുപയോഗിച്ച് ഫിലമെന്റിൽ നിന്നും പല ദിശകളിലേക്ക് പുറപ്പെടുന്ന ഇലക്ട്രോണുകളെ ഒരു ബിന്ദുവിലേക്ക് (ഗൺ ക്രോസ് ഓവർ) കൊണ്ടുവരാൻ സാധിക്കും.

താപായണിക ഉത്സർജ്ജനത്തിലൂടെ പുറത്തെത്തുന്ന ഇലക്ട്രോണുകളുടെ സാന്ദ്രത ,"J" വസ്തുവിന്റെ വർക്ക് ഫങ്ഷനു("Φ")മായി ബോൾട്സ്മാൻ ഡിസ്ട്രിബ്യൂഷൻ അനുസരിച്ച് താഴെക്കാണുന്ന സമവാക്യപ്രകാരം ബന്ധപ്പെട്ടിരിക്കുന്നു.ഇവിടെ "A" ഒരു സ്ഥിരാങ്കവും "T" വസ്തുവിന്റെ ഊഷ്മാവുമാണ്.

ഈ സമവാക്യപ്രകാരം കൂടുതൽ ഇലക്ട്രോൺ പ്രവാഹം ലഭിക്കാനായി ഫിലമെന്റ് നന്നായി ചൂടാക്കണം. അതുകൊണ്ടു തന്നെ വളരെ ഉയർന്ന ദ്രവണാങ്കമുള്ള ടങ്സ്റ്റൺ അല്ലെങ്കിൽ താഴ്ന്ന വർക്ക് ഫങ്ഷനുള്ള LaB തുടങ്ങിയ പദാർത്ഥങ്ങൾ ആണ് ഫിലമെന്റ് നിർമ്മിക്കാനുപയോഗിക്കുക. 

ഒരു പ്രത്യേക ഫോക്കസ് ദൂരത്തിലുള്ള ഒരു ബിന്ദുവിലേക്ക് സമാന്തര രശ്മികളെ കേന്ദ്രീകരിക്കാനാണ് ഇലക്ട്രോൺ ലെൻസുകൾ ഉപയോഗിക്കാറ്.ലെൻസുകൾ സ്ഥിതവൈദ്യുത ലെൻസുകളോ കാന്തിക ലെൻസുകളോ ആകാം.സാധാരണയായി ടി.ഇ.എമ്മുകളിൽ വൈദ്യുത കാന്തിക ചുരുളുകൾ ഉപയോഗിച്ചാണ് കോൺവെക്സ് ലെൻസുകൾ ഉണ്ടാക്കാറ്. അസ്റ്റിഗ്മാറ്റിസം,സ്ഫെറിക്കൽ അബെറേഷൻ, ക്രൊമാറ്റിക് അബറേഷൻ എന്നീ ന്യൂനതകൾ ഒഴിവാക്കാനായി ഈ ലെൻസുകൾക്ക് സമമിതി ഉണ്ടാകേണ്ടതാവശ്യമാണ്.ഇലക്ട്രോൺ ലെൻസുകൾ നിർമ്മിക്കാൻ ഇരുമ്പ്, ഇരുമ്പ്-കൊബാൾട്ട് അല്ലെങ്കിൽ നിക്കൽ-കൊബാൾട്ട് അയിരുകൾ ഇവയാണുപയോഗിക്കാറ്(ഉദാ.പെർമലോയ്).

ഒരു യോക്ക്, കമ്പിച്ചുരുളുകൾ, ധ്രുവങ്ങൾ,പോൾ പീസുകൾ,ഇവയുടെ പ്രവർത്തനത്തിനു സഹായിക്കുന്ന ഇലക്ട്രോണിക് സർക്യൂട്ട് എന്നിവയാണ് ഇലക്ട്രോൺ ലെൻസിന്റെ പ്രധാനഭാഗങ്ങൾ.പോൾ പീസുകളുടെ സമമിതി പ്രധാനമാണ്.അതാണ് ഉണ്ടാകുന്ന കാന്തികക്ഷേത്രത്തിന്റെ സ്വഭാവം നിർണയിക്കുന്നത്. പോൾ പീസുകൾ നിർമ്മിക്കുമ്പോളുണ്ടാകുന്ന ചെറിയ ന്യൂനതകൾ പോലും ചിത്രം രൂപീകരിക്കാനുള്ള ലെൻസിന്റെ കഴിവിനെ ബാധിക്കും.

കാന്തികക്ഷേത്രം ഉണ്ടാക്കുന്ന കമ്പിച്ചുരുളുകൾ ലെൻസിന്റെ യോക്കിനുള്ളിലാണുണ്ടാവുക.വളരെ വലിയ വോൾട്ടേജുപയോഗിച്ചാണ് ചുരുളുകളിൽ വൈദ്യുത പ്രവാഹമുണ്ടാക്കുക.അതുകൊണ്ട് ഈ ചുരുളുകൾക്ക് നല്ല ഇൻസുലേഷൻ ആവശ്യമാണ്. പ്രതിരോധം മൂലം ചുരുളുകൾ ചൂടായേക്കാം. അങ്ങനെയുണ്ടാവുന്ന ചൂടകറ്റാനുള്ള സംവിധാനവും വേണം.ഇതിന് തണുപ്പിച്ച വെള്ളം ഉപയോഗിക്കാം.
നടുവിൽ ദ്വാരമുള്ള ലോഹ പ്ലേറ്റുകളാണ് ഇലക്ട്രോൺ അപെർച്വറുകൾ.ഇതിൽക്കൂടി കടന്നു പോകുമ്പോൾ ഒപ്റ്റിക് അക്ഷത്തിൽ നിന്നും ഒരു പ്രത്യേക ദൂരത്തിലധികമുള്ള ഇലക്ട്രോണുകൾ തടയപ്പെടുന്നു. ഇതു കാരണം ബീമിന്റെ തീവ്രത കുറയുന്നു. ബീം കാരണം വസ്തുവിനുണ്ടാവുന്ന് നാശം കുറയുന്നു.വളരെ വലിയ കോണുകളിലേക്ക് ചിതറിപ്പോകുന്ന ഇലക്ട്രോണുകളെ തടയുന്നതു വഴി സ്ഫെറിക്കൽ അബെറേഷൻ,ക്രൊമാറ്റിക് അബെറേഷൻ എന്നിവ നിയന്ത്രിക്കപ്പെടുന്നു.

അപ്പെർച്വറുകൾ ചലിപ്പിക്കാവുന്നതോ അല്ലാത്തതോ ആവാം.ചലിപ്പിക്കാവുന്ന അപ്പെർച്വറുകൾ ആവശ്യാനുസരണം ഇലക്ട്രോൺ പാതയിലേക്ക് വയ്ക്കുകയും എടുക്കുകയും, അതിനു ലംബദിശയിൽ ചലിപ്പിക്കുകയും ചെയ്യാം. പലതരം അപ്പെർച്വറുകളെ അപ്പെർച്വർ അസംബ്ലി വഴി തിരഞ്ഞെടുക്കാം.
നിരീക്ഷിക്കപ്പെടേണ്ട വസ്തുവിൽ നിന്നു പുറത്തെത്തുന്ന ഇലക്ട്രോണുകളാണ് ചിത്രീകരണത്തിനുപയോഗിക്കുക.പ്രൊജക്ടർ ലെൻസുകളാണ് ചിത്രത്തെ സ്ക്രീനിലേക്ക് പതിപ്പിക്കുന്നത്. ചിത്രത്തിന്റെ തീവ്രത,I,ഏകദേശം ഇലക്ട്രോൺ വേവ് ഫങ്ഷന്റെ(Ψ) ആവൃത്തിയുടെ time average നു തുല്യമായിരിക്കും.

ഇലക്ട്രോൺ തരംഗം വസ്തുവിൽക്കൂടി കടന്ന് പുറത്തെത്തുമ്പോൾ അതിന്റെ ഏതു സ്വഭാവത്തിനുണ്ടായ മാറ്റമാണ് ചിത്രീകരണത്തിനുപയോഗിക്കുന്നത് എന്നതിനനുസരിച്ച് വിവിധ ചിത്രീകരണ രീതികൾ നിലവിലുണ്ട്. മുകളിലെ സമവാക്യപ്രകാരം,വസ്തുവിന്റെ ചിത്രം തരംഗത്തിന്റെ ആവൃത്തി,ഫേസ് എന്നിവയ്ക്കുണ്ടാകുന്ന മാറ്റത്തെ ആശ്രയിച്ചിരിക്കുന്നു.ഫേസിനുണ്ടാകുന്ന മാറ്റം ഉയർന്ന മാഗ്നിഫിക്കേഷനുകളിൽ മാത്രമേ നാം പരിഗണിക്കാറുള്ളു.കൂടുതൽ കൃത്യതയുള്ള ചിത്രങ്ങൾ രൂപപ്പെടുത്താൻ വളരെ നേർത്ത സാമ്പിളുകൾ ആവശ്യമാണ്. അത്തരം സാമ്പിളുകൾ ഇലക്ട്രോൺ തരംഗത്തിന്റെ ആവർത്തിക്കു മാറ്റം വരുത്താതെ ഫേസിനു മാത്രം മാറ്റം വരുത്തുന്നു .
ടി.ഇ.എമ്മിൽ കോണ്‌ട്രാസ്റ്റ് ഉണ്ടാകുന്നത് അത് ഏത് രീതിയിൽ പ്രവർത്തിക്കുന്നു എന്നതിനനുസരിച്ചാണ്.ടി ഇ എമ്മിന്റെ പ്രധാന പ്രവർത്തനരീതികൾ താഴെപ്പറയുന്നവയാണ്.

ബ്രൈറ്റ് ഫീൽഡ് ചിത്രീകരണ രീതിയാണ് ടി.ഇ.എമ്മിൽ സാധാരണയായി ഉപയോഗിക്കാറ്.നിരീക്ഷിക്കപ്പെടുന്ന വസ്തുവിന്റെ കട്ടിക്കുള്ള വ്യതിയാനം അനുസരിച്ച് ഇലക്ട്രോൺ ആഗിരണം ചെയ്യപ്പെടുന്ന തോത് വ്യത്യാസപ്പെട്ടിരിക്കും. അങ്ങനെ ചിത്രത്തിൽ കോണ്ട്രാസ്റ്റ് ഉണ്ടാകുന്നു. കൂടുതൽ കട്ടിയുള്ള ഭാഗം അഥവാ കൂടിയ അറ്റോമിക സംഖ്യ ഉള്ള ഭാഗം ഇരുണ്ടും കട്ടി കുറഞ്ഞ അഥവാ കുറഞ്ഞ അറ്റോമിക സംഖ്യ ഉള്ള ഭാഗം തെളിഞ്ഞും കാണാം.ഇത് ത്രിമാന തലത്തിലുള്ള വസ്തുവിന്റെ ഒപ്റ്റിക് അക്ഷത്തിൽക്കൂടിയുള്ള ദ്വിമാന പ്രൊജക്ഷനു സമാനമാണ്. ഇത് ലാംബർട്ട് ബിയർ നിയമം അനുസരിച്ച് വിശദീകരിക്കാം.എന്നാൽ ഇലക്ട്രോണിനെ ഫേസിനുണ്ടാകുന്ന മാറ്റം കൂടി പരിഗണിച്ചാൽ വിശദീകരണത്തിന് കൂടുതൽ സങ്കീർണമായ നിയമങ്ങൾ വേണ്ടി വരും.
ഇലക്ട്രോണുകൾ ബ്രാഗ് നിയമം അനുസരിക്കുന്നതാണ് ഡിഫ്രാക്ഷൻ കോൺട്രാസ്റ്റിനു കാരണം. പരൽ ഘടനയുള്ള വസ്തുവിൽക്കൂടി കടന്നു പോകുമ്പോൾ ബ്രാഗ് വിസരണത്തിനു വിധേയമാകുന്ന ഇലക്ട്രോണുകൾ ഒബ്ജക്ടീവ് ലെൻസിന്റെ ബാക്ക് ഫോക്കൽ പ്രതലത്തിൽ ബിന്ദുക്കൾ രൂപീകരിക്കുന്നു. ബാക്ക് ഫോക്കൽ പ്രതലത്തിൽ ഒരു അപ്പെർച്വർ വച്ച് ആവശ്യമുള്ള ബിന്ദുക്കളെ മാത്രം തിരഞ്ഞെടുത്ത്(അല്ലെങ്കിൽ ഒഴിവാക്കി) വസ്തുവിന്റെ ഏതു ഭാഗത്തിനാണ് പരൽ ഘടനയുള്ളതെന്നു മനസ്സിലാക്കാം.
സാധാരണഗതിയിലുള്ള ചിത്രീകരണത്തിന് വസ്തുവിൽക്കൂടി ഊർജ്ജനഷ്ടം ഇല്ലാതെ കടന്നുപോകുന്ന ഇലക്ട്രോണുകൾ ആണ് ഉപയോഗിക്കാറ്. ആറ്റങ്ങളുമായുള്ള കൂട്ടിമുട്ടലുകൾ വഴി ഊർജ്ജനഷ്ടം സംഭവിച്ച ഇലക്ട്രോണുകൾ കാന്തിക പ്രിസം ഉപയോഗിച്ച് അരിച്ചു മാറ്റുകയാണ് ചെയ്യാറ്. ഏന്നാൽ ഇലക്ട്രോണുകൾക്ക് ഉണ്ടാകുന്ന ഊർജ്ജനഷ്ടം ആ വസ്തുവിലെ ആറ്റങ്ങളുടെ ബന്ധനോർജ്ജവുമായി നേരിട്ട് ബന്ധപ്പെട്ടിരിക്കുന്നതിനാൽ വസ്തുവിൽ അടങ്ങിയിരിക്കുന്ന ആറ്റങ്ങളെക്കുറിച്ചുള്ള അറിവ് നൽകാൻ ഈ ഇലക്ട്രോണുകൾ ഉപയോഗിക്കാം. ഇത് ചെറിയ അറ്റോമികസംഘ്യ ഉള്ള മൂലകങ്ങളുടെ സാന്നിധ്യം കണ്ടെത്താൻ വളരെ പ്രയോജനപ്രദമാണ്. ഇത്തരത്തിലുള്ള സൂക്ഷ്മദർശിനികൾ ഇലക്ട്രോണിന്റെ ഊർജ്ജ നഷ്ടവും ഇലക്ട്രോണുകളുടെ എണ്ണവും തമ്മിലുള്ള ഒരു സ്പെൿട്രം, അഥവാ ഇലക്ട്രോൺ എനർജി ലോസ് സ്പെക്ട്രം തരുന്നു. ഈ സ്പെക്ട്രത്തെ ചിത്രമാക്കി മാറ്റുകയും ചെയ്യാം.
വളരെ ഉയർന്ന റെസല്യൂഷനിലുള്ള ചിത്രങ്ങളെടുക്കുന്നത് ഫേസ് കോണ്ട്രാസ്റ്റ് ഉപയോഗിച്ചാണ്. ഫീൽഡ് എമിഷൻ സ്രോതസ്സ് ഉപയോഗിച്ച് ഘനവ്യത്യാസമില്ലാത്ത സ്പെസിമെനുകളുടെ ചിത്രമെടുക്കുമ്പോൾ ചിത്രം രൂപപ്പെടുന്നത് വസ്തുവുമായി സമ്പർക്കത്തിലേർപ്പെടുമ്പോൾ ഇലക്ട്രോണുകളുടെ ഫേസിലുണ്ടാവുന്ന വ്യത്യാസം മൂലമാണ്. ചിത്രങ്ങളുടെ കൃത്യത സമ്പർക്കത്തിലേർപ്പെടുന്ന ഇലക്ട്രോണുകളുടെ എണ്ണത്തെ മാത്രമല്ല ആശ്രയിച്ചിരിക്കുന്നത് എന്നതിനാൽ ഫേസ് കോണ്ട്രാസ്റ്റ് ചിത്രങ്ങളുടെ വിശദീകരണം വളരെ വിഷമം പിടിച്ചതാണ്.


</doc>
<doc id="257722" url="https://ml.wikipedia.org/wiki?curid=257722" title="ഐ.എൻ.എസ്. സിന്ധുരക്ഷക്">
ഐ.എൻ.എസ്. സിന്ധുരക്ഷക്

ഭാരതീയ നാവികസേനയുടെ അന്തർവാഹിനിയായിരുന്നു ഐ.എൻ.എസ്. സിന്ധുരക്ഷക്. ഡീസൽ ഇലക്ട്രിക് മുങ്ങിക്കപ്പലാണിത്. നാവികസേനയുടെ പത്ത് സിന്ധുഘോഷ് ക്ലാസ് അന്തർവാഹിനികളിൽ ഒന്നായ ഇവ കിലോ ക്ലാസ് അന്തർവാഹിനികളെന്നാണ് അറിയപ്പെടുന്നത്. 1997ൽ റഷ്യയിൽ നിന്നും വാങ്ങിയ ഐഎൻഎസ് സിന്ധുരക്ഷക് രാജ്യസുരക്ഷയിൽ നിർണായക പങ്കുവഹിച്ചിരുന്നു. 2013 ആഗസ്റ്റിൽ മുംബൈ നാവികസേന ഡോക്‌യാർഡിൽ വെച്ചുണ്ടായ തീപ്പിടുത്തത്തിൽ കത്തി നശിച്ചു.ഭാരതീയ നാവികസേനാചരിത്രത്തിലെ വലിയ ദുരന്തങ്ങളിലൊന്നായി ഇത് കണക്കാക്കപ്പെടുന്നു.
റഷ്യയിലെ സെന്റ്പീറ്റേഴ്‌സ്ബർഗിലെ അഡ്മിറാലിറ്റി ഷിപ്‌യാർഡിൽ 1995-ലാണ് നിർമ്മാണം തുടങ്ങിയത്. 1997 ഡിസംബറിൽ ഇന്ത്യയ്ക്ക് കൈമാറി. നിർമ്മാണച്ചെലവ് 400 കോടി രൂപയായിരുന്നു. 1997 ഡിസംബർ 24ന് ഇന്ത്യൻ നാവികസേനയുടെ ഭാഗമായി.

2010 ൽ വിശാഖപട്ടണത്ത് വെച്ചുണ്ടായ അപകടത്തെത്തുടർന്ന് 450കോടി ചെലവിട്ട് റഷ്യയിൽ നവീകരണപ്രവർത്തനം നടത്തി. 2013 ഏപ്രിലിൽ മഞ്ഞുമൂടിയ സമുദ്രത്തിനടിയിലൂടെ ദീർഘയാത്ര നടത്തി ശേഷി തെളിയിച്ചു. 2013 ഏപ്രിൽ 29-ന് വീണ്ടും സേനയുടെ ഭാഗമായി. 
ശത്രുസേനകളുടെ അന്തർവാഹിനികൾക്കും പടക്കപ്പലുകൾക്കും നേരെ ആക്രമണം നടത്തുക, പ്രധാനതീരങ്ങൾക്കും നാവികസേനാ താവളങ്ങൾക്കും സുരക്ഷതീർക്കുക, വാർത്താവിനിമയബന്ധത്തിൽ പങ്കാളിയാവുക തുടങ്ങിയവയായിരുന്നു സിന്ധുരക്ഷക് അന്തർവാഹിനിയുടെ പ്രധാന ദൗത്യങ്ങൾ. 
2300 ടണ്ണാണ് ഇതിന്റെ ഭാരം. 72.6 മീറ്റർ ദൈർഘ്യമുള്ള ഇതിന് 52 നാവികരെ ഉൾക്കൊള്ളാനുള്ള ശേഷിയുമുണ്ട്. മുങ്ങിക്കിടക്കുമ്പോൾ മണിക്കൂറിൽ 31 കിലോമീറ്ററും സമുദ്രോപരിതലത്തിൽ 19 കിലോമീറ്ററും വേഗത്തിൽ സഞ്ചരിക്കാൻ കഴിയും. 300 മീറ്റർ ആഴത്തിൽ വരെ മുങ്ങിക്കിടക്കാനും ശേഷിയുണ്ട്.
മധ്യദൂര മിസൈലുകളും കപ്പൽവേധ മിസൈലുകളും കപ്പലുകൾക്കെതിരെ പ്രയോഗിക്കാനുള്ള ടോർപ്പിഡോകളും സിന്ധുരക്ഷകിൽ വിന്യസിച്ചിരുന്നു. 150 മൈൽ അകലെയുള്ള ശത്രുലക്ഷ്യങ്ങളിൽ പ്രഹരമേൽപ്പിക്കാൻ ശേഷിയുള്ള റഷ്യൻ നിർമിത ക്രൂസ് മിസൈലുകളും ഇതിലുണ്ടായിരുന്നു. 
2010 ൽ വിശാഖപട്ടണത്ത് വെച്ചുണ്ടായ അപകടത്തിൽ സിന്ദുരക്ഷകിന് തീപിടിക്കുകയും ഒരാൾ കൊല്ലപ്പെടുകയും ചെയ്തു. 
450 കോടി രൂപ ചിലവിട്ട് റഷ്യയിൽ കൊണ്ടു പോയി നവീകരണം നടത്തി, വീണ്ടും പ്രവർത്തനക്ഷമമാക്കി. ആറ് മാസം തികഞ്ഞപ്പോഴേക്കും 2013 ആഗസ്റ്റിൽ വീണ്ടും അപകടത്തിൽപെട്ടു. അന്തർവാഹിനി പകുതിയോളം കത്തിനശിച്ചു. നാല് മലയാളികളടക്കം 18 നാവികരെ കാണാതായി.

അപകടത്തിൽ മുങ്ങിപ്പോയ സിന്ധുരക്ഷകിനെ 2014 ജൂൺ 6-ന് ഉയർത്തി ഏടുത്തു.



</doc>
<doc id="257725" url="https://ml.wikipedia.org/wiki?curid=257725" title="തളിരുകൾ">
തളിരുകൾ

രശ്മിഫിലിംസിന്റെ ബാനറിൽ ഡോ. പവിത്രൻ 1967-ൽ നിർമിച്ചു പുറത്തിറക്കിയ മലയാളചലച്ചിത്രമാണ് തളിരുകൾ. ജിയോ പിക്ചേഴ്സിന്റെ വിതരണത്തിൽ തളിരുകൾ കേരളത്തിൽ പ്രദർശിപ്പിച്ചു.






</doc>
<doc id="257739" url="https://ml.wikipedia.org/wiki?curid=257739" title="ഫെർഗാനാസോറസ്">
ഫെർഗാനാസോറസ്

മധ്യ ജുറാസ്സിക് കാലത്ത് ജീവിച്ചിരുന്ന സോറാപോഡ് ഇനത്തിൽ പെട്ട ഒരു ദിനോസർ ആണ് ഫെർഗാനാസോറസ്. കിർഗ്ഗിസ്ഥാനിൽ നിന്നും ആണ് ഫോസ്സിൽ കണ്ടു കിട്ടിയിയത്. 1966-ൽ ഫോസ്സിൽ കണ്ടു കിട്ടിയെങ്കില്ലും ഇവയുടെ വർഗ്ഗീകരണം നടന്നത് 2003-ൽ ആണ്. മുൻകാലുകളിൽ ഇവയ്ക്ക് വിചിത്രമായ വലിയ കൂർത്തുവളഞ്ഞ നഖങ്ങൾ ഉണ്ടായിരുന്നു. ഭാഗികമായ ഒരു ഫോസ്സിൽ മാത്രം ആണ് കണ്ടുകിട്ടിയിടുള്ളത്, ഹോലോ ടൈപ്പ് നമ്പർ PIN N 3042/1. പേര് ഫെർഗാന താഴ്വരയുമായി ബന്ധപ്പെട്ടതാണ്.


</doc>
<doc id="257746" url="https://ml.wikipedia.org/wiki?curid=257746" title="ഡേവിഡ് ഒക്റ്റർലോണി">
ഡേവിഡ് ഒക്റ്റർലോണി

ഡെൽഹിയിലെ ആദ്യത്തെ റെസിഡന്റായിരുന്ന ബ്രിട്ടീഷ് ഭരണകർത്താവും സൈനികനുമാണ് ഡേവിഡ് ഒക്റ്റർലോണി () (ജീവിതകാലം: 1758 ഫെബ്രുവരി 12 - 1825 ജൂലൈ 15). ഇന്ത്യയിലെ ഔദ്യോഗികജീവിതകാലത്ത് തദ്ദേശീയജീവിതരീതികൾ പൂർണ്ണമായി ഉൾക്കൊണ്ട് ജീവിച്ചതിന്റെ പേരിൽ ഇദ്ദേഹം ശ്രദ്ധിക്കപ്പെടുന്നു.

1803-ലെ ഡെൽഹി യുദ്ധത്തിൽ മറാഠരെ തോൽപ്പിച്ച് ബ്രിട്ടീഷ് ഈസ്റ്റ് ഇന്ത്യ കമ്പനി ഡെൽഹിയുടെ നിയന്ത്രണമേറ്റതിനെത്തുടർന്നാണ് ഡേവിഡ് ഒക്റ്റർലോണി ഡെൽഹിയുടെ റെസിഡന്റായി നിയമിക്കപ്പെട്ടത്. തുടർന്ന് 1806 വരെയും ഒരു ഇടവേളക്കുശേഷം 1818 മുതൽ 1820 വരെയും അദ്ദേഹം ഡെൽഹിയിലെ റെസിഡന്റായിരുന്നു.
ഡെൽഹിയിലെ രാജകീയജീവിതശൈലി ഒക്റ്റർലോണി ഏറെ ഇഷ്ടപ്പെടുകയും അപ്രകാരം ജീവിക്കുകയും ചെയ്തു. ഇന്ത്യൻ ഹുക്ക, നർത്തകികൾ, വസ്ത്രങ്ങൾ എന്നിവയോട് അദ്ദേഹത്തിന് അതീവതാൽപര്യമായിരുന്നു.

ഒക്റ്റർലോണിക്ക് പതിമൂന്ന് ഇന്ത്യൻ ഭാര്യമാരുണ്ടായിരുന്നതായി പറയപ്പെടുന്നു. ഈ ഭാര്യമാർക്കൊപ്പം ആനപ്പുറത്തേറി ചെങ്കോട്ടക്കുചുറ്റും സഞ്ചരിക്കാറുണ്ടായിരുന്നു എന്നതും പ്രചാരം സിദ്ധിച്ച കഥയാണ്. അക്കാലത്തെ ഇന്ത്യയിലെ കമ്പനി ഓഫീസർമാർ കുറേ ഭാര്യമാരടങ്ങിയ അന്തഃപുരം കൊണ്ടുനടക്കുന്നതും പതിവായിരുന്നു. ഒക്റ്റർലോണിയുടെ ഇന്ത്യൻ രീതിയിലേക്കുള്ള വൻമാറ്റത്തെക്കുറിച്ച് ബിഷപ്പ് ഹെബർ വിവരിച്ചിട്ടുമുണ്ട്. എന്നാൽ ഒക്റ്റർലോണിക്ക് ഇത്രമാത്രം ഭാര്യമാരുണ്ടായിരുന്നു എന്നത് ഒരു കെട്ടുകഥയായിരിക്കാൻ സാദ്ധ്യതയുണ്ടെങ്കിലും ഒന്നിൽക്കൂടുതൽ ഭാര്യമാർ അദ്ദേഹത്തിനുണ്ടായിരുന്നു.

ഒക്റ്റർലോണിയുടെ വിൽപ്പത്രത്തിൽ തന്റെ ഇളയ കുട്ടികളുടെ മാതാവ് എന്ന പേരിൽ അദ്ദേഹം ഒരു ഇന്ത്യൻ ഭാര്യ അഥവാ ബീബിയെക്കുറിച്ച് മാത്രമേ പറയുന്നുള്ളൂ. "മഹരത്തൻ" എന്നറിയപ്പെടുന്ന "മുബാരക്കുൽനിസ്സ ബീഗം" ആണിത്. ഇവർ ബീഗം ഒക്റ്റർലോണി എന്നും അറിയപ്പെടുന്നു. ഒക്റ്റർലോണിയുടെ രണ്ട് പെൺമക്കൾ ഈ ഭാര്യയിൽ നിന്നുള്ളതാണ്. ഇവർ പൂണെയിൽ നിന്നുള്ള നർത്തകിയായ ബ്രാഹ്മണസ്ത്രീയായിരുന്നു. ഇവർ പിന്നീട് ഇസ്ലാം മതം സ്വീകരിക്കുകയായിരുന്നു. ഒക്റ്റർലോണിയെ അപേക്ഷിച്ച് വളരെ പ്രായക്കുറവായിരുന്നു ഇവർക്ക്. തീരുമാനങ്ങളും മറ്റും എടുക്കുന്നതിൽ ഇവർക്ക് ഒക്റ്റർലോണിയുടെ മേൽ അധികാരമുണ്ടായിരുന്നു. ഒക്റ്റർലോണിയുടെ പുത്രനായ റോഡ്രിക്ക് പെരിഗ്രൈൻ ഒക്റ്റെർലോണി മറ്റൊരു ഇന്ത്യൻ ഭാര്യയിൽ നിന്നുണ്ടായതാണ്.


</doc>
<doc id="257756" url="https://ml.wikipedia.org/wiki?curid=257756" title="തൃക്കൂർ രാജൻ">
തൃക്കൂർ രാജൻ

പഞ്ചവാദ്യ കലാരംഗത്തെ ശ്രദ്ധേയനായ മദ്ദള കലാകാരനാണ് തൃക്കൂർ രാജൻ (ജനനം :20 മാർച്ച് 1938). കേരള സംസ്ഥാന സർക്കാറിന്റെ പല്ലാവൂർ പുരസ്കാരം 2011 ൽ ലഭിച്ചിട്ടുണ്ട്. പഞ്ചവാദ്യത്തിലെ മദ്ദളവാദനത്തിൽ അഞ്ച് പതിറ്റാണ്ടുകളായി പ്രവർത്തിക്കുന്നു. തൃശൂർ പൂരമുൾപ്പെടെ നിരവധി ഉത്സവങ്ങളിലെ പ്രധാന കലാകാരനാണ്. 
മദ്ദള വിദ്വാനായിരുന്ന പരേതനായ തൃക്കൂർ കൃഷ്ണൻകുട്ടി മാരാരുടെയും മേച്ചൂർ അമ്മുക്കുട്ടി അമ്മയുടെയും ഏഴുമക്കളിൽ നാലാമനായി ജനിച്ചു. അച്ഛനായിരുന്നു ആദ്യ ഗുരു. പതിനഞ്ചാം വയസ്സിൽ തൃക്കൂർ മഹാദേവക്ഷേത്രത്തിലായിരുന്നു അരങ്ങേറ്റം. കേരളത്തിലെ പ്രസിദ്ധങ്ങളായ ഉത്സവങ്ങളിൽ പഞ്ചവാദ്യത്തിൽ മദ്ദളവാദകനായി പങ്കെടുത്തു. 1987 ൽ റഷ്യയിൽ നടന്ന ഭാരതോത്സവത്തിൽ പഞ്ചവാദ്യത്തിന്റെ അമരക്കാരനായിരുന്നു.


</doc>
<doc id="257761" url="https://ml.wikipedia.org/wiki?curid=257761" title="കെ.പി.എ.സി. ചന്ദ്രശേഖരൻ">
കെ.പി.എ.സി. ചന്ദ്രശേഖരൻ

നാടകഗാന - ലളിത ഗാന രംഗത്തെ ശ്രദ്ധേയനായ സംഗീത സംവിധായകനും ഗായകനുമാണ് കെ.പി.എ.സി. ചന്ദ്രശേഖരൻ. ദീർഘകാലം കെ.പി.എ.സി. നാടക സംഘത്തിൽ പ്രവർത്തിച്ചു. സംഗീതാദ്ധ്യാപകനായിരുന്നു.


</doc>
<doc id="257763" url="https://ml.wikipedia.org/wiki?curid=257763" title="ആമച്ചൽ രവി">
ആമച്ചൽ രവി

കേരളത്തിലെ ശ്രദ്ധേയനായ ഗായകനായിരുന്നു ആമച്ചൽ രവി. ഒറ്റമംഗലം ചങ്ങമ്പുഴ തീയേറ്റേഴ്സിലെ മുഖ്യഗായകനായിരുന്നു . വിവിധ നാടകസംഘങ്ങൾക്കുവേണ്ടി പാടിയിട്ടുണ്ട്. സംഗീതാദ്ധ്യാപകനായിരുന്നു. കെ പി ഉദയഭാനു, കമുകറ പുരുഷോത്തമൻ, പി ലീല എന്നിവർക്കൊപ്പം ഓൾഡ് ഈസ് ഗോൾഡ് എന്ന കൂട്ടായ്മ ശ്രദ്ധേയമായിരുന്നു. 1998ലെ മികച്ച ഗായകനുള്ള കേരള സംഗീതനാടക അക്കാദമി അവാർഡ് ലഭിച്ചിട്ടുണ്ട്.


</doc>
<doc id="257770" url="https://ml.wikipedia.org/wiki?curid=257770" title="മീങ്കുന്നം പള്ളി">
മീങ്കുന്നം പള്ളി

എറണാകുളം ജില്ലയിലെ ആരക്കുഴ ഗ്രാമ പഞ്ചായത്തിൽ മീങ്കുന്നം ഗ്രാമത്തിൽ സ്ഥിതി ചെയ്യുന്ന നസ്രാണി ദേവാലയമാണ് മീങ്കുന്നം സെന്റ് ജോസഫ് പള്ളി. ദൈവദാസൻ മാർ വർഗീസ്‌ പയ്യപ്പിള്ളി പാലയ്ക്കാപ്പിള്ളിയാണ് ഈ സിറോ മലബാർ പള്ളിയുടെ സ്ഥാപകൻ. മാർ ഔസേപ്പിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

കോതമംഗലം രൂപതയുടെ കീഴിലുള്ള ആരക്കുഴ ഫൊറോന പള്ളിയുടെ കീഴിലാണ് ഈ ഇടവക പള്ളി.




</doc>
<doc id="257772" url="https://ml.wikipedia.org/wiki?curid=257772" title="കടൽ കടന്ന് ഒരു മാത്തുക്കുട്ടി">
കടൽ കടന്ന് ഒരു മാത്തുക്കുട്ടി

രഞ്ജിത്ത് സംവിധാനം ചെയ്ത് 2013 ഓഗസ്റ്റ് 9-നു പുറത്തിറങ്ങിയ ഒരു മലയാളചലച്ചിത്രമാണു കടൽ കടന്ന് ഒരു മാത്തുക്കുട്ടി. മമ്മൂട്ടി പ്രധാന വേഷത്തിലഭിനയിക്കുന്ന ഈ ചിത്രത്തിൽ അലീഷ മുഹമ്മദ്, മുത്തുമണി, മീര നന്ദൻ, ശേഖർ മേനോൻ, നെടുമുടി വേണു എന്നിവർ മറ്റു വേഷങ്ങളിൽ അഭിനയിക്കുന്നു. മധു നീലകണ്ഠൻ ഛായാഗ്രഹണവും, ഷഹ്ബാസ് അമൻ സംഗീതസംവിധാനവും നിർവ്വഹിച്ച ഈ ചിത്രത്തിന്റെ നിർമ്മാണം ഓഗസ്റ്റ് സിനിമയുടെ ബാനറിൽ ഷാജി നടേശൻ, സന്തോഷ് ശിവൻ, പൃഥ്വിരാജ് സുകുമാരൻ എന്നിവർ ചേർന്ന് നിർവ്വഹിച്ചിരിക്കുന്നു. 
മാത്തുക്കുട്ടിയുടെ ഭാര്യ ജർമ്മനിയിൽ നഴ്സാണ്. ഭാര്യയുടെ കീഴിൽ നിന്നും കുറച്ചു ദിവസത്തെക്കായി നാട്ടിലെത്തുന്നു. നാട്, വീട്, നാട്ടുകാർ, കെട്ടാതെ നിൽക്കുന്ന കാമുകി അങ്ങനെ നിരവധി പ്രശ്നങ്ങളിൽ മാത്തുക്കുട്ടി ചെന്നു പെടുന്നു. അവസാനം ഇവയെല്ലാം ഒതുക്കി ഒടുവിൽ ജർമ്മനിയിലേക്ക് തിരികെ യാത്രയാകുന്നു.



</doc>
<doc id="257775" url="https://ml.wikipedia.org/wiki?curid=257775" title="സെന്റ് മേരീസ് ഫൊറോന പള്ളി, ആരക്കുഴ">
സെന്റ് മേരീസ് ഫൊറോന പള്ളി, ആരക്കുഴ

എറണാകുളം ജില്ലയിലെ ആരക്കുഴ ഗ്രാമത്തിൽ സ്ഥിതി ചെയ്യുന്ന നസ്രാണി ക്രൈസ്തവ ദേവാലയമാണ് സെന്റ് മേരീസ് ഫൊറോന പള്ളി. പൗരസ്ത്യ കത്തോലിക്ക വിഭാഗത്തിലെ സീറോ മലബാർ സഭയുടെ കോതമംഗലം രൂപതയുടെ കീഴിലാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്."ആയിരം മാപ്പിളമാർക്ക്‌ വേണ്ടി ആയിരത്തിൽ വെച്ച പള്ളി" എന്നാണ് ആരക്കുഴ പള്ളി അറിയപ്പെടുന്നത്. എ.ഡി 999-ൽ ആരക്കുഴ പള്ളി സ്ഥാപിതമായെന്ന് കരുതപ്പെടുന്നു.





</doc>
<doc id="257780" url="https://ml.wikipedia.org/wiki?curid=257780" title="സ്വർഗ്ഗ ക്ഷേത്രം">
സ്വർഗ്ഗ ക്ഷേത്രം

ബീജിങ്ങിൽ സ്ഥിതിചെയ്യുന്ന ഒരു സുപ്രധാന ക്ഷേത്ര സമുച്ചയമാണ് സ്വർഗ്ഗ ക്ഷേത്രം(ചൈനീസ്: 天坛; ഇംഗ്ലീഷ്: Temple of Heaven) എന്ന് അറിയപ്പെടുന്നത്. ഇംഗ്ലീഷിൽ ഈ ക്ഷേത്രത്തെ ടെമ്പിൾ ഓഫ് ഹെവൻ എന്നാണ് പറയുന്നത്. താവോവോമതക്കാരുടെ ആരാധനാലയം കൂടിയായിരുന്നു ഈ ക്ഷേത്രം. വാർഷിക വിളവെടുപ്പ് മികച്ചതാകുവാനായി മിങ്, ക്വിങ് രാജവംശത്തിലെ ചക്രവർത്തിമാർ ഈ ക്ഷേത്രത്തിലെത്തി പ്രാർത്ഥനകൾ അർപ്പിച്ചിരുന്നു.

ബീജിങ്ങിലെ വിലക്കപ്പെട്ട നഗരം പണികഴിപ്പിച്ച യോങ്ല് (Yongle) ചക്രവർത്തി തന്നെയാണ് ഈ ക്ഷേത്രസമുച്ചയവും നിർമിച്ചത്. 1406മുതൽ 1420വരെയുള്ള കാലയളവിലായിരുന്നു ഇത്. പിന്നീട് വന്ന ജിയാജിങ് (Jiyajing) ചക്രവർത്തി ക്ഷേത്രസമുച്ചയം കൂടുതൽ വിപുലീകരിക്കുകയും ടെമ്പിൽ ഓഫ് ഹെവെൻ എന്ന് പുനർനാമകരണം ചെയ്യുകയും ചെയ്തു. സൂര്യൻ, ചന്ദ്രൻ, ഭൂമി എന്നീ ആരാധനാമൂർത്തികൾക്കായുള്ള ക്ഷേത്രങ്ങൾ യഥാക്രമം കിഴക്ക്, പടിഞ്ഞാറ്, വടക്ക് എന്നീ ദിശകളിൽ പണിതുയർത്തി. 18ആം നൂറ്റാണ്ടിൽ ക്വിയാങ്ലോങ് (Quianlong) ചക്രവർത്തിയുടെ ഭരണകാലത്ത് ഈ ക്ഷേത്രം വിപുലമായ പുനഃരുദ്ധാരണ പ്രവർത്തനങ്ങൾക്ക് വിധേയമായി. 

രണ്ടാം കറുപ്പുയുദ്ധത്തിന്റെ നാളുകളിൽ ആംഗ്ലോ-ഫ്രഞ്ച് സഖ്യം ഈ ക്ഷേത്രത്തിൽ തമ്പടിച്ചിരുന്നു. 1900-ൽ ബോക്സർ കലാപകാലത്ത് അഷ്ടരാഷ്ട്രസഖ്യത്തിന്റെ(Eight Nation Alliance) കീഴിലായിരുന്നു. അവർ ഈ ക്ഷേത്രത്തെ ബീജിങ്ങിലെ സേനയുടെ താൽകാലിക ക്യാമ്പായി ഉപയോഗിച്ചു. ഒരുവർഷത്തോളം ഈ സ്ഥിതി തുടർന്നു. ഇത് കെട്ടിടഭാഗങ്ങൾക്ക് ക്ഷതംസംഭവിക്കുവാനും ക്ഷേത്രത്തിലെ പുരാവസ്തുക്കൾ മോഷണപ്പെടാനും ഇടയായി. ക്വിങ് രാജവംശത്തിന്റെ പതനത്തോടെ ഈ ക്ഷേത്രത്തിന്റെ നടത്തിപ്പും അവതാളത്തിലായി. 

1914-ൽ ചൈനീസ് റിപ്പബ്ലിക്കിന്റെ പ്രസിഡന്റായ യുവാൻ കൈഷെക് ഈ ക്ഷേത്രത്തിൽ വെച്ച് ഒരു പ്രാർത്ഥനാചടങ്ങ് സംഘടിപ്പിക്കുകയുണ്ടായി. തന്നെ സ്വയം ചൈനീസ് റിപ്പബ്ലിക്കിന്റെ ചക്രവർത്തിയായി അവരോധിക്കുന്നതിന്റെ ഒരു ഭാഗമായിരുന്നു ഇത്. 1918-ൽ ക്ഷേത്രം ഒരു ഉദ്യാനമായി മാറ്റപ്പെടുകയും, ആദ്യമായി പൊതുജനങ്ങൾക്ക് തുടർന്നുകൊടുക്കുകയും ചെയ്തു.

വർഷങ്ങൾക്ക് ശേഷം 1998ലാണ് ക്ഷേത്രത്തിന് ലോകപൈതൃക പദവി ലഭിക്കുന്നത്. ലോകത്തിലെ തന്നെ ഒരു മഹത്തായ മാനവ സംസ്കാരത്തിന്റെ ഉദ്ഭവത്തെ വിവരിക്കുന്ന ഏറ്റവും ശ്രേഷ്ഠമായ കൃതി എന്നാണ് ഇതിനെ യുനെസ്കൊ വിശേഷിപ്പിച്ചത്.



</doc>
<doc id="257785" url="https://ml.wikipedia.org/wiki?curid=257785" title="കൺഫ്യൂഷ്യസിന്റെ ശ്മശാനം">
കൺഫ്യൂഷ്യസിന്റെ ശ്മശാനം

കൺഫ്യൂഷ്യസിന്റെയും കോങ് ക്ലാനുകളുടെ (കൺഫ്യൂഷ്യസിന്റെ അനുയായികൾ) അന്ത്യവിശ്രമ ഭുമിയാണ് കോങ് ലിൻ(ചൈനീസ്: 孔林;) എന്ന് പ്രാദേശികമായി അറിയപ്പെടുന്ന കൺഫ്യൂഷ്യസിന്റെ ശ്മശാനം (ഇംഗ്ലീഷ്: Cemetery of Confucius). കൺഫ്യൂഷ്യസിന്റെ മാതൃനഗരമായ ചൂഫുവിലാണ് ഇത് സ്ഥിതിചെയ്യുന്നത്.


</doc>
<doc id="257807" url="https://ml.wikipedia.org/wiki?curid=257807" title="രവീന്ദ്രൻ (നടൻ)">
രവീന്ദ്രൻ (നടൻ)

രവീന്ദ്രൻ (രവീന്ദർ) പ്രധാനമായും മലയാള, തമിഴ് ചിത്രങ്ങളിൽ അഭിനയിച്ചിരുന്ന ഒരു നടനാണ്. 1980 കളിൽ മലയാളം, തമിഴ് സിനിമകളിൽ വളരെ തിരക്കുള്ള നടനായിരുന്നു അദ്ദേഹം. ഒരു ബഹുമുഖ പ്രതിഭയായ അദ്ദേഹം തിരക്കഥാകൃത്ത്, ഇന്റീരിയർ ഡിസൈനർ, അവതാരകൻ, ചലച്ചിത്ര പണ്ഡിതൻ, അഭിനയ പരിശീലകൻ, സാമൂഹ്യ പ്രവർത്തകൻ, കൊച്ചി മെട്രോ (മലയാളം) ഷോർട്ട് ഫിലിം ഫെസ്റ്റ് തുടങ്ങിയ ചലച്ചിത്രമേളകളുടെ സംവിധായകൻ എന്നീ നിലകളിൽ പ്രശസ്തനാണ്. എന്നും എപ്പോഴും എന്ന ചിത്രത്തിന്റെ രചന രവീന്ദ്രനാണ് നിർവഹിച്ചിരിക്കുന്നത്.

ഏലിയാസിന്റെയും ഡോ.സാറാമ്മയുടെയും മകനായി എറണാകുളം ജില്ലയിലെ തൃപ്പൂണിത്തുറയിൽ ജനിച്ചു. സുമയെ വിവാഹം ചെയ്തു. മെറീന, ബിപിൻ, ഫാബിൻ എന്നീ മൂന്നു മക്കൾ. ഇവരിൽ ഫാബിൻ ഇടുക്കി ഗോൾഡ് എന്ന ചിത്രത്തിൽ മൈക്കിളിന്റെ ചെറുപ്പകാലം അവതരിപ്പിച്ചു.



</doc>
<doc id="257808" url="https://ml.wikipedia.org/wiki?curid=257808" title="ബഫല്ലാക്സ്">
ബഫല്ലാക്സ്

മൈക്ക് സട്ടൺന്റെ യൂട്യൂബിലെ അപരനാമമാണ് ബഫല്ലാക്സ് (Buffalax). മറ്റ് ഭാഷകളിലുള്ള പല പാട്ടുകളും കേട്ടാൽ സാമ്യമുള്ള ഇംഗ്ലീഷ് രചനയും ചേർത്ത് യൂറ്റ്യൂബിൽ പങ്കുവച്ചിട്ടുണ്ട്. പ്രത്യേകിച്ച്, പെണ്ണിൻ മനതൈ തൊട്ട് എന്ന തമിഴ് ചലച്ചിത്രത്തിലെ പ്രഭുദേവ സുന്ദരത്തിന്റെ "കള്ളൂരി വാനിൽ" എന്ന ഗാനത്തെ "ബെന്നി ലാവ" എന്ന് മാറ്റിയത് ഏറെ പ്രശസ്തി നേടി. 2011-ൽ ബഫല്ലക്സിന്റെ അക്കൗണ്ട്‌ യൂട്യൂബ് പ്രവർത്തനരഹിതമാക്കി.അതോടെ വിഡിയോകൾ എല്ലാം നീക്കം ചെയ്തു എങ്കിലും മറ്റ് പലരും ഇവ വീണ്ടും പങ്കുവച്ചിട്ടുണ്ട്.

"ബെന്നി ലാവ" പോലെ പല ഗാനങ്ങളും മാറ്റപ്പെടുത്തിയിട്ടുണ്ട്, ഇതിന് ബഫല്ലക്സ് ചെയ്യപ്പെട്ടു എന്ന് പറയാറുണ്ട്. ഇങ്ങനെ മാറ്റിയ ഇന്ത്യൻ ചലച്ചിത്ര ഗാനങ്ങൾ ബ്രസീലിൽ വളരെ പ്രസിദ്ധമാണ്. 
ഇവാൻ കുപ്പോല എന്ന റഷ്യൻ നാടോഡി ഗാനം മലയാളത്തിലേക്ക് ബഫല്ലാക്സ് ചെയ്തിട്ടുണ്ട്.


</doc>
<doc id="257809" url="https://ml.wikipedia.org/wiki?curid=257809" title="അയിരൂർ സദാശിവൻ">
അയിരൂർ സദാശിവൻ

ശ്രദ്ധേയനായ മലയാളചലച്ചിത്രപിന്നണിഗായകനും സംഗീതജ്ഞനുമാണ് അയിരൂർ സദാശിവൻ. 
പത്തനംതിട്ട ജില്ലയിലെ അയിരൂർ എന്ന ഗ്രാമത്തിൽ 1939ൽ സദാശിവൻ ജനിച്ചു. അച്ഛനും മുത്തച്ഛനും കലാരംഗത്തു പ്രവർത്തിച്ചിരുന്നു. മുത്തച്ഛൻ കൃഷ്ണൻ ആചാരി തിരുവിതാംകൂർ കൊട്ടാരം ചിത്രകാരനും ഭാഗവതരുമായിരുന്നു. ആണ്ടിപ്പിള്ള ഭാഗവതർ, നാഗസ്വരവിദ്വാൻ കുഞ്ചുപ്പണിക്കരാശാൻ, കുട്ടപ്പൻ ഭാഗവതർ, ഹരിപ്പാട് ഗോപി ഭാഗവതർ എന്നിവരിൽനിന്നുമായിരുന്നു സംഗീതാഭ്യസനം. ഗായകൻ കെ.പി. ബ്രഹ്മാനന്ദൻ അടുത്ത സുഹൃത്തായിരുന്നു. സ്കൂൾ ഫൈനൽ പാസായ ശേഷമാണ് അദ്ദേഹം തിരുവനന്തപുരത്ത് കെ എസ് കുട്ടപ്പൻഭാഗവതരുടെ വീട്ടിൽ താമസിച്ച് സംഗീത അഭ്യസനം നടത്തിയത്. 

പന്ത്രണ്ടു വയസ്സ് മുതല്കേ അമേച്വർ നാചകങ്ങളിൽ പാടാൻ തുടങ്ങിയിരുന്നു. തുടർന്ന് എം. കെ. അർജുനന്റെയൊപ്പം നാടകഗാനരംഗത്തു പ്രവർത്തിച്ചു. കെ.പി.എ.സി. യുമായും ചങ്ങനാശേരി ഗീഥാ, കാളിദാസ കലാകേന്ദ്രം എന്നീ നാടകസമിതികളുമായും ചേർന്നു പ്രവർത്തിച്ചു. കെ.പി.എ.സിയുമായുള്ള അഭിപ്രായഭിന്നതയെത്തുടർന്ന് ആലുംമൂടൻ, കോട്ടയം ചെല്ലപ്പൻ, ഖാൻ തുടങ്ങിയവർ കോട്ടയത്ത് നാഷനൽ തിയേറ്റേഴ്സ് എന്ന പുതിയ നാടകട്രൂപ്പ് തുടങ്ങിയപ്പോൾ സദാശിവനും കൂടെച്ചേർന്നു. കൂടാതെ ചന്ദ്രശേഖരൻ നായരുടെ ഓപ്പറ ഹൗസ് എന്ന നാടകക്കമ്പനിയുമായും ഇദ്ദേഹം സഹകരിച്ചിരുന്നു. 

1973ലാണ് ചലച്ചിത്രഗാനരംഗത്തേയ്ക്ക് കടന്നുവന്നത് - ചിത്രം 'മരം', ഗാനം 'മൊഞ്ചത്തിപ്പെണ്ണേ നിൻ ചുണ്ട്'. ജി. ദേവരാജൻ മാസ്റ്ററാണ് അദ്ദേഹത്തിന്റെ പ്രശസ്തമായ പാട്ടുകൾക്കും സംഗീതം പകർന്നത്. രാജഹംസം എന്ന സിനിമയ്ക്കുവേണ്ടി വയലാർ രചിച്ച് ദേവരാജൻ ഈണം പകർന്ന് യേശുദാസ് ആലപിച്ച സന്യാസിനി നിൻ പുണ്യാശ്രമത്തിൽ എന്ന പ്രശസ്തഗനം ആദ്യം റെക്കോർഡ് ചെയ്തത് അയിരൂർ സദാശിവന്റെ ശബ്ദത്തിലായിരുന്നു. ഏന്നാൽ സിനിമയിൽ അതുപയോഗിച്ചില്ല. 1985 വരെ അദ്ദേഹം ചലച്ചിത്രഗാനരംഗത്ത് നിന്നു. പിന്നീട്, അജ്ഞാതമായ ചില കാരണങ്ങളെത്തുടർന്ന് അദ്ദേഹം പുറത്തുപോയി. പിന്നീട് അനേകം ആൽബങ്ങളിലും അദ്ദേഹം പാടിയിട്ടുണ്ട്. 

സൂപ്പർ മെലഡി എന്ന ഗാനമേള ട്രൂപ്പ് നടത്തിയിരുന്നു. കേരളത്തിലെ സ്റ്റേജ് കലാകാരന്മാരുടെ സംഘടനയായ സവാക്കിന്റെ വൈസ് പ്രസിഡന്റായിരുന്നു. 
78 വയസ്സ്.
ആകാശവാണിയിൽ സംഗീതസംവിധായകനും ഓഡിഷൻ കമ്മറ്റി അംഗവും ആയിരുന്നു. ഒരുപാട് ലളിതഗാനങ്ങൾക്ക് അദ്ദേഹം ഈണം പകർന്നിട്ടുണ്ട്. 1984ൽ നിർമ്മിച്ച, ഇനിയും പുറത്തിറങ്ങാത്ത വിപഞ്ചിക എന്ന ചിത്രത്തിനും അദ്ദേഹം ഈണം പകർന്നു. 2015 ഏപ്രിൽ 9ന് രാവിലെ ഏഴുമണിയോടെ ചങ്ങനാശേരി-ആലപ്പുഴ എ.സി റോഡിലുണ്ടായ വാഹനാപകടത്തിൽ അദ്ദേഹം അന്തരിച്ചു. 76 വയസ്സായിരുന്നു അപ്പോൾ അദ്ദേഹത്തിന്. മൃതദേഹം ജന്മനാട്ടിലെ വീട്ടുവളപ്പിൽ സംസ്കരിച്ചു.

ഭാര്യ: പരേതയായ രാധ <br> 
മക്കൾ: ശ്രീലാൽ, ശ്രീകുമാർ


</doc>
<doc id="257835" url="https://ml.wikipedia.org/wiki?curid=257835" title="മനോജ് നാരായണൻ">
മനോജ് നാരായണൻ

ഒരു മലയാള നാടക സംവിധായകനാണ് മനോജ് നാരായണൻ (1975 ഫെബ്രുവരി 2).

1975 ഫെബ്രുവരി 2-ന് നാരായണൻ നായരുടെയും രാധയുടെയും നാല് ആൺമക്കളിൽ മൂന്നാമനായി ജനിച്ചു. യു.പി. സ്‌കൂൾ വിദ്യാർഥിയായിരിക്കെ 'ഗുരുവും ശിഷ്യനു'മെന്ന സംസ്‌കൃത നാടകത്തിൽ മനോജ് ആദ്യമായി അരങ്ങിലെത്തി. കോളേജ് വിദ്യാഭ്യാസകാലത്ത് ജില്ലാ യുവജനോത്സവത്തിൽ മനോജ് സംവിധാനം ചെയ്ത നാടകത്തിന് രണ്ടാം സ്ഥാനവും മികച്ച നടനുള്ള പുരസ്‌കാരവും ലഭിച്ചിരുന്നു.

കുറുവങ്ങാട്, അണേല, കൊടക്കാട്ടുംമുറി, അഞ്ചാംപീടിക, ചെമ്മരത്തൂർ, വില്യാപ്പള്ളി, കൈവേലി, കായക്കൊടി, മുള്ളമ്പത്ത്, കൊയിലാണ്ടി, മുചുകുന്ന് തുടങ്ങിയ സ്ഥലങ്ങളിലെ അമച്വർ നാടകവേദികളിൽ മനോജ് നാടകങ്ങൾ സംവിധാനം ചെയ്തിരുന്നു. സ്‌കൂൾ യുവജനോത്സവങ്ങളിൽ മനോജ് സംവിധാനം ചെയ്ത ഇരുപത്തഞ്ചിലധികം നാടകങ്ങൾ വിവിധ വർഷങ്ങളിലായി അവതരിപ്പിക്കപ്പെട്ടിട്ടുണ്ട്. സംസ്ഥാന ഹയർ സെക്കൻഡറി കലോത്സവം, പോളി കലോത്സവം, ശാസ്ത്ര നാടക മത്സരം, സർവകലാശാലാ കലോത്സവം, സംസ്ഥാന കേരളോത്സവം, ടി.ടി.ഐ. കലോത്സവം, സി.ബി.എസ്.ഇ. കലോത്സവം എന്നിവയ്ക്കായി അദ്ദേഹം നിരവധി നാടകങ്ങൾ ഒരുക്കിയിട്ടുണ്ട്. ചിരുത, മൃഗശാല, ഗ്ലാസ് റൂം, മഴവീട് തുടങ്ങിയവ സർവകലാശാലാ നാടക മത്സരങ്ങളിൽ വിവിധ വിഭാഗങ്ങളിൽ പുരസ്കാരങ്ങൾ നേടി.

മനോജ് കോഴിക്കോടുള്ള സമിതികളിലൂടെയാണ് പ്രൊഫഷണൽ നാടകരംഗത്ത് എത്തിയത്. ആദ്യകാലത്ത് ഖാൻകാവിൽ നാടകനിലയം, പൂക്കാട് കലാലയം എന്നീ സമിതികളിൽ പ്രവർത്തിച്ചു. പ്രൊഫഷണൽ നാടകരംഗത്ത് സംവിധാനം ചെയ്ത 40-ലധികം നാടകങ്ങളിൽ കരിങ്കുരങ്ങ്, കടത്തനാട്ടമ്മ, പെരുന്തച്ചൻ, കണ്ണകി, തച്ചോളി ഒതേനൻ, നെല്ല് എന്നീ നാടകങ്ങൾ കേരള സംസ്ഥാന പുരസ്‌കാരങ്ങൾ നേടി.

തൃശ്ശൂർ 'മണപ്പുറം കാർത്തിക' സമിതിക്കു വേണ്ടി മനോജ് സംവിധാനംചെയ്ത 'കുറിയേടത്ത് താത്രി' നിരവധി സംസ്ഥാന പുരസ്കാരങ്ങൾ നേടി.


ഫെയ്മ അഖിലേന്ത്യാ നാടക മത്സരത്തിൽ ആഗ് തിയേറ്റർ ആർട്‌സിനായി സംവിധാനം ചെയ്ത "ഗോവർധന്റെ യാത്രകൾ" മികച്ച നാടകമായി തിരഞ്ഞെടുക്കപ്പെട്ടു. മികച്ച സംവിധായകനുളള പുരസ്കാരം മനോജിനു ലഭിച്ചു.

2010, 2011, 2012, 2014 വർഷങ്ങളിൽ കേരള സർക്കാരിന്റെ പ്രൊഫഷണൽ നാടകമത്സരത്തിൽ മികച്ച സംവിധായകനുള്ള പുരസ്കാരം ലഭിച്ചു. 2007, 2010, 2011 വർഷങ്ങളിൽ മനോജ് മികച്ച നാടകത്തിന്റെ സംവിധായകനായിരുന്നു. 2005-ൽ കേരള സംഗീത നാടക അക്കാദമിയുടെ കുട്ടികളുടെ നാടകമത്സരത്തിൽ മികച്ച സംവിധായകനുള്ള പുരസ്കാരം ലഭിച്ചു.


</doc>
<doc id="257841" url="https://ml.wikipedia.org/wiki?curid=257841" title="ഉദ്യോഗസ്ഥ">
ഉദ്യോഗസ്ഥ

ഗിതാഞ്ജലിയുടെ ബാനറിൽ പി.എസ്. ദാസ്സും, പി.കെ. ദേവദാസും ചേർന്നു നിർമിച്ച മലയാളചലച്ചിത്രമാണ് ഉദ്യോഗസ്ഥ. കെ.ജി. സേതുനാഥിന്റെ "ഉദ്യോഗസ്ഥ" എന്ന തുടർക്കഥയെ ആസ്പദമക്കിയാണ് ഈ ചിത്രം നിർമിച്ചിട്ടുള്ളത്. വിമലാറിലീസിങ്ങ് കമ്പനി പുറത്തിറക്കിയ ഈ ചിത്രം 1967 ഏപ്രിൽ 14-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="257846" url="https://ml.wikipedia.org/wiki?curid=257846" title="പല്ലാഡിയൻ ശൈലി">
പല്ലാഡിയൻ ശൈലി

പതിനാറാം നൂറ്റാണ്ടിൽ ജീവിച്ചിരുന്ന ഇറ്റാലിയൻ വാസ്തുശിൽപിയായ ആന്ദ്രിയ പല്ലാഡിയോ ആവിഷ്കരിച്ച കെട്ടിടനിർമ്മാണശൈലിയാണ് പല്ലാഡിയൻ ശൈലി അഥവാ പല്ലാഡിയനിസം () എന്നറിയപ്പെടുന്നത്. പുരാതനകാലത്തെ ഗ്രീക്ക്-റോമൻ ശൈലികളിൽ നിന്ന് സ്വാധീനിക്കപ്പെട്ട ശൈലിയാണിത്.
ബി.സി. ഒന്നാം നൂറ്റാണ്ടിൽ ജീവിച്ചിരുന്ന റോമൻ വാസ്തുശിൽപിയായിരുന്ന വിട്രൂവിയസിൻ്റെ ശൈലിയെ അടിസ്ഥാനമാക്കിയതാണ് പല്ലാഡിയൻ ശൈലി.

പല്ലാഡിയൻ കെട്ടിടങ്ങൾക്ക് സാധാരണയായി ഒരു പെഡിമെന്റും (വാതിലിനു മുകളിലുള്ള വലിയ ത്രികോണം) നിരവധി തൂണുകളും ഉണ്ടായിരിക്കും. പതിനെട്ടാം നൂറ്റാണ്ടിൽ ബ്രിട്ടനിൽ വളരെ പ്രശസ്തമായ ഈ വാസ്തുശൈലി അവിടെ നിയോക്ലാസിസിസത്തിന്റെ വികാസത്തിലേക്ക് വഴിതെളിച്ചു. ഇനിഗോ ജോൺസാണ് ഈ ശൈലി ബ്രിട്ടനിൽ അവതരിപ്പിച്ചത്.


</doc>
<doc id="257850" url="https://ml.wikipedia.org/wiki?curid=257850" title="ആലപ്പി ഋഷികേശ്">
ആലപ്പി ഋഷികേശ്

മലയാള നാടകരംഗത്തെ ഒരു സംഗീത സംവിധായകനാണ് ആലപ്പി ഋഷികേശ്. സംഗീതസംവിധാനത്തിനുള്ള സംസ്ഥാന സർക്കാരിന്റെ പുരസ്കാരം ഏഴ് പ്രാവശ്യം ഇദ്ദേഹത്തിനു ലഭിച്ചു. 

മുഹമ്മ സ്വദേശിയാണ് ഋഷികേശ്. ഒരുവർഷം 25-ലധികം നാടകങ്ങൾക്ക് ഇദ്ദേഹം സംഗീതം നൽകിയിട്ടുണ്ട്. 1300 ലധികം നാടകങ്ങളിലായി ഏകദേശം 2600 ഓളം ഗാനങ്ങൾക്ക് ഇദ്ദേഹം സംഗീതം നൽകി. കൂടാതെ നൂറോളം സീരിയലുകൾക്കും കാസറ്റുകൾക്കും ഇദ്ദേഹം സംഗീതം നൽകിയിട്ടുണ്ട്. 2013-ലെ നെഹ്രുട്രോഫി ജലമേളയിൽ മുദ്രഗാനത്തിന് ഋഷികേശാണ് സംഗീതം നൽകിയത്. 


സംഗീതസംവിധാനത്തിനുള്ള സംസ്ഥാന സർക്കാരിന്റെ പുരസ്കാരം ഏഴ് പ്രാവശ്യം ലഭിച്ചു.
തിരുവനന്തപുരം അക്ഷരകലയുടെ വികടകവി തെന്നാലി രാമൻ, തൃശൂർ വസുന്ധരയുടെ ഹരിശ്ചന്ദ്രൻ, കൊല്ലം അയനം നാടകവേദിയുടെ സ്വർഗം ഭൂമിയിലാണ്, തിരുവനന്തപുരം സാഹിതിയുടെ ഒരു മനശാസ്ത്രജ്ഞന്റെ ഭാരതപര്യടനം എന്നീ നാടകങ്ങളിലെ സംഭാവനയ്ക്കാണ് മികച്ച സംഗീതസംവിധാനത്തിനുള്ള സംസ്ഥാന സർക്കാരിന്റെ 2012-ലെ പുരസ്കാരം ലഭിച്ചത്.

1991-ൽ നാനാ അവാർഡാണ് ഇദ്ദേഹത്തിന് ആദ്യമായി ലഭിച്ച പുരസ്കാരം. 2000-ത്തിലാണ് സംസ്ഥാന സർക്കാരിന്റെ അവാർഡ് ആദ്യമായി ലഭിച്ചത്. മൊത്തം 200-ലധികം പുരസ്കാരങ്ങൾ ഇദ്ദേഹത്തിനു ലഭിച്ചിട്ടുണ്ട്.


</doc>
<doc id="257855" url="https://ml.wikipedia.org/wiki?curid=257855" title="വാണിയമ്പാറ">
വാണിയമ്പാറ

തൃശൂരിന്റെയും പാലക്കാടിന്റെയും അതിർത്തിഗ്രാമമാണ് വാണിയമ്പാറ. പാണഞ്ചേരി ഗ്രാമപഞ്ചായത്തിലാണ് ഈ ഗ്രാമം സ്ഥിതിചെയ്യുന്നത്. ദേശീയപാത 47 വാണിയമ്പാറയിലൂടെയാണ് കടന്നുപോകുന്നത്.


</doc>
<doc id="257858" url="https://ml.wikipedia.org/wiki?curid=257858" title="തുമ്പമൺ തോമസ്">
തുമ്പമൺ തോമസ്

ഒരു മലയാള സാഹിത്യകാരനായിരുന്നു തുമ്പമൺ തോമസ് (23 ജനുവരി 1945 - 17 ജൂലൈ 2014). കേരള സംസ്ഥാന സർവ്വവിജ്ഞാനകോശം ഡയറക്ടർ, കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ട് ഡയറക്ടർ-ഇൻചാർജ് എന്നീ നിലകളിൽ പ്രവർത്തിച്ചിട്ടുണ്ട്.

1945 ജനുവരി 23-ന് പത്തനംതിട്ട ജില്ലയിലെ ചെന്നീർക്കരയിൽ ജോസഫ് മാത്യുവിന്റെയും മറിയാമ്മ ജോസഫിന്റെയും മകനായി ജനിച്ചു. പത്തനംതിട്ട കാതലിക്കേറ്റ് കോളജ്, പന്തളം എൻ.എസ്.എസ്. കോളജ്, തിരുവനന്തപുരം യൂണിവേഴ്സിറ്റി കോളജ് എന്നിവിടങ്ങളിലായി വിദ്യാഭ്യാസം നടത്തി. കുറച്ചുകാലം കേരളധ്വനി, മലയാള മനോരമ പത്രങ്ങളിലും സാഹിത്യലോകം മാസികയിലും എഡിറ്ററായി പ്രവർത്തിച്ചിരുന്നു.

2012-ലെ പ്രൊഫഷണൽ നാടക മത്സരത്തിൽ "പാപവിചാരം സി.ജെ.യുടെ നാടകങ്ങളിൽ" എന്ന ഗ്രന്ഥത്തിനു മികച്ച നാടക ഗ്രന്ഥത്തിനുള്ള കേരള സംഗീതനാടക അക്കാദമി പുരസ്കാരം ലഭിച്ചു.

തോമസ് തിരുവല്ല മാർ തോമാ കോളജിൽ 33 വർഷത്തോളം അധ്യാപകനായിരുന്നു. സാംസ്കാരിക പ്രസിദ്ധീകരണ വകുപ്പിന്റെ ഉപദേശക സമിതി ചെയർമാൻ എന്ന പദവിയും ഇദ്ദേഹം നിർവഹിച്ചിരുന്നു. കേരള സാഹിത്യ അക്കാദമി, കേരള കലാമണ്ഡലം, നാഷണൽ ബുക്ക് ട്രസ്റ്റ് എന്നിവയിൽ അംഗമായിരുന്നു.

കോഴിക്കോട് സർവകലാശാലയിൽ നിന്നും "സി.ജെ. തോമസിന്റെ നാടകങ്ങളിലെ പാപസങ്കല്പം" എന്ന പ്രബന്ധത്തിന് പിഎച്ച്.ഡി. ലഭിച്ചു.

ഹൃദയ ശ്വാസകോശ അസുഖങ്ങളെത്തുടർന്ന് തിരുവനന്തപുരത്ത് സ്വകാര്യ ആശുപത്രിയിൽ വച്ച് 2014 ജൂലൈ 18ന് മരണമടഞ്ഞു.




</doc>
<doc id="257863" url="https://ml.wikipedia.org/wiki?curid=257863" title="വേരിയബിൾ ജോമെട്രി ടർബോചാർജർ">
വേരിയബിൾ ജോമെട്രി ടർബോചാർജർ

ടർബോ ചാർജറിൽ ഉള്ള നൂതന സങ്കേതിക വിദ്യയാണ് വേരിയബിൾ ജോമെട്രി ടർബോചാർജർ (VGT). ഇവയെ വേരിയബിൾ നോസിൽ റ്റർബൈൻസ് (VNT) എന്നും വിളിക്കുന്നു.


</doc>
<doc id="257864" url="https://ml.wikipedia.org/wiki?curid=257864" title="അന്നമനട പരമേശ്വര മാരാർ">
അന്നമനട പരമേശ്വര മാരാർ

പഞ്ചവാദ്യരംഗത്ത് തിമിലവിദഗ്ദ്ധരിൽ പ്രഥമഗണനീയനായ കലാകാരനാണ് അന്നമനട പരമേശ്വര മാരാർ (1952-2019). കേരള സംഗീത നാടക അക്കാദമിയുടേതടക്കം നിരവധി പുരസ്കാരങ്ങൾ ലഭിച്ചിട്ടുണ്ട്.
തൃശൂർ അന്നമനട പടിഞ്ഞാറേ മാരേത്ത് കുടുംബത്തിൽ ജനിച്ചു. കേരള കലാമണ്ഡലത്തിലെ തിമിലപരിശീലനത്തിനുള്ള ആദ്യബാച്ചിൽ വിദ്യാർത്ഥിയായിരുന്നു. കലാമണ്ഡലത്തിൽ അരങ്ങേറ്റം കഴിഞ്ഞ് പല്ലാവൂർ സഹോദരൻമാർക്കു കീഴിൽ രണ്ടുവർഷത്തെ അധികപരിശീലനം നേടി.

ദീർഘകാലം പ്രമേഹബാധിതനായിരുന്ന പരമേശ്വരമാരാർക്ക് രണ്ട് വിരലുകൾ മുറിച്ചുമാറ്റേണ്ടിവന്നിരുന്നു. തുടർന്ന് അദ്ദേഹം വാദ്യരംഗത്തോട് വിടപറഞ്ഞു. 2019 ജൂൺ ആദ്യവാരത്തിൽ ന്യുമോണിയാബാധയെത്തുടർന്ന് കൊച്ചിയിലെ ഒരു സ്വകാര്യ ആശുപതിയിൽ പ്രവേശിപ്പിയ്ക്കപ്പെട്ട് അദ്ദേഹം അവിടെ വച്ച് ജൂൺ 12-ന് വൈകീട്ട് അഞ്ചുമണിയോടെ അദ്ദേഹം അന്തരിച്ചു. 



</doc>
<doc id="257870" url="https://ml.wikipedia.org/wiki?curid=257870" title="ഈശ്വരനുണ്ണി">
ഈശ്വരനുണ്ണി

പ്രസിദ്ധനായ മിഴാവ് വാദകനാണ് കലാമണ്ഡലം ഈശ്വരനുണ്ണി (ജനനം : 1959). ഇന്ത്യയിലും നിരവധി വിദേശ രാജ്യങ്ങളിലും അവതരണങ്ങൾ നടത്തിയിട്ടുണ്ട്. കേരള സംഗീത നാടക അക്കാദമി പുരസ്കാരമുൾപ്പെടെ അനേകം പുരസ്കാരങ്ങൾ ലഭിച്ചിട്ടുണ്ട്. മിഴാവിൽ കേളി, തായമ്പക, പഞ്ചാരിമേളം, പഞ്ചവാദ്യം എന്നി ആവിഷ്‌കാരങ്ങൾ ചിട്ടപ്പെടുത്തി ലോകത്തിന് മുന്നിൽ ആദ്യമായി അവതരിപ്പിച്ചത് ഈശ്വരനുണ്ണിയാണ്. 
1959ൽ ശ്രീകൃഷ്ണപുരം മണ്ണമ്പറ്റ പാർത്തല വാരിയത്ത് ചിന്നമ്മു വാരസ്യാരുടേയും പച്ചായിൽ വാരിയത്ത് കൃഷ്ണവാര്യരുടേയും മകനായി ജനിച്ച ഈശ്വരനുണ്ണി എട്ടാം ക്ലാസ് വരെയുള്ള കടമ്പഴിപ്പുറം ഹൈസ്‌കൂളിലെ പഠനത്തിനുശേഷം കലാമണ്ഡലത്തിൽ ചേർന്നു . നാലുവർഷത്തെ ഡിപ്ലോമ പഠനത്തിനുശേഷം പോസ്റ്റ്ഗ്രാജ്വേഷനും നേടി.
ചാക്യാർകൂത്ത്, പതക്കം, മിഴാവ്,ചെണ്ട, തിമില എന്നിവ അദ്ദേഹം അഭ്യസിച്ചിട്ടുണ്ട്. പത്മശ്രീ മാണി മാധവ ചാക്യാർ ഉൾപ്പെടെ പ്രഗല്ഭരായ ഗുരുക്കളുടെശിക്ഷണത്തിലാണ് കല പഠിച്ചത്. 1982-ൽ കലാമണ്ഡലത്തിൽ മിഴാവ് അധ്യാപകനായി. ഹോളണ്ട്, ഫ്രാൻസ്, ഇറ്റലി, ജർമനി, അമേരിക്ക എന്നിവിടങ്ങളിലെല്ലാം കലാമണ്ഡലം സംഘത്തോടൊപ്പം ചാക്യാർകൂത്ത് അവതരിപ്പിച്ചു. ന്യൂയോർക്കിലെ സ്റ്റോണി ബ്രൂക്ക് യൂണിവേഴ്‌സിറ്റിയിൽ വിസിറ്റിങ് പ്രൊഫസറായും സേവനമനുഷ്ഠിച്ചു. 2003-ൽ സിയോളിലും പൗസ്സാനിലും ചീഫ് ആർട്ടിസ്റ്റായി തായമ്പക അവതരിപ്പിച്ചു. 

'നോട്ടം' സിനിമയിൽ അച്യുതൻ നമ്പ്യാർ എന്ന കഥാപാത്രമായി വേഷമിട്ടിട്ടുണ്ട്. കൂടാതെ അടൂർ ഗോപാലക്ൃഷണന്റെ എലിപ്പത്തായം, അരവിന്ദന്റെ കാഞ്ചനസീത, ഷാജി.എൻ.കരുണിന്റെ സ്വപാനം എന്നീ സിനിമകളിലും അഭിനയിച്ചിട്ടുണ്ട്. 

കലാമണ്ഡലത്തിലെ സീനിയർ പ്രൊഫസറായ അദേഹം മിഴാവ് വകുപ്പ് മേധാവിയുമായി പ്രവർത്തിച്ച അദ്ദേഹം 2015 മാർച്ച് രണ്ടിന് അദേഹം കലാമണ്ഡത്തിൽ നിന്ന് വിരമിച്ചു.
മിഴാവിനെ കുറിച്ച് മിഴാവൊലി എന്ന ഗ്രന്ഥം രചിച്ചിട്ടുണ്ട്.


</doc>
<doc id="257879" url="https://ml.wikipedia.org/wiki?curid=257879" title="കെ.പി.എ.സി. ഖാൻ">
കെ.പി.എ.സി. ഖാൻ

പ്രമുഖനായ നാടക അഭിനേതാവാണ് കെ.പി.എ.സി. ഖാൻ . കേരളത്തിലെ വിവിധ നാടകവേദികളിൽ സജീവമായി പ്രവർത്തിച്ചു. കുറച്ച് സിനിമകളിലും അഭിനയിച്ചിട്ടുണ്ട്.
കൊച്ചിയിൽ ജനിച്ചു. സാന്താക്രൂസ്‌ ഹൈസ്കൂളിൽ ഒൻപതാം ക്ലാസിൽ പഠിക്കുമ്പോൾ 'പറുദീസാ നഷ്ടം' എന്ന നാടകത്തിലൂടെ അഭിനയ രംഗത്ത് എത്തി. നിരവധി അമച്വർ നാടകങ്ങളിൽ അഭിനയിച്ചു. എയർഫോഴ്സിൽ ജോലി ലഭിച്ചെങ്കിലും അധിക നാൾ തുടർന്നില്ല. ചങ്ങനാശേരി പ്രകാശ്‌ തിയേറ്റേഴ്സിന്റെ നാടകമായ 144 ൽ അഭിനയിച്ചുകൊണ്ട്‌ പ്രഫഷണൽ നാടകരംഗത്തെത്തി. പിന്നീട്‌ കെ.പി.എ.സിയുടെ നാടകങ്ങളിൽ 40 വർഷത്തോളം അഭിനയിച്ചു. കെ.പി.എ.സിയിൽ പുതിയ ആകാശം പുതിയ ഭൂമിയായിരുന്നു ആദ്യനാടകം. രാരിച്ചൻ എന്ന പൗരൻ എന്ന സിനിമയിലും പിന്നീട് മിന്നാമിനുങ്ങ്‌, കൂട്ടുകുടുംബം, തുലാഭാരം, സൃഷ്ടി, ഏണിപ്പടികൾ എന്നീ സിനിമകളിലും അഭിനയിച്ചു. 


</doc>
<doc id="257892" url="https://ml.wikipedia.org/wiki?curid=257892" title="ഇർഫാൻ ഹബീബ്">
ഇർഫാൻ ഹബീബ്

പ്രമുഖ ഇന്ത്യൻ മാർക്സിസ്റ്റ് ചരിത്രകാരനാണ് ഇർഫാൻ ഹബീബ്.(ജ:1931) പ്രാചീന, മദ്ധ്യകാല ഭാരതചരിത്രത്തെക്കുറിച്ചുള്ള ഗവേഷണപഠനങ്ങൾ അദ്ദേഹത്തിന്റെ പ്രധാന സംഭാവനകളിൽപ്പെടുന്നു. ഹൈന്ദവ, ഇസ്ലാം മൗലികവാദത്തോട് കടുത്ത എതിർപ്പുള്ള വ്യക്തി ആയിരിന്നു ഇദ്ദേഹം . മുഗൾ കാലഘട്ടത്തിലെ കാർഷിക വ്യവസ്ഥയെക്കുറിച്ചുള്ള (1556-1707) ഒരു സുപ്രധാന ഗ്രന്ഥത്തിന്റെ കർത്താവു കൂടിയാണ് അദ്ദേഹം.
അലിഗഢ് മുസ്ലിം സർവ്വകലാശാലയിൽ നിന്നും ചരിത്രത്തിൽ ബി.എ, എം.എ ബിരുദങ്ങൾ നേടിയ ഹബീബ് തുടർന്നു ഓക്സ്ഫഡിലെ "ന്യൂ കോളേജി"ലാണ് ഉപരിപഠനം നടത്തിയത്. ഡോക്റ്റർ സി.സി ഡേവിസിനു കീഴിൽ ഡി.ഫിൽ പൂർത്തിയാക്കുകയും തുടർന്ന് അദ്ധ്യാപനത്തിലേയ്ക്കും ഗവേഷണത്തിലേയ്ക്കും തിരിയുകയും ചെയ്തു.
1975-77 വരെയും 1984-94 വരെയും അലിഗഢ് മുസ്ലിം സർവ്വകലാശാലയിലെ അഡ്വാൻസ് സ്റ്റഡി വിഭാഗത്തിന്റെ എകോപകൻ/ചെയർമാൻ ആയിരിന്നു. 1986 മുതൽ 1990 വരെ ഇന്ത്യൻ കൌൺസിൽ ഫോർ ഹിസ്ടോറിക്കൽ റിസർച്ചിന്റെ ചെയർമാൻ ആയിരിന്നു. ഇന്ത്യൻ ഹിസ്ററി കോൺഗ്രസിൽ ജനറൽ സെക്രട്ടറി, സെക്ക്ഷനൽ പ്രസിഡണ്ട്‌, ജനറൽ പ്രസിഡണ്ട്‌ (1981) എന്നീ സ്ഥാനങ്ങളിൽ ഉണ്ടായിരുന്നു [citation needed].






</doc>
<doc id="257894" url="https://ml.wikipedia.org/wiki?curid=257894" title="ചമ്രവട്ടം അയ്യപ്പക്ഷേത്രം">
ചമ്രവട്ടം അയ്യപ്പക്ഷേത്രം

മലപ്പുറം ജില്ലയിലെ തിരൂർ താലൂക്കിലെ തൃപ്രങ്ങോട് പഞ്ചായത്തിലാണ് ചമ്രവട്ടം അയ്യപ്പക്ഷേത്രം സ്ഥിതിചെയ്യുന്നത്. ഭാരതപ്പുഴയാൽ ചുറ്റപ്പെട്ടുകിടക്കുന്ന ഈ ക്ഷേത്രത്തിന് 400 വർഷത്തിലേറെ പഴക്കമുണ്ട്. 

ചമ്രവട്ടം അയ്യപ്പക്ഷേത്രം സ്ഥിതി ചെയ്യുന്ന സ്ഥലം നൂറ്റാണ്ടുകൾക്കു മുമ്പ് വനപ്രദേശമായിരുന്നുവെന്നും ഈ സ്ഥലത്ത് “ശംബരൻ” എന്ന മഹർഷി തപസ്സനുഷ്ഠിച്ചിരുന്നുവെന്നും അതിനാൽ അതിനു ചുറ്റുമുള്ള പ്രദേശം പിന്നീട് "ശംബരവട്ടം" എന്നറിയപ്പെടുകയും കാലക്രമേണ അത് ചമ്രവട്ടമായി മാറുകയും ചെയ്തുവെന്നാണ് ഒരു ഐതിഹ്യം. 

ഈ സ്ഥലത്ത് ധർമ്മശാസ്താവ് പത്മാസനസ്ഥനായി ചമ്രം പടിഞ്ഞിരുന്നുവെന്നും, അങ്ങനെ ചമ്രവട്ടം എന്ന സ്ഥലനാമം ഉണ്ടായിയെന്നുമാണ് മറ്റൊരു ഐതിഹ്യം. 

പ്രകൃതിയുടെ നിയന്ത്രണത്തിൽ സ്വഭാവികമായി ആറാട്ട് നടക്കുന്ന ചുരുക്കം ക്ഷേത്രങ്ങളിൽ ഒന്നാണ് ചമ്രവട്ടം. മഴക്കാലത്ത്‌ ഭാരതപ്പുഴ നിറഞ്ഞൊഴുകി വിഗ്രഹം വെള്ളത്തിൽ മുങ്ങുമ്പോളാണ് ഇവിടെ ആറാട്ട്‌ നടക്കുക എന്നത് ഈ ക്ഷേത്രത്തിന്റെ പ്രത്യേകതയാണ്. 

ആലുവ മണപ്പുറം ശിവക്ഷേത്രം, താന്നിക്കുടം ഭഗവതി ക്ഷേത്രം, ഊരമന ശാസ്താക്ഷേത്രം, തൃപ്പുലിക്കൽ ശിവക്ഷേത്രം എന്നിവയാണ് ഇതുപോലെ സ്വഭാവികമായി ആറാട്ട് നടക്കുന്ന കേരളത്തിലെ മറ്റ് ക്ഷേത്രങ്ങൾ. 

2013 മാർച്ച് 2ന് ഉണ്ടായ അഗ്നിബാധയിൽ ഈ ക്ഷേത്രത്തിന്റെ തിടപ്പള്ളി, ചുറ്റമ്പലം, പൂമുഖം, ശ്രീകോവിൽ എന്നിവ പൂർണമായി കത്തിനശിച്ചു. 


</doc>
<doc id="257902" url="https://ml.wikipedia.org/wiki?curid=257902" title="സിഗറാറ്റ്">
സിഗറാറ്റ്

പുരാതനമെസപൊട്ടാമിയയിൽ കണ്ടുവന്നിരന്ന വശങ്ങളിൽ പടികളോടുകൂടിയ നിർമ്മിതിയാണ് സിഗറാറ്റ്. ചിലപ്പോൾ ഇത്തരം ഗോപുരങ്ങൾക്കു മുകളിൽ ഒരു അമ്പലവും ഉണ്ടായിരിക്കാം.


</doc>
<doc id="257904" url="https://ml.wikipedia.org/wiki?curid=257904" title="മസർ അലി ഖാൻ">
മസർ അലി ഖാൻ

പത്തൊമ്പതാം നൂറ്റാണ്ടിൽ ഡെൽഹിയിൽ ജീവിച്ചിരുന്ന ഒരു ചിത്രകാരനാണ് മസർ അലി ഖാൻ. 1840 മുതൽ 1855 വരെയുള്ള കാലയളവിലാണ് ഇദ്ദേഹം ചിത്രരചനയിൽ സജീവമായിരുന്നത്. ഇക്കാലത്ത് ഇദ്ദേഹം വരച്ച ഡെൽഹി നഗരത്തിലെ കെട്ടിടങ്ങളുടെ മറ്റു ദൃശ്യങ്ങളുടെയും ചിത്രങ്ങളുടെ പേരിലാണ് പ്രശസ്തി.

ഡെൽഹിയിലെ റെസിഡന്റായിരുന്ന തോമസ് മെറ്റ്കാഫിനുവേണ്ടി 1842-നും 1844-നുമിടയിൽ മസർ അലി ഖാൻ ഡെൽഹിയിലെ ചരിത്രസ്മാരകങ്ങളുടെയും കൊട്ടാരങ്ങളുടെയും മറ്റുമെല്ലാം നിരവധി ചിത്രങ്ങൾ വരക്കുകയും, മെറ്റ്കാഫ് അതെല്ലാം ചേർത്ത് ദെഹ്ലി ബൂക്ക് എന്ന പേരിൽ ഒരു ആൽബമാക്കുകയും ചെയ്തു. 20 അടി നീളമുള്ള ദില്ലി നഗരത്തിന്റെ ഒരു പാനരോമിക് ചിത്രച്ചുരുളും മെറ്റ്കാഫിനുവേണ്ടി മസർ അലി ഖാൻ വരച്ചു. 1857-ലെ ലഹളക്കാലത്ത് തകർക്കപ്പെട്ട ദില്ലി നഗരത്തിന്റെ അതിനു മുമ്പുള്ള സമ്പൂർണ്ണദൃശ്യങ്ങൾ നൽകുന്ന ഇന്നവശേഷിക്കുന്ന ഏറ്റവും മികച്ച ചരിത്രരേഖകളാണ് ഈ ചിത്രങ്ങൾ. ഇവ ഇന്ന് ബ്രിട്ടീഷ് ലൈബ്രറിയുടെ ഓറിയെന്റൽ ആൻഡ് ഇന്ത്യ ഓഫീസ് കളക്ഷൻസിൽ സൂക്ഷിച്ചിട്ടുണ്ട്.

മുഗൾ ചക്രവർത്തിയായ ബഹദൂർഷാ സഫറിന്റെയും ഇഷ്ടചിത്രകാരൻമാരിലൊരാളായിരുന്നു മസർ അലി ഖാൻ. മുഗൾ രീതിയിൽ ചിത്രമെഴുത്ത് ശീലിച്ചിരുന്ന മസർ അലി ഖാൻ മെറ്റ്കാഫിനു വരച്ചത് ഇംഗ്ലീഷ് വെള്ളച്ചായവും ഇംഗ്ലീഷ് കടലാസുമുപയോഗിച്ചാണ്. ഇത് ഒരു ഇംഗ്ലീഷ് ഇന്ത്യൻ കലാരീതികളുടെ സമ്മിശ്രണത്തിലൂടെയുള്ള ഒരു പുതിയ ചിത്രരചനാശൈലി ഉടലെടുക്കുന്നതിന് കാരണമായി. ഈ ചിത്രരചനാശൈലിയെ കമ്പനി ശൈലി എന്നാണ് ഇന്ന് പറയുന്നത്.


</doc>
<doc id="257916" url="https://ml.wikipedia.org/wiki?curid=257916" title="തോട്">
തോട്

പുഴകളിൽ വന്നു ചേരുന്ന ചെറിയ ജലാശയങ്ങളാണ് തോടുകൾ എന്നറിയപ്പെടുന്നത്. ഓവുചാൽ, നീരുറവകൾ, മഴവെള്ളം, പാട-ശേഖരത്തിലെ വെള്ളം മുതലായവിൽ നിന്നെല്ലാം തോടുകൾ ഉത്ഭവിക്കാറുണ്ട്.

</doc>
<doc id="257918" url="https://ml.wikipedia.org/wiki?curid=257918" title="അപ്പിഹിപ്പി വിനോദ്">
അപ്പിഹിപ്പി വിനോദ്

ഒരു മലയാള നാടക ഹാസ്യനടനാണ് അപ്പിഹിപ്പി വിനോദ് എന്ന വിനോദ് കുമാർ. മികച്ച ഹാസ്യനടനുള്ള സംസ്ഥാന പുരസ്കാരം രണ്ട് പ്രാവശ്യം ഇദ്ദേഹത്തിനു ലഭിച്ചു. 

ചങ്ങനാശേരി ഗീഥയുടെ പൂർണ്ണ എന്ന നാടകത്തിലൂടെയാണ്‌ വിനോദ്‌ ആദ്യമായി പ്രഫഷണൽ നാടക വേദിയിൽ എത്തിയത്‌. വയലാർ നാടകവേദി, തിരുവനന്തപുരം അതുല്യ, ആറ്റിങ്ങൽ ദേശാഭിമാനി, തിരുവനന്തപുരം ശ്രീരംഗകല, തിരുവനന്തപുരം അക്ഷരകല, ഓച്ചിറ സരിഗ, കായംകുളം സപരി, തിരുവനന്തപുരം സാഹിതി എന്നീ സമിതികളിൽ പ്രവർത്തിച്ചു. സ്വർഗ്ഗം ഭൂമിയിലാണ്‌ എന്ന നാടകം 200-ലധികം വേദികളിൽ അവതരിപ്പിച്ചു. തിരുവനന്തപുരം സാഹിതിയുടെ "ഇവിടെ അശോകനും ജീവിച്ചിരുന്നു" എന്ന നാടകത്തിലെ കോമളൻമാഷ്‌ എന്ന കഥാപാത്രത്തെ വിനോദ് അവതരിപ്പിച്ചു. 2011-ൽ ഇതിലൂടെ മികച്ച ഹാസ്യനടനുള്ള കേരള സംഗീതനാടക അക്കാദമിയുടെ ആദ്യ പുരസ്കാരം ലഭിച്ചു. 2012-ലും ഇദ്ദേഹത്തിനു പുരസ്കാരം ലഭിച്ചു. അതിരുങ്കൽ സുഭാഷിനൊപ്പമാണ് ഈ പുരസ്കാരം ലഭിച്ചത്. 

ടോംസ്‌ തന്റെ കാർട്ടൂണുകളെ അടിസ്ഥാനമാക്കി സൂര്യാ ടി.വി യിൽ 70 എപ്പിസോഡുകളിലായി അവതരിപ്പിച്ച അപ്പി ഹിപ്പി ഷോയിൽ അപ്പി ഹിപ്പിയായി വേഷമിട്ടതു മുതലാണ് ഇദ്ദേഹം അപ്പിഹിപ്പി വിനോദ് എന്നറിയപ്പെടാൻ തുടങ്ങിയത്. ലോഹിതദാസിന്റെ കന്മദം എന്ന ചിത്രത്തിൽ ചെറിയ വേഷം അവതരിപ്പിച്ചിരുന്നു. 




</doc>
<doc id="257922" url="https://ml.wikipedia.org/wiki?curid=257922" title="മഞ്ഞവരയൻ സിസിലിയൻ">
മഞ്ഞവരയൻ സിസിലിയൻ

മഞ്ഞവരയൻ സിസിലിയൻ - yellow-striped caecilian or Beddome's caecilian, എന്നീ പേരുകളിൽ അറിയപ്പെടുന്ന സിസിലിയൻ വർഗ്ഗത്തിൽ പെടുന്ന ജീവിയാണ്. ഇവ പശ്ചിമ ഘട്ടത്തിലെ ഒരു തദ്ദേശീയ ജീവി വർഗ്ഗമാണ്. ശരീരം വയലറ്റ് ബ്രൌൺ നിറത്തിലാണ്. തലമുതൽ വാലറ്റം വരെ ഒരു ചെറിയ മഞ്ഞനാട പോലെയുള്ള വര കാണാവുന്നതാണ്. കഴുത്തിനു സമീപത്ത് എത്തുമ്പോൾ ഈ മഞ്ഞ വര കൂടുതൽ വീതിയുള്ളതായി കാണാം. കീഴ്ത്താടിയും മേൽചുണ്ടും മഞ്ഞ നിറത്തിലാണ്. കണ്ണുകൾ വ്യക്തമായി കാണാം. സ്പർശനി ചുണ്ടുകൾക്ക് സമീപത്താണ്.


</doc>
<doc id="257928" url="https://ml.wikipedia.org/wiki?curid=257928" title="ബോംബെ സിസിലിയൻ">
ബോംബെ സിസിലിയൻ

ഒരിനം സിസിലിയൻ ആണ് ബോംബെ സിസിലിയൻ . ഇത് സാധാരണ കാണപ്പെടുന്നവയിൽ നിന്നും വലിപ്പംകൂടിയ ഇനമാണ്. ഏകദേശം ഒന്നര അടിയോളം നീളമുള്ള ഇതിന്റെ സ്പർശിനികൾ ചുണ്ടിനു സമീപത്തായി കാണാം. ഉത്തര പശ്ചിമഘട്ട പ്രദേശങ്ങളിൽ പൊതുവേ കാണപ്പെടുന്നു.


</doc>
<doc id="257940" url="https://ml.wikipedia.org/wiki?curid=257940" title="സീതാരാമൻ ശങ്കരനാരായണ അയ്യർ">
സീതാരാമൻ ശങ്കരനാരായണ അയ്യർ

കേരളത്തിലെ ജലാശയങ്ങളുടേയും, നദികളുടേയും വനങ്ങളുടേയും സംരക്ഷണ പ്രവർത്തനങ്ങളിൽ സജീവമായി പ്രവർത്തിക്കുന്ന പരിസ്ഥിതിപ്രവർത്തകനും അദ്ധ്യാപകനുമാണ്‌ സീതാരാമൻ ശങ്കരനാരായണ അയ്യർ (ജനനം, മേയ് 4, 1946). ഓൾ കേരള റിവർ പ്രൊട്ടക്ഷൻ കൗൺസിലിന്റെ സ്ഥാപകനാണ്. പ്രൊഫസർ എസ്. സീതാരാമൻ എന്ന പേരിലും ഇദ്ദേഹം അറിയപ്പെടുന്നു.

1946-ൽ എറണാകുളം ജില്ലയിലെ കൂവപ്പടിയിൽ ജനിച്ചു. കാലടി ശ്രീശങ്കര കോളേജിൽ നിന്നും രസതന്ത്രത്തിൽ ബിരുദമെടുത്ത ശേഷം 1969-ൽ എറണാകുളം മഹാരാജാസ് കോളേജിൽ നിന്നും എം.എസ്.സി. ബിരുദം നേടിയ ശേഷം, 1970-ൽ കാലടി ശ്രീശങ്കര കോളേജിൽ കെമിസ്ട്രി ഡിപ്പാർട്ട്‌മെന്റിൽ ലക്ചററായി ജോലിയിൽ പ്രവേശിച്ചു.

പെരിയാർ നദീ സംരക്ഷണ പ്രവർത്തനങ്ങളിൽ സജീവ പങ്കാളിത്തം വഹിച്ചിട്ടുണ്ട്. ആലുവ ശിവരാത്രി മണപ്പുറത്തിനടുത്ത് പോഷകനദിയായ മംഗലപ്പുഴയുടെ തീരത്ത് മണ്ണൊലിപ്പ് തടയുന്നതിനായി കൈക്കൊണ്ട വനവൽക്കരണ പദ്ധതിക്ക് നേതൃത്വം വഹിച്ചു.

പെരിയാർ നദിയിൽ അനധികൃത മണൽ എടുപ്പ് തടഞ്ഞ്, നദീജലത്തിൽ ലോഹാംശം കലരുന്നുണ്ടോ എന്ന് പരിശോധിക്കാൻ പല നിർദ്ദേശങ്ങളും മുന്നോട്ടു വച്ചിട്ടുണ്ട്.


</doc>
<doc id="257947" url="https://ml.wikipedia.org/wiki?curid=257947" title="ഓഗസ്റ്റ് ക്ലബ്ബ്">
ഓഗസ്റ്റ് ക്ലബ്ബ്

കെ.ബി. വേണുവിന്റെ സംവിധാനത്തിൽ റിമ കല്ലിങ്കൽ, മുരളി ഗോപി എന്നിവർ പ്രധാന കഥാപാത്രങ്ങളെ അവതരിപ്പിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് ഓഗസ്റ്റ് ക്ലബ്ബ്. പത്മരാജന്റെ മകൻ അനന്തപത്മനാഭൻ ആദ്യമായി രചന നിർവഹിച്ച ചിത്രമാണിത്. അനന്തപത്മനാഭന്റെ "വേനലിന്റെ കളനീക്കങ്ങൾ" എന്ന ചെറുകഥയെ ആസ്പദമാക്കിയാണ് ചിത്രം ഒരുക്കിയിരിക്കുന്നത്. മകൻ ഷോബി തിലകൻ, തിലകന് ചിത്രത്തിൽ ശബ്ദം നൽകിയിരിക്കുന്നു. ആലപ്പുഴ, എറണാകുളം എന്നിവിടങ്ങളിലാണ് ചിത്രീകരണം നടത്തിയിരിക്കുന്നത്. "വേനലിന്റെ കളനീക്കങ്ങൾ" എന്നായിരുന്നു ആദ്യം ചിത്രത്തിനായി ഉദ്ദേശിച്ചിരുന്ന പേരെങ്കിലും പിന്നീട് ഓഗസ്റ്റ് ക്ലബ്ബ് എന്നാക്കിമാറ്റുകയായിരുന്നു.

റഫീക്ക്‌ അഹമ്മദ് രചിച്ച ചിത്രത്തിലെ ഗാനങ്ങൾക്ക് ബെന്നെറ്റ്‌-വീത്‌രാഗ് സംഗീതം നൽകിയിരിക്കുന്നു. മൂന്ന് ഗാനങ്ങളാണ് ചിത്രത്തിലുള്ളത്. ഷോബി തിലകൻ, ശ്രേയ ഘോഷാൽ, ശ്രീനിവാസ്, സുജാത, ബെന്നറ്റ് വീത്‌രാഗ്, വിജയ് പ്രകാശ് എന്നിവർ ഗാനങ്ങൾ ആലപിച്ചിരിക്കുന്നു.




</doc>
<doc id="257953" url="https://ml.wikipedia.org/wiki?curid=257953" title="ഷീദി">
ഷീദി

ചൈനയിലെ തെക്കൻ ആൻഹ്വൈ പ്രവിശ്യയിലുള്ള ഒരു ഗ്രാമമാണ് ഷീദി (ചൈനീസ്: 西递 ; ഇംഗ്ലീഷ്:Xidi ). 2000മാണ്ടിൽ തെക്കൻ ആൻഹ്വൈയിലെ പുരാതന ഗ്രാമങ്ങൾ എന്ന പേരിൽ യുനെസ്കോ ഹോങ്സുൻ ഗ്രാമത്തിനൊപ്പം ഈ ഗ്രാമത്തെയും ലോകപൈതൃകപട്ടികയിൽ ഉൾപ്പെടുത്തിയിരുന്നു.



</doc>
<doc id="257955" url="https://ml.wikipedia.org/wiki?curid=257955" title="ഹോങ്സുൻ">
ഹോങ്സുൻ

ചൈനയിലെ യി കൗണ്ടിയിലുള്ള ഒരു ഗ്രാമമാണ് ഹോങ്സുൻ(ചൈനീസ്: 宏村 ;ഇംഗ്ലീഷ്: Hongcun ). ഹ്വാങ് പർവ്വതനിരകളുടെ തെക്ക് പടിഞ്ഞാറൻ താഴ്‌വരപ്രദേശത്തായാണ് ഈ ഗ്രാമത്തിന്റെ സ്ഥാനം. മിങ്, ക്വിങ് രാജവംശത്തിന്റെ കാലം മുതൽക്കെയുള്ളതാണ് ഈ ഗ്രാമത്തിലെ നിർമിതികൾ. അർദ്ധചന്ദ്രാകൃതിയിലുള്ള ഒരു കൃത്രിമ ജലാശയമാണ് ഇവിടുത്തെ ഒരു പ്രധാനകേന്ദ്രം. ഇതിനു ചുറ്റുമായി വിവിധ കെട്ടിടങ്ങൾ സ്ഥിതിചെയ്യുന്നു.

ഹാൻ രാജവംശത്തിൽപ്പെടുന്ന വാങ് വെന്നും(Wang Wen) അദ്ദേഹത്തിന്റെ ബന്ധുവായിരുന്ന വാങ് യാൻജിയും(Wang Yanji) ചേർന്നാണ് 1131-ൽ ഹോങ്സുൻ സ്ഥാപിച്ചത്.



</doc>
<doc id="257956" url="https://ml.wikipedia.org/wiki?curid=257956" title="അദ്ധ്യാപിക (ചലച്ചിത്രം)">
അദ്ധ്യാപിക (ചലച്ചിത്രം)

നീല പ്രൊഡക്ഷൻസിനുവേണ്ടി പി. സുബ്രഹ്മണ്യം മെരിലാൻഡ് സ്റ്റുഡിയോയിൽ നിർമിച്ച മലയാളചലച്ചിത്രമാണ് അദ്ധ്യാപിക. കുമാരസ്വാമി ആൻഡ് കമ്പനിയാണ് ഈ ചിത്രത്തിന്റെ വിതരണാവകാശികൾ. 1968 സെപ്റ്റംബർ 27-ന് അദ്ധ്യാപിക കേരളത്തിൽ പ്രദർശനം തുടങ്ങി.






</doc>
<doc id="257970" url="https://ml.wikipedia.org/wiki?curid=257970" title="മാർഗി മധു">
മാർഗി മധു

കൂത്ത്, കൂടിയാട്ടം കലാകാരനാണ് മാർഗ്ഗി മധു.

1966 മേയ്‌ 19-ന്‌ എറണാകുളം ജില്ലയിലെ മൂഴിക്കുളത്ത് ഗുരു മൂഴിക്കുളം കൊച്ചുകുട്ടൻ ചാക്യാരുടേയും പൊതിയിൽ സുലോചന ഇല്ലോടമ്മയുടേയും മകനായി ജനിച്ചു. മൂഴിക്കുളം സെന്റ്‌ മേരീസ്‌ സ്‌കൂൾ, എൻ.എസ്‌.എസ്‌. ഹൈസ്‌കൂൾ എന്നിവിടങ്ങളിൽ വിദ്യാഭ്യാസം നടത്തി. തിരുവനന്തപുരം ‘മാർഗി’യിലാണ് ഇദ്ദേഹം കലാപഠനം നടത്തിയത്. പത്മശ്രീ അമ്മന്നൂർ മാധവചാക്യാർ, ഗുരു മൂഴിക്കുളം കൊച്ചുകുട്ടൻ ചാക്യാർ, പി.കെ. നാരായണൻ നമ്പ്യാർ, എം. മാധവനുണ്ണി എന്നിവരുടെ ശിഷ്യനായിരുന്നു. കാലടി ശ്രീശങ്കരാചാര്യ സംസ്‌കൃത സർവകലാശാലയിൽ കൂടിയാട്ടം അധ്യാപകനായി പ്രവർത്തിക്കുന്നു.


</doc>
<doc id="257974" url="https://ml.wikipedia.org/wiki?curid=257974" title="പടിഞ്ഞാറൻ തടാകം, ചൈന">
പടിഞ്ഞാറൻ തടാകം, ചൈന

ചൈനയിലെ ഹാങ്ഝൗവിൽ സ്ഥിതിചെയ്യുന്ന ഒരു ശുദ്ധജല തടാകമാണ് പടിഞ്ഞാറൻ തടാകം അഥവാ വെസ്റ്റ് ലേക്ക് (ചൈനീസ്: 西湖 "Xī Hú; ഇംഗ്ലീഷ്: West Lake"' ) ഈ തടാകത്തോടനുബന്ധിച്ച് നിരവധി ക്ഷേത്രങ്ങളും, പഗോഡകളും ഉദ്യാനങ്ങളും മനുഷ്യനിർമ്മിത ദ്വീപുകളുമുണ്ട്. 

ചരിത്രപ്രാധാന്യവും പ്രകൃതിസൗന്ദര്യവും കൊണ്ട് കവികളേയും ചിത്രകാരന്മാരേയും ഈ തടാകം വളരെയധികം സ്വാധീനിച്ചിട്ടുണ്ട്. ചൈനയിലെ പ്രകൃതിചിത്രകാരനമാർക്ക് ഒരു പ്രചോദനമായിരുന്നു പടിഞ്ഞാറൻ തടാകം.2011ലാണ് ഈ തടാകത്തിനും സമീപപ്രദേശങ്ങൾക്കും യുനെസ്കോ ലോകപൈതൃകപട്ടികയിൽ ഇടം ലഭിച്ചത്.

പടിഞ്ഞാറൻ തടാകത്തിന്റെ മൂന്ന് അതിരുകളിലും മലകളാണ്. തടാകത്തിന്റെ വടക്ക് കിഴക്കൻ അതിരിൽ ഹാങ്ഝൗ നഗരവും സ്ഥിതിചെയ്യുന്നു. താങ് രാജവംശത്തിന്റെ കാലം മുതൽക്കെ ഈ പ്രദേശത്തിന്റെ സൗന്ദര്യം വളരെയേറെ കീർത്തികേട്ടതായിരുന്നു. പിൽക്കാലത്ത് തടാകത്തെ കൂടുതൽ മനോഹരമാക്കുന്നതിനായാണ് മനു നിർമിതികൾ പണികഴിപ്പിച്ചത്. രണ്ട് സേതുവും(causeways), മൂന്ന് ദ്വീപുകളുമാണ് ഈ തടാകത്തിലെ ഏറ്റവും പ്രധാനപ്പെട്ട മനുഷ്യനിർമിതികൾ.



</doc>
<doc id="257975" url="https://ml.wikipedia.org/wiki?curid=257975" title="വാഞ്ചിനാഥൻ">
വാഞ്ചിനാഥൻ

രക്തസാക്ഷിത്വം വരിച്ച ധീര ദേശാഭിമാനിയായിരുന്നു വാഞ്ചിനാഥൻ (1886 - 17 ജൂൺ 1911). പുനലൂരിലെ വനംവകുപ്പ് ജീവനക്കാരനായ വാഞ്ചിനാഥൻ തിരുനെൽവേലി കളക്ടറായിരുന്ന ആഷിനെ വെടിവച്ചുകൊന്നശേഷം ആത്മഹത്യ ചെയ്തു. സ്വാതന്ത്ര്യ സമര സേനാനികളിലെ തീവ്ര വാദികളിൽ പ്രമുഖനായ വാ.വേ.സു. അയ്യരുടെ അനുയായിയായിരുന്നു വാഞ്ചി. അദ്ദേഹത്തിന് ആയുധ പരിശീലനം നൽകിയതും ആഷിനെ വധിക്കാനുള്ള പദ്ധതി തയ്യാറാക്കിയതും വാ.വേ.സു. അയ്യരായിരുന്നു. 
ശെങ്കോട്ടയിൽ രഘുപതി അയ്യരുടെയും രുക്മിണി അമ്മാളുടെയും മകനായി ജനിച്ചു. ശങ്കരനെന്നായിരുന്നു യഥാർത്ഥ പേര്. നാട്ടിലെ പ്രാഥമിക വിദ്യാഭ്യാസത്തിനു ശേഷം തിരുവനന്തപുരത്തെ മൂലം തിരുന്നാൾ മഹാരാജ കോളേജിൽ നിന്ന് ​എം.എ ബിരുദം നേടി, സർക്കാരിൽ ഉയർന്ന ഉദ്യോഗം നേടി. കോളേജ് പഠന കാലത്തു തന്നെ പൊന്നമ്മാളെ വിവാഹം കഴിച്ചിരുന്നു.
17 ജൂൺ 1911 ന് തിരുനെൽവേലി ജില്ലാ കളക്ടറായിരുന്ന ആഷ് കുടുംബ സമേതം കൊടൈക്കനാലിലേക്കുള്ള യാത്രാ മദ്ധ്യേ മണിയാച്ചി സ്റ്റേഷനിലെത്തി. ഒന്നാം ക്ലാസ് കംപാർട്മെന്റിൽ സിലോൺ ബോട്ട് മെയിൽ കാത്തിരുന്ന ആഷിനെ ബൽജിയൻ നിർമ്മിത ബ്രൗണിംഗ് പിസ്റ്റൾ ഉപയോഗിച്ച് അടുത്തു നിന്ന് വാഞ്ചി വെടിയുതിർക്കുകയായിരുന്നു. നെഞ്ചിൽ വെടിയേറ്റ ആഷ് ഉടനെ മരിച്ചു. അടുത്തുള്ള ശൗചാലയത്തിലേക്ക് ഓടിക്കയറിയ വാഞ്ചിയെ വായ്ക്കുള്ളിൽ വെടി വച്ച് മരിച്ച നിലയിൽ കണ്ടെത്തി. ഭാരത് മാതാ അസോസിയേഷൻ സംഘടനാംഗമായിരുന്നു വാഞ്ചി.

മണിയാച്ചി റെയിൽവേ സ്റ്റേഷൻ വാഞ്ചിമണിയാച്ചി സ്റ്റേഷൻ എന്ന് നാമകരണം ചെയ്തിട്ടുണ്ട്.



</doc>
<doc id="257985" url="https://ml.wikipedia.org/wiki?curid=257985" title="ധാസ്സു ശിലാ ശിൽപങ്ങൾ">
ധാസ്സു ശിലാ ശിൽപങ്ങൾ

ചൈനയിലെ ധാസ്സു ജില്ലയിൽ സ്ഥിതിചെയ്യുന്നതും, ഏഴാം നൂറ്റാണ്ടിൽ പണികഴിപ്പിച്ചതാണെന്ന് കരുതപ്പെടുന്നതുമായ അനവധി ശില്പങ്ങളാണ് ധാസ്സു ശിലാ ശിൽപങ്ങൾ (Dazu Rock Carvings) എന്നപേരിൽ അറിയപ്പെടുന്നത്. ബൗദ്ധ, കൺഫ്യൂഷനിസ, താവോ മതങ്ങളുമായി ബന്ധപ്പെട്ട ശില്പങ്ങളാണ് ഇവിടെ കണ്ടുവരുന്നത്. 75 സംരക്ഷിത കേന്ദ്രങ്ങളിലായി ആകെ 50,000 ശിലപങ്ങൾ ഇവിടെ കാണാൻ സാധിക്കും!
1999 ലാണ് ധാസ്സുവിലെ ശിലാ ശിലപങ്ങളെ ലോക പൈതൃകപട്ടികയിൽ ഉൾപ്പെടുത്തിയത്."

ക്രി.വ 650-ൽ താങ് രാജവംശത്തിന്റെ കാലത്താണ് ധാസ്സുവിലെ ആദ്യത്തെ ശിലാ ശിൽപങ്ങൾ കൊത്തിയെടുക്കുന്നത്. എങ്കിലും ഈ ശിലപങ്ങളുടെ നിർമ്മാണം നടന്ന ഒരു പ്രധാന കാലഘട്ടം എന്ന് പറയുന്നത് ഒൻപതാം നൂറ്റാണ്ടിന്റെ അവസാന വർഷങ്ങളാണ്.


</doc>
<doc id="257987" url="https://ml.wikipedia.org/wiki?curid=257987" title="951 ഗാസ്പ്ര">
951 ഗാസ്പ്ര

ഛിന്നഗ്രഹ വലയത്തിന്റെ ഏറ്റവും ഉൾഭാഗത്തു സ്ഥിതിചെയ്യുന്ന ഒരു ഛിന്നഗ്രഹമാണ് 951 ഗാസ്പ്ര. 1916ൽ ജി.എൻ. ന്യൂജ്മിൻ എന്ന റഷ്യൻ ശാസ്ത്രജ്ഞനാണ് 951 ഗാസ്പ്ര കണ്ടെത്തിയത്. 1991 ഒക്ടോബർ 21൹ ഗലീലിയോ ബഹിരാകാശ പേടകം ഇതിന്റെ 57 ഫോട്ടോകൾ എടുത്ത് ഭൂമിയിലേക്കയച്ചു. ഒരു ബഹിരാകാശ പേടകത്തിൽ നിന്ന് ലഭിച്ച ഛിന്നഗ്രഹത്തിന്റെ ആദ്യഫോട്ടോ ആയിരുന്നു ഇത്. 1600കി.മീറ്റർ അകലെ കൂടെ സെക്കന്റിൽ 8കി.മീറ്റർ വേഗതയിൽ സഞ്ചരിച്ചുകൊണ്ടാണ് ഗലീലിയോ ഈ ചിത്രങ്ങൾ പകർത്തിയത്.


</doc>
<doc id="257988" url="https://ml.wikipedia.org/wiki?curid=257988" title="സിചുവാൻ ഭീമൻ പാണ്ട സങ്കേതങ്ങൾ">
സിചുവാൻ ഭീമൻ പാണ്ട സങ്കേതങ്ങൾ

ചൈനയിലെ സിചുവാൻ പ്രവിശ്യയിൽ സ്ഥിതിചെയ്യുന്ന ലോക പ്രശസ്തമായ ഒരു വന്യജീവിസങ്കേതമാണ് സിചുവാനിലെ സിചുവാൻ ഭീമൻ പാണ്ട സങ്കേതം.വംശനാശഭീഷണി നേരിടുന്ന ഒരു സുപ്രധാന മൃഗമാണ് ഭീമൻ പാണ്ട. ലോകത്തിലെ ഭീമൻ പാണ്ടകളിൽ 30%-ത്തിലധികവും ഇവിടയാണ് അധിവസിക്കുന്നത്. ഇവയുടെ ഒഅരു പ്രധാന വംശവർദ്ധന കേന്ദ്രവും കൂടിയാണ് ഈ വനമേഖലകൾ. ക്വിയോങ്ലായ്(Quionglai) ജിയാജിൻ(Jiajin) എന്നീ മലനിരകളിലായ് വ്യാപിച്ചുകിടക്കുന്ന 7 സംരക്ഷിത വനങ്ങളും 9 സീനിക് പാർകുകളും കൂടിച്ചേരുന്നതാണ് സിചുവാൻ ഭീമൻ പാണ്ട സങ്കേതങ്ങൾ. 9245 ചതുരശ്ര കിലോമീറ്ററാണ് ഇതിന്റെ ആകെ വിസ്തൃതി. ഭീമൻപാണ്ടയെ കൂടാതെ ചെമ്പൻ പാണ്ട, ഹിമപ്പുലി, മേഘപ്പുലി തുടങ്ങിയ ജീവികൾക്കും അഭയസ്ഥാനമാണിവിടം. വൈവിധ്യമാർന്ന വളരെയധികം സസ്യങ്ങളും ഈ വനങ്ങളിലുണ്ട്.



</doc>
<doc id="257991" url="https://ml.wikipedia.org/wiki?curid=257991" title="റയാൻ മക്ലാരൻ">
റയാൻ മക്ലാരൻ

റയാൻ മക്ലാരൻ (ജനനം: 9 ഫെബ്രുവരി 1983, കേപ് പ്രോവിൻസ്, ദക്ഷിണാഫ്രിക്ക) ഒരു ദക്ഷിണാഫ്രിക്കൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഇടംകൈയ്യൻ ബാറ്റ്സ്മാനും, വലംകൈയ്യൻ മീഡിയം ഫാസ്റ്റ് ബൗളറുമാണ് അദ്ദേഹം. 2009 നവംബറിൽ സിംബാബ്‌വെക്കെതിരെയാണ് അദ്ദേഹം തന്റെ അന്താരാഷ്ട്ര ഏകദിന ക്രിക്കറ്റ് അരങ്ങേറ്റം കുറിക്കുന്നത്. 2010 ജനുവരിയിൽ ഇംഗ്ലണ്ടിനെതിരെ ടെസ്റ്റ് ക്രിക്കറ്റിലും അദ്ദേഹം കളിച്ചു. ഐ.പി.എൽ.ൽ കൊൽക്കത്ത നൈറ്റ് റൈഡേഴ്സ് ടീമിനുവേണ്ടിയാണ് അദ്ദേഹം കളിക്കുന്നത്.


</doc>
<doc id="257992" url="https://ml.wikipedia.org/wiki?curid=257992" title="നിസിം എസക്കിയേൽ">
നിസിം എസക്കിയേൽ

കവിയും,നാടകകൃത്തും,കലാവിമർശകനുമായിരുന്നു നിസിം എസക്കിയേൽ.(ജ:14 ഡിസം:1924 – 9 ജനു: 2004).ഇംഗ്ലീഷിലെഴുതുന്ന ഇന്ത്യൻ എഴുത്തുകാരിൽ പ്രമുഖനുമായിരുന്നു എസക്കിയേൽ.
Latter-Day Psalms" എന്ന കവിതാസമാഹാരത്തിനു 1983 ൽ സാഹിത്യ അക്കാദമി പുരസ്ക്കാരം നൽകപ്പെട്ടു.


</doc>
<doc id="257997" url="https://ml.wikipedia.org/wiki?curid=257997" title="ഐ.സി.സി. ലോക ടെസ്റ്റ് ചാമ്പ്യൻഷിപ്പ്">
ഐ.സി.സി. ലോക ടെസ്റ്റ് ചാമ്പ്യൻഷിപ്പ്

അന്താരാഷ്ട്ര ക്രിക്കറ്റ് സമിതിയുടെ ആഭിമുഖ്യത്തിൽ നടത്താൻ ഉദ്ദേശിക്കുന്ന ഒരു ടെസ്റ്റ് ക്രിക്കറ്റ് ടൂർണമെന്റാണ് ഐ.സി.സി. ലോക ടെസ്റ്റ് ചാമ്പ്യൻഷിപ്പ്. ഇതിന്റെ ആദ്യ പതിപ്പ് 2017ൽ ഇംഗ്ലണ്ട്, വെയിൽസ് എന്നീ രാജ്യങ്ങളിൽ വെച്ച് നടത്താനാണ് ഉദ്ദേശിക്കുന്നത്. ഇതിന്റെ രണ്ടാം പതിപ്പ് 2021ൽ നടത്താനും ഐ.സി.സി. തീരുമാനിച്ചിട്ടുണ്ട്. നേരത്തെ 2013ൽ ഈ ടൂർണമെന്റ് സംഘടിപ്പിക്കാൻ ഉദ്ദേശിച്ചിരുന്നെങ്കിലും സാമ്പത്തിക പ്രശ്നങ്ങൾ മൂലം ആ പദ്ധതി മാറ്റി വെക്കുകയായിരുന്നു. ഐ.സി.സി.യുടെ ഏകദിന ക്രിക്കറ്റ് പരമ്പരയായ ചാമ്പ്യൻസ് ട്രോഫി ക്രിക്കറ്റിന് പകരമായായിരിക്കും ഈ ടൂർണമെന്റ് നടത്തുന്നത്. 2016 ഡിസംബർ 31-ന് ആദ്യ നാല് റാങ്കുകളിലുള്ള ടെസ്റ്റ് ടീമുകളായിരിക്കും 2017ലെ ആദ്യ പരമ്പരയിൽ സെമി ഫൈനൽ യോഗ്യത നേടുന്നത്.



</doc>
<doc id="258007" url="https://ml.wikipedia.org/wiki?curid=258007" title="പാരിസ്ഥിതിക പാദമുദ്ര">
പാരിസ്ഥിതിക പാദമുദ്ര

ഉപഭോഗത്തെയും അതിന്റെ പാരിസ്ഥിതിക ആഘാതത്തെയും അളക്കുന്ന ഒരു അളവുകോലാണ് പാരിസ്ഥിതിക പാദമുദ്ര (Ecological footprint). മനുഷ്യന്റെ ആവശ്യങ്ങൾ നിവർത്തിക്കാനാവശ്യമായ പ്രകൃതി വിഭവങ്ങളുടെ അളവും , പുനരുപയോഗത്താലും അല്ലാതെയും ലഭ്യമായ പ്രകൃതിവിഭവങ്ങളുടെ അളവും തമ്മിലുള്ള വ്യത്യാസമാണ് ഇതിൽ അളക്കുന്നത്. വ്യക്തികൾ തൊട്ട് നഗരങ്ങളും രാജ്യങ്ങളും വരെ ഭൂമിക്കു ചില ആഘാതങ്ങൾ ഏൽപ്പിക്കുന്നുണ്ട്. അതിന്റെ പാരിസ്ഥിതിക പ്രത്യാഘാതം എന്നു പറയുന്നത്, സ്വയം നിലനിർത്താൻ നാം കൈവശപ്പെടുത്തുന്ന പ്രകൃതിയുടെ വിലയാണ്. ലഭ്യമായ സങ്കേതികവിദ്യകൾ ഉപയോഗിച്ച് വിഭവവിതരണം നിരന്തരമായി സാധ്യമാക്കാനും മാലിന്യങ്ങളെ വലിച്ചെടുക്കാനും ആവശ്യമായ ജീവപരമായി ഉത്പാദനക്ഷമതയാർന്ന പ്രദേശത്തിനു നൽകുന്ന അളക്കാവുന്ന മൂല്യത്തെയാണ് 'പാരിസ്ഥിതിക പാദമുദ്ര'യെന്നു പറയുന്നത്.


</doc>
<doc id="258009" url="https://ml.wikipedia.org/wiki?curid=258009" title="കുടമാളൂർ അപ്പുക്കുട്ടൻ">
കുടമാളൂർ അപ്പുക്കുട്ടൻ

കഥകളി നടനും നൃത്താധ്യാപകനും ക്ഷേത്രകലകളുടെ ഉപാസകനുമായിരുന്നു കുടമാളൂർ അപ്പുക്കുട്ടൻ(മരണം :1 ജൂലൈ 2013). ഏഴ് ക്ഷേത്രകലാരൂപങ്ങളെ കോർത്തിണക്കി 'സപ്തകലാസംഗമം' എന്ന പേരിൽ രംഗത്തവതരിപ്പിച്ചത് ശ്രദ്ധിക്കപ്പെട്ടു.
2012 ൽ കേരള സംഗീത നാടക അക്കാദമി ഗുരുപൂജാ പുരസ്കാരം നൽകി ആദരിച്ചിട്ടുണ്ട്. 
പ്രശസ്ത കഥകളി ഗായകനായ കോലപ്പള്ളിൽ കേശവപിള്ളയുടെ മകനാണ്. പതിനാറാം വയസ്സിൽ കളിയരങ്ങിലെത്തി. കഥകളി ആചാര്യൻ കുടമാളൂർ കരുണാകരൻ നായരുടെ ശിഷ്യഗണത്തിലെ പ്രധാനിയായിരുന്നു അപ്പുക്കുട്ടൻ. സ്ത്രീവേഷങ്ങളായിരുന്നു ഏറെയും അവതരിപ്പിച്ചത്. ‘വിജയനൃത്തരംഗ’മെന്ന സ്വന്തം കലാഗ്രൂപ്പ് വഴി നിരവധി നൃത്തനാടകങ്ങളും ബാലകളും രചിച്ച് ചിട്ടപ്പെടുത്തി അരങ്ങിലെത്തിച്ചു. ക്ഷേത്രകലകൾക്ക് വേണ്ടിമാത്രമായി ‘സപ്തകലാസംഗമ’മെന്ന കലാഗ്രൂപ്പും രൂപീകരിച്ചു പ്രവർത്തിച്ചു. ക്ഷേത്രകലകളായ സോപാന സംഗീതനൃത്തം, ചാക്യാർകൂത്ത്, ഓട്ടന്തുള്ളൽ, കുറത്തിയാട്ടം, മോഹിനിയാട്ടം, സർപ്പംപാട്ട്, കുചേലവൃത്തം കഥകളി എന്നിവക്കുവേണ്ടിയാണ് കലാസംഗമം രൂപവത്കരിച്ചത്. സപ്തനൃത്തങ്ങളുടെ മേഖലയിലെ പ്രവർത്തനത്തിനാണ് കേരള സംഗീത നാടക അക്കാദമി പുരസ്കാരം ലഭിച്ചത്. 


</doc>
<doc id="258014" url="https://ml.wikipedia.org/wiki?curid=258014" title="ഐ.എൻ.എസ്. വിക്രാന്ത് (ആർ.11)">
ഐ.എൻ.എസ്. വിക്രാന്ത് (ആർ.11)

ഐ.എൻ.എസ്. "വിക്രാന്ത് (ആർ.11)" () (പണ്ട് എച്ച്.എം.എസ്. "ഹെർക്യുലീസ്" (ആർ.49)) ഇന്ത്യൻ നേവിയുടെ മജസ്റ്റിക് ക്ലാസ് വിമാനവാഹിനിക്കപ്പലായിരുന്നു. 1971-ലെ ഇന്ത്യാ പാകിസ്താൻ യുദ്ധത്തിൽ കിഴക്കൻ പാകിസ്താനുമേൽ നാവിക ഉപരോധമേർപ്പെടുത്തുന്നതിൽ ഈ കപ്പൽ വലിയ പങ്കു വഹിച്ചിരുന്നു. 

1957-ലാണ് ഇന്ത്യ ബ്രിട്ടണിൽ നിന്ന് ഈ കപ്പൽ വാങ്ങിയത്. 1961-ൽ നിർമ്മാണം പൂർത്തിയായപ്പോൾ ഈ കപ്പൽ ഇന്ത്യയുടെ ആദ്യ വിമാനവാഹിനിക്കപ്പലായി കമ്മീഷൻ ചെയ്തു. 1997 ജനുവരിയിൽ കപ്പൽ ഡീകമ്മീഷൻ ചെയ്തശേഷം മുംബൈയിൽ കഫി പരേഡിൽ ഈ കപ്പൽ ഒരു നാവിക മ്യൂസിയമായി നിലനിർത്തിയിട്ടുണ്ട്.

റോയൽ നേവി "എച്ച്.എം.എസ്. ഹെർക്യുലീസ് (ആർ.49)" ആയാണ് ഈ കപ്പൽ ഓർഡർ ചെയ്തത്. കപ്പലിന്റെ കീലിട്ടത് 1943 നവംബർ 12-ന് വിക്കേഴ്സ്-ആംസ്ട്രോങ് കമ്പനിയാണ്. ടൈൻ നദിയിലായിരുന്നു ഇത്. 1945 സെപ്റ്റംബർ 22-ന് കപ്പൽ നീറ്റിലിറക്കിയെങ്കിലും രണ്ടാം ലോക മഹായുദ്ധം അവസാനിച്ചതിനാൽ 1946 മേയ് മാസം നിർമ്മാണം നിർത്തിവയ്ക്കപ്പെട്ടു.

1957 ജനുവരിയിൽ കപ്പൽ ഇന്ത്യയ്ക്ക് വിൽക്കുകയും ബെൽഫാസ്റ്റിലേയ്ക്ക് കെട്ടിവലിച്ചു കൊണ്ടുപോയി അവിടെവച്ച് ഹാർലാന്റ് ആൻഡ് വൂൾഫ് നിർമ്മാണം പൂർത്തിയാക്കുകയും ചെയ്തു. ആദ്യ രൂപരേഖയിൽ ധാരാളം മാറ്റങ്ങൾ ഇന്ത്യൻ നേവി ആവശ്യപ്പെട്ടിരുന്നു. ഡെക്കിന് ചരിവ് നൽകുക, ആവി കൊണ്ടു പ്രവർത്തിക്കുന്ന കാറ്റപുൾട്ടുകൾ, ഐലന്റിനുള്ള ഭേദഗതികൾ എന്നിവ ഇതിൽ പെടുന്നു.

ഇന്ത്യൻ നേവി ഈ കപ്പലിന്റെ സഹോദരിയായ എച്ച്.എം.എസ്. ലെവിയാത്താൻ (ആർ.97) വാങ്ങി ഐ.എൻ.എസ്. വിക്രം (ആർ.13) എന്നു പേരുനൽകാനുദ്ദേശിച്ചിരുന്നുവെങ്കിലും ബഡ്ജറ്റ് പ്രശ്നങ്ങൾ മൂലം ഇത് നടന്നില്ല.

ബ്രിട്ടനിലെ ഇന്ത്യൻ ഹൈക്കമ്മീഷണറായിരുന്ന വിജയലക്ഷ്മി പണ്ടിറ്റായിരുന്നു 1961 മാർച്ച് 4-ന് ബെൽഫാസ്റ്റിൽ ഈ കപ്പൽ കമ്മീഷൻ ചെയ്തത്. "വിക്രാന്ത്" എന്ന പേർ സംസ്കൃതഭാഷയിലെ "വിക്രാന്ത" ("ധൈര്യശാലി") എന്ന വാക്കിൽ നിന്ന് നിഷ്പന്നമായതാണ്. കപ്പലിന്റെ ആദ്യ കമാൻഡിംഗ് ഓഫീസർ കാപ്റ്റൻ പ്രീതം സിങ്ങായിരുന്നു. 

കപ്പലിന്റെ ആദ്യ വിമാനങ്ങൾ ബ്രിട്ടീഷ് ഹോക്കർ സീഹോക്ക് ഫൈറ്റർ ബോംബറുകളും ഫ്രെഞ്ച് അലൈസ് അന്തർവാഹിനിവേധ വിമാനങ്ങളുമായിരുന്നു. 1961 മേയ് 18-ന് ലെഫ്റ്റനന്റ് രാധാകൃഷ്ണ ഹരിറാം തഹ്ലിയാനി പറപ്പിച്ച ആദ്യ വിമാനം കപ്പലിൽ ഇറങ്ങി. കപ്പൽ ഔപചാരികമായി ബോംബേയിൽ 1961 നവംബർ 3-ന് ഇന്ത്യൻ സേനയോടൊപ്പം ചേർന്നു. ബല്ലാർഡ് പിയറിൽ പ്രധാനമന്ത്രി ജവഹർലാൽ നെഹ്രുവാണ് കപ്പലിനെ സ്വീകരിച്ചത്.

1965-ലെ ഇന്തോ പാകിസ്താൻ യുദ്ധത്തിൽ, "വിക്രാന്ത്" മുക്കിയതായി പാകിസ്താൻ അവകാശപ്പെട്ടിരുന്നു. പക്ഷേ ഈ സമയത്ത് കപ്പൽ ഡ്രൈ ഡോക്കിൽ മാറ്റങ്ങൾ വരുത്തിക്കൊണ്ടിരിക്കുകയായിരുന്നു.

1970 ജൂണിൽ, "വിക്രാന്ത്" നേവൽ ഡോക്ക് യാഡിൽ സ്റ്റീം കാറ്റപുൾട്ടിന്റെ അറ്റകുറ്റപ്പണികൾ നടത്തിക്കൊണ്ടിക്കുകയായിരുന്നു. ഉപരോധം കാരണം ബ്രിട്ടനിൽ നിന്ന് പകരം ആവി ഡ്രമ്മുകൾ ലഭിക്കുക സാദ്ധ്യമായിരുന്നില്ല. ഇതുമൂലം കപ്പലോടിക്കുന്നതിൽ നിന്ന് ഭാഗികമായി ആവി വഴിതിരിച്ചുവിട്ട് കാറ്റപുൾട്ട് പ്രവർത്തിപ്പിക്കാൻ അഡ്മിറൽ എസ്.എം. നന്ദ ഉത്തരവിട്ടു. 1971 മാർച്ചിൽ ഇതിന്റെ പ്രായോഗിക പരിശോധനകൾ നടന്നു. 1971-ലെ ഇന്തോ പാകിസ്താൻ യുദ്ധത്തിൽ കിഴക്കൻ പാകിസ്താനെതിരേ യുദ്ധത്തിലേർപ്പെടാൻ വിക്രാന്തിനു സാധിച്ചത് ഈ മാറ്റങ്ങൾ കാരണമാണ്.

, എന്നീ ഫ്രിഗേറ്റുകൾക്കൊപ്പം ആൻഡമാൻ നിക്കോബാർ ദ്വീപുകൾക്കടുത്തായിരുന്ന "വിക്രാന്ത്" യുദ്ധമാരംഭിച്ചപ്പോൾ ചിറ്റഗോങ്ങിനടുത്തേയ്ക്ക് പോയി.കപ്പലിലെ സീ ഹോക്ക് വിമാനങ്ങൾ ചിറ്റഗോങ്ങ്, കോക്സ് ബസാർ എന്നീ ഹാർബറുകൾ ആക്രമിച്ച് അടുത്തിരുന്ന മിക്ക കപ്പലുകളും മുക്കി. ആക്രമണങ്ങളിൽ ഒറ്റ സീ ഹോക്ക് വിമാനം പോലും നഷ്ടമായില്ല.

പാകിസ്താൻ നേവി പി.എൻ.എസ്. "ഘാസി" എന്ന മുങ്ങിക്കപ്പൽ "ഐ.എൻ.എസ്. വിക്രാന്ത്" മുക്കുക എന്ന ലക്ഷ്യത്തോടെ വിന്യസിച്ചിരുന്നുവെങ്കിലും "ഘാസി" വിശാഖപട്ടണം ഹാർബറിനടുത്തുവച്ച് ഒരുപക്ഷേ നടത്തിയ ഡെപ്ത് ചാർജ്ജ് ആക്രമണത്തിൽ മുങ്ങി.

വിക്രാന്തിൽ നാല് സ്ക്വാഡ്രണുകളായിരുന്നു ഉണ്ടായിരുന്നത്:

സ്ക്വാഡ്രൺ മുദ്ര

1979-നും 1982 ജനുവരി 3-നുമിടയിൽ "വിക്രാന്തിന്" വലിയ മാറ്റങ്ങൾ വരുത്തുകയുണ്ടായി. പുതിയ എഞ്ചിനുകളും നൽകപ്പെട്ടു. 1982 ഡിസംബറിനും 1983 ഫെബ്രുവരിക്കുമിടയിൽ സീ ഹാരിയറുകൾ പറത്താനായി വീണ്ടും ഭേദഗതികൾ വരുത്തി. 1989-ൽ എലൈസിന്റെ സേവനം അവസാനിപ്പിച്ചശേഷം കപ്പലിൽ സ്കീ ജമ്പ് സ്ഥാപിച്ചു. 

20 വർഷത്തിലധികം "വിക്രാന്ത്" ഇന്ത്യയുടെ ഒരേയൊരു വിമാനവാഹിനിയായിരുന്നു. 1990-ന്റെ തുടക്കത്തോടെ മോശം സ്ഥിതി കാരണം വിക്രാന്ത് സർവീസിലല്ലായിരുന്നു എന്നുതന്നെ പറയാം. 1997 ജനുവരി 31-ന് കപ്പൽ ഡീകമ്മീഷൻ ചെയ്തു.

സംരക്ഷിക്കാൻ ബുദ്ധിമുട്ടായതിനെത്തുടർന്ന് കപ്പൽ പൊളിച്ചു വിൽക്കുന്നതിനായി 2014 ഏപ്രിലിൽ ഒരു സ്വകാര്യ കമ്പനിയെ ഏൽപ്പിക്കുകയുണ്ടായി. 60 കോടി രൂപയ്ക്കാണ് കൈമാറ്റം. ഐ ബി കൊമേഴ്‌സ്യൽ പ്രൈവറ്റ് ലിമിറ്റഡ് എന്ന സ്ഥാപനമാണ് ലേലത്തിലൂടെ യുദ്ധക്കപ്പൽ പൊളിച്ചു വിൽക്കുന്നതിനുള്ള അവകാശം സ്വന്തമാക്കിയത്. കപ്പൽ സംരക്ഷിക്കാൻ ബുദ്ധിമുട്ടാണെന്ന് മഹാരാഷ്ട്രാ സർക്കാർ നേരത്തെതന്നെ വ്യക്തമാക്കിയിരുന്നു. ഐ എൻ എസ് വിക്രാന്ത് കാലഹരണപ്പെട്ടുവെന്ന് കപ്പൽ പൊളിക്കുന്നതിനെതിരെ ബോംബെ ഹൈക്കോടതിയിൽ സമർപ്പിക്കപ്പെട്ട പൊതുതാത്പര്യ ഹർജിയിൽ വാദം കേൾക്കുന്നതിനിടെ കേന്ദ്രസർക്കാർ അറിയിച്ചിരുന്നു. മ്യൂസിയം എന്ന നിലയിൽ കപ്പൽ സംരക്ഷിക്കുന്നത് പ്രായോഗികമല്ലെന്ന് മഹാരാഷ്ട്രാ സർക്കാരും വ്യക്തമാക്കിയിരുന്നു. 




</doc>
<doc id="258032" url="https://ml.wikipedia.org/wiki?curid=258032" title="മറൈസ് ഇറാസ്മസ്">
മറൈസ് ഇറാസ്മസ്

മറൈസ് ഇറാസ്മസ്, (ജനനം: 27 ഫെബ്രുവരി 1964, കേപ് പ്രോവിൻസ്, ദക്ഷിണാഫ്രിക്ക) ഒരു ദക്ഷിണാഫ്രിക്കൻ ക്രിക്കറ്റ് അമ്പയറും, മുൻ ഫസ്റ്റ്-ക്ലാസ്സ് ക്രിക്കറ്റ് കളിക്കാരനുമാണ്. ഐ.സി.സി. അമ്പയർമാരുടെ എലൈറ്റ് പാനലിലെ ഒരു അംഗമാണ് അദ്ദേഹം. ടെസ്റ്റ്, ഏകദിനം, ട്വന്റി20 എന്നീ എല്ലാ മത്സരരൂപങ്ങളിലും അദ്ദേഹം അമ്പയറിങ് നിർവഹിച്ചിട്ടുണ്ട്. 2006 ഫെബ്രുവരി 26ന് ഓസ്ട്രേലിയയും ദക്ഷിണാഫ്രിക്കയും തമ്മിൽ നടന്ന ട്വന്റി20 മത്സരത്തിലൂടെയാണ് അദ്ദേഹം അന്താരാഷ്ട്ര അമ്പയറിങ് രംഗത്തേക്ക് കടന്നത്. തുടർന്ന് 2007ൽ ഏകദിനത്തിലും, 2010ൽ ടെസ്റ്റിലും അദ്ദേഹം അമ്പയറിങ് അരങ്ങേറ്റം നടത്തി. 2008ൽ അന്താരാഷ്ട്ര അമ്പയർമാരുടെയും റഫറികളുടെയും പാനലിൽ കടന്ന അദ്ദേഹം 2010ൽ "എലൈറ്റ് പാനലിലേക്ക്" തിരഞ്ഞെടുക്കപ്പെട്ടു.

1988 മുതൽ 1996 വരെ ബോലാൻഡ് ടീമിനുവേണ്ടി ദക്ഷിണാഫ്രിക്കൻ ഫസ്റ്റ്-ക്ലാസ്സ് ക്രിക്കറ്റിലും, ലിസ്റ്റ് എ ക്രിക്കറ്റിലും അദ്ദേഹം കളിച്ചിട്ടുണ്ട്. 53 ഫസ്റ്റ്-ക്ലാസ്സ് മത്സരങ്ങളിലായി 1913 റൺസും, 131 വിക്കറ്റും. 54 ലിസ്റ്റ് എ ക്രിക്കറ്റ് മത്സരങ്ങളിൽ നിന്നായി 322 റൺസും, 48 വിക്കറ്റും അദ്ദേഹം നേടിയിട്ടുണ്ട്.

17 ഓഗസ്റ്റ് 2013 പ്രകാരം:


</doc>
<doc id="258039" url="https://ml.wikipedia.org/wiki?curid=258039" title="അഞ്ചു സുന്ദരികൾ">
അഞ്ചു സുന്ദരികൾ

സോണി പിക്ചേഴ്സിനു വേണ്ടി കാസിം വെങ്ങോല നിർമിച്ച മലയാളചലച്ചിത്രമാണ് അഞ്ചു സുന്ദരികൾ. സെൻട്രൽ പിക്ചേഴ്സ് വിതരണം നടത്തിയ അഞ്ചു സുന്ദരികൾ 1968 ഒക്ടോബർ 11-ന് കേരളത്തിൽ പ്രദശനം ആരംഭിച്ചു.






</doc>
<doc id="258045" url="https://ml.wikipedia.org/wiki?curid=258045" title="ഇയാൻ ഗൗൾഡ്">
ഇയാൻ ഗൗൾഡ്

ഇയാൻ ജെയിംസ് ഗൗൾഡ് (ജനനം: 19 ഓഗസ്റ്റ് 1957, ബെക്കിങ്ഹാംഷൈർ, ഇംഗ്ലണ്ട്) ഒരു ഇംഗ്ലീഷ് ക്രിക്കറ്റ് അമ്പയറും, മുൻ അന്താരാഷ്ട്ര ക്രിക്കറ്റ് കളിക്കാരനുമാണ്. 1983 ലോകകപ്പിൽ ഇംഗ്ലണ്ട് ടീമിന്റെ വിക്കറ്റ് കീപ്പറായിരുന്നു അദ്ദേഹം. മിഡിൽസെക്സ്, സസെക്സ് എന്നീ ടീമുകൾക്കുവേണ്ടി കൗണ്ടി ക്രിക്കറ്റിൽ അദ്ദേഹം കളിച്ചിട്ടുണ്ട്. പിന്നീട് സജീവ ക്രിക്കറ്റിൽനിന്ന് വിരമിച്ച ശേഷം അമ്പയറിങ് രംഗത്തേക്ക് തിരിഞ്ഞ ഗൗൾഡ്, 2002ൽ ഫസ്റ്റ്-ക്ലാസ്സ് ക്രിക്കറ്റ് അമ്പയർമാരുടെ പാനലിൽ ഇടം നേടി. 4 വർഷങ്ങൾക്കുശേഷം അമ്പയർമാരുടെ അന്താരാഷ്ട്ര പാനലിലേക്കും അദ്ദേഹം തിരഞ്ഞെടുക്കപ്പെട്ടു. ഇപ്പോൾ ഐ.സി.സി. അമ്പയർമാരുടെ എലൈറ്റ് പാനലിലെ ഒരു അംഗമാണ് അദ്ദേഹം. ഇംഗ്ലീഷ് ഫുട്ബോൾ ക്ലബ്ബായ ബേൺഹാമിന്റെ ചെയർമാൻ കൂടിയാണ് അദ്ദേഹം.. 
17 ഓഗസ്റ്റ് 2013 പ്രകാരം:


</doc>
<doc id="258049" url="https://ml.wikipedia.org/wiki?curid=258049" title="രമേശ് കാവിൽ">
രമേശ് കാവിൽ

മലയാള നാടകവേദിയിലെ ഒരു ഗാനരചയിതാവാണ് രമേശ് കാവിൽ. മികച്ച ഗാനരചനയ്ക്കുള്ള കേരള സംഗീത നാടക അക്കാദമിയുടെ പുരസ്‌കാരം മൂന്നു പ്രാവശ്യം ഇദ്ദേഹത്തിനു ലഭിച്ചു. നൂറ്റമ്പതോളം നാടകങ്ങൾക്ക് രമേശ് ഗാനങ്ങളെഴുതിയിട്ടുണ്ട്. നാടകം കൂടാതെ ചലച്ചിത്രം, ലളിതഗാനം, ആൽബം മേഖലകളിലും ഇദ്ദേഹം ഗാനരചന നടത്തിയിട്ടുണ്ട്. ആയിരത്തിലധികം ഗാനങ്ങൾ ആകെ രചിച്ചിട്ടുണ്ട്. 

നടുവണ്ണൂർ കാവിൽ സ്വദേശിയാണ് രമേശ്. 1986-ൽ ആകാശവാണിയിലൂടെയാണ് രമേശ് ഗാനരചനാ രംഗത്ത് പ്രവേശിച്ചത്. കോഴിക്കോട് ആഴ്ചവട്ടം ഹയർസെക്കൻഡറി സ്കൂൾ അധ്യാപകനായ രമേശ് കേരള സാംസ്കാരിക വകുപ്പിന്റെ കീഴിലുള്ള വൈക്കം മുഹമ്മദ് ബഷീർ സ്മാരക സമിതിയുടെ സെക്രട്ടറിയായും പ്രവർത്തിക്കുന്നു. 



2004, 2006, 2012 വർഷങ്ങളിൽ മികച്ച ഗാനരചനയ്ക്കുള്ള കേരള സംഗീത നാടക അക്കാദമിയുടെ പുരസ്‌കാരം എന്നിവ ലഭിച്ചു. അടൂർഭാസി ഫൗണ്ടേഷൻ പുരസ്‌കാരം, എസ്.എൽ.പുരം സമിതി പുരസ്‌കാരം ഉൾപ്പെടെ അൻപതിലധികം പുരസ്കാരങ്ങൾ ഇദ്ദേഹത്തിനു ലഭിച്ചിട്ടുണ്ട്.


</doc>
<doc id="258053" url="https://ml.wikipedia.org/wiki?curid=258053" title="കുഴൂർ ചന്ദ്രൻ മാരാർ">
കുഴൂർ ചന്ദ്രൻ മാരാർ

പ്രമുഖനായ പഞ്ചവാദ്യ കലാകാരനായിരുന്നു കുഴൂർ ചന്ദ്രൻ മാരാർ (മര​ണം :21 സെപ്റ്റംബർ 2010). തിമിലയിലെ ശ്രദ്ധേയരായ കുഴൂർ ത്രയത്തിലെ ഇളയ അംഗമായിരുന്നു. തൃശ്ശൂർ പൂരത്തിന് തിരുവമ്പാടി വിഭാഗത്തിനുവേണ്ടി കാൽനൂറ്റാണ്ട് തിമിലയേന്തി. പിന്നീട് സഹോദരനൊപ്പം പാറമേക്കാവ് വിഭാഗത്തിനുവേണ്ടിയും വാദനം നടത്തി. 
മാണിക്യമംഗലം വടക്കിനി മാരാത്ത്‌ കൊച്ചുപിള്ള കുറുപ്പിന്റെയും കുഴൂർ നെടുപറമ്പത്ത്‌ കുഞ്ഞിപ്പിള്ള അമ്മയുടെയും മകനായി ജനിച്ചു. ജ്യേഷ്ഠൻ കുഴൂർ നാരായണമാരാർ തന്നെയായിരുന്നു ഗുരു. 
കുഴൂർ നാരായണ മാരാർ, കുഴൂർ കുട്ടപ്പ മാരാർ, ചന്ദ്രൻ മാരാർ എന്നീ പഞ്ചവാദ്യത്തിന്‌ പുതിയ ശൈലി നൽകിയ മൂവരെയാണ് കുഴൂർത്രയം എന്നു വിളിച്ചിരുന്നത്. പൂരങ്ങളിൽ അവിഭാജ്യഘടകമായിരുന്നു ഇവർ .


</doc>
<doc id="258058" url="https://ml.wikipedia.org/wiki?curid=258058" title="നൊരിമ്പ്">
നൊരിമ്പ്

കേരളത്തിൽ മത്സ്യബന്ധനത്തിനുപയോഗിക്കുന്ന ഒരു സംവിധാനമാണ് തൂപ്പും പടലും. എറണാകുളം ജില്ലയിൽ ഇതിന് നൊരിമ്പ് എന്നും ഒതുക്കുവലയും പടലും എന്നും കോഴിക്കോട് ജില്ലയിൽ ഈട് എന്നും പേരുണ്ട്.) മഴക്കാലത്ത് മീനുകൾ മുട്ടയിടുന്ന സമയത്ത് പുഴകളിലും കായലുകളിലും അധികം ഒഴുക്കില്ലാത്ത സ്ഥലത്താണ് നുരുമ്പ് നിർമ്മിക്കുന്നത്. മത്സ്യങ്ങളുടെ പ്രജനനത്തെ ബാധിക്കുന്നതിനാൽ ഇത് നിരോധിതമാണ്.

ചെളിയിൽ കമ്പുകളോ ഓലമടലോ കുത്തിനിർത്തി ഓലകൊണ്ടുള്ള ഒരു അതിർത്തി തീർത്ത് അതിനുള്ളിൽ കമ്പുകളും ഇലകളും മറ്റും നിക്ഷേപിക്കുന്നതാണ് നിർമ്മാണരീതി. മാവിന്റെയും കശുമാവിന്റെയും ചില്ലകൾ കരിങ്കൽ കല്ലുകൾ ഉപയോഗിച്ച് പുറമെ നിന്ന് നോക്കിയാൽ കാണാത്തവിധം ആഴത്തിൽ താഴ്ത്തുകയും ചെയ്യാറുണ്ട്. നൊരിമ്പിൽ കപ്പ, പിണ്ണാക്ക് എന്നിവയിട്ടും മത്സ്യങ്ങളെ ആകർഷിക്കാറുണ്ട്. 

കരിമീൻ, കണമ്പ്, ആറ്റുകൊഞ്ച് തിലാപ്പിയ പോലുള്ള മറ്റു മത്സ്യങ്ങളും ഇതിനുള്ളിൽ മുട്ടയിടാനെത്തും. ആഴ്ച്ചകളോളം ഇത് ഇപ്രകാരം നിലനിർത്തും. മീൻ പിടിക്കാനായി ഇതിനു ചുറ്റും വല കൊണ്ട് ചുറ്റി മീനുകൾക്ക് പുറത്തുകടക്കാനാവാത്ത തരത്തിലുള്ള തടസ്സമുണ്ടാക്കിയശേഷം ഉള്ളിലുള്ള അഴുകിയ കമ്പുകളും ഇലകളും എടുത്തുമാറ്റിയശേഷം അകത്ത് പെട്ടുപോകുന്ന മീനുകളെ കൈകൊണ്ട് പിടിച്ചെടുക്കുകയോ വലകൊണ്ടു നിർമിച്ച കോരി ഉപയോഗിച്ച് കോരിയെടുക്കുകയോ ആണ് ചെയ്യുന്നത്.



</doc>
<doc id="258068" url="https://ml.wikipedia.org/wiki?curid=258068" title="പാലക്കാട് ആർ. രഘു">
പാലക്കാട് ആർ. രഘു

പത്മശ്രീ പുരസ്കാരത്തിന് അർഹനായ മൃദംഗ വാദകനായിരുന്നു പാലക്കാട് ആർ. രഘു (9 ജനുവരി 1928 - 2 ജൂൺ 2009). 
പാലക്കാട് രാമസ്വാമി അയ്യരുടെയും അനന്തലക്ഷ്മി അമ്മാളിന്റെയും മകനായി ബർമ്മയിലെ റംഗൂണിൽ ജനിച്ചു. കുട്ടിക്കാലത്തേ അസാമന്യ സംഗീതാഭരുചി പ്രകടിപ്പിച്ച രഘു തിന്ന്യം വെങ്കിടരാമയ്യരുടെയും ട്രിച്ചി രാഘവയ്യരുടെയും ശിക്ഷണത്തിലാണ് മൃദംഗ വാദനം ആരംഭിച്ചത്. പാലക്കാട് മണി അയ്യരുടെ പക്കലും ദീർഘകാലം പഠിച്ചു. പ്രമുഖ മൃദംഗ വാദകനായ പഴനി സുബ്രമണ്യം പിള്ളയെയായിരുന്നു അദ്ദേഹം മാനസിക ഗുരുവായി കണ്ടിരുന്നത്.ഗണിതത്തിൽ ബിരുദം നേടിയിട്ടുണ്ട്.

കണക്ടികട്ട് വെസ്‌ലിൻ സർവകലാശാല, സാൻഡിയാഗോ സ്റ്റേറ്റ് യൂണിവേഴ്‌സിറ്റി, യൂണിവേഴ്‌സിറ്റി ഓഫ് ബർക്ക്‌ലി എന്നിവിടങ്ങളിൽ വിസിറ്റിങ് പ്രൊഫസറായിരുന്നു.

ചെമ്പൈ വൈദ്യനാഥ ഭാഗവതർ, ശെമ്മാങ്കുടി ശ്രീനിവാസ അയ്യർ, അരിയാക്കുടി രാജാനുജ അയ്യങ്കാർ, ജി.എൻ. ബാലസുബ്രഹ്മണ്യൻ, കെ.വി. നാരായണസ്വാമി, പണ്ഡിറ്റ് രവിശങ്കർ, ഹരിപ്രസാദ് ചൗരസ്യ, ശിവകുമാർ ശർമ, അള്ളരാഖ തുടങ്ങി തന്റെ തലമുറയിലെ പ്രഗല്ഭരായ സംഗീതജ്ഞൻമാരോടൊപ്പം സ്വദേശത്തും വിദേശരാജ്യങ്ങളിലും പക്കമേളത്തിന് ഒപ്പം നിന്നു. 
കച്ചേരിക്ക് പക്കമൊരുക്കുന്നതിൽ കീർത്തനങ്ങളുടെ ഗതിയുടെ ഏറ്റക്കുറച്ചിലുകൾ അടിസ്ഥാനമാക്കി അദ്ദേഹം അവതരിപ്പിച്ച ശൈലിയാണ് പാലക്കാട് രഘുബാണി എന്ന പേരിൽ പ്രസിദ്ധമായി മാറിയത്. സാങ്കേതിക തികവാർന്ന ശൈലിയും അനായസ വിരൽ വൈദഗ്ദ്ധ്യവും അദ്ദേഹത്തെ മുൻ നിര മൃദംഗ വാദകരിലൊരാളാക്കി. സംഗീതത്തിന്റെ ഭാവത്തിനും സാഹിത്യത്തിനുമനുസൃതമായി താളമൊരുക്കുന്നതിലും അദ്ദേഹത്തിന് അസാമാന്യകഴിവുണ്ടായിരുന്നു.
ആലപ്പുഴ രാഘവൻ, തൃശ്ശൂർ നരേന്ദ്രൻ, തിരുവനന്തപുരം വൈദ്യനാഥൻ, കെ.പി. അനിൽകുമാർ, ബോംബേ ബാലാജി, കല്ലടക്കുറിച്ചി ശിവകുമാർ, മനോജ്ശിവ, ആനന്ദ്‌രാമൻ, അഭിഷേക് രഘുറാം എന്നിവർ തുടങ്ങി ഫ്യൂഷൻ സംഗീതരംഗത്ത് ശ്രദ്ധേയരായ ത്രിലോക് ഗുർതു, പാലക്കാട് ശിവ, രഞ്ജിത് ബാരോട്, ശിവമണി, ശ്രീധർ പാർഥസാരഥി വരെയുള്ളവർ രഘുവിന്റെ ശിഷ്യ പരമ്പരയിൽപ്പെടുന്നു.

പുതു തലമുറയിലെ പ്രസിദ്ധ കർണാടക സംഗീതജ്ഞരിൽ ഒരാളായ അഭിഷേക് രഘുറാം പാലക്കാട് രഘുവിന്റെ പൗത്രനാണ്.



</doc>
<doc id="258074" url="https://ml.wikipedia.org/wiki?curid=258074" title="പൂക്കാട് കലാലയം">
പൂക്കാട് കലാലയം

കോഴിക്കോട് ജില്ലയിലെ ചേമഞ്ചേരി ആസ്ഥാനമായുള്ള നാടകസമിതിയും കലാലയവുമാണ് പൂക്കാട് കലാലയം. ചേമഞ്ചേരി കുഞ്ഞിരാമൻ നായർ, സംഗീതാചാര്യൻ സുകുമാരൻ ഭാഗവതർ, ശിവദാസ് ചേമഞ്ചേരി എന്നിവരാണ് 1974-ൽ സമിതി ആരംഭിച്ചത്. ചേമഞ്ചേരി കുഞ്ഞിരാമൻ നായർ പ്രധാന വേഷം അവതരിപ്പിച്ച നൃത്തനാടകങ്ങളും അർധ നൃത്തനാടകങ്ങളുമാണ് ആദ്യകാലത്ത് അവതരിപ്പിച്ചിരുന്നത്. 1999 മുതൽ സമിതി പ്രൊഫഷണൽ ഗദ്യനാടകങ്ങൾ ആരംഭിച്ചു. 

ഗോപിനാഥ് കോഴിക്കോട്, ശിവരാമൻ മാസ്റ്റർ എന്നിവർ രചിച്ച് സംവിധാനം ചെയ്ത നാടകങ്ങളായിരുന്നു ആദ്യം കൂടുതലായും അവതരിപ്പിച്ചിരുന്നത്. തച്ചോളി ഒതേനൻ സമിതിയുടെ 27-ആമത് നാടകമായി അവതരിപ്പിച്ചു. ശിവദാസ് കാരോടി, കെ. ശ്രീനിവാസൻ, സുരേഷ് ഉണ്ണി, ശ്രീധരൻ മാസ്റ്റർ എന്നിവരുടെ നേതൃത്വത്തിൽ കലാലയം ഇപ്പോൾ പ്രവർത്തിക്കുന്നു.



</doc>
<doc id="258076" url="https://ml.wikipedia.org/wiki?curid=258076" title="സുമാത്ര">
സുമാത്ര

വലിപ്പത്തിൽ ലോകത്തെ ആറാമത്തെ ദ്വീപാണ് സുമാത്ര. സ്വർണ്ണദ്വീപ് എന്നായിരുന്നു സുമാത്രയുടെ പ്രാചീന (സംസ്കൃത) നാമം. ഇന്ത്യയ്ക്കും ചൈനയ്ക്കുമിടയിലെ വ്യാപാരമാർഗ്ഗത്തിൽ കിടക്കുന്നതുകൊണ്ട് ഇവിടെ പ്രാചീനകാലത്തു തന്നെ ഇന്ത്യൻ സംസ്കാരം വേരോടി. ശ്രീവിജയസാമ്രാജ്യം സുമാത്രയിലാണ് ഉടലെടുത്തത്. ആച്ചേ കേന്ദ്രമാക്കിയുള്ള സമുദ്ര എന്ന ഹിന്ദുരാജവംശം പതിമൂന്നാം നൂറ്റാണ്ടിൽ ഇസ്ലാം മതം സ്വീകരിച്ചു. ഇവിടം സന്ദർശിച്ച ഇബ്ൻ ബത്തൂത്തയാണ് സമുദ്രയെ സുമാത്രയെന്ന് തെറ്റായി ധരിച്ചത്. ഭൂമദ്ധ്യരേഖ സുമാത്രയിലൂടെ കടന്നു പോകുന്നു. വൻതോതിൽ പെട്രോളിയം നിക്ഷേപമുള്ള സുമാത്ര, പനയെണ്ണയ്ക്കും പ്രസിദ്ധമാണ്. മഴക്കാടുകളാണ് ദ്വീപിന്റെ മറ്റൊരു സവിശേഷത. അപൂർവവ്വും ഗംഭീരവുമായ സസ്യ ജന്തു പ്രകൃതി ഇവിടെയുണ്ട്. ലോകത്തെ ഏറ്റവും വലിയ പൂവായ റഫ്ളീസിയ, ഏറ്റവും ഉയരമുള്ള പൂവായ ടൈറ്റൻ അറം, സുമാത്രൻ പൈൻ തുടങ്ങിയ സസ്യങ്ങളും സുമാത്രൻ കടുവ, ഒറാങ്ങ്ഉട്ടാൻ, കാണ്ടാമൃഗം, ആന, സുന്ദാ മേഘപ്പുലി തുടങ്ങിയ ജന്തുക്കളും മഴക്കാടുകളിൽ ധാരാളമുണ്ട്. പത്ത് ദേശീയ ഉദ്യാനങ്ങളിൽ മൂന്നെണ്ണത്തിന് ലോകപൈകൃതകേന്ദ്രങ്ങൾ എന്ന പദവിയുണ്ട്. പൾപ് വ്യവസായവും പനന്തോട്ടങ്ങളുമാണ് ഇവിടെയുള്ള മഴക്കാടുകൾക്ക് ഭീഷണി. ജനസംഖ്യയിൽ 90 ശതമാനവും ഇസ്ലാം മതവിശ്വാസികളാണ്.


</doc>
<doc id="258077" url="https://ml.wikipedia.org/wiki?curid=258077" title="ജി.എസ്. കൃഷ്ണൻ">
ജി.എസ്. കൃഷ്ണൻ

പ്രമുഖ പുല്ലാങ്കുഴൽ വാദകനും കർണാടക സംഗീതജ്ഞനുമാണ് ജി.എസ്. കൃഷ്ണൻ (ജനനം :). കേരള സംഗീത നാടക അക്കാദമിയുടെ അവാർഡും ഫെല്ലോഷിപ്പും ലഭിച്ചിട്ടുണ്ട്.

അമ്മ കനകാംബളുടെ ശിക്ഷണത്തിൽ വായ്പ്പാട്ട് പഠിച്ചു തുടങ്ങിയ കൃഷ്ണൻ എൻ. കൃഷ്ണ ഭാഗവതരുടെയും കെ.വി. രാമചന്ദ്ര ഭാഗവതരുടെയും പക്കൽ പുല്ലാങ്കുഴലും അഭ്യസിച്ചു. എട്ടാം വയസ്സു മുതൽ പുല്ലാങ്കുഴൽ കച്ചേരി അവതരിപ്പിച്ചു തുടങ്ങി. കൊച്ചി മഹാരാജാവിനു മുന്നിൽ പത്താം വയസ്സിലെ അവതരണത്തിനു തമ്പുരാൻ വീരശൃംഖല നൽകി. എഴുപതു വർഷത്തോളം സംഗീത രംഗത്തു സജീവമായിരുന്നു. 1954 ൽ അകാശവാണിയിൽ ചേർന്ന അദ്ദേഹം 1994 ൽ സ്റ്റേഷൻ ഡയറക്ടറായി വിരമിച്ചു. എണ്ണൂറോളം ഭക്തി ഗാനങ്ങളും ലളിത ഗാനങ്ങളും റേഡിയോക്കു വേണ്ടിയും കാസറ്റുകൾക്കു വേണ്ടിയും ചിട്ടപ്പെടുത്തി. ഡോക്യുമെന്ററികൾക്കും സംഗീതം നൽകി. രാജ്യത്തെ പ്രധാന സംഗീത സമ്മേളനങ്ങളിലെല്ലാം കച്ചേരി അവതരിപ്പിച്ചിട്ടുണ്ട്. 


</doc>
<doc id="258081" url="https://ml.wikipedia.org/wiki?curid=258081" title="ബ്രൂസ് ഓക്സെൻഫോഡ്">
ബ്രൂസ് ഓക്സെൻഫോഡ്

ബ്രൂസ് നിക്കോളാസ് ജെയിംസ് ഓക്സെൻഫോഡ് (ജനനം: 5 മാർച്ച് 1960, ക്വീൻസ്ലാൻഡ്, ഓസ്ട്രേലിയ) ഒരു ഓസ്ട്രേലിയൻ അന്താരാഷ്ട്ര ക്രിക്കറ്റ് അമ്പയറും മുൻ ഫസ്റ്റ്-ക്ലാസ്സ് ക്രിക്കറ്റ് കളിക്കാരനുമാണ്. 1991 മുതൽ 1993 വരെ ഓസ്ട്രേലിയൻ ആഭ്യന്തര ക്രിക്കറ്റിൽ ക്വീൻസ്ലാൻഡ് ടീമിനുവേണ്ടി അദ്ദേഹം കളിച്ചിട്ടുണ്ട്. പിന്നീട് കളിയിൽ നിന്ന് വിരമിച്ച ശേഷം 1998ൽ അദ്ദേഹം അമ്പയറിങ് രംഗത്തേക്ക് തിരിഞ്ഞു. ഇപ്പോൾ ഐ.സി.സി. അമ്പയർമാരുടെ എലൈറ്റ് പാനലിലെ അംഗമാണ് അദ്ദേഹം.


</doc>
<doc id="258090" url="https://ml.wikipedia.org/wiki?curid=258090" title="സ്റ്റാംഫോർഡ് റഫ്ൾസ്">
സ്റ്റാംഫോർഡ് റഫ്ൾസ്

സിങ്കപ്പൂർ നഗരസ്ഥാപകനായ ബ്രീട്ടിഷുകാരാനാണ് സർ തോമസ് സ്റ്റാംഫോർഡ് റഫ്ൾസ്.


</doc>
<doc id="258099" url="https://ml.wikipedia.org/wiki?curid=258099" title="ലീല ഓംചേരി">
ലീല ഓംചേരി

സംഗീതജ്ഞയും കലാ ഗവേഷകയും അധ്യാപികയുമാണ് ഡോ. ലീലാ ഓംചേരി (31 മേയ് 1929). ക്ലാസിക്കൽ കലാരൂപങ്ങളെക്കുറിച്ചുള്ള അനേകം ഗവേഷണ ഗ്രന്ഥങ്ങൾ രചിച്ചിട്ടുണ്ട്.

കന്യാകുമാരി ജില്ലയിലെ തിരുവട്ടാറിൽ പരേതരായ കമുകറ പരമേശ്വരക്കുറുപ്പിന്റെയും ലക്ഷ്‌മിക്കുട്ടിയമ്മയുടെയും മകളായി ജനിച്ചു. ഭർത്താവ് പ്രശസ്ത നാടകകൃത്ത് ഓംചേരി എൻ.എൻ പിള്ള. പ്രശസ്ത ഗായകൻ പരേതനായ കമുകറ പുരുഷോത്തമന്റെ മൂത്ത സഹോദരിയാണ്. കർണാടകസംഗീതം, ഹിന്ദുസ്‌ഥാനി സംഗീതം, സോപാനസംഗീതം, നാടൻ പാട്ടുകൾ, നൃത്തം എന്നിവയിൽ പ്രാവീണ്യം നേടിയിട്ടുണ്ട്. കർണാടകസംഗീതത്തിലും ഹിന്ദുസ്ഥാനി സംഗീതത്തിലും ബിരുദവും ഡൽഹി സർവ്വകലാശാലയിൽ നിന്ന് എം.എ., പിഎച്ച്‌.ഡി. യും നേടി. ഡൽഹി സർവ്വകലാശാലയിൽ അദ്ധ്യാപികയായിരുന്നു. 

സോപാന സംഗീതം, കേരളത്തിലെ സ്‌ത്രീനൃത്തൃത്തിന്റെ പൂർവപശ്ചാത്തലം, സ്‌ത്രീനൃത്തൃത്തിന്റെ സംഗീതപാരമ്പര്യം തുടങ്ങി നിലച്ചുപോയഅപൂർവങ്ങളായ സമ്പ്രദായങ്ങളെയും രചനകളെയും അഭിനയ ഗാനസാഹിത്യത്തെയുംപ്പറ്റി നിരവധി അന്വേഷണങ്ങൾ നടത്തി ഗ്രന്ഥങ്ങൾ പ്രസിദ്ധീകരിച്ചു.




</doc>
<doc id="258113" url="https://ml.wikipedia.org/wiki?curid=258113" title="കണ്ടത്തിൽ ആഗസ്തീനോസ്">
കണ്ടത്തിൽ ആഗസ്തീനോസ്

ഇന്ത്യയിലെ സുറിയാനി കത്തോലിക്കരിലെ മുഖ്യവിഭാഗമായ സിറോ-മലബാർ സഭയുടെ മെത്രാപ്പോലീത്താ പദവിയിൽ വാഴ്ചനടത്തിയ ആദ്യത്തെ വ്യക്തി ആയിരുന്നു കണ്ടത്തിൽ മാർ ആഗസ്തീനോസ്. കോട്ടയം ജില്ലയിലെ മാൻവെട്ടത്ത് 1874 ആഗസ്റ്റ് 25-നു ജനിച്ച അദ്ദേഹം, എറണാകുളത്ത് 1956 ജനുവരി 10-ന് അന്തരിച്ചു. ഏറ്റവുമധികം കാലം സിറോ-മലബാർ സഭയുടെ തലവനായിരുന്ന വ്യക്തി, കത്തോലിക്കാ സഭയിൽ മെത്രാപ്പോലീത്താ പദവിയിലെത്തി ഭരണഭാരം നിർവഹിച്ച ആദ്യത്തെ ഭാരതീയൻ എന്നീ നിലകളിലും അദ്ദേഹം ശ്രദ്ധേയനാണ്.

കോട്ടയം ജില്ലയിൽ വൈക്കത്തിനു സമീപമുള്ള ചെമ്പ് ഗ്രാമത്തിലെ കണ്ടത്തിൽ തൊമ്മൻ വർക്കിയും, മാഞ്ഞൂർ കരയിൽ മാൻവെട്ടത്തെ നൂറോക്കരി കുടുംബാംഗമായ ത്രേസ്യാമ്മായും ആയിരുന്നു ആഗസ്തീനോസിന്റെ മാതാപിതാക്കൾ. സ്വഗ്രാമമായ ചെമ്പിലെ പ്രാഥമികവിദ്യാഭ്യാസത്തിനു ശേഷം വൈക്കം മിഡിൽ സ്കൂളിൽ ചേർന്ന് അദ്ദേഹം സ്കൂൾ പഠനം പൂർത്തിയാക്കി.

സ്കൂൾ വിദ്യാഭ്യാസം പൂർത്തിയാക്കിയ ആഗസ്തീനോസ് വൈദികവൃത്തി സ്വീകരിക്കാൻ ആഗ്രഹിച്ചു. പിതൃസഹോദരനായ തോമാക്കത്തനാർ അതിനു വേണ്ട സഹായങ്ങൾ ചെയ്തുകൊടുത്തു. 1887 നവംബർ 4-ന് വാഴക്കുളത്തെ കർമ്മലീത്താ സെമിനാരിയിൽ വൈദികാർത്ഥിയായ ആഗസ്തീനോസ് 1888 ജൂലൈ 24-ന് മാന്നാനത്തെ വൈദികവിദ്യാലയത്തിലേയ്ക്കു മാറി. അഞ്ചുവർഷത്തെ സെമിനാരി പഠനത്തിനു ശേഷം 1892-ൽ അദ്ദേഹം, ഇംഗ്ലീഷ് ഭാഷയിൽ പ്രാവീണ്യം സമ്പാദിക്കുന്നതിനായി ചങ്ങനാശേരിയിലെ സെന്റ് ബർക്ക്മാൻസ് ഹൈസ്കൂളിൽ ചേർന്നു. 1993 ജൂലൈ മാസത്തിൽ സഭാധികാരികൾ അദ്ദേഹത്തെ, പൗരോഹിത്യത്തിനു വേണ്ടിയുള്ള ഉപരിപഠനത്തിനായി ശ്രീലങ്കയിൽ കാൻഡിയിലെ പ്രസിദ്ധമായ പേപ്പൽ സെമിനാരിയിൽ അയച്ചു. അവിടെ എട്ടരവർഷത്തെ പഠനത്തിനു ശേഷം 1901 ഡിസംബർ 21-ന്, 27-ആമത്തെ വയസ്സിൽ , ആഗസ്തീനോസ്, കാൻഡി മെത്രാൻ മോൺസിഞ്ഞോർ പാഞ്ഞാനിയിൽ നിന്ന് വൈദികപട്ടം സ്വീകരിച്ചു.

പുരോഹിതനായി നാട്ടിൽ മടങ്ങിയെത്തിയ ആഗസ്തീനോസ്, കുറെക്കാലം വൈക്കത്തിനടുത്തുള്ള കുലശേഖരമംഗലം, വടയാർ എന്നീ പള്ളികളിൽ വികാരിയായിരുന്നു. താമസിയാതെ അദ്ദേഹം എറണാകുളത്തെ പെറ്റി സെമിനാരിയുടെ ആദ്യത്തെ റെക്ടറായി നിയമിതനായി. അതോടൊപ്പം, എറണാകുളം വികാരിയാത്തിന്റെ വികാരി അപ്പസ്തോലിക്ക ആയിരുന്ന ളൂയീസ് പഴേപറമ്പിലിന്റെ സെക്രട്ടറിസ്ഥാനവും ലഭിച്ചു. 1911 ആഗസ്റ്റ് 29-ന് പത്താം പീയൂസ് മാർപ്പാപ്പ അദ്ദേഹത്തെ, എറണാകുളം വികാരിയാത്തിന്റെ സഹായമെത്രാനായി നിയമിച്ചു. 1911 ഡിസംബർ 3-ന് കാൻഡി ഭദ്രാസനപ്പള്ളിയിൽ, ഡെലിഗേറ്റ് അപ്പസ്തോലിക്ക മോൺ. ലദിസ്ലാവുസ് സലേസ്കിയുടെ മുഖ്യകാർമ്മികത്വ്വത്തിൽ ആയിരുന്നു ആഗസ്തീനോസിന്റെ മെത്രാഭിഷേകം.

വികാരി അപ്പസ്തോലിക്ക മാർ ളൂയീസിന്റെ കീഴിൽ സഹായമെത്രാനായിരുന്ന ആഗസ്തീനോസ്, ഇടക്കാലത്ത് മാർ ളൂയീസുമായി അഭിപ്രായഭിന്നതയിലായി. അതിനാൽ അക്കാലത്ത് അദ്ദേഹത്തിന് കൊരട്ടിപ്പള്ളിയിൽ താമസമാക്കേണ്ടി വന്നു.

1919 ഡിസംബർ 9ന് മാർ ളൂയീസ് മരണമടഞ്ഞതോടെ എറണാകുളം വികാരിയാത്തിന്റെ സമ്പൂർണ്ണ ചുമതല ആഗസ്തീനോസിനായി. 1923 ഡിസംബർ 21-ന് പതിനൊന്നാം പീയൂസ് മാർപ്പാപ്പ പുറപ്പെടുവിച്ച "റൊമാനി പൊന്തിഫിചെസ്" എന്ന ലിഖിതം, സിറോ-മലബാർ ഹയരാർക്കി സ്ഥാപനത്തിന്റെ പ്രഖ്യാപനമായിരുന്നു. ഹയരാർക്കിയുടെ ആസ്ഥാനമായി തെരഞ്ഞെടുക്കപ്പെട്ട എറണാകുളം വികാരിയാത്ത് അതോടൊപ്പം അതിരൂപതയായി ഉയർത്തപ്പെട്ടു. സിറോ-മലബാർ ഹയരാർക്കിയുടെ ആദ്യത്തെ തലവനും, പുതിയ അതിരൂപതയുടെ പ്രഥമമെത്രാപ്പോലീത്തയുമായി കണ്ടത്തിൽ ആഗസ്തീനോസ് നിയമിതനായി. 1924 നവംബർ 16-ന് അദ്ദേഹം, മാർപ്പാപ്പയുടെ പ്രത്യേക പ്രതിനിധിയായി കേരളത്തിലെത്തിയ വിസിറ്റർ അപ്പസ്തോലിക്, അലെക്സിസ് ഏം. ലെപ്പിസിയെയിൽ നിന്ന് മെത്രാപ്പോലീത്തയുടെ സ്ഥാനവസ്ത്രമായ പാലിയം സ്വീകരിച്ചു.

1925-ൽ സിറോ-മലബാർ ഹയരാർക്കിയുടെ സ്ഥാപനത്തിൽ മാർപ്പാപ്പയ്ക്ക് നന്ദി പറയാനും വിശുദ്ധ കൊച്ചുത്രേസ്യായുടെ നാമകരണച്ചടങ്ങിൽ പങ്കെടുക്കാനുമായി റോമിലേക്കു പോയ അദ്ദേഹം മടക്കയാത്രയിൽ ഫ്രാൻസിലെ കത്തോലിക്കാ തീർത്ഥാടനകേന്ദ്രമായ ലൂർദ്ദിനു പുറമേ, പാരിസ്, ലണ്ടൻ, ഡബ്ലിൻ തുടങ്ങിയ നഗരങ്ങളും സന്ദർശിച്ചു. മെത്രാപ്പോലീത്ത എന്ന നിലയിൽ ആഗസ്തീനോസിന്റെ മൂന്നു ദശാബ്ദക്കാലത്തെ ഭരണം സംഭവബഹുലമായിരുന്നു. ഒട്ടേറെ പുതിയ ദേവാലയങ്ങളും, വിദ്യാലയങ്ങളും, ആശുപത്രികളും, അഗതിമന്ദിരങ്ങളും സന്യാസഭവനങ്ങളും അതിരൂപതയിൽ ഇക്കാലത്ത് ആരംഭിച്ചു. ക്ലാരസഭ, ആരാധനാസഭ തുടങ്ങിയ സന്യാസിനീസമൂഹങ്ങളുടെ ശാഖകൾ എറണാകുളം അതിരൂപതയിൽ സ്ഥാപിക്കപ്പെട്ടത് ഇക്കാലത്തായിരുന്നു. സി.എസ്.ടി. സഭ, വിൻസെൻഷ്യൻ സമൂഹം അഗതികളുടെ സഹോദരികൾ, നസ്രത്തു സഹോദരികൾ തുടങ്ങിയ പുതിയ സന്യാസസമൂഹങ്ങൾക്കും അക്കാലത്തു തുടക്കമായി. 1930-ൽ അഖിലകേരള കത്തോലിക്കാ കോൺഗ്രസിന്റെ സ്ഥാപനത്തെയും അദ്ദേഹം പ്രോത്സാഹിപ്പിച്ചു.

പ്രസാധന രംഗത്ത് ആഗസ്തീനോസ് മെത്രാപ്പോലീത്ത പ്രത്യേകം താത്പര്യം കാട്ടി. അതിന്റെ ഫലമായി 1921-ൽ ഏറണാകുളത്തെ മാർ ളൂയീസ് മെമ്മോറിയൽ പ്രസ്സും "എറണാകുളം മിസ്സം" എന്ന മാസിക ആരംഭിച്ചു. 1927-ൽ, പിന്നീട് ഇന്ത്യയിലെ ഏറ്റവും പ്രചാരമുള്ള കത്തോലിക്കാ ആനുകാലികായി വളർന്ന സത്യദീപം വാരികയും, 1936-ൽ "മലബാർ മെയിൽ" എന്ന ദിനപത്രവും തുടങ്ങി.

1936, കണ്ടത്തിൽ ആഗസ്തീനോസിന്റെ മെത്രാഭിഷേകരജതജൂബിലി വർഷമായിരുന്നു. ആ അവസരത്തിൽ, കത്തോലിക്കാസഭയ്ക്കു ചെയ്ത സേവനങ്ങളുടെ അംഗീകാരമായി വത്തിക്കാൻ അദ്ദേഹത്തെ "തിരുസിംഹാസനസഹായകൻ" (Assistant at the Pontifical Throne), "റോമൻ പ്രഭു" (Roman Count) എന്നീ പദവികൾ നൽകി ബഹുമാനിച്ചു.

തോമാശ്ലീഹായുടെ ഭാരതസന്ദർശനത്തിന്റെ 19-അം ശതാബ്ദിയായി കരുതപ്പെട്ട 1952-ൽ, ആ സന്ദർശനത്തെ സംബന്ധിച്ച സുറിയാനിക്രിസ്ത്യാനികളുടെ പരമ്പരാഗതബോദ്ധ്യം വത്തിക്കാൻ പ്രഖ്യാപങ്ങളിൽ ഉൾപ്പെടുത്തിക്കിട്ടാൻ അദ്ദേഹം മുൻകൈയ്യെടുത്തു.

1953-ൽ ആഗസ്തീനോസ് മെത്രാപ്പോലീത്തയുടെ നിർദ്ദേശാനുസരണം സത്യദീപം വാരികയുടെ പത്രാധിപരായിരുന്ന ജോസഫ് പാറേക്കാട്ടിൽ എറണാകുളം അതിരൂപതയുടെ സഹായമെത്രാനായി നിയമിതനായി. 1956 ജനുവരി 10-ആം തിയതി 82-ആമത്തെ വയസ്സിൽ കണ്ടത്തിൽ ആഗസ്തീനോസ് മെത്രാപ്പോലീത്ത മരണമടഞ്ഞു. ജനുവരി 12-ന് എറണാകുളത്തെ കത്തീഡ്രൽ പള്ളിയിൽ, പ്രധാന ബലിപീഠത്തിനു സമീപം അദ്ദേഹത്തെ സംസ്കരിച്ചു. 1974 മാർച്ച് മാസത്തിൽ ആഗസ്തീനോസ് മെത്രാപ്പോലീത്തയുടെ ഭൗതികാവശിഷ്ടം എറണാകുളത്തെ പുതിയ ബസിലിക്കായിലേക്കു മാറ്റി.

1783-ൽ കത്തോലിക്കാസഭയിലെ ഭാരതീയനായ ആദ്യത്തെ മെത്രാപ്പോലീത്തയായി അഭിഷിക്തനായ കരിയാറ്റിൽ മാർ യൗസേപ്പ്, നിയുക്തിയെ തുടർന്ന് കേരളത്തിലെത്തി അധികാരമേറ്റെടുക്കുന്നതിനു മുൻപ് 1786-ൽ ഗോവയിൽ മരിച്ചു. 



</doc>
<doc id="258114" url="https://ml.wikipedia.org/wiki?curid=258114" title="1 − 2 + 3 − 4 + · · ·">
1 − 2 + 3 − 4 + · · ·

ഗണിതശാസ്ത്രത്തിലെ ഒരു അനന്ത ശ്രേണിയാണ് 1 − 2 + 3 − 4 + · · ·. തുടർച്ചയായ നിസർഗ അധിസംഖ്യകൾക്ക് ഒന്നിടവിട്ട് അധിചിഹ്നവും ന്യൂനചിഹ്നവും നൽകിയാണ് ഈ ശ്രേണി രൂപം കൊണ്ടിട്ടുള്ളത്. സിഗ്മ തുക പ്രതിനിധാന രീതിയനുസരിച്ച് ഈ ശ്രേണിയെ ഇപ്രകാരം സൂചിപ്പിക്കാം:
ഈ അനന്ത ശ്രേണി വിവ്രജ ശ്രേണി വിഭാഗത്തിലാണ് ഉൾപ്പെടുന്നത്. അതായത് നിശ്ചിത എണ്ണം പദങ്ങളുടെ തുക ഒരു മൂല്യത്തിലേക്കും അടുക്കുന്നില്ല. എങ്കിലും പതിനെട്ടാം നൂറ്റാണ്ടിന്റെ പകുതിയിൽ ലിയോണാർഡ് ഓയ്ലർ ഇത്തരത്തിലൊരു വിരോധാഭാസ സമവാക്യം നൽകി:

ഈ ശ്രേണി (1 − 2 + 3 − 4 + · · ·) പൂജ്യത്തിലേക്ക് അടുക്കുന്നില്ല. അതിനാൽ ടേം പരീക്ഷണം പ്രകാരം വിവ്രജിക്കുന്നു. അടിസ്ഥാന നിലയിലുള്ള വിവ്രജതയാണിതെന്ന് നമുക്ക് കാണാവുന്നതാണ്. നിർവചന പ്രകാരം ഒരു അനന്ത ശ്രേണി വിവ്രജിക്കുകയാണോ അഭിസാരിക്കുകയാണോ എന്നറിയാൻ നിശ്ചിത എണ്ണം പദങ്ങളുടെ തുകയുടെ വിവ്രജിക്കുകയാണോ അഭിസാരിക്കുകയാണോ എന്ന് നോക്കിയാൽ മതി. ഇപ്രകാരം ഈ ശ്രേണിയുടെ നിശ്ചിത പദങ്ങളുടെ തുക:


</doc>
<doc id="258120" url="https://ml.wikipedia.org/wiki?curid=258120" title="മാവേലിക്കര എസ്.ആർ. രാജു">
മാവേലിക്കര എസ്.ആർ. രാജു

കേരളത്തിലെ പ്രമുഖനായ മൃദംഗ വിദ്വാനായിരുന്നു മാവേലിക്കര എസ്.ആർ. രാജു (മരണം : 8 ജൂൺ 2014). 
മാവേലിക്കര കൃഷ്ണൻകുട്ടി നായരുടെ ശിഷ്യനാണ്. ശെമ്മാങ്കുടി ശ്രീനിവാസ അയ്യർ, മധുരൈ മണി അയ്യർ, നെടുനൂരി കൃഷ്ണമൂർത്തി, ജി.എൻ. ബാലസുബ്രഹ്മണ്യൻ, നെയ്യാറ്റിൻകര വാസുദേവൻ, ഡോ.ബാലമുരളീകൃഷ്ണ, കെ.ജെ.യേശുദാസ് തുടങ്ങി കർണാടക സംഗീതലോകത്തെ പ്രഗല്ഭമതികൾക്കൊപ്പം കച്ചേരികളിൽ മൃദംഗം വായിച്ചിട്ടുണ്ട്.




</doc>
<doc id="258130" url="https://ml.wikipedia.org/wiki?curid=258130" title="അപരാധിനി">
അപരാധിനി

വസന്താ പിക്ചേഴ്സിന്റെ ബാനറിൽ ബി.എസ്. രങ്ക അവതരിപ്പിച്ച മലയാളചലച്ചിത്രമാണ് അപരാധിനി. തിരുമേനി പിക്ചേഴ്സ് വിതരണം ചെയ്ത അപരാധിനി 1968 നവംബർ 6-ന് കേരളത്തിലെ തിയേറ്ററികളിൽ പ്രദർശിപ്പിച്ചു തുടങ്ങി.






</doc>
<doc id="258134" url="https://ml.wikipedia.org/wiki?curid=258134" title="മക്ബത്ത് (മലയാളനാടകം)">
മക്ബത്ത് (മലയാളനാടകം)

വില്യം ഷെയ്ക്സ്പിയറിന്റെ മക്ബത്തിനെ ആസ്പദമാക്കി കാളിദാസ കലാകേന്ദ്രം അവതരിപ്പിച്ച മലയാള നാടകമാണ് മക്ബത്ത് . പ്രദീപ് കാവുന്തറയാണ് സമിതിയുടെ അൻപത്തിമൂന്നാമതു നാടകമായി അവതരിപ്പിക്കുന്ന മക്ബത്ത് രചിച്ചിരിക്കുന്നത്. ഇ.എ. രാജേന്ദ്രൻ നാടകം സംവിധാനം ചെയ്തിരിക്കുന്നു. 2013 ഓഗസ്റ്റ് 19-നാണ് നാടകം അവതരണം ആരംഭിച്ചത്. ത്രിമാനസംവിധാനത്തിലാണ് മക്ബത്ത് ഒരുക്കിയിരിക്കുന്നത്. 

ഒ.എൻ.വി. രചിച്ച് സെബി നായരമ്പലം ഈണം നൽകിയ രണ്ട് ഗാനങ്ങളാണ് നാടകത്തിലുള്ളത്.


നാടകത്തിലെ 19 കഥാപാത്രങ്ങളെ 17 പേരാണ് അവതരിപ്പിക്കുന്നത്.


കൊല്ലം സോപാനം തീയറ്ററിൽ 2013 ഓഗസ്റ്റ് 19-നാണ് ആദ്യ അവതരണം അരങ്ങേറിയത്. മന്ത്രി എം.കെ. മുനീർ, സംവിധായകൻ കമൽ എന്നിവർ സന്നിഹിതരായിരുന്നു.


</doc>
<doc id="258136" url="https://ml.wikipedia.org/wiki?curid=258136" title="കൽക്കട്ട പതാക">
കൽക്കട്ട പതാക

ഇന്ത്യയുടെ ആദ്യകാല അനൗദ്യോഗിക പതാകകളിലൊന്നാണ് കൽക്കത്ത പതാക. ബംഗാൾ വിഭജനത്തിനെതിരെ 1906 ആഗസ്ത് 7 നു്‌ കൽക്കത്തയിലെ പാഴ്സി ബഗാൻ ചത്വരത്തിൽ നടന്ന പ്രതിഷേധപ്രകടനത്തിൽ സചിന്ദ്രപ്രസാദ് ബോസാണ് ആദ്യമായി ഈ ത്രിവർണ്ണ പതാക നിവർത്തിയതു്‌. ആ പതാകയാണു്‌ കൽക്കട്ട പതാക എന്നറിയപ്പെടുന്നതു്‌. മുകളിൽ നിന്നു താഴേയ്ക്കു യഥാക്രമം ഓറഞ്ചു്‌, മഞ്ഞ, പച്ച നിറങ്ങളിൽ തുല്യവീതിയുള്ള മൂന്നു തിരശ്ചീനഖണ്ഡങ്ങൾ ചേർന്ന ഒന്നായിരുന്നു അതു്‌. ഏറ്റവും താഴെയുള്ള ഖണ്ഡത്തിൽ സൂര്യന്റെ ചിത്രത്തോടൊപ്പം ചന്ദ്രക്കലയും, നടുവിൽ ദേവനാഗരി ലിപിയിൽ 'വന്ദേ മാതരം' എന്നും ഏറ്റവും മുകൾ ഭാഗത്തെ ഖണ്ഡത്തിൽ പാതിവിടർന്ന എട്ടു താമരപ്പൂക്കളും ആലേഖനം ചെയ്തിട്ടുണ്ടായിരുന്നു.



</doc>
<doc id="258140" url="https://ml.wikipedia.org/wiki?curid=258140" title="കൊണ്ടോട്ടി നേർച്ച">
കൊണ്ടോട്ടി നേർച്ച

മലപ്പുറം ജില്ലയിലെ കൊണ്ടോട്ടി എന്ന സ്ഥലത്ത് നടക്കുന്ന ഒരു ആണ്ടുനേർച്ചയാണ് കൊണ്ടോട്ടി നേർച്ച. ഷേഖ് മുഹമ്മദ് ഷാ എന്നായാളുടെ ചരമദിനത്തോടനുബന്ധിച്ചാണ് ഇത് നടക്കുന്നത്. ഇത് ജില്ലയിലെ വലിയ ഒരാഘോഷമാണ്. ഇത് ഹിന്ദു-മുസ്ലീം സൗഹൃദത്തിന്റെ ഒരു പ്രതീകമായി കണക്കാക്കപ്പെടുന്നു. ജാതിമത വേലിക്കെട്ടുകളില്ലാത്ത ഒരു കൊയ്ത്തുത്സവമാണിതെന്ന് നിരീക്ഷിക്കപ്പെട്ടിട്ടുണ്ട്. ഇത് കൊണ്ടോട്ടി പൂരം എന്നും അറിയപ്പെടുന്നു.

മുഹമ്മദ് ഷാ തങ്ങൾ എന്നയാൾ ഹിജറ വർഷം 1130-ൽ (1717-18) ബോംബെയിൽ നിന്ന് കൊണ്ടോട്ടിയിലെത്തി താമസമായി. അദ്ദേഹവും പിന്മുറക്കാരും കൊണ്ടോട്ടി തങ്ങൾമാർ എന്ന പേരിൽ അറിയപ്പെടാനും തുടങ്ങി. ഹിജറ1099-ൽ (1687-88) ഇസ്മായിൽ-ഫാത്തിമ എന്നിവരുടെ മകനായാണ് മുഹമ്മദ് ഷാ തങ്ങൾ ബോംബെയിൽ ജനിച്ചത്. ആദ്യം ഈ പ്രദേശത്തെ മുസ്ലീങ്ങൾ പൊന്നാനി മഖ്ദൂമികൾ, സയ്യിദ് ശൈഖ് ജിഫ്‌രി എന്നിവരുടെ നേതൃത്വത്തിൻ കീഴിലായിരുന്നു. ഷാ വന്നതോട് കൂടി അദ്ദേഹത്തിനും ജന പിന്തുണ വർദ്ധിച്ചു. ഇത് കണ്ട പാരമ്പര്യ ആത്മീയ പണ്ഡിതർ ഷായ്ക്കെതിരെ രംഗത്തു വന്നു . ഷാ വ്യാജ സൂഫിയാണ് എന്നായിരുന്നു അവരുടെ ആരോപണം. ഷായുടെ ശിഷ്യന്മാർ ഗുരുവിനു മുന്നിൽ കുമ്പിടുമായിരുന്നു. ഇത് തെറ്റാണെന്നു ഷായുടെ എതിരാളികളായ ജിഫ്രി ,മമ്പുറം സയ്യിദ് അലവി , ഉമർ ഖാദി എന്നിവർ മത വിധി നൽകി .സ്ത്രീ പുരുഷന്മാർ ഇടകലർന്നു ഭജനമിരിക്കുന്നതും ബാഗ്ദാദിലെ സൂഫി പുണ്യളന്മാരുടെ പേരിൽ മുഹമ്മദ് ഷാ നടത്തുന്ന നേർച്ചകളിൽ ചെണ്ടയും ,ആനയും, അമ്പാരിയും ഉപയോഗിക്കുന്നതും അക്കാലത്തെ യാഥാസ്ഥിതിക പണ്ഡിതന്മാരെ ചൊടിപ്പിച്ചു. ഷായ്ക്കെതിരെ കൂടുതൽ വിമർശനങ്ങളുമായി അവർ രംഗത്തിറങ്ങാൻ ഇവ കാരണമായി. 

അരീക്കോട് കുഞ്ഞാവ എന്നയാൾ ഷായുടെ ജീവചരിത്രം "ഖിസ്സതു മുഹമ്മദ്ഷാ തങ്ങൾ" എന്ന മാപ്പിളപ്പാട്ടായി രചിക്കുകയുണ്ടായി. ഇദ്ദേഹം ഹിജറ1180 റബീഉൽ അവ്വൽ 14-ന് (1766 ഓഗസ്റ്റ് 20) മരിച്ചുപോയി. ഇദ്ദേഹത്തിന്റെ മഖ്ബറയോടനുബന്ധിച്ചാണ് വാർഷികാഘോഷമായി കൊണ്ടോട്ടി നേർച്ച നടത്തിവരുന്നത്. 

സൂഫികളായ ബാഗ്ദാദിലെ ശൈഖ് മുഹ് യുദ്ദീൻ അബ്ദുൽ ഖാദർ ജിലാനി, ശൈഖ് മുഹ് യുദ്ദീൻ അജ്മീരി ചിഷ്തി എന്നിവരുടെ പേരിൽ മുഹമ്മദ് ഷാ തങ്ങൾ (കൊണ്ടോട്ടി തങ്ങൾ) നടത്തിയ ആണ്ട് നേർച്ച (‘ഖത്തം ഫാത്തിഹ’) ആണ് പിന്നീട് കൊണ്ടോട്ടി നേർച്ചയായി രൂപാന്തരപ്പെട്ടത് എന്നും അഭിപ്രായമുണ്ട്. മുഹമ്മദ് ഷാ തങ്ങളുടെ പൗത്രൻ അബ്തിയാഅ്ഷായുടെ കാലം മുതലാണ് നേർച്ച ജനകീയമായത്.

വർഷം തോറും മുഹറത്തിൽ മൂന്ന് ദിവസങ്ങളായാണ് ചടങ്ങുകൾ നടക്കുന്നത്. ചടങ്ങുകളുടെ തുടക്കമായി ഖുബ്ബയുടെ സമീപത്തുള്ള പാടത്ത് മൂന്ന് വലിപ്പത്തിലുള്ള പീരങ്കികൾ പൊട്ടിക്കും.

കഴിഞ്ഞ നാല് വർഷത്തോളമായി അവിടെ ഉൽസവങ്ങളൊന്നും നടക്കുന്നില്ല , അതിന്റെ കാരണങ്ങളിലൊന്ന് ആ പള്ളി നടത്തിപ്പുകാരായ തങ്ങൾ കുടുംബത്തിലെ മൂത്ത കാരണവരുടെ മരണത്തിന് ശേഷം ഉൽസവ നടത്തിപ്പിനെ ചൊല്ലി തർക്കം ഉടലെടുക്കുകയും ഒരു അഭിപ്രായ സമന്വയത്തിലെത്തിച്ചേരുവാൻ കഴിയാതെ പോകുകയും ചെയ്യുന്നത് കൊണ്ടാണെന്ന് അറിയുന്നു . 11- OI - 2017

ഇത് ഹൈന്ദവാചാരങ്ങളെ പകർത്തുന്നു എന്ന് വിമർശനമുണ്ട്. ഇത് ശീഇസ വിശ്വാസം മൂലമുണ്ടായ അനാചാരമാണെന്നും ഇസ്ലാന്മിനു മുൻപുള്ള വിശ്വാസങ്ങളുടെ ശേഷിപ്പാണെന്നും മതവിരുദ്ധമായ ദുരാചാരമാണെന്നും വാദമുണ്ട്. മമ്പുറം സയ്യിദ് അലവി തങ്ങൾ, പുത്രൻ സയ്യിദ് ഫസൽ പൂക്കോയതങ്ങൾ എന്നിവർ ഇതിനെതിരേ പ്രവർത്തിക്കുകയുണ്ടായെങ്കിലും അതിന് വലിയ ഫലമുണ്ടായില്ല.


</doc>
<doc id="258150" url="https://ml.wikipedia.org/wiki?curid=258150" title="നൗഷാദ് ഇബ്രാഹിം">
നൗഷാദ് ഇബ്രാഹിം

ഒരു മലയാളനാടക നടനാണ് നൗഷാദ് ഇബ്രാഹിം. പൂക്കാട് കലാലയത്തിന്റെ തച്ചോളി ഒതേനനിലെ നായകവേഷം അവതരിപ്പിച്ച നൗഷാദിന് 2008-ലെ പ്രൊഫഷണൽ നാടകമത്സരത്തിൽ മികച്ച നടനുള്ള പുരസ്കാരം ലഭിച്ചു. പത്തിലധികം വർഷമായി നൗഷാദ് പൂക്കാട് കലാലയത്തിൽ അഭിനയിക്കുന്നു. സമിതിയുടെ തന്നെ പൂന്താന പർവത്തിലെ പൂന്താനത്തെയും കാലംതുള്ളലിലെ കുഞ്ചൻനമ്പ്യാരെയും നൗഷാദ് അവതരിപ്പിച്ചിട്ടുണ്ട്. 

ശിവരാമൻ മാസ്റ്റർ സംവിധാനംചെയ്ത ദേവവ്രതൻ എന്ന നാടകത്തിലെ ഭീഷ്മർ, 'കായംകുളം കൊച്ചുണ്ണി'യെന്ന ടെലിവിഷൻ പരമ്പരയിൽ കൊച്ചുപിള്ള എന്നീ വേഷങ്ങൾ ഇദ്ദേഹം അവതരിപ്പിച്ചിട്ടുണ്ട്. മിമിക്രി കലാകാരനായും സംവിധായകനായും പ്രവർത്തിച്ചിട്ടുണ്ട്. തിരുവനന്തപുരം രംഗപ്രഭാതിനുവേണ്ടി ചില ബാലനാടകങ്ങളും ഇദ്ദേഹം സംവിധാനം ചെയ്തു. ഡബ്ബിങ് ആർട്ടിസ്റ്റും തിരക്കഥാകൃത്തുമാണ് നൗഷാദ്.

നാടക അഭിനേത്രിയായ ജയയാണ് നൗഷാദിന്റെ ഭാര്യ. രണ്ട് പെണ്മക്കൾ: സ്വാതി, നിള.





</doc>
<doc id="258153" url="https://ml.wikipedia.org/wiki?curid=258153" title="പ്രദീപ്കുമാർ കാവുന്തറ">
പ്രദീപ്കുമാർ കാവുന്തറ

മലയാളനാടകവേദിയിലെ ഒരു രചയിതാവാണ് പ്രദീപ്കുമാർ കാവുന്തറ. കേരള സംഗീത നാടക അക്കാദമിയുടെ പ്രൊഫഷണൽ നാടക മത്സരത്തിൽ അഞ്ചു തവണ പുരസ്കാരം ഇദ്ദേഹത്തിനു ലഭിച്ചു. ഖാൻകാവിൽ നാടക നിലയത്തിനുവേണ്ടി രചിച്ച 'കരളേ മാപ്പി്നാണ് 2008-ലെ പുരസ്കാരം ലഭിച്ചത്. ചുരുക്കം ചില നാടകങ്ങളിൽ ഇദ്ദേഹം അഭിനയിക്കുകയും ചെയ്തിട്ടുണ്ട്.

കോഴിക്കോട് മലബാർ തിയേറ്റേഴ്‌സിലാണ് ആദ്യമായി പ്രൊഫഷണൽ നാടക രംഗത്തെത്തിയത്. 
പിന്നീട് ഖാൻ കാവിൽ നാടക നിലയം, സ്റ്റേജ് ഇന്ത്യ, അങ്കമാലി നാടകനിലയം എന്നീ സമിതികൾക്കായി നാടകങ്ങൾ രചിച്ചു.




</doc>
<doc id="258160" url="https://ml.wikipedia.org/wiki?curid=258160" title="ഇക്കബാന">
ഇക്കബാന

ജാപ്പനീസ് പുഷ്പാലങ്കാരരീതിയാണ് ഇക്കബാന (, ). 'ജീവിക്കുന്ന പൂക്കൾ' എന്നാണ് ഇക്കബാനയ്ക്ക് അർത്ഥം. 'കഡോ' എന്നും അറിയപ്പെടുന്നു. പൂപ്പാത്രം, പൂവിന്റെ തണ്ട്, ഇലകൾ, ശിഖരങ്ങൾ എന്നിവയ്ക്കൊക്കെ പൂക്കൾക്കൊപ്പം പ്രാധാന്യം നല്കിയാണ് ഇക്കബാന ഒരുക്കുന്നത്. സ്വർഗം, ഭൂമി, മനുഷ്യരാശി എന്നിവയെ പ്രതീകവത്കരിക്കുന്നതാണ് ഇക്കബാനയുടെ പുഷ്പാലങ്കാരഘടന. ആറാം നൂറ്റാണ്ടിൽ ജപ്പാനിലെ ബുദ്ധക്ഷേത്രങ്ങളിൽ പുഷ്പാർച്ചന നടത്തിയിരുന്നതിൽ നിന്നാണ് ഇക്കബാനയുടെ തുടക്കം. വിശ്വാസത്തിന്റെ ലക്ഷണമായി പൂക്കളും കമ്പുകളും സ്വർഗത്തിനു നേരേ തിരിച്ചുവച്ചാണ് അർച്ചന നടത്തിയിരുന്നത്. പതിനഞ്ചാം നൂറ്റാണ്ടിൽ മറ്റൊരു രീതി 'റിക്ക' നിലവിൽ വന്നു. അന്ന് ജപ്പാൻ ഭരിച്ചിരുന്ന മുറോമാച്ചി ഷോഗൺ അഷികാഗാ യോഷിമാസയാണ് ഇക്കബാനയ്ക്ക് ഇന്നുള്ള ലളിതരീതി നടപ്പിലാക്കിയത്.
1930 മുതലായാണ് ആധുനികരീതിയിലുള്ള ഇക്കബാനയുടെ പിറവി. വിവാഹത്തിനുമുമ്പ് ജപ്പാനിലെ പെൺകുട്ടികൾ നിർബന്ധമായും അറിഞ്ഞിരിക്കേണ്ട കാര്യങ്ങളിൽ ഇക്കബാനയും ഉൾപെടും. ഇന്ന് പരമ്പരാഗത കലകളുടെ കൂട്ടത്തിലാണ് ഇക്കബാനയെ ഉൾപ്പെടുത്തിയിരിക്കുന്നത്.

ഇക്കബാന എന്ന വാക്ക് ജാപ്പനീസ് ഭാഷയിലെ ഇകെരു(ജീവൻ നിലനിർത്തുക , പൂക്കൾ അലങ്കരിക്കുക ) , ഹന (പൂവു) എന്ന വാക്കുകളിൽ നിന്നും ഉത്ഭവിച്ചതാണു. 


</doc>
<doc id="258170" url="https://ml.wikipedia.org/wiki?curid=258170" title="അജാറ">
അജാറ

ജോർജിയയുടെ തെക്കു പടിഞ്ഞാറായി കരിങ്കടലിന്റെ കിഴക്കൻ തീരത്ത് കിടക്കുന്ന സ്വയംഭരണ റിപ്പബ്ലിക്കാണ് അജാറ ( ). തുർക്കിയുമായി അജാറ അതിര് പങ്കിടുന്നു. 1921 മുതൽ സോവിയറ്റ് യൂണിയൻ അജാറയ്ക്ക് സ്വയംഭരണപദവി അനുവദിച്ചിരുന്നു. 93.4 % പേർ ജേർജിയൻ വംശജരാണെങ്കിലും സോവിയറ്റ് യൂണിയനിൽ നിന്ന് ജോർജിയ സ്വാതന്ത്ര്യം പ്രഖ്യാപിച്ചപ്പോൾ അതിൽ ലയിക്കാൻ അജാറ കൂട്ടാക്കിയില്ല. എന്നാൽ ജോർജിയയുടെ മറ്റൊരു സ്വതന്ത്ര റിപ്പബ്ലിക്കായ അബ്ഖാസിയയെ പോലെ വിഘടനവാദം അജാറയിലില്ല. സ്വതന്ത്ര രാഷ്ട്രമായി അംഗീകാരം നേടാൻ താല്പര്യവുമില്ല. നിലവിലെ സ്ഥിതിയാണ് അജാറ ഇഷ്ടപ്പെടുന്നത്. ജോർജിയയുമായി ശക്തമായ സാമ്പത്തിക, നയതന്ത്രബന്ധങ്ങൾ തുടരുന്നുമുണ്ട്.


</doc>
<doc id="258173" url="https://ml.wikipedia.org/wiki?curid=258173" title="ദ വിസെഡ് ഒവ് ഒസ്">
ദ വിസെഡ് ഒവ് ഒസ്

1939-ൽ, എം ജി എം നിർമിച്ച് വിക്റ്റർ ഫ്ലെമിങ് സംവിധാനം ചെയ്ത ഒരു അമേരിക്കൻ സിനിമയാണ് ദ വിസെഡ് ഒവ് ഒസ് . എൽ. ഫ്രാങ്ക് ബോമിന്റെ ഓസ്കൃതികളെ ഉപജീവിച്ച് ഉണ്ടായ സിനിമകളിൽ ഏറ്റവും പ്രശസ്തമായ സിനിമയാണിത്. കലാപരവും സങ്കേതികവുമായ മികവിനു ഈ ചിത്രം ഒരുപാട് ബഹുമതികൾ നേടി. ടെക്നികളറിലും ബ്ലാക്ക് ആൻഡ് വൈറ്റിലുമായാണ് ചിത്രം പൂർത്തിയാക്കിയത്. കഥാനായിക ഡോറൊത്തിയുടെ സങ്കല്പലോകം കളറിലും, കാൻസാസിലെ ഭാഗങ്ങൾ അല്ലാതെയും ചിത്രീകരിച്ചിരിക്കുന്നു.

40കളിൽ സാങ്കേതികമായി ഒരത്ഭുതമായിരുന്ന ഈ സിനിമ അക്കാലം വരെ എം ജി എം നിമിച്ച സിനിമകളിൽ ഏറ്റവും ചിലവേറിയ സിനിമയായിരുന്നു.2000000 ഡോളറോളം ഇതിനായി ചിലവഴിച്ചെങ്കിലും ബോക്സോഫീസിൽ പ്രതീക്ഷിച്ച അത്ര വിജയം നേടാൻ കഴിഞില്ല. പക്ഷേ രണ്ടാം ലോകമഹായുദ്ധാനന്തരം സിനിമ വൻ വിജയമാവുകയും അമേരിക്കൻ ജനപ്രിയ സംസ്കാരത്തിൽ ഇതിഹാസതുല്യമായ ഒരു സ്താനം കൈവരിക്കുകയും ചെയ്തു.പീപ്പിൽ മാഗസിന്റെ നിരീക്ഷണപ്രകാരം ഏറ്റവും കൂടുതൽ ആളുകൾ കണ്ട ചലച്ചിത്രമാണിത്. ഇതുവരെ നിർമ്മിക്കപ്പെട്ടതിൽ ഏറ്റവും മികച്ച ഫാന്റസിചിത്രങ്ങളിലൊന്നായും ഇത് ഏണ്ണപ്പെടുന്നു.

1939-ലെ അക്കാദമിപുരസ്കാരത്തിൽ വിസെഡ് ഒവ് ഒസ്നു മികച്ചചിത്രത്തിനടക്കം ആറു നോമിനേഷനുകൾ ലഭിച്ചു. അതിൽ രണ്ടെണ്ണം ലഭിച്ചു. മികച്ച ചിത്രത്തിനുള്ള സമ്മാനം ലഭിച്ചത് ഫ്ലെമിങിന്റെ തന്നെ ഗോൺ വിത്ത് ദ വിൻഡിനായിരുന്നു.

ഫ്രാങ്ക്ബോമിന്റെ നോവലിനെ ഉപജീവിച്ചാണു ചലച്ചിത്രം തയ്യാറാക്കിയിരുന്നതെങ്കിലും രണ്ടും തമ്മിൽ കാതലായ ചില വ്യത്ത്യാസങ്ങളുണ്ട്. നോവലിൽ മായാവികളും,മാന്ത്രികലോകവുമൊക്കെ യഥാർത്ഥമാണെങ്കിൽ ചലച്ചിത്രത്തിൽ ഇതൊക്കെ ഡോറൊത്തിയുടെ സ്വപ്നത്തിലാണ് സംഭവിക്കുന്നത്.നോവലിൽ നിന്ന് വ്യത്ത്യസ്തമായി ചലച്ചിത്രത്തിൽ വടക്കുദേശത്തെ മന്ത്രവാദിയും, ഗ്ലിന്റയുംകൂടെ ഒരൊറ്റക്കഥാപാത്രമാണ്.


</doc>
<doc id="258175" url="https://ml.wikipedia.org/wiki?curid=258175" title="അസുരവിത്ത് (1968-ലെ ചലച്ചിത്രം)">
അസുരവിത്ത് (1968-ലെ ചലച്ചിത്രം)

എം.ടി. വാസുദേവൻ നായരുടെ പ്രസിദ്ധമായ നോവലിനെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും തയ്യാറാക്കി മനോജ് പിക്ചേഴ്സിനു വേണ്ടി മാധവൻ കുട്ടി നിർമിച്ച മലയാളചലച്ചിത്രമാണ് അസുരവിത്ത്. ചന്ദ്രതാരാ പ്രൊഡക്ഷൻസ് വിതരണം നടത്തിയ ഈ ചിത്രം 1968 മേയ് 17-ന് കേരളത്തിൽ പ്രദർശിപ്പിച്ചു.






</doc>
<doc id="258180" url="https://ml.wikipedia.org/wiki?curid=258180" title="റെസാ അസ്ലൻ">
റെസാ അസ്ലൻ

"ദ്സെലറ്റ്- നസറേത്തിലെ യേശുവിന്റെ ജീവിതവും കാലവും" (Zealot-ടThe Life and Times of Jesus of Nazareth) എന്ന പുസ്തകത്തിലൂടെ പ്രശസ്തനായ ഇറാനിയൻ - അമേരിക്കൻഎഴുത്തുകാരനാണ് റെസാ അസ്ലൻ (ജനനം : 03 മേയ് 1972). യേശുക്രിസ്തുവിന്റെ ജീവചരിത്രം എന്ന നിലയിൽ ഈ പുസ്തകം ചർച്ച ചെയ്യപ്പെട്ടു. ഫോക്സ് ന്യൂസിൽ വന്ന അസ്ലന്റെ അഭിമുഖം പുസ്തകത്തിന്റെ പരസ്യമായി മാറി. "ഇതല്ലേ ഫോക്സ് ന്യൂസ് ചെയ്തിട്ടുള്ളതിൽ വെച്ച് ഏറ്റവും embarassing ആയ അഭിമുഖം?" എന്ന തലക്കുറിപ്പോടെ വന്ന അഭിമുഖത്തെത്തുടർന്ന് പുസ്തകം വിൽപ്പനയിൽ ന്യൂയോർക്ക് ടൈംസിന്റെ ബെസ്റ്റ് സെല്ലർ ലിസ്റ്റിൽ നാലാം സ്ഥാനത്തെത്തി. ആമസോൺ ലിസ്റ്റിലും വിൽപ്പനയിൽ വളരെ മുകളിൽ ആണ്. 

"ജീവിതവും കാലവും"
ജനനം : 1972ൽ, ഇറാൻ, ടെഹറാൻ



</doc>
<doc id="258198" url="https://ml.wikipedia.org/wiki?curid=258198" title="ആൾമാറാട്ടം">
ആൾമാറാട്ടം

മലയാളത്തിൽ ആദ്യമായി പ്രസിദ്ധപ്പെടുത്തിയ നാടക കൃതിയാണു് ആൾമാറാട്ടം. വില്ല്യം ഷേക്സ്പിയറിന്റെ "കോമഡി ഓഫ് എറേർസ്" എന്ന ശുഭാന്ത്യ നാടകത്തിന്റെ വിവർത്തനമാണു് ഈ നാടകം. 1866-ൽ കല്ലൂർ ഉമ്മൻ ഫിലിപ്പോസാണ് ഇതിന്റെ പരിഭാഷ നടത്തിയിരിക്കുന്നതു്. മലയാള നാടകപ്രസ്ഥാനത്തിലെ ആദ്യ കൃതിയാണിതു്.

1866 നവംബറിൽ കൊച്ചിയിലെ വെസ്റ്റേൺ സ്റ്റാർ അച്ചുകൂടത്തിലാണ് ഈ കൃതി അച്ചടിച്ചത്.


</doc>
<doc id="258210" url="https://ml.wikipedia.org/wiki?curid=258210" title="മുക്ദെൻ കൊട്ടാരം">
മുക്ദെൻ കൊട്ടാരം

ചൈന ഭരിച്ചിരുന്ന ക്വിങ് രാജവംശത്തിന്റെ രാജകീയ വസതിയായിരുന്നു മുക്ദെൻ കൊട്ടാരം (ചൈനീസ്: 盛京宫殿; ഇംഗ്ലീഷ്: Mukden Palace ).ചൈനയിലെ ഷെന്യാങ് നഗരത്തിലാണ് ഇത് സ്ഥിതിചെയ്യുന്നത്. ആയതിനാൽ ഷെന്യാങ്(Shenyang) കൊട്ടാരം എന്നും ഇത് അറിയപ്പെടുന്നു. 1625-ൽ ആണ് ഈ കൊട്ടരം പണിതീർത്തത്. 1625 മുതൽ 1644വരെയുള്ള കാലയളവിൽ ആദ്യത്തെ മൂന്ന് ക്വിങ് ചക്രവർത്തിമാരും ഇവിടെ താമസിച്ചാണ് സാമ്രാജ്യം ഭരിച്ചിരുന്നത്. ചൈനയിൽ രാജഭരണം അവസാനിച്ചതോടുകൂടി ഈ കൊട്ടാരം ഒരു മ്യൂസിയമായി മാറി. 

ബീജിങ്ങിലെ വിലക്കപ്പെട്ട നഗരത്തിന് സമാനമായാണ് മുക്ദെൻ കൊട്ടാരം പണിതത്. എങ്കിലും ഈ കൊട്ടാരത്തിൽ മഞ്ചൂറിയൻ ടിബറ്റൻ ശൈലികളും കാണപ്പെടുന്നു. 1644-ൽ മിങ് സാമ്രാജ്യം ചൈനയിൽ സ്ഥാപിതമായതോടുകൂടി ഈ കൊട്ടാരത്തിനുണ്ടായിരുന്ന ഔദ്യോഗിക രാജകീയ വസ്തി എന്ന സ്ഥാനം നഷ്ടമായി. കേവലം ഒരു കൊട്ടാരമായി ഇത് നിലനിന്നു. 1780-ൽ ക്വിയാൻലോങ് (Qianlong) ചക്രവർത്തിയുടെ നേതൃത്തത്തിൽ കൊട്ടാരം വിപുലീകരിക്കപ്പെട്ടു. 1955-ലാണ് മുക്ദെൻ കൊട്ടാരം ഒരു മ്യൂസിയമാക്കി മാറ്റിയത്. 2004-ൽ ലോകപൈതൃക പദവിയും ലഭിച്ചു.


</doc>
<doc id="258214" url="https://ml.wikipedia.org/wiki?curid=258214" title="കല്ലൂർ ഉമ്മൻ ഫിലിപ്പോസ്">
കല്ലൂർ ഉമ്മൻ ഫിലിപ്പോസ്

മലയാളത്തിലെ ആദ്യനാടക കൃതിയായ ആൾമാറാട്ടത്തിന്റെ (ഷെയ്ക്സ്പിയർ കൃതിയായ കോമഡി ഒഫ് എറേഴ്സിന്റെ പരിഭാഷ) കർത്താവാണു് കല്ലൂർ ഉമ്മൻ ഫിലിപ്പോസ് (1838 - 1880). 1864ൽ കൊച്ചിയിൽനിന്നു് പ്രസിദ്ധീകരണം ആരംഭിച്ച പത്രമായ പശ്ചിമതാരകയുടെ പത്രാധിപരായും കല്ലൂർ ഉമ്മൻ ഫിലിപ്പോസ് പ്രവർത്തിച്ചു. മലയാളത്തിലെ ആദ്യ പത്രാധിപരായും ഇദ്ദേഹം അറിയപ്പെടുന്നു. 

പത്തനംതിട്ട ജില്ലയിൽ മല്ലപള്ളി താലൂക്കിൽ കല്ലൂപ്പാറയിലെ കല്ലൂർ ഉമ്മന്റെയും കോട്ടയം അയ്മനം പത്തിൽ കുടുംബാഗം അന്നമ്മയുടെയും മകനായി 1838-ൽ ജനിച്ചു. പിന്നീട് കുടുംബം ഒളശ്ശയിലേക്ക് മാറി. ചെറുപ്പത്തിലെ മാതാപിതാക്കളെ നഷ്ടപ്പെട്ട ഉമ്മനെ അമ്മയുടെ കുടുംബക്കാരായിരുന്നു വളർത്തിയത്. ചെറുപ്പത്തിൽ സംസ്കൃത പഠനം ആരംഭിച്ച പീലിപ്പോസ് സ്കൂൾ വിദ്യാഭ്യാസത്തിനു ശേഷം കോട്ടയം സി.എം.എസ്. കോളേജിൽ ചേർന്നു. ഇംഗ്ലീഷ്, ഗ്രീക്ക്, ലത്തീൻ ഭാഷകളിലും ഗണിതം, രസതന്ത്രം, ഖഗോള ശാസ്ത്രം എന്നീ വിഷയങ്ങളിലും ഇവിടെനിന്നും പീലിപ്പോസ് കഴിവു നേടി.

1859 നവംബം1-ആം തീയതി ഇരുപതാമത്തെ വയസ്സിൽ കൊച്ചിയിൽ ആംഗ്ലിക്കൻ സഭ വക സ്കൂളിൽ അദ്ധ്യാപകനായി ചേർന്നു. റോ വുഡ് സായിപ്പടക്കം നിരവധി പേരെ മലയാളം പഠിപ്പിച്ചു. 1869ൽ തിരുവിതാംകൂർ മഹാ ഇടവക സഭാ കൗൺസിലിൽ കൊച്ചിയെ പ്രതിനിധീകരിച്ച് അംഗമായി. 

ഒളശയിൽ ഏനാദിക്കൽ തൊമ്മൻ വർക്കിയുടെ മകൾ ഉണിച്ചാരമ്മയെ 1862 ഫെബ്രുവരി 27-ആം തീയതി വിവാഹം ചെയ്തു. 1865 മാർച്ച് 24-ന് കൊച്ചിയിൽ നിന്നും പ്രസിദ്ധീകരിച്ചിരുന്ന പശ്ചിമതാരക എന്ന പത്രത്തിന്റെ അധിപനായി. ഇതിലൂടെ മലയാളത്തിലെ ആദ്യ പത്രാധിപർ എന്ന സ്ഥാനം ഇദ്ദേഹത്തിനു ലഭിച്ചു. കത്തോലിക്ക സഭയെയും മാർപാപ്പായെയും നിർദയം വിമർശിക്കുന്ന ലേഖനങ്ങൾ തുടർച്ചയായി എഴുതി. ആൾമാറാട്ടം കൂടാതെ "അമരകോശ പ്രദീപിക, ശബ്ദദീപിക" എന്നീ ഗ്രന്ഥങ്ങളും പ്രസിദ്ധീകരിച്ചു. ആൾമാറാട്ടം ഗ്രന്ഥത്തിന്റെ ആമുഖത്തിൽ പറയും പ്രകാരം ചില ഗ്രന്ഥങ്ങളും പീലിപ്പോസ് തർജ്ജമ ചെയ്തിരുന്നു. എന്നാൽ അവ പ്രസിദ്ധീകരിക്കും മുൻപെ കരൾ രോഗം മൂലം 1880 ജൂലൈ 20-ന് അദ്ദേഹം അന്തരിച്ചു. ഒളശ്ശ സെന്റ് മാർക്ക്സ് ദേവാലയത്തിലാണ് പീലിപ്പോസിന്റെ മൃതദേഹം സംസ്കരിച്ചിരിക്കുന്നത്.


ആദ്യത്തെ മലയാളി പത്രാധിപരും മലയാളി നാടകകൃത്തും ഉമ്മൻ പീലിപ്പോസാണ്. എന്നാൽ കേരള വർമ്മ വലിയകോയിത്തമ്പുരാനാണ് കാലങ്ങളായി ആദ്യ നാടകകൃത്തെന്ന പദവി വഹിക്കുന്നത്. കാളിദാസന്റെ അഭിജ്ഞാനശാകുന്തളത്തിനു തർജ്ജമയാണ് ഇദ്ദേഹത്തെ ഈ പദവിക്ക് അർഹനാക്കിയത്. എന്നാൽ അതിനും 16 വർഷം മുൻപ് (1866) കല്ലൂർ ഉമ്മൻ പീലിപ്പോസ് ആൾമാറാട്ടം തർജ്ജിമ ചെയ്തിരുന്നു.



</doc>
<doc id="258217" url="https://ml.wikipedia.org/wiki?curid=258217" title="സത്യദീപം">
സത്യദീപം

കേരളത്തിലെ കത്തോലിക്കാസഭയുടെ എറണാകുളം അതിരൂപതയുടെ ഉടമസ്ഥതയിൽ കൊച്ചിയിൽ നിന്നും പ്രസിദ്ധീകരിക്കുന്ന വാരികയാണ് 'സത്യദീപം'. 1927-ലാണ് സത്യദീപം വാരിക ആദ്യമായ് അച്ചടിച്ചത്.

ഏറണാകുളം ലിസി ആശുപത്രിയുടെ അടുത്താണ് സത്യദീപത്തിന്റെ ഓഫീസ്. കത്തോലിക്കാ സഭയുടെ ജിഹ്വ എന്നറിയപ്പെടുന്ന സത്യദീപത്തിന്റെ ഇപ്പോഴത്തെ എഡിറ്റർ ഫാ. കുര്യാക്കോസ് മുണ്ടാടനാണ്.


</doc>
<doc id="258218" url="https://ml.wikipedia.org/wiki?curid=258218" title="ഭാര്യമാർ സൂക്ഷിക്കുക">
ഭാര്യമാർ സൂക്ഷിക്കുക

ജയമാരുതി പ്രൊഡക്ഷസിനു വേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് ഭാര്യമാർ സൂക്ഷിക്കുക. അസോസിയേറ്റഡ് പിക്ചേഴ്സ് വിതരണം നടത്തിയ ഈ ചിത്രം 1968 ഡിസംബർ 19-ന് കേരളത്തിൽ പ്രദർശിപ്പിച്ചു.






</doc>
<doc id="258227" url="https://ml.wikipedia.org/wiki?curid=258227" title="കളിമൺ യോദ്ധാക്കൾ">
കളിമൺ യോദ്ധാക്കൾ

ചൈനയിലെ ആദ്യത്തെ ചക്രവർത്തിയായിരുന്ന ദിവംഗതനായ ചിൻ ഷി ഹ്വാങ്ങ് ഡിയുടെ(Qin Shi Huang) പ്രതിരോധ സൈന്യത്തെയാണ് കളിമൺ യോദ്ധാക്കൾ അല്ലെങ്കിൽ കളിമൺ പടയാളികളും കുതിരകളും (ഇംഗ്ലീഷ്: Terracotta Army "ടെറാകോട്ടാ ആർമി") എന്ന് വിശേഷിപ്പിക്കുന്നത്. കളിമണ്ണിൽ തീർത്ത ശില്പങ്ങളാണ് ഇവ. ചിൻ ഷി ഹ്വാങ്ങ് ഡിയുടെ മൃതശരീരത്തിനൊപ്പം അടക്കം ചെയ്തവായിരുന്നു ഇവ.

മരണാനന്തരജീവിതത്തിൽ വിശ്വസിക്കുന്നവരായിരുന്നു പുരാതന ചൈനാക്കാർ. മരണാനതര ജീവിതത്തിൽ ചക്രവർത്തിക്ക് സംരക്ഷണം നൽകുന്നതിനായാണ് ചക്രവർത്തിയുടെ ശരീരത്തോടൊപ്പം ഒരു മഹാ സൈന്യത്തെ പ്രധിനിധീകരിക്കുന്ന ശിലപസമൂഹത്തെയും ഇവർ അടക്കം ചെയ്തത്. ക്രി.മു 210-209 വർഷങ്ങളിലായിരുന്നു ഇത്.

ഇരുപതാം നൂറ്റാണ്ടിന്റെ പകുതിവരെ ഇതിനെകുറിച്ച് ആരും അറിഞ്ഞിരുന്നില്ല. 1974-ൽ ശിയാനിലെ ലിങ്ടോൺഗ് ജില്ലയിലുള്ള ഗ്രാമീണ കർഷകരാണ് യാദൃച്ഛികമായി ഈ കളിമൺ ശില്പങ്ങളെ കണ്ടെടുത്തത്. യോദ്ധാക്കൾ, രഥങ്ങൾ, കുതിരകൾ എന്നിവയെല്ലാം ഈ കൂട്ടത്തിലുണ്ട്. ഇവയിൽ ശിലപ്ങ്ങളുടെ പദവിക്കനുസരിച്ച് അവയുടെ വലിപ്പവും വ്യത്യാസപ്പെട്ടിരിക്കുന്നു. സേനാധിപതിയായിരിക്കും ഏറ്റവും വലുത്. മറ്റുപടയാളികൾ താരതമ്യേന ചെറുതും. വിപുലമായ ഉദ്ഖനന പ്രവർത്തനങ്ങളുടെ ഫലമായി മൂന്ന് കുഴികളിൽനിന്നായ് ഏകദേശം 8000ത്തിലധികം പടയാളികളെയും(കളിമൺ ശില്പങ്ങൾ) 520ഓളം കുതിരകളേയും കണ്ടെടുത്തിട്ടുണ്ട്. 



</doc>
<doc id="258228" url="https://ml.wikipedia.org/wiki?curid=258228" title="രാജീവൻ മമ്മിളി">
രാജീവൻ മമ്മിളി

മലയാള നാടക സംവിധായകനും നടനുമാണ് രാജീവൻ മമ്മിളി. കേരള സംഗീതനാടക അക്കാദമിയുടെ 2009-ലെ പ്രൊഫഷണൽ നാടക മത്സരത്തിൽ മികച്ച സംവിധായകനുള്ള പുരസ്കാരം ഇദ്ദേഹത്തിനു ലഭിച്ചു.

കോഴിക്കോട്ടെ അമച്വർ നാടക വേദികളിൽ പ്രവർത്തനം ആരംഭിച്ച രാജീവൻ കോഴിക്കോട് സ്റ്റേജ് ഇന്ത്യയുടെ 'ഭാഗ്യരേഖ', 'ബൊമ്മക്കൊലു', ചിരന്തനയുടെയും അങ്കമാലി നാടക നിലയത്തിന്റെയും നാടകങ്ങളിലൂടെ നടനായും പ്രവർത്തിച്ചിട്ടുണ്ട്. 




</doc>
<doc id="258240" url="https://ml.wikipedia.org/wiki?curid=258240" title="അതിരുങ്കൽ സുഭാഷ്">
അതിരുങ്കൽ സുഭാഷ്

ഒരു മലയാള നാടക ഹാസ്യനടനാണ് അതിരുങ്കൽ സുഭാഷ്. മികച്ച ഹാസ്യനടനുള്ള സംസ്ഥാന പുരസ്കാരം ഇദ്ദേഹത്തിനു ലഭിച്ചിട്ടുണ്ട്. അപ്പിഹിപ്പി വിനോദിനൊപ്പമാണ് ഈ പുരസ്കാരം ലഭിച്ചത്. 




</doc>
<doc id="258245" url="https://ml.wikipedia.org/wiki?curid=258245" title="ശ്രീധരൻ നീലേശ്വരം">
ശ്രീധരൻ നീലേശ്വരം

ഒരു മലയാള നാടകനടനാണ് ശ്രീധരൻ നീലേശ്വരം (മരണം :29 ഓഗസ്റ്റ് 2011 ). കേരള സംഗീതനാടക അക്കാദമിയുടെ സമഗ്ര സംഭാവനയ്ക്കുള്ള പുരസ്കാരവും മികച്ച നടനുള്ള പുരസ്കാരവും ഇദ്ദേഹത്തിനു ലഭിച്ചിട്ടുണ്ട്. രാജൻ കിഴക്കനേല രചിച്ച് മീനമ്പലം സന്തോഷ് സംവിധാനം ചെയ്ത "വിശപ്പിന്റെ പുത്രൻ" എന്ന നാടകത്തിൽ "തീറ്റ കുട്ടായി" എന്ന കഥാപാത്രത്തിനാണ് ഇദ്ദേഹത്തിനു പുരസ്കാരം ലഭിച്ചത്. 

അമ്മാവൻ എൻ കെ പുരുഷുമാസ്റ്ററുടെ നിർബന്ധത്താൽ പതിനൊന്നാം വയസ്സിലാണ് ആദ്യമായി അഭിനയരംഗത്തെത്തിയത്. 1964-ൽ കമ്യൂണിസ്റ്റ് പാർട്ടിക്കുവേണ്ടി നാടകം സംവിധാനം ചെയ്തു. 

കാഞ്ഞങ്ങാട്‌ കാകളി തിയറ്റേഴ്‌സിന്റെ "അങ്കച്ചുരിക" എന്ന നാടകത്തിലെ കണ്ണപ്പച്ചേകവരെ അവതരിപ്പിച്ചാണ് ഇദ്ദേഹം പ്രൊഫഷണൽ നാടകരംഗത്തെത്തിയത്‌. തുടർന്ന് കോഴിക്കോട്‌ ചിരന്തനയുടെ "പടനിലം" എന്ന നാടകത്തിൽ ഇബ്രാഹിം വെങ്ങരയ്ക്കൊപ്പം എട്ടു വർഷക്കാലം പ്രവർത്തിച്ചു. അങ്കമാലി നാടകനിലയം, കോഴിക്കോട്‌ ചിരന്തന, തിരുവനന്തപുരം സംഘചേതന, കൊല്ലം ട്യൂണ, തിരുവനന്തപുരം സൗപർണിക, അഭിരമ്യ, ചങ്ങനാശേരി പ്രതിഭ എന്നീ സമിതികളിൽ ശ്രീധരൻ അഭിനയിച്ചിട്ടുണ്ട്. മീനമാസത്തിലെ സൂര്യൻ എന്ന ചലച്ചിത്രത്തിൽ ഇദ്ദേഹം അഭിനയിച്ചിട്ടുണ്ട്. 65-ആം വയസ്സിൽ കാസർഗോഡ് പടന്നക്കാടുള്ള വസതിയിൽ വച്ച് അന്തരിച്ചു. നാടക അഭിനേത്രിയായിരുന്ന സാവിത്രിയാണ് ഭാര്യ. രൂപൻ, നീതി എന്നിവർ മക്കൾ.




</doc>
<doc id="258253" url="https://ml.wikipedia.org/wiki?curid=258253" title="പുരാതന ലീജിയാങ് പട്ടണം">
പുരാതന ലീജിയാങ് പട്ടണം

ചൈനയിലെ യുനാൻ പ്രവിശ്യയിലെ ലീജിയാങ് നഗരത്തിൽ സ്ഥിതിചെയ്യുന്ന ഒരു ലോകപൈതൃക സ്ഥാനമാണ് ലീജിയാങ് പുരാതന പട്ടണം (ഇംഗ്ലീഷ്:Old Town of Lijiang; ചൈനീസ്: 丽江古城). 800 വർഷത്തിലും അധികം പഴക്കമുള്ള ഒരു ചരിത്രം ഈ പട്ടണത്തിനുണ്ട്. ഇവിടുത്തെ പുരാതനമായ ജലപാതകളും പാലങ്ങളും പ്രശസ്തമാണ്. വാസ്തുവിദ്യ, ചരിത്രം, സംസ്കാരം തുടങ്ങിയ മേഖലകളിലെല്ലാം ലീജിയാങ് മറ്റു പുരാതന ചൈനീസ് നഗരങ്ങളിൽനിന്നും വ്യത്യസ്തപ്പെട്ടിരിക്കുന്നു. 

നാശി ജനവിഭാഗമാണ്(Nakhi people) ഇവിടുത്തെ പരമ്പരാഗത താമസക്കാർ. 1997 ദിസംബർ 4നാണ് ലീജിയാങിനെ ലോകപൈതൃകപട്ടികയിൽ ഉൾപ്പെടുത്തിയത്. അതെതുടർന്ന് ഈ പുരാതന പട്ടണത്തെ സംരക്ഷിക്കാൻ പ്രാദേശിക ഭരണകൂടവും ശ്രദ്ധിച്ചുവരുന്നു. ലീജിയാങിലേക്കുള്ള സന്ദർശകരുടെ എണ്ണത്തിലും പിന്നീട് വർദ്ധനവുണ്ടായി.



</doc>
<doc id="258256" url="https://ml.wikipedia.org/wiki?curid=258256" title="ജോസ് ചിറമ്മൽ">
ജോസ് ചിറമ്മൽ

മലയാളനാടകവേദിയിലെ ഒരു സംവിധായകനായിരുന്നു ജോസ് ചിറമ്മൽ (ജനനം: 1953 ജനുവരി 1, മരണം: 2006 സെപ്റ്റംബർ 17). 30 വർഷത്തോളം ഇദ്ദേഹം ഈ മേഖലയിൽ സജീവമായിരുന്നു. 

തൃശ്ശൂർ കേരള വർമ്മ കോളേജിൽ കാമ്പസ്സ് തിയേറ്റർ എന്ന പദ്ധതി ആരംഭിച്ചു. സ്‌കൂൾ ഓഫ് ഡ്രാമയിലെ നാടക വിദ്യാർത്ഥിയായിരുന്നു ജോസ്. റൂട്ട് (ROOT) എന്ന നാടകസംഘം ഇദ്ദേഹം നടത്തിയിരുന്നു. 2006 സെപ്റ്റംബർ 17-ന് 53-ആം വയസ്സിൽ തൃശ്ശൂരിനടുത്ത് പേരാമംഗലത്തുവച്ചാണ് വഴിവക്കിലെ ഓടയിൽ മുഖമടിച്ചുവീണ് ജോസ് അന്തരിച്ചത്. രണ്ട് ദിവസം മൃതദേഹം ആരാലും തിരിച്ചറിയപ്പെടാതെ കിടക്കുകയായിരുന്നു. തൂടർന്ന് സെപ്റ്റംബർ 19-ന് തിരിച്ചറിഞ്ഞു. നാടക ചരിത്രകാരനായ യുജിൻ വാൻ ഇർവിൻ 1992-ൽ പുറത്തിറക്കിയ "ദി പ്ലേ ഫൂൾ റവല്യൂഷൻ, തിയറ്റർ ആന്റ് ലിബറേഷൻ ഇൻ ഏഷ്യ" എന്ന ഗ്രന്ഥത്തിൽ ജോസ് ചിറമ്മലിനെക്കുറിച്ചു പരാമർശിച്ചിട്ടുണ്ട്.



</doc>
<doc id="258258" url="https://ml.wikipedia.org/wiki?curid=258258" title="പ്രാചീന കൊഗ്ഗുര്യൗ രാജവംശത്തിന്റെ തലസ്ഥാന നഗരങ്ങളും അവരുടെ ശവകുടീരങ്ങളും">
പ്രാചീന കൊഗ്ഗുര്യൗ രാജവംശത്തിന്റെ തലസ്ഥാന നഗരങ്ങളും അവരുടെ ശവകുടീരങ്ങളും

പ്രാചീന കൊഗ്ഗുര്യൗ രാജവംശത്തിന്റെ താസ്ഥാന നഗരങ്ങളും അവരുടെ ശവകുടീരങ്ങളും ചൈനയിലെ ഒരു ലോകപൈതൃക പ്രദേശങ്ങളാണ്. ചൈനയിലെ ജീലിൻ പ്രവിശ്യയിലുള്ള ജിയാൻ നഗരത്തിലാണ് ഇത് സ്ഥിതിചെയ്യുന്നത്. 2004ലാണ് യുനെസ്കോ ഇവയെ ലോകപൈതൃക പട്ടികയിൽ ഉൾപ്പെടുത്തിയത്.

കൊഗ്ഗുര്യൗ രാജവംശത്തിന്റെ മൂന്ന് നഗരങ്ങളും നാൽപ്പതോളം ശവകുടീരങ്ങളുമാണ് പൈതൃകപട്ടികയിൽ ഇതോടനുബന്ധിച്ച് ഉൾപ്പെടുത്തിയിരിക്കുന്നത്.

ഒരു പുരാതന കൊറിയൻ സാമ്രാജ്യമായിരുന്നു കൊഗ്ഗുര്യൗ. അവരുടെ ആദ്യത്തെ തലസ്ഥാനനഗരി വുനു പർവ്വതപ്രദേശത്തുള്ള നഗരമായിരുന്നു.Guonei City, Wandu Mountain City എന്നിവയും ഇവരുടെ നഗരങ്ങളായിരുന്നു. ഈ പ്രദേശങ്ങളെല്ലാം ഇന്ന് ചൈനയുടെ ഭാഗമാണ്.


</doc>
<doc id="258265" url="https://ml.wikipedia.org/wiki?curid=258265" title="ഡയൽ 2244">
ഡയൽ 2244

ഉദയഭാനു ഫിലിംസിന്റെ ബാനറിൽ ആർ.എം. കൃഷ്ണസ്വാമി സംവിധാനം ചെയ്ത് അവതരിപ്പിച്ച മലയാളചലച്ചിത്രമാണ് ഡയൽ 2244. കേരളത്തിൽ വിമലാഫിലിംസ് വിതരണം നടത്തിയ ഈ ചിത്രം 1968 മേയ് 3-ന് പ്രദർശനം തുടങ്ങി.






</doc>
<doc id="258270" url="https://ml.wikipedia.org/wiki?curid=258270" title="കേരളനിയമസഭയുടെ സ്പീക്കർമാർ">
കേരളനിയമസഭയുടെ സ്പീക്കർമാർ

ഈ താൾ കേരളത്തിലെ നിയമസഭാസ്പീക്കറെക്കുറിച്ചുള്ളതാണു്. സ്പീക്കർ എന്ന പദവിയെക്കുറിച്ചു വായിക്കാൻ ഈ ലേഖനം കാണുക.

സാമാജികർ ചേർന്നു തിരഞ്ഞെടുക്കുന്ന സ്പീക്കർ ആണ് സംസ്ഥാനനിയമസഭയുടെസഭയുടെ അധ്യക്ഷൻ. സ്പീക്കറെ സഹായിക്കാൻ ഡെപ്യൂട്ടി സ്പീക്കറെയും അംഗങ്ങൾ തിരഞ്ഞെടുക്കുന്നു. സ്പീക്കറാണ് സഭാ നടപടികൾ നിയന്ത്രിക്കുന്നത്. നിയമസഭാനടപടികളേയും ചട്ടങ്ങളേയും സംബന്ധിച്ചിടത്തോളം സ്പീക്കർ ആണു് ഏറ്റവും ഉയർന്ന അധികാരസ്ഥാനം.



കേരള നിയമസഭ

കേരളനിയമസഭയിലെ സ്പീക്കർമാരുടെ പട്ടിക

കേരളനിയമസഭയുടെ ഡെപ്യൂട്ടി സ്പീക്കർമാർ<onlyinclude></onlyinclude>



</doc>
<doc id="258273" url="https://ml.wikipedia.org/wiki?curid=258273" title="മുള്ളൻ കക്കിരി">
മുള്ളൻ കക്കിരി

ഇലയിലും, തണ്ടിലും നിറയെ മുള്ളുകളുള്ള ഈ വെള്ളരിയിനം ആഫ്രിക്കൻ മുള്ളൻ കക്കിരി, ഇംഗ്ലീഷ് തക്കാളി എന്നൊക്കെ അറിയപ്പെടുന്നു. ഇതിന്റെ പഴം ഏതുപ്രായത്തിലും ഉപയോഗിക്കാവുന്നതാണ്. മൂപ്പെത്തുമ്പോൾ പച്ചയാണു നിറം. പഴുക്കുമ്പോൾ ഓറഞ്ചു കലർന്ന മഞ്ഞനിറമാണ്. പച്ചയും മഞ്ഞയും കലർന്നതാണ് ഉൾക്കാമ്പ്. വളർത്തു വെള്ളരിയുടെ മുൻഗാമിയായാണ് ഇതറിയപ്പെടുന്നത്. അലങ്കാരത്തിനുപരി പോഷകമൂല്യത്തിലും,ജീവകം സി, പൊട്ടാസ്യം, ഇരുമ്പ് എന്നിവയുടെയും കലവറയാണിത്. ആഫ്രിക്കയാണ് ഇതിന്റെ ജന്മദേശം. മരുഭൂമി പ്രദേശങ്ങളിൽ നന്നായി വിളയുന്നു. ന്യൂസിലാന്റ്, ആസ്ത്രേലിയ, ചിലി, കാലിഫോർണിയ എന്നി പ്രദേശങ്ങളിൽ ഇത് നന്നായി വളരുന്നു. ഇന്ത്യയിൽ ഈ വിള അപൂർവ്വമായെ കാണുന്നുള്ളൂ. ഗൾഫ്, യൂറോപ്യൻ രാജ്യങ്ങൾ വലിയ വില നൽകി മുള്ളൻ കക്കിരി ഇറക്കുമതി ചെയ്യുന്നു. പഴുത്ത കായ്കൾ ഉപയോഗിച്ച് തയ്യാറാക്കിയ പാനീയം വളരെ ആരോഗ്യപ്രദമാണ്. ചെറിയ കായ്കൾ സാലഡിനു ഉപയോഗിക്കുന്നു.


</doc>
<doc id="258285" url="https://ml.wikipedia.org/wiki?curid=258285" title="ഷിപ്കിലാ ചുരം">
ഷിപ്കിലാ ചുരം

ഷിപ്കിലാ ചുരം സ്ഥിതി ചെയ്യുന്നത് ഹിമാചൽ പ്രദേശിലെ ഇന്ത്യ-ടിബറ്റ് അതിർത്തിയ്ക്ക് അടുത്താണ്. ടിബറ്റിൽ നിന്നും സത്‌ലജ് നദി ഇന്ത്യയിൽ പ്രവേശിക്കുന്നത് ഈ ചുരത്തിലൂടെയാണ്. പട്ടുനൂൽ പാത ഇതിലൂടെയാണ് കടന്നുപോയിരുന്നത്.


</doc>
<doc id="258286" url="https://ml.wikipedia.org/wiki?curid=258286" title="സോജിലാ ചുരം">
സോജിലാ ചുരം

സോജിലാ ചുരം സ്ഥിതി ചെയ്യുന്നത് 3528 മീറ്റർ ഉയരത്തിലാണ്. ഈ ചുരത്തിലൂടെയാണ് ശ്രീനഗർ- ലേഹ് ദേശീയ പാത 1 കടന്നുപോകുന്നത്. ഈ ദേശീയ പാത കാശ്മീരിനേയും ലഡാക്കിനേയും ബന്ധിപ്പിക്കുന്നു. ശ്രീനഗറിൽ നിന്ന് ഏതാണ്ട് 110 കി മീ ദൂരെയാണ് ഈ സ്ഥലം.


</doc>
<doc id="258297" url="https://ml.wikipedia.org/wiki?curid=258297" title="കുമാരൻ വൈദ്യർ">
കുമാരൻ വൈദ്യർ

കേരളത്തിലെ പ്രശസ്തനായ പാരമ്പര്യ വിഷവൈദ്യന്മാരിൽ ഒരാളായിരുന്നു കുമാരൻ വൈദ്യർ. കണ്ണൂർ ജില്ലയിലെ പാപ്പിനിശ്ശേരിയിലെ വിഷചികിത്സാകേന്ദ്രത്തിന്റെ സ്ഥാപകന്മാരിലൊരാളായിരുന്നു ഇദ്ദേഹം പരമ്പരാഗത വൈദ്യകുടുംബത്തിൽ പിറന്നു. അച്ഛൻ കുഞ്ഞിക്കൊട്ടൻ വൈദ്യർ.പതിനാലാം വയസ്സിൽ വിഷചികിത്സ ആരംഭിച്ചു. ആയുർവേദത്തിൽ അധിഷ്ഠിതമായ ചികിത്സാ രീതിയായിരുന്നു ആദ്യം പാപ്പിനിശ്ശേരി വിഷചികിത്സാ കേന്ദ്രത്തിൽ തുടർന്നിരുന്നതെങ്കിലും 1967 ൽ പാപ്പിനിശ്ശേരി സാമൂഹ്യാരോഗ്യ കേന്ദ്രത്തിലെ അലോപ്പതി ഡോക്ടർ സൈനുദ്ദീനുമായി സഹകരിച്ചു തുടങ്ങിയ സമ്മിശ്ര ചികിത്സ വൻ വിജയമായി. ആന്റി വെനവും ആയുർവേദ മരുന്നുകളും സംയോജിപ്പിച്ചുള്ള പുതിയ രീതി ആയിരക്കണക്കിനു രോഗികളുടെ ജീവൻ രക്ഷിച്ചു. പാമ്പു വിഷ ചിത്സാ രീതിയിലെ നൂതന ചികിത്സാരീതികളെക്കുറിച്ച് ഇന്ത്യൻ കൗൺസിൽ മെഡിക്കൽ സയൻസ് നടത്തിയ ഗവേഷണങ്ങളിൽ ഇദ്ദേഹം മുഖ്യ പങ്ക് വഹിച്ചു. കേന്ദ്ര ഗവർമെന്റിന്റെ ആയുർവേദ ഫെല്ലോഷിപ്പ് ലഭിച്ചിട്ടുണ്ട്. വിഷവൈദ്യത്തിൽ ശിരോമണി ബിരുദം ലഭിച്ചിട്ടുണ്ട്. 


</doc>
<doc id="258299" url="https://ml.wikipedia.org/wiki?curid=258299" title="എമെയ് പർവ്വതം">
എമെയ് പർവ്വതം

ചൈനയിലെ സിചുവാൻ പ്രവിശ്യയിൽ സ്ഥിതിചെയ്യുന്ന ഒരു പർവ്വതമാണ് എമെയ് പർവ്വതം അഥവാ എമെയ്ഷാൻ(ചൈനീസ്:峨嵋山 ; ഇംഗ്ലീഷ്:Mount Emei). മതപരമായും, സാംസ്കാരികപരമായും, പാരിസ്ഥിതികമായും വളരെയേറെ പ്രാധാന്യമുള്ള ഒരു പർവ്വതമാണ് ഇത്. പർവ്വതശാസ്ത്രപരമായി സിചുവാൻ സമതലത്തിന്റെ തെക്കെ അറ്റത്താണ് എമെയ്ഷാനിന്റെ സ്ഥാനം. ചൈനയിലെ ബുദ്ധമതക്കാരുടെ നാല് വിശുദ്ധപർവ്വതങ്ങളിൽ വെച്ച് ഏറ്റവും ഉയരമുള്ളത് ഈ ശൃംഗത്തിനാണ്. 3,099 മീറ്ററാണ്(10,167അടി) ഇതിന്റെ ഉയരം. 1996-ൽ ഈ പർവ്വതപ്രദേശത്തെ യുനെസ്കോ ലോകപൈതൃക പട്ടികയിൽ ഉൾപ്പെടുത്തി.

ചൈനയിലെ നാല് വിശുദ്ധ പർവ്വതളിൽ ഒന്നാണ് എമെയ്ഷാൻ. വുതായ് ഷാൻ, ജിയൂഹ്വാ ഷാൻ, പ്യൂത്തോ ഷാൻ എന്നിവയാണ് മറ്റ് മൂന്ന് പർവ്വതങ്ങൾ. ബുദ്ധമത വിശ്വാസപ്രകാരം എമെയ് പർവ്വതം ബോധിസത്വ സമന്തഭദ്രന്റെ ജ്ഞാനോധയവുമായി ബന്ധപ്പെട്ടിരിക്കുന്നു. 

16-17 നൂറ്റാണ്ടുകളിൽ ഇവിടത്തെ മഠങ്ങളിൽ ചൈനീസ് ആയോധനകലകളുടെ പ്രകടനങ്ങളും അഭ്യാസങ്ങളും നടന്നിരുന്നതായി പറയപ്പെടുന്നു. 

എമെയ്ഷാൻ നിരകളിൽ ആല്പൈൻ ഉപ-ആർൿടിക് കാലാവസ്ഥയാണ് അനുഭവപ്പെടുന്നത്. ദൈർഘ്യമേറിയ ശൈത്യകാലവും ഹ്രസ്വമായ വേനൽക്കാലവും ഇവിടത്തെ പ്രത്യേഗതയാണ്. ശൈത്യം ദൈർഘ്യമേറിയതാണെങ്കിലും അതികഠിനം ആകാറില്ല. അതുപോലെ കഠിനമായ ഉഷ്ണവും ഇവിടെ ഉണ്ടാകാറില്ല. −5.7 °C (21.7 °F)(ജനുവരിയിൽ) മുതൽ 11.6 °C (52.9 °F) വരെയാണ് ഇവിടെ അനുഭവപ്പെടുന്ന താപനില. 3.07 °C ആണ് ഇവിടത്തെ വാർഷിക ശരാശരി അന്തരീക്ഷ താപനില. 

മഴ ഇവിടെ ഏതാണ്ട് വർഷം മുഴുവൻ സാധാരണമാണ്. കൊല്ലത്തിൽ 250ലധികം ദിവസങ്ങളിൽ ഇവിടെ വർഷപാതം ഉണ്ടാകാറുണ്ട്. ജൂൺ-സെപ്റ്റംബർ മാസങ്ങളിലാണ് വർഷപാതത്തിന്റെ 70%ത്തോളം ലഭ്യമാകുന്നത്



</doc>
<doc id="258302" url="https://ml.wikipedia.org/wiki?curid=258302" title="ഫെർണാൻഡൊ പെസൊഅ">
ഫെർണാൻഡൊ പെസൊഅ

പ്രശസ്തനായ പോർച്ചുഗീസ് എഴുത്തുകാരനും കവിയും നിരൂപകനും ആയിരുന്നു ഫെർണാൻഡൊ പെസൊഅ. ഇരുപതാം നൂറ്റാണ്ടിലെ ഏറ്റവും സ്വാധീനം ചെലുത്തിയ പോർച്ചുഗീസ് എഴുത്തുകാരിലൊരാളായിരുന്നു അദ്ദേഹം. പോർച്ചുഗീസ് ഭാഷയ്ക്കു പുറമേ ഫ്രഞ്ച്, ഇംഗ്ലീഷ് ഭാഷകളിലും അദ്ദേഹം എഴുതുകയും പരിഭാഷ നിർവഹിക്കുകയും ചെയ്തു.

1888-ൽ ലിസ്ബണിലാണ് പെസൊഅ ജനിച്ചത്. അദ്ദേഹത്തിനു അഞ്ചു വയസ്സുള്ളപ്പോൾ പിതാവ് അന്തരിച്ചു. തുടർന്ന് രണ്ടാനച്ഛനോടൊപ്പം അദ്ദേഹത്തിന് ദക്ഷിണാഫ്രിക്കയിലേക്ക് മാറിത്താമസിക്കേണ്ടിവന്നു. അവിടെ വച്ച് ഇംഗ്ലീഷ് വിദ്യാഭ്യാസം ലഭിച്ച പെസൊഅ ഇംഗ്ലീഷ് സാഹിത്യത്തിലേക്ക് ആകർഷിക്കപ്പെട്ടു. പതിനഞ്ചാം വയസ്സിൽ അദ്ദേഹം പോർച്ചുഗലിലേക്ക് തിരിച്ചുപോവുകയും കുറച്ചുകാലം ലിസ്ബൺ യൂണിവേഴ്സിറ്റിയിൽ പഠിക്കുകയും ചെയ്തു.


</doc>
<doc id="258306" url="https://ml.wikipedia.org/wiki?curid=258306" title="നരേന്ദ്ര ധാബോൽക്കർ">
നരേന്ദ്ര ധാബോൽക്കർ

ഇന്ത്യൻ കബഡി ടീമംഗവും അന്ധവിശ്വാസങ്ങൾക്കും ദുർമന്ത്രവാദത്തിനുമെതിരെ പൊരുതിയ സാമൂഹിക പ്രവർത്തകനുമായിരുന്നു നരേന്ദ്ര ധാബോൽക്കർ (മരണം : 19 ഓഗസ്റ്റ് 2013). മഹാരാഷ്ട്ര സർക്കാരിന്റെ ഏറ്റവും വലിയ കായിക പുരസ്‌കാരമായ ശിവ് ഛത്രപതി രാജ്യ ക്രീഡ ജീവൻ ഗൗരവ് പുരസ്‌കാർ നേടിയിട്ടുണ്ട്.

1945 നവംബർ 1നു അച്ച്യുതിന്റെയും താരാഭായിയുടെയും മകനായാണ് ധാബോൽക്കർ ജനിച്ചത്. അദ്ദേഹത്തിന്റെ മുതിർന്നജ്യേഷ്ഠൻ പ്രശസ്തനായ വിദ്യാഭ്യാസചിന്തകനും ഗാന്ധിയനുമായ ദേവദത്ത ധാബോൽക്കർ ആണ്. മിറാജ് മെഡിക്കൽ കോളേജിൽ നിന്നും എം.ബി.ബി.എസ് ബിരുദം നേടിയ ധാബോൽക്കർ 12 വർഷത്തോളം ഡോക്റ്റർ ആയി സേവനമനുഷ്ടിച്ചു. സമൂഹത്തിൽ വളർന്നു വരുന്ന അന്ധവിശ്വാസങ്ങളും, ചൂഷണങ്ങളും ശ്രദ്ധയിൽപ്പെട്ടതോടെ അദ്ദേഹം മുഴുവൻ സമയ സാമൂഹികപ്രവർത്തകനും സാമൂഹിക പരിഷ്കർത്താവുമായി മാറി.മഹാരാഷ്ട്ര അന്ധശാസ്ത്ര നിർമൂലൻ സമിതിയുടെ നേതാവായിരുന്നു. ബാബ അധാവയുമായി സഹകരിച്ചും പ്രൊഫ. ശ്യാം മാനവിന്റെ അഖിൽ ഭാരതീയ അന്ധശ്രദ്ധനിർമൂലൻ സമിതിയയുടെ (ABANS) എക്‌സിക്യുട്ടീവ് പ്രസിഡന്റായും പ്രവർത്തിച്ചു. പുരോഗമനാശയങ്ങളുടെ പ്രചരണത്തിനായി പുറത്തിറക്കുന്ന സാധന എന്ന മാസികയുടെ പത്രാധിപരാണ്.

ദുർമന്ത്രവാദവും മറ്റ് അനാചാരങ്ങളും നിരോധിക്കുന്ന, അന്ധവിശ്വാസ ദുരാചാരനിർമാർജജന നിയമം (Anti-superstition and black magic bill) പാസാക്കാൻ മഹാരാഷ്ട്ര സർക്കാരിനുമേൽ സമ്മർദം ചെലുത്തിവരികയായിരുന്നു. 
2013 ൽ വെടിയേറ്റ് മരിച്ചു.

ആദ്യം കേസന്വേഷിച്ച മഹാരാഷ്ട്ര പോലീസ് യുക്തിവാദിയായ ധാബോൽക്കറിന്റെ കൊലപാതകക്കേസിൽ തുമ്പുണ്ടാക്കാനായി മന്ത്രവാദിയുടെ സഹായം തേടുകയുണ്ടായി എന്ന് പത്രറിപ്പോർട്ടുകളുണ്ടായിരുന്നു. ധാബോൽക്കറിന്റെ ആത്മാവിനെ വിളിച്ചുവരുത്തി കൊലപാതകികളെ സംബന്ധിച്ച വിവരം ശേഖരിക്കുകയായിരുന്നു പോലീസിന്റെ ലക്ഷ്യം.

കേസന്വേഷണച്ചുമതല പിന്നീട് സി.ബി.ഐ.യ്ക്ക് കൈമാറപ്പെട്ടു.



</doc>
<doc id="258308" url="https://ml.wikipedia.org/wiki?curid=258308" title="മോഗൗ ഗുഹകൾ">
മോഗൗ ഗുഹകൾ

ചൈനയിലെ ഗാൻസു പ്രവിശ്യയിലുള്ള ഒരു ബുദ്ധിസ്റ്റ് ഗുഹാ ക്ഷേത്രങ്ങളുടെ ശൃംഖലയാണ് മോഗൗ ഗുഹകൾ എന്ന് അറിയപ്പെടുന്നത്.(ഇംഗ്ലീഷ്: Mogao Caves or Mogao Grottoes) 492ക്ഷേത്രങ്ങൾ ഇതിന്റെ ഭാഗമാണ്. 366 CE ലാണ് അദ്യത്തെ ഗുഹ നിർമിച്ചത് എന്ന് കരുതുന്നു. ബുദ്ധമതാനുയായികളുടെ ധ്യാനത്തിനും ആരാധനയ്ക്കും വേണ്ടിയായിരുന്നു ഇത്. ബൗദ്ധ വാസ്തുശില്പകലകൾക്കും പേരുകേട്ടതാണ് ഈ നിർമിതികൾ. സഹസ്രബുദ്ധന്മാരുടെ ഗുഹകൾ എന്നും മോഗൗ അറിയപ്പെടാറുണ്ട്.



</doc>
<doc id="258311" url="https://ml.wikipedia.org/wiki?curid=258311" title="എൻ. ഗോവിന്ദൻകുട്ടി">
എൻ. ഗോവിന്ദൻകുട്ടി

മലയാള നാടകനടനും രചയിതാവും ചലച്ചിത്രനടനും തിരക്കഥാകൃത്തുമായിരുന്നു എൻ. ഗോവിന്ദൻകുട്ടി.

1924-ൽ ഫോർട്ടുകൊച്ചിയിൽ ജനിച്ചു. കോളേജ് വിദ്യാഭ്യാസത്തിനു ശേഷം കെ.പി.എ.സി.യിലൂടെ ഈ രംഗത്ത് സജീവമായി. 1956-ൽ കോട്ടയം ജ്യോതി തിയേറ്റേഴ്സിനു വേണ്ടി "ഉണ്ണിയാർച്ച" എന്ന നാടകം രചിച്ചു. പിന്നീട് മലയാളത്തിലെ ആദ്യ വടക്കൻപാട്ട് ചലച്ചിത്രമായി ഇത് ഉണ്ണിയാർച്ച എന്ന പേരിൽ തന്നെ നിർമ്മിക്കപ്പെട്ടു. ചലച്ചിത്രങ്ങളിൽ വില്ലൻ കഥാപാത്രങ്ങളെയാണ് ഇദ്ദേഹം അവതരിപ്പിച്ചത്. 150-ഓളം ചലച്ചിത്രങ്ങളിൽ ഗോവിന്ദൻകുട്ടി അഭിനയിച്ചിട്ടുണ്ട്. 24 ചലച്ചിത്രങ്ങൾക്ക് തിരക്കഥ രചിച്ചു. 11 നാടകങ്ങളും ഇരുപത് കഥാസാമാഹാരങ്ങളും രചിച്ചിട്ടുണ്ട്. മൂന്നൂറിലധികം നാടകങ്ങളിൽ അഭിനയിച്ചിട്ടുണ്ട്. സാക്ഷാൽ ശ്രീമാൻ ചാത്തുണ്ണിയിലാണ് അദ്ദേഹം അവസാനമായി അഭിനയിച്ചത്.


</doc>
<doc id="258314" url="https://ml.wikipedia.org/wiki?curid=258314" title="ഏഴു രാത്രികൾ">
ഏഴു രാത്രികൾ

കണ്മണി ഫിലിംസിനുവേണ്ടി ബാബു സേഠ് നിർമിച്ച മലയാളചലച്ചിത്രമാണ് ഏഴു രാത്രികൾ. കാലടി ഗോപി രചിച്ച "ഏഴുരാതികൾ" എന്ന നാടകത്തെ ആസ്പദമാക്കി അദ്ദേഹം തന്നെ കഥയും തിരക്കഥയും സംഭാഷണവു എഴുതിയ ഈ ചിത്രം രാമു കാര്യാട്ടാണ് സംവിധനം നിർവഹിച്ചത്. കണ്മണി ഫിലിംസ് വിതരണചെയ്ത ഈ ചിത്രം 1968 ഓഗസ്റ്റ് 30-ന് കേരളത്തിൽ പ്രദർശിപ്പിച്ചു.






</doc>
<doc id="258315" url="https://ml.wikipedia.org/wiki?curid=258315" title="പൊതിച്ചോറ്">
പൊതിച്ചോറ്

കാരൂർ നീലകണ്‌ഠപ്പിള്ള രചിച്ച കഥയാണ് പൊതിച്ചോറ്. അധ്യാപകരുടെ ദുരിത ജീവിത കഥയാണ് ഇതിലെ പ്രതിപാദ്യം. 

പഴയകാല കേരളീയ വിദ്യാലയങ്ങളുടെയും അധ്യാപകരുടെയും പരിതപകരമായിരുന്ന അവസ്ഥയെ കാരൂർ ഈ കഥയിൽ വരച്ചുകാട്ടുന്നു. 

കെ.ബി. വേണു ഈ കഥയെ ആസ്പദമാക്കി രാജീവ് നാഥിനുവേണ്ടി ഒരു തിരക്കഥ തയ്യാറാക്കിയിരുന്നുവെങ്കിലും അത് ഇതുവരെ ചലച്ചിത്രമായിട്ടില്ല. 'ഒന്നാം സാർ' എന്നു പേരിട്ട ഈ ചലച്ചിത്രത്തിൽ മോഹൻലാലിനെയായിരുന്നു നായകനായി തീരുമാനിച്ചിരുന്നത്. 


</doc>
<doc id="258318" url="https://ml.wikipedia.org/wiki?curid=258318" title="റെജിനോൾഡ് ഹെബർ">
റെജിനോൾഡ് ഹെബർ

കൽക്കത്തയിലെ ബിഷപ്പായിരുന്ന ഇംഗ്ലീഷ് പുരോഹിതനും സഞ്ചാരിയും കീർത്തനരചയിതാവുമാണ് റെജിനോൾഡ് ഹെബർ (, ജീവിതകാലം: 1783 ഏപ്രിൽ 21 - 1826 ഏപ്രിൽ 3). 

ബ്രിട്ടീഷ് ഭരണകാലത്ത്, ഇന്ത്യയിലെ ക്രിസ്ത്യൻ മിഷണറി പ്രവർത്തനങ്ങളുടെ നേതൃനിരയിൽ നിന്നിരുന്ന വ്യക്തിയായിരുന്നു ഹെബർ. മിഷണറി സമൂഹങ്ങളെ ഉത്തേജിപ്പിച്ച്, ബ്രിട്ടീഷ് ഈസ്റ്റ് ഇന്ത്യ കമ്പനി ഉദ്യോഗസ്ഥരുമായി സഹകരിച്ചുകൊണ്ട് മതപ്രചാരണം ബ്രിട്ടീഷ് നിയന്ത്രിതപ്രദേശങ്ങളിലേക്ക് മൊത്തം വ്യാപിപ്പിക്കുന്നതിന് ഹെബർ കഠിനമായി യത്നിച്ചു. മിഷണറി പ്രവർത്തകരുടെ മുദ്രാവാക്യങ്ങളായി മാറിയ കീർത്തനങ്ങളുടെ പരമ്പര തന്നെ അദ്ദേഹം രചിച്ചു. വിശുദ്ധയുദ്ധം, ക്രിസ്ത്യൻ സൈനികവാദം തുടങ്ങിയവയെ കുറിക്കുന്ന അദ്ദേഹത്തിന്റെ ഉത്തേജിപ്പിക്കുന്ന വരികൾ ഇന്നും ചൊല്ലപ്പെടുന്നുണ്ട്.


</doc>
<doc id="258320" url="https://ml.wikipedia.org/wiki?curid=258320" title="ആർച്ച് ഡീക്കൻ ഉമ്മൻ">
ആർച്ച് ഡീക്കൻ ഉമ്മൻ

ആലപ്പുഴ, മല്ലപ്പള്ളി, തൃശൂർ, തിരുവല്ല, ചങ്ങനാശ്ശേരി, എന്നിവിടങ്ങളിൽ പ്രവർത്തിച്ചിരുന്ന ഒരു മിഷനറിയായിരുന്നു ഉമ്മൻ ആർച്ചു ഡീക്കൻ (24 മാർച്ച് 1830 - 23 ഓഗസ്റ്റ് 1904). സുറിയാനി ക്രിസ്ത്യാനിയായിരുന്ന അദ്ദേഹം കോട്ടയം സി.എം.എസ് കോളേജിൽ പഠിച്ചു. 1856 ൽ സി.എസ്.ഐ മിഷനറിയായി. 1856 ൽ ഡീക്കനായും 1859 ൽ വൈദികനുമായി. മാവേലിക്കര ആർച്ച് ഡീക്കനായും പ്രവർത്തിച്ചു. സ്ഥാനങ്ങൾ വഹിച്ചു. 

സാഹിത്യ പ്രവർത്തനത്തിൽ തൽപ്പരനായ അദ്ദേഹം ഏതാനും ബൈബിൾ കൃതികൾ രചിക്കുകയുണ്ടായി. സി.എസ്.ഐ മിഷനറിയായിരുന്ന ആലുമ്മൂട്ടിൽ ഉമ്മൻ മത്തായി അദ്ദേഹത്തിന്റെ മകനാണ്.


</doc>
<doc id="258322" url="https://ml.wikipedia.org/wiki?curid=258322" title="കണ്ണൂർ ഇന്തോ പോർച്ചുഗീസ് ക്രിയോൾ">
കണ്ണൂർ ഇന്തോ പോർച്ചുഗീസ് ക്രിയോൾ

കണ്ണൂർ പ്രദേശത്ത് പ്രചാരത്തിലുണ്ടായിരുന്ന ഒരു ഇന്തോ യൂറോപ്യൻ ഭാഷയാണ് കണ്ണൂർ ഇന്തോ പോർച്ചുഗീസ് ക്രിയോൾ ഭാഷ. 16-ാം നൂറ്റാണ്ടിൽ കണ്ണൂരിൽ പോർച്ചൂഗീസ് സാന്നിധ്യം ഉണ്ടായിരുന്ന സമയത്ത് പോർച്ചുഗീസ് ഭാഷയും മലയാളം ഭാഷയും കൂടിച്ചേർന്നാണ് ഈ ക്രിയോൾ ഭാഷ രൂപം കൊണ്ടത്. ഇപ്പോൾ ഈ ഭാഷ അറിയാവുന്ന വളരെ കുറച്ചു പേർ മാത്രമേ അവശേഷിക്കുന്നുള്ളൂ. 


</doc>
<doc id="258323" url="https://ml.wikipedia.org/wiki?curid=258323" title="സന്ദീപ് വാര്യർ">
സന്ദീപ് വാര്യർ

അണ്ടർ 23 ഇന്ത്യൻ ക്രിക്കറ്റ് ടീമിൽ അംഗമായ മലയാളിയാണ് സന്ദീപ് വാര്യർ. 1991 ഏപ്രിൽ 4നു തൃശൂരിൽ ജനിച്ചു. 2013ൽ സിംഗപ്പുരിൽ നടന്ന ഏഷ്യൻ ക്രിക്കറ്റ് കൗൺസിൽ എമേർജിങ് ടീംസ് കപ്പിൽ മാൻ ഓഫ് ദി മാച്ചായിരുന്നു അദ്ദേഹം.

സന്ദീപ് വാര്യർ - ക്രിക് ഇൻഫോ പ്രൊഫൈൽ


</doc>
<doc id="258329" url="https://ml.wikipedia.org/wiki?curid=258329" title="ചാഴിവിലക്ക്">
ചാഴിവിലക്ക്

കതിരിടുന്ന കാലത്ത് നെൽച്ചെടികളെ ബാധിക്കുന്ന ചാഴി എന്ന കീടത്തിന്റെ ബാധ അകറ്റാനായി, കേരളത്തിൽ നടപ്പുള്ള ഒരു അനുഷ്ടാനമാണ് ചാഴിവിലക്ക്. ചാഴികളെ മന്ത്രോച്ചാരണം കൊണ്ട് വിലക്കി ഓടിക്കുന്ന രീതിയാണിത്. കേരളത്തിലെ ആദിവാസി സമൂഹങ്ങളിലും സുറിയാനി ക്രിസ്ത്യാനികൾക്കിടയിലും ഇതു പതിവുണ്ടായിരുന്നു. ക്രിസ്ത്യാനികൾ ഇതിനു പിന്തുടർന്നിരുന്ന രീതികളിലൊന്ന്, കൃഷിയിടത്തിൽ നിന്നു പിടിച്ച ഒന്നോ രണ്ടോ ചാഴിയെ പള്ളിയിൽ കൊണ്ടു ചെന്ന് വിലക്കിച്ച ശേഷം കൃഷിയിടത്തിൽ തിരികെ വിടുന്നതായിരുന്നു. വിലക്കപ്പെട്ട ചാഴിയും മറ്റുള്ളവയും അതോടെ കൃഷിയിടം വിട്ടുപോകുമെന്ന വിശ്വാസത്തിലായിരുന്നു ഇതു ചെയ്തിരുന്നത്. പുരോഹിതൻ നെൽപ്പാടത്തെത്തി മന്തോച്ചാരണം നടത്തി ചാഴികളെ വിലക്കിയോടിക്കുന്ന രീതിയും പതിവുണ്ടായിരുന്നു.

കുട്ടനാട്ടിൽ കൃഷിയിടത്തിന്റെ ഒരു ഭാഗം ചാഴികൾക്കായി ഒഴിച്ചിടുക പതിവായിരുന്നു. ചാഴികൾ അവിടം മാത്രം ബാധിച്ച് മറ്റു ഭാഗങ്ങളിൽ നിന്ന് ഒഴിഞ്ഞുനിൽക്കും എന്നായിരുന്നു വിശ്വാസം. ചാഴി ബാധിച്ചയിടങ്ങളിൽ ഹന്നാൻ വെള്ളം തളിക്കുക ഈ ചടങ്ങിന്റെ ഭാഗമായിരുന്നു. എലികളെ നിയന്ത്രിക്കാനായി എലിവിലക്ക് എന്ന അനുഷ്ടാനവുമുണ്ടായിരുന്നു.


</doc>
<doc id="258353" url="https://ml.wikipedia.org/wiki?curid=258353" title="വിജയകുമാരി">
വിജയകുമാരി

മലയാളനാടകവേദിയിലെ ഒരു അഭിനേത്രിയാണ് വിജയകുമാരി. കേരള സംഗീത നാടക അക്കാദമി 2005-ൽ വിജയകുമാരിക്കു വിശിഷ്ടാംഗത്വം നൽകിയിരുന്നു. 

13-ആം വയസ്സിൽ നിങ്ങളെന്നെ കമ്യൂണിസ്റ്റാക്കി എന്ന നാടകത്തിലാണ് ആദ്യമായി അഭിനയിച്ചത്. നാടകക്യാമ്പിൽവച്ച് പരിചയപ്പെട്ട് 16-ആം വയസ്സിൽ ഒ. മാധവനുമായി വിവാഹം നടത്തി. ഡോക്ടർ നാടകത്തിലെ നേഴ്സ്, കടൽപ്പാലത്തിലെ ഖദീജ ഉമ്മ, സ്വന്തം ലേഖകനിലെ ഗ്രേസി ഫിലിപ്പ്, സംഗമം നാടകത്തിലെ നായികയുടെ ചെറുപ്പവും പ്രായമായ കഥാപാത്രം എന്നിവ വിജയകുമാരിയുടെ ചില വേഷങ്ങളാണ്. ചില ചലച്ചിത്രങ്ങളിലും വിജയകുമാരി അഭിനയിച്ചിട്ടുണ്ട്.

നടൻ മുകേഷ് വിജയകുമാരിയുടെ മകനാണ്, പെണ്മക്കൾ സന്ധ്യ രാജേന്ദ്രൻ, ജയശ്രീ ശ്യാംലാൽ.





</doc>
<doc id="258357" url="https://ml.wikipedia.org/wiki?curid=258357" title="ഹോട്ടൽ ഹൈറേഞ്ച്">
ഹോട്ടൽ ഹൈറേഞ്ച്

നീലാ പ്രൊഡക്ഷൻസിനു വേണ്ടി പി. സുബ്രഹ്മണ്യം സംവിധാനം ചെയ്തു നിർമിച്ച മലയാളചലച്ചിത്രമാണ് ഹോട്ടൽ ഹൈറേഞ്ച്. കുമാരസ്വാമി ആൻഡ് കമ്പനി വിതരണം നടത്തിയ ഹൊട്ടൽ ഹൈറേഞ്ച് 1968 ജൂൺ 28-ന് കേരളത്തിൽ പ്രദർശനം തുടങ്ങി.






</doc>
<doc id="258363" url="https://ml.wikipedia.org/wiki?curid=258363" title="പടിയൂർ">
പടിയൂർ

ഇന്ത്യയിലെ കേരളത്തിലെ തൃശൂർ ജില്ലയിലെ ഒരു ഗ്രാമമാണ് പടിയൂർ . 

As of 2001 ഇന്ത്യയിലെ സെൻസസ് പ്രകാരം പടിയൂരിലെ ജനസംഖ്യ 9959 ആണ്, 4682 പുരുഷന്മാരും 5277 സ്ത്രീകളുമാണ്. 


</doc>
<doc id="258393" url="https://ml.wikipedia.org/wiki?curid=258393" title="സീ പരിവർത്തനം">
സീ പരിവർത്തനം

ഗണിതശാസ്ത്രത്തിൽ സീ പരിവർത്തനം ഒരു ഡിസ്ക്രീറ്റ് സിഗ്നലിനെ സമയമണ്ഡലതിൽ നിന്നും മിശ്രസംഖ്യാ ആവൃത്തിമണ്ഡലത്തിലേക്കു മാറ്റുന്നു. ഡിസ്ക്രീറ്റ് സമയമണ്ഡലത്തിൽ ലാപ്ലേസ് പരിവർത്തനതിന്നു സമാനമാകുന്നു.

സീ പരിവർത്തനതിന്റെ അടിസ്ഥാന ആശയം പിയറെ സൈമൺ ലാപ്ലേസ് എന്ന ഫ്രഞ്ച് ഗണിതശാസ്ത്രജ്ഞന് അറിയുമായിരുന്നു, 1947 ഹുർവിക്സ് എന്ന ശാസ്‌ത്രജ്ഞൻ ഇത് പുനഃരവതരിപ്പിചു.. ഇതിന്നു സീ പരിവർത്തനം (Z-Transform) എന്ന നാമം നൽകിയതു 1952 ൽ രഗാസ്സിനിയും സാദെയും ആണു.

എതൊരു സമാകലനപരിവർത്തനം പോലെ സീ പരിവർത്തനം എകദിശയൊ ദ്വയദിശയൊ ആകാം.

x[n] എന്ന സിഗ്നലിന്റെ ദ്വയദിശാ സീ പരിവർത്തനതിനെ ഇങ്ങനെ സൂചിപിക്കുന്നു 

"n" ഒരു പൂർണ്ണസംഖ്യയും z ഒരു മിശ്രസംഖ്യയും ആകുന്നു
x[n] എന്ന സിഗ്നൽ പൂജ്യത്തൽ ആരംഭികുന്ന സിഗ്നൽ ആണ് എങ്കിൽ എകദിശാ സീ പരിവർത്തനതിനെ ഇങ്ങനെ സൂചിപിക്കുന്നു 

formula_3

"n" ഒരു പൂർണ്ണസംഖ്യയും z ഒരു മിശ്രസംഖ്യയും ആകുന്നു
പ്രതിലോമ സീ പരിവർത്തനതിനെ ഇങ്ങനെ നിർവചികുന്നു 

"C" അടഞ്ഞ,മൂലബിന്ദുവിനെ ഉൾകൊള്ളുന്ന, ഏകത്ര കേന്ദ്രീകരണ മേഖലയിൽ പൂർണ്ണമയും ഉൾകൊള്ളുന്ന അപ്രദക്ഷിണദിശചലനങ്ങളുടെ ശൃംഖല ആകൂന്നു.
സീ പരിവർത്തനസങ്കലനം ഏകത്ര കേന്ദ്രീകരിക്കുന്ന ബിന്ദുസമൂഹമാന്നു ഏകത്ര കേന്ദ്രീകരണ മേഖല 

പാർസിവൽ സിദ്ധാന്തം
ആരംഭമൂല്യ സിദ്ധാന്തം formula_8
അന്തിമമൂല്യ സിദ്ധാന്തം (z-1)X(z) ന്റെ പൊൾസ് |Z| =1 എന്ന വൃത്തതിന്നു അകത്തങ്കിൽ

ലാപ്ലേസ് മണ്‌ഡലതിൽ നിന്നും സീ മണ്‌ഡലതിലെക്ക് മാറാൻ X(s) -ഇൽ 

സീ മണ്‌ഡലതിൽ നിന്നും ലാപ്ലേസ് മണ്‌ഡലതിലെക്ക് മാറാൻ X(z) -ഇൽ 


</doc>
<doc id="258394" url="https://ml.wikipedia.org/wiki?curid=258394" title="ശാസ്ത്രസിദ്ധാന്തം">
ശാസ്ത്രസിദ്ധാന്തം

ശാസ്ത്രസിദ്ധാന്തം എന്നാൽ പ്രപഞ്ചത്തിന്റെ ഏതെങ്കിലും സ്വഭാവത്തെപ്പറ്റിയുള്ളതും നിരീക്ഷണങ്ങളിലൂടെയും പരീക്ഷണങ്ങളിലൂടെയും ആവർത്തിച്ച് ശരിവയ്ക്കപ്പെട്ടതുമായ ഒരു അംഗീകൃത വിശദീകരണമാണ്. ശാസ്ത്രീയമായി പരീക്ഷിക്കപ്പെട്ട ഊഹങ്ങളിൽ നിന്നാണ് ശാസ്ത്രജ്ഞർ ശാസ്ത്രസിദ്ധാന്തങ്ങൾ രൂപീകരിക്കുന്നത്. തുടർന്ന് കൂടുതൽ തെളിവുകൾ ശേഖരിച്ച് അവയുടെ കൃത്യത പരീക്ഷിക്കുകയും ആവശ്യാനുസരണം മെച്ചപ്പെടുത്തുകയും ചെയ്യുന്നു. പ്രകൃതിയിലെ പ്രതിഭാസങ്ങളുടെ വിശദീകരണവും പ്രവചനവും ആണ് സിദ്ധാന്തങ്ങളുടെ ഉപയോഗം. ശാസ്ത്രസിദ്ധാന്തങ്ങളാണ് ഏറ്റവും വിശദവും കൃത്യവും ആശ്രയിക്കാവുന്നതുമായ ശാസ്ത്രീയ അറിവുകൾ.


</doc>
<doc id="258401" url="https://ml.wikipedia.org/wiki?curid=258401" title="സന്ധ്യ രാജേന്ദ്രൻ">
സന്ധ്യ രാജേന്ദ്രൻ

മലയാള നാടക അഭിനേത്രിയും നാടക പ്രവർത്തകയുമാണ് സന്ധ്യ രാജേന്ദ്രൻ . മികച്ച നാടകനടിക്കുള്ള സംസ്ഥാന സർക്കാർ അവാർഡ് ലഭിച്ചിട്ടുണ്ട്.
ഒ. മാധവന്റെയും വിജയകുമാരിയുടെയും മകളാണ്. തൃശൂർ സ്കൂൾ ഓഫ് ഡ്രാമയിലെ വിദ്യാർത്ഥിയായിരുന്നു. സ്വരൂപം, സ്ഥിതി തുടങ്ങിയ ചലച്ചിത്രങ്ങളിലും അഭിനയിച്ചു. നാടക സംവിധായകനും നാടക -ചലച്ചിത്ര നടനുമായ ഇ.എ. രാജേന്ദ്രനാണ് ഭർത്താവ്. ചലച്ചിത്ര നടനായ മുകേഷ് സഹോദരനാണ്. ഹൈഡ് ആന്റ് സീക്ക് എന്ന സിനിമയും നിർമ്മിച്ചു. മകൻ ദിവ്യദർശനും ചലച്ചിത്ര നടനാണ്. കാളിദാസ കലാ കേന്ദ്രത്തിന്റെ നിരവധി നാടകങ്ങൾക്ക് അരങ്ങിലും അണിയറയിലും പ്രവർത്തിച്ചു. മാക്ബെത്ത് നാടകത്തിന്റെ വസ്ത്രാലങ്കാരവും നൃത്ത സംവിധാനവും നിർവഹിച്ചു.



</doc>
<doc id="258403" url="https://ml.wikipedia.org/wiki?curid=258403" title="ഷുയംവോ ഗുമറിയസ് റോസ">
ഷുയംവോ ഗുമറിയസ് റോസ

ബ്രസീലിയൻ നോവലിസ്റ്റാണ് ഷുയംവോ ഗുമറിയസ് റോസ (27 ജൂൺ 1908 – 19 നവംബർ 1967). ഏഴു ഭാഗങ്ങളിലായി പ്രസിദ്ധീകരിച്ചിട്ടുള്ള കഥാ സാഹിത്യമാണ് ഇദ്ദേഹത്തിന്റെ മുഖ്യ സംഭാവന. 


</doc>
<doc id="258405" url="https://ml.wikipedia.org/wiki?curid=258405" title="ഹുവാൻ കാർലോസ് ഒനെറ്റി">
ഹുവാൻ കാർലോസ് ഒനെറ്റി

ഒരു ഉറുഗ്വൻ എഴുത്തുകാരനാണ് ഹുവാൻ കാർലോസ് ഒനെറ്റി (1 ജൂലൈ 1909 – 30 മേയ് 1994). 
മോൺടിവിഡിയോയിൽ ജനിച്ചു.
ഉറുഗ്വൻ ദേശീയ സാഹിത്യ പുരസ്കാരം



</doc>
<doc id="258413" url="https://ml.wikipedia.org/wiki?curid=258413" title="ഇലമുങ്ങി ശലഭം">
ഇലമുങ്ങി ശലഭം

അതിവേഗം ഇലകൾക്കിടയിലൂടെ മറയുന്ന സ്വഭാവമുള്ള പൂമ്പാറ്റയാണ് ഇലമുങ്ങി .

കാണാൻ ഭംഗിയുള്ള പൂമ്പാറ്റയാണ്. മുൻചിറകുകൾക്ക് ഇരുണ്ട തവിട്ടുനിറമാണ്. പിൻചിറകിന്റെ കീഴ്ഭാഗം വെണ്ണ പോലെ വെളുത്തിട്ടാണ്. ഇതിന്റെ അറ്റത്ത് കറുത്ത പാടുകൾ ഉണ്ടാവും. മുൻചിറകിന്റെ മുന്നിലും കറുത്ത പൊട്ടുകളുണ്ടാവും.

ശരവേഗത്തിലാണ് ഇവയുടെ സഞ്ചാരം. വെയിൽ കായുന്ന സ്വഭാവമുണ്ട്. മഴക്കാലത്തും മഴ കഴിഞ്ഞുള്ള സമയത്തുമാണ് ഇവയെ കുടുതലായി കണ്ടു വരുന്നത്. തേൻകുടിയന്മാരായ ഇലമുങ്ങി മറ്റു ശലഭങ്ങളെ അടുപ്പിക്കാറില്ല. കാട്ടുകാച്ചിൽ, കാച്ചിൽ എന്നിവയിലാണ് ഇലമുങ്ങി മുട്ടയിടുന്നത്. ഒരിലയിൽ ഒരു മുട്ട മാത്രമേ ​ഇടാറുള്ളൂ. പുഴുക്കളുടെ താമസം ഇലക്കൂടുകളിലാണ്. ഇവ സന്ധ്യാസമയത്താണ് ഭക്ഷണം തേടുന്നത്. ഇലകളാണ് പ്രധാന ആഹാരം. ലാർവ്വകൾക്ക് ഇളം പച്ചനിറവും ഉള്ളിലായി കറുപ്പു നിറവും കാണാം. പുഴുക്കളുടെ തലഭാഗത്തിന് കറുപ്പോ തവിട്ടോ ആണ് നിറം.


</doc>
<doc id="258417" url="https://ml.wikipedia.org/wiki?curid=258417" title="ടോക്കേ ഗെക്കോ">
ടോക്കേ ഗെക്കോ

ഒരിനം പല്ലിയാണ് ടോക്കേ ഗെക്കോ . മഴക്കാടുകളിലെ മരങ്ങളിലും പാറയിടുക്കുകളിലും കാണപ്പെടുന്നു.

ഇന്ത്യയിൽ വടക്കുകിഴക്കൻ സംസ്ഥാനങ്ങളിലും അയൽ രാജ്യങ്ങളായ നേപ്പാൾ, ബംഗ്ലാദേശ്, ഇന്തോനേഷ്യ, ഫിലിപ്പൈൻസ്, പാപുവ ന്യൂ ഗിനിയയുടെ പടിഞ്ഞാറൻ മേഖലകൾ എന്നിവിടങ്ങളിലും കാണപ്പെടുന്നു.

പല്ലി വിഭാഗത്തിൽ വലിപ്പത്തിൽ രണ്ടാം സ്ഥാനമാണ് ഇവയ്ക്ക്. ആൺ ടോക്കേയ്ക്ക് 11 മുതൽ 20 ഇഞ്ചു വരെ നീളവും പെൺ ടോക്കോയ്ക്ക് 7 മുതൽ 19 ഇഞ്ച് വരെ നീളവും ഉണ്ടാകും. 150 മുതൽ 400 ഗ്രാം വരെ ഭാരം വയ്ക്കുന്നു. നീലയോ ചാരനിറമോ കലർന്ന ശരീരത്തിൽ ഓറഞ്ച് പുള്ളികളാണ് ഇവയുടേത്. എന്നാൽ ചിലതിൽ ഈ പുള്ളികൾ മഞ്ഞയോ കടും ചുവപ്പോ ആയിരിക്കും. കണ്ണുകൾ പച്ചയോ പച്ച കലർന്ന നീല നിറമോ ആണ്. ആൺ പല്ലികൾക്കാണ് കൂടുതൽ ആകർഷണീയമായ നിറമുള്ളത്. ആൺ പല്ലികൾ മേഖല പ്രത്യേകമായി തിരിച്ച് രാജകീയമായ വാഴ്ച നടത്തുന്നവരാണ്. പ്രജനന കാലമല്ലാത്ത വേളകളിൽ ഇവ ഒറ്റയ്ക്കു കഴിയുന്നു. പ്രാണികൾ, എലികൾ തുടങ്ങിയ ചെറു ജീവികളെ ആഹാരമാക്കുന്നു. താടിയെല്ലുകൾക്ക് വലിപ്പവും ശക്തിയുമുണ്ട്. 

ക്യാൻസർ, എയ്ഡ്സ് തുടങ്ങിയ രോഗങ്ങൾക്കുള്ള ഔഷധ നിർമ്മാണത്തിനായി ഗെക്കോയെ ഉപയോഗിക്കുന്നുവെന്ന് വാർത്തകൾ വന്നിട്ടുണ്ട്. പല്ലികളുടെ നാക്കും ആന്തരികാവയവങ്ങളും ഇതിനായി ഉപയോഗിക്കുന്നു.

രണ്ട് ഉപവിഭാഗങ്ങളെ കണ്ടെത്തിയിട്ടുണ്ട്.

ഇന്ത്യയിലും ഫിലിപ്പീൻസിലും ഇവയുടെ വംശനാശം നേരിടാനായി നിരോധനം ഏർപ്പെടുത്തിയിട്ടുണ്ട്.



</doc>
<doc id="258430" url="https://ml.wikipedia.org/wiki?curid=258430" title="കൊച്ചി കപ്പൽ നിർമ്മാണശാല">
കൊച്ചി കപ്പൽ നിർമ്മാണശാല

ഇന്ത്യയിലെ ഒരു കപ്പൽ നിർമ്മാണ - അറ്റകുറ്റപ്പണി ശാലയാണ് കൊച്ചിൻ ഷിപ്പ്‌യാർഡ്. വിമാനവാഹിനി കപ്പലുകൾ ഉൾപ്പെടെ 35 കപ്പലുകൾ ഇതിനകം ഷിപ്പ് യാർഡ് നിർമ്മിച്ചിട്ടുണ്ട്.

1972 ഏപ്രിലിൽ അന്നത്തെ പ്രധാനമന്ത്രി ഇന്ദിര ഗാന്ധിയാണ് ഈ കപ്പൽ ശാലക്ക് തറക്കല്ലിട്ടത്. ഇ. ശ്രീധരൻ മാനേജിംഗ് ഡയറക്ടറായിരിക്കവെ നിർമ്മിച്ച റാണി പത്മിനിയാണ് ആദ്യ കപ്പൽ.

തീരദേശ സംരക്ഷണസേനയ്ക്കുവേണ്ടി കൊച്ചിൻ ഷിപ്പ് യാർഡ് നിർമിച്ച അതിവേഗ പെട്രോൾ നൗകയ്ക്ക് "അഭിനവ്" എന്ന് നാമകരണം ചെയ്ത് കടലിലിറക്കി. സേനയ്ക്കായി ഷിപ്പ് യാർഡിൽ നിർമ്മിക്കുന്ന ഇരുപത് നൗകകളിൽ മൂന്നാമത്തേതാണ് ചൊവ്വാഴ്ച കൈമാറിയത്. മണിക്കൂറിൽ മൂപ്പത്തിമൂന്ന് നോട്ടിക്കൽ മൈൽ വേഗത്തിൽ സഞ്ചരിക്കാൻ സാധിക്കുന്നവയാണിവ. വാട്ടർജറ്റ് പ്രൊപ്പല്ലർ സംവിധാനമാണ് ഇതിനായി ഒരുക്കിയിരിക്കുന്നത്. 
മിഗ് 29 പോർ വിമാനങ്ങളും ചെറു വിമാനങ്ങളും ഹെലികോപ്റ്ററുകളും ലോങ് റേഞ്ച് മിസൈലുകളും വഹിക്കാനുള്ള ശേഷിയുണ്ട് ഈ കപ്പലിന്. 260 മീറ്റർ നീളവും 60 മീറ്റർ വീതിയും 2,300 അറകളും ഉള്ള കപ്പലിന്റെ ഡെക്കിൽ ഒരേ സമയം രണ്ടു യുദ്ധവിമാനങ്ങൾക്ക് ഇറങ്ങാനും ഒരെണ്ണത്തിനു പറന്നുയരാനും കഴിയും.



</doc>
<doc id="258433" url="https://ml.wikipedia.org/wiki?curid=258433" title="ഇൻസ്പെക്റ്റർ (ചലച്ചിത്രം)">
ഇൻസ്പെക്റ്റർ (ചലച്ചിത്രം)

സോണി പിക്ചേഴ്സിനു വേണ്ടി പി.ഐ.എം. കാസിം നിർമിച്ച മലയാളചലച്ചിത്രമാണ് ഇൻസ്പെക്റ്റർ. സെന്റ്ട്രൽ പിക്ചേഴ്സ് വിതരണം നടത്തിയ ഈ ചിത്രം 1968 ഏപ്രിൽ 26-ന് കേരളത്തിൽ പ്രദർശനം ആരംഭിച്ചു.






</doc>
<doc id="258447" url="https://ml.wikipedia.org/wiki?curid=258447" title="ഇസ്മയിൽ കദാരെ">
ഇസ്മയിൽ കദാരെ

പാരീസിൽ താമസിച്ചു കൊണ്ട് സാഹിത്യ രചന നടത്തുന്ന അൽബേനിയൻ സാഹിത്യകാരനാണ് ഇസ്മയിൽ കദാരെ (ജനനം :28 ജനുവരി 1936). 2005-ലെ മാൻബുക്കർ പ്രൈസ് കദാരെയ്ക്കായിരുന്നു. 
1936-ൽ തെക്കൻ അൽബേനിയയിൽ ജനിച്ച ഇസ്മയിൽ കദാരെ നിരവധി പ്രാവശ്യം നോബൽ സമ്മാനത്തിനായി പരിഗണിക്കപ്പെട്ടിട്ടുള്ള എഴുത്തുകാരനാണ്. 1985 മുതൽ പാരീസിലാണ് താമസം. പന്ത്രണ്ടിലധികം പുസ്തകങ്ങൾ ഇംഗ്ലീഷിൽ പ്രസിദ്ധീകരിച്ചു വന്നിട്ടുണ്ട്.

1970 മുതൽ 1982 വരെ കമ്മ്യൂണിസ്റ്റ് ഗവൺമെന്റിന്റെ കാലത്ത് അൽബേനിയൻ പാർലമെന്റ് അംഗമായിരുന്നു. 1990കളിൽ ഫ്രാൻസിൽ രാഷ്ട്രീയ അഭയം തേടി.

ആദ്യ നോവലായ ‘മരിച്ചസൈന്യത്തിന്റെ മേധാവി’ 1970- ൽ ഫ്രാൻസിലാണ് പ്രസിദ്ധീകരിച്ചത്. 1971-ൽ അത് ഇംഗ്ലീഷിൽ പുറത്തിറങ്ങി. രണ്ടാമത്തെ നോവൽ ‘കല്ലിലെ പുരാവൃത്തം‘ (Chronicle in Stone) 



</doc>
<doc id="258452" url="https://ml.wikipedia.org/wiki?curid=258452" title="റോബർട്ടോ ബൊളാനോ">
റോബർട്ടോ ബൊളാനോ

ചിലിയൻ നോവലിസ്റ്റും സാഹിത്യ വിമർശകനും കവിയുമായിരുന്നു റോബർട്ടോ ബൊളാനോ (28 ഏപ്രിൽ 1953 – 15 ജൂലൈ 2003). തീവ്രവിപ്ലവകാരിയായിരുന്ന ബൊളാനോയ്ക്ക് റോമുലോ ഗലിഗോസ് പുരസ്കാരം ലഭിച്ചിട്ടുണ്ട്.

ചിലിയിൽ ട്രക്ക് ഡ്രൈവറുടെയും അദ്ധ്യാപികയുടെയും മകനായി ജനിച്ചു. 1968 ൽ കുടുംബത്തോടൊപ്പം മെക്‌സിക്കോ നഗരത്തിൽ കുടിയേറിയ ബൊളാനോ ഇടതു പക്ഷ വിപ്ലവ പ്രസ്ഥാനങ്ങളുടെ പ്രവർത്തനങ്ങളിൽ ആകൃഷ്ടനായി




</doc>
<doc id="258455" url="https://ml.wikipedia.org/wiki?curid=258455" title="നഗോർണോ-കാരബാഖ് റിപ്പബ്ലിക്ക്">
നഗോർണോ-കാരബാഖ് റിപ്പബ്ലിക്ക്

അസർബയ്ജാന്റെ തെക്കു പടിഞ്ഞാറൻ മേഖലയായ നഗോർണോ-കാരബാഖ് ഔദ്യോഗികമായി അസർബയ്ജാന്റെ ഭാഗമാണ്. എന്നാൽ അസർബയ്ജാൻ, സോവിയറ്റ് യൂണിയനിൽ നിന്ന് വേർപെട്ടതു മുതൽ (1991) നഗോർണോ-കാരബാഖ് പ്രത്യേക റിപ്പബ്ലിക്കായി തുടരുന്നു. ഐക്യരാഷ്ട്രസഭയും ആഗോളസമൂഹവും ഈ റിപ്പബ്ലിക്കിനെ അംഗീകരിച്ചിട്ടില്ല. അസർബയ്ജാനിലെ ആർമീനിയൻ വംശജരുടെ ഭൂരിപക്ഷ മേഖലയാണിത്. അർമീനിയയുടെ അതിരിനോട് തൊട്ടാണ് നഗോർണോ-കാരബാഖിന്റെ കിടപ്പ്. 1991 മുതൽ നാലു വർഷം ഇരുരാജ്യങ്ങളും ഈ മേഖലയെ ചൊല്ലി യുദ്ധം ചെയ്തു. ഒടുവിൽ ഐക്യരാഷ്ട്രസഭയുടെ മധ്യസ്ഥതയിൽ 1994 ൽ വെടിനിർത്തൽ പ്രഖ്യാപിച്ച് സമാധാന ചർച്ചകൾ തുടങ്ങി. ആർമീനിയൻ വംശജരുടെ രക്ഷയ്ക്കെന്ന മട്ടിൽ ആർമീനിയൻ പട്ടാളം ഇപ്പോഴും ഇവിടെയുണ്ട്. തർക്കപ്രദേശമായി നില്ക്കുന്ന ഈ പ്രദേശത്തിലെ തദ്ദേശീയരുടെ താത്പര്യം സ്വതന്ത്യ രാഷ്ട്രമാകാനാണ്. അബ്ഘാസിയ, സൗത്ത് ഒസ്സെഷ്യ ട്രാൻസ്നിസ്ട്രിയ എന്നിവ മാത്രമേ അംഗീകരിക്കുന്നുള്ളൂവെങ്കിലും പ്രസിഡണ്ടും പ്രധാനമന്ത്രിയുമൊക്കെയായി ഒരു പരമാധികാര രാഷ്ട്രമെന്ന മട്ടിൽ തുടരുകയാണ് ഈ തർക്ക പ്രദേശം.


</doc>
<doc id="258467" url="https://ml.wikipedia.org/wiki?curid=258467" title="സൗത്ത് ഒസ്സെഷ്യ">
സൗത്ത് ഒസ്സെഷ്യ

സൗത്ത് ഒസ്സെഷ്യ ( or ) അല്ലെങ്കിൽ സ്ഖിൻവാലി റീജിയൺ തർക്കത്തിലിരിക്കുന്ന ഒരു പ്രദേശമാണ്. പരിമിതമായ അംഗീകാരം മാത്രമേ ഈ പ്രദേശത്തിന് ലഭിച്ചിട്ടുള്ളൂ. പഴയ യു.എസ്.എസ്.ആറിലെ ജോർജ്ജിയൻ സോവിയറ്റ് സോഷ്യലിസ്റ്റ് റിപ്പബ്ലിക്കിന്റെ ഭാഗമായിരുന്ന സൗത്ത് ഒസ്സെഷ്യൻ ഓട്ടോണോമസ് ഒബ്ലാസ്റ്റ് എന്ന പ്രദേശത്തിലാണ് ഈ രാജ്യം സ്ഥിതി ചെയ്യുന്നത്. കോക്കസസിന്റെ തെക്കുഭാഗത്താണിത്. 

1990-ൽ സൗത്ത് ഒസ്സെഷ്യക്കാർ ജോർജ്ജിയയിൽ നിന്നും സ്വാതന്ത്ര്യം പ്രഖ്യാപിച്ചു. ഇവർ തങ്ങളുടെ പേര് റിപ്പബ്ലിക് ഓഫ് സൗത്ത് ഒസ്സെഷ്യ എന്നാണെന്ന് പ്രഖ്യാപിച്ചു. ജോർജ്ജിയൻ സർക്കാർ സൗത്ത് ഒസ്സെഷ്യയുടെ സ്വയംഭരണാവകാശം എടുത്തുകളയുകയും ബലമുപയോഗിച്ച് ഈ പ്രദേശം പിടിച്ചെടുക്കാൻ ശ്രമിക്കുകയുമാണ് ചെയ്തത്. ഇത് 1991-92-ലെ സൗത്ത് ഒസ്സെഷ്യ യുദ്ധത്തിന് കാരണമായി. സൗത്ത് ഒസ്സെഷ്യ നിയന്ത്രിക്കുന്നവരുമായി ജോർജ്ജിയക്കാർ 2004-ലും 2008-ലും യുദ്ധം ചെയ്യുകയുണ്ടായി. 2008-ലെ യുദ്ധം റഷ്യയും ജോർജ്ജിയയും തമ്മിലുള്ള യുദ്ധത്തിലേയ്ക്കാണ് നയിച്ചത്. ഈ യുദ്ധത്തിൽ ഒസ്സെഷ്യൻ സൈനികരും റഷ്യൻ സൈന്യവും ചേർന്ന് സൗത്ത് ഒസ്സെഷ്യൻ ഓട്ടോണോമസ് ഒബ്ലാസ്റ്റ് പ്രദേശത്തിന്റെ മുഴുവൻ പ്രായോഗിക നിയന്ത്രണം ഏറ്റെടുത്തു.

2008-ലെ റഷ്യൻ-ജോർജ്ജിയൻ യുദ്ധത്തെത്തുടർന്ന് റഷ്യ, നിക്കരാഗ്വ, വെനസ്വേല, നവൂറു, തുവാലു എന്നീ രാജ്യങ്ങൾ സൗത്ത് ഒസ്സെഷ്യയുടെ സ്വാതന്ത്ര്യം അംഗീകരിച്ചു. ജോർജ്ജിയ സൗത്ത് ഒസ്സെഷ്യയുടെ രാഷ്ട്രീയ അസ്തിത്വം അംഗീകരിക്കുന്നില്ല. സൗത്ത് ഒസ്സെഷ്യയുടെ ഷിഡ കാർട്ട്ലി പ്രദേശത്തിലെ ഭൂമിയും ജോർജ്ജിയ അംഗീകരിക്കുന്നില്ല. റഷ്യൻ സൈന്യത്തിന്റെ അധിനിവേശത്തിലാണ് സൗത്ത് ഒസ്സെഷ്യ എന്നാണ് ജോർജ്ജിയ കണക്കാക്കുന്നത്.




</doc>
<doc id="258477" url="https://ml.wikipedia.org/wiki?curid=258477" title="കടൽ (ചലച്ചിത്രം)">
കടൽ (ചലച്ചിത്രം)

നീലാപ്രൊഡക്ഷൻസിനു വേണ്ടി പി. സുബ്രഹ്മണ്യം നിർമിച്ച മലയാളചലച്ചിത്രമാണ് കടൽ. എ കുമാരസ്വാമി ആൻഡ് കമ്പനി റിലീസ് ചെയ്ത ഈ ചിത്രം 1968 ജൂൺ 8-ന് കേരളത്തിലെ തിയേറ്ററുകളിൽ പ്രദർശിപ്പിച്ചു തുടങ്ങി.






</doc>
<doc id="258478" url="https://ml.wikipedia.org/wiki?curid=258478" title="ഹോങ്ഹേ ഹാനി നെൽപാടങ്ങൾ">
ഹോങ്ഹേ ഹാനി നെൽപാടങ്ങൾ

ചൈനയിലെ യുനാനിലെ ഹോങ്ഹേ പ്രെഫിക്ചറിലുള്ള തട്ടുകളായി തിരിച്ചുള്ള നെൽ കൃഷിയിടങ്ങളാണ് ഹോങ്ഹേ ഹാനി നെൽപാടങ്ങൾ (ഇംഗ്ലീഷ്: Honghe Hani Rice Terraces). 1200 വർഷം പഴക്കമുള്ള ഒരു ചരിത്രം ഇവയ്ക്കുണ്ട്. യുവാന്യാങ്(Yuanyang), ഹോങ്ഹേ(Honghe), ജിൻപിൻ(Jinpin) ല്വ്ചുൻ(Lvchun) എന്നീ നാലു കൗണ്ടികളിലും ഈ നെല്പാടങ്ങൾ കണ്ടുവരുന്നുണ്ടെങ്കിലും യുവാന്യാങ് കൗണ്ടിയിലാണ് സിംഹഭാഗവും ഉള്ളത്. 2013ലാണ് ഈ കൃഷിയിടങ്ങളെ ലോകപൈതൃകപട്ടികയിൽ ഉൾപ്പെടുത്തിയത്.哈尼梯田申遗成功, 2013-06-22</ref>


</doc>
<doc id="258483" url="https://ml.wikipedia.org/wiki?curid=258483" title="പനംകുറ്റി">
പനംകുറ്റി

പ്രാചീനകാലം മുതൽ ഉപയോഗിച്ചിരുന്ന ഒരു ജലസ്രോതസ്സ്‌. നീരുറവകളിൽ പനയുടെ ഉള്ളു പൊള്ളയായ പുറം പാളി ഉപയോഗിച്ച്‌ താഴ്ത്തി നിർത്തി ചെറിയ കിണറിന്റെ രൂപത്തിലാക്കുന്നു. സാധാരണയായി പനംകുറ്റികൾക്ക്‌ ഒന്നോ ഒന്നരയോ മീറ്റർ ആഴമെ ഉണ്ടാകാറുള്ളു. ഗോത്രവർഗക്കാർ ചില ആചാരങ്ങളുടേയും അനുഷ്ഠനങ്ങളുടേയും ഭാഗമായി പുണ്യജലമായി ഉപയോഗിക്കുന്ന പനംകുറ്റികൾ ഉണ്ട്‌. പ്രകൃതിയുമായി അടുത്തിണങ്ങി ജീവിതത്തെ രൂപപ്പെടുത്തിയ ഒരു സംസ്കാരത്തിന്റെ ചില ചരിത്രശേഷിപ്പുകളായി കേരളത്തിൽ പ്രത്യേകിച്ച്‌ വയനാടു ജില്ലയുടെ പലഭാഗങ്ങളിലും എത്ര കടുത്ത വേനലിലും വറ്റാത്ത പനംകുറ്റികൾ ഇന്നും നിലനിൽക്കുന്നു.


</doc>
<doc id="258487" url="https://ml.wikipedia.org/wiki?curid=258487" title="ചിങ്ഷെങ് പർവ്വതം">
ചിങ്ഷെങ് പർവ്വതം

ചൈനയിലെ സിചുവാൻ പ്രവിശ്യയിലുള്ള ഒരു പർവ്വതമാണ് ചിങ്ഷെങ്ഷാൻ അഥവാ ചിങ്ഷെങ് പർവ്വതം(ഇംഗ്ലീഷ്: Mount Qingcheng; ചൈനീസ്: 青城山). താവോമതക്കാർക്കിടയിൽ ഈ പർവ്വതത്തിന് ഒരതുല്യസ്ഥാനമാണുള്ളത്. 36കൊടുമുടികളാണ് ഈ പർവ്വതത്തിൽ ഉള്ളത്.



</doc>
<doc id="258495" url="https://ml.wikipedia.org/wiki?curid=258495" title="അന മാരിയ ദെൽ റിയോ">
അന മാരിയ ദെൽ റിയോ

ചിലിയൻ എഴുത്തുകാരിയാണ് അന മാരിയ ദെൽ റിയോ (ജനനം :1948). വിഖ്യാതമായ മരിയ ലൂയിസ ബൊംപാൽ പുരസ്കാരമടക്കം നിരവധി പുരസ്കാരങ്ങൾ ലഭിച്ചിട്ടുണ്ട്. 
ചിലിയിലെ കാത്തലിക് യൂണിവേഴ്സിറ്റിയിൽ നിന്നു ബിരുദം നേടി.




</doc>
<doc id="258507" url="https://ml.wikipedia.org/wiki?curid=258507" title="യെറിവാൻ">
യെറിവാൻ

ലോകത്തിലെ ഏറ്റവും പഴക്കമുള്ള നഗരങ്ങളിൽ ഒന്നാണ് ആർമീനിയൻ തലസ്ഥാനമായ യെറിവാൻ. 1968 ൽ യെറിവാൻ വാസികൾ നഗരത്തിന്റെ 2750 ആം ജന്മദിനം ഗംഭീരമായി ആഘോഷിച്ചു. ബി.സി. 782 ൽ യുറാർതുവിലെ ആർഗിഷ്തി രാജാവാണ് ഈ നഗരം സ്ഥാപിച്ചത്. 1920 മുതൽ യെറിവാൻ ആർമീനിയയുടെ തലസ്ഥാനമാണ്. പടിഞ്ഞാറൻ ആർമീനിയയിൽ ഹ്രസ്ദാൻ(പഴയ അറാസ് നദി) നദിക്കരയിലാണ് ഈ നഗരം.
ഐതിഹ്യമനുസരിച്ച്, സമസ്തജീവിമിഥുനങ്ങളുമായി പെട്ടകത്തിൽ യാത്രചെയ്ത് അരാരത് പർവതത്തിനു സമീപത്തെത്തിയ നോഹ, കുന്നിൻ മുകളിൽക്കയറി കിഴക്കോട്ടു നോക്കിയപ്പോൾ അറാസ് നദിക്കരയിലെ സമൃദ്ധമായ പ്രദേശം കണ്ടത്രേ. ഞാൻ കണ്ടെത്തി...(യെറിവാത്സ്...) എന്ന് നോഹ ഉറക്കെ ഘോഷിച്ചു. തുടർന്ന് അദ്ദേഹവും ജീവജാലവും ഇവിടെ പാർപ്പുറപ്പിച്ചു. എറെബുനി എന്ന പുരാതന ആർമീനിയൻ പദത്തിൽ നിന്നാണ് 'യെറിവാൻ' ഉണ്ടായതെന്നാണ് ചരിത്രം പറയുന്നത്. 'വീരനായകന്മാരുടെ നാട്' എന്നാണ് ഈ പദത്തിനർത്ഥം.


</doc>
<doc id="258514" url="https://ml.wikipedia.org/wiki?curid=258514" title="കിങ് ഫഹദ് കോസ്‌വേ">
കിങ് ഫഹദ് കോസ്‌വേ

ബഹ്റൈനെയും സൗദി അറേബ്യയെയും ബന്ധിപ്പിക്കുന്ന കടൽച്ചിറയാണ് കിങ് ഫഹദ് കോസ്‌വേ. നാലുവരിപ്പാതയും ഒട്ടേറെ പാലങ്ങളുമടങ്ങുന്ന ഈ പദ്ധതിക്ക് മുഴുവൻ പണവും മുടക്കിയത് സൗദി അറേബ്യയാണ്. സൗദിയിലെ ഖൊബാറിൽ നിന്നാണ് കോസ്‌വേയുടെ തുടക്കം. 1.2 ബില്യൺ ഡോളർ ചെലവുവന്ന കോസ്‌വേ 1986 നവംബർ 25 ന് ഉദ്ഘാടനം ചെയ്തു. 1982 നവംബർ 11 ന് സൗദിയിലെ ഫഹദ് രാജാവും ബഹ്റൈനിലെ ശൈഖ് ഈസാ ബിൻ സൽമാൻ അൽ ഖലീഫയും ചേർന്ന് തറക്കല്ലിട്ട പദ്ധതി അമ്പരിപ്പിക്കുന്ന വേഗത്തിലാണ് പൂർത്തിയായത്. കോസ്‌വേയ്ക്ക് രണ്ടു ഭാഗങ്ങളുണ്ട്. ഖൊബാറിൽ നിന്ന് ബഹ്റൈനിലെ ഉം അൽ നാസൻ ദ്വീപുവരെയുള്ള നീണ്ട പാലവും ഉം അൽ നാസനിൽ നിന്ന് ബഹ്റൈനിലേക്കുള്ള ചെറിയ പാലവും.


</doc>
<doc id="258523" url="https://ml.wikipedia.org/wiki?curid=258523" title="എൽദോ മോർ ബസേലിയോസ്">
എൽദോ മോർ ബസേലിയോസ്

എൽദോ മോർ ബസേലിയോസ് അഥവാ മഫ്രിയാനൊ മോർ ബസേലിയോസ് യെൽദൊ എന്ന യെൽദൊ ബാവ ജനിച്ചത് ഇന്നത്തെ ഇറാഖിലെ മൊസൂളിനടുത്തുള്ള ബഖ്ദിദ എന്ന സ്ഥലത്താണ്. അദ്ദേഹം ചെറിയ പ്രായത്തിൽ തന്നെ എൽദൊ മാർ ബഹനാന്റെ ആശ്രമത്തിൽ ചെരുകയും, എ.ഡി. 1678ൽ മഫ്രിയാന (കാതോലിക്ക) ആയി അന്നത്തെ അന്ത്യോക്യൻ പാത്രിയർക്കീസായിരുന്ന മോറാൻ മോർ ഇഗ്നാത്തിയോസ് അബ്ദുൽ മശിഹയിൽ നിന്നും സ്ഥാനമേല്ക്കുകയും ചെയ്തു. 

അന്നത്തെ മലങ്കര സഭാതലവനായിരുന്ന മാർത്തോമ്മാ രണ്ടാമൻ അന്ത്യോക്യയിലേക്ക് അയച്ച അഭ്യർത്ഥനപ്രകാരം, 1685ൽ മാർ ബസേലിയോസ് തന്റെ 92-ആം വയസിൽ മലങ്കരയിലേക്ക് തന്റെ യാത്രയാരംഭിച്ചു. പൊർച്ചുഗീസുകാരുടെ കയ്യിൽ പെടാതിരിക്കാൻ അദ്ദേഹം ബസ്രയിൽ നിന്നും കപ്പൽ മാർഗ്ഗം തലശ്ശേരിയിൽ എത്തുകയും അവിടെ നിന്നും കാൽനടയായി കോതമംഗലത്ത് എത്തുകയുമാണുണ്ടായത്. ബസ്രയിൽ നിന്നും യാത്ര തിരിക്കുമ്പൊൾ ബാവയുടെ കൂടെ സഹോദരനായ ജെമ്മ, മാർ ഇവാനിയോസ് ഹിദയത്തുള്ള എപ്പിസ്കോപ്പ, യൊവെയ്, മത്തായി എന്ന് പേരുള്ള 2 റമ്പാന്മാർ എന്നിവർ ഉണ്ടായിരുന്നു. എന്നാൽ 1685 സെപ്റ്റംബർ 14നു ബാവായും, ഹിദയത്തുള്ള എപിസ്കോപ്പായും മാത്രമാണ് ലക്ഷ്യത്തിലെത്തിയത്. അവർ കാൽനടയായി സഞ്ചരിച്ച സ്ഥലങ്ങൾ വന്യമൃഗങ്ങൾ നിറഞ്ഞതായിരുന്നു.

അദ്ദേഹം കോതമംഗലത്ത് എത്തിയപ്പോൾ വനത്തിൽ വച്ച് കന്നുകാലികളെ മേയ്ച്ചുകൊണ്ടിരുന്ന ഒരു ചക്കാല നായർ സമുദായത്തിൽ പെട്ട ഒരു യുവാവിനെ കാണുകയും, അയാളോട് പള്ളിയിലേക്കുള്ള വഴി കാണിക്കാൻ
ആവശ്യപെടുകയും ചെയ്തു. തന്റെ വളർത്തുമൃഗങ്ങളെ കടുവ കൊണ്ടുപൊകുമെന്ന് അയാൾ പറഞ്ഞപ്പോൾ ബാവ തന്റെ സ്ലീബാകൊണ്ട് നിലത്ത് ഒരു വൃത്തം വരക്കുകയും കാലികൾ എല്ലാം അതിൽ കയറിനില്ക്കുകയും ചെയ്തു എന്നാണ് ഐതിഹ്യം . ആ നായർ യുവാവിന്റെ സഹോദരി പ്രസവവേദനയാൽ ബുദ്ധിമുട്ടുന്ന കാര്യം അറിയിച്ചപ്പോൾ ബാവ കരിക്കു വീഴ്ത്തി നൽകിയതായും വിശ്വസിക്കപ്പെടുന്നു. ഈ വിശ്വാസങ്ങളുടെ വെളിച്ചത്തിൽ കോതമംഗലം തിരുനാളിന് ഇപ്പോഴും വഴികാണിക്കുന്നത് ആ നായർ കുടുംബമാണ്.

1685 സെപ്റ്റംബർ 14നാണ് ബാവ കോതമംഗലം മാർത്തോമ്മാ ചെറിയ പള്ളിയിൽ എത്തുന്നത്. മാർ ഹിദായത്തുള്ള റമ്പാനെ മാർ ഇവാനിയോസ് എന്ന പേരിൽ അദ്ദേഹം മെത്രാനായി വാഴിച്ചു. ദീർഘയാത്രയും തന്റെ പ്രായവും മൂലം ബാവ ക്ഷീണിതനായിരുന്നു .സെപ്റ്റംബർ 27നു അദ്ദെഹത്തിനു മൂറോൻ കൊണ്ടുള്ള അന്ത്യകൂദാശ നൽകുകയും, രണ്ടു ദിവസങ്ങൾക്കു ശേഷം സെപ്റ്റംബർ 29 ശനിയാഴ്ച (കന്നി 19) അദ്ദേഹം കാലം ചെയ്യുകയും ചെയ്തു. അദേഹത്തെ പള്ളിയുടെ മദ്ബഹായുടെ സമീപമാണ് കബറടക്കിയിരിക്കുന്നത്. തന്റെ മരണസമയത്ത് പള്ളിയുടെ പടിഞ്ഞാറു വശത്തെ കൽക്കുരിശ് പ്രകാശിക്കുമെന്ന്‌ ബാവ തന്റെ ചുറ്റും കൂടിനിന്നവരെ അറിയിച്ചിരുന്നതായും, അദ്ദേഹത്തിന്റെ മരണസമയത്ത് അപ്രകാരം സംഭവിച്ചതായും വിശ്വസിക്കപ്പെടുന്നു.

യെൽദോ മാർ ബസേലിയോസ് ബാവായെ 1947 നവംബർ 5 നു പരിശുദ്ധനായി ബസേലിയോസ്സ് ഗീവർഗീസ് ദ്വിതീയൻ കാതോലിക്കാ ബാവ പ്രഖ്യാപിച്ചു. അദേഹത്തിന്റേ ഓർമപ്പെരുന്നാൽ യാക്കോബായ സഭയിൽ ഒക്ടോബർ 2,3 എന്നീ തീയതികളിൽ ആചരിക്കപ്പെടുന്നു. കോതമംഗലത്തിന് സമീപമുള്ള യാക്കോബായ വിശ്വാസികൾക്കിടയിൽ അദ്ദേഹത്തിന്റെ ഓർമയ്ക്കായി കുട്ടികൾക്ക് “എൽദോ” എന്നോ “ബേസിൽ” എന്നോ പേരിടാറുണ്ട്.


</doc>
<doc id="258529" url="https://ml.wikipedia.org/wiki?curid=258529" title="പോർട്ട്‌ലൻഡിയ ഹാരീസി">
പോർട്ട്‌ലൻഡിയ ഹാരീസി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പോർട്ട്‌ലൻഡിയയിലെ ഇനമാണ് പോർട്ട്‌ലൻഡിയ ഹാരീസി - Portlandia harrisii. ഇത് തദ്ദേശീയമായി ജമൈക്കയിൽ കാണപ്പെടുന്നു. ജമൈക്കയിലെ ക്ലാരെൻഡോൺ, സെന്റ് ആൻ പാരീഷ് എന്നിവിടങ്ങളിലാണ് ഇവയുടെ ആവാസമേഖല. തുറന്ന വനപ്രദേശങ്ങളിലും ചുണ്ണാമ്പുകൽ പ്രദേശങ്ങളിലുമാണ് ഇവയുടെ സ്വാഭാവിക ആവാസ മേഖല.


</doc>
<doc id="258531" url="https://ml.wikipedia.org/wiki?curid=258531" title="പോർട്ട്‌ലൻഡിയ ആൽബിഫ്ലോറ">
പോർട്ട്‌ലൻഡിയ ആൽബിഫ്ലോറ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പോർട്ട്‌ലൻഡിയയിലെ ഇനമാണ് പോർട്ട്‌ലൻഡിയ ആൽബിഫ്ലോറ - Portlandia albiflora. ഇത് തദ്ദേശീയമായി ജമൈക്കയിൽ കാണപ്പെടുന്നു. ഗുരുതരമായ വംശനാശത്തിന്റെ വക്കിലാണ് ഈ ഇനം. പോർട്ടലൻഡിയയിലെ സെന്റ് ആൻഡ്രൂസിലാണ് കാണപ്പെടുന്നത്. മറ്റു ചില ഇനങ്ങളെയും സമീപപ്രദേശത്ത് കണ്ടത്തിയെങ്കിലും അവയുടെ സവിശേഷത സ്ഥിരീകരിക്കപ്പെട്ടിട്ടില്ല. കിഴുക്കാംതൂക്കായ മലഞ്ചെരിവുകളിലും ചുണ്ണാമ്പുകല്ലുള്ള പ്രദേശങ്ങളിലുമാണ് സഹജമായ ഇവയുടെ വാസസ്ഥാനം.



</doc>
<doc id="258533" url="https://ml.wikipedia.org/wiki?curid=258533" title="പോർട്ട്‌ലൻഡിയ ഗ്രാൻഡിഫ്ലോറ">
പോർട്ട്‌ലൻഡിയ ഗ്രാൻഡിഫ്ലോറ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പോർട്ട്‌ലൻഡിയയിലെ ഇനമാണ് പോർട്ട്‌ലൻഡിയ ഗ്രാൻഡിഫ്ലോറ - Portlandia grandiflora. ഇത് തദ്ദേശീയമായി ജമൈക്കയിൽ കാണപ്പെടുന്നു.



</doc>
<doc id="258539" url="https://ml.wikipedia.org/wiki?curid=258539" title="ആലപ്പി വിവേകാനന്ദൻ">
ആലപ്പി വിവേകാനന്ദൻ

മലയാള നാടകവേദിയിലെ ഒരു സംഗീതജ്ഞനാണ് ആലപ്പി വിവേകാനന്ദൻ. മികച്ച നാടക സംഗീത സംവിധായകനുള്ള കേരള സംഗീതനാടക അക്കാദമി അവാർഡ് 5 പ്രാവശ്യം ഇദ്ദേഹത്തിനു ലഭിച്ചു. അഞ്ഞൂറിലധികം നാടകങ്ങൾക്കും, ഒട്ടേറെ ഭക്തിഗാന ആൽബങ്ങൾക്കും, ആലപ്പി വിവേകാനന്ദൻ സംഗീതം നൽകിയിട്ടുണ്ട്. 

ആലപ്പുഴ ജില്ലയിലെ പുന്നപ്ര തൈപ്പറമ്പിൽ വാസുവിന്റെയും ദേവകിയുടെയും മകനായി ജനിച്ചു. 1952-ൽ അഞ്ചാം വയസ്സിൽ പറവൂർ പനയകുളങ്ങര എൽ.പി.സ്‌കൂളിൽ ഗണകൻ ഗോപിനാഥൻ ഒരുക്കിയ കാക്കരശ്ശി നാടകത്തിൽ പാടി അഭിനയിച്ചു. അതിനുശേഷം തമ്പി ഭാഗവതർ, ഗോവിന്ദൻ ഭാഗവതർ എന്നിവരുടെ കീഴിൽ സംഗീതം അഭ്യസിച്ചു. പതിന്നാല് വയസ്സുവരെ "യംഗ്‌മെൻ മ്യൂസിക് അസോസിയേഷനിലൂടെ" (വൈ.എം.എം.എ.) പലയിടങ്ങളിൽ ഗാനമേളകൾ അവതരിപ്പിച്ചു.

പതിനാറാം വയസ്സിൽ തബല വിദ്വാൻ ആലപ്പി ഉസ്മാന്റെ കീഴി തബല അഭ്യസിച്ചു. 1966-ൽ ആലപ്പി തിയേറ്റഴ്‌സിലൂടെ പ്രൊഫഷണൽ തബലിസ്റ്റായി മാറി. തുടർന്ന് 1970 ൽ കെ.പി.എ.സി.യിൽ തബലിസ്റ്റായി പ്രവർത്തിച്ചു. 1974-ൽ കേരള ആർട്ട്‌സ് തിയേറ്റഴ്‌സിന്റെ നാടകത്തിലെ എ.പി.ഗോപാലൻ രചിച്ച ഗാനങ്ങൾക്ക് സംഗീതം നല്കി ആദ്യമായി പ്രൊഫഷണൽ നാടക രംഗത്ത് പ്രവേശിച്ചു. 1500-ലധികം ഗാനങ്ങൾക്ക് ഇദ്ദേഹം നൽകിയിട്ടുണ്ട്.വയലാർ, ഒ.എൻ.വി, കൈതപ്രം ദാമോദരൻ നമ്പൂതിരി, ഏറ്റുമാനൂർ സോമദാസ്, തിക്കുറിശ്ശി സുകുമാരൻ നായർ, ഏഴാച്ചേരി രാമചന്ദ്രൻ, രാജീവ് ആലുങ്കൽ എന്നിവരുടെ രചനകൾക്ക് ഇദ്ദേഹം സംഗീതം നൽകിയിട്ടുണ്ട്.

1989-ൽ ചലച്ചിത്ര സംവിധായകൻ വിനയൻ സംവിധാനം ചെയ്ത സൂപ്പർസ്റ്റാർ എന്ന മലയാളചലച്ചിത്രത്തിനും സംഗീതം നൽകിയിട്ടുണ്ട്. ടെലിഫിലിമുകൾക്കും കാസറ്റുകൾക്കും വിവേകാനന്ദൻ സംഗീതം നൽകിയിട്ടുണ്ട്.



</doc>
<doc id="258542" url="https://ml.wikipedia.org/wiki?curid=258542" title="മകൗ ചരിത്ര കേന്ദ്രം">
മകൗ ചരിത്ര കേന്ദ്രം

മകൗവിലെ ചരിത്ര പ്രാധാന്യമുള്ള പ്രദേശങ്ങളാണ് യുനെസ്കോ ലോകപൈതൃകപട്ടികയിൽ മകൗ ചരിത്ര കേന്ദ്രം(ഇംഗ്ലീഷ്:Historic Centre of Macau; ചൈനീസ്:澳門歷史城區 ) എന്ന പേരിൽ ഉൾപ്പെട്ടിരിക്കുന്നത്. പോർച്ചുഗീസ് ഭരണത്തിനു കീഴിലായിരുന്ന ഒരു പ്രദേശമായിരുന്നു മകൗ. 20-ലധികം സ്ഥാനങ്ങൾ മകൗ ചരിത്ര കേന്ദ്രത്തിന്റെ ഭാഗമാണ്. ചൈനീസ് പോർച്ചുഗീസ് സംസ്കാരങ്ങളുടെ സമ്മിശ്രരൂപം ഇവിടെ ദൃശ്യമാണ്. നിരവധി വാസ്തുനിർമിതികളും, സ്മാരകങ്ങളും, ചത്വരങ്ങളും, പള്ളികളുമെല്ലം പഴയ പോർച്ചുഗീസ് അധീന നാളുകളുടെ സ്മരണകളുമായി ഇന്നിവിടെ അവശേഷിക്കുന്നു. 2005ലാണ് ഈ പ്രദേശത്തിന് ലോകപൈതൃകപദവി ലഭിച്ചത്. ചൈനയിൽനിന്നും ലോകപൈതൃകപട്ടികയിൽ ഉൾപ്പെടുന്ന 31-ആമത്തെ പ്രദേശമാണ് മകൗ ചരിത്ര കേന്ദ്രം.

രണ്ട് വ്യത്യസ്ത മേഖലകളിലായാണ് ഈ ചരിത്രകേന്ദ്രങ്ങളെ വിന്യസിക്കപ്പെട്ടിട്ടുള്ളത്. ഇതിലെ ഓരെ മേഖലയെയും ചുറ്റപ്പെട്ട് സ്ഥിതിചെയ്യുന്ന നിഷ്പക്ഷ മേഖലകളും(buffer zone) ഉണ്ട്

മൗണ്ട് ഹില്ലിനും ബറാ ഹില്ലിനും ഇടയിലുള്ള പ്രദേശമാണ് ഇത്.





</doc>
<doc id="258551" url="https://ml.wikipedia.org/wiki?curid=258551" title="വില്യം ഫ്രേസർ">
വില്യം ഫ്രേസർ

ദില്ലിയുടെ റെസിഡന്റായിരുന്ന ബ്രിട്ടീഷ് ഭരണകർത്താവും ഭാഷാശാസ്ത്രജ്ഞനും പണ്ഡിതനുമായിരുന്നു വില്ല്യം ഫ്രേസർ (, ജീവിതകാലം: 1784–1835 മാർച്ച് 22). 

സ്കോട്ട്ലൻഡിലെ ഇൻവെർനെസ്സ്-ഷെയറിൽ ജനിച്ച ഫ്രേസർ 1799-ലാണ് ഇന്ത്യയിൽ ഉദ്യോഗത്തിനെത്തിയത്. 1805-ൽ ഡെൽഹി റെസിഡന്റായിരുന്ന ഡേവിഡ് ഒക്റ്റർലോണിയുടെ സെക്രട്ടറിയായി നിയമിക്കപ്പെട്ടു. 1811-ൽ മൗണ്ട്സ്റ്റ്യുവർട്ട് എൽഫിൻസ്റ്റോണിന്റെ പ്രസിദ്ധമായ കാബൂൾ ദൗത്യത്തിൽ അദ്ദേഹത്തിന്റെ സെക്രട്ടറിയായി ഒപ്പം യാത്ര ചെയ്തു. 1813-ൽ ഡെൽഹി റെസിഡന്റായിരുന്ന ആർച്ചിബോൾഡ് സെറ്റന്റെ അസിസ്റ്റന്റായി. ഗൂർഖകളിൽ നിന്നും പിടിച്ചെടുത്ത ഗഡ്വാളിൽ 1819-ൽ നിയമനം ലഭിച്ചു. 1826-ൽ വടക്കുപടിഞ്ഞാറൻ പ്രവിശ്യകളുടെ റെവന്യൂ ബോർഡിലെ അംഗമായി. 1830-ൽ ഡെൽഹിയിലെ റെസിഡന്റായി. 

ഡെൽഹിയിലായിരുന്ന ഫ്രേസർ ഇന്ത്യൻശൈലിയിലാണ് ജീവിച്ചിരുന്നത്. ഡെൽഹിയിലെ ഇസ്ലാമികപണ്ഡിതനായിരുന്ന ഷാ അബ്ദുൽ അസീസും ഉർദു കവിയായിരുന്ന മിർസ ഗാലിബുമെല്ലാം ഫ്രേസറുടെ സുഹൃത്തുക്കളായിരുന്നു. ഫ്രേസർക്ക് ആറോ ഏഴോ ഇന്ത്യൻ ഭാര്യമാരും നിരവധി കുട്ടികളുമുണ്ടായിരുന്നു. ഹിന്ദുക്കൾക്കും മുസ്ലീങ്ങൾക്കുമൊപ്പം ഭക്ഷണം കഴിക്കുന്നതിന് ഫ്രേസർ മാട്ടിറച്ചിയും പന്നിയിറച്ചിയും കഴിക്കുന്നത് ഉപേക്ഷിച്ചു. മുഗൾ വസ്ത്രങ്ങൾ ധരിച്ച് അദ്ദേഹം മുഗളരെപ്പോലെത്തന്നെ ജീവിച്ചു. ഡെൽഹി ശൈലിയിൽ അദ്ദേഹം തന്റെ മീശയും വച്ചിരുന്നു. ഹിന്ദുസ്താനിയും പേർഷ്യനും അദ്ദേഹത്തിന് മാതൃഭാഷയെന്നപോലെ വഴങ്ങിയിരുന്നു.

ഡെൽഹി റെസിഡന്റ് പദവിയിലിരിക്കുമ്പോൾ 1835 മാർച്ച് 22-ന് കരീം ഖാൻ എന്നൊരാൾ ഫ്രേസറെ വെടിവക്കുകയും തുടർന്നദ്ദേഹം മരിക്കുകയും ചെയ്തു. ഫിറോസ്പൂരിലെ നവാബായിരുന്ന ഷംസുദ്ദീൻ ആയിരുന്നു ഈ വധത്തിനു പിന്നിൽ. അയാൾക്കെതിരെ ഫ്രേസർ ഒരു ഉത്തരവ് പുറപ്പെടുവിച്ചിരുന്നു. കരീം ഖാനെയും നവാബ് ഷംസുദ്ദീനെയും കുറ്റക്കാരാണെന്ന് കണ്ടെത്തി തൂക്കിക്കൊന്നിരുന്നു. ഈ സംഭവം ദില്ലിയിലെ മുസ്ലീങ്ങളുടെ ഇടയിൽ ബ്രിട്ടീഷുകാർക്കെതിരെ ജനരോഷം ഉയരുന്നതിന് കാരണമായിരുന്നു. ഡെൽഹിയിലെ ആദ്യത്തെ ഉർദു പത്രമായ ദെഹ്ലി ഉർദു അക്ബാർ, ഈ സംഭവത്തെത്തുടർന്നാണ് ആരംഭിച്ചത്.

ഫ്രേസർ കൊലചെയ്യപ്പെട്ടപ്പോൾ ഒരു പിതാവിന്റെ മരണം പോലെയാണ് തനിക്കനുഭവപ്പെട്ടതെന്നാണ് ഗാലിബ് എഴുതിയത്.


</doc>
<doc id="258554" url="https://ml.wikipedia.org/wiki?curid=258554" title="ചന്ദ്രൻ വായാട്ടുമ്മൽ">
ചന്ദ്രൻ വായാട്ടുമ്മൽ

മലയാള നാടകവേദിയിലെ സംഗീതജ്ഞനും മലയാളചലച്ചിത്രപശ്ചാത്തലസംഗീതജ്ഞനുമാണ് ചന്ദ്രൻ വായാട്ടുമ്മൽ. കോഴിക്കോട് നരിക്കുനി സ്വദേശിയാണ് ഇദ്ദേഹം. മികച്ച പശ്ചാത്തലസംഗീതത്തിനുള്ള സംസ്ഥാന അവാർഡ് ലഭിച്ചിട്ടുണ്ട്.

ഫുട്‌സ്ബാൻ തിയേറ്റേഴ്‌സിന്റെ "ദി ഒഡീസി, എ വിന്റേഴ്‌സ് ടെയിൽ, ഡോൺ യുവാൻ, ലാ അൽബറെ എ പലാബ്രേസ്, എ മിഡ്‌സമ്മർ നൈറ്റ്‌സ് ഡ്രീംസ്, എ ഷേക്‌സ്പിയർ പാർട്ടി, ഇന്ത്യൻ ടെമ്പസ്റ്റ്" തുടങ്ങിയ നാടകങ്ങൾക്ക് ഇദ്ദേഹം സംഗീതം നൽകിയിട്ടുണ്ട്.



</doc>
<doc id="258564" url="https://ml.wikipedia.org/wiki?curid=258564" title="ഹ്വാങ്ലോങ്">
ഹ്വാങ്ലോങ്

ചൈനയിലെ സിചുവാൻ പ്രവിശ്യയുടെ വടക്കുപടിഞ്ഞാറൻ ഭാഗത്തായി സ്ഥിതിചെയ്യുന്ന ഒരു പ്രദേശമണ് ഹ്വാങ്ലോങ്(ചൈനീസ്:黄龙 ; ഇംഗ്ലീഷ്: Huanglong). ചരിത്രപരമായും പാരിസ്ഥിതികപരമായും വളരെയേറെ പ്രാധാന്യമുള്ള ഒരു പ്രദേശമാണിത്. ഹുവാങ് ലോങ് എന്ന പദത്തിന് "മഞ്ഞവ്യാളി"(yellow dragon) എന്നാണ് അർഥം. മിൻഷാൻ പർവ്വതനിരയുടെ തെക്കുഭാഗത്തായി ഷെങ്ദു നഗരത്തിൽ നിന്ന് 150കി.മീ വടക്കുപടിഞ്ഞാറാണ് ഇത് സ്ഥിതിചെയ്യുന്നത്. കാൽസൈറ്റിന്റെ നിക്ഷേപമുള്ളതുകാരണം ഇവിടത്തെ ജലാശയങ്ങൾ വർണ്ണാഭമായി കാണപ്പെടുന്നു. ഇവകൂടാതെ വൈവിധ്യമാർന്ന വനങ്ങളും, ഹിമം പുതച്ച പർവ്വതങ്ങളും, ചൂടരുവികളും മറ്റും ഇവിടെ കാണപ്പെടുന്നു.

1992ലാണ് ഈ പ്രദേശത്തിന് യുനെസ്കോ ലോകപൈതൃകപദവി ലഭിച്ചത്. ഇവിടത്തെ തടാകങ്ങൾ ആരെയും അതിശയിപ്പിക്കുന്നതാണ്. ഇളംനീല, പച്ച, മഞ്ഞ, കറുപ്പ് എന്നീ നിറങ്ങളിലുള്ള തടാകങ്ങൾ ഇവിടെയുണ്ട്. 



</doc>
<doc id="258567" url="https://ml.wikipedia.org/wiki?curid=258567" title="സ്കൂബ ഡൈവിംഗ്">
സ്കൂബ ഡൈവിംഗ്

വെള്ളത്തിനടിയിൽ ശ്വസിക്കാൻ ആവശ്യമായ എല്ലാം അടങ്ങിയ ഉപകരണത്തോടു കൂടിയ മുങ്ങലാണ് സ്കൂബ ഡൈവിങ്ങ്.

ഓക്സിജൻ സിലിണ്ടർ ഉപയോഗിച്ചു വെള്ളത്തിനടിയിലൂടെ ഉള്ള ചാട്ടത്തിനും നീന്തലിനുമാണ് സ്കൂബ ഡൈവിംഗ് എന്ന് പറയുന്നത്. അക്വാലങ് അഥവാ സ്കൂബ എന്ന ശ്വസനോപകരണമാണ് ഇതിനു സഹായിയ്ക്കുന്നത്. സ്കൂബ ഡൈവിംഗ് ചെയ്യുന്നവർ അവരവരുടെ ഓക്സിജൻ വായു, സാധാരണയായി കംപ്രെസ്സ്ഡ് എയർ, വഹിക്കുന്നു, ഇതിനാൽ ഡൈവർമാർക്ക് കൂടുതൽ സന്ചാര്യ സ്വാതന്ത്രവും, കൂടുതൽ സമയം വെള്ളത്തിനടിയിൽ നീന്താനും സാധിക്കുന്നു. ഒരു റെഗുലേറ്റർ വഴി ഓക്സിജൻ ഡൈവർക്ക് ലഭിക്കുന്നു. ഡികംപ്രസ്സ് ചെയ്ത വായുവിനായോ അടിയന്തര ഘട്ടങ്ങളിൽ ഉപയോഗിക്കുന്നതിനായോ അധികമായി ഒരു സിലിണ്ടർ കൊണ്ടുപോകുന്നതാണ്. 

സ്കൂബ ഡൈവിംഗിന്റെ ചരിത്രം സ്കൂബ ഉപകരണത്തിന്റെ ചരിത്രവുമായി അടുത്ത് ബന്ധപ്പെട്ടതാണ്. ഇരുപതാം നൂറ്റാണ്ടിന്റെ ആരംഭത്തിൽ വെള്ളത്തിനടിയിൽ ശ്വസനം സാധ്യമാക്കുന്ന രണ്ട് തരത്തിലുള്ള രൂപകൽപ്പന തയ്യാറാക്കപ്പെട്ടു. ഓപ്പൺ സർക്യൂട്ടും ക്ലോസ്ഡ് സർക്യൂട്ടും. ഓപ്പൻ സർക്യൂട്ടിൽ ഡൈവർ പുറത്തേക്കു വിടുന്ന ശ്വാസം നേരിട്ട് വെള്ളത്തിലേക്ക് പോവുന്നു, അതേ സമയം ക്ലോസ്ഡ് സർക്യൂട്ടിൽ ഡൈവർ പുറത്തേക്ക് വിടുന്ന ശ്വാസത്തിൽനിന്നും ഓക്സിജൻ ഫിൽറ്റർ ചെയ്തു വീണ്ടും ഓക്സിജൻ സിലിണ്ടറിലേക്ക് പോവുന്നു.

സെൽഫ് കണ്ടെയ്ന്റ് അണ്ടർവാട്ടർ ബ്രീതിംഗ് അപ്പാരറ്റസ് എന്ന വാക്കിന്റെ ചുരുക്ക രൂപമാണ് സ്കൂബ. രണ്ടാം ലോകമഹായുദ്ധകാലത്ത് അമേരിക്കക്കാരായ ക്രിസ്ത്യൻ ജെ. ലാംബർട്ട്സനാണ് ഇത് കണ്ടുപിടിച്ചത്.

ശ്വാസം പിടിച്ചുകൊണ്ടോ വെള്ളത്തിനു പുറത്തുനിന്നും കുഴൽ വഴി വായു കൊടുത്തൊ ഉള്ള മുങ്ങലുകൾക്ക് സഞ്ചാര സ്വാതന്ത്ര്യം കുറവായിരിയ്ക്കും.


</doc>
<doc id="258580" url="https://ml.wikipedia.org/wiki?curid=258580" title="ധരണി രൂപീകരണം">
ധരണി രൂപീകരണം

ധരണി രൂപീകരണം (Terraforming) എന്നാൽ ഗ്രഹങ്ങൾ ഉപഗ്രഹങ്ങൾ തുടങ്ങിയവയെ മനുഷജീവനു ഉതകുന്ന രീതിയിൽ വായുമണ്‌ഡലം, താപനില, ഭൂപ്രകൃതി എന്നിവ ഭേദഗതി വരുത്തുന്ന സാങ്കല്‌പ്പികപ്രക്രിയാണ്. ഏതൊരു ഗ്രഹതിന്റെയും പരിസ്ഥിതി വിചാരപൂർവ്വം മാറ്റാൻ കഴിയുമെങ്കില്ലും അതിന്റെ പ്രായോഗികത നിർണ്ണയിക്കപെട്ടിടില്ല. ചൊവ്വയാണ് ധരണി രൂപീകരണത്തിന്നു എറ്റവും അനുയൊജ്യമയി കരുതപെടുന്നതു. താപോപചാരത്താൽ ചൊവ്വയുടെ വായുമണ്‌ഡലത്തിൽ ഭേദഗതി വരുത്തുവാനുള്ള സാധ്യതയെ പറ്റി ധാരളം പഠനം നടന്നിട്ടുണ്ട്.


</doc>
<doc id="258583" url="https://ml.wikipedia.org/wiki?curid=258583" title="കരുവാറ്റ ചന്ദ്രൻ">
കരുവാറ്റ ചന്ദ്രൻ

കാർട്ടൂണിസ്റ്റും ദേശീയ - സംസ്ഥാന അധ്യാപക അവാർഡ് ജേതാവുമായിരുന്നു കരുവാറ്റ ചന്ദ്രൻ (1944 - 22 ഓഗസ്റ്റ് 2013). മലയാളത്തിൽ ചിത്രകഥയ്ക്ക് തുടക്കമിട്ടത് ഇദ്ദേഹമാണ്. ആനുകാലികങ്ങളിൽ നിരവധി കാർട്ടൂണുകളും ചിത്രകഥാ സമാഹാരങ്ങളും കാർട്ടൂൺ കഥകളും ഇദ്ദേഹത്തിന്റേതായുണ്ട്. 
ചിറയിൽ ഗോവിന്ദന്റെയും തങ്കമ്മയുടെയും മകനായി ആലപ്പുഴ ജില്ലയിലെ കരുവാറ്റയിൽ ജനിച്ചു. പുളിയാനം സർക്കാർ ഹൈസ്ക്കൂളിൽ അധ്യാപകനായിരുന്നു. നാറാണത്ത് ഭ്രാന്തന്റെ ഐതിഹ്യത്തെ അടിസ്ഥാനമാക്കി മനോരാജ്യം ആഴ്ചപ്പതിപ്പിൽ 25 വർഷം തുടർച്ചയായി അദ്ദേഹം ചിത്രകഥ പ്രസിദ്ധീകരിച്ചു. 1300 ലക്കങ്ങളിൽ ഇതുണ്ടായിരുന്നു. തുടർന്നും നിരവധി ചിത്രകഥകൾ പ്രസിദ്ധീകരിച്ചു. ദ്രോണർ എന്ന സിനിമയുടെ തിരക്കഥയും സംഭാഷണവും രചിച്ചു. കൃഷ്ണകുമാരിയാണ് ഭാര്യ. ഏകമകൻ ശരത്ചന്ദ്രൻ ആനിമേഷൻ എഞ്ചിനീയർ ആണ്. കാർത്തികപ്പള്ളി എസ്.എൻ.ഡി.പി. യൂണിയൻ ഹരിപ്പാട്ട് നടത്തിയ ശ്രീനാരായണ ജയന്തി സമ്മേളനത്തിനിടെ കുഴഞ്ഞുവീണ് ഇദ്ദേഹം മരിച്ചു.




</doc>
<doc id="258598" url="https://ml.wikipedia.org/wiki?curid=258598" title="ഗാർഡ്നർ കുടുംബം">
ഗാർഡ്നർ കുടുംബം

പതിനെട്ടാം നൂറ്റാണ്ടിനവസാനം വടക്കേ ഇന്ത്യയിൽ ഉടലെടുത്ത ഒരു ആംഗ്ലോ-മുഗൾ സങ്കരകുടുംബമാണ് ഗാർഡ്നർ കുടുംബം. ഉത്തർപ്രദേശിലെ ആഗ്രക്കടുത്തുള്ള ഖാസ്ഗംഗ (കാസ്ഗഞ്ജ്) ആണ് ഈ കുടുംബത്തിന്റെ ആസ്ഥാനമായിരുന്നത്. അമേരിക്കയിൽ ജനിച്ച സൈനികനായിരുന്ന വില്ല്യം ലിനേയസ് ഗാർഡ്നർ, കാംബേയിലെ ഒരു ബീഗത്തെയും അദ്ദേഹത്തിന്റെ പുത്രൻ ജെയിംസ്, മുഗൾ ചക്രവർത്തി ബഹാദൂർഷാ സഫറിന്റെ ബന്ധുവായ മുഖ്താർ ബീഗത്തെയും വിവാഹം കഴിച്ചതിലൂടെ രൂപമെടുത്ത ആംഗ്ലോ-മുഗൾ സങ്കര കുടുംബമാണിത്. ഈ കുടുംബത്തിലെ പാതിയോളം പേർ മുസ്ലീങ്ങളും മറ്റേ പാതി ക്രിസ്ത്യാനികളുമായിരുന്നു. പേർഷ്യനും ഹിന്ദുസ്ഥാനിയുമാണ് ഇവർ സംസാരിച്ചിരുന്നത്.

കുടുംബത്തിലെ കുട്ടികൾക്ക് മുഗൾ പേരുകളും ക്രിസ്ത്യൻ പേരുകളും ഇവർ ഇടുമായിരുന്നു. ഉദാഹരണത്തിന് സൂസൻ ഗാർഡ്നർ അന്തഃപുരത്തിൽ അറിയപ്പെട്ടിരുന്നത് ശുബ്ബയ്യ ബീഗം എന്നായിരുന്നു. ചിലർക്ക് മുസ്ലീം ക്രിസ്ത്യൻ സമ്മിശ്രപേരുകളുമുണ്ടായിരുന്നു. ഉദാഹരണം ജെയിംസ് ജഹാംഗീർ ഷിക്കോ ഗാർഡ്നർ.


</doc>
<doc id="258601" url="https://ml.wikipedia.org/wiki?curid=258601" title="പാലാ സി.കെ. രാമചന്ദ്രൻ">
പാലാ സി.കെ. രാമചന്ദ്രൻ

കേരളത്തിലെ ഒരു കർണ്ണാടകസംഗീതജ്ഞനാണ് പാലാ സി.കെ. രാമചന്ദ്രൻ. 2009-ൽ കേരള സംഗീതനാടക അക്കാദമിയുടെ വിശിഷ്ടാംഗത്വം ഇദ്ദേഹത്തിനു ലഭിച്ചു. ശെമ്മാങ്കുടി ശ്രീനിവാസ അയ്യരുടെ ശിഷ്യനാണ് രാമചന്ദ്രൻ. തിരുവനന്തപുരം സ്വാതിതിരുനാൾ സംഗീതകോളേജിൽ യേശുദാസിന്റെ സഹപാഠിയായിരുന്നു. പാലാ ഇടമറ്റം സ്വദേശിയാണ് ഇദ്ദേഹം.



</doc>
<doc id="258605" url="https://ml.wikipedia.org/wiki?curid=258605" title="ഉപ്സലൈറ്റ്">
ഉപ്സലൈറ്റ്

മഗ്നീഷ്യം കാർബണേറ്റിൽ നിന്ന് ജലാംശം നീക്കിയാൽ ലഭിക്കുന്ന പദാർത്ഥമാണ് ഉപ്സലൈറ്റ് . മികച്ച രീതിയിൽ ജലാംശത്തെ അധിശോഷണം ഈ പദാർഥത്ഥത്തിനു കഴിയും. രസതന്ത്രലോകം നിർമ്മിക്കാൻ അസാധ്യമെന്നു കരുതിയ ഈ അത്ഭുത പദാർഥം 2013 ലാണ് ശാസ്ത്രജ്ഞർക്ക് നിർമ്മിക്കാൻ കഴിഞ്ഞത്. സ്വീഡനിലെ ഉപ്സല സർവകലാശാലയിലെ നാനോ ടെക്നോളജി ആൻഡ് ഫങ്ഷണൽ മെറ്റീരിയൽസ് ഡിവിഷൻ തലവനായ മാരിയ സ്ട്രോമ്മും സഹപ്രവർത്തകരുമാണ് ഇത് കണ്ടെത്തിയത്. ചെറിയ തന്മാത്രകളെ വലിച്ചെടുക്കാനുള്ള ഈ പഥാർത്ഥത്തിന്റെ കഴിവ് ഔഷധങ്ങൾ ശരീരത്തിലെത്തിക്കാനും അന്തരീക്ഷത്തിൽനിന്നും ജലത്തിൽനിന്നും മാലിന്യം നീക്കംചെയ്യാനും ഉപയോഗിക്കാൻകഴിഞ്ഞേക്കുമെന്നു കരുതുന്നു. കടലിലെ എണ്ണമലിനീകരണം തടയാനും ഇതുപകരിക്കും. 
ഈ പദാർത്ഥം ആദ്യമായി റിപ്പോർട്ട് ചെയ്യപ്പെട്ട ഉപ്സല യൂണിവേഴ്സിറ്റിയുടെ പേരാണ് ഇതിനു നൽകിയത്.

മെഥനോളിൽ ലയിപ്പിച്ച മഗ്നീഷ്യം ഓക്സൈഡിലേക്ക് താഴ്ന്ന മർദത്തിൽ സാധാരണ അന്തരീക്ഷമർദത്തിന്റെ മൂന്നു മടങ്ങ് മർദം പ്രയോഗിക്കുമ്പോൾ രൂപംകൊള്ളുന്ന വെളുത്ത ജെൽ രൂപത്തിലുള്ള പദാർഥത്തെ, 70 ഡിഗ്രി സെൽഷ്യസിൽ ചൂടാക്കുമ്പോഴാണ് മഗ്നീഷ്യം കാർബണേറ്റ് (MgCO3) ആയി മാറുന്നത്.

ആൽക്കലി ലോഹ കാർബണേറ്റുകൾക്കിടയിലെ ഏറ്റവും ഉയർന്ന പ്രതലവിസ്തീർണമാണിവയ്ക്കുള്ളത്. വമ്പൻ രാസവ്യവസായ രംഗങ്ങളിൽ ഉപ്സലൈറ്റിന്റെ സാധ്യതകൾ അനന്തമാണ്. ഇവയ്ക്ക് വീടിനുള്ളിലെയും കെട്ടിടങ്ങളിലെയും ഇലക്ട്രോണിക് ഉപകരണങ്ങളിലെയും ഈർപ്പം നീക്കാനാകും. ഔഷധനിർമ്മാണ രംഗത്തും ഭക്ഷ്യവ്യവസായ രംഗത്തും ഈർപ്പനിയന്ത്രണത്തിനും ഇത് ഉപയോഗിക്കാം. 

മിസോപോറസ് സിലിക്ക, സിയോലൈറ്റുകൾ, കാർബൺ നാനോ ട്യൂബുകൾ, മെറ്റൽ ഓർഗാനിക് ഫ്രെയിം വർക്കുകൾ എന്നിവയ്ക്കു ബദലായി ഉപ്സലൈറ്റ് രംഗത്തെത്തുമെന്നാണ് ശാസ്ത്രജ്ഞരുടെ അഭിപ്രായം.


</doc>
<doc id="258614" url="https://ml.wikipedia.org/wiki?curid=258614" title="ശ്രേഷ്ഠനായ പക്കോമിയൊസ്">
ശ്രേഷ്ഠനായ പക്കോമിയൊസ്

ക്രൈസ്തവ സന്യാസ പ്രസ്ഥാനത്തിനു് രൂപം നല്കിയ ആളായി പൊതുവെ അറിയപ്പെടുന്ന ആളാണ് വിശുദ്ധ പക്കോമിയൊസ് (, ca. 292–348). കോപ്റ്റിക്ക് സഭ ഇദ്ദേഹത്തിന്റെ ചരമദിനം മേയ് 9നു ആചരിക്കുമ്പോൾ കിഴക്കൻ ഓർത്തഡോക്സ് സഭയും റോമൻ കത്തോലിക്കാ സഭയും മേയ് 15ന് ആചരിക്കുന്നു.


</doc>
<doc id="258615" url="https://ml.wikipedia.org/wiki?curid=258615" title="നോർതേൺ സൈപ്രസ്">
നോർതേൺ സൈപ്രസ്

നോർതേൺ സൈപ്രസ് (അല്ലെങ്കിൽ നോർത്ത് സൈപ്രസ്) ഒരു സ്വയം പ്രഖ്യാപിത പരമാധികാര രാഷ്ട്രമാണ്. ഈ രാജ്യത്തിന്റെ ഔദ്യോഗിക നാമം ടർക്കിഷ് റിപ്പബ്ലിക് ഓഫ് നോർതേൺ സൈപ്രസ് (ടി.എൻ.ആർ.സി.; ) എന്നാണ്. സൈപ്രസ് ദ്വീപിന്റെ വടക്കുകിഴക്കൻ ഭാഗമാണ് ഈ രാജ്യത്തിന്റെ കീഴിലുള്ള പ്രദേശം. ടർക്കി മാത്രമാണ് ഈ രാജ്യത്തെ അംഗീകരിച്ചിട്ടുള്ളത്. റിപ്പബ്ലിക് ഓഫ് സൈപ്രസിന്റെ ഭാഗമായതും സൈനിക അധിനിവേശത്തിലിരിക്കുന്നതുമായ പ്രദേശമാണിതെന്നാണ് അന്താരാഷ്ട്രസമൂഹത്തിന്റെ പൊതു അഭിപ്രായം.

വടക്ക് കിഴക്കായി കാർപാസ് ഉപദ്വീപിന്റെ അറ്റം മുതൽ പടിഞ്ഞാറ് മോർഫോ കടലിടുക്കുവരെയും; പടിഞ്ഞാറ് കോർമകിറ്റിസ് മുനമ്പ് മുതൽ തെക്ക് ലോറോജിന ഗ്രാമം വരെയും ഈ രാജ്യം വ്യാപിച്ചുകുടക്കുന്നു. ഐക്യരാഷ്ട്രസഭയുടെ നിയന്ത്രണത്തിലുള്ള ഒരു ബഫർ സോൺ നോർതേൺ സൈപ്രസിനും ദ്വീപിന്റെ ബാക്കി പ്രദേശങ്ങൾക്കുമിടയിൽ കിടക്കുന്നു. ഇത് ദ്വീപിലെ ഏറ്റവും വലിയ നഗരവും രണ്ടു രാജ്യങ്ങളുടെയും തലസ്ഥാനവുമായ നിക്കോസിയയെ രണ്ടായി വിഭജിക്കുന്നു.

ഗ്രീക്ക് വംശജരും ടർക്കിഷ് വംശജരുമായ സൈപ്രസുകാർ തമ്മിലുള്ള സ്പർദ്ധ 1974-ൽ അട്ടിമറിയിലാണ് അവസാനിച്ചത്. ഇത് ദ്വീപിനെ ഗ്രീസുമായി കൂട്ടിച്ചേർക്കുവാനുള്ള ശ്രമമായിരുന്നു. ഇതിനു പ്രതികരണമെന്നോണം ടർക്കി ദ്വീപിന്റെ ഭാഗം പിടിച്ചെടുക്കുകയായിരുന്നു. വടക്കൻ സൈപ്രസിൽ നിന്ന് ഗ്രീക്ക് വംശജരിൽ ഭൂരിപക്ഷവും പുറത്താകുന്നതിനും തെക്കൻ സൈപ്രസിൽ നിന്ന് ടർക്കിഷ് വംശജർ നോർതേൺ സൈപ്രസിലേയ്ക്ക് ഓടിപ്പോകാനും ഇത് കാരണമായി. ദ്വീപ് വിഭജിക്കപ്പെടുകയും വടക്കൻ പ്രദേശം ഏകപക്ഷീയമായി 1983-ൽ സ്വാതന്ത്ര്യം പ്രഖ്യാപിക്കുന്നതിലേയ്ക്കുമാണ് സംഭവങ്ങൾ നയിച്ചത്. അംഗീകാരം ലഭിക്കാത്തതിനാൽ നോർതേൺ സൈപ്രസ് സാമ്പത്തിക രാഷ്ട്രീയ സൈനിക ആവശ്യങ്ങൾക്ക് ടർക്കിയെയാണ് ആശ്രയിക്കുന്നത്.

സൈപ്രസ് തർക്കത്തിന് ഒരു പരിഹാരം കാണാനുള്ള ശ്രമങ്ങൾ ഫലം കണ്ടിട്ടില്ല. പരിഹാരം കണ്ടെത്തേണ്ട ആവശ്യം മുൻനിറുത്തി 2008 മേയ് മാസത്തിൽ രണ്ടു കക്ഷികളും മറ്റൊരു വട്ടം ചർച്ചകൾ ആരംഭിക്കുകയുണ്ടായി. "സെക്യൂരിറ്റി കൗൺസിലിന്റെ പ്രമേയങ്ങൾ അനുസരിച്ചുള്ള രാഷ്ട്രീയ തുല്യതയുള്ളതും രണ്ടു വംശങ്ങൾ വസിക്കുന്നതും രണ്ടു പ്രദേശങ്ങളുള്ളതുമായ ഒരു ഫെഡറേഷൻ സ്ഥാപിക്കുക" എന്ന ലക്ഷ്യത്തിനായി പ്രവർത്തിക്കും എന്ന് പ്രതിജ്ഞയെടുത്തുകൊണ്ടാണ് ഈ വട്ടം ചർച്ചകൾ ആരംഭിച്ചത്. ടർക്കിഷ് സൈന്യത്തിന്റെ വലിയൊരു വിഭാഗം നോർത്തേൺ സൈപ്രസിൽ നിലനിർത്തപ്പെട്ടിട്ടുണ്ട്. നോർതേൺ സൈപ്രസ് സർക്കാർ ഇത് അംഗീകരിച്ചിട്ടുണ്ടെങ്കിലും റിപ്പബ്ലിക് ഓഫ് സൈപ്രസ് ഇതിനെ നിയമവിരുദ്ധമായ അധിനിവേശസൈന്യമായാണ് കണക്കാക്കുന്നത്. പല ഐക്യരാഷ്ട്രസഭാ സെക്യൂരിറ്റി കൗൺസിൽ പ്രമേയങ്ങളിലും ഈ സൈന്യവിഭാഗം നിലനിർത്തപ്പെടുന്നത് അപലപിക്കപ്പെട്ടിട്ടുണ്ട്.





</doc>
<doc id="258644" url="https://ml.wikipedia.org/wiki?curid=258644" title="മൗലാന റഹ്മത്തുള്ള കൈർനവി">
മൗലാന റഹ്മത്തുള്ള കൈർനവി

പത്തൊമ്പതാം നൂറ്റാണ്ടിൽ ഡെൽഹിയിൽ ജീവിച്ചിരുന്ന ഇസ്ലാമികപണ്ഡിതനാണ് മൗലാന റഹ്മത്തുള്ള കൈർനവി (ജീവിതകാലം: 1818-1891). ക്രിസ്തുമതത്തിനും ക്രിസ്ത്യൻ മിഷണറി പ്രവർത്തനത്തിനെതിരെയുമുള്ള വിമർശനത്തിന്റെ പേരിലാണ് ഇദ്ദേഹത്തിന്റെ പ്രശസ്തി.

1852-ൽ കൈർനവി, ഇസ്ലാം മതത്തെ ന്യായീകരിച്ചുകൊണ്ടും ജർമൻ ബൈബിൾ പണ്ഡിതരുടെ പുതിയ കണ്ടെത്തലുകളെ അടിസ്ഥാനമാക്കി ക്രിസ്ത്യൻ സുവിശേഷങ്ങളിലെ തെറ്റുകളും പൊരുത്തക്കേടുകളും വിമർശിച്ചുകൊണ്ടുമുള്ള "ഇജാലത് അൽ അവ്ഹാം" "(സംശയദുരീകാരി)" എന്ന ഒരു ലഘുലേഖയിറക്കുകയും ഇത് വ്യാപകമായി പ്രചരിക്കുകയും ചെയ്തു. ഡെൽഹിയിലെ ക്രിസ്ത്യൻ മിഷണറിപ്രവർത്തനത്തിനെതിരെയുള്ള ആദ്യത്തെ പ്രതികരണങ്ങളിലൊന്നാണിത്.


</doc>
<doc id="258647" url="https://ml.wikipedia.org/wiki?curid=258647" title="ട്രാൻസ്‌നിസ്ട്രിയ">
ട്രാൻസ്‌നിസ്ട്രിയ

ട്രാൻസ്‌നിസ്ട്രിയ (ട്രാൻസ്-ഡ്നൈസ്റ്റർ ട്രാൻസ്ഡ്നിസ്ട്രിയ എന്നീ പേരുക്ലിലും അറിയപ്പെടുന്നു) ഒരു വിഘടിതപ്രദേശമാണ്. ഡ്നൈസ്റ്റർ നദിക്കും മോൾഡോവയുടെ ഉക്രൈനുമായുള്ള കിഴക്കൻ അതിർത്തിക്കുമിടയ്ക്കു കിടക്കുന്ന ഒരു തുണ്ടു ഭൂമിയാണിത്. 1990-ൽ സ്വാതന്ത്ര്യം പ്രഖ്യാപിച്ചതിനും പ്രത്യേകിച്ച് 1992-ലെ ട്രാൻസ്‌നിസ്ട്രിയൻ യുദ്ധത്തിനും ശേഷം ഈ പ്രദേശം പ്രിഡ്നിസ്ട്രോവിയൻ മോൾഡാവിയൻ റിപ്പബ്ലിക് (പി.എം.ആർ. പ്രിഡ്നിസ്ട്രോവീ എന്നും അറിയപ്പെടുന്നു) എന്ന പരക്കെ അംഗീകാരം ലഭിച്ചിട്ടില്ലാത്ത റിപ്പബ്ലിക്കായാണ് നിലനിൽക്കുന്നത്. ഡ്നൈസ്റ്റർ നദിക്ക് കിഴക്കുള്ള പ്രദേശങ്ങൾ തങ്ങളുടേതാണെന്നാണ് ഈ രാജ്യം അവകാശപ്പെടുന്നത്. പടിഞ്ഞാറൻ തീരത്തുള്ള ബെൻഡർ നഗരവും അതിനു ചുറ്റുമുള്ള പ്രദേശങ്ങളും തങ്ങളുടേതാണെന്നും ഇവർ അവകാശപ്പെടുന്നുണ്ട്. റിപ്പബ്ലിക് ഓഫ് മോൾഡോവ ഈ രാജ്യത്തെ അംഗീകരിക്കുന്നില്ല. ട്രാൻസ്‌നിസ്ട്രിയയുടെ നിയന്ത്രണത്തിലുള്ള ഭൂരിഭാഗം പ്രദേശങ്ങ‌ളും തങ്ങളുടേതാണെന്നാണ് മോൾഡോവ അവകാശപ്പെടുന്നത്. ഈ പ്രദേശം ട്രാൻസ്‌നിസ്ട്രിയ എന്ന പ്രത്യേക നിയമാവസ്ഥയുള്ള സ്വയംഭരണപ്രദേശത്തിന്റെ () ഭാഗമായാണ് (സ്ട്രിൻഗ നിസ്ട്രൂലൂയി അല്ലെങ്കിൽ "ഡ്നൈസ്റ്ററിന്റെ ഇടതു തീരം") മോൾഡോവ കണക്കാക്കുന്നത്.

സോവിയറ്റ് യൂണിയൻ വിഘടിച്ചശേഷം മോൾഡോവയും ഇതിൽ നിന്ന് വിഘടിച്ചുപോയ അംഗീകാരമില്ലാത്ത ട്രാൻസ്‌നിസ്ട്രിയ എന്ന പ്രദേശവും തമ്മിലുള്ള സ്പർദ്ധ യുദ്ധത്തിലേയ്ക്ക് വഴുതിവീണു. 1992 മാർച്ചിലാണ് യുദ്ധം തുടങ്ങിയത്. 1992 ജൂലൈ മാസത്തിൽ വെടിനിർത്തൽ പ്രഖ്യാപിക്കപ്പെട്ടതോടെ യുദ്ധം അവസാനിച്ചു. ഈ കരാറിന്റെ അടിസ്ഥാനത്തിൽ മൂന്നു കക്ഷികളുള്ള (റഷ്യ, മോൾഡോവ, ട്രാൻസ്‌നിസ്ട്രിയ) സംയുക്ത നിയന്ത്രണക്കമ്മീഷൻ നദിയുടെ ഇരുവശത്തുമുള്ള ഇരുപത് പ്രദേശങ്ങൾ ചേർന്ന സൈന്യരഹിത ഭൂമിയിലെ സുരക്ഷയും മറ്റും നോക്കിനടത്തും. വെടിനിർത്തൽ തുടരുന്നുണ്ടെങ്കിലും ഈ പ്രദേശത്തിന്റെ രാഷ്ട്രീയ നില ഇതുവരെ ഒരു തീരുമാനമാക്കാൻ സാധിച്ചിട്ടില്ല. അന്താരാഷ്ട്രതലത്തിൽ അംഗീകാരമില്ല എങ്കിലും ഫലത്തിൽ ട്രാൻസ്‌നിസ്ട്രിയ ഒരു സ്വതന്ത്ര രാജ്യമാണ്. സ്വന്തം ഭരണകൂടവും, പാർലമെന്റും, സൈന്യവും, പോലീസും, പോസ്റ്റൽ സംവിധാനവും നാണയവുമുള്ള ഒരു പ്രസിഡൻഷ്യൽ റിപ്പബ്ലിക്കായാണ് ട്രാൻസ്‌നിസ്ട്രിയ സ്വന്തം ഘടന രൂപപ്പെടുത്തിയിരിക്കുന്നത്. ട്രാൻസ്‌നിസ്ട്രിയയുടെ ഭരണകർത്താക്കൾ ഒരു ഭരണഘടനയും കൊടിയും ദേശീയഗാനവും രാഷ്ട്രീയ മുദ്രയും സ്വീകരിച്ചിട്ടുണ്ട്. എന്നിരുന്നാലും 2005-ൽ മോൾഡോവയും ഉക്രൈനും തമ്മിലുണ്ടാക്കിയ കരാറനുസരിച്ച് ഉക്രൈനിയൻ അതിർത്തിവഴി ചരക്കുകൾ കയറ്റുമതി ചെയ്യാൻ ശ്രമിക്കുന്ന എല്ലാ ട്രാൻസ്നിസ്ട്രിയൻ കമ്പനികളും മോൾഡോവൻ ഉദ്യോഗസ്ഥരിൽ നിന്ന് രജിസ്ട്രേഷൻ നേടിയിരിക്കണം. 2005-ൽ യൂറോപ്യൻ യൂണിയൻ ബോർഡർ അസിസ്റ്റൻസ് മിഷൻ റ്റു മോൾഡോവ ആൻഡ് ഉക്രൈൻ പ്രവർത്തനമാരംഭിച്ച ശേഷമായിരുന്നു ഈ കരാർ നിലവിൽ വന്നത്. മിക്ക ട്രാൻസ്‌നിസ്ട്രിയക്കാർക്കും മോൾഡോവൻ പൗരത്വമുണ്ട്. പക്ഷേ റഷ്യൻ പൗരത്വവും ഉക്രൈനിയൻ പൗരത്വവുമുള്ള പല ട്രാൻസ്‌നിസ്ട്രിയക്കാരുമുണ്ട്.

റഷ്യൻ സൈന്യം നിലയുറപ്പിച്ചിരിക്കുന്നതിനാൽ, "ഫലത്തിൽ റഷ്യയുടെ നിയന്ത്രണത്തിൻ കീഴിലോ കാര്യമായ സ്വാധീനത്തിൻ കീഴിലോ ആണ് ഈ പ്രദേശ"മെന്നാണ് മനുഷ്യാവകാശങ്ങൾക്കായുള്ള യൂറോപ്യൻ കോടതി കണക്കാക്കുന്നത്.

നഗോർണോ-കാരബാഖ്, അബ്ഘാസിയ, സൗത്ത് ഒസ്സെഷ്യ എന്നിവയെപ്പോലെ ട്രാൻസ്‌നിസ്ട്രിയയും സോവിയറ്റ് യൂണിയൻ തകർന്നതിനു ശേഷം "തണുത്തുറ‌ഞ്ഞ പോരാട്ടം" നിലനിൽക്കുന്ന ഒരു പ്രദേശമായി കണക്കാക്കപ്പെടുന്നു. അംഗീകാരമില്ലാത്ത ഈ നാലു രാജ്യങ്ങളും പരസ്പരം സൗഹാർദ്ദപരമായ ബന്ധം കാത്തുസൂക്ഷിക്കുന്നുണ്ട്. ഈ രാജ്യങ്ങൾ കമ്യൂണിറ്റി ഫോർ ഡെമോക്രസി ആൻഡ് ദി റൈറ്റ്സ് ഓഫ് നേഷൻസ് എന്ന സംഘടനയും രൂപീകരിച്ചിട്ടുണ്ട്.




</doc>
<doc id="258649" url="https://ml.wikipedia.org/wiki?curid=258649" title="വുതായ് പർവ്വതം">
വുതായ് പർവ്വതം

ചൈനയിലെ ഷാൻഷി പ്രവിശ്യയിൽ സ്ഥിതിചെയ്യുന്ന ഒരു പർവ്വതമാണ് വുതായ് പർവ്വതം അഥവാ വുതായ്ഷാൻ(ഇംഗ്ലീഷ്: Mount Wutai; ചൈനീസ് :五台山). നിരവധി മഠങ്ങളും ക്ഷേത്രങ്ങളും ഈ പർവ്വതസാനുക്കളിൽ സ്ഥാപിക്കപ്പെട്ടിട്ടുണ്ട്. 2009ൽ യുനെസ്കോ വുതായ് പർവ്വതത്തെ ലോകപൈതൃകപട്ടികയിൽ ഉൾപ്പെടുത്തി. 

ചൈനീസ് ബുദ്ധിസത്തിലെ നാൽ പുണ്യപർവ്വതങ്ങളിൽ ഒന്നാണ് വുതായ്ഷാൻ. ചൈനീസ് വിശ്വാസപ്രകാരം ജ്ഞാനത്തിന്റെ ബോധിസത്വന്റെ വാസഗൃഹമാണ് ഈ പർവ്വതം. ഈ പർവ്വതപ്രദേശത്ത് ഇടയ്ക്കിടയ്ക്ക് ബോധിസത്വൻ പ്രത്യക്ഷപ്പെടാറുണ്ടെന്നാണ് വിശ്വാസം. അത് ചിലപ്പോൾ ഒരു സന്യാസിയുടേയോ, പഞ്ചവർണ്ണത്തിലുള്ള മേഘങ്ങളുടേയോരൂപത്തിലാകാം. തിബറ്റൻ ബുദ്ധിസവുമായും സഹിഷ്ണ ബന്ധം പുലർത്തുന്നു.



</doc>
<doc id="258669" url="https://ml.wikipedia.org/wiki?curid=258669" title="കളിയല്ല കല്യാണം">
കളിയല്ല കല്യാണം

രേണുക ആർട്ട്സിനു വേണ്ടി ടി.പി. മാധവൻ നായർ ച്ച് എ.ബി. രാജ് സംവിധാനം ചെയ്ത മലയാളചലച്ചിത്രമാണ് കളിയല്ല കല്യാണം. ജിയോ പിക്ചേഴ്സിനു വിതരണാവകാശം ഉണ്ടായിരുന്ന ഈ ചിത്രം 1968 ഓഗസ്റ്റ് 9-ന് കേരളത്തിൽ പ്രദർശനം ആരംഭിച്ചു.





</doc>
<doc id="258677" url="https://ml.wikipedia.org/wiki?curid=258677" title="ഫോമൽഹോട്">
ഫോമൽഹോട്

ദക്ഷിണമീനത്തിലെ ഏറ്റവും തിളക്കം കൂടിയ നക്ഷത്രമാണ് ഫോമൽഹോട്. ഉത്തരാർദ്ധഗോളത്തിലുള്ളവർക്ക് ശൈത്യകാല സന്ധ്യയിൽ തെക്കെ ചക്രവാളത്തോട് ചേർന്ന് ഇതിനെ കാണാനാവും. എന്നാൽ തെക്കെ അർദ്ധഗോളത്തിലുള്ളവർ എല്ലാ കാലത്തും സിറിയസ് അസ്തമിക്കുമ്പോൾ ഫോമൽഹോട് ഉദിക്കുന്നതു കാണാം.

ഭൂമിയിൽ നിന്ന് 25പ്രകാശവർഷം അകലെ ഫോമൽഹോട് ഒരു മുഖ്യധാരാ നക്ഷത്രമാണ്. സൗരയൂഥേതരഗ്രഹങ്ങളുടെ പഠനത്തിൽ വളരെ പ്രധാനപ്പെട്ട ഒരു പേരാണ് ഫോമഹോടിന്റെത്. ദൃശ്യപ്രകാശം ഉപയോഗിച്ചുകൊണ്ട് ആദ്യം നിരീക്ഷിക്കപ്പെട്ട സൗരയൂഥേതരഗ്രഹമാണ് ഫോമൽഹോടിനെ ഭ്രമണം ചെയ്യുന്ന ഫോമൽഹോട് ബി എന്ന ഗ്രഹം.


</doc>
<doc id="258680" url="https://ml.wikipedia.org/wiki?curid=258680" title="ബ്രിക്">
ബ്രിക്

ബ്രസീൽ, റഷ്യ, ഇന്ത്യ, ചൈന, എന്നീ രാജ്യങ്ങളുടെ കൂട്ടായ്‌മയായി രൂപീകൃതമായതാണ്‌ ബ്രിക്‌ ( BRIC- Brazil,Russia,India,China). 2001-ലാണ്‌ ഈ കൂട്ടായ്‌മ നിലവിൽവന്നത്‌. ലോക രാജ്യങ്ങളുടെ ആകെ വിസ്തൃതിയുടെ നാലിൽ ഒരു ഭാഗവും ലോക ജനസംഖ്യയുടെ 40 ശതമാനവും കൈമുതലായുള്ള രാജ്യങ്ങളെന്ന നിലയിലാണ് ലോക സാമ്പത്തിക ക്രമത്തിൽ വലിയ ഇടപെടൽ നടത്താൻ കഴിയുന്ന വിധത്തിൽ ഇങ്ങനെയൊരു വേദി രൂപീകരിച്ചത്. നാലാമതായി നടന്ന ഇത്തവണത്തെ ഉച്ചകോടി ചൈനയിലെ കടൽത്തീര നഗരമായ സന്യയിലാണ്‌ നടന്നത്‌. ഈ ഉച്ചകോടിമുതൽ ദക്ഷിണാഫ്രിക്ക കൂടി ബ്രിക്‌ രാഷ്ട്രങ്ങളുടെ കൂട്ടത്തിൽ അംഗമായി. ഇതോടെ ബ്രിക്‌ രാഷ്ട്ര കൂട്ടായ്‌മ ഇനി ബ്രിക്‌സ്‌ (BRICS)എന്നപേരിലാണ്‌ അറിയപ്പെടുക.അംഗരാഷ്ട്രങ്ങൾക്കിടയിൽ സാമ്പത്തിക സഹകരണം മെച്ചപ്പെടുത്തുന്നതിന് ലെയ്‌സൺ ഗ്രൂപ്പ് രൂപവത്കരിക്കാൻ ബ്രിക്‌സ് ഉച്ചകോടി മന്ത്രിതലയോഗം തീരുമാനിച്ചു. 2011 ഏപ്രിൽ 14 നു ചേർന്ന നാലാം ഉച്ചകോടി ബഹു ധ്രുവത പ്രോത്സാഹിപ്പിക്കുന്നതിനുള്ള നിർദ്ദേശങ്ങളും, ലോക സമാധാനം, സുരക്ഷ, വികസനം ഉറപ്പാക്കൾ ഏന്നീ വിഷയങ്ങളും ചർച്ച ചെയ്തു. പരസ്പര സഹകരണത്തിലൂന്നി മുന്നേറാൻ അംഗ രാജ്യങ്ങൾക്കിടയിൽ ധാരണയായി. ഭീകരതയെ വിമർശിച്ചു, അതോടൊപ്പം ഭീകരതയെ നേരിടുന്നത് അന്താരാഷ്ട്ര നിയമങ്ങൾക്ക് അനുസൃതമായി വേണമെന്ന നിലപാട് സ്വീകരിക്കുകയും ചെയ്തു.
2006 സപ്തംബറിൽ ന്യൂയോർക്കിൽ ബ്രസീൽ,റഷ്യ,ഇന്ത്യ,ചൈന എന്നീ രാജ്യങ്ങളുടെ വിദേശകാര്യ മന്ത്രിമാർ പങ്കെടുത്ത യോഗം ചേർന്നു.

റഷ്യൻ പ്രസിഡന്റ് ദിമിത്രി മെദ്വെദേവ്‎, ബ്രസീലിയൻ പ്രസിഡന്റ് ദിൽമ റൗസഫ്, ദക്ഷിണാഫ്രിക്കൻ പ്രസിഡന്റ് ജേക്കബ് സുമ, ഇന്ത്യൻ പ്രധാനമന്ത്രി മൻമോഹൻ സിംഗ്‌ എന്നിവരാണ്‌ 2011-ലെ ഉച്ചകോടിയിൽ പങ്കെടുത്തത്‌.

http://www.pravasabhumi.com/index.php?option=com_content&view=article&id=688%3A2011-04-12-17-47-57&catid=122%3AInternational&Itemid=1

http://www.madhyamam.com/news/68667/110413


</doc>
<doc id="258686" url="https://ml.wikipedia.org/wiki?curid=258686" title="കെ.വി. മോഹൻകുമാർ">
കെ.വി. മോഹൻകുമാർ

മലയാള ഭാഷയിലെ സാഹിത്യകാരനാണ് 'കെ.വി. മോഹൻകുമാർ'.

8 നോവലുകളും 9 കഥാസമാഹാരവും ഉൾപ്പെടെ 29 പുസ്തകങ്ങളുടെ രചയിതാവാണ്.
'ഉഷ്‌ണരാശി'എന്ന കൃതിക്ക് 2018ലെ വയലാർ അവാർഡും കേരള സാഹിത്യ അക്കാദമി അവാർഡും ഉൾപ്പെടെ പതിനൊന്ന് പുരസ്കാരങ്ങൾ ലഭിച്ചു.

ആലപ്പുഴ പട്ടണത്തിൽ കെ.വേലായുധൻപിളളയുടെയും ലക്ഷ്‌മിക്കുട്ടി അമ്മയുടെയും മകനായി ജനിച്ചു.എട്ടാം വയസ്സിൽ അച്ഛന്റെ മരണത്തെ തുടർന്ന് അമ്മയുടെ നാടായ ചേർത്തല തെക്ക് ഗ്രാമത്തിലേക്ക് താമസം മാറി. കേരളകൗമുദിയിലും മലയാള മനോരമയിലുമായി 12 വർഷം പത്രപ്രവർത്തകനായിരുന്നു. പിന്നീട് (1993)ഡെപ്യൂട്ടി കലക്‌ടറായി സംസ്‌ഥാന സിവിൽ (എക്‌സിക്യൂട്ടീവ്‌) സർവീസിൽ ചേർന്നു. 2004 ൽ ഇന്ത്യൻ അഡ്മിനിസ്‌ട്രേറ്റീവ് സർവീസിലേക്ക് തെരഞ്ഞെടുക്കപ്പെട്ടു. പാലക്കാട്ടും കോഴിക്കോട്ടും കളക്ടറായിരുന്നു.പാലക്കാട്ട് ജില്ലാ കലക്ടറായിരിക്കെ 2011ലെ ദേശീയ സെൻസസ് മികവുറ്റ രീതിയിൽ നടപ്പാക്കിയതിനു വിശിഷ്ട സേവനത്തിനുള്ള രാഷ്ട്രപതിയുടെ പ്രശംസാപത്രവും വെള്ളിപ്പതക്കവും ലഭിച്ചു .

2010-ൽ ശിവൻ സംവിധാനംചെയ്ത് ദേശീയ അവാർഡ് നേടിയ 'കേശു' എന്ന കുട്ടികളുടെ സിനിമയ്ക്ക് തിരക്കഥയെഴുതി. ആദ്യനോവലായ 'ശ്രാദ്ധശേഷം' 'മഴനീർത്തുള്ളികൾ' എന്നപേരിൽ വി.കെ. പ്രകാശ് സിനിമയാക്കി.'ക്ലിന്റ് 'എന്ന ചിത്രത്തിനും തിരക്കഥയെഴുതി.

അടൂർ ,കൊല്ലം ,തിരുവനന്തപുരം എന്നിവിടങ്ങളിൽ ആർ ഡി ഒ ആയിരുന്നു. കേരള സംസ്ഥാന ഖാദി ആൻഡ് വില്ലേജ് ഇൻഡസ്ട്രീസ് ബോർഡ് സെക്രട്ടറി, കേരള ചലച്ചിത്ര അക്കാദമി സെക്രട്ടറി, ബേക്കൽ റിസോർട്സ് ഡെവലപ്മെൻറ് കോർപറേഷൻ, ടൂറിസ്റ്റ് റിസോർട്സ് കേരള ലിമിറ്റഡ് എന്നീ പൊതുമേഖല കമ്പനികളുടെ മാനേജിങ് ഡയറക്ടർ, സുനാമി പുനരധിവാസ പരിപാടി ഡയറക്ടർ (ഓപറേഷൻസ്), നോർക ഡയറക്ടർ, നോർക റൂട്ട്സ് സി.ഇ.ഒ,ഗ്രാമ വികസന കമ്മീഷണർ , ഹയർ സെക്കണ്ടറി ഡയറക്ടർ , പൊതു വിദ്യാഭ്യാസ ഡയറക്ടർ,പൊതു വിദ്യാഭ്യാസ സ്‌പെഷൽ സെക്രട്ടറി എന്നീ നിലകളിൽ പ്രവർത്തിച്ചു .
ഇപ്പോൾ സംസ്ഥാന ഭക്ഷ്യ കമ്മീഷൻ ചെയർമാൻ ആണ് . ടോക്യോ ആസ്ഥാനമായുള്ള ഓയിസ്ക ഇന്റർ നാഷണലിന്റെ ദക്ഷിണേന്ത്യ പ്രസിഡന്റ് ആയും പ്രവർത്തിച്ചു വരുന്നു .

സഹയാത്രിക :രാജലക്ഷ്മി,
മക്കൾ :ലക്ഷ്മി ,ആര്യ



ഇംഗ്ലീഷ്‌ പരിഭാഷകൾ:

ഹിന്ദി പരിഭാഷ: 

प्रणय की थीसरी आँख 

അങ്കണം ഷംസുദ്ദീൻ സ്മൃതി നോവൽ പുരസ്കാരം (2019)


</doc>
<doc id="258694" url="https://ml.wikipedia.org/wiki?curid=258694" title="ജാവ (ദ്വീപ്)">
ജാവ (ദ്വീപ്)

ഇന്തോനേഷ്യയുടെ തലസ്ഥാനമായ ജക്കാർത്ത ഉൾപ്പെടുന്ന ദ്വീപാണ് ജാവ. പടിഞ്ഞാറ് ഭാഗത്തുള്ള സുമാത്രയുടെയും കിഴക്ക് സ്ഥിതി ചെയ്യുന്ന ബാലിയുടെയും ഇടയിലാണ് ജാവദ്വീപ്. 13.5 കോടിയിലധികം ജങ്ങൾ താമസിക്കുന്ന ജാവ ലോകത്തിലെ ഏറ്റവും കൂടുതൽ ജനസാന്ദ്രതയുള്ള ദ്വീപാണ്. ഒരിക്കൽ ഹിന്ദു രാജവംശങ്ങളുടെയും പീന്നിട് ഡച്ച് കൊളോണിയൽ വാഴ്ചയുടെയും കേന്ദ്രമായിരുന്ന ജാവയാണ് ഇന്തോനേഷ്യയുടെ രാഷ്ട്രീയ, സാമ്പത്തിക ജീവിതത്തിൽ ഏറ്റവും വലിയ സ്വാധീനം ചെലുത്തുന്നത്. ഒട്ടേറെ അഗ്നി പർവ്വതങ്ങൾ ജാവയിലുണ്ട്. 540 കിലോ മീറ്റർ ദൈർഘ്യമുള്ള ബോഗ്ങവൻ സോളോയാണ് ഏറ്റവും വലിയ നദി. പ്രംബനൻ ശിവക്ഷേത്രവും ബോറോബുദൂരിലെ ബുദ്ധസ്മാരകം എന്നിവ ലോകപ്രശസ്തമായ ആകർഷണകേന്ദ്രങ്ങളും ചരിത്രസ്മാരകങ്ങളുമാണ്. ഭാരതീയസംസ്കാരങ്ങൾ ജാവനീസ് ജീവിതത്തിലുണ്ട്. ഹിന്ദു സാമ്രാജ്യമായ മജാപഹിത് ഉടലെടുത്തത് കിഴക്കൻ ജാവയിലാണ്. ഇന്തോനേഷ്യയിലെ ആദ്യ പ്രസിഡണ്ടായ സുകർണോയും പീന്നിട് വന്ന സുഹർത്തോയും വിഖ്യാത നോവലിസ്റ്റ് പ്രാമുദ്യ ആനന്ദതൂറും ജാവക്കാരായിരുന്നു. ജാവയിലെ ജനസംഖ്യയിൽ 90 % മുസ്ലികളാണ്. പൊതുവെ ഉഷ്ണമേഖലയായ ഇവിടം കുറഞ്ഞതോതിൽ മഴ പെയ്യാറുണ്ട്. വർഷത്തിൽ ചിലപ്പോൾ ദിവസങ്ങളോളം നീണ്ടുനിൽക്കുന്ന മഴപെയ്താൽ വെള്ളപ്പൊക്കമുണ്ടാറുണ്ട്. പടിഞ്ഞാറൻ ജാവ സുഡാനികളുടെ നാടാണ്. തി ജാവീസ് ജനങ്ങൾ മധ്യ-കിഴക്ക് ജാവയിലാണ് പാർക്കുന്നത്.


</doc>
<doc id="258705" url="https://ml.wikipedia.org/wiki?curid=258705" title="കുക്ക് ദ്വീപുകൾ">
കുക്ക് ദ്വീപുകൾ

കുക്ക് ദ്വീപുകൾ (; കുക്ക് ദ്വീപുകളിലെ മവോറി ഭാഷ: "Kūki 'Āirani") പസഫിക് സമുദ്രത്തിനു തെക്കുഭാഗത്തുള്ള പാർലമെന്ററി ജനാധിപത്യം നിലനിൽക്കുന്ന രാജ്യമാണ്. ഈ രാജ്യം ന്യൂസിലാന്റുമായി സ്വതന്ത്ര സഹകരണത്തിലാണ് നിലനിൽക്കുന്നത്. മൊത്തം 240ചതുരശ്രകിലോമീറ്റർ വിസ്തീർണ്ണമുള്ള 15 ദ്വീപുകൾ ചേർന്നതാണ് ഈ രാജ്യം. ഇത് ന്യൂസിലന്റിനു 2600 കി.മീ. വടക്കായി സ്ഥിതി ചെയ്യുന്നു. കരഭൂമി ചെറുതാണെങ്കിലും കുക്ക് ദ്വീപുകളുടെ എക്സ്ക്ലൂസീവ് സാമ്പത്തികമേഖല (ഇ.ഇ.ഇസെഡ്.) 1800000 ചതുരശ്രകിലോമീറ്റർ വരുന്ന ബൃഹത്തായ സമുദ്രമേഖലയാണ്.

കുക്ക് ദ്വീപുകളുടെ പ്രതിരോധവും വിദേശകാര്യവും ന്യൂസിലാന്റിന്റെ ചുമതലയാണ്. ഇത് കുക്ക് ദ്വീപുക‌ളുമായി ചർച്ച ചെയ്തുവേണം നടപ്പിലാക്കുവാൻ. അടുത്ത കാലത്തായി കുക്ക് ദ്വീപുകൾ കൂടുതൽ സ്വതന്ത്രമായ വിദേശനയം നടപ്പിലാക്കിക്കൊണ്ടിരിക്കുന്നുണ്ട്. കുക്ക് ദ്വീപുവാസികൾ ന്യൂസിലാന്റിലെ പൗരന്മാരാണെങ്കിലും അവർക്ക് കുക്ക് ഐലന്റിലെ പൗരന്മാർ എന്ന പദവി കൂടിയുണ്ട്. ഇത് മറ്റു ന്യൂസിലാന്റ് പൗരന്മാർക്ക് നൽകപ്പെടുന്നില്ല.

റാറൊട്ടോങ്ക എന്ന ദ്വീപിലാണ് ഇവിടുത്തെ പ്രധാന ജനവാസമേഖലകൾ (2006-ൽ 14,153). ഇവിടെ ഒരു അന്താരാഷ്ട്ര വിമാനത്താവളമുണ്ട്. ന്യൂസിലന്റിൽ താമസിക്കുന്ന കുക്ക് ദ്വീപുവാസികളുടെ എണ്ണം ഇതിലും വളരെക്കൂടുതലാണ്. പ്രധാനമായും നോർത്ത് ഐലന്റിലാണ് കുക്ക് ദ്വീപുവാസികൾ താമസിക്കുന്നത്. 2006 സെൻസസ് അനുസരിച്ച് കുക്ക് ദ്വീപുവംശജരാജ മവോറികളാണെന്ന് 58,008 ആൾക്കാർ അവകാശപ്പെട്ടു.

2010-11 സാമ്പത്തികവർഷം ഉദ്ദേശം 100,000 സന്ദർശകർ കുക്ക് ദ്വീപുകളിലേയ്ക്ക് യാത്ര ചെയ്യുകയുണ്ടായി. രാജ്യത്തിന്റെ പ്രധാന വ്യവസായവും സാമ്പത്തിക മേഖലയുടെ പ്രധാന ഭാഗവും വിനോദസഞ്ചാരമാണ്. ഓഫ്ഷോർ ബാങ്കിംഗ്, മുത്തുകൾ, സമുദ്രവിഭവങ്ങൾ, പഴങ്ങൾ എന്നിവയും വ്യവസായങ്ങളാണ്.




</doc>
<doc id="258724" url="https://ml.wikipedia.org/wiki?curid=258724" title="നാരായൺ ദേബ്നാഥ്">
നാരായൺ ദേബ്നാഥ്

ബംഗാളി ഭാഷയിലെ ഒരു എഴുത്തുകാരനാണ് നാരായൺ ദേബ്നാഥ് . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 




</doc>
<doc id="258727" url="https://ml.wikipedia.org/wiki?curid=258727" title="ജതീന്ദ്ര നാഥ് സ്വർഗീയരി">
ജതീന്ദ്ര നാഥ് സ്വർഗീയരി

ബോഡോ ഭാഷയിലെ ഒരു ബാല സാഹിത്യകാരനാണ് ജതീന്ദ്ര നാഥ് സ്വർഗീയരി. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. നാലോളം പുസ്തകങ്ങൾ രചിച്ചിട്ടുള്ള സ്വർഗീയരി ആംഗ്ലോ - ബോഡോ നിഗണ്ടുവിന്റെ പണിപ്പുരയിലാണ്. വിവിധ പത്ര മാസികകളിൽ പ്രൂഫ് റീഡറായി ജോലി ചെയ്യുന്നു. 


</doc>
<doc id="258729" url="https://ml.wikipedia.org/wiki?curid=258729" title="കൃഷൻ ശർമ">
കൃഷൻ ശർമ

ദോഗ്രി ഭാഷയിലെ ഒരു എഴുത്തുകാരനാണ് കൃഷൻ ശർമ . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258731" url="https://ml.wikipedia.org/wiki?curid=258731" title="രഘു (മണിപ്പൂരി സാഹിത്യകാരൻ)">
രഘു (മണിപ്പൂരി സാഹിത്യകാരൻ)

മണിപ്പൂരി ഭാഷയിലെ ഒരു എഴുത്തുകാരനാണ് രഘു . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258732" url="https://ml.wikipedia.org/wiki?curid=258732" title="വിമല ഭണ്ഡാരി">
വിമല ഭണ്ഡാരി

രാജസ്ഥാനി ഭാഷയിലെ ഒരു എഴുത്തുകാരിയാണ് വിമല ഭണ്ഡാരി. കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാരം നേടിയിട്ടുണ്ട്. 


</doc>
<doc id="258734" url="https://ml.wikipedia.org/wiki?curid=258734" title="വസുദേവ് നിർമൽ">
വസുദേവ് നിർമൽ

സിന്ധി ഭാഷയിലെ ഒരു കവിയും നാടകകൃത്തുമാണ് വസുദേവ് വെൻസിമൽ മാധവ് എന്ന വസുദേവ് നിർമൽ (ജനനം : 2 ജൂൺ 1936). കേന്ദ്ര സാഹിത്യ അക്കാദമിയുടെ ബാൽ സാഹിത്യ പുരസ്കാർ നേടിയിട്ടുണ്ട്. 
പാകിസ്താനിലെ സിന്ധ് പ്രവിശ്യയിലെ കറാച്ചിയിൽ ജനിച്ചു. ബി.ഇ ബിരുദം നേടി. സിവിൽ എഞ്ചിനീയറാണ്. മുംബൈയിൽ വസിക്കുന്നു. 1970 മുതൽ സിന്ധി സാഹിത്യ മണ്ഡലിന്റെ ജനറൽ സെക്രട്ടറിയാണ്. ആൾ ഇന്ത്യാ റേഡിയോക്കു വേണ്ടിയും ദൂരദർശനു വേണ്ടിയും നിരവധി സംഗീത ശിൽപ്പങ്ങൾ രചിച്ചു. 



</doc>
<doc id="258736" url="https://ml.wikipedia.org/wiki?curid=258736" title="രേവതി (തമിഴ് സാഹിത്യകാരൻ)">
രേവതി (തമിഴ് സാഹിത്യകാരൻ)

തമിഴ് ഭാഷയിലെ ഒരു എഴുത്തുകാരനാണ് രേവതി എന്ന തൂലികാ നാമത്തിലെഴുതുന്ന ഈ.എസ്. ഹരിഹരൻ. കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ നേടിയിട്ടുണ്ട്. 
പാലക്കാടാണ് രേവതിയുടെ പൂർവ്വിക ദേശം. സർക്കാർ ഉദ്യോഗസ്ഥനായി വിരമിച്ചു. 11 വർഷത്തോളം 'ഗോകുലം' ബാല പ്രസിദ്ധീകരണത്തിന്റെ പത്രാധിപരായിരുന്നു. ബാലസാഹിത്യത്തിൽ കഥ, കവിത, നോവൽ, നാടകം തുടങ്ങി തൊണ്ണൂറിലധികം പുസ്തകങ്ങൾ പ്രസിദ്ധീകരിച്ചു. കേന്ദ്ര സംസ്ഥാനങ്ങളുടേതുൾപ്പെടെ അനേകം പുരസ്കാരങ്ങൾ ലഭിച്ചിട്ടുണ്ട്. ചെന്നൈയിൽ വില്ലിവാക്കത്തിൽ താമസിക്കുന്നു. റാം റസാക്ക് എന്ന കൃതിക്ക് എൻ.സി.ഇ.ആർ.ടി പുരസ്കാരം ലഭിച്ചു.


</doc>
<doc id="258737" url="https://ml.wikipedia.org/wiki?curid=258737" title="ഡി. സുജാത ദേവി">
ഡി. സുജാത ദേവി

തെലുങ്ക് ഭാഷയിലെ ഒരു എഴുത്തുകാരിയാണ് ഡി. സുജാതദേവി. കേന്ദ്ര സാഹിത്യ അക്കാദമിയുടെ ബാൽ സാഹിത്യ പുരസ്കാർ നേടിയിട്ടുണ്ട്. 


</doc>
<doc id="258740" url="https://ml.wikipedia.org/wiki?curid=258740" title="ആസാദ് റാസ">
ആസാദ് റാസ

ഉറുദു ഭാഷയിലെ ഒരു എഴുത്തുകാരനാണ് ആസാദ് റാസ . കേന്ദ്ര സാഹിത്യ അക്കാദമിയുടെ ബാൽ സാഹിത്യ പുരസ്കാർ നേടിയിട്ടുണ്ട്. 


</doc>
<doc id="258743" url="https://ml.wikipedia.org/wiki?curid=258743" title="രമേഷ് തൈലങ്ക്">
രമേഷ് തൈലങ്ക്

ഹിന്ദി ഭാഷയിലെ ഒരു ബാലസാഹിത്യകാരനാണ് രമേഷ് തൈലങ്ക് . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258745" url="https://ml.wikipedia.org/wiki?curid=258745" title="സരി ധരം ഹൻസ്ദ">
സരി ധരം ഹൻസ്ദ

സന്താലി ഭാഷയിലെ ഒരു കവിയാണ് സരി ധരം ഹൻസ്ദ. കേന്ദ്ര സാഹിത്യ അക്കാദമിയുടെ 2013 ലെ ബാൽ സാഹിത്യ പുരസ്കാർ നേടിയിട്ടുണ്ട്. 




</doc>
<doc id="258747" url="https://ml.wikipedia.org/wiki?curid=258747" title="ധീരേന്ദ്ര കുമാർ">
ധീരേന്ദ്ര കുമാർ

മൈഥിലി ഭാഷയിലെ ഒരു എഴുത്തുകാരനാണ് ധീരേന്ദ്ര കുമാർ. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258749" url="https://ml.wikipedia.org/wiki?curid=258749" title="തൊഷാപ്രഭ കലിത">
തൊഷാപ്രഭ കലിത

ആസാമീസ് ഭാഷയിലെ ഒരു വിവർത്തകയും കവിയും ബാല സാഹിത്യകാരിയുമാണ് തൊഷാപ്രഭ കലിത(1938). കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 



</doc>
<doc id="258751" url="https://ml.wikipedia.org/wiki?curid=258751" title="ശ്രദ്ധ ത്രിവേദി">
ശ്രദ്ധ ത്രിവേദി

ഗുജറാത്തി ഭാഷയിലെ ഒരു എഴുത്തുകാരിയാണ് ശ്രദ്ധ ത്രിവേദി. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258753" url="https://ml.wikipedia.org/wiki?curid=258753" title="എച്ച്.എസ്. വെങ്കടേഷ് മൂർത്തി">
എച്ച്.എസ്. വെങ്കടേഷ് മൂർത്തി

കന്നഡ ഭാഷയിലെ ഒരു കവിയും സാഹിത്യകാരനുമാണ് എച്ച്.എസ്. വെങ്കടേഷ് മൂർത്തി.പതിന്നാറിലധികം കാവ്യ സമാഹാരങ്ങൾ പ്രസിദ്ധീകരിച്ചു. നാടകങ്ങളും ചെറുകഥകളും നോവലുകളും സാഹിത്യ വിമർശനങ്ങളും നിരവധി ബാല സാഹിത്യ കൃതികളും രചിച്ചു. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 




</doc>
<doc id="258755" url="https://ml.wikipedia.org/wiki?curid=258755" title="ആനന്ദ് ഭാവെ">
ആനന്ദ് ഭാവെ

മറാഠി ഭാഷയിലെ ഒരു എഴുത്തുകാരനാണ് ആനന്ദ് ഭാവെ . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258757" url="https://ml.wikipedia.org/wiki?curid=258757" title="ഭോട്ടു പ്രധാൻ">
ഭോട്ടു പ്രധാൻ

നേപ്പാളി ഭാഷയിലെ ഒരു എഴുത്തുകാരനാണ് ഭോട്ടു പ്രധാൻ. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 


</doc>
<doc id="258759" url="https://ml.wikipedia.org/wiki?curid=258759" title="നദിയ ബിഹാരി മൊഹന്തി">
നദിയ ബിഹാരി മൊഹന്തി

ഒറിയ ഭാഷയിലെ ഒരു എഴുത്തുകാരനാണ് നദിയ ബിഹാരി മൊഹന്തി. കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. 
പ്രസിദ്ധ ഒഡിയ എഴുത്തുകാരൻ അർത്ഥബല്ലഭ് മൊഹന്തിയുടെ മകനായി കട്ടക്കിൽ ജനിച്ചു. ആകാശവാണിയിലെ 'ശിശു സൻസാർ' എന്ന കുട്ടികളുടെ പരിപാടിയുടെ അവതാരകനെന്ന നിലയിലും പ്രശസ്തനാണ്. കുട്ടികൾ 'ബഡാ ഭായി' എന്നു വിളിക്കുന്ന മൊഹന്തി മുപ്പതിലധികം ബാല സാഹിത്യ കൃതികൾ രചിച്ചിട്ടുണ്ട്.

പ്രമുഖ സിത്താർ വാദക ബിനാ പാണി മൊഹന്തി സഹോദരിയാണ്.




</doc>
<doc id="258762" url="https://ml.wikipedia.org/wiki?curid=258762" title="കമൽജീത് നീലോൺ">
കമൽജീത് നീലോൺ

പഞ്ചാബി ഭാഷയിലെ ഒരു കവിയും ഗായകനുമാണ് കമൽജിത് നീലോൺ . കേന്ദ്ര സാഹിത്യ അക്കാദമിയുടെ ബാലസാഹിത്യരംഗത്തെ സമഗ്രസംഭാവനയ്ക്കുള്ള പുരസ്കാരം നേടിയിട്ടുണ്ട്. പത്തിലധികം ബാല സാഹിത്യ കൃതികളും ഏഴോളം ആൽബങ്ങളും പ്രസിദ്ധപ്പെടുത്തിയിട്ടുണ്ട്.


</doc>
<doc id="258773" url="https://ml.wikipedia.org/wiki?curid=258773" title="ടാറ്റാ ഇൻസ്റ്റിറ്റ്യൂട്ട് ഓഫ് സോഷ്യൽ സയൻസസ്">
ടാറ്റാ ഇൻസ്റ്റിറ്റ്യൂട്ട് ഓഫ് സോഷ്യൽ സയൻസസ്

മുംബൈയിലെ ദേവ്‌നാറിൽ സ്ഥിതിചെയ്യുന്ന ഒരു വിദ്യാഭ്യാസസ്ഥാപനമാണ് റ്റാറ്റ ഇൻസ്റ്റിടൂട്ട് ഓഫ് സൊഷ്യൽ സയൻസെസ്(ഹിന്ദി: टाटा सामाजिक विज्ञान संस्थान ഇംഗ്ലീഷ്:Tata Institute of Social Sciences). റ്റിസ്സ്(TISS) എന്ന പേരിലും ഈ സ്ഥാപനം അറിയപെടുന്നു.
1936-ൽ ആണ് ഇത് സ്ഥാപിതമായത്. 

ഇന്ത്യയിൽ സാമൂഹിക ശാസ്ത്ര വിദ്യാഭ്യാസത്തിനായി രൂപികരിച്ച പരമോന്നത വിദ്യാനിലയമാണ് റ്റാറ്റ ഇൻസ്റ്റിറ്റുട്ട് ഒഫ് സൊഷ്യൽ സയൻസസ്. ഹൈദരാബാദിലും, ഗുവാഹത്തിയിലും തുൾജാപൂരിലും ടാറ്റ ഇൻസ്റ്റിറ്റ്യൂട്ട് ഓഫ് സോഷ്യൽ സയൻസസിന്റെ ക്യാമ്പസ്സുകൾ പ്രവർത്തിക്കുന്നുണ്ട്.


</doc>
<doc id="258780" url="https://ml.wikipedia.org/wiki?curid=258780" title="അസീസിയ മെഡിക്കൽ കോളേജ്">
അസീസിയ മെഡിക്കൽ കോളേജ്

കൊല്ലം ജില്ലയിലെ ഒരു സ്വകാര്യ (സ്വാശ്രയ) മെഡിക്കൽ കോളേജ് ആണ് അസീസിയ മെഡിക്കൽ കോളേജ് (അസീസിയ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസസ് ആൻഡ് റിസേർച്ച്). മീയണ്ണൂരാണ് കോളേജ് സ്ഥിതി ചെയ്യുന്നത്. ഇതോടൊപ്പം ആശുപത്രി, നഴ്സിംഗ് കോളേജ്, ഡെന്റൽ കോളേജ് എന്നിവയും പ്രവർത്തിക്കുന്നുണ്ട്.

2008-ലാണ് കോളേജ് സ്ഥാപിക്കപ്പെട്ടത്. പൊടിക്കുഞ്ഞ് മുസലിയാർ ചാരിറ്റബിൾ ആൻഡ് എഡ്യൂക്കേഷണൽ ട്രസ്റ്റിന്റെ മേൽനോട്ടത്തിലാണ് കോളേജ് പ്രവർത്തിക്കുന്നത്. 2010 ജൂലൈ 15-ന് മെഡിക്കൽ കൗൺസിൽ ഓഫ് ഇന്ത്യ നിയോഗിച്ച നിരീക്ഷണ സംഘത്തിന്റെ പരിശോധനയ്ക്കുശേഷം ഈ കോളേജിലേയ്ക്കുള്ള പ്രവേശനം തടയപ്പെട്ടിരുന്നു. ഈ നടപടി പിന്നീട് ഹൈക്കോടതി റദ്ദു ചെയ്യുകയുണ്ടായി.



</doc>
<doc id="258787" url="https://ml.wikipedia.org/wiki?curid=258787" title="സാക്കിർ ഹുസൈൻ ഡെൽഹി കോളേജ്">
സാക്കിർ ഹുസൈൻ ഡെൽഹി കോളേജ്

ഡെൽഹിയിൽ ഇന്ന് നിലനിൽക്കുന്ന ഏറ്റവും പുരാതനമായ വിദ്യാഭ്യാസസ്ഥാപനമാണ് സാക്കിർ ഹുസൈൻ ഡെൽഹി കോളേജ്. 1692-ൽ സ്ഥാപിക്കപ്പെട്ട ഇത്, മുമ്പ് സാക്കിർ ഹുസൈൻ കോളേജ്, ആംഗ്ലോ അറബിക് കോളേജ്, ഡെൽഹി കോളേജ് എന്നീ പേരുകളിലും അറിയപ്പെട്ടിരുന്നു. ഡെൽഹി സർവകലാശാലയുടെ കീഴിലുള്ള ഈ കോളേജിൽ, ആർട്സ്, കമേഴ്സ്, ശാസ്ത്രം എന്നീ വിഷയങ്ങളിൽ ബിരുദ-ബിരുദാനന്തര കോഴ്സുകൾ പഠിപ്പിക്കുന്നു. ഇന്ത്യയിലെ ആധുവികവിദ്യാഭ്യാസത്തിലും ഉർദു-ഇസ്ലാമികവിദ്യാഭ്യാസത്തിലും കാര്യമായ സ്വാധീനം ചെലുത്താൻ ഈ കോളേജിനായിട്ടുണ്ട്. ഇന്ന് അറബിയിലും പേർഷ്യനിലും ബിരുദപഠനം നടത്തിക്കുന്ന ഡെൽഹി സർവകലാശാലയുടെ കീഴിലുള്ള ഒരേയൊരു കലാലയമാണിത്.

ഡെൽഹി കോളേജ് ആദ്യമൊക്കെ ഒരു മദ്രസ പോലെയായിരുന്നു. 1828-ൽ ബ്രിട്ടീഷുകാർ ഇവിടെ പരിഷ്കരണങ്ങൾ വരുത്തുകയും ഇംഗ്ലീഷ് ഭാഷയും സാഹിത്യവും പഠിപ്പിക്കാനാരംഭിക്കുകയും ചെയ്തു. അർദ്ധപരിഷ്കൃതരും വിദ്യാഭ്യാസമില്ലാത്തവരുമായ ഇന്ത്യയിലെ ജനങ്ങളെ ഉദ്ധരിക്കുന്നതിനാണ് ഈ നീക്കമെന്നാണ് പറയപ്പെട്ടത്. ചാൾസ് ട്രെവല്യൻ ആയിരുന്നു ഈ പരിഷ്കരണത്തിനു പിന്നിൽ. പൗരസ്ത്യവിജ്ഞാനത്തിന് യാതൊരു വിലയുമില്ലെന്ന കാഴ്ചപ്പാട് വച്ചുപുലർത്തിയിരുന്ന തോമസ് ബാബിങ്റ്റൻ മെക്കോലെയുടെ ശിഷ്യനും ബന്ധുവും സമാന ചിന്താഗതിക്കാരനുമായിരുന്നു ട്രെവല്യൻ. മതവികാരത്തിന്റെ പിന്തുണയിലുള്ള വിവേചനങ്ങളും ശീലങ്ങളും മാറ്റിയെടുക്കാൻ ഇംഗ്ലീഷ് വിദ്യാഭ്യാസംകൊണ്ട് മാത്രമേ സാധിക്കൂ എന്നദ്ദേഹം വിശ്വസിച്ചു. ഈ കാഴ്ചപ്പാടിന്റെ അടിസ്ഥാനത്തിലായിരുന്നു ട്രെവല്യന്റെ പരിഷ്കാരങ്ങൾ.

പത്തൊമ്പതാം നൂറ്റാണ്ടിന്റെ മദ്ധ്യത്തിൽ അഞ്ച് ബൗദ്ധികജേണലുകൾ ഡെൽഹി കോളേജിൽ നിന്ന് പുറത്തിറക്കപ്പെട്ടിരുന്നു.


</doc>
<doc id="258802" url="https://ml.wikipedia.org/wiki?curid=258802" title="എ.ബി. രാജ്">
എ.ബി. രാജ്

ഒരു മലയാളം സംവിധായകനാണ് എ.ബി. രാജ്. ഹാജേരാജിന്റെ പുത്രനായി 1929-ൽ മധുരയിൽ ജനിച്ചു. ഇദ്ദേഹത്തിന്റെ മുഴുവൻ പേര് രാജ് ആന്റണി ഭാസ്കർ എന്നാണ്.

1947-ൽ കോളേജ് വിദ്യാഭ്യാസം പൂർത്തിയാക്കുന്നതിനു മുമ്പുതന്നെ അദ്ദേഹം സിനിമാലോകത്തേക്കു പ്രവേശിച്ചു. പതിനൊന്നു വർഷക്കാലം സിലോണിൽ ആയിരുന്നു. സിംഹള ഭാഷയിൽ 11 ചിത്രങ്ങൾ സംവിധാനം ചെയ്തിട്ടുണ്ട്. 65 മലയാളം ചലച്ചിത്രങ്ങളും രണ്ടു തമിഴ് ചിത്രങ്ങളും ഇദ്ദേഹം സംവിധാനം ചെയ്തു.


</doc>
<doc id="258804" url="https://ml.wikipedia.org/wiki?curid=258804" title="കതിർഭാരതി">
കതിർഭാരതി

തമിഴ് ഭാഷയിലെ ഒരു എഴുത്തുകാരനാണ് കതിർഭാരതി എന്ന പേരിലെഴുതുന്ന ചെങ്കതിർ സെൽവൻ. കേന്ദ്ര സാഹിത്യ അക്കാദമിയുടെ യുവ പുരസ്കാരം നേടിയിട്ടുണ്ട്. തഞ്ചാവൂർ ജില്ലയിലെ പൂതല്ലൂർ സ്വദേശിയായ കതിർ, കൽക്കി മാസികയുടെ സഹ പത്രാധിപരായി ജോലി ചെയ്യുന്നു. ചെന്നൈയിൽ താമസിക്കുന്ന കതിർഭാരതിയുടെ ആദ്യ കൃതി 'മെസ്സിയാവുക്കു മൂന്റു മച്ചങ്കൾ' എന്ന കാവ്യ സമാഹാരമായിരുന്നു. 


</doc>
<doc id="258814" url="https://ml.wikipedia.org/wiki?curid=258814" title="സുബ്രോ ബന്ദോപാധ്യായ്">
സുബ്രോ ബന്ദോപാധ്യായ്

ബംഗാളി ഭാഷയിലെ ഒരു കവിയും എഴുത്തുകാരനും സ്പാനീഷ് വിവർത്തകനുമാണ്സുബ്രോ ബന്ദോപാധ്യായ് (ജനനം :1978). കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 
കൊൽക്കത്തയിൽ ജനിച്ചു. 2006 ൽസൻസ്കൃതി അവാർഡിനായി ശുപാർശ ചെയ്യപ്പെട്ടു. നിരവധി സ്പാനിഷ് കൃതികൾ ബംഗാളിയിലേക്ക് വിവർത്തനം ചെയ്തു. നെരൂദയുടെ ജീവചരിത്രം അജ്നാ പാബ്ലോ നെരൂദ എന്ന പേരിൽ ബംഗാളിയിൽ പ്രസിദ്ധീകരിച്ചിട്ടുണ്ട്. ഇൻസ്റ്റിറ്റ്യൂട്ടോ സെർവാന്റീസിലെ സ്പാനീഷ് അദ്ധ്യാപകനാണ്.







</doc>
<doc id="258816" url="https://ml.wikipedia.org/wiki?curid=258816" title="യിൻക്ഷു">
യിൻക്ഷു

ചൈനയിലെ പുരാതന തലസ്ഥാനനഗരങ്ങളിൽ ഒന്നായിരുന്നു യിൻക്ഷു (ചൈനീസ്: 殷墟; ഇംഗ്ലീഷ്: Yinxu). ഒറാക്ക്ൾ അസ്ഥി, ഒറാക്ക്ൾ അസ്ഥി ലിഖിതങ്ങൾ തുടങ്ങിയ പുരാവസ്തുക്കൾ കണ്ടെടുത്തത് യിൻക്ഷുവിൽ വെച്ചാണ്. 1899-ലാണ് ഈ പുരാതന നഗരത്തെ ആധുനിക ലോകം കണ്ടെടുത്തത് എന്നുവേണമെങ്കിൽ പറയാം. ചൈനയിലെതന്നെ ഏറ്റവും പഴക്കമേറിയതും വിസ്തൃതമായതുമായ പുരാവസ്തുകേന്ദ്രങ്ങളിൽ ഒന്നാണ് യിൻക്ഷു.

ചൈനയിലെ ഹെനാൻ പ്രവിശ്യയിലാണ് ഈ പ്രദേശം സ്ഥിതിചെയ്യുന്നത്. ഇന്നത്തെ അൻയാങ് നഗരത്തിനു സമീപമാണ് ഈ സ്ഥലം. 2006-ൽ യിൻക്ഷുവിനെ യുനെസ്കോ ലോകപൈതൃകസ്ഥാനമായി അംഗീകരിച്ചു.


</doc>
<doc id="258817" url="https://ml.wikipedia.org/wiki?curid=258817" title="ധീരജ് കേസർ നിക്ക">
ധീരജ് കേസർ നിക്ക

ദോഗ്രി ഭാഷയിലെ ഒരു കവിയാണ് ധീരജ് കേസർ നിക്ക . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="258834" url="https://ml.wikipedia.org/wiki?curid=258834" title="അശോക് ചവാൻ ബേദി">
അശോക് ചവാൻ ബേദി

ഗുജറാത്തി ഭാഷയിലെ ഒരു കവിയും എഴുത്തുകാരനുമാണ് അശോക് ചവാൻ ബേദി ( . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="258836" url="https://ml.wikipedia.org/wiki?curid=258836" title="ദിവ്യ സ്പന്ദന">
ദിവ്യ സ്പന്ദന

ഒരു ഇന്ത്യൻ ചലച്ചിത്ര താരവും മുൻ ലോക്സഭാ അംഗവുമാണ് രമ്യ എന്നറിയപ്പെടുന്ന ദിവ്യ സ്പന്ദന(ജനനം:1982 നവംബർ 29). പ്രധാനമായും കന്നഡ ചിത്രങ്ങളിൽ അഭിനയിച്ചിട്ടുള്ള ഇവർ തമിഴ് തെലുങ്ക് ഭാഷകളിലും അഭിനയിച്ചിട്ടുണ്ട്.

2011 ൽ ഇന്ത്യൻ നാഷണൽ കോൺഗ്രസ്സ്ലൂടെ രാഷ്ട്രീയത്തിലെത്തിയ ദിവ്യ 2013 ൽ കർണ്ണാടകയിലെ മാണ്ഡ്യ ലോകസഭാ മണ്ഡലത്തിൽ നടന്ന ഉപതിരഞ്ഞെടുപ്പിൽ മത്സരിക്കുകയും വിജയിക്കുകയും ചെയ്തു
പതിനഞ്ചാം ലോക്സഭയിലെ ഏറ്റവും പ്രായം കുറഞ്ഞ അംഗമാണ് രമ്യ.

ചലച്ചിത്രങ്ങൾ



</doc>
<doc id="258838" url="https://ml.wikipedia.org/wiki?curid=258838" title="കാലടി ഗോപി">
കാലടി ഗോപി

ഒരു മലയാള സാഹിത്യകാരനും നാടകരചയിതാവും ചലച്ചിത്ര തിരക്കഥാകൃത്തുമാണ് കാലടി ഗോപി 

1932 മേയ് 11ന് കാലടിക്കടുത്ത് വേങ്ങൂരിൽ ജനനം. കാലടി ശ്രീശങ്കര കോളജിൽ വിദ്യാഭ്യാസം. എറണാകുളം ജില്ലയിലെ പെരുമ്പാവൂരിനടുത്ത് പുല്ലുവഴി ജയകേരളം ഹൈസ്കൂളിൽ അദ്ധ്യാപകനായിരുന്നു. പിന്നീട് മരണം വരെ പുല്ലുവഴിയിൽ താമസം. പെരുമ്പാവൂർ നാടകശാലയുടെ സ്ഥാപകൻ. കമ്മ്യൂണിസ്റ്റ് സഹയാത്രികൻ. 1998ൽ നിര്യാതനായി. ഭാര്യ: ലക്ഷ്മിക്കുട്ടിയമ്മ. മക്കൾ: കൃഷ്ണകുമാർ, ശ്രീകുമാർ.


സമഗ്ര സംഭാവനകൾക്ക് കേരള സംഗീത നാടക അക്കാദമിയുടെ പുരസ്കാരം.


</doc>
<doc id="258847" url="https://ml.wikipedia.org/wiki?curid=258847" title="വുളിങ്യുവാൻ">
വുളിങ്യുവാൻ

ചൈനയിലെ ഹുനാൻ പ്രവിശ്യയിൽ സ്ഥ്തിചെയ്യുന്ന ഒരു പ്രദേശമാണ് വുളിങ്യുവാൻ. പാരിസ്ഥിതികപരമായും ചരിത്രപരമായും പ്രധാനയമുള്ള ഒരു കേന്ദ്രമാണ് വുളിങ്യുവാൻ. ക്വാർട്സൈറ്റ് മണൽക്കൽ നൈസർഗ്ഗിക തൂൺ ശിലകൾക്കും പേരുകേട്ടതാണ് ഇവിടം. ഇഅവയിൽ ചിലതിന് 800മീറ്ററിലും അധികം ഉയരമുണ്ട്.
ക്ഷാങ്ജിയാജിയേ നഗരത്തിലാണ് ഈ പ്രദേശം. ഹുനാൻ പ്രവിശ്യയുടെ തലസ്ഥാനമായ ചാങ്സാ നഗരത്തിൽനിന്നും 270കി.മീ വടക്ക്പടിഞ്ഞാറായി വുളിങ്യുവാൻ സ്ഥിതിചെയ്യുന്നു.1992-ൽ വുളിങുവാന് യുനെസ്കോയുടെ ലോകപൈതൃക സ്ഥാനം ലഭിച്ചു. ചൈനയിലെ പ്രശസ്തമായ
ഴാങ്ങ്ജിയാജിയെ ദേശീയോദ്യാനം വുളിങ്യുവാൻ പർവ്വതനിരയുടെ ഒരു ഭാഗമാണ്.



</doc>
<doc id="258850" url="https://ml.wikipedia.org/wiki?curid=258850" title="ലോങ്മെൻ ഗുഹകൾ">
ലോങ്മെൻ ഗുഹകൾ

ചൈനയിലെ ഹെനാൻ പ്രവിശ്യയിലുള്ള ഒരു സംരക്ഷിത പ്രദേശമാണ് ലോങ്മെൻ ഗുഹകൾ (ചൈനീസ്: 龍門石窟; ഇംഗ്ലീഷ്: Longmen Grottoes). ചൈനീസ് ബൗദ്ധ കലാസൃഷ്ടികൾക്ക് ഒരു ഉത്തമ ഉദാഹരണമാണ് ഈ ഗുഹകളിലെ ശില്പങ്ങൾ. ഗൗതമബുദ്ധന്റെയും അദ്ദേഹത്തിന്റെ അനുയായികളുടേയും ആയിരക്കണക്കിന് ശില്പ്പങ്ങൾ ഈ ഗുഹകളിൽ കാണപ്പെടുന്നു. ക്ഷിയാങ്ഷാൻ, ലോങ്മെൻഷാൻ എന്നീ പർവ്വതനിരകളിലെ ചുണ്ണാമ്പുകൽ ശിലകളിൽ കൊത്തിയുണ്ടാക്കിയവയാണ് ഈ ശില്പങ്ങൾ.

ചൈനയിലെ പ്രശസ്തമായ മൂന്ന് ഗുഹാക്ഷേത്രങ്ങളിൽ ഒന്നാണ് ലോങ്മെൻ. യുങാങ്, മൊഗാവോ എന്നീ ഗുഹകളാണ് മറ്റു രണ്ടെണ്ണം.കിഴക്ക് ക്ഷിയാങ്ഷാൻ പർവ്വതനിരയ്ക്കും, പടിഞ്ഞാറ് ലോങ്മെൻഷാൻ പർവ്വതനിരയ്ക്കും ഇടയിലായി യി നദി സൃഷ്ടിച്ച താഴ്വരയും ചേരുന്നതാണ് ഇവിടത്തെ ഭൂപ്രകൃതി. താഴ്വരയോട് അഭിമുഖമായുള്ള പർവ്വതഭാഗത്ത് ചെങ്കുത്തായ ഇറക്കമാണുള്ളത്. വടക്കോട്ട് ഒഴുകുന്ന യി നദി, ലൂ നദിയിൽ ചെന്ന് പതിക്കുന്നു. നദിയുടെ ഇരുകരകളിലുമുള്ള പർവ്വതഭാഗങ്ങളിലായി ഒരു കിലോമീറ്ററോളം ദൈർഘ്യത്തിൽ ഗുഹകൾ കാണപ്പെടുന്നുണ്ടെങ്കിലും പടിഞ്ഞാറൻ ഭാഗത്താണ് ഇവയിൽ അധികവുമുള്ളത്.

ബുദ്ധശില്പങ്ങളും കാലിഗ്രാഫി അലങ്കാരങ്ങളുമുള്ള നിരവധി ഗുഹകൾ ഇവിടെയുണ്ട്. ഇവയിൽ ചില പ്രധാന ഗുഹകളും അവയുടെ നിർമ്മാണ കാലഘട്ടവും താഴെ കൊടുക്കുന്നു.

ഇവയിലെ ഗുയാങ്, ബിന്യാങ്, ലിനാഹ്വ ഗുഹകൾ കുതിരലാറ്റത്തിന്റെ ആകൃതിയിലുള്ളവയാണ്.


</doc>
<doc id="258851" url="https://ml.wikipedia.org/wiki?curid=258851" title="ടി.പി. മാധവൻ നായർ">
ടി.പി. മാധവൻ നായർ

ടി.പി. മാധവൻ നായർ, കെ. കൃഷ്ണപ്പണിക്കരുടേയും ടി.വി. കല്യാണി അമ്മയുടെയും മകനായി 1898 മാർച്ച് 25-ന് കോഴിക്കോട് ജില്ലയിൽ നെല്ലിക്കോട് ദേശത്ത് ജനിച്ചു. 

മദ്രാസ് യൂണിവേഴ്സിറ്റിയിൽ നിന്നും ഇന്റർമെഡിയറ്റ് പാസായശേഷം ചലച്ചിത്ര ലോകത്തെക്കു കടന്നു. രേണുക ആർട്സിന്റെ ബാനറിൽ 1968-ൽ പുറത്തിറങ്ങിയ കളിയല്ല കല്യാണം എന്നതണ് ഇദ്ദേഹം നിർമിച്ച ആദ്യചിത്രം. സുശീലാമ്മയെ വിവാഹംചെയ്തു. രണ്ടു കുട്ടികൾ ഉണ്ട്. വായനയിൽ അതീവ തൽപ്പരനാണ്. ഇദ്ദേഹം ഒരു നല്ല ആയുർവേദ ഭിഷഗ്വരൻ കൂടിയാണ്


</doc>
<doc id="258858" url="https://ml.wikipedia.org/wiki?curid=258858" title="കുറുക്കൻ പുല്ല്">
കുറുക്കൻ പുല്ല്

ഏഷ്യ,ഓസ്ട്രേലിയ എന്നിടവങ്ങളിൽ കണ്ടുവരുന്ന പുൽവർഗത്തിൽപ്പെട്ട ഒരു സസ്യമാണ് ഗോൾഡെൻ ബിയേഡ് ഗ്രാസ്. "സ്പിയർ ഗ്രാസ്, ലൗവ് ഗ്രാസ്, മാക്കീസ് പെസ്റ്റ്" എന്നീ പേരുകളിലും അറിയപ്പെടുന്ന ഇവയെ മലയാളത്തിൽ കുടിരപ്പുല്ല് എന്നും പറയാറുണ്ട്.കേരളത്തിലെ പാതയോരങ്ങളിലും ചതുപ്പുനിലങ്ങളിലും എല്ലാം ഇവയെ കാണാം.ഏതു വരണ്ടകാലാവസ്തയിലും നിലനിൽക്കുമെന്നത് ഇവയുടെ സവിശേഷതയാണ്.മൂർച്ചയുള്ള വിത്തുകൾ ശരീരത്തുലും വസ്ത്രങ്ങളിലുമൊക്കെ ഒട്ടിപ്പിടിക്കും.ഒരു കളയായാണു കരുതപ്പെടുന്നതെങ്കിലും ചില നാടന്മരുന്നുകളിലൊക്കെ ഉപയോഗിക്കാറുണ്ട്. 


</doc>
<doc id="258863" url="https://ml.wikipedia.org/wiki?curid=258863" title="ദെങ്ഫെങ്">
ദെങ്ഫെങ്

ഹെനാൻ പ്രവിശ്യയിലെ ഝെങ്ഝൗവിലുള്ള ഒരു പട്ടണമാണ് ദെങ്ഫെങ്(ചൈനീസ്:登封; ഇംഗ്ലീഷ്:Dengfeng). പണ്ട്കാലത്ത് യാങ്ചെങ് എന്നപേരിലായിരുന്നു ഈ പ്രദേശം അറിയപ്പെട്ടിരുന്നത്.
1220ച.കി.മീ വിസ്തീർണ്ണമുള്ള ഈ പട്ടണത്തിലെ ജനസംഖ്യ ഏകദേശം 630,000ആണ്

സോങ്പർവ്വതത്തിന്റെ അടിവാരത്താണ് ദെങ്ഫെങ് സ്ഥിതിചെയ്യുന്നത്. ചൈനയിലെ പുണ്യപർവ്വതങ്ങളിൽ ഒന്നാണ് സോങ്ഷാൻ. ചൈനയിലെ ഒരു തീർത്ഥാടനകേന്ദ്രം കൂടിയാണ് ദെങ്ഫെങ്. നിരവധി ബുദ്ധ, താവോ, കൺഫ്യൂഷ്യസ് ക്ഷേത്രങ്ങൽ ഇവിടെയുണ്ട്.
2010-ൽ ദെങ്ഫെങിലെ ചില കേന്ദ്രങ്ങളെ യുനെസ്കോ ""ഭൂമിക്കും സ്വർഗ്ഗത്തിനും മദ്ധ്യത്തിലുള്ള" ദെങ്ഫെങിലെ ചരിത്രസ്മാരകങ്ങൾ" എന്നപേരിൽ ലോകപൈതൃകപട്ടികയിൽ ഉൾപ്പെടുത്തിയിരുന്നു. ചില കവാടങ്ങളും, ക്ഷേത്രങ്ങളും, മറ്റു പ്രത്യേകനിർമ്മിതികളും ഇതിൽ പെടുന്നു. ബുദ്ധമതസ്തരുടെഷാവോലിൻ മഠവും, ഗാവോഷെങ് വാനനിരീക്ഷണ നിലയവും ഇതിന്റെ ഭാഗമാണ്. 




</doc>
<doc id="258864" url="https://ml.wikipedia.org/wiki?curid=258864" title="ഭക്ഷ്യജന്യ രോഗങ്ങൾ">
ഭക്ഷ്യജന്യ രോഗങ്ങൾ

വിഷവസ്തുക്കളോ, ഉപദ്രവകാരികളായ പരാദങ്ങളൊ, രോഗാണുക്കളൊ അടങ്ങിയ ഭക്ഷണം കഴിക്കുന്നതു മൂലമുണ്ടാകുന്ന രോഗങ്ങളാണ് ഭക്ഷ്യജന്യ രോഗങ്ങൾ. ഇവ പൊതുവെ, ഭക്ഷ്യ വിഷബാധ" എന്നും അറിയപ്പെടുന്നു.


</doc>
<doc id="258866" url="https://ml.wikipedia.org/wiki?curid=258866" title="കൈപിങ് ഡിയാവ്ലു">
കൈപിങ് ഡിയാവ്ലു

ചൈനയിലെ കൈപിങ് കൗണ്ടിയിൽ കണ്ടുവരുന്ന ഒരിനം ബഹുനില മന്ദിരമാണ് കൈപിങ് ഡിയാവ്ലു . പ്രധാനമായും പ്രബലിത കോൺക്രീറ്റ് ഉപയോഗിച്ചാണ് ഈ നിർമിതികൾ പണിയുന്നത്.
ക്വിങ് രാജവംശത്തിന്റെ കാലത്താണ് ആദ്യത്തെ കൈപ്ലിങ് ഡിയാവ്ലുക്കൽ നിർമ്മിക്കപ്പെടുന്നത്. പിന്നീട് 3000ത്തിലധികം ഡിയാവ്ലുക്കൽ പടുതുയർത്തിയെങ്കിലും ഇന്നിവയിൽ ഏകദേശം 1,833എണ്ണമാണ് അവശേഷിക്കുന്നത്.


</doc>
<doc id="258875" url="https://ml.wikipedia.org/wiki?curid=258875" title="സുർജബാല ഹിജാം">
സുർജബാല ഹിജാം

ഒരു മണിപ്പൂരി ചലച്ചിത്ര നടിയാണ് സുർജബാല ഹിജാം. മണിപ്പൂരി, ഹിന്ദി ചലച്ചിത്രങ്ങളിൽ ശ്രദ്ധേയമായ വേഷങ്ങൾ ചെയ്ത ബാല 'നീലാകാശം പച്ചക്കടൽ ചുവന്ന ഭൂമി' എന്ന ചിത്രത്തിലൂടെ മലയാളചലച്ചിത്രവേദിയിലുമെത്തി.
2008ൽ പ്രദർശനത്തിനെത്തിയ 'Tellanga Mamei ' എന്ന മണിപ്പൂരി ചിത്രത്തിലൂടെയാണ് ബാല ചലച്ചിത്രരംഗത്തെത്തിയത്.


</doc>
<doc id="258877" url="https://ml.wikipedia.org/wiki?curid=258877" title="കാർത്തിക (ചലച്ചിത്രം)">
കാർത്തിക (ചലച്ചിത്രം)

അമ്പിളി ഫിലിംസിന്റെ ബാനറിൽ വി.എം. ശ്രിനിവാസനും എ.ആർ. ദിവാകറും ചേർന്നു നിർമിച്ച മലയാളചലച്ചിത്രമാണ് കാർത്തിക. ജിയോ പിക്ചേഴ്സ് കേരളത്തിൽ വിതരണം നടത്തിയ ഈ ചിത്രം 1968 മേയ് 24-ന് പ്രദർശനം ആരംഭിച്ചു.






</doc>
<doc id="258888" url="https://ml.wikipedia.org/wiki?curid=258888" title="പടപ്പറമ്പ്">
പടപ്പറമ്പ്

മലപ്പുറം ജില്ലയിലെ ഒരു ചെറുപട്ടണമാണ് പടപ്പറമ്പ്. ജില്ലാആസ്ഥാനമായ മലപ്പുറത്തുനിന്നും 10കി.മി. അകലെയായി സ്ഥിതിചെയ്യുന്നു.കോട്ടക്കൽ - പെരിന്തൽമണ്ണ പാത ഇവിടം വഴി കടന്നുപോകുന്നു.മങ്കട നിയമസഭാ മണ്ഡലത്തിലും മലപ്പുറം ലോകസഭാ മണ്ഡലത്തിലും ഉൾപ്പെടുന്ന ഇവിടം കുറുവ - പുഴക്കാട്ടിരി പഞ്ചായത്തുകൾ അതിർത്തി പങ്കുവെക്കുന്നു. കുറുവ പഞ്ചായത്ത്‌ ആസ്ഥാനം പ്രവർത്തിക്കുന്നത് ഇവിടെയാണ് പ്രവർത്തിക്കുന്നത് . 

ധാരാളം ബസ്സുകൾ ഇവിടെ നിന്നും മലപ്പുറം, പെരിന്തൽമണ്ണ, കോട്ടക്കൽ, കാടാമ്പുഴ,വളാഞ്ചേരി, കൊളത്തൂർ, പുലാമന്തോൾ തുടങ്ങിയ സ്ഥലങ്ങളിലേക്ക് സർവീസ് നടത്തുന്നു.ഇവയിൽ മിക്കവയും മിനി ബസ്സുകളാണ്. ഇവ മിക്കവയും പടപ്പറമ്പ്- മലപ്പുറം പാതയിലാണ് സർവീസ് നടത്തുന്നത്.അതിനാൽ തന്നെ രണ്ടു പെട്രോൾ പമ്പുകളും ഇവിടെ പ്രവർത്തിക്കുന്നു.കൂടുതൽ മിനിബസ്സുകൾ ഇവിടെ നിന്നും സർവീസ് നടത്തുന്നതിനാൽ വാർത്തകളിലും പടപ്പറമ്പ് ഇടം പിടിക്കാറുണ്ട്.കോട്ടക്കൽ - പെരിന്തൽമണ്ണ റോഡ്‌ ഇതുവഴി ആണ് കടന്നു പോകുന്നത്.നിരവധി കച്ചവടസ്ഥാപനങ്ങളും ഇവിടെ പ്രവർത്തിക്കുന്നു.ധാരാളം വിദ്യഭ്യാസ സ്ഥാപനങ്ങളും ആരാധനാലയങ്ങളും ഇവിടെ ഉണ്ട് . 


</doc>
<doc id="258899" url="https://ml.wikipedia.org/wiki?curid=258899" title="പുതുപ്പള്ളി പള്ളി">
പുതുപ്പള്ളി പള്ളി

കേരളത്തിലെ പ്രശസ്തമായ ക്രൈസ്തവ ദേവാലയങ്ങളിലൊന്നാണ് കോട്ടയം ജില്ലയിൽ പുതുപ്പള്ളി - ചങ്ങനാശ്ശേരി പാതയിൽ പുതുപ്പള്ളി കവലയിൽ നിന്നും ഒരു കിലോമീറ്റർ അകലെ കോടൂരാറിന്റെ സമീപമുള്ള സെന്റ്.ജോർജ്ജ് ഓർത്തഡോക്സ് പള്ളി (പുതുപ്പള്ളി പള്ളി). ഈ പള്ളിക്ക് ഏകദേശം നാലര നൂറ്റാണ്ട് പഴക്കമുണ്ട്. 1557-ൽ ആണു പരിശുദ്ധ മാതാവിന്റെ നാമത്തിൽ ഈ പള്ളി സ്ഥാപിക്കപ്പെടുന്നത്. 1640-ൽ പരിശുദ്ധ ബഹനം സഹദായുടെ നാമത്തിൽ ഈ പള്ളി പൊളിച്ചു പണിയുകയുണ്ടായി. 1750-ൽ പരിശുദ്ധ ഗീവർഗ്ഗീസ് സഹദായുടെ നാമത്തിൽ വീണ്ടും കൂദാശ ചെയ്തു. 2003-ൽ പ്രധാന പള്ളിയുടെ രൂപത്തിന് കാര്യമായ മാറ്റം വരുത്താതെ നവീകരിച്ചതോടെ ഇത് 3 പള്ളികളുടെ ഒരു കൂട്ടമായി തീർന്നു.

പുതുപ്പള്ളി ചങ്ങനാശ്ശേരി റോഡിലാണ് പള്ളി സ്ഥിതി ചെയ്യുന്നത്. 

വിശുദ്ധ ഗീവർഗ്ഗീസിന്റെ നാമധേയത്തിലുള്ള കേരളത്തിലെ പള്ളികളിൽ പൗരാണികതയിൽ മുന്നിൽ നിൽക്കുന്ന പള്ളികളിൽ ഒന്നാണ് പുതുപ്പള്ളി പള്ളി. മേടം 15-24 വരെയാണ് ഇവിടുത്തെ പ്രധാന പെരുന്നാൾ. പുതുപ്പള്ളി പള്ളിയിലെ പൊന്നിൻ കുരിശും വെച്ചൂട്ടു സദ്യയും പ്രസിദ്ധമാണ്. കൊടിയേറ്റ് എന്ന ചടങ്ങും നടക്കാറുണ്ട്. പ്രധാന പെരുന്നാൾ ദിവസം ചോറും അപ്പവും കോഴിയും നേർച്ചയായി പള്ളിയിൽ വരുന്ന സകല വിശ്വാസികൾക്കും നൽകാറുണ്ട്. സ്വർണ്ണക്കുരിശ് എഴുന്നള്ളത്ത് "റാസ" എന്ന പേരിലാണ് അറിയപ്പെടുന്നത്. ഇവിടെ ദീപക്കാഴ്ച്ച എന്ന ചടങ്ങുമുണ്ട്. 

1557-ൽ തെക്കുംകൂർ രാജാവിന്റെ അനുമതിയോടെ സ്ഥാപിച്ച കുരിശു പള്ളിയായിരുന്നു പുതുപ്പള്ളിയിലെ ആദ്യപള്ളി. ഇതു വിശുദ്ധ മറിയത്തിന്റെ നാമധേയത്തിലുള്ളതായിരുന്നു. ഈ പള്ളി വാഴക്കുളം ക്ഷേത്രത്തിന് സമീപമായിരുന്നു. 1640-ൽ പള്ളി ഇന്നിരിക്കുന്ന ഇളംതുരുത്തി കുന്നിലേക്ക് വിശുദ്ധ ബഹനാൻ സഹദായുടെ നാമധേയത്തിൽ മാറ്റി സ്ഥാപിക്കപ്പെട്ടു. ഉദയപേരൂർ സുന്നഹദോസിനെ തുടർന്നുള്ള ലത്തീൻ ഭരണമാണ് മലങ്കരയിൽ നിലവിലിരുന്നത്. ഒരു നൂറ്റാണ്ടിനു ശേഷം 1750-ൽ ഈ പള്ളിയുടെ പ്രധാന ഭാഗങ്ങൾ നിലനിർത്തിക്കൊണ്ടു തന്നെ പുനരുദ്ധരിച്ചെടുത്ത് വിശുദ്ധ ഗീവർഗീസിന്റെ പ്രധാന നാമധേയത്തിലാക്കി. ഈ വലിയ പള്ളിയുടെ കാലം ആയപ്പോഴേക്കും കൂനൻ കുരിശു പ്രതിജ്ഞയിലൂടെ ലത്തീൻ അധികാരത്തിൽ നിന്ന് വിമുക്തമായ മലങ്കര സഭയുടെ അന്നത്തെ തലവനായിരുന്ന മാർത്തോമാ അഞ്ചാമനായിരുന്നു വിശുദ്ധ ഗീവർഗീസിന്റെ നാമധേയം സ്വീകരിക്കുവാൻ അനുവാദം നൽകിയത്.

2003-ൽ ഈ പള്ളി വിശുദ്ധ ഗീവർഗീസിന്റെ നാമത്തിലുള്ള പ്രധാനപള്ളിയും തൊട്ടുചേർന്ന് ഇരുവശങ്ങളിലായി വിശുദ്ധ മറിയാമിന്റെയും വിശുദ്ധ ബഹനാന്റെ നാമത്തിലുള്ള ചാപ്പലുകളും ചേർന്നരീതിയിൽ വിപുലമായ രീതിയിൽ പുനർനിർമ്മിച്ചു. ഈ ദേവാലയ സമുച്ചയത്തിൽ ഇപ്പോൾ ഒൻപത് മദ്ബഹ(അൾത്താര)കളുണ്ട്. വിശുദ്ധ ഗീവർഗീസിന്റെ നാമത്തിലുള്ള പള്ളിയുടെ പ്രധാന മദ്‌ബഹ അദ്ദേഹത്തിന്റെയും ഇരുവശങ്ങളിലുമുള്ളവ തോമാശ്ലീഹയുടെയും പരുമലതിരുമേനിയുടെയും നാമങ്ങളിലുമുള്ളവയുമാണ്. വിശുദ്ധ മറിയമിന്റെ നാമത്തിലുള്ള ചാപ്പലിന്റെ പ്രധാന മദ്‌ബഹ മറിയമിന്റെയും ഇരുവശങ്ങളിലുള്ളവ മർത്ത യൂലിത്തിയുടെയും മർത്ത ശ്മൂനിയുടെയും നാമങ്ങളിലുമുള്ളവയാണ്. വിശുദ്ധ ബഹനാന്റെ നാമത്തിലുള്ള ചാപ്പലിന്റെ പ്രധാന മദ്ബഹ അദ്ദേഹത്തിന്റെയും ഇരുവശങ്ങളിലുമുള്ളവ വട്ടശ്ശേരിൽ തിരുമേനിയുടെയും പാമ്പാടി തിരുമേനിയുടെയും നാമങ്ങളിലുമുള്ളവയാണ്. 

2007-ൽ ബസേലിയോസ് ദിദിമോസ് പ്രഥമൻ കാതോലിക്കാ ബാവാ ഈ ദേവാലയത്തെ പൗരസ്ത്യ ജോർജിയൻ തീർഥാടന കേന്ദ്രമായി പ്രഖ്യാപിച്ചു.



</doc>
<doc id="258921" url="https://ml.wikipedia.org/wiki?curid=258921" title="റോസ് ലില്ലി">
റോസ് ലില്ലി

മഴലില്ലി, മെയ് ഫ്ളവർ, എന്ന പേരിലൊക്കെ അറിയപ്പെടുന്ന ഒരു അലങ്കാരച്ചെടിയാണ് റോസ് ലില്ലി (റെയിൻ ലില്ലി റോസ്, "Zephyranthes rosea") പതിനഞ്ച് മുതൽ ഇരുപത്തഞ്ച് സെന്റീമീറ്റർ വരെ ഉയരം വയ്ക്കുന്ന ചെടിയ്ക്ക് നെല്ലോലകളോട് സാമ്യമുള്ളതും നീണ്ട് മിനുസമാർന്നതുമായ പച്ച ഇലകളാണുള്ളത്. ഉള്ളിയോട് സാമ്യമുള്ള വിത്തുകളുടെ കൂട്ടം വേനൽക്കാലത്ത് സുഷുപ്താവസ്ഥയിൽ മണ്ണിനടിയിൽസ്ഥിതി ചെയ്യുന്നു. മഴക്കാലാരംഭത്തോടെ മുളച്ചു കൂട്ടമായ് പുഷ്പിക്കുന്നു.

ഇലകൾക്കിടയിൽ നിന്ന് തണ്ട് നീണ്ട് അതിൽ ഒരു പുഷ്പം എന്നരീതിയിൽ പുഷ്പിക്കുന്ന ഈ ചെടി മഴലില്ലി വിഭാഗത്തിൽ റോസ് മഴ ലില്ലി എന്ന പേരിൽ അറിയപ്പെടുന്നു. മറ്റു ലില്ലി ചെടികളെ അപേക്ഷിച്ച് റോസ് മഴ ലില്ലിയ്ക്ക് വളരെ ചെറിയ പൂക്കളാണുള്ളത് പരമാവധി അഞ്ച് സെന്റീമീറ്റർ ചുറ്റളവ് വരുന്ന പുഷ്പങ്ങൾ ഒരാഴ്ചയ്ക്കുള്ളിൽ വാടിപ്പോകുകയും പുതിയ കാണ്ഢങ്ങളിൽ നിന്ന് ധാരാളമായി പുതിയപൂവുകൾ ഉണ്ടായിക്കൊണ്ടിരിക്കുകയും ചെയ്യുന്നു. കാലവർഷാവസനത്തോടെ ഉണങ്ങിപ്പോകുന്ന ചെടി അടുത്ത വർഷകാലത്തിനായി മണ്ണിനടിയിൽ വിത്തു രൂപത്തിൽ വിശ്രമം കൊള്ളുന്നു.

ക്യൂബ, പോർട്ടോ റിക്കോ എന്നീ കരീബിയൻ രാജ്യങ്ങളിലാണ് ഉത്ഭവമെങ്കിലും അമേരിക്ക, ഏഷ്യ, ഓസ്ട്രേലിയ, പസഫിക്ക് ദ്വീപുകൾ തുടങ്ങി ഒട്ടുമിക്ക മേഖലകളിലും ഇവ കാണപ്പെടുന്നു.


</doc>
<doc id="258940" url="https://ml.wikipedia.org/wiki?curid=258940" title="വ്യക്തി നിയമം">
വ്യക്തി നിയമം

അടിസ്ഥാന നിയമ വ്യവസ്ഥയുടെ ഒരു ഭാഗമാണ്, വ്യക്തി നിയമം. ഇന്ത്യയിൽ ഓരോ മതവിശ്വാസിക്കും വ്യക്തിപരമായ-കുടുംബപരമായ വിഷയങ്ങളിൽ അവന്റെ മതം അനുശ്വാസിക്കുന്ന രീതിയിൽ ജീവിക്കാനുള്ള സ്വാതന്ത്ര്യം ഭരണഘടന നൽകുന്നുണ്ട്. ഈ നിയമങ്ങളെ വ്യക്തി നിയമം എന്ന് വിളിക്കുന്നു. മുസ്ലിം വ്യക്തി നിയം,ഹിന്ദു വ്യക്തി നിയം (സിഖ്-ജൈന-ബുദ്ധ മതങ്ങൾ ഉൾപ്പെടെ)ക്രിസ്ത്യൻ വ്യക്തി നിയമം, പാഴ്‌സി വ്യക്തി നിയമം എന്നിവയാണവ.


</doc>
<doc id="258943" url="https://ml.wikipedia.org/wiki?curid=258943" title="2001:എ സ്പേസ് ഒഡീസ്സി">
2001:എ സ്പേസ് ഒഡീസ്സി

1968ൽ നിർമ്മിക്കപ്പെട്ട ഒരു ബ്രിട്ടീഷ്-അമേരിക്കൻ ശാസ്ത്രസിനിമയാണ് 2001:എ സ്പേസ് ഒഡീസ്സി. കലാമൂല്യം കൊണ്ടും, സാങ്കേതികമേന്മ കൊണ്ടും ഏറ്റവും മികച്ച ശാസ്ത്രസിനിമകളിൽ ഒന്നായി പരിഗണിക്കപ്പെടുന്നു. പ്രമുഖ ശാസ്ത്രനോവലിസ്റ്റായ ആർതർ സി ക്ലാർക്കിന്റെ കൃതിയെ ആസ്പദമാക്കി സ്റ്റാൻലി കുബ്രിക്ക് ആണ് സിനിമ സംവിധാനം ചെയ്തത്. ക്ലാർക്ക് ഈ ചിത്രത്തിന്റെ തിരക്കഥാരചനയിലും നല്ല ഒരു പങ്ക് വഹിച്ചു.

മിക്കശാസ്ത്രകഥകളുടെയും കേന്ദ്രപ്രമേയമായ മനുഷ്യൻ, ഉത്പത്തി, പരിണാമം,യന്ത്രബുദ്ധി,അന്യഗ്രഹ ജീവൻ എല്ലാം ഈ ചിത്രത്തിന്റെ പ്രമേയമായി വരുന്നു.ചിത്രത്തിന്റെ ആദ്യത്തെയും അവസാനത്തെയും ഇരുപതു മിനുട്ടിൽ ഒരു സംഭാഷണം പോലുമില്ല. ചിത്രത്തിന്റെ അന്തരാർത്ഥം എന്താണെന്നുള്ള നിരൂപകരുടെയും, ആരാധകരുടെയും വ്യാഖ്യാനങ്ങളൊന്നും കുബ്രിക്ക് തള്ളുകയോ,കൊള്ളുകയോ ചെയ്യുന്നില്ല. 1968-ലെ പ്ലെബോയ്മാസികയുമായുള്ള അഭിമുഖത്തിൽ കുബ്രിക്ക് അഭ്പ്രായപ്പേട്ടത് 2001:എ സ്പേസ് ഒഡീസ്സി കാണാനായി ഒരു പ്രത്ത്യേകവഴി നിർദ്ദേഷിക്കാൻ താൻ ഇല്ലെന്നും, ഓരോ അനുവാചകനും അവരുടെ വഴി സ്വയം കണ്ടെത്തുന്നതാണ് അതിന്റെ കലാപരമായ വിജയം എന്നുമാണ്.

മനുഷ്യന്റെ ഉദയം, ടി.എം.ഏ-1,ജൂപിറ്റർ മിഷൻ, ജൂപിറ്റർ മിഷൻ ആൻഡ് ബിയോണ്ട് ഇൻഫിനിറ്റ് അങ്ങനെ നാലു ഘട്ടമായി ചലച്ചിത്രം തിരിച്ചിരിക്കുന്നു.


</doc>
<doc id="258959" url="https://ml.wikipedia.org/wiki?curid=258959" title="ബുധനിലെ ഗർത്തങ്ങൾ">
ബുധനിലെ ഗർത്തങ്ങൾ

ബുധനിലെ പേരു നൽകപ്പെട്ട ഗർത്തങ്ങളുടെ പട്ടികയാണ് ഇത്. അന്താരാഷ്ട്ര ജ്യോതിശാസ്ത്ര സംഘടനയുടെ നിയമങ്ങളനുസരിച്ച് പുതിയൊരു ഗർത്തത്തിനു പേരു നൽകുന്നതിൻ മൂന്നു വർഷം മുമ്പെങ്കിലും മരിച്ചുപോയ പ്രസിദ്ധരായ എഴുത്തുകാരുടെയോ കലാകാരന്മാരുടെയോ പേരാണ് ബുധനിലെ ഗർത്തത്തിനു നൽകുക.


</doc>
<doc id="258976" url="https://ml.wikipedia.org/wiki?curid=258976" title="ഹവായിയൻ ഭാഷ">
ഹവായിയൻ ഭാഷ

ഹവായിയൻ ഭാഷ (ഹവായിയൻ: "ഒലേലോ ഹവായിi") ഒരു പോളിനേഷ്യൻ ഭാഷയാണ്. ഹവായി എന്ന ദ്വീപിന്റെ പേരിൽ നിന്നാണ് ഭാഷയ്ക്ക് പേരു ലഭിച്ചിട്ടുള്ളത്. ഹവായി സംസ്ഥാനത്തിലെ ഔദ്യോഗിക ഭാഷകൾ ഹവായിയനും ഇംഗ്ലീഷുമാണ്. കാമെഹമേഹ മൂന്നാമൻ രാജാവ് ഹവായിയൻ ഭാഷയുടെ ആദ്യ രൂപഘടന 1839-ലും 1840-ലുമായാണ് സ്ഥാപിച്ചത്.

സ്കൂളുകളിലെ ഔദ്യോഗികഭാഷയായി ഇംഗ്ലീഷിനെ നിയമപരമായി സ്ഥാപിച്ചതുൾപ്പെടെയുള്ള കാരണങ്ങളാൽ ഹവായിയൻ ഒന്നാം ഭാഷയായി ഉപയോഗിക്കുന്നവരുടെ എണ്ണം 1830-കൾ മുതൽ 1950-കൾ വരെ ക്രമേണ കുറഞ്ഞുവന്നു. മനുഷ്യവാസമുള്ള ഏഴുദ്വീപുകളിൽ ആറെണ്ണത്തിലും ഹവായിയൻ ഭാഷയെ ഇംഗ്ലീഷ് പൂർണ്ണമായി പുറന്തള്ളി. 2001-ൽ ഹവായി സംസ്ഥാനത്തിൽ ഹവായി ഭാഷ ഒന്നാം ഭാഷയായി ഉപയോഗിക്കുന്നവർ 0.1%-ൽ താഴെയായിരുന്നു. ഭാഷാ ശാസ്ത്രജ്ഞർ മറ്റുള്ള അപകടഭീഷണിയുള്ള ഭാഷകളെപ്പോലെ ഹവായിയൻ ഭാഷയുടെയും ഭാവിയെപ്പറ്റി ആശങ്കാകുലരാണ്.

1949 മുതൽ ഇപ്പോൾ വരെ ഈ ഭാഷയ്ക്ക് ലഭിക്കുന്ന ശ്രദ്ധ കൂടിവരുന്നുണ്ട്. ഹവായിയൻ ഭാഷയിൽ ആശയവിനിമയം നടത്തുന്ന പ്യൂനാന ലിയോ എന്ന ബാലവാടികൾ 1984-ൽ ആരംഭിക്കപ്പെട്ടു. ഇതുപോലുള്ള മറ്റു സ്ഥാപനങ്ങളും പിന്നീട് ആരംഭിക്കുകയുണ്ടായി. ഇവിടെ ചേർക്കപ്പെട്ട വിദ്യാർത്ഥികൾ ഇപ്പോൾ കോളേജ് വിദ്യാഭ്യാസം കഴിഞ്ഞവരാണ്; ഇവർ ഹവായിയൻ ഭാഷ സംസാരിക്കുന്നുണ്ട്. 2000-ലെ ഹവായിയൻ നാഷണൽ പാർക്ക് ലാംഗ്വേജ് കറക്ഷൻ ആക്റ്റ് പല ദേശീയോദ്യാനങ്ങളുടെയും പേരും എഴുതുന്ന രീതിയും പരിഷ്കരിക്കുകയുണ്ടായി.

ഹവായിയൻ അക്ഷരമാലയിൽ 13 അക്ഷരങ്ങളുണ്ട്. അഞ്ച് സ്വരങ്ങളും (ദീർഘങ്ങളും ഹ്രസ്വങ്ങളും) എട്ട് സ്വരങ്ങളുമാണ് ഇതിലുള്ളത്. ഇതിലൊന്ന് ഗ്ലോട്ടൽ സ്റ്റോപ്പാണ് (ഓകിന എന്നാണ് ഹവായിയൻ ഭാഷയിൽ ഇതിന്റെ പേര്).


</doc>
<doc id="258984" url="https://ml.wikipedia.org/wiki?curid=258984" title="ജാർവിസ് ദ്വീപ്">
ജാർവിസ് ദ്വീപ്

ജാർവിസ് ദ്വീപ് (; മുൻപ് ബങ്കർ ദ്വീപ് എന്ന് ഇത് അറിയപ്പെട്ടിരുന്നു) 1.75 ചതുരശ്ര മൈൽ (4.5 ചതുരശ്ര കിലോമീറ്റർ) വിസ്തീർണ്ണമുള്ള ഒരു പവിഴ ദ്വീപാണ്. തെക്കൻ പസഫിക് സമുദ്രത്തിൽ എന്ന സ്ഥാനത്താണ് ഈ ദ്വീപ് സ്ഥിതി ചെയ്യുന്നത്. ഹവായിക്കും കുക്ക് ദ്വീപുകൾക്കും ഏകദേശം മദ്ധ്യത്തിലാണിത്. ഇത് അമേരിക്കൻ ഐക്യനാടുകളിലെ ഇൻകോർപ്പറേട് ചെയ്യപ്പെടാത്തതും ഓർഗനൈസ് ചെയ്യാത്തതുമായ ഒരു പ്രദേശമാണ്. യുനൈറ്റഡ് സ്റ്റേറ്റ്സ് ഫിഷ് ആൻഡ് വൈൽഡ് ലൈഫ് സർവീസാണ് (ഇന്റീരിയർ ഡിപ്പാർട്ട്മെന്റിന്റെ ഭാഗം) ദേശീയ വന്യജീവി രക്ഷാകേന്ദ്രം എന്ന നിലയിൽ ഈ ദ്വീപ് സംരക്ഷിക്കുന്നത്. മറ്റു പവിഴ അറ്റോളുകളിൽ നിന്നും വ്യത്യസ്തമായി ജാർവിസ് ദ്വീപിലെ ലഗൂൺ പൂർണ്ണമായും ഉണങ്ങിയതാണ്. 

ലൈൻ ദ്വീപുകളിൽ ഏറ്റവും തെക്കുള്ള ദ്വീപുകളിലൊന്നാണിത്. സ്ഥിതിവിവര‌ക്കണക്കുകൾ ശേഖരിക്കുന്നതിന്റെ ഭാഗമായി ഇത് അമേരിക്കൻ ഐക്യനാടുകളിലെ മൈനർ ഔട്ട്‌ലൈയിംഗ് ദ്വീപുകൾ എന്ന ഗണത്തിലാണ് പെടുത്തിയിട്ടുള്ളത്.



</doc>
<doc id="258989" url="https://ml.wikipedia.org/wiki?curid=258989" title="ജോൺസ്റ്റൺ അറ്റോൾ">
ജോൺസ്റ്റൺ അറ്റോൾ

വടക്കൻ പസഫിക് സമുദ്രത്തിലെ മനുഷ്യവാസമില്ലാത്ത ഒരു അറ്റോൾ ആണ് ജോൺസ്റ്റൺ അറ്റോൾ. 2.7 ചതുരശ്രകിലോമീറ്ററാണ് ഇതിന്റെ വലിപ്പം. ഹവായി ദ്വീപുകൾക്ക് ഏകദേശം 1390 കിലോമീറ്റർ തെക്കുപടിഞ്ഞാറായാണ് ഇതിന്റെ സ്ഥാനം. പവിഴപ്പുറ്റുകൾക്ക് മുകളിലായുള്ള നാലു ദ്വീപുകളാണ് ഇക്കൂട്ടത്തിലുള്ളത്. ജോൺസ്റ്റൺ ദ്വീപ്, സാൻഡ് ഐലന്റ് എന്നിവ സ്വാഭാവിക ദ്വീപുകളാണെങ്കിലും ഇവയുടെ വലിപ്പം വർദ്ധിപ്പിച്ചിട്ടുണ്ട്. വടക്കുള്ള ഒരു ദ്വീപും ("അകാവു") കിഴക്കുള്ള ഒരു ദ്വീപും ("ഹൈക്കുന") രണ്ട് മനുഷ്യനിർമ്മിത ദ്വീപുകളാണ്. കോറൽ ഡ്രെജ് ചെയ്താണ് ഈ രണ്ടു ദ്വീപുകളും നിർമിച്ചത്. അമേരിക്കൻ ഐക്യനാടുകളിലെ മറൈൻ ഔട്ട്‌ലൈയിംഗ് ദ്വീപുകളുടെ ഗണത്തിലാണ് ജോൺസ്റ്റൺ അറ്റോൾ പെടുത്തിയിരിക്കുന്നത്.

70 വർഷത്തോള ഈ അറ്റോൾ അമേരിക്കൻ സൈന്യത്തിന്റെ നിയന്ത്രണത്തിലായിരുന്നു. ആ സമയത്ത് ഈ ദ്വീപ് ഒരു വിമാനത്താവളമായായും നാവികക്കപ്പലുകൾക്ക് ഇന്ധനം നിറയ്ക്കാനുള്ള ഡിപ്പോ ആയും ആയുധങ്ങൾ പരീക്ഷിക്കുന്ന സ്ഥലമായുമാണ് ഉപയോഗിച്ചിരുന്നത്. 1980-കളുടെ മദ്ധ്യത്തിൽ ഈ ദ്വീപ് രാസായുധങ്ങൾ ഉപേക്ഷിക്കുന്ന സ്ഥലമായി മാറി. 2004-ൽ സൈനികത്താവളം അടയ്ക്കുകയും ദ്വീപിന്റെ നിയന്ത്രണം സിവിലിയൻ വിഭാഗത്തിന് ലഭിക്കുകയും ചെയ്തു. 

ഇത് പസഫിക് റിമോട്ട് ഐലന്റ് മറൈൻ നാഷണൽ മോണ്യുമെന്റാണ്. അമേരിക്കൻ ഐക്യനാടുകളുടെ ഇൻകോർപ്പറേറ്റ് ചെയ്യാത്ത പ്രദേശങ്ങളിലൊന്നായ ഈ ദ്വീപ് അമേരിക്കയിലെ ഫിഷ് ആൻഡ് വൈൽഡ് ലൈഫ് സർവീസാണ് ഭരിക്കുന്നത്.


</doc>
<doc id="258991" url="https://ml.wikipedia.org/wiki?curid=258991" title="ഹാപ്ടിക് ടെക്നോളജി">
ഹാപ്ടിക് ടെക്നോളജി

കാണുന്നത് നമുക്ക് അനുഭവവേദ്യമാക്കുന്ന ഒരു നൂതന കമ്പ്യൂട്ടർ സാങ്കേതികവിദ്യ ആണ് ഹാപ്ടിക് ടെക്നോളജി . ബ്രയിൻ കംപുട്ടെർ ഇന്റർഫേസ് എന്നതിന്റെ ചുവടു പിടിച്ചാണ് ഈ നൂതന കണ്ടുപിടിത്തം മോണിട്ടറിൽ ഐസ് ക്രീം കാണുമ്പോൾ നമ്മുടെ ചുണ്ടിൽ ഐസ് ക്രീമിന്റെ മധുരം അനുഭവപ്പെടും എന്നതാണ് ഇതിന്റെ സവിശേഷത.


</doc>
<doc id="258992" url="https://ml.wikipedia.org/wiki?curid=258992" title="ദി പിൽഗ്രിമേജ്">
ദി പിൽഗ്രിമേജ്

ബ്രസീലിയൻ സാഹിത്യകാരൻ പൗലോ കൊയ്‌ലോ എഴുതി 1987ൽ പ്രസിദ്ധീകൃതമായ നോവലാണ് ദി പിൽഗ്രിമേജ്. 

ഓരോരുത്തരും സ്വന്തം വഴി തെരഞ്ഞെടുക്കേണ്ടതിന്റെ ആവശ്യകത ഈ നോവൽ വെളിവാക്കുന്നു. അസാധാരണത്വം സാധരണക്കാരനിലാണ് കാണുന്നതെന്ന് ഈ പുസ്തകം വെളിപ്പെടുത്തിത്തരുന്നു. പകുതി മിഥ്യയും പകുതി ഉദ്ബോധനവും നിറഞ്ഞ ഒരു കൃതിയാണിത്. കഥാകാരന്റെ സ്പെയിനിൽ നിന്നും സാന്റിയാഗോയിലേക്കുള്ള യാത്രയാണ് കഥയുടെ ഇതിവൃത്തം. ആംസ്റ്റർഡാമിലെ ഒരു കാപ്പിക്കടയിൽ വച്ച് പരിചയപ്പെട്ട ഒരു അജ്ഞാതൻ കോയ്ലോയെ കത്തോലിക്ക സഭയിലേക്ക് ആകർഷിക്കുകയും, അദ്ദേഹം സാൻഡിയാഗോയിലേക്ക് തീർത്ഥാടനത്തിനു പുറപ്പെടുകയും ചെയ്തു. 

1987ൽ, തീർത്ഥാടനത്തിനു ശേഷം തന്റെ അനുഭവങ്ങളും, സാധാരണ മനുഷ്യരുടെ ജീവിതത്തിലെ അസാധാരണ സംഭവങ്ങളും കോർത്തിണക്കി ദി പിൽഗ്രിമേജ് എന്ന തന്റെ ആദ്യ പുസ്തകം അദ്ദേഹം പ്രസിദ്ധീകരിച്ചു. ഏകദേശം 38 ഭാഷകളിലേക്ക് ഈ പുസ്തകം വിവർത്തനം ചെയ്യപെട്ടിട്ടുണ്ട്.

1986ൽ regunus agnus mundi സംഘടനയിൽ ചേരാനുള്ള പൌലോയുടെ ആഗ്രഹത്തോടെയാണ് കഥ തുടങ്ങുന്നത്. എന്നാൽ സംഘടനയുടെ നിയമങ്ങള അനുസരിക്കാൻ കഴിയാത്ത താൻ തന്റെ R A M സംഘത്തിലേക്കുള്ള പ്രവേശനത്തിനായുള്ള വാൾ തേടി സാന്റിയഗോയിലേക്ക് യാത്ര പുറപ്പെടുന്നു. യാത്രയുടെ ആരംഭത്തിൽ ഒരു സഹായിയുണ്ട് കഥാകാരന്. പെട്രുസ് അന്ന അപര
നാമത്തിൽ അറിയപ്പെടുന്ന ഒരാള്. ധ്യാന മാർഗങ്ങളും സ്നേഹവും അതിന്റെ വക ഭേദങ്ങളും പെട്രുസ് കഥാകാരന് 
പറഞ്ഞു കൊടുക്കുന്നു.


</doc>
<doc id="258995" url="https://ml.wikipedia.org/wiki?curid=258995" title="ലയണൽ റിച്ചി">
ലയണൽ റിച്ചി

'ലയണൽ ബ്രോക്ക്മാൻ റിച്ചി, ജൂനിയർ (ജനനം-1949 ജൂൺ 20) ഒരു അമേരിക്കൻ ഗായകനും ഗാനരചയിതാവും സംഗീതജ്ഞനും റെക്കോർഡ് നിർമ്മാതാവും അഭിനേതാവുമാണ്. 1968 മുതൽ റിച്ചി കമോഡോഴ്സ് എന്ന മ്യൂസിക് ഗ്രൂപ്പിലെ അംഗമാണ്.


</doc>
<doc id="258999" url="https://ml.wikipedia.org/wiki?curid=258999" title="അരബിന്ദോ ഭട്ടാചാര്യ">
അരബിന്ദോ ഭട്ടാചാര്യ

ബംഗാളി, മണിപ്പുരി, ഒഡിയ, അസമീസ് തുടങ്ങി പല ഭാഷകളിലായി 200ഓളം ചലച്ചിത്രങ്ങളുടെ ചിത്രസംയോജനം നിർവഹിച്ച ചലച്ചിത്ര സാങ്കേതിക വിദഗ്ദ്ധനാണ് അരബിന്ദോ ഭട്ടാചാര്യ

Arabinda Bhattacharya (Editor) demonstrating the Steenbeck machine 


</doc>
<doc id="259007" url="https://ml.wikipedia.org/wiki?curid=259007" title="ടി.സി. ജോൺ">
ടി.സി. ജോൺ

മലയാള നോവലിസ്റ്റും ചലച്ചിത്രഗാന രചയിതാവുമായിരുന്നു ടി.സി. ജോൺ. കേരള സാഹിത്യ അക്കാദമിയിലും കേരള സംഗീത-നാടക അക്കാദമിയിലും അംഗമായിരുന്നു. 2013 ആഗസ്റ്റ് 25നു അന്തരിച്ചു.

</div>


</doc>
<doc id="259009" url="https://ml.wikipedia.org/wiki?curid=259009" title="ആലപ്പുഴ ബീച്ച്">
ആലപ്പുഴ ബീച്ച്

ആലപ്പുഴ പട്ടണത്തിന്റെ പടിഞ്ഞാറ് ഭാഗത്തുള്ള കടൽത്തീരമാണ് ആലപ്പുഴ ബീച്ച്. ആലപ്പുഴയിലെ പ്രധാനപ്പെട്ട വിനോദ സഞ്ചാര കേന്ദ്രങ്ങളിലൊന്നാണിത്. പ്രശസ്തമായ ആലപ്പുഴ കടൽപ്പാലം , ആലപ്പുഴ ലൈറ്റ് ഹൌസ് തുടങ്ങിയവ ഇവിടെ സ്ഥിതിചെയ്യുന്നു. 


</doc>
<doc id="259022" url="https://ml.wikipedia.org/wiki?curid=259022" title="യുനാൻ സംരക്ഷിത പ്രദേശത്തെ മൂന്ന് സമാന്തര നദികൾ">
യുനാൻ സംരക്ഷിത പ്രദേശത്തെ മൂന്ന് സമാന്തര നദികൾ

യുനാൻ സംരക്ഷിത പ്രദേശത്തെ മൂന്ന് സമാന്തര നദികൾ എന്നത് ചൈനയിലെ യുനാൻ പ്രവിശ്യയിലുള്ള ഒരു യുനെസ്കോ ലോകപൈതൃക സ്ഥാനമാണ്. യാംഗ്‌സ്റ്റേ, സാല്വീൻ, മെകോങ് എന്നീ മുന്നു നദികൾ സൃഷ്ടിച്ച സമതലങ്ങൾ ഇതിന്റെ ഭാഗമാണ്. ഈ നദികളുടെ ഒഴുക്കുമൂലം രൂപപ്പെട്ട ഗിരികന്ദരങ്ങളും(gorges), നദിയുടെ പാർശ്വങ്ങളിലുള്ള പർവ്വതങ്ങളും സംരക്ഷിത മേഖലയിൽ ഉൾപ്പെടുന്നു.

ആകെ 15 സംരക്ഷിത പ്രദേശങ്ങളാണ് ഇവിടെയുള്ളത്. ഇവക്കാകെ 939,441.4 ഹെക്ടരിലും അധികം വിസ്തൃതിയുണ്ട്. 
ഇവയാണ് പ്രധാന സംരക്ഷിത മേഖലകൾ

ഭൂപ്രകൃതിക്ക് അനുസരിച്ച് ഇവിടത്തെ കാലാവസ്ഥയിൽ വ്യത്യാസങ്ങൾ അനുഭവപ്പെടുന്നു. ഇന്ത്യൻ മഹാസമുദ്രത്തിൽനിന്നുമുള്ള തെക്കുപടിഞ്ഞാറൻ മൺസൂൺ പടിഞ്ഞാറൻ പ്രദേശങ്ങളിൽ ലഭിക്കാറുണ്ട്. ഇവ്വിടത്തെ 5,000 മീറ്ററിലും ഉയരമുള്ള പർവ്വതങ്ങളിൽ എപ്പോഴും മഞ്ഞ് കാണപ്പെട്ന്നു. വാർഷിക വർഷപാതം 460സെ.മീ മുതൽ 40സെ.മീ വരെ വ്യത്യാസപ്പെടാറുണ്ട്. വടക്ക് ഭാഗത്തുള്ള മഴനിഴൽ പ്രദേശമായ അപ്പർ യാംഗ്സ്റ്റേ പ്രദേശത്താണ് ശരാശരി വെറും 40സെ.മീ വർഷാപാതം രേഖപ്പെടുത്തിയിട്ടുള്ളത്.



</doc>
<doc id="259034" url="https://ml.wikipedia.org/wiki?curid=259034" title="മിങ്, ക്വിങ് രാജവംശങ്ങളുടെ ശവകുടീരങ്ങൾ">
മിങ്, ക്വിങ് രാജവംശങ്ങളുടെ ശവകുടീരങ്ങൾ

പണ്ട് ചൈന ഭരിച്ചിരുന്ന മിങ്, ക്വിങ് രാജവംശങ്ങളിലെ ചില അംഗങ്ങളുടെ ശവകുടീരങ്ങൾ യുനെസ്കോ ലോകപൈതൃക പട്ടികയിൽ ഉൾപ്പെടുത്തിയിട്ടുണ്ട്. ഇവരെ മൊത്തമായി വിശേഷിപ്പിക്കുന്നത് മിങ്, ക്വിങ് രാജവംശങ്ങളുടെ രാജകീയ ശവകുടീരങ്ങൾ എന്നാണ്. 2002, 2003, 2004 എന്നീ വർഷ്ങ്ങളിലായാണ് ഈ ശവകുടീരങ്ങളെ പൈതൃകപട്ടികയിൽ ഉൾപ്പെടുത്തിയത്.



</doc>
<doc id="259043" url="https://ml.wikipedia.org/wiki?curid=259043" title="കൊളംബിയൻ കൈമാറ്റം">
കൊളംബിയൻ കൈമാറ്റം

ലോകത്തിന്റെ സംസ്കാരം, ജൈവവ്യവസ്ഥ, കൃഷി, എന്നിവയെ നിർണായകമായി സ്വാധീനിച്ച സംഭവങ്ങളിലൊന്നാണ് കൊളംബിയൻ കൈമാറ്റം. അടിമകൾ, ചെടികൾ, ജന്തുക്കൾ, ഭക്ഷ്യവസ്തുക്കൾ, പകർച്ചവ്യാധികൾ, ആശയങ്ങൾ, എന്നിവ പതിനാറാം നൂറ്റാണ്ടു മുതൽ ഭൂമിയിലെ രണ്ട് അർധഗോളങ്ങൾക്കിടയിൽ പരക്കാൻ തുടങ്ങിയതിനെയാണ് ഈ വാക്കു കൊണ്ട് വിശേഷിപ്പിക്കുന്നത്. 1492 ൽ ക്രിസ്റ്റഫർ കൊളംബസ് അമേരിക്കയിൽ എത്തിയതിനു ശേഷം കോളനിവാഴ്ചയ്ക്കൊപ്പമാണ് ഈ കൈമാറ്റം അരങ്ങേറിയത്. ഗുണത്തിനായാലും ദോഷത്തിനായാലും ലോകത്തെ എല്ലാ സമൂഹങ്ങളെയും അത് സ്വാധീനിച്ചു. ജൈവവ്യവസ്ഥയിലാണ് ഇതിന്റെ ഫലമായി ഏറ്റവുമധികം മാറ്റമുണ്ടായത്. അസംഖ്യം സസ്യജാതികൾ, മൃഗജാതികൾ എന്നിവ മറുനാടുകളിൽ പ്രചരിച്ചു. ഉരുളക്കിഴങ്ങ്, ചോളം, തക്കാളി, എരിവില്ലാത്ത ചുവന്ന മുളകായ പപ്രിക്ക, റബ്ബർ, പൈനാപ്പിൾ, മരച്ചീനി, പപ്പായ, അമരപ്പയർ, ബീൻസ്, കശുമാവ്, കൊക്കോ, നിലക്കടല, മത്തൻ, സൂര്യകാന്തി, മധുരക്കിഴങ്ങ്, പുകയില, വാനില തുടങ്ങിയവയെല്ലാം ലാറ്റിനമേരിക്കയിൽ നിന്ന് മറ്റു ഭൂഖണ്ഡങ്ങളിലെത്തി. ബാർലി, വാഴ, കാബേജ്, കോളിഫ്ലവർ, കാപ്പി, നാരങ്ങ, വെളുത്തുള്ളി, മുതിര, ഉള്ളി, നെല്ല്, കരിമ്പ്, ഗോതമ്പ് തുടങ്ങിയവ ലാറ്റിനമേരിക്കയിലുമെത്തി. കുതിര, കന്നുകാലികൾ, ആട്, ഒട്ടകം, മുയൽ, എലി തുടങ്ങിയ ജന്തുക്കളും കോളറ, ഇൻഫ്ലുവെൻസ. മലേറിയ, മീസ്ൽസ്, നിദ്രാമാരി, വസൂരി, ക്ഷയം, ടൈഫോയ്ഡ് തുടങ്ങിയ രോഗങ്ങളും ലാറ്റിനമേരിക്കയിലെത്തി. ഇങ്ങനെ വന്ന രോഗങ്ങൾ അസംഖ്യം തദ്ദേശീയരെ കൊന്നൊടുക്കുകയും ചെയ്തു. 


</doc>
<doc id="259046" url="https://ml.wikipedia.org/wiki?curid=259046" title="രണ്ടു മൈക്രോ നോവലുകൾ">
രണ്ടു മൈക്രോ നോവലുകൾ

സുരേഷ് കീഴില്ലം എഴുതിയ രണ്ടു ചെറു നോവലുകളുടെ സമാഹാരം. കലാകൗമുദി പ്രസിദ്ധികരണമായ സ്‌നേഹിതയിൽ പ്രസിദ്ധീകരിച്ച പുഴ ഒഴുകുമ്പോൾ, മംഗളം വാരികയിൽ പ്രസിദ്ധീകരിച്ച അയൽവീട്ടിലെ സ്ത്രീ എന്നിവയാണ് ഈ നോവലുകൾ.
കോതമംഗലം സൈകതം ബുക്‌സാണ് പ്രസാധകർ. എം.ആർ വിബന്റെ കവർ ചിത്രം.

</doc>
<doc id="259055" url="https://ml.wikipedia.org/wiki?curid=259055" title="ഷാ വലീയുള്ള">
ഷാ വലീയുള്ള

പതിനെട്ടാം നൂറ്റാണ്ടിൽ ഡെൽഹിയിൽ ജീവിച്ചിരുന്ന കാർക്കശ്യക്കാരനായ സൂഫി യോഗിയായിരുന്നു ഷാ വലീയുള്ള എന്ന പേരിൽ പ്രശസ്തനായ ഖുതുബുദ്ദീൻ അഹ്മദ് ഇബ്ൻ അബ്ദുൽ റഹീം (, ജീവിതകാലം: 1703 — 1762). . .മൗലികവാദത്തിലധിഷ്ഠിതമായ നക്ഷ്ബന്ദിയ വിഭാഗത്തിപ്പെട്ട ഒരു സൂഫിയായിരുന്നു ഷാ വലീയുള്ള. ശവ കുടീരങ്ങളിലെ സാഷ്ടാംഗവും , സംഗീതം അഥവാ ഖവ്വാലികൾ തുടങ്ങിയ ആചാരങ്ങളെ നക്ഷ്ബന്ദീയർ എതിർത്തിരുന്നു. 

1703 ഇൽ ഡൽഹിയിലായിരുന്നു ഷായുടെ ജനനം . സൂഫിയും പണ്ഡിതനായിരുന്ന വല്യച്ഛൻ ശൈഖ് വാജിഹുദീൻ ഷാജഹാന്റെയും മകൻ ഔറഗസേബിന്റെയും ഭരണത്തിലെ പ്രധാന ഉദോഗസ്ഥ ചുമതല വഹിച്ച ആളായിരുന്നു . പിതാവും പണ്ഡിതനും സൂഫി സന്യാസിയുമായിരുന്ന ഷാഹ് അബ്ദു റഹിം മദ്രസ്സ റഹീമിയയിലെ പ്രധാന ആത്മീയ തത്ത്വ ചിന്താ അധ്യാപകനായിരുന്നു.

പിതാവ് തന്നെയായിരുന്നു പഠനത്തിലും സൂഫിസത്തിലും ഷായുടെ വഴികാട്ടി . ഏഴാം വയസ്സിൽ തന്നെ അദ്ദേഹം ഖുറാൻ മനഃപാഠമാക്കി . ഉപരി പഠനത്തിനായി മദീനയിലേക്ക് യാത്രയായി . മക്കയിലും മദീനയിലും താമസിച്ചു സനദ് കരസ്ഥമാക്കി. മദീനയിലെ പ്രസിദ്ധ സൂഫി സന്യാസി ശൈഖ് അബുതാഹിർ ഇബ്രാഹിം ആയിരുന്നു ആദ്ദേഹത്തിന്റെ പ്രധാന ഗുരു. മദീനയിലെ സൂഫി മൗലൂദുകളുടെ ചുമതല വഹിക്കുന്നയിടം വരെ ഷാ വലിയുടെ നേതൃ പാടവം ചെന്നെത്തി. 

വിദേശത്തെ പഠന സമയത്തു ഇദ്ദേഹം മുഹമ്മദ് നബിയെ സ്വപ്നം കണ്ടുവെന്ന് പറയപ്പെടുന്നു . തുടർന്ന് 1732 ജൂലായ് 9 ന് ഡൽഹിയിലേക്ക് തിരിച്ചെത്തുകയും ഗ്രന്ഥ രചനകളിൽ മുഴുകുകയും ചെയ്തു .പേർഷ്യൻ ഭാഷയിൽ ഖുറാനും , ഹദീസിനും പരിഭാഷ നിർമ്മിച്ചു . അദ്ദേഹത്തിന്റെ മക്കൾ അത് പിന്നീട് ഉർദുവിലേക്കും പരിഭാഷപ്പെടുത്തി. ദില്ലിയിൽ പ്രസിദ്ധീകരിച്ചു. ഖുറാൻ ഹദീസ് വ്യാഖ്യാനത്തോടൊപ്പം തന്നെ സൂഫിസത്തെ കുറിച്ചും മദീനയിലെ ആത്മീയ ചാലുകളെ കുറിച്ചുമൊക്കെ പത്തിലധികം പ്രശസ്തമായ രചനകൾ നിർവഹിച്ചിട്ടുണ്ട് 

ഡൽഹിയിലെ ഇസ്‌ലാമിക സമൂഹം രാഷ്ട്രീയ പരമായും മത പരമായും ജീർണ്ണത അനുഭവിക്കുന്ന സമയമായിരുന്നു അത്. സ്വതേ സൂഫികളിലെപിടുത്തക്കാരായും രാഷ്ട്രീയ കാര്യങ്ങളിൽ ഇടപ്പെടുന്നവരായുമാണ് നക്ഷ ബന്ധി യോഗികൾ അറിയപ്പെടുന്നത്. ഷാഹ് ദഹ്‌ലവിയുടെ സ്ഥിതിയും വ്യത്യസ്തമല്ലായിരുന്നു. മദീനയിൽ നിന്നും മടങ്ങി ഇന്ത്യയിലേക്ക് തിരിച്ചെത്തിയ ഷാ വലീയുള്ള ഇസ്‌ലാമിക ഭരണം നില നിർത്താനാവിശ്യമായ ഇടപെടലുകൾ നടത്തി . അഫ്‌ഗാനിലെയും മറ്റും മുസ്ലീം രാജാക്കന്മാരെ ക്ഷണിച്ചു ബ്രിട്ടീഷ് അനുകൂലികൾക്കെതിരെ യുദ്ധ മുന്നണി ഉണ്ടാക്കിയെങ്കിലും അത് വിജയം കാണാതെ അവസാനിച്ചു .
ഡെൽഹിയിൽ പ്രചാരത്തിലിരുന്ന അനിസ്‌ലാമിക ജീവിതരീതികളോടും അദ്ദേഹം കടുത്ത എതിർപ്പ് പ്രകടിപ്പിച്ചു.സൂഫികളുടെ പേരിൽ നടക്കുന്ന അനാചാരങ്ങളെ ശക്തമായി വിമർശിച്ചു . സൂഫി ശവ കുടീരങ്ങൾ കേന്ദ്രീകരിച്ചു നടക്കുന്ന ഗാന ആലാപന സദസ്സുകളും, സ്ത്രീകളുടെ നൃത്തവും സൂഫിസമോ, ഇസ്‌ലാമികമോ അല്ലെ ആദ്ദേഹം ഫത്‌വ നൽകി. സൂഫി ദർഗകളെ വിഗ്രഹാരാധനയുമായി സാമ്യപ്പെടുത്തി പരിവർത്തനം ചെയ്യുന്നവർക്ക് ശക്തമായ താക്കീത് നൽകി. സൂഫി ശവ കുടീരങ്ങൾ സന്ദർശിക്കുന്നതിൽ നിന്നും സ്ത്രീകളെ വിലക്കണമെന്ന സിദ്ധാതക്കാരനായിരുന്നു.ബ്രാഹ്മണ ജ്യോതിഷികളിൽ നിന്ന് ഉപദേശം വാങ്ങൽ, ആഭരണങ്ങളണിയാനായി സ്ത്രീകളുടെ മൂക്ക് കുത്തൽ, ശവകുടീരങ്ങളിൽ ദീപം തെളിക്കൽ, ദർഗ്ഗകളിലെ സംഗീതാലാപനം, എന്നിവയെല്ലാം മതവിരുദ്ധമാണ് എന്ന പക്ഷക്കാരനായിരുന്നു 
കാർക്കശ്യമുള്ള സമീപനം കാരണവും , ഇന്ത്യയിൽ ഇസ്‌ലാമിക ഭരണം നിലനിൽക്കണമെന്ന പ്രവർത്തനത്തിൽ മുഴുകിയതിനാലും സൂഫികളിലെ മൗലിക വാദി എന്നാണ് ഷാഹ് ദഹ്‌ലവി അറിയപ്പെടുന്നത്. ബ്രിട്ടീഷ് അധിനിവേശത്തിനെതിരെ പട പൊരുതാൻ ആഹ്വാനം ചെയ്ത ദഹ്‌ലവി ബ്രിട്ടീഷുകാരുടെ കണ്ണിലെ കരടായിരുന്നു. 1773 ആഗസ്ത് ഇരുപതിന് ഉച്ച നമസ്കാര സമയത്തായിരുന്നു ഇദ്ദേഹത്തിന്റെ മരണം. മരിക്കുമ്പോൾ 59 വയസായിരുന്നു . ഡൽഹി ഇന്ത്യ ഗേറ്റിനു സമീപം ഉള്ള മൻഹാദിയ ശ്മാനത്തിൽ പിതാവും സൂഫി സന്യാസിയുമായ ഷാ അബ്ദു റഹീമിന്റെ ശവ കുടീരത്തിനരികിൽ ഷാഹ് ദഹ്‌ലവിയുടെ ശവ കുടീരം സ്ഥിതി ചെയ്യുന്നത്. പിൽക്കാലത്തു നക്ഷ ബന്ദി സൂഫികളിൽ അറിയപ്പെട്ട ചിന്തകൻ ഷാ അബ്ദുൽ അസീസ്, ഇദ്ദേഹത്തിന്റെ പുത്രൻമാരിൽ പ്രമുഖനാണ്.


</doc>
<doc id="259061" url="https://ml.wikipedia.org/wiki?curid=259061" title="ആൾടിപ്ലാനോ">
ആൾടിപ്ലാനോ

ടിബറ്റ് കഴിഞ്ഞാൽ ഭൂമിയിലെ ഏറ്റവും ഉയർന്ന പീഠഭൂമിയാണ് ആൾടിപ്ലാനോ. ചിലി, ആർജന്റീന, ബൊളീവിയ, പെറു, എക്വഡോർ എന്നീ രാജ്യങ്ങളിലായി പരന്നു കിടക്കുന്ന ആൾടിപ്ലാനോയിലാണ് ആൻഡീസ് പർവ്വതത്തിന് ഏറ്റവുമധികം വീതിയുള്ളത്. 11,000 അടിയാണ് ഉയരം. പീഠഭൂമിയുടെ പടിഞ്ഞാറു ഭാഗത്ത് സജീവമായ അഗ്നിപർവ്വതങ്ങളുണ്ട്. ഭൂമിയിലെ ഏറ്റവും വരണ്ട പ്രദേശമായ അറ്റകാമാ മരുഭൂമി ആൾടിപ്ലാനോയുടെ തെക്കുപടിഞ്ഞാറായി സ്ഥിതി ചെയ്യുന്നു. കിഴക്ക് ആമസോൺ മഴക്കാടുകളാണ്. പ്ലിയോസീൻ കാലഘട്ടത്തിൽ ആൾടിപ്ലാനോ പീഠപ്രദേശമത്രയും ബൽയിവിയൻ എന്ന വിസ്തൃതമായ തടാകമായിരുന്നു. അത് മൂടിയാണ് ആൾടിപ്ലാനോ രൂപപ്പെട്ടത്. ആ പുരാതന ജലാശയത്തിന്റെ ശേഷിപ്പുകളാണ് പെറു-ബൊളീവിയ അതിർത്തിയിലെ തിത്തിക്കാക്കാ തടാകവും ബൊളീവിയയിലെ ഒറുറോ ഉപ്പു തടാകവും. സലാർഡി ഉയുണി, സലാർ ഡി കൊയ്പാസ എന്നീ ഉപ്പുസമതലങ്ങളും.


</doc>
<doc id="259064" url="https://ml.wikipedia.org/wiki?curid=259064" title="ഭക്ഷ്യ സുരക്ഷാ ബിൽ">
ഭക്ഷ്യ സുരക്ഷാ ബിൽ

ഇന്ത്യയിലെ ജനസംഖ്യയിൽ 70 ശതമാനത്തിന് നിയമംമൂലം ഭക്ഷ്യധാന്യം ഉറപ്പാക്കുന്നതാണ് ഭക്ഷ്യസുരക്ഷാ ബിൽ. ബില്ലിലെ വ്യവസ്ഥകൾ പ്രകാരം ഭക്ഷ്യസുരക്ഷാ പദ്ധതിക്ക് അർഹരായവരും അല്ലാത്തവരും എന്ന രണ്ടുവിഭാഗമാണ് ഉണ്ടാവുക. യു.പി.എ. സർക്കാർ ഭക്ഷ്യസുരക്ഷാ പദ്ധതി നടപ്പാക്കിക്കൊണ്ട് ജൂലായ് അഞ്ചിന് വിജ്ഞാപനം പുറപ്പെടുവിച്ചിരുന്നെങ്കിലും വിജ്ഞാപനത്തിന് ബദലായുള്ള ബിൽ 2013 ഓഗസ്റ്റിൽ ലോക്‌സഭ ഏകകണ്ഠേന പാസ്സാക്കി. രാജ്യസഭ ബിൽ 2013 സെപ്റ്റംബർ 2നു അംഗീകാരം നൽകി. ഈ ബില്ലിനു രാഷ്ട്രപതി പ്രണവ് മുഖർജി 12-9-2013 തിയ്യതി ഒപ്പുവച്ചു. ഭക്ഷ്യസുരക്ഷാ പദ്ധതിക്ക് അർഹരായവരും അല്ലാത്തവരും എന്ന രണ്ട് വിഭാഗമാണ് ഇനി ഉണ്ടാവുക. ഭക്ഷ്യ ധാന്യത്തിന് അർഹരായവരെ സംസ്ഥന സർക്കാർ കണ്ടെത്തും. ഒരംഗത്തിനു മാസം അഞ്ചു കിലോ ഭക്ഷ്യ ധാന്യം ലഭിക്കും. അരിക്കു കിലോയ്ക്കു മൂന്നു രൂപ നിരക്കിലും ഗോതമ്പിനു 2 രൂപ, ചാമ, ബാജ്ര തുടങ്ങിയ ധാന്യങ്ങൾക്ക് ഒരു രൂപ നിരക്കിലും നൽകും. ഗർഭിണികൾക്കും മുലയൂട്ടുന്ന അമ്മമാർക്കും പ്രസവ ശേഷം ആറു മാസം വരെ അടുത്തുള്ള അംഗണവാടിയിലൂടെ ഭക്ഷണം ഉറപ്പാക്കും. 14 വയസ്സുവരെയുള്ള എല്ലാ കുട്ടികൾക്കും ഭക്ഷണത്തിന് അവകാശമുണ്ടാവും.. 

2009ൽ രണ്ടാം യു.പി.എ. സർക്കാർ തുടക്കത്തിലാണ് ഈ പദ്ധതി ആദ്യം പ്രഖ്യാപിച്ചത്.

പ്രതിപക്ഷ പാർട്ടികൾ അപ്പാടെ ബില്ലിനെ എതിർത്തില്ലെങ്കിലും ഒട്ടേറെ ഭേദഗതി നിർദ്ദേശങ്ങൾ മുന്നോട്ടുവെച്ചു. ബി.ജെ.പി., സി.പി.എം., സി.പി.ഐ., എ.ഐ.എ.ഡി.എം.കെ., ബി.ജെ.ഡി. മുതലായ പ്രതിപക്ഷ പാർട്ടികൾ അവതരിപ്പിച്ച ഒട്ടേറെ ഭേദഗതി നിർദ്ദേശങ്ങൾ സഭ വോട്ടിനിട്ട് തള്ളിയാണ് ബിൽ പാസാക്കിയത്.





</doc>
<doc id="259066" url="https://ml.wikipedia.org/wiki?curid=259066" title="ഡൂജിയാങ്യാനിലെ ജലസേചന സമ്പ്രദായം">
ഡൂജിയാങ്യാനിലെ ജലസേചന സമ്പ്രദായം

ക്രിസ്തുവിനും 256 വർഷം മുൻപ് ചൈനയിലെ ക്വിങ് രാജവംശം രൂപംനൽകിയ ഒരു ജലസേചന പദ്ധതിയാണ് ഡൂജിയാങ്യാനിലെ ജലസേചന ശൃംഖല(ഇംഗ്ലീഷ്:Dujiangyan irrigation system). ചൈനയിൽ പോരടിക്കുന്ന നാടുകളുടെ കാലഘട്ടം(Warring States period of China) എന്നറിയപ്പെടുന്ന നാളുകളിലാണ് ഇത് സൃഷ്ടിച്ചത്. സിചുവാൻ പ്രവിശ്യയിലൂടെ ഒഴുകുന്ന മിൻ നദിയെ ആശ്രയിച്ചാണ് ഈ ജലസേചന പദ്ധതി സ്ഥിതിചെയ്യുന്നത്. 

ബി.സി256-ൽ നിർമിച്ച ഈ എഞ്ചിനീയറിങ് വിസ്മയം ഇന്നും കാര്യക്ഷമമായി പ്രവർത്തിക്കുന്നു! 5,300 ചതുരശ്ര കിലോമീറ്ററിനും അധികം പ്രദേശത്തേക്ക് ഈ ശൃംഖലയിലൂടെ ജലം എത്തുന്നുണ്ട്.2008ലെ സിചുവാൻ ഭൂചലനത്തെ തുടർന്ന് യുസ്സൂയി തീരത്തിന് കോട്ടം തട്ടിയിരിക്കുന്നു എന്ന റിപ്പോർട്ടുകൾ ആദ്യം ഉണ്ടായെങ്കിലും ഈ ജലസേചന പദ്ധതിക്ക് കാര്യമായ ക്ഷതം ഒന്നുംതന്നെ സംഭവിച്ചിരുന്നില്ല. 

പോരടിക്കുന്ന നാടുകളുടെ കാലഘട്ടത്തിൽ മിൻ നദീതീരങ്ങളിൽ താമസമുറപ്പിച്ചവർക്ക് വർഷം തോറുമുണ്ടാകുന്ന വെള്ളപ്പൊക്കം മൂലം അത്യാപത്തുക്കൾ ഉണ്ടായിക്കൊണ്ടിരുന്നു. മിൻ നദിയുമായി സംയോജിച്ച് ഈ ജലസേചനപദ്ധതി യാഥാർത്ഥ്യമാക്കിയതിനുശേഷം പിന്നീടൊരിക്കലും ഈ പ്രദേശത്ത് വെള്ളപ്പൊക്കം അനുഭവപെട്ടിട്ടില്ല. ഇത് സിചുവാനിനെ ചൈനയിലെ ഒരു പ്രധാന കാർഷിക സമ്പന്ന പ്രദേശമാക്കി മാറ്റി. അന്നത്തെ ഛിൻ ഗവർണ്ണറായിരുന്ന ലീ ബിങ് വെള്ളപ്പൊക്കത്തെക്കുറിച്ച് പഠിക്കുകയും സമീപത്തുള്ള പർവ്വതങ്ങളിൽനിന്നും ഉരുകിയെത്തുന്ന ജലമാണ് ഇതിന്റെ പ്രധാനകാരണം എന്ന് കണ്ടെത്തുകയും ചെയ്തു. മിങ് നദി ഷെങ്ദു സമതലത്തിലെത്തുമ്പോൾ പലപ്പോഴും കരകവിഞ്ഞൊഴുകിയിരുന്നു. പ്രാദേശിക കർഷകർക്കും ഇതുമൂലം ദുരിതമനുഭവിക്കേണ്ടി വന്നിരുന്നു. ലീ ബിങ് ഈ സമസ്യയ്ക്കുള്ള പരിഹാരമായി ഒരു പുതിയ പദ്ധതി മുന്നോട്ടുവെച്ചു. ആയിരക്കണക്കിന് മനുഷ്യരുടെ പ്രവർത്തനഫലമായാണ് ഇത് യാഥാർത്യമായത്.


</doc>
<doc id="259069" url="https://ml.wikipedia.org/wiki?curid=259069" title="ചന്തിരൂർ ദിവാകരൻ">
ചന്തിരൂർ ദിവാകരൻ

കളത്തിൽ മാക്കി ദിവാകരൻ എന്ന ചന്തിരൂർ ദിവാകരൻ മലയാളത്തിലെ കവിയും നാടൻപാട്ട് രചയിതാവുമാണ്. 

ആലപ്പുഴ ജില്ലയിലെ ചേർത്തല താലൂക്കിൽ ചന്തിരൂർ എന്ന ഗ്രാമത്തിൽ കളത്തിൽ മാക്കിയുടേയും കുറുംബയുടേയും മകനായി 1946ലാണ് അദ്ദേഹം ജനിച്ചത്. നന്നെ ചെറുപ്പത്തിൽതന്നെ കവിതകൾ എഴുതിത്തുടങ്ങിയിരുന്നു. പ്രീഡിഗ്രിയ്ക്ക് സംസ്കൃതപഠനം നടത്തിയ അദ്ദേഹം പിന്നീട് വിദ്വാൻ ജി. കുമാരൻ നായരുടെ കീഴിൽ മലയാള വിദ്വാൻ പഠനം 1973ൽ പൂർത്തിയാക്കി. 1980ൽ കേരള സ്റ്റേറ്റ് ഹൗസിങ് ബോർഡിൽ അസിസ്റ്റന്റ് ക്ലർക്കായി ജോലിയിൽ പ്രവേശിച്ചു. 2001ൽ അപ്പർ ഡിവിഷൻ ക്ലർക്കായി ജോലിയിൽ നിന്നും വിരമിച്ചു. 

നാടൻ പാട്ടുകൾ, നാടക ഗാനങ്ങൾ, വില്ലുപാട്ട് തുടങ്ങി പലവിധ സങ്കേതങ്ങളിൽ അദേഹം രചനകൾ നിർവഹിച്ചിട്ടുണ്ട്.


</doc>
<doc id="259079" url="https://ml.wikipedia.org/wiki?curid=259079" title="നിലമ്പൂർ മണി">
നിലമ്പൂർ മണി

മലയാള നാടകവേദിയിലെ ഒരു നടനാണ് നിലമ്പൂർ മണി. അൻപതിലധികം നാടകങ്ങളിലായി 70-ലേറെ കഥാപാത്രങ്ങളെ അവതരിപ്പിച്ചിട്ടുണ്ട്. 

1953-ൽ ജനിച്ചു. കേരളത്തിലെ 27 സമിതികളിൽ അഭിനയിച്ചിട്ടുണ്ട്. സംഗീതനാടക അക്കാദമിയുടെ പ്രൊഫഷണൽ നാടകമത്സരത്തിൽ "ഭക്തകവി പൂന്താനം" എന്ന നാടകത്തിലെ അഭിനയത്തിന് മികച്ച നടനുള്ള പുരസ്കാരം ലഭിച്ചു. തിരുവനന്തപുരം അക്ഷരകലയുടെ ഈ നാടകത്തിൽ പൂന്താനത്തെയാണ് മണി അവതരിപ്പിച്ചത്. കെ.ടി.മുഹമ്മദ്‌, എംടി, എൻ.എൻ.പിള്ള, ഇബ്രാഹിം വേങ്ങര, ശ്രീമൂലനഗരം വിജയൻ തുടങ്ങിയവർക്കൊപ്പം പ്രവർത്തിച്ചിട്ടുണ്ട്. പാലാ കമ്മ്യൂണിക്കേഷസിന്റെ "അയൽക്കൂട്ടം" എന്ന നാടകം 414 വേദികളിൽ അവതരിപ്പിച്ചു.



</doc>
<doc id="259081" url="https://ml.wikipedia.org/wiki?curid=259081" title="പി.ആർ. ശ്രീജേഷ്">
പി.ആർ. ശ്രീജേഷ്

അന്താരാഷ്ട്ര ഹോക്കി കളിക്കാരനും നിലവിൽ ഇന്ത്യയുടെ ഹോക്കി ടീമിന്റെ ക്യാപ്റ്റനും ഗോൾകീപ്പറുമാണ് പി.ആർ. ശ്രീജേഷ്.

എറണാകുളം ജില്ലയിലെ കിഴക്കമ്പലത്ത് പട്ടത്ത് രവീന്ദ്രന്റെ മകനായി 1986 മേയ് 8നു ജനിച്ചു. 2012ലെ ലണ്ടൻ ഒളിമ്പിക്സിൽ പങ്കെടുത്ത ഇന്ത്യൻ ഹോക്കി ടീമിൽ അംഗവും 2016 ലെ റിയോ ഒളിമ്പിക്സിൽ ഇന്ത്യൻ ഹോക്കി ടീം ക്യാപ്റ്റനുമായിരുന്നു. പി ആർ ശ്രീജേഷിന് 2015 ലെ അർജുന പുരസ്‌കാരം ലഭിച്ചു.മുൻ ലോങ്ജമ്പ് താരവും ആയുർവേദ ഡോക്ടറുമായ അനീഷ്യയാണ് ഭാര്യ.


</doc>
<doc id="259083" url="https://ml.wikipedia.org/wiki?curid=259083" title="ചൈനീസ് വ്യാളി നൃത്തം">
ചൈനീസ് വ്യാളി നൃത്തം

ചൈനീസ് പാരമ്പര്യട്ടിലുള്ള ഒരു തനതു ന്രിട്ടരൂപമാണിത് .സിംഹ നൃത്തം പോലെ ഉത്സവ കാലത്താണ് ഇത് പ്രധാനമായും കാണപ്പെടുക .വ്യാളിയുടെ പിന്തുടര്ച്ച എന്നും ഇതിനു പേരുണ്ട് .മറ്റൊരു മിറ്റ് ഇത് ചൈന ക്കാരെ കൃഷിയും വയ്ധ്യവും പഠിപ്പിച്ച ശേന്നോന്ഗ് രാജാവുമായി ബന്ധപെട്ടടാനെന്നാണ് 

പുഴയുടെ ആത്മാവിന്റെ സൂചകമായി പലപ്പോളും ഈ ന്രിട്ട രൂപം ചിട്രീകരിക്കപെടരുന്ദ് .ചൈനീസ് പുതുവത്സര ആഖോഷങ്ങളുടെ പ്രധാന ആകര്ഷനമാണ് വ്യാളി നൃത്തം .വ്യളികളുടെ ചരിത്ര പ്രാധാന്യം ഈ നൃത്തം വിളിചോധുന്നു 

നല്ല ഭാവിയും നന്മയും ജനങ്ങൾക്ക്‌ നല്കുന്നവരാന് വ്യാളി എന്നാണ് ചൈനീസ് വിശ്വാസം ഇതവരുടെ സമഗ്ര പുരോഗതിക്കും ഉതകുന്ന ശക്തി ആണ് .കാണാൻ ഭീകര രൂപയ് എങ്കിലും ആ രൂപമാകം ചൈനയുടെ ചരിട്രട്ടിൽ വ്യളിക്ക് ഈ പ്രാധാന്യം കൊടുത്തത് 

ബുദ്ധ മതത്തിന്റെ വളര്ച്ചയോടനുബന്ധിച്ചു ഇന്ത്യയില ആണ് സിംഹ നൃത്തം ആരംഭിച്ചത് .എന്നാൽ വ്യാളി നൃത്തം ആരംഭിച്ചടകട്ടെ ചൈനയിലും ഹാൻ ചക്രവര്തിമാരുടെ കാലത്തു കൊയ്ത്തു കാല ഉത്സവമായി പിരവിയെടുട്ടടാകം ഇതെന്നാണ് വിശ്വാസം .വ്യാളി ആധാരനീയതയുടെ പ്രറ്റീകമനു രാജാക്കാൻ മാര് അവരെ വിശേഷിപ്പിച്ചിരുന്നത് വ്യാളി എന്നാണ് 

പ്രത്യേക പരിശീലനം ലഭിച്ചവർ മാത്രമേ ഇത് ചെയ്യരുല്ല് ഒരു വലിയ വ്യാളി രൂപത്തെ ചാലിപിക്കുക എന്നതാണ് അവരുടെ ജോലി കംബുകളിലുള്ള ഈ വ്യാളി രൂപം പണ്ട് ടാടിയിലായിരുന്നു ഉണ്ടാക്കിയിരുന്നത് എന്നാൽ ഇന്ന് കാണാം കുറഞ്ഞ വസ്തുക്കള ഇതിനായി ഉപയോഗിക്കുന്നു തലയും വാലും നന്നായി അലങ്കരിചിട്ടുന്റാകും 2 0 മീറ്റർ മുതൽ 7 0 മീറ്റർ വരെ ഉള്ള വ്യാളികൾ ഉണ്ട് ഒന്പത് മുതൽ പതിനഞ്ചു ന്ഭാഗങ്ങളിൽ വരെ ദ്രഗാൻ കാണപ്പെടാം ഉണ്ടാകുന്നവരുടെ കഴിവും ശേഷിയും അനുസരിച്ച് വ്യളിക്കും മാറ്റങ്ങൾ ഉണ്ടാകുന്നു ചരിത്രം അനുസരിച്ച് വ്യാളി ന്രിട്ടട്ടിനു പല വഴികള ഉണ്ട് പ്രത്യേകിച്ചു നിറത്തിന്റെ പച്ച വലിയ വിളവെടുപ്പും മഞ്ഞ സാമ്രജ്യട്ടെയും സ്വര്ണ വരണം വളര്ച്ചയും ചുമല ആകംശയെയും സൂചിപികുന്നു 

ചെണ്ടയുടെ താളം വ്യാളി ന്രിടട്ടിൽ പര്ധാനമാണ് അതാണ് തലയെ മറ്റു ഭാഗങ്ങളുമായി ഒന്നിച്ചു പോകുവാൻ സഹായികുന്നത് പലപ്പോളും തലക്ക് മാത്രം ആകടെഷം 1 കിലോയോളം ഭാരം ഉണ്ട് .ഇപ്പോൾ വ്യാളി നൃത്തം പലയിടങ്ങളിലും ഒരു മത്സരമാണ് ഇട്ടരം മത്സരങ്ങളിൽ പാരംബര്യട്ടിലും അതികമായി ചലന വീഗതിനാണ് പ്രാധാന്യം 

ഇരട്ട വ്യാളി നൃത്തം ചുരുക്കമായി വടക്കാൻ ചൈനയിൽ കണ്ടുവരാറുണ്ട് അവിടങ്ങളിൽ രണ്ടു കൂട്ടം ആളുകള് വ്യലിയുമയി ബന്ധപെട്ടിരികുന്നു ഒന്പത് എന്നാ സന്ഘയ്യ്‌ ഈ ന്രിട്ടട്ടിൽ വളരെ പ്രാധാന്യം ഉണ്ട് .പങ്ങേടുക്കുന്നവർക്കനുസരിച്ചു ചലനങ്ങളിൽ വെത്യാസം വന്നു കാണാറുണ്ട് മേഘ ഗുഹ .നിധി കുംഭം തുടങ്ങിയവ ചില പാരമ്പര്യ ന്രിട്ട രീതികൾ ആണ് 

തിരമാല പോലെ ആണ് വ്യാളിയുടെ ചലനം ബാക്കി ചലനങ്ങളെല്ലാം അംഗങ്ങളുടെ അഭിരുചിക്ക് വിട്ടു കൊടുത്തിരിക്കുന്നു അടിസ്ഥാന ചലനങ്ങള വളരെ ലളിതമാണ് എന്നാൽ മത്സരത്തിനു സജ്ജമാകുവാൻ വളരെ വലിയ പ്രയത്നം ആവശ്യമാണ്‌ പലപ്പോളും ചൈനീസ് ഇംഗ്ലീഷ് സാഹിട്യട്ടിന്റെ വിശേയമാകരുന്ദ് ഈ ന്രിട്ട
വിവര ഷെഖരനം 
http://en.wikipedia.org/wiki/Dragon_dance


</doc>
<doc id="259085" url="https://ml.wikipedia.org/wiki?curid=259085" title="അമ്മ ദൈവം">
അമ്മ ദൈവം

അമ്മ ദൈവം എന്ന വാക്ക് മാതൃത്വം, ഊർവ്വരത, സൃഷ്ടി, ഭൂമി എന്നിവയെ പ്രതിനിധാനം ചെയ്യുന്ന ദൈവ സങ്കല്പത്തെക്കുറിക്കുന്നു. വളരെ മുൻപു മുതൽ ഇന്നോളം ലോകത്തിന്റെ വിവിധ ഭാഗങ്ങളിൽ അമ്മ ദൈവ സങ്കല്പം നിലനിന്നു വരുന്നു. ഭാരതത്തിലെ ശാക്തേയ സങ്കൽപ്പവും; "ആദിപരാശക്തി" എന്ന പരമാത്മദേവിയും അതിന്റെ ത്രിഗുണ ഭാവങ്ങൾ ആയ മഹാകാളി, മഹാലക്ഷ്മി, മഹാസരസ്വതി എന്നിവർ ഇതിന് ഉദാഹരണമാണ്. സ്ത്രീയാണ് സൃഷ്ടിയുടെ അടിസ്ഥാനം എന്ന സങ്കൽപ്പത്തിൽ നിന്നാണ് ശാക്തേയർ കാളീ ആരാധന സ്വീകരിച്ചതെങ്കിലും പിന്നീടത് പാർവതിയുടെ (ദുർഗ്ഗ) പര്യായമായി തീരുകയായിരുന്നു.

പ്രാചീന ശിലായുഗ പര്യവേക്ഷണങൾക്കിടയിൽ ചെറിയ, സ്ത്രൈണ വിഗ്രഹങ്ങൾ ലഭിച്ചിട്ടുണ്ട്.BCE 24000- 22000നും ഇടയിൽ നിർമ്മിക്കപ്പെട്ടു എന്നു കണക്കാക്കപ്പെടുന്ന വിലൻഡോർഫിലെ വീനസ്, ശില്പം ആണ് അവയിൽ ഏറ്റവും പ്രസിദ്ധം. ചില ചരിത്രകാരന്മാർ ഇവ മറ്റ് ആവശ്യാർത്ഥം ഉണ്ടാക്കിയതാകാം എന്നു കരുതുന്നുണ്ടെങ്കിലും മറ്റ് ചിലർ ഇവ മാതൃദൈവ സങ്കൽപ്പത്തെ പ്രതിനിധാനം ചെയ്യുന്നവയാണെന്ന് അഭിപ്രായപ്പെടുന്നു.

മാതൃദൈവ സങ്കൽപ്പവുമായ് ബന്ധപ്പെട്ടത് എന്നു കരുതപ്പെടുന്ന വ്യത്യസ്ത നവീനശിലായുഗബിംബങ്ങൾ കണ്ടെത്തിയിട്ടുണ്ട്. മാനവ രാശിക്ക് ഇന്നു ലഭ്യമായതിൽ ഏറ്റവും പുരാതനമയ സാഹിത്യ ഗ്രന്ഥമായ ഋഗ്വേദാദി ഗ്രന്ഥങ്ങളിൽ ഈശ്വരനെ മാതാവ്, ദേവീ, പൃഥ്വി മുതലായ വാക്കുകളാൽ സംബൊധന ചെയ്യുന്നുണ്ട്

സിന്ധു നദീതട സംസ്കാരത്തിൽ മാതൃദൈവാരാധന നിലനിന്നിരുന്നതായ് ചില ചരിത്രകാരന്മാർ വിലയിരുത്തുന്നു. ഈശ്വരനെ മാതൃരൂപിയായ് സങ്കൽപ്പിക്കുന്ന ശക്ത്യാരാധന ഇന്ത്യയിൽ പ്രാചീന കാലം മുതൽക്കേ നിലനിന്നിരുന്നു.. 


</doc>
<doc id="259090" url="https://ml.wikipedia.org/wiki?curid=259090" title="ജ്യൂജ്ജായ്ഗൗ">
ജ്യൂജ്ജായ്ഗൗ

ചൈനയിലെ സിചുവാൻ പ്രവിശ്യയിൽ സ്ഥിതിചെയ്യുന്ന ഒരു ദേശീയോദ്യാനവും സംരക്ഷിത പ്രദേശവുമാണ് ജ്യൂജ്ജായ്ഗൗ താഴ്വര(ചൈനീസ്:九寨沟; ഇംഗ്ലീഷ്: Jiuzhaigou Valley ). തിബറ്റൻ പീഠഭൂമിയുടെ അരികിലായുള്ള മിൻ പർവ്വതനിരയുടെ ഒരു ഭാഗമാണ് ഈ താഴ്വര. ഇതിന് 72,000ഹെക്ടറിലും അധികം വിസ്തൃതിയുണ്ട്. 2,000 മുതൽ 4,500മീറ്റർ വരെയാണ് ഈ പ്രദേശത്തിന് സമുദ്രനിരപ്പിൽനിന്നുമുള്ള ഉയരവ്യത്യാസം.

1992-ൽ ജ്യൂജ്ജായ്ഗൗ താഴ്വരയെ യുനെസ്കോ ലോകപൈതൃകപട്ടികയിൽ ഉൾപ്പെടുത്തി. 1997-ൽ ഈ പ്രദേശത്തിന് അന്തർദേശീയ സംരക്ഷിത ജൈവമണ്ഡലം(World Biosphere Reserve) എന്ന പദവിയും ലഭിച്ചു.

പ്രകൃതിസൗന്ദര്യത്തിന്റെ കാര്യത്തിലും പേരുകേട്ടതാണ് ഈ പ്രദേശം. കാൽസൈറ്റിന്റെ നിക്ഷേപം മൂലം വർണ്ണാഭമായ തടാകങ്ങൾ ഇവിടത്തെ ഒരു പ്രത്യേകതയാണ്. നിരവധി തട്ടുകളിലായുള്ള വെള്ളച്ചാട്ടങ്ങളും, മഞ്ഞുമൂടിയ പർവ്വതങ്ങളും, ഹരിതാഭമായ വനങ്ങളുമെല്ലാം ചേർന്ന് ജ്യൂജ്ജായ്ഗോവിനെ ചൈനയിലെ ഒരു പ്രധാന വിനോദസഞ്ചാരകേന്ദ്രമാക്കുന്നു.


</doc>
<doc id="259103" url="https://ml.wikipedia.org/wiki?curid=259103" title="ഗാലപ്പഗോസ് ദ്വീപുകൾ">
ഗാലപ്പഗോസ് ദ്വീപുകൾ

എക്വഡോറിൽ നിന്ന് 965 കിലോമീറ്റർ അകലെയായി പസഫിക് സമുദ്രത്തിൽ കിടക്കുന്ന ദ്വീപുകളാണ് ഗാലപ്പഗോസ്. ഭൂകമ്പ ലാവയാൽ രൂപപ്പെട്ടിട്ടുള്ള 7 ദീപുകളുടെ കൂട്ടമാണ്‌ഇത്. സ്പാനിഷാണ് ഈ ദ്വീപുകളിലെ പ്രധാന സംസാരഭാഷ. ഈ ദ്വീപുകളും സമീപ പ്രദേശങ്ങളും ഇന്ന് ഒരു സംരക്ഷിത പ്രദേശത്തിന്റെ ഭാഗമാണ്.

തദ്ദേശീയമായ നിരവധി ജീവിവർഗ്ഗങ്ങൾ ഇവിടെ കണ്ടുവരുന്നു. ചാൾസ് ഡാർവിന്റെ പഠനങ്ങളുമായി ബന്ധപ്പെട്ടും വളരെയേറെ പ്രശസ്തിയാർജ്ജിച്ചവയാണ് ഗാലപ്പഗോസ് ദ്വീപുകൾ.
ഇക്വഡോറിലെ ഭരണകൂടം ദ്വീപുകളിലെ ആകെ ഭൂമിയുടെ 97% ദേശീയോദ്യാനത്തിന്റെ പരിധിയിൽ പെടുത്തിയിട്ടുണ്ട്.3% ഭൂമിയാണ് തദ്ദേശവാസികൾക്ക് വിതരണം ചെയ്തത്.
വ്യത്യസ്തവും അപൂർവവുമായ നിരവധി ജീവികളുടെ ആവാസ മേഖലയാണ് ഗാലപ്പഗോസ് ദ്വീപ സമൂഹങ്ങൾ.ഇവിടുത്തെ വൻ കരയാമകൾ ഏതാണ്ട് 30 ലക്ഷം കൊല്ലം മുമ്പ് ഇവിടെ എത്തിയതായി വിശ്വസിക്കപ്പെടുന്നു.തെക്കേ അമേരിക്കൻ ഭൂഖണ്ഡത്തിനോട് എറ്റവും അടുത്ത് കിടക്കുന്ന എസ്പാനോളയിലും സാൻ ക്രിസ്റ്റബാളിലും എത്തിപ്പെട്ട ഇവ പിന്നീട് മറ്റ് ദ്വീപുകളിലേക്ക് വ്യാപിച്ചു.ഈ ആമകളുടെ വലിയൊരു പ്രത്യേകത ഭക്ഷണവും വെള്ളവുമില്ലാതെ ഇവക്ക് 1 വർഷം വരെ കഴിയാനാകും എന്നതാണ്.ഈ പ്രത്യേകത മുതലെടുത്ത് നാവികർ യാത്രക്കിടയിൽ പുതുമാംസം തിന്നാനായി ഇവയെ വൻതോതിൽ പിടിച്ചു കൊണ്ടുപോകാൻ തുടങ്ങി.അവ പെട്ടെന്നു ചാവാത്തതു കാരണം കപ്പൽ യാത്രക്കിടയിൽ മാസങ്ങളോളം പുതുമാംസം തിന്നാം.ബാറ്ററിയും മറ്റും ഇല്ലാത്ത കാലത്ത് കപ്പലിലെ വിളക്ക് കത്തിക്കാനുള്ള എണ്ണക്കായും ഇവയെ കൊന്നൊടുക്കി.ഏതാണ്ട് 1 ലക്ഷത്തിനും 2 ലക്ഷത്തിനും ഇടയിൽ കരയാമകൾ കഴിഞ്ഞ 2 നൂറ്റാണ്ടിനിടയിൽ നശിപ്പിക്കപ്പെട്ടു.മൂന്ന് ഇനങ്ങൾ ഭൂമുഖത്തു നിന്ന് പൂർണമായും അപ്രത്യക്ഷമായി.
ആറ് അഗ്നി പർവതങ്ങളാണ് ഈ ദ്വീപിൽ ഉള്ളത്.ഇക്വഡോർ,വൂൾഫ്,ഡാർവിൻ,അൽസെഡോ,സിറ നെഗ്ര,സെറോ അസോൾ.ഇവയിൽ ചിലത് ഇപ്പോഴും സജീവമാണ്.ഭൂഗർഭ ശാസ്ത്രജ്ഞരുടെ കണക്കിൽ ഗാലപ്പഗോസ് ദ്വീപുകൽ അത്ര പഴക്കം ചെന്നവയല്ല.പലതും പല കാലത്താണ് രൂപപ്പെട്ടത്.എറ്റവും പഴയ ദ്വീപുകൾക്ക് 20 ലക്ഷം വർഷങ്ങളോളം പഴക്കം ഉണ്ട്.പുതിയവക്ക് 10 ലക്ഷം വർഷത്തോളവും.

2.ഗാലപ്പഗോസ് ദ്വീപുകളിലെ മായക്കാഴ്ചകൾ,കെ രമ


</doc>
<doc id="259112" url="https://ml.wikipedia.org/wiki?curid=259112" title="ആർജന്റീനോ തടാകം">
ആർജന്റീനോ തടാകം

അർജന്റീനയിലെ ഏറ്റവും വലിയ തടാകമാണ് ലാഗോ ആർജന്റീനോ. അർജന്റീനയിലെ സാന്താക്രൂസിലെ പാറ്റഗോണിയൻ പ്രവിശ്യയിലാണ് ഈ ശുദ്ധജല തടാകം സ്ഥിതി ചെയ്യുന്നത്.


</doc>
<doc id="259115" url="https://ml.wikipedia.org/wiki?curid=259115" title="ലോസ് ഗ്ലേസിയേഴ്സ് നാഷണൽ പാർക്ക്">
ലോസ് ഗ്ലേസിയേഴ്സ് നാഷണൽ പാർക്ക്

അർജന്റീനയിലെ പാറ്റഗോണിയ പ്രദേശത്തെ സാന്താക്രൂസ് പ്രവിശ്യയിലെ ദേശീയ പാർക്കാണ് ഗ്ലേസിയേഴ്സ് പാർക്ക്. 4,459 ചതുരശ്ര കിലോമീറ്റർ ആണ് വിസ്തീർണം. 1981 ൽ പാർക്കിനെ യുനെസ്കോ ലോകപൈതൃകകേന്ദ്രമായി പ്രഖ്യാപിച്ചു. ഹിമാനികളുടെ വൻപരപ്പാണിത്. 1937 ൽ ദേശീയോദ്യാനമായി അംഗീകരിക്കപ്പെട്ട ഗ്ലേസിയേഴ്സ് അർജന്റീനയിലെ വലിയ രണ്ടാമത്തെ പാർക്കാണ്. അന്റാർട്ടിക്കയിലേതു കഴിഞ്ഞാൽ ലോകത്തിലെ വലിയ മഞ്ഞുമലകൾ ഇവിടെയാണുള്ളത്. 47 ഹിമാനികളുള്ള ആൻഡീസ് പർവ്വതനിരയുടെ കൂറ്റൻ മഞ്ഞുതൊപ്പിയാണ് ഈ പാർക്ക്. ഈ മഞ്ഞുമലകളിൽ 13 എണ്ണം മാത്രമേ അറ്റ്ലാന്റിക് സമുദ്രത്തിൽ എത്തുന്നുള്ളൂ. ലോകത്തിലെ മറ്റു മഞ്ഞുമലകളൊക്കെ കടൽനിരപ്പിൽ നിന്നും 2,500 മീറ്ററിൽ തുടങ്ങുമ്പോൾ ഇത് 1,500 മീറ്ററിലാണ് ആരംഭിക്കുന്നത്. രണ്ടു ഭാഗങ്ങളായി പാർക്കിനെ വേർതിരിക്കാം. ഒന്നിൽ ആർജന്റീനോ തടാകവും മറുപാതിയിൽ വിയദ്മ തടാകവുമാണ്. ഈ രണ്ടു തടാകങ്ങളും കൂടിയാണ് സാന്താക്രൂസ് നദിക്ക് ജലമെത്തിക്കുന്നത്. ഇവിടെ ആയിരത്തിലധികം പക്ഷിജാതികളുണ്ട്. മഞ്ഞിനും പാറ്റഗോണിയൻ പുൽക്കാടിനുമിടയിൽ ഫലഭൂയിഷ്ഠമായ ഒരു വനമുണ്ട്. എന്നാലും മഞ്ഞുമലകളാണ് ടൂറിസ്റ്റ് ആകർഷണം.


</doc>
<doc id="259120" url="https://ml.wikipedia.org/wiki?curid=259120" title="അപുത്രയം">
അപുത്രയം

പ്രശസ്ത്ര ചലച്ചിത്രകാരനായ സത്യജിത്ത് റേ, 1955-59 കാലഘട്ടങ്ങളിൽ സംവിധാനം ചെയ്ത ബംഗാളി ചലച്ചിത്രത്രയമാണ് അപുത്രയം എന്നറിയപ്പെടുന്നത്. "പഥേർ പാഞ്ചാലി (പാതയുടെ പാട്ട്)", "അപരാജിതോ (പരാജയം ആറിയാത്തവൻ)", "അപുർസൻസാർ (അപുവിന്റെ ലോകം)" എന്നിവയാണ് ആ ചലച്ചിത്രങ്ങൾ.ബിഭൂതിഭൂഷൺ ബന്ദോപാധ്യായ്യുടെ രണ്ട് നോവലുകളെ, പഥേർ പാഞ്ചാലി യെയും അപരാജിതോയെയും, ആസ്പദമാക്കിയാണ് മൂന്നു ചലച്ചിത്രങ്ങളും സംവിധാനം ചെയ്തിരിക്കുന്നത്.
ചെറിയബജറ്റിൽ,നിർമ്മിക്കപ്പെട്ട മൂന്ന് ചിത്രങ്ങളും അഭൂതപൂർവമായ വിജയവും നിരൂപകപ്രശംസയും നേടി.

1950-ൽ കപ്പലിൽ ലണ്ടനിൽ നിന്നും ഇന്ത്യയിലേക്ക് യാത്രചെയ്യവേയാണ് റേ, ബിഭൂതിഭൂഷൺ ബന്ദോപാധ്യായയുടെ പഥേർ പാഞ്ചാലിക്ക് ചലച്ചിത്രരൂപം നൽകാൻ പദ്ധതിയിടുന്നത്. ഇന്ത്യയിൽ എത്തിയ ശേഷം നിരവധി നിർമാതാക്കളെ സമീപിച്ചെങ്കിലും ആരും സാമ്പത്തിക സഹായം നൽകാൻ തയ്യാറാവാത്തതിനാൽ തന്റെ ചില സ്വകാര്യശേഖരങ്ങൾ വിറ്റും,കടംവാങ്ങിയുമൊക്കെ റേയ്ക്കുതന്നെ അതിന്റെ പണം കണ്ടത്തേണ്ടി വന്നു. അതിനിടയിൽ തന്റെ സുഹൃത്തുക്കളായ സുബ്രതോമിത്രയെയും ബൻസിചന്ദ്രഗുപ്തയെയും തന്റെ ചലച്ചിത്രത്തോട് സഹകരിപ്പിക്കാൻ അദ്ദേഹത്തിനു കഴിഞ്ഞു. 1952 ഒക്ടോബർ 27ന്ആണ് പഥേർ പാഞ്ചാലിയുടെ ചിത്രീകരണം ആരംഭിച്ചത്. സാമ്പത്തികബുദ്ധിമുട്ടുകളാൽ ചിത്രീകരണം നീണ്ടു പോയി. ചലച്ചിത്രനിർമ്മാണം ഉപേക്ഷിക്കെണ്ടിവരുമെന്ന ഘട്ടത്തിൽ പശ്ചിമ ബംഗാൾ സർക്കാർ ചിത്രം നിർമ്മിക്കാമെന്നേറ്റു. പക്ഷേ റേയ്ക്ക് ചിത്രത്തിന്റെ അവകാശങ്ങൾ സർക്കാരിന് എഴുതി നൽകേണ്ടിവന്നു. പിന്നീട് പഥേർ പാഞ്ചാലി മികച്ചചിത്രത്തിനുള്ള രാഷ്ട്രപതിയുടെ സ്വർണമെഡൽ നേടിയപ്പോൾ റേയെ ചടങ്ങിന് ക്ഷണിച്ചിരുന്നില്ല, ഒരു സർക്കാർ ഉദ്യോഗസ്തനാണ് പുരസ്കാരം ഏറ്റുവാങ്ങിയത്.അത് വൻപ്രതിഷേധങ്ങൾക്ക് ഇടയാക്കുകയും ചെയ്തു.


</doc>
<doc id="259121" url="https://ml.wikipedia.org/wiki?curid=259121" title="ബാമിയാനിലെ ബുദ്ധപ്രതിമകൾ">
ബാമിയാനിലെ ബുദ്ധപ്രതിമകൾ

മദ്ധ്യ അഫ്ഘാനിസ്ഥാനിലെ ഹസാരജാത് മേഖലയിലുള്ള ബാമിയൻ താഴ്വരയിൽ പാറയ്ക്കുള്ളിൽ നിർമ്മിച്ചിട്ടുള്ള ബുദ്ധന്റെ രണ്ടൂ കൂറ്റൻ പ്രതിമകളാണ് ബാമിയാനിലെ ബുദ്ധപ്രതിമകൾ (പേർഷ്യൻ: – "but hay-e bamiyan"). ആറാം നൂറ്റാണ്ടിൽ നിർമ്മിക്കപ്പെട്ട ഇവ ഗാന്ധാരകലയുടെ ഉത്തമോദാഹരണങ്ങളാണ്.. കാബൂളിന് 230 കിലോമീറ്റർ വടക്കു പടിഞ്ഞാറുള്ള മലനിരപ്രദേശമായ ബാമിയാനിലാണ് ഒരു ചെങ്കുത്തിന്റെ വശത്ത് നില്ക്കുന്ന രൂപത്തിലുള്ള ഈ പ്രാചീനബുദ്ധശില്പങ്ങൾ നിലനിന്നിരുന്നത്. ഗ്രീക്ക്, ബുദ്ധശില്പങ്ങളുടെ മിശ്രണമായിരുന്നു ഇത്. അഫ്ഗാനിസ്ഥാനുമായി ചൈനയെയും ഇന്ത്യയെയും തമ്മിൽ ബന്ധിപ്പിക്കുന്ന പുരാതന കച്ചവടപാതയായ സിൽക്ക് റൂട്ടിലാണ് അവയുടെ സ്ഥാനം. 2001 മാർച്ചിൽ താലിബാൻ ഭരണകൂടത്തിന്റെ ഉത്തരവു പ്രകാരം ഈ രണ്ടു പ്രതിമകളും നശിപ്പിക്കപ്പെട്ടു. പ്രതിമകളിൽ കിഴക്കുവശത്തുള്ളത് 55 മീറ്റർ ഉയരമുള്ളതായിരുന്നു. ലോകത്തിലെ തന്നെ ഏറ്റവും വലിയ പ്രതിമയായിരുന്നിരിക്കണം ഇത്. ഈ പ്രതിമ നിന്നിടത്തു നിന്ന് ഏതാണ്ട് 1500 മീറ്റർ പടിഞ്ഞാറു മാറിയാണ് 38 മീറ്റർ ഉയരമുണ്ടായിരുന്ന രണ്ടാമത്തെ പ്രതിമ നിലനിന്നിരുന്നത്.

പണ്ട് ഈ പ്രതിമകൾ മനോഹരമായ ചിത്രപ്പണികൾ കൊണ്ട് അലങ്കരിച്ചിട്ടുണ്ടായിരുന്നു എന്നു കരുതുന്നു. പ്രതിമകൾ നിലനിൽക്കുന്ന ഗുഹകളുടെ ചുമരിലും ചിത്രാലങ്കാരം ഉണ്ടായിരുന്നു. ചെറിയ ബുദ്ധപ്രതിമയിലെ അലങ്കാരം 6/7 നൂറ്റാണ്ടിലെ ഇറാനിലെ സസാനിയൻ രീതിയിലാണ്. എന്നാൽ വലിയ ബുദ്ധപ്രതിമയിലെ അലങ്കാരങ്ങൾ ഇന്ത്യൻ രീതിയിലുള്ളതാണ്. ചിത്രപ്പണികളിൽ നിന്നും പ്രതിമകളുടെ കാലം നിർണയിക്കാൻ സാധിച്ചിട്ടില്ലെങ്കിലും 632-ആം ആണ്ടിലെ ഷ്വാൻ സാങിന്റെ സന്ദർശനവേളയിൽ ഈ പ്രതിമകൾ രണ്ടും ഇവിടെ ഉണ്ടായിരുന്നതായി അദ്ദേഹം രേഖപ്പെടുത്തിയിട്ടുണ്ട്.


</doc>
<doc id="259133" url="https://ml.wikipedia.org/wiki?curid=259133" title="ലാ പാസ്">
ലാ പാസ്

ലോകത്തെ ഏറ്റവും ഉയരത്തിലുള്ള തലസ്ഥാനനഗരമാണ് ബൊളീവിയയുടെ തലസ്ഥാനമായ ലാ പാസ്. സ്വർണകൃഷിയിടം എന്നർത്ഥമുള്ള ചുക്കിയാപു എന്നും അറിയപ്പെടുന്നു. സമുദ്രനിരപ്പിൽ നിന്നും 1181 അടി (3600 മീറ്റർ) ഉയരത്തിൽ ചോക്കിയാപു നദിയുടെ താഴ്വരയിലാണ് നഗരം സ്ഥിതി ചെയ്യുന്നത്. 1548 ൽ അലോൺഡോ ഡി മെൻഡോസയെന്ന സ്പെയിൻകാരനാണ് നഗരം സ്ഥാപിച്ചത്. ലാ പാസിൽ നിന്ന് യുങ്ഗാസിലേക്കുള്ള റോഡ് 'ലോകത്തെ ഏറ്റവും ആപൽക്കരമായ പാത'യായി വിലയിരുത്തപ്പെടുന്നു.


</doc>
<doc id="259137" url="https://ml.wikipedia.org/wiki?curid=259137" title="അർച്ചന ബൻസാരെ">
അർച്ചന ബൻസാരെ

ഹിന്ദി ഭാഷയിലെ ഒരു കവിയാണ് അർച്ചന ബെൻസാരെ. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259140" url="https://ml.wikipedia.org/wiki?curid=259140" title="അനുശീലൻ സമിതി">
അനുശീലൻ സമിതി

ഇരുപതാം നൂറ്റാണ്ടിന്റെ ആദ്യമൂന്നുദശകങ്ങളിൽ ബംഗാളിലാകമാനം വേരുറപ്പിച്ച ഒരു വിപ്ലവപ്രസ്ഥാനമായിരുന്നു അനുശീലൻസമിതി.1902 ൽ പ്രമഥ് നാഥ് മിത്രയാണ് ഈ സംഘടനയ്ക്ക് രൂപം നൽകിയത്. അനുശീലൻസമിതിയെ ഭാരതത്തിലെ സംഘടിത സ്വഭാവമുള്ള ആദ്യകാല സമരപ്രസ്ഥാനങ്ങളിൽ ഒന്നായി കരുതപ്പെടുന്നുണ്ട്. കൊൽക്കത്തയും,ധാക്കയുമായിരുന്നു ഈ പ്രസ്ഥാനത്തിന്റെ പ്രധാന ശക്തികേന്ദ്രങ്ങൾ.ബ്രിട്ടീഷ് അധിനിവേശത്തിനെതിരേ സായുധസമരമാർഗ്ഗമാണ് ഈ സംഘടന അവലംബിച്ചിരുന്നത്. 
കൂടാതെ അംഗങ്ങളെ തിരഞ്ഞെടുത്ത് വിദേശത്ത് പരിശീലനത്തിനയയ്ക്കുകയും ചെയ്തിരുന്നു.രാഷ്ട്രീയ സ്വയം സേവക സംഘത്തിന്റെ സ്ഥാപകനായ ഡോ. കേശവ ബലിറാം ഹെഡ്ഗേവാർ അനുശീലൻ സമിതിയിലെ അംഗമായിരുന്നു .


</doc>
<doc id="259156" url="https://ml.wikipedia.org/wiki?curid=259156" title="കണ്ടച്ചിറ">
കണ്ടച്ചിറ

കൊല്ലം ജില്ലയിലെ പനയം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കണ്ടച്ചിറ. ഇത് പഞ്ചായത്തിന്റെ തെക്ക്-അഷ്ടമുടിക്കായലിന്റെ-കണ്ടച്ചിറമുടിയുടെ വടക്കേകരയിൽ സ്ഥിതിചെയ്യുന്നു. ശ്രീനാരായണ ഗുരുവിന്റെ ഒരു പ്രധാന പ്രവർത്തന മേഖലയായിരുന്നു ഇവിടം.

1936-ൽ രൂപീകരിച്ചു. 1948 ൽ പ്രവർത്തനം ആരംഭിക്കുകയും 1956 ൽ പുനർനിർമ്മാണം നടത്തുകയും ചെയ്തു. കൊല്ലം ജില്ലയിലെ ഏറ്റവും പുരാതനവും പെരിനാട്-പനയം പഞ്ചായത്തുകളിലെ ഏറ്റവും വലുതുമായ ഗ്രന്ഥശാലയാണിത്

ആകാശ വാണി അപ്പു സ്പോർട്സ് ക്ലബ്‌, സമദർശി സാംസ്കാരിക വേദി, "ശ്രീനാരായണ ഗുരുകുലം" ( കെ കെ കരുണാകരൻ1972 ൽ സ്ഥാപിച്ചു ) തുടങ്ങിയ സാംസ്കാരിക പ്രസ്ഥാനങ്ങളും 
പ്രധാന വിദ്യാഭ്യാസ സ്ഥാപനമായ ശ്രീനാരായണ സ്മാരക യു പി സ്കൂളും അമ്പതാം നമ്പർ കയർ സഹകരണ സംഘം, കാർഷിക സഹകരണ സംഘം എന്നിവയും കണ്ടച്ചിറയിൽ പ്രവർത്തിക്കുന്നു. 

താന്നിക്കമുക്കാണു കണ്ടചിറയിലെ പ്രധാന മാർക്കറ്റ്.
കൊല്ലം ജില്ലയിലെ പ്രധാന കയർവ്യവസായ മേഖലയാണ് കണ്ടച്ചിറ.

1632-ൽ കണ്ടചിറയിലെ പള്ളിക്കടവ് കായൽക്കരയിൽ മാർതോമാശ്ലീഹായുടെ ഒരു റോമൻ കത്തോലിക്കാ ദേവാലയം സ്ഥാപിക്കപ്പെട്ടു. 1661 -ൽ പോർച്ചുഗീസ്സുകാരും പ്രദേശവാസ്സികളുമായുണ്ടായ ലഹളയിൽ തകർക്കപ്പെട്ടു. 1669- ൽ കണ്ടച്ചിറ കായലിന്റെ തെക്കേക്കരയിൽ പുനർനിർമ്മിക്കുന്നതിനു ശബരിയാർ ഔസ്സേപ്പ് നേതൃത്വം നൽകി. സഭാവിഭജനതിൽ ലത്തീൻ പള്ളിയായിതീർന്നു. 1975- ൽ വിശുദ്ധ ഗീവർഗീസ്സിന്റെ പള്ളി പി തോമസ്‌ സ്ഥാപിച്ചു.

കണ്ടച്ചിറ കായൽക്കരയിലെ മാട്ടേൽ ശ്രീ വേണു ഗോപാല നിലയം ക്ഷേത്രം പത്മനാഭൻ നിർമിച്ചു. ഇവിടുത്തെ ഉത്സവം "കായൽപ്പൂര"മെന്നു അറിയപ്പെടുന്നു. 

കണ്ടചിറയിലെ ജുമാ മസ്ജിദ് താന്നിക്കമുക്ക് മാർക്കറ്റിനു സമീപം സ്ഥിതി ചെയ്യുന്നു.

കൊല്ലം നഗരത്തിൽ നിന്നും ഏഴു കിലോ മീറ്റർ കുണ്ടറക്ക് പോകുന്ന വഴിയെ യാത്ര ചെയ്താൽ എത്തിച്ചേരാം.
കണ്ടച്ചിറ കായലിനു കുറുകെയുള്ള പാലം കണ്ടച്ചിറയെയും കിളികൊല്ലൂർ, ചാത്തിനാംകുളം പ്രദേശങ്ങളെയും തമ്മിൽ ബന്ധിപ്പിക്കുന്നു. "കണ്ടച്ചിറ ചീപ്പ്" എന്നാണു ഈ പാലം അറിയപ്പെടുന്നത്. 1943 -ൽ കണ്ടച്ചിറ സ്റ്റീഫൻ എന്ന സ്വാതന്ത്ര്യസമര നേതാവാണ്‌ കണ്ടച്ചിറചീപ്പ് നിർമിച്ചത്. കൊല്ലത്തേക്കുള്ള റെയിൽവേ പാത കണ്ടച്ചിറയിലൂടെ കടന്നുപോകുന്നു. സമീപത്തുള്ള റെയിൽവേസ്റ്റേഷൻ പെരിനാടാണ്.
തുടങ്ങി വിവിധമേഖലകളിൽ പ്രശസ്തരായ ധാരാളം വ്യക്തികളുള്ള നാടാണ് കണ്ടച്ചിറ


</doc>
<doc id="259164" url="https://ml.wikipedia.org/wiki?curid=259164" title="ഝാൻസി റാണി റെജിമെന്റ്">
ഝാൻസി റാണി റെജിമെന്റ്

ഏഷ്യയിലെ ആദ്യത്തെ വനിതാസൈനിക റെജിമെന്റാണ് ഐ.എൻ.എയുടെ ഭാഗമായിരുന്ന ഝാൻസി റാണി റെജിമെന്റ്.ക്യാപ്റ്റൻ ലക്ഷ്മി സ്വാമിനാഥൻ ആയിരുന്നു ഈ സൈനിക വിഭാഗത്തിന്റെ മേധാവി. ഈ വനിതാസേന 1943 ഒക്ടോബർ മുതൽ 1945 മേയ് മാസം വരെ സജീവമായിരുന്നു. പ്രധാന പരിശീലനക്യാമ്പുകൾ റങ്കൂണിലും,സിംഗപ്പൂരിലും പിന്നീട് ബാങ്കോക്കിലും പ്രവർത്തിക്കുകയുണ്ടായി.

ഏകദേശം ആയിരത്തിൽപ്പരം സൈനികരും "ചാന്ദ് ബീബി നഴ്സിങ് കോർപ്സ്" എന്ന സേവനവിഭാഗവും ഇതിന്റെ കീഴിൽ ഉണ്ടായിരുന്നു. ഇംഫാലിലൂടെയുള്ള സൈനികനീക്കത്തിൽ നിന്നും ഐ.എൻ.എ. പിൻവാങ്ങിയതോടെ റെജിമെന്റ് പിരിച്ചുവിട്ടു.



</doc>
<doc id="259166" url="https://ml.wikipedia.org/wiki?curid=259166" title="വിജയൻ വി. നായർ">
വിജയൻ വി. നായർ

മലയാളനാടക ചലച്ചിത്രവേദികളിലെ ഒരു നടനാണ് വിജയൻ വി. നായർ. 38 വർഷത്തിലധികമായി അമച്വർ നാടകവേദിയിൽ പ്രവർത്തിക്കുന്നു. ചില നാടകങ്ങളും സംവിധാനം ചെയ്തിട്ടുണ്ട്. 35-ലധികം ചലച്ചിത്രങ്ങളിലും ചില സീരിയലുകളിലും അഭിനയിച്ചിട്ടുണ്ട്.

150-ലധികം നാടകങ്ങളിൽ അഭിനയിച്ചിട്ടുണ്ട്. "യൂത്ത്" എന്ന സംഘടനയിലൂടെ നാടകരംഗത്തെത്തി. തുടർന്ന് കെ.ആർ. മോഹൻദാസിന്റെ 'അണിയറ' എന്ന സമിതിൽ പ്രവേശിച്ചു. കെ.പി.എ.സി.യുടെ 'അധിനിവേശം', സംഗമം തിയറ്റേഴ്‌സിന്റെ 'ക്ഷണിക്കുന്നു കുടുംബസമേതം' എന്നീ നാടകങ്ങൾ സംവിധാനം ചെയ്തു. "കളിയൊരുക്കം" എന്നപേരിൽ തിയേറ്റർ ട്രൂപ്പ് അവതരിപ്പിക്കുന്നുണ്ട്.

"പകർന്നാട്ടം" എന്ന നാടകത്തിലെ അഭിനയത്തിന് 2000-ത്തിൽ നാടകാഭിനയത്തിനുള്ള സംസ്ഥാന പുരസ്കാരം ലഭിച്ചിട്ടുണ്ട്. നാലുവയസ്സുള്ള കുട്ടി മുതൽ 120 വയസ്സായ വൃദ്ധൻ വരെയുള്ള ഒമ്പതുവേഷങ്ങൾ ഈ നാടകത്തിൽ അവതരിപ്പിച്ചിരുന്നു.

മേലേവാര്യത്തെ മാലാഖക്കുട്ടികൾ' എന്ന ചിത്രത്തിലാണ് ആദ്യമായി അഭിനയിച്ചത്. പിന്നീട് ഗോവ അടൂർ ഗോപാലകൃഷ്ണന്റെ 'നിഴൽക്കുത്ത്' എന്നീ ചിത്രങ്ങളിൽ അഭിനയിച്ചു. ചിത്രത്തിൽ ഒരു ഗ്രാമീണന്റെ വേഷം അവതരിപ്പിച്ചു. "പാലേരി മാണിക്യം" എന്ന ചിത്രത്തിലെ 'കുന്നുമ്മൽ വേലായുധൻ' എന്ന കഥാപാത്രത്തെ അവതരിപ്പിച്ചിട്ടുണ്ട്.





</doc>
<doc id="259168" url="https://ml.wikipedia.org/wiki?curid=259168" title="ലെഷാനിലെ ബൃഹത് ബുദ്ധൻ">
ലെഷാനിലെ ബൃഹത് ബുദ്ധൻ

ചൈനയിലെ താങ് രാജവംശത്തിന്റെ ഭരണകാലത്ത് നിർമിച്ച ഒരു ഭീമാകാര ശിലപമാണ് ലെഷാനിലെ ബൃഹത് ബുദ്ധൻ (ചൈനീസ്: 乐山大佛; ഇംഗ്ലീഷ്: Leshan Giant Buddha)എന്ന് അറിയപ്പെടുന്നത്. സിചുവാൻ പ്രവിശ്യയുടെ തെക്കുഭാഗത്ത്മിൻ നദിക്ക് അഭിമുഖമായിയാണ് ഈ ശിലപം സ്ഥിതിചെയ്യുന്നത്. മിൻ നദിയുടെ സമീപത്തുള്ള പർവ്വതശിലയിൽ കൊത്തിയെടുത്താണ് ഈ ബൃഹത് ശിലപ്ം നിർമിച്ചിരിക്കുന്നത്. ലോകത്തിലെതന്നെ 'കല്ലിൽ തീർത്ത' ഏറ്റവും വലിയ ബുദ്ധപ്രതിമായാണ് ലെഷാനിലെ ബൃഹത് ബുദ്ധൻ.

ലെഷാനിലെ ബൃഹത് ബുദ്ധനെയും അതോടൊപ്പം എമയ് പർവ്വതത്തേയും യുനെസ്കോ 1996-ൽ ലോകപൈതൃക പട്ടികയിൽ ഉൾപ്പെടുത്തി. 2008-ൽ സിചുവാനിലുണ്ടായ ഭൂചലനത്തിലും ഈ നിർമിതിക്ക് കോട്ടമൊന്നും തട്ടിയില്ല.



</doc>
<doc id="259170" url="https://ml.wikipedia.org/wiki?curid=259170" title="ലാക്കൂർ ആനന്ദ">
ലാക്കൂർ ആനന്ദ

കന്നഡ ഭാഷയിലെ ഒരു കവിയും എഴുത്തുകാരനുമാണ് ലാക്കൂർ ആനന്ദ . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259173" url="https://ml.wikipedia.org/wiki?curid=259173" title="സാബാ ഷഹീൻ">
സാബാ ഷഹീൻ

കാശ്മീരി ഭാഷയിലെ ഒരു കവിയാണ് സാബാ ഷഹീൻ. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259174" url="https://ml.wikipedia.org/wiki?curid=259174" title="യോഗിനി ബോർക്കർ">
യോഗിനി ബോർക്കർ

കൊങ്കിണി ഭാഷയിലെ ഒരു കവിയാണ് യോഗിനി ബോർക്കർ. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259175" url="https://ml.wikipedia.org/wiki?curid=259175" title="ദിലീപ്കുമാർ ഝാ ലൂത്താൻ">
ദിലീപ്കുമാർ ഝാ ലൂത്താൻ

മൈഥിലി ഭാഷയിലെ ഒരു കവിയും എഴുത്തുകാരനുമാണ് ദിലീപ്കുമാർ ഝാ ലൂത്താൻ. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 



</doc>
<doc id="259178" url="https://ml.wikipedia.org/wiki?curid=259178" title="രവി കോർഡെ">
രവി കോർഡെ

മറാഠി ഭാഷയിലെഴുതുന്ന ഒരു കവിയാണ് രവി കോർഡെ. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259180" url="https://ml.wikipedia.org/wiki?curid=259180" title="ഹർപ്രീത് കൗർ">
ഹർപ്രീത് കൗർ

പഞ്ചാബി ഭാഷയിലെഴുതുന്ന കവിയാണ് ഹർപ്രീത് കൗർ . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259182" url="https://ml.wikipedia.org/wiki?curid=259182" title="കുമാർ അജയ്">
കുമാർ അജയ്

രാജസ്ഥാനി ഭാഷയിലെ ഒരു കവിയാണ് കുമാർ അജയ് . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259184" url="https://ml.wikipedia.org/wiki?curid=259184" title="രാജ്കുമാർ മിശ്ര">
രാജ്കുമാർ മിശ്ര

സംസ്കൃത ഭാഷയിലെഴുതുന്ന ഒരു കവിയാണ് രാജ്കുമാർ മിശ്ര . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259186" url="https://ml.wikipedia.org/wiki?curid=259186" title="മന്ത്രി കൃഷ്ണ മോഹൻ">
മന്ത്രി കൃഷ്ണ മോഹൻ

തെലുങ്ക് ഭാഷയിലെഴുതുന്ന ഒരു സാഹിത്യകാരനും കവിയുമാണ് മന്ത്രി കൃഷ്ണ മോഹൻ . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259189" url="https://ml.wikipedia.org/wiki?curid=259189" title="മൊയ്ത് റഷീദി">
മൊയ്ത് റഷീദി

ഉറുദു ഭാഷയിലെഴുതുന്ന ഒരു സാഹിത്യകാരനും ഗസൽ രചയിതാവുമാണ് മൊയ്ത് റഷീദി . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259191" url="https://ml.wikipedia.org/wiki?curid=259191" title="ജാനിസ്‌പാരിയറ്റ്">
ജാനിസ്‌പാരിയറ്റ്

ഇംഗ്ലിഷ് ഭാഷയിലെഴുതുന്ന ഒരു ഭാരതീയ സാഹിത്യകാരിയാണ് ജാനിസ് പാരിയറ്റ് . കവിത, കലാ വിമർശനം എന്നീ മേഖലകളിലെല്ലാം സജീവമായ ജാനിസിനായിരുന്നു കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന 2013 ലെ യുവ പുരസ്കാരം. 
മേഘാലയയിലെ ഷില്ലോംഗിൽ ജനിച്ചു. ലണ്ടനും ഡൽഹിയും കേന്ദ്രീകരിച്ച് സാഹിത്യ പ്രവർത്തനം നടത്തുന്ന ജാനിസിന്റെ ആദ്യ കഥാസമാഹാരമായ ബോട്ട്സ് ഓൺ ലാന്റ്: എ കളക്ഷൻ ഓഫ് ഷോർട്ട് സ്റ്റോറീസ് 2012 ഒക്ടോബറിൽ പ്രസിദ്ധീകരിച്ചു. ഫ്രാങ്ക് ഓ കോണർ പുരസ്കാരത്തിനുള്ള ചുരുക്കപ്പട്ടികയിലിടം പിടിച്ച ഈ ഗ്രന്ഥത്തിനാണ് 2013 ലെ യുവ സാഹിത്യ പുരസ്കാരം. ഡൽഹി സെന്റ് സ്റ്റീഫൻസ് കോളേജിലും സ്കൂൾ ഓഫ് ഓറിയന്റൽ ആൻഡ് ആഫ്രിക്കൻ സ്റ്റഡീസിലുമായിരുന്നു വിദ്യാഭ്യാസം.

Wsssss




</doc>
<doc id="259193" url="https://ml.wikipedia.org/wiki?curid=259193" title="സൂരജ് ധട്കൻ">
സൂരജ് ധട്കൻ

നേപ്പാളി ഭാഷയിലെഴുതുന്ന ഒരു ചെറുകഥാകൃത്താണ് സൂരജ് ധട്കൻ . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259195" url="https://ml.wikipedia.org/wiki?curid=259195" title="ക്ഷേത്രഭാസി നായിക്">
ക്ഷേത്രഭാസി നായിക്

ഒറിയ ഭാഷയിലെഴുതുന്ന ഒരു ചെറുകഥാകൃത്താണ് ക്ഷേത്രഭാസി നായിക് . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം "ദാദൻ" എന്ന ചെറുകഥാ സമാഹാരത്തിന് ലഭിച്ചു. 


</doc>
<doc id="259197" url="https://ml.wikipedia.org/wiki?curid=259197" title="ലാൽചന്ദ് സാറെ">
ലാൽചന്ദ് സാറെ

സന്താളി ഭാഷയിലെഴുതുന്ന ഒരു ചെറുകഥാകൃത്താണ് ലാൽചന്ദ് സാറെ . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259200" url="https://ml.wikipedia.org/wiki?curid=259200" title="സാനുസ്മ്‌വി കുംഗ്രു ബാസുമാലരി">
സാനുസ്മ്‌വി കുംഗ്രു ബാസുമാലരി

ബോഡോ ഭാഷയിലെഴുതുന്ന ഒരു സാഹിത്യകാരനാണ് സാനുസ്മ്‌വി കുംഗ്രു ബാസുമാലരി . കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259206" url="https://ml.wikipedia.org/wiki?curid=259206" title="വിതുര ബേബി">
വിതുര ബേബി

ഒരു മലയാള മാധ്യമ പ്രവർത്തകനായിരുന്നു വിതുര ബേബി(1937 - 28 ഓഗസ്റ്റ് 2013). 
തിരുവനന്തപുരം ജില്ലയിലെ നെടുമങ്ങാട് വിതുരയിൽ പദ്മനാഭന്റെയും നാരായണിയും മകനായി ജനിച്ച ബേബി തിരുവനന്തപുരം സെന്റ് ജോസഫ്‌സ് ഹൈസ്‌കൂളിലെ വിദ്യാഭ്യാസകാലത്തു തന്നെ സജീവരാഷ്ട്രീയ പ്രവർത്തകനായി. 1965 ൽ കെ.ദാമോദരന്റെ പത്രാധിപത്യത്തിലുള്ള 'നവയുഗം' പത്രാധിപസമിതിയിൽ അംഗമായി. ജനയുഗത്തിൽ ദീർഘകാലം പത്രാധിപ സമിതി അംഗമായിരുന്നു. ജനയുഗം പബ്ലിക്കേഷൻസിന്റെ `സിനിരമ' സിനിമാവാരികയുടെ പത്രാധിപരായും 1984 മുതൽ ഈ നാട് ദിനപത്രത്തിന്റെ അസിസ്റ്റന്റ് എഡിറ്ററായും തുടർന്ന് മംഗളം ദിനപത്രത്തിൽ തിരുവനന്തപുരം ലേഖകനായും ജോലി ചെയ്തു. 


</doc>
<doc id="259209" url="https://ml.wikipedia.org/wiki?curid=259209" title="എനിക്കൊരു സ്വപ്നമുണ്ട്">
എനിക്കൊരു സ്വപ്നമുണ്ട്

1963 ആഗസ്റ്റ് 28നു അമേരിക്കയിലെ സാമൂഹ്യപ്രവർത്തകനും ആഫ്രിക്കൻ-അമേരിക്കൻ പൗരാവകാശ പ്രവർത്തകനുമായ മാർട്ടിൻ ലൂഥർ കിംഗ് ജൂനിയർ നടത്തിയ വിഖ്യാതമായ പ്രസംഗമാണ് എനിക്കൊരു സ്വപ്നമുണ്ട് എന്നത്. തൊഴിലിനും സ്വാതന്ത്ര്യത്തിനും വേണ്ടി വാഷിങ്ങ്ടണിലേക്ക് നടത്തിയ വമ്പിച്ച ജനമുന്നേറ്റത്തെ അഭിസംബോധന ചെയ്തുകൊണ്ടാണ് ഈ പ്രസംഗം നിർവഹിച്ചത്. 2013 ആഗസ്റ്റിൽ ഇതിന്റെ അമ്പതാം വാർഷികം ആഘോഷിച്ചു. 

അമേരിക്കൻ ആഭ്യന്തര യുദ്ധാനന്തരം 1863ൽ മൂന്ന് പ്രധാന ഭരണഘടനാ ഭേദഗതികൾ അമേരിക്കയിൽ നിലവിൽ വന്നു. അടിമത്തം അവസാനിപ്പിക്കുന്നതിനും അടിമകളായിരുന്ന ആഫ്രിക്കൻ വംശജർക്ക് പൗരത്വം നൽകുന്നതിനും അവരിലെ പുരുഷൻമാർക്ക് വോട്ടവകാശം നൽകുന്നതിനും വ്യവസ്ഥ ചെയ്യുന്ന ഭേദഗതികളായിരുന്നു അവ. എന്നാൽ നൂറു വർഷങ്ങൾക്ക് ശേഷവും കറുത്തവർക്കും വെളുത്തവർക്കുമിടയിൽ നിലനിന്നിരുന്ന സാമൂഹിക അസമത്വത്തിനും കറുത്ത വർഗ്ഗക്കാരോടുള്ള അവഗണനയ്ക്കും അവഹേളനത്തിനുമെതിരേ പൗരാവകാശങ്ങൾക്കായി അമേരിക്കയിലെ 'അമേരിക്കൻ സിവിൽറൈറ്റ്‌സ് മൂവ്മെന്റ്' സംഘടിപ്പിച്ച വാഷിങ്ടൺ മാർച്ചിനെ അഭിസംബോധന ചെയ്തു കൊണ്ടാണ് മാർട്ടിൻ ലൂഥർ എന്ന മുപ്പത്തിനാലുകാരൻ ഈ വിശ്വപ്രസിദ്ധമായ പ്രസംഗം നടത്തിയത്.

"സ്വാതന്ത്ര്യത്തിനു വേണ്ടി നമ്മുടെ രാജ്യത്ത് നടന്നിട്ടുള്ള ഏറ്റവും വലിയ ജനകീയമുന്നേറ്റമെന്നു ചരിത്രം രേഖപ്പെടുത്താൻ പോകുന്ന ഒന്നിനായി നിങ്ങളോടൊപ്പം പങ്കുചേരാൻ കഴിഞ്ഞതിൽ ഞാൻ സന്തോഷിക്കുന്നു. നാമിപ്പോൾ ആരുടെ പ്രതീകാത്മകമായ നിഴലിലാണോ നിൽക്കുന്നത് ആ മഹാനായ മനുഷ്യൻ, ഒരു നൂറ്റാണ്ട് മുൻപ്, അടിമത്ത നിരോധന വിളംബരത്തിൽ ഒപ്പുവെയ്ക്കുകയുണ്ടായി. ആ മഹത്തായ പ്രഖ്യാപനം, അനീതിയുടെ തീജ്വാലയിൽ വെന്തുരുകിയ അനേക ലക്ഷംപേരടങ്ങിയ നീഗ്രോജനതയ്ക്ക് മഹത്തായ പ്രതീക്ഷയുടെ ദീപസ്തംഭമായി മാറി. അടിമത്തത്തിന്റെ അതിദീർഘമായ ഘോരാന്ധകാരം അവസാനിച്ച് സന്തോഷകരമായ ഒരു പ്രഭാതം വന്നണയുന്നതുപോലെയായിരുന്നു അത്. 

എന്നാൽ നൂറുവർഷം കഴിഞ്ഞിട്ടും, നീഗ്രോ സ്വതന്ത്രനായിട്ടില്ല എന്ന യാഥാർത്ഥ്യത്തെ നാം അഭിമുഖീകരിക്കുന്നു. നൂറുവർഷമായിട്ടും നീഗ്രോ ഇപ്പോഴും അതേ വിവേചനങ്ങളുടെ ചങ്ങലകളിൽ, ഒറ്റപ്പെടുത്തലിന്റെ കൈവിലങ്ങുകളിൽ ബന്ധിതനായി, അതിദയനീയമായി മുടന്തിക്കൊണ്ടിരിക്കുന്നു. നൂറു വർഷം കഴിഞ്ഞിട്ടും, സമ്പന്നമായ ഭൗതികപുരോഗതിയുടെ മഹാസമുദ്രത്തിനു നടുവിൽ ദാരിദ്ര്യത്തിന്റെ ഏകാന്തദ്വീപിൽ കഴിഞ്ഞുകൂടുന്നു. നൂറുവർഷം കഴിഞ്ഞിട്ടും ഇപ്പോഴും അമേരിക്കൻ സമൂഹത്തിന്റെ മൂലകളിൽ അതിദയനീയനായി, സ്വന്തം രാജ്യത്തിനകത്തു തന്നെ നാടുകടത്തപ്പെട്ടവനായി, നീഗ്രോ തന്നെത്തന്നെ കണ്ടെത്തുന്നു. അതുകൊണ്ട് ഭയാനകമായ ആ അവസ്ഥയെ നാടകീയമായി ബോധ്യപ്പെടുത്തുന്നതിനു വേണ്ടിയാണ് നാം ഇന്നിവിടെ എത്തിച്ചേർന്നിരിക്കുന്നത്. ഒരർത്ഥത്തിൽ നാമിന്ന് തലസ്ഥാനത്ത് വന്നു ചേർന്നിട്ടുള്ളത്, ഒരു പഴയ ചെക്ക് മാറ്റിക്കിട്ടുന്നതിനാണ്. മഹനീയമായ പദങ്ങൾ കൊണ്ട് സ്വന്തം ഭരണഘടനയും സ്വാതന്ത്ര്യപ്രഖ്യാപനവും എഴുതുമ്പോൾ ഈ റിപ്പബ്ലിക്കിന്റെ ശില്പികൾ എല്ലാ അമേരിക്കക്കാർക്കും അർഹതപ്പെട്ട ഒരു പ്രോമിസറി നോട്ടിൽ ഒപ്പുവെയ്ക്കുകയായിരുന്നു. ആ പത്രികയിൽ എല്ലാ മനുഷ്യർക്കും ജീവിക്കാനുള്ള അവകാശം, സ്വാതന്ത്ര്യം, ആഹ്ലാദമനുഭിക്കാനുള്ള അവസരം എന്നിവ ഉറപ്പാക്കുമെന്നുള്ള വാഗ്ദാനമാണ് എഴുതിവെച്ചിരുന്നത്. 

നാളിതുവരെ തൊലിയുടെ നിറം മാത്രം നോക്കി പൗരന്മാർക്ക് അവകാശങ്ങൾ അനുവദിച്ചു നൽകുക വഴി, അമേരിക്ക ആ വിശുദ്ധ വാഗ്ദാനപത്രികയുടെ കാര്യത്തിൽ വീഴ്ച വരുത്തി എന്നത് വ്യക്തമാണ്. ആ മഹത്തായ കടമ നിർവഹിക്കുന്നതിനു പകരം അമേരിക്കൻ ഭരണകൂടം നീഗ്രോജനതയ്ക്ക് നൽകിയത് ഒരു വണ്ടിച്ചെക്കാണ്. ആവശ്യത്തിനു ഫണ്ടില്ലെന്ന് രേഖപ്പെടുത്തി അത് മടങ്ങി വന്നിരിക്കുന്നു. എന്നാൽ നീതിയുടെ ബാങ്ക് പൊളിഞ്ഞിരിക്കുന്നുവെന്ന് വിശ്വസിക്കാൻ ഞങ്ങൾ തയ്യാറല്ല. അവസരങ്ങളുടെ കാര്യത്തിൽ ഈ രാജ്യത്തിന്റെ മഹത്തായ ഖജനാവിൽ വേണ്ടത്ര ഫണ്ടില്ല എന്നു പറയുന്നത് വിശ്വസിക്കാൻ ഞങ്ങൾ തയ്യാറല്ല. ആ ചെക്ക് ഞങ്ങൾക്ക് ലോപമില്ലാത്ത സ്വാതന്ത്ര്യവും നീതിയുടെ മഹാസുരക്ഷിതത്വവും നൽകുമെന്നുറപ്പ് നൽകിയിട്ടുണ്ട്. അതുകൊണ്ട് ആ പഴയ ചെക്ക് മാറ്റിക്കിട്ടാൻ ഞങ്ങൾ ഇവിടെ വന്നിരിക്കുന്നു. ഞങ്ങൾ പരിവേഷഭരിതമായ ഈ സ്ഥലത്ത് വന്നു നിൽക്കുന്നത് തികച്ചും പ്രചണ്ഡമായ ആ ഒരാവശ്യം ഉടനടി നടപ്പിലാക്കിക്കിട്ടേണ്ടതിന്റെ ആവശ്യകതയെപറ്റി അമേരിക്കയെ ഓർമ്മപ്പെടുത്താനാണ്. ഇത് തണുപ്പൻ മട്ടിലിരിക്കേണ്ട സമയമല്ല. ഇത് അവസരം വരുന്നതുവരെ കാത്തിരിക്കണമെന്നു പറയുന്നവാചകമടി കേട്ട്, മയക്കുമരുന്ന് കഴിച്ച് ശാന്തരായവരെപ്പോലെയിരിക്കേണ്ട സമയമല്ല. ഇപ്പോൾ ഒറ്റപ്പെടുത്തലിന്റെ ഭീകരമായ താഴ്വരകളുപേക്ഷിച്ച്, ഇരുട്ടിൽ നിന്നു രക്ഷപ്പെട്ട്, വംശീയമായ നീതി ലഭിക്കുന്ന സൂര്യപ്രകാശത്തിലേക്ക് വരേണ്ട സമയമായിരിക്കുന്നു. ഇതാ ഇപ്പോൾ എല്ലാ ദൈവമക്കൾക്കുമായി അവസരങ്ങളുടെ വാതായനങ്ങൾ തുറന്നു കൊടുക്കേണ്ട സമയമായിരിക്കുന്നു. അനീതിയുടെ പൂഴിമണലിൽ പൂണ്ടുകിടക്കുന്ന നമ്മുടെ രാജ്യത്തെ, സാഹോദര്യത്തിന്റെ ഉറപ്പുള്ള പാറപ്പുറത്തേയ്ക്ക് വലിച്ചുയർത്തേണ്ട സമയം സമാഗതമായിരിരിക്കുന്നു. ഈ അടിയന്തരസ്ഥിതിയെ അവഗണിക്കാനും നീഗ്രോ ജനതയുടെ ദൃഢനിശ്ചയത്തെ വിലകുറച്ചു കാണാനുമാണ് ശ്രമമെങ്കിൽ, അത് ഈ രാജ്യത്തിന്റെ വിധിയെ തന്നെ നിർണ്ണയിച്ചേക്കാം. നിയമവശാൽ നീഗ്രോ അനുഭവിക്കുന്ന അസംതൃപ്തികളുടെ ഈ ചുട്ടുപൊള്ളിക്കുന്ന വേനൽക്കാലം, സ്വാതന്ത്ര്യത്തിന്റേയും സമത്വത്തിന്റേയും ഊർജ്ജസ്വലത പ്രദാനംചെയ്യുന്ന ശരത്കാലം സമാഗതമാകുന്നതുവരെ അവസാനിക്കുകയില്ല. 

1963 ഒരവസാനമല്ല. ഒരാരംഭമാണ്. നീഗ്രോ ജനതയ്ക്ക് കിട്ടേണ്ടത് കിട്ടി എന്നു വിചാരിച്ച് സമാധാനപൂർവം പതിവു പരിപാടികളിലേക്ക് മടങ്ങിപ്പോകാമെന്നാണ് അമേരിക്ക കരുതുന്നതെങ്കിൽ അവർക്ക് പരുക്കൻ യാഥാർത്ഥ്യങ്ങളിലേക്ക് ഞെട്ടിയുണരേണ്ടിവരും. നീഗ്രോ ജനതയ്ക്ക് നീതിയും പൗരത്വാവകാശങ്ങളും അനുവദിക്കുന്നതുവരെ അമേരിക്കയിൽ വിശ്രമമോ സമാധാനമോ ഉണ്ടാവുകയില്ല. നീതിയുടെ പ്രകാശപൂർണ്ണമായ ദിനം പ്രത്യക്ഷപ്പെടുന്നതുവരെ ഈ രാജ്യത്തിന്റെ അടിത്തറയെ പിടിച്ചുലയ്ക്കുന്ന പ്രതിഷേധത്തിന്റെ ചുഴലിക്കൊടുങ്കാറ്റ് ഇവിടെ വീശിയടിച്ചു കൊണ്ടിരിക്കും. 

നീതിയുടെ രാജകൊട്ടാരത്തിലേക്കുള്ള ഊഷ്മളമായ കവാടത്തിനു മുന്നിൽ നിൽക്കുമ്പോൾ എനിക്ക് എന്റെ ജനതയോട് ചിലകാര്യങ്ങൾ കൂടിപറയാനുണ്ട്. നമുക്കവകാശപ്പെട്ട ശരിയായ സ്ഥാനത്തിനു വേണ്ടി നാം നടത്തുന്ന ഈ പോരാട്ടപ്രക്രിയയിൽ നാം ഒരിക്കലും തെറ്റായ രിതിയിലുള്ള പ്രവർത്തനങ്ങളിൽ ഏർപ്പെടരുത്. സ്വാതന്ത്ര്യത്തിനു വേണ്ടിയുള്ള നമ്മുടെ ദാഹം തീർക്കാൻ, നാം കുടിക്കേണ്ടത്, ഒരിക്കലും വെറുപ്പിന്റേയും വിദ്വേഷത്തിന്റേയും പാനപാത്രത്തിൽ നിന്നാവരുത്. 

നമ്മുടെ സമരം നയിക്കേണ്ടത് എല്ലായ്പ്പോഴും അന്തസിന്റേയും അച്ചടക്കത്തിന്റേയും ഏറ്റവും ഉന്നതമായ തലങ്ങളിൽ നിന്നുകൊണ്ടാവണം. നാം നമ്മുടെ സർഗാത്മകമായ സമരപദ്ധതിയെ കായികമായ അക്രമത്തിന്റെ തലത്തിലേക്ക് ഒരിക്കലും തരം താഴ്ത്താൻ പാടില്ല. കായികമായ ശക്തിയെ ആത്മബലം കൊണ്ട് നേരിടുന്ന മഹോന്നതമായ ഒരവസ്ഥയിലേക്ക് നാമുയരണം. നമ്മുടെ രാജ്യത്തിന്റെ പ്രതാപപൂർണ്ണമായ പുതിയ സൈനികശക്തി, കറുത്ത ജനതയുടെ ജീവിതത്തിനു ചുറ്റുമായി വിന്യസിക്കപ്പെട്ടിരിക്കുകയാണ്. എങ്കിലും നാം ഈ രാജ്യത്തുള്ള വെള്ളക്കാരായ സഹോദരന്മാരെ മുഴുവൻ അവിശ്വസിക്കാൻ അത് കാരണമായിത്തീരരുത്. ഇവിടെ നമ്മളോടൊപ്പം കൂടിയിരിക്കുന്ന വെള്ളക്കാരായ സുഹൃത്തുക്കൾ തന്നെ, അവർ ഇക്കാര്യങ്ങൾ ശരിയായി തിരിച്ചറിഞ്ഞിട്ടുണ്ട് എന്നതിനു തെളിവാണ്. അവരുടെ ഭാവി നമ്മുടെ ഭാവിയുമായി കെട്ടുപിണഞ്ഞു കിടക്കുന്നുവെന്നും അവരുടെ സ്വാതന്ത്ര്യം നമ്മുടെ സ്വാതന്ത്ര്യവുമായി വേർപെടുത്താനാവാത്തവണ്ണം ബന്ധപ്പെട്ടുകിടക്കുന്നുവെന്നും അവർ മനസ്സിലാക്കിയിരിക്കുന്നു. നമുക്കാവട്ടെ ഒറ്റയ്ക്ക് മുന്നോട്ട് പോകാനുമാകില്ല. 

മുന്നോട്ട് പോകുമ്പോൾ മുന്നോട്ട് തന്നെ പോകുമെന്ന് നാം പ്രതിജ്ഞ ചെയ്യണം. ഒരിക്കലും പിന്തിരിയരുത്. പൗരാവകാശങ്ങളുടെ ആരാധകന്മാരായ ആളുകൾ പോലും ചോദിക്കാറുണ്ട്, നിങ്ങൾ എപ്പോഴാണ് സംതൃപ്തരായിത്തീരുകയെന്ന്. നഗരങ്ങളിലെ ഹോട്ടലുകളിലും ഹൈവേകളിലെ മോട്ടലുകളിലും പ്രവേശനം കിട്ടാതെ, കഠിനയാത്രാ ക്ഷീണം കൊണ്ട് നമ്മുടെ ശരീരങ്ങൾ തളർന്നിരിക്കുന്ന കാലം വരെ, നാം സംതൃപ്തരാവുകയില്ല. നീഗ്രോയ്ക്ക് ഒരിടുങ്ങിയ വാസസ്ഥലത്തു നിന്നു വിശാലമായ ഒരിടത്തേക്ക് സഞ്ചരിക്കാൻ കഴിയുന്ന കാലം വരെ നമ്മൾ സംതൃപ്തരായിരിക്കുകയില്ല. മിസ്സിസ്സിപ്പിയിലെ നീഗ്രോകൾക്ക് വോട്ടവകാശമില്ലാത്ത കാലത്തോളവും ന്യുയോർക്കിലെ ഒരു നീഗ്രോ വോട്ട് ചെയ്തിട്ട് കാര്യമില്ലെന്നും കരുതുന്ന കാലത്തോളവും നമുക്ക് സംതൃപ്തരായിരിക്കാൻ കഴിയില്ല. അല്ല; നാം ഒരിക്കലും സംതൃപ്തരല്ല. നീതി ജലകണങ്ങൾ പോലെ ഒഴുകി വീഴുന്നതുവരെയും, സത്യവും നന്മയും ഒരരുവിപോലെ ശക്തമായി പ്രവഹിക്കുന്നതുവരെയും നമ്മൾ സംതൃപ്തരാവുകയില്ല. 

നിങ്ങളിൽ പലരും വലിയ വിചാരണകൾക്കും ക്ലേശകരമായ പീഡനങ്ങൾക്കും ശേഷം ഇവിടെയെത്തിച്ചേർന്നവരാണെന്ന് എനിക്കറിയാം. നിങ്ങളിൽ ചിലർ ഇപ്പോൾ ഇടുങ്ങിയ തടങ്കലിൽ നിന്നു പുറത്തുവന്നതേയുള്ളുവെന്നും അറിയാം. സ്വാതന്ത്ര്യത്തിനു വേണ്ടിയുള്ള അന്വേഷണത്തിൽ കൊടുങ്കാറ്റ് പോലുള്ള വിചാരണകളെയും മൃഗീയമായ പോലീസ് തേർവാഴ്ചകളുടെ സംഭ്രാന്തജനകമായ കാറ്റുകളേയും നേരിടേണ്ടിവന്ന ഇടങ്ങളിൽ നിന്നാണ് നിങ്ങൾ വരുന്നതെന്നെനിക്കറിയാം. നിങ്ങൾ യാതനകളെ സർഗാത്മകമായി നേരിടുന്നതിൽ തഴക്കം വന്നവരാണ്. നിഷ്‌പ്രയോജനകരമായ യാതനകളിൽ നിന്നു ഒരിക്കൽ മോചിരാകുമെന്ന് കരുതി പ്രവർത്തിക്കുക.

എങ്ങനെയെങ്കിലും ഈ അവസ്ഥയെ മാറ്റിത്തീർക്കുമെന്നും മാറ്റിത്തീർക്കാമെന്നുമുള്ള തിരിച്ചറിവോടെ നിങ്ങൾ മിസിസിപ്പിയിലേക്ക് മടങ്ങിപ്പോകുക. അലബാമയിലേക്ക് മടങ്ങിപ്പോകുക. ജോർജ്ജിയയിലേക്ക് മടങ്ങുക. ലുയീസിയാനയിലേക്ക് മടങ്ങുക. നമ്മുടെ വടക്കൻ സംസ്ഥാനങ്ങളിലെ ദുരിതം നിറഞ്ഞ ചേരികളിലേക്കും ഇടുങ്ങിയ വാസസ്ഥലങ്ങളിലേക്കും മടങ്ങിപ്പോകുക. നമ്മൾ നിരാശയുടെ ചെളിപുരണ്ട താഴ്വരയിൽ ആഴ്ന്നു കിടക്കേണ്ടവരല്ല.

ഈ നിമിഷം വരെയുണ്ടായിട്ടുള്ള പ്രയാസങ്ങളും നിരാശകളുമൊക്കെ മറന്ന്, സുഹൃത്തുക്കളേ ഞാൻ നിങ്ങളോട് പറയുന്നു, എനിക്കിപ്പോഴും ഒരു സ്വപ്നമുണ്ട്. അമേരിക്കൻ ജനതയുടെ സ്വപ്നത്തിൽ ആഴത്തിൽ വേരോടിക്കിടക്കുന്ന ഒരു സ്വപ്നമാണത്. “സ്വയം തെളിയിക്കും വിധം എല്ലാ മനുഷ്യരും തുല്യരാണെന്ന സത്യത്തെ ഞങ്ങൾ ഉയർത്തിപ്പിടിക്കുമെന്ന്” നാം എഴുതിവെച്ച ആ വിശ്വാസപ്രമാണത്തിന്റെ യഥാർത്ഥ സത്തയിലേക്ക് ഈ രാജ്യം ഉയരുമെന്ന സ്വപ്നമാണത്. 

പഴയ അടിമകളെ സ്വന്തമാക്കി വെച്ചിരുന്നവരുടെ മക്കളും അന്നത്തെ അടിമകളായിരുന്നവരുടെ മക്കളും ഒന്നിച്ച് ജോർജിയായുടെ ചുവന്ന കുന്നിൻ പുറങ്ങളിൽ, സാഹോദര്യത്വത്തോടെ, ഒരു മേശയ്ക്കു ചുറ്റുമിരിക്കാൻ കഴിയുന്ന ഒരു നാളിനെപറ്റി എനിക്കൊരു സ്വപ്നമുണ്ട്. 
അനീതിയുടെയും അടിച്ചമർത്തലിന്റെയും ചൂടേറ്റ് വരണ്ടുണങ്ങി, മരുഭൂമിയായിക്കിടക്കുന്ന മിസ്സിസ്സിപ്പി സംസ്ഥാനം പോലും സ്വാതന്ത്ര്യത്തിന്റേയും നീതിബോധത്തിന്റേയും പച്ചപ്പിലേക്ക് രൂപാന്തരപ്പെടുന്ന ഒരു നാളിനെ പറ്റി എനിക്കൊരു സ്വപ്നമുണ്ട്. 

തൊലിനിറത്തിന്റെ പേരിലല്ലാതെ, സ്വന്തം ചെയ്തികളുടെ പേരിൽ മാത്രം വിലയിരുത്തപ്പെടുന്ന ഈ ഒരു രാജ്യത്ത്, എന്റെ നാലുമക്കളും ജീവിക്കണമെന്ന് എനിക്കൊരു സ്വപ്നമുണ്ട്. 

ഇന്നെനിക്കൊരു സ്വപ്നമുണ്ട്.

ഇപ്പോൾ കറുത്തവംശജരുടെ ആവശ്യങ്ങൾക്ക് നേരെ തടസ്സവാദങ്ങൾ ഉന്നയിക്കുന്നതിനും അവരുടെ അവകാശങ്ങളെല്ലാം റദ്ദാക്കുന്നതിനും വേണ്ടിമാത്രം നാവു ചലിപ്പിക്കുന്ന ഒരു ഗവർണ്ണർ ഭരിക്കുന്ന അലബാമ സംസ്ഥാനത്ത്, ഒരിക്കൽ കറുത്തവരുടെ ആണ്മക്കളും പെണ്മക്കളും, വെളുത്തവരുടെ ആണ്മക്കളും പെണ്മക്കളും എല്ലാം സഹോദരങ്ങളെപോലെ കൈകോർത്ത് നടക്കുന്ന ഒരു നാളിനെപറ്റി എനിക്കൊരു സ്വപ്നമുണ്ട്. 

ഇന്നെനിക്കൊരു സ്വപ്നമുണ്ട്. 

എല്ലാ താഴ്വരകളും മഹത്ത്വവൽക്കരിക്കപ്പെടുകയും എല്ലാ കുന്നുകളും കുലപർവതങ്ങളും തലകുനിക്കുകയും, എല്ലാ പരുക്കൻ പ്രദേശങ്ങളും സമതലങ്ങളായി മാറുകയും എല്ലാ കുടിലമായ സ്ഥലങ്ങളും ഋജുവായ ഇടങ്ങളായി മാറുകയും, അതിലൂടെ ദൈവത്തിന്റെ മഹത്ത്വം വെളിപ്പെടുത്തപ്പെടുകയും ചെയ്യുന്ന, മനുഷ്യശരീരങ്ങളെല്ലാം ഒന്നിച്ചൊന്നായ് നിന്ന് ആ കാഴ്ചകാണുന്ന, ഒരു ദിനത്തെപ്പറ്റി എനിക്കൊരു സ്വപ്നമുണ്ട്. 

ഇതാണ് ഞങ്ങളുടെ പ്രത്യാശ. ഒരിക്കൽ നാം സ്വതന്ത്രരാകുമെന്ന് നാം കരുതുന്നു. ഈ വിശ്വാസത്തോടു കൂടിയാണ് ഞാൻ തെക്കൻ മേഖലയിലേക്ക് മടങ്ങുന്നത്. ഈ ഒരു വിശ്വാസം കൂടെയുള്ളതുകൊണ്ടാണ് നിരാശയുടെ വലിയ പർവതശിഖരത്തിൽ നിന്നും പ്രത്യാശയുടെ ഒരു ചെറിയ കല്ലെങ്കിലും പുഴക്കിയെടുക്കാൻ നമുക്ക് കഴിയുന്നത്. ഈ വിശ്വാസമുള്ളതുകൊണ്ട് നമ്മുടെ രാജ്യത്ത് നിലനിൽക്കുന്ന പൊരുത്തക്കേടിന്റെ അപസ്വരങ്ങളെല്ലാം മായ്ച് കളഞ്ഞ് സാഹോദര്യത്തിന്റേതായ ഒരു മനോഹര സിംഫണി സൃഷ്ടിക്കാൻ നമുക്ക് കഴിയും. ഈ വിശാസത്തോടുകൂടി നമുക്ക് ഒത്തൊരുമിച്ച് പ്രവർത്തിക്കാൻ കഴിയും. ഒന്നിച്ചു പ്രാർത്ഥിക്കാനും ഒന്നിച്ചു സമരം ചെയ്യാനും പറ്റും. സ്വാതന്ത്ര്യത്തിനു വേണ്ടി ഒന്നിച്ചു നിൽക്കാനും ഒന്നിച്ചു ജയിലിൽ പോകാനും കഴിയും. 

ആ ദിവസം മാത്രമായിരിക്കും, ദൈവത്തിന്റെ എല്ലാ കുട്ടികൾക്കും ഒത്തുചേർന്ന്, ഒരു പുതിയ അർത്ഥത്തോടെ ‘എന്റെ രാജ്യമേ നീ സ്വാതന്ത്ര്യത്തിന്റെ എത്ര മധുരമനോജ്ഞമായ ഭൂമിയാണ്, നിന്നെക്കുറിച്ചു ഞാൻ പാടുന്നു. എന്റെ പിതാക്കന്മാർ ജീവിച്ചു മരിച്ച മണ്ണ്. തീർത്ഥാടകപൂർവികരുടെ അഭിമാന ഭൂമി. നിന്റെ എല്ലാ പർവതസാനുക്കളിൽ നിന്നും സ്വാതന്ത്ര്യത്തിന്റെ മണി മുഴങ്ങട്ടെ’ എന്നു ആത്മാർഥമായി പാടുവാൻ കഴിയൂ. 

അമേരിക്ക ഒരു മഹത്തായ രാജ്യമായിത്തീരണമെങ്കിൽ ഇത് സത്യമായിത്തീർന്നേ മതിയാവൂ. അതുകൊണ്ട് ന്യൂ ഹാംഷെയറിന്റെ സമുന്നതമായ കുന്നിൻപുറങ്ങളിൽ നിന്ന് സ്വാതന്ത്ര്യത്തിന്റെ മണിമുഴങ്ങട്ടെ. ന്യുയോർക്കിലെ ബലിഷ്ഠങ്ങളായ പർവതങ്ങളിൽ നിന്ന് സ്വാതന്ത്ര്യത്തിന്റെ മണി മുഴങ്ങട്ടെ. പെനിസിൽവാനിയയുടെ മഹോന്നതമായ പ്രാന്തങ്ങളിൽ നിന്ന് സ്വാതന്ത്ര്യത്തിന്റെ മണി മുഴങ്ങട്ടെ. കൊളറാഡോയിലെ മഞ്ഞു തൊപ്പിയണിഞ്ഞ റോക്കി പർവതനിരകളിൽ നിന്ന് സ്വാതന്ത്ര്യത്തിന്റെ മണി മുഴങ്ങട്ടെ! കാലിഫോർണിയയുടെ വളഞ്ഞുപുളഞ്ഞു പോകുന്ന കുന്നിൻ ചെരുവുകളിൽ നിന്ന് സ്വാതന്ത്ര്യത്തിന്റെ മണിമുഴങ്ങട്ടെ!

എന്നാൽ അതുമാത്രം പോരാ. ജോർജ്ജിയായിലെ വലിയ പാറക്കെട്ടുകളിൽ നിന്നും സ്വാതന്ത്ര്യത്തിന്റെ മണി നാദമുയരട്ടെ, ടെന്നസ്സിയിലെ എല്ലാവരും തേടുന്ന മലമുകളിൽ നിന്നു സ്വാതന്ത്ര്യത്തിന്റെ മണി നാദമുയരട്ടെ, മിസിസ്സിപ്പിയിലെ ചെറുതും വലുതുമായ കുന്നിൻപുറങ്ങളിൽ നിന്നും സ്വാതന്ത്ര്യത്തിന്റെ മണിനാദമുയരട്ടെ, എല്ലാ മലയോരങ്ങളിൽ നിന്നും സ്വാതന്ത്ര്യത്തിന്റെ മണിനാദമുയരട്ടെ!

എപ്പോഴാണോ ഇതുണ്ടാവുന്നത്, എപ്പോഴാണോ സ്വാതന്ത്ര്യത്തിനു അതിന്റെ മണിമുഴക്കം സൃഷ്ടിക്കാൻ കഴിയുന്നത്, എപ്പോഴാണോ എല്ലാ ഗ്രാമഗ്രാമാന്തരങ്ങളിൽ നിന്നും, സർവസംസ്ഥാനങ്ങളിൽ നിന്നും സർവനഗരങ്ങളിൽ നിന്നും, സ്വാതന്ത്ര്യത്തിന്റെ മണി മുഴക്കമുയരുന്നത്, അപ്പോൾ മാത്രമേ നമുക്ക്, ദൈവമക്കളായ കറുത്തവർക്കും വെളുത്തവർക്കും, ജുതന്മാർക്കും ഇതരമതസ്ഥർക്കും, കത്തോലിക്കർക്കും പ്രൊട്ടസ്റ്റന്റുകൾക്കും, കൈകോർത്ത് നിന്ന്, പഴയ നീഗ്രോഗാനത്തിന്റെ ആത്മീയഭാവമുൾക്കൊണ്ട് പാടാൻ കഴിയൂ, 'ഒടുവിൽ സ്വതന്ത്രരായിരിക്കുന്നു, ഒടുവിൽ സ്വതന്ത്രരായിരിക്കുന്നു! സർവശക്തനായ ദൈവമേ, നന്ദി! ഒടുവിൽ ഞങ്ങൾ സ്വതന്ത്രരായിരിക്കുന്നു' എന്ന്"



</doc>
<doc id="259212" url="https://ml.wikipedia.org/wiki?curid=259212" title="ബ്രെയിൻ കമ്പ്യൂട്ടർ ഇന്റർഫേസ്">
ബ്രെയിൻ കമ്പ്യൂട്ടർ ഇന്റർഫേസ്

തലച്ചോറും ഒരു ബാഹ്യഉപകരണവുമായി നേരിട്ടു നടത്തുന്ന ആശയ വിനിമയത്തിനുള്ള സാങ്കേതിക വിദ്യയാണ് ബ്രയിൻ കമ്പ്യുട്ടർ ഇന്റർഫേസ് (BCI). ഈ സാങ്കേതിക വിദ്യയിലൂടെ മനുഷ്യരുടെ തലച്ചോറുകളെ തമ്മിൽ ബന്ധിപ്പിക്കാനുള്ള പരീക്ഷണങ്ങളും നടന്നു വരുന്നു. രാജേഷ് റാവു എന്ന ഇന്ത്യൻ കമ്പ്യൂട്ടർ ശാസ്ത്രജ്ഞൻ ഈ മേഖലയിലുള്ള ചില പരീക്ഷണങ്ങളിൽ വിജയം കൺട്ടുണ്ട്.


</doc>
<doc id="259219" url="https://ml.wikipedia.org/wiki?curid=259219" title="വാഴക്കുളം കൈതച്ചക്ക">
വാഴക്കുളം കൈതച്ചക്ക

എറണാകുളം ജില്ലയിൽ വാഴക്കുളം പ്രദേശത്ത് ഉല്പാദിപ്പിക്കുന്ന കൈതച്ചക്കയുടെ പ്രത്യേകത കണക്കിലെടുത്ത് ഏപ്രിൽ 2009 - മാർച്ച് 10 കാലയളവിൽ വാഴക്കുളം കൈതച്ചക്ക എന്ന പേരിൽ ഭൂപ്രദേശ സൂചിക ബഹുമതി ലഭിച്ചിട്ടുണ്ട്. കൈതച്ചക്ക ഉല്പാദനം വാഴക്കുളം ത്തിനു "കൈതച്ചക്ക റിപ്ലബിക്ക്" എന്ന വിളിപേരു നേടിക്കൊടുത്തു. വേഗം കേടുവരുന്നതാകയാൽ, വാഴക്കുളം കൈതച്ചക്കകൾ, വടക്കേ ഇൻഡ്യയിലെ പ്രധാന കച്ചവടകേന്ദ്രങ്ങളിലേക്ക് പാസഞ്ചർ ട്രെയിനുകളിൽ കുറഞ്ഞനിരക്കിൽ കൊണ്ടുപോകാൻ ഭാരതീയ റെയിൽ വേയുമായി കരാർ ഉണ്ടാക്കിയിട്ടുണ്ട്.


</doc>
<doc id="259227" url="https://ml.wikipedia.org/wiki?curid=259227" title="ദി വേവ്">
ദി വേവ്

2008ലെ ഒരു ജർമ്മൻ ചലച്ചിത്രമാണ് ദി വേവ്.

സ്കൂളിൽ ഉള്ള പ്രോജക്റ്റിന്റെ ഭാഗമായി ഉള്ള ഏകാധിപത്യത്തെ കുറിച്ചുള്ള ക്ലാസ്സിൽ താൽപ്പര്യം ഇല്ലാതെ ഇരിക്കുന്ന വിദ്യാർഥികൾ ഇനി ഒരു ഏകാധിപത്യം ഒരിക്കലും ജർമ്മനിയിൽ വരില്ല എന്ന് അധ്യാപകനായ റെയ്നരോട് പറയുന്നു ...താൽപ്പര്യം ഇല്ലാത്ത അവർക്ക് വേണ്ടി തൻറേതായ രീതിയിൽ ഏകാധിപത്യം എന്ന വിഷയത്തെ കുറിച്ച് ക്ലാസ് എടുക്കാൻ അദ്ദേഹം ശ്രമിക്കുന്നു.അതിന്റെ ഭാഗമായി അദ്ദേഹം അവിടെ തന്നെ ആ ക്ലാസ്സിലെ കുട്ടികളെ എല്ലാം ഒരു ഏകാധിപത്യ സമൂഹത്തിലെ അംഗങ്ങളെ പോലെ പെരുമാറാൻ ഉള്ള ഒരു രൂപ രേഖ തയ്യാറാക്കുന്നു ...അവരുടെ നേതാവായി റയ്നർ മാറുന്നു ...The Wave അഥവാ അലകൾ എന്ന പേരിൽ ഒരു സംഘടന ഉണ്ടാക്കുന്നു ..അവരുടേതായ യുണിഫോർമും ചിഹ്ന്നങ്ങളും എല്ലാം ഉണ്ടാക്കുന്നു ..

പഠന രീതിയിൽ വ്യത്യസ്തത കൊണ്ട് വരാൻ ശ്രമിക്കുന്ന റയ്നരുടെ പരീക്ഷണം കൂടുതൽ കുട്ടികളെ ആ ക്ലാസ്സിലേക്ക് ആകർഷിക്കുന്നു ...ചിട്ടയായ ജീവിത രീതികൾ പരീക്ഷിക്കുന്ന റയ്നർ കുട്ടികളിൽ നല്ല രീതിയിൽ ഉള്ള മാറ്റങ്ങൾ കാണുന്നു ..ടീം വർക്കിന്റെ ആദ്യ പാഠങ്ങൾ പഠിക്കുന്നത്തോട്‌ കൂടി അവരുടെ ഇടയിൽ നിന്നിരുന്ന വ്യത്യാസങ്ങൾ മാറുന്നു ...The Wave സ്കൂൾ ക്യാമ്പസ്സിന്റെ പുറത്തേക്കും പോകുന്നു ...നല്ല വശങ്ങൾ ഏറെ ഉണ്ടായിരുന്നുവെങ്കിലും തങ്ങളുടെ കൂടെ ഇല്ലാത്തവർ എല്ലാം ശത്രുക്കൾ ആണെന്ന മനോഭാവം ആ ഗ്രൂപ്പിനെ അപകടകരമായ പ്രവർത്തന രീതികളിലേക്ക് എത്തിക്കുന്നു ...അതോടുകൂടി നിയമത്തിന്റെയും സമൂഹത്തിന്റെയും മുന്നിൽ ആ ഗ്രൂപ്പ് ചോദ്യ ചിഹ്ന്നമായി മാറുന്നു ...അവരുടെ പ്രവർത്തനങ്ങൾ മുന്നോട്ട് പോകുന്നതിലൂടെ അവരെ കാത്തിരുന്നത് വലിയ അപകടങ്ങൾ ആണ് ...

ഈ ചിത്രം റോൺ ജോൺസ് എന്ന ചരിത്ര അദ്ധ്യാപകൻ കാലിഫോർണിയയിൽ 1967 ൽ നടത്തിയ പരീക്ഷണത്തിന്റെ (Third Wave) നവ ലോക ആവിഷ്ക്കാരം ആയിരുന്നു ...യുവാക്കളുടെ മനസ്സിനെ എങ്ങനെ ഒക്കെ ശക്തമായ ഒരു ആശയത്തിന് മാറ്റി മറിക്കാം എന്നുള്ള ഒരു പരീക്ഷണം ആയിരുന്നു അത് ...സമാനമായ നാസി ആശയങ്ങളെ പിന്തുടർന്നായിരുന്നു ആ പരീക്ഷണവും ...


</doc>
<doc id="259238" url="https://ml.wikipedia.org/wiki?curid=259238" title="ഓപൺ സോഴ്സ് വീഡിയോ ഗെയിം">
ഓപൺ സോഴ്സ് വീഡിയോ ഗെയിം

സോഴ്സ് കോഡ് പരസ്യപ്പെടുത്തിയിട്ടുള്ള വീഡിയോ ഗെയിമുകളെ പൊതുവിൽ ഓപൺ സോഴ്സ് വീഡിയോ ഗെയിം അല്ലെങ്കിൽ ഓപൺ സോഴ്സ് ഗെയിം എന്നു വിളിക്കപ്പെടുന്നു. സാധാരണയായി ഇവ സൗജന്യമായി വിതരണം ചെയ്യാവുന്നവയും ചിലപ്പോഴെല്ലാം ക്രോസ് പ്ലാറ്റ്ഫോം അനുരൂപികളുമായിരിക്കും. ഇതു കൊണ്ട് തന്നെ നിരവധി ലിനക്സ് വിതരണങ്ങളിൽ ഇത്തരം ഗെയിമുകൾ ലഭ്യമാണ്.

ഗെയിമും ഉള്ളടക്കവും സ്വതന്ത്ര അനുമതി പത്രത്തിൻ കീഴിൽ പ്രസിദ്ധീകരിക്കുന്ന ഓപൺ സോഴ്സ് ഗെയിമുകളെ സ്വതന്ത്ര ഗെയിമുകളെന്ന് വിളിക്കുന്നു. എല്ലാ സ്വതന്ത്ര ഗെയിമുകളും ഓപൺ സോഴ്സാണ്, എന്നാൽ എല്ലാ ഓപൺ സോഴ്സ് ഗെയിമുകളും സ്വതന്ത്രമല്ല. ചില ഓപൺ സോഴ്സ് ഗെയിമുകളിൽ സ്വതന്ത്രമല്ലാത്ത ഉള്ളടക്കങ്ങളുമുണ്ടായേക്കാം.


</doc>
<doc id="259241" url="https://ml.wikipedia.org/wiki?curid=259241" title="ഗ്നോം ഗെയിംസ്">
ഗ്നോം ഗെയിംസ്

ഗ്നോം പണിയിടത്തിനായുള്ള 16 സ്വതന്ത്ര ഓപൺ സോഴ്സ് കളികളുടെ സഞ്ചയമാണ് ഗ്നോം ഗെയിംസ്. ഗ്നോം ഡെവലപ്പർമാർ തന്നെയാണ് ഈ കളികളെല്ലാം വികസിപ്പിക്കുന്നത്. ഗ്നോം പണിയിടത്തിന്റെ കൂടെ ഈ കളികളെല്ലാം സാധാരണ ലഭ്യമാവാറുണ്ട്. ഏറെക്കുറെ എല്ലാ പാക്കേജ് വ്യവസ്ഥകളിലും ഈ കളികൾ ഇൻസ്റ്റാൾ ചെയ്യാൻ ലഭ്യമാണ്.





</doc>
<doc id="259246" url="https://ml.wikipedia.org/wiki?curid=259246" title="സൈക്ലോപിയ">
സൈക്ലോപിയ

ഒരു കണ്ണ് മാത്രമായി ശിശു ജനിക്കുന്ന അവസ്ഥയെയാണ് സൈക്ലോപിയ . അപൂർവമായി ജനന സമയത്ത് കാണുന്ന വൈകല്യം ആണ് ഇത്. ഭ്രൂണാവസ്ഥയിലുള്ളപ്പോൾ നേത്രകോടരം രണ്ടായി വിഭാജികാത്തത് കൊണ്ട് സംഭവിക്കുന്ന ഒന്നാണ് ഇത്, ഫലത്തിൽ ഒരു കണ്ണ് മാത്രം ആയിരിക്കും ഉണ്ടാക്കുക. 16000 പ്രസവത്തിൽ ഒന്നും , 250 ഭ്രൂണത്തിൽ ഒന്നും , 2500 അലസി പോയ ഗർഭത്തിൽ ഒന്നും വീതം ഈ വൈകല്യം കണ്ടു വരുന്നു.


</doc>
<doc id="259254" url="https://ml.wikipedia.org/wiki?curid=259254" title="വാഷിങ്ടൺ സർവകലാശാല">
വാഷിങ്ടൺ സർവകലാശാല

വാഷിങ്ടൺ സർവകലാശാല (University of Washington -UW) അമേരിക്കയുടെ പടിഞ്ഞാറൻ തീരപ്രദേശത്ത്‌ വാഷിങ്ടൺ സംസ്ഥാനത്തിലെ സിയാറ്റിൽ നഗരത്തിൽ 1861-ൽ സ്ഥാപിതമായി. അമേരിക്കയിലെ മികച്ച മെഡിക്കൽ വിദ്യാഭ്യാസ സ്ഥാപനങ്ങളിലൊന്നാണിത്. 
മൂന്ന് ക്യാമ്പസുകളിലായി 20 മില്ല്യൺ ചതുരശ്ര അടി വിസ്തൃതിയിൽ 500-ലധികം കെട്ടിടങ്ങളുണ്ട്. ഗവേഷണങ്ങൾക്കായി ഏറ്റവും കൂടുതൽ ധനവിനിയോഗം ചെയ്യുന്ന അമേരിക്കൻ സർവകലാശാലകളിലൊന്നാണിത്. 2012 സാമ്പത്തിക വർഷത്തിൽ വാഷിങ്ടൺ സർവകലാശാലയുടെ പ്രവർത്തന - ഗവേഷണ ചെലവുകൾ 7.2 ബില്ല്യൺ ഡോളറായിരുന്നു. ലോകത്തിലെ ഏറ്റവും മികച്ച സർവകലാശാലകളുടെ പട്ടികയിൽ (2012 - 13) വാഷിംഗ്ടൺ സർവകലാശാല 24-ാം സ്ഥാനത്താണുള്ളത്. 


</doc>
<doc id="259255" url="https://ml.wikipedia.org/wiki?curid=259255" title="അനു കുഞ്ഞുമോൻ">
അനു കുഞ്ഞുമോൻ

മലയാളനാടകവേദിയിലെ ഒരു അഭിനേത്രിയാണ് അനു കുഞ്ഞുമോൻ.

ചാരുംമൂട് താമരക്കുളം വി.വി.എച്ച്.എസ്.എസ്സിൽ വിദ്യാർഥിനിയായിരുന്നു. സ്‌കൂൾ കലോത്സവങ്ങളിൽ സംസ്ഥാനതലത്തിൽ നിരവധി തവണ വിജയിയായിരുന്നു. 16-ആം വയസ്സിൽ കൊച്ചിൻ മേഘയുടെ 'വെൺകൊറ്റക്കൊടി' എന്ന നാടകത്തിലൂടെ പ്രൊഫഷണൽ നാടക രംഗത്തെത്തി. കാഞ്ഞിരപ്പള്ളി അമല, വർക്കല ഭൂമിക, കൊല്ലം ഗീഥ കമ്മ്യൂണിക്കേഷൻസ്, തിരുവനന്തപുരം സംഘചേതന, കൊല്ലം വിശ്വചേതന, ചങ്ങനാശ്ശേരി അണിയറ, കായംകുളം സപര്യ, കൊല്ലം അനശ്വര, കോട്ടയം സഹൃദയ എന്നീ സമിതികളിൽ പ്രവർത്തിച്ചിട്ടുണ്ട്. ഏഴു മലയാളചലച്ചിത്രങ്ങളിലും അനു അഭിനയിച്ചിട്ടുണ്ട്. 

ഫ്രാൻസിസ്.ടി.മാവേലിക്കരയുടെ രചനയിൽ വക്കം ഷക്കീർ സംവിധാനം ചെയ്ത 'പഞ്ചനക്ഷത്രസ്വപ്നം' എന്ന നാടകത്തിലെ അഭിനയത്തിന് കേരള സംഗീതനാടക അക്കാദമിയുടെ പ്രൊഫഷണൽ നാടകമത്സരത്തിൽ മികച്ച രണ്ടാമത്തെ നടിക്കുള്ള പുരസ്കാരം ലഭിച്ചു. ശാരദ എന്ന കഥാപാത്രത്തെയാണ് ഇതിൽ അവതരിപ്പിച്ചത്. കൊല്ലം അസ്സീസി അവതരിപ്പിച്ച 'അമ്മയുടെ ഓർമയ്ക്ക്' എന്ന നാടകത്തിൽ അമ്മയുടെയും മകളുടെയും ഇരട്ട വേഷത്തിൽ അഭിനയിച്ചിട്ടുണ്ട്.

കോട്ടയം സഹൃദയ നാടകസമിതിയുടെ ഉടമയും മാനേജരുമായിരുന്ന ചിങ്ങവനം സ്വദേശി കുഞ്ഞുമോനെയാണ് വിവാഹം ചെയ്തിരിക്കുന്നത്. അനു ആദ്യം മുതൽ ഈ സമിതിയിലായിരുന്നു പ്രവർത്തിച്ചിരുന്നത്. സമിതിയുടെ പ്രവർത്തനം അവസാനിപ്പിച്ചതോടെ കൊല്ലം അസ്സീസിയിൽ ചേർന്നു. അഞ്ജലിയാണ് മകൾ.


കൊല്ലം അസ്സീസിയുടെ 'പഞ്ചനക്ഷത്രസ്വപ്നം' എന്ന നാടകത്തിലെ അഭിനയത്തിന് കേരള സംഗീതനാടക അക്കാദമിയുടെ പ്രൊഫഷണൽ നാടകമത്സരത്തിൽ മികച്ച രണ്ടാമത്തെ നടിക്കുള്ള പുരസ്കാരം ലഭിച്ചു.


</doc>
<doc id="259258" url="https://ml.wikipedia.org/wiki?curid=259258" title="കെ.സി. മാമ്മൻ മാപ്പിള">
കെ.സി. മാമ്മൻ മാപ്പിള

മലയാള മനോരമ ദിനപത്രത്തിന്റെ രണ്ടാമത്തെ പത്രാധിപരായിരുന്നു കെ.സി. മാമ്മൻ മാപ്പിള.

1873ൽ ആലപ്പുഴ ജില്ലയിലെ കുട്ടനാടിനടുത്ത് കുപ്പപ്പുറത്തു ജനിച്ചു. കോട്ടയം എം.ഡി.എസ്സ്. സ്കൂളിലെ അദ്ധ്യാപകനും 1901 മുതൽ 1909 വരെ പ്രധാനാധ്യാപകനുമായിരുന്നു.

മലയാള മനോരമയുടെ സ്ഥാപകനായിരുന്ന കണ്ടത്തിൽ വർഗീസ് മാപ്പിളയുടെ സഹോദരന്റെ പുത്രനായിരുന്നു കെ.സി. മാമ്മൻ മാപ്പിള. വർഗീസ് മാപ്പിള മരിച്ചപ്പോൾ അദ്ദേഹത്തിന്റെ പുത്രനായിരുന്ന കെ.വി. ഈപ്പൻ പത്രത്തിന്റെ ഓഹരികൾ പിതൃ സഹോദര പുത്രനായ കെ.സി. മാമ്മൻ മാപ്പിളയ്ക്കു വിൽക്കുകയായിരുന്നു. മാമ്മൻ മാപ്പിള തന്റെ സഹോദരനായ കെ.സി. ഈപ്പനോട് ചേർന്ന് ട്രാവൻകൂർ നാഷനൽ ബാങ്ക് എന്ന ബാങ്കിംഗ് സ്ഥാപനവും ആരംഭിച്ചു.



</doc>
<doc id="259260" url="https://ml.wikipedia.org/wiki?curid=259260" title="ജയ നൗഷാദ്">
ജയ നൗഷാദ്

മലയാളനാടകവേദിയിലെ ഒരു അഭിനേത്രിയാണ് ജയ നൗഷാദ്. 

കോഴിക്കോട് ജില്ലയിലെ കിനാലൂരിൽ ചന്ദ്രൻനായരുടേയും പത്മാവതിയമ്മയുടേയും മകളായി ജനിച്ചു. ഉണ്ണികുളം യു.പി. സ്‌കൂളിൽ നാലാം തരത്തിൽ പഠിക്കുമ്പോൾ ഇന്ദിരാഗാന്ധിയുടെ വേഷം അവതരിപ്പിച്ച് സബ്ജില്ലാ കലോൽസവത്തിൽ മികച്ച നടിക്കുള്ള പുരസ്കാരം നേടിയിരുന്നു. എട്ടാം ക്ലാസിൽ വച്ച് ആദ്യമായി അമേച്വർ നാടകത്തിൽ അഭിനയിച്ചു.

16-ആം വയസ്സിൽ അഭിനയം നിർത്തി ഏഴു വർഷത്തോളം കഥാപ്രസംഗം അവതരിപ്പിച്ചു കഴിഞ്ഞു. ചേളന്നൂർ എസ് എൻ കോളേജിൽ ഡിഗ്രി അഭ്യസിച്ചു. ഇരുപത്തിമൂന്നാം വയസ്സിൽ നാടകരംഗത്ത് തിരികെയത്തി. പൂക്കാട് കലാലയത്തിന്റെ 'പൂന്താനപർവ്വം ' എന്ന നാടകത്തിൽ ഉമാ അന്തർജ്ജനത്തിന്റെ വേഷം അവതരിപ്പിച്ചു. ഈ നാടകം 250-ഓളം വേദികളിൽ അരങ്ങേറിയിരുന്നു.

നാടകനടനായ നൗഷാദാണ് ജയയുടെ ഭർത്താവ്. രണ്ട് പെണ്മക്കൾ: സ്വാതി, നിള.


2010-ല പ്രൊഫഷണൽ നാടകമത്സരത്തിൽ "നെല്ലി"ലെ അഭിനയത്തിന് കേരള സംഗീതനാടക അക്കാദമിയുടെ മികച്ച നടിക്കുള്ള പുരസ്കാരം ലഭിച്ചു.


</doc>
<doc id="259262" url="https://ml.wikipedia.org/wiki?curid=259262" title="രാജേഷ് പി.എൻ. റാവു">
രാജേഷ് പി.എൻ. റാവു

വാഷിംഗ്ടൺ സർവകലാശാലയിലെ കമ്പ്യൂട്ടർ സയൻസ് ആൻഡ് എൻജിനീയറിംഗ് വിഭാഗത്തിൽ അസോസിയേറ്റ് പ്രൊഫസറാണ് രാജേഷ് പി.എൻ. റാവു (ജൂലൈ 2, 1970). കമ്പ്യൂട്ടേഷണൽ ന്യൂറോ സയൻസ്, ആർട്ടിഫിഷ്യൽ ഇന്റലിജൻസ്, ബ്രെയിൻ കമ്പ്യൂട്ടർ ഇന്റർഫേസിംഗ് തുടങ്ങിയ മേഖലകളിൽ വിവിധ ഗവേഷണങ്ങൾ നടത്തി വരുന്നു. 

4000 വർഷത്തോളം പഴക്കമുള്ള സിന്ധു ലിപി വ്യവസ്ഥയുടെ അക്ഷരപ്പൂട്ടു തുറക്കാനുള്ള ഗവേഷണങ്ങളിലും മുഖ്യ പങ്കു വഹിച്ചിട്ടുണ്ട്. അന്തർ മസ്തിഷ്ക നിയന്ത്രണ സംവിധാനം രൂപകൽപ്പന ചെയ്യുന്നതുമായി ബന്ധപ്പെട്ട ഗവേഷണം നടത്തി വരുന്ന രാജേഷ് പി.എൻ. റാവു തന്റെ ശിരസ്സിൽ ഘടിപ്പിച്ച ഇലക്ട്രോണിക് സംവിധാനത്തിൽ നിന്നും ചിന്താ തരംഗങ്ങളെ ഇന്റർനെറ്റ് വഴി അയച്ച്, വാഷിംഗ്ടൺ സർവകലാശാലയുടെ ക്യാമ്പസിൽ മറ്റൊരു ഭാഗത്ത് ഇതേ പോലുള്ള ഇലക്ട്രോണിക് സംവിധാനം ശിരസ്സിൽ ഘടിപ്പിച്ചിരുന്ന സഹപ്രവർത്തകന്റെ ചിന്തകളെ നിയന്ത്രിക്കുക വഴി ഈ മേഖലയിൽ വിജയം കണ്ടെത്തി. 

1970 ജൂലൈ 2നു ചെന്നൈയിൽ ജനിച്ചു.


</doc>
<doc id="259281" url="https://ml.wikipedia.org/wiki?curid=259281" title="ഇന്ത്യാ ഹൗസ്">
ഇന്ത്യാ ഹൗസ്

ലണ്ടനിൽ 1905 മുതൽ 1910 വരെ സജീവമായിരുന്ന ഒരു സംഘടനയായിരുന്നു ഇന്ത്യാ ഹൗസ്. ശ്യാംജി കൃഷ്ണ വർമ്മ ഇന്ത്യൻ വിദ്യാർത്ഥികൾക്കിടയിൽ രാഷ്ട്രീയവീക്ഷണവും ദേശസ്നേഹവും വളർത്താനായി രൂപീകരിച്ച ഈ സംഘടനയിലൂടെയാണ് വി.എൻ.ചാറ്റർജി, ലാലാ ഹർദയാൽ, വി.വി.എസ് അയ്യർ, എം.പി.റ്റി.ഭട്ടാചാര്യ എന്നിവർ ദേശീയപ്രസ്ഥാനത്തിലേയ്ക്ക് കടന്നുവന്നത്.
"ദ ഇന്ത്യൻ സോഷ്യോളജിസ്റ്റ്" എന്ന പത്രവും ഈ പ്രസ്ഥാനം നടത്തിയിരുന്നു. എന്നാൽ പ്രകോപനപരമായ ഉള്ളടക്കങ്ങൾ എന്ന കാരണം ആരോപിച്ച് ഈ പത്രം ബ്രിട്ടീഷ് അധികാരികൾ നിരോധിയ്ക്കുകയാണുണ്ടായത്.



</doc>
<doc id="259286" url="https://ml.wikipedia.org/wiki?curid=259286" title="മുരിങ്ങൂർ">
മുരിങ്ങൂർ

കേരളത്തിലെ തൃശ്ശൂർ ജില്ലയിലെ ചാലക്കുടിക്കും കൊരട്ടിക്കും ഇടയിൽ ദേശീയപാത 47-ന് ഇരുവശത്തുമായി സ്ഥിതി ചെയ്യുന്ന പ്രദേശമാണ് മുരിങ്ങൂർ. മേലൂർ ഗ്രാമപഞ്ചായത്തിന്റെ പടിഞ്ഞാറ് ഭാഗവും കൊരട്ടി ഗ്രാമപഞ്ചായത്തിന്റെ വടക്ക് ഭാഗവും ചേർന്നതാണ് മുരിങ്ങൂർ. ടിപ്പു സുൽത്താന്റെ പടയോട്ടത്തിനു വിഘാതമായി നിന്ന നെടുംകോട്ട ടിപ്പുവിനാൽ ഭേദിക്കപ്പെട്ടത് മുരിങ്ങൂരിലെ കോട്ടമുറി എന്നറിയപ്പെടുന്ന സ്ഥലത്താണ്. ഇവിടം ഇപ്പോൾ സംസ്ഥാന പുരാവസ്തുവകുപ്പിന്റെ സംരക്ഷണത്തിലാണ്. ക്രിസ്തീയതീർത്ഥാടനകേന്ദ്രവും അർണ്ണോസ് പാതിരി വൈദികപട്ടം സ്വീകരിച്ചതുമായ അമ്പഴക്കാട് പള്ളിയിലേക്കുള്ള കവാടം എന്ന നിലയിലും ക്രിസ്ത്യൻ ധ്യാനകേന്ദ്രമായ ഡിവൈൻ ധ്യാനകേന്ദ്രം സ്ഥിതിചെയ്യുന്ന പ്രദേശം എന്ന നിലയിലും മുരിങ്ങൂർ പ്രശസ്തമാണ്. കൂടാതെ ചീനിക്കൽ ഭഗവതി ക്ഷേത്രം സ്ഥിതി ചെയ്യുന്നതും മുരിങ്ങൂരിലാണ്. തെക്കുഭാഗത്തുനിന്ന് വരുന്നവർക്ക് അതിരപ്പിള്ളി വെള്ളച്ചാട്ടത്തിലേക്കും ഏഴാറ്റുമുഖം പ്രകൃതിഗ്രാമത്തിലേക്കും ഉള്ള എളുപ്പമാർഗ്ഗമായ മുരിങ്ങൂർ ഏഴാറ്റുമുഖം റോഡ് ദേശീയപാത 47ൽ നിന്ന് മുരിങ്ങൂരിൽവച്ചാരംഭിക്കുന്നു. ദീർഘദൂര തീവണ്ടികൾ അടക്കം നിരവധി തീവണ്ടികൾക്ക് സ്റ്റോപ്പ് ഉള്ള ഡിവൈൻ നഗർ റെയിൽവേ സ്റ്റേഷൻ സ്ഥിതിചെയ്യുന്നതും മുരിങ്ങൂരിലാണ്.

അടുത്തുള്ള മറ്റൊരു റെയിൽവേ സ്റ്റേഷൻ ചാലക്കുടി റെയിൽ മാർഗ്ഗം 2.5 കി.മീ- റോഡ് മാർഗ്ഗം 5 കി.മി

ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം) - 18 കി.മി


</doc>
<doc id="259297" url="https://ml.wikipedia.org/wiki?curid=259297" title="വൂഡാങ് പർവ്വതനിര">
വൂഡാങ് പർവ്വതനിര

ചൈനയിലെ ഹൂബി പ്രവിശ്യയിൽ സ്ഥിതിചെയ്യുന്ന ഒരു പർവ്വതനിരയാണ് വൂഡാങ് അഥവാ വൂ ഡാങ് ഷാൻ (ചൈനീസ്: 武当山; ഇംഗ്ലീഷ്:Wudang Mountains). ഷിയാൻ നഗരത്തിന്റെ തെക്കുഭാഗത്തായാണ് ഇത് സ്ഥിതിചെയ്യുന്നത്.

താവോ മതക്കാരുടെ ഒരു പുണ്യകേന്ദ്രം കൂടിയാണ് ഈ പർവ്വതം. ചൈനീസ് ആയോധനകലയുമായും ഇത് ബന്ധപ്പെട്ടിരിക്കുന്നു. വൂ ഡാങ് ഷാനിലെ പ്രൗഢമായ പുരാതനകെട്ടിടങ്ങളും വളരെ പ്രശസ്തമാണ്. 1994-ൽ യുനെസ്കോ ഈ പ്രദേശത്തെ ലോകപൈതൃക പട്ടികയിൽ ഉൾപ്പെടുത്തി.

ആദ്യകാലങ്ങളിൽ താവോമതക്കാരുടെ മഠങ്ങളായിരുന്നു ഇവിടത്തെ പ്രധാന നിർമിതികൾ. പിന്നീട അവ വിദ്യാഭ്യാസ കേന്ദ്രങ്ങളായി പരിവർത്തനം ചെയ്യപ്പെടുകയുണ്ടായി. വിദ്യാഭ്യാസം, ഗവേഷണം, ആയോധനകലാ അഭ്യാസം, പരമ്പരാഗത ചൈനീസ് വൈദ്യം തുടങ്ങിയ കാര്യങ്ങൾക്ക് ഈ മഠങ്ങൾ വേദിയായി. കൃഷിക്കും, കലാരംഗത്തിനും ഇതോടൊപ്പം പ്രധാന്യം നൽകിയിരുന്നു. താങ് രാജവംശത്തിന്റെ കാലത്ത് ഇവിടെ ഫൈവ് ഡ്രാഗൺ ടെംപിൾ എന്ന ആരാധനാകേന്ദ്രം നിർമ്മിക്കപ്പെട്ടു. മിങ് രാജവംശത്തിന്റെ നാളുകളിലാണ് ഇവിടത്തെ കൂടുതൽ മഠങ്ങളും നിർമിച്ചത്. 1966–1976കാലയളവിലെ സാംസ്കാരിക വിപ്ലവത്തെ തുടർന്നും ചില മഠങ്ങൾക്ക് തകരാറുകൾ സംഭവിച്ചിരുന്നു. ആധുനിക കാലത്ത് ഈ പ്രദേശം ചൈനയിലെ ഒരു പ്രധാന വിനോദസഞ്ചാര കേന്ദ്രം കൂടിയാണ്


</doc>
<doc id="259308" url="https://ml.wikipedia.org/wiki?curid=259308" title="യോഗേഷ്">
യോഗേഷ്

ഒരു കന്നഡ സാഹിത്യകാരനാണ് യോഗേഷ് മാസ്റ്റർ എന്നറിയപ്പെടുന്ന യോഗേഷ്. യോഗേഷിന്റെ "ഢുൺഢി" എന്ന നോവലിനെതിരെ ഹിന്ദുത്വസംഘടനകൾ രംഗത്തുവന്നു. മതവികാരം വ്രണപ്പെടുത്തുന്നെന്നാരോപിച്ച് യോഗേഷിനെ പൊലിസ് അറസ്റ്റുചെയ്തിരുന്നു. പരാതിയിന്മേൽ ഈ നോവലിന്റെ വിൽപനയും വിതരണവും കോടതി തടഞ്ഞു.

"ഢുൺഢി" എന്ന നോവലിൽ ഗണപതിയെയും പാർവതിയെയും മോശമായരീതിയിൽ ചിത്രീകരിച്ചെന്നായിരുന്നു ഹിന്ദു സംഘടനകളുടെ ആരോപണം. 295 എ ഐ.പി.സി പ്രകാരവും 298 ഐ.പി.സി പ്രകാരവും കേസ് ചാർജ് ചെയ്ത് യോഗേഷിനെ പൊലിസ് അറസ്റ്റുചെയ്തു.


</doc>
<doc id="259314" url="https://ml.wikipedia.org/wiki?curid=259314" title="അന്തർ മസ്തിഷ്ക നിയന്ത്രണം">
അന്തർ മസ്തിഷ്ക നിയന്ത്രണം

ബ്രെയിൻ കമ്പ്യൂട്ടർ ഇന്റർഫേസ് സാങ്കേതിക വിദ്യയിലൂടെ ഒരു വ്യക്തിക്ക് മറ്റൊരു വ്യക്തിയുടെ തലച്ചോറിലെ ചിന്തകളെ നിയന്ത്രിക്കാൻ സാധ്യമാകുന്നതിനെയാണ് അന്തർമസ്തിഷ്ക നിയന്ത്രണം എന്നു പറയുന്നത്. ബോസ്റ്റൺ ഹാർവാർഡ് മെഡിക്കൽ സ്‌കൂളിലെ ഗവേഷകർ എലികളിൽ നടത്തിയ പരീക്ഷണം വിജയിച്ചതാണ് ഈ മേഖലയിലെ ആദ്യ വിജയം. 

രാജേഷ് റാവു എന്ന ഇന്ത്യൻ കമ്പ്യൂട്ടർ ശാസ്ത്രജ്ഞൻ തന്റെ ശിരസ്സിൽ ഘടിപ്പിച്ച ഇലക്ട്രോണിക് സംവിധാനത്തിൽ നിന്നും ചിന്താ തരംഗങ്ങളെ ഇന്റർനെറ്റ് വഴി അയച്ച്, വാഷിങ്ടൺ സർവകലാശാലയുടെ ക്യാമ്പസിൽ മറ്റൊരു ഭാഗത്ത് ഇതേ പോലുള്ള ഇലക്ട്രോണിക് സംവിധാനം ശിരസ്സിൽ ഘടിപ്പിച്ചിരുന്ന സഹപ്രവർത്തകന്റെ ചിന്തകളെ നിയന്ത്രിക്കുക വഴി ഈ മേഖലയിൽ വിജയം കണ്ടെത്തിയിട്ടുണ്ട്.



</doc>
<doc id="259315" url="https://ml.wikipedia.org/wiki?curid=259315" title="അതിവേഗതീവണ്ടികൾ">
അതിവേഗതീവണ്ടികൾ

മണിക്കൂറിൽ 200ഉം അതിൽക്കൂടുതലും കിലോമീറ്റർ വേഗതയിൽ ഓടുന്ന തീവണ്ടികളെ അതിവേഗതീവണ്ടികൾ എന്നു പറയുന്നു. 
ജപ്പാനിലെ ഷിൻകാൻസെൻ, ചൈനയിലെ സി.ആർ.എച്., ഇംഗ്ലണ്ടിലെ ക്ലാസ് 395, സ്പെയിനിലെ ഏവ് തുടങ്ങിയവ ഇക്കൂട്ടത്തിൽ പെടുന്നു.

ഇവയെ ബുള്ളറ്റ് തീവണ്ടികൾ എന്നും പറയാറുണ്ട്. ജപ്പാനിലാണ് ഇത്തരം വണ്ടികൾ ആദ്യമായി പാളത്തിലിറക്കപ്പെട്ടത്. ഈ പദ്ധതിയുടെ പ്രാരംഭകാലത്ത് ജാപ്പാൻ സർക്കാർ അതിനെ ബുള്ളറ്റ് തീവണ്ടികൾ എന്നർത്ഥം വരുന്ന ഒരു ജാപ്പനീസ് പേരിട്ട് വിളിച്ചിരുന്നു. തുടർന്ന് ആഗോളവ്യാപകമായി ബുള്ളറ്റ് തീവണ്ടി എന്ന പേർ ഉപയോഗിക്കാൻ തുടങ്ങി.

ഇന്റർനാഷണൽ യൂണിയൻ ഓഫ് റെയിൽവേയ്സിന്റെ നിബന്ധനകൾ പ്രകാരം 250 കി.മീ./മ യിൽ കൂടുതൽ വേഗത്തിലോടുന്ന വണ്ടികളോ, 200 കി.മീ./മ യിൽ കൂടുതൽ വേഗത്തിലോടാൻ പാകത്തിൽ മെച്ചപ്പെടുത്തിയ റെയിൽപ്പാതകളിൽ ആ വേഗത്തിൽ ഓടുന്ന വണ്ടികളോ ആണ് അതിവേഗതീവണ്ടികളായി കണക്കാക്കപ്പെടുന്നത്

അന്താരാഷ്ട്രതലത്തിൽ ഹിറ്റാച്ചി, ആൽസ്തോം, സീമെൻസ്, ബൊംബാർഡിയർ, കാവസാക്കി തുടങ്ങിയ കമ്പനികൾ അതിവേഗതീവണ്ടികൾ വികസിപ്പിച്ചെടുത്ത് വിപണനം ചെയ്യുന്നുണ്ട്.


ജപ്പാനിലെ അതിവേഗതീവണ്ടിശൃംഖലയാണ് ഷിൻകാൻസെൻ. ഇവിടെ ഇതുവരെ പ്രാവർത്തികമായ എറ്റവും കൂടിയ വേഗം, മണിക്കൂറിൽ 320കിലോമീറ്റർ ആണ്. എന്നാൽ ഇതേ സ്ഥാപനം 1996ൽ മണിക്കൂറിൽ 446കിലോമീറ്റർ വേഗതയുള്ള വണ്ടികളും മണിക്കൂറിൽ 581 കിലോമീറ്റർ വേഗതയുള്ള മാഗ് ലെവ് വണ്ടികളും പരീക്ഷിക്കുകയുണ്ടായി.

യൂറോപ്പിൽ എറ്റവും കൂടുതൽ ദൂരം അതിവേഗതീവണ്ടികളോടുന്നത് സ്പെയിനിലാണ്. സ്പാനിഷ് അതിവേഗതീവണ്ടിശൃംഖലയെ അവരുടെ ഭാഷയിൽ ഏവ് (AVE - Alta Velocidad Espanola) എന്നു വിളിക്കുന്നു. ഏവ് എന്ന വാക്കിന് ആ ഭാഷയിൽ പക്ഷി എന്നും അർത്ഥമുണ്ട്. മണിക്കൂറിൽ 310കിലോമീറ്റർ വേഗതയിൽ 3100ഓളം കിലോമീറ്റർ നീളത്തിൽ ഇത് ഓടിക്കപ്പെടുന്നു. ഇവിടെ വേഗത താരതമ്യേന കുറഞ്ഞ തീവണ്ടികളും ഏവ് വണ്ടികളും ഒരേ പാളങ്ങൾ ഉപയോഗിക്കുന്നു. മാഡ്രിഡിൽ നിന്ന് സെവില്ലിലേക്കുള്ള ഇതിന്റെ യാത്ര പരസ്യപ്പെടുത്തിയതിനേക്കാൾ അഞ്ചു മിനിട്ടിൽ കൂടുതൽ വൈകുകയാണെങ്കിൽ യാത്രക്കാർക്ക് ടിക്കറ്റ് ചാർജ് മടക്കി നൽകാറുണ്ടത്രേ.

ബ്രിട്ടനിലെ അതിവേഗതീവണ്ടികളെ ക്ലാസ് 395 എന്നാണ് പൊതുവേ പറയുന്നത്. ആറു ബോഗികളുള്ള ഇവ 25 കിലോ വോൾട്ട് പ്രത്യാവർത്തിധാരാ വൈദ്യുതി (ഏ.സി)യിലും 750 വോൾട്ട് നേർധാരാ വൈദ്യുതി (ഡി.സി.)യിലും ഓടാൻ കഴിവുള്ളവയാണ്. ജപ്പാനിലെ ഹിറ്റാച്ചി കമ്പനിയാണ് നിർമാതാക്കൾ. അതിവേഗപാതകളിൽ പ്രത്യാവർത്തിധാരാ വൈദ്യുതി ഉപയോഗിച്ച് മണിക്കൂറിൽ 225കിലോമീറ്റർ വേഗതയിലും സാധാരണപാതകളിൽ നേർധാരാ വൈദ്യുതി ഉപയോഗിച്ച് മണിക്കൂറിൽ 100കിലോമീറ്റർ വേഗതയിലും ഇവ ഓടിക്കുന്നു. 2012ലെ വേനൽക്കാല ഒളിമ്പിക്സിനായി ഓടിച്ചിരുന്ന ഇത്തരം വണ്ടികൾക്ക് ഒളിമ്പിക് ജാവലിൻ ഷട്ടിലുകൾ എന്നായിരുന്നു പേർ. അതേത്തുടർന്ന് ഈ വണ്ടികളെ മൊത്തത്തിൽ ജാവലിൻ എന്നും പറയാറുണ്ട്.

ഫ്രാൻസിലും അതിവേഗതീവണ്ടികൾ പ്രചാരത്തിലായിട്ടുണ്ട്. അവയെ ടി.ജി.വി. (TGV)എന്നു പറയുന്നു. (French: Train à Grande Vitesse, high-speed train). പാരീസ് കേന്ദ്രമാക്കിയുള്ള ഈ ശൃംഖല ഫ്രാൻസിലെയും സമീപരാജ്യങ്ങളിലേയും വിവിധ നഗരങ്ങളെ പരസ്പരം ബന്ധിപ്പിക്കുന്നു. ഇവിടെ ശരാശരി വേഗത മണിക്കൂറിൽ 320കിലോമീറ്റർ ആണെങ്കിലും 2007 ഏപ്രിലിൽ ഒരു പരീക്ഷണഓട്ടത്തിനിടെ ഒരു ടി.ജി.വി. തീവണ്ടി മണിക്കൂറിൽ 574.8കിലോമീറ്റർ വേഗതയിലോടി ലോക റിക്കാർഡ് നേടിയിരുന്നു.
ഫ്രാൻസിൽ നിന്ന് താലിസ് ശൃംഖല എന്ന പേരിൽ സ്വിറ്റ്സെർലൻഡ്, ഇറ്റലി, ജർമനി, ബൽജിയം, നെതെർലാൻഡ് എന്നീ രാജ്യങ്ങളുമായി ടി.ജി.വി. ബന്ധങ്ങളുണ്ട്. യൂറോസ്റ്റാർ എന്ന പേരിൽ ഫ്രാൻസും ബ്രിട്ടനും ബൽജിയവുമായി മറ്റൊരു ടി.ജി.വി. ശൃംഖലയുമുണ്ട്.

ചൈനയിലും അതിവേഗതീവണ്ടികൾ ഓടുന്നുണ്ട്. അവയെ സി.ആർ.എച്. (C.R.H. -- Chaina railway Highspeed train) എന്നു പറയുന്നു. 2007 ഏപ്രിലിൽ തുടങ്ങിയ ഇതിന് ഇന്ന് 9300 കി.മീ. യിൽ കൂടുതൽ മൊത്തം ദൈർഘ്യമുണ്ട്. ഈ അതിവേഗതീവണ്ടിശൃംഖല ലോകത്തിലെ ഏറ്റവും വലുതാണ്. ഈ ശൃംഖലയിൽ ബീജിങ്ങിനും ഗാങ്ങ്ഷൂവിനുമിടയിൽ ഓടുന്ന (2298 കിലോമീറ്റർ) തീവണ്ടിയാണ് ഇക്കൂട്ടത്തിൽ ഏറ്റവും കൂടുതൽ ദൂരം ഓടുന്നത്. സാധാരണ തീവണ്ടികൾ 22 മണിക്കൂറെടുക്കുന്ന ഈ ദൂരം അതിവേഗതീവണ്ടികൾ എട്ടുമണിക്കൂർ കൊണ്ട് ഓടിയെത്തുന്നു. ഈ പാത 2015-ഓടെ ഷെൻഷെൻ വഴി ഹോങ്ങ്കോങ്ങ് വരെ നീട്ടാനുള്ള ശ്രമം നടക്കുന്നുണ്ട്. 

ആദ്യകാലത്ത് ചൈന സീമെൻസ്, കവസാക്കി, ബൊംബാർഡിയർ തുടങ്ങിയ കമ്പനികളിൽ നിന്ന് വണ്ടികൾ ഇറക്കുമതി ചെയ്യുകയായിരുന്നു. തുടർന്ന് രാജ്യത്തിനകത്തുതന്നെ വണ്ടികൾ രൂപകല്പന ചെയ്ത് നിർമ്മിക്കാൻ തുടങ്ങി. 2011ൽ വെൻഷൂ നഗരത്തിനടുത്തുണ്ടായ ഒരു വമ്പൻ അപകടത്തെ തുടർന്ന് ചൈനയിലെ അതിവേഗതീവണ്ടിശൃംഖലയുടെ വളർച്ച മന്ദഗതിയിലായിട്ടുണ്ട്.
വൈദ്യുതി എഞ്ചിനുകൾ കൂടാതെ മാഗ്നെറ്റിക് ലെവിറ്റേഷൻ ഉപയോഗപ്പെടുത്തുന്ന അതിവേഗതീവണ്ടികളും ചൈനയിൽ ഓടുന്നുണ്ട്..
ഷാങ്ഹായ് നഗരവും ഷാങ്ഹായ് അന്താരാഷ്ട്രവിമാനത്താവളവും തമ്മിൽ ബന്ധിപ്പിക്കുന്ന 30.5 കിലോമീറ്റർ പാതയിലാണ് മാഗ് ലെവ് തീവണ്ടി ഓടുന്നത്. ജർമ്മനിയിൽ നിന്ന് ഇറക്കുമതി ചെയ്ത ഒരു തീവണ്ടിയൂണിറ്റാണ് ഇത്. 2004ൽ പ്രവർത്തനം തുടങ്ങിയ ഇത് 431 കിലോമീറ്റർ വേഗതയോടേ, വേഗത്തിനുള്ള തീവണ്ടികളുടെ ലോകറെക്കൊർഡ് നിലനിർത്തുന്നു. അതിന്റെ യാത്രക്ക്, അതായത് 30.5 കിലോമീറ്റർ ദൂരത്തിന്, 7.5 മിനിട്ട് മതി. ലോകത്തിലെ ആദ്യത്തെ മാഗ് ലെവ് അതിവേഗതീവണ്ടിയും ഇതാണ്.

അമേരിക്കൻ ഐക്യനാടുകളിൽ തീവണ്ടികളുടെ വേഗം ഇപ്പോഴും 170 കി.മീ./മ യിൽ കൂടുതൽ ആയിട്ടില്ല. അതുകൊണ്ട് അവയെ അതിവേഗതീവണ്ടികളുടെ കൂട്ടത്തിൽ പെടുത്താറില്ല.


</doc>
<doc id="259316" url="https://ml.wikipedia.org/wiki?curid=259316" title="സി. ഉണ്ണിരാജ">
സി. ഉണ്ണിരാജ

കേരളത്തിലെ ആദ്യകാല കമ്മ്യൂണിസ്റ്റ് നേതാക്കളിലൊരാളാണ് സി.ഉണ്ണിരാജ എന്ന ശിവശർമ്മ രാജ (15 ജൂലൈ 1917 - 28 ജനുവരി 1995). കമ്മ്യൂണിസ്റ്റ് സൈദ്ധാന്തികനായിരുന്നു അദ്ദേഹം, ജനയുഗത്തിന്റെയും നവയുഗത്തിന്റെയും മുഖ്യ പത്രാധിപരായും പ്രാഗിൽ നിന്നും പ്രസിദ്ധീകരിച്ചിരുന്ന വേൾഡ് മാർക്‌സിസ്റ്റ് റിവ്യൂവിന്റെ പത്രാധിപ സമിതിയിലും അംഗമായിരുന്നു.

സ്കൂൾ വിദ്യാഭ്യാസകാലഘട്ടത്തിലായിരുന്നു ഗുരുവായൂർ സത്യാഗ്രഹം, അവിടെ സത്യാഗ്രഹക്യാമ്പിൽ ചെന്ന് ആകാവുന്ന സഹായങ്ങൾ ചെയ്തുകൊടുക്കുമായിരുന്നു. പി.കൃഷ്ണപിള്ളയുമായുള്ള പരിചയം കമ്മ്യൂണിസ്റ്റ് പാർട്ടിയിൽ സജീവപ്രവർത്തകനായി മാറുന്നതിനു സഹായിച്ചു. കേരളത്തിലങ്ങോളമിങ്ങോളം പാർട്ടി ക്ലാസ്സുകൾ എടുത്തിരുന്നു. 1950 ൽ ഒളിവിലായിരിക്കുന്ന കാലത്ത് അറസ്റ്റ് ചെയ്യപ്പെട്ടു. കേരളസാഹിത്യപരിഷത്ത് പ്രവർത്തക കമ്മറ്റി, പുരോഗമനകലാസാഹിത്യ പരിഷത് പ്രവർത്തകകമ്മിറ്റി, പുരോഗമനസാഹിത്യസംഘം സംസ്ഥാന കമ്മിറ്റി, കേരള സാഹിത്യ അക്കാദമി ജനറൽ കൗൺസിൽ എന്നിവയിൽ അംഗമായിരുന്നു. 1995 ജനുവരി 28 ന് ഉണ്ണിരാജ അന്തരിച്ചു.

പൊന്നാനി താലൂക്കിലെ വടക്കേകാട് മുല്ലമംഗലത്ത് കേരളൻ ഭട്ടതിരിപ്പാടിന്റെയും ചിറ്റഞ്ഞൂർ കോവിലകത്ത് അമ്മിണി തമ്പുരാട്ടിയുടെയും മകനായി ജനിച്ചു. തികച്ചും യാഥാസ്ഥിതിക കുടുംബത്തിൽ ജനിച്ചതുകൊണ്ടു തന്നെ പ്രാഥമിക വിദ്യാഭ്യാസം വീട്ടിൽ വെച്ചു തന്നെയായിരുന്നു. പത്തു വയസ്സുവരെ ഒരു അദ്ധ്യാപകൻ വീട്ടിൽ വന്ന് പഠിപ്പിക്കുകയായിരുന്നു. 1927 ൽ ചാവക്കാട് ഹൈസ്‌കൂളിൽ ചേർന്ന് പഠനമാരംഭിച്ചു. മദ്രാസ് ലയോള കോളജിലായിരുന്നു ഉപരിപഠനം. ഗണിതശാസ്ത്രത്തിൽ ബിരുദാനന്തര ബിരുദം നേടി.

സ്കൂൾ വിദ്യാഭ്യാസ കാലഘട്ടത്തിൽത്തന്നെ രാഷ്ട്രീയത്തിന്റെ ബാലപാഠങ്ങൾ പഠിച്ചു. വിദ്യാഭ്യാസകാലത്തിൽ തന്നെ ഗുരുവായൂർ സത്യാഗ്രഹക്യാമ്പിലെ സ്ഥിരം സന്ദർശകനായിരുന്നു. അവിടെ വെച്ച് മുതിർന്ന നേതാക്കളുമായി പരിചയപ്പെടാൻ ഇടയായി. ഇക്കാലഘട്ടത്തിൽതന്നെ മാതൃഭൂമിയിൽ രാജൻ എന്ന പേരിൽ ലേഖനങ്ങളെഴുതാൻ തുടങ്ങി. മദ്രാസിൽ പഠിക്കുന്ന കാലഘട്ടത്തിൽ കമ്മ്യണിസ്റ്റ് പ്രസ്ഥാനത്തെ വായനയിലൂടെ അറിയാൻ ശ്രമിച്ചു. ബിരുദം സമ്പാദിച്ച് തിരികെ വന്നതുമുതൽ ജോലിക്കായി ശ്രമിക്കുന്നതിനു പകരം രാഷ്ട്രീയത്തിലേക്കിറങ്ങുകയായിരുന്നു. പി.കൃഷ്ണപിള്ളയുടെ നിർദ്ദേശാനുസരണം രാഷ്ട്രീയവിദ്യാഭ്യാസ രംഗത്താണ് ഉണ്ണിരാജ പ്രവർത്തിക്കാൻ തുടങ്ങിയത്. കേരളമങ്ങോളമിങ്ങോളം നിരവധി പാർട്ടി പഠനക്ലാസ്സുകൾ എടുത്തു. 1942 ൽ കമ്മ്യൂണിസ്റ്റ് പാർട്ടി ദേശാഭിമാനി തുടങ്ങാൻ തീരുമാനിച്ചപ്പോൾ പത്രാധിപ സമിതിയിൽ പ്രവർത്തിച്ചു. 1946 ജനുവരി മുതൽ ദേശാഭിമാനി ഒരു ദിനപത്രമായി മാറിയപ്പോൾ അതിന്റെ പത്രാധിപസമിതിയിലും ഉണ്ണിരാജ അംഗമായിരുന്നു.

1939 ൽ കേരള പാർട്ടി ഘടകം രൂപീകരിക്കപ്പെട്ട ഘട്ടത്തിൽ തന്നെ പാർട്ടി അംഗമായി. 1957 ൽ പാർട്ടിയുടെ സംസ്ഥാന സെക്രട്ടറിയേറ്റിലും 1958 ൽ ദേശീയ കൗൺസിലിലും അംഗമായി. പാർട്ടി നിരോധിക്കപ്പെട്ടിരുന്ന ഘട്ടത്തിലും 1962 ൽ ചൈനായുദ്ധവേളയിലും ഉണ്ണിരാജ ജയിലിലടയ്ക്കപ്പെട്ടു. പാർട്ടിയുടെ ഒന്നാം കോൺഗ്രസ്സിനു മുന്നോടിയായി നടന്ന സംസ്ഥാനസമ്മേളനത്തിൽ തിരഞ്ഞെടുത്ത ഏഴംഗ കമ്മിറ്റിയിലെ ഏറ്റവും പ്രായം കുറഞ്ഞ വ്യക്തി കൂടിയായിരുന്നു ഉണ്ണിരാജ. രണ്ടാം കോൺഗ്രസ്സിനെ തുടർന്ന് പാർട്ടിക്ക് നിരോധനം വന്നപ്പോൾ ഒളിവിലായിരുന്ന അദ്ദേഹം അറസ്റ്റ് ചെയ്യപ്പെട്ടു. ജയിൽ മോചിതനായശേഷം മുഴുവൻ സമയ പാർട്ടി പ്രവർത്തനവും പഠനക്ലാസ്സുകളും.



</doc>
<doc id="259326" url="https://ml.wikipedia.org/wiki?curid=259326" title="കമ്പളവ്">
കമ്പളവ്

കമ്പളവ് പഴയ കാലത്ത്‌ ഭൂമി അളക്കാൻ ഉപയോഗിച്ചിരുന്ന ഒരു തോതാണ്. ഒരു കമ്പളവ് പത്ത് അടിയാണ് സാധാരണ. ചില ആളുകൾ പത്ത് ലിങ്ക്സ് കമ്പ് ഉപയോഗിക്കാറുണ്ട്. 

</doc>
<doc id="259328" url="https://ml.wikipedia.org/wiki?curid=259328" title="കുഞ്ഞനന്തന്റെ കട">
കുഞ്ഞനന്തന്റെ കട

"സലീം അഹമ്മദിന്റെ" സംവിധാനത്തിൽ മമ്മൂട്ടി, സലീം കുമാർ, നൈല ഉഷ, ബാലചന്ദ്രമേനോൻ എന്നിവർ പ്രധാനവേഷങ്ങളിൽ അഭിനയിച്ച മലയാളചലച്ചിത്രമാണ് കുഞ്ഞനന്തന്റെ കട .


</doc>
<doc id="259335" url="https://ml.wikipedia.org/wiki?curid=259335" title="അനിത പ്രതാപ്">
അനിത പ്രതാപ്

ഒരു ഇന്ത്യൻ പത്രപ്രവർത്തകയാണ് അനിതാ പ്രതാപ്. എൽ.ടി.ടി.ഇ.യും ശ്രീലങ്കൻ സേനയും തമ്മിലുള്ള യുദ്ധം കൊടുമ്പിരിക്കൊണ്ടിരുന്ന 1984ൽ എൽ.ടി.ടി.ഇ. തലവൻ വേലുപ്പിള്ള പ്രഭാകരനുമായി അഭിമുഖം നടത്തിയതോടെയാണ് അനിതാപ്രതാപ് ലോകപ്രശസ്തയായത്.

കോട്ടയം ജില്ലയിലെ വാരപ്പെട്ടി പഞ്ചായത്തിൽ കെ.ജെ. സൈമണിന്റെയും നാൻസിയുടേയും മകളായി 1958 ഡിസംബർ 23ന് ജനിച്ചു. ഡൽഹിയിൽ ഇന്ത്യൻ എക്സ്പ്രസിൽ അരുൺ ഷൂറിയുടെ കീഴിലാണ് അനിത പത്രപ്രവർത്തനരംഗത്ത് തുടക്കമിട്ടത്. പിന്നീട് ഇന്ത്യാ ടുഡേ, ടൈം തുടങ്ങി വിവിധ മാധ്യമ സ്ഥാപനങ്ങളിൽ പ്രവർത്തിച്ചിട്ടുള്ള അനിത സി.എൻ.എൻ. ചാനലിന്റെ സൗത്ത് ഏഷ്യ ബ്യൂറോ ചീഫായിരുന്നു.

ഔദ്യോഗിക ജീവിതത്തിന്റെ പ്രാരംഭ നാളുകളിൽ തന്നെ സഹപ്രവർത്തകനായിരുന്ന പ്രതാപ് ചന്ദ്രനെ വിവാഹം കഴിച്ചതോടെയാണ് "അനീറ്റ സൈമൺ" അനിത പ്രതാപ് ആയി അറിയപ്പെട്ടു തുടങ്ങിയത്. എന്നാൽ അഞ്ചു വർഷങ്ങൾക്ക് ശേഷം വിവാഹ ബന്ധം വേർപെടുത്തി. അനിത - പ്രതാപ് ചന്ദ്രൻ ദമ്പതിക്ക് സുബിൻ എന്ന ഒരു മകൻ ഉണ്ട്.

നേപ്പാളിലെ ജനാധിപത്യ പ്രസ്ഥാനത്തേയും , ബംഗ്ളാദേശിലെ സൈനിക സ്വേഛാധിപത്യത്തിനെതിരായ ജനമുന്നേറ്റത്തേയും കുറിച്ചുള്ള റിപ്പോർട്ടുകൾ, പാകിസ്താനിൽ ബേനസീർ സർക്കാരിന്റെ പുറത്താക്കലിനെക്കുറിച്ചുള്ള റിപ്പോർട്ട്, ശ്രീലങ്കയിലെ എൽ.ടി.ടി.ഇ. തലവൻ വേലുപ്പിള്ള പ്രഭാകരനുമായി നടത്തിയ അഭിമുഖം, അസം, പഞ്ചാബ്, കശ്മീർ എന്നിവിടങ്ങളിലെ സായുധ കലാപങ്ങളെക്കുറിച്ചുള്ള റിപ്പോർട്ടുകൾ തുടങ്ങിയവ ഇദ്ദേഹത്തിന്റെ ഔദ്യോഗിക ജീവിതത്തിലെ ശ്രദ്ധേയമായ പ്രവർത്തനങ്ങളിൽ ചിലതാണ്.

കുറച്ച് കാലം ആപ്പ് എന്ന രാഷ്ട്രീയ പാർട്ടിയുടെ സംസ്ഥാന നേതാവായിരുന്നു. 2014 ലെ ലോക്സഭ തിരഞ്ഞെടുപ്പിൽ എറണാംകുളം മണ്ഡലത്തിൽ നിന്ന് ആം ആദ്മി പാർട്ടിയുടെ സ്ഥാനാർത്ഥിയായി ഇവർ മത്സരിച്ചിരുന്നു. ഇപ്പോൾ രാഷ്ട്രീയത്തിൽ സജീവമല്ല.


</doc>
<doc id="259340" url="https://ml.wikipedia.org/wiki?curid=259340" title="അനിത (വിവക്ഷകൾ)">
അനിത (വിവക്ഷകൾ)


</doc>
<doc id="259361" url="https://ml.wikipedia.org/wiki?curid=259361" title="തോമസ്‌ ഹെൻട്രി ഹുക്സ്ലെയ്">
തോമസ്‌ ഹെൻട്രി ഹുക്സ്ലെയ്

ഡാർവിൻ ന്റെ വീട്ടപട്ടി എന്നാ അപര നാമത്തിൽ അറിയപ്പെടുന്ന ഇംഗ്ലീഷ് ജന്തു ശാസ്ട്രക്ജൻ. ഡാർവിന്റെ പരിണാമ സിദ്ധന്തട്ടിന്റെ വലിയ വക്താവും ആരാധകനും ആയിരുന്നു 

ഡാർവിൻ സിദ്ധാന്തം അന്ഗീകരിക്കാനിടയായ 1 8 6 0 ലെ സംവാദത്തിൽ വിൽബർ ഫോര്സിനോദ് ആണ് ആണ് ഗ്രാടുഅലിസം ,പ്രകൃതിയുടെ തിരഞ്ഞെടുപ്പ് തുടങ്ങിയ വാദങ്ങൾ അംഗീകരിക്കാം സ്വല്പം വ്യ്മുഖ്യം ഉണ്ടായിരുനെങ്കിലും ഡാർവിൻ സിധന്തട്ടിന്റെ മറ്റെല്ലാ തലങ്ങളും താൻ പൂര്ണമായും സ്വീകരിക്കുവാൻ തയ്യാറായിരുന്നു ബ്രിടോനിലെ ശാസ്ത്ര പഠനത്തിനു മുന്കൈ എടുത്തത്‌ ഇദ്ദേഹമാണ് .മതട്ടിനെതിരെ ശക്തമായി പോരാടിയ വെക്തി കൂടി ആണ് ഇദ്ദേഹം 

വളരെ ചെറിയ ടൂടിലുള്ള പ്രാഥമിക വിദ്യാഭ്യാസം മാത്രം ലഭിച്ച ഇദ്ദേഹം സ്വയം കാര്യങ്ങൾ പടികുന്നതിൽ താത്പര്യമുള്ള ആൽ .ഇന്വെർറ്റിബ്രാറ്റെസ് ആയിരുന്നു .തന്റെ സ്വന്തം വീട ശാസ്ത്രം വിശദീകരികുന്നതിനായി അഗ്നോസ്റിക് എന്നാ വാക്ക് ആദ്യം ഉപയോഗിച്ചത് ഇദ്ദേഹം ആണ് .മനുഷ്യനും കുരങ്ങും തമ്മിലുള്ള ബന്ധം ആയിരുന്നു തന്റെ പ്രദാന പഠന വിഷയം പക്ഷികളുടെ ഉള്പട്ടിയെ കുറിച്ചുള്ള തന്റെ പഠനം ആഗൂല അംഗീകാരം നേടി

</doc>
<doc id="259371" url="https://ml.wikipedia.org/wiki?curid=259371" title="ജഗത്റാം ഡാവെ">
ജഗത്റാം ഡാവെ

ദക്ഷിണ ഗുജറാത്തിലെ ആദിവാസി സമൂഹത്തിനിടയിൽ പ്രവർത്തിച്ച ഒരു ഗാന്ധിയൻ സാമൂഹ്യ പരിഷ്കർത്താവും സ്വാതന്ത്ര്യ സമരസേനാനിയും ആയിരുന്നു ജുഗത്റാം ചിമൻലാൽ ഡാവെ (1892–1985). 

1892ൽ ഗുജറാത്തിലെ കത്യവാറിൽ ജനിച്ചു.

ബോംബയിലെ തന്റെ വിദ്യാഭ്യാസാനന്തരം ബറോഡയിൽ കാക്കാസാഹെബ് കേൽക്കറുടെ കീഴിൽ 1915-1917 കാലഘട്ടത്തിൽ സ്കൂൾ അധ്യാപകനായി സേവനം അനുഷ്ടിച്ചു. 1917 മുതൽ ഗാന്ധിയുടെ കോച്ചറാബ്, സബർമതി ആശ്രമങ്ങളിൽ ഒരുത്തമ അന്തേവാസി എന്ന ഖ്യാതി നേടി. ആശ്രമവളപ്പിലെ സ്കൂളിൽ അധ്യാപകനായും പിന്നീട് നവജീവൻ പ്രസ്സിലും ജോലി ചെയ്തു. 

1985ൽ തൊണ്ണൂറ്റി മൂന്നാം വയസ്സിൽ അദ്ദേഹം അന്തരിച്ചു.

നിസ്സഹകരണ പ്രസ്ഥാനാന്തരം 1924 മുതൽ ബർദോളിയിലെ സ്വരാജ് ആശ്രമാംഗമായി ഗ്രാമ വികസന പ്രവർത്തനങ്ങളിൽ ഏർപ്പെട്ടു. ജന്മികൾ, പണമിടപാടുകാർ എന്നിവരുടെ ചൂഷണത്തിനിരയായിരുന്ന ഭൂരഹിത കർഷകത്തോഴിലാളികലായ "ഹല്പാത്തികളുടെയും" റാണിപരാജ് ആദിവാസികളുടെയും വിദ്യാഭ്യാസ മുന്നേറ്റത്തിനായി ആശ്രമാശാലകൾ, ബാലവാഡികൽ സ്ഥാപിക്കുകയും അവർക്കിടയിൽ ചർക്കയുടെ ഉപയോഗം പ്രോത്സാഹിപ്പിക്കുകയും ചെയ്തു. 1927ലെ ഗുജറാത്ത് പ്രളയത്തിനു ശേഷം പ്രളയബാധിത പ്രദേശങ്ങളിൽ ദുരിത നിവാരണ ശ്രമങ്ങളിൽ പങ്കാളിയായി. 1926ൽ ബർദോളിയിൽ റാണിപരാജ് ആദിവാസികൾക്കായി ഡാവെ സ്ഥാപിച്ച വിദ്യാലയം പിന്നീട് വേദ്ചിയിലേക്ക് മാറ്റി. ശിഷ്ടകാലം അദ്ദേഹം വേദ്ചി തന്റെ കർമ്മഭൂമിയാക്കി.

ഗാന്ധിജിയുടെ ആഗ്രഹപ്രകാരം ബർദോളി സത്യാഗ്രഹ കാലത്ത് ഡാവെ സ്വാമി ആനന്ദിനൊപ്പം സർദാർ വല്ലഭായി പട്ടേലിനെ സഹായിച്ചു. ബർദോളിയിലെ പട്ടേലിന്റെ പ്രസംഗങ്ങളെ മാധ്യമമുഖാന്തരം പൊതുജനങ്ങളിൽ എത്തിക്കുന്നതിനായി സൂറത്തിൽ സ്വാമി ആനന്ദിനിവ എത്തിക്കുക എന്ന ദൌത്യമാണ് ഡാവെയ്ക്കുണ്ടായിരുന്നത്. ഉപ്പു സത്യാഗ്രഹം, വ്യക്തി സത്യാഗ്രഹം, ക്വിറ്റ് ഇന്ത്യ പ്രസ്ഥാനം എന്നിവയിൽ പങ്കെടുത്ത ഡാവെ പലപ്പോഴായി ജയിലിൽ അടക്കപ്പെട്ടു. തലീമി സംഘം, ചർക്ക സംഘം, അഖില ഭാരതീയ ഗ്രാമവ്യവസായ അസോസിയേഷൻ എന്നിവയുടെ ഭാഗമായും ഡാവെ പ്രവർത്തിച്ചു.

1962ലെ ചൈനായുദ്ധത്തിനു ശേഷം ഉത്തര പൂർവ സീമാ ഏജൻസിയിൽ പുനർനിർമ്മാണ പ്രവർത്തനങ്ങൾക്കായി വിനോഭ ബാവെ, ജയപ്രകാശ് നാരായൺ എന്നിവരുമായ് ചേർന്ന് ശാന്തിസേന എന്ന സംഘടന രൂപീകരിച്ചു. 1971ലെ ഇന്ത്യാ-പാകിസ്താൻ യുദ്ധത്തിനു മുൻപ് കിഴക്കൻ ബംഗാളിൽ നിന്നെത്തിയ അഭയാർഥികൾക്കിടയിലും ശാന്തിസേന സഹായ പ്രവർത്തനങ്ങളിൽ ഏർപ്പെട്ടു.

വിദ്യാഭ്യാസ വിഷയങ്ങളിൽ തല്പരനായിരുന്ന ഡാവെ 1967ൽ ഗാന്ധി വിദ്യാപീഠം, ശാന്തിസേന വിദ്യാലയം എന്നീ സ്ഥാപനങ്ങൾ ആരംഭിച്ചു. സ്വഭാവ രൂപീകരണത്തിനും ദേശീയ ചിന്തകൾക്കും പ്രാധാന്യമുള്ളതും സമൂഹത്തിൽ വേരുകളുള്ളതുമായ ഒരു പാഠ്യപദ്ധതിയാണ് സ്വതന്ത്ര ഭാരതത്തിനാവശ്യം എന്നദ്ദേഹം വാദിച്ചു. 

സ്വാതന്ത്ര്യ സമരത്തിലെ പല പ്രമുഖ നേതാക്കളുടെയും ജീവചരിത്രം രചിച്ച ഡാവെ, ഗുജറാത്തി ഭാഷയിലെ ഒരു പ്രധാന ജീവച്ചരിത്രകാരനായി കണക്കാക്കപെടുന്നു. "പ്രഹളാദ്", "നമ്മുടെ ബാപ്പു", "ആത്മ രചന", "മാരി ജീവനകഥ" എന്നിവയാണ് പ്രധാന കൃതികൾ. 1978ൽ നിർമ്മാണപരമായ പ്രവർത്തനങ്ങളിലുള്ള തന്റെ സമഗ്ര സംഭാവനകൾക്കായി ജമ്നാലാൽ ബജാജ് പുരസ്കാരം ലഭിച്ചു.

ആശ്രമ വിദ്യാലയങ്ങൾക്കും അവയിലെ വിദ്യാർത്ഥികൾക്കും ധനസഹായം നൽകുന്ന ഗുജറാത്ത് സർക്കാരിന്റെ ജുഗത്റാം ഡാവെ ആശ്രമവിദ്യാലയ പദ്ധതി ഡാവെയുടെ ബഹുമാനാർത്ഥമാണ് നാമകരണം ചെയ്യപ്പെട്ടിരിക്കുന്നത്. ഗാന്ധിയും ഡാവെയും തമ്മിലുള്ള സൌഹൃദത്തിന്റെ കഥ പറയുന്ന പുസ്തകമാണ് പ്രഭുദാസ് ഗാന്ധിയുടെ "ബാപ്പു ന ജുഗത്റാം ഭായ്".



</doc>
<doc id="259373" url="https://ml.wikipedia.org/wiki?curid=259373" title="ഹാരാൻ (സ്ഥലം‌)">
ഹാരാൻ (സ്ഥലം‌)

എബ്രായബൈബിളിൽ പരാമർശിക്കപ്പെടുന്ന ഒരു സ്ഥലമാണ് ഹാരാൻ. ഇന്നത്തെ തുർക്കിയുടെ പരിധിക്കുള്ളിൽ സ്ഥിതിചെയ്തിരുന്ന ഹാറാൻ എന്ന പുരാതനനഗരത്തിന്റെ അസീറിയൻ പേരാണ് ഹാരാൻ എന്നാണ് കരുതപ്പെടുന്നത്. എബ്രായബൈബിളിലെ ആദ്യഗ്രന്ഥമായ ഉല്പത്തിപ്പുസ്തകത്തിൽ ഹാരാൻ പ്രത്യക്ഷപ്പെടുന്നത് യഹൂദജനതയുടെ പൂർവപിതാക്കന്മാരിൽ ഒരാളായ തേരഹ്, അയാളുടെ പുത്രൻ നാഹോർ, അവരുടെ പിൻഗാമികൾ എന്നിവരുടെ ദേശം, വാഗ്ദത്തഭൂമിയിലേക്കുള്ള പ്രയാണത്തിനിടെ അബ്രഹാമിന്റെ ഇടത്താവളം എന്നീ നിലകളിലാണ്. ഈ ബൈബിൾ സാക്ഷ്യത്തിന്റെ ചരിത്രപരമായ വാസ്തവികത ഉറപ്പില്ലെങ്കിലും, എബ്രായബൈബിളിലെ പഞ്ചഗ്രന്ഥിയുടെ സ്രോതസ്സുകളിൽ ഏറ്റവും പുരാതനമായി കരുതപ്പെടുന്ന യഹോവീയരേഖ തന്നെ അബ്രഹാമിന്റെ കുടുംബവും ഹാരാനുമായുള്ള ബന്ധം കടന്നുവരുന്നുണ്ട്. അസീറിയൻ ഭരണാധികാരികൾ കീഴടക്കിയ നഗരങ്ങളിലൊന്നും ടയിർ നഗരത്തിന്റെ വാണിജ്യപങ്കാളി എന്നീ നിലകളിൽ എബ്രായബൈബിളിലെ മറ്റുഭാഗങ്ങളിലും ഹാരാൻ പ്രത്യക്ഷപ്പെടുന്നുണ്ട്.


</doc>
<doc id="259376" url="https://ml.wikipedia.org/wiki?curid=259376" title="സീനായ് മല">
സീനായ് മല

എബ്രായബൈബിളിലേയും ഖുറാനിലേയും ആഖ്യാനങ്ങളും യഹൂദ, ക്രൈസ്തവ, ഇസ്ലാമിക വിശ്വാസപാരമ്പര്യങ്ങളും അനുസരിച്ച്, ദൈവം ഇസ്രായേൽ ജനതക്ക് നിയമസാരാംശമായ പത്തുകല്പനകൾ നൽകിയ സ്ഥാനമാണ് സീനായ് മല അഥവാ ഹോരെബ് മല. ദൈവത്തിന്റെ മല എന്ന പേരും ഇതിനുണ്ട്. എന്നാൽ ഈവിധം പല പേരുകളിൽ സൂചിതമാകുന്നത് ഒരു സ്ഥാനം തന്നെയണെന്നുറപ്പില്ല. ഒന്നാം നൂറ്റാണ്ടിലെ യഹൂദചരിത്രകാരൻ ജോസെഫസോ, പൗലോസ് അപ്പസ്തോലനോ സീനായ് മല എന്ന പേര് ഉപയോഗിക്കുന്നില്ല. മുന്നേ ഹോരെബ് എന്നറിയപ്പെട്ടിരുന്ന മലയുടെ പേര് പിന്നീട് സീനായ് എന്നു മാറിയതാണെങ്കിൽ ആ മാറ്റം നടന്നതെന്നെന്നു വ്യക്തമല്ല.

ഈജിപ്തിലെ സീനായ് ഉപദ്വീപിലുള്ള മലകളിലൊന്നാണ് അതെന്നു കരുതപ്പെടുന്നെങ്കിലും ഉപദ്വീപിലെ പല മലകളിൽ ഏതാണ് സീനായ് എന്നതിനെ സംബന്ധിച്ച് പല അവകാശവാദങ്ങളുമുണ്ട്. "ജെബേൽ മൂസാ" അഥവാ മോശെയുടെ മല ആണ് ആധുനികകാലത്തെ ക്രൈസ്തവസങ്കല്പത്തിൽ സീനായ് മലയായി കൂടുതലും തിരിച്ചറിയപ്പെടുന്നത്. 7363 അടിയാണ് ഈ മലയുടെ ഉയരം. നാലാം നൂറ്റാണ്ടിന്റെ ആരംഭത്തിൽ കോൺസ്റ്റന്റൈൻ ചക്രവർത്തിയുടെ അമ്മ ഹെലീനാ ഇതിന്റെ വടക്കുപടിഞ്ഞാറൻ അടിവാരത്തിൽ ഒരു ചെറിയ പള്ളി പണിതു. ആറാം നൂറ്റാണ്ടിൽ ജസ്റ്റിനിയൻ ചക്രവർത്തി മലയടിവാരത്തിൽ ഇപ്പോൾ നിലവിലുള്ള വിശുദ്ധ കത്രീനയുടെ സന്യാസാശ്രമവും സ്ഥാപിച്ചു. ബൈസാന്തിയൻ സന്യാസികൾ നാലാം നൂറ്റാണ്ടിൽ ഈ പർവതത്തെ സീനായ് മലയായി തിരിച്ചറിയുകയാണുണ്ടായത്. എന്നാൽ ഇന്നു ലഭ്യമായവക്കപ്പുറം ഏതെങ്കിലും തെളിവുകളെ ആശ്രയിച്ചായിരുന്നോ ഈ തിരിച്ചറിവ് എന്നു നിശ്ചയമില്ല. 

ജെബേൽ മൂസായ്ക്കു പുറമേ സീനായ് ഉപദ്വീപിലെ തന്നെ മറ്റു ചില മലകളേയും സീനായ് മലയായി കണക്കാക്കാറുണ്ട്. എന്നാൽ അവയുടെയൊക്കെ ഇപ്പോഴത്തെ പേരുകൾ ചെടികളുടേയോ, മരങ്ങളുടേയോ പേരുകളുമായോ, ഭൂമിശാസ്ത്രപരമായ പ്രത്യേകതകളുമായോ ബന്ധപ്പെട്ട് ഉണ്ടായതാണ്. അവയെ സീനായ് മലയായി കണക്കാക്കുന്നതിന്, ബൈബിളിലെ പുരാവൃത്തവുമായി ബന്ധപ്പെട്ട പാരമ്പര്യങ്ങൾ നിലവിലില്ല. സീനായ് ഉപദ്വീപിനു വെളിയിലുള്ള സ്ഥാനങ്ങളിൽ ചിലതും സീനായ് മലായായി കണക്കാക്കപ്പെടാറുണ്ട്. സീനായ് ഉപദ്വീപിലും പടിഞ്ഞാറൻ അറേബ്യയിലുമായി പന്ത്രണ്ടോളം മലകളെ സംബന്ധിച്ച് ഈ അവകാശവാദമുണ്ട്. 
സീനായ് മലയുടെ യഥാർത്ഥ സ്ഥാനം ഉറപ്പിക്കാനാവില്ലെങ്കിലും, മലമുകളിൽ ദൈവവുമായി നടത്തിയതായി വിശ്വസിക്കപ്പെട്ട ഉടമ്പടിയുടെ ദേശീയോത്സവം, മനുഷ്യചരിത്രത്തിലെ അസാമാന്യപ്രതിഭാസങ്ങളിൽ ഒന്നായി കണക്കാക്കപ്പെടുന്നു. ദൈവവെളിപാടിനേയും ദൈവാനുഭവത്തേയും സംബന്ധിച്ച ജൂത-ക്രിസ്തീയ-ഇസ്ലാമിക സങ്കല്പങ്ങളുടെ കേന്ദ്രസ്ഥാനങ്ങളിലൊന്നായി സീനായ് മല നിലനിൽക്കുന്നു. ദൈവജ്ഞാനത്തിന്റെയെന്ന പോലെ ദൈവികസംരക്ഷണത്തിന്റെ കൂടി പ്രതീകമാകുന്നു അത്. തീവ്രമായ സംഘർഷങ്ങളുടെ നടുവിൽ ഏലിയാ പ്രവാചകൻ സീനായ് മലയിൽ അഭയം തേടിയതായി എബ്രായ ബൈബിൾ പറയുന്നു.


</doc>
<doc id="259377" url="https://ml.wikipedia.org/wiki?curid=259377" title="ഷീമസ് ഹീനി">
ഷീമസ് ഹീനി

ഐറിഷ് കവിയാണ് ഷീമസ് ഹീനി (/ˈʃeɪməs ˈhiːni/; 13 April 1939 – 30 August 2013). 1995-ൽ സാഹിത്യത്തിൽ നൊബേൽ സമ്മാനം ലഭിച്ചു.
വടക്കൻ അയർലൻഡിലെ ടൂം ബ്രിഡ്ജിൽ 1939ൽ ജനിച്ച ഹീനി കുട്ടിക്കാലത്തുതന്നെ ബെല്ലാഗിയിലേക്ക് താമസം മാറി. തുടർന്ന് ബെൽഫ്സ്റ്റിലെ ക്വീൻസ് സർവകലാശാലയിലെ അധ്യയനത്തിനുശേഷം അധ്യാപകനായി ജോലിയിൽ പ്രവേശിച്ചു. നിരവധി വർഷങ്ങൾ വർഷങ്ങളായി ഹാർവാഡിലും ഓക്സ്ഫഡിലും കേംബ്രിജിലും അധ്യാപകനായി സേവനമനുഷ്ഠിച്ചു.








</doc>
<doc id="259382" url="https://ml.wikipedia.org/wiki?curid=259382" title="വിശുദ്ധ കാതറിൻ സന്യാസി മഠം">
വിശുദ്ധ കാതറിൻ സന്യാസി മഠം

ക്രിസ്തുവർഷം 548 നും 565നും മദ്ധ്യേ നിർമ്മിക്കപെട്ട വിശുദ്ധ കാതറീൻ സന്യാസി മഠം (St. Catherine Monastery)ഈജിപ്തിലെ സീനായ് പ്രവിശ്യയിൽ സ്ഥിതി ചെയ്യുന്നു. ഈ ഓർത്തഡോക്സ് സന്യാസി മഠം യുനെസ്കോയുടെ ലോക പൈതൃക പട്ടികയിൽ ഉൾപ്പെട്ടിട്ടുണ്ട്. (UNESCO report 60100 ha / Ref: 954 ) ലോകത്തിലെ ഏറ്റവും പഴക്കമുള്ള, പ്രവർത്തിക്കുന്ന സന്യാസി മഠങ്ങളിൽ ഒന്നാണിത്. ഈജിപ്തിലെ തന്നെ വിശുദ്ധ അന്റോണിയോ സന്യാസി മഠവുമായാണ് വിശുദ്ധ കാതറീൻ സന്യാസിനി മഠം ഈ റെക്കോർഡ് പങ്കിടുന്നത്.

ലോകത്തിലെ ഏറ്റവും വലിയ തീർത്ഥാടന കേന്ദ്രങ്ങളിൽ ഒന്നായ ഇവിടുത്തെ പ്രധാന പെരുന്നാൾ മറുരൂപ പെരുന്നാൾ ആണ് .

അലക്സാണ്ട്രിയയിലെ വിശുദ്ധ കാതറീനെ ബ്രേക്കിംഗ് വീൽ ഉപയോഗിച്ച് വധിക്കുവാൻ വിധിയുണ്ടായി. കാതറീൻ ചക്രത്തിൽ സ്പർശിച്ചപ്പോൾ അത്ഭുതകരമായി ചക്രം തകർന്നുവെന്നും അതിനാൽ അവരെ ശിരഛേദം ചെയ്ത് കൊല്ലുകയായിരുന്നുവെന്നുമാണ് വിശ്വാസം. കാതറീന്റെ തിരുശേഷിപ്പുകൾ മാലാഖമാർ സീനായ് മലയിൽ കൊണ്ടുവച്ചു എന്നും അങ്ങനെ ഇവിടം വിശുദ്ധമായി എന്നും ആണ് ഐതിഹ്യം.

ക്രിസ്തീയ വിശ്വാസ പ്രകാരം, മോശയ്ക്കു ദൈവം പത്തുകല്പനകൾ നൽകിയ സ്ഥലമാണ്സീനായ് മല. ഇവിടെ സന്യസ്ഥ ജീവിതം നയിച്ചിരുന്നവരെക്കുറിച്ചുള്ള ഏറ്റവും പുരാതനമായ വിവരണമുള്ളത് ക്രിസ്തുവർഷം 381നും 383നും മദ്ധ്യേ വിശുദ്ധ നാടുകളിൽ തീർത്ഥാടനം നടത്തിയ എഗേറിയ (എതേറിയ) എന്ന വനിതയുടെ യാത്രാവിവരണത്തിൽ നിന്നാണ്.
ക്രിസ്തുവർഷം 527 മുതൽ 565 വരെ റോമാ സാമ്രാജ്യം ഭരിച്ചിരുന്ന ജസ്റ്റീനിയൻ ഒന്നാമൻ ചക്രവർത്തിയാണ് ഈ സ്ഥലത്ത് ഒരു സന്യാസി മഠം പണി കഴിപ്പിച്ചത്. 


</doc>
<doc id="259392" url="https://ml.wikipedia.org/wiki?curid=259392" title="കാരിക്കത്ത്‌ സുഭദ്രാമ്മ">
കാരിക്കത്ത്‌ സുഭദ്രാമ്മ

തൃശൂർ ശ്രീരാമകൃഷ്ണാശ്രമത്തിലെ അദ്ധ്യാപികയും ഇന്ത്യൻ സ്വാതന്ത്ര്യ സമര സേനാനിയുമായിരുന്നു കാരിക്കത്ത് സുഭദ്രാമ്മ എന്ന സുഭദ്രാമ്മ ടീച്ചർ. ശ്രീരാമകൃഷ്ണ ഗുരുകുലത്തിലെ ഏക അധ്യാപികയായിരുന്നു സുഭദ്രാമ്മ ടീച്ചർ. പന്തിഭോജനത്തിൽ അവർണ്ണർക്കൊപ്പം ഭക്ഷണം കഴിച്ചതിന് അന്നത്തെ പ്രമാണിമാർ ടീച്ചറെ പരിഹസിച്ച് നടന്നിരുന്നു. 

ചർക്കയിൽ നൂൽ നൂൽക്കുകയും ചിത്രപ്പണികൾ നട്ത്തുകയും ചെയ്തിരുന്ന സുഭദ്രാമ്മ ടീച്ചർ അക്കാലത്ത്‌ തൃശൂരിലെ സ്വാതന്ത്ര്യ സമരസേനാനികൾക്ക് ആവേശമായിരുന്നു. ഗാന്ധിജിയുടെ തൃശൂർ സന്ദർശനവേളയിൽ ഗാന്ധിജിക്ക് സമ്മാനിക്കാനായി, ഗാന്ധിജിയുടെ തന്നെ ചിത്രം ഖാദിത്തുണിയിൽ നെയ്തെടുത്ത് അതിനു ചുറ്റും മനോഹരമായ ഞൊറികൾ നെയ്തു ചേർത്ത്, സുഭദ്രാമ്മ ടീച്ചർ ഒരു തൂവാല തയ്യാറാക്കി. 1934 ജനവരി 16ന് ഗാന്ധിജി പുറനാട്ടുകര ശ്രീരാമകൃഷ്ണാശ്രമത്തിൽ എത്തിയപ്പോൾ ഗാന്ധിജിയുടെ ചിത്രം ആലേഖനം ചെയ്ത ആ തൂവാല ഒരു ഹരിജൻ ബാലികയെക്കൊണ്ടാണ് മഹാത്മാവിന് സമ്മാനിച്ചത്. പിന്നീട് മണികണ്ഠനാൽത്തറയിൽ നടന്ന യോഗത്തിൽ ഗാന്ധിജി അത് ലേലം ചെയ്തപ്പോൾ കുട്ടൻനായർ എന്നയാൾ 10 രൂപയ്ക്കത് വാങ്ങി. 


</doc>
<doc id="259401" url="https://ml.wikipedia.org/wiki?curid=259401" title="ഊർജ്ജജീവി">
ഊർജ്ജജീവി

ഭൗതികദേഹമില്ലാതെ ഊർജസ്വരൂപം മാത്രം ഉള്ള ജീവിസങ്കൽപമാണ് ഊർജ്ജജീവി. ഊർജ്ജം മാത്രം ഉൾക്കൊണ്ട ദ്രവ്യം ഇല്ലാാത്ത സങ്കല്പ്പിക സൃഷ്ടി. ഇത്തരം ജീവികളെ പുരാണ കഥകളിലും, മുത്തശ്ശി കഥകളിലും കാണാം, ആഖ്യായികമായി നിർമിച്ച ചില ചലച്ചിത്രങ്ങളിലും ഇവ പ്രമേയം ആയിട്ടുണ്ട്.



</doc>
<doc id="259405" url="https://ml.wikipedia.org/wiki?curid=259405" title="പലസ്തീൻ നാഷണൽ അതോറിറ്റി">
പലസ്തീൻ നാഷണൽ അതോറിറ്റി

ആധുനിക ലോകരാഷ്ട്രീയത്തിലെ ഏറ്റവും സങ്കീർണമായ പ്രശ്നങ്ങളിലൊന്നാണ് പലസ്തീൻ. ഓസ്‌ലോ കരാറിനെ തുടർന്ന് 1994 ൽ നിലവിൽ വന്ന പലസ്തീൻ നാഷണൽ അതോറിറ്റിയാണ് പലസ്തീനിൽ ഭരണം നടത്തുന്നത്. അറബിയിൽ അസ്സുൽത്താ അൽ-വതനിയ്യാ അൽ-ഫിലിസ്തിനിയ്യ എന്നറിയപ്പെടുന്ന അതോറിറ്റി ഗാസാ മുനമ്പും വെസ്റ്റ് ബാങ്കിന്റെ കുറേ ഭാഗവും നിയന്ത്രിക്കുന്ന ഇടക്കാല സംവിധാനമാണ്. ഓസ്‌ലോ കരാറനുസരിച്ച് പലസ്തീനെ എ, ബി, സി എന്നീ ഏരിയകളായി തിരിച്ചിട്ടുണ്ട്. പലസ്തീൻ നഗരമേഖലകളായ 'ഏരിയ എ'യിലെ സുരക്ഷാകാര്യങ്ങളിലും സിവിലിയൻ പ്രശ്നങ്ങളിലും അതോറിറ്റിയ്ക്ക് നിയന്ത്രണമുണ്ട്. ഗ്രാമപ്രദേശമായ 'ബി'യിൽ സിവിലിയൻ നിയന്ത്രണം മാത്രമേയുള്ളൂ. ജോർദ്ദാൻ താഴ്വര, ഇസ്രായേലി ആവാസകേന്ദ്രങ്ങൾ തുടങ്ങിയവ ഉൾപെടുന്ന 'ഏരിയ സി' ഇസ്രായേലിന്റെ പൂർണനിയന്ത്രണത്തിലാണ്. 

പലസ്തീനിയൻ നാഷണൽ അഥോറിറ്റിയാൽ പ്രഖ്യാപിക്കപ്പെട്ടതും 100-ലധികം രാജ്യങ്ങൾ അംഗീകരിച്ചതുമായ ഫലസ്തീൻ രാജ്യത്തെയും (State of Palestine) ഈ പേരുകൊണ്ട് വിവക്ഷിക്കിക്കുന്നു.. 2012-ൽ ഐക്യരാഷ്ട്രസഭയിൽ നിരീക്ഷകരാഷ്ട്രപദവി ലഭിച്ചു. പലസ്തീന്റെ ജനനസർട്ടിഫിക്കറ്റ് എന്നാണ് മഹ്‌മൂദ് അബ്ബാസ് ഇതിനെ വിശേഷിപ്പിച്ചത്. ഇസ്രായേൽ-പലസ്തീൻ സംഘർഷങ്ങളുടെ പശ്ചാത്തലത്തിൽ പലസ്തീൻ എന്ന പേരിന്റെ ഉപയോഗം വളരെ വിവാദപരമായ ഒന്നാണ്.

നിലവിലെ കരാർ പ്രകാരം ഗസ്സയും വെസ്റ്റ്ബാങ്കും ആണ് പലസ്തീനിയൻ പ്രദേശങ്ങൾ. ഇതിൽ വെസ്റ്റ്ബാങ്കിൽ ഇസ്രയേൽ നിരവധി കുടിയേറ്റകേന്ദ്രങ്ങൾ നിർമ്മിച്ചുകൊണ്ടിരിക്കുന്നു. നിയമവിരുദ്ധമാണെങ്കിലും തങ്ങൾ അന്താരാഷ്ട്രനിയമങ്ങളെ മാനിക്കുന്നില്ലെന്ന് ഇസ്രയേൽ പ്രഖ്യാപിച്ചു.


</doc>
<doc id="259406" url="https://ml.wikipedia.org/wiki?curid=259406" title="പലസ്തീൻ (രാജ്യം)">
പലസ്തീൻ (രാജ്യം)

പശ്ചിമേഷ്യയിലെ ഒരു പരമാധികാര രാഷ്ട്രമാണ് പലസ്തീൻ ( '), അഥവാ പലസ്തീൻ രാഷ്ട്രം ( ').വെസ്റ്റ് ബാങ്ക് (ഇസ്രയേലുമായും ജോർദാനുമായും അതിർത്തി പങ്കിടുന്ന പ്രദേശം), ഗാസാ മുനമ്പ് (ഇസ്രയേലുമായും ഈജിപ്തുമായും അതിർത്തി പങ്കിടുന്ന പ്രദേശം) എന്നിവയാണ് പലസ്തീന്റെ കയ്യിലുള്ള പ്രദേശങ്ങൾ.

ആധുനിക ലോകരാഷ്ട്രീയത്തിലെ ഏറ്റവും സങ്കീർണമായ പ്രശ്നങ്ങളിലൊന്നാണ് പലസ്തീൻ. പലസ്തീൻ എന്ന് പലസ്തീൻ അതോറിറ്റി അവകാശപ്പെടുന്ന പ്രദേശങ്ങളെയാണ് 'പലസ്തീൻ ടെറിറ്ററീസ്' എന്നറിയപ്പെടുന്നത്. ജോർദ്ദാൻ നദിക്കു പടിഞ്ഞാറും ചാവുകടലിനു വടക്കുപടിഞ്ഞാറുമായുള്ള വെസ്റ്റ് ബാങ്ക് (5,879 ച.കി.മീ.), മധ്യധരണ്യാഴിയുടെ തീരത്തുള്ള ഗാസാ മുനമ്പ് (363 ച.കി.മീ.), കിഴക്കൻ ജെറുസലേം എന്നിവയടങ്ങിയതാണ് പലസ്തീൻ ടെറിറ്ററികൾ. വെസ്റ്റ് ബാങ്കിലാണ് ജെറിക്കോ (എൽ റിഫാ) നഗരം. പലസ്തീൻ നാഷണൽ അതോറിറ്റി എന്ന ഇടക്കാല ഭരണസംവിധാനമാണ് പലസ്തീനെ എല്ലായിടത്തും പ്രതിനിധാനം ചെയ്യുന്നത്. ചരിത്രപരമായ പലസ്തീൻ മേഖല മുഴുവൻ അതോറിറ്റി അവകാശപ്പെടുന്നുണ്ടെങ്കിലും അതിൽ കുറച്ചു ഭാഗം മാത്രമേ അവരുടെ കൈവശമുള്ളൂ. പൂർണ്ണ സ്വാതന്ത്രമുള്ള രാഷ്ട്രം എന്ന ലക്ഷ്യമാണിവർക്കുള്ളത്. പശ്ചിമേഷ്യയിൽ മധ്യധരണിയുടെ തീരത്ത് സ്ഥിതി ചെയ്യുന്ന പലസ്തീൻ ജൂത, ക്രൈസ്തവ ,ഇസ്ലാം മതങ്ങൾക്ക് വിശുദ്ധ ഭൂമിയാണ്. ബൈബിളിൽ പരാമർശിക്കുന്ന ഇസ്രയേൽ രാജ്യവും ജൂദിയായും ഉൾപ്പെടുന്നതായിരുന്നു പുരാതന പലസ്തീൻ. ഹീബ്രു ബൈബിളിൽ ,ഇസ്രയേൽമണ്ണ്, ഹീബ്രുക്കളുടെ നാട് ,തേനും പാലു മെഴുകുന്ന നാട്, വാഗ്ദത്ത ഭൂമി, ദൈവരാജ്യം എന്നിങ്ങനെയെല്ലാം ഈ പ്രദേശത്തെ വിശേഷിപ്പിക്കുന്നു. ജോർദ്ദാൻ നദിക്ക് പടിഞ്ഞാറുള്ള പ്രദേശത്തെ കാനാൻ ദേശം എന്നു വിളിക്കുന്നു. ആ പ്രദേശത്തിന്റെ തെക്ക് കിഴക്ക് വസിച്ചിരുന്ന ഫിലിസ്ത്യർ മാരിൽ നിന്നാണ് പലസ്തീൻ എന്ന പേരുണ്ടായത്.വിവിധ ജനതകളും സാമ്രാജ്യങ്ങളും പൗരാണിക കാലം മുതൽ പലസ്തീനിൽ ആധിപത്യം പുലർത്തിയിരുന്നു. ഈജിപ്ഷ്യന്മാർ, അസിറിയൻമാർ, പേർഷ്യക്കാർ, റോമാക്കാർ തുടങ്ങിയവർ, എ .ഡി.634-ൽ മുസ്ലീമുകൾ പലസ്തീൻ കീഴടക്കി.കുരിശുയുദ്ധക്കാലത്ത് ഒരു ചെറിയ കാലയളവ് ( 1098-1 197) ശേഷം ഒന്നാം ലോകമഹായുദ്ധം വരെ വിവിധ മുസ്ലീം രാജാക്കൻമാരുടെ കൈകളിലായിരുന്നു പലസ്തീൻ,1263-1291 കാലത്ത് ഈജിപ്തിലെ മാമലൂക് സാ മ്രാജ്യത്തിന്റെ കീഴിലായി.1516-ൽ ഓട്ടോമൻ തർക്കികൾ പലസ്തീൻ കൈവശപ്പെടുത്തി. ജറുസലേമിലെ നഗര ഭിത്തികൾ നിർമ്മിച്ചത് ഇവരായിരുന്നു. ഓട്ടോമൻ ഭരണത്തിന്റെ അവസാന ഘട്ടത്തിൽ പലസ്തീനിലേക്ക് കുടിയേറ്റം കൂടിയ തോതിൽ ആരംഭിച്ചു.ജൂതരുടെ കടന്നുവരവ് പലസ്തീനെ പ്രശ്ന സങ്കീർണ്ണമാക്കി. ഒന്നാം ലോകമഹായുദ്ധത്തിൽ തുർക്കി തകർന്നതോടെ പലസ്തീൻ കുടിയേറ്റം ക്രമാതീതമായി. ജൂതരാഷ്ട്ര രൂപീകരണത്തിനുള്ള സമ്മർദ്ദം ശക്തമായതോടെ 1917 നവംബർ 2 ന് ബ്രിട്ടീഷ് വിദേശകാര്യ സെക്രട്ടറി ആർതർ ജെയിംസ് ബാൽഫർ പലസ്തീനിൽ ജൂത രാഷ്ട്രം സ്ഥാപിക്കുമെന്ന് പ്രഖ്യാപിച്ചു. യുദ്ധത്തിൽ ബ്രിട്ടൺ പലസ്തീൻ പിടിച്ചെടുത്തതു കൊണ്ടാണ് ജൂത രാഷ്ട്രം സ്ഥാപിക്കുമെന്ന് പ്രഖ്യാപിച്ചത്. അറബി രാജ്യം വേണമെന്ന മുസ്ലീം ഭൂരിപക്ഷത്തിന്റെ അഭിപ്രായം പരിഗണിച്ചില്ല. 1920-ൽ പലസ്തീന്റെ ഭരണം ലീഗ് ഓഫ് നേഷ്യൻസ് ബ്രിട്ടണ് നൽകി. ജോർദ്ദാൻ നദിക്ക് കിഴക്കും പടിഞ്ഞാറുമുള്ള രണ്ടു മേഖലകളിലായി ബ്രിട്ടൺ പലസ്തീനെ വിഭജിച്ചു.കിഴക്കുള്ള പ്രദേശത്തെ ട്രാൻസ്ജോർദ്ദാനെന്നും പടിഞ്ഞാറുള്ള പ്രദേശത്തെ ജൂത രാഷ്ട്രമായ ഇസ്രയേൽ സ്ഥാപിക്കാനുമായിരുന്നു.ഇതോടെ ജൂത കുടിയേറ്റം വൻ തോതിലായി. നാസികൾ പീഡിപ്പിച്ച യഹൂദർ കൂട്ടത്തോടെ എത്തി. ജൂതപ്രവാഹത്തെ അറബിജനത എതിർത്തു.ബ്രിട്ടീഷ് ഭരണത്തിനെതിരെ 1938-1939 അറബികൾ നടത്തിയ പ്രക്ഷോപം ആറായിരത്തോളം പേരുടെ മരണത്തിനിടയാക്കി. രണ്ടാം ലോകമഹായുദ്ധം അവസാനിച്ചതോടെ പലസ്തീൻ വിടാൻ ബ്രിട്ടൺ തീരുമാനിച്ചു. പലസ്തീനെ അറബികൾക്കും ജൂതർക്കുമായി 1947 നവുംബർ 29 ന് ഐക്യരാഷ്ട്രസഭ വിഭജിച്ചു.ജൂതർ ഇത് അംഗീകരിച്ചെങ്കിലും അറബികളും പലസ്തീനികളും മറ്റ് അറബി രാഷ്ട്രങ്ങളും ഇത് അംഗീകരിച്ചില്ല അറബി - ജൂത സംഘർഷം യുദ്ധത്തിലേക്ക് വളർന്നു. അറബിരാജ്യങ്ങൾ ഇസ്രയേലിനെ ആക്രമിച്ചുവെങ്കിലും വിജയിച്ചില്ല.ഇതോടെ വൻതോതിൽ അറബികൾ മറ്റ് അറബിരാ ജ്യങ്ങളിലേക്ക് പാലായനം ചെയ്തു. പലസ്തീൻ അഭയാർത്ഥി പ്രശ്നം ആരംഭിച്ചത് അന്നു മുതലാണ്. അറബി രാജ്യത്തിനായി മാറ്റി വച്ചിരുന്ന വെസ്റ്റ്ബാങ്ക് ജോർദ്ദാനും ഗാസാമുനമ്പ് ഈജിപ്തിലും കൂടിച്ചേരപ്പെട്ടു. 1967-ൽ അറബി രാജ്യങ്ങളും പലസ്തീനും ചേർന്ന് ഇസ്രയേലിനെ ഇല്ലാതാക്കുക എന്ന ലക്ഷ്യത്തോടെ ആറുദിന യുദ്ധംത്തിൽ ഏർപ്പെട്ടു. ഫലമായി ഇസ്രയേൽ വെസ്റ്റ് ബാങ്ക്, ജോർദ്ദാൻ മുനമ്പ്, ഗോലാൻ കുന്നുകൾ, സീനായ് ഉപദ്വീപ് എന്നീ പലസ്തീൻ പ്രദേശങ്ങൾ പിടിച്ചെടുത്തു.1978-ലെ ക്യാമ്പ് ഡേവിസ് സമാധാനാ സന്ധി പ്രകാരം സീനായ് ഉപ ദ്വീപ് ഈജിപ്തിന് വിട്ടുകൊടുത്തു.


</doc>
<doc id="259423" url="https://ml.wikipedia.org/wiki?curid=259423" title="പലസ്തീൻ">
പലസ്തീൻ



</doc>
<doc id="259428" url="https://ml.wikipedia.org/wiki?curid=259428" title="പാപാഗ്നി നദി">
പാപാഗ്നി നദി

കർണാടക, ആന്ധ്രാ പ്രദേശ്‌ എന്നീ ദക്ഷിണേന്ത്യൻ സംസ്ഥാനങ്ങളിലൂടെ ഒഴുകി പെണ്ണാർ നദിയുടെ ഒരു വലംകര പോഷക നദിയാണ് പാപാഗ്നി നദി. 

ഈ പ്രദേശത്ത് വസിക്കുന്ന ചെഞ്ചു ആദിവാസികളുടെ നിരപരാധിയായ തലവനെ വധിച്ച ഒരു രാജാവ് തന്റെ പാപഫലമായ് കുഷ്ഠബാധിതനായെന്നും അതിൽ നിന്ന് വിടുതൽ പ്രാപിക്കുന്നതിനായി തപസനുഷ്ഠിച്ചു. തപസിനുശേഷം നദിയില കുളിച്ചപ്പോൾ തന്റെ പാപങ്ങളെല്ലാം അത് ചാരമാക്കി മാറ്റിയെന്നും അക്കാരണംകൊണ്ടു പാപഗ്നി എന്ന പേര് നദിക്കു കിട്ടി എന്നുമാണ് ഐതിഹ്യം.

കർണാടകയിലെ കോളാർ ജില്ലയിലെ നന്ദി ഹിൽസ്ലാണ് പാപാഗ്നി നദിയുടെ ഉത്ഭവം. ആന്ധ്രയിലെ കടപ്പ, അനന്തപൂർ, ചിറ്റൂർ ജില്ലയിലൂടെ പാപാഗ്നി നദി ഒഴുകുന്നു. കരിങ്കൽ, ചുവപ്പ് മണ്ണ് പ്രദേശങ്ങളിലൂടെയാണ് പാപാഗ്നി നദി കടന്നു പോകുന്നത്. ഇവിടങ്ങളിൽ മണ്ണൊലിപ്പ് ഒരു വലിയ പ്രശ്നമാണ്. വരൾച്ചബാധിത പ്രദേശമായിട്ടും നദീതീരത്തിൽ ഗോതമ്പ്, നെല്ല് എന്നിവ കൃഷിചെയ്യപ്പെടുന്നു. കലിമണ്ണ്, കറുപ്പ്, ചുവപ്പ് മണ്ണുകളുള്ള ഈ പ്രദേശത്തിന്റെ 15% വനപ്രദേശമാണ്. പാപാഗ്നി നദീതടത്തിനു 8,250 ചതുരശ്ര കിലോമീറ്റർ വിസ്തീർണമുണ്ട്. റായൽസീമയിലെ 21 മണ്ഡലങ്ങൾ ഉൾപ്പെടെ 30 മണ്ഡലങ്ങൾ ഇതിൽ ഉൾപ്പെടുന്നു. ആന്ധ്രയിലെ കമലാപുരത്ത് വച്ച് പെണ്ണാർ നദിയുമായി പാപാഗ്നി സംഗമിക്കുന്നു.


</doc>
<doc id="259431" url="https://ml.wikipedia.org/wiki?curid=259431" title="കുമാർ വിശ്വാസ്">
കുമാർ വിശ്വാസ്

ഹിന്ദി ഭാഷയിലെ കവിയും അധ്യാപകനും ആണ് കുമാർ വിശ്വാസ് (ജനനം: 1970 ഫെബ്രുവരി 10). 1970 ഫെബ്രിവരി 10-ന് ഉത്തർപ്രദേശിലെ ഗാസിയാബാദ് ജില്ലയിലെ പിൽകുവിൽ ഗൗർ ബ്രാഹ്മിണ കുടുംബത്തിൽ പിതാവ് ചന്ദ്രപാൽ ശർമ മാതാവ് രമ ശർമ എന്നിവരുടെ ഏറ്റവും ഇളയ സന്തതിയായി ജനിച്ചു. 

രാജസ്ഥാനിലെ ലാലാ ലജ്പത് റായ് കോളേജിൽ 1994ൽ ഹിന്ദി സാഹിത്യത്തിൽ അധ്യാപകനായി ജോലിയിൽ പ്രവേശിച്ചു. ഇദ്ദേഹം ആം ആദ്മി പാർട്ടിയുടെ നാഷണൽ എക്സിക്യൂട്ടിവ് അംഗമാണ്. 2014 ലോക്സഭാ തിരഞ്ഞെടുപ്പിൽ ഇദ്ദേഹം അമേതി മണ്ഡലത്തിൽ രാഹുൽ ഗാന്ധിക്കെതിരെ മൽസരിക്കും എന്ന് ആം ആദ്മി പാർട്ടി സൂചിപ്പിക്കുകയുണ്ടായി. അണ്ണാ ഹസാരെയുടെ നേത്രത്ത്വത്തിൽ 2011-ൽ നടന്ന അഴിമതി വിരുദ്ധ സമരത്തിൽ വിശ്വാസ് പങ്കെടുത്തിരുന്നു.

2008ൽ റാഞ്ചിയിലെ നാഷനൽ ഇൻസ്റ്റിറ്റ്യൂട്ട് ഓഫ് ഫൗണ്ടറി ആൻഡ് ഫോർത്ത് ടെക്‌നോളജി സംഘടിപ്പിച്ച കാവ്യസന്ധ്യയിൽ പ്രസംഗിക്കവെ വിശ്വാസ് വംശീയമായ പരാമർശം നടത്തുകയുണ്ടായി. നേരത്തെ കേരളത്തിൽ നിന്നുള്ള കറുത്ത മെലിഞ്ഞ നഴ്സുമാരായിരുന്നു ആശുപത്രികളിൽ ഉണ്ടായിരുന്നത്. കണ്ടാൽ തന്നെ അറിയാതെ സഹോദരി എന്നു വിളിച്ചു പോവുകയും പലരും ബയോഡേറ്റയിൽ ഫോട്ടോ പോലും വയ്ക്കാൻ മടിച്ചിരുന്നു. എന്നാൽ ഉത്തരേന്ത്യയിൽ നിന്നുള്ള സുന്ദരികളായ നഴ്സുമാരാണ് ഇപ്പോൾ ആശുപത്രിയിൽ ഉള്ളത്. കുളിച്ചു പെർഫ്യൂം എല്ലാം പൂശി ഇവരെത്തുമ്പോൾ തന്നെ അസുഖമില്ലാത്തവർക്കും കൂടി ആശുപത്രിയിൽ കിടക്കാൻ തോന്നുമെന്നും കുമാർ വിശ്വാസ് പറയുകയുണ്ടായി. 

കേരളത്തിന്റെ മുഖ്യമന്ത്രി ഉമ്മൻചാണ്ടിയും ആം ആദ്മി പാർട്ടി കേരള ഘടകവും ഉൾപ്പെടെ നിരവധി സംഘടനകൾ വിശ്വാസിനെതിരെ രംഗത്തു വന്നതിനെ തുടർന്ന് അദ്ദേഹം 2014 ജനുവരിയിൽ ക്ഷമ ചോദിച്ചിരുന്നു .


</doc>
<doc id="259433" url="https://ml.wikipedia.org/wiki?curid=259433" title="നോക്റ്റിലൂസന്റ് മേഘങ്ങൾ">
നോക്റ്റിലൂസന്റ് മേഘങ്ങൾ

സന്ധ്യ കഴിഞ്ഞും പ്രകാശം പ്രതിഫലിപ്പിച്ചു കാണപ്പെടുന്ന മേഘങ്ങളെയാണ് നോക്റ്റിലൂസന്റ് മേഘങ്ങൾ എന്നു വിളിക്കുന്നത്. (രാത്രിയിൽ തിളങ്ങുന്നവ). വേനൽക്കാലത്ത്, ഭൂമദ്ധ്യരേഖയുടെ അകലെയായി ഉയർന്ന അക്ഷാംശങ്ങളിൽ മേഘങ്ങൾ പാളിയിൽ കാണപ്പെടുന്നു. നേരിട്ട് ഭൂമിയിൽ നിന്നതിനെ കാണാൻ കഴിയില്ല. ഭൗമോപരിതലത്തിൽ ഇരുൾ മൂടിയതിനു ശേഷവും ഉയർന്ന അക്ഷാംശങ്ങളിൽ സൂര്യപ്രകാശം ദൃശ്യമാകുന്നതാണിതിനു കാരണം. 
 നിന്ന്


</doc>
<doc id="259437" url="https://ml.wikipedia.org/wiki?curid=259437" title="എം.സി. ജോസഫ്">
എം.സി. ജോസഫ്

കേരളത്തിലെ യുക്തിവാദി പ്രസ്ഥാനത്തിന്റെ തുടക്കകാരിലൊരാളാണ് മൂക്കഞ്ചേരിൽ ചെറിയാൻ ജോസഫ് എന്ന എം.സി. ജോസഫ് (6 ജനുവരി 1887 – 26 ഒക്ടോബർ 1981). മതനിയമങ്ങളെ ധിക്കരിക്കാനും ദിവ്യാത്ഭുതങ്ങളെ വെല്ലു വിളിക്കാനും അദ്ദേഹം തയ്യാറായി. ഇന്ത്യൻ റാഷനലിസ്റ്റ് അസോസിയേഷന്റെ പ്രസിഡൻറായിരുന്നു.
എറണാകുളം, തൃപ്പൂണിത്തുറയിൽ മൂക്കഞ്ചേരി കുഞ്ഞിച്ചെറിയയുടെയും കുഞ്ഞാമ്മറിയയുടെയും മകനായി ജനിച്ചു. അഞ്ചുവയസ്സുള്ളപ്പോൾ അച്ഛൻ മരിച്ചു. തൃപ്പൂണിത്തുറ സ്ക്കൂളിലും, എറണാകുളം സെൻറ്ആൽബർട്സ് സ്കൂളിലും ആയിരുന്നു വിദ്യാഭ്യാസം. കോളേജ് പഠനം ആരംഭിച്ചെങ്കിലും അതു തുടരാനായില്ല. . മലബാർ ഹെറാൾഡ്, കൊച്ചിൻ ആർഗസ്സ് എന്നീ പത്രങ്ങളുടെ ലേഖകനായി കുറച്ചുനാൾ ജോലി നോക്കി. പിന്നീട് ദിവാൻ പേഷ്കർ ഓഫീസിൽ ഗുമസ്തനായി. എന്നാൽ ഏറെ താസിയാതെ അതു രാജിവച്ച് തിരുവനന്തപുരത്തുപോയി പ്ളീഡർ പരീക്ഷക്കു പഠിച്ചു. 1913ൽ പ്ളീഡർ പരീക്ഷ ജയിച്ചു. അഭിഭാഷകവൃത്തി ആരംഭിച്ചത് ചേർത്തലയിലാണ്. പിന്നീട് ഇരിങ്ങാലക്കുടയിൽ അഭിഭാഷകനായി. 
യുക്തിവാദി എന്ന നിലയിലെ പ്രവർത്തനത്തിനു പുറമെ സഹോദര സംഘത്തിലെ പ്രവർത്തനത്തിലും, മിശ്രവിവാഹസംഘം പ്രവർത്തനത്തിലും അദ്ദേഹം ഏർപ്പെട്ടിരുന്നു. കുറച്ചു കാലം കൊച്ചിൻ കോൺഗ്രസ്സിലും. എസ്.എൻ.ഡി.പി.യിലും അദ്ദേഹം പ്രവർത്തിക്കുകയുണ്ടായി. ഇരിങ്ങാലക്കുട സഹകരണ ബാങ്ക്, കർഷകസംഘം എന്നിവയുടെ പ്രവർത്തനത്തിലും സജീവമായ പങ്കാളിത്തം ഉണ്ടായിരുന്നു.
1981 ഒക്ടോബർ 26ന് എം.സി.ജോസഫ് മരിച്ചു. നേരത്തെ അദ്ദേഹം ആവശ്യപ്പട്ടതനുസരിച്ച് മരണശേഷം ഉടൽ, കോഴിക്കോട് മെഡിക്കൽ വൈദ്യശാസ്ത്ര വിദ്യാർത്ഥികളുടെ പഠനത്തിന് വിട്ടുകൊടുത്തു.

ചേച്ചകുഞ്ഞ് ആണ് എം.സി.യുടെ ഭാര്യ.

സഹോദരൻ അയ്യപ്പൻ, കുറ്റിപ്പുഴ കൃഷ്ണപിള്ള, തുടങ്ങിയ സമാനമനസ്കരും ആയുള്ള ബന്ധം, കരുത്തുറ്റ ഒരു യുക്തിവാദി പ്രസ്ഥാനം കേരളത്തിൽ പടുത്തുയർത്തുന്നതിന് എം.സി.ക്ക് സഹായകമായി. 1929ൽ സഹോദരൻ അയ്യപ്പൻ തുടങ്ങിയ യുക്തിവാദി മാസികയുടെ പത്രാധിപസമിതിയിൽ എം.സിയും ഉണ്ടായിരുന്നു, കെ. രാജവർമ്മതമ്പാൻ, സി. കൃഷ്ണൻ, സി.വി. കുഞ്ഞുരാമൻ എന്നിവരോടൊപ്പം പിന്നീട് അതിന്റെ പത്രാധിപരായും ചുമതല വഹിച്ചു. 1975വരെ അതു നടത്തി. അതിൽ അതതുകാലത്ത് മതം കൊട്ടിഘോഷിക്കുന്ന ദിവ്യാത്ഭുതങ്ങളെ അദ്ദേഹം വെല്ലു വിളിക്കുയും പലതിന്റെയും പൊള്ളത്തരം തുറന്നുകാണിക്കുകയും ചെയ്തു. 


</doc>
<doc id="259441" url="https://ml.wikipedia.org/wiki?curid=259441" title="കേരള സംസ്ഥാന ഭൂവിനിയോഗ ബോർഡ്">
കേരള സംസ്ഥാന ഭൂവിനിയോഗ ബോർഡ്

കേരള സർക്കാരിന്റെ ആസൂത്രണ സാമ്പത്തികകാര്യ വകുപ്പിനു കീഴിൽ പ്രവർത്തിക്കുന്ന വകുപ്പാണ് കേരള സംസ്ഥാന ഭൂവിനിയോഗ ബോർഡ്. 1975 ൽ പ്രവർത്തനമാരംഭിച്ച ബോർഡ് പിന്നീട് സർക്കാർ വകുപ്പാക്കി. സംസ്ഥാനത്തെ പ്രകൃതി വിഭവ ഭൂവിനിയോഗ നിർവ്വഹണത്തിനാവശ്യമായ ചട്ടങ്ങൾക്ക് രൂപം നല്കുന്നതിൽ സംസ്ഥാന സർക്കാരിനെ സഹായിക്കുകയാണ് ബോർഡിന്റെ പ്രധാന പ്രവർത്തനം. സംസ്ഥാനത്തെ റിമോട്ട് സെൻസിങ് പ്രവർത്തനങ്ങൾക്ക് ഉത്തരവാദപ്പെട്ട അംഗീകൃത വകുപ്പാണിത്. മണ്ണ്, ജലം, സസ്യ, മൃഗ വ്യവസ്ഥകൾ തുടങ്ങിയ ഭൂവിഭവങ്ങളുടെയും ഭൂമിയുടെയും സുസ്ഥിരവും അനുയോജ്യവുമായ ഉപയോഗത്തെ സംബന്ധിച്ച് ആവശ്യമായ നിർദ്ദേശങ്ങൾ നൽകുന്നതിന് വേണ്ടിയാണ് ബോർഡ് നിലവിൽ വന്നത്. 
സംസ്ഥാനത്തെ 44 നദീതട പ്രദേശങ്ങളെക്കുറിച്ചുള്ള 1:50,000 തോതിലുള്ള നീർത്തട ഭൂപടം തയ്യാറാക്കി പ്രസിദ്ധീകരിച്ചതും റിമോട്ട് സെൻസിംഗ് സാങ്കേതികത ഉപയോഗിച്ച് ഇടുക്കി ജില്ലയിലെ ഭൂവിനിയോഗ സർവ്വേ നടത്തിയതും ബോർഡിന്റെ നേതൃത്ത്വത്തിലായിരുന്നു.
സോയിൽ സർവേ ഓഫ് ഇന്ത്യയുടെ സഹകരണത്തോടെയാണ് ഈ പദ്ധതി ആവിഷ്‌കരിച്ചത്. ബ്ലോക്ക് അടിസ്ഥാനത്തിൽ ഭൂപ്രകൃതി, കൃഷി, പ്രകൃതി വിഭവങ്ങൾ, അടിസ്ഥാന സൗകര്യങ്ങൾ തുടങ്ങിയ വിവരങ്ങൾ ഇന്റർനെറ്റിൽ ലഭ്യമാകും. എറണാകുളം, പാലക്കാട്, വയനാട് ജില്ലകളുടെ സമ്പൂർണ ഭൂവിഭവ വിജ്ഞാനം ഇന്റർനെറ്റിൽ ഇപ്പോൾ ലഭ്യമാണ്. 


</doc>
<doc id="259443" url="https://ml.wikipedia.org/wiki?curid=259443" title="സഡാക്കോ സസാക്കി">
സഡാക്കോ സസാക്കി

1945ൽ ഹിരോഷിമയിലെ അമേരിക്കയുടെ അണുബോംബ് അക്രമത്തിൽ രക്തസാക്ഷിയാവേണ്ടിവന്ന ജപ്പാനീസ് പെൺകുട്ടിയാണ് സഡാക്കോ സസാക്കി. സഡാക്കോയ്ക്ക് രണ്ട് വയസ്സുള്ളപ്പോഴാണ് ഹിരോഷിമയിൽ അണുബോംബിടുന്നത്, അപ്പോൾ മരണത്തിൽ നിന്നും രക്ഷപ്പെട്ടെങ്കിലും, മാരകമായ അണുവികിരണങ്ങൾ അവൾക്ക് രക്താർബുദം വരുത്തിവച്ചു. ആയിരം കടലാസുകൊക്കുകളെയുണ്ടാക്കി പ്രാർഥിച്ചാൽ ആഗ്രഹിക്കുന്ന കാര്യം സാധിക്കുമെന്ന ഒരു വിശ്വാസം ജപ്പാനിലുണ്ട്. അതുപ്രകാരം രോഗം മാറാനായി സഡാക്കോ ആശുപത്രികിടക്കയിലിരുന്ന് കടലാസു കൊറ്റികളെയുണ്ടാക്കി. പക്ഷേ 644 കൊറ്റികളെ ഉണ്ടാകിയപ്പോയേക്കും അവൾ മരണത്തിനു കീഴടങ്ങി.പിന്നീട്‌ അവളുടെ സുഹൃത്തുക്കൾ ചേർന്ന് 1000 എന്ന എണ്ണം പൂർത്തിയാക്കി ആ കൊറ്റികളെ അവളോടൊപ്പം ദഹിപ്പിച്ചു. പിന്നീട് സഡാക്കൊയും, അവളുടെ ഒറിഗാമി കൊക്കുകളും ലോകസമാധാനത്തിന്റെ പ്രതീകമായി ലോകമെങ്ങും അറിയപ്പെട്ടു തുടങ്ങി.


</doc>
<doc id="259470" url="https://ml.wikipedia.org/wiki?curid=259470" title="വൈ.എ. റഹിം">
വൈ.എ. റഹിം

ഒരു മലയാള കാർട്ടൂണിസ്റ്റും പുസ്തക പ്രസാധകനുമായിരുന്നു ഇംപ്രിന്റ് റഹിം ​എന്നറിയപ്പെട്ടിരുന്ന വൈ.എ. റഹിം (മരണം :31 ഓഗസ്റ്റ് 2013). പ്രസാധനം നിലച്ചു പോയ കട്ട് കട്ട്, ക്ലാപ്പ് വിനോദ മാസികകളുടെ എഡിറ്ററായിരുന്നു. ഇംപ്രിന്റ് ബുക്‌സ് വഴി മുന്നൂറോളം പുസ്തകങ്ങൾ പ്രസിദ്ധീകരിച്ചിട്ടുണ്ട്. 
കൊല്ലം എസ്.എൻ. കോളേജിൽ പഠിച്ചു. കെ.എസ്.എഫ്.ഇ യിൽ സീനിയർ മാനേജരായിരുന്നു. അസാധു, കട്ട് കട്ട് തുടങ്ങിയ ഹാസ്യമാസികകളിൽ പ്രവർത്തിച്ചു. കെ.പി.അപ്പൻ, സുകുമാർ അഴിക്കോട്, നിത്യചൈതന്യയതി, പുനത്തിൽ കുഞ്ഞബ്ദുള്ള, അക്ബർ കക്കട്ടിൽ തുടങ്ങിയവരുടെ ആദ്യകാല പുസ്തക പ്രസാധകൻ റഹിമായിരുന്നു. 


</doc>
<doc id="259474" url="https://ml.wikipedia.org/wiki?curid=259474" title="പി.കെ. നായർ">
പി.കെ. നായർ

നാഷണൽ ഫിലിം ആർക്കൈവ് ഓഫ് ഇന്ത്യയുടെ സ്ഥാപകനായിരുന്നു പരമേശ് കൃഷ്ണൻ നായർ എന്ന പി.കെ.നായർ(ജനനം: 6 ഏപ്രിൽ 1933, മരണം: 4 മാർച്ച് 2016). വിസ്മൃതിയിലാകുമായിരുന്ന ആയിരക്കണക്കിനു സിനിമകളുടെ അവശേഷിച്ചിട്ടുള്ള ഏക പ്രിന്റ് അഥവാ നെഗറ്റീവ് എങ്കിലും കണ്ടെത്തി, വരും തലമുറകൾക്ക് പ്രയോജനപ്പെടുന്ന വിധം ഫിലിം ആർക്കൈവ്സിൽ ശേഖരിച്ച ആളാണ് ശ്രീ പി.കെ.നായർ.

1933 -ൽ തിരുവനന്തപുരത്തു ജനിച്ചു. അച്ഛൻ രാമകൃഷ്ണപിള്ള,അമ്മ യമുനാമ്മ. പ്രാഥമിക വിദ്യാഭ്യാസം തിരുവനന്തപുരം ശ്രീമൂല വിലാസം (എസ്.എം.വി) ഹൈസ്ക്കൂളിൽ. കേരള സർവകലാശാലയിൽ നിന്ന് ബിരുദം നേടിയ ശേഷം നാലു വർഷത്തോളം സിനിമാ തിയേറ്ററിൽ ബുക്കിംങ് മാനേജരായി ജോലി നോക്കി. മുംബൈയിൽ മെഹബൂബ് ഖാന്റെ സ്റ്റുഡിയോയിൽ അപ്രന്റീസായി ജോലി നോക്കി.1961-ൽ പൂനെ ഫിലിം ആന്റ് ടെലിവിഷൻ ഇൻസ്റ്റിറ്റ്യൂട്ടിലെ റിസർച്ച് ഡോക്യുമെന്റേഷൻ വിഭാഗത്തിൽ ജോലിക്കു ചേർന്നു.1964 -ൽ ആണ് കേന്ദ്രവാർത്താ വിതരണ വകുപ്പിൻ കീഴിൽ നാഷണൽ ഫിലിം ആർക്കൈവ്സ് എന്ന സ്വതന്ത്ര സ്ഥാപനം തുടങ്ങുന്നത്.1974 -ൽ അദ്ദേഹം ക്യുറേറ്ററായും 1982 -ൽ ഡയറക്ടറായും സ്ഥാനമേറ്റു.12000 -ൽ പരം ചിത്രങ്ങളുടെ ശേഖരമുണ്ടാക്കാൻ അദ്ദേഹത്തിനു കഴിഞ്ഞു. ശിവേന്ദ്രസിങ് ദുൻഗാർപുർ സംവിധാനംചെയ്ത "സെല്ലുലോയ്ഡ് മാൻ" എന്ന സിനിമ പി.കെ.നായരെക്കുറിച്ചുള്ളതാണ്.



</doc>
<doc id="259496" url="https://ml.wikipedia.org/wiki?curid=259496" title="എളാങ്ക്">
എളാങ്ക്

ഒരു അറ്റം മുനയുള്ളതും മറ്റേ അറ്റം അല്പം പരന്നതുമായ ഒരു ഉപകരണമാണ് എളാങ്ക്. ഇരുമ്പ് ദണ്ഢ് കൊണ്ടാണ് എളാങ്ക് നിർമ്മിക്കുന്നത്. 

അലവാങ്ക്, ഇരുമ്പുപാര, കമ്പിപ്പാര, കുത്തുപാര, കന്നക്കോൽ എന്നി വിവിധപേരുകൾ പ്രാദേശികമായി എളാങ്ക് അറിയപ്പെടുന്നു.

കൃഷിയാവശ്യത്തിനും പാറപൊട്ടിക്കുന്നതിനും ഉപയോഗിക്കുന്നു. ഭൂമിയിൽ വ്യാസം കുറഞ്ഞ കുഴികളെടുക്കുന്നതിനും തുരങ്കം ഉണ്ടാക്കുന്നതിനും എളാങ്ക് കൂടുതലായി ഉപയോഗിക്കുന്നു. കമ്പിപ്പാര എന്ന ലഘുയന്ത്രം ഉപയോഗിച്ച് ഭാരം ഉയർത്തുന്നത് ഉത്തോലക തത്ത്വത്തിന് ഉദാഹരണമാണ്.


</doc>
<doc id="259505" url="https://ml.wikipedia.org/wiki?curid=259505" title="ഉർവച്ചീര">
ഉർവച്ചീര

കമ്പോസിറ്റേ സസ്യകുലത്തിൽപെടുന്ന ഒരു ഇലക്കറിവിളയാണ് ഉർവച്ചീര. ഒരു വാർഷിക ഔഷധ സസ്യമാണിത്. ഇതിന്റെ ശാസ്ത്രനാമം: ലാക്റ്റ്യുക്ക സറ്റൈവ (Lactuca sativa).

ഏകദേശം ഒരു മീറ്റർ ഉയരത്തിൽ വളരുന്ന ഇതിന്റെ ഇല പാകംചെയ്യാതെതന്നെ സാലഡ് ആയി ഭക്ഷിക്കാവുന്നതാണ്.

ശീതമേഖലയിൽ നന്നായി വളരുന്ന ഈ ചെടി സെപ്റ്റംബർ, ഫെബ്രുവരി മാസങ്ങളിൽ കേരളത്തിൽ കൃഷി ചെയ്യാവുന്നതണ്. വിത്തു പാകി തൈകളാക്കി പറിച്ചു നട്ടാണ് ഇവ വളർത്തുന്നത്. ചീര വളർത്തുന്നതുപോലെതന്നെ ഇതും വളർത്താം.

ചെടികൾക്ക് രണ്ടുമാസത്തെ വളർച്ചയെത്തുമ്പോൾ മുതൽ ഇല നുള്ളി തുടങ്ങാം. സാലഡിനു പുറമേ കാബേജ് പാകം ചെയ്യുന്നതുപോലെ ഇതും പാകം ചെയ്ത് ഉപയോഗിക്കാം. വിശിഷ്ടങ്ങളായ മാംസക്കറികളും മറ്റു ചില വിഭവങ്ങളും അലങ്കരിക്കൻ വേണ്ടിയും ഉർവച്ചീരയുടെ ഇല ഉപയോഗിക്കാറുണ്ട്.


</doc>
<doc id="259507" url="https://ml.wikipedia.org/wiki?curid=259507" title="കത്രീന (വിവക്ഷകൾ)">
കത്രീന (വിവക്ഷകൾ)


</doc>
<doc id="259513" url="https://ml.wikipedia.org/wiki?curid=259513" title="ബിജോയ് ശങ്കർ ബർമൻ">
ബിജോയ് ശങ്കർ ബർമൻ

ആസ്സാമീസ് ഭാഷയിലെ ഒരു കവിയും വിവർത്തകനുമാണ് ബിജോയ് ശങ്കർ ബർമൻ (22 ഓഗസ്റ്റ് 1981). അശോകാഷ്ടമി എന്ന കാവ്യ സമാഹാരത്തിന്, കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. ആറു കൃതികൾ പ്രസിദ്ധപ്പെടുത്തി. ആദ്യ കാവ്യ സമാഹാരം 'ദിയോ' മുനിൻ ബർക്കതാക്കി പുരസ്കാരം നേടി.
ആസാമിലെ നനൽബാരി ജില്ലയിലെ റുപിയാബതൻ ഗ്രാമത്തിൽ ജനിച്ചു.ഇംഗ്ലീഷിലും സോഷ്യോളജിയിലും ബിരുദാനന്ദര ബിരുദം നേടിയിട്ടുള്ള ബർമൻ 'ആസാമിലെ ആദിവാസി മിത്തുകൾ' എന്ന വിഷയത്തിൽ ഗോഹാട്ടി സർവകലാശാലയിൽ ഗവേഷണം ചെയ്യുന്നു. തപാൽ വകുപ്പിലെ ഉദ്യോഗസ്ഥനാണ്.

2010ൽ പായൽ ഹസാരികെയുമായുള്ള വിവാഹവേളയിൽ മാർഗെരിത, മോർ ബിഷാദ് ബൊയ്ഭവ്(Margherita, Mor Bishad Boibhav), അമി കിമാൻ ദുസ്ത ആസിലോ (ചെറുകഥ) എന്നിങ്ങനെ രണ്ട് പുസ്തകങ്ങൾ പ്രസിദ്ധീകരിച്ചു.
തമിഴ് സംഘകൃതിയായ കുറുന്തൊകൈ ആസാമിയിലേക്ക് വിവർത്തനം ചെയ്തു. 


</doc>
<doc id="259520" url="https://ml.wikipedia.org/wiki?curid=259520" title="വെള്ളൂട ശ്രീ ദുർഗ ഭഗവതി ക്ഷേത്രം">
വെള്ളൂട ശ്രീ ദുർഗ ഭഗവതി ക്ഷേത്രം

കാസർഗോഡ്‌ ജില്ലയിലെ ഹോസ്ദുർഗ് താലൂക്കിൽ കാഞ്ഞങ്ങാടിനടുത്ത് അമ്പലത്തറ വില്ലേജിൽ മടിക്കൈ ഗ്രാമ പഞ്ചായത്തിലെ വെള്ളൂട എന്ന സ്ഥലത്ത് സ്ഥിതി ചെയ്യുന്ന ദേവി ക്ഷേത്രമാണ് വെള്ളൂട ശ്രീ ദുർഗ ഭഗവതി ക്ഷേത്രം. ആദി പരാശക്തിയായ "ദുർഗ്ഗാദേവിയാണ്" പ്രതിഷ്ഠ. കാലങ്ങളോളം കാട് മൂടിക്കിടന്ന ഈ ക്ഷേത്രം 2005-2006 കാലത്ത് നാട്ടുകാരുടെ സഹകരണത്തോടെ പുനർനിർമ്മാണം നടത്തി ആരാധിച്ചു വരുന്നു. 2020 മാർച്ച് 6 മുതൽ 11 വരെ ക്ഷേത്രത്തിൽ അഷ്ടബന്ധ നവീകരണ ബ്രഹ്മകലശ മഹോൽസവം നടന്നു. ഇതോടനുബന്ധിച്ച് പുതുതായി നിർമ്മിച്ച സരസ്വതീമണ്ഡപം, അരയാൽത്തറ, നവീകരിച്ച ക്ഷേത്രക്കുളം എന്നിവ ഭക്തജനങ്ങളുടെ സഹായത്തോടെ ക്ഷേത്രത്തിൽ സമർപ്പിച്ചു.

പാതിവ്രത്യത്തിന്റെ പ്രതീകമായ കണ്ണകിയുടെ അവതാരമാണ് വെള്ളൂട ദേവി എന്നും, കോവിലന്റെ ദേഹവിയോഗതാൽ പ്രതികാര ദുർഗയായ കണ്ണകി ദേവി മധുര ദഹനത്തിന് ശേഷം കോപ ശമനത്തിനായി കന്യാകുമാരിയിലൂടെ കേരളത്തിൽ പ്രവേശിച്ച് ആറ്റുകാലിൽ തങ്ങിയ ശേഷം കേരളത്തിലെ പതിമൂന്നു ശാക്തേയ ക്ഷേത്രങ്ങളും സന്ദർശിച്ചു വെള്ളൂട എന്ന ഈ പവിത്ര ഭൂമിയിൽ വിശ്രമിച്ച് തപസ്സനുഷ്ടിച്ച ശേഷം മംഗലാപുരത്തെ മംഗള ക്ഷേത്രം, കൊല്ലൂർ മൂകാംബിക ക്ഷേത്രം എന്നീ ക്ഷേത്രങ്ങൾ വഴി കൈലാസത്തിൽ എത്തിച്ചേർന്നു എന്നാണ് ഐതിഹ്യം.

ഈ ഐതിഹ്യത്തിന്റെ പാശ്ചാത്തലത്തിൽ ആറ്റുകാൽ ഭഗവതി ക്ഷേത്രത്തിലെ പൊങ്കാല ദിവസമായ കുംഭ മാസത്തിലെ പൂരം നാളും പൗർണ്ണമിയും ചേരുന്ന ദിവസം പ്രസ്തുത മുഹൂർത്തത്തിൽ തന്നെ ഈ ക്ഷേത്രത്തിലും പൊങ്കാല മഹോത്സവം ആഘോഷിച്ചു വരുന്നു. വടക്കേ മലബാറിൽ ഈ കാരണം കൊണ്ട് തന്നെ ഈ ക്ഷേത്ത്രത്തിനു പ്രസിദ്ധിയാർജിക്കാനായിട്ടുണ്ട്. ഇവിടെ പൊങ്കാല സമർപ്പിച്ചാൽ ഉത്തരോരുത്തരം അഭിവൃദ്ധി പ്രാപിക്കുമെന്ന് വിശ്വസിച്ചു വരുന്നു. സ്ത്രീകൾക്ക് മാത്രമാണ് ഇവിടെ പൊങ്കാല അർപ്പിക്കാനുള്ള അവകാശം.

സർവാഭീഷ്ടവരദായിനിയും ഭക്തജന സംരക്ഷകയുമായ ജഗദംബിക പല രൂപത്തിലും നാമത്തിലും അറിയപ്പെടുന്നു. ഭദ്രകാളി, പാർവതി, മഹാലക്ഷ്മി, സരസ്വതി, ചാമുണ്ഡി, അന്നപൂർണേശ്വരി എന്നൊക്കെ പല പേരുകളിൽ വിളിച്ചു വരുന്ന ആദിപരാശക്തിയായ മഹാമായ കലികല്മശനാശിനിയായ് ഭക്തജനങ്ങൾക്ക് അനുഗ്രഹം ചൊരിഞ്ഞു കൊണ്ട് സർവ്വമംഗളദായിനിയായി വെള്ളൂട ദുർഗ്ഗാഭഗവതി ക്ഷേത്രത്തിൽ കുടികൊള്ളുന്നു എന്നാണു വിശ്വാസം.


</doc>
<doc id="259524" url="https://ml.wikipedia.org/wiki?curid=259524" title="കെ.വി. രമേശ്">
കെ.വി. രമേശ്

ഒരു യക്ഷഗാന - പാവകളി കലാകാരനാണ് കെ.വി. രമേശ്. ശ്രീ ഗോപലകൃഷ്ണ യക്ഷഗാന ബൊമ്മയാട്ട സംഘം ഡയറക്ടറാണ്. 

പുലിക്കുന്ന് ഭഗവതി ക്ഷേത്രത്തിനു സമീപം പരേതനായ ഡി.കെ. വെങ്കിട കൃഷ്ണയുടെയും കെ വി ഗിരിജയുടെയും മകനായ ദിനേശ് 30 വർഷത്തോളമായി പാവക്കളി രംഗത്ത് സജീവമാണ്. ലാഹോർ, ദുബൈ, പാരീസ്, ചെക്കോസ്ലേവാക്യ എന്നിവിടങ്ങളിൽ യക്ഷഗാന പാവക്കളി അവതരിപ്പിച്ചിട്ടുണ്ട്. 

തുളുനാടൻ പാട്ട്, ഭൂതാരാധന മുതലായ വിഷയങ്ങളെപ്പറ്റി ഗവേഷണ പ്രബന്ധങ്ങൾ പ്രസിദ്ധീകരിച്ചിട്ടുണ്ട്.


</doc>
<doc id="259529" url="https://ml.wikipedia.org/wiki?curid=259529" title="ഫെർഗാനാസെഫേലി">
ഫെർഗാനാസെഫേലി

പാച്ചിസെഫാലോസൌറിയൻ ഇനത്തിൽ പെട്ട ആദ്യകാല ദിനോസറുകളിൽ ഒന്നാണ് ഇത്. മധ്യ ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് കിർഗ്ഗിസ്ഥാനിൽ നിന്നും ആണ്. ഫോസ്സിൽ ആയി ആകെ കിട്ടിയിടുള്ളത് ഒരു പല്ല് മാത്രം ആണ്. ഇവയുടെ വർഗം തിരിച്ചത് 2005 ൽ ആണ് . ഏറ്റവും പുതിയ വിലയിരുത്തൽ പ്രകാരം ഇവയെ നോമെൻ ഡുബിയം ആയി കണക്കാകുന്നു .



</doc>
<doc id="259548" url="https://ml.wikipedia.org/wiki?curid=259548" title="ജോർജ് വാകയിൽ">
ജോർജ് വാകയിൽ

കത്തോലിക്കാസഭയിലെ ദൈവദാസനാണ് ജോർജ് വാകയിൽ (1883 സെപ്റ്റംബർ 12 -1931 നവംബർ 4). വാകയിലച്ചൻ എന്നും അറിയപ്പെടുന്നു. 2013 സെപ്റ്റംബർ 1-ന് കത്തോലിക്കാസഭ ഇദ്ദേഹത്തെ ദൈവദാസനായി പ്രഖ്യാപിച്ചു. 

1883 സെപ്തംബർ 12 ന് കൂനമ്മാവ് സെന്റ് ഫിലോമിനാസ് ഇടവകയിൽ വാകയിൽ പൈലിയുടെയും ഫ്രാൻസിസ്‌കയുടെയും മൂന്നുമക്കളിൽ രണ്ടാമനായി ജനിച്ചു. ഏഴു വയസ്സുള്ളപ്പോൾ അമ്മ മരണമടഞ്ഞു. എറണാകുളം സെന്റ് ആൽബർട്ട്‌സ് ഹൈസ്‌കൂളിൽ പഠിച്ചശേഷം വരാപ്പുഴ പുത്തൻപള്ളി സെമിനാരിയിൽ വൈദികപരിശീലനം ആരംഭിച്ചു. ഒപ്പം തത്ത്വശാസ്ത്രവും ദൈവശാസ്ത്രവും പൂർത്തിയാക്കി. 1912 ഡിസംബർ 30-ന് പുത്തൻപള്ളി സെമിനാരിചാപ്പലിൽ വെച്ച് വരാപ്പുഴ അതിരൂപതയുടെ രണ്ടാമത്തെ മെത്രാപ്പോലീത്ത ബെർണാർദ് അർഗ്വിൻസോൺസിൽ നിന്നും പൗരോഹിത്യം സ്വീകരിച്ചു. ഇപ്പോഴത്തെ കോട്ടപ്പുറം രൂപതയിൽ ഉൾപ്പെടുന്ന ഗോതുരത്ത്, മടപ്ലാത്തുരുത്ത് എന്നിവിടങ്ങളിലും കോട്ടയം വിജയപുരം രൂപതയിലെ തിരുവഞ്ചിയൂർ, കുറിച്ചി, തോട്ടകം എന്നീ ഇടവകകളിലും സേവനമനുഷ്ഠിച്ചു. 1922 നവംബർ മാസത്തിൽ മൂത്തേടം ഇടവക വികാരിയായി നിയമിക്കപ്പെട്ടു.

ശ്വാസകോശസംബന്ധമായ അസുഖം മൂലം എറണാകുളം ജനറൽ ആശുപത്രിയിൽ 1931 നവംബർ 4-ന് മരണമടഞ്ഞു. മരട് മൂത്തേടം ദേവാലയത്തിലാണ് ഇദ്ദേഹത്തെ അടക്കം ചെയ്തിരിക്കുന്നത്.

2013 സെപ്റ്റംബർ 1-ന് വരാപ്പുഴ മെത്രാപ്പൊലീത്ത ഫ്രാൻസിസ് കല്ലറക്കൽ വാകയിലച്ചനെ ദൈവദാസനായി പ്രഖ്യപിച്ചു. വിശുദ്ധനായി പ്രഖ്യാപിക്കുന്നതിനുള്ള ആദ്യപടിയായാണ് ദൈവദാസനായി പ്രഖ്യാപിച്ചത്.


</doc>
<doc id="259551" url="https://ml.wikipedia.org/wiki?curid=259551" title="കൃഷ്ണകേസരം">
കൃഷ്ണകേസരം

മാടായിപ്പാറയിലും സമീപമുള്ള ചിലയിടത്തെ ചെങ്കൽപ്പാറകളിലും മാത്രം കാണപ്പെടുന്ന ഒരു ജലസസ്യമാണ് കൃഷ്ണകേസരം. . ഇവയുടെ കേസരങ്ങളുടെ കൃഷ്ണവർണ്ണമാണ് പേരിനാധാരം. വളരെ ചുരുങ്ങിയ ഒരു പ്രദേശത്തു മാത്രം കാണപ്പെടുന്ന ഈ സസ്യം വംശനാശഭീഷണി നേരിടുന്നു. നഗരവൽക്കരണവും ആവാസവ്യവസ്ഥ മറ്റു രീതിയിൽ മാറ്റപ്പെടുന്നതുമാണ് ഇതിനെ നാശത്തിന്റെ വക്കിൽ എത്തിച്ചിരിക്കുന്നത്. ഏകവർഷിയായ ഈ ചെടി ചെങ്കൽപ്പാറകളിൽ മഴക്കാലത്ത് കെട്ടിനിൽക്കുന്ന വെള്ളത്തിൽ മണ്ണിലേക്ക് ആഴത്തിൽ വേരിറക്കി വളരുന്നു. സമീപസ്ഥലത്തുള്ള ഖനനം ഈ ശുദ്ധജലസസ്യത്തിന്റെ നിലനിൽപ്പിനുതന്നെ ഭീഷണിയായിട്ടുണ്ട്. 



</doc>
<doc id="259562" url="https://ml.wikipedia.org/wiki?curid=259562" title="സി.എസ്. മുരളി ബാബു">
സി.എസ്. മുരളി ബാബു

ഒരു മലയാളനാടക - ചെറുകഥാകൃത്തും ഡോക്യുമെൻററി സംവിധായകനുമാണ് സി.എസ്. മുരളി ബാബു (മരണം :2 സെപ്റ്റംബർ 2013). മുരളിയുടെ അമേച്വർ, പ്രൊഫഷണൽ, റേഡിയോ നാടകങ്ങൾ നിരവധി പുരസ്കാരങ്ങൾ നേടി. ഡോക്യുമെൻററി, ഷോർട്ട്ഫിലിം, സീരിയൽരംഗങ്ങളിലും പ്രവർത്തിച്ചു.
വടക്കാഞ്ചേരി, ആര്യംപാടം ചീരാത്ത്‌വീട്ടിൽ ശങ്കുണ്ണിയുടെയും ലീലയുടെയും മകനാണ്. 
കേരള സംഗീത നാടക അക്കാദമിയുടെ മികച്ച രചനയ്ക്കുള്ള പുരസ്‌കാരം 1993ൽ മുരളിയുടെ കൃഷ്ണനാട്ടത്തിന് ലഭിച്ചിരുന്നു. മഴക്കാടുകൾ എന്ന ചെറുകഥയ്ക്ക് എം.പി. നാരായണപിള്ള പുരസ്‌കാരവും ലഭിച്ചു. ദേശീയതലത്തിൽ ഒന്നാംസ്ഥാനം ലഭിച്ച ശേഖരൻകുട്ടി വരാതിരിക്കില്ല എന്ന നാടകത്തിന്റെ രചന നിർവ്വഹിച്ചു. ദൂരദർശന്റെ ഡോക്യുമെൻററി പുരസ്‌കാരം നേടി.


</doc>
<doc id="259567" url="https://ml.wikipedia.org/wiki?curid=259567" title="കൃസ്ത്യൻ ഹ്യൂജൻസ്">
കൃസ്ത്യൻ ഹ്യൂജൻസ്

ഡച്ച് ഗണിതശാസ്ത്രജ്ഞനും തത്ത്വചിന്തകനും ആയിരുന്നു ക്രിസ്ത്യൻ ഹ്യൂജൻസ്.(14 ഏപ്രിൽ 1629 – 8 ജൂലൈ 1695).ഭൗതികശാസ്ത്രരംഗത്തും, ജ്യോതിശാസ്ത്രരംഗത്തും അദ്ദേഹം വ്യാപരിച്ചിരുന്നു.
ശനിയുടെ വലയങ്ങളെക്കുറിച്ചുള്ള പഠനങ്ങളും, പെൻഡുലം ക്ലോക്കിന്റെ കണ്ടുപിടിത്തവും ഹ്യൂജൻസിന്റെ പ്രധാന സംഭാവനകളിൽപ്പെടുന്നു.പ്രകാശത്തിന്റെ വ്യാപരണം,ടെലസ്കോപ്പുകളുടെ നിർമ്മാണം ഈ മേഖലകളിലും ഹ്യൂജൻസ് തന്റെ സംഭാവനകൾ നൽകുകയുണ്ടായി.



</doc>
<doc id="259572" url="https://ml.wikipedia.org/wiki?curid=259572" title="ഡേവിഡ് ഫ്രോസ്റ്റ്">
ഡേവിഡ് ഫ്രോസ്റ്റ്

ഒരു ബ്രിട്ടീഷ് മാദ്ധ്യമപ്രവർത്തകനായിരുന്നു ഡേവിഡ് ഫ്രോസ്റ്റ്(1939-2013). ബി.ബി.സി ചാനലിൽ ഞായറാഴ്ച രാവിലെ സംപ്രേഷണം ചെയ്തിരുന്ന "ബ്രേക്ക്ഫാസ്റ്റ് വിത്ത് ഫ്രോസ്റ്റ്" എന്ന അഭിമുഖപരമ്പരയിലൂടെ ശ്രദ്ധേയനായി. 1977-ൽ വാട്ടർഗേറ്റ് വിവാദത്തിന്റെ പശ്ചാത്തലത്തിൽ റിച്ചാർഡ് നിക്സണുമായി നടത്തിയ അഭിമുഖങ്ങൾ ലോകശ്രദ്ധ നേടി. ഇവ പിന്നീട് "ഫ്രോസ്റ്റ്/നിക്സൺ" എന്ന പേരിൽ 2006-ൽ നാടകവും 2008-ൽ ചലച്ചിത്രവുമായി. 1964 മുതൽ 2010 വരെയുള്ള എല്ലാ ബ്രിട്ടീഷ് പ്രധാനമന്ത്രിമാരുമായും 1969 മുതൽ 2008 വരെയുള്ള എല്ലാ യു.എസ്. പ്രസിഡൻറുമാരുമായും അദ്ദേഹം അഭിമുഖം നടത്തിയിട്ടുണ്ട്. 1993-ൽ സർ പദവി ലഭിച്ചു. 2013 ഓഗസ്റ്റ് 31-ന് ക്വീൻ എലിസബത്ത് എന്ന ആഡംബര കപ്പലിൽ വച്ച് ഹൃദയാഘാതത്തെത്തുടർന്ന് മരിച്ചു.


</doc>
<doc id="259587" url="https://ml.wikipedia.org/wiki?curid=259587" title="ഫുക്കുയിറാപ്റ്റോർ">
ഫുക്കുയിറാപ്റ്റോർ

തെറാപ്പോഡ ഇനത്തിൽ പെട്ട ഒരു ദിനോസർ ആണ് ഫുക്കുയിറാപ്റ്റോർ. തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ജപ്പാനിൽ നിന്നും ആണ്. പേരിന്റെ അർഥം ഫുക്കുയിലെ കള്ളൻ എന്നാണ് .



</doc>
<doc id="259589" url="https://ml.wikipedia.org/wiki?curid=259589" title="ഫുക്കുയിസോറസ്">
ഫുക്കുയിസോറസ്

ഓർനിത്തോപോഡ് വിഭാഗത്തിൽ പെട്ട ഒരു ദിനോസർ ആണ് ഫുക്കുയിസോറസ് (ജപ്പാനീസ് :フクイサウルス). ഹദ്രോസറോയിഡ് കുടുംബത്തിൽ പെട്ട ഇവയുടെ ഫോസ്സിൽ കണ്ടു കിട്ടിയിടുള്ളത് ജപ്പാനിൽ നിന്നും ആണ് . പേരിന്റെ അർഥം ഫുക്കുയിലെ പല്ലി എന്നാണ് . തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഇവ ഈ വർഗത്തിലെ താരതമ്യേന വലിപ്പം കുറഞ്ഞവ ആയിരുന്നു. ഏകദേശം 4.5 മീറ്റർ നീളവും 400 കിലോ ഭാരവും ആണ് കണക്കാക്കിയിടുള്ളത്.


</doc>
<doc id="259606" url="https://ml.wikipedia.org/wiki?curid=259606" title="നിറമ്പാലി">
നിറമ്പാലി

പശ്ചിമഘട്ടത്തിൽ കാണുന്ന ഏക അനാവൃതബീജി വൃക്ഷമാണ് കരിന്തുമ്പി എന്നും അറിയപ്പെടുന്ന നിറമ്പാലി. . 30 മീറ്ററോളം ഉയരം വയ്ക്കുന്ന ഈ മരം 100 മുതൽ 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. പിങ്ക് നിറമുള്ള തൊലി കൃത്യതയില്ലാതെ പിളർന്ന പോലെ കാണപ്പെടുന്നു. സംഗീതോപകരണങ്ങളും വീട്ടുപകരണങ്ങളും ഉണ്ടാക്കാൻ ഉപയോഗിക്കുന്ന ഈ മരത്തിന്റെ തടി അതിനാൽത്തന്നെ വിലയേറിയതാണ്.



</doc>
<doc id="259611" url="https://ml.wikipedia.org/wiki?curid=259611" title="ഗാർഡിനേഴ്‌സ് തവള">
ഗാർഡിനേഴ്‌സ് തവള

ലോകത്തെ ഏറ്റവും ചെറിയ തവളകളിലൊന്നാണ് ഗാർഡിനേഴ്സ് തവള.

സെഷില്ലിസ് ദ്വീപുകളിലാണ് ഈ തവള വർഗത്തെ കാണുന്നത്. ഗാർഡിനേഴ്സ് തവളകൾക്ക് മദ്ധ്യകർണ്ണവും കർണ്ണപുടവും ഉൾപ്പെട്ട സാധാരണ ശ്രവണസംവിധാനമില്ല. വായക്കുള്ളിലാണ് ഇവയുടെ ശ്രവണസംവിധാനമുള്ളത്. ആന്തരകർണത്തിലേയ്ക്ക് ശബ്ദവീചികൾ വിനിമയം ചെയ്യാൻ ഈ തവളകൾ വായ്ക്കുള്ളിലെ പ്രത്യേക രന്ധ്രവും കോശപാളിയും ഉപയോഗിക്കുന്നു.


</doc>
<doc id="259622" url="https://ml.wikipedia.org/wiki?curid=259622" title="വില്ലോ">
വില്ലോ

ക്രിക്കറ്റ് ബാറ്റ് നിർമ്മാണത്തിന് ഉപയോഗിക്കുന്ന വൃക്ഷമാണ് വില്ലോ. ഇതിൽ നിന്നും സാലിസിലിക് ആസിഡ് എന്ന രാസഘടകം വേർതിരിച്ചെടുക്കുന്നു.


</doc>
<doc id="259623" url="https://ml.wikipedia.org/wiki?curid=259623" title="കുലവാട്ടം">
കുലവാട്ടം

നെൽച്ചെടിയിൽ കണ്ടുവരുന്നതും പെട്ടെന്ന് പടർന്നുപിടിയ്ക്കുന്നതുമായ ഒരു കുമിൾ രോഗമാണ് കുലവാട്ടം അഥവാ ബ്ലാസ്റ്റ് ( Blast ). Magnaporthe grisea എന്ന ഫംഗസ്സ് ആണിതിന് ഇതിന് കാരണം. ഞാറ്റടി മുതൽ കതിർ വന്നതിനുശേഷം വരെയുള്ള സമയത്താണ് ഈ രോഗത്തിന്റെ ആക്രമണമുണ്ടാകുന്നത്.


</doc>
<doc id="259628" url="https://ml.wikipedia.org/wiki?curid=259628" title="ഇഖ്ബാൽ മാസിഹ്">
ഇഖ്ബാൽ മാസിഹ്

ബാലവേലയുടെ ഇരയായിരുന്നപ്പോൾ അതിനെതിരായി ശബ്ദമുയർത്തുകയും അതിൽ നിന്നും സ്വയം രക്ഷപെടുകയും അനവധി കുട്ടികളെ രക്ഷപെടുത്തുകയും ചെയ്ത് കുട്ടിക്കാലത്ത് തന്നെ മനുഷ്യാവകാശ പ്രവർത്തകനായി മാറിയ വ്യക്തിയാണ് പാകിസ്താൻകാരനായ ഇഖ്ബാൽ മാസിഹ് എന്ന ബാലൻ.

ലാഹോറിൽനിന്ന് 17 കി.മീ അകലെ മുരീഡ്കെ എന്ന ഗ്രാമത്തിൽ ആണ് ഇഖ്ബാൽ മാസിഹ് ജനിച്ചത്. മാതാപിതാക്കൾക്ക് ഇഖ്ബാലിനെ പഠിപ്പിക്കാനുള്ള കഴിവുണ്ടായിരുന്നില്ല. അവർ അവരെ അടുത്തുള്ള കാർപ്പറ്റ് ഫാക്ടറിയിൽ ജോലിക്കായി ചേർത്തു. തന്റെ അമ്മയുടെ ചികിത്സാർത്ഥം ഫാക്ടറിയിൽ നിന്നും വാങ്ങിയ തുക തിരിച്ചടക്കുന്നതിനു വേണ്ടി ഒരു അടിമയെപ്പോലെ ആ കുട്ടിക്കു പണിയെടുക്കേണ്ടി വന്നു. രാവിലെ ആറുമണിമുതൽ, വൈകീട്ട് ആറു മണി വരെയായിരുന്നു ജോലി സമയം. എന്നിട്ടും കടം തീർക്കാൻ ഇഖ്ബാലിനു കഴിഞ്ഞിരുന്നില്ല.

ഇഖ്ബാലിനെ പോലുള്ള ആയിരക്കണക്കിനു കുട്ടിത്തൊഴിലാളികൾ അടിമകളായാണ് ആ ഫാക്ടറിയിൽ ജോലി ചെയ്തിരുന്നത്.12 മണിക്കൂർ ജോലിയും കഴിഞ്ഞ് ബാക്കിയുള്ള സമയം കൈകാലുകളിൽ ചങ്ങലയിട്ട് കുട്ടികളെ ബന്ധിച്ചിരുന്നു.പ്രാഥമികകാര്യങ്ങൾ നിർവ്വഹിക്കാൻ പോലും സൌകര്യമില്ലാത്ത ഫാക്ടറികളിൽ നരകതുല്യമായ ജീവിതമാണ് ഇഖ്ബാൽ മാസിഹും കൂട്ടരും നയിച്ചത്.

10-ആം വയസ്സിൽ ഇക്ബാൽ അവിടെ നിന്ന് രക്ഷപ്പെട്ടെങ്കിലും പിടികൂടപ്പെട്ടു. പിടികൂടിയ കൈക്കൂലിക്കാരായ പോലീസുകാർ അതേ ഫാക്ടറിയിൽ തന്നെയാണ് അവനെ തിരികെ ഏൽപ്പിച്ചത്. വീണ്ടും അവിടെ നിന്നും രക്ഷപ്പെടാൻ ശ്രമം നടത്തി. ആ ശ്രമത്തിൽ ഇഖ്ബാൽ വിജയിച്ച് പുറത്ത് വന്ന ഇഖ്ബാൽ ബോണ്ടഡ് ലേബർ ലിബറേഷൻ ഫ്രണ്ട്(BLLF) സംഘടിപ്പിച്ച സ്വാതന്ത്ര്യദിനാഘോഷ പരിപാടിയിൽ കുട്ടികളുടെ അവകാശങ്ങളെക്കുറിച്ചുള്ള പ്രഭാഷണം കേൾക്കാനിടയാവുകയും അവിടെ ഫാക്ടറിയിൽ താനനുഭവിച്ച കൊടും ക്രൂരതകൾ ലോകത്തോട് വിളിച്ചുപറഞ്ഞു. ഇത് പത്രങ്ങളിൽ വലിയവാർത്തയായി. ഇത് പാകിസ്താനിൽ വലിയ ചലനങ്ങളുണ്ടാക്കി. സമാനരീതിയിൽ പിഡിപ്പിക്കപ്പേടുന്ന 300 ഓളം കുട്ടികളെ ഇഖ്ബാലിന്റെ സഹായത്തോടെ സർക്കാർ പിന്നീട് രക്ഷപ്പെടുത്തുകയുണ്ടായി. നല്ലൊരു പ്രസംഗകനായ ഇഖ്ബാൽ ബാലവേക്കെതിരെ ശക്തമായ പ്രഭാഷണങ്ങൾ നടത്തുകയുണ്ടായി. റീബോക് ഹ്യൂമൻ റൈറ്റ്സ് യൂത്ത് ഇൻ ആക്ഷൻ അവാർഡ് (Reebok Human Rights Youth in Action Award) 1994-ൽ ഇഖ്ബാലിന് ലഭിക്കുകയുണ്ടായി.

1995 ഏപ്രിൽ 16ന് 12-ആം വയസ്സിൽ കാർപ്പെറ്റ് മുതലാളിമാരുടെ ഗുണ്ടകളുടെ വെടിയുണ്ടകളേറ്റ ഇഖ്ബാൽ മാസിഹ് കൊല്ലപ്പെട്ടു. കുടുംബത്തോടൊപ്പം ഈസ്റ്റർ ആഘോഷിക്കുകയായിരുന്നു സമയത്ത് മാസിഹിനുനേരെ അജ്ഞാതരായ കൊലപാതകികളായിരുന്നു വെടിയുതിർത്തത്.

ഇഖ്ബാലിന് ബാലവേലക്കെതിരെ പോരാടുന്ന ഒരു വക്കീൽ ആവണമെന്നായിരുന്നു ആഗ്രഹം. ഫ്രീ ദി ചൈൽഡ്, ഇഖ്ബാൽ മാസിഹ് ഷഹീദ് ചിൽഡ്രൻ ഫൌണ്ടേഷൻ തുടങ്ങി വിവിധ ബാലാവകാശ സംഘടനകൾ രൂപംകൊള്ളാൻ പ്രേരണയായത് ഇഖ്ബാൽ മാസിഹിന്റെ ജീവിതം കണ്ടാണ്. 2009 ജനുവരിയിൽ ബാലവേല വിരുദ്ധ അവാർഡ് അമേരിക്കൻ സർക്കാർ ഏർപ്പെടുത്തി. ലോകത്തിന്റെ വിവിധ ഭാഗങ്ങളിൽ ഇഖ്ബാൽ മാസിഹിന്റെ പേരിൽ സ്കൂളുകൾ സ്ഥാപിക്കപ്പെടുകയുണ്ടായി. ഇഖ്ബാൽ മാസിഹിന്റെ ജീവിതം അടിസ്ഥാനമാക്കി ഫ്രാൻസിസ്കോ.ഡി.അമാനോ ഇഖ്ബാൽ എന്ന ഒരു ലോക പ്രശസ്ത നോവലും എഴുതുകയുണ്ടായി.


</doc>
