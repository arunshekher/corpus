<doc id="317180" url="https://ml.wikipedia.org/wiki?curid=317180" title="അഫ്സൽ ഗുരു">
അഫ്സൽ ഗുരു

2001-ലെ ഇന്ത്യൻ പാർലമെന്റ് ആക്രമണത്തിന്റെ മുഖ്യ സൂത്രധാരനായിരുന്നു മുഹമ്മദ് അഫ്സൽ ഗുരു (30 ജൂൺ 1969 – 9 ഫെബ്രുവരി 2013). കാശ്മീറിൽ ജനിച്ച അഫ്സൽ ഗുരുവിനെ കുറ്റവാളിയാണെന്ന് കണ്ടെത്തിയതിനെ തുടർന്ന് വധശിക്ഷക്ക് വിധിക്കുകയും തൂക്കിലേറ്റുകയും ചെയ്തു. പാകിസ്താനിലെ വിരമിച്ച പട്ടാളക്കാരിൽ നിന്ന് തീവ്രവാദ പരിശീലനം ലഭിച്ച ഗുരു പാർലമെന്റ് ആക്രമണത്തിൽ പ്രധാന പങ്ക് വഹിച്ചതായി കണ്ടെത്തി. തീവ്രവാദികൾക്ക് ഡൽഹിയിൽ രഹസ്യ സങ്കേതം ഒരുക്കിയതും ഇയാളായിരുന്നു. ആക്രമണം നടക്കുന്നതിന് മിനിറ്റുകൾക്ക് മുൻപ് തീവ്രവാദികളും അഫ്സൽ ഗുരുവും തമ്മിൽ നടന്ന ഫോൺ സംഭാഷണം ട്രാക്ക് ചെയ്തതാണ് ആക്രമണത്തിൽ ഇയാൾക്കുണ്ടായിരുന്ന പങ്ക് തെളിയിക്കാൻ സഹായകമായത്. പിന്നീട് ഗുരു ഇത് കുറ്റസമ്മതത്തിലും പറയുകയുണ്ടായി. 2001-ൽ മറ്റ് മൂന്നു പേരോടൊപ്പം ഗുരു അറസ്റ്റിലായി.

താൻ പോലീസിന്റെ ഇൻഫോർമർ ആയിരുന്നെന്നും, ദേവീന്ദർ സിങ് എന്ന പോലീസ് ഉദ്യോഗസ്ഥൻ മുഹമ്മദ് എന്ന വ്യക്തിക്ക് ഡൽഹിയിൽ സൗകര്യങ്ങളൊരുക്കാൻ ആവശ്യപ്പെട്ടപ്പോൾ അത് ചെയ്യുകയായിരുന്നു താനെന്നുമാണ് അഫ്സൽ ഗുരു വാദിച്ചിരുന്നത്. രാഷ്ട്രപതിയുടെ "ധീരതയ്ക്കുള്ള അവാർഡ്" ലഭിച്ച ദേവീന്ദർ സിങ് 2020-ൽ തീവ്രവാദികളെ കടത്തുന്നതിനിടെ അറസ്റ്റിലായി. ഇതേത്തുടർന്ന് പാർലമെന്റ് ആക്രമണക്കേസിൽ ദേവീന്ദർ സിങിന്റെ പങ്കിനെക്കുറിച്ച് അന്വേഷണം നടത്തുമെന്ന് കശ്മീർ ഐ.ജി പ്രസ്താവിച്ചു.

പോലീസിന്റെ ചാർജ് ഷീറ്റിൽ പോലും അഫ്സൽ ഗുരുവിനെതിരെ ആരോപണമുണ്ടായിരുന്നില്ലെന്നും കോടതിക്ക് മുന്നിൽ സാഹചര്യത്തെളിവുകൾ മാത്രമാണ് നിരത്തിയിരിക്കുന്നതെന്നും സാമൂഹിക പ്രവർത്തകയായ അരുന്ധതി റോയ് ആരോപണമുന്നയിച്ചു. അഫ്‌സൽ ഗുരുവിനെ തൂക്കിലേറ്റിയതിനെതിരെയും കുടുംബത്തിന് മൃതദേഹം വിട്ടുകൊടുക്കാത്തതിനെതിരെയും മനുഷ്യാവകാശ സംഘടനകളും ജമ്മുകശ്മീരിലെ ഭരണപക്ഷവും സി.പി.എം. അടക്കമുള്ള രാഷ്ട്രീയ പാർട്ടികളും രംഗത്തെത്തി. അഫ്സൽ ഗുരുവിനെ തൂക്കിലേറ്റുന്ന കാര്യം സർക്കാർ കുടുംബത്തെ മുൻകൂട്ടി അറിയിച്ചില്ലെന്ന്‌ ആരോപണം ഉണ്ടായി. അതിരഹസ്യമായി ഗുരുവിനെ തൂക്കിലേറ്റി രണ്ടുദിവസം കഴിഞ്ഞാണ് വിവരമറിയിച്ചുകൊണ്ടുള്ള കത്ത് കുടുംബാംഗങ്ങൾക്ക് ലഭിച്ചത്.

പാർലമെൻറ് ആക്രമണവും മുംബൈ ഭീകരാക്രമണവും സർക്കാർതന്നെ ആസൂത്രണം ചെയ്തതാണെന്നും ഭീകരവിരുദ്ധ കരിനിയമങ്ങൾ നടപ്പിലാക്കാനുള്ള സർക്കാർ നാടകമായിരുന്നു ഈ ആക്രമണങ്ങളെന്നും എസ്.ഐ.ടി, സി.ബി.ഐ സംഘത്തിൽ അംഗമായിരുന്നു ശർമ ആരോപണമുന്നയിച്ചിരുന്നു.


</doc>
<doc id="317193" url="https://ml.wikipedia.org/wiki?curid=317193" title="ക്ലോദ് മോനെ">
ക്ലോദ് മോനെ

ഓസ്കാർ ക്ലോദ് മോനെ(; ;14 November 1840 – 5 December 1926)ഫ്രഞ്ച് ഇംപ്രഷനിസത്തിന്റെ ഉപജ്ഞാതാവാണ്,ഒപ്പം പ്രകൃതിക്കുമപ്പുറം,ഒരാളുടെ കാഴ്ചപ്പാടിനെ തന്നെ മാറ്റിമറിക്കുന്ന തരത്തിൽ തത്ത്വശാസ്ത്രത്തിലെ സ്ഥിരമായതും, സമൃദ്ധമായതുമായ, ഒരു കലാകാരനുമാണ്.


</doc>
<doc id="317195" url="https://ml.wikipedia.org/wiki?curid=317195" title="മത്യാസ് ഗ്രുനെവാൾഡ്">
മത്യാസ് ഗ്രുനെവാൾഡ്

ജർമ്മൻ നവോത്ഥാന കാലഘട്ടത്തിലെ ഒരു ചിത്രകാരനായിരുന്നു മത്യാസ് ഗ്രുയ്ൻവാൾഡ് (1475-1528-വുൾസ് ബർഗ്).സാങ്കേതിക നൈപുണ്യം അദ്ദേഹത്തിന്റെ ചിത്രങ്ങളിൽ മുന്നിട്ടു നിന്നിരുന്നു.കലാപ്രവർത്തനങ്ങൾക്ക് നിയന്ത്രങ്ങളൊന്നും പാടില്ല എന്നു വിശ്വസിച്ചിരുന്ന മത്യാസിനെ "കാട്ടുചെടി" എന്നാണ് മറ്റു ചിത്രകാരന്മാർ വിളിച്ചിരുന്നത്. അദ്ദേഹത്തിന്റെ മിക്ക ചിത്രങ്ങളും ഇന്ന് അവശേഷിച്ചിട്ടില്ല.യന്ത്രങ്ങളുടെ രൂപ രേഖ തയ്യാറാക്കുന്നതിലും അദ്ദേഹം വിദഗ്ദ്ധനായിരുന്നു.
മത്യാസിന്റെ ആദ്യ ചിത്രം "ദ് മോക്കിങ്ങ് ഓഫ് ക്രൈസ്റ്റ്" ആണ്. ഇസെൻസീമിലെ ഒരു ആശുപത്രിയ്ക്കടുത്ത് ഒരു ദേവാലയത്തിൽ വരച്ച സെന്റ് ആന്റണി അദ്ദേഹത്തിന്റെ മാസ്റ്റർ പീസയി കരുതുന്നു.



</doc>
<doc id="317199" url="https://ml.wikipedia.org/wiki?curid=317199" title="പീറ്റർ ബ്രുഗേൽ">
പീറ്റർ ബ്രുഗേൽ

ബൽജിയൻ ചിത്രകാരനായിരുന്നു പീറ്റർ ബ്രുഗേൽ.91525 – 9 സെപ്റ്റം:r 1569).പഴയ നെതർലാൻഡ്സിൽ ഉൾപ്പെട്ടിരുന്ന സ്ഥലമായിരുന്നു അദ്ദേഹത്തിന്റെ ശരിയായ ജന്മസ്ഥലം."കൃഷീവലനായ ബ്രുഗേൽ" എന്നും അദ്ദേഹത്തെ വിശേഷിപ്പിയ്ക്കുന്നുണ്ട്. കർഷകരെയും ഗ്രാമീണ ജീവിതത്തിന്റെ ഉൾതുടിപ്പുകളെയും അനാവരണം ചെയ്യുന്ന ഒരു ചിത്രണരീതി അവലംബിച്ചതുകൊണ്ടാണ് ഇത്.



</doc>
<doc id="317202" url="https://ml.wikipedia.org/wiki?curid=317202" title="റെഡ് ബട്ടൺ പദ്ധതി">
റെഡ് ബട്ടൺ പദ്ധതി

സുരക്ഷാ സംവിധാനം ശക്തിപ്പെടുത്തുന്നതിന്റെ ഭാഗമായി കേരളസംസ്ഥാനത്ത് നടപ്പിലാക്കിയ സംവിധാനമാണ് റെഡ് ബട്ടൺഅഥവാ റെഡ് ബട്ടൺ അലർട്ട് റോബോട്ടിക് സ്‌പെക്ട്രം.കേരളാ പോലീസിനാണ് ഇതിന്റെ ചുമതല.
ഈ യന്ത്രത്തിന്റെ മുകളിലായി ചുവപ്പ്, പച്ച ലൈറ്റുകൾ ഉണ്ട്. പച്ചവെളിച്ചം തെളിഞ്ഞാൽ യന്ത്രം പ്രവർത്തിക്കുന്നതാണെന്ന് സൂചിപ്പിക്കുന്നു. യന്ത്രം സ്ഥാപിച്ച തിരക്കേറിയ സ്ഥലത്ത് നിയമ ലംഘനങ്ങളോ, അപകടങ്ങളോ, സ്ത്രീകൾക്കെതിരെ ആക്രമണങ്ങളോ ഉണ്ടായാൽ റെഡ് ബട്ടണിൽ അമർത്തിയാൽ മതി. ചുവപ്പ് വെളിച്ചം തെളിയുന്നതിനോടൊപ്പം, അതിന്റെ താഴെയുള്ള ക്യാമറകൾ പ്രവർത്തനക്ഷമമാകും.. യന്ത്രത്തിന്റെ ചുറ്റും 360 ഡിഗ്രിയിൽ ചിത്രങ്ങളും വീഡിയോകളും ക്യാമറയിൽ ലഭ്യമാക്കും. രാത്രിയിലെ ചിത്രങ്ങൾ ലഭ്യമാക്കുന്ന ഹൈ ഡെഫിനിഷൻ ക്യാമറയാണ് ഉപയോഗിക്കുന്നത്. 
ഒരു യൂണിറ്റിന് ഏകദേശം നാലര ലക്ഷത്തോളം രൂപ ചെലവാകും.


</doc>
<doc id="317206" url="https://ml.wikipedia.org/wiki?curid=317206" title="ആണ്ടറുതികൾ">
ആണ്ടറുതികൾ

ആണ്ടറുതികൾ എന്നതിന് വർഷാവസാനം എന്നാണ് ശബ്ദതാരാവലിയിൽ അർത്ഥം നൽകിയിട്ടുള്ളത്.തിരുവിതാംകൂർ ഭാഗത്ത് ഇത് മാത്രമാണ് പ്രയോഗത്തിലുള്ളതും എന്നാൽ മലബാറിൽ ആണ്ടറുതി എന്നാൽ ഉത്സവം എന്നാണ് വിവക്ഷ. പൊന്നാനി പ്രദേശത്ത് സവർണർ അനുഷ്ഠാന സ്വഭാവമുള്ള ഉത്സവങ്ങളെയാണ് ആണ്ടറുതികൾ എന്നു വിളിക്കുന്നത്. ഓണമാണ് പ്രധാന ആണ്ടറുതി. വിനായകചതുർഥി, വിഷു, തിരുവാതിര, കർക്കിടകസംക്രമം എന്നിവയെല്ലാം ആണ്ടറുതികൾ എന്നു വിളിക്കപ്പെടുന്നു.


</doc>
<doc id="317214" url="https://ml.wikipedia.org/wiki?curid=317214" title="എ.പി. അബ്ദുൽ ഹകീം അസ്‌ഹരി">
എ.പി. അബ്ദുൽ ഹകീം അസ്‌ഹരി

മുഹമ്മദ്‌ അബ്ദുൽ ഹകീം (). 1971 ഫെബ്രുവരി 20 ന് കോഴിക്കോട് ജില്ലയിലെ കാന്തപുരത്ത് ജനനം. മർകസ്, മർക്കസ് നോളജ് സിറ്റി, ഐഡിയൽ അസോസിയേഷൻ ഓഫ് മൈനോറിറ്റി എജുകേഷൻ തുടങ്ങിയ സ്ഥാപനങ്ങളിൽ വിവിധ സ്ഥാനങ്ങൾ വഹിക്കുന്നു. കേരളത്തിനു പുറത്തുള്ള സംസ്ഥാനങ്ങളിലെ ഇത്തരം പ്രവർത്തനങ്ങൾക്ക് വേണ്ടി രൂപം നൽകിയ റിലീഫ് ആൻഡ്‌ ചാരിറ്റബിൽ ഫൗണ്ടേഷൻ ഓഫ് ഇന്ത്യ എന്ന സംഘടനക്ക് നേതൃത്വം നൽകുന്നു.




ഇസ്ലാം, അറബി ഭാഷ തുടങ്ങിയ വിഷയങ്ങളെ ആസ്പതമാക്കിയുള്ള ചർച്ചകളിൽ പങ്കെടുക്കാറുണ്ട്.



</doc>
<doc id="317215" url="https://ml.wikipedia.org/wiki?curid=317215" title="വഅള്">
വഅള്

വഅള അഥവാ ഉപദേശിക്കുക എന്നർത്ഥം വരുന്ന അറബി പദത്തിൽ നിന്നാണ് വഅള് എന്ന വാക്ക് കേരളത്തിലെ മുസ്‌ലിംകൾക്കിടയിൽ സജീവമാകുന്നത്. രാത്രി കാലങ്ങളിൽ ഇസ്ലാമിക പണ്ഡിതന്മാർ നടത്തുന്ന രാപ്രഭാഷണം ആണ് വഅള് കൊണ്ട് വിവക്ഷിക്കുന്നത്.മതം കൂടുതൽ പഠിച്ചിട്ടില്ലാത്ത മുസ്ലിം സാമാന്യ ജനങ്ങൾ അറിവ് നേടാൻ ഇത്തരം രാപ്രഭാഷണങ്ങൾക്ക് പങ്കെടുക്കുന്നത് പഴയകാലത്ത് മലബാറിൽ സാധാരണയായിരുന്നു. വടക്കൻ കേരളത്തിൽ ഉറുദി എന്നാണ് ഈ രാപ്രസംഗങ്ങൾ അറിയപ്പെടാരുള്ളത്.



</doc>
<doc id="317218" url="https://ml.wikipedia.org/wiki?curid=317218" title="ഉറുമ്പ് ഭൂപടം">
ഉറുമ്പ് ഭൂപടം

ലോകത്തെ ആദ്യ ഉറുമ്പുഭൂപടം ഹോങ്കോങ് സർവകലാശാല തയ്യാറാക്കിയത്.ഉറുമ്പ് വർഗത്തിന്റെ ജീവിതത്തിലേക്ക് ആഴത്തിൽ വെളിച്ചം വീശുന്ന ഒട്ടേറെ വിവരങ്ങൾ ഈ ഭൂപടത്തിലൂടെ വെളിവാക്കപ്പെടുമെന്നാണ് പ്രതീക്ഷിക്കുന്നത്. വർണാഭമായ ഓൺലൈൻ മാപ്പാണ് ഗവേഷകർ നാലുവർഷംകൊണ്ട് തയ്യാറാക്കിയത്.ഉറുമ്പുകളുടെ പ്രധാന മേഖലകളും വ്യത്യസ്ത ഇനങ്ങളെയുമാണ് ഭൂപടത്തിൽ എടുത്തുകാട്ടുന്നത് 5,000 ൽപ്പരം ഉറുമ്പിനങ്ങളുടെ ഭൂമിശാസ്ത്രപരമായ കേന്ദ്രങ്ങൾ വെളിവാക്കുന്നതാണ് ഭൂപടം. ഗ്രീൻലൻഡിൽ ഒരു ഉറുമ്പിനം പോലുമില്ലെന്ന് ഭൂപടം വ്യക്തമാക്കുന്നു. ലോകത്ത് ഒരു പ്രദേശത്ത് ഏറ്റവുമധികം ഇനങ്ങൾ കാണപ്പെടുന്നത് 400 ഇനം ഓസ്‌ട്രേലിയൻ സംസ്ഥാനമായ ക്വീൻസ്‌ലൻഡിലാണ്.1400 ഇനം ഉറുമ്പുകളാണ് അവിടെ കാണപ്പെടുന്നത്.
എച്ച്. കെ. യു. സർവ്വകലാശാലയും ഒക്കിനാവ ഇൻസ്റ്റിറ്റ്യൂട്ടും സംയുക്തമായാണ് ഈ ഭൂപടം തയ്യാറാക്കുന്നതിനുള്ള ഗവേഷണം നടത്തിയത്.


</doc>
<doc id="317220" url="https://ml.wikipedia.org/wiki?curid=317220" title="ഞണ്ടുണ്ണി">
ഞണ്ടുണ്ണി

ഞണ്ടുണ്ണിയെ ആംഗലത്തിൽ crab-plover അല്ലെങ്കിൽ crab plover എന്നു വിളിക്കുന്നു. ശാസ്ത്രീയ നാമം "Dromas ardeola" എന്നാണ്. മുട്ടയുടെ ഇൻകുബേഷനെ സഹായിക്കുന്നതിന് നിലത്തെ ഊഷ്മളത ഉപയോഗിക്കുന്നതിൽ വേഡറുകൾക്കിടയിൽ ഡ്രോമാസ് സവിശേഷ ഇനമാണ്.

നീളമുള്ള ചാര കാലുകൾ ആണുള്ളത്. ആളകളെ പോലെ കനമുള്ള കറുത്ത കൊക്കുകളുണ്ട്. ള്രുപ്പും വെളുപ്പും കലർന്ന നിറം നീണ്ട കഴുത്തുണ്ട്. നിവർന്നു നിൽക്കുന്മറ്റു നിലത്ത് ഇര തേടുന്ന പക്ഷികളുടെ കൊക്കിൽ നിന്നും വ്യത്യസ്തമാണ്.ഞണിനെ തിന്നുന്നതിനു പാകമായകൊക്കുകളാണ്.ഭാഗികമായി പാട യുള്ള കാലുകളാണ്. പ്രാഥമിക തൂവലുകളും പുറകും കറുപ്പാണ്. ബാക്കി ഭാഗങ്ങൾ വെളുപ്പാണ്. എപ്പോഴും ശബ്ദം ഉണ്ടാക്കികൊണ്ടിരിക്കും.സധാരണ “ക” യെന്നു തുടർച്ച്യായി ശബ്ദിച്ചുകൊണ്ടിരിക്കും.പ്രജനന കാലത്ത് “ക്യു-കി-കി” എന്നായിരിക്കും ശബ്ദം.
പൂവനേയും പിടയേയും തിരിച്ചറിയാൻ എളുപ്പമല്ല. പൂവന്കുറച്ചുകൂടി കട്ടികൂടിയ നീളമുള്ള കൊക്കുണ്ട്.”v” ആകൃതിയിലാണ് കൂട്ടം പറക്കുന്നത്.

ഇന്ത്യൻ മഹാസമുദ്രത്തിന്റെ തീരങ്ങളിലും സ്വീപുക്കളും വസിക്കുന്നു.ഈ സ്വഭാവം പ്രത്യുത്പാദനകാലത്താണ് കൂടുതൽ കാണുന്നത്.
പകലും രാത്രിയും സൻഡ്യക്കും പ്ര ഭാതത്തിലും കൂട്ടമായി ഇര തേടുന്നു.
ഇവ കൂടൂണ്ടാക്കുന്നത് മണൽ തീരങ്ങളിലുള്ള പൊത്തുകളിലാണ്. മേയ് പകുതിയോടു കൂടിയാണ് പ്രജനന കാലംഎക്കദേശം 1500ഓളം ഇണകളുടെ കൂട്ടമായാണ് കൂട് ഉണ്ടാക്കുന്നത്. വെളുത്ത ഒരു മുട്ടയാണ് ഇടുന്നത്, വചിലപ്പോൾ രണ്ടും. നിലത്തെ ചൂട് കൊണ്ടാണ് മുട്ട വിരിയുന്നത്.പക്ഷികൾ കൂട്ടിൽ നിന്ന് 58 മണിക്കൂർ വരെ വിട്ടു നിൽക്കാറുണ്ട്. ref></ref> കുഞ്ഞുങ്ങൾ വിരിഞ്ഞ് കുറെ ദിവസം ക്ട്ടിൽ തന്നെ കഴിയും. പൂവനും പിടയും കുഞ്ഞുങ്ങളെ നോക്കും. ref></ref>



</doc>
<doc id="317221" url="https://ml.wikipedia.org/wiki?curid=317221" title="ഉണ്ണിയാടീ ചരിതം">
ഉണ്ണിയാടീ ചരിതം

പതിന്നാലാം ശതകത്തിന്റെ അന്ത്യപാദത്തിൽ രചിയ്ക്കപ്പെട്ട കാവ്യമാണ് ഉണ്ണിയാടീ ചരിതം .ദാമോദരച്ചാക്യാരാണ് ഇതിന്റെ രചയിതാവ്. ഇദ്ദേഹം ഓടനാട് രാജാവായിരുന്ന ഇരവികേരളവർമ്മന്റെ സദസ്യനാായിരുന്നു എന്നു കരുതുന്നു. നർത്തകിയായ ചെറുകരക്കുട്ടത്തിയെ കേരളവർമ്മ വിവാഹം ചെയ്യുകയും കുട്ടികൾ ഉണ്ടാകാതിരുന്നതിനാൽ കണ്ടിയൂർ ക്ഷേത്രത്തിൽ 12 വർഷം ഭജനമിരിയ്ക്കുകയും ഉണ്ണിയാടീ സംഗീതാദികളിൽ വിദുഷിയായ ഒരു സുന്ദരിയായി ഉണ്ണിയാടിയെ കാവ്യത്തിൽ അവതരിപ്പിയ്ക്കുന്നു.മലയാളത്തിലെ പ്രാചീന മണിപ്രവാള ചമ്പുക്കളിൽ ശ്രദ്ധേയമായ കൃതി. കായംകുളം രാജാവിന്റെ അധികാര പരിധിയിലായിരുന്ന കണ്ടിയൂരുകാരനായിരുന്ന ദാമോദര ചാക്യാരാൽ വിരചിതമാണെന്ന് കരുതപ്പെടുന്ന ഈ കൃതി മലയാള ഭാഷയുടെയും സാഹിത്യത്തിന്റെയും ചരിത്രത്തിൽ സജീവമായ ശ്രദ്ധയർഹിക്കുന്നതും പഠനാർഹവുമായ ഒന്നാണ്. ഓടനാടിന്റെ ചരിത്രേതിഹാസമാണ് ദാമോദര ചാക്യാർ സ്വന്തം ശിഷ്യയും കായംകുളം കേരളവർമ്മന്റെ പുത്രിയുമായ ഉണ്ണിയാടിയെ പുരസ്കരിച്ചെഴുതിയ ഉണ്ണിയാടീചരിതം. അക്കാലത്ത് കണ്ടിയൂരിന് പടിഞ്ഞാറ് നങ്ങ്യാർകുളങ്ങരയിൽ ചാക്യാരും കുടുംബവും താമസിച്ചിരുന്നതായി തെളിവുണ്ട്. കേരളത്തിലെ പ്രധാന ബുദ്ധമത കേന്ദ്രമായിരുന്നു കടലെടുത്തു പോയ ശ്രീമൂലവാസവിഹാരം. ഇത്തരം ചമ്പൂ കാവ്യങ്ങൾ കേരള ചരിത്രത്തിലും മലയാള സാഹിത്യത്തിലും ബുദ്ധമതം ചെലുത്തിയ സാംസ്കാരിക സ്വാധീനത്തെ കുറിക്കുന്നു. മദ്ധ്യകാലത്തെ പുരാണ ബാഹ്യമായ കഥാസാഹിത്യ ചരിത്രം പ്രഘോഷണം ചെയ്യുന്നതാണ് ഈ പ്രാചീന ചമ്പുക്കൾ. എഴുത്തച്ഛനു മുമ്പ് മലയാളത്തെ സാഹിത്യസമ്പന്നമാക്കിയ ഈ ചരിത്രാഖ്യാനങ്ങളെ ദേശചരിത്രവുമായി ബന്ധപ്പെടുത്തി പഠന വിധേയമാക്കേണ്ടതാണ്.
സ്ത്രീ സൗന്ദര്യത്തിന്റെ മൂർത്തരൂപങ്ങളായി കവികൾ കണ്ട ഈ നായികമാർ ജന്മമെടുത്ത കേരളവും അവരുടെ വർണ്ണനക്ക് വിഷയമായി. ഉണ്ണിയച്ചീചരിതവും ഉണ്ണിച്ചിരുതേവീ ചരിതവും ഉണ്ണിയാടീ ചരിതവും ചമ്പുക്കളാണ്. ഇവ മൂന്നും നായികമാരുടെ പേരിലുണ്ടായ അപദാന കാവ്യങ്ങളാണ് എങ്കിലും നായികമാരുടെ ജന്മദേശങ്ങളെയും അക്കാലത്തെ ജനജീവിതത്തെയും വ്യാപാരശൈലികളേയും പറ്റിയൊക്കെ വിശദമായി പ്രതിപാദിച്ചിട്ടുമുണ്ട്.
നായികയായ ഉണ്ണിയാടിയുടെ പൂർവ്വജന്മത്തെയും ശാപവൃത്താന്തത്തെയും കൃതിയിൽ വിസ്തരിച്ചിരിക്കുന്നു.
ഉണ്ണിയാടീ ചരിതത്തിന്റെ ഇരുപത്തിരണ്ട് ഓലകളാണ് കണ്ടെടുത്തിട്ടുള്ളത്.ഇരുപത്തിരണ്ടാമത്തെ ഓലയിലെ ഒന്നാമത്തെ പുറത്തുമാത്രമേ എഴുത്തുള്ളൂ. അവിടെത്തന്നെ രണ്ട് വരി പൂർത്തിയാക്കി മൂന്നാമത്തെ വരി ആരംഭിക്കുന്നിടത്ത് "നവ" എന്ന് രണ്ടക്ഷരങ്ങൾ എഴുതി (നായികയുടെ ആപാദചൂഡ വർണന തുടങ്ങി മുടിയിൽ തുടങ്ങി മുഖത്തെത്തിയപ്പോഴേക്കും) കവിക്ക് അവസാനിപ്പിക്കേണ്ടിവന്നു.


</doc>
<doc id="317228" url="https://ml.wikipedia.org/wiki?curid=317228" title="സഞ്ജീവ് ഭട്ട്">
സഞ്ജീവ് ഭട്ട്

ഒരു ഐ.പി.എസ് ഉദ്യോഗസ്ഥനാണ്.സഞ്ജീവ് ഭട്ട്. ഗുജറാത്ത് സ്വദേശിയാണ്. 2002 ലെ ഗുജറാത്ത് മുസ്‌ലിം വംശഹത്യയിൽ അന്നത്തെ ഗുജറാത്ത് മുഖ്യമന്ത്രിയായിരുന്ന നരേന്ദ്ര മോദി നേതൃത്വം നൽകിയ സർക്കാറിനെതിരെ; കലാപത്തിന് ഒത്താശ ചെയ്തു എന്ന് സുപ്രീം കോടതിയിൽ സത്യവാങ്മൂലം നൽകിയ സംഭവത്തിലൂടെയാണ് ഇദ്ദേഹം അറിയപ്പെട്ടത്. ഗുജറാത്ത് കലാപത്തിൽ നരേന്ദ്രമോദിക്ക് പങ്കുണ്ടെന്ന് ശക്തമായി വാദിക്കുകയും കലാപത്തിൻെറ തെളിവുകൾ ഗുജറാത്ത് സർക്കാർ നശിപ്പിച്ചു എന്ന് അന്വേഷണത്തിൽ ബോധ്യമായി എന്ന് പ്രഖ്യാപിക്കുകയും ചെയ്യുകയുണ്ടായി അദ്ദേഹം. ഈ സംഭവത്തോടെ ഗുജറാത്ത് സർക്കാറിൻെറ നോട്ടപ്പുള്ളിയായ സഞ്ജീവ് ഭട്ട് 2011 മുതൽ സസ്പെന്ഷനിലായിരുന്നു അദ്ദേഹം. അനുമതിയില്ലാതെ അവധിയെടുത്തു എന്ന കാരണം പറഞ്ഞു അദ്ദേഹത്തെ സർവീസിൽ നിന്നും പിരിച്ചു വിട്ടു.


</doc>
<doc id="317230" url="https://ml.wikipedia.org/wiki?curid=317230" title="ദി ഒബറോയ് ഗ്രാൻഡ്‌">
ദി ഒബറോയ് ഗ്രാൻഡ്

ഇപ്പോൾ ദി ഒബറോയ് ഗ്രാൻഡ്‌ എന്നറിയപ്പെടുന്ന ദി ഗ്രാൻഡ്‌ ഹോട്ടൽ കൊൽക്കത്തയുടെ ഹൃദയഭാഗത്തായി ജവഹർലാൽ നെഹ്‌റു (മുമ്പ് ചൌരിൻഗീ റോഡ്‌ എന്ന് അറിയപ്പെടുന്നത്) റോഡിലാണ്. മമത ബാനർജി മുഖ്യമന്ത്രിയായുള്ള വെസ്റ്റ് ബംഗാൾ (ഇംഗ്ലീഷ് അക്ഷരക്രമത്തിൽ സംസ്ഥാനങ്ങൾ എഴുതുമ്പോൾ അവസാനമുള്ള സംസ്ഥാനത്തെ കുറച്ചു മുന്നിലേക്ക്‌ വരാനായി സംസ്ഥാനത്തിന്റെ പേര് പശ്ചിം ബംഗാ എന്ന് ആക്കാൻ സർക്കാർ പദ്ധതിയുണ്ട്) സംസ്ഥാനത്തിന്റെ തലസ്ഥാനമാണ് കൊൽക്കത്ത. കൊൽക്കത്തയിലെ പ്രശസ്തമായ ഈ കെട്ടിടം ബ്രിട്ടീഷ്‌ കാലഘട്ടത്തിലെ മനോഹരമായ കെട്ടിടമാണ്. ഒബറോയ് ചെയിൻ ഓഫ് ഹോട്ടൽസ് ആണ് ഈ ഹോട്ടലിന്റെ ഉടമസ്ഥർ.

ഹോട്ടൽ ഇപ്പോൾ സ്ഥിതിചെയ്യുന്ന സ്ഥലം പത്തൊമ്പതാം നൂറ്റാണ്ടിൽ കേണൽ ഗ്രാൻഡിന്റെ സ്വകാര്യ വസതിയായി നമ്പർ 13 ചൌരിൻഗീ റോഡ്‌ ആയിട്ടാണ് നിർമിച്ചത്. പിന്നീട് ഈ വീട് ആനി മോങ്ക് ബോർഡിംഗ് ഹൗസ് ആക്കി മാറ്റി. അവർ ബിസിനസ്‌ വിപുലീകരണത്തിന്റെ ഭാഗമായി നമ്പർ 14, 15, 17 എന്നിവയും ഉൾപ്പെടുത്തി. നമ്പർ 16 ചൌരിൻഗീ റോഡ്‌ അരതൂൻ സ്റ്റീഫൻ, ഇസ്ഫഹാനിൽ നിന്നുള്ള ഒരു അർമേനിയക്കാരൻ, ഉടമസ്ഥനായ ഒരു തിയറ്റർ ആയിരുന്നു. 1911-ൽ ഒരു തീപ്പിടിത്തത്തിൽ തിയറ്റർ കത്തി അമർന്നു. പിന്നീട് സ്റ്റീഫൻ ആനി മോങ്കിന്റെ കയ്യിലുള്ള സ്ഥലങ്ങൾ കൂടി വാങ്ങി. അവിടെ പുതുക്കിപണിത് ഇന്ന് കാണുന്ന ഹോട്ടലിന്റെ സൈറ്റ് ആയി. അതിമനോഹരമായ നിയോക്ലാസിക്കൽ ശൈലിയിൽ പണിത ഹോട്ടൽ വളരെ വേഗം തന്നെ കൽക്കട്ടയിലെ ഇംഗ്ലീഷ് സമൂഹത്തിനു പ്രിയങ്കരമായ ലക്ഷ്യസ്ഥാനമായി. അന്നു കാലത്ത്, പുതുവത്സരാഘോഷങ്ങളുടെ ഭാഗമായി നടത്തുന്ന പരിപാടികളിൽ ഐസ് ഇട്ട ഷാംപെയ്ൻ, വിലകൂടിയ സമ്മാനങ്ങൾ എന്നിവയ്ക്കു പുറമേ, ബോൾറൂമിൽ 12 പന്നിക്കുട്ടികളെ ഇടുന്ന പരിപാടിയും ഉണ്ടായിരുന്നു. പന്നികുട്ടിയെ പിടിക്കുന്നവർക്ക് അവ സ്വന്തം.
1930-കളിൽ, സ്റ്റീഫന്റെ മരണ ശേഷം, കൽക്കട്ടയിൽ പടർന്നു പിടിച്ച ടൈഫോയ്ഡ് രോഗം മൂലം 6 പേര് ഹോട്ടലിൽ മരിച്ചു. ഇതിനു കാരണം ഹോട്ടലിന്റെ ഡ്രൈനേജ് സംവിധാനമാണ് എന്ന നിഗമനത്തിൽ 1937-ൽ ഹോട്ടൽ അടച്ചുപൂട്ടി. അതിനു ശേഷം ഈ ഹോട്ടൽ മോഹൻ സിംഗ് ഒബറോയ് 1939-ൽ പാട്ടത്തിനു എടുത്തു. പിന്നീട് 1943-ൽ അദ്ദേഹം ഈ ഹോട്ടൽ സ്വന്തമാക്കുകയും ചെയ്തു.

രണ്ടാം ലോക മഹായുദ്ധ സമയത്ത് ഹോട്ടലിനു നല്ല രീതിയിൽ പ്രശസ്തി ലഭിച്ചു. 4000-ത്തിൽ അധികം പട്ടാളക്കാർ ഇവിടെ താമസിച്ചു, അവർ എപ്പോഴും പാർട്ടികൾ നടത്തുമായിരുന്നു.

കൊൽക്കത്തയിലെ പ്രധാന ബിസിനസ്‌ ഷോപ്പിംഗ്‌ ജില്ലയിൽ ജവഹർലാൽ നെഹ്‌റു റോഡിലാണ് ദി ഒബറോയ് ഗ്രാൻഡ്‌ ഹോട്ടൽ സ്ഥിതിചെയ്യുന്നത്. നഗരത്തിലെ പ്രധാനപ്പെട്ട കൺവെൻഷൻ സെന്റെറുകൾ, ഭരണ കാര്യാലയങ്ങൾ, ബാങ്കുകൾ, കോണ്സുലറ്റ്/ഡെപ്യൂട്ടി ഹൈ കമ്മീഷൻ, ചേംബർ ഓഫ് കോമ്മെർസ്, ക്ലബ്ബുകൾ എന്നീ സ്ഥലങ്ങളിലേക്ക് അനുയോജ്യമായ പ്രദേശത്താണ്. ഷഹിദ് മിനാർ (ഏകദേശം 1 കി മീ), സെന്റ് പോൾ’സ് കത്തീട്രൽ (ഏകദേശം 2 കി മീ), കളിഘറ്റ് (ഏകദേശം 6 കി മീ) എന്നിവയാണ് ഹോട്ടലിന്റെ ചുറ്റുമുള്ള വിനോദ സഞ്ചാര മേഖലകൾ. വിദ്യാസാഗർ സേതു, ബോട്ടാണിക്കൽ ഗാർഡൻ, സിഐഎംഎ ആർട്ട്‌ ഗാലറി എന്നിവ മറ്റു വിനോദ സഞ്ചാര സ്ഥലങ്ങളിൽ ഉൾപ്പെടുന്നു. 

നേതാജി സുഭാഷ്‌ചന്ദ്ര ബോസ് അന്താരാഷ്‌ട്ര എയർപോർട്ടിൽനിന്നുമുള്ള ദൂരം: ഏകദേശം 19 കി മീ

ഹൌറ റെയിൽവേ സ്റ്റേഷനിൽനിന്നുമുള്ള ദൂരം: ഏകദേശം 11 കി മീ.

ദി ഒബറോയ് ഗ്രാൻഡിൽ ഡീലക്സ് മുറികൾ, ആഡംബര മുറികൾ, പ്രീമിയർ മുറികൾ, ബാൽക്കണിയുള്ള പ്രീമിയർ മുറികൾ, ക്ലാസ്സിക്‌ സ്യൂട്ടുകൾ, ബാൽക്കണിയുള്ള ഡീലക്സ് സ്യൂട്ടുകൾ, ബാൽക്കണിയുള്ള ആഡംബര സ്യൂട്ടുകൾ എന്നിങ്ങനെ അനവധി മുറികളിൽനിന്നും തിരഞ്ഞെടുക്കാൻ സാധിക്കും. എല്ലാ മുറികളും ബ്രിട്ടീഷ്‌ ഇന്ത്യയുടെ കാലഘട്ടത്തെ അനുസ്മരിപ്പിക്കുന്ന രൂപഘടനയാണ്.





























</doc>
<doc id="317234" url="https://ml.wikipedia.org/wiki?curid=317234" title="ഫോർ സീസൺസ് ഹോട്ടൽ">
ഫോർ സീസൺസ് ഹോട്ടൽ

ടോരോന്റോ ആസ്ഥാനമായി പ്രവർത്തിക്കുന്ന ഫോർ സീസൺസ് ആഡംബര ഹോട്ടൽ റിസോർട്ട് ശൃംഖലയുടെ ഭാഗമാണ് മുംബൈയിലെ പഞ്ചനക്ഷത്ര ഹോട്ടലായ ഫോർ സീസൺസ് ഹോട്ടൽ. വളർന്നുകൊണ്ടിരിക്കുന്ന ജില്ലയായ മുംബൈയിലെ വോർലിയിലാണ് ഈ ഹോട്ടൽ സ്ഥിതിചെയ്യുന്നത്. നിലവിൽ ഹോട്ടലിൽ 202 അതിഥി മുറികളുണ്ട്, മാത്രമല്ല ഇന്ത്യയിലെ ഏറ്റവും ഉയരത്തിലുള്ള റൂഫ്ടോപ്‌ ബാർ, അഎർ, ഉള്ളതും ഇവിടെയാണ്‌. 

37 നിലകളുള്ള ഈ ഹോട്ടൽ കെട്ടിടത്തിന്റെ നിർമ്മാണം പൂർത്തിയായത് 2008-ൽ ആണ്. ഹോങ്ങ് കോങ്ങ് ആസ്ഥാനമായി പ്രവർത്തിക്കുന്ന ലോഹൻ അസ്സോസിയേറ്റ്സിലെ ജോൺ ആർസറിയൻ ആണു ഹോട്ടൽ ഡിസൈൻ ചെയ്തത്.ഹോട്ടലിന്റെ ഉൾഭാഗം ഡിസൈൻ ചെയ്തത് ബിൽകി-ലിനസ് ആണു. 8 ദിവസത്തെ സ്ലാബ് സൈക്കിൾവെച്ചു കെട്ടിടത്തിന്റെ നിർമ്മാണം ഒന്നര വർഷം കൊണ്ടാണ് പൂർത്തീകരിച്ചത്. 37 നിലയുള്ള ടവറിന്റെ നിർമ്മാണം ഒരു വർഷത്തിനുള്ളിൽ പൂർത്തിയാക്കി, ഇന്ത്യയിലെ ഇത്തരം കെട്ടിടങ്ങളിൽ ഏറ്റവും വേഗത്തിൽ പൂർത്തിയാക്കിയ കെട്ടിടം എന്നാ ബഹുമതി നേടി. ന്യൂഡൽഹി കേന്ദ്രീകരിച്ചു പ്രവർത്തിക്കുന്ന ആലുവാലിയ കോണ്ട്രാക്റ്റ്സ് ലിമിറ്റഡ് ജനറൽ മാനേജർ സഞ്ജീവ് ഗാർഗ് ആണു ഈ നിർമ്മാണ പ്രവർത്തികളുടെ മാനേജർ ആയിരുന്നത്.

വോർലിയിലെ ഡോ. ഇ മോസസ് റോഡിൽ സ്ഥിതിചെയ്യുന്ന ഫോർ സീസൺസ് ഹോട്ടൽ മുംബൈ ജില്ലയിലെ ബിസിനസ്‌ വാണിജ്യ പ്രദേശങ്ങളുടെ അടുത്താണ് എന്നതൊരു അനുയോജ്യ ഘടകമാണ് 
. നരിമാൻ പോയിന്റിലേക്കു 7 കിലോമീറ്ററും ബാന്ദ്ര കുർള കോംപ്ലെക്സിലേക്കു 8 കിലോമീറ്റർ ദൂരവുമാണ് ഉള്ളത്.

ചത്രപതി ശിവജി അന്താരാഷ്‌ട്ര എയർപോർട്ടിൽനിന്നും 20 കിലോമീറ്റർ മാത്രം അകലത്തിലാണ് ഫോർ സീസൺസ് ഹോട്ടൽ സ്ഥിതിചെയ്യുന്നത്.

താഴെ കൊടുത്തിരിക്കുന്ന ഭക്ഷണശാലകൾ ഹോട്ടലിൽ പ്രവർത്തിക്കുന്നു: 




കഫെ പ്രാറ്റോ & ബാർ വിവിധതരം രുചികളുള്ള ഇറ്റാലിയൻ, മെഡിറ്റരേറിയൻ, ഇന്ത്യൻ പാചകശാലകൾ ലഭ്യമാക്കുന്നു. ഏഷ്യൻ വിഭവങ്ങൾക്കു മാത്രമായി പ്രത്യേകമായുള്ള സാൻ-ഖി ഭക്ഷണശാല ജാപ്പനീസ്‌, ചൈനീസ്, തായ്‌ ഭക്ഷണങ്ങൾ നമുക്ക് മുന്നിൽ എത്തിക്കുന്നു. ഓപ്പൺ എയർ ഭക്ഷണശാലയായ പൂൾ ഡെക്കിൽ സലാഡ്സ്, സാൻവിച്ച്, പാനീയങ്ങൾ, ലഘു ഭക്ഷണങ്ങൾ എന്നിവ ലഭിക്കുന്നു. 

അറബി കടലിന്റെ മനോഹര കാഴ്ചകൾ ഹോട്ടൽ ദൃശ്യമാക്കുന്നു. ബിസിനസ്‌ സെന്റെറിൽ ഇന്റർനെറ്റ്‌ ലഭ്യത, ഓഡിയോ-വീഡിയോ ഉപകരണങ്ങളും സംവിധാനങ്ങളും, സെക്രട്ടറി സർവീസ് എന്നിവയും ലഭ്യമാണ്. ഔട്ട്‌ഡോർ നീന്തൽക്കുളം നഗരത്തിന്റെ തിരക്കുകളിൽനിന്നും സ്വസ്ഥത നൽകുന്നു. ഹോട്ടലിലെ ഹെൽത്ത്‌ ക്ലബ്ബിൽ അതിനൂതനമായ ജിം സവിശേഷതകൾ ഉൾകൊള്ളിച്ചിരിക്കുന്നു. കാർഡിയോ വാസ്കുലാർ വ്യായാമങ്ങൾക്കു പുറമേ പേശികൾ ബലപ്പെടുത്തുന്ന വ്യായാമങ്ങൾക്കുമുള്ള ഉപകരണങ്ങൾ സജ്ജമാണ്. അതിനുപുറമേ, സ്റ്റീം റൂമും സ്ഥിരമായുള്ള യോഗ അധ്യാപകനും ഉണ്ട്.

പ്രാഥമിക സൗകര്യങ്ങൾ:










പ്രാഥമിക റൂം സൗകര്യങ്ങൾ:





ബിസിനസ്‌ സൗകര്യങ്ങൾ:







</doc>
<doc id="317236" url="https://ml.wikipedia.org/wiki?curid=317236" title="ബുത്തോസ്കോർപിയോ ചിന്നാറെൻസിസ്">
ബുത്തോസ്കോർപിയോ ചിന്നാറെൻസിസ്

കേരളത്തിലെ ചിന്നാർ വന്യജീവി സംരക്ഷണകേന്ദ്രത്തിൽ നിന്നും കണ്ടെത്തിയ പുതിയ ഒരിനം തേളാണ് ബുത്തോസ്കോർപിയോ ചിന്നാറെൻസിസ് . സുവോളജിക്കൽ സർവേ ഓഫ് ഇന്ത്യയുടെ കോഴിക്കോട് പ്രാദേശിക കേന്ദ്രത്തിലെ ഗവേഷണ വിദ്യാർഥിനി അശ്വതി, സീനിയർ ശാസ്ത്രജ്ഞൻ ഡോ. പി.എം. സുരേശൻ, പാരിസ് നാചുറൽ ഹിസ്റ്ററി മ്യൂസിയത്തിലെ ഡോ. വിൽസൻ ലോറൻസൊ എന്നിവരാണ് ഈ ഇനത്തെ കണ്ടെത്തിയത്. ചിന്നാറിലെ ചുരുളപ്പെട്ടി വനമേഖലയിലുള്ള മുൾക്കാടുകളാണ് ഇവയുടെ ആവാസ കേന്ദ്രം. തിളങ്ങുന്ന കറുപ്പുനിറത്തിലുള്ള ഇവ പാറക്കെട്ടുകൾക്കിടയിൽ ചെറിയ വണ്ടുകളെപ്പോലെ കാണപ്പെടുന്നു. തടിച്ച വാൽഭാഗം വയറിൻെറ മുകളിൽ കയറ്റിവെയ്ക്കുന്നത് ഇവയുടെ പ്രത്യേകതയാണ്. അതിനാൽ ഇവയെ തേളാണെന്ന് പെട്ടെന്ന് തിരിച്ചറിയാൻ സാധിക്കില്ല.


</doc>
<doc id="317243" url="https://ml.wikipedia.org/wiki?curid=317243" title="റെനെ ബറി">
റെനെ ബറി

മാർക്‌സിസ്റ്റ് വിപ്ലവകാരി ചെ ഗുവേരയുടെയും വിഖ്യാത ചിത്രകാരൻ പാബ്ലോ പിക്കാസോയുടെയും അത്യപൂർവ്വ ചിത്രങ്ങൾ പകർത്തിയ സ്വിസ് ഫോട്ടോഗ്രാഫറായിരുന്നു റെനെ ബറി(9 April 1933 – 20 October 2014).

1933ൽ സ്വിറ്റ്‌സർലൻഡിലെ സൂറിക്കിൽ ജനിച്ച റെനെ മുൻ ബ്രിട്ടീഷ് പ്രധാനമന്ത്രി വിൻസ്റ്റൻ ചർച്ചിൽ തുറന്ന ജീപ്പിൽ നിൽക്കുമ്പോഴുള്ള പ്രശസ്തമായ 
ചിത്രം 1946ൽ 13-ാം വയസ്സിലാണ് ക്യാമറയിൽ പകർത്തിയത് 
.ലൈഫ്, ന്യൂയോർക്ക് ടൈംസ്, പാരീസ് മാച്ച് എന്നീ പ്രസിദ്ധീകരണങ്ങൾക്ക് വേണ്ടി ചിത്രങ്ങൾ പകർത്തിയിരുന്നു.

1963ൽ ക്യൂബയിൽ വെച്ചാണ് ചുരുട്ട് പുകക്കുന്ന ചെ യുടെ ഫോട്ടോ എടുത്തത്.1963-ൽ ക്യൂബയിൽ ജോലി ചെയ്യുന്ന കാലത്തായിരുന്നു റെൻ ബെറിക്ക് ചെ-യെ പകർത്താൻ അവസരം ലഭിച്ചത്. ചിത്രമെടുക്കുന്ന നേരത്ത് ചെഗുവേര ദേഷ്യത്തിലായിരുന്നെന്ന് ബറി സ്മരിച്ചിട്ടുണ്ട്. കൂട്ടിലകപ്പെട്ട പുലിയെപ്പോലെ ഏറെ അസ്വസ്ഥതയോടെ സിഗാർ വലിച്ചുകൊണ്ടിരിക്കുകയായിരുന്നു ചെഗുവേര. പൊടുന്നെറെനെ ബറിയിലേക്ക് ദഹിപ്പിക്കുന്ന ഒരു നോട്ടമുതിർത്ത് ചെ പറഞ്ഞു: നിന്റെ സുഹൃത്ത് ആന്റിയെ കയ്യിൽ കിട്ടിയാലവന്റെ കഴുത്ത് വെട്ടും ഞാൻ... ആന്റ് എന്ന ആന്റ്രു സെന്റ്ജോർജ്ജ് മാഗ്നത്തിന്റെ മറ്റൊരു ഫോട്ടോഗ്രാഫറായിരുന്നു. സെയ്യേറ മാസ്റ്റ്രയിലൂടെ ചെഗുവേരയ്‌ക്കൊപ്പം നടന്ന് ചെഗുവേരയുടെ ചിത്രങ്ങൾ പകർത്തുകയും ഒടുവിൽ ഇന്റലജൻസിന് ചെഗുവേരയെ ഒറ്റിക്കൊടുത്ത ആളായിരുന്നു ആന്റ്രു സെന്റ് ജോർജ്ജ്.

1957ൽ പിക്കാസോയുടെ ക്ഷണപ്രകാരം അതിഥിയായി ചെന്ന റെനെ പകർത്തിയ പിക്കാസോയുടെ വ്യക്തിഗത ചിത്രങ്ങളും ലോക പ്രസിദ്ധമാണ് . മുൻ ക്യൂബൻ പ്രസിഡന്റ് ഫിദൽ കാസ്‌ട്രോ, ചിത്രകാരൻ പിക്കാസോ, ആർടിസ്റ്റ് ലി കോർബൈസർ എന്നിവരുടെ പ്രശസ്ത ചിത്രങ്ങളും റെനെ ബെറി പകർത്തിയിട്ടുണ്ട്. 

1962ൽ പാരീസിലെ മാഗ്നം ഗാലറി ആരംഭിച്ച അദ്ദേഹം ‘ദ ടു ഫേസസ് ഓഫ് ചൈന’ എന്ന സിനിമയുടെ അണിയറയിലും പ്രവർത്തിച്ചിട്ടുണ്ട്.1955 മുതൽ പ്രശസ്ത ഫോട്ടോഗ്രഫി കമ്പനിയായ മാഗ്നം ഫോട്ടോസ് എന്ന സ്വകാര്യ ഏജൻസിക്ക് വേണ്ടിയായിരുന്നു റെനെ ബറി പ്രവർത്തിച്ചിരുന്നത്. അർബുദബാധയെ തുടർന്ന് ദീർഘനാളായി ചികിത്സയിലായിരുന്ന റെനെ ബറി 2014 ഒക്ടോബർ 20ന് അന്തരിച്ചു..





</doc>
<doc id="317247" url="https://ml.wikipedia.org/wiki?curid=317247" title="സ്പൊറാഞ്ജിയം">
സ്പൊറാഞ്ജിയം

സ്പൊറേഞ്ജിയം (ബഹുവചനം: സ്പോറേഞ്ജിയ ) (ആധുനിക ലാറ്റിൻപദം , ഗ്രീക്ക് പദങ്ങളായ σπόρος (spore) ‘സ്പോർ’ + αγγείον (angeion) ‘vessel’എന്നിവയിൽ നിന്ന് ) എന്നത് സ്പോറുകൾ ഉണ്ടാകുന്ന അറയാണ്. ഇത് ഏകകോശമായോ, ബഹുകോശമായോ വിന്യസിക്കപ്പെടാം. എല്ലാ സസ്യങ്ങളിലും, ഫംഗസ്സുകളിലും, മറ്റ് വംശപരമ്പരകളിലും അവയുടെ ജീവിതചക്രത്തിലെ ഏതെങ്കിലും ഘട്ടത്തിൽ സ്പോറേഞ്ജിയ രൂപം കൊള്ളുന്നു. സ്പോറേഞ്ജിയ ക്രമഭംഗത്തിലൂടെയാണ് സ്പോറുകൾ ഉൽപ്പാദിപ്പിക്കുന്നത്. എന്നാൽ മിക്കവാറും എല്ലാ സസ്യങ്ങളിലും സ്പൊറേഞ്ജിയം ഊനഭംഗം നടന്ന് ജനിതകപരമായി വ്യത്യസ്തമായ ഹാപ്ലോഡ് കോശങ്ങൾ ഉൽപ്പാദിപ്പിക്കുന്ന ഭാഗങ്ങളാണ്.
മോസുകളിലും, 


</doc>
<doc id="317253" url="https://ml.wikipedia.org/wiki?curid=317253" title="സ്ഫാഗ്നം">
സ്ഫാഗ്നം

സ്ഫാഗ്നം എന്നത് പീറ്റ് മോസ്സ് എന്നറിയപ്പെടുന്ന പായലുകളുടെ 120 സ്പീഷീസുകളുടെ ജീനസ്സാണ്. സ്ഫാഗ്നത്തിന്റെ ഒരു കൂട്ടത്തിന് ജലം സംഭരിക്കാനുള്ള കഴിവുണ്ട്. ജീവിക്കുന്നതോ, അല്ലാത്തതോ ആയ സസ്യങ്ങളുടെ കോശങ്ങളിൽ വലിയ അളവ് ജലം ശേഖരിച്ചുവയ്ക്കാൻ കഴിയും. ഉണങ്ങിയ രീതിയിലുള്ള സസ്യത്തിന് 16-26 കൂടുതൽ ജലം ശേഖരിക്കാൻ കഴിയും. ഇത് അവയുടെ സ്പീഷീസിനെ ആശ്രയിച്ചിരിക്കും. ശൂന്യമായ കോശങ്ങൾ വരണ്ട സാഹചര്യങ്ങളിൽ ജലം ഉൾക്കൊള്ളാൻ സഹായിക്കുന്നു. തുടർന്ന് സ്ഫാഗ്നം വരണ്ട സാഹചര്യങ്ങളിലേക്ക് വളരുമ്പോൾ bogs, blanket എന്നിവയുള്ള പീറ്റ് നിലങ്ങൾ പതുക്കെ വ്യാപിക്കുന്നു. പീറ്റുകളുടെ കൂട്ടങ്ങൾ സെഡ്ജുകൾ, ericaceous കുറ്റിച്ചെടികൾ അതുപോലെതന്നെ ഓർക്കിഡുകൾ, മാംസഭുക്കുകളായ സസ്യങ്ങൾ എന്നിവയുടെ ആവാസവ്യവസ്ഥയൊരുക്കുന്നു. 

സ്ഫാഗ്നം പായലുകൾ പ്രധാനമായും കാണപ്പെടുന്നത് ഉത്തരാർധഗോളത്തിലെ പീറ്റ് ചതുപ്പുകളിലും, കോണിഫർ വനങ്ങളിലും ഈർപ്പമുള്ള തുന്ദ്ര പ്രദേശങ്ങളിലുമാണ്. ഇവ ഏറ്റവും ഉത്തരഭാഗത്തായി കാണപ്പെടുന്നത് സ്വാൽബർഗ്ഗ് ആർക്കിപെലാഗോ യിലും നോർവ്വേയുടെ കീഴിലുള്ള 81• വടക്കൻ പ്രദേശത്തുമാണ്. 
വായു വഴിയാണ് സ്പോറുകൾ വിതരണം ചെയ്യപ്പെടുന്നത്. 

ചീഞ്ഞ് ഉണങ്ങിയ സ്പാഗ്നം പായലിനു പീറ്റ് എന്നോ പീറ്റുമോസ് എന്നോ പറയുന്നു. ഇത്, മണ്ണു സ്ഥിതിനിയന്ത്രണത്തിനുപയുക്തമാണ്. ഇതുമൂലം മണ്ണിന്റെ വെള്ളത്തെയും പോഷകങ്ങളേയും പിടിച്ചുനിർത്താനുള്ള കഴിവു വർദ്ധിക്കും. 
ലോകത്തെ മിക്ക നീർത്തടങ്ങളും സ്ഫാഗ്നം കൂടുതൽ വളരുന്ന സ്ഥലങ്ങളാകുന്നു. പ്രത്യേകിച്ച്, സൈബീരിയായിലെ താഴ്ന്ന പ്രദേശങ്ങൾ, ഹഡ്സൺ ഉൾക്കടല്പ്രദേശത്തെ താഴ്ന്ന സ്ഥലങ്ങൾ, മക്കെൻസീ നദിതടപ്രദേശങ്ങൾ എന്നിവ. ഈ പ്രദേശങ്ങൾ അത്യപൂർവ്വമായ സ്പീഷീസുകളുടെ ആവാസകേന്ദ്രങ്ങൾ ആകുന്നു. ഈ വലിയ പ്രദേശങ്ങളിലെ ഈ സസ്യങ്ങൾ അനേകടൺ കാർബൺ ഡയോക്സൈഡ് ആഗിരണം ചെയ്യുന്നതിനാൽ ആഗോളതാപനത്തിനെ തടയാൻ ഇവ സഹായിക്കുന്നു. 


</doc>
<doc id="317257" url="https://ml.wikipedia.org/wiki?curid=317257" title="തിരുനിഴൽ മാല">
തിരുനിഴൽ മാല

ക്രിസ്തുവർഷം 1200 നും 1300നും ഇടയ്ക്കു രചിയ്ക്കപ്പെട്ടതെന്നു കരുതുന്ന ഒരു കൃതിയാണ് തിരുനിഴൽ മാല.തിരുവാറന്മുള ദേവന്റെ മാഹാത്മ്യമാണ് ഈ കൃതിയിൽ മുഖ്യമായും പ്രകീർത്തിയ്ക്കപ്പെടുന്നത്. അയിരൂർ സ്വദേശിയായ ഗോവിന്ദൻ ആണ് ഇതിന്റെ രചയിതാവ് എന്നു കരുതുന്നു. ഈ കൃതിയ്ക്കു മൂന്നു ഭാഗങ്ങൾ ഉണ്ട്. 97 പാട്ടുകളും, 539 ഈരടികളും ഇതിലുണ്ട്.
ഒന്നാം ഭാഗത്തിൽ ദേവതാസ്തുതികളും ഭാരതഖണ്ഡം, കേരളോത്പത്തി,ചേരരാജ്യം, നാലുതളി, എണ്മർ സാമന്തർ,അറുപത്തിനാലു ഗ്രാമങ്ങൾ, ആറന്മുള ഗ്രാമം, എന്നിവയുടെ വർണ്ണനകൾ അടങ്ങിയിരിയ്ക്കുന്നു. രണ്ടാം ഭാഗത്തിൽ തുവലുഴിയലും, നാകൂറുമാണ് പ്രതിപാദ്യം. മൂന്നാം ഭാഗത്തിൽ മലയർ അർപ്പിയ്ക്കുന്ന ബലിയെപ്പറ്റി വർണ്ണിയ്ക്കുന്നു.


</doc>
<doc id="317258" url="https://ml.wikipedia.org/wiki?curid=317258" title="രവി ചോപ്ര">
രവി ചോപ്ര

ബോളിവുഡ് സംവിധായകനും നിർമാതാവുമാണ്‌ രവി ചോപ്ര(27 September 1946 – 12 November 2014).നിർമാതാവും സംവിധായകനുമായ ബി.ആർ. ചോപ്രയുടെ മകനും യാഷ് ചോപ്രയുടെ മരുമകനുമാണ്.

അമിതാഭ് ബച്ചനും ഷാറൂഖ് ഖാനും മുഖ്യവേഷങ്ങളിൽ വന്ന ഭൂത്‌നാഥ്, ഭൂത്‌നാഥ് റിട്ടേൺസ് എന്നിവയാണ് പിതാവിൻെറ മരണശേഷം അദ്ദേഹം നിർമിച്ച ചിത്രങ്ങൾ. സമീർ, ദ ബേണിങ് ട്രെയിൻ, മസ്ദൂർ, ബാഗ്ബാൻ, ആജ് കി ആവാസ്, ബാബുൽ തുടങ്ങിയ സിനിമകൾ സംവിധാനം ചെയ്തിട്ടുണ്ട്.

1988^1990 കാലത്ത് ജനപ്രീതി നേടിയ സൂപ്പർ ഹിറ്റ് ടെലിവിഷൻ പരമ്പരയായ മഹാഭാരതത്തിന്റെ സംവിധായകനാണ്. വിഷ്ണു പുരാൺ, മാ ശക്തി തുടങ്ങിയ പുരാണ സീരിയലുകളും ഒരുക്കി.

രവി ചോപ്ര വസുദേവ് കൃഷ്ണ എന്ന പേരിൽ പുരാണ ടെലിവിഷൻ പരമ്പരയുമായി വീണ്ടും സജീവമാകിനിരിക്കെയാണ് അന്ത്യം.





</doc>
<doc id="317261" url="https://ml.wikipedia.org/wiki?curid=317261" title="ഫെനിറ്റോയിൻ">
ഫെനിറ്റോയിൻ

അപസ്മാരം നിയന്ത്രിക്കാൻ ഉപയോഗിക്കുന്ന ഹൈഡന്റോയിൻ മരുന്നാണ് ഫെനിറ്റോയിൻ (Phenytoin). തലച്ചോറിലെ ശസ്ത്രക്രിയകൾക്കു ശേഷം ഉണ്ടായേക്കാവുന്ന അപസ്മാരം നിയന്ത്രിക്കാനും ഫെനിറ്റോയിൻ പര്യാപ്തമാണ്. കോശങ്ങളിലെ സോഡിയം ചാനലുകളിൽ വോൾട്ടേജ്-ആശ്രയ ബ്ലോക്ക് നൽകുന്നതു വഴിയാണ് ഫെനിറ്റോയിൻ അപസ്മാരത്തിൽ നിന്നും സംരക്ഷണം നൽകുന്നത്. കൂടാതെ, ഹൃദയത്തിന്റെ താളപ്പിഴകൾ പരിഹരിക്കാനും ഫെനിറ്റോയിൻ ഉപകാരപ്രദമാണ്. ഫെനിറ്റോയിൻ ലോകാരോഗ്യ സംഘടനയുടെ അവശ്യ മരുന്നുകളുടെ ലിസ്റ്റിൽ ഉൾപ്പെടുന്ന മരുന്നാണ്.
വൈദ്യശാസ്ത്രത്തിൽ ഫെനിറ്റോയിൻ പ്രധാനമായും ഉപയോഗിക്കുന്നത് അപസ്മാരം തടയുന്നതിനുവേണ്ടിയാണ്. ഫോക്കൽ അപസ്മാരവും (focal seizures), പരോക്ഷ അപസ്മാരവും (absent seizures), ദീർഘ അപസ്മാരവും (status epilepticus) തടയാൻ ഫെനിറ്റോയിനാകുന്നു. ഏട്രിയൽ, വെൻട്രിക്കുലാർ ദ്രുതഹൃദയചലനം പോലെയുള്ള ഹൃദയത്തിന്റെ താളപ്പിഴകൾ പരിഹരിക്കാനും ഫെനിറ്റോയിൻ നല്ല്ലതാണ്.എന്നാൽ, കാർഡിയോവെർഷൻ, മറ്റ് ഹൃദയതാളപ്പിഴ-പ്രതിരോധകങ്ങൾ എന്നിവ ഫലിക്കുന്നില്ലെങ്കിൽ മാത്രമേ ഫെനിറ്റോയിൻ ഉപയോഗിക്കാറുള്ളൂ. ഡിജോക്സിൻ എന്ന മരുന്നിന്റെ വിഷാംശം കുറയ്ക്കാനും ട്രൈജമിനൽ ന്യൂറാൾജിയ എന്ന രോഗം ചികിത്സിക്കാനും ഡിജോക്സിൻ ഉപയോഗിക്കുന്നു.
ഫെനിറ്റോയിൻ ദ്രുതഗതിയിൽ രക്തത്തിൽ പ്രവേശിച്ചാൽ രക്തസമ്മർദ്ദം കുറയാനിടയുണ്ട്. അതിനാൽ മിനുട്ടിൽ 50 മില്ലിഗ്രാമിൽ കൂടുതൽ ഫെനിറ്റോയിൻ കയറ്റുവാൻ പാടുള്ളതല്ല. ചിലരിൽ ഫെനിറ്റോയിൻ കണ്ണുകളുടെ ദ്രുതചലനം, ഇരട്ടക്കാഴ്ച, മയക്കം, വിറയൽ എന്നിവ ഉണ്ടാക്കുന്നു. ഫെനിറ്റോയിൻ സെറിബ്രത്തിൽ അടിഞ്ഞുകൂടിയാൽ ഞരമ്പുകോശങ്ങൾക്ക് തകരാറു പറ്റുന്നു. ദീർഘകാല ഫെനിറ്റോയിൻ ഉപയോഗം മൂലം ഫോളിക് ആസിഡിന്റെ അഭാവമുണ്ടാകുയും, മെഗലോബ്ലാസ്റ്റിക് അനീമിയ എന്ന വിളർച്ച ഉണ്ടാകുകയും ചെയ്യുന്നു. രക്തത്തിൽ പ്ലേറ്റ്ലറ്റുകളുടെയും, ശ്വേതരക്താണുക്കളുടെയും അളവ് കുറയാൻ ഫെനിറ്റോയിൻ കാരണമാകുന്നു. വളരെക്കാലത്തെ ഫെനിറ്റോയിൻ ഉപയോഗം മോണകളുടെ അമിതവലിപ്പത്തിനും അമിത രോമവളർച്ചയ്ക്കും കാരണമാകുന്നു.


</doc>
<doc id="317263" url="https://ml.wikipedia.org/wiki?curid=317263" title="ടി.പി. നായർ">
ടി.പി. നായർ

1962-ലെ ജക്കാർത്ത ഏഷ്യൻ ഗെയിംസിൽ വോളിബോളിൽ വെള്ളി മെഡൽ നേടിയ ഇന്ത്യൻ ടീമിനെ നയിച്ച കളിക്കാരനായിരുന്നു കണ്ണൂർ ചെറുകുന്ന് പുത്തൻ വീട്ടിൽ പത്മനാഭൻ നായർ (ജ:1935). 2015 ലെ ധ്യാൻചന്ദ് പുരസ്‌കാരം നേടിയിട്ടുണ്ട്.
വ്യോമ സേനയിൽ ചേർന്ന പത്മനാഭൻ നായർ സർവീസസ് ടീമിൽ അംഗമായി.1958 -ൽ ടോക്കിയോയിൽ നടന്ന മൂന്നാം ഏഷ്യൻ ഗെയിംസിൽ ഇന്ത്യയെ പ്രതിനിധികരിച്ചു. ലീഗ് കം നോക്കൗട്ട് അടിസ്ഥാനത്തിൽ നടന്ന മത്സരത്തിൽ ജപ്പാനും കൊറിയയ്ക്കും പിന്നിലായി ഇന്ത്യയ്ക്ക് വെങ്കലം ലഭിച്ചു. ജക്കാർത്ത ഏഷ്യൻ ഗെയിംസിന്റെഫൈനലിൽ കരുത്തരായ ജപ്പാനായിരുന്നു എതിരാളികൾ. ജപ്പാനോട് തോറ്റ ഇന്ത്യയ്ക്ക് വെള്ളികൊണ്ട് തൃപ്തിപ്പെടേണ്ടി വന്നു.


</doc>
<doc id="317264" url="https://ml.wikipedia.org/wiki?curid=317264" title="ചുവന്ന ആൽഗ">
ചുവന്ന ആൽഗ

ചുവന്ന ആൽഗ അല്ലെങ്കിൽ റോഡോഫൈറ്റ (/roʊˈdɒfɨtə/ roh-DOF-fit-tə or /ˌroʊdəˈfaɪtə/ ROH-də-FY-tə; from Ancient Greek: ῥόδον rhodon, "rose" and φυτόν phyton, "plant") യൂകാരിയോട്ടുകളിൽ ഏറ്റവും പഴയ ഗ്രൂപ്പുകളിൽ ഒന്നാണ്. ഈ ഗ്രൂപ്പ് 5000 - 6000 സ്പീഷീസു അടങ്ങിയ ഒരു വലിയ ഗ്രൂപ്പും ആകുന്നു. ഇതിൽ കൂടുതലും കടല്പായലുകൾ അടങ്ങിയ ബഹുകോശജീവികളായ സമുദ്രജലആൽഗകളാകുന്നു. 

മിക്ക റോഡോഫൈറ്റുകളും സമുദ്രജലത്തിൽ ജീവിക്കുന്നു. കുറച്ചു സ്പീഷീസുകൾ ശുദ്ധജലത്തിലും കാണപ്പെടുന്നുണ്ട്. ഇവ സാധാരണ ശുദ്ധമായ ഒഴുകുന്ന ജലത്തിലാണു കാണുന്നത്. ചില അപവാദങ്ങൾ ഇല്ലാതില്ല. 

ചുവന്ന ആൽഗയായി തിരിച്ചറിഞ്ഞ ആൽഗാഫോസിലുകളിൽ ഒന്ന് കാനഡയുടെ ആർക്ടിക് ഭാഗത്തുനിന്നും ലഭിച്ച Bangiomorpha pubescens എന്ന ചുവന്ന ആൽഗയുടെ ഫോസിൽ ആകുന്നു. ഇത്, ഒരു യൂകാരിയോട്ടിന്റെ ഫോസിലുകൾ കിട്ടിയതിൽ ഏറ്റവും പഴയതാകുന്നു. ഇത് ആധുനിക ചുവന്ന ആൽഗയായ Bangia യുമായി രൂപസാദൃശ്യമുള്ളതാകുന്നു. ഇതിനെ കണ്ടെത്തിയ പാറയ്ക്ക് 1.2 ബില്ല്യൻ വർഷം പഴക്കമുണ്ട്. 

ചുവന്ന ആൽഗകൾ ചുണ്ണാമ്പുകല്ലുകളുടെ തിട്ടകളുടെ രൂപീകരണത്തിനു കാരണമാണ്. 


</doc>
<doc id="317265" url="https://ml.wikipedia.org/wiki?curid=317265" title="റേ ഡോൾബി">
റേ ഡോൾബി

ശബ്ദസാങ്കേതികരംഗത്തെ അതികായനും ശബ്ദസാങ്കേതികരംഗത്ത് വിപ്ലവകരമായ മാറ്റത്തിന് തുടക്കമിട്ട 'ഡോൾബി' ശബ്ദസംവിധാനത്തിന്റെ ഉപജ്ഞാതാവുമാണ്‌ റേ ഡോൾബി (January 18, 1933 – September 12, 2013)'.ശബ്ദവുമായി ബന്ധപ്പെട്ട് സിനിമയിലും സംഗീതത്തിലും ഇന്ന് ഉപയോഗിക്കുന്ന മിക്ക സാങ്കേതിക വിദ്യകളുടെയും പിതാവാണ്.പ്രശസ്തമായ ഡോൾബി ലബോറട്ടറിയുടെ സ്ഥാപകനാണ്.ശബ്ദരംഗത്തെ കണ്ടുപിടിത്തങ്ങൾക്ക് അമ്പതിലധികം പേറ്റൻറിനും റേ ഡോൾബി ഉടമയാണ്.

നോയിസ് റിഡക്ഷൻ, സറൗണ്ട് സൗണ്ട് എന്നീ മേഖലകളിൽ അദ്ദേഹം നടത്തിയ ഗവേഷണങ്ങളാണ് ഇന്ന് ശബ്ദസാങ്കേതിക രംഗത്ത് കാണുന്ന വികസനങ്ങളുടെയെല്ലാം
ആണിക്കല്ല്.ശബ്ദ സാങ്കേതിക പ്രവർത്തനത്തിന് റേ ഡോൾബിക്ക് ഓസ്‌കാറും ഗ്രാമിയും രണ്ട് തവണ എമി അവാർഡും ലഭിച്ചിട്ടുണ്ട്.

പോർട്ട്‌ലാന്റിലെ ഒറിഗോണിൽ ജനിച്ച റേ ഡോൾബി സാൻഫ്രാൻസിസ്‌കോയിലാണ് വളർന്നത്.ബ്രിട്ടനിലെ കേംബ്രിജ് യൂണിവേഴ്‌സിറ്റിയിൽ നിന്നും ഭൗതിക ശാസ്ത്രത്തിൽ പിഎച്ച്ഡി നേടിയ റേ 1965ൽ ലണ്ടനിൽ ഡോൾബി ലബോറട്ടറി സ്ഥാപിച്ചു. ഇവിടെ വെച്ചാണ് ഡോൾബി സൗണ്ട് ടെക്‌നോളജി വികസിപ്പിച്ചത്. 1976ൽ റേ തന്റെ കമ്പനിയെ ലണ്ടനിൽ നിന്നും സാൻഫ്രാസിസ്‌കോയിലേക്ക് പറിച്ചുനട്ടു. ഓഡിയോ എഞ്ചിനീയറിംഗ് സൊസൈറ്റിയുടെ മുൻ പ്രസിഡണ്ട് കൂടിയാണ് റേ ഡോൾബി.

വീടുകൾ മുതൽ തിയേറ്ററുകൾ വരെ ഡോൾബിയുടെ സബ്ദസാങ്കേതിക വിദ്യ പുതിയ ശ്രവ്യാനുഭൂതി നൽകി.ശബ്ദത്തിന്റെ എല്ലാ മേഖലകളെയും കുറിച്ച് അദ്ദേഹം പഠിച്ചു. സംഗീതത്തിനും ശബ്ദത്തിനും മറ്റൊരു മുഖം ഡോൾബി കൊണ്ടുവന്നു. ശബ്ദം റെക്കോർഡ് ചെയ്യുമ്പോൾ കയറിവരുന്ന അനാവശ്യ ബഹളങ്ങളെ ഡോൾബി വികസിപ്പിച്ചെടുത്ത സംവിധാനത്താൽ തള്ളിക്കളയാനായി.ഡോൾബി സ്റ്റീരിയോ, ഡോൾബി ഡിജിറ്റൽ, ഡോൾബി സറൗണ്ട് ഇഎക്‌സ്, ഹോം തിയേറ്റർ രംഗത്ത് പ്രചരിപ്പിച്ചിട്ടുള്ള ഡോൾബി സറൗണ്ട് എന്നിവ ഡോൾബി വികസിപ്പിച്ചെടുത്തവയാണ്. ഇന്ന് തിയേറ്ററുകളിലും വീടുകളിലും ഡോൾബി സൗണ്ട് സിസ്റ്റം ഒഴിച്ചുകൂടാനാവാത്തതായി മാറി.1980കളിൽ ഡിജിറ്റൽ ഡോൾബി സംവിധാനം വീടുകളിലേക്കുമെത്തി ഡോൾബിയുടെ പ്രാചാരം ഒന്നുകൂടി വർധിപ്പിച്ചു.

1986ൽ ഡോൾബി സ്‌പെക്ട്രൽ റെക്കോഡിങ് (ഡോൾബി എസ്ആർ) രീതി പ്രാബല്യത്തിൽ വന്നു. ഡോൾബി സ്റ്റീരിയൊയെ അപേക്ഷിച്ച് കൂടിയ ശബ്ദ ആവൃത്തി പരിധിയും കുറഞ്ഞ ശബ്ദ വിരൂപണവും ഉള്ള ഡോൾബി എസ്ആറിൽ തീവ്രതയേറിയ ശബ്ദ തരംഗങ്ങളെ മെച്ചപ്പെട്ട രീതിയിൽ ആലേഖനം ചെയ്യാനും സൗകര്യമുണ്ട്.
ഡോൾബി സ്റ്റീരിയൊയും ഡോൾബി എസ്ആറും അനലോഗ് രീതിയിലാണ് ശബ്ദാലേഖനം പ്രാവർത്തികമാക്കുന്നത്.

ദീർഘകാലമായി അൾഷൈമേഴ്‌സ് രോഗബാധിതനായിരുന്ന അദ്ദേഹത്തിന് അർബുദവും ബാധിച്ചിരുന്നു.സാൻഫ്രാൻസിസ്കോയിൽ September 12, 2013 അന്ത്യം.

സംഗീതരംഗത്തെ പ്രമുഖ പുരസ്‌കാരങ്ങളായ ഗ്രാമി 1995-ലും എമ്മിസ് 1989-ലും 2005-ലും ലഭിച്ചു.




</doc>
<doc id="317279" url="https://ml.wikipedia.org/wiki?curid=317279" title="പാറകുളങ്ങര ഗോവിന്ദമേനോൻ">
പാറകുളങ്ങര ഗോവിന്ദമേനോൻ

അന്താരാഷ്ട്ര കോടതിയിലെ ആദ്യത്തെ ചീഫ് പ്രോസിക്യൂട്ടർ ജനറലും സുപ്രീം കോടതിയിലെ ആദ്യത്തെ മലയാളി ജഡ്ജിയുമായിരുന്നു ജസ്റ്റിസ്‌ പാറക്കുളങ്ങര ഗോവിന്ദമേനോൻ.

1896 സെപ്റ്റംബറിലാണ്‌ ജനിച്ചത്.പിതാവ് വി കെ.കുഞ്ഞുൻ ഉണ്ണി,മാതാവ് കല്യാണിക്കുട്ടിയമ്മ.
ഗണപത് ഹൈസ്ക്കൂൾ,കോഴിക്കോട് സാമുറിൻ കോളേജ്,പ്രസിഡൻസി കോളേജ്,മദ്രാസ് ലോ കോളേജ്.

1920ൽ മദ്രാസ് ഹൈക്കോടതിയിൽ സിവിലും ക്രിമിനലും അഭിഭാഷകനായി പ്രാക്ട്ടീസ് ആരംഭിച്ചു.1940 ഡിസംബറിൽ ക്രൗൺ പ്രോസിക്കൂട്ടറായി നിയമിതനായി. അന്താരാഷ്ട്ര മിലിട്ടറി ട്രിബ്യൂണലിൽ ഇന്ത്യൻ പ്രതിനിധിയായി ജപ്പാനിലെ ടോക്യോയിൽ ജനറൽ ടോജോവിനെയും മറ്റ് ജപ്പാൻ യുദ്ധകുറ്റവാളികളെയും ഏപ്രിൽ മുതൽ സെപ്റ്റംബർ വരെ വിചാരണ ചെയ്തു.1946ലിന്ത്യയിലെ ചീഫ് പ്രോസിക്ക്യൂട്ടറായി തിരഞ്ഞെടുത്തു.അതിനു ശേഷം മദ്രാസ് ഹൈക്കോടതിയിലെ ജഡ്ജായി 1947 ജൂലൈ മുതൽ 1956 സെപ്റ്റംബർ വരെ സേവനമനുഷ്ഠിച്ചു. 1956 സെപ്തംബർ ഒന്നു മുതൽ 1957 ഒക്ടോബർ 15 വരെ സുപ്രീം കോടതി ജഡ്ജിയുമായിരുന്നു
1967 മുതൽ 1969 വരെ കേരള ലോ അക്കാദമിയുടെ പ്രിൻസിപ്പളായി.


</doc>
<doc id="317286" url="https://ml.wikipedia.org/wiki?curid=317286" title="വൈറൽ ഗാസ്ട്രോഎന്ററൈറ്റിസ്">
വൈറൽ ഗാസ്ട്രോഎന്ററൈറ്റിസ്

പലയിനം വൈറസുകൾ കാരണമുണ്ടാകുന്നതും വയറിളക്കവും ഛർദ്ദിലും പ്രധാന ലക്ഷണങ്ങളായതുമായ ഒരു അസുഖമാണ് വൈറൽ ഗാസ്ട്രോ എന്ററൈറ്റിസ്. സ്റ്റൊമക് ഫ്ലൂ, ഗാസ്ട്രിക് ഫ്ലൂ, സ്റ്റൊമക് വൈറസ് എന്നീ പേരുകളിലും ഈ അസുഖം അറിയപ്പെടുന്നുണ്ട്. "റോട്ടാവൈറസ്", "നോറോവൈറസ്", "സാപോവൈറസ്" എന്നീ ജീനസുകളിൽ പെട്ട വൈറസുകളും "അഡിനോവൈറസ്", "ആസ്ട്രോവൈറസ്" എന്നീ കുടുംബങ്ങളിൽ പെട്ട വൈറസുകളും ഗാസ്ട്രോ എന്ററൈറ്റിസ് ഉണ്ടാക്കുന്നവയാണ്. 
"റോട്ടാവൈറസ്" എന്ന ജീനസിൽ പെട്ട വൈറസുകളാണ് കുട്ടികളിലെ വയറിളക്കത്തിന് ഏറ്റവുമധികം കാരണമാകുന്നത്. അമേരിക്കയിൽ പ്രായപൂർത്തിയായവരിൽ ഗാസ്ട്രോ എന്ററൈറ്റിസിന് ഏറ്റവുമധികം കാരണമാകുന്നത് "നോറോവൈറസ്" എന്ന ജീനസിലോ "നോർവാക്ക് വൈറസ്" എന്ന സ്പീഷീസിലോ പെട്ട വൈറസുകളാണ്. 90% കേസുകൾക്കും ഈ വൈറസുകളാണ് കാരണമാകുന്നത്. വയറിളക്കം അവസാനിച്ചതിനുശേഷവും ആൾക്കാർ രോഗാണുവാഹകരായി തുടരാൻ സാദ്ധ്യതയുണ്ട്.

രോഗാണുവാഹകരായ മനുഷ്യരുമായി അടുത്തിടപഴകുന്നതിലൂടെയോ, മലിനമായ പ്രതലത്തിൽ സ്പർശിക്കുന്നതിലൂടെയോ, മലിനമായതോ മതിയായി പാചകം ചെയ്യാത്തതോ ആയ ഭക്ഷണം കഴിക്കുന്നതിലൂടെയോ അസുഖം പകരാൻ സാദ്ധ്യതയുണ്ട്. രോഗാണുബാധയുണ്ടായി ഒന്നോ രണ്ടോ ദിവസങ്ങൾക്കുള്ളിൽ രോഗലക്ഷണങ്ങൾ കണ്ടുതുടങ്ങും. ആമാശയത്തിലെയും കുടലിലെയും നീർക്കെട്ട്, പുറത്തും വാരിയെല്ലുകളിലും ഉള്ള വേദന എന്നിവ ലക്ഷണങ്ങളാണ്. സാധാരണഗതിയിൽ 24 മുതൽ 72 മണിക്കൂറുകൾ കൊണ്ട് രോഗലക്ഷണങ്ങൾ ശമിക്കാറുണ്ട്. വിശ്രമം, ശരീരത്തിലെ ജലാംശം നിലനിർത്താനായി ദ്രാവകങ്ങൾ ആവശ്യത്തിന് കഴിക്കുക എന്നീ കരുതലുകൾ മാത്രം സാധാരണഗതിയിൽ എടുത്താൽ മതിയാകും. വൈറൽ ഗാസ്ട്രോ എന്ററൈറ്റിസ് ഒരു പകർച്ചവ്യാധിയാണ്. രോഗലക്ഷണങ്ങൾ ശമിക്കുന്നതുവരെ രോഗി മറ്റുള്ളവരുമായി അധികം ഇടപഴകുന്നത് ഒഴിവാക്കുന്നതാണ് നല്ലത്. ഛർദ്ദിലിനോ വയറിളക്കത്തിനോ, വേദന പോലെയുള്ള മറ്റ് രോഗലക്ഷണങ്ങളുടെ ശമനത്തിനോ ഡോക്ടറുടെ ഉപദേശം കൂടാതെ മരുന്ന് കഴിക്കുന്നത് അപകടകരമാണ്. ഇടയ്ക്കിടെ കൈ കഴുകുന്നത് എല്ലാത്തരം ഗാസ്ട്രോ എന്ററൈറ്റിസുകൾക്കും നല്ലതാണ്. നോറോവൈറസ് പോലെ ചിലയിനം ഗാസ്ട്രോ എന്ററൈറ്റിസുകൾ കൈ കഴുകലിലൂടെ തടയാൻ സാധിക്കുമെങ്കിലും റോട്ടാവൈറസ് ബാധ ഇ‌ങ്ങനെ തടയാൻ സാദ്ധ്യത കുറവാണ്. ആറ് ദിവസങ്ങളിൽ കൂടുതൽ രോഗലക്ഷണങ്ങൾ കാണപ്പെടുന്നുണ്ടെങ്കിൽ ഡോക്ടറുടെ ഉപദേശം തേടേണ്ടതാണ്.


</doc>
<doc id="317292" url="https://ml.wikipedia.org/wiki?curid=317292" title="ടേം ലൈഫ് ഇൻഷുറൻസ്">
ടേം ലൈഫ് ഇൻഷുറൻസ്

പോളിസി ഉടമസ്ഥന്റെ മരണത്തിൽ മാത്രം തുക തിരികെ നൽകപ്പെടുന്ന തരം ഇൻഷുറൻസ് പോളിസികളാണ് ടേം ഇൻഷുറൻസ് അല്ലെങ്കിൽ ടേം ലൈഫ് ഇൻഷുറൻസ് എന്ന് വിളിക്കപ്പെടുന്നത്. ഈ തരം പരിരക്ഷയിൽ ഒരു നിശ്ചിത കാലാവധിയിലേക്കാണ് ജീവൻ പരിരക്ഷ ലഭ്യമാക്കുന്നത്. ഈ പരിരക്ഷയ്ക്കുള്ള അടവ് തുക - മരിച്ചാൽ ലഭ്യമാകുന്ന തുകയെ അപേക്ഷിച്ച് വളരെ കുറവായിരിക്കും. സാധാരണ ലൈഫ് ഇൻഷുറൻസ് അടവ് തുകയേക്കാളും കുറഞ്ഞ നിരക്കിൽ ടേം ഇൻഷുറൻസ് പോളിസികൾ ലഭ്യമാകും. പോളിസി കാലാവധി കഴിയുമ്പോൾ തുകയൊന്നും തിരികേ ലഭിക്കാത്ത ഇത്തരം പരിരക്ഷയിൽ പോളിസി ഉടമയുടെ മരണാനന്തരം അന്തരാവകാശികൾക്ക് ഇൻഷുർ ചെയ്ത തുക ലഭിക്കാവുന്നതാണ്.


</doc>
<doc id="317301" url="https://ml.wikipedia.org/wiki?curid=317301" title="ഖാലിദ് അൽ അസദ്">
ഖാലിദ് അൽ അസദ്

സിറിയയിലെ പൗരാണിക നഗരമായ പൽമിറയിലെ മുൻ പുരാവസ്തു വകുപ്പു മേധാവിയായിരുന്നു ഖാലിദ് അൽ അസദ്. 2015 ൽ ഇസ്‌ലാമിക് സ്റ്റേറ്റ് (ഐഎസ്) ഭീകരരാൽ തലയറുത്ത് കൊല ചെയ്യപ്പെട്ടു.

യുനെസ്കോയുടെ പൈതൃകപട്ടികയിൽ ഉൾപ്പെട്ട പൗരാണിക സിറിയൻ നഗരമായ പൽമിറയിലെ ഏറ്റവും പ്രമുഖനായ പുരാവസ്തു പണ്ഡിതനായിരുന്നു. 50 വർഷം പൽമിറയിലെ പുരാവസ്തു വകുപ്പിന്റെ അധ്യക്ഷനായി പ്രവർത്തിച്ചു. 


</doc>
<doc id="317306" url="https://ml.wikipedia.org/wiki?curid=317306" title="നെടുവൻ">
നെടുവൻ

ഒഴുക്കുള്ളതും ശുദ്ധവുമായ വെള്ളമുള്ളയിടങ്ങളിൽ വളരുന്ന ഒരു ജലസസ്യമാണ് നെടുവൻ.. കേരളത്തിലും പല ഏഷ്യൻ രാജ്യങ്ങളിലും കാണപ്പെടുന്നു. 



</doc>
<doc id="317309" url="https://ml.wikipedia.org/wiki?curid=317309" title="കന്നലി">
കന്നലി

വരണ്ട ഇലപൊഴിയും കാടുകളിൽ വളരുന്ന ഒരു ചെറിയ മരമാണ് കന്നലി. . തടി എറ്റുക്കാനായി അമിതമായി മുറിക്കുന്നതിനാൽ ഇപ്പോൾ മരം വെട്ടുന്നത് നിയന്ത്രണവിധേയമാണ്. ചർമ്മരോഗങ്ങൾക്ക് മരുന്നായി ഉപയോഗിക്കാറുണ്ട്. 



</doc>
<doc id="317312" url="https://ml.wikipedia.org/wiki?curid=317312" title="നാടൻ പന്തുകളി">
നാടൻ പന്തുകളി

കോട്ടയം ജില്ലയിൽ പ്രചാരത്തിലുള്ള ഒരു കായിക വിനോദമാണ് നാടൻ പന്തുകളി അഥവാ വെട്ടുപന്തുകളി. കോട്ടയം ജില്ലയെ കൂടാതെ ഇടുക്കി, തുടങ്ങിയ സമീപ ജില്ലകളിലും ചെറിയ രീതിയിൽ പ്രചാരത്തിലുണ്ട്.തുകൽകൊണ്ട് ഉണ്ടാക്കിയ പന്താണ് സാധാരണ ഉപയോഗിക്കുക. എണ്ണം പറഞ്ഞ് കൈകൊണ്ട് പന്ത് വെട്ടുകയും കാൽകൊണ്ട് അടിച്ചുമാണ് കളിക്കുന്നത്. പന്ത് എതിർടീമിന്റെ അതിർത്തിക്കപ്പുറത്തേക്ക് അടിച്ചുകളഞ്ഞാണ് എണ്ണം അഥവാ പോയിന്റ് നേടുന്നത്. നാട്ടിൻപുറങ്ങളിൽനിന്നും അന്യംനിന്നു പോകുമായികുന്ന നാടൻ പന്തുകളി ഇപ്പോൾ നവോത്ഥാനത്തിന്റെ പാതയിലാണ്. കേരളാ നേറ്റീവ് ബോൾ ഫെഡറേഷൻ, നേറ്റീവ് ബോൾ അസോസിയേഷൻ എന്നീ സംഘടനകൾ രൂപീകരിക്കപ്പെട്ടതിനുശേഷം എല്ലാ വർഷവും വിവിധ സ്ഥലങ്ങളിൽ നാടൻ പന്തുകളി ടൂർണമെന്റുകൾ സംഘടിപ്പിക്കാറുണ്ട്. ഇതുമൂലം ടീമുകൾക്കും കളിക്കാർക്കും കൂടുതൽ പ്രഫഷണലിസം കൈവന്നിട്ടുണ്ട്. നാടൻ പന്തുകളിക്ക് സംസ്ഥാന കായിക വകുപ്പിന്റെ അംഗീകാരം ലഭിക്കുന്നതിനുവേണ്ട ശ്രമങ്ങൾ നടന്നുവരികയാണ്. 

കോട്ടയത്തിന്റെ കിഴക്കൻ പ്രദേശങ്ങളിൽ വ്യാപകമായ കളിയാണ് നാടൻ പന്തുകളി അഥവാ വെട്ടുപന്തുകളി. മൈതാനങ്ങളിലും കൊയ്ത്തൊഴിഞ്ഞ പാടത്തും വാഹനത്തിരക്കില്ലാത്ത നാട്ടുവഴികളിലും മറ്റുമായാണ് ഇതു കളിക്കുക. മണർകാട്, പാമ്പാടി, മീനടം, പുതുപ്പള്ളി, എസ്എൻപുരം, പങ്ങട, വാകത്താനം തുടങ്ങിയ സ്ഥലങ്ങളിൽ നാടൻ പന്തുകളി മത്സരങ്ങൾ ടൂർണമെന്റായി തന്നെ സംഘടിപ്പിക്കാറുണ്ട്.

ചടച്ച ചക്രംപോലെ പ്രത്യേക ആകൃതിയിലുള്ള പന്താണ് ഈ കളിക്കുപയോഗിക്കുക. കുട്ടികൾ കളിക്കുമ്പോൾ പലപ്പോഴും തുണിപ്പന്താവും ഉപയോഗിക്കുക. നീളത്തിൽ കീറിയ തുണി വട്ടത്തിൽ ചുറ്റി, ഓരോ ചുറ്റിലും റബ്ബർപാലിൽ മുക്കി ഒട്ടിച്ചാണ് ഇതിനാവശ്യമായ പന്തു തയ്യാർ ചെയ്യുക. നനവോടെ തന്നെ മൺതരികളിൽ ഇട്ടുരുട്ടി ബലം നൽകും. അതേ സമയം മത്സരങ്ങളിലും മറ്റും രണ്ടു പകുതിയായി കൂട്ടിത്തൈച്ച തോൽപ്പന്താണ് ഉപയോഗിക്കുന്നത്. സാധാരണ പന്തുകൾ മൊത്തത്തിൽ ഉരുണ്ടിട്ടാണെങ്കിൽ, നാടൻ പന്തുകളിക്ക് ഉപയോഗിക്കുന്ന പന്ത് ഉഴുന്നുവടയുടെ ആകൃതിയിൽ (നടുക്കു തുളയുണ്ടാവില്ല) പരന്നിട്ടാവും. 

രണ്ടു ടീമായോ ഓരോരുത്തർ എതിരാളികളായോ ഈ കളി കളിക്കാം. പന്ത് എണ്ണംപറഞ്ഞു വെട്ടിയാണ് കളിക്കുക. ഇരുവിഭാഗം കളിക്കാർ കളം തിരിഞ്ഞ് മുന്നിലും പിന്നിലുമായാവും നിൽക്കുക. മദ്ധ്യഭാഗത്തോട് അടുപ്പിച്ചു നിൽക്കുന്ന കളിക്കാരനെ പിടുത്തക്കാരൻ എന്നാണു പറയുക. വെട്ടുമ്പോൾ പന്തുനിലം തൊട്ടാൽ പിന്നെ കാലുകൊണ്ടേ കളിക്കാനാവൂ. കൈ തൊടാൻ പാടില്ല. അതേ സമയം ഉയർത്തിവെട്ടിയാൽ എതിർ ടീമിന് വായുവിൽ വച്ചു പന്തുപിടിക്കാം. അങ്ങനെ പിടിച്ചാൽ വെട്ടിയ ടീമിന്റെ ആ വെട്ടു പോയി. അതേ ടീമിലെ അടുത്ത കളിക്കാരന്റെ ഊഴമായി. അങ്ങനെ ഒരു ടീമിന്റെ വെട്ടു മുഴുക്കെ തീർന്നാലാണ് അടുത്ത ടീം കളി തുടങ്ങുക. വെട്ടുന്ന ടീം എതിർ ടീമിന്റെ കളം കവിച്ച് പന്തു തൊഴിച്ചാൽ ഒരെണ്ണം കിട്ടും. കളംകവിക്കുക എന്നാൽ എതിർവശത്തെ അതിർത്തി കടത്തുക എന്നാണ് അർത്ഥം. അപ്പോൾ അതേയാൾക്ക് അടുത്ത എണ്ണം വെട്ടാം. അതേ സമയം എതിർ ടീമാണ് പന്തുതൊഴിച്ച് കളം കവിക്കുന്നതെങ്കിൽ വെട്ടുന്ന ടീമിന്റെ ആ വെട്ടു നഷ്ടപ്പെടും. പന്തു തൊഴിക്കുമ്പോൾ ഉയർന്നുപൊങ്ങിയാലും പിടിക്കാം. അങ്ങനെ പിടിച്ചാൽ പിടിക്കുന്നിടത്തു നിന്ന് വെട്ടി കളംകവിക്കാൻ നോക്കണം. പറ്റിയില്ലെങ്കിൽ കളി തുടരും. അതേ സമയം കളത്തിന്റെ വശത്തെ അതിരുകളിലേക്കു പന്ത് അടിച്ചിട്ടാൽ ഏതു ടീമാണോ അടിച്ചിടുന്നത്, മറു ടീമിന് ഒരു തോണ്ടൽ കിട്ടും. വശത്തെ അതിരു കവിയുന്ന പോയിന്റിൽ നിന്ന് പന്ത് കാലുവച്ച് തോണ്ടിയെറിയാം. വിദഗ്ദ്ധരായ കളിക്കാർ പന്ത് ഒട്ടും ഉയരാതെ തന്നെ അതിവേഗത്തിൽ കളത്തിൽതൊട്ട് പന്തുതോണ്ടും. അതേ സമയം തോണ്ടുമ്പോൾ പന്ത് പൊങ്ങാനുള്ള സാധ്യത കൂടുതലാണ്. അപ്പോൾ എതിർ ടീമിന് പന്തു പിടിക്കാനാകും. 

ഒറ്റ, പെട്ട, പിടിയൻ, താളം, കീഴ്, ഇണ്ടൻ എന്നിങ്ങനെയാണ് പെരുക്കങ്ങൾ. ഓരോ പെരുക്കത്തിലും ഒറ്റയൊന്ന്, ഒറ്റരണ്ട്, ഒറ്റ മൂന്ന് എന്നിങ്ങനെ മൂന്നെണ്ണം വീതമുണ്ട്. ഒരു കൈകൊണ്ടു പന്തുപിടിച്ച് വായുവിലിട്ട് അതേ കൈ നിവർത്തി പന്തിനിട്ട് അടിക്കുന്നതാണ് ഒറ്റ. അങ്ങനെ മൂന്ന് ഒറ്റ പൂർത്തീകരിച്ചാൽ പെട്ട ഒന്നായി. ഒരു കൈകൊണ്ടു പന്തുപിടിച്ച് വായുവിലിട്ട് മറുകൈകൊണ്ടാണ് അടിക്കേണ്ടത്. മൂന്നു പെട്ട കഴിഞ്ഞാൽ പിടിയൻ ഒന്ന്. ഒരു കൈ പുറകിൽ വച്ച്, മറുകൈയിൽ പിടിച്ച പന്ത് അതേ കൈയാൽ വായുവിലിട്ട് അതേ കൈകൊണ്ട് അടിച്ചു തെറുപ്പിക്കുന്നതാണു പിടിയൻ. മൂന്നു പിടിയൻ കഴിഞ്ഞാൽ താളം ഒന്ന്. ഒരു കൈയിൽ പിടിച്ച പന്തു വിട്ട്, അതേ കൈയാൽ തുടയിൽ താളം തല്ലി, പന്തു നിലംതൊടുംമുന്നേ അതേ കൈകൊണ്ട് അടിക്കുന്നതാണു താളം. മൂന്നു താളം കഴിഞ്ഞാൽ കീഴ് ഒന്ന്. ഒരു കാലുപൊക്കി അതിനടിയിലൂടെ ഒരു കൈയിലിരിക്കുന്ന പന്തു മുകളിലേക്കെറിഞ്ഞ് കാലു താഴ്ത്തിയ ശേഷം അതേ കൈകൊണ്ടു പന്തു വെട്ടണം. മൂന്നു കീഴ് കഴിഞ്ഞാൽ ഇണ്ടൻ ഒന്ന്. കൈയിൽ നിന്നു താഴേക്കിടുന്ന പന്തു നിലംതൊടുംമുന്നേ കാലുവച്ച് വെട്ടണം. മൂന്ന് ഇണ്ടൻ ആയാൽ ഒരു ചക്കരയായി. അതോടെ ആ ടീമിന്റെ ആദ്യ ഊഴം തീർന്നു. അടുത്ത ടീമിന്റെയും ഊഴം തീർന്നാൽ മാത്രമേ, രണ്ടാമത്തെ ചക്കരയിലേക്കു പോകാനാവൂ. 
ഒരു ചക്കര എന്നാൽ കളിയുടെ ഒരു റൗണ്ടാണ്. പരമാവധി മൂന്നു ചക്കരയൊക്കെയാണ് ഒരു കളി കളിക്കുക. സ്വന്തം വെട്ട് പരമാവധി ചക്കരയിലെത്തിക്കയും എതിർ ടീമിനെ അതിനു മുന്നേ പൂർണ്ണമായും പുറത്താക്കുകയും ചെയ്യുകയാണ് കളി ജയിക്കാനുള്ള മാർഗ്ഗം. ഓരോ റൗണ്ടിലും ഇരു ടീമിന്റെയും വെട്ട് ഒരു കളത്തിൽ നിന്നാവും. ഇതിനായി ആദ്യം വെട്ടുന്ന ടീമിന്റെ ഊഴം തീരുമ്പോൾ കളം വച്ചുമാറും. ഭൂമിയുടെ ചെരിവും കാറ്റിന്റെ ആനുകൂല്യവും ഒരു ടീമിനെ അമിതമായി സഹായിക്കാതിരിക്കാനാണ്, ഈ മുൻകരുതൽ. ഓലപ്പന്ത് ഉപയോഗിച്ചു കളിക്കുന്ന തലപ്പന്തുകളിയിൽ നിന്നും വ്യത്യസ്തമാണ് ഈ കളി. ഓലപ്പന്തിനെ അപേക്ഷിച്ച് ഉറപ്പുള്ള പന്താണ് ഇതിൽ ഉപയോഗിക്കുന്നത്. കായികാധ്വാനവും അതിനേക്കാൾ ഏറും. 


</doc>
<doc id="317313" url="https://ml.wikipedia.org/wiki?curid=317313" title="ശ്യാം ശരൺ നേഗി">
ശ്യാം ശരൺ നേഗി

സ്വതന്ത്ര ഇന്ത്യയിൽ ആദ്യമായി വോട്ട്‌ രേഖപ്പെടുത്തിയ വ്യക്‌തിയാണ്‌ ശ്യാം ശരൺ നേഗി(1917-).

അതി ശൈത്യവും മോശം കാലവസ്ഥയെയും തുടർന്നാണ് ഹിമാചലിൽ തെരഞ്ഞെടുപ്പ് നേരത്തെയാക്കിയത്. 1951 ഒക്ടോബറിലായിരുന്നു ഹിമാചലിൽ വോട്ടെടുപ്പ്. 
ഇന്ത്യയുടെ മറ്റു ഭാഗങ്ങളിൽ 1952 ഫെബ്രുവരിയിലാണ് തെരഞ്ഞെടുപ്പ് നടന്നത്.ഹിമാചൽ പ്രദേശിലെ കൽപ സ്വദേശിയും മുൻ സ്‌കൂൾ ഹെഡ്‌മാസ്‌റ്ററുമായ ശ്യാം നേഗി കിനൗർ ജില്ലയിലും മാണ്ഡി ലോക്‌സഭാ മണ്ഡലത്തിലും ഉൾപ്പെട്ട സ്‌ഥലമാണു കൽപ.1951 ഒക്‌ടോബർ 25 ന്‌ നടന്ന വോട്ടെടുപ്പിൽ കൽപ്പ 
ബൂത്തിലെ പോളിംഗ്‌ ഓഫീസർ ആയിരുന്നു ശ്യാം നേഗി. ഡ്യൂട്ടിയിൽ ആയിരുന്നതിനാൽ തന്റെ വോട്ട്‌ ആദ്യം രേഖപ്പെടുത്തിയ നേഗി അങ്ങനെ ഇന്ത്യയുടെ ആദ്യവോട്ടർ എന്ന സ്‌ഥാനം കരസ്‌ഥമാക്കി രാജ്യത്തെ ആദ്യ ലോക്‌സഭാ തെരഞ്ഞെടുപ്പിന്റെ ഭാഗമായി കൽപയിലെ ബൂത്തിൽ വോട്ട്‌ ചെയ്‌തുകൊണ്ടാണ്‌ അദ്ദേഹം ചരിത്രത്തിൽ സ്‌ഥാനം നേടിയത്‌. അന്ന് ചിനി ലോക്സഭ മണ്ഡലത്തിലെ ആദ്യ വോട്ടറായിരുന്നു ശ്യാം ശരൺ നേഗി. പിന്നീടാണ് ചിനി മണ്ഡലം കിന്നൗർ എന്ന് പുനർ നാമകരണം ചെയതത് .

രാജ്യത്ത്‌ ആദ്യമായി വോട്ട്‌ ചെയ്‌ത ജനവിഭാഗമെന്ന ബഹുമതി കിനാറുകൾ എന്നറിയപ്പെടുന്ന ഗോത്രവർക്കാർക്കും സ്വന്തമായി. മാണ്ഡി-മഹാസു എന്ന ഇരട്ട പാർലമെന്റ്‌ മണ്ഡലത്തിലായിരുന്നു അന്ന്‌ കൽപ. കോൺഗ്രസ്‌ സ്‌ഥാനാർഥികളായ രാജ്‌കുമാരി അമൃത്‌കൗർ, ഗോപി റാം എന്നിവരാണ്‌ ആദ്യതെരഞ്ഞെടുപ്പിൽ വിജയിച്ചത്‌. 

1951 ൽ സ്വതന്ത്ര ഇന്ത്യയിലെ ആദ്യ പൊതു തെരഞ്ഞെടുപ്പിൽ ആദ്യമായി വോട്ടു ചെയ്തയാൾ. 63 വർഷങ്ങൾക്കു ശേഷം 97-ാം വയസിലും ഒന്നാമനായിത്തന്നെ 
ശ്യാംശരൺ നേഗി 2014ൽ വോട്ടുചെയ്തു. ഹിമാചൽ പ്രദേശിലെ കിന്നൗർ മണ്ഡലത്തിലാണ് നേഗി വോട്ടു ചെയ്തത്.ആദ്യ പൊതു തെരഞ്ഞെടുപ്പിൽ വോട്ടു ചെയ്യുമ്പോൾ 34 വയസായിരുന്നു നേഗിക്ക്.പ്രൈമറി സ്‌കൂളിലെ പ്രഥമാധ്യാപകനായിരുന്ന നേഗി 1975 ൽ ആണു വിരമിച്ചത്‌.

ഇതുവരെ അദ്ദേഹം 28 തവണയാണ് നേഗി പൊതുതെരഞ്ഞെടുപ്പിൽ വോട്ടുചെയ്തിട്ടുള്ളത്‌. 16 തവണ ലോക്സഭാ തെരഞ്ഞെടുപ്പിനു വേണ്ടിയും 12തവണ അസംബ്ലി തെരഞ്ഞെടുപ്പിന് വേണ്ടിയും 2013ൽ ഹിമാചൽപ്രദേശ് അസംബ്ലി തെരഞ്ഞെടുപ്പിനു വേണ്ടിയുമാണ് അവസാനം വോട്ട് ചെയ്തിരിക്കുന്നത്.പഞ്ചായത്ത് തെരഞ്ഞെടുപ്പിൽ പോലും വോട്ടുചെയ്യാതിരുന്നിട്ടില്ല.സംസ്‌ഥാനത്തെ എല്ലാ നിയമസഭാ തെരഞ്ഞെടുപ്പുകളിലും തദ്ദേശതെരഞ്ഞെടുപ്പുകളിലും അദ്ദേഹം വോട്ട്‌ ചെയ്‌തിട്ടുണ്ട്‌. മുടങ്ങാതെ വോട്ടുചെയ്യുമ്പോഴും ഏത്‌ പാർട്ടിയിലാണ്‌ വിശ്വസിക്കുന്നതെന്ന്‌ നേഗി വെളിപ്പെടുത്തിട്ടില്ല.നോട്ട സംവിധാനത്താട്‌ അദ്ദേഹത്തിനു താൽപര്യമില്ല. “സ്ഥാനാർത്ഥികളിൽ ആരെയും സ്വീകരിക്കാനാവാത്ത സാഹചര്യമൊന്നും നിലനിൽക്കുന്നി”ല്ലെന്നാണ്‌ കരുതുന്നതെന്ന്‌ നേഗി പറയുന്നു 

ജനങ്ങളെ വോട്ടു ചെയ്യാൻ പ്രേരിപ്പിച്ച് പ്ളെഡ്ജ് ടു വോട്ട് എന്ന പേരിൽ ഗൂഗ്ൾ പുറത്തിറക്കിയ വീഡിയോയിൽ നേഗിയുടെ കഥയാണ് പറയുന്നത് .മുടക്കം വരുത്താതെ വോട്ടു ചെയ്യുന്ന മനുഷ്യന്റെ യഥാർത്ഥ കഥ എന്നാണ്‌ ഗൂഗിളിലെ വീഡിയോയുടെ പേര്‌. മഞ്ഞുമൂടി വർണ്ണശബളമായ കിന്നൗർ ജില്ലയിലെ കൽപക ഗ്രാമത്തിലെ തന്റെ വീട്ടിലിരുന്നു ചായ കുടിക്കുന്ന ദൃശ്യത്തോടെ ആരംഭിക്കുന്ന ഷോട്ട്‌ ഫിലിമിൽ തന്റെ കോട്ടും തൊപ്പിയും ധരിച്ച്‌ വടിയുടെ സഹായത്തോടെ ആപ്പിൾതോട്ടത്തിലും പൈൻമരങ്ങൾക്കിടയിലം കൂടി പോളിംഗ്‌ ബൂത്തിലേക്ക്‌ നേഗി നടന്നു നീങ്ങുന്ന ദൃശ്യമാണുള്ളത്‌. നേഗി ഇന്ത്യയിലെ ആദ്യവോട്ടറാണെന്നും ആദ്യ പോളിംഗ്‌ ബൂത്തുകളിലൊന്നായ കൽപയിൽ 1951 ഒക്ടോബർ 25-നാണ്‌ നേഗി വോട്ട്‌ രേഖപ്പെടുത്തിയതെന്നും ഗൂഗിൾ വെളിപ്പെടുത്തുന്നു.
തെരഞ്ഞെടുപ്പ് കമ്മിഷന്റെ ക്യാംപയ്‌നുകളിൽ പ്രതേക പരിഗണയാണ്‌ അദ്ദേഹത്തിന്‌ ലഭിക്കുന്നത്.അദ്ദേഹത്തെ വച്ചു ഷൂട്ടു ചെയ്ത ആൽബം യുട്യൂബിൽ വൻ ഹിറ്റാണ്. ബോളിവുഡിലെ ഇതിഹാസതാരം അമിതാഭ് ബച്ചനും ദിയ മിർസയ്ക്കുമൊപ്പം കമ്മിഷന്റെ പരസ്യങ്ങളിൽ നേഗി പ്രത്യക്ഷപ്പെടുന്നു. 

2010ലാണു തെരഞ്ഞെടുപ്പ് കമ്മിഷൻ നേഗിയെ രാജ്യത്തെ ഏറ്റവും പ്രായമുള്ള വോട്ടറായി പ്രഖ്യാപിച്ചത്. അന്നത്തെ തെരഞ്ഞെടുപ്പ് കമ്മിഷണർ നവീൻ ചൗള 
അദ്ദേഹത്തെ ആദരിക്കുകയും ചെയ്തിരുന്നു.


</doc>
<doc id="317320" url="https://ml.wikipedia.org/wiki?curid=317320" title="ദി യെല്ലോ ഹൗസ് (പെയിന്റിങ്ങ് )">
ദി യെല്ലോ ഹൗസ് (പെയിന്റിങ്ങ് )

'ദി യെല്ലോ ഹൗസ്'(), alternatively named The Street (), ഡച്ച് പോസ്റ്റ് ഇപ്രഷനിസ്റ്റ് പെയിന്ററായ വിൻസന്റ വാൻഗോഗിന്റെ 1888കളിലെ ഒരു ഓയിൽ പെയിന്റിങ്ങാണ്.


</doc>
<doc id="317323" url="https://ml.wikipedia.org/wiki?curid=317323" title="ഓമനക്കുഞ്ഞമ്മ">
ഓമനക്കുഞ്ഞമ്മ

ഇന്ത്യയിലെ ആദ്യ വനിതാ മജിസ്ട്രേറ്റും കേരളത്തിൽ നിന്നുള്ള ആദ്യ വനിത IAS ഓഫീസറാണ്‌ ഓമനകുഞ്ഞമ്മ.
ഓമനകുഞ്ഞമ്മ ജനിച്ചത്‌ നാഗർകോവിലിലെ തിക്കുറിശി ഗ്രാമത്തിലാണ്‌.(തിരുവിതാംകൂറിന്റെ ഭാഗമായിരുന്ന ഈ സ്ഥലം ഇന്ന്‌ തമിഴ്നാട്ടിലെ കന്യാകുമാരി ജില്ലയിലെ നഞ്ചിൽനാടാണ്‌ ).

അച്ഛൻ സി.ഗോവിന്ദപിള്ള ,അമ്മ എൻ.ലക്ഷ്മിയമ്മ.മലയാള നടനായിരുന്ന തിക്കുറിശി സുകുമാരൻ നായരുടെ മൂത്ത സഹോദരിയാണ്‌.


</doc>
<doc id="317331" url="https://ml.wikipedia.org/wiki?curid=317331" title="ബാഖിയാത്തു സ്വാലിഹാത്ത്, വെല്ലൂർ">
ബാഖിയാത്തു സ്വാലിഹാത്ത്, വെല്ലൂർ

Baqiyath swalihathദക്ഷിണേന്ത്യയിലെ പ്രശസ്തമായ ഇസ്ലാമിക മതപഠന കേന്ദ്രമാണ് ബാഖിയാത്തു സ്വാലിഹാത്ത്. തമിഴ്നാട്ടിലെ വെല്ലൂരിൽ 1857-ഇൽ ആണ് ഈ കലാലയം സ്ഥാപിതമായത്. കേരളത്തിൽ നിന്ന് ഉപരിപഠനത്തിനു വേണ്ടി മതവിദ്യാർത്ഥികൾ മുൻകാലത്ത് ആശ്രയിച്ചിരുന്നത് ഈ സ്ഥാപനമായിരുന്നു. ഉത്തേന്ത്യയിൽ ദയൂബന്ദിൽ ദാറുൽ ഉലൂം ആരംഭിക്കുന്ന കാലയളവിൽ തന്ന ദക്ഷിണേന്ത്യയിൽ ബാഖിയാത്തും പ്രവർത്തനം തുടങ്ങിയിരുന്നു ഇവിടെ നിന്ന് മതപഠനത്തിൽ ബിരുദം നേടിയവർ ബാഖവി എന്ന് അറിയപ്പെടുന്നു . 
ബാഖിയാത്തുസ്സ്വാലിഹാത്ത് എന്നാൽ എന്നെന്നും ശേഷിക്കുന്ന നന്മകൾ എന്നാണ് അർത്ഥം . പ്രെത്യേകമായ ഒരു ഉൾവിളിയിൽ നിന്നാണ് സ്ഥാപകൻ ഈ പേര് തിരഞ്ഞെടുത്തത് . 


</doc>
<doc id="317333" url="https://ml.wikipedia.org/wiki?curid=317333" title="ഇന്ത്യയുടെ ദേശീയപ്രതീകങ്ങൾ">
ഇന്ത്യയുടെ ദേശീയപ്രതീകങ്ങൾ


</doc>
<doc id="317340" url="https://ml.wikipedia.org/wiki?curid=317340" title="എ.ടി. അരിയരത്‌ന">
എ.ടി. അരിയരത്‌ന

ശ്രീലങ്കയിലെ ഒരു സാമൂഹിക പ്രവർത്തകനാണ്‌ അഹൻ‌ഗാമേജ് ട്യൂഡർ അരിയരത്ന(Sinhala:අහන්ගමගේ ටියුඩර් ආරියරත්න) ശ്രീലങ്കൻ ഗാന്ധി എന്ന് അറിയപ്പെടുന്നത് ഇദ്ദേഹമാണ്. 
ശ്രീലങ്കയിലെ സർവ്വോദയ ശ്രമദാന സംഘടനയുടെ സ്ഥാപകനായ ഇദ്ദേഹം തികഞ്ഞ ഒരു ബുദ്ധ മത വിശ്വാസിയാണ്. സമാധാന പ്രവർത്തനങ്ങളെയും ഗ്രാമോദ്ധാരണ
പ്രവർത്തനങ്ങളെയും മുൻ‌നിർത്തി ഇന്ത്യാ ഗവണ്മെന്റ് ഇദ്ദേഹത്തിനു് 1996 ലെ ഗാന്ധി സമാധാന പുരസ്കാരം സമ്മാനിക്കുകയുണ്ടായി .

ചിന്തകനും വാഗ്മിയുമായ അരിയരത്‌ന റാമോൺ മഗ്‌സാസെ അവാർഡ്, ഗാന്ധി പീസ് പ്രൈസ്, ഹ്യൂബർ ഹംബ്രി അവാർഡ് യു.എസ്.എ., നിവാനോ പീസ് പ്രൈസ് ജപ്പാൻ എന്നിവ നേടിയിട്ടുണ്ട്. 1993ൽ നടന്ന ലോക മതസമ്മേളനത്തിന്റെ അധ്യക്ഷനായിരുന്നു. 

ജീവചരിത്രഗ്രന്ഥങ്ങൾ:

Ariyaratne, A. T. "A. T. Ariyaratne: Collected Works Volume 1". Netherlands, 1978.

Ariyaratne, A. T. "Buddhist Economics in Practice in the Sarvodaya Shramadana Movement of Sri Lanka". New York: Sarvodaya Support Group, 1999.

Ariyaratne, A. T. "Religious Path to Peace and Building a Just World". Sarvodaya P, 1984.

Ariyaratne, A.T. "Schumacher lectures on Buddhist economics". Ratmalana: Sarvodaya Vishva Lekha, 1999.

Works on Ariyaratne:

Bond, George. "Buddhism at Work: Community Development, Social Empowerment and the Sarvodaya Movement". Kumarian P, 2003.

"Fifty key thinkers on development". New York: Routledge, 2006.

Liyanage, Gunadasa. "Revolution under the breadfruit tree: The story of Sarvodaya Shramadana Movement and its founder Dr. A.T. Ariyaratne". Sinha, 1988.


</doc>
<doc id="317343" url="https://ml.wikipedia.org/wiki?curid=317343" title="നവാസുദ്ദീൻ സിദ്ദീഖി">
നവാസുദ്ദീൻ സിദ്ദീഖി

ഒരു ഇന്ത്യൻ സിനിമാ നടനാണ്‌ നവാസുദ്ദീൻ സിദ്ദീഖി(ജനനം 19 May 1974). ചെറിയ റോളുകളിലൂടെ സിനിമയിൽ സജീവമായ ഇദ്ദേഹത്തിന് 2012ൽ ദേശീയ ചലച്ചിത്രപുരസ്കാരത്തിന്റെ ഭാഗമായി സ്പെഷൽ ജൂറി അവാർഡ് ലഭിക്കുകയുണ്ടായി.

ഉത്തർപ്രദേശിലെ മുസാഫർ നഗർ ജില്ലയിലെ ബുധാർ ഗ്രാമത്തിലാണ് ഇദ്ദേഹം ജനിച്ചത്‌. പിതാവ് ഒരു കർഷകനായിരുന്നു. ഏഴു സഹോദരങ്ങളും രണ്ടു സഹോദരിമാരുമുണ്ട്. സയൻസ് ഗ്രാജുവേഷന് ശേഷം ഇദ്ദേഹം കെമിസ്റ്റ് ആയി കുറച്ചു കാലം ജോലി ചെയ്തിരുന്നു.
നാഷണൽ സ്കൂൾ ഓഫ് ഡ്രാമയിലെ പഠനത്തിന് ശേഷം ഇദേഹം മുംബയിലേക്ക് താമസം മാറി. ആദ്യം ചെറിയ റോളുകൾ മാത്രമായിരുന്നു അദ്ദേഹത്തിന് ലഭിച്ചിരുന്നത്.


</doc>
<doc id="317345" url="https://ml.wikipedia.org/wiki?curid=317345" title="ബജ്റംഗി ഭായ്ജാൻ">
ബജ്റംഗി ഭായ്ജാൻ

2015ൽ റിലീസ് ചെയ്ത ഒരു ബോളിവുഡ് ചലച്ചിത്രമാണ് ബജ്റംഗി ഭായ്ജാൻ (ഹിന്ദി: बजरंगी भाईजान)<br>പാകിസ്താനിൽ നിന്നും വന്നു ഇന്ത്യയിൽ ഒറ്റപ്പെട്ടു പോയ ശാഹിദ/മുന്നി എന്ന സംസാര ശേഷിയില്ലാത്ത ബാലികയെ വീട്ടിൽ തിരിച്ചെത്തിക്കാനുള്ള ഒരു യുവാവിന്റെ ശ്രമങ്ങളാണ് ചിത്രത്തിന്റെ പ്രമേയം.


</doc>
<doc id="317359" url="https://ml.wikipedia.org/wiki?curid=317359" title="കോൺകാഫ്">
കോൺകാഫ്

നോർത്ത് അമേരിക്ക, സെൻട്രൽ അമേരിക്ക, കരീബിയൻ തുടങ്ങിയ മേഖലകളിലെ രാഷ്ടങ്ങളുടെ സംയുക്ത ഫുട്ബാൾ സംഘടനയാണ് കോൺകാഫ്.1961 സെപ്തംബർ 18ന് മെക്സിക്കോയിലാണ് കൊണ്കാഫ് തുടക്കം.
http://www.concacaf.com


</doc>
<doc id="317361" url="https://ml.wikipedia.org/wiki?curid=317361" title="റൊജാവാ വിപ്ലവം">
റൊജാവാ വിപ്ലവം

ഉത്തര സിറിയയിലെ റൊജാവ എന്ന പ്രദേശത്ത് 2012 മുതൽ അരങ്ങേറിക്കൊണ്ടിരിക്കുന്ന മാർക്സിസ്റ്റ്-ലെനിനിസ്റ്റ് ചായ്വ്വുള്ള ഒരു പ്രക്ഷോഭമാണ് റൊജാവാ വിപ്ലവം. റൊജാവ പ്രദേശത്ത് ഡെമോക്രാറ്റിക് കൊൺഫെഡറിലസിത്തിൽ അധിഷ്ടിതമായ ഒരു സ്വതന്ത്ര ഭരണ പ്രദേശം സ്ഥാപിക്കാൻ പ്രക്ഷോഭകാരികൾക്ക് താൽക്കാലികമായി സാധിച്ചിട്ടുണ്ട്. ഏതാണ്ട് ഒരു സ്വതന്ത്രരാജ്യം പോലെയാണ് റൊജാവാ പ്രദേശം. വിപ്ലവകാരികൾക്ക് പ്രത്യയശാസ്ത്രപരമായ പ്രചോദനം കുർദിഷ് തൊഴിലാളി പാർട്ടിയായ പി കെ കെ യുടെ സ്ഥാപക നേതാവായ അബ്ദുള്ള അജലന്റെ കൃതികളാണ്. പി കെ കെ തുടക്കത്തിൽ ഒരു ശുദ്ധ മാർക്സിസ്റ്റ് ലെനിനിസ്റ്റ് പാർട്ടി ആയിരുന്നെങ്കിലും പിൽക്കാലത്ത് അബ്ദുള്ള അജലൻ അമേരിക്കൻ അനാർക്കിസ്റ്റ് ചിന്തകനായ മറീ ബുക്ക്ചിന്റെ (Murray Bookchin) രചനകളാൽ സ്വാധീനിക്കപ്പെട്ടു അനാർക്കിസ്റ്റ് ലിബർട്ടേറിയനിസത്തിലേയ്ക്ക് ആകർഷിക്കപ്പെടുകയും ഡെമോക്രാറ്റിക് കൊൺഫെഡറിലസം എന്ന പ്രത്യയശാസ്ത്രത്തിലേക്ക് പാർട്ടിയെ നയിക്കുകയും ചെയ്തു. ഡെമോക്രാറ്റിക് കൊൺഫെഡറിലസിത്തിൽ ഒരു കേന്ദ്രീകൃത അധികാരസ്രോതസ്സിനു പകരം പ്രാദേശിക കമ്മിറ്റികൾ വഴിയാണ് ഭരണം നടപ്പിലാക്കുന്നത് 
സിറിയൻ ആഭ്യന്തരയുദ്ധമാണ് റൊജാവാ വിപ്ലവത്തിനു തുടക്കം കുറിച്ചത്.


</doc>
<doc id="317371" url="https://ml.wikipedia.org/wiki?curid=317371" title="ഗൊന്തുമരം">
ഗൊന്തുമരം

10-12 മീറ്റർ ഉയരം വയ്ക്കുന്ന, കടുത്ത വരർച്ച നേരിടാൻ കഴിവുള്ള, ഇലപൊഴിക്കുന്ന ഒരു മരമാണ് ഗൊന്തുമരം.. അരിമേടം, ബാബോലമരം, കരിവേലം, പരമ, പൗവ്വേലം, വന്നി എന്നെല്ലാം പേരുകളുണ്ട്. മഹാഭാരതത്തിൽ പാണ്ഡവർ ആയുധങ്ങൾ ഒളിപ്പിച്ചു വച്ചത് ഗൊന്തുമരത്തിലാണത്രേ, അതിനാൽ ഇതിനെ പൂജിച്ചുപോരുന്നുണ്ട്. ഈ മരത്തിൽ നിന്നും ഒരു നാട്ടുചാരായം ഉണ്ടാക്കാറുണ്ട്. തെക്കെ ഇന്ത്യയിൽ എല്ലായിടത്തും കണ്ടുവരുന്നു. ശ്രീലങ്കയിൽ നിറയെ കാണാറുണ്ടായിരുന്ന ഈ മരം ഇന്ന് അവിടെ വിരളമാണ്. തടിക്ക് നല്ല ഭാരമുണ്ട്, ഇലകൾ കാലിത്തീറ്റയായി ഉപയോഗിക്കുന്നു, പലവിളകളുടെയും ഇടയിൽ തണൽമരമായി ഉപയോഗിക്കുന്ന ഈ മരത്തിന് ഔഷധഗുണവുമുണ്ട്.



</doc>
<doc id="317372" url="https://ml.wikipedia.org/wiki?curid=317372" title="ഹിക്കായത് സെറി രാമ">
ഹിക്കായത് സെറി രാമ

ഹിക്കായത് സെറി രാമ എന്നത് രാമായണത്തെ ആധാരമാക്കിയുള്ള മലയ് ഇതിഹാസമാണ്. പ്രധാനകഥ സംസൃത വകഭേദത്തിലുള്ള മൂലഗ്രന്ഥത്തെ ഓർമ്മിപ്പിക്കുന്നു. എന്നാൽ ഇതിന്റെ ചില ഭാഗങ്ങളിൽ അക്ഷരവിന്യാസം, കഥാപാത്രങ്ങളുടെ പേരുകളുടെ ഉച്ചാരണം എന്നിവയിൽ പ്രാദേശിക പശ്ചാത്തലത്തിനനുസൃതമായി മാറ്റം വരുത്തിയിട്ടുണ്ട്. ഇതിഹാസത്തിന്റെ വികസിതരൂപങ്ങളായ ഉപകഥകൾ അപ്രധാനകഥാപാത്രങ്ങളെ നവീകരിച്ച് പ്രധാനകഥാപാത്രങ്ങളാക്കിയതോ, പുതിയ കഥാപാത്രങ്ങളെ രൂപപ്പെടുത്തിയതോ ആണ്. ഉദാഹരണത്തിന്, മലയ് എഴുത്തുകാരും, കഥപറച്ചിൽകാരും ലാവോ ഫ്രാ ലക് ഫ്രാ ലാമിലേതുപോലെ ലക്ഷ്മണന് (ലക്സമണ) മുതിർന്ന രാജകുമാരനായ രാമനേക്കാളും പ്രധാന്യവും, കർത്തവ്യവുമുള്ള രീതിയിൽ മാറ്റങ്ങൾ വരുത്തിയിട്ടുണ്ട്. നീതിമാനും, ധർമ്മനിഷ്ഠനുമായ രാമൻ രോഗബാധിതനാകുന്നു. പലപ്പോഴും ലക്ഷ്മണൻ അദ്ദേഹത്തിന് എതിരായി പ്രവർത്തിക്കുമ്പോൾ അദ്ദേഹത്തിന്റെ കഥാപാത്രം തിർശ്ശീലയ്ക്കു പിന്നിലേക്ക് മാറുന്നു. 





 * Center for South East Asian Studies: The Ramayana in South East Asia


</doc>
<doc id="317375" url="https://ml.wikipedia.org/wiki?curid=317375" title="കസ്തൂരിവേലം">
കസ്തൂരിവേലം

പശ്ചിമഘട്ടത്തിലെ വരണ്ട ഇലപൊഴിയും കാടുകളിൽ, പ്രത്യേകിച്ച് മഹാരാഷ്ട്രയിൽ, കാണുന്ന ഒരു ചെറിയ മരമാണ് കസ്തൂരിവേലം. . ഈ ചെടിയുടെ എല്ലാ ഭാഗത്തുംതന്നെ നിറയെ മുള്ളുകളാണ്. മഞ്ഞനിറത്തിലുള്ള പഞ്ഞിപോലുള്ള സുഗന്ധമുള്ള പൂകൾ കുളകളായി കാണപ്പെടുന്നു. കായകൾ പക്ഷികൾക്കും മൃഗങ്ങൾക്കും പ്രിയതരമാണ്. അലങ്കാരവൃക്ഷമായി നട്ടുവളർത്തിവരുന്ന കസ്തൂരിവേലത്തിന്റെ പൂക്കളിൽ നിന്നും സുഗന്ധദ്രവ്യങ്ങൾ ഉണ്ടാക്കാറുണ്ട്. പലവിധ ഔഷധങ്ങളിൽ ചൈനയിൽ ഉപയോഗിക്കുന്നുണ്ട്.



</doc>
<doc id="317376" url="https://ml.wikipedia.org/wiki?curid=317376" title="കുട്ടീംകോലും">
കുട്ടീംകോലും

തെക്കൻ കേരളത്തിൽ നിലവിലുള്ള ഒരു നാടൻ കളിയാണ് കുട്ടീംകോലും രണ്ടടിയോളം വലിപ്പമുള്ള കോലും നാലിഞ്ചിനും ആറിഞ്ചിനും ഇടയിൽ വലിപ്പമുള്ള കുട്ടിയും (വലിപ്പ നിബന്ധന ബാധകമല്ല )ഉപയോഗിച്ചാണ് ഈ കളി കളിക്കുന്നത്. മഹാഭാരതത്തിൽ പോലും പരാമർശമുള്ള ഈ നാടൻ കളി നാശോന്മുഖമായിരിക്കുകയാണ്.​ഏക്കു, ചാത്തി, മുറി, ഐറ്റി, ആറേങ്ക്, പണം എന്നീ എണ്ണങ്ങൾ(പ്രാദേശികമായി എണ്ണങ്ങളുടെ പേരിന് വ്യത്യാസം ഉണ്ടാവും)പറഞ്ഞ് കുട്ടിയെ കോലുകൊണ്ട് അടിച്ചു തെറിപ്പിച്ച് കളിക്കുന്നു. നിശ്ചിത പണം നേടുന്നവർ കളി ജയിക്കുന്നു. ടീമുകളായോ രണ്ടു പേർ മാത്രമായോ ഈ കളി കളിക്കാം

തുടക്കം
ഒരു ചെറിയ കുഴി അല്ലെങ്കിൽ രണ്ട് കല്ലുകളുടെ മുകളിൽ കുട്ടിയെ വച്ച് കോലുകൊണ്ട് തട്ടി തെറിപ്പിക്കുന്നു. എതിർടീമിന് കുട്ടിയെ പിടിക്കാം.കുട്ടി നിലത്ത് തട്ടാതെ വരുമ്പോഴാണ് പിടിച്ചതെങ്കിൽ കളിക്കാരൻ പുറത്താകും. അടുത്ത ആളിന് അവസരം കിട്ടും. തുടർന്ന് കുഴിയിൽ ഉറപ്പിച്ച കോലിനെ ലക്ഷ്യമാക്കി കുട്ടിയെ എറിയും. കുട്ടി കോലിൽ കൊണ്ടാൽ കളിക്കാരൻ ഔട്ട്.കൊണ്ടില്ലെങ്കിൽ ആദ്യത്തെ എണ്ണം പറഞ്ഞ് കുട്ടിയെ വച്ച് കോലുകൊണ്ട് തട്ടി തെറിപ്പിക്കുന്നു.എതിരാളി(കൾ) കുട്ടിയെ നിലംതൊടുംമുമ്പ് പിടിക്കുവാൻ ശ്രമിക്കുന്നു. തുടർന്ന് കുട്ടിയെ കുഴി ലക്ഷ്യമാക്കി എറിയുന്നു. കളിക്കാരൻ കുട്ടിയെ അടിച്ചു തെറുപ്പിക്കുന്നു. കുട്ടി പോയ ദൂരം എണ്ണം പറഞ്ഞ് അളക്കുന്നു. കൂടുതൽ പണം കിട്ടുന്ന ടീം ജയിക്കുന്നു. എകദേശം ഇന്നത്തെ ക്രിക്കറ്റിന്റെ ഒരു ഇൻഡ്യൻ രൂപമാണ് ഈ കളി

</doc>
<doc id="317378" url="https://ml.wikipedia.org/wiki?curid=317378" title="കകവിൻ രാമായണം">
കകവിൻ രാമായണം

കകവിൻ രാമായണ കകവിൻ സംഗീതനിബന്ധനയോടു കൂടിയ പ്രാചീന ജാവാനീസിലുള്ള സംസ്കൃത രാമായണത്തിന്റെ തർജ്ജമയാണ്. 

മ്പു സിന്ദോക്കിന്റെ കീഴിലുണ്ടായിരുന്ന മെദാങ് സാമ്രാജ്യത്തിന്റെ ഭരണകാലമായിരുന്ന ഏകദേശം 870 സി. ഇ കാലഘട്ടത്തിൽ മധ്യ ജാവയിലാണ് (ആധുനിക ഇന്തോനേഷ്യ) ഇത് എഴുതപ്പെട്ടത് എന്നു കരുതപ്പെടുന്നു. സംസ്കൃതത്തിലെ കാവ്യത്തിനു സമാനമാണ് ജാവയിലെ കാകവിൻ. പരമ്പരാഗതമായ സംസ്കൃതത്തിന്റെ രീതിയിലാണിത് രചിക്കപ്പെട്ടത്.

ജാവക്കാരുടെയിടയിൽ കാകവിൻ രാമായണ(രാമായണ കാവ്യം) ത്തിന് കലാവിഷ്കാരത്തിൽ അഗ്രിമസ്ഥാനമാണുള്ളത്. ഇതിനെ ആധാരമാക്കി ഒട്ടേറെ കൈയെഴുത്തുപ്രതികൾ ഇതിന്റെ ബഹുജനസമ്മതിക്കു നിദാനമാണ്. ജാവയുടെ ഹിന്ദു-ബുദ്ധ കാലഘട്ടത്തിലെ പഴയ ജാവയിലെ കകവിനുകളിൽ(കാവ്യങ്ങളിൽ) ഏറ്റവും നീളംകൂടിയതാണിത്. 
യധാർഥ ഹിന്ദു രാമായണരൂപത്തിൽ നിന്നും അടിസ്ഥാനപരമായിത്തന്നെ വളരെ വ്യത്യസ്തമാണ് ജാവയിലെ രാമായണം. ഇതിന്റെ ആദ്യഭാഗം സംസ്കൃതത്തിലെ രാമായണകഥയുമായി വളരെ സാമ്യമുണ്ട്. എന്നാൽ ഇതിന്റെ രണ്ടാം ഭാഗം യഥാർഥ രാമായണകഥയിൽനിന്നും വളരെയധികം മാറിയതായി കാണാനാകും. ഇന്ത്യയിലെ പണ്ഡിതന്മാർക്ക് ഈ മാറ്റം തിരിച്ചറിയാനായിട്ടില്ല. ഇതിലേറ്റവും പ്രധാനമായ മാറ്റം ആതിശക്തനായ പ്രാദേശിക ദേവനായി ആരാധിക്കപ്പെടുന്ന ജാവയിലെ വിശ്വാസമനുസരിച്ചുള്ള സെമാർ ആകുന്നു.(ബാലി ഭാഷയിൽ ഈ ദേവനെ ത്വാലെൻ എന്നു വിളിക്കുന്നു.) അയാളുടെ കൂടെ അരൂപികളായ മക്കളായ, ഗാരെഗ്, പെറ്റ്രുക്ക്, ബഗോങ്, പുനോകവാൻ എന്നിവരുമുണ്ട്. ഇവരെല്ലാം ചേർന്ന് രാമായണകഥയുടെ രണ്ടാം ഭാഗം മാറ്റിമറിക്കുന്നു. വയാങ്ങ് പാവകളിയിൽ ഇവരാണു പ്രധാന കഥാപാത്രങ്ങൾ. 

6 സി. ഇ യ്ക്കും 7 സി ഇയ്ക്കും ഇടയിൽ ജീവിച്ചിരുന്ന ഇന്ത്യൻ കവിയായിരുന്ന ഭട്ടിയുടെ സംസ്കൃത കാവ്യമായ രാവണവധ അല്ലെങ്കിൽ ഭട്ടികാവ്യ എന്ന കൃതിയായിരിക്കണം പഴയ ജാവാഭാഷയിലെ രാമായണ കാവ്യമായ കകവിൻ രാമായണത്തിന്റെ പാഠസ്രോതസ്സ് എന്നു സാഹിത്യ പണ്ഡിതന്മാർ അഭിപ്രായപ്പെടുന്നു. കകവിൻ രാമായണത്തിന്റെ ആദ്യഭാഗം ഭട്ടികാവ്യത്തിന്റെ അതേ രൂപം വഹിക്കുന്നുവെന്നത് ഇതിനു തെളിവാണ്. 
അയോധ്യയിലെ ദശരഥനു നാലു മക്കൾ ഉണ്ടായിരുന്നു: രാമ, ഭരത, ലക്ഷ്മണ, സത്രുഗ്ന. ഒരു ദിവസം മഹർഷി ആയിരുന്ന വിശ്വാമിത്ര ദശരഥനോടു തന്റെ ആശ്രമത്തെ ആക്രമിച്ച ഒരു രാക്ഷസനെ ഓടിക്കാൻ അഭ്യർഥിക്കുന്നു. രാമനും ലക്ഷ്മണനും അപ്പോൾ അവിടം വിട്ടുപോയി. 

ആശ്രമത്തിലെത്തിയ രാമനും ലക്ഷ്മണനും രാക്ഷസന്മാരെ ഓടിക്കുകയും അവിടെനിന്നും മിഥില രാജ്യത്തു നടക്കുന്ന സ്വയംവരത്തിൽ പങ്കെടുക്കാനായി പോവുകയും ചെയ്തു. സ്വയംവരത്തിൽ പങ്കെടുക്കുന്നവർക്ക് അവിടത്തെ രാജാവിന്റെ മകളായ സീതയെ വിവാഹം കഴിച്ചു നൽകും. സിത ജനിച്ചപ്പോൾ അവളെ അനുഗമിച്ചതായ ഒരു വില്ലു പങ്കെടുത്തവരോട് എടുക്കാൻ പറയും. രാമനൊഴിച്ച് ഒരാൾക്കും അതിൽ വിജയിക്കാൻ കഴിഞ്ഞില്ല. പിന്നെ സീതയും രാമനും തമ്മിൽ വിവാഹിതരാവുകയും അയോധ്യയിലേയ്ക്കു മടങ്ങിവരുകയും ചെയ്തു. മൂത്ത പുത്രനായതിനാൽ അയൊധ്യയിൽ വച്ച് രാമനെ രാജാവായി വാഴിക്കാനായുള്ള ഒരുക്കങ്ങൾ തുടങ്ങി.

എങ്കിലും പണ്ടെടുത്ത ഒരു ശപഥം ഓർമ്മിപ്പിച്ചുകോണ്ട് തന്റെ മകനായ ഭരതനെ രാജാവായി വാഴിക്കാൻ ദശരഥന്റെ മറ്റൊരു ഭാര്യയായ കൈകേയി ദശരഥനോട് ആവശ്യപ്പെട്ടു. ഖിന്നതയോടെയാണെങ്കിലും ദശരഥൻ ഭരതന് രാജപദവി നൽകി തന്റെ ശപഥം നിറവേറ്റി. രാമനും ലക്ഷ്മണനും സീതയും കൊട്ടരം വിടാൻ നിർബന്ധിതരായിത്തീർന്നു. അതിയായ ദുഖഃഭാരത്താൽ ദശരഥൻ മരണപ്പെട്ടു. 
തുട്ർന്ന് രാമനും സീതയും ലക്ഷ്മണനും വനവാസത്തിനു പോകുകയും ഹനൂമാന്റെ സഹായത്താൽ രാവണനെ കൊല്ലുകയും സീതയുമായി തിരികെ അയോധ്യയിലെത്തി ഭരതനിൽ നിന്നും രാജ്യഭാരം ഏറ്റെടുക്കുകയും ചെയ്തു.

http://www.joglosemar.co.id/semar.html


</doc>
<doc id="317380" url="https://ml.wikipedia.org/wiki?curid=317380" title="ആനമുള്ള്">
ആനമുള്ള്

വരണ്ട ഇലപൊഴിയും കാടുകളിൽ കാണുന്ന ഒരു ചെറിയ മരമാണ് ആനമുള്ള്. . ജലക്ഷാമമുള്ള സ്ഥലങ്ങളിൽ വരൾച്ചയുള്ള കാലത്ത് കാലികളുടെ പ്രധാന ആഹാരമാണിവ. അതികഠിനമായ മുള്ളുകൾ ഉള്ളതിനാൽ പലയിടങ്ങളിൽ വേലിക്കായി ഇവ നട്ടുവളർത്താറുണ്ട്. കഠിനമായ വരൾച്ചയെയും അതിജീവിക്കാനുള്ള കഴിവുള്ള ആനമുള്ള് വിത്തുവഴി വിതരണം ചെയ്യപ്പെടുന്നു.



</doc>
<doc id="317381" url="https://ml.wikipedia.org/wiki?curid=317381" title="സ്പേസ് എലവേറ്റർ">
സ്പേസ് എലവേറ്റർ

ശൂന്യാകാശത്തേക്ക് എത്തിച്ചേരുവാനായി നിർദ്ദേശിക്കപ്പെട്ടിട്ടുള്ള ഒരു ഗതാഗത മാർഗ്ഗമാണ് സ്പേസ് എലവേറ്റർ (ഇംഗ്ലീഷ്: Space Elavator). വലിയ റോക്കറ്റുകളുടെ സഹായമില്ലാതെ തന്നെ ഗ്രഹോപരിതലത്തിൽ നിന്നും ബഹിരാകാശ വാഹനങ്ങളെ ഒരു കേബിൾ വഴി നേരിട്ട് ബഹിരാകാശത്തേക്ക് എത്തിക്കുവാനുള്ള സംവിധാനമാണിത്. ഗ്രഹോപരിതലം മുതൽ ബഹിരാകാശം വരെ എത്തുന്ന വിധത്തിൽ സജ്ജമാക്കിയിരിക്കുന്ന ഈ കേബിളാണ് സ്പേസ് എലവേറ്ററിന്റെ പ്രധാന ഘടകം. ഈ കേബിളിനെ ടെതർ (Tether) എന്നും വിളിക്കാറുണ്ട്. 

ഭൂമിയിൽ നിർമ്മിക്കുന്ന സ്പേസ് എലവേറ്ററിലെ കേബിളിന്റെ ഒരഗ്രം ഭൂമദ്ധ്യരേഖയ്ക്കു സമീപത്തായി കരയിലോ സമുദ്രത്തിലോ ഉറപ്പിക്കുന്നു. കേബിളിന്റെ മറ്റേ അഗ്രം ഭൂസ്ഥിര ഭ്രമണപഥത്തിനു പുറത്ത് (ഭൂമിയിൽ നിന്ന് 35,800 കിലോമീറ്റർ അകലെ) ഒരു ഛിന്നഗ്രഹത്തോളം ഭാരമുള്ള വസ്തുവിൽ (കൗണ്ടർ വെയ്റ്റ്) ഘടിപ്പിക്കുന്നു. കേബിളിൽ അനുഭവപ്പെടുന്ന ഗുരുത്വാകർഷണ ബലവും അതിനു വിപരീതമായുണ്ടാകുന്ന അഭികേന്ദ്രബലവും (Centrifugal force) കേബിൾ നിവർന്നു നിൽക്കുവാൻ സഹായിക്കുന്നു. ക്ലൈമ്പർ (Climber) എന്ന ഉപകരണത്തിന്റെ സഹായത്തോടെ സ്പേസ് ക്രാഫ്റ്റ്, കൃത്രിമോപഗ്രഹങ്ങൾ, മറ്റു വസ്തുക്കൾ എന്നിവയെല്ലാം ഈ കേബിളിലൂടെ ബഹിരാകാശത്തേക്ക് എത്തിക്കാം.

ഭൂമിയുടെ ശക്തമായ ഗുരുത്വാകർഷണത്തെയും സ്വന്തം ഭാരത്തെയും ക്ലൈമ്പറിന്റെ ഭാരത്തെയും താങ്ങുവാൻ തക്ക കരുത്തുള്ള വസ്തു കൊണ്ടായിരിക്കണം കേബിൾ നിർമ്മിക്കേണ്ടത്. എന്നാൽ ഇത്തരത്തിലുള്ള ഒരു വസ്തു ഇതുവരെ ലഭ്യമായിട്ടില്ല. അതിനാൽ തന്നെ സ്പേസ് എലിവേറ്റർ ഇതുവരെ നിർമ്മിക്കപ്പെട്ടിട്ടില്ല.

എന്നാൽ അടുത്തിടെ കണ്ടെത്തിയ കാർബൺ നാനോട്യൂബുകൾ, ബോറോൺ നൈട്രൈഡ് നാനോട്യൂബുകൾ എന്നിവ ഉപയോഗിച്ച് സ്പേസ് എലിവേറ്റർ കേബിൾ നിർമ്മിക്കുവാൻ സാധിക്കുമെന്ന് ശാസ്ത്രജ്ഞർ വിശ്വസിക്കുന്നു. കാർബൺ നാനോട്യൂബുകളെപ്പോലെ ബലമുള്ള ഡയമണ്ട് നാനോത്രെഡ് 2014-ൽ കണ്ടെത്തിയിരുന്നു. ഭൂമിയിൽ സ്പേസ് എലവേറ്റർ നിർമ്മിക്കുന്നതിൽ ഈ കണ്ടുപിടിത്തം നിർണ്ണായകമായേക്കാം. ഭൂമിയെക്കാൾ ഗുരുത്വാകർഷണം കുറഞ്ഞ ചന്ദ്രനിലും ചൊവ്വയിലും സ്പേസ് എലിവേറ്റർ നിർമ്മിക്കുവാൻ സാധിക്കും. ഇവയിൽ ഉപയോഗിക്കുവാനുള്ള കേബിൾ നിർമ്മിക്കുവാൻ കെവ്ലർ (Kevlar) പോലുള്ള പദാർത്ഥങ്ങൾ മതിയാകും. 

1895-ൽ റഷ്യൻ ശാസ്ത്രജ്ഞനായ കോൺസ്റ്റാന്റിൻ സിയോൾക്കോവ്സ്കിയാണ് സ്പേസ് എലവേറ്റർ എന്ന ആശയം ആദ്യമായി അവതരിപ്പിച്ചത്. ഭൗമോപരിതലം മുതൽ ഭൂസ്ഥിര ഭ്രമണപഥം വരെ എത്തുന്ന വിധത്തിലുള്ള ഒരു ഗോപുരമാണ് അദ്ദേഹത്തിന്റെ സങ്കൽപ്പത്തിലുണ്ടായിരുന്നത്.

സ്പേസ് എലവേറ്റർ എന്ന ആശയത്തെക്കുറിച്ച് ബൈബിളിലെ ഉൽപ്പത്തി പുസ്തകത്തിൽ ചെറിയ സൂചന നൽകുന്നുണ്ട്. പ്രളയത്തിനു ശേഷം ശിനാർ ദേശത്തെ ജനങ്ങൾ പുതിയ ഒരു നഗരം നിർമ്മിക്കുവാൻ തീരുമാനിച്ചു. നഗരത്തോടൊപ്പം ഒരു ഗോപുരവും നിർമ്മിക്കണമെന്ന് അവർ ആഗ്രഹിച്ചിരുന്നു. ആകാശം വരെയെത്തുന്ന വിധത്തിൽ നിർമ്മിക്കുവാനുദ്ദേശിച്ചിരുന്ന ആ ഗോപുരത്തെ ബാബേൽ ഗോപുരം എന്നുവിളിക്കുന്നു.
ആകാശം വരെ എത്തുന്ന വിധത്തിലുള്ള കെട്ടിടങ്ങളുടെ നിർമ്മാണത്തെക്കുറിച്ച് നൂറ്റാണ്ടുകൾക്കുമുമ്പു തന്നെ മനുഷ്യർ ചിന്തിച്ചിരുന്നുവെന്ന സൂചനയാണിതു നൽകുന്നത്.

പാരിസിലെ ഈഫൽ ടവറിൽ നിന്നും പ്രചോദനമുൾക്കൊണ്ടാണ് റഷ്യൻ ശാസ്ത്രജ്ഞനായ കോൺസ്റ്റാന്റിൻ സിയോൾക്കോവ്സ്കി 1895-ൽ സ്പേസ് എലവേറ്റർ എന്ന ആശയം ആദ്യമായി അവതരിപ്പിച്ചത്. ഭൗമോപരിതലത്തിൽ നിന്നും 35,790 കിലോമീറ്റർ വരെ ഉയരത്തിൽ ഭൂസ്ഥിര ഭ്രമണപഥം (Geo Stationary Orbit) വരെ എത്തുന്ന വിധത്തിൽ ഈഫൽ ടവർ പോലെ ഒരു ഗോപുരമാണ് അദ്ദേഹം വിഭാവന ചെയ്തത്. ഭൂസ്ഥിര ഉപഗ്രഹങ്ങൾ ഭൂമിയെ വലംവയ്ക്കുന്നതു പോലെ ഈ ഗോപുരത്തിന്റെ മുകൾഭാഗവും കറങ്ങിക്കൊണ്ടിരിക്കണമെന്നുംഅദ്ദേഹം നിർദ്ദേശിച്ചു. ഗോപുരത്തിന്റെ മുകളിലെത്തുന്ന വസ്തുക്കളെ ഭൂസ്ഥിര ഭ്രമണപഥത്തിലേക്കു വിക്ഷേപിക്കുവാൻ തക്ക പ്രവേഗം ഇതുമൂലം ലഭിക്കുന്നു. ഗോപുരത്തിന്റെ ഭാരം താങ്ങിനിർത്തുവാനുള്ള സജ്ജീകരണങ്ങൾ ഭൂമിക്കടിയിലും ചെയ്യേണ്ടിവരും. സാധാരണ കെട്ടിടങ്ങളെല്ലാം നിർമ്മിക്കുന്ന ഈ രീതിക്കു കംപ്രെഷൻ ഘടന (Compression Structure) എന്നാണു പറയുക. ആധുനിക കാലത്തെ ആശയങ്ങൾ സിയോൾക്കോവ്സ്കിയുടെ ആശയത്തിൽ നിന്നും അല്പം വ്യത്യസ്തമാണ്.

കംപ്രെഷൻ ഘടനയിൽ സ്പേസ് എലിവേറ്റർ നിർമ്മിക്കുന്നത് എളുപ്പമല്ല. കാരണം, അത്രയും ഉയരമുള്ള കെട്ടിടത്തിന് സ്വന്തം ഭാരം താങ്ങുവാൻ സാധിക്കില്ല. അത്രയും കംപ്രസീവ് ശക്തിയുള്ള വസ്തുക്കൾ നിലവിലില്ല. 

1959-ൽ മറ്റൊരു റഷ്യൻ ശാസ്ത്രജ്ഞൻ യൂറി എൻ. അർട്ട്സുട്ടനോവ് (Yuri N. Artsutanov) കുറച്ചുകൂടി പ്രായോഗികമായ നിർദ്ദേശം അവതരിപ്പിച്ചു. ഒരു ഭൂസ്ഥിര ഉപഗ്രഹത്തിൽ കേബിൾ ഘടിപ്പിച്ച ശേഷം ഭൂമിയിലേക്കു കേബിളിനെ വലിച്ചുനീട്ടുന്ന രീതിയാണ് അദ്ദേഹം നിർദ്ദേശിച്ചത്. കേബിളിന്റെ ഭൂമിയിലേക്കു നീളുന്ന അഗ്രത്തെ ഭാരമുള്ള ഒരു വസ്തുവിൽ ഉറപ്പിച്ചാൽ കേബിളിനെ നേരെ നിർത്താൻ സാധിക്കും. ഭൗമോപരിതലത്തിൽ കേബിളിന്റെ കനംകുറച്ചും ബഹിരാകാശത്തു കനം കൂട്ടിയും നിർമ്മിക്കുവാനും അദ്ദേഹം നിർദ്ദേശിച്ചു. ആർട്ട്സുട്ട്നോവിന്റെ ഈ ആശയം 1960-ൽ "Komosomolskya Pravda" എന്ന റഷ്യൻ പ്രസിദ്ധീകരണത്തിലും വന്നിരുന്നു. 

1975-ൽ അമേരിക്കൻ ശാസ്ത്രജ്ഞനായ ജെറോം പിയേഴ്സൺ ഇതേ ആശയം വീണ്ടും അവതരിപ്പിച്ചു. യൂണിറ്റ് ഛേദതല വിസ്തീർണ്ണത്തിൽ കേബിളിന്റെ ഭാരം കുറയ്ക്കുന്ന വിധത്തിൽ ഭൗമോപരിതലത്തിൽ കേബിളിന്റെ കനം കുറച്ചും ഭൂസ്ഥിര ഭ്രമണപഥത്തിൽ കനം കൂട്ടിയും നിർമ്മിക്കുവാൻ തന്നെയാണ് ഇദ്ദേഹവും നിർദ്ദേശിച്ചത്. എലവേറ്ററിന്റെ അടിവശം നിർമ്മിച്ചതിനുശേഷം കേബിളിനെ 1,44,000 കിലോമീറ്റർ മുകളിലേക്കുയർത്തി ഭാരമുള്ള ഒരു വസ്തുവിൽ (കൗണ്ടർ വെയ്റ്റ്) ഉറപ്പിക്കുവാനായിരുന്നു അദ്ദേഹം പറഞ്ഞത്. ഭൂമിയുടെ ഗുരുത്വാകർഷണ ബലത്തിനും അതിനു വിപരീതമായി കേബിളിൽ അനുഭവപ്പെടുന്ന അഭികേന്ദ്രബലത്തിനും അനുയോജ്യമായ നിർമ്മാണരീതിയാണിത്.

ആർതർ സി. ക്ലാർക്കിന്റെ 1979-ൽ പുറത്തിറങ്ങിയ "ദി ഫൗണ്ടെൻസ് ഓഫ് പാരഡൈസ്" ("The Fountains of Paradise") എന്ന നോവലിൽ സ്പേസ് എലിവേറ്ററുകളുടെ നിർമ്മാണത്തെക്കുറിച്ച് പറഞ്ഞിരുന്നു. ടാപ്രോബെയ്ൻ (Taprobane) എന്ന രാജ്യത്തെ എഞ്ചിനിയർമാർ ഒരു പർവ്വതത്തിനു മുകളിൽ ഒരു സ്പേസ് എലിവേറ്റർ നിർമ്മിക്കുന്ന സന്ദർഭം ഇതിലുണ്ട്. ചാൾസ് ഷെഫീൽഡിന്റെ (Charles Sheffield) ആദ്യ നോവലായ "The Web between the Worlds"ലും പ്രതിപാദ്യ വിഷയം സ്പേസ് എലവേറ്ററുകളായിരുന്നു. 

റോബർട്ട് എ. ഹെയ്ൻലെയിൻസിന്റെ 1982-ൽ പുറത്തിറങ്ങിയ "ഫ്രൈഡേ" എന്ന നോവലിലെ കേന്ദ്ര കഥാപാത്രം തന്റെ ശൂന്യാകാശയാത്രയ്ക്കായി "Nairobi Beanstalk" എന്ന എലിവേറ്റർ ഉപയോഗിക്കുന്ന കാര്യം പറയുന്നുണ്ട്.

1993-ൽ കിം സ്റ്റാൻലി റോബിൻസണിന്റേതായി പുറത്തിറങ്ങിയ "Reo Mars" എന്ന നോവലിലെ വിഷയം ചൊവ്വാഗ്രഹത്തിൽ ഒരു സ്പേസ് എലവേറ്റർ നിർമ്മിക്കുന്നതിനെക്കുറിച്ചാണ്. ഡേവിഡ് ജെറോൾഡിന്റെ "ജംബിങ് ഓഫ് ദി പ്ലാനെറ്റ്", John Slonczewskiയുടെ "ദി ഹൈയ്യെസ്റ്റ് ഫ്രോണ്ടിയർ" എന്നീ നോവലുകളിലും സ്പേസ് എലവേറ്ററുകളാണ് വിഷയങ്ങൾ.

1990-കളിലാണ് കാർബൺ നാനോട്യൂബുകൾ കണ്ടെത്തിയത്. നാസയിലെ എഞ്ചിനിയറായ ഡേവിഡ് സ്മിതർമാൻ സ്പേസ് എലവേറ്ററുകളുടെ നിർമ്മാണത്തിനു കാർബൺ നാനോട്യൂബുകൾ ഉപയോഗിക്കാമെന്ന ആശയം അവതരിപ്പിച്ചു. കാർബൺ നാനോട്യൂബ് ഉപയോഗിച്ച് 100,000 കിലോമീറ്റർ നീളവും പേപ്പറിന്റെ കനവുമുള്ള കേബിൾ നിർമ്മിക്കാമെന്നു നിർദ്ദേശിച്ചത് അമേരിക്കൻ ശാസ്ത്രജ്ഞനായ ബ്രാഡ്ലി സി. എഡ്വേർഡ്സ് ആയിരുന്നു. കേബിളിനു വൃത്താകൃതിയെക്കാൾ നല്ലത് റിബണിന്റെ ആകൃതിയാണെന്നായിരുന്നു അദ്ദേഹത്തിന്റെ അഭിപ്രായം. ക്ലൈമ്പർ പോലുള്ള ഉപകരണങ്ങൾക്കു സഞ്ചരിക്കുവാൻ അത്തരമൊരു ആകൃതിയാണു നല്ലത്. 

1996-ൽ ഐസക്, വൈൻ, ബ്രാഡ്നെർ, ബാക്കസ് എന്നീ അമേരിക്കൻ എഞ്ചിനിയർമാർ ഈ ആശയം വീണ്ടും കണ്ടെത്തുകയും "സ്കൈ ഹൂക്ക് (Sky Hook)" എന്ന പേര് നൽകി "സയൻസ്" എന്ന ജേർണലിൽ പ്രസിദ്ധീകരിക്കുകയും ചെയ്തു. കനം കൂട്ടുകയോ കുറയ്ക്കുകയോ ചെയ്യാതെ കേബിൾ നിർമ്മിക്കുവാൻ അനുയോജ്യമായ വസ്തു കണ്ടെത്തുവാൻ അവർ ശ്രമിച്ചിരുന്നു. അന്ന് നിലവിലുണ്ടായിരുന്ന കരുത്തുറ്റ വസ്തുക്കളായ വജ്രം, ഗ്രാഫൈറ്റ്, ക്വാർട്ട്സ് തുടങ്ങിയവയേക്കാൾ ഇരട്ടി ശക്തിയുള്ള പദാർത്ഥം കൊണ്ടുമാത്രമേ കേബിൾ നിർമ്മാണം സാദ്ധ്യമാവുകയുള്ളൂ എന്ന് അവർ വിശ്വസിച്ചിരുന്നു്.

സ്പേസ് എലവേറ്ററുകളുടെ നിർമ്മാണം വേഗത്തിലാക്കുവാനായി "അൻസാരി എക്സ് പ്രൈസ് (Ansari X Prize)" പോലുള്ള മത്സരങ്ങൾ സംഘടിപ്പിക്കപ്പെട്ടു. 2005 മാർച്ചിൽ നാസയും അത്തരത്തിലുള്ള മത്സരങ്ങൾ സംഘടിപ്പിച്ചു. നാലുലക്ഷം ഡോളറായിരുന്നു സമ്മാനത്തുക. 

ന്യൂ ജെഴ്സിയിൽ കാർബൺ നാനോട്യൂബുകൾ നിർമ്മിക്കുവാനുള്ള ഒരു പ്ലാന്റ് തുടങ്ങുമെന്ന് ലിഫ്റ്റ് പോർട്ട് ഗ്രൂപ്പ് 2005-ൽ പ്രഖ്യാപിച്ചു. ഒരു ലക്ഷം കിലോമീറ്റർ നീളമുള്ള സ്പേസ് എലിവേറ്റർ നിർമ്മിക്കുവാൻ ആവശ്യമുള്ള കാർബൺ നാനോട്യൂബുകൾ ഘട്ടം ഘട്ടമായി നിർമ്മിക്കുന്നതിലൂടെ കൂടുതൽ ഗവേഷണങ്ങൾ നടത്താമെന്ന് അവർ വിശ്വസിച്ചു. 2010 ആകുമ്പോഴേക്കും ഒരു സ്പേസ് എലിവേറ്റർ നിർമ്മിക്കുമെന്നും അവർ പ്രഖ്യാപിച്ചിരുന്നു.

എലവേറ്റർ നിർമ്മാണത്തിനു ഒരു ടൈംടേബിൾ ഉണ്ടാക്കുവാനായി 2008 നവംബറിൽ ജപ്പാൻ ഒരു അന്താരാഷ്ട്ര സമ്മേളനം നടത്തി. ഡോ. ബ്രാഡ് എഡ്വേർഡ്സും ഫിലിപ്പ് റേഗനും ചേർന്ന് എഴുതിയ "ലീവിംഗ് ദി പ്ലാനെറ്റ് ബൈ സ്പേസ് എലവേറ്റർ" എന്ന പുസ്തകം 2008-ൽ ജാപ്പനീസ് ഭാഷയിൽ പ്രസിദ്ധീകരിക്കപ്പെടുകയും സ്പേസ് എലവേറ്റർ വിഷയം വീണ്ടും ശ്രദ്ധനേടുകയും ചെയ്തു. 38 വർഷങ്ങൾക്കുള്ളിൽ ഒരു സ്പേസ് എലവേറ്റർ നിർമ്മിക്കുമെന്ന് 2012-ൽ ജപ്പാൻ പ്രഖ്യാപിച്ചു. 

പല തരത്തിലുള്ള സ്പേസ് എലവേറ്ററുകളുണ്ട്. ഭൂരിഭാഗം എലവേറ്ററുകളിലും ഒരു ബേസ് സ്റ്റേഷൻ, കേബിൾ, ക്ലൈമ്പർ, കൗണ്ടർ വെയ്റ്റ് എന്നിവയുണ്ടായിരിക്കും. 

ഒരു സ്പേസ് എലവേറ്ററിലെ ഏറ്റവും പ്രധാനപ്പെട്ട ഭാഗമാണ് കേബിൾ. ഗ്രഹോപരിതലത്തെയും ബഹിരാകാശത്തെയും ബന്ധിപ്പിക്കുകയാണ് കേബിൾ ചെയ്യുന്നത്. സ്വന്തം ഭാരവും ക്ലൈമ്പറുകളുടെ ഭാരവും താങ്ങുവാനുള്ള കരുത്ത് അവയ്ക്കുണ്ടായിരിക്കണം. 

ഭൂമിയെ അടിസ്ഥാനമാക്കി നിർമ്മിക്കുന്ന സ്പേസ് എലവേറ്ററിലെ കേബിൾ ഭൂമദ്ധ്യരേഖ മുതൽ 35,786 കിലോമീറ്റർ ഉയരത്തിൽ ഭൂസ്ഥിര ഭ്രമണപഥം വരെ എത്തുന്നതായിരിക്കും. അതിനാൽ സ്വന്തം ഭാരം മൂലം കേബിളിൽ അനുഭവപ്പെടുന്ന ബലം വളരെ കൂടുതലായിരിക്കും. അതിനാൽ ഈ ബലത്തിനെ അതിജീവിക്കുവാൻ കഴിയുന്ന വസ്തു കൊണ്ടായിരിക്കണം കേബിൾ നിർമ്മിക്കേണ്ടത്. കാർബൺ നാനോട്യൂബുകൾ പോലുള്ള വസ്തുക്കളാണ് ഇത്തരം കേബിളുകൾ നിർമ്മിക്കാനുപയോഗിക്കേണ്ടത്. ഭൗമോപരിതലത്തിൽ കേബിളിന്റെ കനം കുറച്ചും ഉയരത്തിലുള്ള ഭാഗം കനം കൂട്ടിയും നിർമ്മിക്കുകയാണെങ്കിൽ സ്വന്തം ഭാരത്തെ അതിജീവിക്കുവാൻ കേബിളിനു സാധിക്കും. കേബിളിൽ അനുഭവപ്പെടുന്ന വലിവുബലം (യൂണിറ്റ് ചേദതല വിസ്തീർണ്ണത്തിൽ അനുഭവപ്പെടുന്ന ബലം) സ്ഥിരമായിരിക്കുവാനും ഇത് സഹായിക്കുന്നു. 

സ്പേസ് എലവേറ്ററിന്റെ കേബിളിനെ ഭൗമോപരിതലത്തിലോ സമുദ്രോപരിതലത്തിലോ ഉറപ്പിച്ചു നിർത്തുന്ന ഭാഗത്തെ ബേസ് സ്റ്റേഷൻ എന്നുപറയുന്നു. 

കരയിൽ ഉറപ്പിച്ചുനിർത്തുന്ന ബേസ് സ്റ്റേഷനുകൾ ലളിതവും ചെലവു കുറഞ്ഞവയുമാണ്. പർവ്വതങ്ങൾ പോലുള്ള ഉയർന്ന സ്ഥലങ്ങളിൽ സ്പേസ് എലിവേറ്റർ നിർമ്മാണത്തിനു ഇത്തരം സ്റ്റേഷനുകളാണ് അനുയോജ്യം.

സമുദ്രാപരിതലത്തിലുള്ള പ്രതലത്തിൽ നിർമ്മിക്കുന്ന ബേസ് സ്റ്റേഷനുകൾ സ്ഥാനം മാറ്റാൻ (mobile base stations) കഴിയുന്നവയാണ്. കൊടുങ്കാറ്റ്, പ്രകൃതിക്ഷോഭം എന്നിവയുണ്ടായാൽ ഇത്തരം ബേസ് സ്റ്റേഷനുകളെ സുരക്ഷിത സ്ഥാനത്തേക്ക് മാറ്റുവാൻ കഴിയും.

കേബിളിന്റെ മുകളിലേക്കുള്ള അഗ്രം ബഹിരാകാശത്ത് ഒരു ഛിന്നഗ്രഹത്തോളം ഭാരമുള്ള വസ്തുവിൽ ബന്ധിപ്പിക്കുന്നു. ഇതിനെയാണ് കൗണ്ടർ വെയ്റ്റ് എന്നുപറയുന്നത്.

ഭൂസ്ഥിര ഭ്രമണപഥത്തിൽ സ്ഥാപിച്ചിട്ടുള്ള സ്പേസ് സ്റ്റേഷൻ , സ്പേസ് ഡോക്ക് അല്ലെങ്കിൽ ഒരു സ്പേസ് പോർട്ട് എന്നിവയെ കൗണ്ടർ വെയ്റ്റായി ഉപയോഗിക്കുവാൻ സാധിക്കും.

കേബിളിന്റെ നീളം കൂട്ടിയാൽ അതുതന്നെ കൗണ്ടർ വെയ്റ്റായി പ്രവർത്തിക്കും. ഈ രീതി വളരെ ലളിതമാണെങ്കിലും വലിയ അളവിൽ കേബിൾ ഉൽപാദിപ്പിക്കേണ്ടി വരുന്നതിനാൽ ചെലവ് കൂടുതലാണ്. 

സ്പേസ് എലവേറ്ററിലെ കേബിളിലൂടെ വസ്തുക്കൾ കൊണ്ടുപോകുന്നതിനുള്ള വാഹനങ്ങളാണ് ക്ലൈമ്പറുകൾ (Climbers). ഭാരമുള്ള വസ്തുക്കൾ കൊണ്ടുപോകേണ്ടതിനാൽ ക്ലൈമ്പറിനു കൂടുതൽ പവർ ഉണ്ടായിരിക്കേണ്ടത് അത്യാവശ്യമാണ്.



ചന്ദ്രൻ, ചൊവ്വ, ഛിന്നഗ്രഹങ്ങൾ എന്നിവയിൽ സ്പേസ് എലവേറ്റർ നിർമ്മിക്കുവാൻ ഭൂമിയിലെതുപോലെ പ്രതിസന്ധികൾ കുറവാണ്.

ഭൂമിയുടെ ഗുരുത്വാകർഷണബലത്തിന്റെ 38% മാത്രമാണ് ചൊവ്വയുടേത്. മാത്രമല്ല ചൊവ്വയുടെ ഭ്രമണ സമയം ഭൂമിയുടേതിന് ഏകദേശം തുല്യമാണ്.അതിനാൽ തന്നെ ഉപരിതലവും ഭ്രമണപഥവും തമ്മിലുള്ള അകലം കുറവായിരിക്കും. അങ്ങനെയെങ്കിൽ അവിടെ ചെറിയ എലവേറ്ററുകൾ നിർമ്മിച്ചാൽ മതി. ചന്ദ്രനിലും ഇത്തരം ചെറിയ എലവേറ്ററുകൾ നിർമ്മിക്കാം. ഭൂമിയിൽ ഇപ്പോൾ ലഭ്യമായ വസ്തുക്കൾ കൊണ്ടുതന്നെ ഇത് സാദ്ധ്യമാണ്. 


</doc>
<doc id="317415" url="https://ml.wikipedia.org/wiki?curid=317415" title="വയാങ്ങ്">
വയാങ്ങ്

വയാങ്ങ് (ക്രമ Javanese: റിങ്ഗിറ്റ്) ഒരു പ്രത്യേക തരം തിയേറ്ററിനു പറയുന്ന പേരാണ്. പാവകളിപ്രദർശനമാണെങ്കിൽ ആ പാവയ്ക്കും വയാങ്ങ് എന്നു പറയാറുണ്ട്. ജാവയിൽ ഗമേളൻ വാദ്യവൃന്ദം ചേർന്ന നിഷൽപാവക്കൂത്തിനു ഈ പേർ പറയുന്നു. ബാലിയിൽ ഇത് ജെൻഡർ വയാങ്ങ് എന്നറിയപ്പെടുന്നു. യുനെസ്കോ ഇന്തോനേഷ്യൻ വയാങ്ങിനെ Masterpiece of Oral and Intangible Heritage of Humanity എന്നു 2003 നവംബർ 7നു അംഗീകരിച്ചു. ഈ പാരമ്പര്യം സംരക്ഷിക്കാൻ എല്ലാ ഇന്തോനേഷ്യക്കാരോട് ആഹ്വാനം ചെയ്തിട്ടുമുണ്ട്.


</doc>
<doc id="317428" url="https://ml.wikipedia.org/wiki?curid=317428" title="കുടവേലം">
കുടവേലം

തമിൽനാട്ടിലും കേരളത്തിലും ശ്രീലങ്കയിലും കാണുന്ന മുള്ളുകളുള്ള ഒരു ചെറിയമരമാണ് കുടവേലം.. 7 മീറ്റർ വരെ ഉയരം വയ്ക്കും. ദൂരെ നിന്നുനോക്കുമ്പോൾ ഒരു നിവർത്തിവച്ചകുട പോലെ തോന്നുന്ന രൂപമാണ് ഈ മരത്തിനുള്ളത്. പൂക്കൾക്ക് വെള്ളനിറമാണ്. കാർഷികപണിയായുധങ്ങൾ ഉണ്ടാക്കാനും വിറകിനും കാലിത്തീറ്റയ്ക്കുമെല്ലാം ഉപയോഗിക്കാറുണ്ട്. വരൾച്ചയെ മറികടന്നും വളരാൻ കഴിവുള്ള ഈ മരം കാടുനഷ്ടപ്പെട്ടിടത്തും വരണ്ട സ്ഥലങ്ങളിലും നട്ടുവളർത്താൻ ഉത്തമമാണ്.



</doc>
<doc id="317430" url="https://ml.wikipedia.org/wiki?curid=317430" title="വെൺകരിങ്ങാലി">
വെൺകരിങ്ങാലി

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ഇടത്തരം വൃക്ഷമാണ് സോമരായത്തൊലി അഥവാ വെൺകരിങ്ങാലി.. ആഫ്രിക്കയിലും മിക്കയിടത്തും കണ്ടുവരുന്ന ഈ മരത്തിൽ നിന്നും കിട്ടുന്ന കറ പശയായും ബേക്കറി സാധനങ്ങൾ ഉണ്ടാക്കാനും. തടിയും വേരും മരുന്നുകൾക്കും ഉപയോഗിക്കുന്നു. കടുത്ത മണമുള്ള വേരുകൾ മൃഗങ്ങളെ അകറ്റിനിർത്താറുണ്ട്. പാമ്പുകൾ വരാതിരിക്കാൻ വീടുകളിൽ നട്ടുപിടിപ്പിക്കുന്നു. കാണാൻ ഭംഗിയുള്ളതിനാൽ അലങ്കാരവൃക്ഷമായും നട്ടുവളർത്തിവരുന്നു.

നല്ലൊരു കാലിത്തീറ്റയാണെങ്കിലും ഒരിക്കൽ വ്യാപിച്ചാൽ നിയന്ത്രിക്കാൻ വിഷമമുള്ള മരമാണിത്.



</doc>
<doc id="317442" url="https://ml.wikipedia.org/wiki?curid=317442" title="അലവികൾ">
അലവികൾ

ശിയാക്കളിലെ മുഖ്യ വിഭാഗമായ ഇസ്നാ അശരികളിൽ നിന്ന് (ഏറ്റവും വലിയ ഷിയാ വിഭാഗം) നിന്ന്‌ ഉൾപിരിഞ്ഞുണ്ടായ ഒരു അവാന്തര ഷിയാ വിഭാഗമാണ്‌ അലവികൾ. ഒമ്പതാം നൂറ്റാണ്ടിലെ ഇബ്‌നു നുസൈർ ആണ്‌ ഈ ശീഈ ശാഖയുടെ സ്ഥാപകൻ. 1920-ന്‌ മുമ്പ്‌ അലവികൾ പൊതുവെ നുസൈരികൾ എന്നായിരുന്നു അറിയപ്പെട്ടത്. ബാങ്ക്‌ വിളിക്കുക, പള്ളിയിൽ പ്രാർഥിക്കുക, ഹജ്ജ്‌ തീർഥാടനം ചെയ്യുക, മദ്യം വർജ്ജിക്കുക തുടങ്ങിയ പൊതു ഇസ്‌ലാമിക അനുഷ്‌ഠാനങ്ങൾ നിരാകരിക്കുന്നതിനാൽ നിഗൂഢമായ ഒരു വ്യതിചലിത വിഭാഗമായാണ്‌ ഇതര ശീഈ വിഭാഗങ്ങളും ഇവരെ കാണുന്നത്‌. അതേസമയം പല ക്രിസ്‌ത്യൻ പുണ്യദിനങ്ങളും ഇവർ ആചരിക്കാറുണ്ട്‌. ക്രിസ്‌ത്യൻ പുണ്യവാളന്മാരോട്‌ ആദരവുമാണ്‌. പൂർവകാലത്ത്‌ ഗോത്ര വൈരങ്ങളുടെ ഫലമായി വിഭജിതരായി സിറിയയിലെ ഗ്രാമപ്രദേശങ്ങളിലും മലമ്പ്രദേശങ്ങളിലും ചിതറിക്കിടക്കുകയായിരുന്നു അലവികൾ. സിറിയയിലെ ലതാകിയയാണ്‌ അവരുടെ ഒരു ആവാസ കേന്ദ്രം. മുൻകാലത്ത്‌ സുന്നികൾ നഗരങ്ങൾ കേന്ദ്രീകരിച്ച്‌ വ്യാപാരങ്ങളിലും രാഷ്‌ട്രീയ പദവികളിലും മേൽക്കൈ നേടിയിരുന്നപ്പോൾ പിന്നാക്ക ഗ്രാമപ്രദേശങ്ങളായിരുന്നു അലവികളുടെ അധിവാസ കേന്ദ്രം. അക്കാലത്ത്‌ ഒരു പീഡിത വിഭാഗമായിരുന്നു ഇവർ. പീഡനങ്ങളെ മറികടക്കാൻ സ്വന്തം വിശ്വാസം മറച്ചുവെച്ചുകൊണ്ട്‌ സുന്നികളായി അഭിനയിക്കുക എന്ന ശീഈ സങ്കൽപമായ `തഖിയ' ആചരിക്കുകയായിരുന്നു അവർ. തുർക്കിയിലും ഇവരുടെ സാനിധ്യമുണ്ട്. സിറിയയിൽ ഇപ്പോൾ അധികാരം കയ്യാളുന്നത് അലവി വിഭാഗക്കാരാണ്.


</doc>
<doc id="317443" url="https://ml.wikipedia.org/wiki?curid=317443" title="ഇസ്നാ അശരികൾ">
ഇസ്നാ അശരികൾ

ശിയാക്കളിലെ ഏറ്റവും വലിയ ശാഖയാണ്‌ ഇസ്നാ അശരികൾ (twelvers). 12 ഇമാമുമാരെ അംഗീകരിക്കുന്ന വിഭാഗം എന്ന നിലയിലാണ് ഇസ്നാ അശരികൾ എന്ന് അറിയപ്പെടുന്നത്. ഈ വിഭാഗത്തിന് പല ഉപവിഭാഗങ്ങളും അവാന്തര വിഭാഗങ്ങളും നിലവിലുണ്ട്. ഇറാനിൽ ബഹുഭൂരിപക്ഷവും ഇവരാണ്. ഇറാഖിലും ഭൂരിപക്ഷമുണ്ട്. ഇറാഖിലെ കർബല അടക്കമുള്ളവയാണ് പുണ്യകേന്ദ്രങ്ങൾ.


</doc>
<doc id="317446" url="https://ml.wikipedia.org/wiki?curid=317446" title="വാഗ അതിർത്തിയിലെ ബീറ്റിംഗ് റിട്രീറ്റ്">
വാഗ അതിർത്തിയിലെ ബീറ്റിംഗ് റിട്രീറ്റ്

ഇന്ത്യയുടേയും പാകിസ്താന്റേയും അതിർത്തിയായ വാഗ അതിർത്തിയിൽ ദിനവും വൈകീട്ട് ഇരുഗേറ്റുകളും തുറന്ന് പതാക ഇറക്കുന്ന ചടങ്ങാണ് വാഗ അതിർത്തിയിലെ ബീറ്റിംഗ് റിട്രീറ്റ് അഥവാ വാഗ ബോർഡർ സെറിമണി (അറബി: പഞ്ചാബി ਵਗਾਹ ਬੋਰਡਰ मਰੇਮੋਨੀ ഹിന്ദി वागाह बॉर्डर सेरेमनी) എന്നറിയപ്പെടുന്നത്. ഈ പരേഡ് കാണാൻ ആയിരക്കണക്കിന് ജനങ്ങൾ വാഗ അതിർത്തിയിൽ എത്തിച്ചേരുന്നു.

സാധാരണദിവസങ്ങളിൽ വൈകിട്ട് 4:30ന് ആണ് ബീറ്റിംഗ് റിട്രീറ്റ് ആരംഭിക്കുന്നത്. ശൈത്യകാലത്ത് ഇത് 4 മണിക്ക് ആകുന്നു. സുരക്ഷാകാരണങ്ങളാൽ പ്രവേശനകവാടത്തിൽ തന്നെ ചെക്കിംഗിനും മറ്റുമായി 45 മിനിറ്റോളം ചെലവാക്കേണ്ടി വരുമെന്നതിനാൽ ചടങ്ങ് വീക്ഷിക്കുന്നവർ ഒരു മണിക്കൂർ നേരത്തെയെങ്കിലും എത്തേണ്ടിവരും. 

ഇന്ത്യയുടെ ബി.എസ്.എഫ്. സൈനികരും പാകിസ്താന്റെ പാകിസ്താൻ റേഞ്ചേഴ്സ് സൈനികരുമാണ് ഈ ചടങ്ങിൽ പങ്കെടുക്കുന്നത്.

ചടങ്ങ് ആരംഭിക്കുന്നതിന് 20 മിനിറ്റ് മുൻപേ "ഹിന്ദുസ്ഥാൻ അമർ രഹേ..", "ഹിന്ദുസ്ഥാൻ സിന്ദാബാദ്..", "സാരേ ജഹാംസേ അച്ഛാ... ഹിന്ദുസ്ഥാൻ ഹമാരാ.." തുടങ്ങിയ ദേശഭക്തിശ്ലോകങ്ങൾ ഉച്ചഭാഷിണിയിലൂടെ പുറത്തുവരുന്നു. തുടർന്ന് പാകിസ്താന്റെ ഭാഗത്തുനിന്നും "പാകിസ്താൻ സിന്ദാബാദ്" തുടങ്ങിയ ശ്ലോകങ്ങൾ പുറത്തുവരുന്നു.

ഇതിനുശേഷം രണ്ട് ജവാന്മാർ ദൂരെ നിന്നും ചടുലമായ കാൽവെയ്പ്പുകളോടെ മാർച്ച്ചെയ്തുവന്ന് ഗേറ്റിനടുത്തെത്തി നിൽക്കുന്നു. കാൽ നെറുകയിൽ തൊടുന്നവിധം ഉയർത്തി ശക്തിയായി തറയിലിടിച്ച് ഇവർ മേലധികാരികളുടെ കൈയ്യിൽ നിന്നും സല്യൂട്ട് സ്വീകരിക്കുന്നു. പാകിസ്താനും ഇതേ പരേഡുകൾ ആവർത്തിക്കുന്നു.

തുടർന്ന് ഗേറ്റ് തുറക്കുന്നു. പാകിസ്താനിലേയും ഇന്ത്യയിലേയും ജനങ്ങൾ പരസ്പരം നോക്കി കൈപൊക്കി സൗഹൃദം പങ്കിടുന്നു. പിന്നീട് ബ്യൂഗിൾ വാദ്യത്തിന്റെ അകമ്പടിയോടെ രണ്ട് പതാകകളും ഒരേസമയം താഴോട്ട് ഇറക്കുന്നു. പതാകകൾ ഇറക്കുന്നത് കൊടിമരത്തിന്റെ എതിർവശത്തുനിന്നാണ്. പതാകകൾ ഇറക്കി ഭദ്രമായി മടക്കി ആദരപൂർവ്വം അവരവരുടെ കെട്ടിടങ്ങളിലേയ്ക്ക് കൊണ്ടുപോവുകയും ഗേറ്റുകൾ അടയ്ക്കുകയും ചെയ്യുന്നതോടെ ചടങ്ങ് അവസാനിക്കുന്നു.


</doc>
<doc id="317457" url="https://ml.wikipedia.org/wiki?curid=317457" title="അസുരവിത്ത്‌ (നോവൽ)">
അസുരവിത്ത്‌ (നോവൽ)

എം.ടി വാസുദേവൻ നായരുടെ പ്രസിദ്ധ നോവലാണ്‌ അസുരവിത്ത്‌ .1962-ലാണ് അസുരവിത്ത്‌ പുറത്തിറങ്ങിയത് .മതസൗഹാർദ്ധത്തിന്റെ ഊഷ്മള അനുഭവങ്ങൾ പങ്കുവയ്ക്കുന്ന നോവലാണ്‌ അസുരവിത്തെന്നും കുഞ്ഞിമരക്കാർ ആണ് അതിലെ പ്രധാന കഥാപാത്രമെന്നും എം.ടി അഭിപ്രായപ്പെടുന്നു.


</doc>
<doc id="317459" url="https://ml.wikipedia.org/wiki?curid=317459" title="കാലം (നോവൽ)">
കാലം (നോവൽ)

എം.ടി വാസുദേവൻ നായരുടെ പ്രശസ്ത നോവലാണ്‌ കാലം. 1970ലെ കേന്ദ്ര സാഹിത്യ അക്കാദമി അവാർഡ് ഈ നോവലിനാണ് ലഭിച്ചത്. എം.ടിയുടെ ആറാമത്തെ നോവലായ കാലം 1969-ൽ പ്രസിധീകരിക്കപ്പെട്ടു. കഥാനായകനായ സേതുവിന്റെ പതിനഞ്ച് മുതൽ മുപ്പത് വയസ് വരെയുള്ള കാലമാണ് എം.ടി ഈ നോവലിൽ വരച്ചുകാട്ടുന്നത്.


</doc>
<doc id="317468" url="https://ml.wikipedia.org/wiki?curid=317468" title="ബി. വി. ശ്രീകണ്ഠൻ">
ബി. വി. ശ്രീകണ്ഠൻ

പ്രമുഖ ഭൗതികശാസ്ത്രജ്ഞനും കോസ്മിക് വികിരണങ്ങളെ സംബന്ധിച്ച ഗവേഷണങ്ങളിൽ പ്രധാന സംഭാവനകൾ നൽകിയിട്ടുള്ള വ്യക്തിയുമാണ് ബി. വി. ശ്രീകണ്ഠൻ (30 ജൂൺ 1925- നഞ്ചൻഗോഡ്-കർണ്ണാടക)ഹോമി .ജെ. ഭാഭയുടെ പ്രധാന സഹപ്രവർത്തകനായിരുന്ന ശ്രീകണ്ഠനു പദ്മഭൂഷൺ സമ്മാനിയ്ക്കപ്പെട്ടിട്ടുണ്ട്.
നഞ്ചൻഗോഡ് സ്ക്കൂളിൽ നിന്നും വിദ്യാഭ്യാസം പൂർത്തിയാക്കിയ ശ്രീകണ്ഠൻ മൈസൂരിൽ നിന്നു ദ്വിവർഷ ബിരുദവും നേടി.സെൻട്രൽ കോളെജിൽ പഠനം തുടർന്ന അദ്ദേഹം 1946 ൽ ഭൗതിക ശാസ്ത്രത്തിൽ ബിരുദവും ബിരുദാനന്തര ബിരുദവും നേടി.പിന്നീടാണ് ഗവേഷണത്തിനായി ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിൽ ഗവേഷണത്തിനായി ചേരുന്നത്.



</doc>
<doc id="317473" url="https://ml.wikipedia.org/wiki?curid=317473" title="സൈദിയ്യ">
സൈദിയ്യ

എട്ടാം നൂറ്റാണ്ടിൽ ഷിയാക്കളിൽ നിന്ന് രൂപപ്പെട്ട ഒരു വിഭാഗമാണ് സൈദിയ്യ(Arabic: الزيدية "az-zaydiyya", adjective form Zaidi or Zaydi). ഇമാം ഹുസൈന്റെ പൗത്രൻ സൈദ് ബിൻ അലി നേതൃത്വം നൽകിയത് കൊണ്ടാണ് സൈദിയ്യ എന്ന പേരിൽ അറിയപ്പെടുന്നത്. സൈദി ഫിഖ്ഹ് പിന്തുടരുന്ന ഇവരെ സൈദിയ്യ ശിയാ എന്ന് അറിയപ്പെടുന്നു. യെമനിലെ മുസ്‌ലിംകളിൽ 35 മുതൽ 40 ശതമാനം വരെ പേർ സൈദികളാണ്.
സഫാവിദ് സാമ്രാജ്യത്തിന് മുമ്പ് ഏറ്റവും ശക്തമായിരുന്ന സൈദിയ്യ വിഭാഗം നിലവിൽ ഷിയാക്കളിൽ രണ്ടാമത്തെ വലിയ വിഭാഗമാണ്. സുന്നികളുടെ വിശ്വാസങ്ങളുമായി ഏറ്റവും അടുത്തുനിൽക്കുന്ന ഇവർ ഇമാമുമാരുടെ അപ്രമാദിത്വത്തിൽ വിശ്വസിക്കുന്നില്ല. ആദ്യ ഖലീഫമാരെ സൈദികൾ സച്ചരിതരായി അംഗീകരിക്കുകയും ചെയ്യുന്നുണ്ട്


</doc>
<doc id="317481" url="https://ml.wikipedia.org/wiki?curid=317481" title="സാലിമരം">
സാലിമരം

തെക്കേ അമേരിക്കൻ വംശജയായ ഒരു മരമാണ് വന്നി എന്നും പേരുള്ള സാലിമരം. . ഇന്ത്യയിൽ ഹിമാലയൻ സംസ്ഥാനങ്ങൾ ഒഴികെ എല്ലായിടത്തും കാണാറുണ്ട്. വെള്ളം തേടി ഈ മരത്തിന്റെ വേരുകൾ 53 മീറ്റൗകൾ വരെ പോയ റിക്കാർഡ് ഇതിനെ ഏറ്റവും ആഴത്തിൽ വേരുകൾ ആഴ്ത്താൻ കഴിവുള്ള മരങ്ങളുടെ കൂടെ പെടുത്തിയിട്ടുണ്ട്. വിത്തുകൾ വഴിയാണ് പുനരുദ്ഭവം. മൃഗങ്ങൾ കാഷ്ടിച്ച വിത്തുകൾക്ക് മുളക്കൽ ശേഷി കൂടുതലുണ്ട്. 1912-13 കാലഘട്ടത്തിൽ ബ്രിട്ടീഷുകാരാണ് ഈ മരം ഇന്ത്യയിൽ പ്രചരിപ്പിച്ചത്.

വർഷത്തിൽ 100 മില്ലീമീറ്ററിൽ കുറവ് മഴലഭിക്കുന്നിടത്തുപോലും നന്നായി വളരാൻ കഴിവുള്ള മരമാണ് സാലിമരം. മറ്റൊരുചെടിയും വളരാത്ത ഇടങ്ങളിൽ പച്ചപ്പ് ഉണ്ടാക്കാനായി ശ്രീലങ്കയിലും ഹവായിയിലും ഇതു വളർത്തിവരുന്നു. വരൾച്ചയെ നേരിടുന്നതിനൊപ്പം വരണ്ടകാലത്ത് ഇലപൊഴിക്കാതിരിക്കുന്നതും പോഷകസമൃദ്ധമായ കായകൾ പലജീവികൾക്കു ഭക്ഷണത്തിന് ഉതകുന്നതും സാലിമരത്തിന്റെ പ്രാധാന്യം വ്യക്തമാക്കുന്നതാണ്. മൂന്നു വർഷം കൊണ്ട് തന്നെ വളർച്ചയെത്തി ധാരാളം കാലിത്തീറ്റ ലഭ്യമാക്കുന്നതും ഈ മരത്തെ പലയിടത്തും പ്രിയപ്പെട്ടതാക്കുന്നുണ്ട്.

പലരാജ്യങ്ങളിലും ഇതിനെ ഒരു അധിനിവേശസസ്യമായാണ് കരുതിപ്പോരുന്നത്. വേരുകളിൽ നിന്നുപോലും മുളച്ചുവരുന്ന സാലിമരത്തിനെ ഒരിക്കൽ വ്യാപിച്ചാൽ ഇല്ലാതെയാക്കാൻ വലിയപാടാണ്. ആസ്ത്രേലിയയിൽ എട്ടു ലക്ഷം ഹെക്ടറോളം കൃഷിയോഗ്യമായ സ്ഥലം ഈ മരം കയ്യടക്കിയിരിക്കുകയാണ്. നിറയെ മുള്ളുകളും നിലംതൊടുന്ന ശാഖകളും മറ്റു മൃഗങ്ങളെ ജലാശയങ്ങളിൽ എത്തുന്നതിൽ നിന്നും തടയുന്നു. ആയിരക്കണക്കിനു വിത്തുകൾ ഉണ്ടാകുന്ന ഈ മരത്തിന്റെ കായകൾ അമിതമായി അകത്താക്കുന്ന കന്നുകാലികളിൽ അതു വിഷബാധയുണ്ടാക്കുന്നു. സ്വദേശത്തിലെ പുല്ലുകളെ ഇല്ലായ്മചെയ്യുന്ന സാലിമരം മണ്ണൊലിപ്പും ഉണ്ടാക്കാൻ ഇടയാക്കാറുണ്ട്. മറ്റു ശല്യക്കാരായ ജീവികൾക്ക് സുരക്ഷിതമായ ഇടം ഉണ്ടാക്കുന്നതു വഴി പലതരം ഭീഷണികൾ ആണ് സാലിമരം ഉയർത്തുന്നത്. വരണ്ടസ്ഥലങ്ങളിൽ പച്ചപ്പിനായി നട്ടുവളർത്തിയ സാലിമരങ്ങൾ തമിഴ്‌നാട്ടിലും പരിസ്ഥിതിക്ക് ഭീഷണിയായിട്ടുണ്ട്. വരൾച്ചബാധിതപ്രദേശങ്ങളിൽ ഭൂഗർഭജലശോഷണത്തിനു കാരണമാകുന്നതുകൊണ്ട് ഇവയെ വെട്ടി നശിപ്പിക്കാൻ 2016 ഇൽ മദ്രാസ് ഹൈക്കോടതി ഉത്തരവിട്ടിരുന്നു. 2017ഇൽ വെട്ടിനീക്കുന്ന പ്രവർത്തിക്ക് ഹൈക്കോടതി മേൽനോട്ടം വഹിക്കാൻ ആരംഭിച്ചു. 
1912-13 കാലഘട്ടത്തിൽ വെച്ചുപിടിപ്പിച്ച ഈ മരം 1930 കളുടെ അവസാനമാകുമ്പോഴേക്കും ഡെൽഹി റിഡ്ജിന്റെ എല്ലാഭാഗവും ഈ ചെടി കയ്യടക്കുകയും പ്രാദേശിക സ്പീഷീസുകളായ പ്ലാശ്, ആറ്റുതേക്ക്, കണിക്കൊന്ന,കരിവേലം തുടങ്ങിയ സസ്യജാലങ്ങളുടെയും പക്ഷികൾ, പൂമ്പാറ്റകൾ, പുള്ളിപ്പുലി, മുള്ളൻപന്നി, കുറുക്കൻ തുടങ്ങിയ ജന്തുജാലങ്ങളുടെയും നാശത്തിന് കാരണമാവുകയും ചെയ്തു.

സാലിമരം ഇടതൂർന്ന് വളർന്നു നിൽക്കുന്ന പ്രദേശങ്ങളിൽ ഇവ പൂർണമായി വെട്ടിക്കളഞ്ഞ് മറ്റ് സസ്യങ്ങൾ വെച്ചുപിടിപ്പിക്കുന്നതോ തനിയെ വളർന്നു വരുന്നത് കാത്തിരിക്കുന്നതോ ഫലപ്രദമല്ല. വേരുകളിൽ നിന്ന് ഇവ വീണ്ടും വളരും എന്നു മാത്രമല്ല പച്ചപ്പ് പൂർണമായി നഷ്ടപ്പെടുന്നത് ആശാസ്യവുമല്ല. കൊമ്പുകൾ വെട്ടിയും പ്രാദേശികമായി വളരുന്ന വള്ളിച്ചെടികൾ പടർത്തിയും ഇവയുടെ വളർച്ചയും സൂര്യപ്രകാശത്തിന്റെ ലഭ്യതയും കുറയ്ക്കുക എന്നതാണ് മെച്ചപ്പെട്ട രീതി. ഒപ്പം തന്നെ ഉയരത്തിൽ വളരുന്ന പ്രാദേശിക സ്പീഷീസുകളെ നട്ട് വളർത്തുകയും വേണം. പ്രാദേശിക സ്പീഷീസുകൾ പൂർണവളർച്ചയെത്തുന്നതോടെ സാലിമരം സൂര്യപ്രകാശത്തിനായുള്ള മത്സരത്തിൽ പിന്നിലായിപ്പോവുകയും വളർച്ച മുരടിച്ച് നശിക്കുകയും ചെയ്യും.



</doc>
<doc id="317487" url="https://ml.wikipedia.org/wiki?curid=317487" title="മാള ജൂതപ്പള്ളി">
മാള ജൂതപ്പള്ളി

ഇന്ത്യയിലെ ഏറ്റവും പഴയ ജൂത ദേവാലയമാണ് മാള ജൂതപ്പള്ളി. തൃശ്ശൂർ ജില്ലയിലെ മാളയിലാണ് ഇത് സ്ഥിതി ചെയ്യുന്നത്. മാള പഞ്ചായത്തിന്റെ നിയന്ത്രണത്തിലാണ് ഇപ്പോൾ ഈ കെട്ടിടം. ആരാധന നടക്കാത്ത ഈ കെട്ടിടത്തിനുള്ളിൽ ആരാധനാ സംബന്ധിയായ വസ്തുക്കൾ ഒന്നുമില്ല. മലബാർ ജൂതന്മാരാണ് ഇത് നിർമിച്ചത്.

കൊച്ചി രാജാവ് ദാനം നൽകിയ മരമുപയോഗിച്ച് ജോസഫ് റബ്ബാൻ എന്നയാളാണ് പതിനൊന്നാം നൂറ്റാണ്ടിൽ ഈ സിനഗോഗ് നിർമിച്ചത് എന്നാണ് ഒരു വാദഗതി. ഈ കെട്ടിടം പതിനൊന്നാം നൂറ്റാണ്ടിൽ തന്നെ നശിപ്പിക്കുകയും 1400-ൽ പുതിയൊരു കെട്ടിടം നിർമ്മിക്കുകയും ഇത് 1792-ൽ പുതുക്കിപ്പണിയുകയുമായിരുന്നു. <div>ചരിത്രപരമായ തെളിവുകൾ വച്ചുനോക്കിയാൽ ഈ സിനഗോഗ് 1597-ലാണ് നിർമിച്ചത്. സിനഗോഗ് നിൽക്കുന്ന സ്ഥലത്തിന്റെ പേരായ '"മാള" ഒരുപക്ഷേ "അഭയാർ‌ത്ഥികളുടെ കേന്ദ്രം" എന്നർത്ഥം വരുന്ന "മാൽ-അഹ" എന്ന പദത്തിൽ നിന്ന് നിഷ്പന്നമായതാകാം. രണ്ടാം ആംഗ്ലോ മൈസൂർ യുദ്ധസമയത്ത് ടിപ്പു സുൽത്താൻ ഇ സിനഗോഗ് ആക്രമിക്കുകയുണ്ടായി. മാളയിലെ ജൂതസമൂഹം ഇസ്രായേലിലേയ്ക്ക് കുടിയേറാൻ തുടങ്ങിയപ്പോൾ ഈ കെട്ടിടം മാള ഗ്രാമ പഞ്ചായത്തിന് കൈമാറുകയായിരുന്നു. 1954 ഡിസംബർ 20-നാണ് കൈമാറ്റം നടന്നത്. പഞ്ചായത്ത് ഇത് ഒരു ഹാളായി ഉപയോഗിച്ചിരുന്നു. സിനഗോഗിനൊപ്പമുള്ള സെമിത്തേരി 1955 ഏപ്രിൽ 1-ന് ഗ്രാമ പഞ്ചായത്തിന്റെ കൈവശമായി.


</doc>
<doc id="317488" url="https://ml.wikipedia.org/wiki?curid=317488" title="ഉഷ്ണജലധാര">
ഉഷ്ണജലധാര

ഭൂമിയുടെ ഉള്ളറകളിലെ ചുട്ടുപഴുത്ത ശിലാപടലങ്ങളുമായോ അവിടെയുള്ള അത്യുന്നതോഷ്മാവ് വഹിക്കുന്ന നീരാവിയുമായോ സമ്പർക്കത്തിൽ വരുന്ന ഭൂഗർഭജലമാണ് ഉഷ്ണജലധാരയായി പ്രവഹിക്കുന്നത് (Geyser). തുടർച്ചയായോ നിശ്ചിതസമയം ഇടവിട്ടോ ഉഷ്ണജലവും ചൂടുബാഷ്പവും ഭൂവൽക്ക വിദരത്തിലൂടെ മേലോട്ട് ചീറിപ്പൊങ്ങുന്ന ഉറവകളാണിവ. ലോകത്താകമാനം ആയിരത്തോളം ഉഷ്ണജലധാരകളുണ്ട്. 
അഗ്നിപർവ്വതങ്ങളോട് അനുബന്ധമായാണ് ചൂടുനീരുറവകൾ കാണപ്പെടുന്നത്. പലപ്പോഴും ഇവ താൽക്കാലിക പ്രതിഭാസമായാണ് കാണപ്പെടുന്നത്. ഭൂമിക്കടിയിലെ മാഗ്മയാണ് ഉഷ്ണജലത്തിന് ചൂട് പ്രദാനം ചെയ്യുന്നത്. ഭൂപടലത്തിലെ വിടവുകളിലൂടെ അമിത സമ്മർദ്ദത്തിൽ പുറത്തു വരുന്ന ജലം ഉഷ്ണജലധാരയായി മാറുന്നു.
അമേരിക്കൻ ഐക്യനാടുകളിലെ യെല്ലോസ്റ്റോൺ നാഷണൽ പാർക്കിലെ ഓൾഡ് ഫെയ്ത്ഫുൾ എന്ന ഉഷ്ണജലധാര പ്രശസ്തമാണ്. ഇപ്പോൾ പ്രവർത്തനസജ്ജമായ ഉഷ്ണജലധാരകളിൽ ഏറ്റവും വലിപ്പമേറിയതും ഓൾഡ് ഫെയ്ത്ഫുള്ളാണ്. 91 മിനിറ്റ് ഇടവിട്ടാണ് ഇവിടന്ന് ഉഷ്ണജലം ചീറിയൊഴുകുന്നത്. ഭാരതത്തിൽ ജമ്മു-കശ്മിർ, പഞ്ചാബ്, ബിഹാർ, ആസാം എന്നീ സംസ്ഥാനങ്ങളിൽ ചൂടുനീരുറവകൾ ഉണ്ട്.


</doc>
<doc id="317492" url="https://ml.wikipedia.org/wiki?curid=317492" title="ഡോഡ്ജ് മാക്ക്നൈറ്റ്">
ഡോഡ്ജ് മാക്ക്നൈറ്റ്

ഡോഡ്ജ് മാക്ക്നൈറ്റ് (1860 - 1950) ഒരു അമേരിക്കൻ പെയിന്ററാണ്. ഇംപ്രഷനിസത്തിനു ശേഷം 19-ാം നൂറ്റാണ്ടിൽ പ്രചാരത്തിലായ പോസ്റ്റ് ഇംപ്രഷനിസത്തിന്റെ കീഴിലാണ് അദ്ദേഹം തന്റെ മിക്ക ചിത്രങ്ങളും വരച്ചിരിക്കുന്നത്.മാക്ക്നൈറ്റ് കൂടുതലും വാട്ടർ കളറിലാണ് വരച്ചിരുന്നത്.ബോസ്റ്റൺ-ലെ ഒരു വാസനാസിദ്ധമായി തൊഴിലിലോ കലയിലോ അഭിനിവേശമുള്ളയാൾ ഡോഡ്ജിന്റെ ഈ വർണചിത്രങ്ങളെ കണ്ട് അദ്ദേഹത്തെ അഭിനന്ദിച്ചിരുന്നു ,ഈ അഭിനിവേശമുള്ളയാൾ തന്നെയാണ് ഇംപ്രഷനിസത്തിന്റെ സൗന്ദര്യശാസ്ത്രത്തെ സ്വീകരിച്ചയാളും.ഡോഡ്ജ് കൂടുതലും പ്രകൃതി രമണീയമായ ചിത്രങ്ങളാണ് വരച്ചിരിക്കുന്നത്,അതുകൊണ്ടുതന്നെ ജോൺ സിങ്കർ സാർജെന്റ് എന്ന കലാകാരനോട് തുല്യമായി കണക്കാക്കപ്പെടുന്നു.



</doc>
<doc id="317496" url="https://ml.wikipedia.org/wiki?curid=317496" title="പിയാര സിങ് ഗിൽ">
പിയാര സിങ് ഗിൽ

അമേരിക്കയുടെ മാൻഹാട്ടൻ പദ്ധതിയിൽ പങ്കെടുത്ത ഇന്ത്യൻ അണു ശാസ്ത്രഞ്ഞനും കോസ്മിക് ആണവഭൗതികത്ത് ശാസ്ത്രജ്ഞനുമാണ്‌ പിയാര സിങ് ഗിൽ(28 ഒക്ടോബർ 1911 – 23 മാർച്ച് 2002). ഇന്ത്യയുടെ സി എസ്.ഐ.ഓയുടെ പ്രഥമ ഡയറക്റ്ററുമാണ്‌ ഇദ്ദേഹം. ചിക്കാഗോ സർവകലാശാലയിൽ നിന്നുമാണ്‌ ഇദ്ദേഹം പ്രബന്ധവിദ്യാർഥിയായിരുന്നു(1940). അലിഗഡ് സർവകലാശാലയുടെ ഭൗതിക അധ്യാപകനും,എമിരിറ്റസ് പഞ്ചാബ് കാർഷിക സർവകലശാലയുടെയും അധ്യാപകനായിരുന്നു.(1971).ഡ​ീയിലെ ആണവ ഊർജ്ജ കമ്മീഷന്റെ സ്പെഷ്യൽ ഡ്യൂട്ടി ഓഫീസറായും പ്രവർത്തിച്ചിട്ടുണ്ട്.







</doc>
<doc id="317497" url="https://ml.wikipedia.org/wiki?curid=317497" title="വിദളം">
വിദളം

വിദളം(Sepal) (/ˈsɛpᵊl/ or /ˈsiːpᵊl/) ആവൃതബീജസസ്യങ്ങളുടെ (സപുഷ്പികൾ) പൂക്കളുടെ ഭാഗമാണ്. പലപ്പോഴും പച്ചനിറത്തിൽ കാണുന്ന ഇവ പുഷ്പം മൊട്ടായിരിക്കുമ്പോൾ അതിനെ സംരക്ഷിക്കുകയും ദളങ്ങളെ അവ വിടരുന്ന സമയത്ത് താങ്ങിനിർത്തുകയും ചെയ്യുന്നു. sepalum എന്ന പദം നോയൽ മാർട്ടിൻ ജോസെഫ് ഡീ നെക്കർ 1790 ൽ രൂപപ്പെടുത്തി. ഒരു ആവരണം എന്നർത്ഥമുള്ള ഗ്രീക്ക് വാക്കായ σκεπη (skepi) ൽ നിന്നാണ് ഇത് ഉണ്ടായത്. 

വിദളങ്ങളുടെ കൂട്ടത്തെ ബാഹ്യദളപുഞ്ജം (calyx) എന്നു പറയുന്നു. ഇത് പൂവിന്റെ ഏറ്റവും പുറത്തെ പുഷ്‌പമണ്‌ഡലം (whorl) ആകുന്നു. calyx എന്ന വാക്ക് ലാറ്റിൻ ഭാഷയിൽ നിന്നെടുത്തതാണ്. calyx ഗ്രീക്ക് പദമായ καλυξ (kalyx) ൽ നിന്നും എടുത്തു. ഇതിന്റെ അർത്ഥം ഒരു മൊട്ട് എന്നാണ്. ഈ വാക്കിന് സംസ്കൃതം വാക്കായ കലിക (മൊട്ട്). ഗ്രീക്കിൽ κυλιξ (kylix) എന്ന പദത്തിനോടും ഇതിന് ബന്ധമുണ്ട്. ഒരു കപ്പെന്നോ, പാനപാത്രം എന്നോ ആണിതിന് അർത്ഥം. സസ്യശാസ്ത്രത്തിൽ ഈ വാക്കുകൾ പരസ്പരം മാറ്റി ഉപയോഗിക്കാറുണ്ട്. 

പുഷ്പം വിടർന്ന ശേഷം മിക്ക സസ്യങ്ങളിലും വിദളങ്ങൾക്ക് ഉപയോഗമില്ലാതെയാകുന്നു. അവ പൊഴിഞ്ഞുപോകുകയോ, അവശിഷ്ടാവയവമായി (vestigial) നിലനിൽക്കുകയോ ചെയ്യുന്നു. ചില സസ്യങ്ങളിൽ വിദളം മുള്ളിന്റെ ആകൃതിയിൽ നിലനിൽക്കുന്നു. ഈ മുള്ളുകൾ ഉണങ്ങിയതോ പച്ചയോ ആയിരിക്കും അത് ഫലത്തേയോ വിത്തിനേയോ സംരക്ഷിക്കുന്നു. സോളനേസിയേ കുടുംബത്തിൽപ്പെട്ട ചില സസ്യങ്ങളിലും Acaena സ്പീഷീസിൽപ്പെട്ട സസ്യങ്ങളിലും Trapa natans എന്ന സസ്യത്തിലും ഇങ്ങനെ വിദളം മുള്ളിന്റെ ആകൃതിയിൽ നിലനിൽക്കുന്നു. മറ്റു ചില സ്പീഷീസുകളിൽ ബാഹ്യദളപുഞ്ജം (calyx) പുഷ്പം വിടർന്ന ശേഷം നിലനിൽക്കുക മാത്രമല്ല, പൊഴിഞ്ഞുപോകുന്നതിനു പകരം ഫലത്തിനു ചുറ്റുപാടും ഒരു ബ്ലാഡർ പോലെ അത് വളർന്നു വലുതാകുകയും ഫലത്തിനെ മൂടുകയും ചെയ്യുന്നു. ഇത് ചില പക്ഷികളിൽ നിന്നും പ്രാണികളിൽ നിന്നും ഫലത്തെ സംരക്ഷിക്കാനുള്ള സംരക്ഷണാവരണമായി വർത്തിക്കുന്നു. Hibiscus trionum, Cape gooseberry (ഞൊട്ടാഞൊടിയൻ) 

രൂപശാസ്ത്രപരമായി, വിദളങ്ങളും ദളങ്ങളും രൂപാന്തരം പ്രാപിച്ച ഇലകളാണ്. ബാഹ്യദളപുഞ്ജവും (വിദളങ്ങൾ) ദളപുടവും (ദളങ്ങൾ) ചേർന്ന പുഷ്പത്തിന്റെ ഏറ്റവും പുറത്തെ പുഷ്‌പമണ്‌ഡലം (whorl) വന്ധ്യമാണ് (Sterile). ഈ രണ്ട് ഭാഗങ്ങളും ചേർന്ന് പെരിയാന്ത് (perianth) എന്ന് പറയുന്നു.

പെരിയാന്തിന്റെ ഭാഗങ്ങളായ വിദളങ്ങളും ദളങ്ങളും പ്രത്യേകം തിരിച്ചറിയാൻ പ്രയാസമാണെങ്കിൽ അവയെ രണ്ടിനേയും ചേർത്ത് റ്റെപ്പൽ ( tepal ) എന്ന് പറയുന്നു. ഉദാഹരണത്തിന് ചില ചെടികളിൽ വിദളങ്ങളും ദളങ്ങളും ഒരേ നിറത്തിൽ കാണപ്പെടുന്നു. മറ്റ് ചിലവയിൽ വിദളങ്ങൾ ഇല്ലാതിരിക്കുകയും ദളങ്ങൾ വർണ്ണശബളമായിരിക്കുകയും ചെയ്യും. Aloe ലും Tulipa ലും റ്റെപ്പലുകൾ കാണപ്പെടുന്നു (sepal+petal=tepal). ഇതിനു ബദലായി Rosa ലും Phaseolus ലും വിദളങ്ങളും ദളങ്ങളും വളരെ നന്നായി വികസിച്ചിരിക്കുന്നു.

ഒരു പുഷ്പത്തിലെ വിദളങ്ങളുടെ എണ്ണത്തെ അതിന്റെ മെറോസിറ്റി എന്നു പറയുന്നു. പുഷ്പമെറോസിറ്റി സസ്യവർഗ്ഗീകരണത്തിന്റെ ഒരു പ്രധാന സൂചികയാണ്. ചെമ്പരത്തിപ്പൂവിന്റെ മെറോസിറ്റി 5 ആണ്. ഏകബീജപത്രസസ്യത്തിലും palaeodicot ചെടികളിലും മെറോസിറ്റി 3 ആണ്.

പുഷ്പിക്കുന്ന സസ്യങ്ങളിൽ വിദളങ്ങളുടെ രൂപീകരണവും വികാസവും വൈവിധ്യമുള്ളതാണ്. അവ ഒന്നുകിൽ സ്വതന്ത്രമോ (polysepalous) അല്ലെങ്കിൽ പരസ്പരം കൂടിച്ചേർന്നതോ (gamosepalous) ആയിരിക്കും. പലപ്പോഴും വിദളങ്ങൾ വളരെച്ചെറുതായിത്തീരുകയോ രോമം പോലെ നീണ്ടതോ ശൽക്കരൂപത്തിലുള്ളതോ പല്ലിന്റെ ആകൃതിയിലുള്ളതോ വരമ്പിന്റെ രൂപത്തിലുള്ളതോ ആയിരിക്കും. മിക്കപ്പോഴും അത്തരം ഘടനകൾ ഫലങ്ങൾ പാകമാകുന്നതു വരെ പുറത്തേക്ക് തള്ളിനിൽക്കുകയും പാകമായിക്കഴിഞ്ഞാൽ പൊഴിഞ്ഞുപോകുകയും ചെയ്യുന്നു.

വളരെച്ചെറുതായിത്തീർന്ന പെരിയാന്തുകൾ പുൽവർഗ്ഗത്തിൽപ്പെട്ട ചെടികളിലാണ് ഉള്ളത്. 

Lythraceae, Fabaceae തുടങ്ങിയ കുടുംബങ്ങളിൽപ്പെട്ട ചില പുഷ്പങ്ങളിൽ വിദളങ്ങൾ അതിന്റെ അടിഭാഗവുമായി ചേർന്ന് ഒരു ബാഹ്യദളപുഞ്ജനാളിയായി (calyx tube) രൂപപ്പെട്ടിരിക്കുന്നു. Rosaceae, Myrtaceae തുടങ്ങിയ കുടുംബങ്ങളിൽപെട്ട ചില പുഷ്പങ്ങളിൽ hypanthium എന്ന രൂപത്തിൽ വിദളങ്ങളുടെ അടിഭാഗവും ദളങ്ങളും കേസരങ്ങൾ പുഷ്പവുമായി ബന്ധിച്ചിരിക്കുന്ന സ്ഥാനവും ചേർന്ന് രൂപാന്തരം പ്രാപിച്ചിരിക്കുന്നു.



</doc>
<doc id="317499" url="https://ml.wikipedia.org/wiki?curid=317499" title="കാണ്ഡം">
കാണ്ഡം

സസ്യശാസ്ത്രത്തിൽ കാണ്ഡം എന്നത് ഇലകൾ, വശത്തുള്ള മുകുളങ്ങൾ, പൂവുണ്ടാകുന്ന തണ്ടുകൾ, പൂമൊട്ടുകൾ എന്നിവയടങ്ങിയ തണ്ടിന്റെ ഭാഗങ്ങൾ ചേർന്നതാണ്. ഒരു വിത്തു മുളയ്ക്കുമ്പോൾ മുകളിലേയ്ക്കു വളരുന്ന ഇലകൾ വികാസം പ്രാപിക്കുന്ന പുതുതായി വളരുന്ന ഭാഗമാണിത്. വസന്തകാലത്ത്, ബഹുവർഷികളായ( perennial) സസ്യങ്ങളിൽ പുതിയ തണ്ടുകളും പൂക്കളും ഉണ്ടാവുന്നു. 

എന്നാൽ ദൈനംദിന സംസാരത്തിൽ കാണ്ഡം എന്ന വാക്ക് തണ്ടിനു പകരം ഉപയോഗിക്കുന്നു. തണ്ട് മുകുളങ്ങളുണ്ടാകുന്ന പർവ്വങ്ങളും ഫലങ്ങളും ഇലകളും നിൽക്കുന്ന കാണ്ഡത്തിന്റെ അവിഭാജ്യ ഘടകമാണ്. 

ഇളം കാണ്ഡങ്ങൾ പലപ്പോഴും ജന്തുക്കളുടെ ആഹാരമായി മാറുന്നു, കാരണം അവയിലെ നാരുകളിലെ കോശങ്ങളിൽ രണ്ടാമതുള്ള കോശഭിത്തി വികസനം നടന്നിട്ടുണ്ടാകാത്തതിനാൽ ഈ തണ്ടുകൾ വളരെ മൃദുലവും ചവയ്ക്കാനും ദഹിക്കാനും വളരെ എളുപ്പവുമാകുന്നു. ഈ കാണ്ഡങ്ങൾ വളർന്ന് പ്രായമാകുമ്പോൾ അവയിലെ കോശങ്ങളിലെ കോശഭിത്തികൾ രണ്ടാമതുള്ള കോശഭിത്തി കട്ടിയാകൽ നടന്ന് കാഠിന്യം വർദ്ധിക്കുകയും ചെയ്യുന്നു. ചില സസ്യങ്ങൾ വിഷപദാർത്ഥങ്ങൾ ഉല്പാദിപ്പിച്ച് അവയുടെ കാണ്ഡങ്ങൾ വിഷമയമാക്കി ജന്തുക്കൾക്കു തന്നാനാവാതെ നിലനിർത്തുന്നു. 

അനേകം തടിയുള്ള സസ്യങ്ങൾക്കും വ്യതിരിക്തമായ നീളം കുറഞ്ഞതും കൂടിയതുമായ കാണ്ഡങ്ങളുണ്ട്. ചില ആവൃതബീജസസ്യങ്ങളിൽ, നീളംകുറഞ്ഞ കാണ്ഡങ്ങളെ സ്പർ കാണ്ഡങ്ങൾ അല്ലെങ്കിൽ ഫല സ്പറുകൾ എന്നു പറയുന്നു. ഇവയിൽനിന്നുമാണ് മിക്ക ഫലങ്ങളും ഉണ്ടാകുന്നത്. കോണിഫർ മരങ്ങളിലും ജിങ്കോ മരത്തിലും ഇതുപോലുള്ള പാറ്റേൺ കാണാനാകും. 

സീസണൽ ആയി വിവിധയിനം ഇലകൾ ഒരേ സസ്യത്തിൽ ഉണ്ടാകാറുണ്ട്. സീസണൽ ഹെറ്റെറോഫിലി എന്നിത് അറിയപ്പെടുന്നു. 


</doc>
<doc id="317502" url="https://ml.wikipedia.org/wiki?curid=317502" title="മുകുളം">
മുകുളം

സസ്യശാസ്ത്രത്തിൽ, മുകുളം എന്നാൽ ഒരു ഇലയുടെ കക്ഷത്തിലുള്ളതോ ഒരു തണ്ടിന്റെ അഗ്രത്തിലുള്ളതോ ആയ വളർച്ച പൂർണ്ണമാകാത്തതോ ഭ്രൂണാവസ്ഥയിലുള്ളതോ ആയ കാണ്ഡമാണ്. ഒരിക്കൽ രൂപപ്പെട്ടാൽ ഒരു മുകുളം കുറച്ചു സമയത്തേയ്ക്ക് സുഷുപ്താവസ്ഥയിൽ ഇരിക്കുകയോ പെട്ടെന്നു തന്നെ ഒരു കാണ്ഡമായി വളരുകയോ ചെയ്യുന്നു. മുകുളങ്ങൾ ചിലവ പുഷ്പങ്ങളാകാൻ പ്രത്യേക കഴിവുള്ളവയോ അല്ലെങ്കിൽ ചെറുകാണ്ഡങ്ങളായി വളരുകയോ അതുമല്ലെങ്കിൽ പൊതുവായ കാണ്ഡവളർച്ചയ്ക്കു സഹായിക്കുകയും ചെയ്യാൻ പ്രാപ്തമായിരിക്കും. ജന്തുശാസ്ത്രത്തിലും മുകുളം എന്ന വാക്കുപയോഗിച്ചുവരുന്നുണ്ട്. ഇവിടെ ഒരു ജന്തുവിന്റെ ശരീരത്തിലുണ്ടാകുന്ന പുറംവളർച്ചയും ആതു വളർന്ന് ഒരു പുതിയ ജീവിയുണ്ടാകുന്നതുമാണ് ഈ വാക്കു കൊണ്ട് ഇവിടെ പരാമർശിക്കുന്നത്. 
പ്രത്യേകിച്ചും തണുത്ത കാലാവസ്ഥയുള്ള പ്രദേശങ്ങളിലെ മരങ്ങളുടെ മുകുളങ്ങൾ രൂപാന്തരണം വന്ന ഇലകളായ ശൽക്കപത്രങ്ങളാൽ പൊതിഞ്ഞിരിക്കുന്നു. മിക്ക ശൽക്കപത്രങ്ങളും പശപോലുള്ള പദാർത്ഥം കൊണ്ട് ആവരണം ചെയ്യപ്പെട്ടിരിക്കുന്നു. ഇത് ഇവയ്ക്ക് കൂടുതൽ സംരക്ഷണം നൽകുന്നു. ഈ മുകുളം വളരുന്നതിനനുസരിച്ച്, ശൽക്കപത്രങ്ങൾ പൊഴിഞ്ഞുപോവുകയും അവ നിന്ന ഭാഗത്ത് അതിന്റെ തിരശ്ചീനമായി നീണ്ട കലകൾ അവശേഷിപ്പിക്കുകയും ചെയ്യുന്നു. ഈ കലകൾ ഉപയോഗിച്ച് ഒരാൾക്ക് ഏതൊരു ഇളംതണ്ടിന്റെയും വയസ്സു കണ്ടെത്താനാകും. കാരണം ഓരോ വർഷവും അവസാനിക്കുമ്പോഴേയ്ക്കും ഒരു പുതിയ മുകുളം വളരുന്നതിനാൽ ഇതിന്റെ വളർച്ച പുതിയ കൂട്ടം കലകൾ ഉണ്ടാകുന്നതിനു കാരണമാകുന്നു. എന്നാൽ പഴയ ചില്ലകളിലെ നിരന്തരമുള്ള വളർച്ച കുറച്ചു വർഷങ്ങൾക്കകം ഈ കലകളെ കുറച്ചുവർഷങ്ങൾക്കകം മായ്ച്ചുകളയാനിടയാക്കുന്നു. ആയതിനാൽ പഴയ കാണ്ഡങ്ങളുടെ പ്രായം കണ്ടുപിടിക്കാൻ ഈ വഴി പ്രയാസമാകും. 

വളരെ സസ്യങ്ങളിലും മുകുളത്തിനു സംരക്ഷണത്തിനായി ശൽക്കപത്രങ്ങൾ ഉണ്ടാകുന്നില്ല. അതിനാൽ ഇത്തരം മുകുളത്തെ നഗ്നമുകുളം എന്നു വിളിക്കുന്നു. ഇവയിൽ കാണപ്പെടുന്ന പൂർണ്ണവികാസം പ്രാപിച്ചിട്ടില്ലാത്ത മുകുളങ്ങൾക്ക് കൂടുതൽ രോമങ്ങൾ കാണാനാകും. 

File:Acer pseudoplatanus buds 01.jpg|Acer pseudoplatanus buds
File:Alnus glutinosa bud 2.jpg|Alnus glutinosa bud
File:Fagus sylvatica bud.jpg|Fagus sylvatica bud
File:Tilia platyphallos bud.jpg|Tilia platyphyllos
File:Carpinus betulus bud.jpg|Carpinus betulus bud
File:Buds of Fraxinus excelsior 03.jpg| Black bud of "Fraxinus excelsior" (European ash) 
File:Bud1web.jpg|On the left is an opening inflorescence bud, that will develop like the one to the right.
File:Flower bud of Sunflower - Helianthus.JPG|Flower bud of Sunflower, not yet bloomed into a full-size flower
</gallery>


</doc>
<doc id="317503" url="https://ml.wikipedia.org/wiki?curid=317503" title="കേസരം">
കേസരം

കേസരം ഒരു പൂവിന്റെ പൂമ്പൊടി രൂപപ്പെടുന്ന പ്രത്യുല്പാദനാവയവം ആകുന്നു.



</doc>
<doc id="317511" url="https://ml.wikipedia.org/wiki?curid=317511" title="വാമൻ ദത്താത്രേയ പട്‌വർദ്ധൻ">
വാമൻ ദത്താത്രേയ പട്‌വർദ്ധൻ

ഇന്ത്യയുടെ ആണവ രസതന്ത്രശാസ്ത്രജ്ഞനും പ്രതിരോധ ശാസ്ത്രജ്ഞനും വിസ്ഫോടന എഞ്ചിനീയറിങ്ങ് വിദഗ്ദ്ധനുമാണ്‌ വാമൻ ദത്താത്രേയ പട്‌വർദ്ധൻ(ജനുവരി 30, 1917 - ജൂലൈ 27, 2007).എക്സ്പ്ളോസീവ് റിസർച്ച് ആൻഡ് ഡവലപ്പ്മെന്റ് ലബോറട്ടറിയുടെ (ഇന്ന് ഹൈ എനർജി മെറ്റീരിയൽസ് റിസർച്ച് ലബോറട്ടറി(HERML)) സ്ഥാപക ഡയറക്ടറുമാണ്‌ അദ്ദേഹം ഇന്ത്യൻ സ്പേസ് പദ്ധതിയിൽ ഇന്ത്യൻ ആണവ പദ്ധതി,മിസൈൽ പദ്ധതി എന്നിവയ്ക്ക് അടിത്തറയിട്ശാസ്ത്രജ്ഞിരിലൊരാളാണ്‌ ഇദ്ദേഹം.തുമ്പയിൽ നിന്ന് വിക്ഷേപിച്ച ഇന്ത്യയുടെ ആദ്യ സ്പേസ് റോക്കറ്റായ സോളിഡ് പ്രൊപ്പല്ലേറ്റ് നിർമ്മിച്ച്ത് ഇദ്ദേഹമാണ്‌.ഇന്ത്യയുടെ ആദ്യ ആണവ പരീക്ഷണത്തിന്‌ (ബുദ്ധൻ ചിരിക്കുന്നു) നിർണായകമായ സംഭാവനകൾ നല്കി .

ഹൈഡ്രോപ്പൊണിക്സിനെ പറ്റി ഒരു ഗ്രന്ഥം എഴുതിയിട്ടുണ്ട്.ബഹിരാകാശ ടെലിസ്ക്കോപ്പ് പാരബോളിക് കണ്ണാടിയിൽ ചെലവ് കുറഞ്ഞ രീതിയിൽ നിർമ്മിച്ചു.
അദ്ദേഹത്തിന്റെ സമഗ്ര സംഭാവനകളെ കണക്കിലെടുത്ത് ഭാരത സർക്കാർ അദ്ദേഹത്തിന്‌ 1974ൽ പദ്മശ്രീ നല്കി ആദരിച്ചു.


</doc>
<doc id="317514" url="https://ml.wikipedia.org/wiki?curid=317514" title="പൾപ്പ് ഫിക്ഷൻ">
പൾപ്പ് ഫിക്ഷൻ

1994 ൽ അമേരിക്കൻ സംവിധായകൻ ക്വെന്റിൻ ടാരന്റിണോ എഴുതി സംവിധാനം ചെയ്ത സിനിമ ആണ് പൾപ്പ് ഫിക്ഷൻ.
അമേരിക്കയിലെ പ്രശസ്തമായിട്ടുള്ള എന്റർടെയിൻമെന്റ് വീക്ക്‌ലിയുടെ നവക്ലാസ്സികുകളുടെ പുതിയ പട്ടികയിൽ ഒന്നമാതായിൽ ഈ പടം ഇടം പിടിച്ചിട്ടുണ്ട്.


</doc>
<doc id="317528" url="https://ml.wikipedia.org/wiki?curid=317528" title="ബാബേൽ ഗോപുരം">
ബാബേൽ ഗോപുരം

ബൈബിളിലെ ഉൽപ്പത്തി പുസ്തകത്തിൽ സൂചിപ്പിച്ചിട്ടുള്ള ഒരു ഗോപുരമാണ് ബാബേൽ ഗോപുരം ( or ; , "Migddal Bāḇēl").

ഭൂമിയിൽ വിവിധ ഭാഷകളുണ്ടായതിനെക്കുറിച്ചു വിശദീകരിക്കുന്ന പതിനൊന്നാം അദ്ധ്യായത്തിലാണ് 'ബാബേൽ' എന്ന പട്ടണത്തെയും അതിന്റെ ഗോപുരത്തെയും കുറിച്ചു പറഞ്ഞിരിക്കുന്നത്. 

പ്രളയത്തിനു ശേഷം ലോകം മുഴുവനുള്ള ആളുകൾ സംസാരിച്ചിരുന്നത് ഒരേ ഭാഷയായിരുന്നു. അവരെല്ലാം ചേർന്ന് ശിനാർ ദേശത്ത് ഒരു നഗരവും ആകാശം വരെയെത്തുന്ന ഒരു ഗോപുരവും നിർമ്മിക്കുവാൻ തീരുമാനിച്ചു. മനുഷ്യരുടെ ഈ പ്രവൃത്തിയെ വലിയൊരു ധിക്കാരമായാണ് ദൈവം വിലയിരുത്തിയത്. ഈ ധിക്കാരത്തിനു ശിക്ഷയായി മനുഷ്യർക്കിടയിൽ വിവിധ ഭാഷകൾ സൃഷ്ടിക്കുകയാണു ദൈവം ചെയ്തത്. അങ്ങനെ മനുഷ്യർക്കു പരസ്പരം ആശയവിനിമയം നടത്താൻ കഴിയാതെ വരികയും നഗരത്തിന്റെ നിർമ്മാണം നിലയ്ക്കുകയും ചെയ്തു. 

സർവ്വഭൂമിയിലെയും ഭാഷ ദൈവം അവിടെവച്ച് കലക്കിക്കളഞ്ഞതിനാൽ ആ സ്ഥലത്തിനു 'ബാബേൽ' എന്ന പേരു ലഭിച്ചു. ഗോപുരത്തെ ബാബേൽ ഗോപുരമെന്നും വിളിക്കുന്നു.(ഉൽപ്പത്തിപ്പുസ്തകം 11:9)

ബാബേൽ ഗോപുരത്തിന്റെ കഥ ആരംഭിക്കുന്നത് ഉൽപ്പത്തി പുസ്തകത്തിലെ പതിനൊന്നാം അദ്ധ്യായത്തിലാണ്.

പ്രളയത്തിനു ശേഷം ലോകം മുഴുവൻ വ്യാപിച്ചത് നോഹയുടെ വംശത്തിൽപ്പെട്ടവരായിരുന്നു. അക്കാലത്ത് ആളുകൾ സംസാരിച്ചത് ഒരേയൊരു ഭാഷയായിരുന്നു. 

ജനങ്ങൾ കിഴക്കുനിന്നും നീങ്ങി ശിനാർ () 
രാജ്യത്തെത്തുകയും അവിടെ ഒരു സമതലത്തിൽ താമസിക്കുവാനും തുടങ്ങി. ഇഷ്ടികയും പശമണ്ണും ഉപയോഗിച്ച് അവർ വീടുകൾ നിർമ്മിച്ചു. ഭൂമിയിൽ പലയിടത്തായി കഴിയാതെ എല്ലാവരും ഒരു സ്ഥലത്തു ഒരുമിച്ചു കഴിയണമെന്ന് അവർ ആഗ്രഹിച്ചിരുന്നു. അതിനായി ഒരു നഗരവും, ആകാശം വരെയെത്തുന്ന വിധത്തിൽ ഒരു ഗോപുരവും നിർമ്മിക്കുവാൻ അവർ തീരുമാനിച്ചു. അതിലൂടെ തങ്ങൾക്കു പ്രശസ്തിയുണ്ടാകുമെന്ന് ജനങ്ങൾ വിശ്വസിച്ചു.

അങ്ങനെ നഗരത്തിന്റെയും ഗോപുരത്തിന്റെയും നിർമ്മാണപ്രവർത്തനങ്ങൾ ആരംഭിച്ചു. പുതിയ നഗരവും ഗോപുരവും കാണുവാനായി ദൈവം അവിടെയെത്തി. മനുഷ്യരെല്ലാവരും ഐക്യത്തോടെ ജോലികൾ ചെയ്യുന്നത് ദൈവം കണ്ടു. 

ആളുകളെല്ലാം സംസാരിച്ചിരുന്നത് ഒരേയൊരു ഭാഷയായിരുന്നു എന്നതാണ് അവരുടെ ഐക്യത്തിന്റെ രഹസ്യമെന്ന് ദൈവം മനസ്സിലാക്കി. ഈ അവസ്ഥ തുടരുകയാണെങ്കിൽ ആഗ്രഹിക്കുന്നതെന്തും ചെയ്യുവാൻ മനുഷ്യർക്കു സാധിക്കുമെന്നു തിരിച്ചറിഞ്ഞ ദൈവം അവരുടെ ഭാഷയെ കലക്കിക്കളഞ്ഞു. അതോടെ മനുഷ്യർ തമ്മിൽ വ്യത്യസ്ത ഭാഷകൾ സംസാരിക്കുവാൻ തുടങ്ങി. ഒരാൾ പറയുന്നത് മറ്റൊരാൾക്കു മനസ്സിലാക്കുവാൻ കഴിയാതെ വന്നു. പരസ്പ്പരമുള്ള ആശയവിനിമയം അസാദ്ധ്യമായി. അങ്ങനെ നഗരത്തിന്റെ പണി പൂർത്തിയാക്കുവാൻ കഴിയാതെ അവർക്ക് വിവിധ ദേശങ്ങളിലേക്കു മടങ്ങേണ്ടി വന്നു. ലോകത്തിൽ വിവിധതരം ഭാഷകളുണ്ടായത് ഇങ്ങനെയാണെന്നാണ് ബൈബിൾ പറയുന്നത്.

ഒരു ഭാഷയെ കലക്കിക്കൊണ്ട് ദൈവം വിവിധ ഭാഷകൾ സൃഷ്ടിച്ച ആ സ്ഥലത്തെ 'ബാബേൽ' എന്നു വിളിക്കുന്നു. നഗരത്തോടു ചേർന്ന് നിർമ്മിക്കുവാൻ ഉദ്ദേശിച്ചിരുന്ന ഗോപുരത്തെ 'ബാബേൽ ഗോപുരം' എന്നും പറയുന്നു. 

ബൈബിൾ പ്രകാരം നിമ്രോദ് എന്ന രാജാവിന്റെ സാമ്രാജ്യത്തിന്റെ ഭാഗമായിരുന്നു 'ബാബേൽ' നഗരം.(ഉൽപ്പത്തി 10:10) 

ബാബേൽ നഗരത്തെയും ഗോപുരത്തെയും കുറിച്ചു പറയുന്ന ഉൽപ്പത്തി പുസ്തകത്തിലെ പതിനൊന്നാം അദ്ധ്യായം (1-9 വാക്യങ്ങൾ)

'ബാബേൽ ഗോപുരം' എന്ന വാക്ക് ബൈബിളിൽ ഉപയോഗിച്ചിട്ടില്ല. 'പട്ടണവും ഗോപുരവും' എന്നാണു പറഞ്ഞിരിക്കുന്നത്.(ഉൽപ്പത്തിപ്പുസ്തകം 11:4). അതിനുശേഷം നഗരത്തിനു 'ബാബേൽ' എന്ന പേരു ലഭിച്ചതിനെപ്പറ്റി പറയുന്നു. (ഉൽപ്പത്തിപ്പുസ്തകം 11:9). അതിനാൽ നഗരത്തോടു ചേർന്ന് നിർമ്മിക്കുവാൻ ഉദ്ദേശിച്ചിരുന്ന ഗോപുരത്തിനു 'ബാബേൽ ഗോപുരം' എന്ന പേരു ലഭിക്കുകയായിരുന്നു.

ഹീബ്രു ഭാഷയിൽ 'കലക്കുക', 'കുഴപ്പിക്കുക' എന്നൊക്കെയാണ് "ബാബേൽ" എന്ന വാക്കിന്റെ അർത്ഥം.

അക്കാദിയൻ ഭാഷയിൽ "ബാബേൽ" എന്ന വാക്കിന്റെയർത്ഥം "ദൈവത്തിന്റെ വാതിൽ" എന്നാണ്.("ബാബ് (വാതിൽ)" + "ഇലു (ദൈവം)" ). 

ബൈബിളിൽ ബാബേൽ നഗരത്തെപ്പറ്റിയാണ് കൂടുതലായും പറഞ്ഞിരിക്കുന്നത്. നഗരത്തോടു ചേർന്ന് ആകാശം വരെയെത്തുന്ന വിധത്തിലുള്ള ഗോപുരമായിരുന്നു ജനങ്ങൾ നിർമ്മിക്കുവാൻ ഉദ്ദേശിച്ചിരുന്നതെന്നു വ്യക്തമായി പറയുന്നുണ്ട്.

വിവിധ ഭാഷകളുണ്ടായതിനു ശേഷം നഗര നിർമ്മാണം പൂർത്തിയാക്കുവാൻ കഴിഞ്ഞില്ല എന്നും പറയുന്നു. എന്നാൽ ഗോപുരത്തിനു പിന്നീട് എന്തുസംഭവിച്ചുവെന്ന് ബൈബിളിൽ ഒരിടത്തും പറയുന്നില്ല.

"ബാബേൽ ഗോപുരം പോലെ" എന്ന ശൈലി മിക്ക ഭാഷകളിലും പല അർത്ഥങ്ങളിൽ ഉപയോഗിക്കാറുണ്ട്. 





</doc>
<doc id="317535" url="https://ml.wikipedia.org/wiki?curid=317535" title="ഇന്ത്യാക്കാരൻ ജോസഫ്">
ഇന്ത്യാക്കാരൻ ജോസഫ്

മദ്ധ്യകാലകേരളത്തിലെ ഒരു ക്രൈസ്തവപാതിരിയും സഞ്ചാരിയുമായിരുന്നു ഇന്ത്യാക്കാരൻ ജോസഫ് (Joseph the Indian). കൊടുങ്ങല്ലൂർ സ്വദേശിയായ അദ്ദേഹം, സഭാഭരണസംബന്ധമായ കാര്യങ്ങൾക്കായി 1490-കളിൽ രണ്ടുവട്ടം ബാബിലോണും,1501-ൽ യൂറോപ്പും സന്ദർശിച്ചു. കേരളത്തിൽ നിന്നെത്തിയ സഞ്ചാരിയുടെ വിശേഷങ്ങളിൽ കൗതുകം തോന്നിയ യൂറോപ്പിലെ ആതിഥേയന്മാരിൽ ചിലർ അദ്ദേഹവുമായി സംഭാഷണത്തിൽ ഏർപ്പെടുകയും അതിന്റെ വിവരങ്ങൾ രേഖപ്പെടുത്തി പ്രസിദ്ധീകരിക്കുകയും ചെയ്തതോടെയാണ് ജോസഫ് പ്രസിദ്ധനായത്. "ഇന്ത്യാക്കാരൻ ജോസഫിന്റെ വിവരണങ്ങൾ" (Narratives of Joseph the Indian) എന്ന ഈ രചനയുടെ കർതൃത്വം അജ്ഞാതമാണ്. വിവിധ യൂറോപ്യൻ ഭാഷകളിൽ അനേകം പതിപ്പുകളിലൂടെ ഏറെ പ്രചാരം കിട്ടിയ ഈ കൃതിയിലെ വിവരണങ്ങളിൽ ചിലതിന്റെ വിശ്വസനീയത ചോദ്യം ചെയ്യപ്പെട്ടിട്ടുണ്ടെങ്കിലും, യൂറോപ്യൻ മേൽക്കോയ്മയുടെ പ്രാരംഭകാലത്തെ കേരളത്തിന്റേയും കേരളക്രിസ്തീയതയുടേയും ചരിത്രത്തിലെ വിലപ്പെട്ട രേഖകളിലൊന്നായി ഇതു പരിഗണിക്കപ്പെട്ടുപോരുന്നു.

കേരളത്തിലെ സുറിയാനിസഭ ആഭ്യന്തരകലഹങ്ങൾ മൂലം 40 വർഷക്കാലത്തോളം മെത്രാന്മാരില്ലാതെ കഴിഞ്ഞ അവസ്ഥക്ക് പരിഹാരമുണ്ടാക്കുന്നതിനായി ബാബിലോണിലെ സഭാസ്ഥാനത്തേയ്ക്ക് അയക്കപ്പെട്ട മൂന്നംഗപ്രതിനിധിസംഘത്തിലെ അംഗമായി 1490-ലായിരുന്നു ജോസഫിന്റെ ആദ്യത്തെ വിദേശയാത്ര. അറേബ്യൻ കപ്പലുകളിലെ ഈ യാത്രക്കിടെ സംഘാംഗങ്ങളിൽ ഒരാൾ മരിച്ചു. അവശേഷിച്ച ഗീവർഗീസ് എന്നു പേരുള്ള സഹയാത്രികനും ജോസഫും ബാബിലോണിലെത്തി. പാത്രിയർക്കീസ് മാർ ശിമയോൻ അവരെ സ്വീകരിക്കുകയും അവർക്ക് പുരോഹിതാഭിക്ഷേകം നൽകുകയും ചെയ്തു. അവരുടെ ആവശ്യപ്രകാരം യോഗ്യരായ രണ്ടു സന്യാസവൈദികരെ കണ്ടെത്തി മാർ-തോമാ, മാർ-യോഹന്നാൻ എന്നീ പേരുകളിൽ കേരളത്തിലെ മെത്രാന്മാരായി വാഴിച്ചു. പുരോഹിതാഭിക്ഷേകം കിട്ടിയ ജോസഫും സഹയാത്രികനും ഈ മെത്രാന്മാർക്കൊപ്പം കേരളത്തിലേക്കു മടങ്ങി.

റോമിൽ നിന്നു കേരളത്തിലെത്തിയ രണ്ടു മെത്രാന്മാരിലൊരാളായി മാർ തോമാ 1492-ൽ ബാബിലോണിലേക്ക് ജോസഫ് മടങ്ങി. അദ്ദേഹത്തിനൊപ്പമായിരുന്നു ജോസഫിന്റെ ബാബിലോണിലേക്കുള്ള രണ്ടാം യാത്ര. ബാബിലോണിലെ പാത്രിയർക്കീസിന് ഉപഹാരങ്ങൾ സമർപ്പിക്കുകയായിരുന്നു ഈ യാത്രയുടെ ലക്ഷ്യമെന്നും 1493-ൽ അദ്ദേഹം കേരളത്തിൽ മടങ്ങിയെത്തിയെന്നും പറയപ്പെടുന്നു.

യൂറോപ്പിൽ നിന്ന് ദക്ഷിണേന്ത്യയിലേക്കുള്ള കപ്പൽ മാർഗ്ഗം കണ്ടെത്തിയ വാസ്കോഡഗാമായുടെ വരവിനു മൂന്നു വർഷത്തിനു ശേഷം 1501-ലായിരുന്നു ജോസഫിന്റെ പ്രസിദ്ധമായ മൂന്നാം യാത്ര. ഗാമായ്ക്കു ശേഷം കേരളത്തിലെത്തിയ പോർത്തുഗീസ് നാവികസംഘത്തിന്റെ തലവൻ പെദ്രോ അൽവരസ് കാബ്രാളിന്റെ കപ്പലുകളിലൊന്നിലായിരുന്നു ഈ യാത്ര. മത്തിയാസ് എന്നു പേരായ സഹോദരനും അദ്ദേഹത്തോടൊപ്പമുണ്ടായിരുന്നു. ജോസഫിനെപ്പോലെ മത്തിയാസും പുരോഹിതനായിരുന്നു. യാത്രക്കിടെ മത്തിയാസ് പോർച്ചുഗലിൽ മരിച്ചു. ജോസഫ് പോർച്ചുഗലിലെ ലിസ്ബണും ഇറ്റലിയിൽ റോം, വെനീസ് എന്നിവിടങ്ങളും സന്ദർശിച്ചു. 1501 ജൂണിൽ ലിസ്ബണിലെത്തിയെ അദ്ദേഹം അവിടെ ആറുമാസക്കാലം പോർച്ചുഗൽ രാജാവിന്റെ അതിഥിയായി കഴിഞ്ഞതായും റോമിൽ അദ്ദേഹം അലക്സാണ്ടർ ആറാമൻ മാർപ്പാപ്പയെ സന്ദർശിച്ചതായും പറയപ്പെടുന്നു. വെനീസിൽ അവിടത്തെ സിഞ്ഞോരയുടെ അതിഥിയായി കഴിഞ്ഞ അദ്ദേഹം അവരുമായി കേരളത്തിലെ സാമൂഹ്യസാമ്പത്തിക സാഹചര്യങ്ങൾ ചർച്ച ചെയ്തു.

1507-ൽ പേരറിയാത്ത ഒരെഴുത്തുകാരൻ ഇറ്റാലിയൻ ഭാഷയിൽ ആദ്യം പ്രസിദ്ധീകരിച്ച ഈ കൃതിയുടെ ലത്തീൻ പരിഭാഷ 1508-ൽ വെളിച്ചം കണ്ടു. താമസിയാതെ ഇതിന്റെ ജർമ്മൻ, ഫ്രെഞ്ച്, ഡെച്ച് പരിഭാഷകളും പ്രസിദ്ധീകരിക്കപ്പെട്ടു. 1507-ൽ ഇറ്റാലിയൻ ഭാഷയിലെ ആദ്യപതിപ്പിനെ തുടർന്നുള്ള ഇരുപതുവർഷത്തിനിടെ വിവിധഭാഷകളിൽ ഇതിന്റെ ഇരുപതോളം പതിപ്പുകൾ പ്രസിദ്ധീകരിക്കപ്പെട്ടു.

പതിനാറാം നൂറ്റാണ്ടിലെ ഇന്ത്യൻ ഉപഭൂഖണ്ഡത്തിലെ രാഷ്ട്രീയസാമൂഹ്യസ്ഥിതികളെക്കുറിച്ചുള്ള പഠനത്തിൽ വിലപ്പെട്ട രേഖയാണ് ഇന്ത്യാക്കാരൻ ജോസഫിന്റെ വിവരണങ്ങൾ. കാബ്രാളിന്റെ സംഘത്തെ മടക്കയാത്രയിൽ അനുഗമിച്ച ജോസഫിന്റെ നിരീക്ഷണങ്ങൾ, ഇന്ത്യയിലേക്കുള്ള പോർത്തുഗീസ് നാവികയാത്രകളെ സംബന്ധിച്ചുള്ള പഠനങ്ങളിലും പ്രധാനമാണ്. കൊടുങ്ങല്ലൂർ, കോഴിക്കോട്, കൊച്ചി, കന്യാകുമാരി, ഗുജറാത്ത്, കാംബേ, നരസിംഗരാജ്യം, ഓർമുസ് ദ്വീപ്, സിലോൺ, സുമാത്ര എന്നീ പ്രദേശങ്ങളെക്കുറിച്ചും അവിടങ്ങളിലെ തുറമുഖങ്ങൾ സസ്യജന്തുജാലങ്ങൾ, വാണിജ്യം, വ്യഞ്ജനങ്ങൾ എന്നിവയെക്കുറിച്ചുമുള്ള വിവരങ്ങൾ ഈ കൃതിയിലുണ്ട്. പോർച്ചുഗീസുകാരുടെ വരവിനുമുൻപുള്ള കേരളത്തിലെ ക്രിസ്തീയതയെക്കുറിച്ചുള്ള അറിവിനുള്ള മുഖ്യരേഖകളിൽ ഒന്നാണിത്. സുറിയാനി ക്രിസ്ത്യാനികൾ അക്കാലത്ത് പിന്തുടർന്നിരുന്ന സഭാഘടന, അവരുടെ വിശ്വാസങ്ങൾ, പാരമ്പര്യങ്ങൾ, കൂദാശാവ്യവസ്ഥ, ആരാധനക്രമം, തിരുനാളുകൾ, ആചാരങ്ങൾ, ആഗോളക്രിസ്തീയതയുമായി അവർക്കുണ്ടായിരുന്ന കെട്ടുപാടുകൾ എന്നിവയിലേക്കും ഈ രചന വെളിച്ചം വീശുന്നു. ഉദാഹരണത്തിന് കേരളത്തിലെ ക്രിസ്ത്യാനികൾ അക്കാലത്ത് വിശുദ്ധകുർബ്ബാനക്ക് വീഞ്ഞ് ലഭ്യമാണെങ്കിൽ വീഞ്ഞും അല്ലാത്തപ്പോൾ ചീനക്കാരായ വ്യാപാരികളിൽ നിന്നു കിട്ടുന്ന ഉണക്കമുന്തിരി ചാലിച്ചെടുത്ത വെള്ളവും ഉപയോഗിച്ചിരുന്നെന്ന് ജോസഫ് പറയുന്നുണ്ട്.

ഏറെക്കാലം ദക്ഷിണേന്ത്യയുടെ ചരിത്രത്തെ സംബന്ധിച്ച സുപ്രധാനരേഖ എന്ന നിലയിൽ യൂറോപ്യൻ ചരിത്രകാരന്മാരെല്ലാം ആശ്രയിച്ചിരുന്ന ഈ കൃതിയിലെ വിവരണങ്ങളിൽ ചിലതിന്റെ വിശ്വസനീയത പിന്നീട് സംശയിക്കപ്പെട്ടു. അതിലെ അവകാശവാദങ്ങളിൽ പലതും നീട്ടിവലിച്ച ഭാവനാവ്യാപാരമാണെന്നും ആരോപിക്കപ്പെട്ടു. എന്നാൽ ഈ വിലയിരുത്തലിൽ പിൽക്കാലചരിത്രം ഇന്ത്യാക്കാരൻ ജോസഫിനോട് അനീതി കാട്ടിയിരിക്കാമെന്നും, ഇറ്റാലിയൻ ഭാഷയിലെ മൂലകൃതിയുടെ ലത്തീൽ ഭാഷ്യത്തിന്റെ കുറവുകളാകാം ഇതിനു കാരണമെന്നും സഭാചരിത്രകാരനും ആംഗ്ലിക്കൻ മിഷനറിയുമായ സ്റ്റീഫൻ നീൽ അഭിപ്രായപ്പെട്ടിട്ടുണ്ട്.


</doc>
<doc id="317536" url="https://ml.wikipedia.org/wiki?curid=317536" title="പാർലമെന്റിലെ പ്രമേയങ്ങൾ">
പാർലമെന്റിലെ പ്രമേയങ്ങൾ

1 അവിശ്വാസപ്രമേയങ്ങൾ
സഭയ്ക്ക് കേന്ദ്രസർക്കാരിന്റെ മേൽ ഉള്ള വിശ്വാസം അളക്കുന്നതിനുള്ള ഒരു ഉപാധിയാണ് ഇത്.രാജ്യസഭയ്ക്ക് ഇത് ബാധകമല്ല.

2 .വിശ്വാസപ്രമേയം
അവിസ്വസപ്രമേയം പ്രമേയം പോലെ തന്നെ കേന്ദ്രമന്തി സഭയുടെ വിശ്വാസം അളക്കുന്നതിനുള്ള ഒരു ഉപാധിയാണ് ഇത്.ഇത് വരെ 12 വിശ്വാസപ്രമേയങ്ങൾ അവതരിപ്പിച്ചെങ്കിലും ഏഴെണ്ണം മാത്രമേ അന്ഗീകരിചുള്ളു.

3. ശാസനാ പ്രമേയം
ശാസനാപ്രമേയത്തിൽ കാര്യാകാരണങ്ങളും ആരോപങ്ങളും വ്യക്തമക്കിയിരിക്കണം.പ്രവർത്തനത്തിലെ പരാജയത്താലോ നയത്തിലെ പിഴവുകളുടെ പേരിലോ ഒരു മന്ത്രിക്ക് എതിരായോ മന്ത്രിസഭയ്ക്ക് എതിരായോ ഒരു കൂട്ടം മന്ത്രിമാർക്ക് എതിരായോ ഇത് അവതരിപ്പിക്കാവുന്നതാണ്.സഭയുടെ അനുമതി ആവശ്യമില്ല എന്നുള്ളത് ഇതിന്റെ പ്രതെകതയാണ്.


</doc>
<doc id="317537" url="https://ml.wikipedia.org/wiki?curid=317537" title="മെഥാനൊജെൻ">
മെഥാനൊജെൻ

മെഥാനൊജെൻ എന്നത് ഓക്സിജനില്ലാത്ത സാഹചര്യങ്ങളിൽ ഉപാപചയഫലമായി മീഥെയ്ൻ ഉപോൽപ്പന്നമായി പുറത്തുവിടുന്ന സൂക്ഷ്മാണുക്കളാണ്. ബാക്ടീരിയയിൽ നിന്നും വ്യത്യസ്തമായ "ആർക്കീയ" എന്ന ഡൊമൈനിലാണ് ഇവയെ ഉൾപ്പെടുത്തിയിരിക്കുന്നത്. അവ തണ്ണീർത്തടങ്ങളിൽ സാധാരണ കാണപ്പെടുന്നു. ചതുപ്പുനിലങ്ങളിൽ ഉണ്ടാകുന്ന വാതകം (മാർഷ് വാതകം) ഈ സൂക്ഷ്മാണുവിന്റെ പ്രവർത്തനം മൂലമാണ് ഉണ്ടാകുന്നത്. അയവിറക്കുന്ന ജീവികളുടേയും മനുഷ്യരുടേയും ദഹനവ്യവസ്ഥകളിൽ ഈ സൂക്ഷ്മാണുവിന്റെ പ്രവർത്തനം മൂലമാണ് അയവിറക്കുന്ന ജീവികളിൽ ഏമ്പക്കത്തിലും മനുഷ്യരിൽ അധോവായുവിലും മീഥേയ്നിന്റെ അംശമുണ്ടാകുന്നത്.
(Methanogenium olentangyi & Methanogenium bourgense)
(Methanobacterium wolfei)


</doc>
<doc id="317539" url="https://ml.wikipedia.org/wiki?curid=317539" title="എ ഡോഗ്സ് ലൈഫ്">
എ ഡോഗ്സ് ലൈഫ്

എ ഡോഗ്സ് ലൈഫ് എന്നത്  ചാർളി ചാപ്ലിൻ എഴുതി സംവിധാനം ചെയ്ത് 1918-ൽ പുറത്തിറങ്ങിയ ഒരു നിശ്ശബ്ദചലച്ചിത്രമാണ്. ഫസ്റ്റ് നാഷണലിന് വേണ്ടി ചാപ്ലിൻ ചെയ്ത ആദ്യ ചലച്ചിത്രമാണിത്. 

ചാപ്ലിൻ ഒരു മൃഗത്തിന്റെയൊപ്പം "സഹനടനായാണ്" ഇതിൽ അഭിനയിക്കുന്നത്. "സ്ക്രാപ്സ്' എന്ന് പേരുള്ള ഒരു നായയാണ്‌ ഇതിലെ 'നായകൻ'. ചാപ്ലിൻ തന്റെ പതിവ് തെരുവുതെണ്ടി വേഷത്തിലും എഡ്നാ പർവയൻസ് നൃത്തശാലയിലെ പാട്ടുകാരിയായും അഭിനയിക്കുന്നു. സിഡ്നി ചാപ്ലിനും ഈ ചിത്രത്തിൽ ചെറിയൊരു വേഷത്തിൽ അഭിനയിക്കുന്നുണ്ട്. ചാപ്ലിൻ സഹോദരന്മാർ ആദ്യമായി തിരശ്ശീലയിൽ ഒന്നിക്കുന്നത് ഈ ചിത്രത്തിലാണ്.

ചാപ്ലിനെ അഭിമുഖം ചെയ്തിട്ടുള്ള പ്രമുഖ പത്ര-എഡിറ്ററായിരുന്ന ചാൾസ് ലാപ്‌വർത്ത് ഈ ചിത്രത്തിന്റെ ഒരു ഉപദേശകനായി പ്രവർത്തിക്കുകയുണ്ടായി. 




</doc>
<doc id="317543" url="https://ml.wikipedia.org/wiki?curid=317543" title="ആമതോടൻ വണ്ട് (പൊന്നാമ)">
ആമതോടൻ വണ്ട് (പൊന്നാമ)

നമ്മുടെ നാട്ടിൻ പുറങ്ങളിൽ കാണാറുണ്ടായിരുന്ന ഒരിനം ചെറിയ വണ്ടാണ് ആമത്തോടൻ വണ്ട്'അഥവാ പൊന്നാമ അല്ലെങ്കിൽ ആമവണ്ട്. ഇത് വംശനാശത്തിന്റെ പിടിയിലാണ്. അനിയന്ത്രിതമായ കീടനാശിനി പ്രയോഗവും കളകളുടെ നശീകരണവും ആണ് ഇവയെ വംശനാശത്തിലേക്കടിപ്പിക്കുന്നത്. ചുവപ്പ്, പച്ച, മഞ്ഞ, നീല, സ്വർണ നിറങ്ങളിൽ ഇത് കാണപ്പെടുന്നു. പണ്ട് കുട്ടികൾ ഈ ജീവിയെ പിടിച്ച് ചില്ലു ഭരണിയിലടച്ച് രസിച്ചിരുന്നു.
ആമയുടേത് പോലുള്ള പുറംന്തോട് ഉളതിനാലാണ് ഇവക്ക് ആമത്തോടൻ വണ്ട് എന്നും ആമവണ്ട് എന്നും പേര് കിട്ടിയത് . എന്നാൽ ഇവയുടെ പുറംതോട് വർണ ശഭളമാണ്.
സാമ്രാജ്യം : ഇൻസെക്ട്
ശാസ്ത്രീയ നാമം: charidotella sexpuctata.
ആംഗലേയനാമം: Golden tortoise beetle.
ഇവക്ക് രണ്ട് ചിറകും രണ്ട് കണ്ണും രണ്ട് ആന്റിനയും ഉണ്ട്. ആറ് കാലുകളും .ഈ ജീവവർഗം കേരളത്തിൽ ആകെ 8549860 എണ്ണമേ ഉള്ളു എന്ന് ഒരു സർവ്വേയിൽ കണ്ടെത്തുകയുണ്ടായി. ഇവക്ക് 0.3സെമി മുതൽ0.6 സെമി വരെ ഉയരവും,0.7 സെമി മുതൽ 1.4സെമി വരെ നീളവും,0.6 സെമി മുതൽ 1.3സെമി വരെവീതിയും ഉണ്ട്.ഇവക്ക് മണിക്കൂറിൽ 91.08 മീറ്റർ വേഗതയിൽ സഞ്ചരിക്കാം.ഇത് കാലുകൊണ്ട് സഞ്ചരിക്കാവുന്ന പരമാവധി വേഗമാണ്.പനാമയിലെ കാടുകളിൽ ഇവയുടെ വ്യത്യസ്ത ജനുസുകൾ കാണപ്പെടുന്നു.


</doc>
<doc id="317548" url="https://ml.wikipedia.org/wiki?curid=317548" title="ഉമൈത്താനകത്ത് കുഞ്ഞിക്കാദർ">
ഉമൈത്താനകത്ത് കുഞ്ഞിക്കാദർ

മലപ്പുറം താനൂരിൽ ജീവിച്ചിരുന്ന; മലബാറിലെ ബ്രിട്ടീഷ് വിരുദ്ധ കലാപത്തിൽ പങ്കെടുത്ത ഒരു വ്യക്തിയാണ് ഉമൈത്താനകത്ത് കുഞ്ഞിക്കാദർ. താനൂർ ആയിരുന്നു ജന്മസ്ഥലം. തീരദേശ പ്രദേശമായ താനൂരിൽ ഖിലാഫത്ത് പ്രവർത്തനങ്ങൾക്ക് നേതൃപരമായ പങ്കുവഹിച്ചു. സമരത്തിന്റെ ഭാഗമായി ഖിലാഫത്ത് പ്രസ്ഥാനത്തിലേക്ക് അദ്ദേഹം താനൂരിലും പരിസര പ്രദേശങ്ങളിൽ നിന്നും ആളുകളെ സംഘടിപ്പിച്ചു. 1918ൽ കോഴിക്കോട് കടപ്പുറത്ത് ഗാന്ധിജിയും മൗലാനാ ഷൗക്കത്തലിയും പങ്കെടുത്ത ഖിലാഫത്ത് - കോൺഗ്രസ് സമ്മേളനത്തിലൂടെയാണ് കാദർ നേതാക്കളുമായി ബന്ധം സ്ഥാപിക്കുന്നത്. കുഞ്ഞിക്കാദറിൻെറയും ഗുരുനാഥനായിരുന്ന താനൂർ പരീക്കുട്ടി മുസ്ലിയാരുടേയും നേതൃത്വത്തിൽ താനൂർ മാടത്തിൽ മൈതാനത്ത് നടന്ന ഖിലാഫത്ത് സമ്മേളനം ശ്രമഫലമായി വലിയ വിജയമായിരുന്നു. ശേഷം താനൂരിലെ തൻെറ കച്ചവട സ്ഥാപനം മറ്റൊരാളെ ഏൽപിച്ച് ഖിലാഫത്തിൻെറ മുഴുവൻ സമയ പ്രവർത്തകനായി രംഗത്തിറങ്ങിയ കുഞ്ഞിക്കാദർ താമസിയാതെ ബ്രിട്ടീഷുകാരുടെ കണ്ണിലെ കരടായി മാറി. താനൂരിലെയും പരിസര പ്രദേശങ്ങളിലെയും സാധാരണക്കാർക്കിടയിൽ ഖിലാഫത്ത് പ്രചാരണത്തിനായി കാദർ ഏറെ ശ്രമങ്ങൾ നടത്തി. 

1920ൽ താനൂരിൽ കുഞ്ഞിക്കാദറിന്റെ നേതൃത്വത്തിൽ ഖിലാഫത്ത് കമ്മിറ്റി യോഗം ചേരാനായി ശ്രമം തുടങ്ങി. ഈ സമ്മേളനത്തിലൂടെ തങ്ങൾക്കെതിരെ കുഞ്ഞിക്കാദറിൻെറ നേതൃത്വത്തിൽ വൻ നീക്കം നടക്കാൻ സാധ്യതയുണ്ടെന്ന വിവരത്തിൻെറ അടിസ്ഥാനത്തിൽ സമ്മേളനം നടത്തരുത് എന്ന് ബ്രിട്ടീഷുകാർ ഉത്തരവിട്ടു. എന്നാൽ ഖിലാഫത്ത് നേതാക്കൾ സമ്മേളനത്തിൽ നിന്ന് പിന്മാറാൻ തയ്യാറായില്ല. 1920 ആഗസ്റ്റ് 20ന് തിരൂരങ്ങാടി പള്ളി പട്ടാളം ആക്രമിച്ചെന്ന വാർത്ത വന്നതിനെ തുടർന്നാണ് കുഞ്ഞിക്കാദറും സംഘവും താനൂരിൽ നിന്നും പുറപ്പെട്ടു. പരപ്പനങ്ങാടിക്കടുത്ത പന്താരങ്ങാടിയിൽവെച്ച് കുഞ്ഞിക്കാദറിനെയും സംഘത്തെയും പട്ടാളം വളഞ്ഞു. തുടർന്ന് കാദറിനെ കണ്ണൂർ സെൻട്രൽ ജയിലിലേക്കയച്ചു. ആ ധീരദേശാഭിമാനിയെ പിന്നീട് ബ്രിട്ടീഷ് ഭരണകൂടം തൂക്കിലേറ്റി. "താനൂരിലെ സിംഹക്കുട്ടി" എന്ന് ഇദ്ദേഹത്തെ വിശേഷിപ്പിക്കാറുണ്ട്.

കുഞ്ഞിക്കാദർ ജീവിച്ച വീട് താനൂർ ടിപ്പു സുൽത്താൻ റോഡിനടുത്ത് ഇന്നും നിലനിൽകുന്നുണ്ട്. ഈ വീടിന്റെ വാതിലുകളിലും ജനാലകളിലും പട്ടാളം ഇരുമ്പുകമ്പി കൊണ്ട് തകർക്കാൻ ശ്രമിച്ചതിന്റെ പാടുകൾ ഇന്നും കാണാം. വീടിനോട് ചേർന്നുള്ള അദ്ദേഹത്തിൻെറ ഓഫീസ് മുറിയും ഇപ്പോഴുമുണ്ട്.

മലബാർ കലാപത്തിന്റെ കഥ പറയുന്ന 1921 എന്ന ചിത്രത്തിൽ മമ്മുട്ടി ചെയ്ത നായക കഥാപാത്രം ഉമൈത്താനകത്ത് കുഞ്ഞിക്കാദറിനെ ആസ്പദമാക്കിയുള്ളതാണ് എന്നു അഭിപ്രായമുണ്ട്.


</doc>
<doc id="317551" url="https://ml.wikipedia.org/wiki?curid=317551" title="മരണക്കിണർ">
മരണക്കിണർ

കാർണിവലുകളിലും ഉത്സവപറമ്പുകളിലും മറ്റും അവതരിപ്പിക്കപ്പെടുന്ന ഒരിനം സർക്കസ് പ്രദർശനമാണ് മരണക്കിണർ. കിണറിന്റെ രൂപത്തിൽ മരം കൊണ്ടുണ്ടാക്കിയ 20 മുതൽ 36 അടി വരെ വ്യാസമുള്ള സിലിണ്ടറിന്റെ കുത്തനെയുള്ള വശങ്ങളിലൂടെ മോട്ടോർ സൈക്കിളുകളും ചെറിയ കാറുകളും ഓടിക്കുന്നു. ഇതോടൊപ്പം അഭ്യാസ പ്രകടനങ്ങളും ഉണ്ടാകാറുണ്ട്. സെൻട്രിഫ്യൂഗൽ ബലം ഉപയോഗപ്പെടുത്തിയാണ് കുത്തനെയുള്ള വശങ്ങളിലൂടെ വാഹനങ്ങൾ ഓടിക്കുന്നത്.


</doc>
<doc id="317554" url="https://ml.wikipedia.org/wiki?curid=317554" title="രാമാനന്ദ ചാറ്റർജി">
രാമാനന്ദ ചാറ്റർജി

മോഡേൺ റിവ്യൂ മാസികയുടെ ഉടമയും സ്ഥാപകനും എഡിറ്ററുമാണ്‌ രാമാനന്ദ ചാറ്റർജി() (29 മേയ് 1865 – 30 സെപ്റ്റംബർ 1943) .ഇദ്ദേഹം ഇന്ത്യൻ ജേർണലിസത്തിന്റെ പിതാവായി അറിയപ്പെടുന്നു.

ബംഗാളിലെ ഒരു ഇടത്തരം ഹിന്ദു കുടുമ്പത്തിലാണ്‌ അദ്ദേഹം ജനിച്ചത്.ബങ്കുര ജില്ലയിലെ പതക്പാറ ഗ്രാമത്തിൽ ശ്രീനാഥ് ചാറ്റോപധ്യായയുടെയും ഹരസുന്ദരിയുടെയും മൂന്നാമത്തെ പുത്രനായി ജനിച്ചു.ബംഗാളി മീഡിയം സ്ക്കൂളിൽ നിന്നും പ്രൈമറി വിദ്യാഭ്യാസം പൂർത്തിയാക്കി.ആ സമയത്ത് തന്നെ ഇംഗ്ലീഷ് മീഡിയം ബങ്കുര ഗ്രാമത്തിൽ ലഭ്യമായിരുന്നു.കുട്ടികാലത്ത് തന്നെ രങ്കലാൽ ബാദ്യോപാധ്യയയുടെ കവിതകൾ,പ്രതേകിച്ച് ദേശഭക്തി കവിതകൾ ഇഷ്ടപ്പെട്ടിരുന്നു.ബങ്കുര ബംഗ വിദ്യാലയത്തിൽ നിന്നും 1875ൽ സ്റ്റുഡന്റ് സ്കോളർഷിപ്പ് പരീക്ഷ പാസായി.1883ൽ ബങ്കുര സില്ല വിദ്യാലയത്തിൽ നിന്നും എൻട്രസ് ജയിച്ച് കൊൽക്കത്തയിലേക്ക് ഉയർന്ന വിദ്യാഭ്യാസത്തിന്‌ പോയി.1885ൽ സെന്റ് സേവിയർ കോളേജിൽ നിന്നും എഫ്.എ പാസായി.അതിനുശേഷം സിറ്റി കോളേജിൽ അഡ്മിഷൻ എടുത്തു.1888ൽ സിറ്റി കോളേജിൽ നിന്നും ബി.എയിൽ ഫസ്റ്റ് ക്ലാസ് ഫസ്റ്റായി കൽക്കട്ട സർവകലാശാലയിൽ നിന്നും പൂർത്തിയാക്കി.റിപ്പൺ സ്കോളർഷിപ്പ് നേടി മാസം അൻപത് രൂപ അദ്ദേഹത്തിനു ലഭിച്ചിരുന്നു.പ്ലീഡറായി ജോലി ചെയ്യവെ ഹേരംബ ചന്ദ്ര മൈത്ര അദ്ദേഹത്തെ ഇന്ത്യൻ മെസ്സെഞ്ചറിൽ അസിസ്റ്റന്റ് എഡിറ്റരായി ജോലിക്ക് ക്ഷണിച്ചു.സാധാരണ ബ്രഹ്മസമാജത്തിന്റെ പ്രചരണപത്രമായിരുന്നു ഇന്ത്യൻ മെസ്സെഞ്ചർ.അതിന്റെ എഡിറ്ററായിരുന്നു ഹേരാംബ ച്ന്ദ്ര മൈത്ര.ഈ വാഗ്ദാനം ചാറ്റർജിയുടെ ഭാവി പത്രപ്രവർത്തനത്തിൻ വഴിതിരിവായി.1890ൽ കൽക്കട്ട സർവകലാശാലയിൽ നിന്നും ബിരുദാനന്ദരബിരുദം പൂർത്തിയാക്കി.

1983ൽ സിറ്റി കോളേജിൽ അധ്യാപകനായി ജോലിയിൽ പ്രവേശിച്ചു.ജഗദീഷ് ചന്ദ്ര ബോസുമായി ചേർന്ന് കുട്ടികളുടെ മാഗസിനായ മുകുൾ സ്ഥാപിച്ചു.ശിവനാഥ് ശാസ്ത്രിയായിരുന്നു എഡീറ്റർ.1895ൽ അദ്ദേഹം അലഹാബദിലേക്ക് പോയി.അലഹബാദിലെ കയസ്ഥ പാഠശാലയിൽ അധ്യാപകനായി.1897ൽ ബംഗാളി സാഹിത്യ മാസികയായ പ്രദീപിന്റെ ചീഫ് എഡിറ്ററായി.പിന്നീട് അഭിപ്രായ വ്യത്യാസത്താൽ പ്രദീപിൽ നിന്നും രാജിവച്ചു.1901ൽ പ്രബാസിമാസിക ആരംഭിച്ചു.1907ൽ ചാറ്റർജീംഗ്ലീഷ് മാസികയായ മോഡേൺ റിവ്യൂ ആരംഭിച്ചു.
1934 മാർച്ച് 10ന്‌ ഒരുകൂട്ടം യുവാക്കളുമായി ചേർന്ന് പത്രത്തിന്റെ പ്രസക്തിയേ പറ്റി ചർച്ച ചെയ്തു.പത്രങ്ങളിലെ വാർത്തകൾ,ചിന്തകൾ, കാരണങ്ങൾ ലോകത്തിലെ സംഭവകൾ രാഷ്ട്രീയം എന്നിവയിലൂടെ പത്രങ്ങൾക്ക് രാഷ്ട്രത്തെ മുന്നോട്ട് നയിക്കൻ സാധിക്കുമെന്ന് അദ്ദേഹം അവരെ ബോധ്യമാക്കി.


</doc>
<doc id="317556" url="https://ml.wikipedia.org/wiki?curid=317556" title="എ വുമൺ ഓഫ് പാരീസ്">
എ വുമൺ ഓഫ് പാരീസ്

1923-ൽ ചാർളി ചാപ്ലിൻ എഴുതി സംവിധാനം ചെയ്ത് പുറത്തിറങ്ങിയ ഒരു മുഴുനീള ചലച്ചിത്രമാണ് എ വുമൺ ഓഫ് പാരീസ്. അതുവരെ ഇറങ്ങിയിരുന്നതിൽനിന്നും അൽപ്പം വ്യത്യസ്തമായ പ്രമേയവുമായാണ് ചിത്രം പുറത്തിറങ്ങിയത്. എ വുമൺ ഓഫ് പാരീസ്: എ ഡ്രാമ ഓഫ് ഫേറ്റ് എന്ന പേരിലും ഈ ചിത്രം അറിയപ്പെടുന്നു.


ചാപ്ലിന്റെ മറ്റു ചിത്രങ്ങളിൽ നിന്നും ഈ ചിത്രത്തിന് ഒത്തിരിയേറെ മാറ്റങ്ങളുണ്ട്. പ്രധാനമായും ചാപ്ലിൻ ഈ ചിത്രത്തിൽ നായകനല്ല എന്നതാണ്. വളരെ ചെറിയ ഒരു വേഷത്തിലാണ് അദ്ദേഹം ഈ ചിത്രത്തിൽ പ്രത്യക്ഷപ്പെടുന്നത്. ചിത്രത്തിന്റെ ക്രെഡിറ്റ്‌സിൽ പോലും ആ വേഷത്തെക്കുറിച്ച് പറയുന്നില്ല. മറ്റൊരു പ്രത്യേകത ചിത്രം ഗൗരവമായ വിഷയത്തിൽ ആസ്പദമാണ് എന്നതാണ്.

എഡ്നാ പർവയൻസ്, മരിയ സെന്റ്‌ ക്ലെയർ എന്ന കഥാപാത്രത്തെ അവതരിപ്പിക്കുന്നു. ചിത്രം നിർമ്മിക്കുന്നതിന് പിന്നിൽ ചാപ്ലിൻ പല ഉദ്ദേശങ്ങളും ഉണ്ടായിരുന്നു. അതിലൊന്ന് ചാപ്ലിനെ കൂടാതെ പർവയൻസിന് പ്രശസ്തി കിട്ടുക എന്നതയാരിന്നു. മറ്റൊന്ന് ക്യാമറെയ്ക്ക് പിന്നിൽ നിന്ന് ഒരു യഥാർത്ഥ നാടകീയ ചിത്രം പരീക്ഷിക്കുക എന്നതായിരുന്നു. എന്നാൽ പ്രതീക്ഷിച്ചതിനു വിപരീതമായി ചാപ്ലിനൊപ്പം അഭിനയിച്ചപ്പോൾ ലഭിച്ചിരുന്ന വിജയമൊന്നും ചിത്രത്തിന് കിട്ടിയില്ല.

1922-ൽ ചാപ്ലിന് പെഗ്ഗി ഹോപ്കിൻസ് ജോയ്സുമായി ഉണ്ടായിരുന്നു പ്രേമബന്ധത്തെ ഇതിവൃത്തമാക്കിയായിരുന്നു ചിത്രത്തിന്റെ തിരക്കഥ.

പ്രതീക്ഷിച്ചപോലെ ചിത്രം സ്വീകരിക്കപ്പെട്ടില്ല. ചാപ്ലിൻ അന്ന് വളരെയേറെ പ്രശസ്തനായിരുന്നു. അതുകൊണ്ട് തന്നെ മറ്റു ചാപ്ലിൻ ചിത്രങ്ങളിൽ എന്ന പോലെ ചാപ്ലിനെ കാണാൻ സാധിക്കും എന്ന് കരുതിയാണ് പലരും ചിത്രം കാണാൻ പോയത്. ചിത്രത്തിന്റെ വിജയത്തിനായി ചാപ്ലിൻ ചില മുന്നൊരുക്കങ്ങൾ നടത്തിയിരുന്നു. പ്രഥമപ്രദർശനസമയത്ത് "എ വുമൺ ഓഫ് പാരീസ്" തന്റെ മറ്റു ചിത്രങ്ങളിൽ നിന്ന് വ്യതസ്തമായിരിക്കുമെന്നു വെളിപ്പെടുത്തുകയുണ്ടായി. ഇതുവഴി ചിത്രത്തിന് കൂടുതൽ സ്വീകാര്യത ലഭിക്കുമെന്നും ചാപ്ലിൻ കരുതി. കൂടാതെ ചിത്രത്തിന്റെ തുടക്കത്തിൽ ചാപ്ലിൻ ഈ ചിത്രത്തിൽ പ്രത്യക്ഷപ്പെടുന്നില്ലെന്ന് സന്ദേശവും കൊടുത്തിരുന്നു.

ചിത്രത്തിന്റെ പരാജയം ചാപ്ലിനെ വളരെയേറെ അസ്വസ്ഥനാക്കിയിരുന്നു. ചിത്രത്തിന്റെ പ്രദർശനത്തിന് ശേഷം ഏകദേശം 50 വർഷങ്ങൾക്ക് ശേഷമാണ് പ്രേക്ഷർക്ക് കാണാൻ സാധിച്ചത്. 1976-ൽ സംയോജിപ്പിച്ച ചിത്രത്തിൽ  ലൂയിസ് എഫ് ഗോട്സ്ചോക്ക് നിർവഹിച്ച സംഗീതത്തിനു പകരം ചാപ്ലിൻ പുതിയ സംഗീതം ചേർത്തു.



</doc>
<doc id="317562" url="https://ml.wikipedia.org/wiki?curid=317562" title="സുവേവ്">
സുവേവ്

ഫ്രഞ്ച് കരസേനയിൽ, പൊതുവേ 1831നും 1962നും ഇടയ്ക്ക് ഫ്രഞ്ച് വടക്കേ ആഫ്രിക്കയിൽ സേവനമനുഷ്ഠിച്ചിരുന്ന ലൈറ്റ് ഇൻഫൻട്രി റെജിമെന്റുകൾക്ക് നൽകപ്പെട്ട പേരാണ് സുവേവ്. പിന്നീട് അമേരിക്കൻ അഭ്യന്തരയുദ്ധത്തിലെ വോളണ്ടിയർ റെജിമെന്റ്, പരാഗ്വൻ യുദ്ധത്തിലെ സ്വതന്ത്ര ബ്രസീലിയൻ കറുത്ത വോളണ്ടിയർമാർ തുടങ്ങിയ മറ്റു പല കരസേനാ യൂണിറ്റുകളും ഈ പേര് സ്വീകരിക്കുകയുണ്ടായി.


</doc>
<doc id="317564" url="https://ml.wikipedia.org/wiki?curid=317564" title="ഒറ്റയാൻ">
ഒറ്റയാൻ

ഡി.ജെ.എസ്. ജോർജിന്റെ പ്രബന്ധ സമാഹാരമാണ് ഒറ്റയാൻ. 2013 നവംബറിൽ ഡി.സി ബുക്സ് ആണ് ഈ പുസ്തകം പ്രസിദ്ധീകരിച്ചത് . 2013ൽ ഇറങ്ങിയ മികച്ച പത്തു പുസ്തകങ്ങളിൽ ഒന്നായി ഇന്ത്യാ ടുഡേ വിലയിരുത്തിയ കൃതികളിലൊന്നാണ് ഒറ്റയാൻ .വ്യക്തികളെക്കുറിച്ചും സമകാലിക സംഭവങ്ങളെക്കുറിച്ചും വ്യത്യസ്തങ്ങളായ ആശയങ്ങളെക്കുറിച്ചുമുള്ള ജോർജ്ജിന്റെ കുറിപ്പുകൾ സമാഹരിച്ച പുസ്തകമാണ് ഒറ്റയാൻ. വിവിധ കാലങ്ങളിൽ എഴുതിയ 43 ലേഖനങ്ങളാണ് പുസ്തകത്തിൽ ഉള്ളത് .2014-ലെ പന്തളം കേരള വർമ്മ മാധ്യമ പുരസ്കാരത്തിന് ഈ പുസ്തകം അർഹമായി.


</doc>
<doc id="317569" url="https://ml.wikipedia.org/wiki?curid=317569" title="നിയ സലാമിസ് ഫമാഗുസ്റ്റ എഫ്സി">
നിയ സലാമിസ് ഫമാഗുസ്റ്റ എഫ്സി

സൈപ്രസിലുള്ള അമ്മോകോസ്റ്റോസിലെ ഒരു പ്രഫഷ്ണൽ ഫുട്ബോൾ ക്ലബാണ്‌ നിയ സലാമിസ് ഫമാഗുസ്റ്റ എഫ്സി.1974ൽ തുർക്കിയുടെ സൈപ്രസ് അധിനിവേശ സമയത്ത് അഭയാർഥി ക്ലബായി തുടക്കം.ദ്വീപിന്റെ വടക്ക് ഭാഗം തുർക്കി കൈയ്യടക്കി.ലാർനാക കേന്ദ്രീകരിച്ച് താല്കാലികമായി ഈ ക്ലബ് പ്രവർത്തിച്ചു .

നിയ സലാമിസ് അമ്മോകോസ്റ്റൌ എഫ്സി നിരവധി പ്രധാന വിജയങ്ങൾ സൈപ്രിയോട്ട് കപ്പിലും സൈപ്രിയോട്ട് സൂപ്പർ കപ്പിലും 1990ൽ നേടിയിട്ടുണ്ട്.1990ൽ ആദ്യമായി ഈ ടീം യുവേഫ കപ്പ് വിന്നേഴ്സ് കപ്പിൽ ഈ ടീം പങ്കെടുത്തു.1995,1997,2000 എന്നീ വർഷങ്ങളിൽ യുവേഫ ഇന്റർട്ടോട്ടൊ കപ്പിലും പങ്കെടുത്തു
.നിയ സലാമിന ഫമഗുസ്ത സ്പോർട്ട്സ് ക്ലബിന്റെ ഭാഗമാണ്‌ 1948ലാണ്‌ ഈ ക്ലബ് സ്ഥപിതമായത്.ഇത് മുൻപ് അവർ പുരുഷ വോളിബോൾ ടീം രൂപീകരിച്ചിരുന്നു.ഈ ക്ലബ് സൈപ്രസിന്റെ മുൻകാല നാമമായ സലാമിസ് /സലാമിന എന്ന് നാമകരണം ചെയ്തു ഇത് ഇന്ന് അമോക്കൊസ്റ്റസിലാണ്‌(ഗ്രീക്ക് ഭാഷയിൽ നിയ എന്നാൽ പുതിയത് എന്നാണർഥം) 



</doc>
<doc id="317571" url="https://ml.wikipedia.org/wiki?curid=317571" title="ശൈലവൃഷ്ടി">
ശൈലവൃഷ്ടി

പർവ്വതങ്ങളുമായി ബന്ധപ്പെട്ട് ഉണ്ടാകുന്ന മഴയാണ് ശൈലവൃഷ്ടി. നീരാവി പൂരിതമായ മഴക്കാറ്റുകൾ പർവ്വതത്തിനഭിമുഖമായി വീശുന്ന പ്രദേശങ്ങളിലാണ് ശൈലവൃഷ്ടി ഉണ്ടാകുന്നത്. പർവ്വതത്തിന്റെ ചെരിവുകളിലേക്ക് ശക്തിയായി തള്ളി നീക്കപ്പെടുന്ന വായുപിണ്ഡം ഉയർന്നു പൊങ്ങുകയും തണുത്ത് മഴയ്ക്ക് കാരണമാകുകയുമാണ് ചെയ്യുന്നത്. ഇങ്ങനെ പർവ്വതത്തിന്റെ കാറ്റിനഭിമുഖമായ ചെരിവുകളിൽ ലഭിക്കുന്ന മഴയാണ് ശൈലവൃഷ്ടി അഥവാ പർവ്വതവൃഷ്ടി എന്ന് പറയുന്നത്.
കാറ്റിനഭിമുഖമായ ചെരിവിൽ മഴ നൽകിയ ശേഷം വരണ്ട കാറ്റ് കാറ്റിനു പ്രതിമുഖമായ പർവ്വതച്ചെരിവിൽ എത്തിച്ചേരുന്നു. ഈ കാറ്റ് നീരാവിരഹിതമായാൽ ആ ഭാഗത്ത് മഴ ഉണ്ടാകുന്നില്ല. മഴ ലഭിക്കാത്ത കാറ്റിനു പ്രതിമുഖമായ പർവ്വതച്ചെരിവുകൾ മഴ നിഴൽ പ്രദേശങ്ങൾ എന്നറിയപ്പെടുന്നു. സമുദ്രത്തിൽ നിന്നും വരുന്ന നീരാവി പൂരിതമായ കാറ്റിനെ തടഞ്ഞു നിർത്താനുതകും വിധം പർവ്വതങ്ങൾ സ്ഥിതി ചെയ്യുന്ന മേഖലകളിൽ മാത്രമേ ഈ മഴ ഉണ്ടാകാറുള്ളൂ. അടുത്തടുത്ത് സ്ഥിതി ചെയ്യുന്ന സമുദ്രതീര നഗരങ്ങളിൽ പോലും മഴയുടെ അളവിലുള്ള അന്തരം വരുന്നത് ശൈലവൃഷ്ടിയും മഴനിഴൽ പ്രദേശങ്ങളും മൂലമാണ്.


</doc>
<doc id="317584" url="https://ml.wikipedia.org/wiki?curid=317584" title="തുഷാർ കാന്തി ഘോഷ്">
തുഷാർ കാന്തി ഘോഷ്

ബംഗാളിലെ പ്രമുഖ എഴുത്ത്ക്കാരനും പത്രപ്രവർത്തകനുമാണ്‌ തുഷാർ കാന്തി ഘോഷ്() .“‘ഇന്ത്യൻ പത്രപ്രവർത്തനത്തിന്റെ വന്ദ്യവയോധികൻ”’ എന്നാണ്‌ അദ്ദേഹം അറിയപ്പെടുന്നത്..അദ്ദേഹം നിരവധി നോവലുകളും ചെറുകഥകളും എഴുതിയിട്ടുണ്ട്.അദ്ദേഹം കൊൽക്കത്തയിൽ നിന്ന് പ്രസിദ്ധീകരിച്ചിരുന്ന അമൃത ബസാർ പത്രികയിൽ വളരെ നാൾ പ്രവർത്തിച്ചിട്ടുണ്ട്.കൽക്കട്ടയിലെ ബംഗബാസി കോളേജിലാണ്‌ ഇദ്ദേഹം പഠിച്ചത്.


</doc>
<doc id="317587" url="https://ml.wikipedia.org/wiki?curid=317587" title="സവാള അവധിവ്യാപാര നിയമം">
സവാള അവധിവ്യാപാര നിയമം

അമേരിക്കൻ ഐക്യനാടുകളിൽ സവാളയുടെ അവധിവ്യാപാരം നിരോധിക്കാനുദ്ദേശിച്ചു നിർമിച്ച നിയമമാണ് ഒണിയൻ ഫ്യൂച്ചേഴ്സ് ആക്ട് () അഥവാ സവാള അവധിവ്യാപാര നിയമം. 1955ൽ സവാള ഊഹക്കച്ചവടത്തിലേർപ്പെട്ടിരുന്ന സാം സീഗൽ, വിൻസെന്റ് കൊസുഗ എന്നിവർ ചേർന്ന് ഷിക്കാഗോ കമ്പോളവ്യാപാര മാർക്കറ്റിലെ സവാള അവധിവ്യാപാരം കൈയ്യടക്കിയതിനെത്തുടർന്നുണ്ടായ വിലവ്യതിയാനങ്ങളാണ് ഈ നിയമം കൊണ്ടുവരാൻ കാരണമായത്. 1958 ഓഗസ്റ്റ് 28ന് പാസാക്കിയ നിയമം ഇന്നും നിലവിലുണ്ട്.

1955ന്റെ അവസാനം സീഗലും കൊസുഗയും ഷിക്കാഗായിൽ ലഭ്യമായിരുന്ന 98% സവാളയും ഉത്പന്നമായും ഉടമ്പടിയായും വാങ്ങിക്കൂട്ടി. 1955 അവസാനമായപ്പോഴേയ്ക്കും ഏതാണ്ട് സവാള ഇവർ സംഭരിച്ചിരുന്നു. അതിനുശേഷം, സവാളകർകർഷകരോട് തങ്ങൾ സംഭരിച്ച സവാളയിൽനിന്ന് കുറെ വാങ്ങണമെന്നും അല്ലെങ്കിൽ ഈ സവാളയെല്ലാം ഒറ്റയടിയ്ക്ക് മാർക്കറ്റിലെത്തിച്ച് സവാളയുടെ വിലയിടിയ്ക്കുമെന്നും സീഗലും കൊസുഗയും ഭീഷണിപ്പെടുത്തി. കർഷകർ വാങ്ങിച്ചശേഷം തങ്ങളുടെ കൈയിൽ മിച്ചം വരുന്ന സവാള വില കൂട്ടി നിർത്താനായി കൈവശം വച്ചുകൊള്ളാമെന്ന് വാക്കും നൽകി.

സവാളകർഷകർ സവാള വാങ്ങിച്ചുകൂട്ടാൻ തുടങ്ങിയപ്പോഴേയ്ക്കും സീഗലും കൊസുഗയും രഹസ്യമായി അപ്പോൾ നിലവിലിരുന്ന ഉയർന്നവിലയിൽ സവാള വിൽക്കാനുള്ള അവകാശഉടമ്പടികൾ(short positions) വാങ്ങിച്ചുകൂട്ടി. ഇതിനിടെ തങ്ങളുടെ കൈവശമുള്ള സവാള ചീയാൻ തുടങ്ങിയതിനാൽ സീഗലും കൊസുഗയും അവ രഹസ്യമായി ഷിക്കാഗോയ്ക്ക് പുറത്തെത്തിച്ച്, വൃത്തിയാക്കി, വീണ്ടും പാക്കേജ് ചെയ്ത് ഷിക്കാഗോയ്ക്കു തന്നെ അയച്ചു. ഷിക്കാഗോയിൽ വീണ്ടും വീണ്ടും സവാളയെത്താൻ തുടങ്ങിയപ്പോൾ സവാള അധികമുണ്ടെന്ന് മറ്റ് അവധിവ്യാപാരികൾ നിനയ്ക്കുകയും സവാള വില കുത്തനെ ഇടിയുകയും ചെയ്തു. 1955 ഓഗസ്റ്റിൽ തൂക്കമുള്ള ഒരു ചാക്ക് സവാളയ്ക്ക് $2.75 വിലയുണ്ടായിരുന്ന സ്ഥാനത്ത് 1956 മാർച്ചിൽ സീസണിന്റെ അവസാനത്തോടുകൂടി വെറും 10 സെന്റ് മാത്രം വിലയായി. ഒരുവേള ഒരു ചാക്ക് സവോളയുടെ വില അത് സൂക്ഷിച്ചിരുന്ന ചാക്കിന്റെ വിലയേക്കാൾ താഴെപ്പോയി. 

വിൽപ്പന ഉടമ്പടികളിൽനിന്ന് സീഗലും കൊസുഗയും ദശലക്ഷക്കണക്കിന് ഡോളർ ലാഭമുണ്ടാക്കിയപ്പോൾ അനേകം സവാള കർഷകർ പാപ്പരായി. പലരുടെയും കൈവശം കെട്ടുകണക്കിനു സവാള കുമിഞ്ഞുകൂടി. ഇവരിൽ മിക്കവരും തങ്ങളുടെ കൈവശം മിച്ചമുള്ള ചീഞ്ഞ സവാള കളയാൻ കാശുമുടക്കേണ്ട ഗതികേടിലുമായി.

തുടർന്ന് കർഷകരുടെ ശക്തമായ പ്രതിഷേധഫലമായി സവാളയുടെ അവധിവ്യാപാരം നിരോധിച്ചുകൊണ്ടുള്ള നിയമം പ്രസിഡന്റ് ഐസനോവർ ഒപ്പുവച്ചു.


</doc>
<doc id="317592" url="https://ml.wikipedia.org/wiki?curid=317592" title="കാനക്കത്രികക്കിളി">
കാനക്കത്രികക്കിളി

കാനക്കത്രികക്കിളിയ്ക്ക് ആംഗലത്തിലെ നാമം Hill swallow എന്നും ശാസ്ത്രീയ നാമം "Hirundo domicola"എന്നുമാണ്. സ്ഥിരവാസിയായ പക്ഷിയാണ്. തീരങ്ങളിൽ കാണുന്ന പക്ഷിയാണെങ്കിലും കാടുകളിലേക്ക് പരക്കുന്നതായി കണ്ടിട്ടുണ്ട്. 

ഈ പക്ഷിയ്ക്ക് 13 സെ.മീ. നീളം. നീല കലർന്ന കറുപ്പു നിറവും തവിട്ടു നിറവുമുള്ള ചിറകും വാലുമുണ്ട്. ചുവന്ന മുഖവും കഴുത്തും.മങ്ങിയ അടിവശം. ഇവയ്ക്ക് വയൽകോതി കത്രികയെ അപേക്ഷിച്ച് ചെറിയ വാലും അധികം ഫോർക്ക്ല്പോലല്ലാത്ത വാലും ആണുള്ളത്. 
ഇവ തെക്കൻഏഷ്യയിലെ ഉഷ്ണമേഖല പ്രദേശങ്ങളിൽ പ്രജനനം നടത്തുന്നു. കാനക്കത്രികക്കിളി വൃത്തിയുള്ള കോപ്പപോലെയുള്ള കൂടാണ് ഉണ്ടാക്കുന്നത്. മണ്ണുരുളകൾ കൊണ്ടൂള്ള കൂട് കിഴക്കാം തൂക്കായ പാറകളിലും കെട്ടിടങ്ങളിലും മറ്റും ഉണ്ടാക്കുന്നു. ഉൾഭാഗം മൃദുവാക്കിയിരിക്കും. 2-3 മുട്ടകൾ ഇടുന്നു. 

വേഗത്തിൽ പറക്കുന്ന ഈ പക്ഷി പറക്കുന്ന പ്രാണികളെയാണ് പറന്ന് ഭക്ഷിക്കുന്നത്


</doc>
<doc id="317593" url="https://ml.wikipedia.org/wiki?curid=317593" title="വരയൻ കത്രിക">
വരയൻ കത്രിക

വരയൻ കത്രികയെ ഇംഗ്ലീഷിൽ red-rumped swallow എന്ന് വിളിക്കുന്നു. ശാസ്ത്രീയ നാമം"Cecropis daurica" എന്നാണ്.

തെക്കൻയൂറോപ്പിലുംഏഷ്യയിൽ പോർച്ചുഗൽ, സ്പെയിൻ തൊട്ട് ജപ്പാൻ വരേയും, ഇന്ത്യ, ആഫ്രിക്കയിലെ ഉഷ്ണ മേഖല പ്രദേശങ്ങൾ എന്നിവിടങ്ങളിൽ പ്രജനനം നടത്തുന്നു. ഇന്ത്യയിലേയും ആഫ്രിക്കയിലേയും ഇനങ്ങൾ സ്ഥിരവാസികളാണ്. എന്നാൽ യൂറോപ്പിലേയും ഏഷ്യയിലെ മറ്റു സ്ഥലങ്ങളിലും കാണു ന്ന ഇനങ്ങൾ ദേശാടനം നടത്തുന്നവയാണ്. ഇവ തണുപ്പുകാലത്ത് ഇന്ത്യ, ആഫ്രിക്ക, ക്രിസ്തുമസ്‌ ദ്വീപ്, ആസ്ത്രേലിയ എന്നിവിടങ്ങളിലേക്ക് ദേശാടനം നടത്തുന്നു. 
ഇവയ്ക്ക് നീല മുകൾ വശവും മങ്ങിയ അടിവശവും ആണുള്ളത്. ഇവ ഏകദേശംവയൽ കോതി കത്രികയെ പോലെ തോന്നുമെങ്കിലും മുഖവും, തോളും മങ്ങിയതൊ ചുവന്നതൊആയ നിറമുണ്ട്.കറുത്ത വാലിന്റെ അടിവശവും കാണുന്നു.വീതിയുള്ള കൂർത്ത ചിറകുകളുണ്ട്.

പറന്നുകൊണ്ടിരിക്കുമ്പോൾ പ്രാണികളെ ഭക്ഷിക്കുന്നു. കാലികൾ മേയുമ്പോൾ പറക്കുന്ന പ്രാണികളെ ഭക്ഷിക്കുന്നു. 

മണ്ണുകൊണ്ട് കുഴൽ പോലെയുള്ള കവാടത്തോടൂ കൂടിയ ഗോളത്തിന്റെ കാൽ ഭാഗമുള്ള കൂട് ഉണ്ടാക്കുന്നു. കെട്ടിടങ്ങളിലും മലഞ്ചെരിവുകളിലും കൂട് ഉണ്ടാക്കുന്നു. പറ്റമായ്യാണ് സഞ്ചരിക്കുന്നതെങ്കിലും കൂടുകൾ അടുത്തടുത്തായി ഉണ്ടാക്കുന്നില്ല. ഇണചേരൽ കൂടിന്നുള്ളിലാണ് നടക്കുന്നത്. 




</doc>
<doc id="317597" url="https://ml.wikipedia.org/wiki?curid=317597" title="യാ ഇലാഹി">
യാ ഇലാഹി

വൈക്കം മുഹമ്മദ്‌ ബഷീറിന്റെ നർമ്മമധുരവും ചിന്തോദ്ദീപകവുമായ കഥകളുടെയും ലേഖനങ്ങളുടെയും കവിതകളുടെയും സമാഹാരമാണ് യാ ഇലാഹി. ബഷീർ മരണപ്പെട്ട് മൂന്നു വർഷത്തിനു ശേഷം, അദ്ദേഹത്തിന്റെ പഴയ ഫയലുകളിൽ നിന്ന് കണ്ടെടുത്ത സൃഷ്ടികൾ ചേർത്താണ് യാ ഇലാഹി പ്രസിദ്ധീകരിച്ചത്. ചെറുകഥകളാണ് ഇതിൽ പ്രധാനമായും ഉൾപ്പെടുന്നത്.


</doc>
<doc id="317601" url="https://ml.wikipedia.org/wiki?curid=317601" title="മനോഹർ ഐച്">
മനോഹർ ഐച്

ഇന്ത്യയിലെ ഒരു ബോഡിബിൽഡറാണ്‌ മനോഹർ ഐച് (born March 17, 1914). ഇന്ത്യൻ ബോഡിബിൽഡിങ്ങിന്റെΟ പിതാവായി ഇദ്ദേഹം അറിയപ്പെടുന്നു. 

ഇന്നത്തെ ബംഗ്ലാദേശിലെ കോമില്ല ജില്ലയിലെ ദാമതി എന്ന കുഗ്രാമത്തിൽ ജനനം. 1942ൽ സ്‌കൂൾ വിദ്യാഭ്യാസം മതിയാക്കി ബ്രിട്ടന്റെ റോയൽ എയർഫോഴ്‌സിൽ ചേർന്നു. സൈന്യത്തിൽ നിന്നു രാജിവെച്ച് സ്വാതന്ത്ര്യസമരത്തിൽ അണിചേർന്നു. പിന്നെ ഏറെക്കാലത്തെ ജയിൽ വാസം. ജയിൽ ജിമ്മാക്കി മാറ്റി മനോഹർ. പ്രത്യേകിച്ച് എക്വിപ്‌മെന്റുകൾ ഒന്നുമില്ലെങ്കിലും ദിവസം പന്ത്രണ്ടു മണിക്കൂർ വരെ പ്രാക്റ്റിസ് ചെയ്തിരുന്നു ജയിലിൽ. ഇന്ത്യക്കു സ്വാതന്ത്ര്യം കിട്ടിയതിനു ശേഷമാണു മനോഹർ ജയിൽ മോചിതനായത്. മനോഹർ ആദ്യം പങ്കെടുത്ത മിസ്റ്റർ യൂണിവേഴ്‌സ് 1951ൽ. ആ വർഷം രണ്ടാംസ്ഥാനത്തെത്തി. ഒരു വർഷം ലണ്ടനിൽ താമസിച്ചു പരിശീലനം നടത്തി. വീണ്ടും മത്സരിക്കാൻ ഇറങ്ങി. 1952ൽ മി.യൂണിവേഴ്സ് ഗ്രൂപ്പ് മൂന്നിൽ‌ അദ്ദേഹം വിജയിയായതോടെ ഇന്ത്യയുടെ ആദ്യത്തെ മിസ്റ്റർ യൂണിവേഴ്സ് എന്ന വിശേഷണം സ്വന്തമാക്കി.

ബോഡിബിൽഡിങ്ങിൽ മൂന്ന് തവണ ഏഷ്യൻ ഗെയിംസിൽ സ്വർണ്ണം നേടിയിടുണ്ട്.4 അടി 11 ഇഞ്ച് (ഏകദേശം 1.50മീറ്റർ)ഉയരം മാത്രമുള്ളതു കൊണ്ട് ഇദ്ദേഹത്തെ പോക്കറ്റ് ഹെർക്കുലീസ് എന്നാണറിയപ്പെടുന്നത്.അദ്ദേഹത്തിന്റെ നെഞ്ചളവ് 54 ഇഞ്ചും (140cm) വൈസ്റ്റ് 23 ഇഞ്ചുമാണ്‌(58cm).ഇപ്പോൾ ഇദ്ദേഹം ബഗ്യൂറ്റിയിലാണ്‌ താമസിക്കുന്നത്.


</doc>
<doc id="317603" url="https://ml.wikipedia.org/wiki?curid=317603" title="ഈശ്വര ചന്ദ്ര വിദ്യാസാഗർ">
ഈശ്വര ചന്ദ്ര വിദ്യാസാഗർ

ഇന്ത്യൻ ബംഗാളി ബഹുമുഖപ്രതിഭയും ബംഗാൾ നവോത്ഥാനത്തിന്റെ പ്രധാന കണ്ണികളിലൊരാളുമാണ്‌ ഈശ്വര ചന്ദ്ര വിദ്യാസാഗർ(26 September 1820 – 29 July 1891).തത്വചിന്തകൻ,വിദ്യാഭ്യാസ വിചക്ഷണൻ,എഴുത്തുക്കാരൻ,വിവർത്തകൻ,പ്രിന്റർ,പ്രസാധകൻ,വ്യവസായി,നവോത്ഥാന പ്രവർത്തകൻ,ലോകോപകാരി എന്നീ നിലകളിൽ അദ്ദേഹം പ്രശസ്തനാണ്‌.ബംഗാളി ഗദ്യരചനകളെ ലളിതവൽക്കരിക്കുകയും ആധുനികവല്ക്കരിച്ച് ശക്തമാക്കുകയും ചെയ്തു.

1780ൽ ചാൾസ് വില്ക്കിൻസും പഞ്ചാനനൻ കർമകറും ആദ്യ(കാടൻ) ബംഗാളി ഭാഷയുടെ അക്ഷരലിപിയും രീതിയും മുറിച്ച് ക്രമപ്പെടുത്തിയതിനു ശേഷം ആദ്യമായി ബംഗാളി ഭാഷയെ ക്രമപ്പെടുത്തുകയും ലളിതവൽക്കരിക്കുകയും ചെയ്തത് ഇദ്ദേഹമണ്‌..അദ്ദേഹത്തിന്റെ സംസ്കൃത പാണ്ഡിത്യവും തത്ത്വചിന്തയും കൊണ്ട് കൽക്കട്ടയിലെ സംസ്കൃത കോളേജിൽ നിന്ന് അദ്ദേഹത്തിന്‌ വിദ്യാസാഗർ(സംസ്കൃതത്തിൽ വിദ്യ എന്നാൽ അറിവ് സാഗർ എന്നാൽ കടൽ ,അറിവിന്റെ കടൽ) എന്ന പേര്‌ ബിരുദധാരിയായപ്പോൾ ലഭ്ച്ചു
.പ്രശസ്തനായ ഗണിതശാസ്ത്രജ്ഞനായ അനിൽ കുമാർ ഗെയ്ൻ അദ്ദേഹത്തിന്റെ ബഹുമാനാർഥം വിദ്യാസാഗർ സർവകലാശാല സ്ഥാപിച്ചു.






</doc>
<doc id="317606" url="https://ml.wikipedia.org/wiki?curid=317606" title="കോപ്ലി മെഡൽ">
കോപ്ലി മെഡൽ

ഏതെങ്കിലും ഒരു ശാസ്ത്രശാഖയിൽ മികച്ച സംഭാവനകൾ നൽകിയ വ്യക്തിക്ക് ലണ്ടനിലെ റോയൽ സൊസൈറ്റി നൽകുന്ന പുരസ്കാരമാണ് കോപ്ലി മെഡൽ (ഇംഗ്ലീഷ് : Copley Medal). ഒരു ഭൗതികശാസ്ത്രശാഖയ്ക്ക് ഒരു വർഷം പുരസ്കാരം നൽകിയാൽ, തൊട്ടടുത്ത വർഷം നൽകുന്നത് ഒരു ജീവശാസ്ത്രശാഖയ്ക്കായിരിക്കും.

റോയൽ സൊസൈറ്റി നൽകിക്കൊണ്ടിരിക്കുന്ന പുരസ്കാരങ്ങളിൽ ഏറ്റവും പഴക്കമുള്ളതാണ് ഈ പുരസ്കാരം. ഗണിതശാസ്ത്രരംഗത്തെ ഫീൽഡ്സ് മെഡൽ, ആബേൽ പുരസ്കാരം എന്നിവയെക്കാളും പഴക്കമുള്ളതാണ് ഈ പുരസ്കാരം. അതിനാൽ തന്നെ ലോകത്ത് ഇപ്പോഴും നൽകിക്കൊണ്ടിരിക്കുന്ന പഴക്കമേറിയ പുരസ്കാരകാരങ്ങളിലൊന്നാണിത്.

1731-ൽ ഈ പുരസ്കാരം ആദ്യമായി ലഭിച്ചത് സ്റ്റീഫൻ ഗ്രേയ്ക്കായിരുന്നു. വൈദ്യുതിയുമായി ബന്ധപ്പെട്ട പരീക്ഷണങ്ങളാണ് അദ്ദേഹത്തെ പുരസ്കാരത്തിനർഹനാക്കിയത്.

സർ. ഗോഡ്ഫ്രെ കോപ്ലി (Sir. Godfrey Copley) പരീക്ഷണങ്ങൾ നടത്തുന്നതിനായി സംഭാവന നൽകിയ നൂറ് പൗണ്ട് (£100) പണം ഉപയോഗിച്ചു നിർമ്മിച്ചതാണ് കോപ്ലി മെഡൽ. ഈ പണത്തിൽ നിന്നും കിട്ടിയിരുന്ന പലിശ അനേകം വർഷങ്ങളിൽ പുരസ്കാര ദാനത്തിനായി ഉപയോഗിച്ചിരുന്നു. 

പുരസ്കാരം നൽകുന്നതിനുള്ള മാനദണ്ഡങ്ങളിൽ പല തവണ മാറ്റം വരുത്തിയിരുന്നു. മികച്ച അംഗീകാരം നേടിയ പരീക്ഷണങ്ങൾ നടത്തിയ ഗവേഷകനു മാത്രം പുരസ്കാരം നൽകുന്ന രീതിയാണ് 1736 മുതൽ പിന്തുടർന്നു വന്നത്. 1831 മുതൽ റോയൽ സൊസൈറ്റി കൗൺസിൽ അംഗീകരിക്കുന്ന വ്യക്തിക്കു മാത്രം പുരസ്കാരം നൽകുന്ന രീതിക്കു തുടക്കം കുറിച്ചു.

1881-ൽ സർ. ജോസഫ് വില്യം കോപ്ലി (Sir Joseph William Copley) 1666 പൗണ്ട് പണം (£1666) സംഭാവനയായി നൽകുകയും അതിന്റെ പലിശയുപയോഗിച്ച് പിന്നീടുള്ള വർഷങ്ങളിൽ പുരസ്കാരം നൽകുകയും ചെയ്തു.

ഇപ്പോൾ നൽകുന്നത് വെള്ളിയിൽ സ്വർണ്ണം പൂശിയ മെഡലും 5000 പൗണ്ട് (£5000) പണവുമാണ്.





</doc>
<doc id="317616" url="https://ml.wikipedia.org/wiki?curid=317616" title="പി ആർ ശാസ്ത്രി">
പി ആർ ശാസ്ത്രി

ഡോ. പി. ആർ ശാസ്ത്രി
സംസ്കൃത പണ്ഡിതനും, ഹോമിയോ ആയുർവേദ ഡോക്ടറും അധ്യാപകനുമായിരുന്നു. ഡോ. പി. ആർ ശാസ്ത്രി. പറവൂർ എസ് എൻ വി സംസ്കൃത ഹയർസെക്കന്ററി വിദ്യാലയം സ്ഥാപിച്ചത് അദ്ദേഹമായിരുന്നു. സംസ്കൃത പാഠശാലയായി തുടങ്ങിയ സ്ക്കൂളിലെ ആദ്യ അധ്യാപകനും മാനേജരും എല്ലാമായിരുന്നു. ഡോ. പി ആർ ശാസ്ത്രി. ശ്രീനാരായണഗുരുവിന്റെ ശിഷ്യനായിരുന്ന അദ്ദേഹം ശ്രീനാരായണദർശനങ്ങൾ പ്രാവർത്തികമാക്കാൻ ശ്രമിച്ചിരുന്നു. കേരളത്തിലെ എല്ലാ സാഹിത്യപ്രതിഭകളെയും പങ്കെടുപ്പിച്ചുകൊണ്ട് പലപ്പോഴായി സ്ക്കൂളിൽ സാഹിത്യ സംസ്ക്കാരിക സമ്മളനങ്ങൾ നടത്തിയിരുന്നു. 
1998 ജൂലൈ 2 ന് അദ്ദേഹം നമ്മെ വിട്ടുപിരുഞ്ഞു.


</doc>
<doc id="317650" url="https://ml.wikipedia.org/wiki?curid=317650" title="ദുആ ഖലീൽ അസ്‌വദിന്റെ കൊല">
ദുആ ഖലീൽ അസ്‌വദിന്റെ കൊല

വടക്കൻ ഇറാഖിൽ ദുരഭിമാനക്കൊലക്കിരയായ ഒരു യസീദി മതവിഭാഗത്തിൽ പെട്ട 17 വയസ്സുള്ള ഒരു പെൺകുട്ടിയാണ് ദുആ ഖലീൽ അസ്‌വദ് (دعاء خليل أسود)(c. 1989 – c. April 7, 2007). 2007 ഏപ്രിൽ 7നാണ് പ്രസ്തുത സംഭവം അരങ്ങേറിയത്. ഇന്റർനെറ്റിൽ പ്രചരിച്ച കൊലയുടെ വീഡിയോയിലൂടെയാണ് സംഭവം പുറം ലോകം അറിഞ്ഞത്. യസീദി മതവിഭാഗത്തിൽ പെട്ട ദുആ ഒരു ഇറാഖി മുസ്‌ലിം യുവാവുമായി പ്രണയത്തിലായ സംഭവമാണ് കൊലക്ക് കാരണമായത്‌. വളരെ ക്രൂരമായരീതിയിൽ വലിയൊരു ആൾക്കൂട്ടത്തിന് നടുവിൽ കല്ലുകൊണ്ട് എറിഞ്ഞാണ് കൊല നടപ്പിലായത്. കൊല നടത്തിയവരിൽ ദുആയുടെ ബന്ധുക്കളും ഉണ്ടായിരുന്നതായി പറയപ്പെടുന്നു. സംഭവത്തിൽ നാലുപേർക്ക് വധശിക്ഷ ലഭിക്കുകയുണ്ടായി.

ഇറാഖിൽ യസീദി - സുന്നി വംശീയ യുദ്ധത്തിന് സംഭവം തിരികൊളുത്തുകയുണ്ടായി. പലയിടത്തും സംഭവം വലിയ പ്രതിഷേധത്തിന് വഴിവെച്ചു. പലയിടത്തും യസീദി വിഭാഗത്തിൽ പെട്ടവരെ കൊലപ്പെടുത്തുകയുണ്ടായി. 2007 ആഗസ്റ്റ്‌ 14ന് സംഭവം നടന്ന കഹ്തനീയയിലും സമീപ നഗരങ്ങളിലും ഇസ്‌ലാമിക്ക് സ്റ്റേറ്റ് ഓഫ് ഇറാഖ് (ISISന്റെ മുൻരൂപം) എന്ന സംഘടന 500ഓളം യസീദികൾ കൊല്ലപ്പെടുകയും 1500ഓളം പേർക്ക് പരിക്കേൽക്കുകയും ചെയ്യുകയുണ്ടായി.

2014 ജൂൺ മാസത്തിൽ സംഭവം നടന്ന ബാഷിഖ പട്ടണം ISIS മിലീഷ്യകൾ കീഴടക്കിയപ്പോൾ പട്ടണത്തിന്റെ പേര് "ദുആ സിറ്റി" എന്ന് മാറ്റുകയുണ്ടായി.

ഇസ്ലാം മതത്തിലേയ്ക്ക് പരിവർത്തനം ചെയ്ത് ഒരു ഇറാക്കി സുന്നി മുസ്ലീമിനെ വിവാഹം കഴിച്ചതാണ് കൊലയ്ക്ക് കാരണമെന്ന് ചില റിപ്പോർട്ടുകൾ അവകാശപ്പെടുന്നു. അസ്‌വദ് ശരിക്കും ഇസ്ലാം മതം സ്വീകരിച്ചിരുന്നോ എന്നത് തർക്കവിഷയമാണ്. ചില റിപ്പോർട്ടുകൾ പറയുന്നത് അസ്‌വദിന്റെ സുഹൃത്ത് മതം മാറ്റം നിഷേധിച്ചു എന്നാണ്. ഒരു ദിവസം രാത്രി വീട്ടിൽ എത്താതിരുന്നതിന് ശിക്ഷയായാണ് അസ്‌വദിനെ കൊലപ്പെടുത്തിയതെന്ന് ചില റിപ്പോർട്ടുകൾ സൂചിപ്പിക്കുന്നു.

സ്ഥലത്തുണ്ടായിരുന്ന യാസിദി വിഭാഗക്കാരുമായി സംസാരിച്ച ഒരു റിപ്പോർട്ടർ ഇപ്രകാരം പറയുകയുണ്ടായി 



</doc>
<doc id="317652" url="https://ml.wikipedia.org/wiki?curid=317652" title="ദി റെഡ് വൈൻയാർഡ്">
ദി റെഡ് വൈൻയാർഡ്

ദി റെഡ് വൈൻയാർഡ്, ഡച്ച് ചിത്രകാരനായ വിൻസന്റ് വാൻഗോഗിന്റെ ഒരു ഓയിൽ പെയിന്റിങ്ങാണ്,ചണനാരു കൊണ്ട് നെയ്തെടുത്ത കാൻവാസിൽ പൂർത്തിയായ ഇത്, 1888 നവമ്പറിനു മുമ്പായി,സ്വകാര്യമായി, അന്നത്തെ ഫ്രെഞ്ച് ഓയിൽ പെയിന്റിങ്ങിന്റെ വലിപ്പമായ ടോയിൽ ഡി 30 -എന്ന വലിപ്പത്തിലാണ് വരച്ചിരിക്കുന്നത്. ഇതുതന്നെയാണ് വാൻ ഗോഗ് ജീവിച്ചിരിക്കുമ്പോൾ വിറ്റുപോയ ഒരേയൊരു പെയിന്റിങ്ങും.


</doc>
<doc id="317657" url="https://ml.wikipedia.org/wiki?curid=317657" title="വിക്രമാദിത്യ വരഗുണൻ">
വിക്രമാദിത്യ വരഗുണൻ

കേരളത്തിലെ ആയ് രാജവംശത്തിൽ ജനിച്ച് ബുദ്ധരാജാവാണ് വിക്രമാദിത്യ വരഗുണൻ.കേരളത്തിലെ അശോകനായാണ്‌ ചരിത്രകാരന്മാർ ഇദ്ദേഹത്തെ വിശേഷിപ്പിക്കുന്നു.സംഘധർമ്മ പ്രബോധനത്തിന്റെ പേരിലെ വരഗുണൻ "കേരളത്തിലെ ബുദ്ധശിഷ്യൻ" ആണ് ഉദ്ദേശിക്കുന്നത്.വിക്രമാദിത്യ വരഗുണൻ എന്ന ആയി രാജവിന്റെ ബിരുദങ്ങളിൽ ഒന്ന് ‘വിഴിഞ്ഞ ഭർത്താവ്’ എന്നായിരുന്നു. വിഴിഞ്ഞത്തിന്റെ രക്ഷകൻ എന്ന അർഥത്തിലാണ് ഈ പ്രയോഗം.അദ്ദേഹം മഹായാനമതമാണു സ്വീകരിച്ചത്(അശോകൻ ഹീനയാനമതക്കാരൻ).വരഗുണൻ അഹിംസാവ്രതക്കാരനായിരുന്നു.ശബരിമലയുടെ ചരിത്രവുമായി ഇദ്ദേഹത്തിന്‌ ബന്ധമുള്ളതായി പറയപ്പെടുന്നു.

വിക്രമാദിത്യ വരഗുണനെ സംബന്ധിച്ച് ആധിക്കാരിക രേഖയായി കണക്കാക്കുന്നത് പാലിയം ചേപ്പേട് /ശ്രീമൂലവാസം ചേപ്പേട്/ വരഗുണ ശാസനം എന്നിങ്ങനെ അറിയപ്പെടുന്ന ശാസനത്തിലൂടെയാണ്‌. ഏ.ഡി.848നും ഏ.ഡി.925നും ഇടക്കാണ്‌ ഇദ്ദേഹം ജീവിച്ചിരുന്നതായി കണക്കാക്കപ്പെടുന്നത് (വിവരങ്ങൾക്ക് കൃത്യതയില്ല).ഏ.ഡി. 866-നു ശേഷമാണു വിക്രമാദിത്യ വരഗുണൻ ജീവിച്ചിരുന്നത് എന്നു സ്ഥാപിച്ചതും ഗോപിനാഥ റാവുവും.എന്നാൽ 848ൽ തന്നെ വരഗുണൻ സ്ഥാനാരോഹണം ചെയ്തതായി എം.ജി.എസ്. യും പറയുന്നു ഏ.ഡി. 866 ലെ ചേപ്പേടിൽ വരുന്ന തെങ്കനാടു കിഴവൻ ചാത്തൻ മകൾ മുരുകൻ ചേന്നിയാണു ആയ്(വെള്ളാള) കുല റാണി ആയി ഹുസൂർ ചേപ്പേടിൽ പരാമർശിക്കപ്പെടുന്നത്.പാലിയം ചേപ്പേട് എഴുതപ്പെട്ടത് ഏ.ഡി. 898 ഡിസംബർ 8 ന.വരഗുണൻ ഭൂദാനം ചെയ്തത് ഭട്ടരകർക്കാണന്ന് ശ്രീമൂല വാസത്തിൽ പറയുന്നത്. വെള്ളാള രാജാവായിരുന്ന കരുനന്തടക്കന്റെ തൊട്ടു പിഗാമി ആയിരുന്നു വിക്രമാദിത്യ വരഗുണൻ. ജൈന കേന്ദ്രമായ തിരുച്ചാണത്ത് ഏ.ഡി 905,912 വർഷങ്ങളിൽ എത്തിയതായും ചരിത്രക്കാരന്മാർ പറയുന്നു.ഏ.ഡി. ഒൻപതാം ശതകത്തിൽ വെള്ളാളവംശരായ കരുനന്തടക്കനും പിൻഗാമി വരഗുണനും "ശ്രീവല്ലഭ" ബിരുദം സ്വീകരിച്ച് പാണ്ട്യ മേൽക്കോയ്മ അംഗീകരിച്ചിരുന്നു. ശിലാരേഖകൾ പ്രകാരം ശ്രീ തിരുച്ചാണത്ത് പട്ടിണി പടരാതിരിക്കാൻ വരഗുണൻ പതിനഞ്ചാം ഭരണ വർഷത്തിലാണു ശ്രീമൂലവാസം ചേപ്പേട് വഴി ഭൂദാനം നൽകിയത്. .

ഒൻപതാം നൂറ്റാണ്ടിൽ ആയ്‌ രാജ്യം ഭരിച്ചിരുന്ന വിക്രമാദിത്യ വരഗുണൻ തിരുനന്ദിക്കര ഗുഹാക്ഷേത്രത്തിൽ താമസിച്ചിരുന്നതായി ഒരു താമ്രശാസനത്തിൽ കാണുന്നു.കന്യാകുമാരി ജില്ലയിലെ കുലശേഖരത്തിനു സമീപമുളള തിരുനന്തിക്കര ഗുഹാക്ഷേത്രം ഒൻപതാം നൂറ്റാണ്ടിൽ ജൈനന്മാർ നിർമ്മിച്ചതാണ്‌. ഈ ഗുഹാക്ഷേത്രത്തിന്റെ മുഖ്യ ശില്‌പി വീരനന്ദിയടികളാണെന്ന്‌ പുരാവസ്‌തു ഗവേഷകർ പറയുന്നു. തെങ്കനാട്ടു മൂപ്പന്റെ മകൾ മുരുകൻചേന്തിയെ വിവാഹം കഴിച്ചത്‌ ഇവിടെ വച്ചാണ്‌.വരഗുണൻ ബുദ്ധമതവും ജൈനമതവും അദ്ദേഹം ഒന്ന്‌ പോലെകണ്ടതിന്റെ തെളിവാണ്‌ ഈ രേഖ.

എ.ഡി.892ൽ വിക്രമാദിത്യ വരഗുണൻ തെങ്കനാട് നാടുവാഴിയുടെ മകൻ തിരുവടി ചാർത്തുക്ഷേത്രത്തിലെ ദേവദാസിയായ ലമഹാദേവിക്ക് താമസിക്കുവാൻ കരംതിരുവായി ഭൂമി കൊടുക്കുന്നത് വള്ളവനാട്ടിലാണ് എന്ന് തിരുനന്തിക്കര ചെപ്പേടിൽ പറയുന്നുണ്ട്.നാഞ്ചിൽ മലയടിവാരത്തെവിടെയോ ആയിരുന്നു നാഞ്ചിൽ വള്ളുവന്റെ കൊട്ടാരം നിലനിന്നിരുന്നത് എന്ന് ചില ചരിത്രകാരന്മാർ അഭിപ്രായപ്പെട്ടിരുന്നു.


</doc>
<doc id="317661" url="https://ml.wikipedia.org/wiki?curid=317661" title="കീരമരം">
കീരമരം

"ബോഗൺവില്ലയുടെ" കുടുംബമായ നിക്റ്റാജിനേസിയിലെ അംഗമായ ഒരു മരമാണ് കീരമരം . പിസോണിയ ഗ്രാൻറിസ് ഗ്രാൻഡ് ഡെവിൾസ് ക്ളാസ് (grand devil's-claws) എന്നും അറിയപ്പെടുന്നു.

വീതിയേറിയ കനം കുറഞ്ഞ ഇലകളുമുള്ള ഈ മരത്തിന്റെ സുഗന്ധമുള്ള പച്ചപ്പൂക്കൾ മൂക്കുമ്പോൾ മൂർച്ചയുള്ള വിത്തുകളായി മാറുന്നു. പക്ഷികളുടെ ചിറകിൽ ഒട്ടിപ്പിടിച്ചാണ് വിത്തുവിതരണം. ഒടിഞ്ഞു വീണ മരക്കമ്പുകൾ മുളച്ചും പുതിയ ചെടി ഉണ്ടാവാറുണ്ട്. 

ഇന്ത്യൻ മഹാസമുദ്രത്തിലെയും പസഫിൿ സമുദ്രത്തിലെയും പവിഴപ്പുറ്റ് ഉള്ള തീരസ്ഥലങ്ങളിലെല്ലാം കീരമരം കാണപ്പെടുന്നു. ബലം കുറവായതിനാൽ മരം വീണുകഴിഞ്ഞാൽ താമസിയാതെ തന്നെ തടി ചീഞ്ഞുപോവാറുണ്ട്. കീരമരം കടൽപ്പക്ഷികളുടെ പ്രജനനകേന്ദ്രങ്ങളാണ്. പാൾമിറയിൽ ലോകത്ത് അവശേഷിച്ചിട്ടുള്ള മികച്ച കീരമരക്കാടുകളിൽ ഒന്ന് കാണപ്പെടുന്നുണ്ട്.

1906 and 1972 വരെ ഗ്വാനോ ഖനനം നടത്താനായി ഒരിക്കൽ കീരമരം നിറഞ്ഞുനിന്ന സെന്റ് പിയറി ദ്വീപിലെ കീരമരം മുഴുവൻ നശിപ്പിക്കുകയുണ്ടായി, അതോടെ ദ്വീപ് തരിശായി മാറുകയും ചെയ്തു. 

ചില രാജ്യങ്ങളിൽ ഇലകൾ പച്ചക്കറിയായി ഉപയോഗിച്ചു വരുന്നു. മാലിദ്വീപിലെ പരമ്പരാഗതവിഭവങ്ങളിൽ കീരമരം ഉപയോഗിച്ചിരുന്നു.



</doc>
<doc id="317669" url="https://ml.wikipedia.org/wiki?curid=317669" title="പ്രവീൺ വർമ്മ">
പ്രവീൺ വർമ്മ

മലയാള സിനിമയിലെ വസ്ത്രാലങ്കാര സങ്കൽപ്പങ്ങളെ പുതുക്കിയ കോസ്റ്റിയൂം ഡിസൈനറാണ് പ്രവീൺ വർമ്മ. കഥാപാത്രങ്ങൾക്ക് പൂർണതയേകും വിധം കോസ്റ്റിയൂമുകൾ തീർക്കാനുള്ള പ്രവീൺ വർമ്മയുടെ പ്രാവീണ്യം പ്രശസ്തമാണ്. പരസ്യമേഖലയിലും ടെലിവിഷൻ രംഗത്തും കോസ്റ്റിയൂം ഡിസൈനറായി പ്രവീൺ പ്രവർത്തിക്കുന്നു.

മലയാളചലച്ചിത്രമേഖലയിൽ സ്റ്റൈലിസ്റ്റായുള്ള കോസ്റ്റിയൂം ഡിസൈനിംഗിന് തടുക്കമിട്ടത് പ്രവീൺ വർമ്മയാണ്. 2007ൽ പുറത്തിറങ്ങിയ ബിഗ് ബിയാണ് ആദ്യ ചിത്രം. ഈ സിനിമയിലെ കോസ്റ്റിയൂമുകൾ ഏറെ ശ്രദ്ധനേടിയിരുന്നു. ഈ സിനിമയിലാണ് വസ്ത്രാലങ്കാരം എന്ന ടൈറ്റിലിന് പകരം സ്റ്റൈലിസ്റ്റ് എന്ന ടൈറ്റിൽ ആദ്യമായി മലയാള സിനിമയിൽ ഉപയോഗിച്ചത്. അങ്ങനെയെങ്കിൽ മലയാള സിനിമയിലെ ആദ്യത്തെ കോസ്റ്റിയൂം ഡിസൈനർ അല്ലെങ്കിൽ സ്‌റ്റൈലിസ്റ്റായരിക്കാം പ്രവീൺ വർമ്മ.




</doc>
<doc id="317670" url="https://ml.wikipedia.org/wiki?curid=317670" title="വടക്കുകിഴക്കൻ കാലവർഷം">
വടക്കുകിഴക്കൻ കാലവർഷം

ഒക്ടോബർ മുതൽ ഡിസംബർ വരെയുള്ള മാസങ്ങളിൽ ഇന്ത്യൻ ഉപഭൂഖണ്ഡത്തിലുണ്ടാകുന്ന മഴയാണ് വടക്കുകിഴക്കൻ കാലവർഷം എന്നറിയാപ്പെടുന്നത്. മൺസൂണിന്റെ മടക്കയാത്ര എന്നും ഇതിനെ വിളിക്കാറുണ്ട് 

തെക്കുപടിഞ്ഞാറൻ കാലവർഷത്തെപോലെതന്നെ കരയിലും കടലിലും ഉണ്ടാകുന്ന താപനത്തിന്റെ വ്യതാസം തന്നെയാണ് വടക്കുകിഴക്കൻ കാലവർഷത്തിനു പിന്നിലും. ശിശിരകാലത്ത് ഇന്ത്യൻ ഉപഭൂകണ്ഡം ഇന്ത്യൻ മഹാസമുദ്രത്തെ അപേക്ഷിച്ച് തണുത്തിരിക്കുന്നു. തത്ഫലമായി വടക്കേഇന്ത്യക്ക് മുകളിൽ ഉള്ള വായു അന്തരീക്ഷത്തിലേക്ക് ഉയരുന്നു. ഇത് മൂലം ഇന്ത്യൻ ഉപഭൂകണ്ഡത്തിനു മുകളിൽ ഉയർന്നമർദവും സമുദ്രത്തിനു മുകളിൽ ന്യൂനമർദവും രൂപപ്പെടുന്നു. അങ്ങനെ വടക്കേ ഇന്ത്യയിൽ നിന്നും ടിബറ്റൻ പ്ലാറ്റോയിൽ നിന്നും ഉള്ള തണുത്ത വായു ഇന്ത്യൻ മഹാസമുദ്രത്തിന്റെ ദിശയിൽ വീശുന്നു. ആ വഴിക്ക് കുറച്ചു കാറ്റ് ബംഗാൾഉൾക്കടലിൽ നിന്നും അല്പം നീരവിയടങ്ങിയ വായു ഏറ്റെടുത്തിനു ശേഷം തമിഴ്നാട്ടിലൂടെ വീശുന്നു. കൂടെ അല്പം മഴയും കൊണ്ടുവരുന്നു. ഈ കാലഘട്ടത്തിൽ കേരളത്തിന്റെ തെക്കു ഭാഗങ്ങളിൽ കൂടുതൽ മഴ ലഭിക്കുമെങ്കിലും വടക്കൻ ഭാഗങ്ങളിൽ കാര്യമായി മഴ ലഭിക്കാറില്ല. ഉച്ചതിരിഞ്ഞു് ഉണ്ടാകാറുള്ള ഇടിയോടുകൂടിയ മഴയാണ് ഈ കാലത്തിന്റെ ഒരു പ്രത്യേകത.



</doc>
<doc id="317683" url="https://ml.wikipedia.org/wiki?curid=317683" title="ഗാസ്ട്രോ എന്ററൈറ്റിസ്">
ഗാസ്ട്രോ എന്ററൈറ്റിസ്

ആമാശയത്തിനെയും (""ഗാസ്റ്റ്രോ""-) ചെറുകുടലിനെയും (""എന്ററോ""-) ബാധിക്കുന്ന കോശജ്വലനമാണ് (""-ഐറ്റിസ്"") ഗാസ്ട്രോ എന്ററൈറ്റിസ് അല്ലെങ്കിൽ പകർച്ചവ്യാധിയായ വയറിളക്കം എന്ന് വിശേഷിപ്പിക്കപ്പെടുന്നത്. വയറിളക്കം, ഛർദ്ദിൽ, വയറിൽ വേദന, കോച്ചിപ്പിടുത്തം എന്നിവ ലക്ഷണങ്ങളാണ്. ഇതുമൂലം ശരീരത്തിലെ ജലാംശം നഷ്ടപ്പെട്ട് ഡീഹൈഡ്രേഷൻ (നിർജ്ജലീകരണം) എന്ന അവസ്ഥ ഉണ്ടാകാനുള്ള സാദ്ധ്യതയുണ്ട്. ഇൻഫ്ലുവൻസയുമായി ബന്ധമൊന്നുമില്ലെങ്കിലും ഈ അസുഖത്തെ സ്റ്റൊമക് ഫ്ലൂ എന്നും ഗാസ്ട്രിക് ഫ്ലൂ എന്നും വിളിക്കാറുണ്ട്.
ആഗോളതലത്തിൽ കുട്ടികൾക്കുണ്ടാകുന്ന ഗാസ്ട്രോ എന്ററൈറ്റിസിന്റെ പ്രധാന കാരണം റോട്ടാവൈറസ് എന്ന രോഗകാരിയാണ്. മുതിർന്നവരിൽ, നോറോവൈറസ് "കാമ്പൈലോബാക്ടർ" എന്നിവയാണ് കൂടുതലായും അസുഖമുണ്ടാക്കുന്നത്. മറ്റു ബാക്ടീരിയകളും അവ ഉത്പാദിപ്പിക്കുന്ന ടോക്സിനുകളും പരാദജീവികളും ഈ അസുഖം അപൂർവ്വമായി ഉണ്ടാക്കാറുണ്ട്. സുരക്ഷിതമല്ലാതെയുണ്ടാക്കുന്ന ഭക്ഷണമോ മലിനജലമോ ഉള്ളിൽ ചെല്ലുന്നതിലൂടെയാണ് രോഗം പടരുന്നത്. രോഗബാധയുള്ളവരുമായി അടുത്തിടപഴകുന്നതും രോഗം പടരുന്നതിന് കാരണമാകും. ശുദ്ധജലം കുടിക്കുക, സോപ്പുപയോഗിച്ച് കൈ കഴുകുക, ഫോർമുല ഭക്ഷണങ്ങൾ നൽകുന്നതിനു പകരം കുട്ടികൾക്ക് മുലപ്പാൽ നൽകുക എന്നിവ രോഗബാധ തടയാനുള്ള മാർഗ്ഗങ്ങളാണ്. സാനിറ്റേഷനിലൂടെയും വ്യക്തി ശുചിത്വത്തിലൂടെയും രോഗം പടരുന്നത് തടയാവുന്നതാണ്. കുട്ടികളിലെ ഗാസ്ട്രോ എന്ററൈറ്റിസ് റോട്ടാവൈറസ് വാക്സിനിലൂടെ തടയാവുന്നതാണ്.
നിർജ്ജലീകരണം ഒഴിവാക്കാനായി വെള്ളവും ലവണങ്ങളും നൽകുക എന്നതാണ് ചികിത്സ. താരതമ്യേന അപകടസാദ്ധ്യത കുറഞ്ഞ കേസുകളിൽ നിർജ്ജലീകരണം തടയുന്നതിന് ഓറൽ റീഹൈഡ്രേഷൻ സൊല്യൂഷൻ (ഉപ്പും പഞ്ചസാരയും നിശ്ചിതാനുപാതത്തിൽ കലക്കിയ വെള്ളം) മാത്രം മതിയാകും. മുലയൂട്ടുന്ന കുട്ടികളിൽ ഇത് തുടരേണ്ടതാണ്. അപകടസാദ്ധ്യത കൂടിയ കേസുകളിൽ ഐ.വി. നൽകേണ്ടി വന്നേയ്ക്കാം. ചികിത്സയ്ക്ക് പൊതുവേ ആന്റീബയോട്ടിക്കുകൾ നൽകാവുന്നതല്ല. വികസ്വര രാജ്യങ്ങളിൽ അഞ്ഞൂറുകോടിയോളം ഗാസ്ട്രോ എന്ററൈറ്റിസ് കേസുകളുണ്ടാകുന്നുണ്ട്. ഇതുമൂലം വർഷം 14 ലക്ഷം പേർ മരിക്കുന്നുണ്ട്.



</doc>
<doc id="317699" url="https://ml.wikipedia.org/wiki?curid=317699" title="മഹേഷ് നാരായണൻ">
മഹേഷ് നാരായണൻ

കേരളത്തിലെ യുവ ശില്പികളിൽ ഒരാളാണ് മഹേഷ് നാരായണൻ. (ജനനം 1985). സഹോദരങ്ങളായ മനേഷ്, മുകേഷ്‌ എന്നിവരും ചിത്രകലയിൽ പ്രാവിണ്യമുള്ളവരാണ്. 

പട്ടാമ്പി ശില്പചിത്ര ഫൈനാർട്‌സ്‌ കോളേജിൽ നിന്ന് പഠനം പൂർത്തിയാക്കിയ മഹേഷ് ഇതിനോടകം നിരവധി ശില്പങ്ങളും ചിത്രങ്ങളും പൂർത്തിയാക്കിയിട്ടുണ്ട്. ചളവറ ഗ്രാമപഞ്ചായത്ത് സ്‌കൂൾപറമ്പിൽ മഹേഷ് നാരായണൻ നിർമ്മിച്ച ഗാന്ധി ചത്വരം 2015 ലെ സ്വാതന്ത്ര്യദിനാഘോഷങ്ങളോടനുബന്ധിച്ച് ഉദ്ഘാടനം ചെയ്തു. 

പ്രകൃതിക്കുമേൽ മനുഷ്യൻ നടത്തുന്ന കൈയേറ്റത്തെ ചോദ്യം ചെയ്യുന്ന ആശയവുമായി മഹേഷ് നാരായണൻ തീർത്ത മരമുത്തശ്ശി എന്ന ശില്പം 2015ൽ ബെംഗളൂരുവിൽ, തുംഗഭദ്ര ഹംപി റൂട്ടിലുള്ള വിജയശ്രീ ഹെറിറ്റേജിന്റെ പ്രവേശന കവാടത്തിൽ സ്ഥാപിച്ചിട്ടുണ്ട്. 


</doc>
<doc id="317703" url="https://ml.wikipedia.org/wiki?curid=317703" title="റോസക്കുരുവി">
റോസക്കുരുവി

റോസാക്കുരുവി അല്ലെങ്കിൽ റോസ്ക്കുരുവിയ്ക്ക് ആംഗലത്തിൽ common rosefinch എന്നാണു പേര്. ശാസ്ത്രീയ നാമം "Carpodacus erythrinus"എന്നുമാണ്. ഏഷ്യയിലും യൂറോപ്പിലും സാധാരണയായി എല്ലായിടത്തും കാണുന്ന പക്ഷിയാണ്.

ഈ പക്ഷിയുടെ നീളം 13-15 സെ.മീ. ആണ്. ബമുള്ള ഈ പക്ഷിയ്ക്ക് കുമ്പിൽ പോലുള്ള കൊക്കുകളുണ്ട്. It has a stout and conical bill. പൂവന് റോസ് കകലർന്ന ചുവപ്പു നിറമുള്ള തല, നെഞ്ചും മുതുകും ഉണ്ട്. കടുത്ത തവിട്ടു നിറമുള്ള ചിറകിൽ രണ്ടൂ വെള്ള വരകളുണ്ട്, വെള്ള വയറും പിടകൾക്കും വളർച്ച എത്താത്ത ആണിനും മുകളിൽ മഞ്ഞ കലർന്ന തവിട്ടു നിറമുള്ള മുകൾ വശം. മങ്ങിയ അടിവശംചാര നിറമുള്ള തല . 

കുറ്റിക്കാടുകളിൽ കൂടുകൾ ഉണ്ടാക്കുന്നു. കടുത്ത നീല നിറത്തിലുള്ള മുട്ടകളിൽതവിട്ടു നിറത്തിലുള്ള പുള്ളികൾ 5 മുട്ടകളാണ് ഇടുന്നത്. .



</doc>
<doc id="317706" url="https://ml.wikipedia.org/wiki?curid=317706" title="ചിറകൊടിഞ്ഞ കിനാവുകൾ">
ചിറകൊടിഞ്ഞ കിനാവുകൾ

സന്തോഷ് വിശ്വനാഥ് സംവിധാനം ചെയ്ത് 2015ൽ പുറത്തിറങ്ങിയ ആക്ഷേപഹാസ്യ ചലച്ചിത്രമാണ് ചിറകൊടിഞ്ഞ കിനാവുകൾ.ശ്രീനിവാസൻ,കുഞ്ചാക്കോ ബോബൻ,റിമ കല്ലിങ്കൽ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്ന ഈ ചിത്രം നിർമ്മിച്ചിരിക്കുന്നത് ലിസ്റ്റിൻ സ്റ്റീഫനാണ്. അഴകിയ രാവണൻ എന്ന ചലച്ചിത്രത്തിൽ ശ്രീനിവാസൻ അവതരിപ്പിച്ച എൻ.പി അംബുജാക്ഷൻ എന്ന കഥാപാത്രത്തെത്തന്നെയാണു ഈ ചിത്രത്തിലും അദ്ദേഹം അവതരിപ്പിച്ചിരിക്കുന്നത്.2015 മെയ് ഒന്നിനു ചിത്രം പ്രദർശനത്തിനെത്തി.



</doc>
<doc id="317707" url="https://ml.wikipedia.org/wiki?curid=317707" title="നിയാസ് ചോല">
നിയാസ് ചോല

കേരളത്തിലെ ശ്രദ്ധേയനായ ഒരു അധ്യാപകനാണ് നിയാസ് ചോല. ദേശീയ അധ്യാപക അവാർഡ് ഉൾപ്പെടെ മികച്ച അധ്യാപകനുള്ള വിവിധ പുരസ്കാരങ്ങൾ ഇദ്ദേഹത്തിന് ലഭിച്ചിട്ടുണ്ട്. കോഴിക്കോട് ജില്ലയിലെ കാരന്തൂർ മർകസ് ഹയർസെക്കണ്ടറി സ്കൂളിലെ അധ്യാപകനാണ് സ്‌കൂൾ വിദ്യാർഥികൾക്കായി പഠനം രസകരവും ആകർഷകവുമാക്കാൻ വിവിധ വിഷയങ്ങളിലെ അടിസ്ഥാന തത്ത്വങ്ങളും പ്രയാസകരമായ വിവിധ പ്രമേയങ്ങളും ഉൾകൊള്ളിച്ച്‌ 45 പഠന ഗാനങ്ങൾ തയ്യാറാക്കിയും ശ്രദ്ധേയമായിട്ടുണ്ട്.

ചെറുവാടി കട്ടയാട്ട് വീട്ടിൽ ചോല ഉണ്ണിമോയിൻ കുട്ടി ആണ് പിതാവ്. മാതാവ് കെ.എം ഖദീജ. 

ശാസ്‌ത്ര വിഷയ അധ്യാപകൻ എന്നതിന് പുറമെ കായികാധ്യാപകൻ, തൊഴിൽ പരിശീലകൻ, സംഗീത അധ്യാപകൻ എന്നിങ്ങനെ വിവിധ മേഖലയിൽ ഇദ്ദേഹം യോഗ്യത നേടിയിട്ടുണ്ട്. 1997 മുതലാണ് കോഴിക്കോട് കാരന്തൂർ മർകസ്‌ ഹയർസെക്കൻഡറി സ്‌കൂളിൽ ശാസ്‌ത്രധ്യാപനായി ചേർന്നത്. പഠന ബോധനോപകരണങ്ങളുടെ നിർമ്മാണത്തില്ലും കഴിവ് തെളിയിച്ചിട്ടുണ്ട്. മദ്രസാ വിദ്യാർത്ഥികൾക്കുള്ള നിരവധി സിഡികളും പുറത്തിറക്കിയിട്ടുണ്ട്.



</doc>
<doc id="317711" url="https://ml.wikipedia.org/wiki?curid=317711" title="സമസ്ത കേരള സുന്നി വിദ്യാഭ്യാസ ബോർഡ്‌">
സമസ്ത കേരള സുന്നി വിദ്യാഭ്യാസ ബോർഡ്

സമസ്ത കേരള ജംഇയ്യത്തുൽ ഉലമക്കു കീഴിൽ പ്രവർത്തിക്കുന്ന മദ്രസ്സ വിദ്യാഭാസ ബോർഡ്‌ ആണ് സമസ്ത കേരള സുന്നി വിദ്യാഭ്യാസ ബോർഡ്‌. നിലവിൽ കാന്തപുരം എ.പി. അബൂബക്കർ മുസ്‌ലിയാർ പ്രസിഡണ്ടും ചിത്താരി ഹംസ മുസ്‌ലിയാർ ജനറൽ സെക്രട്ടറിയും ആയിരുന്നു.

അറബി, ഇംഗ്ലീഷ്, ഉർദു, കന്നഡ, അറബി-മലയാളം, അറബിത്തമിഴ് തുടങ്ങിയ ഭാഷകളിൽ സുന്നി വിദ്യാഭ്യാസ ബോർഡ്‌ പുസ്തകങ്ങൾ പ്രസിദ്ധീകരിക്കുന്നു. വിശ്വാസ ശാസ്ത്രം, കർമ്മ ശാസ്ത്രം, ചരിത്രം, ആത്മശുദ്ധീകരണം, ഖുർആൻ പഠനം, അറബി വ്യാകരണം തുടങ്ങിയ വിഷയങ്ങളിൽ വിവിധ ക്ലാസ്സുകളിലേക്ക് ആവശ്യമായ പുസ്തകങ്ങൾ ആണ് സുന്നി വിദ്യാഭ്യാസ ബോർഡ് പ്രസിദ്ധീകരിക്കുന്നത്.















</doc>
<doc id="317719" url="https://ml.wikipedia.org/wiki?curid=317719" title="ജാക്ക് ദ് റിപ്പർ">
ജാക്ക് ദ് റിപ്പർ

വളരെ ദരിദ്രമായ സ്ഥലങ്ങളിലും ലണ്ടനിലെ വൈറ്റ്ചാപ്പലിനു സമീപവും കൊലകൾ ചെയ്ത,മനസ്സിലാക്കൻ സാധിക്കാത്ത സീരിയൽ കില്ലറാണ്‌ ജാക്ക് ദ് റിപ്പർ.1888ൽ സീരിയൽ കില്ലിങ്ങിൽ സജീവമായിരുന്ന വ്യക്തിയെ സൂചിപ്പിക്കാനായി മാധ്യമങ്ങൾ ഉപയോഗിച്ച് തുടങ്ങിയ വാക്കാണ്‌ ജാക്ക് ദ് റിപ്പർ.ഇത് തെറ്റിദ്ധരിപ്പിക്കാൻ ഉപയോഗിച്ചതും പത്രപ്രവർത്തകൾ സംഭവത്തിന്‌ കൂടുതൽ ശ്രദ്ധ നെടുന്നതിനും പത്രത്തിന്റെ സർക്കുലേഷൻ കൂട്ടാനും ഉപയോഗിച്ചിരിക്കാം.കുറ്റപത്രത്തിനകത്തും സമകാലിക പത്രപ്രവർത്തകരും കുറ്റവാളിയെ “വൈറ്റ്ചാപ്പ്ല് കൊലയാളി”എന്നും “തുകൽ കോട്ട്ക്കാരൻ”(Leather Apron) എന്നാണ്‌ വിശേഷിപ്പിച്ചിരുന്നത് .

ലണ്ടനിലെ തെരുവുകളിലെ വേശ്യകളെയാണ്‌ സാധാരണയായി റിപ്പർ ആക്രമിച്ചിരുന്നത്.കഴുത്ത് മുതൽ അടിഭാഗം വരെ മുറിച്ച് ശരീരം വികൃതമാക്കുകയും ചെയ്തിരുന്നു.മൂന്നിലധികം കൊല്ലപ്പെട്ടവരിലും ആന്തര അവയവങ്ങൾ മാറ്റിയതിൽ നിന്നും കുറ്റവാളി ശരീരശാസ്ത്ര വിദ്ഗ്ദ്ധനൊ ശസ്ത്രക്രിയാ വിദ്ഗ്ദ്ധനോ ആണെന്ന് വിലയിരുത്തുന്നു.1888 സെപ്റ്റംബർ ഒക്റ്റോബർ കാലഘട്ടത്തിൽ കൊലയുമായി ബന്ധപ്പെട്ട ഊഹാപൊഹങ്ങൾ ബലപ്പെടുത്തിൻ കൊണ്ട് മാധ്യമശാഖകൾക്കും സ്ക്കോട്ട്ലാണ്ട് യാർഡിനും കത്തുകൾ ലഭിച്ചു.“നരകത്തിൽ നിന്ന്” എന്ന കത്ത് വൈറ്റ്ചാപ്പൽ വിജിലൻസ് കമ്മറ്റിയിലെ ജോർജ്ജ് ലസ്ക്കിന്‌ ലഭിച്ചു.അതിനോടൊപ്പം ഇരയായ ഒരു വ്യക്തിയുടെ പാതി കേടാകാത്ത ഒരു വൃക്കയും.കുറ്റവാളിയുടെ അതിഭീകരമായ കൊലപ്പെടുത്തുന്ന രീതിയും സംഭവങ്ങൾ മാധ്യമങ്ങൾ കൈകാര്യം ചെയ്ത രീതിയും ജാക്ക് ദ് റിപ്പർ എന്ന ഒരു മനുഷ്യൻ ഉണ്ടെന്ന് വിശ്വസിക്കാൻ കാരണമായി.

പത്രങ്ങളുടെ സമഗ്രമായ വാർത്തകളും അതിന്റെ വ്യാപനവും ആഗോളതലത്തിൽ റിപ്പറിന്റെ കുപ്രശസ്തിക്ക്‌ കാരണമായി.1891 വരെ വൈറ്റ്ചാപ്പലിൽ നടന്ന 11 അതിദാരുണമായ മരണങ്ങൾ 1888ൽ നടന്ന മരണങ്ങളുമായി ബന്ധപ്പെടുത്തുന്നതിൽ പോലീസ്‌ പരാജയപ്പെട്ടു.1888ൽ 31 ഓഗസ്റ്റ്‌ മുതൽ നവംബർ 9 വരെ നടന്ന 5 ഇരകൾ:മേരി അന്ന നിക്കോളസ്‌,അന്നി ചാപ്മാൻ,എലിസബത്ത്‌ സ്റ്റ്രിഡ്‌,കാതറിൻ എഡ്ഡോവെസ്‌,മേരി ജെയ്ൻ കെല്ലി എന്നിവരെ 5 പട്ടക്കാരുടെ പൂജയടയാട(canonical five) എന്നാണ്‌ അറിയപ്പെടുന്നത്‌. .അവർ തമ്മിൽ പലതിലും ബന്ധമുണ്ടായിരുന്നു.എന്നാൽ ഈ കൊലകൾ ചെയ്തതാരെന്ന്‌ കണ്ട്പിടിക്കപ്പെട്ടില്ല.അസാമാന്യ ചരിത്രപഠനവും നാടോറ്റികഥകളും കപടചരിത്രവും നിറഞ്ഞ ഒരു ജീവിതമായി അത് മാറി.റിപ്പർ കേസ്സിനെറ്റെ അവലോകനത്തിനേയും പഠനത്തിനേയും റിപ്പെറോളജി എന്ന് വിളിക്കുന്നു.ഇന്ന് ആയിരത്തിലധികം സിദ്ധാന്തങ്ങൾ റിപ്പറിന്റെ വ്യക്തിത്വമായി നിലവിലുണ്ട്.ഈ കൊലകൾ പല ഫിക്ഷൻ കഥകൾക്കും കാരണമായിട്ടുണ്ട്.



</doc>
<doc id="317720" url="https://ml.wikipedia.org/wiki?curid=317720" title="മെമ്മറി ഓഫ് ദി ഗാർഡൻ അറ്റ് ഈറ്റെൻ">
മെമ്മറി ഓഫ് ദി ഗാർഡൻ അറ്റ് ഈറ്റെൻ

മെമ്മറി ഓഫ് ദി ഗാർഡൻ അറ്റ് ഈറ്റെൻ എന്നത് വിൻസന്റ് വാൻഗോഗിന്റെ ഒരു ഓയിൽ പെയിന്റിങ്ങാണ്. 1888 നവമ്പറിൽ ആർലെസിൽ വച്ചാണ് ഇത് പൂർത്തിയാക്കിയത്. ഇപ്പോൾ ഹെർമിറ്റേജ് മ്യൂസിയത്തിൽ വച്ചിരിക്കുന്നു. ഈ ചിത്രം അദ്ദേഹം വരച്ചത് തന്റെ മഞ്ഞ് വീടിന്റെ കിടപ്പുമുറി അലങ്കരിക്കാനായിരുന്നു.


</doc>
<doc id="317730" url="https://ml.wikipedia.org/wiki?curid=317730" title="കലാമണ്ഡലം ഉണ്ണികൃഷ്ണക്കുറുപ്പ്">
കലാമണ്ഡലം ഉണ്ണികൃഷ്ണക്കുറുപ്പ്

പ്രസിദ്ധനായ കഥകളി സംഗീതജ്ഞനായിരുന്നു കലാമണ്ഡലം ഉണ്ണികൃഷ്ണക്കുറുപ്പ്. കേരളകലാമണ്ഡലത്തിലെ ആദ്യകാല സംഗീത വിദ്യാർത്ഥിയും കലാമണ്ഡലം നീലകണ്ഠൻ നമ്പീശന്റെ പ്രഥമ ശിഷ്യരിലൊരാളും ആയിരുന്നു. ശാരീര സൌകുമാര്യവും ആലാപനാസുഭഗത്വവും നിത്യനൂതനരീതികളും അദ്ദേഹത്തിന്റെ സംഗീതത്തിന്റെ മുഖമുദ്രകളായിരുന്നു.
പാലക്കാട് ജില്ലയിലെ വെള്ളിനേഴി എന്ന ഗ്രാമത്തിൽ പരപ്പാട്ടിൽ രാമക്കുറുപ്പിന്റേയും ലക്ഷ്മിക്കുട്ടിയമ്മയുടേയും പുത്രനായി ഉണ്ണികൃഷ്ണക്കുറുപ്പ് 1931ൽ ജനിച്ചു. കലാമണ്ഡലത്തിൽ ചേർന്നെങ്കിലും കോഴ്സ് മുഴുവനാക്കിയില്ല. കലാമണ്ഡലം നീലകണ്ഠൻ നമ്പീശന്റെ വീട്ടിൽ പോയി കുറേക്കാലം ഉണ്ണികൃഷ്ണക്കുറുപ്പ് സംഗീതം അഭ്യസിച്ചു. പി.എസ്.വി നാട്യസംഘത്തിലും പേരൂർ ഗാന്ധിസേവാസദനം മൃണാളിനി സാരാഭായി അധിപയായ 'ദർപ്പണ', കൊൽക്കത്ത ശാന്തിനികേതനം എന്നിവിടങ്ങളിലും കുറുപ്പ് അദ്ധ്യാപകനായി. കലാമണ്ഡലത്തിൽ വിസിറ്റിങ്ങ് പ്രൊഫസർ ആയും പ്രവർത്തിച്ചു. 

1988 മാർച്ച് 4ന് കോട്ടക്കൽ ആര്യവൈദ്യശാല ചാരിറ്റബിൾ ഹോസ്പിറ്റലിൽ വെച്ച് ഉണ്ണികൃഷ്ണക്കുറുപ്പ് അന്തരിച്ചു.


</doc>
<doc id="317749" url="https://ml.wikipedia.org/wiki?curid=317749" title="പെരുംപതലി">
പെരുംപതലി

ലോറേസീ സസ്യകുടുംബത്തിലെ ഒരു ചെറുമരമാണ് പതലി അഥവാ പെരുംപതലി. . തെക്കെ ഇന്ത്യയിലും ശ്രീലങ്കയിലും കാണുന്ന ഈ നിത്യഹരിതവൃക്ഷം 10 മീറ്ററോളം ഉയരം വയ്ക്കുന്നു. ഉപശാഖകളുടെ അറ്റത്ത് തിങ്ങി നിൽക്കുന്ന ഇലകൾ ലഘുപത്രങ്ങളാണ്. ഇലകളുടെ മുകൾ ഭാഗം പൊതുവിൽ മിനുസമുള്ളതാണ്. സിരകളുടെ ഉപരിതലം രോമാവൃതമാണ്. ഇലകളുടെ അടിഭാഗം മഞ്ഞകലർന്ന വെള്ളനിറത്തിൽ രോമാവൃതമാണ്. ഏകലിംഗപുഷ്പങ്ങൾ ഇളം മഞ്ഞ നിറമുള്ളവയാണ്. ആൺപൂക്കളും പെൺപൂക്കളും വ്യത്യസ്ത മരങ്ങളിൽ വിരിയുന്നു. 



</doc>
<doc id="317752" url="https://ml.wikipedia.org/wiki?curid=317752" title="ഉങ്ങക്കണ്ണി">
ഉങ്ങക്കണ്ണി

തെക്കെപശ്ചിമഘട്ടതദ്ദേശവാസിയായ 12 മീറ്ററോളം ഉയരം വയ്ക്കുന്ന ഒരു വൃക്ഷമാണ് ഉങ്ങക്കണ്ണി .



</doc>
<doc id="317754" url="https://ml.wikipedia.org/wiki?curid=317754" title="ചെറുവരയൻ കത്രിക">
ചെറുവരയൻ കത്രിക

ചെറുവരയൻ കത്രികയ്ക്ക് ഇംഗ്ലീഷിൽ streak-throated swallow എന്നും Indian cliff swallow എന്നും ഒക്കെ പേരുകളുണ്ട്. ശാസ്ത്രീയ നാമം "Petrochelidon fluvicola" എന്നുമാണ്.ദേശാടന പക്ഷിയാണ്. ഈർപ്പമുള്ള കൃഷിയിടങ്ങളിലും ജലാശയങ്ങൾക്ക് അടുത്തും കാണുന്നു. അപൂർവമായി ചെറു കാടുകളിലും കാണുന്നു.
തലയിൽ ചെമ്പിച്ച നിറം. വയറിനു മങ്ങിയ വെള്ള നിറം. പുറകു വശത്തിനു തിളങ്ങുന്ന നീല നിറം .മാറിടത്തിലെ വരകൾ ഇവയെ എളുപ്പത്തിൽ തിരിച്ചറിയാൻ സഹായിക്കുന്നു.
പറന്ന് ഇരപിടിക്കുന്ന ഈ പക്ഷി, പറക്കുന്ന പ്രാണികളെയും പാറ്റകളേയും ഭക്ഷിക്കുന്നു.



</doc>
<doc id="317755" url="https://ml.wikipedia.org/wiki?curid=317755" title="കൃഷ്ണഗിരി സ്റ്റേഡിയം">
കൃഷ്ണഗിരി സ്റ്റേഡിയം

കേരളത്തിലെ വയനാട് ജില്ലയിലെ കൃഷ്ണഗിരിയിൽ സ്ഥിതിചെയ്യുന്ന ക്രിക്കറ്റ് സ്റ്റേഡിയമാണ് കൃഷ്ണഗിരി സ്റ്റേഡിയം (ഇംഗ്ലീഷ് : Krishnagiri Stadium). ഇന്ത്യയിലെ രണ്ടാമത്തേതും ദക്ഷിണേന്ത്യയിലെ ആദ്യത്തേതുമായ ഹൈ ആൾട്ടിറ്റ്യൂഡ് (ഉയരത്തിലുള്ള) സ്റ്റേഡിയമാണിത്. സമുദ്ര നിരപ്പിൽ നിന്നും ഉയരത്തിലുള്ള സ്റ്റേഡിയം വിസ്തൃതിയിൽ സ്ഥിതിചെയ്യുന്നു. 

കേരളാ ക്രിക്കറ്റ് അസോസിയേഷന്റെ (കെ.സി.എ.) ഉടമസ്ഥതയിലുള്ള ആദ്യത്തെ സ്റ്റേഡിയമാണിത്. 2013 ഡിസംബർ 17-ന് കേരളാ ഗവർണറായിരുന്ന നിഖിൽ കുമാറാണ് ഉദ്ഘാടനം നടത്തി രാജ്യത്തിനു സമർപ്പിച്ചത്. ഇവിടെ ആദ്യത്തെ രാജ്യാന്തര ടെസ്റ്റ് മത്സരം നടന്നത് 2015 ഓഗസ്റ്റ് 18-നായിരുന്നു.

2006-ൽ കൃഷ്ണഗിരിയിൽ 65 ലക്ഷം രൂപ ചെലവാക്കി വാങ്ങിയ 10 ഏക്കർ സ്ഥലത്തായിരുന്നു സ്റ്റേഡിയത്തിന്റെ നിർമ്മാണത്തിനു തുടക്കം കുറിച്ചത്. റോഡ് സൗകര്യത്തിനായി പിന്നീട് അരയേക്കർ സ്ഥലം കൂടി വാങ്ങി. 2009 ജനുവരിയിൽ മുൻ ക്രിക്കറ്റ് താരങ്ങളായ റോബിൻ സിങ്, സുനിൽ ജോഷി എന്നിവർ ചേർന്നാണ് സ്റ്റേഡിയ നിർമ്മാണത്തിനു തറക്കല്ലിട്ടത്. തുടർന്ന് കേരളാ ക്രിക്കറ്റ് അസോസിയേഷന്റെ മേൽനോട്ടത്തിൽ നിർമ്മാണപ്രവർത്തനങ്ങൾ പുരോഗമിക്കുകയും നാല് വർഷം കൊണ്ട് പണി പൂർത്തിയാവുകയും ചെയ്തു . ഏകദേശം ഏഴു കോടി രൂപയായിരുന്നു നിർമ്മാണച്ചെലവ്. 2013 ഡിസംബർ 17-ന് കേരളാ ഗവർണറായിരുന്ന നിഖിൽ കുമാറാണ് ഉദ്ഘാടനം നടത്തി രാജ്യത്തിനു സമർപ്പിച്ചത്.

2014 ഡിസംബറിൽ നടന്ന രഞ്ജി ട്രോഫി മത്സരങ്ങളായിരുന്നു ആദ്യത്തെ ഫസ്റ്റ്-ക്ലാസ്സ് ക്രിക്കറ്റ് മത്സരങ്ങൾ. കേരളവും ഗോവയും തമ്മിലായിരുന്നു ആദ്യ മത്സരം. പിന്നീട് കേരളം നേരിട്ടത് ഹൈദരാബാദിനെയായിരുന്നു. രണ്ടു മത്സരങ്ങളും സമനിലയിലായിരുന്നു അവസാനിച്ചത്. 

സ്റ്റേഡിയത്തിന്റെ ഉദ്ഘാടനം കഴിഞ്ഞു രണ്ടുവർഷങ്ങൾക്കുള്ളിൽ തന്നെ ആദ്യത്തെ രാജ്യാന്തര ടെസ്റ്റ് മത്സരവും നടന്നു. അമ്പാട്ടി റായുഡു നയിച്ച ഇന്ത്യ-എ ടീമും ഡെയിൻ വിലസിന്റെ നേതൃത്വത്തിലുള്ള ദക്ഷിണാഫ്രിക്ക-എ ടീമും തമ്മിൽ 2015 ഓഗസ്റ്റ് 18-നു നടന്ന ചതുർദിന ടെസ്റ്റ് മത്സരമായിരുന്നു അത്. ഇന്ത്യ-എ ടീമിന്റെ പരിശീലകൻ രാഹുൽ ദ്രാവിഡ് ആയിരുന്നു. മത്സരം സമനിലയിലാണ് അവസാനിച്ചത്. 

ആദ്യ രാജ്യാന്തര മത്സരത്തിലെ ആദ്യ ദിവസം തന്നെ ദക്ഷിണാഫ്രിക്ക-എ ടീമിന്റെ ഓംഫിലെ റമേല നേടിയ സെഞ്ചുറിയാണ് സ്റ്റേഡിയത്തിലെ ആദ്യത്തെ രാജ്യാന്തര സെഞ്ചുറി. 197 പന്തിൽ നിന്നും 112 റൺസായിരുന്നു അദ്ദേഹത്തിന്റെ സമ്പാദ്യം. ഇതേ മത്സരത്തിൽ തന്നെ ഇന്ത്യ-എ ടീമിനു വേണ്ടി മലയാളി താരം കരുൺ നായർ നേടിയ സെഞ്ചുറിയാണ് സ്റ്റേഡിയത്തിൽ ഒരു ഇന്ത്യാക്കാരൻ നേടുന്ന ആദ്യ രാജ്യാന്തര സെഞ്ചുറി. 192 പന്തുകളിൽ നിന്നും അദ്ദേഹം നേടിയത് 114 റൺസായിരുന്നു. 










</doc>
<doc id="317761" url="https://ml.wikipedia.org/wiki?curid=317761" title="റൂട്ടേസീ">
റൂട്ടേസീ

160 ജനുസുകളിലായി 1600-ലേറെ സ്പീഷിസുകൾ അടങ്ങിയിട്ടുള്ള ഒരു സസ്യകുടുംബമാണ് റൂട്ടേസീ (Rutaceae). നാരകങ്ങൾ എല്ലാം ഈ കുടുംബത്തിലെ അംഗങ്ങളാണ്. ഇലയ്ക്കും പൂക്കൾക്കും തീക്ഷ്ണഗന്ധമുള്ള റൂട്ടേസീ കുടുംബത്തിൽ കുറ്റിച്ചെടികളും ചെറുമരങ്ങളും കാണപ്പെടുന്നു. സിട്രസ് എന്ന ജീനസാണ് സാമ്പത്തികമായി ഏറ്റവും പ്രാധാന്യമുള്ളത്. ഓറഞ്ച്, ചെറുനാരങ്ങ, മുസമ്പി, കറിവേപ്പ് എന്നിവ റൂട്ടേസീ കുടുംബത്തിലെ പ്രധാന അംഗങ്ങളിൽ ചിലതാണ്.

മിക്ക സ്പീഷിസുകളും മരങ്ങളോ കുറ്റിച്ചെടികളോ ആയ ഈ സസ്യകുടുംബത്തിന്റെ ഇലകളിൽ തീവ്രഗന്ധമുള്ള ഒരുതരം എണ്ണ ഉൽപ്പാദിപ്പിക്കുന്ന അറകളുണ്ട്. ചില ചെടികൾക്ക് മുള്ളുകളുണ്ട്. പലചെടികളും ഔഷധഗുണമുള്ളവയാണ്. ഭക്ഷണമായി ഉപയോഗിക്കുന്ന ധാരാളം സസ്യങ്ങൾ ഈ കുടുംബത്തിലുണ്ട്. കേരളത്തിൽ കാണുന്ന കിളിവാലൻ ചിത്രശലഭങ്ങളിലെ കൃഷ്ണശലഭം, ബുദ്ധമയൂരി, നാരകക്കാളി, ചുട്ടിക്കറുപ്പൻ, മലബാർ റാവൻ, പുള്ളിവാലൻ, ചുട്ടിമയൂരി, നാരക ശലഭം എന്നിവ റൂട്ടേസീ കുടുംബത്തിലെ സസ്യങ്ങളിലാണ് മുട്ടയിട്ടു വളരുന്നത്.


</doc>
<doc id="317764" url="https://ml.wikipedia.org/wiki?curid=317764" title="മീലിയേസീ">
മീലിയേസീ

50 ജനുസുകളിലായി 550-ഓളം സ്പീഷിസുകൾ അംഗങ്ങളായിട്ടുള്ള ഒരു സസ്യകുടുംബമാണ് മീലിയേസീ (Meliaceae).

കേരളീയർക്ക് പരിചിതങ്ങളായ ചെമ്മരം, ചുവന്നകിൽ, മഹാഗണി, വെള്ളകിൽ, മലവേപ്പ്, നിലനാരകം, ആര്യവേപ്പ്, ചന്ദനവേമ്പ്, കൈപ്പനാറച്ചി, മരനാരകം, വെള്ളച്ചീരാളം,ചെറുചൊക്ല,നീർമുള്ളി, പേരില്ലാപ്പച്ച, ശീമവേപ്പ്, കരുവിലങ്ങം തുടങ്ങിയ സസ്യങ്ങൾ മീലിയേസീ സസ്യകുടുംബത്തിലുൾപ്പെടുന്നവയാണ്.

പലതരം സസ്യഎണ്ണകൾ (വേപ്പെണ്ണ), തടി (മഹാഗണി) എന്നിവയെല്ലാം ലഭിക്കുന്നത് ഈ കുടുംബത്തിലെ സസ്യങ്ങളിൽ നിന്നാണ്. 


</doc>
<doc id="317767" url="https://ml.wikipedia.org/wiki?curid=317767" title="യൂഫോർബിയേസീ">
യൂഫോർബിയേസീ

300 -ഓളം ജനുസുകളിലായി ഏതാണ്ട് 7500 സ്പീഷിസുകൾ ഉള്ള ഒരു സസ്യകുടുംബമാണ് യൂഫോർബിയേസീ (Euphorbiaceae). മധ്യരേഖാപ്രദേശങ്ങളിലാണ് പ്രധാനമായും ഈ കുടുംബത്തിലെ അംഗങ്ങളെ കണ്ടുവരുന്നത്, അതിൽത്തന്നെ ഭൂരിഭാഗവും ഇന്ത്യ-മലയൻ പ്രദേശത്തുമാണ്. മിക്കവാറും കുറ്റിച്ചെടികളും മരങ്ങളുമായ ഇവയിൽ ചിലത് കള്ളിച്ചെടികളോട് സാമ്യം പുലർത്തുന്നവിധം മാംസളമായ തണ്ടോടുകൂടിയവയാണ്.

യൂഫോർബിയേസീ കുടുംബത്തിലെ പല അംഗങ്ങളിലും വിഷം അടങ്ങിയിട്ടുണ്ട്. ചിലത് മാരകമാണ്, ചിലത് കണ്ണിലും മറ്റും വീണാൽ അസ്വസ്ഥതയുണ്ടാക്കുന്നതും.

സാമ്പത്തികമായും ഭക്ഷ്യപരമായും പ്രാധാന്യമുള്ള കപ്പ, ആവണക്ക്, കടലാവണക്ക്, റബ്ബർ എന്നിവ യൂഫോർബിയേസീ കുടുംബത്തിലെ പ്രധാന സസ്യങ്ങളാണ്.


</doc>
<doc id="317768" url="https://ml.wikipedia.org/wiki?curid=317768" title="സബ്ടൈറ്റിൽ">
സബ്ടൈറ്റിൽ

സാധാരണയായി സിനിമയുടെയോ ടെലിവിഷൻ പരുപടിയുടെയോ വീഡിയോ ഗെയിമുകളുടെയോ തിരക്കഥ വിവരങ്ങളോ സംഭാഷണങ്ങളോ സ്ക്രീനിൽ പ്രദർശിപ്പിക്കുന്നതിനെ സബ്ടൈറ്റിൽ അഥവാ ഉപശീർഷകങ്ങൾ എന്ന് പറയുന്നു. സ്ക്രീനിന്റെ താഴെ ആണ് സബ്ടൈറ്റിൽ പ്രദർശിപ്പിക്കാറുള്ളത്. എന്നാൽ ഇന്ന് അത് പ്രേക്ഷകന് സ്ക്രീനിൽ ഇഷ്ടമുള്ള ഇടത്ത് പ്രതിഷ്ടിക്കാനുള്ള സൗകര്യമുണ്ട്.ബധിരരെയോ കേൾക്കുവാൻ 
ബുദ്ധിമുട്ട് നേരിടുന്നവരെയോ ലക്ഷ്യം വച്ചാണ് ആദ്യം അതെ ഭാഷയിൽ (Same-language captions) തന്നെ സ്ക്രീനിനു താഴെ എഴുതി കാണിക്കുന്ന രീതി നിലവിൽ വന്നത്.മനസ്സിലാകാത്ത ഭാഷയിലോ വിദേശ ഭാഷയിലോ ഡയലോഗ് പിന്തുടർന്ന് അർഥം മനസ്സിലാക്കാൻ ബുദ്ധിമുട്ടുള്ള ഭാഷയിലോ ടെലിവിഷൻ പരിപടികളോ സിനിമകളോ കാണുമ്പോൾ പ്രേക്ഷകന്റെ സംവേദനം ശക്തമാക്കുക എന്ന ലക്ഷ്യം കൂടി ഇന്ന് സബ് ടൈറ്റിലുകൾക്ക് ഉണ്ട്.

പല ലോകഭാഷകളിൽ ഉള്ളത് പോലെ തന്നെ ഇപ്പോൾ മലയാളഭാഷയിലും സബ്ടൈറ്റിലുകൾ ലഭ്യമാണ്. സാമൂഹികമാധ്യമങ്ങൾ കേന്ദ്രീകരിച്ചു ഉള്ള കൂട്ടയ്മകൾ ആണ് ഇതിനു മുൻകൈ എടുക്കുന്നത്.ക്ലാസ്സിക്കുകൾ ഉൾപ്പെടെ പല വിദേശസിനിമകൾക്കും ചുരുക്കം ചില ഹിന്ദി സിനിമകൾക്കും ഇപ്പോൾ മലയാളം സബ്ടൈറ്റിൽ ലഭ്യമാണ്.മലയാളത്തിൽ ഫേസ്ബുക്ക്‌ കൂട്ടായ്മ എംസോൺ മലയാളം ഇങ്ങനെ സബ്ടൈറ്റിൽ ഉണ്ടാക്കുന്ന കൂട്ടായ്മയ്ക്ക് ഉദാഹരണമാണ്. മലയാളികളിൽ 70 ശതമാനം പേർക്കും ഹിന്ദി അറിയാം, എന്നാൽ ഹിന്ദി പൂർണ്ണമായി അവർക്കറിയില്ല. ഒരു ഹിന്ദി സിനിമ കാണുമ്പോൾ പല ഭാഗങ്ങളും അവർക്ക് മനസ്സിലക്കില്ല. ഇതിനുള്ള പരിഹാരമാണ്‌ മലയാളം സബ്ടൈറ്റിലുകൾ .

സബ്ടൈറ്റിലുകൾ എങ്ങനെ ഉപയോഗിക്കാം. 

              സിനിമ പ്ലേ ചെയ്യ്തത്തിനു ശേഷം സബ്ടൈറ്റിൽ എന്നാ ഓപ്ഷൻ എടുത്തു ഇവിടെ നിന്നുള്ള SRT ഫയൽ സെലക്റ്റ് ചെയ്‌താൽ സബ്ടൈറ്റിൽ മലയാളത്തിൽ കാണാവുന്നതാണ്. നിങ്ങളുടെ ഓപ്പറെറ്റിംഗ് സിസ്റ്റം Windows 7 ആണെങ്കിൽ KM Player, Media Player Classic എന്നീ പ്ലെയറിൽ വളരെ മിഴിവോട് കൂടി സബ്ടൈറ്റിൽ കാണാൻ സാധിക്കും. Windows Media Player മലയാളം സബ്ടൈറ്റിൽ കാണുന്നതിന് നമ്മുടെ സബ്ടൈറ്റിൽ മൂവിയുള്ള ഫോൾഡറിലേക്ക് കോപ്പി ചെയ്യുക. അതിനുശേഷം സബ്ടൈറ്റിൽ ഫയലിനെ മൂവിഫയലിന്റെ അതേ പേരിലേക്ക് റിനേം ചെയ്യുക. ഇനി XP ആണെങ്കിൽ ചിലപ്പോ ഫോണ്ടുകൾ ഡൌൺലോഡ് ചെയ്യേണ്ടി വരും. മലയാളം യൂണികോഡ് ഫോണ്ട് ആയ രചന, കാർത്തിക എന്നിവ ഡൌൺലോഡ് ചെയ്യാൻ ഗൂഗിൾ സഹായിക്കും. ഇവ ഡൌൺലോഡ് ചെയ്തിട്ടും പ്രശ്നം തീരുന്നില്ലെങ്കിൽ തൽക്കാലം SRT ഫയൽ ഉപയോഗിച്ച് നിങ്ങൾക്ക് മലയാളം സബ്ടൈറ്റിൽ കാണാൻ സാധിക്കില്ല.മൊബൈൽ ഫോണിലും ടാബുകളിലും MX Player, KM palyer, VLC Player എന്നിവയിലൂടെ സബ്ടൈറ്റിൽ കാണാൻ സാധിക്കും.



</doc>
<doc id="317772" url="https://ml.wikipedia.org/wiki?curid=317772" title="ദ വിലോ ട്രീ">
ദ വിലോ ട്രീ

മജീദ് മജീദി സംവിധാനവും നിർമ്മാണവും നിർവഹിച്ച് 2005-ൽ പുറത്തിറങ്ങിയ ഒരു ഇറാനിയൻ ചലച്ചിത്രമാണ് ദ വിലോ ട്രീ (പേർഷ്യൻ: بید مجنون, മലയാളം: "വിലോ മരം"). 8 വയസ്സുള്ളപ്പോൾ കാഴ്ച നഷ്ടപെട്ട യൂസഫിന്റെ കഥയാണ്‌ ചിത്രം പറയുന്നത്. ഒരു ഓപ്പെറേഷനിലൂടെ തിരികെ ലഭിക്കുന്ന കാഴ്ച അയാളുടെ ജീവിതം അപ്പാടെ മാറ്റിമറിക്കുന്നു. 2004 ഫെബ്രുവരി 10 മുതൽ 2004 ഓഗസ്റ്റ്‌ 10 വരെ ടെഹ്റാനിലും പാരീസിലുമായിരുന്നു ചിത്രീകരണം.




</doc>
<doc id="317776" url="https://ml.wikipedia.org/wiki?curid=317776" title="സൗബിൻ സാഹിർ">
സൗബിൻ സാഹിർ

മലയാളത്തിലെ ഒരു നടനും സംവിധായകനുമാണ് സൗബിൻ ഷാഹിർ. സഹ സംവിധായകനായാണ് ഇദ്ദേഹം സിനിമയിൽ എത്തിയത്. ഫാസിൽ, സിദ്ധിഖ് എന്നിവരോടൊപ്പം സഹായി ആയി പ്രവർത്തിച്ചിട്ടുണ്ട്. 
സുഡാനി ഫ്രം നൈജീരിയ ആണ് നായകനായി വേഷമിട്ട ആദ്യ ചലചിത്രം. ഈ ചിത്രത്തിലെ അഭിനയത്തിന് മികച്ച നടനുള്ള സംസ്ഥാന പുരസ്ക്കാരം ലഭിച്ചു. കൊച്ചി സ്വദേശിയാണ്.


</doc>
<doc id="317778" url="https://ml.wikipedia.org/wiki?curid=317778" title="അലേൻ ഡി ബെനോയിസ്">
അലേൻ ഡി ബെനോയിസ്

ഫ്രഞ്ച് അധ്യാപകനും,തത്വചിന്തകനും , നൌവെല്ലെ ഡ്രോയിറ്റെ(new right) പ്രസ്ഥാനത്തിന്റെ സ്ഥാപകനും ഫ്രഞ്ച് ചിന്തകരുടെ കൂട്ടായ്മയായ GRECKന്റെ തലവനുമാണ്‌ അലേൻ ഡി ബെനോയിസ്(; ജ: 11 ഡിസംബർ 1943). നിയോലിബറലിസം, egarlitarianism, സൗജന്യ ചിന്തകൾ എന്നിവയുടെ വിമർശകനാണ്‌ അദ്ദേഹം.

– "On being a pagan" (Ultra 2004)
– "The problem of democracy" (Arktos 2011)
– "Beyond human rights" (Arktos 2011)
- "Carl Schmitt Today" (Arktos 2013) 
– Other titles in english translation forthcoming from Arktos Media.
- "Salan devant l'opinion" (sous le pseudonyme de Fabrice Laroche), Saint-Just, 1963





</doc>
<doc id="317788" url="https://ml.wikipedia.org/wiki?curid=317788" title="ജെയിംസ് സൈക്സ് ഗാംബിൾ">
ജെയിംസ് സൈക്സ് ഗാംബിൾ

ഇംഗ്ലീഷുകാരനായ ഒരു സസ്യശാസ്ത്രജ്ഞനായിരുന്നു ജെയിംസ് സൈക്സ് ഗാംബിൾ (James Sykes Gamble). (1847–1925). ഇന്ത്യൻ ഉപഭൂഖണ്ഡത്തിലെ സസ്യങ്ങളെപ്പറ്റിയുള്ള പഠനത്തിലായിരുന്നു അദ്ദേഹത്തിന്റെ പ്രസിദ്ധി.

A Manual of Indian Timbers എന്നതായിരുന്നു അദ്ദേഹത്തിന്റെ ഏറ്റവും പ്രസിദ്ധകൃതി. List of the trees, shrubs and large climbers found in the Darjeeling District, Bengal, The Bambuseae of British India', Flora of the Presidency of Madras എന്നിവയാണ് മറ്റു കൃതികൾ.

1899-ൽ അദ്ദേഹത്തെ റോയൽ സൊസൈറ്റി ഫെല്ലോ ആയി തെരഞ്ഞെടുത്തു. 


</doc>
<doc id="317792" url="https://ml.wikipedia.org/wiki?curid=317792" title="വെള്ളാൽ">
വെള്ളാൽ

ഏഷ്യ-ആസ്ട്രേലിയ വംശജനായ ഒരു അലങ്കാരവൃക്ഷമാണ് വെള്ളാൽ. . ബാങ്കോക്കിന്റെ ഔദ്യോഗികവൃക്ഷമാണ്. 30 മീറ്ററോളം ഉയരം വയ്ക്കുന്ന ഈ മരത്തിന്റെ ഇലകൾ തിളങ്ങുന്നവയും കൊമ്പുകൾ താഴോട്ടു തൂങ്ങിക്കിടക്കുന്ന സ്വഭാവമുള്ളവയുമാണ്. പല പക്ഷികളും ഇവയുടെ പഴങ്ങൾ ഇഷ്ടത്തോടെ ഭക്ഷിക്കുന്നു. പക്ഷികൾ വഴിതന്നെയാണ് വിത്തുവിതരണവും. വായുവിനെ ശുദ്ധീകരിക്കാനുള്ള കഴിവും തീരെക്കുറച്ചുമാത്രം വേണ്ടുന്ന ജല ആവശ്യവും പടർന്നു ഗംഭീരമായി വളരാനുള്ള കഴിവും ഇതിനെ പ്രിയപ്പെട്ട അലങ്കാരവൃക്ഷമാക്കി മാറ്റുന്നു.



</doc>
<doc id="317795" url="https://ml.wikipedia.org/wiki?curid=317795" title="ഇച്ചി">
ഇച്ചി

തെക്കേ ഇന്ത്യയിലും ശ്രീലങ്കയിലും മാത്രം കണ്ടുവരുന്ന 12 മീറ്ററോളം ഉയരം വയ്ക്കുന്ന ഒരിനം ആൽമരമാണ് ഇച്ചി.. വരണ്ട ഇലപൊഴിയും കാടുകളിലെ പാറപ്പുരത്ത് നന്നായി വളരുന്നു. തടി വിറകിനായി ഉപയോഗിക്കാവുന്ന ഈ മരത്തിന് ഔഷധഗുണമുണ്ട്.



</doc>
<doc id="317796" url="https://ml.wikipedia.org/wiki?curid=317796" title="ഡെൽഹിയിലെ ഹിന്ദു ജനസംഖ്യ">
ഡെൽഹിയിലെ ഹിന്ദു ജനസംഖ്യ

ഡെൽഹിയിലെ ഭൂരിപക്ഷ ജനസംഖ്യ ഹിന്ദുമത വിശ്വാസികളാണ്.2011ലെ സെൻസസ് അനുസരിച്ച് ഇന്ത്യയുടെ തലസ്ഥാനമായ ഡെൽഹിയിൽ 
13,712,100 ഹിന്ദുക്കളാണുള്ളത്.അതായത് 81.68% 


</doc>
<doc id="317807" url="https://ml.wikipedia.org/wiki?curid=317807" title="പച്ച മുനിയ">
പച്ച മുനിയ

പച്ച മുനിയയ്ക്ക് ആംഗലത്തിൽ green avadavat, green munia എന്നീ പേരുകളുണ്ട്. ശാസ്ത്രീയ നാമം "Amandava formosa"എന്നാണ്. ഇന്ത്യൻ ഉപഭൂഖണ്ഡത്തിലെ സ്ഥിരവാസിയാണ്. പക്ഷികളുടെ കച്ചവടത്തിൽ പേരുകേട്ട ഗുജറാത്തിലെഅഹമ്മദാബാദിലെ ഒരു പട്ടണത്തിന്റെ പേറിൽ നിന്നാണ് "avadavat" എന്നു വന്നത്. 
കൊക്കുകൾ.ശരീരത്തിൽ വെളുപ്പിൽ കറുത്ത വരകളുണ്ട്. 

10 സെ.മീ വലിപ്പം. മുകലിൽ പച്ച, അടിവശത്തിന് മഞ്ഞ നിറം. വാൽ മൂടിയുടെ അറ്റത്ത് മങ്ങിയ നിറം. മേൽ വാൽ മൂടിയ്ക്ക് കൂടുതൽ മഞ്ഞ നിറം. വാൽ കറുപ്പ്. താടിയുടെ നിറംമങ്ങിയ മഞ്ഞയാണ്. വാലിനു വീതിയുള്ള തൂവളുകളും കറുപ്പു നിറവും. നെഞ്ചിനു അടിവശവുംവയറും ഗുദവും നല്ല മഞ്ഞ നിറമാണ്.പിങ്കു നിറമൊ തവിട്ടു നിറമുള്ള കാലുകൾ..

ഇന്ത്യൻ ഉപഭൂഖണ്ഡത്തിലെ സ്ഥിരവാസിയാണ്.വയനാട്ടിൽഇവയെ ക്ണ്ട്തായി രേഖകളുണ്ട്ref name=pcr/>

ഒക്ടോബർ മുതൽ ജനുവരി വരെ പ്രജനനം നാത്തുന്നു. ജൂലായി യിലും പ്രജനനം നടത്തിയിട്ടൂണ്ട്.വശങ്ങളിൽ കവാടമുള്ള ഗോളാകൃതിയുള്ള വീതിയുള്ള ഇലകൾകൊണ്ടുള്ള കൂട് ഉണ്ടാക്കുന്നു.വളരെ അടുത്തല്ലാത്ത വിധത്തിൽ കൂടൂകൾ ഉണ്ടാക്കുന്നത്. ചെറിയ കൂട്ടങ്ങളായാണ് ഇര തേടുന്നത്. 4-6 മുട്ടകൾ ഇടുന്നു. ref></ref>


</doc>
<doc id="317810" url="https://ml.wikipedia.org/wiki?curid=317810" title="അദിൽ ഹുസൈൻ">
അദിൽ ഹുസൈൻ

അസമിൽനിന്നുള്ള ഒരു ഒരു ഇന്ത്യൻ സ്റ്റേജ് , ടെലിവിഷൻ, സിനിമാ നടനാണ് അദിൽ ഹുസൈൻ (; ജനനം 5 ഒക്ടോബർ 1963). തദ്ദേശീയ മുഖ്യധാരാ ഹിന്ദി സിനിമകളിലും ആർട്ട് ഹൗസ് സിനിമകളിലും അദ്ദേഹം അഭിനയിച്ചിട്ടുണ്ട്. ലൈഫ് ഓഫ് പൈ, ദി റിലക്ടന്റ് ഫണ്ടമെന്റലിസ്റ്റ് മുതലായ അന്താരാഷ്ട്ര സിനിമകളിൽ പ്രവർത്തിച്ചിട്ടുമുണ്ട്.


</doc>
<doc id="317815" url="https://ml.wikipedia.org/wiki?curid=317815" title="സണ്ണിസൈഡ്">
സണ്ണിസൈഡ്

ചാർളി ചാപ്ലിൻ എഴുതി സംവിധാനം ചെയ്ത് 1919-ൽ പുറത്തിറങ്ങിയ അമേരിക്കൻ ലഖുചലച്ചിത്രമാണ് സണ്ണിസൈഡ്. (മലയാളം പരിഭാഷ: "സൂര്യപ്രകാശമേൽക്കുന്ന ഭാഗം") ഫസ്റ്റ് നാഷണൽ പിക്ചേഴ്സിന്റെ മൂന്നാമത്തെ ചലച്ചിത്രമാണിത്.


1919 ജൂൺ 16-നു ന്യൂയോർക്ക്‌ ടൈംസ് ചിത്രത്തിന്റെ നിരൂപണം പ്രസിദ്ധീകരിക്കുകയുണ്ടായി:

ചിത്രത്തിലെ അപ്സരസ്സുകളുടെ നൃത്തം വാസ്ലവ് നിസിന്ഗിയുടെ L'après-midi d'un faune എന്ന ബാലേനൃത്തത്തിന്റെ പാരഡിയായോ അല്ലെങ്കിൽ അതിനോടുള്ള ബഹുമാനസൂചകമായോ കണക്കാക്കുന്നു.



</doc>
<doc id="317819" url="https://ml.wikipedia.org/wiki?curid=317819" title="എ കിങ് ഇൻ ന്യൂയോർക്ക്‌">
എ കിങ് ഇൻ ന്യൂയോർക്ക്

ചാർളി ചാപ്ലിൻ സംവിധാനം ചെയ്ത് 1957-ൽ പുറത്തിറങ്ങിയ ഒരു ബ്രിട്ടീഷ്‌ ഹസ്യചലച്ചിത്രമാണ് എ കിങ് ഇൻ ന്യൂയോർക്ക്‌  (മലയാളം പരിഭാഷ: ന്യൂയോർക്കിൽ ഒരു രാജാവ്) ചാപ്ലിൻ അവസാനമായി പ്രധാനവേഷത്തിൽ അഭിനയിച്ച ഈ ചിത്രത്തിൽ അദ്ദേഹത്തിന്റെ ഇളയമകനായ മൈക്കിൾ ചാപ്ലിനുമുണ്ടായിരുന്നു. മക്കാർത്തിയിസത്തേയും അമേരിക്കയിൽ അന്ന് നിലവിലുണ്ടായിരുന്ന രാഷ്ട്രീയനിലപാടുകളേയും ആക്ഷേപഹാസ്യരൂപേണ ഈ ചിത്രത്തിൽ അവതരിപ്പിക്കുന്നു. 1952-ൽ അമേരിക്കയിൽ നിന്ന് നാടുകടത്തപ്പെട്ടതിനാൽ യൂറോപ്പിൽ വെച്ചാണ് ചിത്രം നിർമ്മിച്ചത്. ഇക്കാരണങ്ങൾ കൊണ്ട്തന്നെ 1973 വരെ ചിത്രം അമേരിക്കയിൽ പ്രദർശിപ്പിച്ചിരുന്നില്ല.


ചിത്രം യൂറോപ്പിൽ നന്നായി വിജയിച്ചു. എന്നിരുന്നാലും അമേരിക്കയിലെ വിതരണാഭാവം ലാഭത്തെ ബാധിച്ചു. ചലച്ചിത്രനിരൂപണവെബ്സൈറ്റായ റോട്ടൻ ടൊമാറ്റോസിൽ 80% റേറ്റിങ്ങുണ്ട്.

ചാപ്ലിന്റെ സിനിമകളിൽ പ്രധാനപ്പെട്ട ഒന്നാണ് "എ കിങ് ഇൻ ന്യൂയോർക്ക്‌" എന്ന് ചാപ്ലിന്റെ ജീവചരിത്രകാരനായ ജെഫ്രി വാൻസിൻ 2003-ൽ എഴുതുകയുണ്ടായി. അദ്ദേഹമത് അവസാനിപ്പിച്ചത് ഇങ്ങനെയാണ്: "1950-കളിലെ രാഷ്ട്രീയനിലപാടുകളെയും സമൂഹത്തേയുമാണ് ചിത്രം ലക്ഷ്യം വെക്കുന്നതെങ്കിലും ചിത്രത്തിലെ ആക്ഷേപഹാസ്യം കാലഹരണപ്പെടാത്ത ഒന്നാണ്. അതിലെ കുറവുകളെ മാറ്റിനിർത്തിയാലും ഭ്രഷ്ട്ട് ചെയ്യപ്പെട്ടവന്റെ കണ്ണിലൂടെയുള്ള അമേരിക്കയെക്കുറിച്ചുള്ള ഒരു മികച്ച പഠനമാണ്".


</doc>
<doc id="317823" url="https://ml.wikipedia.org/wiki?curid=317823" title="ജിസാറ്റ്-6">
ജിസാറ്റ്-6

2015 ഓഗസ്റ്റ് 27-ന് ഐ.എസ്.ആർ.ഒ. വിജയകരമായി വിക്ഷേപിച്ച വാർത്താവിനിമയ ഉപഗ്രഹമാണ് ജിസാറ്റ്-6 (GSAT-6). ശ്രീഹരിക്കോട്ടയിലെ സതീഷ് ധവാൻ സ്പേസ് സേന്ററിൽ നിന്നും ക്രയോജനിക് സാങ്കേതികവിദ്യയിൽ പ്രവർത്തിക്കുന്ന ജി.എസ്.എൽ.വി.-ഡി6 റോക്കറ്റുപയോഗിച്ചാണ് ഉപഗ്രഹത്തെ ഭൂസ്ഥിര ഭ്രമണപഥത്തിൽ (Geostationary orbit) എത്തിച്ചത്. ക്രയോജനിക് സാങ്കേതികവിദ്യ ഉപയോഗിച്ച് വിജയകരമായി വിക്ഷേപിച്ച രണ്ടാമത്തെ ഉപഗ്രഹമാണിത്. ഇന്ത്യയുടെ 25-ആമത്തെ ഭൂസ്ഥിര വാർത്താവിനിമയ ഉപഗ്രഹമാണ് ജിസാറ്റ്-6. 

ആധുനിക വാർത്താവിനിമയ ഉപഗ്രഹമാണ് ജിസാറ്റ്-6. ജിസാറ്റ് ശ്രേണിയിലെ പന്ത്രണ്ടാമത്തെ ഉപഗ്രഹമായ ഇതിന്റെ പിണ്ഡം 985 കിലോഗ്രാമാണ്. ക്യുബോയിഡ് (Cuboid) ആകൃതിയിലുള്ള ഉപഗ്രഹത്തിന്റെ ഏറ്റവും വലിയ സവിശേഷത അതിന്റെ ആന്റിനയാണ്. ഒരു കുട പോലെ വിടർത്തുവാൻ സാധിക്കുന്ന ആന്റിനയുടെ വ്യാസം ആറു മീറ്ററാണ്. ഉപഗ്രഹങ്ങൾക്കു വേണ്ടി ഐ.എസ്.ആർ.ഒ. ഇതിനു മുമ്പ് നിർമ്മിച്ചിട്ടുള്ള ആന്റിനകളിൽ ഏറ്റവും വലുതാണിത്. ഇന്ത്യയിലെ സുപ്രധാനമായ അഞ്ചു കേന്ദ്രങ്ങളുമായി ആശയവിനിമയം നടത്തുവാൻ ഇതിനു സാധിക്കും.

83 ഡിഗ്രി കിഴക്ക് രേഖാംശത്തിലെ ഭ്രമണപഥത്തിൽ ഭൂമിയെ ചുറ്റിസഞ്ചരിക്കുന്ന ഉപഗ്രഹം ഇന്ത്യയിൽ എസ് ബാൻഡ് വാർത്താവിനിമയ സൗകര്യങ്ങൾ ലഭ്യമാക്കും. ഒമ്പതു വർഷമാണ് ഉപഗ്രഹത്തിന്റെ പ്രവർത്തന കാലാവധി.

ജിസാറ്റ് 6-നെ ഭ്രമണപഥത്തിലെത്തിക്കുവാനായി ഉപയോഗിച്ച 49.1 മീറ്റർ നീളമുള്ള റോക്കറ്റാണ് ജി.എസ്.എൽ.വി.-ഡി6 (GSLV-D6). ജി.എസ്.എൽ.വി. റോക്കറ്റുപയോഗിച്ചു നടത്തിയ ഒമ്പതാമത്തെ ദൗത്യമായിരുന്നു ജിസാറ്റ് 6ന്റെ വിക്ഷേപണം. 

ഭാരമേറിയ ഉപഗ്രഹങ്ങളെ ഭ്രമണപഥത്തിലെത്തിക്കുവാനാണ് ജി.എസ്.എൽ.വി. റോക്കറ്റുകളുപയോഗിക്കുന്നത്. ജിസാറ്റ് ശേണിയിലെ അഞ്ച് ഉപഗ്രഹങ്ങൾ 2001,2003,2004,2007,2014 വർഷങ്ങളിൽ വിക്ഷേപിച്ചത് ജി.എസ്.എൽ.വി. റോക്കറ്റുകളുപയോഗിച്ചായിരുന്നു. 

ഇന്ത്യ തദ്ദേശീയമായി വികസിപ്പിച്ചെടുത്ത ക്രയോജനിക് സാങ്കേതികവിദ്യ (Cryogenic Upper Stage (CUS)) ഉപയോഗിച്ചു പ്രവർത്തിക്കുന്ന എഞ്ചിനായിരുന്നു ജി.എസ്.എൽ.വി.-ഡി6ന്റേത്.

2010 ഏപ്രിൽ 15-ന് ഐ.എസ്.ആർ.ഒ. ക്രയോജനിക് സാങ്കേതികവിദ്യ ഉപയോഗിച്ച് നടത്തിയ പരീക്ഷണം പരാജയമായിരുന്നു. എന്നാൽ 2014 ജനുവരി 5-ന് ഈ സാങ്കേതികവിദ്യ പ്രയോജനപ്പെടുത്തി ജി.എസ്.എൽ.വി.-ഡി5 റോക്കറ്റുപയോഗിച്ച് ജിസാറ്റ്-14 ഉപഗ്രഹത്തെ ഭ്രമണപഥത്തിലെത്തിക്കുവാൻ ഐ.എസ്.ആർ.ഓ.യ്ക്കു കഴിഞ്ഞു. അതോടെ അമേരിക്ക, റഷ്യ, ജപ്പാൻ, ഫ്രാൻസ്, ചൈന എന്നീ രാജ്യങ്ങൾക്കു ശേഷം ഇന്ത്യയ്ക്കും ക്രയോജനിക് വിദ്യ സ്വന്തമായി. ജിസാറ്റ്-14നു ശേഷം ക്രയോജനിക് സാങ്കേതികവിദ്യ ഉപയോഗിച്ചത് ജിസാറ്റ്-6ന്റെ വിക്ഷേപണത്തിനായിരുന്നു.

ജി.എസ്.എൽ.വി.-ഡി6 റോക്കറ്റിലുപയോഗിച്ച ഇന്ധനം ദ്രാവകരൂപത്തിലുള്ള ഹൈഡ്രജനും ഓക്സിജനുമായിരുന്നു. വിക്ഷേപണത്തിനായി 1132 കിലോഗ്രാം ഇന്ധനമായിരുന്നു ഉപയോഗിച്ചത്. ഉപഗ്രഹത്തിന്റെ ഭാരം വെറും 985 കിലോഗ്രാം മാത്രമായിരുന്നു.!! അങ്ങനെ മൊത്തത്തിൽ 2117 കിലോഗ്രാം ഭാരവും വഹിച്ചുകൊണ്ടാണ് ജി.എസ്.എൽ.വി.-ഡി6 പറന്നുയർന്നത്.

2015 ഓഗസ്റ്റ് 27-ആം തീയതി വൈകിട്ട് 4.52-ന് ശ്രീഹരിക്കോട്ടയിലെ സതീഷ് ധവാൻ സ്പേസ് സെന്ററിൽ നിന്നാണ് ജിസാറ്റ്-6 വിക്ഷേപിച്ചത്. പതിനേഴു മിനിറ്റുകൾക്കുള്ളിൽ ഉപഗ്രഹം ഭ്രമണപഥത്തിലെത്തി. 2015 സെപ്റ്റംബര് 6-ന്,ലക്ഷ്യസ്ഥാനമായ 83 ഡിഗ്രി കിഴക്ക് ഭ്രമണപഥത്തിൽ ഉപഗ്രഹം എത്തിച്ചേർന്നതായി ഐ.എസ്.ആർ.ഒ. അറിയിച്ചിരുന്നു. ആർ. ഉമാമഹേശ്വരൻ ആയിരുന്നു ദൗത്യത്തിന്റെ ഡയറക്ടർ.

വാർത്താവിനിമയത്തിനായി വിക്ഷേപിച്ച ഉപഗ്രഹമാണ് ജിസാറ്റ്-6. എസ് ബാൻഡിൽ 5 സ്പോട്ട് ബീമുകളിലും സി ബാൻഡിൽ ഒരു നാഷണൽ ബീമിലുമാണ് ഉപഗ്രഹം ആശയവിനിമയ സൗകര്യങ്ങൾ നൽകുക. പ്രതിരോധ മേഖലയിലായിരിക്കും ഉപഗ്രഹത്തിന്റെ സേവനം കൂടുതലായി ലഭിക്കുക.


</doc>
<doc id="317829" url="https://ml.wikipedia.org/wiki?curid=317829" title="ഓട്ടോ ലിലിയെന്താൾ">
ഓട്ടോ ലിലിയെന്താൾ

ജർമൻ സ്വദേശിയായ ഒരു വ്യോമയാന ശാസ്ത്രകാരനും ഗ്ലൈഡർ നിർമാതാവുമായിരുന്നു ഓട്ടോ ലിലിയെന്താൾ (23 May 1848 – 10 August 1896). ഗ്ലൈഡറുകളുടെ രാജാവ് എന്ന് ഇദ്ദേഹത്തെ വിശേഷിപ്പിക്കാറുണ്ട്. പക്ഷികളുടെ ചിറകുകളുടെ ആകൃതിയിൽ ഗവേഷണം നടത്തി ഇദ്ദേഹം നിരവധി ഗ്ലൈഡറുകൾ നിർമിച്ചു. നിർമിച്ച ഗ്ലൈഡറുകൾ പറത്തിയതും ഇദ്ദേഹം തന്നെയായിരുന്നു. 10 August 1896 ന് സ്വന്തമായി നിർമിച്ച ഒരു ഗ്ലൈഡർ പറത്തുന്നതിനിടെ കാറ്റിന്റെ ഗതിമാറിയത് മൂലം ഇദ്ദേഹം താഴെ വീണ് കൊല്ലപ്പെട്ടു. ഇദ്ദേഹത്തിന്റെ ഗ്ലൈഡർ നിർമ്മാണ കഥകളാണ് റൈറ്റ് സഹോദരന്മാർക്ക് വിമാന നിർമ്മാണത്തിന് പ്രചോദനമായത്. 


</doc>
<doc id="317830" url="https://ml.wikipedia.org/wiki?curid=317830" title="ചിത്തവിഭ്രാന്തി">
ചിത്തവിഭ്രാന്തി

ചിത്തവിഭ്രാന്തി എന്നത്,"യഥാർത്ഥ്യത്തെ വിട്ടകലുന്ന മനസ്സ്" എന്ന് പറയാവുന്ന മനസ്സിന്റെ അസംതുലിതാവസ്ഥയാണ്.ചിത്തവിഭ്രാന്തിയുള്ളവരെ("psychosis") "പിസൈകോട്ടിക്" എന്ന് വിളിക്കുന്നു.മറ്റുള്ളവർ ഇത്തരം ആൾക്കാരോട് ഇടപഴകുന്നതോടെ വ്യക്തിപരമായും,ചിന്താപരമായും മാറ്റങ്ങളുണ്ടായേക്കാം.അത് ആയാൾ ചെലുത്തുന്ന കാഠിന്യത്തിന്റേയും,മോശമായ പെരുമാറ്റത്തിന്റേയും,സാമൂഹ്യപരമായ ഇടപെടലിന്റേയും,ദിവസേനയുള്ള കാര്യങ്ങൾക്ക് കൂടെ കൂട്ടുന്നതിന്റേയും അടിസ്ഥാനത്തിലിരിക്കും.


</doc>
<doc id="317838" url="https://ml.wikipedia.org/wiki?curid=317838" title="സുബ്രഹ്മണ്യകിരീടം">
സുബ്രഹ്മണ്യകിരീടം

അമേരിക്കൻ വംശജയായ ബഹുവർഷിയായ നിറയെ മഞ്ഞപ്പൂക്കളുണ്ടാകുന്ന എരു അലങ്കാരസസ്യമാണ് സുബ്രഹ്മണ്യകിരീടം.. യുണൈറ്റഡ് സ്റ്റേറ്റ്സ് വിർജിൻ ദ്വീപുകളുടെ ഔദ്യോഗികപുഷ്പം ഇതാണ്. ബഹാമാസിന്റെ ദേശീയപുഷ്പവും സുബ്രഹ്മണ്യകിരീടമാണ്.

വരൾച്ചയെ നന്നായി നേരിടാൻ കഴിവുള്ള ഈ ചെടി ചൂടുള്ള കാലാവസ്ഥയിൽ നന്നായി വളരുന്നു. പക്ഷികളെയും പൂമ്പാറ്റകളെയും തേനീച്ചകളെയും പൂക്കൾ ആകർഷിക്കുന്നു. പയറുപോലെയുള്ള കായയുടെയുള്ളിലെ വിത്തുകൾ പറക്കാനുതകുന്ന ചിറകുകളോടുകൂടിയതാണ്. കാടുനശിപ്പിക്കപ്പെട്ടിടത്തെല്ലാം വേഗ്ഗം വളർന്നുപടരാൻ ശേഷിയുള്ള സുബ്രഹ്മണ്യകിരീടം നല്ലൊരു കാലിത്തീറ്റ കൂടിയാണ്. പലയിടത്തും ഇതിനെ ഒരു അധിനിവേശസസ്യമായി കരുതിപ്പോരുന്നു. 

മെക്സിക്കോയിലും മറ്റു ചില തെക്കേ അമേരിക്കൻ രാജ്യങ്ങളിലും പ്രമേഹത്തിന് ഈ ചെടി ഔഷധമായി ഉപയോഗിക്കുന്നുണ്ട്.



</doc>
<doc id="317855" url="https://ml.wikipedia.org/wiki?curid=317855" title="ദി പെർസ്യുട്ട് ഓഫ് ഹാപ്പിനസ്">
ദി പെർസ്യുട്ട് ഓഫ് ഹാപ്പിനസ്

ഒരു അമേരിക്കൻ ജീവ ചരിത്രസിനിമ ആണ് ദി പെർസ്യുട്ട് ഓഫ് ഹാപ്പിനസ്
.അമേരിക്കൻ ഓഹരി നിക്ഷേപകനായ ക്രിസ് ഗാർഡ്നരുടെ ദി പെർസ്യുട്ട് ഓഫ് ഹാപ്പിനസ് (The Pursuit of Happyness) എന്നാ ജീവചരിത്രമാണ് ഈ ചലച്ചിത്രത്തിനു ആധാരം.1980 കളിൽ താമസിക്കാൻ വീടില്ലാത്ത ഒരു വർഷത്തെ യാതനകളാണ് ഇതിൽ വിവരിച്ചിട്ടുള്ളത്.അമേരിക്കൻ നടൻ വിൽ സ്മിത്തും അദ്ദേഹത്തിന്റെ മകൻ ജഡൻ സ്മിത്തും ആണ് യഥാക്രമം ക്രിസ് ഗാർഡ്നറും അദ്ദേഹത്തിന്റെ മകനും ആയി വേഷമിട്ടത്.അതിലെ അഭിനയത്തിന് അപ്രാവശ്യത്തെ ഓസ്കാർ അവാർഡിനും ഗോൾഡ്‌ഡെൻ ഗ്ലോബ് അവാർഡിനും നാമനിർദ്ദേശം ചെയ്യപ്പെട്ടിരുന്നു.


</doc>
<doc id="317856" url="https://ml.wikipedia.org/wiki?curid=317856" title="തോട്ടക്കാരൻ കിളി">
തോട്ടക്കാരൻ കിളി

black-throated munia , Jerdon's mannikin എന്നൊക്കെ ആംഗലത്തിൽ അറിയുന്ന തോട്ടക്കാരന്റെ ശാസ്ത്രീയ നാമം"Lonchura kelaarti" എന്നാണ്. തോമാസ്.സി. ജെർഡോൺ1863ൽ പ്രമുഖ ജീവശാസ്ത്രജ്ഞനായിരുന്ന എഡ്വേർഡ് ഫ്രഡറിക് കേലാർട്ടിന്റെ ഓർമ്മയ്ക്കായാണ് ശാസ്ത്രീയ നാമം ൻൽകിയത്.
തെക്കു പടിഞ്ഞാറൻ ഇന്ത്യയിലെ കുന്നുകളിലും പൂർവഘട്ടത്തിലും ശ്രീ ലങ്കയിലും ഇവ സ്ഥിരവാസികളാണ്.

വിത്തുകളാണ് പ്രധാന ഭക്ഷണം. 
മരങ്ങളിലോ വള്ളികളിലോ പുല്ലുകൊണ്ട് ഡോം പോലുള്ള കൂടുകൾ ഉണ്ടാക്കുന്നു. 3-8 മുട്ടകളിടുന്നു. പൂവൻനും പിടയും കൂടി കൂടിനെ നോക്കുന്നു.

12 സെ.മീ. നീളം. കഴുത്തും വാലും കറുപ്പ്. The black-throated munia is 12 cm in length with a long black tail. തെ പടിഞ്ഞാറെ[ഇന്ത്യ]]യിലെ ഇനത്തിന്("L. k. jerdoni") ബലമുള്ള ചാര നിറത്തിലുള്ള കൊക്കുണ്ട്. കടുത്ത തവിട്ടു നിറത്തിലുള്ള പുറകുവശത്തിന് മങ്ങിയ വരകളും ഉണ്ട്. മുഖത്തിനു കറുപ്പു കലർന്ന നിറം. അടിവശത്തിന് പിങ്കു കലർന്ന തവിട്ടു നിറം, കൂടാതെ ഗുദം വരെ ചിതമ്പൽ പോലുള്ള അടയാളവുമുണ്ട്. പൂർവഘട്ടത്തിലെ "vernayi" ഇനത്തിന്ബങ്ങിയപിങ്കു അടിവശമാണ്. പൂവനും പിടയും ഒരു പോലെയാണ്. .


</doc>
<doc id="317863" url="https://ml.wikipedia.org/wiki?curid=317863" title="ഭാരത്ബെൻസ്">
ഭാരത്ബെൻസ്

ഭാരത്ബെൻസ് BharatBenz എന്നത് ഡൈംലർ ഇന്ത്യ കൊമേഴ്സൽ വെഹിക്കിൾസ്ന്ടെ (DICV) ഒരു ട്രക്ക് നിർമ്മാണ വിഭാഗമാണ്. ഡൈംലർ എ ജി എന്ന ജർമ്മൻ കമ്പനിയുടെ പൂർണ്ണ നിയന്ത്രണത്തിലാണ് ഇത് നടത്തപ്പെടുന്നത്. ഭാരത് എന്നത് ബ്രാന്റ് പേരാണ്. ഇത് വിവിധ ഭാഷകളിലായി ഇന്ത്യയെ പ്രതിനിധീകരിക്കുന്നു.



</doc>
<doc id="317869" url="https://ml.wikipedia.org/wiki?curid=317869" title="ബാലെ">
ബാലെ

പതിനഞ്ചാം നൂറ്റാണ്ടിൽ രൂപം കൊണ്ട ഒരു നൃത്തരൂപമാണ് ബാലെ ( (). ഫ്രാൻസിലും റഷ്യയിലുമായാണ് ഇത് വികാസം പ്രാപിച്ചത്.

ശൈലീപരമായ വ്യതിയാനങ്ങൾ ഇറ്റാലിയൻ നവോത്ഥാനം മുതൽ പരിണമിച്ചിട്ടുണ്ടായതാണ്. ആദ്യകാല, ക്ലാസിക്കൽ വ്യതിയാനങ്ങൾ പ്രാഥമികമായി ഭൂമിശാസ്ത്രപരമായി ബന്ധപ്പെട്ടിരിക്കുന്നു. ഇതിന് ഉദാഹരണമാണ് റഷ്യൻ ബാലെ, ഫ്രഞ്ച് ബാലെ, ഇറ്റാലിയൻ ബാലെ പോലുള്ളവ.


</doc>
<doc id="317872" url="https://ml.wikipedia.org/wiki?curid=317872" title="ഓൾമൂവീ">
ഓൾമൂവീ

ഓൾമൂവീ (മുമ്പ് ഓൾ മൂവി ഗൈഡ്) എന്നത് നടീനടന്മാർ, സിനിമ, ടെലിവിഷൻ പ്രോഗ്രാമുകൾ എന്നിവയെക്കുറിച്ചുള്ള വിവരങ്ങൾ നൽകുന്ന ഒരു വെബ്സൈറ്റ് ആണ്. AllMovie.com ഇപ്പോൾ ഓൾ മീഡിയ നെറ്റ്വർക്കിന്റെ കീഴിലാണ്. 

ഗ്രന്ഥരക്ഷാലയസൂക്ഷിപ്പുകാരനായ മൈക്കിൾ എൾവൈനാണ് "ഓൾമൂവീ" ആരഭിച്ചത്. "ഓൾമ്യൂസിക്ക്, ഓൾഗെയിം" എന്നിവ ആരഭിച്ചതും അദ്ദേഹമാണ്.



</doc>
<doc id="317883" url="https://ml.wikipedia.org/wiki?curid=317883" title="അരെക്കേസീ">
അരെക്കേസീ

തെങ്ങ്, ഈന്തപ്പന, മറ്റു പനകൾ. കമുക്, ചൂരലുകൾ ഉൾപ്പെടെ 200 ജനുസുകളിലായി 2600 ഓളം സ്പീഷിസുകൾ ഉള്ള ഒരു സസ്യകുടുംബമാണ് അരെക്കേസീ. (Arecaceae). മിക്കവയും ഭൂമധ്യരേഖയ്ക്കും, മധ്യരേഖയ്ക്ക് സമീപത്തുമുള്ള ചൂടുള്ള പ്രദേശത്താണ് കാണപ്പെടുന്നത്. ഈ കുടുംബത്തിലെ മിക്ക മരങ്ങളെയും അവയുടെ തലപ്പത്ത് കാണുന്ന വലിയ, നിത്യഹരിതമായ ഇലകൾ കൊണ്ട് വേർതിരിച്ചറിയാം. 

ഏറ്റവും കൂടുതൽ വളർത്തുന്ന സസ്യങ്ങളിൽ മുമ്പിലാണ് ഇവയുള്ളത്. മാനവചരിത്രത്തിൽ എല്ലാം ഇവ വളരെ പ്രാധാന്യത്തോടെ ഉപയോഗിച്ചിരുന്നു. അലങ്കാരസസ്യങ്ങളായും വൈവിധ്യമായ ഭക്ഷണപദാർത്ഥങ്ങൾ ഉണ്ടാക്കാനും ഈ കുടുംബത്തിലെ പല അംഗങ്ങളേയും വ്യാപകമായി ഉപയോഗിക്കുന്നു. വളരെയധികം സാമ്പത്തികപ്രാധാന്യമുള്ള ധാരാളം ചെടികൾ അരെക്കേസീ കുടുംബത്തിലുണ്ട്. 

മരത്തിന്റെ ഉയരവും കായകളുടെയും പൂക്കളുടെയും ഇലകളുടെയും എല്ലാം വലിപ്പം കൊണ്ട് അരെക്കേസീ കുടുംബത്തിലെ അംഗങ്ങൾ വളരെ സവിശേഷതയുള്ളവരാണ്. 


</doc>
<doc id="317884" url="https://ml.wikipedia.org/wiki?curid=317884" title="ഹാർദ്ദിക് പട്ടേൽ">
ഹാർദ്ദിക് പട്ടേൽ

ഗുജറാത്തിലെ പട്ടേൽ സമുദായ സംഘടനയായ പട്ടിദാർ അനാമത്ത് ആന്തോളൻ സമിതി (പാസ്) യുടെ നേതാവാണ് ഹാർദ്ദിക് പട്ടേൽ. 2015 ൽ ഒ.ബി.സി ക്വാട്ട ആവശ്യപ്പെട്ട് അഹമ്മദാബാദിൽ പട്ടേൽ സമുദായം നടത്തിയ സമര പ്രക്ഷോഭങ്ങൾക്ക് നേതൃത്വം നൽകിയത് ഇദ്ദേഹമായിരുന്നു. സമരത്തെത്തുടർന്ന് പോലീസ് ഇദ്ദേഹത്തെ അറസ്റ്റു ചെയ്തു. ഇന്ത്യൻ സ്വാതന്ത്ര്യ സമര നേതാക്കളായിരുന്ന മഹാത്മാ ഗാന്ധി, ചന്ദ്രശേഖർ ആസാദ്, വല്ലഭായി പട്ടേൽ എന്നിവരായിരുന്നു തനിക്കു പ്രചോദനം എന്ന് ഹാർദ്ദിക് അവകാശപ്പെടുന്നു.

1993 ജൂലൈ 20 ന്, ഗുജറാത്തി പാട്ടീൽ കുടുംബത്തിലെ ഭരത്, ഉഷ പട്ടേൽ ദമ്പതികളുടെ മകനായാണ് ഹാർദ്ദിക് പട്ടേൽ ജനിച്ചത്. കുട്ടികൾക്ക് നല്ല വിദ്യാഭ്യാസം ലഭിക്കുന്നതിനു വേണ്ടി ഇവർ 2004 ൽ ഏതാനും കിലോമീറ്റർ അകലെയുള്ള വീരാംഗം എന്ന സ്ഥലത്തേക്ക് താമസം മാറി. അഞ്ചാം ക്ലാസ്സു മുതൽ എട്ടാം ക്ലാസ്സു വരെ ഹാർദ്ദിക് പഠിച്ചത്, ദിവ്യ ജ്യോത് സ്കൂളിലും, പിന്നീട് 12 ആം ക്ലാസ്സുവരെ കെ.ബി. ഷാ വിനയ് മന്ദിർ സ്കൂളിലുമായിരുന്നു. ക്രിക്കറ്റിനെ സ്നേഹിച്ചിരുന്ന, പഠനത്തിൽ ശരാശരി മാത്രം നിലവാരമുണ്ടായിരുന്ന ഒരു വിദ്യാർത്ഥിയായിരുന്നു ഹാർദ്ദിക്. സ്കൂൾ വിദ്യാഭ്യാസത്തിനു ശേഷം, ഹാർദ്ദിക് പിതാവിനെ ജോലികളിൽ സഹായിക്കാൻ തുടങ്ങി. 

2010 ൽ സഹജാനന്ദ് കോളേജിൽ ഹാർദ്ദിക് ബിരുദ കോഴ്സിനായി ചേർന്നു. കോളേജ് വിദ്യാഭ്യാസ കാലത്ത്, വിദ്യാർത്ഥി യൂണിയൻ ജനറൽ സെക്രട്ടറിയായി എതിരില്ലാതെ തിരഞ്ഞെടുക്കപ്പെട്ടു. രണ്ടു തവണ പരീക്ഷയെഴുതിയതിനു ശേഷം മാത്രമാണ് അദ്ദേഹത്തിനു ബി.കോം ബിരുദം അദ്ദേഹം പൂർത്തിയാക്കാനായത്.
2012 ഒക്ടോബർ 31 ന് ആണ് ഹാർദ്ദിക് സർദാർ പട്ടേൽ ഗ്രൂപ്പ് എന്ന യുവജന സംഘടനയിൽ ചേരുന്നത്. ഒരു മാസത്തിനുള്ളിൽ സംഘടനയുടെ വീരാംഗം യൂണിറ്റിന്റെ പ്രസിഡന്റായി. ഈ സംഘടനയിൽ ചേർന്നു പ്രവർത്തിക്കുമ്പോഴാണ് പട്ടീദാർ വിഭാഗം, സ്വകാര്യ, സർക്കാർ മേഖലകളിൽ ജോലി സംബന്ധമായി അനുഭവിക്കുന്ന അവഗണനയെക്കുറിച്ച് കൂടുതൽ അറിയുന്നത്. കാർഷികപരമായും, വാണിജ്യപരമായും, പാട്ടീദാർ സമൂഹം അനുഭവിക്കുന്ന കഷ്ടതകൾ ഹാർദ്ദിക് നേരിട്ടറിഞ്ഞു. പാട്ടീദാർ വിഭാഗത്തിലെ ആളുകൾ കൂടുതലായി ചെയ്തുകൊണ്ടിരുന്ന വജ്ര വ്യവസായം നേരിട്ടുകൊണ്ടിരിക്കുന്ന തകർച്ച ഹാർദ്ദിക് മനസ്സിലാക്കി. വജ്ര വ്യവസായവുമായി ബന്ധപ്പെട്ട 20,000 ഓളം ചെറുകിട സ്ഥാപനങ്ങൾ അടച്ചു പൂട്ടി. അതിൽ ജോലി ചെയ്തിരുന്ന ആളുകൾക്ക് തങ്ങളുടെ ഗ്രാമങ്ങളിലേക്കു തിരിച്ചു പോവേണ്ടി വന്നു. 2015 ൽ എസ്.പി.ജി തലവൻ ലാൽജി പട്ടേലുമായുണ്ടായ അഭിപ്രായ ഭിന്നതയെതുടർന്ന് ഹാർദ്ദിക് ആ സംഘടനയിൽ നിന്നും രാജിവെച്ചു.

പട്ടിദാർ അനാമത്ത് ആന്തോളൻ സമിതി (പാസ്) യുടെ കൺവീനറായ ഇദ്ദേഹം പട്ടേൽ സമൂദായത്തിന്റെ വിദ്യാഭ്യാസ ജോലി അവസരങ്ങൾക്ക് വേണ്ടിയാണ് ക്യാപയിൻ സംഘടിപ്പിക്കുന്നത്.പടിഞ്ഞാറെ ഗുജറാത്തിലെ ജനസംഖ്യയിൽ 20 ശതമാനത്തോളമാണ് ഈ സമുദായ അംഗങ്ങളുള്ളത്.


</doc>
<doc id="317887" url="https://ml.wikipedia.org/wiki?curid=317887" title="ഹൈയോഫോർബി അമാരികോളിസ്">
ഹൈയോഫോർബി അമാരികോളിസ്

ഏകയായ പന എന്നും അറിയപ്പെടുന്ന ഹൈയോഫോർബി അമാരികോളിസ് . മൗറീഷ്യസിൽ മാത്രം കാണുന്ന ഒരു പനയാണ്. ഇതിന്റെ ജീവിച്ചിരിക്കുന്ന ഒരേ ഒരെണ്ണം ഉള്ളത് മൗറീഷ്യസിലെ കുറേപിപെ സസ്യോദ്യാനത്തിലാണ്.


</doc>
<doc id="317888" url="https://ml.wikipedia.org/wiki?curid=317888" title="ഇന്റർനാഷണൽ അസോസിയേഷൻ ഓഫ് അത്‌ലറ്റിക് ഫെഡറേഷൻസ്">
ഇന്റർനാഷണൽ അസോസിയേഷൻ ഓഫ് അത്‌ലറ്റിക് ഫെഡറേഷൻസ്

കായിക മത്സരങ്ങളുടെ അന്താരാഷ്ട്ര ഭരണ സമിതിയാണ് ഇന്റർനാഷണൽ അസോസിയേഷൻ ഓഫ് അത്‌ലറ്റിക്‌സ് ഫെഡറേഷൻ (The International Association of Athletics Federations - IAAF).
1912ൽ ലോകത്തെ 17 ദേശീയ അത്‌ലറ്റിക്‌സ് ഫെഡറേഷനുകൾ സ്വീഡനിലെ സ്റ്റോക്‌ഹോമിൽ ഒത്തുചേർന്ന് ഇന്റർനാഷണൽ അമേച്ച്വർ അത്‌ലറ്റിക്‌സ് ഫെഡറേഷൻ എന്ന പേരിലാണ് ആദ്യമായി ഇത് രൂപീകരിച്ചത്. 1993 ഒക്ടോബർ മുതൽ ഇതിന്റെ ആസ്ഥാനം പടിഞ്ഞാറൻ യൂറോപ്പിലെ മൊണാക്കോ എന്ന രാജ്യത്താണ്.
1982ന്റെ തുടക്കത്തിൽ ഐഎഎഎഫ് അതിന്റെ ഭരണഘടനയിൽ നിരവധി ഭേദഗതികൾ വരുത്തി. അന്താരാഷ്ട്ര മത്സരങ്ങളിൽ പങ്കെടുക്കുന്നതിന് നഷ്ട
പരിഹാരം സ്വീകരിക്കുന്നത് ഉൾപ്പെടെയുള്ള ഭേദഗതികളാണ് കൊണ്ടുവന്നത്.
2001ലെ കോൺഗ്രസ് വരെ അതിന്റെ പേരിൽ അമേച്വർ എന്ന വാക്ക് നിലനിർത്തി. പിന്നീട് ഇന്റർനാഷണൽ അസോസിയേഷൻ ഓഫ് അത്‌ലറ്റിക് ഫെഡറേഷൻ എന്നാക്കി മാറ്റി. 
ബ്രിട്ടനിലുള്ള സെബാസ്റ്റ്യൻ കോ ആണ് ഐഎഎഎഫിന്റെ നിലവിലെ പ്രസിഡന്റ്. 
2015ൽ ചൈനയിലെ ബീജിങ്ങിൽ നടന്ന വേൾഡ് ചാംപ്യൻഷിപ്പ്‌സ് ഇൻ അത്‌ലറ്റിക്‌സിന് മുൻപായി നടന്ന 2015ലെ ഐഎഎഎഫ് കോൺഗ്രസ്സിലാണ് ഇദ്ദേഹം തിരഞ്ഞെടുക്കപ്പെട്ടത്. 

ഐഎഎഎഫ് സ്ഥാപിതമായതിന് ശേഷം ആറു പ്രസിഡന്റുമാരാണ് തിരഞ്ഞെടുക്കപ്പെട്ടത്. അവരുടെ വിവരങ്ങൾ താഴെ:- 

മൊത്തം 215 അംഗ ഫെഡറേഷനുകൾ അടങ്ങിയ ആറു മേഖലാ അസോസിയേഷനുകളായാണ് ഐഎഎഎഫ് പ്രവർത്തിക്കുന്നത്. അവ താഴെ.


</doc>
<doc id="317895" url="https://ml.wikipedia.org/wiki?curid=317895" title="ക്യക്കഡു ദേശീയോദ്യാനം">
ക്യക്കഡു ദേശീയോദ്യാനം

ഓസ്ട്രേലിയയിലെ നോർത്തെൻ ടെറിറ്ററിയിലെ ഒരു സംരക്ഷിത പ്രദേശമാണ് ക്യക്കഡു ദേശീയോദ്യാനം (ഇംഗ്ലീഷ്: Kakadu National Park). 19,804ച.കി.മീ വിസ്തൃതിയുണ്ട് ഈ ദേശീയോദ്യാനത്തിന്.


</doc>
<doc id="317897" url="https://ml.wikipedia.org/wiki?curid=317897" title="ജൂലെസ് ബ്രെട്ടൺ">
ജൂലെസ് ബ്രെട്ടൺ

19ആം നൂറ്റാണ്ടിലെ ഒരു ഫ്രെഞ്ച് റിയലിസ്റ്റിക് പെയിന്ററാണ് ജൂലെസ് അഡോൾഫ് എയ്മി ലൂയിസ് ബ്രെട്ടൺ (1827 മെയ് 1 - 1906 ജൂലൈ 5). ഫ്രഞ്ച് ഗ്രാമപ്പ്രദേശങ്ങളിൽനിന്ന് പ്രചോദനമുൾക്കൊണ്ടവയാണ് ഇദ്ദേഹത്തിന്റെ പെയിന്റിങ്ങുകൾ. ചിത്രരചനയുടെ പരമ്പരാഗത രീതികൾ സ്വാംശീകരിച്ച ഇദ്ദേഹത്തിന്റെ രചനകൾ ഗ്രാമീണസൗന്ദര്യത്തിന്റെയും പ്രശാന്തതയുടെയും വശ്യത തുളുമ്പുന്നവയായി കരുതപ്പെടുന്നു.



</doc>
<doc id="317905" url="https://ml.wikipedia.org/wiki?curid=317905" title="ഇന്ത്യൻ കരാർ നിയമം 1872">
ഇന്ത്യൻ കരാർ നിയമം 1872

ഇന്ത്യയിൽ കരാറുമായി ബന്ധപ്പെട്ട നിയമസംഹിതിയാണ് ഇന്ത്യൻ കരാർ നിയമം, 1872. 1872 സെപ്റ്റംബർ 1ന് ഇന്ത്യയിൽ നിലവിൽ വന്ന ഇന്ത്യൻ കരാർ നിയമം ജമ്മു കശ്മീർ ഒഴികെയുള്ള രാജ്യത്തെ മുഴുവൻ സംസ്ഥാനങ്ങൾക്കും കേന്ദ്ര ഭരണ പ്രദേശങ്ങൾക്കും ബാധകമാണ്.. ഇന്ത്യൻ കരാര നിയമത്തിൽ 238 വകുപ്പുകളാണുള്ളത്. ഇതിലെ 76 മുതൽ 123 കൂടിയ വകുപ്പുകൾ 1930-ലെ Sales of Goods Act നിയമം വന്നതിനാൽ റദ്ദാക്കപ്പെട്ടിട്ടുണ്ട്. മുമ്പുണ്ടായിരുന്ന 239 മുതൽ 266 കൂടിയ വകുപ്പുകൾ Indian Partnership Act 1932 നിയമമായതോടെ റദ്ദാക്കപ്പെട്ടിട്ടുണ്ട്.

1861ൽ ബ്രിട്ടീഷ് ഇന്ത്യയുടെ കീഴിലുണ്ടായിരുന്ന മൂന്നാമത് നിയമ കമ്മീഷനാണ് 1866ൽ ഇന്ത്യൻ കരാർ നിയമത്തിന്റെ കരട് രൂപം തയ്യാറാക്കിയത്. അങ്ങനെ ഉണ്ടാക്കപ്പെട്ടിട്ടുള്ള കരട് നിയമം 1872ലെ ഒൻപതാം ആക്ട്‌ ആയി 1872 ഏപ്രിൽ 25ന് അംഗീകരിക്കപ്പെടുകയും 1872 സെപ്റ്റംബർ 1ന് പ്രാബല്യത്തിൽ വരുകയുമാണുണ്ടായത്.

ദൈനം ദിന ജീവിതത്തിൽ നാം അറിഞ്ഞും അറിയാതെയും പല വിധ കരാറുകളിൽ ഏർപ്പെടുന്നുണ്ട്. കടയിൽ നിന്നും സാാധനങ്ങൾ വാങ്ങുമ്പോൾ, വാഹനത്തിൽ യാത്ര ചെയ്യുമ്പോൾ, തുടങ്ങി നിത്യ ജീവിതത്തിലെ എല്ലാ മേഖലയിലും പ്രത്യക്ഷമായോ പരോക്ഷമായോ ഉള്ളതും നിയമപരമായും അല്ലാത്തതുമായ വിവിധങ്ങളായ കരാറുകളിൽ ഏർപ്പെടുന്നുണ്ട്.

ഇതിലെ Interpretation Clause - ൽ നിർദ്ദേശം (offer) , സ്വീകരിക്കൽ (acce[ptance), എഗ്രിമെന്റ് (agreement), കരാർ (contract)തുടങ്ങിയവ നിർവ്വചിക്കുന്നുണ്ട്. ഇന്ത്യൻ കരാർ നിയമത്തിലെ 2(h) വകുപ്പ് പ്രകാരം, "കരാർ" എന്നത് രണ്ടോ അതിലധികമോ ആളുകൾ തമ്മിലുള്ള നിയമസാധുതയുള്ളതും പരസ്പര കടമയോടുകൂടിയുള്ളതുമായ ഉടമ്പടിയാണ്.

ആകെ 266 (നിലവിൽ 238) വകുപ്പുകൾ/സെക്ഷനുകൾ ഉൾക്കൊള്ളുന്ന ഇന്ത്യൻ കരാർ നിയമം, കരാറുമായി ബന്ധപെട്ട നിയമകാര്യങ്ങളുടെ അനന്തസാദ്ധ്യതകളെകുറിച്ച് ചർച്ചചെയ്യപ്പെട്ടതാണ്.

നിയമ സാധുതയെ അടിസ്ഥാനമാക്കി കരാറുകളെ രണ്ടായി തിരിക്കാം. നിയമ പ്രാബല്യമുള്ളതും അല്ലാത്തതും. ഉദാഹരണമായി "എ" "ബി" യെ തന്റെ വീട്ടിലേക്ക് ഒരു ടീ പാർട്ടിക്കായി വിളിക്കുന്നു. "ബി" ക്ഷണം സ്വീകരിക്കുന്നു.ഇത് ഒരു സോഷ്യൽ എഗ്രിമെന്റ് മാത്രമാണ്. ഇത് നിയമം അംഗീകരിക്കുന്ന കരാർ അല്ല. അതിനാൽ തന്നെ "എ" അത്തരം ഒരു പാർട്ടി നടത്തിയില്ലെങ്കിൽ "ബി" യ്ക്ക് ആയത് നടപ്പാക്കിക്കിട്ടുവാൻ സാധിക്കുകയില്ല.
നേരെ മറിച്ച് "എ" തന്റെ കാർ "ബി" എന്നയാൾക്ക് വിൽക്കുവാൻ തയ്യാറാണെന്ന് "ബി" യെ അറിയിക്കുന്നു. "ബി" ഈ നിർദ്ദേശം സ്വീകരിക്കുന്നതോടൊപ്പം ഒരു എഗ്രിമെന്റ് നിലവിൽ വരുന്നു. ഈ എഗ്രിമെന്റ് നിയമം അംഗീകരിക്കുന്നതും നടപ്പാക്കിക്കിട്ടുന്നതിനു നിയമ പ്രകാരം അവകാശമുള്ളതാണ്.
നിയമ സാധുതയുള്ള കരാറുകൾക്ക് താഴെ പറയുന്ന വസ്തുതകൾ നിർബന്ധമാണ്.


</doc>
<doc id="317933" url="https://ml.wikipedia.org/wiki?curid=317933" title="വയലാറ്റ">
വയലാറ്റ

ഇന്ത്യൻ ഉപഭൂഖണ്ഡത്തിലും അടുത്ത പ്രദേശങ്ങളിലും കാണുന്ന ഒരു പക്ഷിയാണ്‌ വയലാറ്റ. വയലാറ്റയെ ആംഗലഭാഷയിൽ Indian silverbill എന്നും white-throated munia എന്നും വിളിക്കുന്നു.ശാസ്ത്രീയ നാമം "Lonchura malabarica" എന്നാണ്. . 

11-11.5 സെ.മീ. നീളമുണ്ട്.നീണ്ടതും കുമ്പിൽ പോലുള്ളതും ചാര നിറത്തിലുള്ള കൊക്കുണ്ട്. തവിട്ടു നിറമുള്ള മുകൾ വശം വെള്ള അടിവശവും. ഇരുണ്ട ചിറകുകൾ ഉണ്ട്. വാലിനു കറുത്ത നിറം.മുതുകിൽ വെളുപ്പ്. പൂവനും പിടയും ഒരു പോലെയിരിക്കും. നീലം കുഞ്ഞ വാലാണ്. വാൽ കൂർത്തതാണ്. പ്രായമാവാത്തവയ്ക്ക് മങ്ങിയ നിറമാണ്.

വിത്തുകളാണ് പ്രധാന ഭക്ഷണമെങ്കിലും പ്രാണികളേയും, തേനും ഭക്ഷിക്കും<

ഇവയെ പുൽമേടുകളിലും കുറ്റിക്കാടുകളിലും ചിലപ്പോൾ ജലാശയങ്ങൾക്ക് അടുത്തും കാണാറുണ്ട്. ഇവയെ പാകിസ്താൻ, നേപ്പാൾ, ബംഗ്ലാദേശ്, ശ്രീലങ്ക, ഇറാൻ, ഇസ്രായേൽ, സൗദി അറേബ്യ എന്നിവിടങ്ങളിൽ കാണുന്നു.



</doc>
<doc id="317938" url="https://ml.wikipedia.org/wiki?curid=317938" title="ഖിലാഫത്ത് പ്രസ്ഥാനം">
ഖിലാഫത്ത് പ്രസ്ഥാനം

അവിഭക്ത ഇന്ത്യയിൽ പ്രത്യേകിച്ച് മുസ്‌ലിങ്ങൾക്കിടയിൽ 1919 മുതൽ 1926 വരെ ഉണ്ടായ ഒരു പാൻ ഇസ്‌ലാമിക രാഷ്ട്രീയ മുന്നേറ്റമായിരുന്നു ഖിലാഫത്ത് പ്രസ്ഥാനം. മുസ്‌ലിങ്ങളുടെ ആഗോള നേതൃത്വമായ തുർക്കി ഖിലാഫത്തിനെതിരായ ബ്രിട്ടന്റെ നീക്കത്തിനെതിരെ ഒരു പ്രതിഷേധം എന്ന നിലയിലാണ് ഖിലാഫത്ത് പ്രസ്ഥാനം ആരംഭം കുറിക്കപ്പെട്ടത്. പിന്നീട് അത് സ്വാതന്ത്ര്യ സമരങ്ങളുടെ ഭാഗം എന്ന വിശാല ലക്ഷ്യലേക്ക് പരിവർത്തനം ചെയ്യപ്പെടുകയുണ്ടായി. മൗലാനാ മുഹമ്മദ് അലി ഖിലാഫത്ത് പ്രസ്ഥാനത്തിന്റെ ഇന്ത്യയിലെ പ്രധാന നേതാക്കളിൽ ഒരാളായിരുന്നു. കേരളത്തിലും ഖിലാഫത്ത് പ്രസ്ഥാനം വലിയ തോതിൽ ചലനങ്ങൾ ഉണ്ടാക്കിയിരുന്നു.


</doc>
<doc id="317946" url="https://ml.wikipedia.org/wiki?curid=317946" title="നീലച്ചുണ്ടൻ ഇത്തിക്കണ്ണിക്കുരുവി">
നീലച്ചുണ്ടൻ ഇത്തിക്കണ്ണിക്കുരുവി

നീലചുണ്ടൻ ഇത്തിക്കണ്ണിക്കുരുവി യെ ആംഗലത്തിൽ thick-billed flowerpecker എന്നു വിളിക്കുന്നു. ശാസ്ത്രീയ നാമം"Dicaeum agile"എന്നാണ്.

10സെ.മീ നീളം . കൊക്ക് ബലമുള്ളതും ഇരുണ്ടതും. വാലിനു നീളം കുറവാണ്. മുകളിൽ ഇരുണ്ട ചാര തവിട്ടു നിറമാണ്. മങ്ങിയ ചാര നിറമുള്ള അടിവശത്ത് ചെറിയ വരകൾ ഉണ്ട്. മുതുകിന് ഒലീവ് നിറം. കണ്ണിനു ചുവപ്പു നിറം. പൂവനും പിടയും ഒരേ പോലെയിരിക്കും.വാലിന്റെ അറ്റത്ത്വെള്ളപൊട്ടുകളുണ്ട്. .
വയൽ കുരുവിയോട് സമ്യമുള്ള ശബ്ദമാണ്. ഉച്ചിയിലെ തൂവലുകളെ ഉയർത്തി നിർത്താനാവും. അപ്പോൾ തൂവലിന്റെ അടിയിലെ വെളുപ്പ് കാണും..

തെക്കേ ഏഷ്യയിലെ ഉഷ്ണമേഖല പ്രദേശങ്ങളിൽ ഇന്ത്യ മുതൽ ഇന്തോനേഷ്യ വരേയും ടിമൂറിലും കാണുന്ന സ്ഥിരവാസിയാണ്.

ചെറു പഴങ്ങളാണ് പ്രധാന ഭക്ഷണം. തേനും പ്രാണികളും ഭക്ഷണമാവാറുണ്ട്.ഇവ പഴങ്ങൾ വിഴുങ്ങാറില്ല. മരച്ചില്ലകളിൽ ഉരച്ച് വിത്തുകൾ കളഞ്ഞശേഷമാണ് ഭക്ഷിക്കുന്നത്..
മാറാല ഉപയോഗിച്ചുള്ള തൂങ്ങി കിടക്കുന്ന കീശ പോളുള്ള കൂട് ഉണങ്ങിയ ഇല പോളെയാണ് തോന്നുക.. or ഉറുമ്പിന്റെ കൂടിന്നടുത്ത് ഇവ കൂട് കെട്ടുന്നത്. The breeding season in southern India is December to March. പൂവനും പിടയും ചേർന്നാണ് കൂട് ഉണ്ടാക്കുന്നത്.2-4 മുട്ടകളിടും. The incubation period is around 13 days and the chick takes around 18 days to fledge.



</doc>
<doc id="317951" url="https://ml.wikipedia.org/wiki?curid=317951" title="എം.എം. കൽബുർഗി">
എം.എം. കൽബുർഗി

കന്നഡ സാഹിത്യകാരനും കന്നട സർവകലാശാലാ മുൻ വി.സിയുമായിരുന്നു ഡോ. എം.എം. കൽബുർഗി എന്ന മല്ലേഷപ്പ മാടിവലപ്പ കൽബുർഗി ( ജ. 28 നവംബർ 1938, മ. 2015 ആഗസ്റ്റ് 30). വിഗ്രഹാരാധനക്കും അന്ധവിശ്വാസത്തിനുമെതിരെ തീവ്ര നിലപാടുകൾ സ്വീകരിച്ചിരുന്നു. 2015 ൽ വെടിയേറ്റു മരിച്ചു. 
1938ൽ വിജപുരാ ജില്ലയിലെ യറഗല്ല ഗ്രാമത്തിൽ മഡിവാളൻ-ഗുറമ്മ ദമ്പതികളുടെ മകനായി ജനിച്ചു. സിന്ദഗി, ബിജാപുര, ധർവാഡ് എന്നിവിടങ്ങളിൽ പഠിച്ചു. 1983 വരെ കർണ്ണാട സർവ്വകലാശാലയിൽ പ്രൊഫസറായി. പിന്നീട് അവിടെ തന്നെ വകുപ്പുമേധാവിയായി. വിദ്യാർത്ഥിഭാരതി എന്ന പത്രം തുടങ്ങി. 107 കൃതികൾ പ്രസിദ്ധീകരിച്ചു. കന്നഡ ഹംപി സർവകലാശാല വൈസ് ചാൻസലറായിരുന്ന കൽബുർഗി കന്നഡ ഭാഷാപണ്ഡിതനുമായിരുന്നു. കേന്ദ്ര സാഹിത്യ അക്കാദമി പുരസ്കാരത്തിന് അർഹനായിട്ടുണ്ട്.

വിഗ്രഹാരാധനയെ എതിർത്തതിന് ഇദ്ദേഹത്തിന് ഹിന്ദുത്വ ഭീകരരുടെ വധഭീഷണിയുണ്ടായിരുന്നു. ദൈവകോപമുണ്ടാകുമോ എന്നു പരീക്ഷിക്കാൻ വിഗ്രഹങ്ങളിലും ദൈവത്തിന്റെ ചിത്രങ്ങളിലും ചെറുപ്പകാലത്തു മൂത്രമൊഴിച്ചിട്ടുണ്ടെന്ന എഴുത്തുകാരൻ യു.ആർ. അനന്തമൂർത്തിയുടെ വാക്കുകൾ അടുത്തിടെ ഒരു ചടങ്ങിൽ കൽബുർഗി പരാമർശിച്ചിരുന്നു. തുടർന്ന് കൽബുർഗിക്കെതിരേ വി.എച്ച്.പി.യും ബംജ്രംഗ്ദളും രംഗത്തെത്തിയിരുന്നു. 2015 ആഗസ്റ്റ് 30 ന് ധാർവാഡിലെ വീട്ടിൽ കുടുംബത്തോടൊപ്പം പ്രഭാതഭക്ഷണം കഴിച്ചുകൊണ്ടിരുന്നപ്പോൾ രണ്ട് പേരടങ്ങുന്ന കൊലയാളി സംഘത്തിന്റെ വെടിയേറ്റു മരിച്ചു.

കൽബുർഗിയെ നിഷ്ഠുരമായി കൊലപ്പെടുത്തിയതിൽ പ്രതിഷേധിച്ച്സാംസ്‌കാരിക കൂട്ടായ്മകൾ റാലിയും യോഗവും സംഘടിപ്പിച്ചു. കൽബുർഗ്ഗിയുടെ കൊലപാതകത്തോടും ദാദ്രി സംഭവത്തോടുമുള്ള കേന്ദ്രത്തിന്റേയും സാഹിത്യ അക്കാദമിയുടെ നിലപാടിൽ പ്രതിഷേധിച്ച് നിരവധി എഴുത്തുകാർ അക്കാമദി പുരസ്‌കാരം തിരിച്ചുനൽകി. ഹിന്ദി എഴുത്തുകാരൻ ഉദയ്‌പ്രകാശ് 2011 ൽ ലഭിച്ച സാഹിത്യ അക്കാദമി പുരസ്‌കാരം തിരികെ നൽകുമെന്ന് പ്രഖ്യാപിച്ചു. കൽബുർഗിയുടെ കൊലപാതകത്തിൽ പ്രതിഷേധിച്ച് പ്രമുഖ കന്നട എഴുത്തുകാരൻ ചന്ദ്രശേഖർ പാട്ടീൽ (ചമ്പ ) സംസ്ഥാനത്തെ പരമോന്നത സാഹിത്യ പുരസ്കാരമായ പമ്പ അവാർഡ് തിരികെ നൽകി. ബെംഗളൂരു ബി.എം.ടി.സി.യുടെ അരലു മല്ലികെ അവാർഡ് ലഭിച്ച വീരണ്ണ മഡിവാൾ (ബെലഗാവി) സതീഷ് ജാവരെ ഗൗഡ (മാണ്ഡ്യ) സംഗമേഷ്, ഹനുമന്ത ഹലഗേരി, ശ്രീദേവി അലൂർ, ചിദാനന്ദ് സാലി എന്നിവർ പുരസ്‌കാരം തിരിച്ചുനൽകുമെന്ന് പ്രഖ്യാപിച്ചു.

കന്നട എഴുത്തുകാരനായ അരവിന്ദ് മാലഗട്ടി സാഹിത്യ അക്കാദമി ജനറൽ കൗൺസിലിൽ നിന്ന് രാജി വച്ചു. ഹിന്ദി കവികളായ മംഗളേഷ് ദർബാൽ, രാജേഷ് ജോഷി, ഗണേഷ് ദേവി, കൊങ്കണി എഴുത്തുകാരനായ എൻ. ശിവദാസ്, കന്നട എഴുത്തുകാരനായ കും വീരഭദ്രപ്പ, പഞ്ചാബി എഴുത്തുകാരായ ഗുർഭജൻ സിംഗ് ഭല്ലാർ, അജ്മീർ സിംഗ് ഓലാഖ്, നാടകകൃത്തായ അതംജിത് സിംഗ്, വാര്യം സിംഗ് സന്ധു എന്നിവർ പുരസ്‌കാരം തിരിച്ചേൽപ്പിച്ചു. പഞ്ചാബി എഴുത്തുകാരനായ മേഘ് രാജ് മിത്തർ പഞ്ചാബ് സർക്കാരിന്റെ എഴുത്തുകാർക്കുള്ള പരമോന്നത പുരസ്‌കാരമായ ശിരോമണി ലേഖക് തിരിച്ചേൽപ്പിച്ചു. അമൻ സേത്തി അക്കാദമി യുവ പുരസ്‌കാരവും തിരികെ നൽകി. കശ്മീർ താഴ്‌വരയിലെ 1,100 റോളം വരുന്ന എഴുത്തുകാരുടെ കൂട്ടായ്മയായ അദാബി മർകസ് കമ്രാസ് എഴുത്തുകാർക്ക് പിന്തുണ പ്രഖ്യാപിച്ച് രംഗത്തെത്തി.



</doc>
<doc id="317954" url="https://ml.wikipedia.org/wiki?curid=317954" title="വിൽ സ്മിത്ത്">
വിൽ സ്മിത്ത്

സിനിമ, ടെലിവിഷൻ, സംഗീതരംഗങ്ങളിൽ വിജയം കൈവരിച്ച ഒരു അമേരിക്കൻ നടനും നിർമാതാവും റാപ്പറും ഗാനരചയിതാവുമാണ് വില്ലാർഡ് കാരോൾ വിൽ സ്മിത്ത്, ജൂണിയർ (ജനനം: സെപ്റ്റംബർ 25, 1968).

2007 ഏപ്രിലിൽ ന്യൂസ്‌വീക്ക്‌ അദേഹത്തെ "ഹോളിവുഡിലെ ഏറ്റവും ശക്തനായ നടനായി തിരഞ്ഞെടുത്തിരുന്നു". നാല് ഗോൾഡെൻ ഗ്ലോബ് അവാർഡുകൾക്കും, രണ്ടു ഓസ്കാർ അവാർഡുകൾക്കും നാമനിർദ്ദേശം ചെയ്യപ്പെട്ട ഇദ്ദേഹം നാല് ഗ്രാമി അവാർഡുകൾ നേടിയിട്ടുണ്ട്. 

ദി പെർസ്യുട്ട് ഓഫ് ഹാപ്പിനസ് വിൽ സ്മിത്തിന്റെ ഒരു പ്രശസ്തമായ സിനിമ ആണ്. ദി കരാട്ടെ കിഡ് (2010) എന്ന സിനിമയിൽ പ്രസക്തമായ വേഷം കൈകാര്യം ചെയ്ത ജെയ്ഡൻ സ്മിത്ത് ഇദ്ദേഹത്തിന്റെ മകനാണ്.



</doc>
<doc id="317958" url="https://ml.wikipedia.org/wiki?curid=317958" title="ഷോർട്ട്ഫിലിം">
ഷോർട്ട്ഫിലിം

ഒരു ഫീച്ചർ സിനിമയുടെ അത്ര നീളം ഇല്ലാത്ത ചെറിയ ചലച്ചിത്രങ്ങളെ ഷോർട്ട് ഫിലിം (ലഘു ചിത്രങ്ങൾ/ചെറുചലച്ചിത്രം/ഹ്രസ്വചലച്ചിത്രങ്ങൾ) എന്ന് പറയുന്നു.ഷോർട്ട് ഫിലിമിന്റെ സമയദൈർഘ്യത്തെ കുറിച്ചു പൊതുസമ്മതമായ ഒരു അളവുകോൽ ഒന്നും ലഭ്യമല്ല. എന്നാൽ ദി അക്കാദമി ഓഫ് മോഷൻ പിക്ചർ ആൻഡ്‌ സയൻസ് അതിനെ നിർവചിച്ചിരിക്കുന്നത് " 40 മിനുട്ടോ അതിൽ താഴെയോ സമയദൈർഗ്യമുള്ള ചലച്ചിത്രങ്ങളെ ഷോർട്ട് ഫിലിമുകൾ ആയി കണക്കാക്കാം " എന്നാണ്.

ക്യാമ്പസുകളിൽ ഷോർട്ട് ഫിലിം നിർമ്മിക്കുന്നതിന് വിവിധ മത്സരങ്ങൾ നടത്താറുണ്ട് 



</doc>
<doc id="317962" url="https://ml.wikipedia.org/wiki?curid=317962" title="പൊവേസീ">
പൊവേസീ

അരിയും, ഗോതമ്പും, പുല്ലുകളും, മുളകളും ഉൾപ്പെടെ മാനവരാശിയുടെ ഭക്ഷണമായും സാമ്പത്തികമായും ഏറ്റവും പ്രാധാന്യമുള്ള ഒരു സസ്യകുടുംബമാണ് പൊവേസീ (Poaceae). 800 ജനുസുകളിലായി 11000 -ത്തോളം സ്പീഷിസുകൾ ഉള്ള പൊവേസി അംഗങ്ങളുടെ എണ്ണം കൊണ്ട് ആസ്റ്റ്രേസീ, ഓർക്കിഡേസീ, ഫാബേസീ, റൂബിയേസീ എന്നിവയ്ക്ക് പിന്നിലായി അഞ്ചാമതാണ്. പൊതുവേ പുൽവർഗ്ഗം എന്നാണ് പൊവേസി കുടുംബം അറിയപ്പെടുന്നത്. പുല്ലിന്റെ ഗ്രീക്ക് നാമമായ പോവ എന്ന വക്കിൽ നിന്നാണ് ഈ കുടുംബത്തിന്റെ പേരിന്റെ ഉൽഭവം.


</doc>
<doc id="317964" url="https://ml.wikipedia.org/wiki?curid=317964" title="ഡൂഡിൽ ബഗ്">
ഡൂഡിൽ ബഗ്

1997-ൽ ക്രിസ്റ്റഫർ നോളൻ എഴുതി സംവിധാനം ചെയ്ത ഷോർട്ട് സൈക്കോളജികൽ ത്രില്ലർ സിനിമ ആണ് ഡൂഡിൽ ബഗ്.

ഒരു അഴുക്ക് പിടിച്ച മുറിയിൽ മനോവിഭ്രാന്തിയും ആകുലതയും ഉള്ള അഴുക്കുപുരണ്ട വേഷധാരിയായ ഒരു യുവാവ് ചെറിയ ജീവിയെ വെപ്രാളത്തോടെ കൊല്ലാൻ ശ്രമിക്കുന്നതാണ് ഈ ഷോർട്ട്ഫിലിംമിന്റെ കഥ.കുറച്ചു നേരത്തിനു ശേഷം മനസ്സിലാക്കാം അയാൾ കൊല്ലാൻ ശ്രമിക്കുന്നത് അയാളുടെ തന്നെ ഒരു ചെറുരൂപത്തെ ആണെന്ന്.അവസാനം അയാൾ തന്റെ ഷൂ ഉപയോഗിച്ച് അതിനെ പിടികൂടുന്നു എന്നാൽ അയാളുടെ വലിയരൂപം അയാൾ ചെയ്ത പ്രവൃത്തിയുടെ ആവർത്തി പോലെ അയാളെപുറകിൽ നിന്നും പിടികൂടുന്നതോടെ ഷോർട്ട്ഫിലിം അവസാനിക്കുന്നു.


</doc>
<doc id="317971" url="https://ml.wikipedia.org/wiki?curid=317971" title="കേരള സ്റ്റേറ്റ് ഇൻസ്റ്റിറ്റ്യൂട്ട് ഓഫ് ഡിസൈൻ, കൊല്ലം">
കേരള സ്റ്റേറ്റ് ഇൻസ്റ്റിറ്റ്യൂട്ട് ഓഫ് ഡിസൈൻ, കൊല്ലം

ഡിസൈനിങ് മേഖലയിൽ പ്രൊഫഷനലുകളെ സൃഷ്ടിക്കാൻ കേരള സർക്കാർ നടത്തുന്ന സ്ഥാപനമാണ് കേരള സ്റ്റേറ്റ് ഇൻസ്റ്റിറ്റ്യൂട്ട് ഓഫ് ഡിസൈൻ. നൈപുണ്യ വികസനം ലക്ഷ്യമാക്കി പ്രവർത്തിക്കുന്ന സംസ്ഥാന ഗവണ്മെന്റ് സ്ഥാപനമായ കേരള അക്കാദമി ഫോർ സ്കിൽസ് എക്സലൻസിനു കീഴിലാണ് കെ. എസ്. ഐ. ഡി പ്രവർത്തിക്കുന്നത്. കൊല്ലത്തെ ചന്ദനത്തോപ്പിലെ ക്യാംപസിലാണ് ഈ സ്ഥാപനം പ്രവർത്തിക്കുന്നത്.

വിവിധ സ്ഥാപനങ്ങളിലുള്ളവർക്ക് നൈപുണ്യ പരിശീലനം, പ്രാദേശിക അടിസ്ഥാനത്തിൽ ഉൽപ്പന്ന വികസനം, സർക്കാർ- സ്വകാര്യ സ്ഥാപനങ്ങൾക്ക് കൻസൾട്ടൻസി സേവനം, ഡിസൈൻ മേഖലയിൽ ഗവേഷണ സൗകര്യം തുടങ്ങിയവയും കെ. എസ്. ഐ. ഡി യുടെ ലക്ഷ്യങ്ങളാണ്

5 സെമസ്റ്ററുകളിലായാണ് കോഴ്സുകൾ. നാഷനൽ ഇൻസ്റ്റിറ്റ്യൂട്ട് ഓഫ് ഡിസൈനിന്റെ സിലബസ് പ്രകാരമാണ് ക്ലാസുകൾ. സ്റ്റുഡിയോ/വർക്ഷോപ്പ്/ലബോറട്ടറി വർക്ക്, സെമിനാർ/തീസിസ് വർക്ക് എന്നിവ കോഴ്സിന്റെ ഭാഗമായിരിക്കും. 57000 രൂപയാണ് കോഴ്സ് ഫീസ്.

ഓരോ കോഴ്സിലും പത്ത് സീറ്റുകൾ വീതമാണുള്ളത്. അഞ്ച് സെമസ്റ്ററുകളും ആറുമാസത്തെ പരിശീലനവും ഉൾപ്പെടെ 30 മാസമാണ് കോഴ്സസ് കാലാവധി.

55 ശതമാനത്തിൽ കുറയാത്ത ബിരുദം നേടിയിരിക്കണം. അവസാന വർഷ പരീക്ഷ എഴുതുന്നവർക്കും അപേക്ഷിക്കാം. ഉയർന്ന പ്രായപരിധി 40.


</doc>
<doc id="317978" url="https://ml.wikipedia.org/wiki?curid=317978" title="ആർലെസിലെ ആശുപത്രി">
ആർലെസിലെ ആശുപത്രി

1888 ഡിസംബറിലും, പിന്നീട് 1889 ജനുവരിയിലുമായി താൻ താമസിച്ച ആശുപത്രിയെക്കുറിച്ച് വിൻസന്റ് വാൻഗോഗ് എന്ന ചിത്രകാരൻ വരച്ച രണ്ട് ചിത്രങ്ങളുടെ വിഷയമാണ് ആർലെസിലെ ആശുപത്രി. തെക്കേ ഫ്രാൻസിലെ ആർലെസിലാണ് ഈ ആശുപത്രി സ്ഥിതിചെയ്യുന്നത്.


</doc>
<doc id="317985" url="https://ml.wikipedia.org/wiki?curid=317985" title="അറബി സർവകലാശാല">
അറബി സർവകലാശാല

അറബി ഭാഷക്ക് പ്രാമുഖ്യം നൽകി പ്രവർത്തിക്കുന്ന സർവകലാശാലയാണ് അറബി സർവകലാശാല. ശ്രീ ശങ്കരാചാര്യ സംസ്കൃത സർവകലാശാലക്ക് സമാനമായി അറബി ഭാഷക്കും സർവകലാശാല വേണമെന്നാണ് വിവിധ സംഘടനകളും രാഷ്ട്രീയ പാർട്ടികളും ആവശ്യപ്പെടുന്നത്. കേരളത്തിൽ ഇത് സ്ഥാപിക്കുന്നതിനെ ചൊല്ലി വിവാദം നിലനിൽക്കുന്നുണ്ട്.അറബിക് സർവകലാശാല നിലവിൽ വന്നാൽ മുസ്‌ലിംകൾക്ക് പുറമെ മറ്റു മതക്കാർക്കും പഠനം നടത്താനാകുമെന്ന വാദവുമുണ്ട്. ടി.പി ശ്രീനിവാസന്റെ അധ്യക്ഷതയിൽ ചേർന്ന ഉന്നത വിദ്യാഭ്യാസ കൗൺസിൽ ആണ് അറബിക് സർവകലാശാല എന്ന സ്ഥാപനം ആരംഭിക്കാൻ സർക്കാറിനോട് ശുപാർശ ചെയുന്നത്. ഡോ.പി. അൻവർ ചെയർമാനായ ഉപസമിതി റിപ്പോർട്ടിന്റെ അടിസ്ഥാനത്തിലായിരുന്നു ശുപാർശ. ജസ്റ്റിസ് രജീന്ദ്ര സച്ചാർ കമ്മീഷൻ റിപ്പോർട്ടിനെ തുടർന്ന് കേരളത്തിൽ രൂപീകരിച്ച പാലൊളി കമ്മിറ്റി സംസ്ഥാനത്ത് ഒരു അറബിക് സർവകലാ സ്ഥാപിക്കാൻ ശുപാർശ ചെയ്തിരുന്നു.തുഞ്ചത്ത് എഴുത്തച്ഛന്റെ മലയാള ഭാഷ സംഭാവനകൾക്ക് എത്രയോ മുമ്പേ കേരളത്തിൽ അറബി ഭാഷ അതിന്റെ സ്വാധീനവും സാന്നിധ്യവും അറിയിച്ചിരുന്നുവെന്നും അതിനാൽ ചരിത്രപരമായി ഇതിന് പ്രധാന്യമുണ്ടെന്നും ഇതിനെ അനുകൂലിക്കുന്നവർ ആവശ്യപ്പെടുന്നുണ്ട്. എന്നാൽ അറബി ഭാഷക്ക് സർവകലാശാല അനുവദിച്ചാൽ മതചേരിതിരവ് ഉണ്ടാകുമെന്നാണ് എതിർവാദം ഉയരുന്നത്. 


</doc>
<doc id="318000" url="https://ml.wikipedia.org/wiki?curid=318000" title="കരിഞ്ചുണ്ടൻ ഇത്തിക്കണ്ണിക്കുരുവി">
കരിഞ്ചുണ്ടൻ ഇത്തിക്കണ്ണിക്കുരുവി

കരിഞ്ചുണ്ടൻ ഇത്തിക്കണ്ണിക്കുരുവിയെ Nilgiri flowerpecker എന്നു് അറിയുന്നു. ശാസ്ത്രീയ നാമം"Dicaeum concolor" എന്നാണ്. ഇവ ദേശാടനം നടത്തുന്നില്ല.

പൂവനും പിടയും ഒരേപോലെയാണ്.പശ്ചിമഘട്ടത്തിലെ കാടുകളിലും നീലഗിരി കുന്നുകളിലും കാണുന്നു.
മുകൾവശം മങ്ങിയ തവിട്ടു നിറം. അടിവശം വെളുത്തതാണ്. കണ്ണിനു മുമ്പിൽ വെളുത്ത കൺപുരികം. കൂർത്ത കറുത്ത കൊക്കുകൾ. വയറിന്റെ അടിവശത്ത് മങ്ങിയ മഞ്ഞ നിറത്തിലുള്ള അടയാളമുണ്ട്. 

തേനും പഴങ്ങളുമാണ് ഭക്ഷണം. വൃക്ഷ തലപ്പുകളിലാണ് ഭക്ഷണം തേടുന്നത്.

ജനുവരി മുതൽ ഏപ്രിൽ വരേയും മേയ് മുതൽ ജൂൺ വരേയും രണ്ടു തവണകളായി മുട്ടയിടുന്നു. മരത്തിൽ നിന്നു തൂങ്ങിക്കിടക്കുന്ന കീശപോലുള്ള കൂടുകളിൽ 3-4 മുട്ടകൾ ഇടുന്നു. മറ്റു തേൻ കുരുവികളെ പൊലെ തന്നെ ഇവറ്റയ്ക്കും തേൻ കുടിയ്ക്കാൻ തൂവൽ പോലുള്ള നാവുണ്ട്.

ഈ പക്ഷി പരാഗണത്തിനു സഹായിക്കുന്നു. .



</doc>
<doc id="318022" url="https://ml.wikipedia.org/wiki?curid=318022" title="കിർകുക്ക്">
കിർകുക്ക്

ഇറാഖിലെ ഒരു നഗരമാണ് കിർകുക്ക്. വടക്കൻ ഇറാക്കിൽ ബാഗ്ദാദ് നഗരത്തിൽ നിന്ന് 236 കിലോമീറ്റർ അകലെയായി സ്ഥിതിചെയ്യുന്നു. കിർകുക്ക് പ്രവിശ്യയുടെ കേന്ദ്രമായ ഈ നഗരം പെട്രോളിയം നിക്ഷേപമുള്ള പ്രദേശമാണ്.


</doc>
<doc id="318025" url="https://ml.wikipedia.org/wiki?curid=318025" title="അൻബാർ പ്രവിശ്യ">
അൻബാർ പ്രവിശ്യ

ഇറാഖിലെ ഏറ്റവും വലിയ പ്രവിശ്യയാണ് അൻബാർ. മൊത്തം ഇറാഖിന്റെ മൂന്നിലൊന്നിൽ അല്പം കുറവ് വിസ്തൃതിയുള്ള ഈ പ്രവിശ്യയുടെ ഒരുഭാഗം മരുഭൂമിയാണ്. റമാദി ആണ് തലസ്ഥാനം. ഫല്ലൂജ, ഹദീസ എന്നിവ മറ്റു പ്രധാന നഗരങ്ങളാണ്. സിറിയ, ജോർദാൻ, സൗദി അറേബ്യ എന്നീ രാജ്യങ്ങളുമായി ഈ പ്രവിശ്യ അതിർത്തി പങ്കിടുന്നു. ഇറാഖ് അധിനിവേശത്തിന് ശേഷം ഒട്ടനവധി യുദ്ധങ്ങൾക്ക് സാക്ഷിയായ ഈ പ്രവിശ്യയുടെ സിംഹഭാഗം ഇപ്പോൾ ഇസ്‌ലാമിക്ക് സ്റ്റേറ്റ് മിലീശ്യയുടെ കയ്യിലാണ്.


</doc>
<doc id="318026" url="https://ml.wikipedia.org/wiki?curid=318026" title="റമാദി">
റമാദി

ഇറാഖിലെ ഒരു പ്രധാന നഗരവും ഏറ്റവും വലിയ പ്രവിശ്യയായ അൻബാർ പ്രവിശ്യയുടെ തലസ്ഥാനവുമാണ് റമാദി. ബാഗ്ദാഗ് നഗരത്തിൽ നിന്ന് 50 കിലോമീറ്റർ പടിഞ്ഞാറ് മാറി യൂഫ്രട്ടീസ് നദിക്കരയിൽ സ്ഥിതി ചെയ്യുന്നു. 


</doc>
<doc id="318031" url="https://ml.wikipedia.org/wiki?curid=318031" title="ഫല്ലൂജ">
ഫല്ലൂജ

ഇറാഖിലെ ഒരു നഗരമാണ് ഫല്ലൂജ. ബാഗ്ദാദിന് 69 കിലോമീറ്റർ പടിഞ്ഞാറ് മാറി അൻബാർ പ്രവിശ്യയിൽ സ്ഥിതിചെയ്യുന്നു. 


</doc>
<doc id="318036" url="https://ml.wikipedia.org/wiki?curid=318036" title="ഹദീസ കൂട്ടക്കൊല">
ഹദീസ കൂട്ടക്കൊല

ഇറാഖ് നഗരമായ ഹദീസയിൽ അമേരിക്കൻ അധിനിവേശ സൈനികർ 2005 നവംബർ 19ന് നടത്തിയ സിവിലിയൻ കൂട്ടകൊലയാണ് ഹദീസ കൂട്ടക്കൊല എന്നറിയപ്പെടുന്നത്. ഹദീസയിൽ അമേരിക്കൻ സൈന്യം സഞ്ചരിക്കുന്നതിനിടെ കുഴിബോംബ് പൊട്ടി ഒരു സൈനികൻ കൊല്ലപ്പെട്ടത്തിന്റെ മറവിൽ അമേരിക്കൻ സൈനികർ സംഭവ സ്ഥലത്തെ സമീപത്തെ വീടുകളിൽ കയറി സ്ത്രീകളും കുട്ടികളും വൃദ്ധരും അടക്കം 19പേരെയും അതുവഴി വന്ന ഒരു ടാക്സിയിലെ ഡ്രൈവറെയും നാല് വിദ്യാർഥികളെയും ക്രൂരമായി കൊന്നോടുക്കുകയായിരുന്നു. ശരീരം തളർന്നു വീൽചെയറിലായിരുന്ന വൃദ്ധനെ നെറ്റിക്ക് വെടിവെച്ചാണ് കൊന്നത്. പത്ത് സ്ത്രീകളും ഒരുവയസ്സുള്ള കുട്ടി അടക്കം എട്ടു കുട്ടികളും കൂട്ടക്കൊലക്കിരയായി. 

സംഭവത്തിൽ കുറ്റവാളിയാണെന്ന് കണ്ടെത്തിയ സൈനികർക മേധാവി വുട്ടറിക്കിന് കിട്ടിയ ശിക്ഷ മൂന്ന് മാസം തടവ്, മൂന്നുമാസത്തെ ശമ്പളത്തിന്റെ മൂന്നിൽ രണ്ടുഭാഗം തടഞ്ഞുവെക്കൽ, സൈനിക റാങ്ക് കുറക്കൽ എന്നിവ മാത്രമായിരുന്നു. ശമ്പളം തടഞ്ഞുവെക്കൽ പിന്നീട് ഒഴിവാക്കി.


</doc>
<doc id="318038" url="https://ml.wikipedia.org/wiki?curid=318038" title="ദുരന്ത നിവാരണം">
ദുരന്ത നിവാരണം

പ്രകൃതിപരമോ മനുഷ്യനിർമ്മിതമോ ആയ ഒരു ദുരന്തത്തിന്റെ പ്രത്യാഘാതങ്ങൾ ലഘൂകരിക്കുന്നതിനുള്ള ഒരു കൂട്ടം പ്രവർത്തനങ്ങൾ ആണ് ദുരന്ത നിവാരണം അഥവാ ഡിസാസ്റ്റർ മാനേജ്മെന്റ് എന്നത് കൊണ്ട് ഉദ്ദേശിക്കുനത്. ദുരന്തം വരാതെനോക്കുക, വരുമെന്നുറപ്പുള്ള ദുരന്തത്തെ നേരിടാനുള്ള നടപടികൾ സ്വീകരിക്കുക, ദുരന്തത്തിനുശേഷമുള്ള രക്ഷാപ്രവർത്തനം നടത്തുക എന്നിവയും ദുരന്തനിവാരണ പ്രവർത്തനത്തിന്റെ ഭാഗമാണ്.
ദുരന്തത്തിലേക്ക് വഴിതെളിക്കുന്ന അവസ്ഥയാണ് ഹസാർഡ്‌. ജീവനോ സ്വത്തിനോ ഭീഷണി ഉയർത്തുന്ന അവസ്ഥ എന്നാണ് ഇതുകൊണ്ട് ഉദ്ദേശിക്കുന്നത്. ഉദാഹരണമായി തകർന്നു വീഴാറായ പാലം, ചെങ്കുത്തായ കുന്ന് തുടങ്ങിയവ.
ഏതെങ്കിലും ഒരു പ്രദേശമോ ആളുകളോ ഏതെങ്കിലും തരത്തിലുള്ള ഒരു ഹസാർഡിനോട്‌ എന്തുമാത്രം അടുത്തുനിൽക്കുന്നു എന്നതാണ് ഇതുകൊണ്ട് ഉദ്ദേശിക്കുന്നത്. ഉദാഹരണം: ചെങ്കുത്തായ കുന്നിന്റെ ചരുവിൽ താമസിക്കുന്നവർ, തീരപ്രദേശത്ത് താമസിക്കുന്നവർ, ആയുധനിർമ്മാണ/സംഭരണ ശാലകളിൽ ജോലിചെയ്യുന്നവർ.
നിശ്ചിത സമയത്തിനുള്ളിൽ ഒരു ഹസാർഡ്‌ മൂലം പ്രതീക്ഷിക്കുന്ന നഷ്ടത്തെയാണ് റിസ്ക്‌ എന്ന പദം കൊണ്ട് ഉദ്ദേശിക്കുന്നത്. റിസ്ക്കിനെ സ്വാധീനിക്കുന്ന ഘടകങ്ങൾ ഇവയാണ്:
ആകസ്മികമായി ഉണ്ടാകുന്ന അനിഷ്ട്ട സംഭവങ്ങളാണ് അപകടങ്ങൾ. അപകടത്തിൽ നാഷനഷ്ട്ടങ്ങൾ ഉണ്ടാകാനും ഉണ്ടാകാതിരിക്കാനും സാധ്യതയുണ്ട്.
വേഗത്തിൽ സംഭവിക്കുന്നതും ജീവനോ സ്വത്തിനോ നഷ്ടം ഉണ്ടാകുന്നതുമായ, പ്രകൃതിദത്തമോ അല്ലാത്തതോ ആയ ഏതൊരു അവസ്ഥയെയും ദുരന്തമെന്ന് പറയാം. ദുരന്തത്തിന്റെ സ്വഭാവം ഇവയാണ്:

ദുരന്തങ്ങളെ പ്രധാനമായും രണ്ടായി തിരിക്കാം.

ഉത്ഭവത്തിന്റെ അടിസ്ഥാനത്തിൽ ദുരന്തങ്ങളെ വീണ്ടും തരംതിരിക്കാം.
മനുഷ്യരുടെ നേരിട്ടോ അല്ലാതെയോ ഉള്ള ഇടപെടലുകൾ മൂലം ഉണ്ടാകുന്ന ദുരന്തങ്ങളാണ് മനുഷ്യനിർമ്മിതമായ ദുരന്തങ്ങൾ എന്നതുകൊണ്ട് ഉദ്ദേശിക്കുന്നത്.
ഉദാഹരണങ്ങൾ:


</doc>
<doc id="318053" url="https://ml.wikipedia.org/wiki?curid=318053" title="ഓജോ ബോർഡ്">
ഓജോ ബോർഡ്

അക്ഷരങ്ങളും അക്കങ്ങളും യെസ്(yes), നോ(no), ഹലോ(hello)(ചില ബോർഡുകളിൽ മാത്രം), ഗുഡ് ബൈ (good bye) എന്നീ വാക്കുകളും ചില ചിത്രപണികളും ചിഹ്നങ്ങളും വരച്ചു ചേർത്ത ഒരു ബോർഡ്‌ ആണ് ഓജോ ബോർഡ് അഥവാ സംസാരിക്കുന്ന ബോർഡ്‌ അഥവാ ആത്മാവ് ബോർഡ്. ആത്മാവുമായുള്ള സംവേദനം സൂചിപ്പിക്കാൻ ഉപയോഗിക്കുന്ന മരത്തിലോ പ്ലാസ്റ്റിക്കിലോ ഉണ്ടാക്കിയ ഒരു നാണയവും ഇതിനോടൊപ്പം ഉപയോഗിക്കുന്നു. ആത്മാവിനോട് സംവദിക്കുന്ന സമയം ഓജോ ചെയ്യാൻ തയ്യാറെടുക്കുന്നവർ നേരത്തെ പറഞ്ഞ നാണയത്തിൽ വിരൽ വയ്ക്കുകയും ആത്മാവ് പറയുന്ന വാക്കുകൾക്ക് അനുസരിച്ച് അത് വിരലോട് കൂടി ചലിക്കുകയും ചെയ്യുന്നു.

അമാനുഷികതയിലും അസാധാരണയിലും ബന്ധപെട്ട്കിടക്കുന്ന ഓജോ ബോർഡിനെ ശാസ്തസമൂഹം ശാസ്ത്രീയത്യ്ക്ക് നേരെ വിപരീതം എന്ന് അർഥമുള്ള ശാസ്ത്രാഭാസം എന്നാണ് വിളിക്കുന്നത്. ഓജോ ബോർഡിൽ നാണയത്തിന് മുകളിൽ കൈ വിരൽ ചലിക്കുന്നതിനെ അതിൽ വിശ്വസിക്കുന്നവർ ആത്മാവുമായി ബന്ധപെടുത്തുമ്പോൾ ശാസ്ത്രസമൂഹം അതിനെ ഇഡിയോ മോട്ടോർ റെസ്പോൻസ്‌ എന്നാണ് വിളിക്കുന്നത്. ഇഡിയോ മോട്ടോർ റെസ്പോൻസ്‌ പ്രകാരം ഉപബോധമനസാണ് നമ്മളറിയാതെ ഓജോ ചെയ്യുന്ന സമയത്ത് വിരലുകൾ ചലിപ്പിക്കുന്നത്.

ഓജോ ബോർഡ് ഉപയോഗിക്കുന്നത് പ്രേതബാധ കൂടാൻ ഇടയാക്കുമെന്ന മുന്നറിയിപ്പോടെ ചില ക്രിസ്തീയ വിഭാഗങ്ങൾ ഓജോ ബോർഡ്‌ ഉപയോഗിക്കുന്നതിനെ വിലക്കിയിട്ടുണ്ട്.

സംസാരിക്കുന്ന ഏതു ബോർഡിനെയും സൂചിപ്പിക്കാനുള്ള ഒരു ട്രേഡ്മാർക്കായി "ഓജോ" എന്ന പദം ഇന്ന് ഉപയോഗിക്കപ്പെടുന്നു.

ഓജോ പ്രതിഭാസം വെറും ഐഡിയോമോട്ടോർ പ്രതികരണം (ideomotor response) മാത്രമാണെന്നതാണ് ശാസ്ത്രസമൂഹത്തിന്റെ നിഗമനം.

ഓജോ ബോർഡ് ഉപയോഗിക്കുന്നവരെ "ഓപ്പറേറ്റർമാർ" എന്നാണ് വിളിക്കുന്നത്. ഓപ്പറേറ്റർമാർ ഓജോ ബോർഡിൽ നാണയം നീക്കി വാക്കുകളുണ്ടാക്കുന്നത് സ്വമേധയാ അല്ലെന്ന് നിയന്ത്രിത പരീക്ഷണങ്ങളിൽ തെളിയിക്കപ്പെട്ടിട്ടുണ്ട്. എന്നാൽ ഈ സമയത്ത് ഓപ്പറേറ്റർമാർ രൂപപ്പെടുത്തുന്ന വാക്കുകളും വാക്യങ്ങളുമെല്ലാം അപ്പപ്പോൾ അവരുടെ മനസ്സിലുള്ള കാര്യങ്ങൾ മാത്രമാണെന്നതും പുതിയ കാര്യങ്ങളൊന്നുമല്ലെന്നതും ശ്രദ്ധേയമാണ്.

ഈ വാദങ്ങൾക്കെല്ലാം മറ്റൊരുദാഹരണമായുള്ളത് നാഷണൽ ജ്യോഗ്രഫിക്കിന്റെ ബ്രെയിൻ ഗെയിംസ് ഷോയിലെ ഒരു എപ്പിസോഡിൽ ഓജോ ബോർഡ് ഓപ്പറേറ്റർമാരുടെയെല്ലാം കണ്ണ് കെട്ടിയാൽ ഓജോ ബോർഡിൽ നാണയം നീക്കി വാക്കുകളോ വാക്യങ്ങളോ ഒന്നും രൂപപ്പെടുത്താനാവില്ല എന്ന് വ്യക്തമായതാണ്.






</doc>
<doc id="318060" url="https://ml.wikipedia.org/wiki?curid=318060" title="ദി പെബിൾ ആൻഡ് ദി പെൻഗ്വിൻ">
ദി പെബിൾ ആൻഡ് ദി പെൻഗ്വിൻ

ഡോൺ ബ്ലൂത്തും ഹാരി ഗോൾഡ്മാനും ചേർന്ന് സംവിധാനം ചെയ്ത 1995-ലെ ഒരു ഇംഗ്ലിഷ് അനിമേറ്റഡ് സംഗീത ഹാസ്യ ചലച്ചിത്രമാണ് ദി പെബിൾ ആൻഡ് ദി പെൻഗ്വിൻ.



</doc>
<doc id="318074" url="https://ml.wikipedia.org/wiki?curid=318074" title="കല്ലടക്കൊമ്പൻ">
കല്ലടക്കൊമ്പൻ

കാസർഗോഡ് പെരിയയിൽ നിന്നും കണ്ടെത്തിയ ഒരു ചെറുസസ്യമാണ് കല്ലടക്കൊമ്പൻ. . കേരളത്തിൽ നിന്നും Brachystelma ജനുസിൽ കണ്ടെത്തിയ രണ്ടാമത്തെ ഇനമാണിത്. അഞ്ചു സെന്റിമീറ്റർ നീളമുള്ള ഈ ചെടിയുടെ പൂക്കൾക്ക് റോസ്, പിങ്ക് നിറമാണ്. അഞ്ചിതളാണ് പൂക്കൾക്ക് ഉള്ളത്. മെയ് മാസത്തിൽ പുഷ്പിക്കുന്ന ഈ ചെടിയിൽ ജൂൺ-ആഗസ്ത് മാസത്തിൽ കായയുണ്ടാവും. വേരിൽ ഉരുളക്കിഴങ്ങുപോലെയുണ്ടാവുന്ന കിഴങ്ങ് ഭക്ഷ്യയോഗ്യമാണ്. ഏപ്രിൽ മാസത്തോടെ ചെങ്കൽപ്പാറയിലെ മറ്റു പുൽവർഗ്ഗങ്ങൾ വാടിക്കഴിയുമ്പോഴാണ് ഈ ചെടി തളിർക്കുന്നത്. 

ലണ്ടനിൽനിന്നുള്ള പ്രസിദ്ധീകരണമായ ക്യൂ ബൊട്ടാണിക്കൽ ഗാർഡന്റെ ജേർണലിൽ ഇതു സംബന്ധിച്ച ലേഖനം പ്രസിദ്ധീകരിയ്ക്കപ്പെട്ടിട്ടുണ്ട്. മഹാരാഷ്ട്ര കൊലാപ്പൂർ ശിവാജി സർവകലാശാലയിലെ എസ്.ആർ.യാദവ്, ശരദ് എസ്.കമ്പളെ എന്നിവരാണ് പെരിയയിലെ ചെങ്കൽപ്പാറയിൽനിന്ന് ഇവ കണ്ടെത്തിയത്. പുണെ റിസർച്ച് ഇൻസ്റ്റിറ്റ്യൂട്ടിലെ പ്രസിദ്ധ സസ്യശാസ്ത്രജ്ഞൻ ഡോ.വി.ഡി. വാർട്ടക്കിന്റെ പേരിൽ ഈ സസ്യം അറിയപ്പെടുന്നു. കേരളത്തിൽനിന്ന് കണ്ടെത്തിയ ബ്രാക്കി സ്റ്റെൽമ വിഭാഗത്തിൽപ്പെടുന്ന രണ്ടാമത്തെ ഇനമാണിത്.



</doc>
<doc id="318092" url="https://ml.wikipedia.org/wiki?curid=318092" title="പൊന്തപ്പാറൻ">
പൊന്തപ്പാറൻ


</doc>
<doc id="318108" url="https://ml.wikipedia.org/wiki?curid=318108" title="വേന്ദർ കുലത്തിൻ ഇരുപ്പിടം ഏത്?">
വേന്ദർ കുലത്തിൻ ഇരുപ്പിടം ഏത്?

ഇ. സെന്തിൽ മള്ളർ എഴുതിയ തമിഴ് ഗ്രന്ഥമാണ് വേന്ദർ കുലത്തിൻ ഇരുപ്പിടം ഏത്?. 2015 ൽ പ്രസിദ്ധീകരിച്ച ഈ പുസ്തകം, സമുദായങ്ങൾ തമ്മിൽ സ്പർധയും സംഘർഷവും വളർത്തുമെന്ന് ചൂണ്ടിക്കാട്ടി തമിഴ്നാട് സർക്കാർ നിരോധിച്ചു. 
പുറത്തിറക്കിയ പുസ്തകങ്ങൾ കണ്ടുകെട്ടാൻ സർക്കാർ നിർദ്ദേശം നൽകിയിരുന്നു. ചരിത്ര വസ്തുതകൾ വളച്ചൊടിച്ചെന്നും ചില സമുദായങ്ങളെ അപകീർത്തിപ്പെടുത്താൻ ശ്രമിക്കുന്നുണ്ടെന്നും പുസ്തകം നിരോധന ഉത്തരവിൽ സർക്കാർ രേഖപ്പെടുത്തിയിട്ടുണ്ട്. 


</doc>
<doc id="318109" url="https://ml.wikipedia.org/wiki?curid=318109" title="പുന്നാട് മുഹമ്മദ്‌ വധക്കേസ്">
പുന്നാട് മുഹമ്മദ്‌ വധക്കേസ്

പുന്നാട് ജുമാഅത്ത് പള്ളി പ്രസിഡന്റും എൻ.ഡി.എഫ് (ഇപ്പോൾ പോപ്പുലർ ഫ്രണ്ട്) ഇരിട്ടി സബ്ഡിവിഷൻ മുൻ കൺവീനറുമായിരുന്ന ഇരിട്ടി പുന്നാട്ടെ ഫിർദൗസ് മൻസിലിൽ പി.വി മുഹമ്മദി(45)നെ ആർ.എസ്.എസ്സുകാർ വെട്ടിക്കൊലപ്പെടുത്തിയ കേസാണ് പുന്നാട് മുഹമ്മദ്‌ വധക്കേസ്. 2004 ജൂൺ ഏഴിന് പുലർച്ചെ അഞ്ചര മണിക്കാണ് കൊലപാതകം നടന്നത്. സുബഹി നിസ്ക്കരത്തിനായി പള്ളിയിലേക്ക് പോവുമ്പോഴാണ് സംഭവം. മുഹമ്മദിന്റെ മൂത്തമകൻ ഫിറോസിനെയും വെട്ടിപ്പരിക്കെൽപ്പിക്കുകയുണ്ടായി. സംഭവത്തിൽ കുറ്റവാളികളായ ഒൻപത് ആർ.എസ്.എസ്സുകാരെ തലശ്ശേരി അഡീഷണൽ ജില്ലാ സെഷൻസ് കോടതി ജീവപര്യന്തം ശിക്ഷിക്കുകയുണ്ടായി.

ആർ.എസ്.എസ് നേതാക്കളായ വൽസൻ തില്ലങ്കേരി, വിലങ്ങേരി ശങ്കരൻ എന്നിവരുൾപ്പെടെ കേസിൽ 26 പ്രതികളാണ് ഉണ്ടായിരുന്നത്. മക്കളായ ഫിറോസ്‌, ഫായിസ് എന്നിവരടക്കം 22 സാക്ഷികൾ ഉണ്ടായിരുന്നു. 45 രേഖകളും പ്രോസിക്യൂഷൻ ഹാജരാക്കി. ഗൂഢാലോചന കുറ്റം തെളിയിക്കാൻ പ്രോസിക്യൂഷന് സാധിക്കാത്തതിനാൽ 16 പേരെ കോടതി വിട്ടയച്ചു. മാനസിക രോഗത്തിന് ചികിൽസയിൽ കഴിയുകയായിരുന്നതിനാൽ പതിനാലാം പ്രതി തില്ലങ്കേരി ചാളപ്പറമ്പിലെ അനന്തോത്ത് സതീശന്റെ(33) വിചാരണ നടന്നില്ല. ഒൻപതുപേർ 302, 143, 147, 341, 148, 149 വകുപ്പുകൾപ്രകാരം കുറ്റക്കാരാണെന്നു കോടതി കണെ്ടത്തി. ഇവർക്ക് ജീവപര്യന്തം തടവ്‌ വിധിച്ചു. മൂന്നാംപ്രതി ഷൈജു, ഫിറോസിനെ ആക്രമിച്ചു ഗുരുതരമായി പരിക്കേൽപ്പിച്ചതിനാൽ 307ാം വകുപ്പും ഇയാൾക്കെതിരെ ചുമത്തി. ഇയാൾ ഏഴുവർഷം കൂടി തടവനുഭവിക്കണം. കൂടാതെ, 5,000 രൂപയും കോടതി പിഴയീടാക്കി. ജീവപര്യന്തം തടവിന് പുറമേ സംഘം ചേർന്ന് കുറ്റകൃത്യം ചെയ്തതിന് ആറുമാസം തടവ്, ആയുധങ്ങൾ കൈവശംവച്ചതിന് ആറുമാസം തടവ്, കൊല്ലപ്പെട്ട മുഹമ്മദിനെയും മകൻ ഫിറോസിനെയും വഴിയിൽ തടഞ്ഞുവച്ചതിന് ഒരുമാസം തടവ് എന്നിവയും പ്രതികൾക്ക് വിധിച്ചു.



</doc>
<doc id="318114" url="https://ml.wikipedia.org/wiki?curid=318114" title="മധുരൈ വീരനിൻ ഉൺമൈ വരലാറ്">
മധുരൈ വീരനിൻ ഉൺമൈ വരലാറ്

കുഴന്തൈ റോയപ്പൻ എഴുതിയ തമിഴ് ഗ്രന്ഥമാണ് മധുരൈ വീരനിൻ ഉൺമൈ വരലാറ്. 2015 ൽ പ്രസിദ്ധീകരിച്ച ഈ പുസ്തകം, സമുദായങ്ങൾ തമ്മിൽ സ്പർധയും സംഘർഷവും വളർത്തുമെന്ന് ചൂണ്ടിക്കാട്ടി തമിഴ്നാട് സർക്കാർ നിരോധിച്ചു. 
2015 ൽ പുറത്തിറക്കിയ പുസ്തകങ്ങൾ കണ്ടുകെട്ടാൻ സർക്കാർ നിർദ്ദേശം നൽകിയിരുന്നു. ചരിത്ര വസ്തുതകൾ വളച്ചൊടിച്ചെന്നും ചില സമുദായങ്ങളെ അപകീർത്തിപ്പെടുത്താൻ ശ്രമിക്കുന്നുണ്ടെന്നും പുസ്തകം നിരോധന ഉത്തരവിൽ സർക്കാർ രേഖപ്പെടുത്തിയിട്ടുണ്ട്. 


</doc>
<doc id="318128" url="https://ml.wikipedia.org/wiki?curid=318128" title="പകിടക്കിഴങ്ങ്">
പകിടക്കിഴങ്ങ്

തെക്കെപശ്ചിമഘട്ടതദ്ദേശവാസിയായ ബഹുവർഷിയായ ഒരു കുറ്റിച്ചെടിയാണ് പകിടക്കിഴങ്ങ്. .



</doc>
<doc id="318142" url="https://ml.wikipedia.org/wiki?curid=318142" title="ചെറിയ ഉൾക്കടൽ">
ചെറിയ ഉൾക്കടൽ

സമുദ്രജല പ്രവാഹങ്ങളെ ബാധിക്കുന്നവിധം നദിയും കടലും ചേരുന്ന ചെറിയ ഭാഗങ്ങളെയാണ് ചെറിയ ഉൾക്കടൽ എന്ന് പറയുന്നത്.


</doc>
<doc id="318150" url="https://ml.wikipedia.org/wiki?curid=318150" title="ലോക നാളികേര ദിനം">
ലോക നാളികേര ദിനം

സെപ്റ്റംബർ 2 ലോക നാളികേര ദിനമായി ആഘോഷിക്കുന്നു. ഇന്ത്യയിൽ നാളികേരം ദിനം ആചരിയ്ക്കുന്നത് പ്രധാനമായും നാളികേര വികസന ബോർഡാണ്. 1999 മുതലാണ് നാളികേര ദിനം ആചരിക്കുന്നത്. 

2015 ലെ പ്രധാന ആഘോഷ പരിപാടികൾ ഇന്ത്യയിൽ വിജയവാഡയിലാണ് നടന്നത്. ‘Coconut for Family Nutrition, Health and Wellness’ എന്നതായിരുന്നു പ്രധാന സന്ദേശം. ഇന്തോനേഷ്യയിലെ ജക്കാർത്ത ആസ്ഥാനമാക്കി പ്രവർത്തിക്കുന്ന ഏഷ്യൻ ആൻഡ് പസിഫിക് കമ്മ്യൂണിറ്റിയുടെ (APCC) നിർദ്ദേശ പ്രകാരമാണ് സപ്തംബർ 2 ലോക നാളികേര ദിനമായി ആഘോഷിക്കുന്നത്. സപ്തംബർ 2 നാണ് ഈ സംഘടന സ്ഥാപിതമായത്.


</doc>
<doc id="318151" url="https://ml.wikipedia.org/wiki?curid=318151" title="കാട്ടുഞ്ഞാലി">
കാട്ടുഞ്ഞാലി

ആംഗലത്തിൽ white-bellied treepie എന്നു പേരുള്ളതും ശാസ്ത്രീയ നാമം"Dendrocitta leucogastra"എന്നുമുള്ള കാട്ടുഞ്ഞാലി, തെക്കെ ഇന്ത്യയിലെ നിത്യ ഹരിത-അർദ്ധ ഹരിത കാടുകളിലെ സ്ഥിരവാസിയാണ്..

ശരീരവും തലയും വെളുത്തതാണ്.മുഖം മുതൽ കഴുത്തിന്റെ അടിവശം വരെ കറുപ്പു നിറമായിരിക്കും.ഗുദത്തിനു ചുവപ്പു നിറമുണ്ട്. നീളമുള്ള വാലിന്റെ വശങ്ങളും അറ്റവും കറുപ്പാണ്. ചിറകിൽ മുതുകത്ത് കാവി നിറം. പൂവനും പിടയും ഒരേ പോലെയിരിക്കും. 
ഇവ ശബ്ദിക്കുമ്പോൾ തല താഴ്ത്തുകയും ചിറകുകൾ അയച്ച്ടുകയും ചെയ്യും.

ഏപ്രിൽ- മെയ് മാസങ്ങളിൽ പ്രജനനം നടത്തുന്നു. ഇടത്തരം വലിപ്പമുള്ള മരങ്ങളിൽ പരന്ന കൂട് ഉണ്ടാക്കുന്നു. 3-4 ചാര നിറം കലർന്ന പച്ച മുട്ടകളിടും. മുട്ടകളിൽ ചുവന്ന കുത്തുകൾ ഉണ്ടാകും..

മറ്റു പക്ഷികളുമായി ഇടകലർന്നു കാണാറുണ്ട്. മിക്കപ്പോഴും കാടു മുഴക്കിയുടെ കൂടെ കാണുന്നു.

പശ്ചിമഘട്ടത്തിൽ ഗോവയ്ക്ക് തെക്കായി കാണുന്നു. ) 


</doc>
<doc id="318157" url="https://ml.wikipedia.org/wiki?curid=318157" title="യുയോമയ">
യുയോമയ

1881 ഒക്ടോബർ 2 നു യുസ്‌തുസ്‌ യോസഫ്‌ (യുയോരാലിസൻ വിദ്വാൻകുട്ടി) എന്ന പണ്ഡിതൻ കരുനാഗപ്പള്ളിക്കടുത്ത് കന്നേറ്റിയിൽ സ്ഥാപിച്ചതാണ് യുയോമയ സഭ. ഇവർക്ക് പള്ളിയോ മറ്റു ആരാധനാലയങ്ങളോ സെമിത്തേരിയോ ഇല്ല. ക്രിസ്തു മതത്തിലെ പുരോഹിതന്മാരെ പോലെ തിരുവസ്‌ത്രവുമില്ല. സ്വന്തം വീടു തന്നെയാണു പ്രാർഥനാലയം. വീട്ടുവളപ്പിലാണു ശവമടക്ക്‌. അതിനും ആചാരാനുഷ്‌ടാനങ്ങൾ ഒന്നുമില്ല. ഏതാണ്ട് 1000 അംഗങ്ങൾ മാത്രമാണ് അനുയായികൾ.

യുയോമയ സഭയുടെ ചരിത്രം ഇങ്ങനെയാണ്. പാലക്കാട്ടെ തെമ്മലപ്പുറം താലൂക്കിലെ മഞ്ഞപ്പുറ ഗ്രാമത്തിൽനിന്നം ഒരു ബ്രാഹ്‌മണൻ കുടുംബസമേതം ശാസ്താം കോട്ടയിലേക്ക് കുടിയേറി. ഇതിനും കുറച്ചുകാലം മുമ്പു തമിഴ്നാട്ടിലെ അംബാസമുദ്രത്തിൽനിന്നും കർണഞ്ചുരി രാമപ്പട്ടരും കുടുംബവും ശാസ്‌താംകോട്ടയിൽ കുടിയേറിയിരുന്നു. തുണി വ്യാപാരമായിരുന്നു അദേഹത്തിന്റെ ജോലി. പാലക്കാട് നിന്നും കുടിയേറിയ ബ്രാഹ്മണന്റെ പുത്രി അലമേലുവിനെ രാമപ്പട്ടരുടെ മകൻ സുബയ്യൻ വിവാഹം ചെയ്‌തു. സുബയ്യനു രാമനെന്നും വെങ്കിടേശൻ എന്നും രണ്ടു പുത്രന്മാരും ഒരു പുത്രിയും ജനിച്ചു. ഇതിൽ വെങ്കിടേശ ഭാഗവതരുടെ മൂത്തമകനായ രാമയ്യരാണു യുയോമയ മതത്തിന്റെ സ്‌ഥാപകനായത്‌. രാമയ്യർ യുസ്‌തുസ്‌ യോസഫ്‌ അഥവാ യുയോരാലിസൻ വിദ്വാൻകുട്ടി എന്നാണ്‌ അറിയപ്പെട്ടത്‌. സംസ്‌കൃതത്തിൽ അതീവ പാണ്ഡിത്യമുണ്ടായിരുന്ന രാമയ്യർക്ക്‌ രാജാവിനു മുമ്പിൽ പാണ്ഡിത്യം പ്രകടിപ്പിച്ചതിനാണ്‌ വിദ്വാൻകുട്ടി എന്ന പേരുകിട്ടിയത്‌. ബൈബിളിന്റെ സ്വാധീനവും റവ. ജോസഫ്‌ പീറ്റ് എന്ന ക്രൈസ്‌തവ മിഷനറിയുടെ 'പരദേശി മേക്ഷയാത്ര' എന്ന പുസ്‌തകവും രാമയ്യനെ ക്രിസ്‌തുമതത്തിലേക്ക് അടുപ്പിച്ചു. 1861-ൽ രാമയ്യരുടെ കുടുംബം ക്രിസ്‌തുമതം സ്വീകരിച്ചു. യുസ്‌തുസ്‌ യോസഫ്‌ എന്ന പേരും സ്വീകരിച്ചു. തുടർന്നു പരമ്പരാഗത സഭയിൽനിന്നും മാറി 1881 ൽ കന്നേറ്റി ഉണർവ്‌ സഭ എന്ന പേരിൽ ഒരു പ്രാദേശിക സഭ രൂപീകരിച്ചു. ഇതാണു പിന്നീട്‌ യുയോമയസഭയായി മാറിയത്‌. കൊല്ലം കരുനാഗപ്പള്ളിയായിരുന്നു ആദ്യ ആസ്‌ഥാനം. പിന്നീട് യുയോമയസഭ സ്‌ഥാപിച്ചതോടെ ഇദ്ദേഹം വിദ്വാൻകുട്ടി അച്ചനായി. അദ്ദേഹം രചിച്ച പുസ്‌തകത്തിൽ നിന്നുള്ള ഭാഗങ്ങൾ കർണാടക സംഗീതത്തിൽ ചിട്ടപ്പെടുത്തിയാണ്‌ ഇന്നും ആരാധനയിൽ യുയോമയക്കാർ ആലപിക്കുന്നത്‌.ഇവരുടെ വിശ്വാസപ്രമാനങ്ങൾ ഇപ്രകാരമാണ്
മദ്യം, മത്സ്യം, മാംസം, വിലകൂടിയ വസ്‌ത്രങ്ങൾ, ആഭരണങ്ങൾ എല്ലാം ഉപേക്ഷിച്ചു ലളിതജീവിതം നയിച്ചു ജീവിത വിശുദ്ധിയിലൂടെ ദൈവതിലെതാം എന്നാണ് ഒവര് വിശ്വസിക്കുന്നത് . ദേവാലയത്തിന്റെ മഹത്ത്വം കല്ലും മതവും പഞ്ചലോഹങ്ങളുമല്ലെന്നും അതിന്റെ മഹത്ത്വം എല്ലാവർക്കും അവരവരുടെ വിശ്വാസത്താൽ ആരാധന നടത്താനുള്ള സ്വാതന്ത്ര്യമാണെന്നും , ഇവിടെ ജീവിക്കുന്ന ഓരോ മനുഷ്യനും ദൈവത്തിന്റെ ആലയവും വാഹനവുമാണെന്നും യുയോമയക്കാർ വിശ്വസിക്കുന്നു. അവരവരുടെ സ്വന്തം ഭവനം ദേവാലയമാണെന്നാണു യുയോമയ മതത്തിന്റെ സിദ്ധാന്തം. യുയോമയ മതക്കാർക്കു പള്ളിയോ അമ്പലമോ ഇല്ല. വിവാഹം അവരവരുടെ വീടുകളിൽതന്നെ നടക്കുന്നു. ആരാധനയ്‌ക്ക് അപ്പവും വെള്ളവുമാണ്‌ ഉപയോഗിക്കുന്നത്‌. വീഞ്ഞിന്റെ ലഹരിപോലും പാടില്ല. യേശു വെള്ളത്തെ വീഞ്ഞാക്കി. ദൈവത്തിന്റെ ആത്മാവ്‌ വെള്ളത്തിനു മേലാണ്‌ ആവസിക്കുന്നത്‌. അതിനാൽ വെള്ളത്താൽ ആരാധിക്കുന്നു. മനുഷ്യൻ കഴിക്കുന്ന ആഹാരം അവന്റെ സ്വഭാവത്തെ സ്വാധീനിക്കുന്നതിനാൽ സസ്യാഹാരമാണു നല്ലതെന്നും മനുഷ്യരുടെ ആമാശയം മറ്റു ജീവികളെ ദഹിപ്പിക്കുന്നതിനുള്ള ഇടമായി മാറരുതെന്നു ഇവർ പഠിപ്പിക്കുന്നു . മനുഷ്യാ നീ മണ്ണാകുന്നു. മണ്ണ്‌ മണ്ണിനോടു ചേരണം എന്ന തത്ത്വത്തിൽ വിശ്വസിച്ചു യുയോമയ മതസ്‌ഥർ അവരുടെ മരിച്ചവരെ സ്വന്തം ഭൂമിയിൽ അടക്കം ചെയ്യുന്നു; ദൈവത്തിനെക്കാൾ ഉപരി മനുഷ്യൻ എന്തിനെ സ്‌നേഹിച്ചാലും അതു വിഗ്രഹാരാധനയാണെന്നാണ്‌ ഈ മതം പറയുന്നത്‌. കുഞ്ഞുങ്ങളുടെ പേരിടീൽ ചടങിനെ പട്ടാഭിഷേകം എന്നാണു പറയുന്നത് . ആത്മീയജീവിതത്തിനു ലൗകികജീവിതം കീഴ്‌പ്പെട്ടിരിക്കണം എന്ന തത്ത്വമനുസരിചു ആഡംബരവസ്‌ത്രമോ, ആർഭാടമോ ഒന്നുമില്ലാതെയാണ് ഇവരുടെ വിവാഹം .. ദേവാലയ സന്ദര്ഷണവും തീര്തടനവും നടത്തിയത് കൊണ്ട് ദൈവത്തെ കാണാൻ സാധ്യമല്ല എന്നാണ് ഇവരുടെ വിശ്വാസം . മനുഷ്യസ്‌നേഹമില്ലാതെ മനുഷ്യർ കാട്ടിക്കൂട്ടുന്ന ബാഹ്യമായ എല്ലാ ആചാരാനുഷ്‌ഠാനങ്ങളും ദൈവത്തിന്റെ മുന്നില് വൃഥാ ആണെന്നും അവർ വിശ്വസിക്കുന്നു.ക്രിസ്തവർണ്ണ ഗോത്രം എന്നും ക്രിസ്ത ലക്ഷ്മി ഗോത്രം എന്നും രണ്ടായി തിരിച്ചിരിക്കുന്ന ഈ സഭംഗങ്ങല്ക്ക് ഈരന്ജി -ക്വാന എന്നാ ഭാഷയും സ്വന്തമായി ലിപിയുമുണ്ട് .

ഒരു വര്ഷത്തെ ആവിര്മോദം ,എകാത്മം ,കാമ്യദം ,ശുചി ,ചടുലം ,തെജോമയം ,പൈയൂഷം ,യോഗ്യം ,ശൌര്യം ,മംഗളം മധുരം ,ഋതം എന്നിങ്ങനെ പന്ത്രണ്ടു മാസങ്ങളായും ,ഈ മാസങ്ങളെ ധര്മ്മം ,ശബ്ദം ,യത്നം ഐക്യം ,നിത്യം ,സമം ,പ്രഭ എന്നീ ആഴ്ച ദിവസ ങ്ങളായും തിരിച്ചിരിക്കുന്നു .ഏഴു നിയമങ്ങൽ ,അറുപത്താറു വെളിപാടുകൾ ,നിത്യ സുവിശേഷ വിവരണം ,ഏഴു പകര്ച്ചകൾ ,പ്രകരണ ലെഖനങ്ങൾ ,വിശുദ്ധ വെണ്മഴു ,നിത്യാക്ഷരങ്ങൾ ,(രണ്ടു ഭാഗം) ,ഭാഷാ പുസ്തകം ,യുയോമായ ഗീതം ,ആത്മ ഗീതം , ക്രിസ്തീയആത്മീയ ഗീതം എന്നിങ്ങനെ ആകെ പന്ത്രണ്ടു പുസ്തകങ്ങളാണ് ഇവര്ക്കുള്ളത് .സ്ഥാപകനായ വിദ്വാൻകുട്ടി അച്ചൻ മുതൽ ഇപ്പോഴത്തെ സഭാ മേധാവിയായ യുസ്‌തുസ്‌ എം. സാമുവൽ വരെയുള്ള സഭാ മേധാവികൾ ബോധകർ എന്നാണ്‌ അറിയപ്പെടുന്നത്‌. ക്രൈസ്തവ സഭകളുടെ വിശേഷ ദിനങ്ങളായ ക്രിസ്‌തുമസും ഓശാനയും ദുഃഖവെള്ളിയും ഈസ്‌റ്ററും സാധാരണദിവസം പോലെ കാണുന്ന യുയോമയ സഭയുടെ ഇപ്പോഴത്തെ ആസ്‌ഥാനം കായംകുളമാണ്‌.

http://shodh.inflibnet.ac.in:8080/jspui/bitstream/123456789/773/2/02_synopsis.pdf



</doc>
<doc id="318180" url="https://ml.wikipedia.org/wiki?curid=318180" title="മെക്സിക്കോ കടലിടുക്ക്">
മെക്സിക്കോ കടലിടുക്ക്

വടക്കെ അമേരിക്കൻ ഭൂഖണ്ഡത്തെ ചുറ്റപ്പെട്ട് കിടക്കുന്ന സമുദ്രഭാഗമാണ് മെക്സിക്കൻ കടലിടുക്ക്. ഗൾഫ് കോസ്റ്റ് ഓഫ് യുണൈറ്റഡ് സ്റ്റേറ്റിസിന്റെ വടക്കുകിഴക്ക്,വടക്ക്,വടക്കുപടിഞ്ഞാറ് ഭാഗങ്ങളിലും മെക്സിക്കോയുടെ തെക്കും തെക്കുപടിഞ്ഞാറ് ഭാഗവുമായും ക്യൂബയുടെ തെക്ക് കിഴക്കുഭാഗത്തുമായാണ് ഈ ഉൾക്കടൽ ചുറ്റപ്പെട്ട് കിടക്കുന്നത്.

അമേരിക്കൻ നാടുകളായ ടെക്സാസ്,ലൂസിയാന,മിസിസിപ്പി,അലബാമ,ഫ്ളോറിഡ പ്രദേശങ്ങൾ ഈ ഭാഗത്തോട് ചേർന്ന് സ്ഥിതിചെയ്യുന്നു.ഉദ്ദേശം 300 മില്യൺ വർഷങ്ങൾക്ക് മുന്പ് നടന്ന ഫലക ചലനങ്ങളുടെ ഫലമായാണ് മെക്സിക്കോ ഉൾക്കടൽ രൂപപ്പെട്ടതെന്ന് കരുതുന്നു.
ഈ ഗൾഫ് ഭാഗം ഏതാണ്ട് ദീർഘവൃത്താകൃതിയിലുള്ളതും 810 നോട്ടിക്കൽ മൈൽ(1500 കി.മി) വ്യാപ്തിയുമുള്ളതാണ്.താഴ് ഭാഗം അവശിഷ്ടങ്ങൾ അടിഞ്ഞുകൂടിയുള്ള അവസാദ ശിലകളുമാണ് കാണപ്പെടുന്നത്.അമേരിക്കയുടെയും ക്യൂബയുടെയുടെയും ഇടയിലായി ഫ്ളോറിഡ ഉൾക്കടലിലൂടെ അറ്റ്ലാൻറിക് സമുദ്രത്തിന്റെ ഭാഗത്തേക്ക് ബന്ധിച്ചിരിക്കുന്നു.615,000 mi² (1.6 മില്യൺ കി.മി²) ആണ് ഈ സമുദ്രഭാഗത്തിന്റെ ഏതാണ്ട് വലിപ്പം.


</doc>
<doc id="318182" url="https://ml.wikipedia.org/wiki?curid=318182" title="സൈനുദ്ദീൻ വധക്കേസ്">
സൈനുദ്ദീൻ വധക്കേസ്

കണ്ണൂർ ഇരിട്ടിക്കടുത്ത് വിളക്കോടെ പോപ്പുലർ ഫ്രണ്ട് പ്രവർത്തകൻ പാറക്കണ്ടത്തിലെ ഷിഹാബ് മൻസിലിൽ കുനിയിൽ സൈനുദ്ദീനെ കാക്കയങ്ങാട് ടൗണിലെ സലാല ചിക്കൻ സെന്ററിൽ വച്ചു സി.പി.ഐ.എമ്മുകാർ വെട്ടി കൊലപ്പെടുത്തിയ സംഭവമാണ് സൈനുദ്ദീൻ വധക്കേസ്. 2008 ജൂൺ 23ന് ഉച്ചയ്ക്ക് 1.30നാണ് കൊലപാതകം നടന്നത്. സംഭവത്തിനു ഒരു ദിവസം മുൻപ് കാക്കയങ്ങാട് ഹൈസ്കൂളിൽ കാംപസ് ഫ്രണ്ട് നടത്തിയ ലഘുലേഖ വിതരണം സി.പി.എമ്മുകാർ തടഞ്ഞതിനെ തുടർന്ന് സംഘർഷം ഉടലെടുത്തിരുന്നു. ഇതിന്റെ പിന്നിലെ വൈരാഗ്യമാണ് കൊലപാതകത്തിന് കാരണം. കൊലയാളികളെ കണ്ട് സുഹൃത്തിന്റെ കോഴിക്കടയിൽ നിന്നു ഓടി രക്ഷപ്പെടാൻ ശ്രമിച്ച സൈനുദ്ദീനെ സമീപത്തെ ലെക്‌സി കോംപ്ലക്‌സിന്റെ ഒന്നാം നിലയിൽ അഞ്ചാം പ്രതി സുമേഷ് തടഞ്ഞുവെയ്ക്കുകയും പിൻതുടർന്നുവന്ന കുറ്റവാളികൾ വീണ്ടും മാരകമായി ആക്രമിക്കുകയും ചെയ്തു. സൈനുദ്ദീന്റെ കഴുത്ത്, അടിവയറ്, കാലുകൾ എന്നീ ഭാഗളിൽ 14 ഗുരുതര പരിക്കുകൾ ഏറ്റതിനെ തുടർന്നാണ് മരിച്ചത്.
കണ്ണൂർ ജില്ലയിലെ രാഷ്ട്രീയ കൊലപാതക കേസുകളിൽ സി.ബി.ഐ അന്വേഷണം പ്രഖ്യാപിച്ച രണ്ടാമത്തെ കേസായിരുന്നു സൈനുദ്ദീൻ വധക്കേസ് (ഒന്നാമത്തേത് ഫസൽ വധക്കേസ് ആയിരുന്നു). ഭരണ കക്ഷിയുടെ പ്രവർത്തകരാണ് കൊലപാതകം നടത്തി എന്നതിനാൽ കേസിന്റെ ആദ്യ ഘട്ടത്തിൽ തന്നെ കേസന്വേഷണത്തിൽ ഇടപെടലുകൾ ഉണ്ടായി. സംഭവത്തിൽ അറസ്റ്റ് ചെയ്ത പ്രതികളെ മർദ്ദിച്ചു എന്ന കുറ്റം ചുമത്തി ഇരിട്ടി സി.ഐ. മുരളീധരനെ കീഴുദ്യോഗസ്തനായ എസ്.ഐ അറസ്റ്റു ചെയ്യുന്ന സംഭവങ്ങൾ വരെ അരങ്ങേറി. പിന്നീട് ആഭ്യന്തര മന്ത്രിയായ കോടിയേരി ബാലകൃഷ്ണന്റെ നിർദ്ദേശ പ്രകാരം ഡി.വൈ.എസ്.പി ഷൌക്കത്ത് അലിയെയും സി.ഐ. മുരളീധരനെയും സ്ഥലം മാറ്റുകയും സസ്പെൻസ് ചെയ്യുകയും ചെയ്തു. ഇതേ തുടർന്ന് ലോക്കൽ പോലിസിന്റെ അന്വേഷണം തൃപ്തികരമല്ലെന്നു ചൂണ്ടിക്കാട്ടി സൈനുദ്ദീന്റെ മാതാവ് സുബൈദ സമർപ്പിച്ച ഹരജിയിൽ കേസ് അന്വേഷണം സി.ബി.ഐക്ക് കൈമാറാൻ 2008 സപ്തംബറിൽ ഹൈക്കോടതി ഉത്തരവിട്ടു.
സി.പി.എം ലോക്കൽ സെക്രട്ടറിമാരടക്കം 11 പേരാണ് ഈ കേസിൽ പ്രതികളായി ഉണ്ടായിരുനത്.

2009 ലാണ്‌ ഈ കേസിൽ കുറ്റപത്രം സമർപ്പിക്കപ്പെട്ടത്. വിചാരണക്കൊടുവിൽ 2012 മാർച്ച് 22ന് വിധിപ്രസ്ഥാവിച്ചു. ഒന്നു മുതൽ അഞ്ചു വരെ പ്രതികളും ഒമ്പതാം പ്രതിയും ചേർന്ന് നടത്തിയ ഗൂഢാലോചനയുടെ അടിസ്ഥാനത്തിലാണ് കൊലപാതകം ആസൂത്രണം ചെയ്ത് നടപ്പാക്കിയതെന്ന് സംശയാതീതമായി തെളിഞ്ഞതായി കോടതി നിരീക്ഷിച്ചു. എന്നാൽ, സി.പി.എം പ്രാദേശിക നേതാക്കളടക്കമുള്ള മറ്റു പ്രതികൾ കാക്കയങ്ങോട് സി.പി.എം ഓഫിസിൽ ഗൂഢാലോചന നടത്തിയതായി തെളിയിക്കാൻ പ്രോസിക്യൂഷന് കഴിയാത്ത സാഹചര്യമുണ്ടായി.കോടതി 52 സാക്ഷികളെ വിസ്‌തരിച്ചു. നാൽപതോളം രേഖകൾ തെളിവായി പരിഗണിച്ചു. കൊലപാതകം, ഗൂഢാലോചന, മാരകായുധങ്ങളുമായി സംഘംചേരൽ, ലഹളയുണ്ടാക്കൽ, അന്യായമായി തടഞ്ഞുവെക്കൽ, നിയമവിരുദ്ധ പ്രവർത്തനത്തിനായി സംഘം ചേരുക തുടങ്ങിയ കുറ്റങ്ങൾ പ്രതികൾക്കെതിരെ തെളിഞ്ഞു. ആറു പേർക്ക് ജീവപര്യന്തം തടവും അര ലക്ഷം രൂപ പിഴയും കൊച്ചിയിലെ പ്രത്യേക സി.ബി.ഐ കോടതി ജഡ്ജി പി.ശശിധരൻ ശിക്ഷ വിധിച്ചു.


</doc>
<doc id="318185" url="https://ml.wikipedia.org/wiki?curid=318185" title="ഇന്ത്യയിലെ അർദ്ധസൈനിക സേനകൾ">
ഇന്ത്യയിലെ അർദ്ധസൈനിക സേനകൾ

ഇന്ത്യൻ സൈന്യത്തെപ്പോലെ അതിർത്തിസംരക്ഷണം, സമാധാനപാലനം, രാജ്യത്തിനകത്തും പുറത്തുമുള്ള സെക്യൂരിറ്റി, യുദ്ധകാലങ്ങളിൽ സൈന്യത്തെ സഹായിക്കൽ എന്നീ കർത്തവ്യങ്ങൾക്കായി വിവിധകാലഘട്ടങ്ങളിൽ രൂപീകരിക്കപ്പെട്ട സായുധസേനകളാണ് ഇന്ത്യയിലെ അർദ്ധസൈനിക സേനകൾ. ഇന്ത്യയിലെ കേന്ദ്ര ഗൃഹമന്ത്രാലയത്തിനു കീഴിലാണ് ഇവയുടെ പ്രവർത്തനം. 

ഔദ്യോഗികമായി ഈ സേനകൾ കേന്ദ്ര സായുധ പോലീസ് സേനകൾ (സെൻട്രൽ ആംഡ് പോലീസ് ഫോഴ്സസ്) എന്നാണ് അറിയപ്പെടുന്നത്

ഇന്ത്യയിലെ പ്രധാന അർദ്ധസൈനിക സേനകൾ താഴെപ്പറയുന്നവയാണ്.


ഇന്ത്യയിലെ ഏറ്റവും പഴക്കമുള്ള അർദ്ധസൈനിക വിഭാഗമാണിത്. കാച്ചാർ ലെവി എന്ന പേരിൽ 1835-ൽ ആരംഭിച്ചു. ഡയറക്ടർ ജനറലാണ് സേനാത്തലവൻ. ആസ്ഥാനം ഷില്ലോങ്ങ്. ഇന്ത്യയുടെ വടക്ക് കിഴക്കൻ അതിർത്തി കാത്തുസൂക്ഷിക്കുക, വടക്ക് കിഴക്കൻ സംസ്ഥാനങ്ങളുടെ അഭ്യന്തര സുരക്ഷ എന്നിവയാണ് പ്രധാന കർത്തവ്യങ്ങൾ.

ഇന്ത്യയുടെ അതിർത്തി സംരക്ഷണസേനകളിലൊന്നാണിത്. 1965 ഡിസംബർ 1 ന് സ്ഥാപിതമായി. സമാധാനകാലത്ത് ഇന്ത്യയുടെ കര അതിർത്തി കാത്തുസൂക്ഷിക്കുക, നുഴഞ്ഞുകയറ്റം തടയുക തുടങ്ങിയവയാണ് പ്രധാന കർത്തവ്യങ്ങൾ. ആസ്ഥാനം ന്യൂ ഡെൽഹി. നിലവിൽ ലോകത്തെ ഏറ്റവും വലിയ അതിർത്തി സംരക്ഷണ സേനയാണിത്.

1969 ൽ സ്ഥാപിക്കപ്പെട്ടു. തുറമുഖങ്ങൾ, വൻവ്യവസായ ശാലകൾ എന്നിവയുടെ സുരക്ഷയാണ് പ്രധാന ചുമതല.

1939 ൽ ക്രൗൺ റെപ്രസെന്റേറ്റീവ്സ് പോലീസ് എന്ന പേരിൽ ആരംഭിച്ചു. സ്വതന്ത്ര്യാനന്തരം കേന്ദ്ര കരുതൽ സേനയായി. അടിയന്തര സാഹചര്യങ്ങളിൽ സംസ്ഥാനങ്ങൾക്ക് ഇവരുടെ സേവനം ഉഒഅയോഗിക്കുന്നു. ആസ്ഥാനം ന്യൂഡൽഹി. തലവൻ ഡയറക്ടർ ജനറൽ.

1962 ലെ ഇന്ത്യ-ചൈന യുദ്ധത്തെത്തുടർന്ന് 1962 ഒക്ടോബർ 24ന് ചൈനീസ് അതിർത്തിപ്രദേശത്തെ സുരക്ഷയ്ക്കായി ഇന്ത്യ രൂപം കൊടുത്ത ഗറില്ലാ-ഇന്റലിജൻസ് സായുധസേനയാണിത്. ഇന്ത്യയിലെ ഹിമാലയ അതിർത്തികളുടെ സുരക്ഷയാണ് പ്രധാന കർത്തവ്യം 

ഭീകരപ്രവർത്തനങ്ങളെ നേരിടാൻ 1984 ൽ രൂപം കൊടുത്ത സേനയാണിത്. ഭീകര, വിധ്വംസക പ്രവർത്തനങ്ങൾ തടയൽ, വി.ഐ.പി സുരക്ഷ തുടങ്ങിയവയാണ് കർത്തവ്യങ്ങൾ. "സർവത്ര സർവോത്തം സുരക്ഷ" എന്നതാണ് ഈ സേനയുടെ ആപ്തവാക്യം.


</doc>
<doc id="318192" url="https://ml.wikipedia.org/wiki?curid=318192" title="ടെൻ ഗോൾഫ്">
ടെൻ ഗോൾഫ്

ടെൻ സ്പോർട്സിന്റെ നാലാമത്തെ 24 മണിക്കുർ സ്പോർട്സ് ചാനലാണ്‌ ടെൻ ഗോൾഫ്.15.മാർച്ച്‌.2012 ൽ ആരംഭിച്ച ഈ ചാനൽ പ്രധാനമായും ഗോൾഫ് മത്സരങ്ങളാണ് സംപ്രേഷണം ചെയുന്നത്.യൂറോപ്യൻ ടൂർ,ഏഷ്യൻ ടൂർ,റൈഡർ കപ്പ്‌,എൽ.പി.ജി.എ ടൂർ,റോയൽ ട്രോഫി,പ്രൊഫഷണൽ ഗോൾഫ് ടൂർ ഇന്ത്യ,ലേഡീസ് യൂറോപ്യൻ ടൂർ തുടങ്ങിയ പരിപാടികളാണ് ഈ ചാനലിൽ സംപ്രേഷണം ചെയുന്നത്.
മുപ്പത് മിനിറ്റ് കുടും തോറും ഗോൾഫ് കേന്ദ്രത്തിൽ നിന്ന് ലോകത്തിന്റെ വിവിധ ഭാഗങ്ങളിൽ നിന്നുള്ള പി.ജി.എ ടൂർ മത്സരത്തെ കുറിച്ചുള്ള വിവരങ്ങൾ പ്രേഷകർക്ക് മുന്നിൽ എത്തിക്കുകയാണ് ഗോൾഫ് ന്യൂസ്‌ ലുടെ ചെയുന്നത്.


</doc>
<doc id="318195" url="https://ml.wikipedia.org/wiki?curid=318195" title="ടെൻ എച്ച്.ഡി">
ടെൻ എച്ച്.ഡി

ടെൻ സ്പോർട്സിന്റെ അഞ്ചാമത്തെ 24 മണിക്കുർ സ്പോർട്സ് ചാനലാണ്‌ ടെൻ എച്ച്.ഡി .2015 ജനുവരിയിൽ ആരംഭിച്ച ഈ ചാനൽ പ്രധാനമായും എച്ച്.ഡി ഫോർമാറ്റിൽ ആണ് പരിപാടികൾ സംപ്രേഷണം ചെയുന്നത്.ടെൻ സ്പോർട്സിൽ സംപ്രേഷണം ചെയുന്ന മുഴുവൻ പരിപാടികളും എച്ച്.ഡി ഫോർമാറ്റിൽ ടെൻ എച്ച്.ഡി യിലും സംപ്രേഷണം ചെയുന്നുണ്ട്. 
ടെൻ സ്പോർട്സിൽ സംപ്രേഷണം ചെയുന്ന ഗുസ്തി മത്സരമാണ്‌ ഇത്.അമേരിക്കയിലാണ് ഈ മത്സരം നടക്കുന്നത്.അവിടെ നിന്നാണ് ഇതിന്റെ തത്സമയ സംപ്രേഷണം ഇതിന്റെ വിവിധ വിഭാഗവും സംപ്രേഷണ സമയവും 





</doc>
<doc id="318198" url="https://ml.wikipedia.org/wiki?curid=318198" title="ഇൻസോംനിയ (2002 ചലച്ചിത്രം)">
ഇൻസോംനിയ (2002 ചലച്ചിത്രം)

2002ൽ അൽ പിചിനോ , റോബിൻ വില്ലിംസ് , ഹിലാരി സ്വൻക്ക് എന്നിവർ പ്രധാനവേഷത്തിൽ അഭിനയിച്ച് ക്രിസ്റ്റഫർ നോളൻ സംവിധാനം ചെയ്ത അമേരിക്കൻ ക്രൈം ത്രില്ലർ സിനിമ ആണ് ഇൻസോംനിയ.അലസ്കാൻ ടൌണിൽ നടക്കുന്ന കൊലപാതകത്തെ പറ്റി അന്വേഷിക്കാൻ വരുന്ന ഡിറ്റ്ക്ടിവുകളെ പറ്റിയുള്ള കഥയാണ് നോളൻ ഈ സിനിമയിലൂടെ പറയുന്നത്..1997 ൽ ഇതേ പേരിലുള്ള നോർവിജിയൻ സിനിമയുടെ റീമേക്ക് ആയിരുന്നു ഈ സിനിമ.2002 മെയ്‌ 24റിലീസ് ആയ സിനിമ വിമർശകരേ തൃപ്തിപെടുത്തുകയും വാണിജ്യപരമായി വിജയവും ആയിരുന്നു.
ഇതുവരെ ഉള്ള സ്വന്തം സിനിമകളിൽ ക്രിസ്റ്റഫർ നോളൻ എഴുത്ത് ജോലികളിൽ പങ്കാളി ആകാത്ത ഏക സിനിമയും ഇതാണ്.


</doc>
<doc id="318207" url="https://ml.wikipedia.org/wiki?curid=318207" title="ഓപ്പറേഷൻ ശക്തി">
ഓപ്പറേഷൻ ശക്തി

ഇന്ത്യ നടത്തിയ രണ്ടാമത്തെ ആണവ പരീക്ഷണമാണ് ഓപ്പറേഷൻ ശക്തി അഥവാ പൊഖ്റാൻ-2 എന്നറിയപ്പെടുന്നത്. ഇതിൽ അഞ്ച് ആണവായുധ പരീക്ഷണങ്ങളാണ് നടത്തിയത്. 1998 മേയ് 11 നും 13 നുമായിരുന്നു പരീക്ഷണങ്ങൾ. രാജസ്ഥാനിലെ ജയ്‌സാൽമൈർ ജില്ലയിലെ പൊഖ്റാനിലെ ഇന്ത്യൻ ആർമി ബേസായ പൊഖ്റാൻ പരീക്ഷണ റേഞ്ചിലാണ് ഈ പരീക്ഷണം നടത്തിയത്.

അഞ്ച് പരീക്ഷണങ്ങൾ നടത്തിയതിൽ ആദ്യത്തേത് ഫ്യൂഷൻ ബോംബും ബാക്കി നാലെണ്ണം ഫിഷൻ ബോംബും ആയിരുന്നു. 12 കിലോടൺ പ്രഹരശേഷിയുള്ളതായിരുന്നു ആദ്യ പരീക്ഷണം. രണ്ടാമത്തേത് 43 കിലോടൺ ശേഷിയുള്ളതും. അതായത് ഹിരോഷിമയിൽ വർഷിച്ച ബോംബിന്റെ മൂന്നിരട്ടി പ്രഹരശേഷിയുള്ളതായിരുന്നു രണ്ടാമത്തെ പരീക്ഷണം. മറ്റ് മൂന്ന് പരീക്ഷണങ്ങളും ഒരു കിലോടണിനേക്കാൾ കുറവ് പ്രഹരശക്തിയുള്ളതായിരുന്നു.

ആദ്യ മൂന്ന് പരീക്ഷണങ്ങൾ മെയ് 11നും മറ്റ് രണ്ടെണ്ണം മെയ് 13നും ആണ് നടത്തിയത്.

കഴിഞ്ഞ കുറച്ച് വർഷങ്ങളായി ഭാരതീയ ജനതാ പാർട്ടി (ബി.ജെ.പി) ഇന്ത്യയിലെ സുപ്രധാന രാഷ്ട്രീയകക്ഷിയായി ഉയർന്നുവരികയായിരുന്നു. തങ്ങൾ ഇന്ത്യ ഭരിക്കുകയാണെങ്കിൽ ഇന്ത്യയെ ഒരു പ്രധാന ആണവരാഷ്ട്രമാക്കി മാറ്റുക എന്നത് ബി.ജെ.പി.യുടെ പ്രഖ്യാപിതനയങ്ങളിലൊന്നായിരുന്നു. 1996 മെയ് മാസത്തിൽ വെറും 13 ദിവസം രാജ്യം ഭരിച്ചപ്പോൾ പ്രസ്തുത ലക്ഷ്യം സഫലമാക്കാൻ അവർക്കായില്ല.

രണ്ട് വർഷങ്ങൾക്കുശേഷം 1998 മാർച്ച് 10-ന്, 13 പാർട്ടികളുടെ ശക്തമായ കൂട്ടുകെട്ടോടെ ബി.ജെ.പി അധികാരത്തിൽ തിരിച്ചെത്തി. ഒട്ടും താമസിയാതെ പ്രധാനമന്ത്രി അടൽ ബിഹാരി വാജ്പേയി പ്രഖ്യാപിച്ചു "ആണവായുധ പരീക്ഷണങ്ങളടക്കം ദേശീയസുരക്ഷ ശക്തമാക്കുന്നതിൽ ഈ ഗവണ്മെന്റ് പ്രതിജ്ഞാബദ്ധരാണ്."


</doc>
<doc id="318210" url="https://ml.wikipedia.org/wiki?curid=318210" title="വിൻസന്റ് വാൻഗോഗിന്റെ പകർപ്പുകൾ">
വിൻസന്റ് വാൻഗോഗിന്റെ പകർപ്പുകൾ

വിൻസന്റ് വാൻഗോഗിന്റെ പകർപ്പുകൾ എന്നത് വിൻസന്റ് വാൻഗോഗ് 1887 1890 കൾക്ക് മുമ്പായി നിർമ്മിച്ച ഒരുകൂട്ടം പെയിന്റിങ്ങുകളാണ്.


</doc>
<doc id="318217" url="https://ml.wikipedia.org/wiki?curid=318217" title="അറ്റ് എറ്റേർനിറ്റീസ് ഗെയിറ്റ്">
അറ്റ് എറ്റേർനിറ്റീസ് ഗെയിറ്റ്

സോറോവിങ്ങ് ഓൾഡ് മാൻ('അറ്റ് എറ്റേർനിറ്റീസ് ഗെയിറ്റ്') എന്നത് ഡച്ച് ചിത്രകാരനായ വിൻസന്റ് വാൻഗോഗിന്റെ ഒരു ഓയിൽ പെയിന്റിങ്ങാണ്.പ്രാചീന ശിലാലേഖയുടെ അടിസ്ഥാനത്തിൽ സെയിന്റ് റെമി ഡി പ്രൂവെൻസിൽ വച്ച് 1890-കളിലാണ് അദ്ദേഹം ഇത് വരച്ചു തീർത്തത്.അത്, വാൻഗോഗിന്റെ രോഗശമനാനന്തരഫലമായി പടിപടിയായി ആരോഗ്യപ്രാപ്‌തിയെത്തിയ മെയ് മാസത്തിലായിരുന്നു പൂർത്തിയത്,എന്നാൽ അതിനുശേഷം ആര്യോഗ്യം മോശമാകുകയും ഈ ചിത്രത്തിന്റെ പൂർത്തീകരിക്കലിന്റെ രണ്ട് മാസങ്ങൾക്ക് ശേഷം അന്തരിക്കുകയും ചെയ്തു, ആത്മഹത്യയാണെന്നാണ് പൊതുവേയുള്ള അഭിപ്രായം.

പിന്നീട് 1970 കളിൽ കാറ്റലോഗ് റെയിസോന്നെ, ഈ ചിത്രത്തിന് "വോൺ ഔട്ട്:അറ്റ് എറ്റേർനിറ്റീസ് ഗെയിറ്റ്" എന്ന പേര് നൽകി.


</doc>
<doc id="318237" url="https://ml.wikipedia.org/wiki?curid=318237" title="കിടങ്ങൂർ രാമൻ ചാക്യാർ">
കിടങ്ങൂർ രാമൻ ചാക്യാർ

അപൂർവ്വമായ മന്ത്രാങ്കം കൂത്ത് അരനൂറ്റാണ്ടോളം കെട്ടിയാടിയ പ്രമുഖ കൂത്ത് - കൂടിയാട്ടം കലാകാരനായിരുന്നു കുട്ടപ്പ ചാക്യാർ എന്ന കിടങ്ങൂർ രാമൻ ചാക്യാർ. കൂടിയാട്ടം, അങ്കുലീയാംഗം, മന്ത്രാങ്കം, മത്തവിലാസം കൂത്ത്, ബ്രഹ്മചാരി കൂത്ത് എന്നിവ നടത്തുന്നതിൽ പ്രഗല്ഭനായിരുന്നു. 
കോട്ടയം കിടങ്ങൂർ ചെറിയ പരിഷചാക്യാർ കുടുംബത്തിൽ പൈങ്കുളം നാരായണച്ചാക്യാരുടെയും ദേവകി ഇല്ലോടമ്മയുടെയും മകനായി ജനിച്ചു. അച്ഛൻ പൈങ്കുളം നാരായണച്ചാക്യാർ, അമ്മാവൻ നാരായണച്ചാക്യാർ, ഇളയച്ചൻ പൈങ്കുളം രാമച്ചാക്യാർ എന്നിവരായിരുന്നു ഗുരുക്കന്മാർ. ചെറിയ പരിഷ ചാക്യാർ കുടുംബാംഗമായ രാമൻ ചാക്യാർ ചെറിയ പരിഷയ്ക്ക് അവകാശമുണ്ടായിരുന്ന 40ഓളം ക്ഷേത്രങ്ങളിൽ കൂത്ത് അവതരിപ്പിച്ചിട്ടുണ്ട്.
 



</doc>
<doc id="318241" url="https://ml.wikipedia.org/wiki?curid=318241" title="ചാരപ്പൂണ്ടൻ">
ചാരപ്പൂണ്ടൻ

ചാരപ്പൂണ്ടന് ആംഗല ഭാഷയിൽ large cuckooshrike എന്നാണു പേര്. ശാസ്ത്രീയ നാമം"Coracina macei" എന്നാണ്. അവ മുഖ്യമായും പ്രാണികളെയാണ് ഭക്ഷിക്കുന്നത്. 

ദേഹത്തിനു നരച്ച നിറമാണ്. പൂവനും പിടയ്ക്കും കാഴ്ചയിൽ വ്യത്യാസമുണ്ട്. ആൺ പക്ഷിയ്ക്ക് കൊക്കു തൊട്ട് കണ്ണു വരെ കറുത്ത അടയാളമുണ്ട്. പിടയ്ക്ക് ഈ അടയാളം വ്യക്തമല്ല. കൊക്ക് തടിച്ചതും വലിപ്പം ഉള്ളതുമാണ്. പിടയുടെ അടിവശത്ത് കുറുകെ കറുത്ത വരകളുണ്ട്. പൂവന് ഈ വരകളില്ല. ഇവ വിശ്രമിക്കുമ്പോൾ ചിറകുകൾ ചെറുതായി അടക്കുകയും തുറക്കുകയും ചെയ്തുകൊണ്ടിരിക്കും. ഇവ വൃക്ഷങ്ങളിലാണ് അധികവും ഉണ്ടാവുക.


</doc>
<doc id="318242" url="https://ml.wikipedia.org/wiki?curid=318242" title="ഖസീദത്തുൽ ബുർദ">
ഖസീദത്തുൽ ബുർദ

ലോകപ്രശസ്ത പ്രവാചക പ്രകീർത്തന കാവ്യമാണ് ഖസീദത്തുൽ ബുർദ.അറബിയിൽ ഉള്ള ഈ കാവ്യം രചിച്ചത് ഈജിപ്തിലെ ബൂസ്വീർ എന്ന ഗ്രാമത്തിൽ 1212 (ഹിജ്‌റ 608)ൽ ജനിച്ച പ്രശസ്ത സൂഫി പണ്ഡിതനായ ഇമാം ബൂസൂരിയാണ്..അൽകവാകിബുദ്ദുർരിയ്യ ഫീ മദ്ഹി ഖൈരിൽ ബരിയ്യ എന്നാണ് കാവ്യത്തിന്റെ ശരിക്കുള്ള നാമം.മീം എന്ന അറബി അക്ഷരത്തിൽ അവസാനിക്കുന്ന പദ്യമായതിനാൽ ഖസീദത്തുൽ മീമിയ്യ എന്ന പേരിലും അറിയപ്പെടുന്നു.

ഇന്നോളം വിരചിതമായ പ്രവാചകപ്രകീർത്തനങ്ങളിൽ ഏറ്റവും പ്രശസ്തമായത് ബുർദയാണ്. പണ്ഡിതരെയും സാധാരണക്കാരെയും ബുർദ ഒരുപോലെ സ്വധീനിച്ചു.ഇംഗ്ളീഷ്, ഫ്രഞ്ച് , തുർക്കി തുടങ്ങിയ ലോകഭാഷകളിലെല്ലാം തന്നെ ബുർദ പരിഭാഷ്യം ചെയ്യപ്പെട്ടിടുണ്ട്.

യൗവനകാലം രാജകൊട്ടാരങ്ങളിലെ ആസ്ഥാന കവിയായി സേവനമാരംഭിച്ച ബൂസ്വീരീ രാജസ്തുതികളും തികച്ചും ഭൗതിക സ്വഭാവമുള്ള മറ്റു കാവ്യങ്ങളും രചിച്ചും കൈയെഴുത്തുപ്രതികൾ പകർത്തിയെഴുതിയും ജീവിച്ചു. ഒടുവിൽ പക്ഷാഘാതം പിടിപെട്ട് കിടപ്പിലായപ്പോഴാണ് രോഗശമനം കാംക്ഷിച്ചും അശ്രദ്ധമായ ഭൂതകാലത്തെയോർത്ത് പശ്ചാത്തപിച്ചും അദ്ദേഹം പ്രവാചക കീർത്ത കാവ്യമായ ബുർദ എഴുതുന്നത്. കണ്ണീരൊഴുക്കി കവിതയെഴുതിയ ബൂസ്വീരീയെ നബി(സ) സ്വപ്നത്തിൽ പ്രത്യക്ഷപ്പെട്ട് അനുഗ്രഹിച്ചുവത്രെ. തളർന്നുകിടക്കുന്ന തന്റെ ശരീരത്തിൽ നബി(സ) തടവുകയും മേൽമുണ്ടെടുത്ത് പുതപ്പിക്കുകയും ചെയ്തുവെന്നും ഉണർന്നപ്പോൾ രോഗം പൂർണമായും ഭേദമായി എന്നും കവി അനുസ്മരിക്കുന്നു. ഇക്കാരണം കൊണ്ടാണ് ഈ കവിതക്ക് ബുർദ (ഉത്തരീയം) എന്ന് പേര് വന്നത്. രോഗശമനം എന്നർഥമുള്ള ബുർഉദ്ദാഅ് എന്നും ഇതിന് പേരുണ്ട്. ബുർദയെ കൂടാതെ മറ്റ് പല പ്രവാചകകീർത്തനങ്ങളും ബുസൂരി യുടേതായിടുണ്ടെങ്കിലും അവയിൽ ഏറ്റവും പ്രശസ്തി ബുർദക്കാണ്.

ബുർദയ്ക്ക് 300 ലധികം പരിഭാഷകളിറങ്ങിയിട്ടു് എന്ന് ഫിലിപ്പ് ഹിറ്റി പറയുന്നു. മദീനയിലെ മസ്ജിദുന്നബവിയുടെ ചുവരുകളിൽ പോലും ബുർദ മുഴുവനും ആലേഖനം ചെയ്യപ്പെട്ടിരുന്നു. അതിലെ ചില വരികൾ ഇപ്പോഴും അവിടെ കാണാം. ഫ്രഞ്ച് കോളനിവാഴ്ചയിൽ നിന്ന് അൾജീരിയയുടെ സ്വാതന്ത്ര്യം പിടിച്ചു വാങ്ങാൻ നേതൃത്വം കൊടുത്ത അബ്ദുൽ ഖാദർ അൽ ജസാഇരി തന്റെ യുദ്ധപതാകയിൽ ആലേഖനം ചെയ്ത ബുർദയുടെ വരികൾ ഇപ്രകാരമായിരുന്നു
"ദൈവദൂതരുടെ സഹായമുള്ളവരെ 
സിംഹങ്ങൾ വനത്തിൽ വെച്ച് കാണ്ടാൽ പോലും ഭയന്ന് നിശ്ശബ്ദമാകും".

ഈ കവിതയിൽ 160 വരികളാണുള്ളത്. വിഷയക്രമം പരിഗണിച്ച് ഇവയെ പത്ത് ഭാഗങ്ങളാക്കിത്തിരിക്കാം:

ഇബ്ന് അബ്ദിൽ വഹാബിനെ പോലെ ചില സലഫി പണ്ഡിതന്മാർ കാവ്യത്തിലെ ചില ഇസ്ലാമികവശങ്ങളോട് എതിർപ്പ് പ്രകടിപ്പിച്ചിട്ടുണ്ട്.



</doc>
<doc id="318251" url="https://ml.wikipedia.org/wiki?curid=318251" title="വെസ്റ്റ">
വെസ്റ്റ

സൗരയൂഥത്തിലെ ആസ്റ്ററോയിഡ് ബെൽറ്റിൽ ഉള്ള വലിപ്പത്തിൽ മൂന്നാം സ്ഥാനമുള്ള ഒരു ആസ്റ്ററോയിഡ് (ഛിന്നഗ്രഹം) ആണ് വെസ്റ്റ (4 Vesta).525 കിലോമീറ്റർ (326 mi) വ്യാസമുണ്ട്‌. 1807 മാർച്ച്‌ 29ന് ജർമൻ വാനശാസ്ത്രജ്ഞനായ ഹെൻറിച്ച് വിൽഹെം ഓൾബർസ് ആണ് ഈ ആസ്റ്ററോയിഡ് ആദ്യമായി നിരീക്ഷിച്ചത്. 


</doc>
<doc id="318252" url="https://ml.wikipedia.org/wiki?curid=318252" title="ഡോൺ ബഹിരാകാശ പേടകം">
ഡോൺ ബഹിരാകാശ പേടകം

സിറസ്, വെസ്റ്റ എന്നീ ഛിന്നഗ്രഹങ്ങളെ കുറിച്ചും ഛിന്നഗ്രഹവലയത്തെ കുറിച്ചും പഠനം നടത്താൻ നാസ വിക്ഷേപിച്ച ഒരു പേടകമാണ് ഡോൺ ബഹിരാകാശ പേടകം


</doc>
<doc id="318254" url="https://ml.wikipedia.org/wiki?curid=318254" title="നിയർ ഷുമാക്കർ">
നിയർ ഷുമാക്കർ

The Near Earth Asteroid Rendezvous - NEAR എന്ന പേരിൽ 1996ൽ വിക്ഷേപിച്ച ഒരു ബഹിരാകാശ പേടകമാണ് നിയർ ഷുമാക്കർ. പിന്നീട് മരണപ്പെട്ട പ്രശസ്ത വാനശാസ്ത്രകാരനായ ഹ്യൂജിൻ ഷുമാക്കറോടുള്ള ആദര സൂചകമായി ഷുമാക്കർ എന്ന് ചേർക്കുകയായിരുന്നു (NEAR Shoemaker). സൂര്യന് ചുറ്റുമുള്ള പരിക്രമണത്തിനിടെ ഭൂമിക്ക് അടുത്തെത്തുന്ന രണ്ടാമത്തെ ചിന്നഗ്രഹമായ ഇറോസ് എന്ന ചിന്നഗ്രഹത്തെ പറ്റി പഠനം നടത്തുക എന്നതായിരുന്നു ഈ പേടകത്തിന്റെ ലക്‌ഷ്യം. വിശദമായ പഠനങ്ങൾക്ക് ശേഷം 2001 ഫെബ്രുവരി 12ന് ഈ പേടകം ഇറോസിൽ ഇറങ്ങി ചിന്നഗ്രഹത്തെ സ്പർശിച്ച ആദ്യ മനുഷ്യ നിർമിത വസ്തു എന്ന റെക്കോർഡ് സ്വന്തമാക്കി.


</doc>
<doc id="318260" url="https://ml.wikipedia.org/wiki?curid=318260" title="റൊജാവ">
റൊജാവ

സിറിയൻ ആഭ്യന്തരയുദ്ധത്തിന്റെ പാശ്ചാത്തലത്തിൽ ഉത്തര സിറിയയിൽ രൂപം കൊണ്ട ഒരു സ്വതന്ത്ര കമ്യൂണിസ്റ്റ് രാജ്യമാണ് "റൊജാവാ". ഈ രാജ്യത്തിന്റെ രൂപീകരണത്തിന് വഴി തെളിച്ച സായുധ സമരത്തെ റൊജാവാ വിപ്ലവം എന്ന് വിളിക്കുന്നു. 


</doc>
<doc id="318304" url="https://ml.wikipedia.org/wiki?curid=318304" title="കാക്കമുള്ള്">
കാക്കമുള്ള്

അഞ്ച് മീറ്റർ വരെ ആഴമുള്ള, പതിയെ ഒഴുകുന്ന വെള്ളത്തിൽ പൊങ്ങിക്കിടന്നു വളരുന്ന ഒരു ജലസസ്യമാണ് വൻകൊട്ടക്കായ, കരിമ്പോളം എന്നെല്ലാം അറിയപ്പെടുന്ന കാക്കമുള്ള്. . ഈ ചെടിയുടെ ഓരോ പഴത്തിലും കാണാൻ ഭംഗിയുള്ള, നിറയെ അന്നജം അടങ്ങിയ ഒരു കായയുണ്ടാവും. മൂവായിരത്തോളം വർഷങ്ങളായി ഇന്ത്യയിലും ചൈനയിലും ഭക്ഷണാവശ്യത്തിനായി ഈ ചെടി വളർത്തിവരുന്നു.



</doc>
<doc id="318306" url="https://ml.wikipedia.org/wiki?curid=318306" title="ദൈവത്തിന്റെ പ്രവൃത്തി">
ദൈവത്തിന്റെ പ്രവൃത്തി

ദൈവത്തിന്റെ പ്രവൃത്തി എന്നത് ഒരു നിയമ സംബന്ധമായ വാക്കാണ്. ആർക്കും ഉത്തവാദിത്വം ഏറ്റെടുക്കാൻ കഴിയാത്ത മനുഷ്യന്റെ നിയന്ത്രണത്തിലല്ലാത്ത സംഭവങ്ങൾ, പെട്ടെന്നുണ്ടാവുന്ന ദുരന്തങ്ങൾ എന്നിവയെല്ലാം കുറിക്കാനാണ് ഈ പദം ഉപയോഗിക്കുന്നത്. 
വിവിധ കരാറുകളിൽ കരാർകക്ഷികളുടെ നിയന്ത്രണത്തിലല്ലാത്ത കാരണങ്ങളാലുണ്ടാവുന്ന കഷ്ടനഷ്ടങ്ങളുടെ ഉത്തരവാദിത്തത്തിൽ നിന്നും വിമുക്തമാവാനായുള്ള മുന്നറിയിപ്പിനായാണ് ഈ പദം ഉപയോഗിക്കുന്നത്. ദൈവത്തിന്റെ പ്രവൃത്തി മൂലം എന്തെങ്കിലും തരത്തിലുള്ള കഷ്ടനഷ്ടങ്ങൾ ഉണ്ടായാൽ അത് കരാർകക്ഷികൾ ഏറ്റെടുക്കില്ല എന്ന് എതിർകക്ഷിക്ക് മുന്നറിയിപ്പ് നൽകുന്നു. 

ഉദാഹരണത്തിന് ഒരു കല്യാണമണ്ഡപം ഒരു നിശ്ചിത ദിവസത്തേക്ക് ഒരുമാസം മുൻപ് ബുക്കുചെയ്യുന്നു. കല്യാണദിവസത്തിനുമുൻപ് സംഭവിക്കുന്ന ഒരു ഭൂകമ്പത്തിൽ ഈ മണ്ഡപം നശിച്ചുപോകുന്നു. കല്യാണമണ്ഡപം പുനർനിർമ്മിച്ച് കല്യാണത്തിന് നൽകുക എന്നത് ചെറിയ കാലയളവിൽ സാധ്യമല്ല. അങ്ങനെ ചെയ്യണമെങ്കിൽ വളരെയധികം പണച്ചെലവും മനുഷ്യാധ്വാനവും വേണ്ടിവരും. ഇതിൽനിന്നും ഒഴിവാകാനായി കല്യാണമണ്ഡപത്തിന്റെ ഉടമസ്ഥൻ ഈ ഭൂകമ്പത്തിന്റെയും അതുമൂലം കല്യാണപാർട്ടികൾക്ക് മണ്ഡപം നൽകാനാവാതെവരുന്ന അവസ്ഥയുടെയും തന്മൂലമുണ്ടാവുന്ന നഷ്ടങ്ങളുടെയും ഉത്തരവാദിത്തം ഏറ്റെടുക്കുകയില്ല എന്ന് കരാറിൽ എഴുതിച്ചേർക്കാനായാണ് ഈ പദം ഉപയോഗിക്കുന്നത്.


</doc>
<doc id="318326" url="https://ml.wikipedia.org/wiki?curid=318326" title="കരിന്തൊപ്പി">
കരിന്തൊപ്പി

കരിന്തൊപ്പിയ്ക്ക് black-headed cuckooshrike എന്ന ആംഗല നാമവും "Coracina melanoptera" എന്നു ശാസ്ത്രീയ നാമവും ഉണ്ട്. തെക്കു കിഴക്കൻ ഏഷ്യയിലും ഇന്ത്യൻ ഉപഭൂഖണ്ഡത്തിലും കാണുന്നു. മരങ്ങൾ ഇടവിട്ട് നിൽക്കുന്ന സ്ഥലങ്ങളിലാണ്  പക്ഷിയെ കാണാൻ കഴിയുക.

ആൺ കരിന്തൊപ്പിയുടെ മാറത്തുള്ള കറുപ്പ് കണ്മഷിപ്പോലെ ക്ഷയിച്ചു ചാരനിറമായി മാറി ക്രമേണ മാറിടത്തിന് താഴെയുള്ള തൂവെള്ളയിൽ ലയിക്കുന്നു. കറുത്ത വാലിന്റെ ഓരങ്ങളിലും കുറെ വെള്ളയുണ്ട്. കരിന്തൊപ്പിയുടെ വാളിന് ഒരു ബുൾബുളിന്റെ വാലിനുള്ളത്ര നീളമുണ്ട്‌. തൂവലുകൾക്ക്  നീളം കൂടിയും ഇരുവശത്തുമുള്ളവയ്ക്കു ക്രമേണ നീളം കുറഞ്ഞുമിരിക്കും.

മരങ്ങളുടെ ഇലക്കൂട്ടങ്ങളിലും ചില്ലകളിലും  പുഴുക്കളും കൃമികളുമാണ്  ഭക്ഷണം. 

ഈ പക്ഷികൾ  ഒരു മരത്തിലെത്തിയാൽ  തന്നെ ചുറ്റിത്തിരിയും. ഇരയെ കണ്ടെത്തിയാൽ ഉടൻ തന്നെ അതിനെ കൊക്കിലാക്കി, ആവശ്യമുണ്ടെങ്കിൽ ഒന്നുരണ്ടു പ്രാവശ്യം കൊമ്പിലിട്ടടിച്ചോ ഉരച്ചോ പതം ,വരുത്തി, വിഴുങ്ങും. ഇതുകഴിഞ്ഞാൽ കൊക്ക് അതെ കൊമ്പിൽ തന്നെ  ഇടത്തും  വലത്തും ഒന്നുരക്കുകയും പതിവുണ്ട്. 

സാധാരണഗതിയിൽ കരിന്തോപ്പി നിശ്ശബ്ദനാണ്. എന്നാൽ കൂടു കൂട്ടുന്ന സമയത്തു ചെറിയൊരു പാട്ടു  കൂടെക്കൂടെ ആവർത്തിക്കുന്ന സ്വഭാവം  ഉണ്ട്.

അവ സാധാരണയായി രണ്ടോ മൂന്നോ  മുട്ടകളിടും.വിരിഞ്ഞു വരുന്ന കുട്ടികൾ  ആദ്യം കുറെ ദിവസത്തേക്ക് നരച്ചരോമം പോലെയുള്ള നേർത്ത തൂവലുകളാൽ മൂടപ്പെട്ടിരിക്കും.

[[വർഗ്ഗം:കേരളത്തിലെ പക്ഷികൾ]]

</doc>
<doc id="318329" url="https://ml.wikipedia.org/wiki?curid=318329" title="കെ.എസ്. ഭഗവാൻ">
കെ.എസ്. ഭഗവാൻ

കർണ്ണാടകയിലെ പുരോഗമനവാദിയും യുക്തിവാദിനേതാവുമാണ് പ്രൊഫ. കെ. എസ് ഭഗവാൻ. ഹിന്ദുത്വ വിരുദ്ധ പരാമർശങ്ങൾ നടത്തുന്നു എന്ന് ആരോപിച്ച് തീവ്ര ഹിന്ദുത്വ ഗ്രൂപ്പുകൾ പ്രൊഫ. ഭഗവാന് നേരെ നിരന്തരം വധഭീഷണി ഉയർത്തിയിരുന്നു
ആജീവനാന്ത സംഭാവനയ്ക്കുള്ള കർണാടക സാഹിത്യ അക്കാദമി പുരസ്‌കാരം ലഭിച്ചിട്ടുണ്ട്.
ഭഗവദ്ഗീതയെ കുറിച്ച് പ്രൊഫ. ഭഗവാൻ നടത്തിയ ചില പരാമർശങ്ങൾ സംഘ്പരിവാറിനെ ഇദ്ദേഹത്തിനെതിരെ തിരിച്ചു. ഭഗവദ്ഗീതയിലെ ചില വരികൾ കത്തിക്കേണ്ടതാണെന്നായിരുന്നു ഇദ്ദേഹത്തിന്റെ നിലപാട്. ദളിത് യുവാവിന്റെ വിരൽ ജന്മി അറുത്തെടുത്തതിനെതിരെ ഭഗവാൻ ശക്തമായി പ്രതികരിച്ചതും സംഘ്പരിവാർ സംഘടനകൾ ഇദ്ദേഹത്തിനെതിരെ തിരിയാൻ കാരണമായി. കാൽബുർഗിയെ വെടിവെച്ച് കൊന്നതിന് പിന്നാലെ അടുത്ത ഇര കെ.എസ് ഭഗവാനാണെന്ന് ചിലരുടെ ഭീഷണിയെത്തുടർന്ന് കർണ്ണാടക സർക്കാർ കനത്ത സുരക്ഷയേർപ്പെടുത്തിയിരുന്നു. ആഗസ്റ്റിൽ മംഗളൂരുവിൽ പ്രസ്‌ക്ലബ്ബിൽ ഇദ്ദേഹം ബജംറംഗ്ദളിന്റെ കൈയ്യേറ്റത്തിനിരയായിരുന്നു.

കർണാടക സാഹിത്യ അക്കാദമി പുരസ്‌കാരം ലഭിച്ചതിനെത്തുടർന്ന് തീരുമാനം മാറ്റണമെന്ന് ആവശ്യപ്പെട്ട് കർണാടക സാഹിത്യ അക്കാദമി അധികൃതർക്കുമെതിരെ ഭീഷണി ഉയർന്നിരുന്നു. അക്കാദമിയുടെ തീരുമാനം പുനഃപരിശോധിക്കണമെന്ന് ബി.ജെ.പി. പരസ്യമായി ആവശ്യപ്പെട്ടിരുന്നു. 


</doc>
<doc id="318336" url="https://ml.wikipedia.org/wiki?curid=318336" title="നെപോളിയന്റെ നിയമാവലി">
നെപോളിയന്റെ നിയമാവലി

ഫ്രഞ്ചു സിവിൽ നിയമങ്ങൾ ക്രോഡീകരിച്ച് ഔദ്യോഗികവും ആധികാരികവുമായ നിയമപുസ്തകമാക്കിയത് നെപോളിയനാണ്. അതിനാൽ ഈ നിയമാവലി "നെപോളിയന്റെ നിയമാവലി" എന്നും അറിയപ്പെടുന്നു. ഈ നിയമ വ്യവസ്ഥ പൗരാവകാശങ്ങൾ ഉറപ്പു വരുത്തി. ജന്മാവകാശങ്ങളും, സ്ഥാപിതതാത്പര്യങ്ങളും, മതാനുകൂല്യങ്ങളും പാടെ നിർത്തലാക്കി, നിയമത്തിനു മുന്നിൽ എല്ലാവരും തുല്യരാണെന്ന വസ്തു പ്രയോഗത്തിൽ വരുത്തി. യോഗ്യതയുടെ അടിസ്ഥാനത്തിൽ മാത്രം സർക്കാർ ജോലികൾ നല്കുക എന്ന നിയമം കൊണ്ടുവന്നത് നെപോളിയനാണ്. സ്പഷ്ടമായും ലളിതമായും എഴുതപ്പെട്ട ഈ നിയമപുസ്തകം അധികം താമസിയാതെ യൂറോപ്പിന്റേയും ഫ്രഞ്ചു കോളനികളുടേയും നിയമാവലിയായി. മറ്റു പല രാഷ്ട്രങ്ങളും നെപോളിയന്റെ നിയമാവലിയെ ആധാരമാക്കിയാണ് സ്വന്തം നിയമവ്യവസ്ഥകൾക്ക് രൂപം കൊടുത്തത്. സമത്വം എന്ന വിപ്ലവാദർശം ഉൾക്കൊണ്ടുകൊണ്ടിരുന്നെങ്കിലും നിയമാവലിയിൽ സ്ത്രീകൾക്ക് തുല്യ സ്ഥാനമുണ്ടായിരുന്നില്ല. അവർക്ക് രക്ഷാകർത്താവായ പിതാവിന്റേയോ ഭർത്താവിന്റേയോ അധീനതയിൽ കഴിയേണ്ടി വന്നു. 

"വാട്ടർലൂവിലെ പരാജയം ഞാൻ വിജയിച്ച യുദ്ധങ്ങളുടെ സ്മരണകളെ പാടേ മായ്ച്ചു കളയും. പക്ഷേ എന്റെ നിയമാവലിയെ ഒന്നിനും മായ്ക്കാനാകില്ല അതെന്നെന്നും നിലനിൽക്കും." എന്ന് സെന്റ് ഹെലേനയിൽ വെച്ച് നെപോളിയൻ പറഞ്ഞുവത്രെ. 

രാജവാഴ്ചക്കാലത്ത് ഫ്രാൻസിൽ സുഘടിതമായ നിയമവ്യവസ്ഥ ഉണ്ടായിരുന്നില്ല. ഫ്യൂഡൽ പ്രഭുക്കളുടെ ഇച്ഛാനുസരണം നിയമങ്ങൾ രൂപപ്പെട്ടു. ഇറ്റലിയോടു തൊട്ടു കിടന്ന ദക്ഷിണഫ്രാൻസിൽ റോമൻ നിയമം പ്രചാരത്തിലിരുന്നു. എന്നാൽ ഉത്തരഭാഗങ്ങളിൽ ഫ്രാങ്ക് വംശജരുടെ പരമ്പരാഗത നിയമങ്ങളാണ് നിലനിന്നിരുന്നത്. ഇവക്കൊക്കെ സമാന്തരമായി പുറപ്പെടുവിക്കപ്പെട്ട ക്രൈസ്തവസഭയുടെ നിയമങ്ങളും രാജശാസനങ്ങളും പലപ്പോഴും ജനജീവിതത്തെ സങ്കീർണമാക്കി. പലേ നിയമങ്ങളും വാമൊഴിയായി മാത്രം നിലനിന്നിരുന്ന ആചാരങ്ങളായിരുന്നു. ഫ്രഞ്ചു ജനതക്ക് മുഴുവൻ ബാധകമായ ഏകരൂപേണയുള്ള നിയമവ്യവസ്ഥ(Unifrom civil code) സുഗമമായ ജനജീവിതത്തിനും ദേശീയഐക്യത്തിനും അത്യാവശ്യമാണെന്നും ഫ്രഞ്ചു വിപ്ലവത്തിന്റെ പ്രത്യക്ഷമായ ലക്ഷ്യങ്ങളിലൊന്നായിരുന്നു ഇതെന്നും നെപോളിയൻ മനസ്സിലാക്കി. 1789-ൽ വിപ്ലവസമിതി നടത്തിയ പതിനേഴു പ്രസ്താവങ്ങളുള്ള മനുഷ്യാവകാശ-പൗരാവകാശ പ്രഖ്യാപനം ഇതിന്റെ മുന്നോടിയായിരുന്നു. 1791-ൽ അന്നത്തെ ജനപ്രതിനിധി സഭയും (നാഷണൽ അസംബ്ലി) ഏകീകൃത സിവിൽ കോഡിന്റെ കാര്യം അംഗീകരിച്ചിരുന്നു. 1793-ൽ നിയമവിദഗ്ദ്ധൻ കാംബേഴ്സിന്റെ നേതൃത്വത്തിൽ ഇതിനായി ഒരു പ്രത്യേകസമിതി രൂപീകരിക്കപ്പെടുകയും ചെയ്തിരുന്നു. 1799 വരെ പ്രയത്നങ്ങൾ തുടർന്നു, നിയമസംഹിത രണ്ടു മൂന്നു തവണ തിരുത്തിയെഴുതപ്പെട്ടെങ്കിലും ഒന്നും ഫലപ്രദമായില്ല. നെപോളിയൻ മുഖ്യ കൗൺസിലറായി അധികാരമേറ്റശേഷം ഈ ഉദ്യമം കൂടുതൽ ലക്ഷ്യബോധത്തോടെ വീണ്ടും ആരംഭിച്ചു. നെപോളിയൻ ചെയർമാനായുള്ള സമിതിയിൽ കാംബേഴ്സിനു പുറമേ മറ്റു നാലു നിയമജ്ഞർ "-ഫെലിക്സ് ജൂലിയൻ ബിഗോ ദേ പ്രൊമിന്യു, ജാക്വിസ് മെൽവിൽ, ഷോൺ എറ്റിയെൻ പൊർടലിസ്, ഫ്രാൻസ്വാ ട്രോൻച്ചെ-" അംഗങ്ങളായിരുന്നു.

ആദ്യത്തെ വാല്യത്തിൽ നിയമങ്ങൾ മൂന്നു മുഖ്യപുസ്തകങ്ങളായി വിഭജിക്കപ്പെട്ടിരിക്കുന്നു. അവക്കകത്ത് അനേകം വിഭാഗങ്ങളും ഉപവിഭാഗങ്ങളുമുണ്ട്. മൊത്തം 2281 ഖണ്ഡികകൾ. മുപ്പതു കൊല്ലങ്ങൾക്കു ശേഷം പുനഃപരിശോധന ചെയ്യാമെന്ന പ്രസ്താവനയോടെ നെപോളിയനും, സ്റ്റേറ്റ് സെക്രട്ടറി മാറേയും മുഖ്യ ജഡ്ജിയും നിയമമന്ത്രിയുമായിരുന്ന റെയിനിയറും അവസാനത്തെ പേജിൽ ഒപ്പു വെച്ചിട്ടുണ്ട്. 

പിന്നീട് മറ്റു വിഷയങ്ങളെ സംബന്ധിച്ചുള്ള നിയമങ്ങളും ക്രോഡീകരിക്കപ്പെട്ടു. സിവിൽ നടപടികൾ(1806), വാണിജ്യ നിയമങ്ങൾ(1807), ക്രിമിനൽ നിയമങ്ങൾ, നടപടികൾ(1808), ശിക്ഷാനിയമങ്ങൾ (1810) എന്നിവ നടപ്പിലായി.
വ്യക്തി, കുടുംബം, സമൂഹം എന്നിങ്ങനെ പരസ്പരാധിഷ്ഠിതമായ മൂന്നു തലങ്ങളെ ഏകീകൃത സിവിൽ കോഡ് കാര്യമായി സ്പർശിച്ചു. മതസ്വാതന്ത്ര്യത്തിന് തടസ്സമില്ലായിരുന്നെങ്കിലും 
ജനന-മരണ-വിവാഹാദി കാര്യങ്ങളിൽ മതസ്ഥാപനങ്ങളുടെ മേൽക്കോയ്മ നിലച്ചു. 
നിയമാവലിയുടെ പൊതുവായ ഘടനക്ക് ഒരു മാറ്റവും വന്നിട്ടില്ല. സുരക്ഷാനിയമങ്ങൾ, ഭൂനിയമങ്ങൾ, പണയമിടപാടുകൾ ഇവയൊക്കെ അതേപടി നിലനില്ക്കുന്നു. കുടുംബം, കരാറുകൾ എന്നീ വിഷയങ്ങളിലാണ് കാലാനുസൃതമായി ഏറ്റവും കൂടുതൽ മാറ്റങ്ങൾ വന്നിട്ടുള്ളത്. ഉദാഹരണത്തിന് സ്ത്രീകളുടെ അവകാശാധികാരങ്ങൾ, വിവാഹം, വിവാഹമോചനം, സ്വവർഗസ്നേഹികൾ, ഒന്നിച്ചു പാർക്കൽ(living together) എന്നിവ.
പണിക്കൂലി -വേതനം ശമ്പളം എന്നിവയെ സംബന്ധിക്കുന്ന 1781-ാം ഖണ്ഡികയിലെ മേലാൾ-കീഴാൾ എന്ന പദപ്രയോഗങ്ങൾ 1868-ൽ നിർത്തലാക്കി.കാലാനുസൃതമായി തൊഴിൽ കരാറുകളും ഉപഭോക്തൃ നിയമങ്ങളും ഭേദഗതി ചെയ്യപ്പെട്ടു. 
1970-ൽ കുടുംബനിയമങ്ങൾ ഭേദഗതി ചെയ്യപ്പെട്ടു. കുടുംബനാഥൻ എന്ന സ്ഥാനം ഒഴിവാക്കി ഭർത്താവിനും ഭാര്യക്കും കുടുംബകാര്യങ്ങളിൽ തുല്യത നല്കപ്പെട്ടു. അവിവാഹിതജോടികളുടെ സന്താനങ്ങൾക്കു് സകല അവകാശങ്ങളും അനുവദിച്ചുകിട്ടി(1972). ഉഭയസമ്മതപ്രകാരമുള്ള വിവാഹ വിച്ഛേദനം എളുപ്പമായി(1975). 1999-ൽ "le pacte civil de solidarité" (PACS) et le concubinage എന്ന അനുബന്ധം സ്ത്രീപുരുഷജോടികൾ വിവാഹബന്ധത്തിലേർപ്പെടാതെ ഒന്നിച്ചു താമസിക്കുന്നതിനു നിയമ സാധുത നല്കി. 2013-ൽ "mariage pour tous"(Marriage for All) സ്വവർഗവിവാഹത്തിനും(gay, lesbian marriages) അനുമതി നല്കി. 



</doc>
<doc id="318338" url="https://ml.wikipedia.org/wiki?curid=318338" title="സിൽവർ നൈട്രേറ്റ്">
സിൽവർ നൈട്രേറ്റ്

ഫോട്ടോഗ്രാഫിയിൽ മുഖ്യമായും ഉപയോഗിക്കുന്ന AgNO3 കെമികൽ ഫോർമുലയിൽ പെടുന്ന ഒരു ജടികമായിട്ടുള്ള സങ്കരമാണ് സിൽവർ നൈട്രേറ്റ്. ഇതിന്റെ രാസസൂത്രം ആണ്.


</doc>
<doc id="318341" url="https://ml.wikipedia.org/wiki?curid=318341" title="പൊന്മുടി അണകെട്ട്">
പൊന്മുടി അണകെട്ട്

കേരളത്തിലെ ഇടുക്കി ജില്ലയിലെ കൊന്നത്തടി പഞ്ചായത്തിൽ കൊന്നത്തടിയിൽ പെരിയാറിന്റെ കൈവഴിയായ പന്നിയാർ പുഴക്ക്  കുറുകെ നിർമിച്ച ഒരു അണക്കെട്ടാണ് പൊന്മുടി അണക്കെട്ട്.അടിമാലി -  രാജാക്കാട് പാത ഈ അണക്കെട്ടിന് മുകളിലൂടെയാണ്. 294 മീറ്റർ നീളവും 59 മീറ്റർ  ഉയരവും ഉണ്ട് ഈ അണക്കെട്ടിന് .
അണക്കെട്ടിലെ വെള്ളം 3,066 മീറ്റർ നീളമുള്ള  തുരങ്കത്തിലൂടെ ഒഴുകി   1.7 മീറ്റർ വ്യാസമുള്ള രണ്ട് പെൻസ്റ്റോക്ക് പൈപ്പുകൾ വഴി വെള്ളത്തൂവലിൽ മുതിരപ്പുഴക്ക് ഇടതുവശം കൊന്നത്തടി ഗ്രാമപഞ്ചായത്തിൽ ഉൾപ്പെടുന്ന പ്രദേശത്തു ഉള്ള പന്നിയാർ പവർ ഹൗസിൽ എത്തിച്ചു 15 മെഗാവാട്ടിന്റെ 2 ടർബൈനുകൾ ഉപയോഗിച്ച് 30 മെഗാവാട്ട് വൈദ്യുതി ഉത്പാദിപ്പിക്കുന്നു .1964 ജനുവരി 26 ന് കെ.എസ്.ഇ.ബിയുടെ ഹൈഡ്രോ ഇലക്ട്രിക് പദ്ധതി നിലവിൽ വന്നു. വാർഷിക ഉൽപ്പാദനം 158 MU ആണ്. 2003 ൽ പദ്ധതി നവീകരിച്ചു 30 മെഗാവാട്ടിൽ നിന്ന് 32.4 മെഗാവാട്ടായി ഉയർത്തി .

2007 സെപ്റ്റംബർ 17 നു നടന്ന ഒരു വലിയ ദുരന്തത്തിൽ പെൻസ്റ്റോക്ക് വാൽവുകളിൽ ഒന്ന് പൊട്ടി   7 പേർ കൊല്ലപ്പെടുകയും 15 വീടുകൾ നശിക്കുകയും 150 ഏക്കർ (61 ഹെക്ടർ) കൃഷിനാശവും ഉണ്ടായി .


</doc>
<doc id="318345" url="https://ml.wikipedia.org/wiki?curid=318345" title="നാസിർ അൽ വുഹൈഷി">
നാസിർ അൽ വുഹൈഷി

അൽ ഖാഇദയുടെ പ്രമുഖ നേതാവും യമനിലെ അൽ ഖാഇദ ശാഖയായ അൽ ഖാഇദ ഇൻ അറേബ്യൻ പെനിൻസുല (AQAP) യുടെ തലവനുമായിരുന്നു നാസിർ അൽ വുഹൈഷി. അയ്മൻ സവാഹിരി കഴിഞ്ഞാൽ അൽ ഖായിദയിലെ രണ്ടാമാനായാണ് അറിയപ്പെട്ടിരുന്നത്. 2015 ജൂൺ 12ന് ഡ്രോൺ ആക്രമണത്തിൽ കൊല്ലപ്പെട്ടു.


</doc>
<doc id="318350" url="https://ml.wikipedia.org/wiki?curid=318350" title="ജോയെൽ അസഫ് അല്ലെൻ">
ജോയെൽ അസഫ് അല്ലെൻ

ജോയെൽ അസഫ് അല്ലെൻ (July 19, 1838 – August 29, 1921) അമേരിക്കക്കാരനായ ജന്തുശാസ്ത്രജ്ഞനും സസ്തനിശാസ്ത്രജ്ഞനും പക്ഷിശാസ്ത്രജ്ഞനും ആയിരുന്നു. 

അദ്ദേഹം അമേരിക്കൻ ഓർണിത്തോളജിക്കൽ യൂണിയന്റെ ആദ്യ പ്രസിഡന്റായിരുന്നു. അമേരിക്കൻ നാചുറൽ ഹിസ്റ്ററി മ്യൂസിയത്തിന്റെ(അമേരിക്കൻ പ്രകൃതി ചരിത്ര മ്യുസിയം) ആദ്യ ക്യൂറേറ്ററും ആ മ്യൂസിയത്തിലെ പക്ഷിശാസ്ത്ര വിഭാഗത്തിന്റെ ആദ്യ തലവനും ആയിരുന്നു. 

അദ്ദേഹം, അല്ലെന്റെ നിയമം എന്നറിയപ്പെടുന്ന നിയമത്തിന്റെ ഉപജ്ഞാതാവാണ്.
ഉഷ്ണരക്തമുള്ള ജന്തുക്കളുടെ ശരീരം കാലാവസ്ഥയ്ക്കനുസരിച്ച് രൂപവൈവിധ്യം പ്രാപിക്കുന്നു. ചൂട് കാലാവസ്ഥയിൽ ജീവിക്കുമ്പോൾ ചൂട് പുറത്തുപോകാനായി അവയുടെ ശരീരത്തിന്റെ ഉപരിതലവിസ്തീർണ്ണം കൂടുന്നു. എന്നാൽ, ചൂടിനെ സംരക്ഷിക്കാനായി തണുത്ത കാലാവസ്ഥയിൽ ഉപരിതലവിസ്തീർണ്ണം കുറയ്ക്കുന്നു. ഇതാണ് അല്ലെന്റെ നിയമം എന്നറിയപ്പെടുന്നത്. 
അല്ലെൻ ജനിച്ചത് അമേരിക്കയിലെ മസാച്ചുസെറ്റ്സിലുള്ള സ്പ്രിങ്ഫീൽഡിലാണ്. ഹാർവാഡ് സർവ്വകലാശാലയിൽ ലൂയിസ് അഗാസ്സിസ്സിന്റെ കീഴിലാണ് അദ്ദേഹം ഗവേഷണം നടത്തിയത്. 1865ൽ ബ്രസീലിൽ ഐസ് യുഗത്തെപ്പറ്റി ഗവേഷണം നടത്താനായി അഗാസ്സിസ്സിന്റെ കൂടെ പര്യവേക്ഷണാർഥം പോയി. 

1871ൽ അദ്ദേഹത്തെ അമേരിക്കൻ അക്കാഡമി ഓഫ് ആട്സ് ആൻഡ് സയൻസിന്റെ ഫെല്ലോ ആയി തെരഞ്ഞെടുത്തു. 
1899ൽ അദ്ദേഹം മരിച്ചു. 


</doc>
<doc id="318357" url="https://ml.wikipedia.org/wiki?curid=318357" title="ആൽബെർട്ട് ഓറിയർ">
ആൽബെർട്ട് ഓറിയർ

ജി.ആൽബർട്ട് ഓറിയർ (1865- മെയ് 5 - 1892 ഒക്ടോബർ 5) ഒരു കവിയും,ആർച്ച് ക്രിറ്റിക്കും,സിമ്പോളിസത്തിലൂന്നിയ പെയിന്ററുമാണ്.


</doc>
<doc id="318397" url="https://ml.wikipedia.org/wiki?curid=318397" title="പ്രോസ്പെറോ ആല്പിനി">
പ്രോസ്പെറോ ആല്പിനി

പ്രോസ്പെറോ ആല്പിനി (also known as Prosper Alpinus, Prospero Alpinio and Prosper Alpin) (23 November 1553 – 6 February 1617),ഇറ്റലിക്കാരനായ സസ്യശാസ്ത്രജ്ഞനും ശരീരശാസ്ത്രജ്ഞനുമായിരുന്നു. വെനീസിലായിരുന്നു ജീവിച്ചത്. വിസെൻസ എന്ന പ്രദേശത്തെ മറോസ്റ്റിക്ക എന്ന സ്ഥലത്താണ് ജനിച്ചത്. തന്റെ യവ്വനകാലത്ത് കുറച്ചുകാലം മിലാനിലെ കരസേനയിൽ പ്രവർത്തിച്ചെങ്കിലും പിന്നീട് 1574ൽ പാദുവയിൽ വൈദ്യശാസ്ത്രം പഠിക്കാൻ പോയി. 1578ൽ അദ്ദേഹം തന്റെ ഡോക്ടറൽ ബിരുദം എടുത്തശേഷം ഒരു ശരീരശാസ്ത്രവിദഗ്ദ്ധനായി പാദുവായിലെ ഒരു കൊച്ചു പട്ടണമായ കാമ്പൊ സാൻ പൈത്രോയിൽ താമസിച്ചു. എന്നാൽ സസ്യശാസ്ത്രത്തിൽ കൂടുതൽ തല്പരനായ അദ്ദേഹം ഒരു ശരീരശാസ്ത്രവിദഗ്ദ്ധനായി ഈജിപ്റ്റിലേയ്ക്കു പോയി. അവിടെ മൂന്നു വർഷം ചെലവൊഴിച്ച അദ്ദേഹം, ഈന്തപ്പനയുടെ പരിപാലനത്തിൽ പുതിയ സിദ്ധാന്തം ആവിഷ്കരിച്ചു. 1593ൽ പാദുവയിലെ സസ്യശാസ്ത്ര പ്രൊഫസ്സർ ആയി നിയമിതനായി. അവിടെ വച്ച് 1617 ഫെബ്രുവരി 6നു മരിച്ചു. 

അദ്ദേഹത്തിന്റെ പ്രധാന കൃതി De Plantis Aegypti liber (Venice, 1592). എന്നതാണ്. ഇതിൽ യൂറോപ്പിൽ ആന്നു വരെ അറിയപ്പെടാതിരുന്ന ഒടേറെ സ്പീഷീസുകൾ അവിടെ പരിചയപ്പെടുത്തി. ബഹോബാബ് മരം അങ്ങനെ അദ്ദേഹം ആദ്യമായി പരിചയപ്പെടുത്തിയതാണ്. 

അദ്ദേഹത്തിന്റെ മരണശേഷം മാത്രമാണ് De Plantis Exoticis എന്ന ഗ്രന്ഥം 1629ൽ പ്രസിദ്ധീകരിച്ചത്. De Medicina Egyptiorum (Venice, 1591) എന്ന ഗ്രന്ഥം കാപ്പിയെ ആദ്യമായി യൂറോപ്പിനു പരിചയപ്പെടുത്തി. 
ലിന്നെയസ് അദ്ദേഹത്തിന്റെ സ്മരണാർഥമാണ് സിഞ്ചിബെറേസിയേ ഫാമിലിയിൽപ്പെട്ട അല്പീനിയ എന്ന ജീനസിന് അദ്ദേഹത്തിന്റെ പേരു നൽകിയത്.


</doc>
<doc id="318398" url="https://ml.wikipedia.org/wiki?curid=318398" title="സിഡ്നി അൾട്മാൻ">
സിഡ്നി അൾട്മാൻ

സിഡ്നി അൾട്മാൻ (born May 7, 1939) കാനഡക്കാരനും അമേരിക്കക്കാരനുമായ തന്മാത്രാ ജീവശാസ്ത്രജ്ഞനാണ്. യേൽ സർവകലാശാലയിലെ തന്മാത്രാ, കോശശാസ്ത്ര പ്രൊഫസ്സറും രസതന്ത്രത്തിന്റെയും വളർച്ചാജീവശാസ്ത്രത്തിന്റെയും പ്രൊഫസ്സറും കൂടിയാണ്. 1989ൽ രസതന്ത്രത്തിൽ തോമസ് ആർ സെക്കിനൊപ്പം ആർ.എൻ.എ.യുടെ രാസത്വരക സ്വഭാവത്തെപ്പറ്റി പഠിച്ചതിനു നോബൽ സമ്മാനം ലഭിച്ചു.
 

</doc>
<doc id="318401" url="https://ml.wikipedia.org/wiki?curid=318401" title="ഷാർലറ്റ്സ് വെബ്">
ഷാർലറ്റ്സ് വെബ്

ഇ.ബി. വൈറ്റ് എഴുതിയ ബാലസാഹിത്യം 1952-ലെ ഒരു ഇംഗ്ലിഷ് പുസ്തകമാണ് ഷാർലറ്റ്സ് വെബ്.


</doc>
<doc id="318403" url="https://ml.wikipedia.org/wiki?curid=318403" title="ബവേറിയ">
ബവേറിയ

ജർമനിയിലെ ഏറ്റവും വലിയ സംസ്ഥാനമാണ് ബവേറിയ അഥവാ ബയേൺ. (, , , (, , Main-Franconian: "Freischdood Bayan"; ). ജർമനിയുടെ തെക്ക് കിഴക്ക് ഭാഗത്തായി സ്ഥിതി ചെയ്യുന്ന ഈ സംസ്ഥാനത്തിന്റെ വിസ്തീർണ്ണം 70,548 ചതുരശ്ര കിലോമീറ്റർ ആണ്, ഇത് ജർമനിയുടെ വിസ്തീർണ്ണതിതിന്റെ അഞ്ചിൽ ഒരു ഭാഗത്തോളം വരും. 1.25 കോടി ജനങ്ങൾ നിവസിക്കുന്ന ഈ സംസ്ഥാനം ജർമനിയിലെ ഏറ്റവും അധികം ജനസംഖ്യയുള്ള രണ്ടാമത്തെ സംസ്ഥാനവുമാണ്. മ്യൂണിച്ച് ആണ് തലസ്ഥാനം


</doc>
<doc id="318407" url="https://ml.wikipedia.org/wiki?curid=318407" title="ബ്രൂസ് അമെസ്">
ബ്രൂസ് അമെസ്

ബ്രൂസ് അമെസ്(born December 16, 1928)ഒരു അമേരിക്കൻ ജൈവരസതന്ത്രജ്ഞനാണ്. ബെർക്കിലിയിലെ കാലിഫോർണിയാ സർവ്വകലാശാലയിലെ തന്മാത്രാരസതന്ത്രത്തിന്റെയും ജൈവരസതന്ത്രത്തിന്റെയും എമെറിറ്റെസ് ആകുന്നു. ഓക്ലാന്റിലെ കുട്ടികളുടെ ആശുപത്രിയിലെ ഗവേഷണവിഭാഗത്തിലെ ഗവേഷകനും ആകുന്നു. വളരെ ചെലവുകുറഞ്ഞതും ലളിതവുമായി സംയുക്തങ്ങളുടെ ഉൾപരിവർത്തനശക്തി (mutagenicity)തിരിച്ചറിയാനുള്ള പരിശോധന അമെസ് ടെസ്റ്റ് (Ames test) കണ്ടുപിടിച്ചു. 
അമെസ് ന്യുയോർക്കിൽ ജനിച്ചു. ബ്രോൺക്‌സ് ഹൈസ്‌കൂൾ ഓഫ് സയൻസിൽ നിന്ന് ബിരുദം നേടി. ന്യൂയോർക്കിലെ ഇത്താകയിൽ സ്ഥിതിചെയ്യുന്ന കോർണൽ സർവ്വകലാശാല, കാലിഫോർണിയ ഇൻസ്റ്റിറ്റിയൂട്ട് ഓഫ് ടെക്‌നോളജി എന്നിവിടങ്ങളിൽ പഠിച്ചു.


</doc>
<doc id="318409" url="https://ml.wikipedia.org/wiki?curid=318409" title="യൊക്റ്റോ-">
യൊക്റ്റോ-

യൊക്റ്റോ- (പ്രതീകം y) അളവുസമ്പ്രദായത്തിലെ ഏകക പൂർവ്വപ്രത്യയം ആണിത്.10 അല്ലെങ്കിൽ .

ഇത് 1991ൽ ആണ് General Conference on Weights and Measuresഉപയോഗിക്കാൻ തുടങ്ങിയത്. ഇത് ലാറ്റിൻ വാക്കായ "octo" (οκτώ),യിൽ നിന്നുംവന്നു. എട്ട് എന്നാണിതിനർഥം. കാരണം ഇത് 1000 നു സമമാണ്. 2015ൽ യൊക്റ്റോ- ആണ് ഏറ്റവും ചെറിയ ഏകക പൂർവ്വപ്രത്യയം. 

ഇതിനെ ആണുവിനേക്കാൾ ചെറിയ കണങ്ങളുടെ ദ്രവ്യമാനം കണക്കാക്കാൻ ഉപയോഗിക്കുന്നു. 
ഉദാഹരണത്തിനു: 

ഇലക്ട്രോണിന്റെ റെസ്റ്റ് മാസ് : 0.000911 yg
Rest mass of proton: 1.6726 yg
Rest mass of neutron: 1.6749 yg
Atomic mass unit: 1.6605 yg
ആകുന്നു.


</doc>
<doc id="318410" url="https://ml.wikipedia.org/wiki?curid=318410" title="ജിബ്രാൾട്ടർ">
ജിബ്രാൾട്ടർ

യുണൈറ്റഡ് കിങ്ഡത്തിന്റെ, സ്വയം ഭരണാവകാശമുള്ള ഒരു വിദേശ പ്രദേശമാണ് ജിബ്രാൾട്ടർ ഐബീരിയൻ ഉപദ്വീപിന്റെ തെക്കേ അറ്റത്തായി മെഡിറ്ററേനിയൻ സമുദ്രത്തിന്റെ കവാടത്തിലായി സ്ഥിതിചെയ്യുന്നു. വിസ്തീർണ്ണമുള്ള ഈ പ്രദേശത്തിന്റെ വടക്കേ അതിർത്തി സ്പെയിനിലെ ആൻഡലൂഷ്യൻ പ്രോവിൻസായ കാഡിസ്(Cádiz) ആണ് . ഇവിടത്തെ ഒരു പ്രധാന അതിരടയാളമാണ് ജിബ്രാൾട്ടർ പാറ - ഇതിന് സമീപസ്ഥമായ നഗരപ്രദേശത്തിൽ 30,000 പേർ നിവസിക്കുന്നു.


</doc>
<doc id="318416" url="https://ml.wikipedia.org/wiki?curid=318416" title="വൈലത്തൂർ ബാവ മുസ്ലിയാർ">
വൈലത്തൂർ ബാവ മുസ്ലിയാർ

സമസ്ത കേരള ജംഇയത്തുൽ ഉലമ(എ.പി വിഭാഗം) കേന്ദ്ര മുശാവറ അംഗവും ഗ്രന്ഥകാരനുമായിരുന്നു വൈലത്തൂർ ബാവ മുസ്ലിയാർ. 1936-ഇൽ തനാളൂരിൽ ജനനം. 50 വർഷത്തോളം ദർസ് രംഗത്ത് സേവനമനുഷ്ഠിച്ചിട്ടുണ്ട്. ഗദ്യവും പദ്യവുമായി 50 ഓളം ഗ്രന്ഥങ്ങളും രചിച്ചിട്ടുണ്ട്. 2015 ജൂലൈ 10-ന് വൈലത്തൂരിൽ അന്തരിച്ചു.

1936ൽ സൈതലവിക്കുട്ടി ഹാജിയുടെയും ഖദീജയുടെയും മകനായി മലപ്പുറം ജില്ലയിലെ തനാളൂരിൽ ജനനം. മാതാവിൽനിന്ന് പ്രാഥമിക മതപഠനം. തുടർന്ന് ആറ് വർഷത്തെ സ്‌കൂൾപഠനം. ഉത്തർപ്രദേശിലെ ദയൂബന്ദിലെ ദാറുൽ ഉലൂം കോളേജിൽ ഉപരിപഠനം നടത്തി.

എഴുത്തുകാരനായിരുന്നു വൈലത്തൂർ ബാവ മുസ്‌ലിയാർ. തഖ്‌ലീദ്, കറാമത്ത് മുഅ്ജിസത്ത്, നിസ്‌കാര ക്രമം, കർമശാസ്ത്രം, ആരാധനാക്രമങ്ങൾ, പ്രശസ്ത അറബി വ്യാകരണ ഗ്രന്ഥമായ അൽഫിയ്യയുടെ വിശദീകരണമായ ‘അത്തൽമീഹ്, ബദ്‌റ്, ഉഹ്ദ് ശുഹദാക്കളെ പ്രകീർത്തിക്കുന്ന ‘മിഫ്താഉള്ളഫ്‌രി വൽമജ്ദി ബിത്തവസ്സുലി അഹ്‌ലിൽ ബദ്‌രി വൽഉഹ്ദി’ ജംഉൽ ജവമിഇന്റെ വിശദീകരണം, വ്യാകരണ ഗ്രന്ഥങ്ങളായ അൽഫിയ, തുഹ്ഫ എന്നിവയിലെ കവിത ശകലങ്ങളുടെ വിശദീകരണം, ബൈളാവി, മുക്തസർ തുടഗിയ ഗ്രന്ദങ്ങളിലെ കവിതാ ശകലങ്ങളുടെ വിശദീകരണം തുടങ്ങി മലയാളത്തിലും അറബിയിലുമായി അൻപതോളം ഗ്രന്ഥങ്ങൾ അദ്ദേഹത്തിന്റേതായിട്ടുണ്ട്.



</doc>
<doc id="318423" url="https://ml.wikipedia.org/wiki?curid=318423" title="റോസ് കുരുവി">
റോസ് കുരുവി

റോസ് കുരുവിയ്ക്ക് ആംഗലത്തിൽ rosy minivet എന്നാണ് പേര്. ശാസ്ത്രീയ നാമം "Pericrocotus roseus" എന്നാണ്.

പൂവന് ചാര- തവിട്ടു നിറം, അടിവശത്തിന്. വെളുത്ത തൊണ്ട. മുതുകിലും വാലിലും കടുത്ത പിങ്കു നിറം. പിടയുടെ മുതുകിനു ഒലീവ് നിറം. പൂവനും പിടയ്ക്കും മുകൾ ഭാഗം ചാര നിറമാണ്.

ഈ പക്ഷിയെ അഫ്ഘാനിസ്ഥൻ, ബംഗ്ലാദേശ്, ഭൂട്ടാൻ, ചൈന, ഇന്ത്യ, ലാവോസ്, മ്യാൻമാർ, നേപ്പാൾ, പാകിസ്താൻ, തായ്ലന്റ്, വിയറ്റ്നാംഎന്നിവിടങ്ങളിൽ കാണുന്നു.


</doc>
<doc id="318445" url="https://ml.wikipedia.org/wiki?curid=318445" title="എം.എം. ബഷീർ">
എം.എം. ബഷീർ

സാഹിത്യനിരൂപകനും കാലിക്കറ്റ് സർവകലാശാലാ മലയാള പഠനവകുപ്പ് മുൻ മേധാവിയുമായിരുന്നു എം.എം. ബഷീർ. മുപ്പതിലധികം ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്.
മൈതീൻഖാന്റെയും ഹമീദുമ്മയുടെയും മകൻ. തിരുവനന്തപുരത്ത് ജനനം. എം.എ., പി.എച്ച്.ഡി ബിരുദം. കേന്ദ്ര സാഹിത്യ അക്കാദമിയിലും കേരള സാഹിത്യ അക്കാദമിയിലും അംഗമായിരുന്നു. 
2015 ആഗസ്റ്റിൽ രാമായണ മാസാചരണ വേളയിൽ ‘മാതൃഭൂമി’യിൽ ശ്രീരാമനെ അപമാനിക്കുന്ന തരത്തിൽ എഴുതിയെന്ന് ആരോപിച്ച് ഒരുവിഭാഗം ഹിന്ദുത്വ പ്രവർത്തകർ രംഗത്തെത്തി. ‘രാമായണം ജീവിത സാരാമൃതം’ എന്ന കോളത്തിൽ ആഗസ്റ്റ് മൂന്നുമുതൽ ഏഴുവരെയാണ് എം.എം. ബഷീറിൻെറ കോളം പ്രസിദ്ധീകരിച്ചത്. ആഗസ്റ്റ് മൂന്നിന് രാമൻെറ ക്രോധം എന്ന പേരിൽ ആദ്യരചന വന്നതോടെയാണ് പ്രതിഷേധങ്ങളുടെ തുടക്കം. ഹനുമാൻ സേനാ പ്രവർത്തകർ മാതൃഭൂമി കോഴിക്കോട് ഓഫിസിനു മുന്നിൽ പത്രം കത്തിച്ച് പ്രകടനവും നടത്തി. ഭീഷണി വർധിച്ചതോടെ കോളം പാതിവഴിയിൽ നിർത്തി. 


</doc>
<doc id="318453" url="https://ml.wikipedia.org/wiki?curid=318453" title="ഉമാമി">
ഉമാമി

അഞ്ച് അടിസ്ഥാനരുചികളിൽ ഒരു രുചി ആണ് ഉമാമി( മറ്റുള്ളവ ഉപ്പ്, കയ്പ്, മധുരം, പുളി). സന്തോഷകരമായിട്ടുള്ള സ്വാദുള്ള എന്നർഥം വരുന്ന ജാപ്പനീസ് പദമാണ് ഉമാമി. ജപ്പാനിലെ ഒരു പ്രൊഫസർ ആയ കികുനെ ഇക്കെദയാണ് ഈ രുചിയെ ശാസ്ത്രീയമായി തിരിച്ചറിഞ്ഞത്. അജിനോമോട്ടോയിൽ നിന്ന് കിട്ടുന്ന രുചി ഇതിനോരുദാഹരണമാണ്.



</doc>
<doc id="318457" url="https://ml.wikipedia.org/wiki?curid=318457" title="പാറാട് ബോംബ്‌ സ്ഫോടനം">
പാറാട് ബോംബ്‌ സ്ഫോടനം

കണ്ണൂർ ജില്ലയിലെ പാനൂരിന് സമീപ പ്രദേശമായ കുന്നോത്തുപറമ്പ് പഞ്ചായത്തിലെ പാറാട് ടൗണിലെ പെട്രോൾ ബങ്കിനു സമീപം ലീഗ് ഓഫീസിന് പിറകിലെ കോറോത്ത് താഴെ വയലിൽ തോട്ടിനടുത്ത് ബോംബ്‌ നിർമ്മാണത്തിനിടെ ബോംബ്‌ സ്ഫോടനം നടന്ന് മുസ്‌ലിം ലീഗ് പ്രവർത്തകർക്ക് പരിക്കേറ്റ സംഭവമാണ് പാറാട് ബോംബ്‌ സ്ഫോടനം എന്നറിയപ്പെടുന്നത്.
2013 ഒക്ടോബർ 3ന് വ്യാഴാഴ്ച രാത്രി 8 മണിയോടെയാണ് സ്ഫോടനം നടന്നത്. സംഭവം നടന്ന സ്ഥലത്ത് നിന്ന് പത്ത് സ്റ്റീൽ ബോംബുകളും കണ്ടെത്തി. സ്ഥലത്തെത്തിയ പോലീസിന് നേരെയും ചില വീടുകൾക്ക് നേരെയും കല്ലേറുണ്ടായി. തുടർദിവസങ്ങളിലും ചില അക്രമ സംഭവങ്ങൾ അരങ്ങേറി.

പിറ്റേന്ന് സംഭവസ്ഥലം എ.ഡി.ജി.പി ശങ്കർറെഡ്ഢി ഉൾപ്പെടെ ഉന്നതോദ്യോഗസ്ഥർ സന്ദർശിച്ചു. സ്റ്റീൽബോംബ് നിർമ്മിക്കുന്നതിനിടെ തന്നെയാണ് സ്ഫോടനം നടന്നതെന്ന് പൊലീസ് സ്ഥിരീകരിച്ചു. നിരോധിക്കപ്പെട്ട രാസവസ്തുക്കൾ ഉപയോഗിച്ച് അപകടകരമാംവിധം സ്ഫോടകവസ്തുക്കൾ ഉപയോഗിച്ചതിന് കൊളവല്ലൂർ പൊലീസ് കേസെടുത്തു. പിറ്റേന്ന് പാറാടും പരിസര പ്രദേശങ്ങളിലും സി.ഐ ജയൻ ഡൊമനിക്കിൻെറ നേതൃത്വത്തിൽ പിറ്റേന്ന് പരിസരത്ത് നടന്ന റെയ്ഡിൽ മൂന്ന് നാടൻ ബോംബുകളും ഒരു സ്റ്റീൽ ബോംബും കണ്ടെടുക്കുകയുണ്ടായി. 
സ്ഫോടനത്തിൽ മൊത്തം ഏഴ് യൂത്ത് ലീഗ് പ്രവർത്തകർക്ക് പരിക്കേറ്റു. ഇവരിൽ നാലുപേരുടെ പരിക്ക് മാരകമായിരുന്നു. പക്കു എന്ന പരവന്റവിട അഫ്‌സൽ (19), വലിയ വീട്ടിൽ മുനവ്വിർ (19), വടക്കേ വീട്ടിൽ ജാസിം (21) എന്നിവർക്ക് ഗുരുതരമായും കോറോത്ത് മുഹമ്മദ് എന്ന ആൾക്ക് സാരമായും പരിക്ക് പറ്റി. തലശ്ശേരി സഹകരണ ആശുപത്രിയിലെ പ്രാഥമിക ചികിത്സയ്ക്ക് ശേഷം വിദഗ്ദ്ധചികിത്സയ്ക്ക് കോഴിക്കോട് മെഡിക്കൽ കോളേജിലേക്ക് മാറ്റി. സംഭവത്തിൽ അഫ്‌സലിന്റെ ഇരുകയ്യും കണ്ണുകളും ലിംഗവും തകർന്നു. രണ്ടു കൈകൾ മുറിച്ചു മാറ്റേണ്ടിവന്നു. ജാസിമിന്റെയും കൈകൾ മുറിച്ചു മാറ്റേണ്ടി വന്നു. ഇരുവരുടെയും മുഖം പ്ളാസ്റ്റിക് സർജറിക്ക് വിധേയമാക്കി.
പാനൂർ സി.ഐ ജയൻ ഡൊമനിക്കായിരുന്നു കേസന്വേഷണം നടത്തിയത്. സംഭവത്തിൽ ഒളിവിൽ പോയ പ്രതികളെല്ലാവരും ഒളിവിലായിരുന്നു. ഗുരുതരമായി പരിക്കേറ്റ് ആശുപത്രിയിൽ കഴിയുന്നവരുടെ ഫോൺ രേഖകൾ പരിശോധിച്ചാണ് സംഭവത്തിന്‌ പിന്നിലെ ബാക്കി പ്രതികളെ പോലീസ് കണ്ടെത്തിയത്. ബാംഗ്ലൂരിൽ ഒളിവിലായിരുന്ന ഇവരിൽ പ്രധാനിയായിരുന്ന യൂത്ത് ലീഗ് പ്രവർത്തകനുമായ പൊയിലൂർ പൊട്ടന്റവിട ശഫീഖ് ഒക്ടോബർ 7ന് അറസ്റ്റിലായി. പിന്നാലെ പൊയ്‌ലൂർ സ്വദേശികളുമായ മൻസൂർ, കുറ്റിയിൽ മുസ്തഫ, കുളങ്ങര അഷ്‌റഫ് എന്നിവരും അറസ്റ്റിലായി. ഇവരെ വിശദമായി ചോദ്യം ചെയ്ത പോലീസ് സംഭവത്തിന് പിന്നിലെ ഗൂഢാലോചന പുറത്തു കൊണ്ടുവന്നു.

മുസ്‌ലിം ലീഗിനെ പിന്തുണയ്ക്കുന്ന സുന്നി വിഭാഗമായ ഇ.കെ വിഭാഗവും എതിരാളികളായ കാന്തപുരം എ.പി. വിഭാഗവും തമ്മിൽ പൊയ്‌ലൂരിൽ സംഘർഷമുണ്ടായിരുന്നു. ഇതിന്റെ തുടർച്ചയായി എ.പി പ്രവർത്തകരെ ബോംബെറിഞ്ഞ് ആക്രമിക്കാനായിരുന്നു ഇവർ പദ്ധതിയിട്ടിരുന്നതെന്ന് കേസ് അന്വേഷിക്കുന്ന പാനൂർ സി.ഐ ജയൻ ഡൊമനിക്ക് പത്ര സമ്മേളനത്തിൽ വെളിപ്പെടുത്തുകയുണ്ടായി. ഇ.കെ സുന്നി - യൂത്ത് ലീഗ് പ്രവർത്തകനായിരുന്ന ഷഫീക്കും കൂട്ടാളികളും 800 രൂപ നിരക്കിൽ 12 ബോംബ് നിർമിച്ചു നൽകാനാണ് അഫ്‌സലിനും ജാസിമിനും കരാർ നൽകിയത്. 5,000 രൂപ അഡ്വാൻസ് ആയി നൽകുകയും ചെയ്തിരുന്നു. ഈ തുക കൊണ്ട് ഗുണ്ടുവെടി വാങ്ങിയ ശേഷം അതിലെ വെടിമരുന്ന് ഉപയോഗിച്ച് ഉഗ്രശേഷിയുള്ള സ്റ്റീൽ ബാംബ് നിർമ്മിക്കാനാണ് സംഘം ശ്രമിച്ചത്. ഇതിന്റെ നിർമ്മാണത്തിനിടയിലാണ് ബോംബ് പൊട്ടി നാലുപേർക്കും ഗുരുതരമായി പരിക്കേറ്റത്.

സംഭവം വിവാദമായതോടെ എ.പി വിഭാഗം സംഘടനകൾ എതിർപ്പുമായി രംഗത്ത്‌ വരികയും കേസിൽ ഉന്നത അന്വേഷണം നടത്തണം എന്നാവശ്യപ്പെടുകയും ചെയ്യുകയുണ്ടായി മതസംഘടകൾ തമ്മിലെ സംഘർഷത്തിൽ ബോംബുകൾ ഉപയോഗിക്കുന്നത് കേരളത്തിൽ തന്നെ അപൂർവ സംഭവമായിരുന്നു.

പരിക്കേറ്റ് ചികിൽസയിലായിരുന്ന കേളോത്ത് മുഹമ്മദിനെ ഒക്ടോബർ 15നും പാറാട്ടെ വലിയവീട്ടിൽ മുനവ്വറിനെ ഒക്ടോബർ 17നും പാനൂർ സി.ഐ. ജയൻ ഡൊമിനിക്ക് അറസ്റ്റ് ചെയ്തു.


</doc>
<doc id="318459" url="https://ml.wikipedia.org/wiki?curid=318459" title="ശിവകുണ്ഡലം">
ശിവകുണ്ഡലം

ബിഗ്‌നോണിയേസീ കുടുംബത്തിലെ ഒരു മരമാണ് ശിവകുണ്ഡലം . കിഗേലിയ ജനുസിലെ ഏക സ്പീഷിസാണിത്. ആഫ്രിക്കയിൽ എല്ലായിടത്തും ഈ മരം കാണപ്പെടുന്നു.

ഈ മരം 20 മീറ്റർ വരെ ഉയരം വയ്ക്കും. തുടർച്ചയായി മഴ ലഭിക്കുന്ന ഇടങ്ങളിൽ നിത്യഹരിതസ്വഭാവം കാണിക്കുമെങ്കിലും നീണ്ട വരൾച്ച അനുഭവപ്പെടുമ്പോൾ ഇല പൊഴിക്കും. ഭംഗിയുള്ള പൂക്കുലകൾ തൂങ്ങിക്കിടക്കുകയാണ് ചെയ്യുക. അതികഠിനമായ കായ പൊട്ടിക്കുവാൻ വളരെ പ്രയാസമാണ്. രാത്രി സൗരഭം പൊഴിക്കുന്ന പൂക്കളിൽ പരാഗണം നടത്തുന്നത് വവ്വാലുകളാണ്. പലതരത്തിലുള്ള പ്രാണികളും തേൻ കുടിക്കാൻ പൂവിൽ എത്താറുണ്ട്. തൂങ്ങിക്കിടക്കുന്ന കായകളുടെ ഉള്ളിൽ നിറയെ വിത്തുകൾ ഉണ്ടാവും 5-10 കിലോഗ്രാം വരെ ഭാരമുള്ള ഈ കായ തിന്നാൻ പല മൃഗങ്ങൾക്കും ഇഷ്ടമാണ്. 

പല രോഗങ്ങൾക്കും മരുന്നായി ആഫ്രിക്കയിൽ ഉപയോഗിക്കാറുണ്ട്. ബിയർ പോലെയുള്ള ഒരു മദ്യം ഇതിൽ നിന്നും ഉണ്ടാക്കാറുണ്ട്. കായയ്ക്ക് വിഷമുണ്ട്. ബൊട്സ്വാനയിൽ ഇതിന്റെ തടി വള്ളം ഉണ്ടാക്കാൻ ഉപയോഗിക്കുന്നുണ്ട്. മധ്യരേഖാപ്രദേശങ്ങളിലെല്ലാം ഒരു അലങ്കാരവൃക്ഷമായി ശിവകുണ്ഡലം നട്ടുവളർത്താറുണ്ട്. കായ തലയിലോ വാഹനങ്ങളിലോ വീണാൽ അപകടമുണ്ടാകാൻ ഇടയുള്ളതിനാൽ നട്ടുവളർത്തേണ്ട ഇടങ്ങൾ ശ്രദ്ധയോടെ വേണം തെരഞ്ഞെടുക്കാൻ.




</doc>
<doc id="318462" url="https://ml.wikipedia.org/wiki?curid=318462" title="കടം കൊണ്ട വാക്ക്">
കടം കൊണ്ട വാക്ക്

ദാതാവായ ഒരു ഭാഷയിൽ നിന്നും സ്വീകരിക്കുന്ന വാക്കിൽ യാതൊരുമാറ്റവും വരുത്താതെ അതെ പടി സ്വീകർത്താവായ ഭാഷ അതെ അർഥത്തിൽ ഉപയോഗിക്കുന്നതിനെ ലോൺ വേർഡ്‌ അഥവാ കടം കൊണ്ട വാക്ക് എന്ന് പറയുന്നു.


</doc>
<doc id="318464" url="https://ml.wikipedia.org/wiki?curid=318464" title="സബ ഡഗ്ലസ് ഹാമിൽട്ടൺ">
സബ ഡഗ്ലസ് ഹാമിൽട്ടൺ

കെനിയൻ വനപര്യവേക്ഷണ പ്രവർത്തകയും ടെലിവിഷൻ അവതാരകയുമാണ് സാബാ ഡഗ്ലസ് ഹാമിൽട്ടൺ. വനം.പരിസ്ഥിതി ഇഅവയെ സംബന്ധിച്ച ഡോക്യുമെന്ററി ചിത്രങ്ങളിൽ സാബാ പ്രത്യക്ഷപ്പെട്ടിട്ടുണ്ട്. കെനിയയിലെ സംബുരു ദേശീയോദ്യാനത്തിലെ ആന നിരീക്ഷണ കേന്ദ്രത്തിന്റെ ചുമതലയും വഹിച്ചുവരുന്നു.

പ്രമുഖ പരിസ്ഥിതി പ്രവർത്തകനായ ഡഗ്ലസ് ഹാമിൽട്ടന്റെ പുത്രിയായ സബ പിതാവിന്റെ പ്രവർത്തനങ്ങളിൽ ആകൃഷ്ടയായിട്ടാണ് ഈ രംഗത്തേയ്ക്കു കടന്നു വരുന്നത്. ആഫ്രിക്കൻ ആനകളുടെ കണക്കെടുപ്പും ജീവിതവും സംബന്ധിച്ചതായിരുന്നു അദ്ദേഹത്തിന്റെ പ്രവർത്തന മേഖല.



</doc>
<doc id="318470" url="https://ml.wikipedia.org/wiki?curid=318470" title="ബിഗ്നോണിയേസീ">
ബിഗ്നോണിയേസീ

മിക്കവാറും മരങ്ങളായ ഒരു സസ്യകുടുംബമാണ് ബിഗ്നോണിയേസീ (Bignoniaceae) .മറ്റു കുടുംബങ്ങളിൽ ആർക്കെങ്കിലും ഈ നിരയുമായി ഏറ്റവും അടുത്ത ബന്ധം ഉള്ളതായി അറിയില്ല. 



</doc>
<doc id="318473" url="https://ml.wikipedia.org/wiki?curid=318473" title="ഡോബീനീസ് ഗാർഡെൻ">
ഡോബീനീസ് ഗാർഡെൻ

ഡോബീനീസ് ഗാർഡെൻ എന്ന ചിത്രം മൂന്ന് തവണ വിൻസന്റ് വാൻഗോഗിനാൽ വരക്കപ്പെട്ടു,ചാർലെസ് ഫ്രാൻകോയിസ് ഡോബിനി എന്ന തുറന്നിട്ട പൂന്തോട്ടമാണത്,വാൻ ഗോഗിന്റെ ജീവിത കാലത്തിനുശേഷം ഈ ചിത്രം തന്നെയാണ് അദ്ദേഹത്തിന് ധാരാളം പ്രശസ്തി നേടിക്കൊടുത്തതും.


</doc>
<doc id="318488" url="https://ml.wikipedia.org/wiki?curid=318488" title="അലൻ കുർദി">
അലൻ കുർദി

സിറിയയിൽ നിന്നും യൂറോപ്പിലേക്കുള്ള പാലായനത്തിനിടെ ബോട്ട് തകർന്ന് മുങ്ങിമരിച്ച ബാലനായിരുന്നു അലൻ കുർദി (ആദ്യം "ഐലൻ കുർദി" എന്നാണ് പേര് റിപ്പോർട്ട് ചെയ്യപ്പെട്ടിരുന്നത്) ഇൻഡിപെൻഡൻറ് പത്രം പുറത്ത് വിട്ടതോടെയാണ് ഈ കുഞ്ഞ് ലോകമാധ്യമ ശ്രദ്ധയിൽ ഇടം നേടിയത്. ഐലനോടൊപ്പം മാതാവ് റിഹാനും അഞ്ചു വയസ്സുകാരനായ സഹോദരൻ ഗാലിബും കടലിൽ മുങ്ങിമരിക്കുകയായിരുന്നു.നിലുഫർ ഡെമിർ എന്നയാളാണ് ക്യാമറക്കണ്ണുകളിലൂടെ ഈ ചിത്രം ലോകത്തിന് മുന്നിലെത്തിച്ചത്. പിതാവ് അബ്ദുല്ല കുർദി. 



</doc>
<doc id="318493" url="https://ml.wikipedia.org/wiki?curid=318493" title="പാനൂർ തങ്ങൾ">
പാനൂർ തങ്ങൾ

കേരളത്തിലെ പ്രമുഖ മതപണ്ഡിതനും ഗ്രന്ഥകർത്താവുമായിരുന്നു പാനൂർ തങ്ങൾ. സയ്യിദ്‌ ഇസ്മാഈൽ ശിഹാബുദ്ദീൻ പൂക്കോയ തങ്ങൾ എന്നാണ് മുഴുവൻ പേര്. കണ്ണൂർ ജില്ലയിലെ പാനൂരിനടുത്ത തങ്ങൾപീടികയിലെ ജാമിഅ സഹ്‌റ കോളജ്‌ സ്ഥാപകനും പ്രിൻസിപ്പലുമായിരുന്നു.2010 മെയ് 10ന് അന്തരിച്ചു.

മഞ്ചേശ്വർ ഉദ്യാവർ സയ്യിദ്‌ ഹുസൈൻ കോയ തങ്ങളുടെയും കുഞ്ഞീബിയുടെയും മകനാണ്‌. ദാറുൽ ഉലൂം ദയൂബന്ദിൽനിന്നും ഔപചാരിക മതവിദ്യാഭ്യാസം നേടിയതിന്‌ ശേഷം കാസർകോട്‌ ഖാസി പരേതനായ എ.പി അബ്ദു റഹ്മാൻ (അവറാൻ) മുസ്ലിയാർ, സയ്യിദ്‌ അബ്ദു റഹ്മാൻ ബുഖാരി ഉള്ളാൾ, അബ്ദു റഹ്മാൻ ഫൾഫരി, ശംസുൽ ഉലമ ഇ.കെ അബൂബക്കർ മുസ്ലിയാർ, എന്നിവരിൽ നിന്നും ദർസ്‌ വിദ്യാഭ്യാസവും കരസ്ഥമാക്കി. ചാവക്കാട്‌, പാറക്കടവ്‌ വലിയ ജുമുഅത്ത്‌ പള്ളി, പയ്യോളി, ഒളവട്ടൂർ, ചെറുകുന്ന്‌, കരുവൻ തുരുത്തി എന്നീ പള്ളികളിൽ ദർസ്‌ നടത്തി. ഉമ്മത്തൂർ സഖാഫത്തുൽ ഇസ്ലാം അറബിക്‌ കോളജിന്റെ സ്ഥാപനായിരുന്നു. 1974ൽ പാനൂരിനടുത്ത തങ്ങൾ പീടികയിൽ ജാമിഅ സഹ്‌റ എന്ന ഉന്നത വിദ്യാഭ്യാസ സ്ഥാപനം തുടങ്ങി. ജാമിഅ സഹ്‌റയിൽ പഠിപ്പിക്കുന്ന ഗ്രന്ഥങ്ങൾ സ്വന്തമായി രചിച്ചതാണ്‌. പൊതുരംഗത്ത് പ്രത്യക്ഷപ്പെടാനാഗ്രഹിക്കാത്ത തങ്ങൾ അൽപം മാത്രം സംസാരിക്കുകയും ലളിത ജീവിതം നയിക്കുകയും ചെയ്ത സൂഫിവര്യനായിരുന്നു. ഹോമിയോപ്പതി, യുനാനി, ആയുർവേദം തുടങ്ങിയ ചികിത്സാമുകളിൽ നിപുണനായിരുന്നു അദ്ദേഹം.

നിരവധി കൃതികൾ പാനൂർ തങ്ങൾ രചിച്ചിട്ടുണ്ട്. ഇദ്ദേഹം രചിച്ച പല ഗ്രന്ഥങ്ങളും വിദേശ സർവ്വക ലാശാലകളിലെ ഗവേഷണ വിദ്യാർഥികൾ ഉപയോഗിച്ചു വരുന്നു.പ്രധാന രചനകൾ .
അറബി
മലയാളം
ഖുർആൻ, ഹദീസ്, തർക്കശാസ്ത്രം, ഗോളശാസ്ത്രം, കർമശാസ്ത്രം, ഇസ്ലാമിക ചരിത്രം തുടങ്ങിയ വിഷയങ്ങളിൽ ഗ്രന്ഥരചന നടത്തിയിട്ടുണ്ടെങ്കിലും പാനൂർ തങ്ങളുടെ മാസ്റ്റർപീസായി അറിയപ്പെടുന്നത് ഏഴ് വാള്യങ്ങളായി പ്രസിദ്ധീകരിക്കപ്പെട്ട ‘അലാഹാമിശിത്തഫാസീർ’ എന്ന ഖുർആൻ വ്യാഖ്യാന ഗ്രന്ഥമാണ്.നാനൂറ് വർഷങ്ങൾക്കിപ്പുറം ഇസ്ലാമിക ലോകത്ത് രചിക്കപ്പെട്ട ഏറ്റവും കനപ്പെട്ട ഖുർആൻ വ്യാഖ്യാനമായാണ് ഖത്തർ ഗവൺമെൻറ് ഇതിനെ വിലയിരുത്തിയിരിക്കുന്നത്. ഖത്തർ ഗവൺമെൻറ് ഔഖാഫ് മന്ത്രാലയത്തിന് കീഴിലെ പ്രസിദ്ധീകരണവിഭാഗത്തിന് കീഴിൽ ഗ്രന്ഥം പ്രസിദ്ധീകരിക്കാനുള്ള നടപടികൾ ധ്രുതഗതിയിൽ പുരാഗമിച്ചുവരികയാണ്. ഇമാം ഫഖ്റുദ്ദീൻ റാസിയുടെ തഫ്സീറിന് ശേഷം സമകാലീന വിജ്ഞാന ശാഖകൾ ഖുർആനിക വീക്ഷണത്തിൽ വിവരിക്കുന്ന രീതി അവലംബിച്ചത് പാനൂർ തങ്ങളാണെന്നാണ് വിലയിരുത്തൽ.ഈജിപ്ത്, സുഡാൻ, യു.എ.ഇ, ഖത്തർ തുടങ്ങിയ രാജ്യങ്ങളിലെ യൂനിവേഴ്സിറ്റികളിൽ ഗ്രന്ഥം റഫറൻസ് ഗ്രന്ഥമായി അംഗീകരിക്കപ്പെട്ടിട്ടുണ്ട്.


</doc>
<doc id="318496" url="https://ml.wikipedia.org/wiki?curid=318496" title="ചാരക്കുരുവി">
ചാരക്കുരുവി

കിഴക്കൻ ഏഷ്യയിൽ കാണപ്പെടുന്ന ഒരിനം പക്ഷിയാണ് ചാരക്കുരുവി (Aashy minivet) . മിക്ക മിനിവെറ്റുകളും മഞ്ഞ, ഓറഞ്ച്, ചുവപ്പ് നിറമുള്ളവയാണ്. എന്നാൽ ഈ പക്ഷി മാത്രമെ മഞ്ഞ, ചാര നിറം, വെള്ള നിറം ഉള്ളതായുള്ളു. മിനിവെറ്റുകളിൽ ഏറ്റവും ദൂരത്തേക്ക് ദേശാടനം നടത്തുന്ന പക്ഷിയാണിത്.

18.5- 20 സെ.മീ നീളം പൂവന് മുക്കളിൽ ചാര നിറം. അടിയിൽ വെള്ള നിറം ആണുള്ളത്. കറുത്ത ഉച്ച്യും വെള്ള നെറ്റിയും ഉണ്ട്. പറക്കൽ ചിറകുകളിൽ കുറുകെ വെള്ള നിറമുണ്ട്. വാലിന്റെ വശങ്ങളിൽ വെഌഅ നിറമുണ്ട്. കൊക്കും കാലും കറുത്തതാണ്.ഉച്ചി കറുത്തതാണ്. പിടയുടെ ഉച്ചി ചാരനിറത്തിലാണ്. പിടയ്ക്ക് കൊക്കിനും കണ്ണിനും ഇടയിൽ കറുത്ത വരയുണ്ട്. അതിനു മുകളിൽ വെള്ളയും. 
ഇവ തെക്കു കിഴക്ക് സൈബീരിയ, വടക്കു കിഴക്ക്ചൈന’ കൊറിയ’,ജപ്പാൻ എന്നിവിടങ്ങളിൽ പ്രജനനം നടത്തുന്നു. 4-7 മുട്ടകളിടുന്നു.മുട്ടകൾ 17-18 ദിവസംകൊണ്ട് വിരിയുന്നു.

തണുപ്പുകാലത്ത് തെക്ക്, തെക്കു കിഴക്കൻഏഷ്യ, സുമാത്ര, ബോർണിയോ, ഫിലിപ്പീൻസ് എന്നിവിടങ്ങളിലേക്ക് ദേശാടനം നടത്തുന്നു.

വൃക്ഷ തലപ്പുകളിലെ പ്രാണികളെ ഭക്ഷിക്കുന്നു. 

ഇന്ത്യയിൽ ഇവയെ 1961 ലാണ് കണ്ടതായി രേഖപ്പെടുതിയിരിക്കുന്നത്. 1897ൽ ആന്തമാനിൽ കണ്ടതായി രേഖകളൂണ്ട്. 




</doc>
<doc id="318503" url="https://ml.wikipedia.org/wiki?curid=318503" title="നിക്കോട്ടിൻ പ്രതിനിധാന ചികിത്സ">
നിക്കോട്ടിൻ പ്രതിനിധാന ചികിത്സ

ചികിത്സയുടെ ഭാഗമായി പുകയിലയിലൂടെ അല്ലാതെ മറ്റു മാർഗങ്ങൾ ഉപയോഗിച്ചു ശരീരത്തിലേക്ക് നിക്കോട്ടിൻ (nicotine) നൽകുന്നതിനെ നിക്കോട്ടിൻ പ്രതിനിധാന ചികിത്സ ( പൊതുവേ അറിയപ്പെടുന്നത് NRT) എന്ന് പറയുന്നു.പുകയിലയോ നിക്കോട്ടിൻ അടങ്ങിയ ചവയ്ക്കുന്ന വസ്തുക്കളോ ഉപയോഗിക്കുന്ന ശീലം നിറുത്തുമ്പോൾ ഉണ്ടാവുന്ന അസസ്തതയും രോഗവും (( withdrawal symptoms )ഒഴിവാകുവാൻ ആണ് സാധാരണയായി നിക്കോട്ടിൻ പ്രതിനിധാന ചികിത്സ ചെയ്യുന്നത്.

നിക്കോട്ടിൻ പ്രതിനിധാന ചികിത്സ ചെയ്യുന്നത് വഴി പുകവലിയോ ചവയ്ക്കാലോ നിർത്തിയവർക്ക് വീണ്ടു അത് ഉപയോഗിക്കാനുള്ള ആസക്തി ഉണ്ടാവുന്നത് ഇല്ലാതാക്കാൻ ഇത് വഴി സാധിക്കും.കുറഞ്ഞ അളവിൽനിക്കോട്ടിൻ ശരീരത്തിലേക്ക് കൊടുക്കയാണ് ഈ ചികിത്സയിലൂടെ ചെയ്യുന്നത്.പുകവലി മൂലം ഉണ്ടാവുന്ന ദുശ്ശീലം മാറ്റുന്നതിനും ശരീരത്തിനുള്ള ആസക്തി ഒഴിവാക്കുന്നതിനു നിക്കോട്ടിൻ പ്രതിനിധാന ചികിത്സ വഴിയും കൌൺസിലിംഗ് വഴിയും നടക്കും.ഏകദേശം 50-70 % വരെ ആൾക്കാരിൽ ഇത് വഴി മാറ്റം ഉണ്ടാക്കുവാൻ സാധിച്ചിട്ടുണ്ട്.

നിക്കോട്ടിൻ ച്ചുയിങ്ങം , നിക്കോട്ടിൻ സ്പ്രേ , നിക്കോട്ടിൻ ഇൻഹലെർ എന്നിവ നിക്കോട്ടിൻ പ്രതിനിധാന ചികിത്സയുടെ വിവിധസങ്കേതങ്ങൾ ആണ്.


</doc>
<doc id="318504" url="https://ml.wikipedia.org/wiki?curid=318504" title="ഹെരാക്ലീസ്">
ഹെരാക്ലീസ്

ഗ്രീക്ക് പുരാണത്തിലെ നായകനാണ്‌ ഹെരാക്ലീസ്( ; , "Hēraklēs", from "Hēra", "Hera", and "kleos", "glory").സിയൂസിന്റെയും അൽക്മെനെയുടെയും മകനാണ്‌ അദ്ദേഹം.വളർത്തച്ചനായിരുന്നു ആംഫിറ്റ്രൈയോൻ.പെർസ്യൂസിന്റെ പൗത്രനും അർദ്ധസഹോദരനുമാണ്‌ ഹെരാലീസ്അൽക്കയൂസിലാണ്‌ അദ്ദേഹം ജനിച്ചത് (, "Alkaios") or Alcides (.ഗ്രീക്ക് നായകരിൽ ഏറ്റവും മഹാനായ നായകനാണ്‌ ഇദ്ദേഹം ഉൽകൃഷ്ടമായ പൗരുഷവും രാജകീയമായ തലമുറയിൽ ജനിച്ചവെന്നെന്ന ഗുണങ്ങൾ ഹെരാക്ലീസിൽ കാണുന്നു.ചിതോനിക് മോൺസ്റ്റർമാർക്കെതിരെ പന്ത്രണ്ട് ഒളിമ്പിക്ക് ഓർഡർ ജയിച്ച വിജയി ആണ്‌ അദ്ദേഹം.റോമൻ പുരാണത്തിലും ആധുനിക പശ്ച്ചിമ ലോകത്തും ഇദ്ദേഹത്തെ ഹെർക്കുലീസ് എന്ന് വിളിക്കുന്നു.ഇദ്ദേഹം പിന്നീട് കോമ്മൊഡോസ് മാക്സീമിയൻ എന്നിവരുടെ ചക്രവർത്തിയായി.റൊമൻകാർ ഗ്രീക്ക് ജീവിതരീതിയും രചനകളും സ്വീകരിക്കുകയും അതിൽ വലിയ മാറ്റമില്ലാതെ ചെറു കഥകൾ ചേർത്തവരുടെ സ്വന്തമാക്കുകയും ചെയ്തു.ഇന്നാൽ അവരുടെ നായകരുടെ ഭൂപ്രദേശം മധ്യമെഡിറ്റേറിയൻ തന്നെ ആയിരുന്നു.ഗ്രീക്ക്കാരുടെ ആരാധന രീതിയും അവർ കടമെടുത്തു.






</doc>
<doc id="318505" url="https://ml.wikipedia.org/wiki?curid=318505" title="ഏനീയസ്">
ഏനീയസ്

ഗ്രീക്കോ-റോമൻ ഇതിഹാസത്തിലെ ട്രോജൻ നായകന്മാരിലൊരാളാണ്‌ ഏനീയസ്(; Greek: , "Aineías", possibly derived from Greek meaning "praised") .രാജാവായ അഞ്ചീസെസിന്റെ(Anchises)യും ദേവതയായ വീനസിന്റേയും മകനാണ്‌ ഏനിയസ്.അദ്ദേഹത്തിന്റെ ഇളയച്ചനാണ്‌(second cousine) ട്രോയിലെ പ്രൈം.ഗ്രീക്ക് ഇതിഹാസങ്ങളിൽ ഒരു കഥാപാത്രവും,ഹോമറിന്റെ ഇലിയാഡിൽ ഏനീസിന്‌ മികച്ച പരിവേഷമാണ്‌ ലഭിച്ചത് .വിർജിലിന്റെ ഏനീഡിൽ റോമുലസിന്റെയും റിമസിന്റെയും പിതാമഹനാണ്‌ ഇദ്ദേഹം.റോമിന്റെ ചരിത്രത്തിലെ ആദ്യ ആദ്യത്തെ ഹീറൊയാണ്‌ ഇദ്ദേഹം..


</doc>
<doc id="318506" url="https://ml.wikipedia.org/wiki?curid=318506" title="അല്ലാ പുഗച്ചേവ">
അല്ലാ പുഗച്ചേവ

റഷ്യയുടേയിലെ സംഗീതജ്ഞയാണ്‌ അല്ലാ ബോറിസോവ്ന പുഗചേവ (;or Pugachova, ; born 15 April 1949). 1965ലാണ്‌ അവർ തന്റെ കരിയർ ആരംഭിക്കുന്നത്. ഇന്നും സംഗീത പരിപാടികൾ അവതരിപ്പിക്കുന്നു. സോവിയറ്റ് യൂണിയനിൽ ഗായികയെന്ന നിലയിൽ വൻ വിജയമായിരുന്നില്ല പുഗചേവ . എന്നാൽ ജനകീയതിലും റെക്കോർഡ് ആല്ബം വിൽപ്പനയിലും അല്ല പുഗചേവ മുന്നിലായിരുന്നു .1980ൽ റഷ്യൻ SFSR ന്റെ മെരിറ്റോറിയസ് ആർട്ടിസ്റ്റായി തെരഞ്ഞെടുത്തു. 1985ൽ പീപ്പിൾസ് ആർട്ടിസ്റ്റ് ഓഫ് ദ് റഷ്യൻ sfsrഉം 1991ൽ പീപ്പിൾസ് ആർട്ടിസ്റ്റ് ഓഫ് ദ് USSR ആയി തിരഞ്ഞെടുത്തു.1997ൽ യൂറോവിഷൻ സോഗ് കോണ്ടസ്റ്റിൽ റഷ്യയെ പ്രതിനിധീകരിച്ചു.


! colspan="3" style="background: red;" | Ovation






</doc>
<doc id="318507" url="https://ml.wikipedia.org/wiki?curid=318507" title="അർഗോനോട്ടുകൾ">
അർഗോനോട്ടുകൾ

ഗ്രീക്ക് പുരാണങ്ങളിലെ ഒരു കൂട്ടം നായകന്മാരെയാണ്‌ അർഗോനോട്ടുകൾ ( "Argonautai") എന്ന് വിളിക്കുന്നത്. ട്രോജൻ യുദ്ധത്തിനു മുൻപ് ജാസനും കോൾകിസും ഉല്പ്പെട്ട ഒരു സംഘം സ്വർണ്ണത്തോൽ കണ്ടെത്താൻ യാത്ര നടത്തുന്നു. അവർ സഞ്ചരിച്ചിരുന്ന കപ്പലാണ്‌ ആർഗോ.അത് നിർമ്മിച്ചത് ആർഗസ് എന്ന ആളാണ്‌. ആർഗോനോട്ടുകൾ എന്നാൽ ആർഗോ നാവികർ എന്നാണ്‌ അർഥം. അവരെ മിന്യാൻസ്(Minyans) എന്നും ചിലപ്പോഴൊക്കെ വിളിച്ചിരുന്നു.

ആർഗോനോട്ടുകൾക്ക് കൃത്യമായ എണ്ണം ഇല്ല.എച്ച്.ജെ.റോസ് അത് വിശദീകരിച്ചിട്ടുണ്ട്. പ്രാചീന സ്രോതസ്സുകളിൽ നിന്നും ഇവരാണ്‌ സഞ്ചാരികൾ.






</doc>
<doc id="318508" url="https://ml.wikipedia.org/wiki?curid=318508" title="കിങ്ങ് ആർതർ">
കിങ്ങ് ആർതർ

മധ്യ കാലഘട്ടത്തിലെ അഞ്ച്-ആറ്‌ നൂറ്റാണ്ടിലെ ബ്രിട്ടീഷ് നായകനാണ്‌ കിങ്ങ് ആർതർ. സാക്സോൺ ആക്രമണകാരികൾക്കെതിരെ ആറാം നൂറ്റാണ്ടിന്റെ തുടക്കത്തിൽ ബ്രിട്ടിഷിനെ നയിച്ചു. ആർതറിനേ പറ്റി കൂടുതൽ അറിവുകളും നാടോടി പാട്ടുകളിൽ നിന്നും സാഹിത്യ രചനകളിൽ നിന്നുമണ്‌. അങ്ങനെയാണ്‌ ചരിത്രത്തിൽ അദേഹത്തിന്റെ കാലത്തിനേ പറ്റി ആധുനിക ചരിത്രകാരന്മാർക്ക് അറിവ് ലഭിക്കുന്നത്. അന്നലെസ് കംബ്രിയയെ, ഹിസ്റ്റോറിയ ബ്രിട്ടൊനും ഗിൽദാസിന്റെ രചനകളിൽ നിന്നുമാണ്‌ പ്രധാനമായും വിവരങ്ങൾ ലഭിക്കുന്നത്. വൈ.ഗോഡ്ഡോഡിനിൽ ആർതറിനെ പറ്റി പരാമർശിക്കുന്നുണ്ട്
വൈ.ഗോഡ്ഡോഡിൻ എന്നാണ് എഴുതിയതെന്ന് വ്യക്തമല്ല. ഇതിൽ ആറാം നൂറ്റാണ്ടിലെ സംഭവങ്ങൾ വിവരിക്കുന്നുണ്ട്. അതിനോടൊപ്പം ഒൻപത്,പത്ത് നൂറ്റാണ്ടിലെ സംഭവങ്ങളും വിവരിക്കുന്നുണ്ട്. എന്നാൽ അവശേഷൈക്കുന്നത് പതിമൂന്നാം നൂറ്റാണ്ടിന്റെ പകർപ്പ് മാത്രമാണ്‌.

ആർതറായിരുന്നു ബ്രിട്ടണിലെ ഇതിഹാസങ്ങളെ സൃഷ്ട്ടിക്കുന്നതിലെ പ്രധാന കേന്ദ്രം. അതിനാൽ ഇദ്ദേഹത്തെ മാറ്റ്ര് ഓഫ് ബ്രിട്ടണ് എന്ന് വിളിക്കുന്നു. ആർതറിനെ അന്താരാഷ്ട്ര തലത്തിൽ ജനകീയനാക്കിയത് പന്ത്രണ്ടാം നൂറ്റാണ്ടിൽ ജിയഫ്ഫ്രെയ് എഴുതിയ "ഹിസ്റ്റോറിയ റെഗും ബ്രിട്ടാന്നിയ" എന്ന പുസ്തകമാണ്‌​.ീന്നാൽ വെൽഷ്,ബ്രെട്ട്ൺ നാടോറ്റി കഥകളിലും കവിതകളിലും അതിനു മുൻപ് തന്നെ ആർതർ ഒരു വലിയ യോദ്ധാവും ബ്രിട്ടനെതിരെയുള്ള മാനുഷികവും അതിമാനുഷികമായ ശത്രുക്കൾക്കെതിരെ പോരാടുന്ന ധീരനായി ചിത്രീകരിച്ചിരുന്നു. എന്നാൽ ഗോഡ്ഫ്രേയുടെ കൃതികൾക്ക് മുൻപുള്ള ആർതറിനെ പറ്റി പരാമർശിക്കുന്നവ ലഭ്യമല്ല.




</doc>
<doc id="318509" url="https://ml.wikipedia.org/wiki?curid=318509" title="ഇലക്ട്ര">
ഇലക്ട്ര

“‘ഇലക്ട്ര”’(; , "Ēlektra")ഗ്രീക്ക് പുരാണകഥകളിലെ ഒരു സ്ത്രീ കഥാപാത്രമാണ്. ആർഗോസിലെ രാജാവ് ആഗമെമ്നോണിന്റെയും പത്നി ക്ലൈറ്റെമ്നേസ്ട്രയുടേയും(clytemnestra) മകളായ ഇലക്ട്രക്ക് പിതാവിനോട് ഏറെ അടുപ്പമുണ്ടായിരുന്നു. ക്ലൈറ്റെമ്നസ്ട്രയും കാമുകൻ എഗിസ്തുസും ഗൂഢാലോചന നടത്തി ആഗമെമ്നണെ കൊലപ്പെടുത്തുന്നു. ഇലക്ട്രയും സഹോദരൻ ഒറെസ്റ്റസും ചേർന്ന് ക്ലൈറ്റമ്നസ്ട്രയോടും രണ്ടാനച്ഛനോടും പ്രതികാരം ചെയ്യുന്നു. . ഈ പ്രമേയത്തെ ആസ്പദമാക്കി 
സോഫോക്ലിസും യൂറിപ്പിഡിസും വിശ്വവിഖ്യാതമായ ദുരന്ത നാടകങ്ങളെഴുതീട്ടുണ്ട്. വേറേയും അനേകം രചനകൾക്ക് ഇലക്ട്രയുടെ കഥ പ്രചോദനമായിട്ടുണ്ട്. പെൺമക്കൾക്ക് അച്ഛനോടുള്ള അമിതമായ സ്നേഹത്തിന് മനശാസ്ത്രത്തിൽ ഇലക്ട്ര കോംപ്ലക്സ് എന്നാണ് പേര്. 




'Electra' by Henry Treece. (Bodley Head, 1963: Sphere Books., 1968).


</doc>
<doc id="318511" url="https://ml.wikipedia.org/wiki?curid=318511" title="യൂറോപ്പ">
യൂറോപ്പ

ഗ്രീക്ക് പുരാണത്തിലെ ഉന്നത കുല ജാതയായ ഒരു വനിതയാണ്‌ “‘യൂറോപ്പ”’(; "Eurṓpē"; Doric Greek: . ഇതിൽ നിന്നാണ്‌ യൂറോപ്പ് എന്ന് ഭൂഖണ്ഡത്തിന്‌ ആ പേര്‌ ലഭിക്കുന്നത്.ക്രീറ്റ്| ക്രീറ്റ് ദ്വീപിലെ പുരാണകഥയനുസരിച്ച് സിയൂസ് ഒരു വെളുത്ത കാളയായി വന്ന് യൂറോപ്പയെ തട്ടി കൊണ്ട് പോകുന്നു. ഗ്രീക്ക് പുരാണകഥകൾ സംഗ്രഹിച്ച് വ്യാഖ്യാനിച്ച കരേനി പറയുന്നതെന്തെന്നാൽ സിയൂസിന്റെ മിക്ക പ്രണയ കഥകളിലേയും നായികമാർ ദേവതമാരാണെങ്കിലും യൂറോപ്പയുടെ കാര്യത്തിൽ മാത്രം വ്യത്യസ്തമാണ്‌.

യൂറോപ്പയെ പറ്റിയുള്ള ഏറ്റവും പഴകിയ സൂചന ലഭിക്കുന്നത് ബി.സി.എട്ടാം നൂറ്റാണ്ടിൽ രചിക്കപ്പെട്ട ഇലിയഡിലാണ് ‌. ഓക്സ്റിഞ്ചസിൽ (Oxyrhynchus) നിന്നു കണ്ടുകിട്ടിയ ഹെസിയഡ് രചിച്ച സ്ത്രീകളെപ്പറ്റിയുള്ള വിവരങ്ങൾ (Greek-Gynaikôn Katálogos English- Catalogue of women) എന്ന പുസ്തകത്തിന്റെ അവശേഷിച്ച താളുകളിലും യൂറോപയെപ്പറ്റി പരാമർശം ഉണ്ട്. .യൂറോപ്പയുടേതായ ഏറ്റവും പഴയ ചിത്രം ബി.സി ഏഴാം നൂറ്റാണ്ടിന്റെ പകുതിയോട് അടുത്ത് വരച്ചതാണെന്ന് അനുമാനിക്കപ്പെടുന്നു .

യൂറോപ സിഡോണിലെ (ഇന്നത്തെ ലെബനൺ) രാജകുമാരിയായിരുന്നു. ഒരു നാൾ രണ്ടു വൻകരകൾ, സ്ത്രീരൂപം പൂണ്ട് തന്നെ സ്വായത്തമാക്കാൻ ശ്രമിക്കുന്നതായി യൂറോപ സ്പന്ം കണ്ടു. ജന്മം കൊണ്ട് യൂറോപ തന്റേതാണെന്ന് ഏഷ്യ അവകാശപ്പെട്ടു. മറ്റൊരു പേരില്ലാത്ത വൻകരയുടെ അവകാശവാദം വിചിത്രമായിരുന്നു- അടുത്ത ഭാവിയിൽ സ്യൂസ് യൂറോപയെ തനിക്കു സമ്മാനിക്കുമെന്ന് മറ്റേ ഭൂഖണ്ഡവും വാദിച്ചു. വിചിത്രമായ സ്വപ്ലം യൂറോപയെ വല്ലാതെ അലട്ടി, അവൾ ഉണർന്നു പോയി. നേരം പുലരുന്നതേ ഉണ്ടായിരുന്നുള്ളു. സമവയസ്കരായ സഖിമാരുമൊത്ത് യൂറോപ പൂപറിക്കാനിറങ്ങി. സ്യൂസ് ആകാശത്തിരുന്ന് ഈ കാഴ്ച കണ്ടു. പ്രണയദേവതയുടെ ശരമേറ്റ് ക്ഷണമാത്രയിൽ സ്യൂസ് യൂറോപയിൽ അനുരക്തനായി. ഒരു കാളയുടെ രൂപം പൂണ്ട് ഭൂമിയിലേക്കിറങ്ങിവന്നു. കാളയുടെ സൗമ്യപ്രകൃതി യൂറോപയെ ആകർഷിച്ചു. അതുമായി കളിക്കുന്നതിനിടയിലെപ്പഴോ അവൾ കാളപ്പുറത്തു കയറിയിരുന്നു. ആ ക്ഷണം കാള അവളേയുംകൊണ്ട് പറന്നുയർന്നു. ഭയന്നു പോയെങ്കിലും ഇതു വെറുമൊരു കാളയല്ലെന്നും ദേവന്മാരിൽ ഒരാളായിരിക്കണമെന്നും അവൾ അനുമാനിച്ചു. താൻ സ്യൂസാണെന്നും യൂറോപയെ ക്രീറ്റ് എന്ന തന്റെ സ്വകാര്യദ്വീപിലേക്ക് കൊണ്ടു പോകയാണെന്നും സ്യൂസ് പറഞ്ഞു. ക്രീറ്റിൽ ഋതുക്കൾ വിവാഹമണ്ഡപമൊരുക്കി. യൂറോപക്ക് മൂന്നു പുത്രന്മാർ പിറന്നു- മിനോസ്, റാഡമാന്തസ്, സർപിഡോൺ. 





</doc>
<doc id="318516" url="https://ml.wikipedia.org/wiki?curid=318516" title="ഹെലൻ">
ഹെലൻ

ഗ്രീക്ക് പുരാണത്തിൽ സിയൂസിന്റെയും ലിഡയുടെയും പുത്രിയും പൊല്ലൂസിന്റെയും ക്ലയ്റ്റെമ്നെസ്റ്റ്രയുടെയും സഹോദരിയും ഹെലൻ ഓഫ് ട്രോയി എന്നും ഹെലൻ ഓഫ് സ്പാർട്ട എന്നും അറിയപ്പെടുന്ന ഹെലൻ. ഗ്രീക്ക് പുരാണത്തിൽ ലോകത്തിലെ ഏറ്റവും സുന്ദരിയായ വനിതയാണ്‌ ഹെലൻ. വിവാഹത്തിലൂടെ അവൾ ലക്കോനിയയുടെ രാജ്ഞിയായി. ഹോമെറിന്റെ ഗ്രീസ്സിലെ ഒരു പ്രവശ്യയാണ്‌ ലക്കോണിയ.മെനേലൗസാണ്‌ ഹെലനെ വിവാഹം കഴിച്ചത്. ട്രോയിലെ രാജകുമാരനായ പാരിസ് ഹെലനെ തട്ടികൊണ്ട് പോയി. ഇത് ട്രോജൻ യുദ്ധത്തിന്‌ കാരണമായി. പ്രസിദ്ധമായ അദ്ദേഹത്തിന്റെ ജീവചരിത്രം ക്ലാസിക്കൽ രചയിതക്കളായ അരിസ്റ്റോഫാനസ്, സീയോറൊ, യൂറിപിഡസ്, ഹോമർ(ഇലിയാഡിലും ഒഡീസ്സിയസ്സ്ലും) രേഖപ്പെടുത്തിയിട്ടുണ്ട്‌. ഹെലന്റെ തട്ടികൊണ്ട് പോക്കലും പാരീസിനെ വധിച്ച് ഹെലനെ തിരിച്ച് കൊണ്ട് വരുന്നതാണ്‌ ട്രോജൻ യുദ്ധം.





</doc>
<doc id="318524" url="https://ml.wikipedia.org/wiki?curid=318524" title="കേരള റാഗിങ്ങ് നിരോധന നിയമം 1998">
കേരള റാഗിങ്ങ് നിരോധന നിയമം 1998

റാഗിങ്ങിനെതിരെ കേരള നിയമസഭ 1998ൽ കൊണ്ടുവന്ന നിയമമാണ് കേരള റാഗിങ്ങ് നിരോധന നിയമം, 1998. കേരളത്തിലെ വിദ്യാഭ്യാസ സ്ഥാപനങ്ങളിൽ റാഗിങ്ങ് തടയുക എന്നതാണ് ഈ നിയമത്തിന്റെ ഉദ്ദേശലക്ഷ്യം.

1997 ഒക്ടോബർ 23 മുതൽ ഈ നിയമം പ്രാബല്യമുണ്ട്. അതായത്, 1998ൽ ഈ നിയമം അംഗീകരിച്ച കേരള നിയമസഭ ഇതുന് മുൻകാല പ്രാബല്യം ഏർപ്പെടുത്തിയിരുന്നു.

ഈ നിയമത്തിലെ പേരുകളും അതിന്റെ അർത്ഥങ്ങളും ചുവടെ:

ആകെ ഒൻപത് വകുപ്പുകളാണ് സെഷനുകളാണ് ഈ നിയമത്തിൽ ഉള്ളത്.


</doc>
<doc id="318529" url="https://ml.wikipedia.org/wiki?curid=318529" title="എസ്.എസ്. രാജമൗലി">
എസ്.എസ്. രാജമൗലി

തെലുഗു സിനിമ കേന്ദ്രീകരിച്ചു പ്രവർത്തിക്കുന്ന ഒരു സംവിധായകനും തിരക്കഥാകൃത്തും നടനുമാണ്‌ കൊടുരി ശ്രീസൈല ശ്രി രാജമൌലി എന്ന എസ് എസ് രാജമൌലി. മഗധീര (2009 ), ഈച്ച (2012) , (2015) എന്നീ സിനിമകൾ അദ്ദേഹത്തിന്റെ വിജയ സിനിമകൾ ആണ്. അദ്ദേഹത്തിന്റെ പല സിനിമകളും മറ്റ് ഭാഷകളിൽ മൊഴി മാറ്റിയും പുനർ നിർമ്മിച്ചും റിലീസ് ചെയ്യപ്പെട്ടിട്ടുണ്ട്.ബാഹുബലിയുടെ രണ്ടാം ഭാഗം പുറത്തിറങ്ങിയതോടെ അദ്ദേഹം ഇന്ത്യയിലെ മുൻ നിര സംവിധായകരിൽ ഒരാളായി മാറി.



</doc>
<doc id="318531" url="https://ml.wikipedia.org/wiki?curid=318531" title="ആഫ്രികൻ കാസ്സാവ മൊസൈക് വൈറസ്‌">
ആഫ്രികൻ കാസ്സാവ മൊസൈക് വൈറസ്

ആഫ്രിക്കയിൽ കപ്പയെ ബാധിക്കുന്ന ജെമിനിവിരിഡേ കുടുംബത്തിലെ ഒരു സസ്യ രോഗകാരിയായ വൈറസാണ് ആഫ്രികൻ കാസ്സാവ മൊസൈക് വൈറസ്‌. ഇത് ഇലകളുടെ മൊസൈക് രൂപത്തിന് കാരണമാകാം അല്ലെങ്കിൽ സസ്യത്തിന്റെ ക്ലോറോസിസ്, ക്ലോറോഫിൽ എന്നിവ നഷ്ടപ്പെടുത്തുന്നു. വൈറ്റ് ഫ്ലൈ എന്ന കീടം ആണ് ഈ രോഗം പരത്തുന്നത് .



</doc>
<doc id="318532" url="https://ml.wikipedia.org/wiki?curid=318532" title="ഇന്ത്യൻ കാസ്സാവ മൊസൈക് വൈറസ്‌">
ഇന്ത്യൻ കാസ്സാവ മൊസൈക് വൈറസ്

ഇന്ത്യയിലും ശ്രീലങ്കയിലും കപ്പയെ ബാധിക്കുന്ന ഒരു വൈറസ്‌ രോഗമാണ് ഇന്ത്യൻ കാസ്സാവ മൊസൈക് വൈറസ്‌. ജെമിനി വിരിധെ എന്ന കുടുംബത്തിൽ പെട്ട വൈറസ്‌ ആണ് ഇത്.



</doc>
<doc id="318533" url="https://ml.wikipedia.org/wiki?curid=318533" title="അറബിസ് മൊസൈക് വൈറസ്‌">
അറബിസ് മൊസൈക് വൈറസ്

സസ്യങ്ങളെ ബാധിക്കുന്ന ഒരു വൈറസ്‌ ആണ് അറബിസ് മൊസൈക് വൈറസ്‌. ഇവ ബാധിക്കുന്ന പ്രധാന സസ്യങ്ങൾ ഇവയാണ് ഗാർഡൻ സ്ട്രോബെറി , മുന്തിരിങ്ങ , ജെറനിയം എന്നിവയാണ് . നർചിസ്സുസ് ജെനുസിൽ പെട്ട സസ്യങ്ങളെയും ഇവ ബാധിക്കുന്നു.


</doc>
<doc id="318534" url="https://ml.wikipedia.org/wiki?curid=318534" title="ഹേയ്യുഅനിയ">
ഹേയ്യുഅനിയ

തെറാപ്പോഡ എന്ന കുടുംബത്തിൽ പെട്ട ദിനോസർ ആണ് ഹേയ്യുഅനിയ. അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ്.

ഏകദേശം 1.5 മീറ്റർ നീളം ആണ് ഇവയ്ക്കു, ഭാരം ഏകദേശം 20 കി ഗ്ര ആണ്.


</doc>
<doc id="318535" url="https://ml.wikipedia.org/wiki?curid=318535" title="മാരിസോറസ്">
മാരിസോറസ്

സോറാപോഡ് എന്ന കുടുംബത്തിൽ പെട്ട ദിനോസർ ആണ് മാരിസോറസ്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് പാകിസ്താനിൽ നിന്നും ആണ് .

പൂർണ്ണമല്ലാത്ത ഫോസ്സിൽ മാത്രമേ കിട്ടിയിടുള്ളൂ . അടിസ്ഥാനപരമായി വാലിലെ കശേരുകദണ്ഡ് മാത്രം അടിസ്ഥാനമാക്കി ആണ് ഇവയുടെ വർഗീകരണം.


</doc>
<doc id="318536" url="https://ml.wikipedia.org/wiki?curid=318536" title="ഇൻജിനിയ">
ഇൻജിനിയ

കടലിൽ ജീവിക്കുന്ന ഒരു നിമറ്റോഡ വിരയാണ് ഇൻജിനിയ. എവിടെയും തങ്ങാതെ കടൽ ജലത്തിൽ ഒഴുക്കി നടന്ന് ആണ് ഇവ ജീവിക്കുന്നത്. മുഖ്യമായും ഡയാറ്റമുകൾ, മറ്റ് ആൽഗകൾ എന്നിവയാണ് ഭക്ഷണം . 


</doc>
<doc id="318537" url="https://ml.wikipedia.org/wiki?curid=318537" title="ഹീലിയോസെറടോപ്സ്">
ഹീലിയോസെറടോപ്സ്

സെറാടോപിയ എന്ന കുടുംബത്തിൽ പെട്ടവ ആണ് ഹീലിയോസെറടോപ്സ്. ഇവ ജീവിച്ചിരുന്നത് മധ്യ ക്രിറ്റേഷ്യസ് കാലത്ത് ആയിരുന്നു. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് .

പൂർണ്ണമല്ലാത്ത നാല് ഫോസ്സിൽ മാത്രമേ ഇത് വരെ കിട്ടിയിടുള്ളൂ . ഇവയുടെ ഏകദേശ നീളം 4.3 അടി ആണ് .


</doc>
<doc id="318538" url="https://ml.wikipedia.org/wiki?curid=318538" title="ഹെക്സിങ്ങ്">
ഹെക്സിങ്ങ്

തെറാപ്പോഡ എന്ന കുടുംബത്തിൽ പെട്ട ദിനോസർ ആണ് ഹെക്സിങ്ങ്. തുടക്ക ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് .

ഇത് വരെ ഒരു ഫോസ്സിൽ മാത്രമേ കിട്ടിയിടുള്ളു.


</doc>
<doc id="318539" url="https://ml.wikipedia.org/wiki?curid=318539" title="ഹാപ്ലോചൈരുസ്">
ഹാപ്ലോചൈരുസ്

തെറാപ്പോഡ എന്ന കുടുംബത്തിൽ പെട്ട ഒരു ദിനോസർ ആയിരുന്നു ഹാപ്ലോചൈരുസ്(Haplocheirus). അന്ത്യ ജുറാസ്സിക് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് .

ഇവയ്ക്ക് മൂന്ന് സമനീളം ഉള്ള വിരലുകൾ ഉണ്ടായിരുന്നു . മറ്റു അലെവേസോ ദിനോസറുകളിൽ ഇത് കണ്ടെത്തിയിട്ടില്ല.



</doc>
<doc id="318540" url="https://ml.wikipedia.org/wiki?curid=318540" title="ഹാർപ്പിമൈമസ്">
ഹാർപ്പിമൈമസ്

തെറാപ്പോഡ എന്ന കുടുംബത്തിൽ പെട്ട ദിനോസർ ആണ് ഹാർപ്പിമൈമസ്. ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് .

ഏകദേശം പൂർണ്ണമായ ഫോസ്സിൽ ആണ് കിട്ടിയിടുള്ളത് . 


</doc>
<doc id="318554" url="https://ml.wikipedia.org/wiki?curid=318554" title="അറ്റ്‌ലസ് (ഗ്രീക്ക് പുരാണം)">
അറ്റ്‌ലസ് (ഗ്രീക്ക് പുരാണം)

ഗ്രീക്ക് പുരാണത്തിൽ ടൈറ്റൻ പുരാണത്തിൽ ആദിയിൽ ഭൂമിയെ താങ്ങി നിർത്തിയിരിക്കുന്ന ദേവനാണ്‌ “‘അറ്റ്ലസ്”’(; ).ഇന്ന് അറ്റ്ലസ് വിവിധ സ്ഥലങ്ങളുമായി ബന്ധപ്പെട്ടിരിക്കുന്നു.വടക്ക്-പടിഞ്ഞാറ്‌ ആഫ്രിക്ക്(ഇന്നത്തെ മൊറോക്കോ),അൾജീരിയ,ടുണീഷ്യ തുടങ്ങിയ സ്ഥലങ്ങളിൽ അറ്റ്ലസ് പർവതം സ്ഥിതി ചെയ്യുന്നു.ഈപെറ്റുസ് പുരാണത്തിലും ഏഷ്യൻ പുരാണത്തിലും ക്ലൈമെനെ പുരാണത്തിലും ടൈറ്റന്റെ മകനാണ്‌ അറ്റ്ലസ്]] .പ്രാചീന കവിയായ ഹെസോ​ീഡിന്റെ രചനകളിൽ ഭൂമിയുടെ രണ്ടറ്റവും താങ്ങി നിർത്തിയിരിക്കുന്നതറ്റ്ലസാണ്
മറ്റ് ചില പുസ്തകങ്ങളിൽ ഫോബെ പുരാണത്തിലും ചന്ദ്ര പുരാണത്തിലും ഏഴ് ഗ്രഹശക്തികളിൽ ടൈറ്റനും ടൈറ്റന്മാരും ബന്ധപ്പെട്ടിരിക്കുന്നു}}. 
ഈഥർ പുരാണത്തിലും ഗൈയ പുരാണത്തിലും ഹ്യ്ഗിനുസ്(hyginus) ദ്ദേഹത്തിന്റെ പുത്രനാണെന്ന് പറയുന്നു]].
.“അറ്റ്ലാന്റിക്ക് സമുദ്രം” എന്നാൽ അറ്റ്ലസിന്റെ സമുദ്രം എന്നാണർഥം അറ്റ്ലാന്റിസ് എന്നാൽ അറ്റ്ലസിന്റെ ദ്വീപ് എന്നും





</doc>
<doc id="318555" url="https://ml.wikipedia.org/wiki?curid=318555" title="ഒറിയോൺ">
ഒറിയോൺ

ഗ്രീക്ക് പുരാണത്തിലെ ഭീമാകാരനായ വേട്ടക്കാരനാണ്‌ ഒറിയോൺ( or , Latin: "Orion") ‌.സിയൂസ് ദേവൻ ഒറിയോണിനെ ഒരു നക്ഷത്ര സമൂഹത്തിലേക്ക് സ്ഥാനം നൽകി(ഒറിയോൺ നക്ഷത്രസമൂഹം).
പ്രാചീന സ്രോതസ്സുകളിൽ ഒറിയോണിനെ പറ്റി വിധ കഥകളാണ്‌ പറഞ്ഞ് കാണുന്നത്.പ്രധാനമായും ഒറിയോണിന്റെ ജനനത്തെ സംബന്ധിച്ച് രണ്ട് കഥകളും മരണത്തെ സംബന്ധിച്ച് പല കഥകളുമാണ്‌ ഉള്ളത്.വളരെ പ്രധാനപ്പെട്ട രേഖകളിലും അദ്ദേഹത്തിന്റെ ജനനം ബിയോഷിയിലെവിടെയോ ആണ്‌.ചിയോസ് അദ്ദേഹം സന്തർശിച്ച് തന്റെ അപ്പൻ എനോപി​ാൺ കാരണം അന്ധനായ മെറോപ്പയെ കണ്ടിരുന്നു. എമ്നോസിൽ വച്ച അദ്ദേഹത്തിന്റെ കാഴ്ച്ച വീണ്ട്കിട്ടി..

ഗ്രീക്ക് സാഹിത്യത്തിൽ ഹോമറിന്റെ ഒഡീസിയിൽ ഒരു വേട്ടക്കാരനായണ്‌ ആദ്യം പ്രത്യക്ഷപ്പെടുന്നത് .ഒഡീസ്യുസ് അദ്ദേഹത്തിന്റെ പ്രേതത്തെ പാതാളത്തിൽ വച്ച് കണ്ടിരുന്നു.ഒറിയോൺ പ്രാചീന ഗ്രീക്ക് സംസ്ക്കാരത്തിൽ വിവിധ വേഷങ്ങളിൽ എത്തുന്നുണ്ട്‌.വേട്ടക്കാരനായി ഒറിയോണിന്റെ സാഹസികപ്രവർത്തികൾ ഗ്രീക്ക് പുരാണത്തിൽ പരാമർശിക്കുന്നുണ്ട്‌. 



</doc>
<doc id="318556" url="https://ml.wikipedia.org/wiki?curid=318556" title="ക്യൂ യുവാൻ">
ക്യൂ യുവാൻ

ചൈനീസ് കവിയും മന്ത്രിയും പ്രാചീൻ യുദ്ധകാലഘട്ടത്തിൽ ജീവിച്ചിരുന്ന വ്യക്തിയുമായിരുന്നു ക്യൂ യുവാൻ(c. 339 BC–unknown; alt. c. 340–278 BC).ഇദ്ദേഹത്തെ പ്രധാനമായും അദ്ദേഹത്തിന്റെ ദേശഭക്തിയും ക്ലാസിക്കൽ ചൈനാ കവിതകളും പദ്യങ്ങളുടെ സംഭാവനകളുടെയുമാണ്‌ അറിയപ്പെടുന്നത്.പ്രതേകിച്ചും ചു-സി എന്ന കവിതാസമാഹാരത്തിലൂടെ(ഇവയെ ചുവിന്റെ സംഗീതം ,തെക്കിന്റെ സംഗീതം എന്നും അറിയപ്പെടുന്നു.)ഈ കവിതാ സമാഹാരം പ്ര്കൃതി അല്ലെങ്കിൽ അവ അദ്ദേഹത്തിന്റെ പദ്യരചനകളെ സ്വാധീനിച്ചിട്ടുണ്ട്.ഷീ-ജിങ്ങിനോടൊപ്പം ചു-സി പ്രാചീന ചൈനീസ് പദ്യരചനകളിലെ മഹത്തായ രണ്ട് കൃതികളായി പരിഗണിക്കുന്നു.ഡ്രാഗൺ ബോട്ട് ഉൽസവത്തിന്റെ പിറവിക്ക് കാരണക്കരൻ എന്ന നിലയിലും ഇദ്ദേഹം ഓർമ്മിക്കപ്പെടുന്നു.ചു-സിയുടെ കവിതകളിൽ പലതിന്റെയും വലിപ്പം അദ്ദേഹം തന്നെയാണോ ഇത് എഴുതിയതെന്ന് സംശയം ഉണർത്തുന്നവയാണ്‌ .എന്നിരുന്നാലും ലി-സവോ എന്ന കവിത അദ്ദേഹം എഴുതിയതാണെന്ന് പരക്കെ അംഗീകരിക്കപ്പെട്ടതാണ്‌.





</doc>
<doc id="318558" url="https://ml.wikipedia.org/wiki?curid=318558" title="കാസ്റ്ററും പൊല്ലുസും">
കാസ്റ്ററും പൊല്ലുസും

ഗ്രീക്ക് -റോമൻ പുരാണങ്ങളിലെ കഥാപാത്രങ്ങളാണ്‌ കാസ്റ്ററും പൊല്ലുസും (പോളിഡ്യൂസെസ് എന്നും പറയാറുണ്ട്). ഇരട്ടകളായിരുന്നു. ഡയോസ്ക്കുരി(ഡയോസ്കൌരി) "Dioskouroi"‌ ( ഡയോസ് അതായത് സ്യൂസിന്റെ പുത്രന്മാർ) എന്നും ഇവർ അറിയപ്പെട്ടിരുന്നു. . ഇവരുടെ ജനനത്തെപ്പറ്റി പലതരം കഥകളുമുണ്ട്. രണ്ടുപേരും സ്യൂസിന് ലിഡയിൽ പിറന്ന ഇരട്ടകളാണെന്നും അതല്ല കാസ്റ്ററിന്റെ പിതാവ് സ്പാർട്ടയിലെ രാജാവായ ടൈൻഡാര്യൂസും പൊല്ലുസിന്റെ പിതാവ് ദേവനായ സ്യൂസും ആണെന്നും കഥാഭേദങ്ങളുണ്ട്. ടൈൻഡര്യൂസിന്റെ മക്കൾ എന്ന അർഥത്തിൽ ടൈണ്ടരിഡേ എന്നോ ടൈണ്ടരിഡ എന്നോ അറിയപ്പെടുന്നു. മറ്റൊരു കഥയനുസരിച്ച് ഹെലനും പൊല്ലൂസും സ്യൂസിന്റെ മക്കളും കാസ്റ്ററും ക്ലെംടമെന്സ്ട്രയും ടൈൻഡാര്യൂസിന്റെ മക്കളുമാണ്. 
ലാറ്റിനിൽ ഇവർ ഇരട്ടകൾ എന്നർഥം വരുന്ന ജെമിനി അഥവാ കാസ്റ്റോർസ് എന്നും അറിയപ്പെടുന്നു. മർത്യനായ കാസ്റ്റർ മരിക്കുമ്പോൾ പോല്ലുസ് തന്റെ അമരത്വം കാസ്റ്ററുമായി പങ്ക് വയ്ക്കവാൻ സന്നധനായതായും അതനുസരിച്ച് സ്യൂസ് ഇരുവരേയും ജെമിനി നക്ഷത്രസമൂഹത്തിലെ (മിഥുനം രാശി) ഇരട്ടനക്ഷത്രങ്ങളാക്കി മാറ്റിയെന്നും കഥ. നാവികരുടെ കാവൽ നക്ഷത്രങ്ങളാണത്രെ(Patrons of sailors) ഈ ഇരട്ടകൾ. 



</doc>
<doc id="318559" url="https://ml.wikipedia.org/wiki?curid=318559" title="കുത്രലീശ്വരൻ">
കുത്രലീശ്വരൻ

ഇന്ത്യൻ നീന്തൽ താരമാണ്‌ കുത്രലീശ്വരൻ എന്നറിയപ്പെടുന്ന "കുത്രാൽ രമേഷ്"'(born 8 November 1981).1994 ഏപ്രിലിൽ പൽക്ക് സ്റ്റ്രൈറ്റ് അദ്ദേഹം, നീന്തി കടന്നു.13 വയസ്സായിരുന്നപ്പോൾ 1994ൽ ഇംഗ്ലീഷ് ചാനൽ നീന്തി കടന്നു.അതെ വർഷം ഓസ്ട്രേലിയയിലെ റോട്ടനെസ്റ്റ് ചാനലും ഇറ്റലിയിലെ മെസ്സീനിയയും ഇറ്റലിയിലെ സന്നോനെ സിർസെയോയും ടെൻ ഡിഗ്രീ ചാനലും നീന്തി കടന്ന് ഗിന്നസ് ബുക്കിൽ ഇടം നേടി.1996ൽ അദ്ദേഹത്തിനു അർജുനാ അവാർഡ് ലഭിച്ചു.


</doc>
<doc id="318560" url="https://ml.wikipedia.org/wiki?curid=318560" title="ഗ്രെൻഡൽ">
ഗ്രെൻഡൽ

ആഗ്ലോ-സാക്സൊൺ മഹാകാവ്യമായ ബിയവൂൾഫ്“(AD 700-1000)ലെ പ്രധാനപ്പെട്ട മൂന്ന് വില്ലന്മാരിൽ ഒരാളാണ്‌ ഗ്രെൻഡൽ.ഗ്രൻഡലിന്റെ അമ്മായിയും ഡ്രാഗണുമാണ്‌ മറ്റ് രണ്ട് വില്ലന്മാർ.ഗ്രൻഡൽ മോൺസ്റ്ററോ രാക്ഷസനോ ആണ്‌.ഈ കാര്യം ഇന്നും പണ്ഡിതർക്ക് തർക്ക വിഷയമാണ്‌. 

ഷിൽഡിന്റെ പേരക്കിടാവ് ഹീൽഫ്ഡേനിന്റെ മകനായിരുന്നു ഹ്രോത്‌ഗാർ ജനങ്ങൾക്ക് പ്രിയപ്പെട്ടവനും യുദ്ധവീരനുമായിരുന്നു. ദീർഘകാലത്തെ ഭരണത്തിനു ശേഷം, പ്രതാപിയായ അദ്ദേഹം തന്റേയും പരിജനങ്ങളുടേയും ഉല്ലാസത്തിനായി ഹിയൊറോട്ട് എന്ന മനോഹരമായ ഉത്സവശാല നിർമ്മിച്ചു. അവിടെനിന്നുയർന്ന സംഗീതവും ആർപ്പുവിളികളും അടുത്തുള്ള ഒരു ചളിപ്പൊയ്കയിൽ താമസിച്ചിരുന്ന ഗ്രെൻഡൽ എന്ന സത്വത്തെ കോപിഷ്ടനും അസൂയാലുവുമാക്കി. ഒരു രാത്രി ഉത്സവശാലയിലെത്തിയ ഗ്രെൻഡൽ ഹ്രോത്ഗാറിന്റെ മുപ്പത് യോദ്ധാക്കളെ കൊന്നൊടുക്കി. അടുത്ത പന്ത്രണ്ട് വർഷം ഉത്സവശാലക്കുനേരെയുള്ള ആക്രമണം തുടർന്ന അയാൾ ഹ്രോത്ഗാറിനെ പൊറുതുമുട്ടിച്ചു.

സ്വീഡനിലെ ഗീറ്റുകളുടെ വീരന്മാരിൽ പ്രമുഖനായിരുന്ന ബെയൊവുൾഫ് ഗ്രെൻഡലിന്റെ അതിക്രമങ്ങളെക്കുറിച്ചറിഞ്ഞ് ഹ്രോത്ഗാറിന്റെ രക്ഷക്കെത്താൻ തീരുമാനിച്ചു. പതിനാല് അനുയായികൾക്കൊപ്പം ഒരു കപ്പലിൽ ഡെന്മാർക്കിലെത്തിയ അയാളെ ഹ്രോത്ഗാർ സ്വീകരിച്ച് നന്ദിപൂർവം സൽക്കരിച്ചു. അന്നുരാത്രി ബെയൊവുൾഫ് അനുയായികൾക്കൊപ്പം ഉത്സവശാലയിൽ ഗ്രെൻഡലിനെ കാത്തുകിടന്നു. ആയുധങ്ങളൊന്നുമില്ലാതെ വന്ന ഗ്രെൻഡലിനെ ബെയൊവുൾഫ് നിരായുധനായിത്തന്നെ നേരിട്ടു. ഏറ്റുമുട്ടലിനിടെ ഗ്രെൻഡലിന്റെ ഒരു കയ്യിൽ പിടിമുറുക്കിയ ബെയൊവുൾഫ് പിടിവിട്ടില്ല. മല്പ്പിടിത്തത്തിൽ ബെയൊവുൾഫ് ആ കൈ പറിച്ചെടുത്തു. അങ്ങനെ മാരകമായി മുടിവേറ്റ ഗ്രെൻഡൽ ചളിപ്പൊയ്കയിലെ തന്റെ താവളത്തിലെത്തി മരിച്ചു.



</doc>
<doc id="318561" url="https://ml.wikipedia.org/wiki?curid=318561" title="ഗാനിമിഡെ">
ഗാനിമിഡെ

ഗ്രീക്ക് പുരാണങ്ങളിൽ ട്രോയിലെ നായകനാണ്‌ ഗാനിമിഡെ(; ; Greek: .പുരാണത്തിൽ മരിക്കുന്നവരിൽ ഏറ്റവും സൗതയമുള്ള ത് ഗാനിമെഡിനാണെന്ന് ഹോമർ വിവരിച്ചിട്ടുണ്ട്.ട്രോസിന്റെ മകനാണ്‌ ഇദ്ദേഹം.ട്രോസ്സിൽ നിന്നാണ്‌ ട്രോയി എന്ന പേര്‌ ആനഗരത്തിന്‌ ലഭിച്ചത്.ഗാനിമെഡിന്റെ സഹോദരന്മാരാണ്‌ ഇലൂസും അസ്സരകുസ്സും.ഒരു പുരാണത്തിൽ സിയൂസ് പരുന്തിന്റെ രൂപത്തിൽ ഗാനിമെഡിനെ തട്ടി കൊണ്ട് പോയി ഒളിമ്പസ് പർവതത്തിൽ സല്ക്കരിച്ചു.ഈ കഥ ഗ്രീക്ക് ആചാരമായ പൈഡെരഷിയ” യുടെ മറ്റൊരു രൂപമാണ്‌.സാമൂഹികമായ ഒരാളും യുവാവും തമ്മിലുള്ള ബന്ധമാണ്‌.ഈ ലാറ്റിൻ വാക്ക് കറ്റമിറ്റുസ് എന്ന ഇംഗീഷിൽ നിന്നാണ്‌.

Ganymede is named by various ancient Greek and Roman authors:



</doc>
<doc id="318562" url="https://ml.wikipedia.org/wiki?curid=318562" title="ഗോർഗിയസ്">
ഗോർഗിയസ്

ഗ്രീസിലെ സിസിലിയിലെ ലിയന്റിനി സ്വദേശിയും ഹേത്വഭാസവാദിയും ആലങ്കാരികനും സോക്രട്ടീസിനു മുൻപുള്ള തത്ത്വചിന്തകനുമാണ്‌ ഗോർഗിയസ്(; , ; c. 485 – c. 380 BC), . പ്രോട്ടഗോരസ്സിനോടൊപ്പം ആദ്യതലമുറ സോഫിസ്റ്റാണ്‌ അദ്ദേഹം.empedOclesinte മകനാണെന്ന് കില ദൈവവിശ്വാസികൾ പറയുന്നു.എന്നാലും കുറച്ച് വയസ്സ് മാത്രം പ്രായം എമ്പെദോക്ളീസിനേക്കാൾ കുറവാണ്‌.മറ്റ് sophists നെ പോലെ അലഞ്ഞ് തിരിഞ്ഞ് നടക്കുകയുമദ്ദേഹത്തിന്റെ കഴിവുകൾ വിവിധ പലസ്ഥലങ്ങളിലും പ്രതേകിച്ച് പാൻ ഹെല്ലാനിക് കേന്ദ്രങ്ങളിൽ എക്സിബിഷൻ നടത്തുകയും എക്സിബിഷനും അദ്ദേഹത്തിന്റെ നിർദ്ദേശങ്ങൾക്ക് പണം ഈടാക്കുകയും ചെയ്തിരുന്നു.അദ്ദേഹത്തിന്റെ പ്രധാന പ്രതേകതയെന്തെന്നാൽ പ്രേക്ഷകരിൽ നിന്നും പലവിധത്തിലുള്ള ചോദ്യങ്ങൾ സ്വീകരിക്കുകയും അതിന്‌ അനിയോജ്യമായ ഉത്തരങ്ങൾ നൽകുകയും ചെയ്തിരുന്നു .നിഷേധമതവിശ്വാസിയായ ഗോർഗിയസ് എന്ന് ചിലപ്പോഴൊക്കെ വിളിച്ചിരുന്നു.എന്നിരുന്നാലും അദ്ദേഹത്തിന്റെ ഈ വിശേഷണം ഒരു തർക്ക വിഷയമാണ്‌.
അദ്ദേഹം തന്റെ വാസസ്ഥലം മാറ്റിയതിനാൽ അദ്ദേഹത്തിന്റെ പ്രസംഗം സിസിലിയിൽ നിന്ന് അറ്റിക്കയിലേക്ക് മാറ്റി.ഇതിലൂടെ അറ്റിക്കയുടെ നാട്ടുഭാഷക്ക് സാഹിത്യരംഗത്ത് മാറ്റമുണ്ടായി.
ഹെലെന്റെ സ്തുതികൾ
പലമെഡീസിന്റെ പ്രതിരോധം
എപ്പിറ്റഫിയോസ് 





</doc>
<doc id="318564" url="https://ml.wikipedia.org/wiki?curid=318564" title="ജാസൺ">
ജാസൺ

ഗ്രീക്ക് പുരാണത്തിൽ അർഗോനോട്ടുകളുടെ നേതാവ് എന്നതിനാൽ വളരെ പ്രശസ്തനാണ്‌ ജാസൺ.സ്വർണ്ണതോൽ കണ്ടെത്താനായിരുന്നു ആ യാത്ര.ഇയോൽകോസിലെ ധർമ്മജ്ഞനായ രാജാവായ ഇസൺ(Aeson)ന്റെ മകനാണ്‌ ജാസൺ.അദ്ദേഹം സൊർസെരെസ്സ് മീഡിയയെ വിവാഹം കഴിച്ചു.ഗ്രീക്ക് അജ്ഞാതവർഷങ്ങൾക്ക് 1100-800 {BC] മുൻപുള്ള വർഷങ്ങളിലാകാം അദ്ദേഹത്തിന്റെ ജീവിച്ചിരുന്നതെന്നാണ്‌ ചരിത്രകാരന്മാർ പറയുന്നത്.ജാസനെ പറ്റി BC300 അടുപ്പിച്ചാണ്‌ ആളുകൾ എഴുതികാണുന്നത്.
വിവിധ ഗ്രീക്ക്-റോമൻ ക്ലാസിക്കുകളിൽ ജാസൺ പ്രത്യക്ഷപ്പെടുന്നുണ്ട്.ഇതിഹാസ കാവ്യമായ അർഗോനോട്ടിക്കയിലും ദുരന്ത കാവ്യമായ മീഡിയയിലും ജാസൺ പ്രത്യക്ഷപ്പെടുന്നവയാണ്‌.ആധുനിക കാലത്തും ജാസന്റെ കഥ കടന്ന് വരുന്നുണ്ട്.1963ലെ ചലച്ചിത്രമായ ജാസൺ ആൻഡ് അർഗോനോട്ട്സ് 2000ൽ ടി.വി മിനിസെരീസിൽ ജാസൺ ആൻഡ് അർഗോനോട്ട്സ് എന്നതിലും ജാസൺ പ്രധാന കഥാപാത്രമായ ബ്രിട്ടീഷ് ടി.വി.സീരീസ് അറ്റ്ലാന്റൈീ​സ് തുടങ്ങി ധാരാളം പരിപാടികളി ജാസൺ കടന്ന് വന്നിട്ടുണ്ട്.സ്ലൊവെനിയയിലെ തലസ്ഥാനമായ ല്ജുബ്ല്ജന(Ljubljana) നഗരത്തിന്റെ സ്ഥാപകൻ അദ്ദേഹമാണെന്ന് കരുതുന്നു
.സ്വർണ്ണതോൽ കണ്ടെത്താനായിരുന്നു ആ യാത്ര.

പഴയനിയമത്തിലെ അപ്പോക്രിഫ വിഭാഗത്തിൽ പെടുന്ന ചില ഗ്രന്ഥങ്ങളാണ് മക്കബായരുടെ പുസ്തകങ്ങൾ.

സൈറീൻകാരനായ ജാസൺ എന്നയാൾ അഞ്ചു വാല്യങ്ങളായി എഴുതിയ ചരിത്രത്തിന്റെ സംഗ്രഹം എന്ന നിലയിലാണ് 2 മക്കബായർ എഴുതപ്പെട്ടിരിക്കുന്നത്. ജാസണോ അയാളുടെ കൃതിയോ മറ്റൊരിടത്തും പരാമർശിക്കപ്പെടുന്നില്ല.എബ്രായ ബൈബിളായ തനക്കിൽ ഉൾപ്പെടാത്ത ഈ കൃതി യഹൂദവിശുദ്ധലിഖിതങ്ങളുടെ പുരാതന ഗ്രീക്ക് പരിഭാഷയായ സെപ്ത്വജിന്റിന്റെ ഭാഗമാണ്.




</doc>
<doc id="318565" url="https://ml.wikipedia.org/wiki?curid=318565" title="ടൈറ്റസ് ലിവിയുസ് പറ്റാവിനുസ്">
ടൈറ്റസ് ലിവിയുസ് പറ്റാവിനുസ്

റോമിന്റെ ചരിത്രമെഴുതിയ ചരിത്രകാരനാണ്‌ ടൈറ്റസ് ലിവിയുസ് പറ്റാവിനുസ് (; 64 or 59 BCAD 17).റോമിന്റെ ബൃഹത്തായ ചരിത്രവും റോമൻ ജനങ്ങളെ പറ്റിയും Ab Urbe Condita Libri (നഗരത്തിന്റെ സ്ഥാപനം മുതലുള്ള പുസ്തകം) റോമിന്റെ പഴയ ഇതിഹാസകാരന്മാരുടെ കാലം മുതൽ BC753ന്‌ അഗസ്റ്റസ് റോം സ്ഥാപിക്കുന്നത്‌ വരെയുള്ള ചരിത്രം അതിലടങ്ങിയിരിക്കുന്നു. അദ്ദേഹം തന്റെ രചനകൾ BC 31നും BC25നു ഇടയ്ക്കാണ്‌ എഴുതാൻ തുടങ്ങിയത് എന്നാണ്‌ വിശ്വാസം. ലിവിയുടെ അവശേഷിക്കുന്ന ഏക പുസ്തകമാണ്‌ അബ് ഉർബേ കോണ്ടിറ്റ(History of Rome).





</doc>
<doc id="318568" url="https://ml.wikipedia.org/wiki?curid=318568" title="തെസ്പീസ്">
തെസ്പീസ്

പ്രാചീന ഗ്രീക്ക് പുസ്തകങ്ങളിൽ പ്രതേകിച്ച് അരിസ്റ്റോട്ടിലിന്റെ രചനകളിൽ നിന്നും ചരിത്രത്തിലെ ആദ്യത്തെ നാടകാഭിനേതാവും നാടക കൃത്തുമാണ് തെസ്പീസ്; ; fl. 6th century BC) .മറ്റ് ചില സ്രോതസ്സുകളിൽ ആദ്യമായി നടനോടൊപ്പം ആദ്യമായി മറ്റ് നടന്മാരും പ്രത്യക്ഷപ്പെടുന്നത് അവതരിപ്പിച്ചത് ഇദ്ദേഹമണ്‌.ഇദ്ദേഹത്തെ നാടകത്തിന്റെ പിതാവായി അറിയപ്പെടുന്നു.

തെസ്പീസ് ഡിത്യരംബസ്(പുരാണ കഥകളെ ആസ്പദമാക്കി പാടുന്ന പാട്ടുകൾ)ഗായകനായിരുന്നു.ഇദ്ദേഹമാണ്‌ ഒരു ഗായകനോ നടനോ വ്യക്തിപരമായി കഥപാത്രങ്ങളായി കഥ അവതരിപ്പിക്കുന്ന ശൈലി കൊണ്ട്‌ വന്നത്..കഥാപാത്രങ്ങൾ വിവിധ മുഖംമൂടികൾ ധരിച്ച് അരങ്ങിലെത്തിയത് ഇദ്ദേഹത്തിന്റെ ആശയമാണ്‌.
ദുരന്ത നാടകത്തിന്റെ തുടക്കം ഇദ്ദേഹത്തിൽ നിന്നാണ്‌ .അതിനെ ഏറ്റവും നന്നയി കൈകാര്യം ചെയ്തതും ഇദ്ദേഹമാണ്‌.ബീ.സി.534ൽ ആഥൻസിലെ ഡയോണിസിയ സ്ഥാപനത്തിലെ മൽസരത്തിൽ ഏറ്റവും മികച്ച ദുരന്ത നാടകമായി തിരഞ്ഞെടുത്ത ഇദ്ദേഹത്തിന്റെതാണ്‌.തെളീവുകളുള്ള ആദ്യ മൽസരത്തിൽ ജയിച്ചിട്ടുള്ള വ്യതിയാണ്‌ തെസ്പീസ്.സമ്പത്തികമായി വളരാൻ തെസ്പീസ് സഞ്ചാര നാടകങ്ങൾ തുടങ്ങി.ആദ്യമായി സഞ്ചാര നാടകം അവതരിപ്പിച്ചതും അദ്ദേഹമാണ്; ‌.അദ്ദേഹത്തിന്റെ സഞ്ചാരത്തിൽ വിവിധസ്ഥലങ്ങളിൽ വിവിധ വേഷങ്ങളിൽ മാസ്ക്കും കുതിര വണ്ടി എന്നിവയോട് കൂടിയായിരുന്ന് യാത്ര.



</doc>
<doc id="318569" url="https://ml.wikipedia.org/wiki?curid=318569" title="പിങ്‌ഗലൻ">
പിങ്‌ഗലൻ

ഛന്ദഃശാസ്ത്രത്തിന്റെ (ചന്ദഃസൂത്രത്തിന്റെ) രചയിതാവാണ്‌ പിങ്‌ഗലൻ(Devanagari: पिङ्गल ""). ഛന്ദഃശാസ്ത്രമാണ്‌ സംസ്കൃതത്തിലെ അറിയപ്പെടുന്നതിൽ പഴയ പദ്യരചനാശാസ്ത്രം/ശബ്ദശാസ്ത്രം. പിംഗളനെപറ്റി വളരെ കുറച്ച് വിവരങ്ങളെ മാത്രമെ ലഭ്യമായിട്ടുള്ളു.പഴയ കാല ഇന്ത്യൻ സാഹിത്യ പാരമ്പര്യം അനുസരിച്ച് ഇദ്ദേഹം പാണിനിയുടെ(ബി സി 4ആം നൂറ്റാണ്ട്)ഇളയ സഹോദരനൊ മഹാഭാഷ്യത്തിന്റെ രചയിതാവായ പതാഞ്ജലിയോ(ബി സി 2ആം നൂറ്റാണ്ട്)ആണ്

ചന്ദശാസ്ത്രം എട്ട് അധ്യായങ്ങളുള്ള പഴയ സൂത്രങ്ങളുടെ രചന രീതിയിൽ രചിച്ച സൂത്രമാണ്‌.ചന്ദശാസ്ത്രം വിസ്തരിച്ച ഒരു ഭാഷ്യമല്ല.ബി സി യിലെ അവസാനത്ത നൂറ്റാണ്ടുകളിലൊഏ ഡി യിലെ ആദ്യ നൂറ്റാണ്ടുകളിലൊ ആണ്‌ ഇതിന്റെ രചനയെന്നാണ്‌ പണ്ഡിതരുടെ അഭിപ്രായം .സംസ്കൃത ഇതിഹാസങ്ങളുടെ വൈദിക അളവുകൾ ക്ലാസ്സിക്ക് അളവുകളിലേക്ക് മാറുന്ന കാലഘട്ടത്തിലാണ്‌ ഇതിന്റെ രചനയെന്നാണ്‌ പണ്ഡിതരുടെ അഭിപ്രായം.ഇത് ചിലപ്പോൾ മൗര്യസാമ്രാജ്യ കാലഘട്ടത്തിന്റെ തുടക്കത്തിലുമാകാം.പത്താം നൂറ്റാണ്ടിലെ ഗണിതജ്ഞനായ ഹാലായുദ്ധൻ ചന്ദശാസ്ത്രത്തിനു ഭാഷ്യം രചിക്കുകയും അത് വിപുലീകരിക്കുകയും ചെയ്തു.

=ഉള്ളടക്കം=
ചന്ദശാസ്ത്രത്തിലാണ്‌ അറിയപ്പെടുന്നതിൽ വച്ച് ആദ്യമായി ദ്വിസംഖ്യാ സമ്പ്രദായത്തിനെ കൃത്യവുകളിൽ ചെറുതു വലുതുമായ വാക്യാംശത്തിലൂടെ വിവരിക്കുന്ന രചന .ഇതിലെ വിവരണങ്ങളിലെ അളവുകൾ സംയുക്തങ്ങൾ ബൈനോമിയൽ തിയറിയോട് സാദ്ര്ശ്യമുള്ളവയാണ്‌.ഹാലായുധന്റെ ഭാഷ്യത്തിൽ പാസ്ക്കലിന്റെ തികോണ(മെരുപ്രസ്താരം)ത്തിന്റെ അവതരണം ഉൽപ്പെടുന്നു.പിംഗളയുടെ രചനയിൽ ഫിബൊനക്കിയുടെ സംഖ്യകളുംFibonacci numbers) ഉൽപ്പെടുന്നു.അതിനെ മന്ത്രമേരു എന്ന് പറയപ്പെടുന്നു

പൂജ്യത്തിനെ തെറ്റായി പലപ്പോഴും തെറ്റായി പിംഗള ദ്വിനാമ സംഖ്യയിൽ ഉപയോഗിച്ചിരുന്നു.സാധാരണ 0 വും 1ഉം മാണ്‌ ആധുനിക ഗണിതശാസ്ത്രത്തിൽ ഉപയോഗിച്ചിരുന്നത്.എന്നാൽ പിംഗള ചെറുതും വലുതുമായ രൂപത്തിലാണ്‌ അവ ചിട്ടപ്പെടുത്തിരുന്നത്.പിംഗളയുടെ രീതിയിൽ ബൈനറി ശ്രേണി ആരംഭിക്കുന്നത് ഒന്നിൽ നിന്നായിരുന്നു.(നാല്‌ ചെറിയ ബൈനറി ലിപിയിൽ--“0000”--ഇതാണ്‌ ആദ്യത്തെ ശ്രേണി),nth ശ്രേണി ബൈനറി രൂപത്തിൽ [n-1],എഴുതിരിക്കുന്നത് തിരിച്ചായിരുന്നു.




</doc>
<doc id="318572" url="https://ml.wikipedia.org/wiki?curid=318572" title="പീറ്റർ പാൻ">
പീറ്റർ പാൻ

സ്കോട്ടിഷ് നോവലിസ്റ്റും നാടകകൃത്തുമായ ജെ.എം.ബാരിയാണ്‌ പീറ്റർ പാൻ എന്ന് കഥാപാത്രത്തെ സൃഷ്ട്ടിച്ചത്. ഒരു വികൃതി പയ്യന്‌ പറക്കാനും സാധിക്കുകയും എന്നാൽ വളരാൻ കഴിയാത്ത പീറ്റർ പാൻ തന്റെ നിത്യ ബാല്യത്തിൽ നെവർലാൻഡ് എന്ന ചെറിയ ദ്വീപിൽ ചെയ്യുന്ന സാഹസിക പ്രവർത്തികളാണ്‌ ഇതിന്റെ കഥ. പീറ്ററാണ്‌ കുട്ടികളുടെ നേതാവ്. ജലകന്യകയും ലോസ്റ്റ്ബോയ്സ് എന്ന് അമേരിക്കൻ കുട്ടികളും കഥയിൽ ഉണ്ട്. ബാരിയുടെ രണ്ട് വ്യത്യസ്ത കഥകൾ കൂട്ടിയോജിപ്പിച്ചാണ്‌ ഈ കഥ ഉണ്ടാക്കിയത്. ഇതിലെ കഥാപാത്രങ്ങൾ വിവിധ മാധ്യമങ്ങളിൽ വ്യത്യസ്ത രൂപത്തിൽ പുനരവതരിപ്പിക്കുകയുണ്ടായി. അവയിൽ അനിമേഷൻ ചലചിത്രങ്ങളും നാടക ചിത്രങ്ങളും ടി.വി ഷോകളും ഉൽപ്പെടുന്നു.





The name Peter Pan has been adopted for various purposes over the years:




</doc>
<doc id="318574" url="https://ml.wikipedia.org/wiki?curid=318574" title="ചിമ്പുദേവൻ">
ചിമ്പുദേവൻ

ഒരു തമിൾ തിരകഥാകൃത്തും സംവിധായകനുമാണ് ചിമ്പുദേവൻ. തമിൾ ഹാസ്യതാരം വടിവേലു നായകനായ ഇമായ് അരസൻ 23ആം പുലികേശി എന്ന ബ്ലോക്ക്‌ബസ്റ്റ്ടെർ ചലച്ചിത്രം സംവിധാനം ചെയ്തത് ഇദേഹമാണ്.
ആനന്ദവികടനിൽ കാര്ടൂനിസ്റ്റ് ആയാണ് ചിമ്പുദേവൻ ആദ്യജോലി തുടങ്ങിയത്.

തമിൾ സംവിധായകൻ ചേരന്റെ അസിസ്റ്റന്റ്‌ ആയാണ് സിമ്പുദേവൻ സിനിമയിൽ ജോലി തുടങ്ങിയത്.ശേഷം ഇമായ് അരസൻ 23ആം പുലികേശിയുടെ കഥ ശങ്കറിനോട് പറയുകയും ശങ്കറിന്റെ എസ് പിക്ചർ നിർമ്മിക്കുകയും ചെയ്തു.

https://en.wikipedia.org/wiki/Chimbu_Deven

</doc>
<doc id="318578" url="https://ml.wikipedia.org/wiki?curid=318578" title="പാണ്ടിക്കാട് മിലിട്ടറി ക്യാമ്പ് ആക്രമണം">
പാണ്ടിക്കാട് മിലിട്ടറി ക്യാമ്പ് ആക്രമണം

1921 ലെ മലബാർ കലാപത്തിലെ ഒരു സുപ്രധാന സംഭവമാണ് പാണ്ടിക്കാട് മിലിട്ടറി ക്യാമ്പ് ആക്രമണം അല്ലെങ്കിൽ പാണ്ടിക്കാട് യുദ്ധം എന്നറിയപ്പെടുന്നത്. 1921 നവംബർ 14നാണ് പ്രസ്തുത ആക്രമണം അരങ്ങേറിയത്. മലബാർ കലാപത്തിന്റെ രണ്ടാം ഘട്ടത്തിലായിരുന്നു പ്രസ്തുത സംഭവം. 1921ആഗസ്റ്റ്‌ അവസാനത്തോടെ മലബാർ കലാപത്തിലെ രക്തചോരിച്ചിലുകൾ തൽക്കാലത്തേക്ക് കെട്ടടങ്ങിയെങ്കിലും ബ്രിട്ടീഷുകാർ പ്രതികാരത്തിനിറങ്ങിയത് വീണ്ടും കലാപം ആളിക്കത്തിച്ചു. പലയിടത്തും ബ്രിട്ടീഷ് - മാപ്പിള ഖിലാഫത്ത് വളണ്ടിയർ ഏറ്റുമുട്ടലുകൾ അരങ്ങേറി. അവയിൽ ഏറ്റവും വലുതും പ്രധാനപ്പെട്ടതുമായിരുന്നു പാണ്ടിക്കാട് ഗൂർഖ മിലിട്ടറി ക്യാമ്പ് ആക്രമണം.

മലബാർ കലാപത്തിലെ സൈന്യാധിപനായിരുന്ന വാരിയൻ കുന്നത്ത് കുഞ്ഞഹമ്മദ് ഹാജിയുമായിച്ചേർന്നു ചെമ്പ്രശ്ശേരി തങ്ങളാണ് മിലിട്ടറി ക്യാമ്പ് ആക്രമണത്തിന് പദ്ധതി തയ്യാറാക്കിയത്. കൂട്ടിനു മുക്രി അയമു, പയ്യനാടൻ മോയീൻ എന്നിവരുമുണ്ടായിരുന്നു. പാണ്ടിക്കാട് മൊയ്തുണ്ണിപ്പാടത്തിന് സമീപമുള്ള ചന്തപ്പുരയായിരുന്നു പ്രസ്തുത സൈനിക ക്യാമ്പ്. മണ്ണുകൊണ്ട് ചുറ്റുമതിൽ നിർമിച്ചു കാവൽ ഏർപെടുത്തിയ സൈനിക ക്യാമ്പിൽ ഗറില്ല ആക്രമണമായിരുന്നു പ്ലാൻ ചെയ്തത്. ചെമ്പ്രശ്ശേരി, കരുവാരക്കുണ്ട്, കീഴാറ്റൂർ തുടങ്ങിയ സ്ഥലങ്ങളിൽ നിന്ന് പ്രത്യേകം പരിശീലനം നേടിയെത്തിയ 400 പേരാണ് ക്യാമ്പ് ആക്രമണത്തിന് നിയോഗിക്കപ്പെട്ടത്. 1921 നവംബർ 14ന് പുലർച്ചെ അഞ്ചുമണിക്കാണ് ആക്രമണം നടന്നത്. ക്യാമ്പിന്റെ ചുറ്റുമതിൽ പൊളിച്ചു അകത്തു കയറിയ മാപ്പിള പോരാളികൾ തുടക്കത്തിൽ ശക്തമായ ആക്രമണം അഴിച്ചു വിട്ടു. എന്നാൽ വിദഗ്ദ്ധ പരിശീലനം നേടിയ പോരാട്ട വീര്യമേറിയ ഗൂർഖ സൈനികരാണ് ക്യാമ്പിൽ കൂടുതലുണ്ടായിരുന്നത്. മാപ്പിലപ്പോരാളികളുടെ പ്രതീക്ഷക്ക് വിരുദ്ധമായി വമ്പിച്ച ആയുധ ശേഖരവും ക്യാമ്പിലുണ്ടായിരുന്നു. ആദ്യം ഒന്ന് പതറിയെങ്കിലും മനോനില വീണ്ടെടുത്ത ഗൂർഖ സൈനികർ മെഷീൻ ഗണ്ണുകളുപയോഗിച്ചു ശക്തമായി തിരിച്ചടി ആരംഭിച്ചതോടെ യുദ്ധഗതി മാറി മറിഞ്ഞു. മണിക്കൂറുകൾ നീണ്ട ഏറ്റുമുട്ടൽ അവസാനിച്ചതോടെ മാപ്പിളമാർ യുദ്ധത്തിൽ പരാജയപ്പെട്ടു. ആക്രമണത്തിൽ ബ്രിട്ടീഷ് സൈനിക മേധാവി ക്യാപ്റ്റൻ അവ്റെലിയും അഞ്ചു സൈനികരും കൊല്ലപ്പെട്ടു. മുപ്പത്തിനാലു പേർക്ക് പരിക്ക് പറ്റി. മാപ്പിള ഭാഗത്ത് നിന്ന് കൊല്ലപ്പെട്ടവരുടെ എണ്ണം 200 അടുത്തായിരുന്നു. 

സ്വാതന്ത്ര സമര സേനാനിയും മാതൃഭൂമിയുടെ ആദ്യകാല പത്രാധിപരുമായ കെ. മാധവൻ നായർ ഈ പോരാട്ടത്തെ കുറിച്ച് എഴുതിയത് ഇങ്ങനെയായിരുന്നു. 


</doc>
<doc id="318584" url="https://ml.wikipedia.org/wiki?curid=318584" title="അൽമാട്ടി">
അൽമാട്ടി

ഖസാഖ്‌സ്ഥാനിലെ ഏറ്റവും വലിയ നഗരമാണ് അൽമാട്ടി (; , ), നേരത്തെ അൽമാ അത്ത () വെസ്നി (Pre-Reform ), എന്നീ പേരുകളിൽ ആറിയപ്പെട്ടിരുന്നു . 1997-ൽ തലസ്ഥാനം അസ്താനയിലേക്ക് മാറ്റുന്നതിനുമുമ്പേ ഖസാഖ്‌സ്ഥാന്റെ തലസ്ഥാനമായിരുന്നു ഈ നഗരം. തെക്കൻ ഖസാഖ്‌സ്ഥാനിലെ പർവതമേഖലയിൽ സ്ഥിതിചെയ്യുന്നു. 


</doc>
<doc id="318586" url="https://ml.wikipedia.org/wiki?curid=318586" title="മിഖായ്ൽ ലൊമോനോസോവ്">
മിഖായ്ൽ ലൊമോനോസോവ്

റഷ്യൻ എഴുത്തുക്കാരനും ശാസ്ത്രജ്ഞനും polymathഉം ആണ് മിഖായ്ൽ ലൊമോനോസോവ്(; ; – )‌.സാഹിത്യം വിദ്യാഭ്യാസം ശാസ്ത്രം എന്നിവ്യ്ക്ക് അമൂല്യമായ സംഭാവനകൾ നൽകി

ഇവയിൽ ചൊവ്വയിലെ അന്തരീക്ഷം "രാസപ്രവർത്തനത്തിൽ mass conservation". ശാസ്ത്രത്തിൽ പ്രകൃതി ശാസ്ത്രം,രസതന്ത്രം,ഭൗതികശാസ്ത്രം,ധാതുപരീക്ഷണശാസ്ത്രം,ചരിത്രം,കല,ഭാഷാശാസ്ത്രം,പ്രകാശ വസ്തുക്കൾ തുടങ്ങി വിവിധ മണ്ഡലങ്ങളിൽ അദ്ദേഹം തന്റെ കഴിവ് പ്രകടിപ്പിച്ചു. ലൊമോസോവ് ഒരു കവിയും ആധുനിക റഷ്യൻ സാഹിത്യ ഭാഷയെ രൂപീകരിക്കുന്നതിനും ഇദ്ദേഹത്തിന്‌ വലിയ പങ്കുണ്ട്.




</doc>
<doc id="318587" url="https://ml.wikipedia.org/wiki?curid=318587" title="മീഡിയ">
മീഡിയ

ഗ്രീക്ക് പുരാണമനുസരിച്ച് കോൾകിസിലെ രാജാവായ ഈറ്റസ്സിന്റെ മകളാണ്‌ മീഡിയ. സിർസെയുടെ (circe) അനന്തരിവളും സൂര്യദേവനായ ഹീലിയോയുടെ പൗത്രിയും ജാസന്റെ മുൻ ഭാര്യയുമണ്‌ മീഡിയ(; , "Mēdeia", , "Medea").അതിൽ അവർക്ക് മെർമെരോസ് ഫെരെസ് എന്നിങ്ങനെ രണ്ട് കുട്ടികളുണ്ട്‌. യൂറിപിഡസ്സിന്റെ നാടകത്തിൽ ജാസൺ മീഡിയയെ ഉപേക്ഷിച്ച് പോകുമ്പോൾ കോരിന്തിലെ രാജാവായ ക്രെയോൻ ഗ്ലൗസെ വിവാഹം കഴിക്കാൻ ക്ഷണിച്ചു .ഈ നാടകത്തിൽ മീഡിയ തന്റെ ഭർത്താവിനോടുള്ള പ്രതികാരം തന്റെ മക്കളെ കൊന്ന് തീർക്കുകയാണ്

അപ്പോല്ലോനിയുസ് ഓഫ് റോഡ്സ്ന്റെ മൂന്നാം നൂറ്റാണ്ടിലെ മികച്ച രചനയായ അർഗോനോട്ടിക്കയിൽ ജാസണും അർഗോനോട്ടുകളോടൊപ്പം മീഡിയയും അതിൽ പ്രാധാന്യം നല്കുന്നു.മിക്ക കഥകളിലും മീഡിയ ഒരു ആഭിചാരിണിയായി ചിത്രീകരിക്കുന്നു.ഹെകറ്റെ എന്ന ദുർമന്ത്രവാദിനിയെ പൂജിക്കുന്നവളായും മിക്കവയിലും ചിത്രീകരിക്കുന്നു.ജാസന്റേയും മീഡിയയുടെയും ഐതിഹ്യം വളരെ പഴയതാണ്‌.ഹെസോയിഡ് കാലത്തിൽ തിയോഗോണിയിലാൺ ഇതിന്റെ ശരിക്കുള്ള ആദ്യ രചന നടന്നത്.ഇതാണ് ലിറ്റിൽ ഇലിയാഡ് എന്നറിയപ്പെടുന്നത് എപ്പിക് സൈക്കിളിന്റെ ഒരു ഭാഗം








</doc>
<doc id="318588" url="https://ml.wikipedia.org/wiki?curid=318588" title="മെഡൂസ">
മെഡൂസ

ഗ്രീക്ക് പുരാണത്തിൽ ഒരു വിചിത്ര ജീവിയാണ്‌ മെഡൂസ(, ; Μέδουσα "guardian, protectress").മെഡൂസ രാക്ഷസരൂപിയായ,ഗോർഗോൺ,മനുഷ്യ സ്ത്രീയുടെതും ബീഭസ രൂപവുമായ,തലയിൽ പാമ്പുകൾ തലമുടിയായ,ആരെ കണ്ണ്‌ കൊണ്ട് നോക്കിയാലും അവർ കല്ലായി മാറുന്ന ജീവിയാണ്‌ മെഡൂസ. മിക്ക സ്രോതസ്സുകളിലും ഫോർസ്യ്സിന്റേയും സെറ്റോയുടെയും മകളാണ്‌ അവരെന്നാണ്‌ വിശദീകരിച്ചിരിക്കുന്നത് . എന്നാൽ ഹൈഗിനുസ്ന്റേയും ഫാബുലേയുടെയും രചനകളിൽ ഗോർഗ്ഗണിന്റേയും സെറ്റോയുടെയും മകളാണ്‌.

ഗ്രീക്ക് നായകനായ പെർസുസ് അവരുടെ തല വെട്ടുകയും ആ തല പിന്നിട് ആയുധമാക്കുകയും ചെയ്തു . അതിനു ശേഷം പെർസുസ് ആ തല അഥീന ദേവതക്ക് നൽകി. അഥീന അത് തന്റെ പടച്ചട്ടയിൽ വച്ചു.പൗരാണിക കാലത്തെ മെഡൂസയുടെ തല പ്രത്യക്ഷപ്പെടുന്നത് ദുഷ്ട ശക്തികളെ നശിപ്പിക്കുന്നതിനുള്ള ഉപകരണമായാതിനെ ഗോർഗോണിയൻ എന്ന് അറിയപ്പെടുന്നു.

From ancient times, the Medusa was immortalized in numerous works of art, including:





</doc>
<doc id="318589" url="https://ml.wikipedia.org/wiki?curid=318589" title="മെനേൻഡെർ">
മെനേൻഡെർ

ഗ്രീക്ക് നാടകപ്രവർത്തകനും അഥീനിയൻ ന്യൂ കോമഡിയിൽ ഏറ്റവും പ്രശസ്തനാണ്‌ മെനേൻഡെർ (; , "Menandros"; c. 342/41 – c. 290 BC) . നൂറിലധികം ഹാസ്യങ്ങളുടെ രചയിതാവാണ്‌ ഇദ്ദേഹം ലെനൈനാ ഉൽസവത്തിൽ എട്ട് തവണ സമ്മാനം നേടിയ വ്യക്തിയുമാണ്‌ അദ്ദേഹം.ഡിയോനിസിയ നഗരത്തിലും ഇദ്ദേഹത്തിന്റെ പ്രകടനം ഇതുപോലെ ഗംഭീരമാണെങ്കിലും അതിന്റെ കണക്കുകളില്ല. പുരാണ രചയിതാക്കളിൽ വളരെ പ്രശസ്തനാണ്‌ ഇദ്ദേഹം.മധ്യകാലഘട്ടത്തിൽ ഇദ്ദേഹത്തിന്റെ ഭൂരിഭാഗം രചനകളും നഷ്ടമായി.ഇന്ന് കാണുന്ന രചനകൾ കൂടുതലും മുറിഞ്ഞ രൂപത്തിലുള്ളവയാണിവയിൽ കൂടുതലും ഇരുപതാം നൂറ്റാണ്ടിലാണ്‌ കണ്ടെത്തിയത്. ഡ്യസ്ക്ലോസ് എന്ന ഒറ്റ നാടകം മാത്രമാണ്‌ ഇന്നും പൂർണമായി അവശേഷിക്കുന്നത്.




</doc>
<doc id="318590" url="https://ml.wikipedia.org/wiki?curid=318590" title="റോളണ്ട്">
റോളണ്ട്

ചാർലിമഗ്നെയുടെ കിഴിലുണ്ടായിരുന്ന ഫ്രങ്കിഷ് പട്ടാള നേതാവാണ്‌ “‘റോളണ്ട്”’(Frankish: Hruodland) (died 15 August 778) ..ഇദ്ദേഹത്തെ മാറ്റർ ഓഫ് ഫ്രാൻസ് എന്ന് അറിയപ്പെടുന്നു.ബ്രെട്ടൺ മാർച്ചിലെ പട്ടാള ഗവർണറായിരുന്നു റോളണ്ട്. ബ്റ്റട്ടന്റെ ഫ്രാൻസിയയെ ആക്രമണത്തെ ചെറുക്കുന്നതിനുള്ള ചുമതല ഇദ്ദേഹത്തിനായിരുന്നു.ഐൻഹാർഡിന്റെ “വിറ്റ കരോളി മാഗ്നി” എന്ന പുസ്തകത്തിലൂടെയാണ്‌ അദ്ദേഹത്തെ ചരിത്രപരമായി മനസ്സിലാക്കുന്നത്.റോൻസെവൗക്സ് പാസ്(Roncevaux pass) യുദ്ധത്തിൽ ഇബീരിയയിൽ വച്ച് ബേസ്ക്വെസ് വിപ്ലവകാരികളാൽ അദ്ദേഹം കൊല്ലപ്പെട്ടു.
റോളണ്ടിന്റെ റോൻസെവൗക്സിൽ വച്ചുള്ള മരണമ്മധ്യകാല സാഹിത്യത്തിനും നവോത്ഥാനകാല സാഹിത്യത്തിലും കാണപ്പെട്ടു.ചാർലിമഗ്നെ ചക്രവർത്തിയുടെ പ്രധാന മഹാശൂരനായി തീർന്നു}}.ഇതിഹാസപരമായ പല കാര്യങ്ങളും അദ്ദേഹത്തിൽ ഒത്ത്ചേർന്നിരുന്നു.അതുകൊണ്ട് അദ്ദേഹത്തെ മാറ്റർ ഓഫ് ഫ്രാൻസ് എന്ന് അറിയപ്പെട്ടു.ആദ്യത്തേതും വളരെ പ്രശസ്തമായ അദ്ദേഹത്തേപറ്റിയുള്ള രചന പഴയ ഫ്രഞ്ചിൽ എഴുതിയ ,പതിനൊന്നാം നൂറ്റാണ്ടിലെ ചാൻസൺ ഡി റോളൻഡ് ആൺ`.
രണ്ട് മാസ്റ്റർപീസുകളായ നവോത്ഥാന കാവ്യങ്ങളും അദ്ദേഹത്തിനേക്കുറിച്ച് ഉണ്ടായി “ഒർലാൻഡോ ഇന്നമൊരാറ്റോ”യും ഒർലാൻഡൊ ഫുരി​ാസൊയും ഇവ ചരിത്രത്തേക്കാളുപരി ചാൻസൺ കൃതിയിൽ നിന്ന് പ്രചോദനമാവയാണ്‌.റോളണ്ട് സാഹിത്യത്തിൽ അദ്ദേഹത്തിന്റെ വാളായ ദുരെന്ദാലും(Durenda) അദ്ദേഹത്തിന്റെ കുതിരയായ വില്ലന്റിഫ്(Villantif)ഉം അദ്ദേഹത്തിന്റെ കുഴൽ വാദ്യമായ ഒലിഫന്റ്യും അവയിൽ വരുന്നു]]. . 




</doc>
<doc id="318592" url="https://ml.wikipedia.org/wiki?curid=318592" title="സൗൾ അലിൻസ്കി">
സൗൾ അലിൻസ്കി

അമേരിക്കൻ ജൂതവംശ ഏകോപകനും നേതാവും എഴുത്തുകാരനുമാണ്‌ സൗൾ അലിൻസ്കി(January 30, 1909 – June 12, 1972).ഇദ്ദേഹത്തെ ആധുനിക വംശ ഏകോപക സ്ഥാപകനായി കരുതുന്നു.റൂൾ ഫോർ റാഡിക്കൽസിന്റെ എന്ന പ്രശസ്തമായ പുസ്തകത്തിന്റെ രചയിതാവാണ്‌ ഇദ്ദേഹം. .

നാല്‌ ദശാബദ കാലം രാഷ്ട്രീയ സംഘാടാനത്തിൽ നിന്ന ഇദ്ദേഹത്തിന്‌ കുറേ വിമർശനങ്ങൾ നേരിടേണ്ടി വന്നിട്ടുണ്ട്.അതുപ്പോലെ തന്നെ ജനങ്ങളിൽ നിന്ന് അഭിനന്ദനങ്ങളും.ഇദ്ദേഹം പ്രധാനമായും തന്റെ സംഘടനാ പാടവം 1950ൽ വടക്കേ അമേരിക്കയിലെ പാവപ്പെട്ട വംശജരുടെ ഉന്നമനത്തിനായാണ്‌ ഊന്നൽ നൽകിയത്.പിന്നീട് ആഫ്രിക്കൻ-അമേരിക്കൻ ഘെട്ടോസിന്റെ ഉന്നമനത്തിനായി ശ്രദ്ധിച്ചു.ചിക്കാഗോയിൽ തുടങ്ങി കാലിഫോർണിയ,മിഷിഗൺ,ന്യൂയോർക്ക് സിറ്റി തുടങ്ങി ഡസനോൾം ഘാട്ടോസ് കഷ്ടപ്പെടുന്ന മറ്റ് സ്ഥലങ്ങളിൽ സഞ്ചരിച്ച് അവർക്ക് വേണ്ട നിർദ്ദേശങ്ങൾ ണാൾക്കീ.
1960ൽ ഇദ്ദേഹത്തിന്റെ ചിന്തകൾ ഏറ്റെടുത്ത് കൊണ്ട് യൂ.എസ് കോളേജ് വിദ്യാർഥികളും മറ്റ് ചെറു യുവ ജന സംഘാടകരൗം അവരുടെ കഴിവനുസരിച്ച് കോളേജിനകത്തും അതിനു പുറത്തും പ്രവർത്തനങ്ങൾ നടത്തി. .റ്റൈം മാഗസിൻ ഒരിക്കൽ ഇങ്ങനെ എഴുതി“അമേരിക്കൻ ജനാധിപത്യംതുടങ്ങിയത് അലിൻസ്കിയുടെ ചിന്തയാണ്‌”.യാഥാസ്ഥിതിക എഴുത്തുകാരനായ വില്യം എഫ് ബുക്ക്ലെ പറഞ്ഞു“സംഘടന ബുദ്ധിമാനാകാൻ വളരെ അടുത്തു കൊണ്ടിരിക്കുന്നു.”






</doc>
<doc id="318593" url="https://ml.wikipedia.org/wiki?curid=318593" title="സെമിറാമിസ്">
സെമിറാമിസ്

അസീറിയയുടെ രാജാവായിരുന്ന നിനസിന്റെ ഇതിഹാസ പത്നിയാണ്‌ സെമിറാമിസ്(; , "Shamiram"). ഇതിഹാസ ചരിത്രകാരന്മാരായ ഡിയോഡോരാസ് സികുലുസും,ജസ്റ്റിനും ക്റ്റെസിയസ് ചരിത്രകാരന്മാരും സെമിറാമിസിനെയും രാജാവായ നിനുസുമായുള്ള ബന്ധത്തേയും പരാമർശിക്കുന്നുണ്ട്‌. നിനുസ് അസ്സീരിയയുടെ പുരാണത്തിലുള്ള രാജാവാണ്‌. അതു കൊണ്ട് തന്നെ അസ്സീറിയൻ രാജാക്കന്മാരുടെ പട്ടികയിൽ അദ്ദേഹം ഉൾപ്പെടുന്നില്ല.
ഏഷ്യാമൈനാരിനും പടിഞ്ഞാരൻ ഏഷയുടെയും സ്മാരകങ്ങളിൽ നിന്നാണ്‌ സെമിറാമിസ് എന്ന വാക്ക് ഉപയോഗിച്ച് വരുന്നത്. എന്നാൽ ഈ വാക്ക് എങ്ങനെ ഉണ്ടായതെന്ന് മറന്ന് പോവുകയോ അറിയാതെ പോവുകയോചെയ്തു . യൂഫ്രറ്റെസ്സിന്റെ പുരാണപശ്ചാത്തലത്തിലുള്ള എല്ലാ ഗംഭീര രചനകളിലും ഇറാനിലെ ദാരിയസിന്റെ ബെഹിസ്തുൻ ശിലാലിഖിതങ്ങളിൽ സെമിറാമിസ്സിനെ പറ്റി വിവരിക്കുന്നുണ്ട്‌.ഹെറോഡോട്ടസ് യൂഫ്റ്റസ്സ് സെമിറാമിസിനെ അതിശോക്തിയോടെയാണ്‌ വർണ്ണിച്ചിരിക്കുന്നതെന്ന് പറഞ്ഞിട്ടുണ്ട്‌.ബാബിലോണിലെ വാതിലുമായി ബന്ധമായാണ്‌ ആ പേരിന്റെ പിറവിക്ക് കാരണമെന്ന് ഹെറോഡോട്ടസ് പറഞ്ഞു .എന്നിരുന്നാലും തൂങ്ങുന്ന പൂന്തോട്ടത്തിന്റെ നിർമ്മാണത്തിനു വളരെ കാലം മുൻപായിരുന്നു സെമിമിറാസ്സിന്റെ കാലമെന്ന് ഹെറോഡോട്ടസ് തറപ്പിച്ച് പറയുന്നു. അസ്സീറിയയുടെ വിവിധ സ്ഥലങ്ങളിലും മെസ്സോപ്പൊട്ടോമിയ മൊത്തത്തിലും മീഡിയ, പേർഷ്യ, ലെവന്റ്, ഏഷ്യാമൈനാർ, അറേബ്യ, കൗകസുസ് തുടങ്ങിയ സ്ഥലങ്ങളിൽ ഈ പേര്‌ ഉപയോഗിക്കുന്നുണ്ട്‌.മധ്യകാല ഘട്ടത്തിൽ ഈ പേരിന്‌ അൽപ്പം വ്യത്യാസം വരുന്നുണ്ട്‌. പുരാതന നഗരമായ വാന്റെ പേര്‌ “ഷമിരമഗെർഡ്” എന്നാണ്‌ (ഇതിന്റെ അർഥം അർമേനിയയിൽ സെമിറാമിസ് നിർമ്മിച്ചത് എന്നാണ്‌).
ചരിത്രപരവും യാഥാർഥ്യപരമായി ഷമ്മുരമറ്റ്(അക്കീഡിയൻ അർമേനിയൻ ഭാഷാ​ഉൽഭവത്തിൽ ) അസ്സീറിയന്യിൽ ഷംഷി-അദദ്V ന്റെ പത്നിയാണ്‌ (824BC-811BC വരെ ഭരിച്ചിരുന്നു) സെമിറാമിസ്. നിയോ-അസ്സീരിയൻ സാമ്രാജ്യമാണ്‌ അദ്ദേഹം ഭരിച്ചിരുന്നത്.അസ്സീറിയ സാമ്രാജ്യമായിരുന്ന ഇറാഖ്,വടക്ക്-കിഴക്ക് സിറിയ,തെക്ക്-കിഴക്ക് തുർക്കി,വടക്ക്-പടിഞ്ഞാറ്‌ ഇറാൻ തുടങ്ങിയ സ്ഥലങ്ങളിൽ ഇന്നും പെൺകുട്ടികൾക്ക് സെമിറാമിസ് എന്ന പേര്‌ ഉപയോഗിച്ച് വരുന്നു.



</doc>
<doc id="318594" url="https://ml.wikipedia.org/wiki?curid=318594" title="സെർബെറസ്">
സെർബെറസ്

ഗ്രീക്ക്-റോമൻ പുരാണമനുസരിച്ച് മൂന്ന് തലയുള്ള പാമ്പിന്റേതു പോലുള്ള വാലുള്ള സടയുള്ള സിംഹത്തിന്റെ നഖമുള്ള സെർബറസ്(; "Kerberos" ) എന്ന നരകത്തിലെ വേട്ട നായ.നരകത്തിലെ യമന്റെ നായയാണ്‌ സെർബറ.സ്ഗ്രീക്ക് പുരാണത്തിലെ പാതാളത്തിൽ മരിച്ചവർ രക്ഷപ്പെടാതിരിക്കാൻ കാൽ നിൽക്കുകയാണ്‌ ഈ പട്ടിയുടെ കടമ
.പ്രാചീന ഗ്രീക്ക് കൃതികളിൽ പലതിലും സെറിബറസിന്റെ സാനിധ്യമുണ്ട്.റോമൻ സാഹിത്യത്തിൽ പ്രാചീനവും ആധിനികത്തിലും കലയ്ക്കും നിർമ്മിതികളിലും വിവിധ് വർണ്ണനകളും വിവിധ വ്യാഖ്യാനത്തിലൂടെയും സെർബെറസ് പ്രത്യക്ഷപ്പെടുന്നുണ്ട്‌.പ്രധാന വ്യത്യാസമെന്തെന്നാൽ അതിന്റെ തലയെ സംബന്ധിച്ചാണ്‌.മിക്ക സ്രോതസ്സുകളിലും മൂന്ന് തലയാൺ ചിത്രീകരിക്കുന്നതും വർണ്ണിക്കുന്നതും.മറ്റ് ചിലതിൽ രണ്ടോ ഒന്നോ ആണ്‌.വേറെ ചില സ്രോതസ്സിൽ അത് അൻപതും നൂറും തലകളായി പറയുന്നു.



</doc>
<doc id="318595" url="https://ml.wikipedia.org/wiki?curid=318595" title="ഹൻസെലും ഗ്രേറ്റലും">
ഹൻസെലും ഗ്രേറ്റലും

1812ൽ ഗ്രിമ്മ് സഹോദർന്മാർ എഴുതിയ ജർമ്മൻ പ്രേതകഥയിലെ കഥാപാത്രങ്ങളായ ജോഹന്നാസും മാർഗററ്റുമാണ്‌ ഹൻസെലും ഗ്രേറ്റലും( or and ; .കൊടുംകാട്ടിൽ കേക്കും മധുരപലഹാരങ്ങളും കൊണ്ട് നിർമ്മിച്ച വീട്ടിൽ താമസിക്കുന്ന ദുർമന്ത്രവാദിനി ഒരു കൊച്ച് സഹൊദരനേയും സഹോദരിയേയും ഉപദ്രവിക്കുന്നു..
.ഹാൻസലും ഗ്രേറ്റലും അവരുടെ കൗശലത്താൽ കുട്ടികളൂടെ ജീവൻ മന്ത്രവാദിനിയിൽ നിന്ന് രക്ഷിക്കുന്നു.ഈ കുട്ടി കഥ പല മാധ്യമത്തിലും പ്രചോദനമായിട്ടുണ്ട്. പ്രതേകിച്ചും നൃത്തനാടകമായ ഹാൻസലും ഗൃറ്റലും ഏഞ്ചല്ബെർട്ട് ഹമ്പെർഡിനോക്കിന്റെ 
നൃത്തനാടകമായ ഹാൻസലും ഗൃറ്റൽ (1893).1950ൽ ഈ നൃത്തനാടകത്തെ ആസ്പദമാക്കി സ്റ്റോപ്പ് മോഷൻ അനിമേഷൻ ചലച്ചിത്രമിറങ്ങി.ആർനേ-തോപ്സൺ ക്ലാരിഫിക്കേഷൻ രീതിയനുസരിച്ച് ഹാസ്നലും ഗ്രെറ്റലും ക്ലാസ് 327നു കീഴിലാണ്‌.





</doc>
<doc id="318596" url="https://ml.wikipedia.org/wiki?curid=318596" title="ഹരീഷ്‌ ചന്ദ്ര">
ഹരീഷ്‌ ചന്ദ്ര

ഇന്ത്യൻ-അമേരിക്കൻ ഗണിതശാസ്ത്രജ്ഞനും ഭൗതികശാത്രജ്ഞനും മാതൃക സിദ്ധാന്തത്തിന്റെ(representation theory) ,പ്രതേകിച്ച്‌ സ്വരചേർച്ച വിശകലനം(harmonic analysis) സെമി സിമ്പിൾ ലീ ഗ്രൂപി(semisimple Lie groups)ന്റെ അടിസ്ഥാന പഠനങ്ങൾ നടത്തിയ വ്യക്തിയാണ്‌ “‘ഹരീഷ്‌ ചന്ദ്ര”’ (11 October 1923 – 16 October 1983).

=ആദ്യകാല ജീവിതം=
ഹരീഷ്‌ ചന്ദ്ര ബ്രിട്ടീഷ്‌ ഇന്ത്യയിലെ കാൺപൂരിൽ ജനനം.കാൺപൂരിലെ B.N.S.D ക്കോളേജിലും അലഹബാദ്‌ സർവകലാശാലയിലും വിദ്യാഭ്യാസം നടത്തി.1943ൽ ഭൗതികശാസ്ത്രത്തിൽ ബിരുദാനന്ദര ബിരുദത്തിനു ശേഷം ബാംഗ്ലൂരിലെ ഇന്ത്യൻ ഇൻസ്റ്റിറ്റ്യൂട്‌ ഓഫ്‌ സയൻസിലേക്ക്‌ മറ്റ്‌ തിയറിറ്റിക്കൽ ഫിസിക്സിലെ പഠനങ്ങൾക്ക്‌ മാറുകയും ഹോമി.ജെ.ഭാഭയോടൊപ്പം പ്രവർത്തിക്കുകയും ചെയ്തു.
1945ൽ അദ്ദേഹം കേംബ്രിഡ്ജ്‌ സർവകലാശാലയിലേക്ക്‌ പോവുകയും പോൾ ഡിരക്ക്‌(paul Dirac)ന്റെ കീഴിൽ ഗവേഷണ വിദ്യാർഥിയാവുകയും ചെതു.കേംബ്രിഡ്ജ്‌ സർവകലാശാലയിൽ വച്ച്‌ വൂൾഫ്ഗാങ്ങ്‌ അ ക്ലാസുകളിൽ വിദ്യാർത്ഥിയായിരുന്നു.ആ സമയത്ത്‌ പൗളിയുടെ ഗവേഷണത്തിലെ ഒരു തെറ്റ്‌ ഇദ്ദേഹം കണ്ടുപിടിക്കുകയും അത്‌ ചൂണ്ടികാണിക്കുകയും ചെയ്തു.ഇരുവരും പിന്നീട്‌ ദീർഘകാലം സുഹൃത്തുകളായിരുന്നു.ഈ സമയങ്ങളിൽ ഗണിതശാസ്ത്രത്തിൽ അദ്ദേഹത്തിനു താല്പര്യം വർദ്ധിച്ചു.1947ൽ കേംബ്രിഡ്ജിൽ നിന്ന്‌ ഇദ്ദേഹം പി എച്ച്‌ ഡി സ്വന്തമാക്കി.

ഡിർക്ക്‌ അമേരിക്കയിലെ പ്രിൻസിടണ്ണിലെ ഇൻസ്റ്റിട്യൂട്ട്‌ ഓഫ്‌ അഡ്വാൻസ്ഡ്‌ സ്റ്റഡിയിൽ 1947/48 കാലത്ത്‌ സന്ദർശിച്ചപ്പോൾ ഹരീഷ്‌ ചന്ദ്രയായിരുന്നു അദ്ദേഹത്തിന്റെ സഹായി.ആ സന്ദർഭത്തിലാണ്‌ ഹരീഷ്‌ ചന്ദ്രഭൗതികശാസ്ത്രത്തിൽ നിന്ന്‌ ഗണിതത്തിലേക്ക്‌ പൂർണമായും മാറുന്നത്‌.1963 മുതൽ ഇൻസ്റ്റിട്യൂട്ട്‌ ഓഫ്‌ അഡ്വാൻസ്‌ സ്റ്റഡിയിലെ അധ്യാപകനായി.1968 മുതൽ അദ്ദേഹത്തിന്റെ മരണം വരെ (1983) അവിടെ IBMവോൻ ന്യൂമാനിലെ പ്രൊഫസറായിരുന്നു.1983 ഒക്ടോബർ 16 ൽ വൈകുന്നേരത്തെ സവാരിക്കിടെ ഹൃദയസ്തംഭനം വന്ന്‌ അദ്ദേഹം മരിച്ചു.അദ്ദേഹത്തിന്റെ ഭാര്യ ലളിത(ലില്ലി) മക്കൾ:പ്രെമെല(പ്രേമി),ദേവകി.
=ഗണിതശാസ്ത്ര സംഭാവനകൾ=
ഹെർമ്മൻ വെയ്‌ല്,ക്ലൗഡെ ചെവല്ലെയ്‌ എന്നീ ഗണിതശാസ്ത്രകാരന്മാർക്ക്‌ അദ്ദേഹം സ്വധീനം ചെലുത്തിയിട്ടുണ്ട്‌.ദേവഷിഷ്‌ ശർമ്മയോടൊപ്പം 9 വർഷം പ്രവർത്തിച്ചു.1950 മുതൽ 1963 വരെ കൊളംബിയ സർവകലാശാലയിൽ സെമിസിമ്പിൾ ലീ ഗ്രൂപ്പിന്റെ മാതൃക തയ്യാറാക്കാൻ പ്രവർത്തിച്ചു.അദ്ദേഹം ഈ കാലങ്ങളിൽ സെമി സിമ്പിൾ ലീ ഗ്രൂപ്പിലെ ഡിസ്ക്രീറ്റ്‌ സീരിയസ്‌ റപ്രസെന്റേഷൻസിലെ പുതിയ പഠനങ്ങൾക്ക്‌ തുടക്കമിട്ടു.പീറ്റർ-വെയ്‌ലെ സിന്താന്ദ്ധത്തിലെ തുല്യരൂപത്തിലുള്ള പഠനങ്ങളാണ്‌.
അദ്ദേഹം അർമൻഡ്‌ ബോറെലിനോടൊപ്പം അങ്കഗണിതത്ത്‌ ഗ്രൂപ്പ്‌ സിന്താദ്ധത്തിലും പ്രവർത്തിച്ചിരുന്നു.തുല്യരൂപത്തിലുള്ള നിശ്ചിത വിഭാഗത്തിനെപറ്റൊയും ഒരു പേപ്പർ ഇദ്ദേഹം പ്രവർത്തിച്ചിരുന്നു.ഫിലോസഫി ഓഫ്‌ കുസ്പ്‌ ഫോംസ്‌(philosophy of cusp forms) വിശദമാക്കുകയും ലാങ്ങ്ലാൻഡ്‌ ഫിലോസോഫി(langlands philosophy)യെ പറ്റി മുന്നോടിയായി പ്രവചിക്കുകയും ചെയ്തു
=ബഹുമതികളും പുരസ്ക്കാരങ്ങളും=
അദ്ദേഹം അമേരിക്കയിലെ നാഷണൽ അക്കാഡമി ഓഫ്‌ സയൻസ്സിലെ അംഗവും റോയൽ സൊസൈറ്റിയിലെ ഫെലോയും ആയിരുന്നു.അമേരിക്കൻ മാതമറ്റിക്കൽ സൊസൈറ്റിയിലെ കോൾ പ്രൈസ്‌ 1954 അദ്ദേഹത്തിനു ലഭിച്ചു.ഇന്ത്യൻ നാഷണൽ സയൻസ്‌ അക്കാഡമി ശ്രീനിവാസ രാമാനുജൻ മെഡൽ നൽകി 1974ൽ ആദരിച്ചു.1981ൽ യലെ(yale) സർവകലാശാലയിൽ നിന്നും ഹോനറി ബിരുദം സ്വീകരിച്ചു.V.S.S.D കോളേജ്‌ കാൺപൂരിലെ ഗണിത വിഭാഗം അദ്ദേഹത്തിന്റെ ജന്മദിനം വിവിധ പരിപാടികളോടെ ആഘോഷിക്കുന്നു.ഇന്ത്യൻ സർക്കാർ തിയറിറ്റിക്കൽ ഫിസിക്സ്‌ ഗണിത സ്ഥാപനം ഹരീഷ്‌ ചന്ദ്ര റിസർച്ച്‌ ഇൻസ്റ്റിട്യൂട്ട്‌ എന്ന്‌ നാമകരണം ചെയ്തു.
റോബർട്ട്‌ ലങ്ങ്ലാൻഡ്‌ ഹരീഷ്‌ ചന്ദ്രയുടെ ജീവചരിത്ര ലേഖനത്തിൽ ഇങ്ങനെ എഴുതി.“He was considered for the Fields Medal in 1958, but a forceful member of the selection committee in whose eyes Thom was a Bourbakist was determined not to have two. So Harish-Chandra, whom he also placed on the Bourbaki camp, was set aside“.





</doc>
<doc id="318597" url="https://ml.wikipedia.org/wiki?curid=318597" title="രാജാ തോഡർ മാൾ">
രാജാ തോഡർ മാൾ

ഉത്തർപ്രദേശിലെ ലഹർപൂരിൽ ഒരു ഹിന്ദു അഗർവാൾ ഖേത്രി or കയസ്ഥ, കുടുംബത്തിൽ രാജാ തോഡർ മാൾ ജനിച്ചു. മുഗൾ രാജാവായ അക്ബറിന്റെ രാജ് സദസ്സിലെ ധനകാര്യ മന്ത്രിയായിരുന്നു രാജാ തോഡർ മാൾ .

വളരെ ചെറുപ്പമായിരുന്നപ്പോൾ തന്നെ തോഡർ മാളിന്റെ അച്ഛൻ മരിച്ചു.എഴുത്തുകാരനായി തുടങ്ങിയ തോഡർമാൾ ഇന്നീട് പതുകെ അഫ്ഗാൻ രാജാവ് ഷേർ ഷഹ് സൂരിയുടെ കൊട്ടാരമംഗമായി പഞ്ചാബിൽ റോഹ്താസ് കോട്ട നിർമ്മിച്ച് ഘക്കർമാരെയും മുഗളന്മാരെയും പ്രധിരോധിക്കാൻ നിയോഗിച്ചു
.അക്ബറിന്റെ കീഴിൽ ആഗ്രയുടെ മേൽനോട്ടം ഇദ്ദേഹത്തിനായിരുന്നു.പിന്നീട് ഗുജറാത്തിന്റെ അധികാരിയായി.തോഡർ മാളിന്റെ സംഭാവനകൾ ഇന്നും പ്രശംസനീയമാണ്‌.അക്ബറിന്റെ മുഗൾ സാമ്രാജ്യത്തിൽ ആദ്യമായി റവന്യു നയം നടപ്പിലാക്കിയത് ഇദ്ദേഹമാണ്‌.ഭാഗവത പുരാണം പേർഷ്യൻ ഭാഷയിലേക്ക് ഇദ്ദേഹം തർജ്ജ്മ ചെയ്തു.ഉത്തർപ്രദേശിൽ സീതാപൂർ ജില്ലയിൽ ലഹർപൂരിൽ കൊട്ടരം ഇദ്ദേഹം പണികഴിപ്പിച്ചു.
ബിവെരിഡ്ജ് രേഖകളിൽ തോദർമാൾ അക്ബറിനെ വിട്ട് ഹരിദ്വാരിൽ പോയതായി കാണുന്നു.അക്ബർ അദ്ദേഹത്തിന്‌ ഇങ്ങനെ കത്തെഴുതി.“ലോകത്തിനു വേണ്ടി നല്ലത് പ്രവർത്തിക്കുന്നത് തീർഥാടനത്തേക്കൾ നല്ലതാണ്‌.”

1589ൽ അദ്ദേഹം അന്തരിച്ചു.



</doc>
<doc id="318598" url="https://ml.wikipedia.org/wiki?curid=318598" title="വേതാള ഭട്ടൻ">
വേതാള ഭട്ടൻ

മാഘ ബ്രഹ്മണനാണ്‌ വേതാള ഭട്ടൻ.വിക്രമാദിത്യന്റെ സദസ്സിലെ നവരത്നങ്ങളിൽ ഒരാളായിരുന്നു ഇദ്ദേഹം .ഇദ്ദേഹത്തിന്റെ പ്രശസ്തമായ കൃതിയാണ്‌ പതിനാറ്‌ വരികളുള്ള “നീതി-പ്രദീപം” .നയിക്കാനുള്ള വിളക്കെന്നാണ്‌ ഇതിന്റെ അർഥം.


</doc>
<doc id="318604" url="https://ml.wikipedia.org/wiki?curid=318604" title="ഈക്കൊല്ലി">
ഈക്കൊല്ലി

ആഫ്രിക്ക മുതൽ ആസ്ത്രേലിയ വരെയുള്ള മധ്യരേഖാപ്രദേശങ്ങളിലും ന്യൂ ഗ്വിനിയയിലും വ്യാപകമായി കാണപ്പെടുന്ന ഒരു മരമാണ് ഈക്കൊല്ലി .

സിംഹള– ගල් කුම (ഗൽകുമ )

ഈർപ്പമുള്ള താഴ്വരകൾ.: ഗുവാങ്സി, തെക്കൻ യുനാൻ, ബംഗ്ലാദേശ്, ഇന്തോ-ചൈനീസ് പെനിൻസുല, ഇൻഡോനേഷ്യ, , നേപ്പാൾ, ന്യൂ ഗിനിയ, ഫിലിപ്പൈൻസ്, ശ്രീലങ്ക; ആഫ്രിക്ക, മഡഗാസ്കർ.



</doc>
<doc id="318610" url="https://ml.wikipedia.org/wiki?curid=318610" title="ബ്ലാക്ക് ഹോൾ ഇൻഫൊർമേഷൻ പാരഡോക്സ്">
ബ്ലാക്ക് ഹോൾ ഇൻഫൊർമേഷൻ പാരഡോക്സ്

ഒരു തമോഗർത്തത്തിനുള്ളിൽ അകപ്പെട്ട പദാർത്ഥത്തിന് അതിന്റെ എല്ലാ വിവരങ്ങളും നഷ്ടമാകുമെന്ന് ആപേക്ഷിക സിദ്ധാന്തം പറയുമ്പോൾ ഒരുവസ്തുവിന്റെ അടിസ്ഥാന പരമായ വിവരങ്ങൾ നശിപ്പിക്കാൻ സാധ്യമല്ലെന്ന് ക്വാണ്ടം ബലതന്ത്രം വാദിക്കുന്നു. 40 വർഷത്തിലധികമായി ശാസ്ത്രലോകത്തിനുമുന്നിൽ നിലകൊള്ളുന്ന ഒരു ചോദ്യചിഹ്നമാണിത്.


</doc>
<doc id="318614" url="https://ml.wikipedia.org/wiki?curid=318614" title="മാഗസിൻ (ആയുധം)">
മാഗസിൻ (ആയുധം)

ഇടതടവില്ലാതെ വെടിവെക്കുവാൻ വെടിയുണ്ടകൾ നിറച്ചുവെയ്ക്കുന്നതിന് യുദ്ധോപകരണങ്ങളിൽ ഉപയോഗിക്കുന്ന ഭാഗമാണ് മാഗസിൻ എന്നറിയപ്പെടുന്നത്. തോക്കുകളിൽ ഉപയോഗിക്കുന്നത് ഊരിമാറ്റി വീണ്ടും വെടിയുണ്ട നിറയ്ക്കാവുന്ന തരത്തിലുള്ള മാഗസിനുകളാണ്.

അറബി ഭാഷയിലെ 'മഖാസിൻ' അല്ലെങ്കിൽ 'ഖജാന' എന്ന പദങ്ങളിൽ നിന്നാണ് മാഗസിൻ എന്ന വാക്ക് ഉണ്ടായതെന്ന് കരുതുന്നു. ഈ വാാക്കുകളുടെ അർത്ഥം 'സാധനങ്ങൾ സൂക്ഷിക്കുന്നതിനുള്ള പത്തായം' എന്നാണ്.


</doc>
<doc id="318624" url="https://ml.wikipedia.org/wiki?curid=318624" title="വലിയ മീവൽക്കാട">
വലിയ മീവൽക്കാട

വലിയ മീവൽക്കാടയെ ഇംഗ്ലീഷിൽ oriental pratincole, grasshopper-bird, swallow-plover എന്നു വിളിക്കുന്നു. ശാസ്ത്രീയ നാമം "Glareola maldivarum" എന്നാണ്.
നിലത്ത് ഇര തേടുന്ന വർഗ്ഗത്തിലാണെങ്കിലും ഇവ പറന്നും ഇര തേടാറുണ്ട്. തുറന്ന പ്രദേശങ്ങളിൽ ഇര തേടുമെങ്കിലും സന്ധ്യക്ക് തടാകക്കരയിലും ഇര തേടാറുണ്ട്.

തെക്കും കിഴക്കും ഏഷ്യയുടെ ചൂടുള്ള ഭാഗങ്ങളിലും വടക്കൻ പാകിസ്താനിലും കാശ്മീർ ഭാഗത്ത് ചൈനവരേയും കാണുന്നു. തണുപ്പുകാലത്ത് ഇന്ത്യ, പാകിസ്താൻ, ഇന്തോനേഷ്യ, ആസ്ത്രേലിയ എന്നിവിടങ്ങളിലേക്ക് ദേശാടനം നടത്തുന്നു. 
നിലത്ത് 2-3 മുട്ടകളിടും. 1981ൽ ഇംഗ്ലണ്ടിലെ സുഫോക്കിൽ കൺറ്റതായി രേഖപ്പെടുത്തിയിടുണ്ട്. 

ചെറിയ കാലുകളും, കൂർത്ത ചിറകുകളും, ഫോർക്ക് പോലുള്ള നീണ്ട വാലുകളും ഉണ്ട്. പുറകും തലയും തവിട്ടു നിറം. തവിട്ടു ചിറകും കറുത്ത പറക്കൽ ചിറകും. വ്അയറിന് വെളുത്ത നിറം. 

=അവലംബം==


</doc>
<doc id="318632" url="https://ml.wikipedia.org/wiki?curid=318632" title="ജാൻസൺ">
ജാൻസൺ

പഴകാല എഴുത്ത് സ്റ്റൈൽ ആണ്‌ ജാൻസൺ.ഡച്ച്കാരനായ ആന്റോൺ ജാൻസന്റെ സ്മരണാർഥമായാണ്‌ ഈ നാമം നൽകിയിരിക്കുന്നത്.ഹംഗേറിയക്കാരനായ മിക്ലോസ് റ്റോറ്റ്ഫലുസിയാണ്‌ ഈ എഴുത്ത് രൂപം ആവിഷ്ക്കരിച്ചത്.




</doc>
<doc id="318659" url="https://ml.wikipedia.org/wiki?curid=318659" title="ടി.വി. അനുപമ">
ടി.വി. അനുപമ

കേരളത്തിലെ യുവ ഐ.എ.എസ് ഉദ്യോഗസ്ഥരിൽ പ്രമുഖയാണ് ടി.വി.അനുപമ. നോക്കു കൂലി, പച്ചക്കറികളിലെ കീടനാശിനികളുടെ അമിത സാന്നിധ്യം, ഭക്ഷ്യ വസ്തുക്കളിലെ മായം കലർത്തൽ എന്നിവയ്ക്കെതിരെ ടി.വി.അനുപമ എടുത്ത നടപടികൾ ജന ശ്രദ്ധ നേടി.

ടി.വി.അനുപമ നിലവിൽ കേരള വനിതാശിശുക്ഷേമവകുപ്പ് ഡയറക്ടർ ആണ്. തൃശൂർ ജില്ലാ കളക്ടർ, കോഴിക്കോട് അസിസ്റ്റന്റ് കളക്ടർ, കാസർഗോഡ് സബ് കളക്ടർ, തലശ്ശേരി സബ് കളക്ടർ, ആറളം ട്രൈബൽ ഡെവലപ്പ്മെന്റ് മിഷൻ സ്പെഷ്യൽ ഓഫീസർ എന്നീ പദവികൾ വഹിച്ചിട്ടുണ്ട്.

2002 ൽ പൊന്നാനി വിജയമാതാ കോൺവെന്റ് ഹൈസ്കൂളിൽ നിന്നും പതിമൂന്നാം റാങ്കോടെ പത്താം ക്ലാസ് പഠനം പൂർത്തിയാക്കി.തുടർന്ന് തൃശൂർ സെന്റ് ക്ലെയേഴ്സ് ഹയർ സെക്കണ്ടറി സ്കൂളിൽ നിന്നും മൂന്നാം റാങ്കോടെ പ്ലസ് റ്റു വിജയിച്ചു.രാജ്യത്തെ പ്രമുഖ സാങ്കേതിക വിദ്യാഭ്യാസ സ്ഥാപനങ്ങളിൽ ഒന്നായ ബിർള ഇൻസ്റ്റിറ്റ്യൂട്ട് ഓഫ് ടെക്നോളജി ആൻഡ് സയൻസ് (ബിറ്റ്സ്) -പിലാനി, ഗോവയിൽ നിന്ന് 92% മാർക്കോടെ ബി.ഇ (ഓണേഴ്സ്) വിജയിച്ചു. 2009-ൽ നാലാം റാങ്കോടെ ഇൻഡ്യൻ സിവിൽ സർവീസ് പരീക്ഷയിൽ ഉന്നത വിജയം നേടി.

മലപ്പുറം പൊന്നാനി മാറഞ്ചേരി സ്വദേശിയായ അനുപമ, പോലീസ് ഉദ്യോഗസ്ഥനായിരുന്ന പരേതനായ കെ.കെ.ബാല സുബ്രമണ്യത്തിന്റെയും ഗുരവായൂർ ദേവസ്വം ബോർഡ് അസിസ്റ്റന്റ് എഞ്ചിനീയറായ ടി.വി.രമണിയുടെയും മൂത്ത മകളാണ്. സഹോദരി നിഷ. അനുപമയുടെ ഭർത്താവ് ക്ലിൻസൺ പോൾ ആണ്.




</doc>
<doc id="318676" url="https://ml.wikipedia.org/wiki?curid=318676" title="യുർഗൻ ടോഡൻഹോഫർ">
യുർഗൻ ടോഡൻഹോഫർ

ഒരു ജർമൻ ഗ്രന്ഥകാരനും രാഷ്ട്രീയ പ്രവർത്തകനും മാധ്യമ പ്രവർത്തകനുമാണ്ണ് യുർഗൻ ടോഡൻഹോഫർ(ജനനം 1940 November 12). ലോക രാഷ്ട്രീയം വിഷയമാക്കി നിരവധി ഗ്രന്ഥങ്ങൾ രചിച്ചിട്ടുണ്ട്. 80കളിൽ സോവിയറ്റ് യൂണിയൻന്റെ അഫ്ഗാൻ അധിനിവേശ സമയത്ത് അദ്ദേഹം അഫ്ഗാൻ സന്ദർശിക്കുകയും അഭയാർഥികൾക്കായി ഫണ്ട് സമാഹരണം നടത്തുകയുമുണ്ടായി. ജോർജ് ബുഷിന്റെ അഫ്ഗാൻ - ഇറാഖ് യുദ്ധങ്ങൾക്കെതിരെ വിമർശനമുന്നയിച്ച ജർമനിയിലെ പ്രമുഖ വ്യക്തികളിൽ ഒരാളായിരുന്നു. ഒട്ടനവധി രാജ്യങ്ങളിൽ പ്രത്യേകിച്ച് അറബ് രാജ്യങ്ങളിൽ രാഷ്ട്രീയ പ്രവർത്തനത്തിന്റെ ഭാഗമായി അദ്ദേഹം യാത്ര ചെയ്തിട്ടുണ്ട്. 2014ൽ ഇറാഖ് - സിറിയൻ പ്രദേശങ്ങളിൽ വലിയൊരു ഭാഗം കയ്യടക്കി ഖിലാഫെറ്റ് പ്രഖ്യാപിച്ച ഇസ്‌ലാമിക്ക് സ്റ്റേറ്റിന്റെ പ്രത്യേക അനുമതിയോടെ 10 ദിവസം അവരുടെ കീഴിലുള്ള പ്രദേശങ്ങൾ സന്ദർശിച്ചതോടെ ഈ നേട്ടം കൈവരിക്കുന്ന ആദ്യ പാശ്ചാത്യ മാധ്യമ പ്രവർത്തകനായി അദ്ദേഹം.


</doc>
<doc id="318685" url="https://ml.wikipedia.org/wiki?curid=318685" title="ജെറേമി ബെൻതാം">
ജെറേമി ബെൻതാം

ബ്രിട്ടീഷ് തത്വചിന്തകനും,സാമൂഹിക നവോത്ഥാനപ്രവർത്തകനും ജഡ്ജിയുമായിരുന്നു ജെറേമി ബെൻതാം(; – 6 June 1832) .ആധുനിക ഉപഭോഗസിദ്ധാന്തത്തിന്റെ സ്ഥാപകനാണ്‌ അദ്ദേഹം.
ബെൻതാം ആംഗ്ലോ-അമേരിക്കൻ തത്ത്വചിന്താനിയമത്തിന്റെ മുൻനിര പ്രവർത്തകരിലൊരാളാണ്‌ അദ്ദേഹം. ഇദ്ദേഹത്തിന്റെ ചിന്തകൾ സമൂഹത്തിന്റെ ക്ഷേമത്തിന്റെ വളർച്ചക്ക് കാരണമായി.വ്യക്തിപരവും സാമ്പത്തിക സ്വാതന്ത്യത്തിനും, പള്ളികളും സംസ്ഥാനങ്ങളുടെ തമ്മിലെ വിഭജനത്തിനും അഭിപ്രായ സ്വാതന്ത്യത്തിനും സ്ത്രീകളുടെ തുല്യതയ്ക്കും വിവാഹവേർപിരിയുന്നതിനുള്ള സ്വാതന്ത്ര്യത്തിനും സ്വവർഗ്ഗ്ലലൈഗീകതയ്ക്കും വേണ്ടി വാദിച്ചു.അടിമത്ത നിരോധനത്തിനും മരണശിക്ഷക്കും കുട്ടികളുടെ ഉൽപ്പടെ ശാരീരിക ശിക്ഷകൾ ഒഴിവാക്കണമെന്ന് ഇദ്ദേഹം പറഞ്ഞിരുന്നു. .ഈ അടുത്ത കാലങ്ങളിൽ അദ്ദേഹത്തെ മ്ര്ഗങ്ങളുടെ നിയമത്തിന്‌ വാദിച്ച ആദ്യകാല വക്കീലായി അറിയപ്പെടുന്നു.ഇദ്ദേഹം വ്യക്തിയവകാശങ്ങൾക്ക് വേണ്ടി ശക്തമായി വാദിച്ചു.ഇദ്ദേഹം സ്വാഭാവിക നിയമത്തിനുംnatural law സ്വാഭാവിക അവകാശങ്ങൾക്ക് എതിരായിരുന്നു.അവയെ പടിവാതിലിലിരിക്കുന്ന വിഡ്ഢിത്തം (nonsence upon stilts) എന്നാണ്‌ അദ്ദേഹം വിശേഷിപ്പിച്ചത്




</doc>
<doc id="318687" url="https://ml.wikipedia.org/wiki?curid=318687" title="ഹരിസേനൻ">
ഹരിസേനൻ

നാലാം നൂറ്റാണ്ടിൽ ജീവിച്ചിരുന്ന സംസ്കൃതം കവിയും സമുദ്രഗുപ്തന്റെ സദസ്സിലെ ഒരു അംഗവുമാണ്
ഹരിസേനൻ.അദ്ദേഹത്തിന്റെ പ്രധാനപ്പെട്ട കവിത AD 345ൽ എഴുതിയതെന്ന് കരുതപ്പെടുന്ന അലഹബാദിലുള്ള കൽസ്തൂപത്തിൽ രേഖപ്പെടുതിയതാണ്‌.സ്തുതി പരമായ ശാസനങ്ങളാണ്‌ അവയിലൊന്നെങ്കിലും.

പ്രാചീന കാവ്യ രചയിതാക്കളിൽ ഒരാളായാണ്‌ ഹരിസേനനെ കരുതപ്പെടുന്നത്.ആർതർ ബെറീഡലെ പറയുന്നത്“ ചെറുകാവ്യങ്ങളാണ്‌ ഹരിസേനന്റെ കവിതകൾ.അവയിൽ ഗദ്യവും പദ്യവും ഉണ്ട്‌.സുബന്തുവിന്റേയും ബാണന്റേയും പ്രണയ ഗദ്യങ്ങളുടെ ഘടനയുമാണ്‌ ഉണ്ടായിരുന്നത് എന്നാണ്‌ അദ്ദേഹം പറയുന്നത്.

ഹരിസേനനെന്റെ രചനകൾ “അപഭ്രമര ധർമ്മപരിക്ഷ”,“കർപൂരപ്രകാരം”,“സൂക്തവല്ല്”.അദ്ദേഹത്തിന്റെ വൈദ്യ പ്രബന്ധങ്ങൾ “ജഗ്ദ്സുന്ദരി യോഗമാലാധികാരം”,യശോദ്ധരാകാണ്ഡം“,അഷ്ടഗ്നികാകതം”,ബ്രഹ്ത്കഥാകോശം“


</doc>
<doc id="318689" url="https://ml.wikipedia.org/wiki?curid=318689" title="ഹെരാക്ലീറ്റസ്">
ഹെരാക്ലീറ്റസ്

ഈഫിസിസിൽ ജീവിച്ചിരുന്ന, സോക്രട്ടീസിനു മുൻപുള്ള ഗ്രീക്ക് ചിന്തകനും ഏഷ്യാമൈനർ തീരത്തിനടുത്ത് അയോണിയയിലെ ഗ്രീക്ക് നഗരമായ ഈഫിസിസിൽ ജനിച്ച വ്യക്തിയാണ് ഹെരാക്ലീറ്റസ്(; , ; c. 535 – c. 475 BCE) ‌.പ്രശസ്തമായ കുലത്തിലാണ്‌ ഇദ്ദേഹം ജനിച്ചത്.വളരെ കുറച്ച് മാത്രമാണ്‌ ഇദ്ദേഹത്തിന്റെ കുട്ടിക്കാലത്തിനേയും വിദ്യാഭ്യാസത്തിനേ പറ്റിയും അറിവുള്ളു.എന്നാൽ ഇദ്ദേഹം തന്റെ വഴികാട്ടിയായും സ്വയപ്രഭാഷണത്തിലൂടെ തന്റെ പ്രശസ്തി വർദ്ധിപ്പിച്ചു.അദ്ദേഹം തന്റെ ജീവിതം ഒറ്റക്കാണ്‌ കടങ്കഥ പോലെയാണ്‌ ജീവിച്ചിരുന്നത് .പറയുന്നത് വിരോധാഭാസമായ രീതിയിലാണ്‌ അദ്ദേഹം ജീവിച്ചിരുന്നത്.മനുഷ്യത്വത്തിനേ പറ്റി അദ്ദേഹം ദു:ഖിച്ചിരുന്നു .“സങ്കീർണ്ണൻThe Obscure”എന്നും “വിതുമ്പുന്ന തത്ത്വചിന്തകൻ” എന്നും അറിയപ്പെട്ടിരുന്നു.




</doc>
<doc id="318690" url="https://ml.wikipedia.org/wiki?curid=318690" title="ഒ ആബു">
ഒ ആബു

ഒരു മാപ്പിള കവിയും എഴുത്തുകാരനുമാണ് ഒ ആബു.തലശ്ശേരി സ്വദേശിയാണ്



</doc>
<doc id="318693" url="https://ml.wikipedia.org/wiki?curid=318693" title="ഒഡീസ്സസ്">
ഒഡീസ്സസ്

ഒഡീസ്സസ് ഹോമറുടെ ഇതിഹാസ കാവ്യമായ ഒഡീസിയിലെ കേന്ദ്രകഥാപാത്രമാണ്. ഇലിയഡിലും ഈ കഥാപാത്രത്തിന് വലിയ പ്രാധാന്യമുണ്ട്. ഒഡീസസ്സ്. ഒഡീസ്യസ്, ഒഡീസസ്സ്, (; ), യൂളിസിസ്സ് Ulysses (, ; ).എന്നിങ്ങനെ പേരിന് ഉച്ചാരണഭേദങ്ങളുണ്ട്. 
ലർറ്റേസിന്റെയും ആന്റിക്ലിയയുടേയും മകനും ഇഥക്ക എന്ന നാട്ടുരാജ്യത്തിന്റെ രാജാവും പെനിലോപ്പിന്റെ ഭർത്താവും ടെലെമാച്ചസിന്റെ പിതാവുമായാണ് ഹോമർ കഥാപുരുഷനെ പരിചയപ്പെടുത്തുന്നത്. ബുദ്ധിയും കൗശലവും കൊണ്ട് പ്രതിബന്ധങ്ങൾ മറികടക്കുന്നതിൽ സമർഥനായിട്ടാണ് കഥകളിൽ ഒഡീസ്സസ് ചിത്രീകരിക്കപ്പെട്ടിട്ടുള്ളത്.. പത്തു വർഷം നീണ്ടു നിന്ന ട്രോജൻ യുദ്ധം അവസാനഘട്ടത്തിലെത്തി നില്ക്കുന്നിടത്തു നിന്ന് ആരംഭിക്കുന്ന ഇലിയഡ് ഹെക്റ്ററുടെ ശവദാഹത്തോടെ അവസാനിക്കുന്നു . ട്രോജൻ യുദ്ധത്തിൽ ഗ്രീക്കുപട വിജയിച്ചെങ്കിലും അഥീനയുടേയും പൊസൈഡോണിന്റേയും ശാപത്തിനു വിധേയനായി സ്വദേശത്തെത്താൻ ആകാതെ വീണ്ടും പത്തു വർഷക്കാലം കടലിലും കരയിലുമായി അലഞ്ഞു തിരിയേണ്ടി വന്ന ഒഡീസ്സസിന്റെ വീരകഥകളാണ് ഒഡീസ്സിയിലെ ഇതിവൃത്തം. ഒഡീസ്സി എന്ന പദത്തിന് പാശ്ചാത്യഭാഷകളിൽ സാഹസികയാത്ര എന്നാണ് വിവക്ഷ..

പിന്നീടു വന്ന ഗ്രീക്ക്-ലാറ്റിൻ കവികളും നാടകകൃത്തുക്കളും ഇലിയഡിലേയും ഒഡീസ്സിയിലേയും ഇതിവൃത്തങ്ങളെ ആധാരമാക്കി ഒട്ടനേകം കൃതികൾ രചിച്ചു. രചയിതാവിന്റെ ഭാവനാവിലാസമനുസരിച്ച് പ്രമേയത്തിൽ വൈവിധ്യങ്ങളുണ്ടായി, ഒഡീസ്സസ് വീരസാഹസികനായും, ബുദ്ധികൂർമ്മതയുള്ളവനായും കൗശലക്കാരനായും നിർദ്ദയനായും, ചതിയനായും സ്ത്രീലോലുപനായുമൊക്കെ ചിത്രീകരിക്കപ്പെട്ടു. 

ഹെലെന്റെ വിവാഹാർഥികളിൽ ഒരാളായിരുന്നു ഒഡീസ്സസ്.വിവാഹശേഷവും അതിസുന്ദരിയായ ഹെലനെ ബലം പ്രയോഗിച്ചു സ്വന്തമാക്കാൻ ആരെങ്കിലും ശ്രമിച്ചേക്കുമെന്ന് ഒഡീസ്സസ് അനുമാനിച്ചു. അതിനാൽ വരനായി ആരു തെരഞ്ഞെടുക്കപ്പെട്ടാലും പിന്നീടെപ്പോഴെങ്കിലും ഹെലനെച്ചൊല്ലി എന്തെങ്കിലും അപായമുണ്ടായാൽ മറ്റു വിവാഹാർഥികൾ അയാളെ മുഴുമനസ്സോടെ സഹായിക്കുമെന്ന ഉടമ്പടി തയ്യാറാക്കിയത് ഒഡീസ്സസായിരുന്നത്രെ. മെനിലോസ് വരനായി അംഗീകരിക്കപ്പെട്ടു, ഉടമ്പടിയും പ്രാബല്യത്തിൽ വന്നു.
ഒഡീസ്സസ് പെനിലോപ്പുമൊത്ത് സമാധാനജീവിതം നയിച്ചുകൊണ്ടിരിക്കേയാണ് ഹെലൻ അപഹരിക്കപ്പെടുകയോ അതോ അവൾ സ്വമേധയാ പാരിസിനൊപ്പം ട്രോയിയിലേക്കു പോവുകയോ ഉണ്ടായത്.. ഉടമ്പടി പ്രകാരം, ഹെലനെ വീണ്ടെടുക്കാനായി വിവാഹാർഥികളായെത്തിയ എല്ലാ രാജാക്കന്മാരും മെനിലോസിന്റെ സഹായത്തിനെത്തേണ്ടിയിരുന്നു. 
ഒഡീസ്സിസിന് ട്രോജൻ യുദ്ധത്തിൽ പങ്കെടുക്കാൻ ഒട്ടും താത്പര്യമില്ലായിരുന്നു. അതിനാൽ ഭ്രാന്തനാണെന്നു അഭിനയിച്ചു ഫലിപ്പിക്കാൻ ശ്രമിച്ചു., സേനയിൽ അംഗമാകാനുള്ള ദൌത്യവുമായെത്തിയ ദൂതൻ കണ്ടെത്ത് കൃഷിയിടങ്ങളിൽ ഉപ്പു വിതച്ച് ഉഴുതുമറിക്കുന്ന ഒഡീസ്സസിനേയാണ്.പാലിമെഡേസ് എന്ന ദൂതനും കൌശലക്കാരനായിരുന്നു. കലപ്പക്കുമുന്നിൽ ഒഡീസ്സസിന്റെ കൈക്കുഞ്ഞിനെ കിടത്തി. തത്ക്ഷണം ഒഡീസസ്സ് കലപ്പ മാറ്റി. അതല്ല, പാലിമെഡേസ് വാളൂരി കുഞ്ഞിനെ കൊലപ്പെടുത്താൻ ശ്രമിക്കുകയാണുണ്ടായതെന്നും പറയുന്നു. എന്തായാലും ഒഡീസ്സസ് തനിക്കു ബുദ്ധിഭ്രമം ഇല്ലെന്നു തെളിയിച്ചു. തന്റെ കാപട്യം വെളിച്ചത്താക്കിയതിന് ഒഡീസ്സസിന് പാലിമെഡേസിനോടു വൈരമുണ്ടായി.

ട്രോജൻ യുദ്ധത്തിൽ തന്റെ പുത്രൻ അക്കിലസിനു ദുരന്തമായിരിക്കും ഫലം എന്നു മുൻകൂട്ടിക്കണ്ട തെറ്റിസ് അവനെ സ്ത്രീവേഷത്തിൽ മറ്റൊരിടത്ത് ഒളിവിൽ പാർപ്പിച്ചു. വീരനായ അക്കിലസില്ലാതെ ഗ്രീക്കു പടക്ക് ജയം അസാധ്യമായിരുന്നു. അക്കിലസിനെ തെരഞ്ഞു കണ്ടു പിടിക്കാൻ ഒഡീസ്സസ് നിയുക്തനായി. ലൈക്കോമീഡസ് രാജാവിന്റെ അന്തഃപുരത്തിലാണ് അക്കിലസിന്റെ വാസം എന്നു മണത്തെടുത്ത ഒഡീസ്സസ്, ഒരു നാടോടി വാണിഭക്കാരന്റെ വേഷത്തിൽ പട്ടും ആഭരണങ്ങളുമായി അവിടെയെത്തി. ഒരു ഭാണ്ഡത്തിൽ അതിവിശിഷ്ടമായ ആയുധക്കോപ്പുകളും ഉണ്ടായിരുന്നു. സ്ത്രീവേഷധാരിയായിരുന്ന അക്കിലസിന്റെ കൗതുകം ആയുധങ്ങളിൽ മാത്രം ഒതുങ്ങിനിന്നു. ഒഡീസ്സസ് അനായാസേന അക്കിലസിനെ തിരിച്ചറിയുകയും കൂടെ കൂട്ടിക്കൊണ്ടു പോവുകയും ചെയ്തു..

യുദ്ധരംഗത്ത് പലഘട്ടങ്ങളിലും ഒഡീസ്സസ് ഗ്രീക്കു പടക്ക് പ്രായോഗികമായ ഉപദേശങ്ങൾ നല്കിയതായി ഇലിയഡിൽ പലയിടത്തും പറയുന്നു. ട്രോജൻ സൈന്യത്തിന്റെ രഹസ്യങ്ങൾ ചോർത്തിയെടുക്കാൻ ശ്രമിച്ചതും, യുദ്ധക്കളത്തിൽ അതിവേഗം മുന്നേറിക്കൊണ്ടിരുന്ന ഹെക്റ്ററെ ഒറ്റക്കും കൂട്ടായും ഒഡീസ്സസ് നേരിട്ടുഅഗമെംനണോടു പിണങ്ങി അക്കിലിസ് യുദ്ധത്തിൽ നിന്നു പിന്മാറിയപ്പോൾ അനുരഞ്ജനത്തിനു ശ്രമിച്ചവരിൽ ഒഡീസ്സസും ഉണ്ടായിരുന്നു.യുദ്ധം അവസാനിക്കാനുള്ള ലക്ഷണമില്ലെന്നു കണ്ട അഗമെമനൺ പിൻവാങ്ങാൻ തയ്യാറായപ്പോൾ തടുത്തു നിറുത്തിയത് ഒഡീസ്സസായിരുന്നു.
ഒഡീസ്സസ് പാലിമെഡിസിനുമേൽ വ്യാജാരോപണങ്ങൾ ചുമത്തിയെന്നും അഗമെംനണിന്റെ ഉത്തരവു പ്രകാരം , പാലിമെഡേസ് കല്ലെറിഞ്ഞു കൊല്ലപ്പെട്ടു. , അതല്ല, നിധികുംഭം ഉണ്ടെന്നു തെറ്റിധരിപ്പിച്ച്, ഒഡീസ്സസ് പാലിമെഡേസിനെ ഒരു പൊട്ടക്കിണറ്റിൽ ഇറങ്ങാൻ നിർബന്ധിതനാക്കിയെന്നും എന്നിട്ട് പാറക്കല്ലെറിഞ്ഞു കൊന്നതാണെന്നും കഥയുണ്ട്. 
എന്നാൽ ഈ പരാമർശങ്ങൾ ഇലിയഡിൽ ഇല്ല.

അക്കിലിസിന്റെ മരണശേഷം അയാളുടെ മികവുറ്റ പടച്ചട്ടയും ആയുധങ്ങളും ആർക്കെന്ന് തീരുമാനിക്കേണ്ടിയരുന്നു. ഒഡീസ്സസ്സും അജാക്സുമാണ് ഏറ്റവും യോഗ്യതയുള്ളവർ എന്ന് പൊതുവായി തീരുമാനം രഹസ്യവോട്ടിനിട്ടപ്പോൾ , വിജയിച്ചത് ഒഡീസ്സസായിരുന്നു. പിന്നീട് അക്കിലിസിന്റെ പുത്രൻ നിയോടോളമസ് യുദ്ധരംഗത്തെത്തിയപ്പോൾ, ഒഡീസ്സിയസ് അവ നിയോടോളമസിനു കൈമാറി. 
അഥീനയുടെ ദിവ്യവിഗ്രഹം ട്രോയ് നഗരാതിർത്തിക്കുള്ളിൽ ഉള്ളിടത്തോളം കാലം ട്രോജന്മാരെ തോല്പിക്കാനാവില്ലെന്നറിഞ്ഞ ഗ്രീക്കുസൈന്യം വിഗ്രഹമോഷണത്തിനുള്ള പദ്ധതിയിട്ടു. രാത്രിയുടെ മറവിൽ ഒഡീസ്സസും നഗരപ്രാകാരം ചാടിക്കടന്ന് വിഗ്രഹം മോഷ്ടിച്ചു കൊണ്ടു വന്നു. ,

പത്തു വർഷം നീണ്ടു നിന്ന യുദ്ധം അവസാനിക്കുന്ന മട്ടില്ലെന്നു കണ്ടപ്പോൾ അതിനൊരു പരിഹാരം നിർദ്ദേശിച്ചതും ഒഡീസ്സസാണ്. ഭീമാകാരമായ മരക്കുതിര പണി ചെയ്യിപ്പിച്ച് അതിനകത്ത് താനടക്കം സകല ഗ്രീക്കു സൈനികരേയും ഒളിപ്പിച്ചിരുത്താനും, ട്രോജന്മാരെ വിശ്വാസയോഗ്യമായ കള്ളക്കഥ പറഞ്ഞു ധരിപ്പിച്ച് കുതിരയെ നഗരത്തിനുള്ളിൽത്തന്നെ പ്രതിഷ്ഠിക്കാനായി ഒറ്റയൊരു ഗ്രീക്കു ഭടനെ പുറത്തു നിറുത്താനുമുള്ള സൂക്ഷ്മവും സങ്കീർണവുമായ പദ്ധതി ഒഡീസ്സസ് ആസൂത്രണം ചെയ്തു അതു സഫലമായി, ഗ്രീക്കുകാർ വിജയിക്കുകയും ചെയ്തു.. യുദ്ധമുതലിനോടൊപ്പം രാജവനിതകളേയും വിജയികൾ പങ്കിട്ടെടുത്തു. രാജമാതാവ് ഹെകൂബ അങ്ങനെ ഒഡീസ്സസിന് ദാസിയായി ലഭിച്ചു,

വിജയോന്മാദത്തിൽ ഗ്രീക്കുസൈന്യം അനേകം പാതകങ്ങൾ ചെയുകൂട്ടുകയും ദൈവങ്ങളെ തീർത്തും വിസ്മരിക്കുകയും ചെയ്തു. കുപിതരായ അഥീനയും പൊസൈഡോണും പകവീട്ടാൻ നിശ്ചയിച്ചു. അവരിരുവരും ചേർന്ന് ഗ്രീക്കു സൈന്യത്തിന്റെ സ്വദേശത്തേക്കുള്ള മടക്കയാത്ര ദുഷ്കരമാക്കി. മെനിലോസും ഹെലനും വലിയ ക്ഷതമൊന്നും കൂടാതെ മൈസിനേയിൽ തിരിച്ചത്തി. ഒട്ടനേകം വീരന്മാർ അകാലമൃത്യുവിനും അപമൃത്യുവിനും ഇരയായി. അഗമെമ്നൺ കസ്സാൻഡ്രയോടൊപ്പം ഗ്രീസിൽ തിരിച്ചത്തിയെങ്കിലും രാജകൊട്ടാരത്തിനകത്ത് മരണം അയാളെ കാത്തു നിന്നു. ഒഡീസ്സസിന് വീണ്ടും പത്തു വർഷത്തേക്ക് വീടണയാനായില്ല. ആ പത്തു വർഷക്കാലം ഒഡീസ്സസിന് അഭിമുഖീകരിക്കേണ്ടിവന്ന പ്രതിസന്ധികളുടേയും അവയൊക്കെ ബുദ്ധിയും കൗശലവുമുപയോഗിച്ച് എങ്ങനെ തരണം ചെയ്തു എന്നതിന്റേയും വിവരണമാണ് ഹോമർ ഒഡീസിയിൽ നല്കുന്നത്.. 

ഒഡീസ്സസും സംഘവും കയറിയ കപ്പൽ ട്രോയിൽ നിന്നു പുറപ്പെട്ട് ഒമ്പതു ദിവസം ദിക്കറിയാതെ പുറംകടലിൽ പെട്ടുഴറി. ഒടുവിൽ കപ്പൽ ഒരു ദ്വീപിൽ ചെന്നടിഞ്ഞു. മധു നിറഞ്ഞ പുക്കൾ മാത്രം ഭക്ഷിക്കുന്ന ഒരു പ്രത്യേകതരം ജനതയായിരുന്നു അവിടെ നിവസിച്ചിരുന്നത്. വിശപ്പും ക്ഷീണവും കൊണ്ട് വിവശരായ യാത്രികരിൽ ചിലർ തദ്ദേശികളുടെ ആതിഥ്യം സ്വികരിച്ച് പുഷ്പഭക്ഷണം ആഹരിച്ചു. അതോടെ അവർ മോഹവലയത്തിൽ അകപ്പെട്ടു. താമരദ്വീപിൽ നിന്ന് യാത്ര തുടരേണമെന്ന ചിന്തയേ ഇല്ലാതായി. വളരെ ബുദ്ധിമുട്ടിയാണ് ഒഡീസ്സസ് അവരേയും കപ്പലിലേറ്റി യാത്ര തുടർന്നത്.

ഒഡീസ്സസും സംഘവും അടുത്തതായി നങ്കുരമിട്ട ദ്വീപ് ഭീകരരൂപിയായ സൈക്ലോപ്സിന്റേതായിരുന്നു. പക്ഷേ അതേക്കുറിച്ച് അവർ അജ്ഞരായിരുന്നു. ജനവാസമുണ്ടെന്നു തോന്നിച്ച ഗുഹക്കകത്തേക്ക് ഒഡീസ്സസ് ഏതാനും അനുചരന്മാരോടൊപ്പം പ്രവേശിച്ചു. ഗുഹക്കകത്ത് ആരുമുണ്ടായിരുന്നില്ലെങ്കിലും ഭക്ഷ്യപേയങ്ങൾ സമൃദ്ധമായിരുന്നു. ഗൃഹനാഥനെ കാത്തിരിക്കാതെ നുഴഞ്ഞുകയറ്റക്കാർ ആവശ്യത്തിനെടുത്ത് വിശപ്പു മാറ്റി. ഇരുട്ടു വീഴാൻ തുടങ്ങിയപ്പോൾ ആട്ടിൻ പറ്റങ്ങളേയും തെളിച്ചുകൊണ്ട് ഗുഹക്കകത്തെത്തിയ സൈക്ലോപ്സ് വിരുന്നുകാരെക്കണ്ട് ക്രുദ്ധനായി.ഭീമാകാരമായ പാറക്കല്ലുകൊണ്ട് ഗുഹാമുഖം അടച്ചു. വിരുന്നുകാർ തടവുകാരായി.അവരിലൊരാളെ ഉടൻതന്നെ സൈക്ലോപ്സ് കൊന്നുതിന്നുകയും ചെയ്തു. തുടർന്നുള്ള ദിവസങ്ങളിൽ ഓരോരുത്തരോയായി കൊന്നു തിന്നാനായിരുന്നു സൈക്ലോപ്സിന്റെ പ്ലാൻ. ഗുഹക്കകത്ത് നിന്ന് നിന്ന് രക്ഷപ്പെടാനായി ഒഡീസ്സസ് പദ്ധതിയിട്ടു. ദിനസങ്ങളോളം മെനക്കെട്ട് പായ്മരത്തോളം വലിപ്പമുള്ള ഒരു വലിയ മുളന്തടിയുടെ ഒരറ്റം
സൂചിമുനയോളം കൂർപ്പിച്ചെടുത്തു. ഒരു രാത്രിയിൽ സൈക്ലോപ്സിനെ തന്ത്രപൂർവം അത്യന്തം വീര്യമുള്ള വീഞ്ഞു കുടിപ്പിച്ച് മത്തനാക്കിയശേഷം സൂചി കണ്ണിൽ കുത്തിക്കയറ്റി. വേദനകൊണ്ടു പുളഞ്ഞ സൈക്ലോപ്സ് ഗുഹാമുഖം തുറന്നെങ്കിലും ആട്ടിൻ പറ്റങ്ങളേയല്ലാതെ മനുഷ്യരെ ആരേയും പുറത്തു കടക്കാനനുവദിക്കാതെ ഗുഹാമുഖത്തു തന്നെ ഇരിപ്പായി. ഒഡീസ്സസും കൂട്ടരും മുട്ടനാടുകളുടെ വയറ്റു പൊത്തിപ്പിടിച്ചു തൂങ്ങിക്കിടന്ന് ഗുഹയിൽ നിന്നു രക്ഷപ്പെട്ടെന്നു കഥ. 

ഗുഹയിൽനിന്നു രക്ഷപ്പെടാനായെങ്കിലും, ദുർവിധിയിൽനിന്നു രക്ഷകിട്ടിയില്ല. സൈക്ലോപ്സിന്റെ പിതാവായിരുന്ന പൊസൈഡൺ പകരം വീട്ടി. കടൽ പ്രക്ഷുബ്ധമായി. ഒഡീസ്സസും സംഘവും വീണ്ടും ദുരിതത്തിലായി.

കപ്പൽ പിന്നീടു ചെന്നടിഞ്ഞത് എയോലോസിന്റെ ദ്വീപിലായിരുന്നു. ഭൂലോകത്തിലാകമാനം വീശിയടിക്കുന്ന കാറ്റുകളുടെ ചുമതല എയോലോസിനേയാണ് സ്യൂസ് ഏല്പിച്ചിരുന്നത്. കാറ്റുകളെ ഇഷ്ടാനുസാരം ചലിപ്പിക്കാനുള്ള ശക്തി എയോലോസിനുണ്ടായിരുന്നു. എയോലോസ് ഒഡീസ്സസിനേയും അനുചരരേയും സന്തോഷപൂർവം സ്വീകരിച്ചു. വിടപറയാൻ നേരത്ത് ഭദ്രമായി കെട്ടിയുറപ്പിച്ച ഒരു തോൽകിഴി ഒഡീസ്സസിനു നല്കി- ഇതൊരിക്കലും അഴിക്കരുതെന്ന നിർദ്ദേശത്തോടെ. ഒഡീസ്സസിന്റെ തുടർന്നുള്ള സമുദ്രയാത്രക്ക് വിനാശകരമായേക്കാവുന്ന സകലമാന കൊടുങ്കാറ്റുകളേയും പുറത്തു കടക്കാനാവാത്ത വിധം അതിനകത്ത് തളച്ചിട്ടിരുന്നു. അതിനകത്ത് സ്വർണനാണയങ്ങളായിരിക്കുമെന്നു കരുതി, അനുചരിൽ ചിലർചേർന്ന് കെട്ടഴിച്ചു. തുടർന്നുണ്ടായ കൊടുങ്കാറ്റും ചുഴലിയും അവരെ മരണത്തോളമെത്തിച്ചു. ദിവസങ്ങളോളം നീണ്ടുനിന്ന കൊടുങ്കാറ്റ് ഒട്ടൊന്നു ശമിച്ചപ്പോൾ അവർ എത്തിപ്പെട്ടത് ലെസ്റ്റ്രിഗോണുകളുടെ നാട്ടിലായിരുന്നു. 
ലെസ്റ്റ്രിഗോണുകൾ നരഭോജികളും അതികായന്മാരുമായിരുന്നു. തീരത്തണഞ്ഞ കപ്പലുകളൊന്നൊന്നായി തല്ലിത്തകർത്ത് യാത്രക്കാരെ ഭക്ഷിക്കാൻ തുടങ്ങിയ അവരിൽ നിന്നും ഒഡീസ്സസിന്റെ കപ്പലിനു മാത്രമേ രക്ഷപ്പെടാനായുള്ളു. കാറ്റും ഒഴുക്കും അവരെ ചെന്നെത്തിച്ചത് അയിയ(ഈയീ, എയീ എന്നും പറയാറുണ്ട്.)ദ്വീപിലേക്കായിരുന്നു. 

അയിയ ദ്വീപിന്റെ ഉടമ അതി സുന്ദരിയും മഹേന്ദ്രജാലക്കാരിയുമായ സെർസി ആയിരുന്നു. ഇക്കാര്യം ഒഡീസ്സസിനും അനുചരർക്കും അറിയില്ലായിരുന്നു.ഒഡീസ്സസിനേയും കൂട്ടരേയും സിർസി വീട്ടിലേക്കു ക്ഷണിച്ചു. ക്ഷണം സ്വീകരിക്കുംമുമ്പ് വിവരങ്ങളൊക്കെ വിശദമായി അറിഞ്ഞു വരാനായി ഒഡീസ്സസ് സംഘത്തിലെ ചെലരെ അയച്ചു. തന്നെ സമീപിച്ച പുരുഷന്മാരേയെല്ലാം മൃഗങ്ങളാക്കി മാറ്റുക അവളുടെ ക്രൂരവിനോദമാണെന്നറിഞ്ഞ ഒഡീസ്സസ് രക്ഷപ്പെടാനുള്ള മാർഗങ്ങൾ ആരാഞ്ഞു., ഹെർമിസ് ദേവൻ ഒരു ഗ്രാമീണയുവാവിന്റെ വേഷത്തിൽ വന്ന് ഒഡീസ്സസിന് പച്ചിലമരുന്നുകളെപ്പറ്റിയുള്ള അറിവു നല്കി. ആ പച്ചിലക്കൂട്ടിന് സിർസിയുടെ മന്ത്രവാദത്തെ ചെറുത്തു നില്കാകനുള്ള ശക്തിയുണ്ടെന്ന് യുവാവ് പറഞ്ഞു. മരുന്നു സേവിച്ചശേഷം സിർസിയുടെ വീട്ടിലെത്തിയ ഒഡീസ്സസിനെ രൂപാന്തരപ്പെടുത്താൻ സിർസിക്കു കഴിഞ്ഞില്ല. സിർസി ഒഡീസ്സസിന്റെ ആരാധകയായി, അയാൾക്കു വേണ്ടി എന്തും ചെയ്യാൻ സന്നദ്ധയായി. ഒഡീസ്സസും കൂട്ടരും ഏതാണ്ട് ഒരു വർഷത്തോളം അവിടെ അതിഥികളായി താമസിച്ചു. വിട പറയാൻ നേരമായപ്പോൾ വഴിമധ്യേ നേരിടേണ്ടി വന്നേക്കാവുന്ന അപകടങ്ങളെക്കുറിച്ചു സൂചിപ്പിച്ചു, അവ മറികടക്കാനുള്ള ഉപായങ്ങളും നിർദ്ദേശിച്ചു. കൂടുതൽ അറിയാനായി ഒഡീസ്സസ് പാതാളലോകത്തു ചെന്ന് ടൈരെസിയ്സിന്റെ പ്രേതാത്മാവുമായി കൂടിക്കാഴ്ച നടത്തണമെന്നും ഉപദേശിച്ചു. പരേതനായ ടൈറെസിയസ് ഥീബസിലെ പുരോഹിതനായിരുന്നു. അയാൾക്ക് ഭാവി പ്രവചിക്കാനുള്ള സിദ്ധി ഉണ്ടായിരുന്നു..

പ്രേതാത്മക്കളെ ക്ഷണിച്ചു വരുത്താൻ അവരുടെ രക്തദാഹം ശമിപ്പിക്കേണ്ടിയിരുന്നു. ഇതിനായി ആടുകളെ കൊന്ന് ഒഡീസ്സസ് ചോരക്കുളം തീർത്തു. കൊതിമൂത്ത് ഒടിയടുത്ത മറ്റു പരേതാത്മാക്കളെ തടുത്തു നിർത്തി, ആദ്യത്തെ ഊഴം ടൈറെസിയസിനു നല്കണമെന്നും സിർസി പറഞ്ഞിരുന്നു. ടൈറെസിയസിന്റെ പ്രേതം പ്രത്യക്ഷപ്പെട്ടു, രക്തപാനം ചെയ്തു. ഒഡീസ്സസിന്റെ ചോദ്യങ്ങൾക്കു മറുപടിയും നല്കി. ഇഥക്കയിലെത്താൻ ഒഡീസ്സസിന് സാധിക്കുമെന്നും പക്ഷേ അനുചരർക്ക് അതിനു വിഘ്നം കാണുന്നുണ്ടെന്നും ടൈറെസിയസ് പ്രവചിച്ചു. സൂര്യദ്വീപിലെ കാളക്കുട്ടന്മാരെ ഉപദ്രവിക്കാതിരുന്നാൽ എല്ലാം ശരിയായ പടി നടക്കും. ടൈറെസിയസിനു ശേഷം രക്തപാനത്തിനായെത്തിയ അനേകം ഗ്രീക്കു യോദ്ധാക്കളെ ഒഡീസ്സസ് കണ്ടു. ഇവരിൽ അക്കിലസിനും അജാക്സിനുമൊപ്പം അഗമെംനണും ഉണ്ടായിരുന്നു. 

വശ്യമധുരമായ ഗാനമുതിർത്ത് കടൽയാത്രികരെ അപകടപ്പെടുത്തിക്കൊല്ലുന്ന സിറേനുകളെപ്പറ്റി സിർസി ഒഡീസ്സസിന് മുന്നറിയിപ്പു നല്കിയരുന്നു. അനുചരരുടെ ചെവിയി മെഴുക് ഉരുക്കിയൊഴിച്ചും, സ്വയം ബന്ധനസ്ഥനായ നിലയിലും ഒഡീസ്സസ് ഈ അപകടം തരണം ചെയ്തു.

മെസ്സീന കടലിടുക്കിന്റെ ഇരുവശത്തുമായി പാർപ്പുറപ്പിച്ചിരുന്ന ഭീകരരാക്ഷസികളായ സ്കില്ലയും ചാരിബ്ഡിസും കടൽയാത്രികരുടെ പേടിസ്വപ്നമായിരുന്നു. ഒഡീസ്സസിന്റെ കപ്പൽ ഈ അപകടവും തരണം ചെയ്തെങ്കിലും ആൾനാശം സംഭവിച്ചു., 
ത്രിനാഷ്യ എന്ന സൂര്യദ്വീപിലെത്തിയപ്പോൾ അവിടത്തെ കാളക്കുട്ടന്മാരെ യാതൊരു കാരണവശാലും ഉപദ്രവിക്കരുതെന്ന് ഒഡീസ്സസ് അനുചരർക്ക് പ്രത്യേകം നിർദ്ദേശം നല്കി. ഈ കാളക്കുട്ടന്മാർ സൂര്യദേവന് ഏറ്റവും പ്രിയപ്പെട്ടവയായിരുന്നു. എന്നാൽ വിശപ്പു മൂത്ത അനുചരർ ഒഡീസ്സസിന്റെ കണ്ണു വെട്ടിച്ച് ഏതാനും കാളക്കുട്ടികളെ കശാപ്പു ചെയ്തു ഭക്ഷിച്ചു. അനുചരരേയും കൊണ്ട് രക്ഷപ്പെടാൻ ശ്രമിച്ചെങ്കിലും ക്രുദ്ധനായ സൂര്യദേവൻ വജ്രായുധം കൊണ്ട് കപ്പൽ തകർത്തു. ഒഡീസ്സസൊഴികെ ആരും രക്ഷപ്പെട്ടില്ല. കപ്പലിന്റെ അടിമരം പൊങ്ങു തടിയാക്കി ദിവസങ്ങളോളം ഒഡീസ്സസ് പുറങ്കടലിൽ കഴിച്ചു കൂട്ടി. ഒടുവിൽ അബോധാവസ്ഥയിൽ ഒജൈജിയാ ദ്വീപിൽ ചെന്നടിഞ്ഞു.

ഒജൈജിയ ദ്വീപ് ജലദേവതയായിരുന്ന കാലിപ്സോയുടേതായിരുന്നു. കാലിപ്സോ ഒഡീസ്സസിനെ പരിചരിച്ച് ആരോഗ്യവാനാക്കി. ഒഡീസ്സസിനോടുള്ള അഭിനിവേശം എല്ലാവിധ സുഖസൗകര്യങ്ങളും ചെയ്തുകൊടുത്തെങ്കിലും ദ്വീപിൽ നിന്ന് പുറത്തുപോകാൻ അനുവദിച്ചില്ല. വർഷങ്ങളോളം ഒഡീസ്സസ് ഈ അവസ്ഥയിൽ കഴിച്ചു കൂട്ടി.
പത്തുവർഷക്കാലത്തെ അലച്ചിൽ ഒഡീസ്സസിനു മതിയായ ശിക്ഷയായെന്നും ഇനി എത്രയും വേഗം അയാളെ ഇഥക്കയിലേക്കെത്തിക്കണമെന്നും അഥീന ദേവന്മാരെ അറിയിച്ചു. സ്യൂസ് സ്വയം ഹെർമിസ് ദേവൻ വഴി കാലിപ്സോയുടെ മനസ്സു മാറ്റിയെടുക്കുകയും ചെയ്തു. ഇഥക്കയിലേക്കു യാത്രതിരിക്കാനായി പുതിയൊരു കപ്പൽ നിർമ്മിക്കാനുള്ള സകലവിധ സഹായങ്ങളും കാലിപ്സോ ചെയ്തു കൊടുത്തു. പതിനേഴു ദിവസത്തെ യാത്രക്കു ശേഷം ഒഡീസ്സസ് അങ്ങു ദൂരെ കരകണ്ടു. അത് ഇഥക്കയാവുമെന്ന് ഒഡീസ്സസിന് ഉറപ്പുണ്ടായിരുന്നു. 
എന്നാൽ ഒഡീസ്സസിന്റെ കപ്പൽ പൊടുന്നനെ സമുദ്രദേവന്റെ ദൃഷ്ടിയിൽ പെട്ടു. തന്റെ മകനായ സൈക്ലോപസിനോട് ഒഡീസ്സസ് ചെയ്ത ദ്രോഹം പൊസൈഡോൺ മറന്നിരുന്നില്ല. സമദ്രം വീണ്ടും ക്ഷോഭിച്ചു. കപ്പൽ തകർന്നു. ഒഡീസ്സസ് അശരണനായി ഫേഷ്യൻ ദ്വീപിലടിഞ്ഞു. 

തണുപ്പിൽ നിന്നു രക്ഷനേടാനായി കരിയിലകൾ വാരിപ്പുതച്ച് ഒരു രാത്രി മുഴുവൻ കഴിച്ചു കൂട്ടിയ ഒഡീസ്സസ് പിറ്റേന്ന് അവിചാരിതമായി രാജകുമാരി നോസിക്കയെ കണ്ടുമുട്ടി. അവളുടെ സഹായത്തോടെ രാജധാനിയിലെത്തി. പത്തു വർഷമായുള്ള തന്റെ സാഹസികയാത്രയെപ്പറ്റി സവിസ്തരം പ്രതിപാദിച്ചു. ഒഡീസ്സസിന് ഇഥക്കയിലെത്താനുള്ള എല്ലാവിധ സഹായങ്ങളും ഫേഷ്യൻ രാജാവ് വാഗ്ദാനം ചെയ്തു. യാത്രക്കുള്ള നൗക തയ്യാറാക്കപ്പെട്ടു.ഒഡീസ്സസ് യാത്രയായി.,

സ്വന്തം വീട്ടിലേക്ക് സ്വാതന്ത്ര്യപൂർവം കടന്നു ചെല്ലാനാവാത്തവിധം സങ്കീർണമാണ് സ്ഥിതിഗതികൾ എന്ന് അഥീന ഒഡീസ്സസിനെ ബോധിപ്പിച്ചു. ഇരുപതു വർഷങ്ങളായി ഒഡീസ്സസിനെക്കുറിച്ച് യാതൊരു വിവരവും ലഭിക്കാത്തതുമൂലം അയാൾ മരിച്ചെന്ന് നാട്ടുകാർ വിശ്വസിക്കുന്നു. മാത്രമല്ല,ഒഡീസ്സസിന്റെ സുന്ദരിയായ ഭാര്യ പെനിലോപ്പിനെ സ്വന്തമാക്കാനായി നാട്ടിലെ പ്രഭുക്കൾ വിവാഹാഭ്യർഥനയുമായി വീട്ടിൽ തമ്പടിച്ചിരിക്കയാണ്. പെനിലോപ്പും പുത്രൻ ടെലിമാച്ചസും വൃദ്ധപിതാവും നിസ്സഹായരാണ്. ഈ സന്ദർഭത്തിൽ പൊടുന്നനെ വീട്ടിലെത്തിയാൽ വിവാഹാർഥികൾ സംഘം ചേർന്ന് ഒഡീസ്സസിനെ വധിക്കാനും മതി. അഥീന ടെലിമാച്ചസിനെ കടൽത്തീരത്തേക്കു വരുത്തി, ഒഡീസ്സസുമായുള്ള അഭിമുഖത്തിന് വഴിയൊരുക്കി. അച്ഛനും മകനും അഥീനയുടെ പൂർണസഹായത്തോടെ പദ്ധതി തയ്യാറാക്കി. നിസ്സഹായനും നിരാലംബനുമായ വൃദ്ധന്റെ വേഷത്തിൽ ഒഡീസ്സസ് വീട്ടിലെത്തണം. ഇതിനകം ടെലിമാച്ചസ് വിവാഹാർഥികളുടേതടക്കം ആയുധശേഖരം മുഴുവനും തന്ത്രപൂർവം മറ്റൊരിടത്തേക്കു മാറ്റിയിരിക്കണം. , 

വിവാഹാർഥികളെ അകറ്റിനിർത്താനായി പെനിലോപ്പും പലേ തന്ത്രങ്ങളും പ്രയോഗിച്ചു. അതിലൊന്നായിരുന്നു, ഭർതൃപിതാവിനായി ഒരു പുതപ്പ് നെയ്യേണ്ടതുണ്ടെന്നത്. അതു പൂത്തിയായതും താൻ വിവാഹത്തിനു തയ്യാറാവുെന്ന് പെനിലോപ് പ്രസ്താവിച്ചു. എന്നാൽ പുതപ്പ്നെയ്തു തീരുന്ന ലക്ഷണമേ കണ്ടില്ല. സംശയാലുക്കളായ വിവാഹാർഥികൾ ചാരപ്പണി നടത്തി. പകൽനേരത്തു നെയ്തു തീർക്കുന്നതു മുഴുവനും പെനിലോപ്പ് രാത്രിയിൽ അഴിക്കുകയാണെന്ന് അവർ കണ്ടെത്തി. 

പ്രച്ഛന്നവേഷത്തിൽ സ്വന്തം വീട്ടിലെത്തിയ ഒഡീസ്സസിനെ അയാളുടെ പഴയ നായ അർഗോസും, ആയയും തിരിച്ചറിഞ്ഞു.വിവാഹാർഥികൾ പ്രച്ഛന്നവേഷധാരിയെ പുച്ഛിക്കുകയും അധിക്ഷേപിക്കുകയും ചെയ്തു. എന്നാൽ പെനിലോപ് വൃദ്ധയാചകനെ കരുണാപൂർവം സ്വീകരിച്ചിരുത്തി. അന്നു രാത്രി തന്റെ വീട്ടിൽ അഭയം നല്കി. രാത്രിയിൽ പിതാവും പുത്രനുമൊത്ത് അയുധശേഖരം ഒളിപ്പിച്ചു. അന്ന് പെനിലോപ്പ് മറ്റൊരു തന്ത്രം പ്രയോഗിച്ചു. ഒഡീസ്സസിന്റെ ഭീമമായ അമ്പും വില്ലും വിവാഹാർഥികളുടെ മുന്നിൽ വെച്ച്, അതിൽ ഞാൺ കെട്ടി അമ്പു തൊടുത്ത് പന്ത്രണ്ടു വളയങ്ങളിലൂടെ പായിക്കുന്ന വില്ലാളിവീരനെ താൻ സ്വീകരിക്കുന്നതാണെന്ന് പ്രഖ്യാപിച്ച്, രംഗമൊഴിഞ്ഞു. ഒഡീസ്സസ് ഒഴികെ മറ്റാർക്കും ഇതു സാധ്യമല്ലെന്ന് പെനിലോപ്പിന് അറിയാമായിരുന്നു. വിവാഹാർഥികൾ ഓരോന്നായി പരാജയപ്പെട്ടപ്പോൾ പ്രച്ഛന്ന വേഷധാരി മുന്നോട്ടു വന്നു. നിഷ്പ്രയാസം മത്സരം ജയിച്ച് , സ്വയം പരിചയപ്പെടുത്തി. വിവാഹാർഥികൾ പ്രകോപിതരായി ചെറുത്തു നില്ക്കാൻ ശ്രമിച്ചെങ്കിലും ഒഡീസ്സസും ടെലിമാച്ചസും അവരെയൊക്കെ വകവരുത്തി..ഒഡീസ്സസ് സ്വയം വെളിപ്പെടുത്തി. ഉറക്കത്തിൽ നിന്ന് വിളിച്ചുണർത്തപ്പെട്ട പെനിലോപ്പും സന്തുഷ്ടയായി..
വിവാഹാർഥികളെ കൂട്ടക്കൊല ചെയ്തതിന്റെ പേരിൽ ഇഥക്കയിലെ ജനനേതാക്കൾ ഒഡീസ്സസിനെതിരെ പടയെടുത്തു. അഥീനയുടെ ഇടപെടൽ മൂലം യുദ്ധം ഒഡീസ്സസിന്റെ വിജയത്തിൽ കലാശിച്ചു..
കൂട്ടക്കൊലചെയ്തതിനു പ്രായശ്ചിത്തമായി ഒഡീസ്സസ് പാതാളദേവന്മാരെ പ്രീതിപ്പെടുത്താനായി യാത്രപോയെന്നും മടക്കയാത്രയിൽ തെസ്പ്രൊട്ടീൻ ദേശത്തെ റാണിയെ വിവാഹം ചെയ്ത് ഏറെ കാലം അവിടെ താമസിച്ചെന്നും ആ ബന്ധത്തിൽ ഒരു പുത്രൻ പിറന്നെന്നും മറ്റൊരു കഥയുമുണ്ട്. എന്നാൽ കൂട്ടക്കൊലക്കുള്ള ശിക്ഷയായി ഒഡീസ്സസ് നാടുകടത്തപ്പെട്ടെന്നും ഇറ്റോളിയയിലെത്തി, അവിടത്തെ രാജാവ് തോസിന്റെ പുത്രിയെ വിവാഹം കഴിച്ച് ശേഷിച്ച കാലം അവിടെ കഴിച്ചു കൂട്ടിയെന്നും വേറൊരു കഥയുമുണ്ട്.

വാർധക്യസഹജമായ കാരണങ്ങളാൽ ഇറ്റോളിയയിൽ വെച്ച് മരണമടഞ്ഞെന്ന് ഒരു കഥ. മറ്റൊരു കഥയനുസരിച്ച് ടെലിഗോണസ് ആണ് അബദ്ധത്തിൽ ഒഡീസ്സസിനെ വധിക്കുന്നത്. ഒഡീസ്സസിന് സിർസിയിൽ പിറന്ന പുത്രനായിരുന്നനുവത്രെ ടെലിഗോണസ്. പിതാവിനെ തേടി ഇഥക്കയിലെത്തിയ പുത്രനുമായുണ്ടായ ഏറ്റുമുട്ടലിൽ ഒഡീസ്സസ് കൊല്ലപ്പെട്ടുവെന്നാണ് കഥ. 



</doc>
<doc id="318699" url="https://ml.wikipedia.org/wiki?curid=318699" title="പെർസ്യൂസ്">
പെർസ്യൂസ്

ഗ്രീക്ക് പുരാണത്തിൽ മൈസെനേ(mycenae)യുടെ സ്ഥാപകനും ഡനാസിലെ പെർസൈഡ് രാജവംശത്തിന്റെ സ്ഥാപകനുമായ ആദ്യ നായകനുമാണ്‌ പെർസ്യൂസ്(; ).ധാരാളം ഭീകരരെ തോല്പ്പിച്ചു.ഗോർഗോൺ,മെഡ്യൂസ എന്നിവരെ കൊന്ന് ആൻഡ്രോമീഡയെ കടൽ ഭീകരനായ സെറ്റുസിൽ നിന്ന് രക്ഷിച്ചു .സിയൂസ് ദേവന്റേയും ഡാനേയുടെയും പുത്രനായാണ്‌ പെർസ്യുസ് ജനിച്ചത്.ഹെരാക്ലീസിന്റെ മുത്തച്ചനാണ്‌ ഇദ്ദേഹം .
അർഗോസിലെ രാജാവ് അക്രിസിയസിന്റെ ഏകമകളായിരുന്നു ഡാനെ. മകനില്ലാത്ത ദുഃഖം രാജാവിനെ അലട്ടി. ഡെൽഫിയിൽ ചെന്ന് ദേവവചനം തേടി. മകൻ ഉണ്ടാകില്ലെന്നും, മകൾക്കുണ്ടാകുന്ന പുത്രൻ രാജാവിനെ വധിക്കുമെന്നും അശരീരിയുണ്ടായി. മകളെ കൊല്ലാൻ മനസ്സു വരാതെ രാജാവ് അവളെ ഒറ്റമുറി തുറുങ്കിൽ അടച്ചിട്ടു. തുറുങ്കിന് മേൽക്കൂരയിൽ മാത്രം ഒരു കൊച്ചു കിളിവാതിൽ ഉണ്ടായിരുന്നു. ദിവസങ്ങൾ കടന്നു പോകുന്നത് ഡാനെ കിളിവാതിലികൂടെ നോക്കിക്കണ്ടു. ഒരു നാൾ സ്യൂസ് , സ്വർണമഴയായി തുറുങ്കിൽ പെയ്തിറങ്ങി. ഡാനെ ഗർഭവതിയുമായി, അവൾ പ്രസവിച്ചു. സ്യൂസ് ആണ് കുഞ്ഞിന്റെ അച്ഛനെന്നറിഞ്ഞപ്പോൾ ദൈവകോപം ഭയന്ന് അക്രിസിയ്സ് മകളേയും പേരക്കുഞ്ഞിനേയും കൊന്നില്ല. പക്ഷേ രക്ഷപ്പെടാൻ പഴുതില്ലാത്തവിധം അവരിരവരേയും ഒരു പേടകത്തിൽ അടച്ച് കടലിൽത്തള്ളി. 

ഡിക്റ്റൈസ് എന്ന മുക്കുവന് പേടകം ലഭിച്ചു. കുഞ്ഞുങ്ങളില്ലാതിരുന്ന ഡിക്റ്റൈസ് ദമ്പതികൾ ഡാനേയേയും മകൻ പെർസ്യൂസിനേയും സ്നേഹപൂർവം സ്വന്തം കുടിലിൽ പാർപ്പിച്ചു. പെർസ്യൂസ് മുക്കുവനായി. സ്ഥലത്തെ രാജാവ് പോളിഡെക്റ്റസിന്റെ പ്രണയോക്തികളെ ഡാനെ തിരസ്കരിച്ചു. പെർസ്യൂസിനെ അമ്മയിൽ നിന്നകറ്റിയാൽ അവൾ വഴിപെടുമെന്ന് കണക്കു കൂട്ടിയ പോളിഡെക്റ്റസ് പെർസ്യൂസിനെ ചതിപ്രയോഗത്തിലൂടെ കൊല്ലാൻ പരിപാടിയിട്ടു. അതി ഭീകരയായ രാക്ഷസജന്തു മെഡ്യൂസയുടെ തലവെട്ടിക്കൊണ്ടു വരാൻ പെർസ്യൂസിനു ആദേശം നല്കി. സർപ്പകേശിനിയായിരുന്ന മെസ്യൂസയെ കൊല്ലുക എളുപ്പപണിയായിരുന്നില്ല, കാരണം അവളെ നോക്കുന്നവരെല്ലാം ക്ഷണമാത്രയിൽ കരിങ്കല്ലായിത്തീരുമായിരുന്നു.,

ദേവന്മാർ പെർസ്യൂസിന്റെ രക്ഷക്കെത്തി. അഥീനാ തന്റെ കവചം പെർസ്യൂസിനു നല്കി. മെഡ്യൂസയെ നേരിട്ടു നോക്കാതെ വെട്ടിത്തിളങ്ങുന്ന കവചം കൈയിലൂയർത്തിപ്പിടിച്ച് അതിലെ പ്രതിഫലനത്തിലേക്കു നോക്കി മെഡ്യൂസയെ കൊല്ലാൻ അഥീന ഉപദേശിച്ചു. മെഡ്യൂസയുടേയും അവളോളം ഭീകരരായിരുന്ന സഹോദരിമാരുടേയും വാസസ്ഥാനം അറിയാവുന്ന മൂന്നു വൃദ്ധകളെ കണ്ടെത്താൻ ഹെർമിസ് ദേവൻ പെർസ്യൂസിനെ സഹായിച്ചു. മൂന്നു വൃദ്ധകൾക്കും കൂടി ഒരൊറ്റ നെറ്റിക്കണ്ണേ ഉണ്ടായിരുന്നുള്ളു. അതവർ കൈമാറിക്കൊണ്ടിരുന്ന സന്ദർഭത്തിൽ പെർസ്യൂസ് അത് തട്ടിയെടുത്തു. മെഡ്യൂസയെപ്പറ്റിയുള്ള വിവരങ്ങൾ നല്കിയാലേ നെറ്റിക്കണ്ണ് തിരിച്ചു നല്കൂ എന്ന് നിർബന്ധം പിടിച്ചു. അങ്ങനെ വിവരങ്ങൾ കൈക്കലാക്കി. വഴിക്കുവെച്ച് പെർസ്യൂസിന് മൂന്നു അപ്രതീക്ഷിത സമ്മാനങ്ങൾ ലഭിച്ചു- ചിറകുള്ള പാദരക്ഷകൾ, മാന്ത്രികസഞ്ചി, ധരിക്കുന്നവനെ അദൃശ്യനാക്കാൻ കഴിവുള്ള മാന്ത്രികത്തൊപ്പി. മെഡ്യൂസയെത്തേടിച്ചെന്ന പെർസ്യൂസ് കണ്ടത് മൂന്നു ഭീകരികളും ഉറക്കത്തിലാണ്ടു കിടക്കുന്നതാണ്. മാന്ത്രികത്തൊപ്പിയും ചിറകുവെച്ച ചെരുപ്പുകളും ധരിച്ച്, അതിവേഗത്തിൽ താഴിന്നു പറന്ന് കവചത്തിലൂടെ മെഡ്യൂസയുടെ പ്രതിബിംബം നോക്കിക്കണ്ട് പെർസ്യൂസ് മെഡ്യൂസയുടെ തല വെട്ടിയെടുത്ത് മാന്ത്രിക സഞ്ചിയിലാക്കി. ദൗത്യം വിജയപൂർവം അവസാനിപ്പിച്ച് പെർസ്യൂസ് തിരിച്ചു പോക്കിനൊരുങ്ങി.,

ആകാശമാർഗേണയുള്ള മടക്കയാത്ര എതിയോപ്പിയക്ക് മുകളിലൂടേയായിരുന്നു. അവിടെ അതിസുന്ദരിയായ ഒരു കന്യകയെ സർപകോപത്തിനുള്ള ബലിയായി പാറക്കെട്ടിൽ ബന്ധിച്ചിരിക്കുന്നത് പെർസ്യൂസ് കാണാനിടയായി. കണ്ടമാത്രയിൽ അവളോട് അനുരാഗം തോന്നിയ പെർസ്യൂസ് സർപ്പത്തെ വധിച്ച് ആൻഡ്രോമീഡ എന്ന ആ പെൺകുട്ടിയെ വിവാഹം കഴിച്ച് യാത്ര തുടർന്നു. 

നാട്ടിൽ തിരിച്ചെത്തിയ പെർസ്യൂസിന് അമ്മയേയും ഡിക്റ്റൈസിനേയും കണ്ടെത്താനായില്ല. പോളിഡെക്റ്റസിന്റെ പീഡനം മൂലം അവർ ഒളിവിൽ പാർക്കുകയായിരുന്നു. മെഡ്യൂസയുടെ ശിരസ്സുമായി പെർസ്യൂസ് രാജധാനിയിലെത്തി. ശിരസ്സ് പുറത്തെടുത്ത മാത്രയിൽ പോളിഡിക്റ്റസടക്കം രാജസഭയിലെ എല്ലാവരും ശിലാപ്രതിമകളായി. പിന്നീട് ഡിക്റ്റസിനേയും അമ്മയേയും തേടിപ്പിടിച്ച്, ഡിക്റ്റൈസിനെ രാജാവായി വാഴിച്ചു. 

മുത്തച്ഛനായ അക്രിസിയസ്സിനെ അനുനയിപ്പിക്കാൻ പെർസ്യൂസ് സ്വദേശമായ അർഗോസിലേക്കു ചെന്നു. പക്ഷേ അയാൾ എന്നോ നാടു വിട്ടിരുന്നു. എവിടെയാണെന്ന് ആർക്കും അറിയില്ലായിരുന്നു. പിന്നീടെപ്പോഴോ ലാരിസയെന്ന നാട്ടുരാജ്യത്തിൽ നടക്കുന്ന കായികവിനോദമത്സരത്തിൽ പങ്കെടുക്കാൻ പെർസ്യൂസ് ചെന്നു. ഡിസ്കസ് എറിയുന്നതിൽ വിദഗ്ദ്ധനായിരുന്ന പെർസ്യൂസിന്റെ ഏറുകൊണ്ട് കാണികളിൽ ഒരാളുടെ ശിരസ്സ് അറ്റു വീണു. അത് അക്രിസിയസ് ആയിരുന്നുവെന്ന് കഥ. 




</doc>
<doc id="318705" url="https://ml.wikipedia.org/wiki?curid=318705" title="സിറെൻ">
സിറെൻ

ഗ്രീക്ക് പുരാണ കഥകളിൽ പലയിടത്തും പരാമർശിക്കപ്പെടുന്ന പ്രത്യേകതരം ജീവികളാണ്‌ സിറെനുകൾ(Greek singular: ".പാറകളാൽ ചുറ്റപ്പെട്ട ആന്റിമോസാ എന്ന ദ്വീപിലാണ്‌ ഇവർ വസിച്ചിരുന്നതെന്നും അതിമധുരമായി പാടാൻ കഴിവുള്ളവരായിരുന്നുവെന്നും പുരാണകഥ പറയുന്നു. ഇവരെ നേരിൽ കണ്ടവരാരും തന്നെ ഉണ്ടായിരുന്നില്ല. അതിനാൽ ഇവർ മത്സ്യ കന്യകകളാണെന്നും,ജലദേവതകളാണെന്നും അതല്ല, പക്ഷികളാണെന്നും ഒക്കെ അഭ്യൂഹങ്ങൾ പരന്നു. ഇവരുടെ ശ്രുതിമധുരമായ സംഗീതത്തിൽ ആകൃഷ്ടരായി പല നാവികസംഘങ്ങളും ആന്റിമോസാ ദ്വീപിലേക്ക് കപ്പലടുപ്പിക്കാൻ ശ്രമിച്ചു. എന്നാൽ ദ്വീപിലേക്കടുക്കാനാവാതെ പാറകളിൽ തട്ടി കപ്പലുകൾ തകർന്ന് യാത്രികരെല്ലാം മരിക്കുകയായിരുന്നു പതിവെന്നു കഥ. 

ഹോമറിന്റെ ഒഡീസ്സിയിൽ സിറേനുകളെപ്പറ്റി പരാമർശമുണ്ട്. സിറേന്മാരുടെ അഭൗമസംഗീതം കേൾക്കണമെന്ന് ഒഡീസ്സസിന് അതിയായ ആഗ്രഹമുണ്ടായിരുന്നു. അതിനാൽ സമുദ്രയാത്രക്കിടയിൽ ആന്രിമോസാ ദ്വീപിനെ കടന്നു പോകേണ്ട ഘട്ടം വന്നപ്പോൾ ഒഡീസസ്സ്, തന്റേതൊഴികെ കപ്പലിലെ സകല യാത്രികരുടേയും ചെവികൾ മെഴുകുരുക്കി അടച്ചു. എന്നിട്ട് തന്നെ പാമരത്തിൽ കെട്ടിയിടാനും എത്രതന്നെ വെപ്രാളം കാണിച്ചാലും അഴിച്ചു വിടാതിരിക്കാനും അനുയായികൾക്ക് ആദേശം നല്കി.ദ്വീപ് മറികടന്ന് പോകവെ മാസ്മരസംഗീതത്തിൽ ആകൃഷ്ടനായി ഒഡീസ്സസ് സിറേനുകളെ സമീപിക്കാൻ ശ്രമിച്ചെങ്കിലും ബന്ധനസ്ഥനായതിനാൽ അതിനു കഴിഞ്ഞില്ല. സംഗീതത്തെപ്പോലെത്തന്നെ വ്യാമോഹിപ്പിക്കുന്നതായിരുന്നു ദിവ്യദൃഷ്ടി വാഗ്ദാനം ചെയ്യുന്ന വാക്കുകൾ. അപകടഘട്ടം താണ്ടിക്കഴിഞ്ഞപ്പോൾ അനുയായികളോട് ചെവിയിലെ മെഴുക് കളയാനും തന്നെ കെട്ടഴിച്ചു വിടാനും ഒഡീസ്സസ് നിർദ്ദേശം നല്കി.


</doc>
<doc id="318707" url="https://ml.wikipedia.org/wiki?curid=318707" title="മാൻസിങ്ങ് ഒന്നാമൻ">
മാൻസിങ്ങ് ഒന്നാമൻ

രജപുത്നയിലെ അംബെറിലെ(ഇന്നത്തെ ജയ്പൂർ) രജപുത്ര രാജാവായിരുന്നു മാൻസിങ്ങ്(മാൻസിങ്ങ് ഒന്നാമൻ)December 21, 1550 – July 6, 1614).മുഗൾ ചക്രവർത്തിയായിരുന്ന അക്ബറിന്റെ വിശ്വസ്തനായ സൈനാധിപനായിരുന്നു അദ്ദേഹം.അക്ബർ തന്റെ മന്ത്രിസഭയിലെ നവരത്നങ്ങളിൽ ഒരാളയി അദ്ദേഹത്തെ തിരഞ്ഞെടുത്തിരുന്നു
അംബറിലെ രാജാവായിരുന്ന ഭഗവദ് ദാസിന്റേയും റാണി സാ ഭഗവതി ജി സാഹിബിന്റെയും മകനായി ജനനം.1555ൽഡിസംബർ 21 ഞായറാഴ്ച്ചയാണ്‌ ഇദ്ദേഹം ജനിച്ചത്.അക്ബറും റാണാ പ്രതാപ് സിങ്ങും മാൻസിങ്ങ് ഒരേകാലഘട്ടത്തിൽ ജനിച്ചവരാണ്‌​.ഇദ്ദേഹത്തെ കുൻവർ(രാജകുമാരൻ) എന്ന് സാധാരണ അറിയപ്പെട്ടു.മിർസാ രാജ ,മാൻസാബ്(റാങ്ക്) എന്നി സ്ഥാനങ്ങൾ 1589ൽ ഡിസംബർ 10ന്‌ അക്ബറിൽ നിന്ന് സ്വീകരിച്ചു .1614ൽ ജൂലൈ 6 അദ്ദേഹം അന്തരിച്ചു.


</doc>
<doc id="318708" url="https://ml.wikipedia.org/wiki?curid=318708" title="മുല്ല ദോ-പിയാസ">
മുല്ല ദോ-പിയാസ

മുഗൾ ചക്രവർത്തിയായിരുന്ന അക്ബറിന്റെ രാജസദസ്സിലെ നവരത്നങ്ങളിൽ ഒരായിരുന്നു മുല്ല ദോ-പിയാസ.എന്നാൽ ഇദ്ദേഹത്തേ പറ്റിയുള്ള നാടോടി കഥകൾ,പതൊൻപതാം നൂറ്റാണ്ടിലെ എഴുത്തുക്കാരാണ്‌ ജനകീയമാക്കുന്നത്.മിക്ക പണ്ഡിതന്മാരും ഇദ്ദേഹം സാങ്കൽപ്പികമാണെന്ന് കരുതുന്നു.നാടൊടി കഥകളിൽ ബീർബലിന്റെ പ്രതിയോഗിയായി ഇദ്ദേഹം കാണപ്പെടുന്നു.മിക്ക കഥകളിലും ബീർബലിനോടൊപ്പവും അക്ബറിനോടൊപ്പവും ചില കഥകളിൽ വില്ലൻ വേഷങ്ങളിലും ഇദ്ദേഹം പ്രത്യക്ഷപ്പെടാറുണ്ട്.

മുഗൾ ചരിത്ര കാലത്തെ രേഖകളിൽ ഇദ്ദേഹത്തെ പറ്റി പരാമർശമില്ല.അദ്ദേഹത്തിന്റെ ജീവിതത്തെ ആധാരമാക്കി നിരവധി തമാശ കഥകൾ 19ആം നൂറ്റാണ്ടിൽ പുറത്തിറങ്ങിയിട്ടുണ്ട്.ഒരു ആധുനിക പണ്ഡിതൻ ഹാഫിസ് മുഹ്ഹമ്മദ് ഷിറാനി ഇദ്ദേഹത്തിന്റെ യഥാത്ഥനാമം അബ്ദുൾ മോമിൻ എന്നാണെന്നും ഇന്ത്യയിലാണ്‌ ജനിച്ചതെന്നും പിന്നീട് 1532നു മുൻപ് ഇറാനിലേക്ക് പോയെന്നും അതിനു ശേഷം 36 വർഷത്തിനു ശേഷം മരിച്ചെന്നും.ഹൻഡിയയിൽ അടക്കി എന്നും പറയുന്നു


</doc>
<doc id="318710" url="https://ml.wikipedia.org/wiki?curid=318710" title="ഫൈസി">
ഫൈസി

മധ്യകാല ഭാരതത്തിലെ പണ്ഡിതനും കവിയുമായിരുന്ന ഷൈക്ക് അബു അൽ‌ഫൈസ് ഇബ്ൻ മുബാറക്ക് എന്ന വ്യക്തിയുടെ തൂലികാനാമമാണ്
ഫൈസി(24 September 1547 – 5 October 1595).അക്‌ബറിന്റെ സദസ്സിലെ നവരത്നങ്ങളിൽ ഒരാളാണ്‌ ഇദ്ദേഹം. അക്‌ബറിന്റെ സദസ്സിലെ ചരിത്രകാരനായ അബുൽ ഫസലിന്റെ മൂത്തസഹോദരനാണ്‌ ഇദ്ദേഹം. കവിയും വളരെ ബുദ്ധിമാനായ ഇദ്ദേഹത്തെ തന്റെ മക്കളുടെ ഗുരുവായി നിയമിച്ചു. ഫൈസി ആഗ്രയിലാണ്‌ ജനിച്ചത്. രജപുതാനയിലെ നാഗപൂരൂരിലെ ഷെയിക്ക് മുബാരക്ക് ഇദ്ദേഹത്തിന്റെ മൂത്ത പുത്രനാണ്‌. ഫൈസി 1595ൽ ആസ്ത്മ ബാധിതനായി അന്തരിച്ചു.
എന്നാൽ 1963 ൽ പ്രവർത്തനം ആരംഭിച്ച ജാമിഅ നൂരിയ കോളേജ് ചുങ്കം പെരിന്തൽമണ്ണ കേരള എന്ന സുന്നി അക്കാദമിയുടെ ബിരുദദാരികളെ വിളിക്കപ്പെടുന്ന സ്ഥാന നാമമായിട്ടാണ് ഇന്ന് കേരളത്തിൽ ഫൈസി എന്ന വാക്കുപയോഗിക്കപ്പെടുന്നത്. കേരളത്തിൽ മാത്രം ഇരുപതിനായിരത്തിൽ അധികം ഫൈസികൾ ഉള്ളതായി കണക്കാക്കപ്പെടുന്നു.


</doc>
<doc id="318733" url="https://ml.wikipedia.org/wiki?curid=318733" title="ഒ.എം. കരുവാരക്കുണ്ട്">
ഒ.എം. കരുവാരക്കുണ്ട്

സമകാലികരായ മാപ്പിളപ്പാട്ട് രചയിതാക്കളിൽ പ്രമുഖനാണ് ഒ.എം കരുവാരക്കുണ്ട്. മാപ്പിളപ്പാട്ടിന്റെ തനത് ശൈലിയിലാണ് ഇദ്ദേഹം പാട്ടുകളെഴുതിയത്.മാപ്പിളപ്പാട്ട് രംഗത്ത് മുപ്പത് വർഷത്തെ പാരമ്പര്യമുള്ള ഒ.എം കരുവാരക്കുണ്ട് പഴയകാല കൃതികൾ മറ്റുള്ളവർ പാടുന്നത് കേട്ടും വായിച്ചും പഠിച്ചാണ് പിൽകാലത്ത് മാപ്പിളപ്പാട്ട് രചയിതാവായി മാറിയത്. 
മലപ്പുറം ജില്ലയിലെ കിഴക്കനേറനാട്ടിലെ മലയോര ഗ്രാമമായ കരുവാരക്കുണ്ടിലാണ് ഇദ്ദേഹത്തിന്റെ സ്വദേശം . പൂർണ്ണ പേര് ഒറ്റമാളിയേക്കൽ മുത്തുക്കോയ തങ്ങൾ 
മാപ്പിളപ്പാട്ടുകൾക്ക് പുറമെ ഒപ്പനപ്പാട്ട് രചനാ മേഖലയിലും ഇദ്ദേഹം പ്രശസ്തനാണ്.




</doc>
<doc id="318735" url="https://ml.wikipedia.org/wiki?curid=318735" title="പുലിക്കോട്ടിൽ ഹൈദർ">
പുലിക്കോട്ടിൽ ഹൈദർ

മാപ്പിളപ്പാട്ടുകളും കത്തുപാട്ടുകളും ധാരാളം രചിച്ച പ്രശസ്തനായ മാപ്പിള സാഹിത്യകാരനാണ് പുലിക്കോട്ടിൽ ഹൈദർ..സാധാരണക്കാർക്ക്‌ മനസ്സിലാകുന്ന വിധത്തിൽ ലളിതമായ രീതിയിലാണ് അദ്ദേഹം മാപ്പിളപ്പാട്ട്‌ രചിച്ചത്. മാപ്പിളപ്പാട്ട്‌ ശാഖയിലെ കുഞ്ചൻ നമ്പ്യാരെന്നും ഇദ്ദേഹത്തെ വിശേഷിപ്പിക്കുന്നു. ഇസ് ലാമിക ചരിത്രവും പേർഷ്യൻ കഥകളും ഇതിവൃത്തമാക്കിയിരുന്ന കാലത്ത് കേരളത്തിലെ ജനകീയ പ്രശ്‌നങ്ങൾ വിഷയമാക്കിയാണു ഇദ്ദേഹം പാട്ടുകളെഴുതിയത് 
മലപ്പുറം ജില്ലയിലെ വണ്ടൂരിനടുത്ത തിരുവാലി പുന്നപ്പാല പുലിക്കോട്ടിൽ പുലത്ത്‌ ഐത്തു അധികാരിയുടെ രണ്ടാമത്തെ പുത്രനായിട്ടാണ് 1879-ലാണ് ഇദ്ദേഹം ജനിച്ചത്. 1975- ജൂൺ 23ന് അന്തരിച്ചു..

പുലിക്കോട്ടിൽ കൃതികൾ -1979 മലബാറിലുടനീളമുണ്ടായ വെള്ളപ്പൊക്കത്തെ കുറിച്ച് അദ്ദേഹം രചിച്ച കൃതിയാണ് വെള്ളപ്പൊക്കമാല
ഇത്കൂടാതെ മലബാറിലെ കവികളെ കുറിച്ച് അദ്ദേഹമിങ്ങനെ എഴുതി.
1940 കളിൽ സമകാലീനരായ കവികളുടെ പേരുകൾ കോർത്തെഴുതിയ ഒരു ഗാനത്തിലെ ചില ഭാഗങ്ങൾ.
പുലിക്കോട്ട് ഹൈദരിന്റെ പേരിൽ മലപ്പുറം ജില്ലയിലെ വണ്ടൂരിൽ സ്മാരകം സ്ഥാപിക്കാനുള്ള നടപടികൾ പുരോഗമിച്ചുവരുന്നു.വണ്ടൂർ-കാളികാവ് റോഡിൽ ടിബിക്ക് സമീപമാണ് സ്മാരകം പണിയുന്നത്. പുലിക്കോട്ടിൽ ഹൈദർ സ്‌മാരക കലാ പഠന കേന്ദ്രത്തിനായി 2015- 16 വർഷത്തെ കേരള സർക്കാറിന്റെ ബജറ്റിൽ 60 ലക്ഷം രൂപ വകയിരുത്തിയിട്ടുണ്ട്. 1979ൽ ഇദ്ദേഹത്തിന്റെ ജന്മശതാബ്ദിയോടനുബന്ധിച്ചാണ് സ്മാരകത്തിനു അന്നത്തെ വിദ്യാഭ്യാസമന്ത്രി സി എച്ച് മുഹമ്മദ്‌കോയ തറക്കല്ലിട്ടത്.



</doc>
<doc id="318740" url="https://ml.wikipedia.org/wiki?curid=318740" title="ഗോപിനാഥ് പിള്ള">
ഗോപിനാഥ് പിള്ള

സിങ്കപ്പൂരിലെ, ഇന്ത്യൻ വംശജനായ ഒരു നയതന്ത്ര വിദഗ്ദ്ധനും വ്യവസായിയും ആണ് ഗോപിനാഥ് പിള്ള. സിങ്കപ്പൂർ സർക്കാറിന്റെ അംബാസിഡർ-അറ്റ്-ലാർജ് ആണ് അദ്ദേഹം. ഭാരത സർക്കാർ, 2012-ൽ രാജ്യത്തെ നാലാമത്തെ ഉയർന്ന സിവിലിയൻ ബഹുമതി ആയ പദ്മശ്രീ നൽകി അദ്ദേഹത്തെ ആദരിച്ചു



</doc>
<doc id="318742" url="https://ml.wikipedia.org/wiki?curid=318742" title="ചെറിയ കടൽ ആള">
ചെറിയ കടൽ ആള

ചെറിയ കടൽ ആളയ്ക്ക് ആംഗലത്തിൽ lesser crested tern എന്നാണു പേര്. ശാസ്ത്രീയ നാമം "Thalasseus bengalensis", "Sterna bengalensis" എന്നൊക്കെയാണ്

ഇവ ചെങ്കടൽ മുതൽ ഇന്ത്യൻ മഹാസമുദ്രം വഴിപടിഞ്ഞാറൻ പസിഫിക് വരെ തീരങ്ങളിളിലും ആസ്ത്രേലിയ യിലും പ്രജനനം നടത്തുന്നു. ഇവയ്ക്ക് പല ദേശങ്ങളിലും ഉപ വിഭാഗങ്ങളുണ്ട്.
വേനലിൽ ഉച്ചി കറുപ്പും കറുത്ത കാലും നീണ്ടമൂർച്ചയുള്ള ഓറഞ്ച്ച് കൊക്കും ഉണ്ടാവും. ചിറകിന്റെ മുകൾ ഭാഗം , മുതുക്, വാലിന്റെ മദ്ധ്യ ഭാഗം എന്നിവ ചാര നിറമാണ്. അടിവശം വെള്ളയാണ്.തണുപ്പുകാലത്ത് നെറ്റിയ്ക്ക് വെളുപ്പു നിറമാകും. 
പറക്കുമ്പോൾ മുതുകിലെ ചാര നിറം മറ്റുള്ളവയിൽ നിന്നും ഇവയെ തിരിച്ചറിയാൻ സഹായിക്കും. കടലുണ്ടി ആള യ്ക്ക് മഞ്ഞ അറ്റമുള്ള കറുത്ത കൊക്കാണ് ഉള്ളത്. വലിയ കടൽ ആളയ്ക്കും ഓറഞ്ച് നിറത്തിലുള്ള കൊക്കുണ്ട്. 

ജലജീവികളാണ് ഭക്ഷണം. പ്രത്യേകിച്ച് മത്സ്യം.ഇവയ്ക്ക് നീന്താനാവില്ല. വായുവിൽ നിന്ന് ഊളയിട്ടാണ് ഇര പിടിക്കുന്നത്. 




</doc>
<doc id="318744" url="https://ml.wikipedia.org/wiki?curid=318744" title="സന്താര">
സന്താര

പുരാതനം കാലം മുതൽ ജൈനർക്കിടയിൽ നിലനിൽക്കുന്ന അനുഷ്ഠാനമാണ് സന്താര അഥവ സലേഖാന. മരണത്തോടടുക്കുമ്പോൾ എല്ലാം പരിത്യജിക്കുന്നതാണ് ഈ ആചാരം. സന്താര അനുഷ്ഠിക്കുന്നവർക്ക് ജൈന സമൂഹത്തിൽ പ്രത്യേക സ്ഥാനം നൽകാറുണ്ട്. 24മത് തീർഥങ്കരനായ മഹാവീരയാണ് ജൈന ആത്മീയതയുടെ പൂർണതയായ 'സന്താര അഥവ സലേഖാന' നടപ്പാക്കിയത്.

പ്രായമുളളവരും രോഗികളും ഇനി ജീവിതത്തിൽ ഒന്നും ചെയ്യാനില്ല എന്ന് തോന്നുന്നവരുമാണ് സന്താറ എന്ന നിരാഹാരമനുഷ്ഠിച്ച് മരണം വരിക്കുന്നത്. ഭക്ഷണവും വെള്ളവും ഉപേക്ഷിച്ച് ലൗകിക സുഖങ്ങളെല്ലാം വിസ്മരിച്ച് ഈശ്വരനാമം ജപിച്ചാണ് മരണത്തെ ഇവർ സമീപിക്കുന്നത്.
സന്താറയിൽ പങ്കെടുക്കുന്നവരെ കുറിച്ചുളള വിവരങ്ങൾ പത്രങ്ങളിലൂടെയും മറ്റും ജൈനമതക്കാർ പ്രസിദ്ധപ്പെടുത്താറുണ്ട്. ഇവരെ സന്ദർശിക്കുന്നതും അവസാന നിമിഷങ്ങൾക്ക്‌ സാക്ഷിയാവുന്നതും മഹത്തായ അനുഭവമായിട്ടാണ് വിശ്വാസികൾ കണക്കാക്കുന്നത്. ഫലത്തിൽ ഇതൊരു ആത്മഹത്യയാണ്. പക്ഷേ, ആത്മഹത്യ ഒരു വികാര പ്രക്ഷുബ്ധതയുടെ ബാക്കിപത്രമാകുമ്പോൾ, സന്താറയിൽ, പുനർവിചിന്തനത്തിനു സാധ്യതയുണ്ട്. അങ്കലാപ്പൊന്നുമില്ലാതെയാവണം മരണത്തിലേക്കുളള ഈ യാത്ര. അല്ലെങ്കിൽ സന്താറ അനുഷ്ഠിക്കുന്നവർ അതവസാനിപ്പിച്ച ജീവിതത്തിലേക്ക് മടങ്ങണം എന്നും വ്യവസ്ഥയുണ്ട്.ജൈനഭിക്ഷുക്കളുടെ ഉപദേശ- നിർദ്ദേശങ്ങളോടെ മാത്രമാണ് ഭൗതിക ജീവിതം ഉപേക്ഷിക്കാൻ തീരുമാനിക്കുന്നവർ സന്താറ അനുഷ്ഠിക്കേണ്ടത്.

ശ്രാവണബലഗോളയിലെ ജൈനാശ്രമത്തിൽ ഒരു ഭിക്ഷുണി ഈ വിധം ഭൗതികതയിൽ നിന്ന് വിടവാങ്ങാൻ ശരീരത്തെ പാകപ്പെടുത്തിയ പ്രക്രിയ ഹൃദയസ്പൃക്കായി പ്രസിദ്ധ ബ്രിട്ടീഷ് എഴുത്തുകാരൻ വില്യം ഡാൽറിംപിൾ 'Nine Lives: In Search of Modern India' എന്ന കൃതിയിൽ പ്രതിപാദിച്ചിട്ടുണ്ട്. ആനന്ദ് ഗാന്ധി സംവിധാനം ചെയ്ത് 2012ൽ പുറത്തിറങ്ങിയ 'ഷിപ്പ് ഓഫ് തെസ്യുസ്' (Ship of Theseus) എന്ന ചലച്ചിത്രത്തിൽ സന്താറയുടെ യുക്തി - അയുക്തികളെപ്പറ്റി ചർച്ച ചെയ്യുന്നുണ്ട്.

വർഷം തോറും സന്താര അനുഷ്ഠിച്ച് 200 ഓളം പേരെങ്കിലും മരിക്കുന്നുണ്ടെന്ന കണ്ടെത്തലിനെ തുടർന്ന് രാജസ്ഥാൻ ഹൈക്കോടതി സന്താര നിരോധിച്ചു. സന്താര അനുഷ്ഠിക്കുന്നവർക്കെതിരെ ആത്മഹത്യാ കുറ്റത്തിന് കേസ് രജിസ്റ്റർ ചെയ്ത് അന്വേഷണം നടത്തണമെന്ന് 2015 ഓഗസ്റ്റ് 10 ന് രാജസ്ഥാൻ ഹൈക്കോടതി ഉത്തരവിട്ടിരുന്നു. ആത്മഹത്യയ്ക്കു തുല്യമായ കുറ്റമായി ഇതു പരിഗണിക്കുമെന്നും ഐപിസി 306, 309 വകുപ്പുകൾ പ്രകാരം ശിക്ഷിക്കപ്പെടുമെന്നും ഉത്തരവിൽ വ്യക്തമാക്കിയിരുന്നു. ഇത് വിവാദമാവുകയും പിന്നീട് മതാചാരം അനുഷ്ഠിക്കുന്നത് വ്യക്തി സ്വാതന്ത്ര്യമാണെന്നു ചൂണ്ടിക്കാട്ടി സുപ്രീംകോടതി 2015 ഓഗസ്റ്റ് 31ന്ഈ ഉത്തരവ് സ്‌റ്റേചെയ്യുകയും ചെയ്തു.



</doc>
<doc id="318747" url="https://ml.wikipedia.org/wiki?curid=318747" title="അബ്ദുൽ കലാം ദ്വീപ്">
അബ്ദുൽ കലാം ദ്വീപ്

ഇന്ത്യയിലെ ഒറീസാ തീരത്തിന് ചേർന്നുള്ള ഭദ്രക് ജില്ലയിലെ ചെറു ദ്വീപാണ് വീലർ ദ്വീപ് എന്നറിയപ്പെട്ടിരുന്ന അബ്ദുൽ കലാം ദ്വീപ്. ഇന്ത്യയിലെ ഉപരിതല മിസൈൽ ടെസ്റ്റ് ഫയറിങ് ദ്വീപാണിത്. രാജ്യത്തിന്റെ പ്രധാനമായ ദീർഘദൂര ഉപരിതല മിസൈലുകൾ എല്ലാം ഇവിടെയാണ് പരീക്ഷിച്ചിട്ടുള്ളത്. മുൻ രാഷ്ട്രപതി അന്തരിച്ച എ.പി.ജെ അബ്ദുൽ കലാമിന് ആദരമർപ്പിച്ച് ഒഡീഷ സർക്കാറാണ് 2015 ൽ പേര് മാറ്റിയത്. സംസ്‌ഥാന തലസ്‌ഥാനമായ ഭുവനേശ്വറിൽ നിന്ന്‌ 150 കിലോമീറ്റർ മാറിയാണ്‌ വീലർ ദ്വീപ്‌ സ്‌ഥിതി ചെയ്യുന്നത്‌. 
1993 ൽ പൃഥി മിസൈൽ വിജയകരമായ പരീക്ഷിച്ച ശേഷം ഇറക്കിയത് ജനവാസമില്ലാതിരുന്ന ഈ ദ്വീപിലാണ്. കലാമിന്റെ അഭ്യർഥനയെ തുടർന്ന് അന്നത്തെ മുഖ്യമന്ത്രി ബിജുപട്നായിക് ദ്വീപ് പ്രതിരോധ വകുപ്പിന് കൈമാറി. അഗ്‌നി മിസൈലുകളുടെ നിരയിൽ ആറെണ്ണം ഇവിടെയാണ് പരീക്ഷിച്ചത്. 
ബംഗാൾ ഉൾക്കടലിലെ യുദ്ധതന്ത്രപ്രധാനമായ ഈ ദ്വീപ് മണ്ണൊലിപ്പ് ഭീഷണി നേരിടുകയാണ്. സാങ്കേതികമായി ഇത് ദ്വീപല്ല. മണൽത്തിട്ട മാത്രമാണ്. എന്നാൽ, ഏറെക്കാലമായി ഒരേരീതിയിൽ നിലനിൽക്കുന്നതാണ്. പ്രതിരോധഗവേഷണകേന്ദ്രം ഇവിടെ മണ്ണൊലിപ്പ് തടയുന്നതിനായി രണ്ടുലക്ഷം വൃക്ഷങ്ങൾ നട്ടുവളർത്തിയിട്ടുണ്ട്. 


</doc>
<doc id="318750" url="https://ml.wikipedia.org/wiki?curid=318750" title="ടാലി സ്റ്റിക്ക്">
ടാലി സ്റ്റിക്ക്

ടാലി സ്റ്റിക്ക് എന്നത് പണ്ട് കാലത്ത് മനുഷ്യര് കണക്കു കുട്ടുനതിനു ഉപയാഗിചിരുന്ന ഉപകരണം. സംഖ്യകളും അളവുകളും മെസ്സേജ്കളും നമുക്ക് ഇതിൽ സംഭരിക്കാൻ സാധിക്കും.


</doc>
<doc id="318775" url="https://ml.wikipedia.org/wiki?curid=318775" title="മേത്തൻ">
മേത്തൻ

പണ്ട് കാലങ്ങളിൽ ഇസ്ലാം മത വിശ്വാസികളെ വിശേഷിപ്പിച്ചിരുന്ന പദമാണ് മേത്തൻ. ഇറാനിലെ മെഹ്തർ എന്ന സ്ഥലത്ത് വന്നവരായത് കൊണ്ടാണ് ഇങ്ങനെ വിളിക്കുന്നതെന്നാണ് ചരിത്രഭാഷ്യം,മെഹ്തർ കാലക്രമേണ ലോപിച്ചാണ്,മേത്തൻ ആയതെന്നും പറയപ്പെടുന്നു.

</doc>
<doc id="318781" url="https://ml.wikipedia.org/wiki?curid=318781" title="മനുഷ്യാവകാശ-പൗരാവകാശ പ്രഖ്യാപനം (ഫ്രാൻസ് 1789)">
മനുഷ്യാവകാശ-പൗരാവകാശ പ്രഖ്യാപനം (ഫ്രാൻസ് 1789)

മനുഷ്യാവകാശ-പൗരാവകാശ പ്രഖ്യാപനം ( Déclaration des droits de l'homme et du citoyen) ഫ്രഞ്ചുവിപ്ലവത്തിന്റെ അടിസ്ഥാന പ്രമാണമായിരുന്നു. 1789 ഓഗസറ്റ് 26 -നാണ് അന്നത്തെ നാഷണൽ അസംബ്ലി ഇത് അംഗീകരിച്ച് ഘോഷിച്ചത്. ഇംഗ്ലണ്ടിലെ പൊതുജനം നേടിയെടുത്ത മാഗ്നാകാർട്ട, 1689-ലെ അവകാശ പ്രമാണം 1789-ൽ അമേരിക്കൻ ജനത രൂപം കൊടുത്ത മനുഷ്യാവകാശ നിയമങ്ങൾ ഇവയോടൊപ്പം തന്നെ മാനവചരിത്രത്തിലെ സുപ്രധാന രേഖയായി ഇതും കണക്കാക്കപ്പെടുന്നു. ഐക്യരാഷ്ട്രസഭയുടെ വിശ്വസ്മൃതികൾ (Memories of the World) എന്ന പദ്ധതിയിൽ ഈ പ്രമാണം, 2003-ൽ സ്ഥലം പിടിച്ചു.

പതിനാറും പതിനേഴും നൂറ്റാണ്ടുകളിൽ ഉണ്ടായ ബോധവത്കരണത്തിലൂടെ യൂറോപ്പിലാകമാനവും ഫ്രാൻസിലും, ചിന്താസ്വാതന്ത്ര്യവും അഭിപ്രായ സ്വാതന്ത്ര്യവും വളർന്നു വികസിച്ചു. മതം, രാഷ്ട്രീയം, സമൂഹം,ഭരണവ്യവസ്ഥ, വ്യക്തി എന്നീ വിഷയങ്ങളെക്കുറിച്ചുള്ള ഗാഢമായ അപഗ്രഥനങ്ങളും പഠനങ്ങളും ഉണ്ടായി. വ്യക്തിക്ക് സ്വാതന്ത്ര്യവും സമൂഹത്തിൽ സമത്വവും നീക്കുപോക്കില്ലാത്ത ആശയങ്ങളാണെന്ന മോണ്ടെസ്ക്യൂ വോൾട്ടയർ റുസ്സോ എന്നിവരുടെ ചിന്താധാരകൾ ജനങ്ങളെ ആകർഷിച്ചു. സമൂഹവും ഭരണകൂടവും തമ്മിലുള്ള പരസ്പരബന്ധങ്ങൾ, വ്യക്തിസ്വാതന്ത്ര്യം, സമൂഹനന്മ എന്നീ വിഷയങ്ങൾ റുസ്സോ സാമൂഹ്യ ഉടമ്പടി (Du Contrat Social ou Principes du droit politique )എന്ന തന്റെ പുസ്തകത്തിൽ സവിസ്തരം ചർച്ച ചെയ്തു. മതവും ഭരണകൂടവും അകൽച്ച പാലിക്കേണ്ടതാണെന്നു മോൺടെസ്ക്യുവും വോൾട്ടയറും യുക്തിയുക്തം വാദിച്ചു 
ഫ്രഞ്ചു ജനത പരമ്പരാഗതമായി മൂന്നു ശ്രേണികളിലായി വിഭാഗിക്കപ്പെട്ടിരുന്നു. ഒന്നാം ശ്രേണിയിൽ പുരോഹിതരും(clergy) ,രണ്ടാമത്തേതിൽ പ്രഭുവംശവും (Nobles) ,മൂന്നാം ശ്രേണിയിൽ ഭൂരിപക്ഷം വരുന്ന സാധാരണക്കാരും (Commoners) ഉൾപ്പെട്ടു. ന്യൂനപക്ഷക്കാരായ ഒന്നും രണ്ടും വിഭാഗങ്ങൾ നികുതിയിൽ നിന്ന് ഒഴി വാക്കപ്പെട്ടതു കൂടാതെ പലേ ആനുകൂല്യങ്ങൾക്കും അധികാരാവകാശങ്ങൾക്കും അർഹരുമായിരുന്നു. നികുതിഭാരം ചുമക്കേണ്ടി വന്നത് മൂന്നാം വിഭാഗത്തിനു മാത്രമായിരുന്നു.എറ്റാ ജെനെറോ (états généraux) എന്ന ഫ്രാൻസിന്റെ ജനപ്രതിനിധി സഭയിൽ ഈ മൂന്നു വിഭാഗത്തിലേയും പ്രതിനിധികൾ ഉണ്ടായിരുന്നു. പക്ഷേ ഈ ജനപ്രതിനിധിസഭ അവസാനമായി സമ്മേളിച്ചത് 1614-ൽ ആയിരുന്നു. 175 വർഷങ്ങൾക്കുശേഷം, 1789-ൽ സാമ്പത്തിക ഞെരുക്കങ്ങളെ മറികടക്കാനായി പുതിയ നികുതികൾ ചുമത്തണമെന്ന നില വന്നപ്പോൾ പുതിയ ജനപ്രതിനിധിസഭ വിളിച്ചുകൂട്ടാൻ [[ലൂയി പതിനാറാമൻ] നിർബന്ധിതനായി. സാധാരണക്കാരെ പ്രീണിപ്പിക്കാനായി നിലവിലുള്ളതിന്റെ ഇരട്ടി പ്രതിനിധികളായി തെരഞ്ഞെടുക്കാനുള്ള അനുവാദവും നല്തി. സാധാരണജനതയോട് അനുഭാവമുണ്ടായിരുന്ന പുരോഹിതൻ [[ഇമ്മാന്വേൽ ജോസേഫ് സീയെസ് |സിയെസിന്റെ]] എന്താണ് മൂന്നാം വിഭാഗം? (Qu'est-ce que le tiers-état?(French)) എന്ന ലഘുലേഖ ജനങ്ങൾക്ക് വഴികാട്ടിയായി. സാധാരണക്കാർ നിസ്സഹായരല്ലെന്നും, അവരാണ് യഥാർഥരാഷ്ട്രമെന്നും സ്ഥിതിഗതികൾ മാറ്റിയെടുക്കാനുള്ള കഴിവ് അവർക്കുണ്ടെന്നും ലഘുലേഖയിൽ സിയെസ് വിശദീകരിച്ചിരുന്നു . 
1789 മെയ് 5-ന് ജനപ്രതിനിധിസഭ സമ്മേളിച്ചു. മൂന്നു ശ്രേണികളിലേയും പ്രതിനിധികൾ സന്നിഹിതരായിരുന്നു. പുരോഹിതപ്രതിനിധികളായി 293 പേരും പ്രഭുവംശത്തിന്റെ പ്രതിനിധികളായി 270പേരും വീതവും സാധാരണജനതയുടെ പ്രതിനിധികളായി 565പേരും ഉണ്ടായിരുന്നു. എന്നാൽ ഒരാൾക്ക് ഒരു വോട്ടല്ലെന്നും ഒരു വിഭാഗത്തിന് ഒരു വോട്ടെന്നുമുള്ള വരേണ്യരുടെ നിലപാട് സാധാരണക്കാർക്കു സമ്മതമായിരുന്നില്ല. സഭ അലസിപ്പിരിഞ്ഞു. സ്വന്തം ആവശ്യങ്ങൾ ഏകകണ്ഠമായി തീരുമാനിച്ചുറപ്പിക്കാനായി മൂന്നാംവിഭാഗം വേറിട്ട് സമ്മേളിക്കാൻ തീരുമാനിച്ചു. ഒന്നും രണ്ടും വിഭാഗത്തിലെ ഒട്ടേറെ പ്രതിനിധികൾ സമൂഹത്തിലെ ഉച്ചനീചത്വങ്ങൾക്കെതിരായി ശബ്ദമുയർത്തി സാധാരണജനതയോടൊപ്പം നിന്നു. ഇവരിൽ മുഖ്യരായിരുന്നു ഇടതുപക്ഷ ചിന്താഗതിക്കാരായിരുന്ന [[മാക്സിമിലിയൻ റോബേസ്പിയർ |റോബേസ്പിയർ]], [[ഒണോറെ ഗബ്രിയേൽ റിക്കെറ്റി|മിറാബോ]], ലഫായെറ്റ് പ്രഭുഎന്നിവർ. സാധാരണക്കാരുടെ പ്രതിനിധികൾ സ്വന്തം നിലക്ക് സമ്മേളനം നടത്താൻ ഒരുക്കം കൂട്ടി. പക്ഷേ സഭാമണ്ഡപത്തിലേക്ക് പ്രവേശനം നിഷേധിക്കപ്പെട്ടു. പ്രക്ഷുബ്ധരായ അംഗങ്ങൾ തങ്ങളുടെ ആവശ്യങ്ങളും അവകാശങ്ങളും ഉൾക്കൊള്ളുന്ന ഭരണഘടന രൂപീകരിക്കുംവരെ പിരിഞ്ഞുപോകില്ലെന്ന ശപഥവുമായി അടുത്തു തന്നെയുള്ള ടെന്നിസ് കോർട്ടിൽ സമ്മേളിച്ചു, ഫ്രഞ്ചു വിപ്ലവചരിത്രത്തിൽ "ടെന്നിസ് കോർട്ട് ശപഥം" ഒരു നാഴികക്കല്ലായി കണക്കാക്കപ്പെടുന്നു. ബഹുഭൂരിപക്ഷം വരുന്ന സാധാരണജനതയുടെ പ്രതിനിധികളായ തങ്ങളാണ് യഥാർഥത്തിൽ ജനപ്രതിനിധികളെന്ന് ഉദ്ഘോഷിച്ച് നാഷണൽ അസംബ്ലി എന്ന പുതിയ പേരും സ്വീകരിച്ചു. . എന്നാൽ ഭരണഘടന എഴുതിയുണ്ടാക്കുംമുമ്പ് ഒരു വ്യക്തിയുടെ അടിസ്ഥാന അവകാശങ്ങൾ എന്തൊക്കെയെന്നതിനെപ്പറ്റി ഒരു തീരുമാനമുണ്ടാകുന്നത് അത്യവശ്യമാണെന്ന് നാഷണൽ അസംബ്ലിക്ക് ബോധ്യമായി. കൂട്ടായ ചർച്ചകൾ നടത്തി അവർ പ്രമാണം എഴുതിയുണ്ടാക്കി. 
[[File:Estatesgeneral.jpg|thumb|250px|right|ജനപ്രതിനിധിസഭ 5 May 1789: മുദ്രണം- ശില്പി -ഹെൽമാൻ ]]

പതിനേഴു പ്രസ്താവങ്ങളുണ്ടായിരുന്ന പ്രമാണത്തിൽ റുസ്സോക്കും അദ്ദേഹത്തിന്റെ രചന, [[സാമൂഹ്യ ഉടമ്പടി (റുസ്സോ) |സാമൂഹ്യ ഉടമ്പടിക്കുമുള്ള]] സ്വാധീനം സുവ്യക്തമായിരുന്നു. ആദ്യത്തെ പ്രമാണം തന്നെ റുസ്സോവിന്റെ വിശ്വപ്രസിദ്ധമായ "മനുഷ്യൻ സ്വതന്ത്രനായി ജനിക്കുന്നു" എന്ന വാചകത്തിൽ അധിഷ്ഠിതമായിരുന്നു.
മനുഷ്യാവകാശങ്ങളെക്കുറിച്ചുള്ള അജ്ഞതയും അവയോടുള്ള അവഗണനയും അവജ്ഞയുമാണ് ജനസമൂഹത്തിന്റെ ദുരിതങ്ങൾക്കും ഭരണകൂടങ്ങളുടെ അഴിമതിക്കും മൂലകാരണമെന്ന് ബോധ്യപ്പെട്ടതിനാൽ ഫ്രഞ്ചു ജനതയുടെ പ്രതിനിധിസഭയായ നാഷണൽ അസംബ്ലി വ്യക്തിയുടേയും പൗരന്റേയും അലംഘനീയവും അനിഷേധ്യവുമായ അവകാശങ്ങൾ പ്രമാണരൂപത്തിൽ പ്രഖ്യാപിക്കുന്നു. ഈ പ്രമാണം നിയമസഭകളിലേയും ഭരണകൂടത്തിലേയും അംഗങ്ങളെ അവരുടെ അവകാശങ്ങളും ഉത്തരവാദിത്തങ്ങളും സദാ ഓർമിപ്പിക്കുന്നു; രാഷ്ട്രീയ ലക്ഷ്യങ്ങളുമായി നിരന്തരം താരതമ്യത്തിനു വിധേയമാക്കുന്നതിനാൽ കൂടുതൽ നിഷ്കർഷയോടേയും ശുഷ്കാന്തിയോടേയും കാര്യനിർവഹണം നടത്തണമെന്ന് അവരെ ഉദ്ബോധിപ്പിക്കുന്നു; പൗരന്റെ ആവശ്യങ്ങൾ സരളവും അവിതർക്കിതവുമായ തത്ത്വങ്ങളിൽ അധിഷ്ഠിതമായിരിക്കുന്നതിനാൽ അവ എന്നെന്നും ഭരണഘടനാനുസൃതവും പൊതുനന്മയെ ലക്ഷ്യമാക്കിയും ആയിരിക്കുമെന്നും പ്രഖ്യാപിക്കുന്നു. 
തത്ഫലമായി നാഷണൽ അസംബ്ലി, പരമോന്നതനെ സാക്ഷി നിറുത്തി വ്യക്തിയെന്ന നിലക്കും പൗരനെന്ന നിലക്കും മനുഷ്യന്റെ അവകാശങ്ങൾ അംഗീകരിക്കുകയും പ്രഖ്യാപിക്കുകയും ചെയ്യുന്നു. 

രാജവാഴ്ച അവസാനിപ്പിക്കുകയായിരുന്നില്ല ഈ പ്രമാണത്തിന്റെ ലക്ഷ്യം. മറിച്ച്, രാജാവിനെ ഭരണഘടനാ വിധേയനാക്കുകയും പ്രജകളെ വർഗഭേദമില്ലാതെ, ഒരേ നിയമസംഹിതയുടെ പരിധിക്കകത്ത് കൊണ്ടു വരികയുമായിരുന്നു നാഷണൽ അസംബ്ലിയുടെ ലക്ഷ്യം. പക്ഷേ ലൂയി പതിനാറാമൻ വഴങ്ങിയില്ല. 1791 ജൂൺ 20–21-ന് രാജാവും കുടുംബവും രക്ഷപ്പെടാൻ ശ്രമിച്ചതായിരുന്നു സ്ഥിതിഗതികളെ പ്രതിസന്ധിയിലേക്കു നയിച്ചത്
നാഷണൽ അസംബ്ലി പൗര സമൂഹത്തെ സക്രിയ-നിഷ്ക്രിയ പൗരന്മാരായി തരം തിരിച്ചു. അന്നു നിലവിലുള്ള ദിവസക്കൂലിയുടെ മൂന്നിരട്ടി കരമായി അടക്കുന്ന പുരുഷന്മാരായിരുന്നു സക്രിയ പൗരന്മാർ.അതായത് സ്വത്തുടമകൾ. വോട്ടവകാശം അവർക്കു മാത്രം നല്കപ്പെട്ടു. ഭൂരിഭാഗം വരുന്ന സാധാരണ തൊഴിലാളികൾ അങ്ങനെ പാർശ്വവത്കരിക്കപ്പെട്ടു. ഇക്കാരണം കൊണ്ടാണ് ഫ്രഞ്ചു വിപ്ലവം [[ബൂർഷ്വാ വിപ്ലവം]] എന്നറിയപ്പെടുന്നത്. 
സ്ത്രീവർഗവും നിഷ്ക്രിയ പൗരവർഗത്തിൽ പെട്ടു. പുരുഷമേധാവിത്വത്തിനെതിരെ സ്ത്രീകൾ പരാതിപ്പെട്ടുവെങ്കിലും നാഷണൽ അസംബ്ലി ഒന്നും ചെയ്തില്ല. 1804-ൽ [[നെപോളിയന്റെ നിയമാവലി]] പൗരാവകാശങ്ങൾക്ക് നിയമത്തിന്റെ അടിത്തറ നല്കിയെങ്കിലും കുടുംബത്തിലും സമൂഹത്തിലും പുരുഷാധിപത്യം നിലനിർത്തി, സ്ത്രീകൾക്ക് വോട്ടവകാശം നല്കിയില്ല. 1944- ലാണ് ഫ്രഞ്ചു സ്ത്രീകൾക്ക് വോട്ടവകാശം ലഭിച്ചത്.

ഈ പ്രമാണം ഫ്രഞ്ചു ഭരണഘടനയുടെ 1791, 1793, 1795 പതിപ്പുകളിലേയും മുഖവുരയായി മാറി 1958-ലെ ഭരണഘടനയും ഈ പ്രമാണത്തിന്റെ അലംഘനീയത സ്ഥിരീകരിച്ചു. 


[[വർഗ്ഗം:ഫ്രഞ്ച് വിപ്ലവം]]
[[വർഗ്ഗം:ഫ്രാൻസിന്റെ ചരിത്രം]]
[[വർഗ്ഗം:പ്രഥമ ഫ്രഞ്ചു റിപ്പബ്ലിക്]]

</doc>
<doc id="318786" url="https://ml.wikipedia.org/wiki?curid=318786" title="ദി ചർച്ച് അറ്റ് ഓവേർസ്">
ദി ചർച്ച് അറ്റ് ഓവേർസ്

ദി ചർച്ച് അറ്റ് ഓവേർസ് എന്നത് ഡച്ച് പോസ്റ്റ് ഇംപ്രഷനിസ്റ്റ് പെയിന്ററായ വിൻസന്റ് വാൻഗോഗിന്റെ 1890 ജൂണിൽ വരച്ചുു തീർത്ത ഒരു ഓയിൽ പെയിന്റിങ്ങാണ്.ഈ ചിത്രം ഇപ്പോൾ ഫ്രാൻസിലെ പാരീസിൽ സ്ഥിതിചെയ്യുന്ന മുസീ ഡി ഓർസെ എന്ന ഗാലറിയിൽ സ്ഥിതിചെയ്യുന്നു.


</doc>
<doc id="318789" url="https://ml.wikipedia.org/wiki?curid=318789" title="പോർട്ട്രെയിറ്റ് ഓഫ് ഡോ. ഗാച്ചെറ്റ്">
പോർട്ട്രെയിറ്റ് ഓഫ് ഡോ. ഗാച്ചെറ്റ്

പോർട്ട്രെയിറ്റ് ഓഫ് ഡോ. ഗാച്ചെറ്റ് എന്നത് ഡച്ച് ചിത്രകാരനായ വിൻസന്റ് വാൻഗോഗിന്റെ വളരെയധികം പ്രകീർത്തിക്കപ്പെട്ട ഒരു ചിത്രമാണ്.അദ്ദേഹം ജീവിതത്തിന്റെ അവസാനനാളുകളിൽ, തന്നെ ചികിത്സിച്ച ഡോ. പോൾ ഗാച്ചെറ്റ് എന്ന ഡോക്ടറെ കേന്ദ്രീകരിച്ചാണ് ഈ ചിത്രം വരച്ചിരിക്കുന്നത്.ഇതിന്റെ രണ്ട് വേർഷനുകൾ അദ്ദേഹം വരച്ചിട്ടുണ്ട്,രണ്ടും,1890 ലെ ജൂണിൽ ഓവർ സർ ഓയിസിൽ വച്ചാണ് വരച്ചിരിക്കുന്നത്.രണ്ട് ചിത്രങ്ങളും ടേബിളിൽ ചരിഞ്ഞ്,തലയെ കൈകൊണ്ട് താങ്ങിയിരിക്കുന്ന രീതിയിലാണ് ഡോ. ഗാച്ചെറ്റിനെ വരച്ചിരിക്കുന്നത്,പക്ഷേ നിറക്കൂട്ടുകളുടെ അടിസ്ഥാനത്തിൽ രണ്ട് ചിത്രങ്ങൾക്കും അതിന്റേതായ വ്യത്യാസങ്ങളും, തനത് മഹത്ത്വവുമുണ്ട്.1990 -ൽ,ന്യൂയോർക്കിൽ വച്ച് ഇതിന്റെ ആദ്യത്തെ വേർഷൻ അന്നതെ റെക്കോർഡ് തകർത്ത് 82.5 മില്ല്യൺ ഡോളറിന് വിറ്റുപോയി.


</doc>
<doc id="318791" url="https://ml.wikipedia.org/wiki?curid=318791" title="ക്രിയാക്രമകാരി">
ക്രിയാക്രമകാരി

ചിത്രഭാനുവിന്റെ ശിഷ്യനായ നാരായണൻ 1556 ൽ രചിച്ച കേരളീയ ഗണിത പദ്ധതിയിലെ ഒരു പ്രമുഖ ഗ്രന്ഥമാണ് ക്രിയാക്രമകാരി. ഭാസ്കരാചാര്യരുടെ ലീലാവതിയുടെ ഭാഷ്യമാണ് ഈ ഗ്രന്ഥം. ഇതു തുടങ്ങിയത് ശങ്കരവാര്യരായിരുന്നു. ലീലാവതിയുടെ 199ാം ശ്ലോകം വരെ മാത്രം വ്യഖ്യാനിച്ചിട്ടുള്ള ഈ ഗ്രന്ഥം അപൂർണ്ണമാണ്. 


</doc>
<doc id="318798" url="https://ml.wikipedia.org/wiki?curid=318798" title="ജീൻ-ബാപ്റ്റിസ്റ്റ്-കാമിലെ കോറോട്ട്">
ജീൻ-ബാപ്റ്റിസ്റ്റ്-കാമിലെ കോറോട്ട്

ജീൻ-ബാപ്റ്റിസ്റ്റ്-കാമിലെ കോറോട്ട്(; July 16, 1796 – February 22, 1875) ഒരു ഫ്രെഞ്ച്, ലാൻഡ്സ്കേപ്പ്,പോർട്ട്രെയിറ്റ്, പെയിന്ററായിരുന്നു,ഒപ്പം എച്ചിങ്ങ് പ്രിന്റ്മേക്കർ എന്നീ മേഖലകളിലും തന്റെ കഴിവ് പ്രകടിപ്പിച്ച ഒരു വ്യക്തിയാണ് അദ്ദേഹം. കാമില കോറോട്ടിന്റെ പ്രകൃതി പശ്ചാത്തല (ലാൻഡ്സ്കേപ്പ്) ചിത്രങ്ങളിലെ പരമപ്രധാനമായ ഒന്നും, അദ്ദേഹത്തിന്റെ ബഹുലമായ ഓരേകാലയളവിലെ അവലംബങ്ങൾ എന്നത് നിയോക്ലാസിസിസത്തിന്റെ പ്രാചീനതലവും, പ്ലെയിൻ എയർ എന്ന ഇപ്രഷനിസത്തിന്റെ നവീകരണവുമായിരുന്നു.


</doc>
<doc id="318801" url="https://ml.wikipedia.org/wiki?curid=318801" title="താനൂർ പരീക്കുട്ടി മുസ്‌ലിയാർ">
താനൂർ പരീക്കുട്ടി മുസ്‌ലിയാർ

സ്വാതന്ത്ര്യ സമര സേനാനിയും പണ്ഡിതനും എഴുത്തുകാരനുമായിരുന്നു താനൂരിലെ ഖിലാഫത്ത് കമ്മിറ്റി സെക്രട്ടറിയായിരുന്ന മുസ്‌ലിയാർ. . സ്വാതന്ത്ര സമര സേനാനിയായിരുന്ന ഉമൈത്താനകത്ത് കുഞ്ഞിക്കാദർ അടക്കമുള്ളവരുടെ ഗുരുനാഥനും കൂടിയായിരുന്നു. മുസ്ലിയാർ രചിച്ച മുഹിമ്മാത്തുൽ മുഅ്മീൻ എന്ന ഗ്രന്ഥം ബ്രിട്ടീഷ് ഭരണകൂടം നിരോധിച്ചിരുന്നു. കോപ്പി കൈവശം വെക്കുന്നവർക്ക് അഞ്ച് വർഷത്തെ ജയിൽ വാസമായിരുന്നു ശിക്ഷയായി പ്രഖ്യാപിച്ചത്. 1921 ലെ കലാപ പരാജയത്തെത്തുടർന്ന് മുസ്‌ലിയാർ, അനേകം കൊല്ലം ഒളിവിൽ പോയി. 1930 ൽ വേഷപ്രഛന്നനായി മക്കയിലേക്ക് പോയ അദ്ദേഹം അവിടെ താമസിച്ച് ‘ഉമ്മുൽ ഖുറാ’ പത്രത്തിൽ ബ്രിട്ടനെതിരെ ലേഖനങ്ങളെഴുതി ക്കൊണ്ടിരുന്നു.” മെക്കയിലേക്കു പോയ മുസലിയാർ 1942 ൽ അവിടെ വച്ചു മരണപ്പെട്ടു.


</doc>
<doc id="318803" url="https://ml.wikipedia.org/wiki?curid=318803" title="പാങ്ങിൽ അഹ്മദ് കുട്ടി മുസ്ലിയാർ">
പാങ്ങിൽ അഹ്മദ് കുട്ടി മുസ്ലിയാർ

ഇരുപതാം നൂറ്റാണ്ടിൽ മലബാറിൽ ജീവിച്ചിരുന്ന പ്രശസ്ത ഇസ്ലാമിക മതപണ്ഡിതനായിരുന്നു പാങ്ങിൽ അഹ്‌മദ്‌ കുട്ടി മുസ്ലിയാർ. സൂഫി, സ്വാതന്ത്ര്യ സമര സേനാനി, നിസ്സഹകരണ പ്രസ്ഥാന മുന്നേറ്റകൻ, ഖിലാഫത്ത് സഭ നേതാവ്, പ്രഭാഷകൻ , ഗ്രന്ഥകാരൻ, മുഫ്തി, കവി എന്നീ നിലകളിൽ ശോഭിച്ച ഇദ്ദേഹം പാരമ്പര്യ കേരള മുസ്ലിം മത സംഘടനയായ സമസ്ത കേരള ജംഇയ്യത്തുൽ ഉലമയുടെ ശിൽപ്പി എന്ന നിലയിൽ ചരിത്രത്തിൽ ഇടം പിടിച്ച വ്യക്തിത്വമാണ്.

ഏറനാട്ടിലെ പാങ്ങിൽ പുത്തൻ പീടിയേക്കൽ നൂറുദ്ധീൻ , വാകോട്ടിൽ പോക്കുഹാജിയുടെ മകൾ തിത്തു എന്നവരുടെ മകനായി 1885 ലാണ് ആറംകോട് അഹമ്മദ് ബിൻ നൂറുദ്ദീൻ എന്ന എ.പി അഹമ്മദ് ജനിക്കുന്നത്. പണ്ഡിതരായ മാതാപിതാക്കളുടെ കീഴിൽ ഏഴാം വയസ്സിൽ തന്നെ ഖുർആൻ , പ്രവാചകചര്യ എന്നിവയിലുള്ള പഠനം പൂർത്തിയാക്കി. പ്രാഥമികവിദ്യാഭ്യാസം പാങ്ങിൽ ദർസിൽ, തുടർന്ന് അശൈഖ് അലിയ്യുത്തൂരി കരിമ്പനക്കൽ അഹ്മദ് മുസ്ലിയാർ, കാപ്പാട് മുഹമ്മദ് മുസ്ലിയാർ, തുടങ്ങിയ പ്രശസ്ത ആധ്യാത്മിക പണ്ഡിതരുടെ കീഴിൽ കർമ്മ ശാസ്ത്രം, നിദാന ശാസ്ത്രം, തഫ്സീർ, അറബി സാഹിത്യം, അറബി വ്യാകരണം, അറബി കാവ്യശാസ്ത്രം, തർക്ക ശാസ്ത്രം, ഗോള ശാസ്ത്രം, തസ്സവുഫ് തുടങ്ങിയ വിഷയങ്ങളിൽ അവഗാഹം നേടി. പൊന്നാനി ദർസിലെ ഉപരി പഠനത്തെ തുടർന്ന് പൊന്നാനി വിളക്കത്തിരിക്കൽലിലൂടെ മുസ്ലിയാർ ബിരുദംനേടി. തുടർന്ന് അബ്ദുൽ വഹാബ് ഹസ്രത്ത്, അബ്ദുൽ ഖാദിർ ശാഹ് ബാദിശാ, മൗലാന മുഹമ്മദ് സൈനിൽ എന്നിവരുടെ കീഴിൽ വെള്ളൂർ ബാഖിയാത്തിൽ ബിരുധാനന്തര പഠനം. ബിരുദാനന്തരബിരുദത്തിനു ശേഷം വെല്ലുർ ലത്വീഫിയ്യയിൽ ഫാരിസ് ഖാൻ , ശൈഖ് അബ്ദു റഹീം ഹസ്രത്ത് എന്നീ ഗുരുക്കന്മാരുടെ കീഴിൽ പ്രശസ്ത കർമ്മശാസ്ത്ര മതഗ്രന്ഥങ്ങളിൽ ഗവേഷണം. ശേഷം നാട്ടിലേക്ക് മടക്കം. സുപ്രസിദ്ധ സൂഫിവര്യൻ കമ്മുണ്ണി മുസ്‌ലിയാർഅടക്കമുള്ള ആധ്യാത്മിക ജ്ഞാനികളുടെ കീഴിൽ തസ്സവുഫ് പരിശീലനത്തോടൊപ്പം സ്വദേശമായ പാങ്ങിൽ ജുമുഅ പള്ളി ദർസ് അധ്യാപക ചുമതലയും നിർവഹിച്ചു.

വർഷങ്ങൾ നീണ്ട ആധ്യാത്മിക ജ്ഞാന സമ്പാദനത്തിനു ശേഷം പടന്ന, മണ്ണാർക്കാട് എന്നീ സ്ഥലങ്ങളിൽ ദർസുകൾ സ്ഥാപിച്ചു. വൈജ്ഞാനികമായി ഈ രണ്ടു കേന്ദ്രങ്ങളും പ്രശോഭിച്ചതോടെ പ്രസിദ്ധമായ താനൂർ വലിയകുളങ്ങര പള്ളി ദർസിന്റെ സദർ മുദരീസ്സ് എന്ന പ്രധാനാധ്യാപക ചുമതല വഹിച്ചു. മുൻഗാമിയായിരുന്ന പരീ കുട്ടി മുസ്ലിയാരെ ബ്രിട്ടീഷുകാർ നാടുകടത്തിയതിനെ തുടർന്നായിരുന്നു പാങ്ങിൽ അഹ്‌മദ്‌ മുസ്‌ലിയാർ ആ തസ്തികയിൽ നിയുക്തനാകുന്നത്.

അറബി, തമിഴ് , ഉറുദു, പേർഷ്യൻ ഭാഷകളിൽ അസാമാന്യ അറിവുകളോടെ പാണ്ഡിത്യ രംഗത്ത് പ്രശോഭിച്ചിരുന്ന ഇദ്ദേഹം അറബി ഭാഷയിൽ നിരവധി ഗ്രന്ഥങ്ങൾ രചിച്ചിട്ടുണ്ട്. ഈ ജിപ്തിലെ പ്രസാധകരാണ് പല ഗ്രന്ഥങ്ങളും പ്രസിദീകരിച്ചിരുന്നത് എന്നത് തന്നെ അക്കാലത്ത് ഇദ്ദേഹം നേടിയ ആഗോള പ്രശസ്തിയാണ് വരച്ചു കാട്ടുന്നത്. 

കട്ടിലശ്ശേരി മുസ്ലിയാരോടൊപ്പം നിസ്സഹകരണ പ്രസ്ഥാനത്തിൽ ഭാഗമായി, ആലി മുസ്ലിയാർ, വാരിയൻ കുന്നത്ത് കുഞ്ഞഹമ്മദ് ഹാജി, ചെമ്പ്രശ്ശേരി തങ്ങൾ എന്നിവരോടൊപ്പം ഖിലാഫത്ത് സഭയിൽ അംഗമായി. ആമിനുമ്മാൻറകത്ത് പരീക്കുട്ടി മുസ്ലിയാർ, പുതിയാപ്പിള അബ്ദു റഹ്മാൻ മുസ്‌ലിയാർ എന്നിവരോടൊത്ത് ബ്രിട്ടീഷുകാർക്കെതിരായ പ്രാചാരണത്തിൽ ഏർപ്പെട്ടു. തുടർന്ന് കൈയെഴുത്ത് പ്രതികളുടെയും, പ്രസംഗങ്ങളുടെയും പേരിൽ ബ്രിട്ടീഷ് സർക്കാർ പിടികിട്ടാപ്പുള്ളിയായി പ്രഖ്യാപിച്ചപ്പോൾ ഒളിവു ജീവിതം നയിച്ചു. രക്തരൂക്ഷിതമായ മലബാർ കലാപാനന്തരം അനാഥരായവർക്ക് വേണ്ടി യത്തീം ഖാന ആരംഭിച്ചു. ഓത്തു പള്ളികൾ ബ്രിട്ടീഷ് സർക്കാർ അടച്ചുപൂട്ടിയതിനെ തുടർന്ന് ഭാവിയിൽ മത ബോധം തുടച്ചു നീക്കപ്പെടുമെന്ന ഭീതിയിൽ മദ്രസ്സ സംവിധാനത്തിന് തുടക്കമിട്ടത് ഇദ്ദേഹമാണ്. കേരളത്തിലെ ആദ്യ മദ്രസ്സയായ ഇസ്ലാഹുൽ ഉലൂം മദ്രസ സ്ഥാപിതമായത് ഇത്തരത്തിലാണ്. തുടർന്ന് കേരളത്തിലങ്ങോളമിങ്ങോളം മദ്രസകൾ സ്ഥാപിക്കാനായി പരിശ്രമിച്ചു, ഇതിനായി ബർമ്മ, സിലോൺ, സിംഗപ്പൂർ, കോലാർ, ബോംബെ തുടങ്ങിയ സ്ഥലങ്ങൾ സഞ്ചരിച്ചു ധനസമാഹരണം നടത്തുകയും ഹൈദരാബാദ് നൈസാം, കണ്ണൂർ അറക്കൽ സുൽത്താന ആയിഷാ ബീവി എന്നിവരുടെ സഹായ സഹകരണാത്താൽ കേരളം മുഴുക്കെ മദ്രസകൾ സ്ഥാപിതമാക്കുകയും ചെയ്തു. പിന്നീട് മദ്രസ്സ പാഠ്യ പദ്ധതികൾ ഏകീകരിക്കുന്നതിനായി 1951 ഇൽ രൂപീകൃതമായ സമസ്ത കേരള ഇസ്ലാം മത വിദ്യാഭ്യാസ ബോർഡും ആദ്യകാലങ്ങളിൽ ഇദ്ദേഹം സമർപ്പിച്ച ആശയ നിർദ്ദേശങ്ങളിൽ പെട്ടതായിരുന്നു. ആദ്യ കാല ഇസ്‌ലാമിക പ്രസിദീകരണമായ ആൽബയാൻ മാസികയുടെ കർത്താവും പാങ്ങിൽ ആഹ്മെദ് മുസ്‌ലിയാർ ആണ്.

കോൺഗ്രസ് ഖിലാഫത്ത് പ്രവർത്തകരെ വഞ്ചിച്ചു എന്ന് വിശ്വസിച്ചതിനാൽ കലാപാനന്തരം കോൺഗ്രെസ്സുമായുള്ള സഹവാസത്തിനു അറുതി വരുത്തിയ പാങ്ങിൽ മതരംഗത്ത് മാത്രമായി പ്രവർത്തന മണ്ഡലമൊതുക്കി ബ്രിട്ടീഷ് സർക്കാർ അടച്ചു പൂട്ടിയ ദർസുകളും ഓത്തുപള്ളികൾക്ക് പകരം മദ്രസകൾ ആരംഭിക്കാനും , നിരോധനമേർപ്പെടുത്തിയ നേർച്ചകൾ, റാത്തേബുകൾ പോലുള്ള ആചാരാനുഷ്ടാന്തങ്ങൾ പുനസംഘടിപ്പിക്കാനും പരിശ്രമിച്ചു. മലബാർ കലാപത്തിന് ശേഷം കൊടുങ്ങലൂർ കേന്ദ്രമാക്കി മുസ്ലിം നവോത്ഥാന നായകർ ഉദയം ചെയ്തു. യാഥാസ്ഥിതിക പൗരോഹിത്യ ആചാരാനുഷ്ടാനങ്ങളെ എതിർത്തു കൊണ്ടായിരുന്നു നവോത്ഥായകരുടെ ഉദയം. ബ്രിട്ടീഷ് സർക്കാരുമായി യോജിച്ചു ഭൗതിക പഠന സമ്പ്രദായത്തിനായി രംഗത്ത് വരികയും അറബിമലയാളം പോലുള്ള പാരമ്പര്യ പണ്ഡിത നിർമ്മിതി ഭാഷകളെ നിരുത്സാഹപ്പെടുത്തുകയും ചെയ്തു. 
മലബാറിലുള്ള യാഥാസ്ഥിതിക പണ്ഡിതന്മാരെ ഒരുമിച്ചു കൂട്ടി പരിഷകർത്താക്കളെ നേരിടാനായി പാങ്ങിൽ ഉത്സാഹിച്ചു. എന്നാൽ പാങ്ങിലുമായി മുൻപരിചയം ഉണ്ടായിരുന്ന പരിഷ്കർത്താക്കൾ അദ്ദേഹത്തെ കണ്ട് എതിർക്കുന്നത് ആചാരങ്ങളെയല്ല അന്ധ വിശ്വാസങ്ങളെയാണെന്നും ബ്രിട്ടീഷ് മൂല്യങ്ങളോട് മമത കാട്ടിലെന്നും ഉറപ്പ് നൽകിയതിനാൽ യാഥാസ്ഥിക കൂടായ്മയ്ക്കുള്ള ശ്രമങ്ങൾ ഉപേക്ഷിക്കപ്പെട്ടു.

എന്നാൽ 1924 പരസ്യമായി ഇബ്നു വഹാബ്, ഇബ്നുതെമ്മീയ തുടങ്ങിയ നവോത്ഥാന മുസ്ലിം പണ്ഡിതന്മാരുടെ ആശയങ്ങൾ നവോത്ഥാന സംഘാടകർ പ്രചരിപ്പിക്കാൻ തുടങ്ങി. ഇതോടെ പാങ്ങിൽ അഹ്മദ് മുസ്ലിയാർ പാനായിക്കുളം അബ്ദുറഹ്മാൻ മുസ്‌ലിയാർ ബാരി മുസ്‌ലിയാർ എന്നിവർ പാരമ്പര്യ പണ്ഡിതന്മാരെ ഒരുമിച്ചു കൂട്ടുകയും ജംഇയത്തുൽ ഉലമയെന്ന പണ്ഡിത സഭ രൂപീകരിക്കുകയും ചെയ്തു എന്നാൽ നവോത്ഥാന കൂട്ടായ്മക്കാർ ഈ പേര് ആദ്യമേ രെജിസ്റ്റർ ചെയ്തായിരുന്നതിനാൽ നിയമ നടപടികൾ ഭയന്ന് സമസ്ത കേരള ജംഇയ്യത്തുൽ ഉലമ എന്നെ പേര് സ്വീകരിച്ചു. 1926 ലാണ് സമസ്തയെന്ന പേരിൽ പാരമ്പര്യ മുസ്ലിം സംഘടനാ രെജിസ്റ്റർ ചെയ്യുന്നത്. 

നവോത്ഥാന സംഘാടകരിൽ ചിലർ മുൻപ് നിസ്സഹകരണ പ്രസ്ഥാനവുമായി ബന്ധപ്പെട്ടു പാങ്ങിലടക്കമുള്ള യാഥാസ്ഥിതിക പണ്ഡിതരുമായി ആത്മ ബന്ധം പുലർത്തിയവരും സായുധ കലാപത്തിനായി ഖിലാഫത്തുകാരെ പ്രേരിപ്പിച്ചവരുമായിരുന്നു. കലാപമുണ്ടായപ്പോൾ കോൺഗ്രസ് അനുകൂലികളായ ഇവർ സായുധ കലാപത്തിലെ ഭോഷ്ക്കിനെ തള്ളി പറയുകയും കൊടുങ്ങലൂരിൽ സമാധന ജീവിതം നയിക്കുകയും ചെയ്യുകയായിരുന്നു. 

ഇക്കാര്യങ്ങൾ മുൻനിർത്തി നവോത്ഥാന നായകന്മാർ വഹാബികളായ ഒറ്റുകാരായിരുന്നുവെന്നുള്ള നിഗമനത്തിലേക്ക് പാങ്ങിൽ അഹ്മദ് മുസ്ലിയാർ അടക്കമുള്ള യാഥാസ്ഥിതിക പണ്ഡിതന്മാർ ചെന്നെത്തി. യാഥാസ്ഥിതിക അനാചാരങ്ങൾക്ക് മുൻപ് ബ്രിട്ടീഷ് സർക്കാർ നിരോധനമേർപ്പെടുത്തിയിരുന്നാലും അറബി മലയാളത്തെ അവർ എതിർത്തിരുന്നതിനാലും നവോത്ഥാന നായകർ ഇക്കാര്യങ്ങൾ ആവർത്തിക്കുന്നത് ബ്രിട്ടീഷ് ഒറ്റുകാരായതിനാലാണ് എന്ന് യാഥാസ്ഥിതിക പണ്ഡിതന്മാർ വിധിഴെഴുതി. ഇരു കൂട്ടരും ഒന്നിച്ചു ഭൗതിക വിദ്യാഭ്യാസത്തെ പ്രോത്സാഹിപ്പിക്കുന്നതും ഇതിനു തെളിവായി അവർ കണ്ടെത്തി.

പാങ്ങിൽ ആഹ്മെദ് കുട്ടി, മീരാൻ മുസ്ലിയാർ, പാനായിക്കുളം മുസ്ലിയാർ, ചെറുശ്ശേരി അഹ്മദ്കുട്ടി മുസ്‌ലിയാർ, മുല്ലക്കോയ തുടങ്ങി സമസ്തയുടെ പല നേതാക്കളും മുൻ ഖിലാഫത്ത് സഭാ പ്രചാരകനായിരുന്നതിനാലും ആദ്യകാല സമസ്ത യോഗങ്ങൾ പലതും മുൻഗാമിയായ ആമിനുമ്മാൻറകത്ത് പരീക്കുട്ടി മുസ്ലിയാർ, സയ്യിദ് അലവി, അറബി തങ്ങൾ എന്നിവർക്കായി പ്രാർത്ഥനകൾ സംഘടിപ്പിച്ചും , രക്സ്ത സാക്ഷികൾക്ക് പ്രാർത്ഥനകൾ അർപ്പിച്ചും മോലോദ് ഓതിയും ആരംഭിക്കുന്നതിനാലും കലാപകാരികളുടെ പിൻഗാമികൾ എന്ന കണ്ടെത്തലുകളിൽ ഇവരുടെ പ്രവർത്തനങ്ങൾക്ക് സർക്കാർ പല സന്ദർഭങ്ങളിലും അനുമതികൾ നിഷേധിച്ചിരുന്നു . മുൻ ഖിലാഫത്ത് നേതാവ് എന്ന പട്ടത്താൽ അഹ്‌മദ്‌ മുസ്ലിയാർ പലവട്ടം അറസ്റ്റു ചെയ്യപ്പെട്ടു. അറസ്റ്റിനു പിന്നിൽ നവോത്ഥാന സംഘടനകളുടെ ഒറ്റാണെന്നു യാഥാസ്ഥിതിക പണ്ഡിതന്മാർ വിലയിരുത്തിയിരുന്നു. സർക്കാർ സഹായത്തോടെ നവോത്ഥാന പ്രസ്ഥാനക്കാർ പ്രവർത്തനങ്ങൾ വ്യാപിപ്പിക്കാൻ തുടങ്ങിയതോടെ പരിഷ്കർത്താക്കളെ എതിർക്കാൻ സർക്കാർ വിരുദ്ധത ഉപേക്ഷിക്കണമെന്ന് യാഥാസ്ഥിതിക പണ്ഡിതന്മാർ പലരും ആവശ്യപ്പെടാൻ തുടങ്ങി. 1933 ലെ സമസ്തയോഗം ഇത്തരത്തിലുള്ള പ്രമേയം പാസാക്കി. ഇതിനെ തുടർന്ന് സർക്കാർ വേട്ടയാടലുകൾക്ക് അറുതി വന്നു. യോഗത്തിൽ പങ്കെടുത്ത പാങ്ങിൽ മുസ്ലിയാർ യോഗ തീരുമാനങ്ങളെ എതിർത്തിരുന്നില്ല. ഇത് ഇദ്ദേഹത്തിൽ വന്ന വ്യതിയാനത്തെ സൂചിപ്പിക്കുന്നു. സർക്കാർ വേട്ടയാടലുകൾ അവസാനിപ്പിച്ചതിനെ തുടർന്ന് മലയാറിലും തിരുകൊച്ചി തിരുവിതാംകൂർ രാജ്യങ്ങളിലും ഒട്ടേറെ പൊതുയോഗങ്ങളും കൂട്ടായ്മകളും സംഘടിപ്പിക്കുകയും അവിടെയൊക്കെയും പാരമ്പര്യ വാദികൾക്ക് മേധാവിത്യം ഉറപ്പു വരുത്തുകയും ചെയ്തു.

1926 മുതൽ 32 വരെ സമസ്ത വൈസ് പ്രസിഡന്റ്, 32 മുതൽ 46 വരെ പ്രസിഡന്റ് ആയും സേവനമനുഷ്‌ടിച്ചു നവംബർ 19, 1946 വിയോഗം സംഭവിച്ചു.ലളിതമായി ഖബറടക്കം ചെയ്യണമെന്ന ഇദ്ദേഹത്തിന്റെ അഭിലാഷമനുസരിച്ചു പാങ്ങിൽ ജുമുഅത്ത് പള്ളിയിൽ കല്ലറയൊരുക്കാതെ മണ്ണ് കാണത്തക്ക രീതിയിൽ തികച്ചും ലാളിത്യമാർന്ന് അന്ത്യ വിശ്രമമൊരുക്കി.



</doc>
<doc id="318805" url="https://ml.wikipedia.org/wiki?curid=318805" title="വീറ്റ് ഫീൽഡ് വിത്ത് ക്രോസ്">
വീറ്റ് ഫീൽഡ് വിത്ത് ക്രോസ്

1890 ജൂലൈയിൽ പൂർത്തിയായ വിൻസന്റ് വാൻഗോഗിന്റെ ഒരു പെയിന്റിങ്ങാണ് വീറ്റ് ഫീൽഡ് വിത്ത് ക്രോസ്എന്ന ചിത്രം.അദ്ദേഹത്തിന്റെ അവസാനത്തെ ചിത്രമായി ഇത് കരുതപ്പെടുന്നു. എന്നിരുന്നാലും, കലാചരിത്രകാരന്മാരുടെ കൈയ്യിൽ ഈ വസ്തുത സ്ഥിതീകരിക്കാനുള്ള ഒരു രേഖയുമില്ല.വാൻ ഗോഗ് തന്റെ സഹോദരനായ തിയോക്ക് അയച്ച കത്തുകളിൽ ഈ ചിത്രം ജൂലൈ 10 കാലയളവിൽ വരച്ചതാണെന്ന് മനസ്സിലാക്കാം,പക്ഷേ ഹൾസ്ക്കർ വിലയിരുത്തുന്നത് കൊയ്യാനിരിക്കുന്നതും,കതിരുകളാൽ നിറഞ്ഞതുമായ വയലിനെ കാണിക്കുന്ന ഈ ചിത്രം(F771) വാൻ ഗോഗിന്റെ അവസാനത്തെ ഏഴ് ചിത്രങ്ങൾക്ക് മുമ്പ് വരച്ച പെയിന്റിങ്ങുകളിൽ ഒന്നാണ്,എന്നാണ്.


</doc>
<doc id="318808" url="https://ml.wikipedia.org/wiki?curid=318808" title="ഇന്ദ്രല അമ്പ്യൂള">
ഇന്ദ്രല അമ്പ്യൂള

പശ്ചിമഘട്ടതദ്ദേശവാസിയായ ഒരു ഒച്ചാണ് ഇന്ദ്രല അമ്പ്യൂള. ഇന്ദ്രല ജനുസിലെ ഏക സ്പീഷിസാണിത് ഒരു ജനുസേ ഉള്ളുവെങ്കിലും ചുവപ്പും ഇളംമഞ്ഞ നിറത്തിലുമെല്ലാം ഇവയെ കാണാറുണ്ട്.

ഈ ഒച്ചിന്റെ പുറന്തോടിൽ പ്രധാനമായും മാംസ്യവും കുറഞ്ഞ അളവിൽ കക്കയുമാണ്. വയനാട്ടിലും, നീലഗിരിയിലും, ആനമലയിലും 3000 അടി വരെ ഉയരമുള്ള ഇടങ്ങളിലെ നനവാർന്ന വനപ്രദേശങ്ങളിലാണ് ഇവയെ കാണുന്നത്.




</doc>
<doc id="318828" url="https://ml.wikipedia.org/wiki?curid=318828" title="ചെറിയ മണൽക്കോഴി">
ചെറിയ മണൽക്കോഴി

ചെറിയ മണൽക്കോഴിയ്ക്ക് ആംഗലത്തിൽ small pratincole, little pratincole, small Indian pratincole എന്നൊക്കെ പേരുകളുണ്ട്. ശാസ്ത്രീയ നാമം "Glareola lactea"എന്നാണ്.
ചെറിയ മണൽക്കോഴി ഇന്ത്യ, പാകിസ്താൻ, തെക്കു കിഴക്കൻ ഏഷ്യ എന്നിവിടങ്ങളിലെ സ്ഥിരവാസിയാണ്.

പുഴക്കരയിലെ മണലിൽ ഡിസംബർ മുതൽ മാർച്ച് വരെ 2-4 മുട്ടകളിടും.വടക്കൻ കർണ്ണാടക യിലെ ഹേമാവതി നദിക്കരയിലും പ്രജനനം നടത്താറുണ്ട്. ) 
ഈ പക്ഷിയുടെ നീളം 16.5-18.5 സെ.മീ ആണ്. ചെറുതായതുകൊണ്ട് പറകുമ്പോൾ മറ്റു ചെറു പക്ഷികളുമായി തെറ്റാറുണ്ട്. ചെറിയ കാലുകൾ, നീണ്ടുകൂർത്ത ചിറകുകൾ, ചെറിയ വാൽ, ഉച്ചി തവിട്ടു നിറം, ഇളം ചാര നിറം ,ചെറിയ കൊക്ക് ഇവയാണ് പ്രത്യേകതകൾ.ചിറകുകളുടെ മുകൾ ഭാഗം ചാര നിറം.പ്രാഥമിക ചിറകുകൾ( en: primaries).കറുപ്പു നിറം. ഉൾ പറക്കൽ ചിറകുകളുടെ അറ്റം വെളുത്ത അടയാളം ഉണ്ട്. വാലിനു വെളുപ്പു നിറം. വയറിനു വെളുപ്പു നിറം.
പ്രാണികളാണ് പ്രധാന ഭക്ഷണം. പറക്കുന്ന ചെറു പക്ഷികളേയും ഭക്ഷിക്കും. നിലത്തും ഇര തേടും.
വെളിമ്പ്രദേശങ്ങളിലാണ് കാണുന്നത്. എന്നാൽ സന്ധ്യക്ക് വെള്ളത്തിനരികിൽ പ്രാണികളെ തേടാറുണ്ട്.


</doc>
<doc id="318857" url="https://ml.wikipedia.org/wiki?curid=318857" title="ഒ.എസ്. ഉണ്ണികൃഷ്ണൻ">
ഒ.എസ്. ഉണ്ണികൃഷ്ണൻ

മലയാളചലച്ചിത്രഗാന രചയിതാവാണ് ഒ.എസ്. ഉണ്ണികൃഷ്ണൻ. 2014-ലെ മികച്ച ഗാനരചിയിതാവിനുള്ള സംസ്ഥാന സർക്കാറിന്റെ പുരസ്കാരം ലഭിച്ചു.

ഒ.എസ്. ഉണ്ണികൃഷ്ണൻ

ചെങ്ങന്നൂർ മുണ്ടൻകാവ് ഓതറേത്ത് വീട്ടിൽ ശിവശങ്കരപിള്ള-തങ്കമ്മ ദമ്പതികളുടെ മകനായി ജനിച്ചു. മുണ്ടൻകാവ് ഗവ.ജെ.ബി. സ്കൂൾ , കല്ലിശ്ശേരി ഹൈസ്കൂൾ, ചെങ്ങന്നൂർ ക്രിസ്ത്യൻ കോളേജ്, കോഴിക്കോട് സർവ്വകലാശാലയുടെ വിദൂര പഠനകേന്ദ്രം, ആചാര്യ നരേന്ദ്ര ഭൂഷന്റെ സരസ്വതീവൈദിക ഗുരുകുലം എന്നിവിടങ്ങളിലായി വിദ്യാഭ്യാസം. മംഗളം കൺഫഷനറി, മൈസൂർ സോപ്സ് ആൻഡ്‌ ഡിറ്റെർജെന്റ് , എലൈറ്റ് ഫുഡ്സ് എന്നീ സ്ഥാപനങ്ങളിൽ സെയിൽസ് ഓഫീസറായി പ്രവർത്തിച്ചു. 1999 മുതൽ എൽ. ഐ. സി. ഏജന്റായി പ്രവർത്തിക്കുന്നു. വിദ്യാലയതലം മുതൽ കാവ്യ രചനയിൽ നിരവധി സമ്മാനങ്ങൾ കരസ്ഥമാക്കിയിട്ടുണ്ട്. 2010-ൽ "അവൻ" എന്ന ചലച്ചിത്രത്തിന് ഗാനം രചിച്ചുകൊണ്ട് സിനിമാഗാന രചനാരംഗത്തേക്ക് വന്നു. യേശുദാസ്‌, ശങ്കർ മഹാദേവൻ, എം.ജി. ശ്രീകുമാർ, വിജയ്‌ യേശുദാസ്‌, ശ്വേതാമോഹൻ, വിവേകാനന്ദൻ തുടങ്ങിയ പ്രമുഖ ഗായകർ ആലപിച്ച അവനിലെ ഗാനങ്ങൾ ഏറെ ശ്രദ്ധിക്കപ്പെട്ടു. 2012-ൽ ആദ്യ കവിതാ സമാഹാരമായ "പറയാൻ മറന്നത്" ഓഡിയോ സി.ഡിയായി പുറത്തിറക്കി. ഇതിനോടകം മുപ്പതോളം ആൽബങ്ങളിൽ ഗാനരചന നിർവ്വഹിച്ചു. മലപ്പുറം ചെമ്പ്രശ്ശേരി യു.പി.സ്കൂൾ നിർമ്മിച്ച്‌, സുമോദ് ഗോപു സംവിധാനം ചെയ്ത "ലസാഗു" എന്ന ചിത്രത്തിലെ ഗാനരച്ചനക്ക് 2014-ലെ മികച്ച ഗാനരചിയിതാവിനുള്ള സംസ്ഥാന സർക്കാറിന്റെ പുരസ്കാരം ലഭിച്ചു. ഇപ്പോൾ കല്ലിശ്ശേരി ഉമയാറ്റുകരയിൽ താമസിക്കുന്നു.


</doc>
<doc id="318869" url="https://ml.wikipedia.org/wiki?curid=318869" title="മലപ്പുറം കത്തി">
മലപ്പുറം കത്തി

മലബാറിൽ വിശിഷ്യാ മലപ്പുറത്തെ മുസ്‌ലിങ്ങൾക്കിടയിൽ കൂടുതലായും പ്രചാരത്തിലുണ്ടായിരുന്ന ഒരു പ്രത്യേകതരം കത്തിയാണ് മലപ്പുറം കത്തി. മലബാറിലെ ജനവിഭാഗങ്ങളുടെ പാരമ്പര്യത്തിന്റെ ഒരു അടയാളമായി ഇത് അറിയപ്പെടുന്നു. കനം കൂടിയതും മൂർച്ചയേറിയതുമായ വായ്ത്താരിയും അരഭാഗത്തെ പിടിയിൽ നിന്ന് വേർതിരിക്കുന്ന കൊളുത്തുമാണ് മലപ്പുറം കത്തിയുടെ പ്രത്യേകതകൾ. തുകലുറയിലാണ് കത്തി സൂക്ഷിച്ച് വയ്ക്കുക. അത്യാവശ്യം കനമുള്ളതും 15 മുതൽ 25 ഇഞ്ചുവരെ നീളമുള്ളതുമാണ് മലപ്പുറം കത്തി. 
കത്തിയുടെ പിടി കനംകുറഞ്ഞ മാൻകൊമ്പു കൊണ്ടാണ് നിർമ്മിക്കാറ്. നാല് വിരലിൽ ഒതുക്കിപിടിക്കാൻ മാത്രം നീളമേയുണ്ടാവൂ പിടിക്ക്. ആക്രമണ വേളകളിൽ മറ്റൊരാൾ കത്തിയിൽ കയറിപിടിക്കാതിരിക്കാൻ വേണ്ടിയാണത്രേ ഇത്രയും ചെറിയ പിടി. വെള്ളിനിറമുള്ള പിച്ചള ലോഹക്കൂട്ടുകൊണ്ട് പിടിയിലും കത്തിയിലും ചിത്രപ്പണുകളും കാണാം. മുറിവുപറ്റിയാൽ പെട്ടെന്നുണങ്ങില്ലെന്നതാണ് മലപ്പുറം കത്തിയുടെ സവിശേഷത. കത്തിനിർമ്മിക്കാനുപയോഗിക്കുന്ന ലോഹക്കൂട്ടിന്റെ പ്രത്യേകതയാണ്ഇതിന്റെ പിന്നിലെന്നു പറയപ്പെടുന്നു. തലമുറകളായി മലപ്പുറം കത്തി നിർമിച്ച വടക്കൻ മലബാറിലെ ചില കൊല്ലന്മാർക്കുമാത്രമാണ് ഇതിന്റെ ലോഹക്കൂട്ടും കരവിരുതും അറിഞ്ഞിരുന്നത്. അതിനാൽ നിർമിച്ച കത്തികൾക്കെല്ലാം ഏകീകൃതരൂപമാണ് ഉണ്ടായിരുന്നത്. പാണ്ടിക്കാട്, കരുവാരക്കുണ്ട്, ഇരുമ്പുഴി എന്നിവിടങ്ങളിലെ കൊല്ലപ്പണിക്കാരാണ് കൂടുതലായി കത്തിനിർമിച്ചിരുന്നത്.

ബ്രിട്ടീഷ് ഭരണകാലത്ത് അവരുടെ ഉൽപ്പന്നങ്ങൾ പ്രചരിപ്പിക്കാനുള്ള തീവ്രശ്രമങ്ങളാണ് മലപ്പുറം കത്തിയുടെ നിർമ്മാണത്തെ ദോഷകരമായി ബാധിച്ചുതെന്നും അതുകാരണം കത്തിക്ക് പ്രചാരണം കുറഞ്ഞുവെന്നും കരുതപ്പെടുന്നു. ഇന്ന് മലപ്പുറം കത്തി അപൂർവമായി മാത്രമാണ് പ്രചാരത്തിലുള്ളത്. പഴയ പോലെ കത്തി നിർമ്മിക്കുന്ന കൊല്ലന്മാരും ഉപയോഗിക്കുന്നവരും കുറവാണ്. മാനിന്റെ കൊമ്പ് ഉപയോഗിക്കുന്നതിന് നിയമപരമായി ഇപ്പോൾ തടസ്സമുള്ളതിനാൽ മരത്തടികൊണ്ടാണ് ഇപ്പോൾ പിടി നിർമ്മിക്കാറുള്ളത് 

ഒമാനിലെ ഗോത്ര ജീവിതവുമായി ബന്ധപ്പെട്ടു കത്തിക്ക് വലിയ സ്ഥാനമുണ്ട്. എന്ന് പേരായ ഈ പരമ്പരാഗത കത്തി അവർ അവരുടെ വേഷവിധാനത്തിന്റെ ഭാഗമായി കൊണ്ട് നടന്നിരുന്നു (ഒമാനിന്റെ ദേശീയ പതാകയിലും ഇന്ന് ഖഞ്ചാർ കത്തി കാണാം). ഇതിന്റെ ഒരു കേരളീയ വകഭേദമാണ് മലപ്പുറം കത്തി എന്നാണു പ്രധാന അഭിപ്രായം. അറേബ്യൻ നാടുകളുമായി മലബാറിനുണ്ടായിരുന്ന ദീർഘകാലത്തെ വ്യാപാര ബന്ധങ്ങളിലൂടെ കൈവന്ന സാംസ്കാരിക വിനിമയങ്ങളുടെ കൂട്ടത്തിലാണ് ഈ കത്തി കേരളത്തിൽ പ്രചാരമാകുന്നതെന്ന് ചരിത്രകാരനായ ഡോ. ഹുസൈൻ രണ്ടത്താണി പറയുന്നു. അറേബ്യൻ നാടുകളുമായി, വിശേഷിച്ചും ഒമാനുമായി പതിനേഴ്, പതിനെട്ട് നൂറ്റാണ്ടുകളിൽ നിലനിന്ന കച്ചവടബന്ധങ്ങളാണ് ഈ സാംസ്കാരിക കൈമാറ്റ പ്രക്രിയക്ക് ആക്കം കൂട്ടിയത്. ഇപ്രകാരം കാർഷികവിജ്ഞാനവും വേഷവിധാനങ്ങളുമെല്ലാം കൈമാറ്റം ചെയ്യപ്പെട്ടു. വെറ്റില – അടക്ക കൃഷിയും അത് മുറുക്കാനായി അത് പാകപ്പെടുത്താനുള്ള കത്തിയും എന്ന നിലക്കാണ് മലപ്പുറം കത്തി ഏറെ പ്രചാരം നേടിയതെന്നും മലബാറിനെക്കുറിച്ച് പഠനം നടത്തിയിട്ടുള്ള ഡോ. ഹുസൈൻ രണ്ടത്താണി അഭിപ്രായപ്പെടുന്നുണ്ട്. 
1792 മുതൽ 1921 വരെയുള്ള കാലയളവിലാണ് കത്തിയുടെ സുവർണകാലം എന്നും പറയപ്പെടുന്നു. സ്വയംപ്രതിരോധത്തിന് തോക്കു കൊണ്ടു നടക്കുന്നതുപോലെ പലരും മലപ്പുറം കത്തിയും കൊണ്ടുനടന്നിരുന്നു. പഴയ തലമുറക്കാരിൽ ചിലർക്ക് ആ പതിവ് ഇന്നുമുണ്ട്. അക്കാലത്ത് ഏറനാട്ടിലെ മാപ്പിളകർഷകരും കുടിയാന്മാരും അവരുടെ ധീരതയുടെ അടയാളമായാണ് അരയിലെ ബെൽറ്റിനുള്ളിൽ മലപ്പുറം കത്തി സൂക്ഷിച്ചത്. ഇക്കാലയളവിൽ തന്നെയാണ് ഏറനാട്ടിലും വള്ളുവനാട്ടിലുമായി ബ്രിട്ടീഷ് സാമ്രാജ്യത്വത്തിനെതിരായ നൂറുകണക്കിന് ചെറുകലാപങ്ങൾ പൊട്ടിപ്പുറപ്പെട്ടത്. മലബാർ കാർഷിക കലാപ വേളകളിൽ ബ്രിട്ടീഷുകാരോട് പടപൊരുതാൻ പോരാളികളായ മാപ്പിള കർഷകർ മലപ്പുറം കത്തി ഒരു പ്രതീകമായി ഉപയോഗിച്ചിരുന്നിരിക്കാം. അതുകൊണ്ടുതന്നെ ഏറനാടൻ മാപ്പിളമാരുടെ സമരവീര്യത്തിന്റെയും ധീരതയുടെയും പര്യായമായി മലപ്പുറം കത്തിയെ പ്രതിപാദിക്കപ്പെടുന്നു.

ടൂറിസം വികസനത്തിന്റെ ഭാഗമായി മലപ്പുറം ജില്ലാ ടൂറിസം പ്രമോഷൻ കൗൺസിൽ കത്തിയുടെ മാതൃക പതിപ്പുകൾ പുറത്തിറക്കാൻ പദ്ധതി തയ്യാറാക്കിയിട്ടുണ്ട്. മലപ്പുറം ജില്ലയിലെത്തുന്ന സഞ്ചാരികൾക്കു ടൂറിസം കേന്ദ്രങ്ങളിൽ നിന്നു വാങ്ങാൻ തക്ക വിധത്തിൽ വിവിധ വലിപ്പത്തിലുള്ള കത്തി ചുമരിൽ തൂക്കാനും ഷോക്കേസിൽ വയ്ക്കാനും കീ ചെയിനായി ഉപയോഗിക്കാനും കഴിയുന്നതരത്തിലുള്ളതായിരിക്കും നിർമ്മിക്കുക.
നാടോടികാറ്റ് പോലുള്ള സിനിമകളിൽ മലപ്പുറം കത്തി എന്ന പരാമർശം ഇതിനെ പോപ്പുലർ ആക്കി.



</doc>
<doc id="318870" url="https://ml.wikipedia.org/wiki?curid=318870" title="എരഞ്ഞോളി മൂസ">
എരഞ്ഞോളി മൂസ

കേരളത്തിലെ പ്രശസ്തനായ ഒരു മാപ്പിളപ്പാട്ട് ഗായകനും പിന്നണി ഗായകനുമാണ് എരഞ്ഞോളി മൂസ്സ. 1940 മാർച്ച് പതിനെട്ടിന് ജനനം. മരണം 2019 മെയ് 6ന്. കേരളത്തിലെ കണ്ണൂർ ജില്ലയിലെ തലശ്ശേരിക്കടുത്തുള്ള എരഞ്ഞോളിയിലാണ് ഇദ്ദേഹത്തിന്റെ നാട്. എരഞ്ഞോളി വലിയകത്തെ ആസിയയുടെയും അബ്ദുവിന്റെയും മകനായ ഇദ്ദേഹം 'വലിയകത്ത് മൂസ' എന്നായിരുന്നു ആദ്യകാലത്ത് അറിയപ്പെട്ടിരുന്നത് 
അരിമുല്ലപ്പൂമണം ഉള്ളോളെ അഴകിലേറ്റം ഗുണമുള്ളോളെ.. എന്നു തുടങ്ങുന്ന ഗാനത്തോടെയാണ് എരഞ്ഞോളി മൂസ പാട്ടുജീവിതം തുടങ്ങുന്നത്. ഗ്രാമീണ കലാസമിതികളിലൂടെയാണ് അദ്ദേഹം വളർന്നത്. ശരത്ചന്ദ്ര മറാഠെയുടെ കീഴിൽ രണ്ടുവർഷം സംഗീതവും പഠിച്ചു. മുന്നൂറിലേറെ തവണ ഗൾഫ് രാജ്യങ്ങളിൽ മാപ്പിളപ്പാട്ട് അവതരിപ്പിക്കാനും അവസരം ലഭിച്ചിട്ടുണ്ട്.

ജീവിതം പാടുന്ന ഗ്രാമഫോൺ(ആത്മകഥ)- ഡി സി ബുക്സ് 

അവസാനകാലത്ത് വാർദ്ധക്യസഹജമായ നിരവധി ബുദ്ധിമുട്ടുകൾ അനുഭവിച്ചിരുന്ന മൂസ, ശ്വാസകോശസംബന്ധമായ അസുഖത്തെത്തുടർന്ന് കോഴിക്കോട് സ്വകാര്യ ആശുപത്രിയിൽ ചികിത്സയിലായിരുന്നു. തുടർന്ന് ഡോക്ടർമാരുടെ നിർദ്ദേശപ്രകാരം തലശ്ശേരി ഗോപാൽപേട്ടയിലെ വസതിയിലേക്ക് മാറ്റി. അവിടെവെച്ച് 2019 മെയ് 6ന് ഉച്ചയ്ക്ക് അന്തരിച്ചു. 79 വയസ്സായിരുന്നു അദ്ദേഹത്തിന്.

ടൗൺഹാളിൽ പൊതുദർശനത്തിന് വച്ച ശേഷം ഔദ്യോഗിക ബഹുമതികളോടെ മട്ടാമ്പ്രം പള്ളിയിൽ കബറടക്കി.

എരഞ്ഞോളി മൂസയുമായി സംഭാഷണം


</doc>
<doc id="318871" url="https://ml.wikipedia.org/wiki?curid=318871" title="മുഹിമ്മാത്തുൽ മുഅ്മിനീൻ">
മുഹിമ്മാത്തുൽ മുഅ്മിനീൻ

താനൂരിലെ മുസ്ലീം പണ്ഡിതനും സ്വാതന്ത്ര്യ സമര സേനാനിയുമായ പരീക്കുട്ടി മുസ്‌ലിയാർ അറബി മലയാളത്തിൽ രചിച്ച അധിനിവേശ വിരുദ്ധ ഗ്രന്ഥമാണ് മുഹിമ്മാത്തുൽ മുഅ്മിനീൻ. നാല്പതു പേജുകളുള്ള ഈ ഗ്രന്ഥം 1921 മാർച്ച് 21 നാണ് പ്രസിദ്ധപ്പെടുത്തിയത്. തലശ്ശേരിയിലെ അനിയാപുറത്ത് അമ്മു നടത്തിയിരുന്ന മുഹി കിൽ ഗാരൈബ് അച്ചുകൂടത്തിലാണ് ഗ്രന്ഥം അച്ചടിച്ചത്.'സത്യവിശ്വാസികൾ അറിഞ്ഞിരിക്കേണ്ട പ്രധാന കാര്യങ്ങൾ' എന്നർത്ഥം വരുന്ന ഈ കൃതി ഖുർആൻ - നബി വചനങ്ങൾ, പൂർവിക പണ്ഡിതരുടെ ഉദ്ധരണികൾ എന്നിവ അടിസ്ഥാനമാക്കി ബ്രിട്ടീഷുകാർക്കെതിരെ പോരാടേണ്ട ആവശ്യകത വ്യക്തമാക്കുന്ന മതവിധികൾ നിറഞ്ഞ ഫത്‌വ സമാഹാരമാണ്. 
പരീക്കുട്ടി മുസ്ലിയാരുടെ പ്രസ്താവനയ്ക്കും കയ്യൊപ്പിനു പുറമെ അക്കാലത്തെ പ്രസിദ്ധ മുസ്ലിം പണ്ഡിതരും ആത്മീയാചാര്യൻമാരുമായിരുന്ന ചെറുശ്ശേരി അഹ്മദ് കുട്ടി മുസ്‌ലിയാർ, പാനായിക്കുളത്ത് അബ്ദുറഹിമാൻ മുസ്‌ലിയാർ, കൂട്ടായി ബാവ മുസ്‌ലിയാർ തുടങ്ങിയവരുടെ പ്രസ്താവനകളും സാൿഷ്യപ്പെടുത്തലുകളും കൈയൊപ്പും അടങ്ങിയതാണ് ഈ കൃതി. 
ബ്രിട്ടീഷ് ഭരണകൂടം നിരോധിച്ചിരുന്നു. കോപ്പി കൈവശം വെക്കുന്നവർക്ക് അഞ്ച് വർഷത്തെ ജയിൽ വാസമായിരുന്നു ശിക്ഷയായി പ്രഖ്യാപിച്ചത്. 


</doc>
<doc id="318888" url="https://ml.wikipedia.org/wiki?curid=318888" title="വക്വീറ്റ">
വക്വീറ്റ

വടക്കേകാലിഫോർണിയൻ ഗൾഫിൽ മാത്രം കാണപ്പെടുത്ത ഒരു ഡോൾഫിൻ വർഗ്ഗമാണ് വക്വീറ്റ. . അതീവഗുരുതരവംശനാശഭീഷണി നേരിടുന്ന ഇവയുടെ എണ്ണം 2014- ൽ 100-ൽ താഴെ മാത്രമായിരുന്നു. മെക്സിക്കോയുടെ ദേശീയജലസസ്തനിയാണ് വക്വീറ്റ.

മൽസ്യബന്ധനവലകളിൽ കുടുങ്ങിയാണ് ഇവയ്ക്ക് വംശനാശം സംഭവിച്ചുകൊണ്ടിരിക്കുന്നത്. നാണംകുണുങ്ങികളായ ഈ ജീവികളെ തീരെ കാണാൻ കിട്ടാറില്ല. പലപ്പോഴും മീൻവലകളിൽ കുടുങ്ങിക്കിട്ടുന്ന മൃതശരീരങ്ങളായി മാത്രമേ ഇവയെ കണ്ടുകിട്ടുന്നുള്ളൂ. മറ്റൊരു കാരണമായി കരുതിവരുന്നത് കൊളറാഡോ നദിയിൽ നിന്നും മെക്സിക്കോ ഗൽഫിലേക്കുള്ള ജലപ്രവാഹത്തിന്റെ അളവ് ഗണ്യമായിക്കുറഞ്ഞതും ജലത്തിലെ കീടനാശിനിയുടെ അളവുകൂടിയതും ആണെന്നാണ്.



</doc>
<doc id="318904" url="https://ml.wikipedia.org/wiki?curid=318904" title="എ. ഉമർ">
എ. ഉമർ

മാപ്പിളപ്പാട്ടുകാരിലെ പ്രശസ്തരിൽ ഒരാളാണ് എ.ഉമർ. തലശേരി എ. ഉമർ എന്നാണ് അറിയപ്പെടാറുള്ളത്. ചെറുപ്പത്തിലെ മാപ്പിളപ്പാട്ട് രംഗത്തെത്തിയ ഇദ്ദേഹത്തിന്റെ ഗാനങ്ങളിൽ പലതും ഇന്നും പാടിവരുന്നുണ്ട്. മുഹമ്മദൻസ് കല്യാണ ഗായകസംഘം രൂപീകരിച്ചായിരുന്നു മാപ്പിളപ്പാട്ട് രംഗത്ത് സജീവമായത്.

മുഴപ്പിലങ്ങാട് സ്വദേശികളായ കുട്ട്യാലി-ആയിശ ദമ്പതികളുടെ മകനായിട്ടാണ് ഉമർ ജനിച്ചത്. ഭാര്യ: സൈനബ. മക്കൾ: റൗഫ്, ഫൈസൽ, ഫൗസിയ, ജമീല, തസ്‌ലിം, തൻസിയത്ത്, തസ്മീർ. 


</doc>
<doc id="318940" url="https://ml.wikipedia.org/wiki?curid=318940" title="ചെറുപൈൻ">
ചെറുപൈൻ

ഗുരുതരമായ വംശനാശത്തിന്റെ വക്കിലുള്ള ഒരു മരമാണ് ചെറുപൈൻ. . അടക്കാപൈൻ, പയിനിപ്പശ എന്നെല്ലാം പേരുകളുണ്ട്. തെക്കെ ഇന്ത്യയിലെയും ശ്രീലങ്കയിലെയും നിത്യഹരിതവനങ്ങളിൽ കാണുന്ന ഈ മരം ഇപ്പോൾ അലങ്കാരവൃക്ഷമായി നട്ടുവളർത്താറുണ്ട്. 25 മീറ്ററോളം ഉയരം വയ്ക്കുന്ന ഒരു നിത്യഹരിതമരമാണിത്. ശ്രീലങ്കയിൽ ഈ മരത്തിനു വംശനാശം വന്നു എന്നു കരുതുന്നു.



</doc>
<doc id="318943" url="https://ml.wikipedia.org/wiki?curid=318943" title="വേണ്വാരോഹം">
വേണ്വാരോഹം

1400ാമാണ്ടിൽ രചിക്കപ്പെട്ട ജ്യോതിശാസ്ത്ര ഗ്രന്ഥമാണ് വേണ്വാരോഹം. അൻപത്തൊൻപതു ശ്ലോകങ്ങൾ കൊണ്ടു ക്രിയാക്രമം വിവരിക്കുന്ന ഒരു കൃതിയാണിത്. കേരളത്തിലെ ഇരിങ്ങാലക്കുടയിൽ ജീവിച്ചിരുന്ന ഗണിത- ജ്യോതിശാസ്ത്രജ്ഞനായിരുന്ന സംഗമഗ്രാമ മാധവനാണ് ഈ കൃതിയുടെ കർത്താവ്. 
തൃക്കണ്ടിയൂർ അച്യുതപ്പിഷാരടി ആഴ്വാഞ്ചേരിത്തമ്പ്രാക്കളുടെ നിർദ്ദേശമനുസരിച്ചു ഗദ്യത്തിൽ ഒരു ഭാഷാവ്യാഖ്യാനം രചിച്ചിട്ടുണ്ടു്. 
സംസ്കൃതത്തിൽ നിന്നും മലയാളത്തിലേക്കും ഇംഗ്ലീഷിലേക്കും ഈ ഗ്രന്ഥം വ്യാഖ്യാനത്തോടെ വി. ബാലകൃഷ്ണപണിക്കർ പരിഭാഷപ്പെടുത്തിയിട്ടുണ്ട്‌.



</doc>
<doc id="318954" url="https://ml.wikipedia.org/wiki?curid=318954" title="ഡേവിഡ് സ്വീറ്റ്മാൻ">
ഡേവിഡ് സ്വീറ്റ്മാൻ

ഡേവിഡ് സ്വീറ്റ്മാൻ (1943-7 മാർച്ച് 16 , ഏപ്രിൽ 2002) ഒരു ബ്രിട്ടീഷ് എഴുത്തുകാരനും, നിരൂപകനും അദ്ധ്യാപകനും വാർത്തവായനക്കാരനുമായിരുന്നു.

1943-ൽ ജനിച്ചു, മുഴുവൻ പേര് ഡേവിഡ് റോബർട്ട് സ്വീറ്റ്മാൻ എന്നാണ്. 1960-ൽ അദ്ദേഹം കിങ്സ് കോളേജിൽ ഫൈൻ ആർട്ട് പഠിക്കാനായി ഡിൽസ്റ്റൺ വിട്ട് പോകുകയും, ന്യൂകാസിലിൽ (യൂണിവേർസിറ്റി ഓഫ് ഡർഹാം) സ്കോളർഷിപ്പ് വിദ്യാർത്ഥിയായി ചേരുകയും ചെയ്തു.

</doc>
<doc id="318968" url="https://ml.wikipedia.org/wiki?curid=318968" title="റസലിന്റെ വിരോധാഭാസം">
റസലിന്റെ വിരോധാഭാസം

റസലിന്റെ വിരോധാഭാസം എന്നത് ബെർട്രാൻഡ് റസ്സൽ 1901ൽ കണ്ടുപിടിച്ച ഗണിതത്തിന്റെ അടിസ്ഥാനതത്വത്തിൽ കാണുന്ന ഒരു വൈരുദ്ധ്യമായിരുന്നു. ഗ്യോർഗ് കാന്റർ നിർമ്മിച്ച നീവ് ഗണസിദ്ധാന്തത്തിലെ പ്രാമാണീകരണശ്രമം വൈരുദ്ധ്യത്തിലെത്തി. ഇതു കണ്ടെത്തിയത് ബെർട്രാൻഡ് റസ്സൽ ആയിരുന്നു. 


</doc>
<doc id="318970" url="https://ml.wikipedia.org/wiki?curid=318970" title="തത്വശാസ്ത്രത്തെപ്പറ്റി ബെർട്രാൻഡ് റസ്സലിന്റെ വീക്ഷണം">
തത്വശാസ്ത്രത്തെപ്പറ്റി ബെർട്രാൻഡ് റസ്സലിന്റെ വീക്ഷണം

തത്വശാസ്ത്രത്തെപ്പറ്റി ബെർട്രാൻഡ് റസ്സലിന്റെ വീക്ഷണം തത്ത്വജ്ഞാനിയും ഗണിതജ്ഞനുമായിരുന്ന ബെർട്രാൻഡ് റസ്സലിന്റെ (1872–1970) മാറിവന്ന വീക്ഷണകോണുകൾ കാണിക്കുന്നു. 1896ലെ അദ്ദേഹത്തിന്റെ മുൻ കാല കൃതികൾ മുതൽ 1970ൽ തന്റെ മരണം വരെയുള്ള കൃതികൾ വരെ ഇതിൽ പരിഗണിക്കുന്നു. 
വിശലനാത്മകതത്വശാസ്ത്രത്തിന്റെ പ്രോൽഘാടകരിൽ ഗണനീയനാണ് ബെർട്രാൻഡ് റസ്സൽ. പക്ഷേ അദ്ദേഹം തത്ത്വജ്ഞാനം, ഗണിതത്തിന്റെ തത്ത്വശാസ്ത്രം, അതീതശാശാസ്ത്രം, നൈതികത, വിജ്ഞാനശാസ്ത്രം എന്നിങ്ങനെയുള്ള വിഷയങ്ങളിൽ കൃതികൾ രചിച്ചിട്ടുണ്ട്. 1913ൽ തിയറി ഓഫ് നോളിജ് എന്ന കൃതിയും അതുമായി ബന്ധപ്പെട്ട് 1926ൽ എൻസൈക്ലോപീഡിയ ബ്രിട്ടാനിക്കയിൽ രചിച്ച ലേഖനങ്ങളും മതത്തിന്റെ തത്ത്വശാസ്ത്രത്തെപ്പറ്റി അദ്ദേഹം സാമാന്യമായി രചിച്ചതും വിവാദമായതുമായ ലേഖനങ്ങളും ചേർന്നാണ് അദ്ദേഹത്തിനു 1950ൽ നോബൽ സമ്മാനം ലഭിക്കാൻ ഇടയാക്കിയത്.
ബെർട്രാൻഡ് റസ്സൽ ഇന്ന് വിശകലനാത്മക തത്ത്വശാസ്ത്രം എന്നറിയപ്പെടുന്ന തത്ത്വശാസ്ത്രശാഖ വികസിപ്പിച്ചവരിൽ പ്രമുഖനായിരുന്നു. ജി. ഇ. മൂറിനൊപ്പം അതിഭൗതിക ചിന്തയായിരുന്ന ബ്രിട്ടിഷ് ഐഡിയലിസത്തിനെതിരായി സംരത്തിനു ഭാഗികമായി കാരണമായതിൽ പ്രമുഖനായിരുന്നു റസ്സൽ. എഫ്. എച്ച്. ബ്രാഡ്ലിയേയും ജി. ഡബ്ലിയു. എഫ്. ഹെഗെലിനേയും അതിയായി സ്വാധീനിച്ച തത്ത്വചിന്തയായിരുന്നു ഐഡിയലിസം. ഒരു പ്രത്യേക കാര്യത്തെപ്പറ്റി അറിയാൻ നമുക്ക് അതിന്റെ എല്ലാ ബന്ധങ്ങളും അറിഞ്ഞിരിക്കണം എന്നു റസ്സൽ അഭിപ്രായപ്പെട്ടു. ഇതുകാരണം സ്ഥലകാലങ്ങളും ശാസ്ത്രവും സംഖ്യാസങ്കൽപ്പവും പൂർണ്ണമായും മനസ്സിലാക്കാൻ നമുക്കു കഴിയുന്നില്ല. 

റസ്സലും മൂറും തർക്കശാസ്ത്രം തങ്ങളുടെ തത്ത്വശാസ്ത്രപരമായ നില പലതായി തിരിച്ച് ഏറ്റവും ലളിതമാക്കാൻ പരിശ്രമിച്ചു. റസ്സൽ, പ്രത്യേകിച്ച്, ശാസ്ത്രവും ക്രമമായ യുക്തിയും ഒരു തത്ത്വജ്ഞാനിയുടെ ഉപകരണമായി കണ്ടു. റസ്സൽ ഒരിക്കലും നമുക്ക് വ്യത്യസ്തമായ തത്ത്വശാസ്ത്രരീതികളുണ്ട് എന്നു ചിന്തിച്ചിട്ടില്ല. റസ്സൽ ചിന്തിച്ചത്, തത്ത്വജ്ഞാനികൾ ഈ ലോകത്തെപ്പറ്റിയുള്ള പൊതുഅഭിപ്രായങ്ങളാണ് മാനിക്കേണ്ടത്. അവയെപ്പറ്റിയുള്ള ഉത്തരങ്ങൾ കണ്ടുപിടിക്കണം അങ്ങനെ ആശയക്കുഴപ്പങ്ങൾ പരിഹരിക്കാം. പ്രത്യേകിച്ച്, അദ്ദേഹത്തിന് ഇല്ലാതാക്കണമായിരുന്നു അദ്ദേഹത്തിന്റെ അഭിപ്രായത്തിൽ ഈ ആവശ്യത്തിൽക്കൂടുതലുള്ള അതിഭൗതികതത്വശാസ്ത്രങ്ങൾ. ഇതിനായി റസ്സൽ ആശ്രയിച്ചത്, വില്ല്യം ഓഖാമിന്റെ ആവശ്യമില്ലാത്ത സത്തകൾ പെരുകുന്നതിനെതിരായ സിദ്ധാന്തം ആയിരുന്നു. വിശകലനാത്മക തത്ത്വശാസ്ത്രത്തിന്റെ ഏറ്റവും പ്രധാന കാമ്പ് ഓഖാമിന്റെ കത്തി ആയിരുന്നു. 

റസ്സലിന് ആധുനിക ഗണിതതത്വശാസ്ത്രത്തിൽ വലിയ സ്വാധീനമുണ്ടായിരുന്നു. 

This is a selected bibliography of Russell's books in English sorted by year of first publication.

Note: This is a mere sampling, for Russell also wrote many pamphlets, introductions, articles and letters to the editor. His works also can be found in any number of anthologies and collections, perhaps most notably "The Collected Papers of Bertrand Russell", which McMaster University began publishing in 1983. This collection of his shorter and previously unpublished works is now up to 16 volumes, and many more are forthcoming. An additional three volumes catalogue just his bibliography. The Russell Archives at McMaster University also have more than 30,000 letters that he wrote.






</doc>
<doc id="318971" url="https://ml.wikipedia.org/wiki?curid=318971" title="ഇബ്രാഹിം ബീരിച്ചേരി">
ഇബ്രാഹിം ബീരിച്ചേരി

മാപ്പിളപ്പാട്ടിനെ ജനകീയമാക്കുന്നതിൽ പങ്കുവഹിച്ച ഗായകനും രചയിതാവുമായിരുന്നു ഇബ്രാഹിം ബീരിച്ചേരി. കേരളത്തിലെ കാസർഗോഡ് ജില്ലയിലെ തൃക്കരിപ്പൂരിനടുത്ത ബീരിച്ചേരിയിലായിരുന്നു ജനനം. കേരളത്തിലങ്ങോളവും വിദേശ രാജ്യങ്ങളിലെയും നിരവധി വേദികളിൽ പാടിയ അദ്ദേഹം ദഫ്‌മുട്ട്, കോൽക്കളി, ഒപ്പന തുടങ്ങിയ മാപ്പിള കലകളിലും സജീവമായിരുന്നു. ഖവാലി, പ്രേമഗാനങ്ങൾ, കല്യാണപ്പാട്ടുകൾ, മൈലാഞ്ചിപ്പാട്ട് തുടങ്ങി ഏതുപാട്ടും മധുരമായി പാടാൻ ഇബ്രാഹിമിന് കഴിഞ്ഞിരുന്നു. നിരവധി ആൽബങ്ങൾ പുറത്തിറക്കിയിട്ടുണ്ട്. 

തൃക്കരിപ്പൂരിലെ സലാം ബീരിച്ചേരിയുടെ കീഴിലാണ് ഈ രംഗത്തേക്ക് കടന്നുവന്നത്. പിന്നീട് അസീസ് തായിനേരിയുടെ കീഴിൽ നിരവധി വർഷക്കാലം ഗാനങ്ങൾ അവതരിപ്പിച്ചു. മാപ്പിളപ്പാട്ട് കലാകാരന്മാരുടെ സംഘടനയായ 'ഉമ്മാസി'ന്റെ ഭാരവാഹി പദവിയും വഹിച്ചിട്ടുണ്ട്. 

ഭാര്യ: സാജിത. മക്കളില്ല. 

ദർശന ചാനലിൽ കുപ്പിവള റിയാലിറ്റിഷോയിൽ പങ്കെടുത്തുകൊണ്ടിരിക്കുമ്പോഴാണ് അസുഖം പിടിപെട്ടത്. മരണസമയത്ത് 49 വയസ്സായിരുന്നു. 2012 സപ്തംബർ മാസത്തിലാണ് മരണപ്പെട്ടത്.


</doc>
<doc id="318972" url="https://ml.wikipedia.org/wiki?curid=318972" title="റസ്സലിന്റെ ചായക്കപ്പ്">
റസ്സലിന്റെ ചായക്കപ്പ്

റസ്സലിന്റെ ചായക്കപ്പ് എന്നത് ബെർട്രാൻഡ് റസ്സൽ തന്റെ തത്ത്വശാസ്ത്രത്തെ വിവരിക്കാനായി ഉപയോഗിച്ച ഒരു സാങ്കല്പിക ഉദാഹരണമാണ്. "റസ്സലിന്റെ പ്രാപഞ്ചിക ചായക്കപ്പ്" എന്നും ഇത് അറിയപ്പെടുന്നു. ഒരു വ്യക്തി ശാസ്ത്രീയമായ ഒരു അവകാശവാദം ഉന്നയിക്കുമ്പോൾ അതു തെളിയിക്കാനുള്ള ബാദ്ധ്യത അയാളിൽത്തന്നെ നിക്ഷിപ്തമായിരിക്കുന്നുവെന്നു കാണിക്കാനാണ് ഈ ഉദാഹരണം അദ്ദേഹം കൊണ്ടുവന്നത്. പ്രത്യേകിച്ച് മതത്തിന്റെ കാര്യത്തിൽ ഇത്തരം അവകാശവാദങ്ങൾ തെളിയിക്കാനുള്ള ബാദ്ധ്യതയിൽ നിന്നും ആ വ്യക്തി ഒഴിഞ്ഞുമാറാതെ അതു സ്വയം തെളിയിക്കണം എന്നതാണിതിനർഥം. റസ്സൽ എഴുതുന്നത്: താൻ ഒരു ചായക്കപ്പ് ഭൂമിക്കും സൂര്യനും ഇടയിൽ സൂര്യനു ചുറ്റും എവിടെയെങ്കിലും കറങ്ങുന്നതായി അവകാശപ്പെടുന്നുവെന്നിരിക്കട്ടെ. തന്നെ മറ്റുള്ളവർക്ക് തെറ്റെന്നു തെളിയിക്കാൻ കഴിയില്ല എന്നതുകൊണ്ട് അദ്ദേഹം പറയുന്നത് മറ്റുള്ളവർ വിശ്വസിക്കണം എന്നു പറയുന്നത് ബുദ്ധിക്കു നിരക്കുന്നതാണോ എന്നാണ്. ദൈവാസ്തിത്വ ചർച്ചകളിൽ റസ്സലിന്റെ ചായക്കപ്പ് ഇപ്പോഴും പലരും ഉപയോഗിച്ചു വരുന്നുണ്ട്. 

1952 ൽ പ്രസിദ്ധീകരണത്തിന് തയ്യാറാക്കിയ ഈസ് ദേർ എ ഗോഡ് ? (ദൈവം ഉണ്ടോ?) എന്ന ലേഖനത്തിൽ റസ്സൽ എഴുതിയത് ഇപ്രകാരം ആണ് :

1958 ൽ റസ്സൽ തന്റെ ഉദാഹരണം തന്റെ നാസ്തിക കാഴ്ചപ്പാടിനുള്ള കാരണമായി സൂചിപ്പിച്ചു:


</doc>
<doc id="318978" url="https://ml.wikipedia.org/wiki?curid=318978" title="വില്യം തോംസൺ (കെൽവിൻ പ്രഭു)">
വില്യം തോംസൺ (കെൽവിൻ പ്രഭു)

ബ്രിട്ടീഷ് ഗണിത-ഭൗതിക ശാസ്ത്രജ്ഞനനും എഞ്ചിനീയറുമാണ്‌ വില്യം തോംസൺ (; 26 June 1824 – 17 December 1907). ബെൽഫസ്റ്റ്ല് 1824ലാണ്‌ ജനിച്ചത്. ഗ്ലാസ്ഗൊവ് സർവകലാശാലയിൽ വൈദ്യുതിയിലെ ഗണിത വിശകലനവും ഒന്നും രണ്ടും തെർമ്മോഡൈനാമിക്സിലെ നിയമങ്ങൾ എന്നീ പ്രധാനപ്പെട്ട കണ്ടുപിടിത്തങ്ങൾ നടത്തി. ഭൗതികശാസ്ത്രത്തെ ആധുനികരീതിയിൽ വളർത്തുന്നതിൽ അദ്ദേഹത്തിന്‌ പ്രധാന പങ്കുണ്ട്. അദ്ദേഹത്തിന്റെ കണ്ടുപിടിത്തങ്ങളിൽ ഗണിതശാസ്ത്രജ്ഞനായ ഹു ബ്ലാക്ക്ബൂൺ വളരെയധികം പ്രവർത്തിച്ചിട്ടുണ്ട്. ഇലക്ട്രിക്ക് ടെലെഗ്രാഫ് എഞ്ചീനീർ എന്ന നിലയിൽ പ്രശസ്തനാണ് വില്യം തോംസൺ‌. ട്രാൻസ്ലാന്റിക്ക് ടെലിഗ്രാഫ് പദ്ധതിയുടെ ബഹുമതിയായി വിക്ടോറിയ രാജ്ഞി അദ്ദേഹത്തിന്‌ സർ പദവി നല്കി. അദ്ദേഹം കടൽ യാത്രകളോട് വളരെ ആഭിമുഖ്യം പുലർത്തിയിരുന്ന വ്യക്തിയായിരുന്നു. അദ്ദേഹത്തിന്റെ മറ്റൊരു പ്രധാനപ്പെട്ട കണ്ടുപിടിത്തം നാവികരുടെ കോമ്പസാണ്‌. അതിനു മുൻപ് ഉപയോഗത്തിലിരുന്നതിന്‌ വളരെ കുറച്ച് കൃത്യത മാത്രമേ ഉണ്ടായിരുന്നുള്ളു

ആബ്സല്യൂട്ട് താപനിലയുടെ ഏകകത്തിന്‌ അദ്ദേഹത്തിന്റെ ബഹുമാനാർത്ഥമായി കെൽവിൻ എന്ന പേരാണ് നൽകിയിരിക്കുന്നത്. താപനിലയുടെ താഴ്ന്ന നിരക്ക്(ആബ്സല്യൂട്ട് സീറോ) കണ്ടുപിടിച്ചത് ഇദ്ദേഹമാണ്‌. ലോർഡ് കെൽവിൻ സ്ഥിരീകരിച്ച -273.15 ഡിഗ്രീ സെൽഷ്യസ് (-459.67 ഫാരൻഹീറ്റ് ഡിഗ്രീ) കൃത്യമായി കണ്ടുപിടിച്ചത് ഇദ്ദേഹമാണ്‌.
1892ൽ തെർമ്മോഡൈനാമിക്സിൽ ഇദ്ദേഹത്തിന്റെ പ്രവർത്തനങ്ങൾക്ക് അംഗീകാരം ലഭിച്ചു. ഐറിഷ് ഹോം റൂൾ പ്രവർത്തനങ്ങൾക്കെതിരായിരുന്നു ഇദ്ദേഹം .ഇദ്ദേഹമാണ്‌ ആദ്യത്തെ ബ്രിട്ടീഷ് ഹൗസ് ഓഫ് ലോർഡിൽ സ്ഥാനം പിടിച്ച ആദ്യത്തെ ബ്രിട്ടീഷ് ശാസ്ത്രജ്ഞൻ. ഐറിഷിലെ ഏറ്റവും ഉയർന്ന പദവിയായ ബാരൺ കെൽവിൻ എന്ന പദവി ലഭിച്ച ആദ്യ വ്യക്തി. ഗ്ലാസ്ഗൗ സർവകലാശാലക്കടുത്ത് കൂടി പോകുന്ന കെൽവിൻ നദിയിൽ നിന്നാണ്‌​ ഈ പദവിക്ക് ഈ പേര്‌ ലഭിച്ചത്. ഏകദേശം 50 വർഷത്തോളം ഗ്ലാസ്ഗൗ സർവകലാശാലയിലെ നാച്ച്യുറൽ ഫിലോസഫിയിലെ അദ്ധ്യാപകനായിരുന്നു അദ്ദേഹം. ഗ്ലാസ്ഗൗ സർവകലാശാലയിലെ ഹുന്റേറിയൻ മ്യൂസിയത്തിൽ സ്ഥിരമായി അദ്ദേഹത്തിന്റെ രചനകളുടെ എക്സിബിഷനുകൾ പ്രദർശിപ്പിച്ചിട്ടുണ്ട്. അവയിൽ അദ്ദേഹം എഴുതിയ പുസ്തകങ്ങൾ, ഉപകരണങ്ങൾ അദ്ദേഹം ഉപയോഗിച്ചിരുന്ന മറ്റ് വസ്തുക്കൾ പുകക്കുഴൽ എന്നിവയും ഉൾപ്പെടുന്നു.
വ്യവസായ രംഗങ്ങളിൽ നിരവധി കണ്ടുപിടിത്തം നടത്തിയിട്ടുള്ള അദ്ദേഹം, അവയുടെ വളർച്ചക്കും വളരെയധികം പ്രവർത്തിച്ചിട്ടുണ്ട്.

ധാരാളം കണ്ടുപിടിത്തങ്ങൾ ഇദ്ദേഹത്തിന്റെ നാമത്തിൽ അറിയപ്പെടുന്നു. അവയെ "കെൽവിൻ" എന്നാണ്‌ സാധാരണ പറയാറ്






</doc>
<doc id="318980" url="https://ml.wikipedia.org/wiki?curid=318980" title="ഡൻലിൻ">
ഡൻലിൻ

ഡൻലിന്റെ ആംഗലത്തിലെ പേർ dunlin എന്നു തന്നെറ്റയാണ്. ശാസ്ത്രീയ നാമം "Calidris alpina"എന്നാണ്.

വടക്കൻ യൂറോപ്പിൽ പ്രജനനം നടത്തുന്നവ ആഫ്രിക്ക, തെക്കു കിഴക്കൻഏഷ്യ , മിഡിൽ ഈസ്റ്റ് എന്നിവിടങ്ങളിലേക്ക് ദേശാടനം നടത്തുന്നു. അലാസ്ക, കാനഡ എന്നിവിടങ്ങളിലേക്ക് ദേശാടനം നടത്തുന്നു.

തീരങ്ങളിൽ “തുന്നൽ യന്ത്രം” പോലെയാണ് കൊക്കുകൊണ്ട് ഇര തേടുന്നത്. പുഴുക്കളും പ്രാണികളുമാണ് ഭക്ഷണം.
കുലുങ്ങിനടക്കുന്ന പക്ഷിയാണ്.17-21 സെ.മീ നീളം. 32-36 സെ.മീ. ആണ്ചിറകു വിരിപ്പ്.കാളിക്കിളിയുടെ വലിപ്പം. എന്നാൽ കൊക്കിനു കനം കൂടുതലാണ്. 

ഇവ ആർട്ടിക്കിലൊ പരിസരങ്ങളിലൊ പ്രജനനം നടത്തുന്നു.

നിലത്ത് വളരെ ആഴം കുറഞ്ഞ പുല്ലുകൾ നിരത്തിയ കൂട്. 4 മുട്ടകൾ ഇടുന്നു. പൂവനും പിടയും അടയിരിക്കുന്നു. 3ആഴ്ചയ്ക്കകം പറക്കാറാകുന്നു. 





</doc>
<doc id="318981" url="https://ml.wikipedia.org/wiki?curid=318981" title="കാളിക്കാട">
കാളിക്കാട

കാളിക്കാടയ്ക്ക് ആംഗലത്തിൽ greater painted-snipe എന്നു പേര്. ശാസ്ത്രീയ നാമം "Rostratula benghalensis"എന്നാണ്. ഒറ്റയ്ക്കൊ ഇണയോടു കൂടിയോ നടക്കുന്ന ഇവയെ ചിലപ്പോൾ 12 എണ്ണം വരെയുള്ള കൂട്ടമായും കാണാറുണ്ട്. പെട്ടെന്ന് ചെടികൾക്കുള്ളിൽ മറയുന്ന പക്ഷിയാണ്.

ഇവയെ ആഫ്രിക്ക, ഇന്ത്യ, പാകിസ്താൻ, തെക്കു കിഴക്കൻ ഏഷ്യ എന്നിവിടങ്ങളിലെ ചതുപ്പുകളിൽ കാണുന്നു. )

ഇടത്തരം വലിപ്പമുള്ള തടിച്ച കുലുങ്ങി നടക്കുന്ന പക്ഷിയാണ്. നീണ്ട ചുവപ്പുകലർന്ന തവിട്ടു നിറമുള്ള, അറ്റം താഴേക്കു വളഞ്ഞ കൊക്ക്. ചെറിയ വാൽ. മങ്ങിയ മഞ്ഞ നിറത്തിൽ അടയാളമുള്ള ചിറകുകൾ. മടക്കി വച്ച് ചിറകിന്നടിയിലേക്കു നീളുന്ന നെഞ്ചിലെ വെള്ള നിറം. പൂവനേക്കാൾ വലിപ്പം ഉള്ളതും നിറമുള്ളതും പിടയാണ്.കഴുത്തും തൊണ്ടയും ഇരുണ്ട തവിട്ടു നിറം. നെഞ്ചിലൂടെ കുറുകെ കറുത്ത വരയുണ്ട്. പൂവൻ മങ്ങിയതും ചാര നിറമുള്ളതും ആണ്.

പ്രാണികൾ, വിത്തുകൾ, ഞണ്ട് തുടങ്ങിയവയാണ് ഭക്ഷണം. 
പിട ഒന്നിൽ കൂടുതൽ പൂവനുമായി ഇണ ചേരാറുണ്ട്. പൂവനാണ് അടയിരിക്കുന്നത് . കുഞ്ഞുങ്ങൾ മങ്ങിയ മഞ്ഞനിറത്തിൽ കറുത്ത വരയുള്ളവയാണ്. 
പതുപതുത്ത നിലത്ത് ചുരണ്ടിയുണ്ടാക്കി പുല്ലുകളൊ മറ്റോ വച്ചാണ് കൂട്. ഏപ്രിൽ-ജൂലായ് ആണ് പ്രജനന കാലം.



</doc>
<doc id="319001" url="https://ml.wikipedia.org/wiki?curid=319001" title="സ്വകാര്യ സർവകലാശാല">
സ്വകാര്യ സർവകലാശാല

സർക്കാർ നിയന്ത്രണമില്ലാതെ പ്രവർത്തിക്കുന്ന സർവകലാശാലകളാണ് സ്വകാര്യ സർവകലാശാലകൾ എന്ന് പൊതുവെ വിളിക്കുന്നത്. ഭരണകൂടം നേരിട്ട് നിയന്ത്രിക്കുന്നില്ലെങ്കിലും tax breaks, public student loans, ഗ്രാൻറുകൾ തുടങ്ങിയവ ഇവക്ക് ലഭിക്കാറുണ്ട്. ഓരോ പ്രദേശങ്ങൾക്കും അനുസരിച്ച് സർക്കാറുകളുടെ നിയമങ്ങൾ ഇവക്കും ബാധകമാകാറുണ്ട്. അധിക സ്വകാര്യ സർവകലാശാലകളും ലാഭച്ഛയില്ലാത്ത ഓർഗനൈസേഷനുകളാണ്.
2015 ജൂൺ 30 വരെയുള്ള കണക്ക് പ്രകാരം ഇന്ത്യയിൽ 216 സ്വകാര്യ സർവകലാശാലകളാണുള്ളത്.. 22 സംസ്ഥാനങ്ങളിലായി 222 സ്വകാര്യ സർവകലാശാലകളാണുള്ളതെന്നും അഭിപ്രായമുണ്ട്. കേരളം, തമിഴ്നാട്, ആന്ധ്രപ്രദേശ്, തെലങ്കാന, ഗോവ, ബിഹാർ, ജമ്മു-കശ്മീർ എന്നിവയാണ് സ്വകാര്യ സർവകലാശാലകൾ നിലവിലില്ലാത്ത പ്രധാന സംസ്ഥാനങ്ങൾ. രാജ്യത്ത് ആകെയുള്ള സംസ്ഥാന സർവകലാശാലകളുടെ എണ്ണത്തിൽ മൂന്നിൽരണ്ട് ഭാഗത്തിലും അധികം വരുന്നതാണ് സ്വകാര്യ സർവകലാശാലകളുടെ എണ്ണമെന്നും കരുതപ്പെടുന്നു. 

2015 ജൂൺ 30 വരെയുള്ള കണക്ക് പ്രകാരം രാജ്യത്ത് 216 സ്വകാര്യ സർവകലാശാലകളാണുള്ളത്.


ഇന്ത്യയിലെ സ്വകാര്യസർവകലാശാലകളുടെ പട്ടിക

ഈജിപ്തിൽ നിരവധി സ്വകാര്യസർവകലാശാലകളുണ്ട്.
Canadian International College.

ഘാന അതിന്റെ പുതിയ യുഗത്തിലേക്ക് പ്രവേശിക്കും മുന്പ് വളരെ കുറച്ച് സ്വകാര്യ സർവകലാശാലകളാണ് ഉണ്ടായിരുന്നത്. രാജ്യത്ത് സുസ്ഥിരമായ ഒരു ഭരണകൂടവും സമാധാനവും സ്ഥാപിക്കപ്പെട്ടതോടുകൂടിയാണ് സ്വകാര്യ സർവകലാശാലകളുടെയും കോളേജുകളുടെയും എണ്ണം വർദ്ദിച്ചത്.ഏതാണ്ട് എല്ല സ്വകാര്യ സർവകലാശാലകളും ഉദ്ദേശം സമാനമായ അക്കാദമിക വിഷയങ്ങളായ ബിസിനസ് അഡ്മിനിസ്ട്രേഷൻ, മാനവവിഭവ ശേഷി വികസനം, അക്കൗണ്ടിംഗ്, വിവരസാങ്കേതിക വിദ്യ തുടങ്ങിയ വിഷയളാണ് പഠിപ്പിക്കുന്നത്.ഇവിടത്തെ പ്രധാന യൂണിവേഴ്സിറ്റികളാണ് അഷേഷി, റീജെൻറ്, വാലിവ്യൂ, ഘാന ടെലികോം തുടങ്ങിയവ.

ഉന്നത വിദ്യഭ്യാസ വകുപ്പിന്റെ അംഗീകാരമുള്ള നിരവധി സ്വകാര്യ സർവകലാശാലകൾ ലിബിയയിലുണ്ട്.അവ താഴെ പറയുന്നു. 

̈* എഡോ സ്റ്റേറ്റിലെ ഒക്കാഡയിൽ സ്ഥിതി ചെയ്യുന്ന Igbinedion University


 

</doc>
<doc id="319005" url="https://ml.wikipedia.org/wiki?curid=319005" title="വട്ടയ്ക്കാട്ടുപടി">
വട്ടയ്ക്കാട്ടുപടി

ഏറണാകുളം ജില്ലയിൽ പെരുമ്പാവൂരിനു രണ്ട് കിലോമീറ്റർ തെക്ക് മാറി സ്ഥിതിചെയ്യുന്ന പ്രദേശമാണ് വട്ടയ്ക്കാട്ടു പടി.

ഒരുകാലത്ത് വട്ട (ഒരു പ്രത്യകതരം ചവർ മരം, ഇപ്പോൾ പ്ലേവുട് നിർമ്മാണത്തിന് പരക്കെ ഉപയോഗിക്കുന്നുണ്ട്) മരം ഇടതൂർന്ന ഖോര വനപ്രദേശം ആയിരുന്നു. വട്ടക്കാടുകൾ ഇടതൂർന്ന ഇ പ്രദേശം കാലക്രമത്തിൽ വട്ടക്കാട്ടു പടി എന്നറിയപ്പെടാൻ തുടങ്ങി . തിരുവിതാംകൂർ നാട്ടുരാജ്യത്തിൽ പെട്ട ഇ ഭൂപ്രദേശ ത്തിന്റെ ഭരണം വട്ടക്കാട്ടു അകത്തൂട്ടു കോട്ടയിൽ കർത്താക്കൻ മാരിൽ (നാടുവാഴി /തമ്പ്രാക്കന്മാർ) നിക്ഷിപ്തം ആയിരുന്നു.

മാർത്താണ്ഡവർമ്മ മഹാരാജാവിന്റെ കാലത്താണ്‌ തിരുവിതാംകൂർ ഏറ്റവും കൂടുതൽ വിസ്തൃതി പ്രാപിച്ചത്. ഇന്ത്യ സ്വതന്ത്രയായ ശേഷം ഇന്ത്യാ ഗവർമേന്റ് 1949 ജുലൈ‌ 1നു തിരുവിതാംകൂറും കൊച്ചി രാജ്യവും യോജിപ്പിച്ച്‌ തിരു-കൊച്ചി സംസ്ഥാനമാക്കുകയും അതിനെ പിന്നീട് അന്നത്തെ മദ്രാസ്‌ സംസ്ഥാനത്തിലെ മലബാർ ജില്ലയോട്‌ ചേർത്ത് 1956 നവംബർ 1 നു കേരള സംസ്ഥാനം രൂപീകരിക്കുകയും ചെയ്തു

പത്തൊമ്പതാം നൂറ്റാണ്ടിന്റെ ആദ്യദശകങ്ങളിൽ പാരമ്യത്തിലെത്തിയ ഒട്ടനവധി കരങ്ങളും നികുതികളും തിരുവിതാംകൂർ രാജ്യത്തു് നിലവിലുണ്ടായിരുന്നു. പൊതുവേ ദുർബ്ബലമായ രീതിയിൽ രാജ്യം ഭരിച്ചിരുന്ന ബാലരാമവർമ്മയുടെ ഭരണകാലത്തു് അധികാരത്തിലുണ്ടായിരുന്ന ഉമ്മിണിത്തമ്പി എന്ന ദിവാന്റെ ദുർഭരണകാലത്തു് ഉദ്യോഗസ്ഥദുഷ്പ്രഭുത്വം രാജ്യമാകെ വ്യാപിച്ചു. നാടുവഴികൾ മുതൽ ഏറ്റവും ദരിദ്രരും അധഃകൃതരുമായ പൗരന്മാർക്കുവരെ ജീവിതം ദുസ്സഹമാക്കുന്ന വിധത്തിൽ ഭരണകൂടത്തിന്റെ ആവശ്യങ്ങൾക്കുവേണ്ടി പല വിധത്തിലുമുള്ള ധനാഗമമാർഗ്ഗങ്ങൾ ഈ ഭരണകാലത്തു് ആവിഷ്കരിക്കപ്പെട്ടു.

കൃഷി തൊഴിൽ 

..കടാൽ അകത്തൂട്ടു ശങ്കര പണിക്കരുടെയും തോട്ടുങ്ങൾ കൊറ മാപ്ല യുടെയും നെത്ര്വത്വതിൽ ഇന്ജ പുൽ തൈല നിർമ്മാണത്തിന് വേണ്ടി ഒരു ശാല ഇവിടെ പ്രവർത്തിച്ചിരുന്നതായും ,ഒരുപാടു ആളുകൾ ഇതിനെ ആശ്രയിച്ചു ജീവിചിരുന്നതായും , 1965 ഓടെ ഇ തൊഴിൽ ശാല യുടെ പ്രവർത്തനം അവസാനിക്കുകയും ഉണ്ടായതായി ചരിത്രം രേഖ പ്പെടുത്തുന്നു .. 

ഇവിടത്തെ നെൽപ്പാടങ്ങൾ ഭൂരിഭാഗവും മൂന്ന്പൂ കൃഷിക്ക് അനുയോജ്യമായിരുന്നു, നെൽ കൃഷിക്ക് പുറമേ ,എള്ള് , കപ്പലണ്ടി ,കൂർക്ക ,ഇഞ്ചി ,മഞ്ഞൾ ,കപ്പ തുടങ്ങിയവ വ്യാപക മായി കൃഷി ചെയ്തിരുന്നു 


</doc>
<doc id="319006" url="https://ml.wikipedia.org/wiki?curid=319006" title="ഹോമോ നഹ് ലെയ്ദി">
ഹോമോ നഹ് ലെയ്ദി

ഹോമോ നഹ് ലെയ്ദി (Homo naledi) ദക്ഷിണാഫ്രിക്കയിൽ നിന്നും 2015ൽ കണ്ടെത്തിയ ഹോമോ ജീനസിൽപ്പെട്ട വംശനാശം വന്ന, മനുഷ്യന്റെ അടുത്ത ബന്ധുവായ ജീവിയാണെന്ന് കരുതപ്പെടുന്നു. ദക്ഷിണാഫ്രിക്കയിലെ റെയ്സിംഗ് സ്റ്റാർ ഗുഹകളിൽ നിന്നാണ് പര്യവേക്ഷകർ ഈ ജീവജാതിയുടെ അവശിഷ്ടങ്ങൾ കണ്ടെടുത്തത്. ഈ ഗുഹ "മനുഷ്യവംശത്തിന്റെ തൊട്ടിൽ" ( Cradle of Humankind, South Africa) എന്നറിയപ്പെടുന്ന പ്രദേശതത്താണ് സ്ഥിതിചെയ്യുന്നത്. ഈ ഗുഹാസഞ്ചയം സ്റ്റെർക്ഫൊണ്ടീൻ Sterkfontein (Afrikaans for “strong spring”) ക്രോംഡ്രായ് (Kromdraai (Afrikaans for “crooked turn”) എന്നീ പുരാതന മനുഷ്യാവശിഷ്ടങ്ങൾ ലഭിച്ച സ്ഥലങ്ങൾക്കിടയിലാണ്. . 

ആസ്ട്രലോപിത്തേക്കസിന്റെ തലയോടിനു സമാനമായാണു കാണപ്പെടുന്നത്. മുൻപു കണ്ടു പിടിച്ച മനുഷ്യന്റെ സ്പീഷീസിനു സമാനമായവയാണിവയും. കുറഞ്ഞത് 15 ഇത്തരം ജീവികളുടെ ഫോസിലുകൾ ഈ ഗുഹയിൽനിന്നും കണ്ടെത്തിയിട്ടുണ്ട്. മരണസമയം ഇവരെ ഈ ഗുഹയിൽ അടക്കിയതായാണു കരുതപ്പെടുന്നത്. പക്ഷേ ഈ ഫൊസ്സിലുകളുടെ പഴക്കം നിർണ്ണയിച്ചിട്ടില്ല. എങ്കിലും ഇവയുടെ ഘടന 2.5 മില്ല്യൻ വർഷമെങ്കിലും ഇവയ്ക്കു പഴക്കമുണ്ടെന്നു കരുതപ്പെടുന്നു. ഇത് കണ്ടെത്തിയ പര്യവേക്ഷകർ, ഈ അസ്ഥികൾ ഒരു പുതിയ സ്പീഷീസിന്റേതാണെന്നു അവകാശപ്പെടുന്നു. എന്നാൽ മറ്റു ഗവേഷകർ ഈ അവകാശവാദത്തിനു കൂടുതൽ തെളിവുകൾ വേണമെന്ന് പറയുന്നു. 
ദക്ഷിണാഫ്രിക്കയുടെ 11 ദേശിയ ഭാഷകളിലൊന്നായ സിസോത്തോ ഭാഷയിൽ "നഹ് ലെയ്ദി" എന്നാൽ നക്ഷത്രം എന്നാണർത്ഥം. കാരണം, റെയ്സിംഗ് സ്റ്റാർ ഗുഹകളിൽ നിന്നുമാണു പര്യവേക്ഷകർ എന്നതിനാലാണ്. 

2013ൽ ദക്ഷിണാഫ്രിക്കയിലെ സ്പെലിയോളജിക്കൽ പര്യവേക്ഷണ ക്ലബ്ബ് (SEC) അംഗങ്ങളും വിറ്റ് വാട്ടർ സ്ട്രാൻഡ് സർവ്വകലാശാലയിലെ പെഡ്രോ ബൊഷോഫ് തുടങ്ങിയ ശാസ്ത്രജ്ഞരുമായിച്ചേർന്നു പ്രവർത്തിക്കുന്നവരുമായ റിക്ക് ഹണ്ടറും സ്റ്റീവെൻ ടക്കറും "ഹോമോ നഹ് ലെയ്ദി" യുടെ അവശിഷ്ടങ്ങൾ കണ്ടെത്തുകയും ചെയ്തു. വെസ്റ്റ്മിൻസ്റ്റെർ ഗുഹാസങ്കേതത്തിന്റെ പ്രസിദ്ധമായ റെയ്സിങ് സ്റ്റാർ ഭാഗം തിരയുമ്പോൾ ഹണ്ടറും ടക്കറും ഒരു ഇടുങ്ങിയ നെടുകെയുള്ള ചിമ്നി പോലുള്ള 12 മീറ്റർ(39 അടി) നീളവും ശരാശരി 20 സെ. മീ. (7.9 ഇഞ്ച്) വ്യാസമുള്ളതും ആയ കുഴൽ ഭാഗം കണ്ടെത്തി. ഗുഹയുടെ ഭാഗമല്ലാത്ത ഒരു മുറി ഡിനഹ് ലെയ്ദി അറയുടെ 30 മീറ്റർ (98 അടി) താഴ്ച്ചയിൽ കണ്ടെത്തി. ഇതിന്റെ ഉപരിതലം ഫോസ്സിൽ അസ്ഥികൾ ചിതറിക്കിടക്കുന്നതായി കണ്ടു. 
2013 നവംബറിൽ മൂന്നു ആഴ്ച്ച നീണ്ട ആദ്യ പര്യവേക്ഷണത്തിനു ശേഷം അമേരിക്കക്കാരും ദക്ഷിണാഫ്രിക്കക്കാരുമായ പാലിയോ ആന്ത്രൊപ്പോളജിസ്റ്റായ ലീ ആർ ബെർജെർ (National Geographic/University of the Witwatersrand Rising Star Expedition) നഹ് ലെയ്ദിയെ സംബന്ധിച്ച 1550 അസ്ഥികളും പല്ലുകളും പുറത്തെടുത്തു. 2014 മാർച്ചിൽ നടന്ന കൂടുതൽ ഗവേഷണങ്ങൾ കൂടുതൽ തെളിവുകൾ പുറത്തുകൊണ്ടുവന്നു. രണ്ടു വർഷത്തിനു ശേഷം 2015 സെപ്റ്റംബർ 10നു ഈ കണ്ടെത്തലുകൾ പൊതുജനങ്ങളെ അറിയിച്ചു. 

പതിഞ്ചു വ്യത്യസ്ത വ്യക്തികളുടെ 1550 കഷണങ്ങൾ വരുന്ന അവശിഷ്ടങ്ങളാണു ലഭിച്ചത്. ഇതു ഇതുവരെ ആഫ്രിക്കയിൽ നിന്നും ലഭിച്ച മനുഷ്യ ഫോസ്സിലുകളുടെ ശേഖരങ്ങളിൽ ഏറ്റവും വലുതാണ്. ഇവ ചെളിയിൽ ആണ്ട് പലതട്ടുകളായാണ് കണ്ടെത്തിയത്. ഇതു കാണിക്കുന്നത് ഇവ പല കാലഘട്ടത്തിൽ ഇവിടെ നിക്ഷേപിക്കപ്പെട്ടതാണെന്നാണ്. ഒരുപക്ഷേ, നൂറ്റാണ്ടുകൾകൊണ്ടാകാൻ സാദ്ധ്യതയുണ്ട്. ശാസ്ത്രജ്ഞന്മാർ വിശ്വസിക്കുന്നത്, ഈ ചെളിപ്രദേശത്ത് വളരെയെണ്ണം ഇനിയും കണ്ടെത്താനുണ്ടെന്നാണ്. ഈ കണ്ടെത്തിയ ഓരോ ന്നും ദക്ഷിണാഫ്രിക്കാൻ ജനങ്ങളുടെ സ്വത്തായാണ് കണക്കാക്കിയിരിക്കുന്നത്. അവ മറ്റെവിടെയും കൊണ്ടുപോകാതെ ദക്ഷിണാഫ്രിക്കയിൽ തന്നെ സൂക്ഷിക്കും. 

കിട്ടിയ ഫോസ്സിലുകളിൽ, തലയോട്ടികൾ, താടിയെല്ലുകൾ, വാരിയെല്ലുകൾ, പല്ലുകൾ, ഏതാണ്ട് പൂർണ്ണമായി കിട്ടിയ കാലിന്റെ അസ്ഥികൾ, കൈകൾ, ആന്തരകർണ്ണം എന്നിവയുടെ അസ്ഥികൾ എന്നിവയുണ്ട്. പ്രായമായവരുടേയും യുവാക്കളുടേയും കുഞ്ഞുങ്ങളുടേയും അസ്ഥികൾ ലഭിച്ചിട്ടുണ്ട്. കുഞ്ഞുങ്ങളെ അവരുടെ ചെറിയ നട്ടെല്ലുകൊണ്ടാണു തിരിച്ചറിഞ്ഞത്. ഇവയിൽ ചിലവ മനുഷ്യന്റെ അസ്ഥികളോടു സാമ്യമുള്ളതാണ്. മനുഷ്യന്റെ പ്രാചീനാനായ മുൻ ഗാമിയായ ആസ്ട്രലോപിത്തേക്കസിനും മുൻപു ജീവിച്ചിരുന്ന മനുഷ്യന്റെ ബന്ധുവിന്റെ അസ്ഥികളും കാണുന്നുണ്ട്. തല്ലവിരൽ, മണിബന്ധം, കൈപ്പത്തി എന്നിവിടങ്ങളിലെ കിട്ടിയ അസ്ഥികൾ ആധുനിക മനുഷ്യന്റേതിനോടു സാദൃശ്യമുള്ളതാണ്. എന്നാൽ, വിരലുകൾ വളഞ്ഞും മരം കയറാനായി സഹായകമായി ആസ്ട്രലോപിത്തേക്കസിന്റെ പോലെയും കാണപ്പെടുന്നു. ഇത്രയും വൈവിധ്യത്തോടെ പുരാവസ്തുചരിത്രത്തിൽ ഇതുപോലെ മനുഷ്യ ഫോസ്സിലുകൾ ലഭിച്ചിട്ടില്ല. വിവിധ പ്രായത്തിലുള്ളതും രണ്ടു ലിംഗത്തിൽപ്പെട്ടതുമായ അനേകം മനുഷ്യരുടെ ഫോസ്സിലുകൾ ലഭിച്ചത് അപൂർവ്വമാണ്. 

2013 ഒക്ടോബർ 6നു ലീ ബെർജെർ ലോകവ്യാപകമായി, ഫേസ്ബുക്കിലൂടെയും മറ്റു സാമൂഹ്യമാധ്യമങ്ങളിലൂടെയും ഗുഹയിൽ പര്യവേക്ഷണം നടത്തുവാനും 7 ഇഞ്ച്ചുമാത്രം വ്യാസമുള്ള കുഴലിലൂടെ കയറാൻ കഴിവുള്ള വണ്ണംകുറഞ്ഞ പാലിയോ ആന്ത്രൊപ്പോളജിയിൽ തൽപ്പരരായ വ്യക്തികൾക്കായി തിരഞ്ഞു. ഏതാണ്ട് 60 ശാസ്ത്രജ്ഞർ ലോകവ്യാപകമായി ഈ അഭ്യർത്ഥനയോടു പ്രതികരിച്ചു. ആറ് സ്ത്രീകളായ ഗവേഷകരെ ഈ പ്രത്യേക മാനദണ്ടത്തിനു അനുരൂപരായി കണ്ടെത്തി. ഇവരെ മണ്ണിനടിയിലെ ആസ്ട്രോനോടുകൾ എന്നു വിളിച്ചു. K. Lindsay Eaves (now Hunter), Marina Elliott, Elen Feuerriegel, Alia Gurtov, Hannah Morris, and Becca Peixotto എന്നിവരാണ് ഇതിനായി തിരഞ്ഞെടുക്കപ്പെട്ടവർ. 

ഇവരുടെ ശാരീരികസ്വഭാവങ്ങൾ ആസ്ട്രലോപിത്തേക്കസിനോടു സാദൃശ്യമുണ്ട്. ഹോമോ ജീനസിന്റെ പല സ്വഭാവങ്ങൾ കാണിക്കുന്നുണ്ടെങ്കിലും ഇതുവരെ കണ്ടെത്താത്ത മറ്റു ചില ഹോമോ വിഭാഗത്തിന്റെ സ്വഭാവങ്ങളും കാണിക്കുന്നുണ്ട്. 
ഹോമോ നഹ് ലെയ്ദിയുടെ ചെറിയ തലച്ചോർ അടങ്ങിയ ചെറിയ തലയോട് ഹോമോ ജീനസിന്റെ ഉൽഭവസമയത്തിനടുത്താണ് ഈ വർഗ്ഗത്തിന്റെയും ഉൽഭവം എന്നു കരുതാം. 2.5 മില്ല്യൻ മുതൽ 2.8 മില്ല്യൻ വർഷം മുൻപുവരെയാകാം. ജിയോളജിസ്റ്റുകൾ വിചാരിക്കുന്നത്, ഈ ഗുഹകൾക്ക് മൂന്നു മില്ല്യൺ വർഷത്തിനപ്പുറം പഴക്കമില്ല എന്നാണ്. ഇതുവരെക്കിട്ടിയ ഹോമോ ജീനസിലെ എറ്റവും പഴക്കമുള്ള ഫോസ്സിലായിരുന്ന ഹോമോ ഹാബിലിസ് ജീവിച്ച കാലഘട്ടത്തിനു മുൻപാണോ പിന്നിലാണോ ഇപ്പോൾ കിട്ടിയ ഫോസിലുകളുടെ കാലഘട്ടം എന്നതിനെ ആശ്രയിച്ചിരിക്കും ഈ പുതിയ കണ്ടെത്തലിന്റെ പ്രാധാന്യം. 

മറ്റു പല ഫോസ്സിലുകളും കാലനിർണ്ണയം നടത്തിയത് അവ കിടന്ന അഗ്നിപർവ്വത ചാരത്തിന്റെ കാലം നിർണ്ണയിച്ചോ (അതു നിർണ്ണയിക്കാൻ എളുപ്പം സാധിക്കും; ലൂസി എന്ന മനുഷ്യസ്ത്രിയുടെ ഫോസ്സിലിന്റെ കാലഘട്ടം 3.2 മില്ല്യൺ ആണെന്ന് ഇങ്ങനെയാണു നിർണ്ണയിച്ചത്.) സമാന കാലത്തോ മണ്ണിന്റെ അട്ടിയിലോ വംശനാശം സംഭവിച്ച മറ്റു ജീവികളുടെ ഒന്നിച്ചു കിട്ടിയ ശരീരഭാഗങ്ങളുടെ കാലനിർണ്ണയം നടത്തിയോ ആയിരുന്നു. എന്നാൽ ഈ ഫോസ്സിലിന്റെ കാര്യത്തിൽ ഒരു മൂങ്ങയുടെ അസ്ഥിയും ചില തുരപ്പന്മാരായ ജീവികളുടെ പല്ലിന്റെ അവശിഷ്ടങ്ങളുമാണു ലഭിച്ചിട്ടുള്ളത്. 

വിദഗ്ദ്ധന്മാർ പറയുന്നത്, ഈ സ്പീഷീസിലെ അംഗങ്ങളുടെ ശവശരീരങ്ങൾ ഒരു ആചാരനിഷ്ടയുടെ ഭാഗമായി ഇവിടെ ഇങ്ങനെ കുഴിച്ചിട്ടതാകൻ സാധ്യതയുണ്ടെന്നാണ്. ആചാരനിഷ്ട എന്നതുകൊണ്ട് ഒരു മതപരമായ ആചാരം എന്ന് ഇവിടെ കണക്കാക്കേണ്ടതില്ല. ബോധപൂർവ്വവും ആവർത്തിച്ചും അവർ ഈ സ്ഥലത്ത് ശരീരങ്ങൾ കുഴിച്ചിട്ടതാകാം, ഉപേക്ഷിച്ചതാകാം. 

ഈ ഗുഹയുടെ ഇരുട്ടിൽ ഇതിനായി തീപ്പന്തങ്ങൾ പ്രത്യേക ഇടവേളകളിൽ ഉപയോഗിച്ച് വഴി കണ്ടെത്തേണ്ടി വന്നേയ്ക്കാം എന്നു ബെർജെർ നിരീക്ഷിക്കുന്നു. 
A PBS NOVA National Geographic documentary "Dawn of Humanity", describing the discovery of "H. naledi", was put online on 10 September 2015, and will be broadcast on 16 September 2015.
സെപ്റ്റംബർ 2015ലെ ഈ കണ്ടുപിടിത്തത്തിന്റെ പ്രഖ്യാപനം ദക്ഷിണാഫ്രിക്കയിൽ നിന്നും വലിയ വിമർശനങ്ങൾ നേരിടേണ്ടി വന്നു. ദക്ഷിണാഫ്രിക്കൻ പാർലിമെന്റിന്റെ ചീഫ് വിപ്പായ മതോലി മോട്ഷെക്ഗ ഈ കണ്ടുപിടിത്തം അശാസ്ത്രീയമാണെന്നും ആഫ്രിക്കക്കാരെ മനുഷ്യരല്ലാതാക്കാനുള്ള പാശ്ചാത്യരാജ്യങ്ങളുടെ ശ്രമമാണെന്നും വിമർശിച്ചു.


</doc>
<doc id="319012" url="https://ml.wikipedia.org/wiki?curid=319012" title="ഇന്ത്യയിലെ സ്വകാര്യ സർവകലാശാലകൾ">
ഇന്ത്യയിലെ സ്വകാര്യ സർവകലാശാലകൾ

പൊതുമേഖലയും സ്വകാര്യമേഖലയും ഉൾപ്പെടുന്നതാണ് ഇന്ത്യയിലെ ഉന്നത വിദ്യാഭ്യാസം. ഭരണകൂടത്തിന്റെ പിന്തുണയോടെ പ്രവർത്തിക്കുന്നവയാണ് പൊതുസർവകലാശാലകൾ, അതെസമയം വ്യത്യസ്ത സ്വകാര്യ ഗ്രൂപ്പുകളും സംഘടനകളും നടത്തുന്നവയാണ് സ്വകാര്യ സർവകലാശാലകൾ. 1956ലെ യൂണിവേഴ്സിറ്റി ഗ്രാൻറ് കമ്മീഷൻ ആക്ട് പ്രകാരം സ്ഥാപിതമായ (യുജിസി) ആണ് രാജ്യത്ത് കോളേജുകൾക്കും സർവകലാശാലകൾക്കും അംഗീകാരം നൽകുന്നത്. ഇതിന് പുറമെ സർവകലാശാലകളുടെ നിയന്ത്രണവുമായി ബന്ധപ്പെട്ട അക്രഡിറ്റേഷനും സംഘാടനവുമായി ബന്ധപ്പെട്ട 15 പ്രൊഫഷണൽ കൗൺസിലുകളും രാജ്യത്ത് സ്ഥാപിതമായിട്ടുണ്ട്.. 2003 ലെ യുജിസി റെഗുലേഷനുകൾക്ക് വിധേയമായാണ് സ്വകാര്യ സർവകലാശാലകൾ പ്രവർത്തിക്കുന്നത്.
രാജസ്ഥാനിലാണ് ഇന്ത്യയിൽ ഏറ്റവും കൂടുതൽ സ്വകാര്യ മേഖലയിലെ സർവകലാശാലകളുള്ളത്.39 സർവകലാശാലകൾ.അതെസമയം ആന്ധ്രാപ്രദേശ്, ബീഹാർ, ഗോവ,ജമ്മുകാശ്മീർ കേരളം, മണിപ്പൂർ, തമിഴ്നാട്,തെലങ്കാന എന്നിവക്ക് പുറമെ കേന്ദ്രഭരണപ്രദേശങ്ങളിലും സ്വകാര്യ സർവകലാശാലകൾ നിലവിലില്ല.കേരളത്തിൽ സ്വകാര്യ സർവകലാശാലകൾ സ്ഥാപിക്കുന്നതുമായി ബന്ധപ്പെട്ട വിവാദങ്ങൾ നടക്കുകയുമാണ്.

ആകെ സർവകലാശാലകൾ 222 
കൂടുതൽ വിവരങ്ങൾക്ക്


</doc>
<doc id="319019" url="https://ml.wikipedia.org/wiki?curid=319019" title="ബാൽ ദേവൻ">
ബാൽ ദേവൻ

ബാൽ ദേവൻ (/ˈbeɪəl/),[1][n 1] properly Baʿal (Ugaritic: 𐎁𐎓𐎍;[5] Phoenician: 𐤋𐤏𐤁; Biblical Hebrew: בעל, pronounced [ˈbaʕal]) ഉത്തരപശ്ചിമ സെമറ്റിക് ഭാഷകളിൽ പറയപ്പെടുന്ന ഒരു ദേവന്റെ പേരാണ്. കൊടുംകാറ്റിന്റെ ദേവനാണ്. ബീൽസെബബ് എന്നും വിളിച്ചുവരുന്നു. 
ബാൽ എന്ന പേര് ഗ്രീക്കു നാമമായ Báal (Βάαλ)ൽ നിന്നും വന്നുവെന്നു കരുതുന്നു. 

മെസൊപ്പൊട്ടേമിയക്കാർക്ക് ബാൽ എന്നു പേരായ അനേകം ദേവന്മാർ ഉണ്ടായിരുന്നു. 
ക്രിസ്തുമതത്തിൽ ബീൽസെബബിനെ ബൈബിൾ വ്യാഖ്യാതാക്കൾ സാത്താൻ അല്ലെങ്കിൽ രാക്ഷസരുടെ രാജാവ് എന്നു വിളിച്ചു.
കൊടുങ്കാറ്റുകളുടെ ദേവൻ എന്നു വിളിച്ചു. ഈ ദേവനു മറ്റു പ്രകൃതിശക്തികളുടെ മേൽ പ്രത്യേക ശക്തിയുണ്ടായിരുന്നു. മിന്നൽ, കാറ്റ്, കാലാവസ്ഥ, മഴ, ഊർവ്വരത എന്നിവയുടെയെല്ലാം അധീശത്വം ബാൽ ദേവനാണെന്നു വിശ്വസിക്കപ്പെട്ടു. ബാൽ ദേവൻ പാതാളത്തിലാവുമ്പോൾ വരൾച്ചയുണ്ടാകുന്നു. അദ്ദേഹം തിരിച്ചു വരുമ്പോൾ വസന്തകാലമാകും(spring). കാനാ ദേശത്ത് ഈ ദേവനെ എൽ എന്നു വിളിച്ചു. ഇദ്ദേഹത്തെ ദേവന്മാരുടെ രാജാവ് എന്നു കണക്കാക്കി. മഴയുടെ ദേവനായി കൃഷിക്കു മഴയെ ആശ്രയിക്കുന്ന സ്ഥലങ്ങളിൽ കണക്കാക്കി. വിളകൾക്ക് ജലം കിട്ടുമോ എന്ന ആകാംക്ഷ മഴയുടെ ഈ ദേവന്റെ പ്രാധാന്യം വർദ്ധിപ്പിച്ചു. യുദ്ധത്തിൽ അദ്ദേഹത്തിന്റെ സാന്നിദ്ധ്യം ആളുകൾ ആഗ്രഹിച്ചു. മനുഷ്യന്റെ ലോകത്തിൽ സജീവമായി ഇടപെടുന്ന ദേവനായി ബാൽ ദേവനെ കരുതി. ലെബനനിലെ ബാൽബെക്ക് നഗരം ഈ ദേവന്റെ പേരിൽ അറിയപ്പെടുന്നു. 

ദഗാന്റെ മകനായാണ് ബാൽ അറിയപ്പെടുന്നത്.




</doc>
<doc id="319026" url="https://ml.wikipedia.org/wiki?curid=319026" title="മോഡൽ(മലയാള കഥ)">
മോഡൽ(മലയാള കഥ)

പൊൻകുന്നം വർക്കി 1947 ൽ രചിച്ച മലയാള ചെറുകഥയാണ് മോഡൽ. സി.പി. രാമസ്വാമി അയ്യരുടെ ഭരണത്തെ വിമർശിക്കുന്ന ഈ രാഷ്ട്രീയ ആക്ഷേപ കഥ, സർക്കാർ നിരോധിച്ചു. ഏഴകൾ എന്ന സമാഹാരത്തിൽ ഈ കഥ ഉൾപ്പെടുത്തിയിട്ടുണ്ട്.

ദിവാന്റെ പ്രതീകമായി ഇതിൽ പ്രത്യക്ഷപ്പെടുന്നത്‌ സി.പി. ഫ്രാൻസിസ്‌ എന്നു പേരുള്ള ശാഠ്യക്കാരനായ ഒരു തുന്നൽക്കാരനാണ്‌. കിരാത ഭരണത്തിനെതിരേ പ്രതികരിക്കുന്ന ജനത്തിന്റെ പ്രതിനിധിയാണു പാപ്പൻ. 


</doc>
<doc id="319029" url="https://ml.wikipedia.org/wiki?curid=319029" title="തിരുമുൽക്കാഴ്‌ച (കവിത)">
തിരുമുൽക്കാഴ്‌ച (കവിത)

പൊൻകുന്നം വർക്കി രചിച്ച് 1939 ൽ പുറത്തിങ്ങിയ മലയാള ഗദ്യകവിതാഗ്രന്ഥമാണ് തിരുമുൽക്കാഴ്‌ച. മഹാകവി ഉള്ളൂരിന്റെ ഈടുറ്റ അവതാരികയോടെ പ്രസിദ്ധീകരിച്ച 

മദ്രാസ്‌ യൂണിവേഴ്‌സിറ്റി മലയാളം പാഠപുസ്‌തകമായി നിശ്‌ചയിച്ചെങ്കിലും കേരളത്തിലെ പാതിരിമാരുടെയും പള്ളി നേതാക്കളുടെയും ശ്രമഫലമായി പുസ്‌തകം പിൻവലിക്കപ്പെട്ടു.


</doc>
<doc id="319031" url="https://ml.wikipedia.org/wiki?curid=319031" title="കാസ്പിയൻ കടൽകാക്ക">
കാസ്പിയൻ കടൽകാക്ക

കാസ്പിയൻ കടൽ കാടക്ക് ഇംഗ്ലീഷിൽ yellow-legged gullഎന്നു പറയുന്നു. ശാസ്ത്രീയ നാമം"Larus michahellis"എന്നാണ്. ചിലപ്പോൾ western yellow-legged gull എന്നും പറയുന്നു.

മെഡിറ്ററെനിയൻ കടലിനു ചുറ്റുമാണ് പ്രധാന പ്രജനന കേന്ദ്രം. വടക്കെ ആഫ്രിക്കയിൽമൊറോക്കോയിലും, അൾജീരിയ, ടുണീഷ്യ പ്രജനനം നടത്തുന്നു .ഈ അടുത്തായിഈജിപ്ത്, ലിബിയ എന്നിവിടങ്ങളിൽ പ്രജനനം നടത്തുന്നതായി കാണുന്നു. 

52-68 സെ.മീ നീളം, 120-155 സെ.മീ ചിറകു വിരിപ്പ്,550-1600 ഗ്രാം തൂക്കം. കാലുകൾക്ക് മഞ്ഞനിറം, പുറകുവശത്തിനു ചാര നിറം. കണ്ണിനു ചുറ്റും ചുവന്ന് വളയം ഉണ്ട്. കൊക്കിന് ചുവന്ന അടയാളവും ഉണ്ട്. 

മിശ്രഭുക്ക് ആണ്. 

കൂട്ടമായി പ്രജനനം നടത്തുന്നു. മാർച്ച് മുതൽ മേയ് വരെയുള്ള കാലത്ത് 3 മുട്ടകൾ ഇടുന്നു. 27-31 ദിവസത്തിനകം മുട്ട വിരിയും. 35-40 ദിവസംകൊണ്ട് കുഞ്ഞുങ്ങൾ പറക്കും. 



</doc>
<doc id="319032" url="https://ml.wikipedia.org/wiki?curid=319032" title="കടലുണ്ടി ആള">
കടലുണ്ടി ആള

കടലുണ്ടീ ആളയ്ക്ക് ആംഗലനാമം Sandwich tern എന്നും ശാസ്ത്രീയ നാമം "Thalasseus sandvicensis" എന്നുമാണ്.) 
ഇടത്തരം വലിപ്പമുള്ള ഈ ആള്യ്ക്ക് ചാര നിറത്തിലുള്ള മുകൾ ഭാഗം, മഞ്ഞഅറ്റമുള്ള കറുത്ത കൊക്ക്, കറുത്ത ഉച്ചിയുമുണ്ട്.

നിലത്തുണ്ടാക്കുന്ന കൂട്ടിൽ ഒരു മുട്ടയാണ് ഇടുന്നത്.
വെള്ളത്തിൽ മുങ്ങി മത്സ്യത്തെപീടിക്കുന്നു. പൂവൻ, പിടയുമായി ഇരയെ പങ്കുവെക്കാറുണ്ട്.
ഈ പക്ഷിക്ക് ഉപവിഭാഗങ്ങളില്ല. 

ഇടത്തരം വലിപ്പമുള്ള ഈ ആള്യുടെ നീളം 37-43 സെ.മീ. , ചിറകു വിരിപ്പ് 85-97 സെ.മീ. ആണ്. 
കൊക്ക് കൂർത്തതും കൂർത്തതും മഞ്ഞ അറ്റത്തോടു കൂടീയ കറുത്ത കൊക്കാണ്. നീളം കുറഞ്ഞ കാലിന് കറുത്ത് നിറമാണ്. മുകൾ പറക്കൽ ചിറകുകൾ മങ്ങിയ ചാര നിറം, അടിവശത്തിനു വെള്ള നിറവും. 
തആവാത്തവയ്ക്ക്ണുപ്പു കാലത്ത് നെറ്റി വെളുപ്പാവും. പ്രായംകുറഞ്ഞവയ്ക്ക് വാലിന്റെ അറ്റം ഇരുണ്ടതായിരിക്കും. ചിറകിലും പുറത്തും ചെതുമ്പൽ പോളെ അടയാളം ഉണ്ടായിരിക്കും.

കടൽ തീരങ്ങളിലും ദ്വീപുകളിലും കൂട്ടമായി പ്രജനനം നടത്തുന്നു. നിലത്ത് ചുരൺറ്റിയുണ്ടാക്കുന്ന കൂടുകളിൽ 1-3 മുട്ടകളിടുന്നു. ശ്ത്രുക്കളെ ശക്തമായി ആക്രമിക്കുന്നവയാണ്. കൂടുകൾ തമ്മിൽ20-30 സെ.മീ. അകലമെ ഉള്ളു. 




</doc>
<doc id="319035" url="https://ml.wikipedia.org/wiki?curid=319035" title="നിർഭാഷൺ">
നിർഭാഷൺ

ബംഗ്ലാദേശ് സാഹിത്യകാരി തസ്ലീമ നസ്റീന്റെ ആത്മകഥയാണ് നിർഭാഷൺ. പ്രൊഫസർ എം.കെ.എൻ. പോറ്റി ‘വീട് നഷ്ടപ്പെട്ടവൾ’ എന്ന പേരിൽ ഈ കൃതി മലയാളത്തിൽ പരിഭാഷപ്പെടുത്തിയിട്ടുണ്ട്.
കൊൽക്കത്ത പുസ്തകോത്സവത്തിൽ ഈ കൃതിയുടെ പുസ്തക പ്രകാശനം പ്രതിഷേധത്തെ തുടർന്ന് റദ്ദാക്കിയിരുന്നു. '


</doc>
<doc id="319039" url="https://ml.wikipedia.org/wiki?curid=319039" title="റംഗീലാ റസൂൽ">
റംഗീലാ റസൂൽ

1927 ൽ ബ്രിട്ടീഷ് ഇന്ത്യയിൽ പ്രസിദ്ധീകരിക്കപ്പെട്ട ഉറുദു കൃതിയാണ് റംഗീലാ റസൂൽ. മുഹമ്മദ് നബിയെ ഏറെ വിചിത്രമായി ചിത്രീകരിച്ച ഈ കൃതി വിവാദമായി. ഹിന്ദിയിൽ വിവർത്തനം ചെയ്യപ്പെട്ട ഈ കൃതി ഇന്ത്യയിലും പാകിസ്താനിലും ബംഗ്ലാദേശിലും നിരോധിക്കപ്പെട്ടിട്ടുണ്ട്. 
പുസ്തകം പ്രസിദ്ധീകരിച്ച മഹഷെ രാജ്പാലിനെ ബ്രട്ടീഷ് ഭരണകൂടം അറസ്റ്റുചെയ്യുകയും മതനിന്ദയ്ക്കെതിരെ പ്രത്യേക നിയമങ്ങളുടെ അഭാവത്തിൽ, ലാഹോർ കോടതി വെറുതെ വിടുകയും ചെയ്തു. പിന്നീട് 1923 ഏപ്രിൽ 26 ന് കോടതിയിൽ വെച്ച് ഇൽമുദ്ദീൻ എന്നൊരാളിന്റെ കുത്തേറ്റ് രാജ്പാൽ കൊല്ലപ്പെട്ടു. വധശിക്ഷ ലഭിച്ച ഇൽമുദ്ദീനെ 1929 ൽ തൂക്കിലേറ്റി. ആര്യസമാജ പ്രവർത്തകനായ എം.എ. ചമുപതി എന്നൊരാളാണ് ഈ ഗ്രന്ഥം രചിച്ചതെന്ന് കരുതപ്പെടുന്നത്. പ്രസാധകൻ ഒരിക്കലും കർത്താവിന്റെ പേര് വെളിപ്പെടുത്തിയില്ല. സീതയെ വേശ്യയായി ചിത്രീകരിച്ച് ഒരു മുസൽമാൻ പുറത്തിറക്കിയ ലഘുലേഖയ്ക്ക് ബദലായാണ് ഈ കൃതി പ്രസിദ്ധപ്പെടുത്തപ്പെട്ടത്. 
1927 ൽ മുസ്ലീം സമുദായംഗങ്ങളുടെ സമ്മർദ്ദത്താൽ ബ്രിട്ടീഷ് ഭരണാധികാരികൾ മതനിന്ദയ്ക്കെതിരായ 295(എ) വകുപ്പ് നടപ്പിലാക്കി. ആക്റ്റ് XXV ക്രിമിനൽ നിയമ ഭേദഗതിയിലൂടെ, മത സ്ഥാപകരെയും നേതാക്കളെയും നിന്ദിക്കുന്നത് ക്രിമിനൽ കുറ്റമായി മാറി.


</doc>
<doc id="319044" url="https://ml.wikipedia.org/wiki?curid=319044" title="മാതാ അമൃതാനന്ദമയി: ദിവ്യകഥകളും യാഥാർത്ഥ്യവും">
മാതാ അമൃതാനന്ദമയി: ദിവ്യകഥകളും യാഥാർത്ഥ്യവും

2002-ൽ ശ്രീനി പട്ടത്താനം എഴുതിയ ഗ്രന്ഥമാണ് മാതാഅമൃതാനന്ദമയി -ദിവ്യകഥകളും യാഥാർഥ്യവും. ഈ പുസ്തകം പ്രസിദ്ധീകരിച്ചതിനെതുടർന്ന് വള്ളിക്കാവ് ആശ്രമത്തിലെ റസിഡൻറ്സ് അസോസിയേഷൻ സെക്രട്ടറിയായ അഭിഭാഷകൻ ഗ്രന്ഥകർത്താവിനെ പ്രോസിക്യൂട്ട് ചെയ്യണമെന്ന ആവശ്യവുമായി ആഭ്യന്തരവകുപ്പ് പ്രിൻസിപ്പൽ സെക്രട്ടറിയെ സമീപിച്ചിരുന്നു. മതനിന്ദ, അശ്ലീലപ്രസിദ്ധീകരണം, ഗൂഢാലോചന തുടങ്ങിയ ആക്ഷേപങ്ങളാണ് പരാതിയിൽ ഉന്നയിച്ചിരുന്നത്. അമൃതാനന്ദമയി മതസ്ഥാപകയോ അവരെ ആരാധിക്കുന്നവർ പ്രത്യേക മതാനുയായികളോ അല്ലെന്നിരിക്കെയാണ് മതനിന്ദ എന്ന ആരോപണം ഉന്നയിക്കപ്പെട്ടത്. ആഭ്യന്തരവകുപ്പിന്റെ ചുമതലയോടെ എ.കെ. ആൻറണി മുഖ്യമന്ത്രിയായിരിക്കെ 2004 മേയിൽ ശ്രീനി പട്ടത്താനത്തെ 295 എ വകുപ്പു ചുമത്തി പ്രോസിക്യൂട്ട് ചെയ്യാനുള്ള അനുമതി നൽകി. എന്നാൽ വ്യാപകമായ എതിർപ്പുയർന്നതിനെത്തുടർന്ന് പ്രോസിക്യൂട്ട് ചെയ്യാനുള്ള തീരുമാനത്തിൽ നിന്ന് സർക്കാർ ക്രമേണ പിന്നോട്ടു പോയി.


</doc>
<doc id="319055" url="https://ml.wikipedia.org/wiki?curid=319055" title="എൻ.പി. മൊയ്തീൻ">
എൻ.പി. മൊയ്തീൻ

മുതിർന്ന കോൺഗ്രസ് നേതാവും അഞ്ചും ആറും കേരള നിയമസഭകളിലെ അംഗവുമായിരുന്നു എൻ.പി. മൊയ്തീൻ. കെ.പി.സി.സി. നിർവാഹകസമിതി അംഗമായിരുന്നു.

സ്വാതന്ത്ര്യസമരസേനാനി എൻ.പി. അബുവിന്റെയും ഇമ്പിച്ചി പാത്തുമ്മയുടെയും മകനായി 1940 ജൂലായ് 29ന് കോഴിക്കോട്ടു ജനിച്ചു. സാഹിത്യകാരൻ എൻ.പി. മുഹമ്മദിന്റെ സഹോദരനാണ്. വിദ്യാർഥിസംഘടനയിലൂടെ പൊതുരംഗത്തെത്തി. കെ. എസ്. യു സ്ഥാപക നേതാക്കളിൽ ഒരാളാണ്. വിമോചനസമരസമിതി കൺവീനർമാരിലൊരാളായിരുന്നു. യൂത്ത് കോൺഗ്രസിന്റെ സംസ്ഥാന വൈസ് പ്രസിഡന്റായും 11 വർഷം കോഴിക്കോട് ഡി.സി.സി. പ്രസിഡന്റായും പ്രവർത്തിച്ചു. 1974ൽ എ.കെ.ആന്റണി കെ.പി.സി.സി. പ്രസിഡന്റായിരുന്നപ്പോൾ ജനറൽ സെക്രട്ടറി എൻ.പി.മൊയ്തീനായിരുന്നു. 1976ൽ വീക്ഷണം കമ്പനി രൂപീകരിച്ചപ്പോൾ കെ. കരുണാകരൻ, സി .എം സ്റ്റീഫൻ എന്നിവർക്കൊപ്പം ഡയറക്ടറായി. 1980-ൽ കോൺഗ്രസ് നിയമസഭാ കക്ഷി ഉപനേതാവ്. പ്ലാൻറേഷൻ കോർപ്പറേഷൻ ചെയർമാൻ പദവിയടക്കം വിവിധ പൊതുമേഖലാ സ്ഥാപനങ്ങളിൽ പ്രവർത്തിച്ചിട്ടുണ്ട്.
2015 സെപ്റ്റംബർ 11
ന് അന്തരിച്ചു.



</doc>
<doc id="319059" url="https://ml.wikipedia.org/wiki?curid=319059" title="ധർമ്മരാജ്യം">
ധർമ്മരാജ്യം

വൈക്കം മുഹമ്മദ് ബഷീർ 1938 ൽ പ്രസിദ്ധീകരിച്ച ലേഖന സമാഹാരമാണ് ധർമ്മരാജ്യം. പുസ്തക രൂപത്തിൽ പ്രസിദ്ധപ്പെടുത്തിയ ബഷീറിന്റെ ആദ്യ കൃതി ഇതായിരുന്നു. തിരുവിതാംകൂറിലെ സർ സി.പി. രാമസ്വാമി അയ്യരുടെ ഭരണത്തിനെതിരെ ബഷീർ എഴുതിയ ലേഖനങ്ങളാണ് ഇതിന്റെ ഉള്ളടക്കം. ഈ പുസ്തകത്തിന്റെ പ്രസാധകനും വിതരണക്കാരനുമെല്ലാം ബഷീർ തന്നെയായിരുന്നു.
1938ൽ തിരുവിതാംകൂർ ദിവാൻ രാമസ്വാമി അയ്യർ ഇത് നിരോധിക്കുകയും സർക്കാരിലേയ്ക്ക് കണ്ടുകെട്ടുകയും ചെയ്തു. ബഷീറിനു രണ്ടരവർഷത്തെ കാരാഗൃഹവാസവും വിധിക്കപ്പെട്ടു. നിരോധിക്കപ്പെട്ട് ആറ് പതിറ്റാണ്ടുകൾക്ക് ശേഷം 2008 ൽ പുസ്തകം പുനപ്രസിദ്ധീകരിക്കപ്പെട്ടു.


</doc>
<doc id="319063" url="https://ml.wikipedia.org/wiki?curid=319063" title="വടക്കെ വീട്ടിൽ മുഹമ്മദ്‌">
വടക്കെ വീട്ടിൽ മുഹമ്മദ്

സ്വതന്ത്ര സമര സേനാനിയും മലബാറിലെ ഖിലാഫത്ത് പ്രസ്ഥാനത്തിന്റെയും മലബാർ കലാപത്തിന്റെയും നേതാക്കളിൽ ഒരാളും പൂക്കോട്ടൂർ യുദ്ധത്തിലെ മാപ്പിള പോരാളികളുടെ നായകനുമാണ് വടക്കേ വീട്ടിൽ മുഹമ്മദ്‌. വടക്കേ വീട്ടിൽ മമ്മദ് എന്നും അറിയപ്പെടുന്നു. 

ഖിലാഫത്ത് പ്രസ്ഥാനത്തിന്റെ പൂക്കോട്ടൂരിലെ സെക്രട്ടറിയായിരുന്നു വടക്കേ വീട്ടിൽ മുഹമ്മദ്‌. അദ്ദേഹത്തെ കീഴിൽ പൂക്കോട്ടൂരിലും സമീപ പ്രദേശങ്ങളിലും ഖിലാഫത്ത്‌ പ്രസ്ഥാനം ദ്രുതഗതിയിൽ വളരുകയും ശക്‌തമാവുകയും ചെയ്തു. അദ്ദേഹം പ്രത്യേക താൽപര്യമെടുത്ത്‌ കുടിയാൻമാരായ കർഷകരെ സംഘടിപ്പിച്ച്‌ "കുടിയാൻ സംഘങ്ങൾ" രൂപീകരിച്ചു. ഖിലാഫത്ത്‌ - നിസ്സഹകരണ പ്രസ്ഥാനങ്ങളുടെയും കുടിയാൻ സംഘത്തിന്റെയും അനിഷേധ്യ നേതാവായി ഉയർന്നു. ഹിന്ദു മുസ്‌ലിം വ്യത്യാസമില്ലാതെ കുടിയാന്മാർ അദ്ദേഹത്തിന് പിന്നിൽ അണിനിരന്നു. ഈ വളർച്ച ഇഷ്ടപ്പെടാതിരുന്ന വള്ളുവമ്പ്രം അധികാരി അഹമദ്‌ കുട്ടി പൂക്കോട്ടൂർ കോവിലകത്തെ ചിന്നനുണ്ണിതമ്പുരാൻ എന്നിവർക്കും ഗവർമെന്റ്‌ അനുകൂലികളായ ചില നാട്ടു പ്രമാണിമാർക്കും ഖിലാഫത്ത് പ്രസ്ഥാനത്തിന്റെയും വടക്കേ വീട്ടിൽ മുഹമ്മദിന്റെയും ഈ വളർച്ച ഇഷ്ടപ്പെട്ടില്ല. മുഹമ്മദ്‌ നിലമ്പുർ കോവിലകത്തെ ആറാം തിരുമുൽപ്പാടിന്റെ കാര്യസ്ഥനായിരുന്നു മുഹമ്മദ്‌. നിസാര കാരണം പറഞ്ഞു അദ്ദേഹത്തെ പിരിച്ചു വിട്ടു. പിന്നീട് 1921 ജൂലൈ 28 അം തീയതി കോവിലകത്തു നിന്ന് തോക്ക് മോഷ്ടിച്ച് എന്ന് പറഞ്ഞു തിരുമുൽപ്പാട്‌ ഒരു കള്ളക്കേസ് കൊടുത്തു. മഞ്ചേരി സബ്‌ ഇൻസ്പെക്ടർ ഗോവിന്ദ മേനോൻ മുഹമ്മദിന്റെ കടുത്ത വിരോധി ആയിരുന്ന അഹമ്മദ്‌ കുട്ടിയധികാരിയുമായി ഗൂഢാലോചന നടത്തി. മുഹമ്മദിന്റെ വീട്‌ പരിശോധിക്കാനെത്തി. അവിടെ നിന്ന്‌ ഒന്നും കണ്ടെടുക്കാൻ കഴിഞ്ഞില്ല. ഈ സംഭവം പൂക്കോട്ടൂരിലെ ജനങ്ങളെ ക്ഷുഭിതരാക്കി. 

1921 ആഗസ്ത്‌ 20ന്‌ തിരുരങ്ങാടി പള്ളിക്ക്‌ ബ്രിട്ടീഷ്‌ പട്ടാളം വെടിവെച്ച സംഭവത്തോടെ കലാപം ആരംഭിച്ചു. ഈ വാർത്ത അതിവേഗം പൂക്കോട്ടൂരിലുമെത്തി. ആയുധങ്ങളുമായി തിരൂരങ്ങാടിയിലേക്ക്‌ മാർച്ച്‌ ചെയ്യാൻ പൂക്കോട്ടൂരിലെ ഖിലാഫത്ത് വളണ്ടിയർമാർ തീരുമാനിച്ചു. പക്ഷേ വാർത്തയറിഞ്ഞു കോൺഗ്രസ്‌ - ഖിലാഫത്ത്‌ നേതാക്കൾ പൂക്കോട്ടൂരിൽ എത്തി ഇവരോട് പിന്തിരിയാൻ ആവശ്യപ്പെട്ടു. അബ്‌ദുറഹ്‌മാൻ സാഹിബ്‌, എം.പി നാരായണമേനോൻ , ഇ. മൊയ്തു മൌലവി, ഗോപാലമേനോൻ എന്നിവർ അക്കൂട്ടത്തിലുണ്ടായിരുന്നു. അവരുടെ വാക്ക് കേട്ട് തിരൂരങ്ങാടിയിലേക്ക് പോവാനുള്ള തീരുമാനം മാറ്റിയെങ്കിലും തിരുമുൽപ്പാടിനോട് പകരം ചോദിക്കും എന്ന് അവർ ഉറച്ചു. നിലമ്പൂർ കോവിലകം വളഞ്ഞ കാവൽക്കാരുമായി ഏറ്റുമുട്ടി. 17പേർ സംഭവത്തിൽ കൊല്ലപ്പെട്ടു. അവർ തിരുമുൽപ്പാട്‌ രക്ഷപ്പെട്ടു എന്ന് മനസ്സിലാക്കി തിരികെ വന്നു. മറ്റു ആരെയും ഉപദ്രവിചില്ലെങ്കിലും കുടിയാൻ രേഖകൾ മുഴുവൻ നശിപ്പിച്ചു. പൂക്കൊട്ടൂരും പരിസരങ്ങളും ഖിലാഫത്ത് കമ്മിറ്റിയുടെ ഭരണത്തിൻ കീഴിലായി.

1921 ഓഗസ്റ്റ്‌ 20 ന്‌ കണ്ണൂരിൽ നിന്നും ഒരു സംഘം ബ്രിട്ടീഷ്‌ പട്ടാളക്കാർ മലപ്പുറത്തേക്ക്‌ പുറപ്പെട്ടിരിക്കുന്നുവെന്ന വാർത്ത കോഴിക്കോട്ടെ ഖിലാഫത്ത്‌ കേന്ദ്ര കമ്മറ്റിയിൽ നിന്നും പൂക്കോട്ടൂരിൽ കിട്ടി. പട്ടാളത്തെ പൂക്കോട്ടൂരിൽ വെച്ച്‌ നേരിടണമെന്ന്‌ വടക്കേ വീട്ടിൽ മുഹമ്മദിന്റെ നേതൃത്വത്തിൽ മാപ്പിളമാർ തീരുമാനിച്ചു. ഗറില്ലാ രീതിയിൽ നേരിടാനുള്ള ഒരുക്കം നടന്നു. ആഗസ്റ്റ്‌ 26 നടന്ന കനത്ത യുദ്ധത്തിൽ ബ്രിട്ടീഷ് പട്ടാളത്തിന്റെ കനത്ത ആയുധ ശേഷിക്ക് മുന്നിൽ മാപ്പിള സൈന്യം പരാജയപ്പെട്ടു. യുദ്ധത്തിൽ വടക്കേ വീട്ടിൽ മുഹമ്മദ്‌ അടമുള്ള നേതാക്കളും രക്തസാക്ഷ്യം വരിച്ചു.


</doc>
<doc id="319066" url="https://ml.wikipedia.org/wiki?curid=319066" title="സത്യൻ മൊകേരി">
സത്യൻ മൊകേരി

കേരളത്തിൽ സി.പി.ഐ.യുടെ രാഷ്ട്രീയ നേതാവാണ് സത്യൻ മൊകേരി.


</doc>
<doc id="319080" url="https://ml.wikipedia.org/wiki?curid=319080" title="ഡിസ്കവറി പഠനരീതി">
ഡിസ്കവറി പഠനരീതി

ഡിസ്കവറി പഠനരീതി ഒരു അന്വേഷണ-അധിഷ്ഠിതമായ പഠനരീതിയാണ്. ഇതിനെ ഒരു കൺസ്ട്രക്റ്റിവിസ്റ്റ് സമീപന രീതി ആയി കണക്കാക്കപ്പെടുന്നു. ഈ പഠനരീതി ജീൻ പിയാഷെ, ജെറോം ബ്രൂണർ, സയ്മർ പാപ്പർ എന്നീ സൈദ്ധാന്തികരുടേയും മനശാസ്ത്രജ്ഞരുടെയും പ്രവൃത്തിയെ പിന്തുണയ്ക്കുന്നു. ഈ പഠനരീതിയ്ക്കു വലിയ പ്രശസ്തി ഉണ്ടെങ്കിലും ഇതിന്റെ ഫലസിദ്ധിയെക്കുറിച്ച് ചില തർക്കങ്ങൾ നിലനിൽക്കുന്നു.(മേയർ,2004).

1960കളിൽ ഉത്ഭവിച്ച ഡിസ്കവറി പഠനരീതിയുടെ ഉപദേഷ്ടാവ് ജെറോം ബ്രൂണ്ണറാണെങ്കിലും, ആദേഹത്തിന്റെ ആശയങ്ങൾ മുൻപുണ്ടായിരുന്ന എഴുത്തുകാരുടേതിന് സമാനമായിരുന്നു.(ഉദാഹരണത്തിന് ജോൺ ടുവെ) ബ്രൂണരുടെ വാദം ഇപ്രകാരമാണ്, “വിവരങ്ങൾ സ്വയം കണ്ടെത്തുന്നതിലൂടെ അത്പ്രശ്നപരിഹാരത്തിന് ഉതകുന്ന രീതിയിൽ ഉപയോഗിക്കുവാനും സമാഹരിക്കുവാനും സാധിയ്ക്കുന്നു .( ബ്രൂണ്ണർ,1961,പേ.26) .ഈ സിദ്ധാന്തം പിന്നീട് 1960കളിലെ ഡിസ്കവറി പഠന പ്രസ്ഥാനം ആയി മാറി.

ഈ ദാർശനിക പ്രസ്ഥാനത്തിന്റെ മന്ത്രം നാം 'പ്രവൃത്തിയിലൂടെ വേണം പഠിക്കാൻ’എന്നാണ്. 1991ൽ “ദ ഗ്രൌഎർ സ്കൂൾ[” എന്ന പേരിൽ കാലിഫോർണിയയിലെ എങ്കിണിയറ്റസ് എന്ന സ്ഥലത്തു “സ്വയം കണ്ടെത്തുന്നതിലൂടെ പഠനം” എന്ന മുദ്രാവാക്യത്തോടെ ഒരു സ്വകാര്യ സെക്കൻഡറി സ്കൂൾ സ്ഥാപിക്കുകയും ഹൈസ്കൂൾ ബിരുദ പാദ്യപദ്ധതിക്കായി ലോകവ്യാപകമായ പര്യവേഷണങ്ങളുടെ ഒരു പരമ്പര സംയോജിപ്പിക്കുകയും ചെയ്തു.(പരവേഷ്ടിത പഠനരീതി).

ഡിസ്കവറി പഠനം എന്ന മുദ്ര വൈവിധ്യമാർന്ന പ്രബോധന വിദ്യകളെക്കുറിച്ചാണ് പ്രതിപാദിക്കുന്നത്.അൽഫിഏരി, ബ്രൂക്ക്സ്,അൽട്രിച്ച്, ടെനെൻബൌം,(2011) എന്നിവർ നടത്തിയ മെറ്റാ അനലറ്റിക് റിവ്യു പ്രകാരം, ഡിസ്കവറി പഠന രീതിയുടെ ഒരു ഉദ്യമം ഇംപ്ലിസിറ്റ് പാറ്റേൺകണ്ടെത്തലിനും, വിശദീകരണങ്ങൾ പ്രത്യക്ഷപ്പെടുത്തുന്നതിനും സഹായഗ്രന്ഥങ്ങളിലൂടെ പ്രവർത്തനം മുന്നോട്ടുകൊണ്ടുപോകാനും അനുകരണങ്ങൾ നടത്താനും വ്യാപിപ്പിക്കാം. ശരിയായ ഉത്തരം നൽകാതെ വിദ്യാർഥിക്ക് പഠനോപകാരങ്ങൾ നല്കി വിദ്യാർഥി സ്വയം ഉത്തരം കണ്ടെത്തുമ്പോൾ ആണ് സ്വയം കണ്ടെത്തൽ പഠനം സംഭവിക്കുന്നത്.

പ്രശ്ന പരിഹാര സന്ദർഭങ്ങളിൽ വിദ്യാർഥി തന്റെ അനുഭവങ്ങളിൽ നിന്നും മുൻ അറിവിന്റെ സഹായത്തോടെയും സ്വയം അറിവുനേടുന്നതിനെ ആണ് ഡിസ്കവറി പഠനം എന്നത് കൊണ്ട് ഉദ്ദേശിക്കുന്നത്. പര്യവേക്ഷണം നടത്തിയും വസ്തുക്കൾ കൈകാര്യം ചെയ്തും ചോദ്യങ്ങളും വിവാദങ്ങളും കൊണ്ട് പോരാട്ടം ചെയ്തും വിദ്യാർഥികൾ പരിസ്ഥിതിയുമായി സംവദിക്കുന്ന പഠന രീടിയാണ് സ്വയം കണ്ടെത്തൽ പഠന രീതി കൊണ്ട് ഉദേശിക്കുന്നത് .

സ്പെഷൽ നീഡ്സ് വിദ്യാർഥികളെക്കൂടി ജനറൽ പാഠപദ്ധതിയിൽ ഉൾപ്പെടുത്താനായുള്ള ശ്രമം ഉണ്ടെങ്കിലും ഡിസ്കവറി അധിഷ്ഠിത പഠനത്തിൽ സ്പെഷ്യൽ നീഡ്സ് വിദ്യാർഥികൾക്ക് മതിയായ പഠന പരിസ്ഥിതി നൽകാനാവുമോ എന്നതിൽ ഈ മേഖലയിലെ പ്രമുഖ ഗവേഷകർക്ക് സംശയമുണ്ട് .നേരിട്ടുള്ള പ്രബോധനത്തിൽ നിന്നും വിരുദ്ധമായുള്ള ഡിസ്കവറി പഠനരീതിയെക്കുറിച്ച് കൌഫ്ഫ്മൻ തന്റെ ആശങ്കകൾ വെളിപ്പെടുത്തിയിട്ടുണ്ട് . വസ്തുതകൾ പഠിക്കുന്നതിലും കഴിവുകൾ ആർജിക്കുന്നതിലും വലിയ വിജയം നേടുന്നതിനായി ഈ വസ്തുതകൾ നേരിട്ട് പഠിക്കുന്നതാണ് പരോക്ഷമായി പഠിക്കുന്നതിലും നല്ലത് എന്നു കൌഫ്ഫ്മൻ അഭിപ്രായപ്പെടുന്നു .അതായത് വിദ്യാർഥിയല്ല മറിച്ച് അധ്യാപകൻ പ്രബോധനം നിയന്ത്രിക്കുകയും വിവരങ്ങൾ വിദ്യാർഥികൾക്ക് നല്കുകയും ചെയ്യുന്നു .(2002)

ഗണിതപഠനത്തിൽ വൈകല്യമുള്ള വിദ്യർഥികളെക്കുറിച്ച് പ്രതിപാദിക്കുമ്പോഴും ഗണിതപ്രബോധനത്തിന് ഊന്നൽ കൊടുക്കുമ്പോഴും ഈ വീക്ഷണം വളരെ ശക്തമാണ് . . ഫുക്സും എറ്റ് അൽ(2008) അഭിപ്രായം,
താരതമ്യേനെ പൊതുവിദ്യാഭ്യാസത്തിലെ ഗണിതശാസ്ത്രപഠനത്തിൽ നിന്നാണ് വികസിച്ചുവരുന്ന വിദ്യർഥികൾ നേട്ടം കൊയ്യുന്നത് .ഈ വിദ്യാഭ്യാസരീതി ഒരു ക്ണ്സ്ട്രക്റ്റിവിസ്റ്റ്, ഇൻറക്റ്റീവ്, നിർദ്ദേശന ശൈലിയാണ് . ഗണിതത്തിൽ ഗുരുതരമായ പോരായ്മകൾ ഉള്ള വിദ്യർഥികൾ ഈ തരത്തിലുള്ള വിദ്യഭ്യാസരീതികളിൽ നിന്ന് നേട്ടം കൈവരിക്കാനാവാതെ വരികയും ഗണിതശാസ്ത്രത്തിന്റെ ഘടന, അർഥം, ഗണിതത്തിന്റെ പ്രവർത്തന ആവശ്യങ്ങൾ, എന്നിവ മനസ്സിലാക്കാൻ കഴിയാതെ വരികയും ചെയ്യുന്നു ... ഗണിതപഠനത്തിൽ വൈകല്യമുള്ള വിദ്യർഥികളുമായി പ്രത്യേകമായുള്ള, പ്രബോധനാത്മകമായ രീതിയിലുള്ള ഫലപ്രദമായ ഇടപെടൽ ആവശ്യമാണ് ...

ഫുക്സും എറ്റ് അൽ എന്നിവരുടെ അഭിപ്രായപ്രകാരം പ്രത്യേകമായ, പ്രബോധനാത്മകമായ നിര്ദ്ദേശനരീതിക്ക് തുദർച്ചയെന്നനിലയിൽ വിദ്യർഥികൾക്ക് ഉണ്ടായേക്കാവുന്ന തെറ്റിദ്ധാരണകൾ മുന്കൂട്ടി കണ്ടും അതിനായുള്ള കൃത്യമായ വിശദീകരണം തയ്യാറാക്കിയും മുന്നോട്ട് പോകേണ്ടതാണ് .
വളരെ കുറച്ചു പഠനങ്ങൾ മാത്രമാണ് പ്രബോധനാത്മകമായ നിര്ദ്ദേശന രീതിയുടെ ദീർഘകാല ഫലങ്ങളിൽ ഊന്നൽ നൽകുന്നത് .

1. Discovery Learning (n.d.)In Wikipedia. Retreived Sep 15,2015, from https://en.wikipedia.org/wiki/Discovery_learning


</doc>
<doc id="319081" url="https://ml.wikipedia.org/wiki?curid=319081" title="ഗാന്ധിനഗർ 2nd സ്ടീറ്റ് (ചലച്ചിത്രം)">
ഗാന്ധിനഗർ 2nd സ്ടീറ്റ് (ചലച്ചിത്രം)

1986-ൽ പുറത്തിറങ്ങിയ മലയാളചലച്ചിത്രമാണ് ഗാന്ധിനഗർ 2nd സ്ടീറ്റ്. സത്യൻ അന്തിക്കാട് സംവിധാനം ചേയ്ത ചിത്രത്തിൽ മോഹൻലാൽ, സീമ, ശ്രീനിവാസൻ, തിലകൻ, ഇന്നസെന്റ്, കെ.പി.എ.സി. ലളിത, സുകുമാരി തുടങ്ങിയവർ അഭിനയിച്ചു. ജോലി തേടി ഗൂർഖ വേഷം അണിയുന്ന യുവാവിന്റെയും അതിനെ തുടർന്നുണ്ടാകുന്ന സംഭവങ്ങലുമാണ് ചലച്ചിത്രത്തിന്റെ ഇതിവൃത്തം.

സംഗീത സംവിധാനം ശ്യാമും ഗാനരചന ബിച്ചു തിരുമല നിർവഹിച്ചു.


</doc>
<doc id="319082" url="https://ml.wikipedia.org/wiki?curid=319082" title="മികച്ച ഗാനരചനയ്ക്കുള്ള കേരളസംസ്ഥാന ചലച്ചിത്രപുരസ്കാരം">
മികച്ച ഗാനരചനയ്ക്കുള്ള കേരളസംസ്ഥാന ചലച്ചിത്രപുരസ്കാരം

മികച്ച ഗാനത്തിനുള്ള കേരള സംസ്ഥാന ചലച്ചിത്രപുരസ്കാരം നേടിയ ഗാനരചയിതാക്കൾ.


</doc>
<doc id="319086" url="https://ml.wikipedia.org/wiki?curid=319086" title="വെൺ ചിറകൻ കരിആള">
വെൺ ചിറകൻ കരിആള

വെൺ ചിറകൻ ആളയ്ക്ക് ആംഗലഭാഷയിൽ white-winged tern, white-winged black tern എന്നൊക്കെയാണ്. ശാസ്ത്രീയ നാമം"Chlidonias leucopterus" , "Chlidonias leucoptera" എന്നുമാണ്. ശുദ്ധജലാശായങ്ങൾക്കരികിൽതെക്കു കിഴക്കൻ യൂറോപ്പ് മുതൽ ആശ്ത്രേലിയ വരെ കാണുന്നുദേശാടന പക്ഷിയാണ്.
ഇപോൾ 'white-winged tern' എന്നാണ് അറിയുന്നതെങ്കിലും മുമ്പ് 'white-winged black tern' എന്നാണ് അറിഞ്ഞിരുന്നത്.

ചെറിയ ചുവന്ന കാലുകൾ, കറുത്ത കൊക്ക്, കൊക്കിനു 2.2-2.5 സെ. മീ. നീളം. കഴുത്തിനും വയറിനും കറുപ്പു നിറം.പുറകിൽ കടുത്ത ചാര നിറം. വെള്ള മുതുക്(en: rump) , വാലിനു ഇളം ചാര നിറം. മഞ്ഞറാശിയുള്ള മുഖം. ചിറകുകൾക്ക് പേരുപോലെ വെള്ള നിറം. ഉൾ ചിറകുകൾക്ക് ചാര നിറം. പ്രജന കാലമല്ലാത്തപ്പോൾ കറുപ്പിനു പകരം വെള്ള നിറമായിരിക്കും കറുത്തതല, വെള്ള നെറ്റി, ഉച്ചി കറുപ്പു കലർന്ന തവിട്ടു നിറം

വെള്ളത്തിൽ പൊങ്ങിക്കിടക്കുന്ന പായലുകളിലോ വെള്ളത്തിനോടടുത്ത് കരയിലൊ ഉണ്ടാക്കുന്ന ചെറിയ കൂട്ടീൽ 2-4 മുട്ടകളിടും.

തണുപ്പുകാലത്ത് ആഫ്രിക്ക, തെക്കേ ഏഷ്യ, ആസ്ത്രേലിയ എന്നിവിടങ്ങളിലേക്ക് ദേശാടനം നടത്തുന്നു.

ഇവ വെള്ളത്തിലേക്ക് ഊളയിട്ട് ഇര തേടുന്നില്ല.വെള്ളത്തിൽ പൊങ്ങിക്കിടക്കുന്നവയേയും ചെറു മീനുകളേയും ഇരയാക്കുന്നു. പറന്ന് പ്രാണികളെ പിടിക്കുന്നു. പതുക്കെ ചിറകടിച്ചാണ് പറക്കുന്നത്. 




</doc>
<doc id="319087" url="https://ml.wikipedia.org/wiki?curid=319087" title="വലിയ കടൽകാക്ക">
വലിയ കടൽകാക്ക

വലിയ കടൽ കാക്കയ്ക്ക് ഇംഗ്ലീഷിൽ Pallas's gull അല്ലെങ്കിൽ great black-headed gull എന്നാണു പേര്. ശാസ്ത്രീയ നാമം "Ichthyaetus ichthyaetus"എന്നാണ്. ദേശാടന പക്ഷിയാണ്.

റഷ്യ, മംഗോളിയ എന്നിവിടങ്ങളിൽ ദ്വീപുകളിലൊ ചതുപ്പുകളിലൊ കൂട്ടമായി പ്രജനനം നടത്തുന്നു. നിൽത്തുണ്ടാക്കുന്ന കൂട്ടിൽ 2-4 മുട്ടകളിടുന്നു.
തണുപ്പുകാലത്ത് കിഴക്കൻ മെഡിറ്ററെനിയൻ, അറേബ്യ, ഇന്ത്യ എന്നിവിടങ്ങളിലേക്ക് ദേശാടനം നടത്തുന്നു. അപൂർവമായി ആഫ്രിക്ക യുടെ കിഴകൻ തീരങ്ങളിലും കാണാറുണ്ട്. 
55-72 സെ.മീ നീളവും.142-170 സെ.മീ. ചിറകു വിരിപ്പും ഉണ്ട്. 
പൂവനു ശരാശരിതൂക്കം 1.6.ഗ്രാമും പിടയ്ക്ക് 1.22 കി.ഗ്രാമും ആണ്. ref name= "Olsen"/>വേനലിൽ കാലിനു മഞ്ഞ നിറവും കൊക്കിനു ചുവപ്പും ആണ്. 
ഇവ മത്സ്യം, ഞണ്ട്, ഞവുനി, പ്രാണികൾ, ചെറു സസ്തനികൾ എന്നിവ കഴിക്കുന്നു. 
ഇവ ഇര തേടുമ്പോൾ ശബ്ദം ഉണ്ടാക്കാറില്ല. 


</doc>
<doc id="319096" url="https://ml.wikipedia.org/wiki?curid=319096" title="ഗ്യാലെറി വാക്">
ഗ്യാലെറി വാക്

ഗ്യാലെറി വാക് "English: Gallery Walk" എന്നാൽ ആക്റ്റീവ് ലർണിങ്ങിനുള്ള "English: Active Learning" ഒരു മാർഗ്ഗമാണ്. ഇതിനായി വിദ്യാർത്ഥികളെ ചെറു കൂട്ടമായി തിരിച്ച് ഏതെങ്കിലും ഒരു വിഷയത്തെക്കുറിച്ച് തങ്ങളുടെ വിജ്ഞാനം വർധിപ്പിക്കാൻ പ്രോത്സാഹിപ്പിക്കുന്നു. ഇതു ഒരു സഹകരണപരമായ മാർഗ്ഗത്താൽ ആ കൂട്ടായ്മയിലുള്ള വിദ്യാർത്തികൾ തമ്മിലുള്ള ആശയവിനിമയത്തിനും വിജ്ഞാനം പങ്കുവയ്ക്കലിനും സഹായിക്കുന്നു.</small>


















</doc>
<doc id="319106" url="https://ml.wikipedia.org/wiki?curid=319106" title="എം.പി. നാരായണ മേനോൻ">
എം.പി. നാരായണ മേനോൻ

സ്വതന്ത്ര സമര സേനാനിയും കോണ്ഗ്രസ് നേതാവും മലബാറിലെ ഖിലാഫത്ത് സമരങ്ങളിലെ സജീവ സാന്നിധ്യവും മലബാർ കലാപത്തിൽ പങ്കെടുത്ത വ്യക്തിയുമായിരുന്നു മുതൽപ്പുരേടത്ത് പടിഞ്ഞാറേതിൽ നാരായണമേനോൻ എന്ന എം.പി. നാരായണമേനോൻ. ഹിന്ദു മുസ്‌ലിം ഐക്യത്തിനായി എന്നും മുൻ നിരയിൽ ഉണ്ടായ വ്യക്തിയായിരുന്നു ഇദ്ദേഹം. മലബാർ കലാപത്തിൽ ഖിലാഫത്ത് വളണ്ടിയർമാരെ പിന്തുണച്ചതിനു ബ്രിട്ടീഷുകാരുടെ ക്രൂര പീഡനങ്ങൾ ഏറ്റു വാങ്ങിയ ചരിത്രവും ഇദ്ദേഹത്തിനുണ്ട്. 1934-35 കാലയളവിൽ അദ്ദേഹം കെ.പി.സി.സി പ്രസിഡന്റായി സേവനമനുഷ്ടിച്ചിട്ടുണ്ട് കുടിയാൻ നിവാരണ സംഘം രൂപീകരിച്ചത് മേനോനാണ്.

1887 -ൽ പെരിന്തൽമണ്ണക്കടുത്ത് പുഴക്കാട്ടിരി മുതൽപ്പുരേടത്ത് പടിഞ്ഞാറേതിൽ കുടുംബത്തിലാണ് നാരയണമേനോൻ ജനിച്ചത്. അമ്മ അമ്മാളു അമ്മ. അച്ഛൻ ആലിപ്പറമ്പിൽ പറമ്പോട്ട് "പോർത്ത്യാർ" കുഞ്ഞുണ്ണിമേനോൻ. 1966-ൽ നാരായണമേനോൻ അന്തരിച്ചു.


</doc>
<doc id="319108" url="https://ml.wikipedia.org/wiki?curid=319108" title="7.62 എം. എം. സെൽഫ് ലോഡിംഗ് റൈഫിൾ 1എ1">
7.62 എം. എം. സെൽഫ് ലോഡിംഗ് റൈഫിൾ 1എ1

ബ്രിട്ടീഷ് കോമൺ‌വെൽത്ത് രാജ്യങ്ങളിൽ പ്രചാരത്തിലുള്ള ഒരു റൈഫിളാണ് എസ്.എൽ.ആർ അഥവാ സെൽഫ് ലോഡിങ് റൈഫിൾ എന്നറിയപ്പെടുന്ന 7.62 എം. എം. സെൽഫ് ലോഡിംഗ് റൈഫിൾ 1എ1. ഇന്ത്യ, ഓസ്ട്രേലിയ, ജമൈക്ക, മലേഷ്യ, ന്യൂസിലാന്റ്, റൊഡേഷ്യ, ബ്രിട്ടൻ എന്നീ രാജ്യങ്ങൾ എസ്.എൽ.ആർ ഉപയോഗിക്കുന്നവയാണ്. 7.62×51 മീല്ലീമീറ്റർ എൻ.എ.റ്റി.ഒ. കാട്രിഡ്‌ജ് ആണ് ഈ റൈഫിളിൽ ഉപയോഗിക്കുന്നത്.


റൈഫിളിൽ മാഗസിൻ ലോഡ് ചെയ്തശേഷം പുറകോട്ട് വലിക്കുമ്പോൾ (കോക്ക് ചെയ്യുമ്പോൾ) ചിത്രത്തിൽ കാണുന്നതുപോലെ മാഗസിനിൽ നിന്നും ഒരു റൗണ്ട് ചേമ്പറിലേയ്ക്ക് തിരുകി കയറ്റപ്പെടുകയും ഫയറിംഗിന് തയ്യാറാകുകയും ചെയ്യുന്നു. ട്രിഗർ അമർത്തുമ്പോൾ ട്രിഗർ അസ്സംബ്ലിയുടെ മുൻ അറ്റത്തുള്ള ചെറിയ ഹാമർ കാട്രിഡ്ജിന്റെ പെർക്യൂഷൻ ക്യാപ്പിൽ തട്ടുകയും അതോടെ സ്ഫോടനത്തോടെ സിലിണ്ടറിനു മുന്നിൽ ഉറപ്പിച്ചിരിക്കുന്ന വെടിയുണ്ടയെ പുറത്തേയ്ക്ക് തെറിപ്പിക്കുകയും ചെയ്യുന്നു. പുറത്തേയ്ക്ക് തെറിക്കുന്ന വെടിയുണ്ട തോക്കിന്റെ ബാരലിലൂടെ കടന്ന് ലക്ഷ്യ സ്ഥാനത്ത് എത്തുകയും ചെയ്യുന്നു. ഫയർ ചെയ്തുകഴിഞ്ഞാൽ വെടിയുണ്ട ഉറപ്പിച്ചിരിക്കുന്ന കേസ് തോക്കിൽ നിന്നും പുറത്തേക്ക് തെറിക്കുന്നു.

പുറത്തേക്കുപോകുന്ന വെടിയുണ്ടസൃഷ്ടിക്കുന്ന പുകയുടെ പുറകോട്ടുള്ള തള്ളലിൽ പിസ്റ്റൺ റോഡ് പുറകോട്ടാകുകയും കോക്ക് ചെയ്യുന്നതിന് തുല്യമായ പ്രവർത്തനം നടക്കുകയും ചെയ്യുന്നു. അതോടെ വീണ്ടും മാഗസിനിൽ നിന്നും ഒരു റൗണ്ട് ചേമ്പറിലേയ്ക്ക് തിരുകി കയറ്റപ്പെടുകയും ഫയറിംഗിന് തയ്യാറാകുകയും ചെയ്യുന്നു. മാഗസിനിൽ റൗണ്ട് തീരുന്നതുവരെ ഈ പ്രവർത്തനം നടന്നു കൊണ്ടിരിക്കുകയും ചെയ്യുന്നു. അതായത് റൈഫിളിൽ മാഗസിൻ ലോഡ് ചെയ്തശേഷം ഒരിക്കൽ കോക്ക് ചെയ്താൽ മാഗസിനിലെ റൗണ്ടുകൾ തീരുന്നതുവരെ ഫയർ ചെയ്തുകൊണ്ടിരിക്കാം.


</doc>
<doc id="319127" url="https://ml.wikipedia.org/wiki?curid=319127" title="ദി ഗ്രേറ്റ് മൗസ് ഡിറ്റക്റ്റീവ്">
ദി ഗ്രേറ്റ് മൗസ് ഡിറ്റക്റ്റീവ്

വാൾട്ട് ഡിസ്നി ഫീച്ചർ ആനിമേഷൻ 1986-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ദി ഗ്രേറ്റ് മൗസ് ഡിറ്റക്റ്റീവ്.


</doc>
<doc id="319133" url="https://ml.wikipedia.org/wiki?curid=319133" title="7.62 mm കാട്രിഡ്ജ്">
7.62 mm കാട്രിഡ്ജ്

1950-കളിൽ അമേരിക്ക നിർമ്മിച്ച കാട്രിഡ്‌ജ് ആണ് 7.62 മി.മീ. എൻ.എ.റ്റി.ഓ. അഥവാ 7.62×51mm NATO നാറ്റോ രാജ്യങ്ങളിലെ ചെറു ആയുധങ്ങളിൽ പൊതുവായി ഉപയോഗിക്കുന്നതിനായാണ് ഇത് നിർമ്മിച്ചത്. 7.62 മില്ലിമീറ്റർ കാലിബറുള്ള റൈഫിളുകൾ,ലൈറ്റ് മെഷീൻ ഗണ്ണുകൾ എന്നിവയിൽ ഇവ പൊതുവായി ഉപയോഗിക്കുന്നു.


</doc>
<doc id="319138" url="https://ml.wikipedia.org/wiki?curid=319138" title="പുഴക്കര പള്ളി">
പുഴക്കര പള്ളി

ഇന്ത്യയിൽ ആദ്യകാലത്ത് നിർമ്മിക്കപ്പെട്ട മുസ്ലിം പള്ളികളിലൊന്നാണിത്.കോഴിക്കോട് ജില്ലയിലെ ചാലിയത്തിനടുത്താണ് ഇത് സ്ഥിതിചെയ്യുന്നത്.കേരളത്തിൽ ഇസ് ലാം മതപ്രചരണത്തിന് നേതൃത്വം നൽകിയ മാലിക് ദീനാറും സംഘവുമാണ് ഈ പുരാതന പള്ളി നിർമ്മിച്ചതെന്ന് കരുതുന്നു. മാലിക് ദിനാറും ശിഷ്യൻമാരും ഈ പള്ളിയിൽ പ്രാർത്ഥിച്ചിരുന്നതായി വിശ്വസിക്കപ്പെടുന്നു. ഈ പള്ളിയുടെ നിർമ്മാണത്തെ സംബന്ധിച്ച് മലയാളത്തിലെ മാപ്പിളമാർ എന്ന ഗ്രന്ഥത്തിലും പരാമർശം ഉണ്ട്. 

പോർച്ചു ഗീസുകാരുടെ കാലത്ത് പുഴക്കര പള്ളിയുടെ പറമ്പിലെ കല്ലുകൾ കൊണ്ടായിരുന്നു ചാലിയത്ത് പോർച്ചുഗീസ് കോട്ട പണിതത്. കോട്ട പൊളിച്ചപ്പോൾ സാമൂതിരി രാജാവു കോട്ടയുടെ മര ഉരുപ്പടികൾ കോഴിക്കോട്ടു മിശ്കാൽ പള്ളി നിർമ്മാണത്തിനും കല്ലുകൾ ചാലിയം പുഴക്കര പള്ളിയുടെ പുനരുദ്ധാരണത്തിനും നൽകി. ഖാദി മുഹമ്മദ് രചിച്ച തുഹ്ഫത്തുൽ മുബീനിലും സൈനുദ്ദീൻ മഖ്ദൂം രചിച്ച തുഹ്ഫത്തുൽ മുജാഹിദീനിലും കോട്ടയെകുറിച്ചു വിശദീകരിച്ചു പറയുന്നുണ്ടണ്ട്. , കോഹിനൂർ എന്ന സൈഫുദ്ദീൻ മുഹമ്മദലി രാജകുമാരനോടൊപ്പമുണ്ടായിരുന്നവരിൽ ചാലിയത്തുകാരായ ഹാജി മുസ്താ മുദുക്കാദ്, സദീബാദ്, നീലിനിശാദ്, ഉസ്മാൻ ഖ്വാജ എന്നിവരാണ് രുമുണ്ടായിരുന്നു. ഇവർ പെരുമാളിന്റെ മന്ത്രിയായിരുന്ന ഇവിടെ പള്ളി നിർമ്മാണത്തിന് മാലിക് ബ്നു ഹബീബിനെ സഹായിച്ചത്. 

മാലിക് ബ്നു ഹബീബ് നിർമിച്ച പള്ളി തകർത്ത് അതിന്റെ അവസാനത്തെ കല്ലുപോലും പോർച്ചുഗീസുകാർ ചാലിയം കോട്ടയുടെ നിർമ്മാണത്തിന് ഉപയോഗിച്ചു. ശൈഖ് സൈനുദ്ദീൻ മഖ്ദൂം രരിച്ച തുഹ്ഫത്തുൽ മുജാഹിദീനിലെ വിവരണമനുസരിച്ച് ഹിജ്റ 938 റബീഉൽ ആഖിർ അവസാനം (ക്രി. 1513ൽ) ആയിരുന്നു ഈ സംഭവം നടന്നത്.

അവിടെയുണ്ടായിരുന്ന ഖബ്റുകൾ പോലും തുറന്ന് അതിന്റെ കല്ലുകൾ കോട്ട നിർമ്മാണത്തിന് ഉപയോഗപ്പെടുത്തി. പള്ളി പൊളിച്ച് ചാലിയം കോട്ട പണിയുകയും, കേരളത്തിന്റെ തീരദേശങ്ങളിൽ വമ്പിച്ച നാശനഷ്ടങ്ങൾ വരുത്തുകയും ചെയ്ത പറങ്കികളെ ഈ നാട്ടിൽ നിന്നു നിഷ്കാസനം ചെയ്യാൻ ചാലിയത്തെ മുസ്ലിംകൾ തീരുമാനിച്ചു. സാമൂതിരിയുടെ സൈന്യത്തോടൊപ്പം പട്ടുമരയ്ക്കാർ എന്ന കുഞ്ഞാലി മൂന്നാമന്റെ കീഴിൽ അവർ അണിനിരന്നു. മുഹ് യുദ്ദീൻ മാലയുടെ കർത്താവും പണ്ഡിതനുമായ ഖാളി മുഹമ്മദ്, ശൈഖ് സൈനുദ്ദീൻ മഖ്ദൂം തങ്ങൾ, സൂഫീവര്യനായ മാമുക്കോയ ശൈഖ് തുടങ്ങിയവരും ഈ വിശുദ്ധ യുദ്ധത്തിൽ പങ്കെടുത്തു. 

ചാലിയം യുദ്ധത്തിലെ തദ്ധേശിയരുടെ വിജയത്തിന് ശേഷം പോർച്ചുഗീസുകാർ കോട്ട വിട്ടു. തുടർന്ന് ഇതിലെ സാധനങ്ങൾ എടുത്തുമാറ്റുകയും, പൊളിച്ചു നിരപ്പാക്കുകയും ചെയ്തു. അതിന്റെ കല്ലുകൾ പൊളിച്ചെടുത്ത് മാലികുബ്നു ഹബീബ് നിർമിച്ച പുഴക്കര പള്ളി പുനർനിർമ്മിക്കുകയുമായിരുന്നു.
ആദ്യകാലത്തു നിർമിച്ച പള്ളിയുടെ സ്ഥാനത്ത് ഇന്നു കാണുന്നത് ഓല മേഞ്ഞതും ജീർണിച്ചതുമായ കെട്ടിടമാണെന്ന് 1960ലെ കേരള മുസ്ലിം ഡയറക്ടറിയിൽ കാണുന്നു. 

വാച്ച് കണ്ടുപിടിക്കും മുമ്പ് അഞ്ചുനേരത്തെ നമസ്കാര സമയം അറിയാൻ വേണ്ടി ഇവിടെ നിഴൽ ഘടികാരമായിരുന്നു ഉപയോഗിച്ചിരുന്നത്.ശങ്കു (gnomon) എന്ന വലിയൊരു കമ്പ് മണ്ണിൽ കുത്തിനിർത്തി, അതിന്റെ നിഴൽ(ശങ്കുച്ഛായ) ഭൂമിയിൽ പതിക്കുന്നതിനെ അടിസ്ഥാനമാക്കി സമയം നിർണയിക്കുകയായിരുന്നു ആദ്യകാലത്ത് ചെയ്തു വന്നിരുന്നത്.

http://pabacker.blogspot.ae/2008/10/blog-post_956.html


</doc>
<doc id="319144" url="https://ml.wikipedia.org/wiki?curid=319144" title="കട്ടിലശ്ശേരി മുഹമ്മദ്‌ മുസ്‌ലിയാർ">
കട്ടിലശ്ശേരി മുഹമ്മദ്‌ മുസ്‌ലിയാർ

കേരളത്തിലെ ഒരു കോൺഗ്രസ് നേതാവും മുസ്‌ലിം പണ്ഡിതനും വിദ്യാഭ്യാസ പ്രവർത്തകനുമായിരുന്നു കട്ടിലശ്ശേരി മുഹമ്മദ്‌ മുസ്‌ലിയാർ. സ്വാതന്ത്ര സമര സേനാനിയായ എം.പി. നാരായണ മേനോന്റെ സന്തത സഹചാരിയായിരുന്നു. ഖിലാഫത്ത് പ്രസ്ഥാനം മലബാറിൽ സജീവമായ കാലത്ത് അതിന്റെ നേതൃത്വ നിരയിലുണ്ടായിരുന്നു. ആലി മുസ്‌ലിയാരുമായും മറ്റു ഖിലാഫത്ത് നേതാക്കളുമായും അദ്ദേഹം അടുത്ത ബന്ധം പുലർത്തിയിരുന്നു. എന്നാൽ ബ്രിട്ടീഷുകാർ മലബാറിലെ ഖിലാഫത്ത് പ്രസ്ഥാനത്തെരെ സായുധമായി അടിച്ചമർത്താനുള്ള തീരുമാനത്തിൽ പ്രകോപിതരായി ബ്രിട്ടീഷ് പട്ടാളവുമായി ഏറ്റുമുട്ടാനുള്ള ഖിലാഫത്ത് പ്രവർത്തകരുടെ തീരുമാനത്തിന് അദ്ദേഹം എതിരായിരുന്നു. കുടിയാൻ നിവാരണ പ്രസ്ഥാനത്തിൽ നേതൃപരമായ പങ്ക് വഹിച്ചിരുന്നു.


</doc>
<doc id="319223" url="https://ml.wikipedia.org/wiki?curid=319223" title="തവിടൻ സ്കുവ">
തവിടൻ സ്കുവ

"Stercorarius antarcticus" എന്നു ശസ്ത്രീയ നാമമുള്ള തവിടൻ സ്കൂവയെ ആംഗലത്തിൽ Antarctic skua, subantarctic skua, southern great skua, southern skuaഎന്നൊക്കെ വിളിക്കുന്നു. ഇതൊരു വലിയ കടല് പക്ഷിയാണ്.
മത്സ്യം, മുട്ട, ചെറിയ സസ്തനികൾ, അഴുകിയ വസ്തുക്കൾ എന്നിവ കഴിക്കുന്നു. 

52-64 സെ.മീ നീളം, 126-160 സെ.മീ ചിറകു വിരിപ്പ്, 1.2-2.18 കി.ഗ്രാം 




</doc>
<doc id="319247" url="https://ml.wikipedia.org/wiki?curid=319247" title="വാൾക്കൊക്കൻ">
വാൾക്കൊക്കൻ

വാൾകൊക്കന്റെ ആംഗലനാമം Eurasian curlewഎന്നും ശാസ്ത്രീയ നാമം"Numenius arquata"എന്നു മാണ്. യൂറോപ്പ്, ഏഷ്യ എന്നിവിടങ്ങളിൽ മിതശീതോഷ്ണ പ്രദേശത്ത്പ്രജനനം നടത്തുന്നു.

50-60 സെ.മീ നീളവും 86-106 സെ.മീ ചിറകു വിരിപ്പും ഉള്ള ഈ പ്കക്ഷിയുടെ തൂക്കം 410-1360 ഗ്രാം ആണ്. ചാര തവിട്ടു നിറമാണ്. വെള്ള പുറകു വശം ഉണ്ട്. നീണ്ടു വളഞ്ഞ കൊക്കും ഉണ്ട്. പൂവനും പിടയും കാഴ്ചയ്ക്ക് ഒരു പോലെയാണ്. പിടയുടെ കൊക്കിന് പൂവന്റേതിനേക്കാൾ നീളം കൂടുതലുണ്ട്..

തെറ്റികൊക്കൻ ഇതിനേക്കാൾ ചെറുതാണ്. തെറ്റികൊക്കന്റെ കൊക്കിന് വളവല്ല, ഒടിവാണുള്ളത്. 
തണുപ്പുകാലത്ത് ആഫ്രിക്ക, തെക്കൻ യൂറോപ്പ്, തെക്കേ ഏഷ്യഎന്നിവിടങ്ങളിലേക്ക് ദേശാടാനം നടത്തുന്നു.
പുൽമേട്ടിലൊ മറ്റൊ ചുരണ്ടീണ്ടാക്കുന്ന കൂട്ടിൽ ഏപ്രിലിലൊ മേയിലൊ 3-6 മുട്ടകളിടും. ഒരുമാസത്തോളം അടയിരുന്നാണ് മുട്ട വിരിയുന്നത്.




</doc>
<doc id="319253" url="https://ml.wikipedia.org/wiki?curid=319253" title="സാമൂഹ്യ ഉടമ്പടി (റുസ്സോ)">
സാമൂഹ്യ ഉടമ്പടി (റുസ്സോ)

സാമൂഹ്യ ഉടമ്പടി റുസ്സോയുടെ വിശ്വപ്രസിദ്ധ രാഷ്ട്രീയ-സാമൂഹ്യ രചനയാണ്. സ്വതന്ത്രനായി പിറന്നു വീഴുന്ന മനുഷ്യൻ എല്ലായിടത്തും ചങ്ങലകളാൽ തളയ്ക്കപ്പെട്ടിരിക്കുന്നു എന്ന പ്രഥമവാചകം തന്നെ ദാർശനിക-രാഷ്ട്രീയ-സാമൂഹ്യശാസ്ത്ര മണ്ഡലങ്ങളിൽ ഏറെ ചർച്ച ചെയ്യപ്പെട്ടു. മനുഷ്യൻ സമൂഹജീവിയാണ്. സുഗമമായ സാമൂഹ്യജീവിതത്തിന് ആവശ്യമായ സംവിധാനങ്ങളെപ്പറ്റി റുസ്സോ ഈ കൃതിയിൽ വിശകലനം നടത്തുന്നു. സമൂഹജീവിയായ മനുഷ്യന് വ്യക്തിപരമായ ചില വിട്ടുവീഴ്ചകൾ ചെയ്യേണ്ടതായിട്ടുണ്ട് എന്ന് റുസ്സോ വാദിക്കുന്നു. വ്യക്തിഹിതം(personal will) പലപ്പോഴും പൊതു ഹിതത്തിന് (General Will) വഴി മാറിക്കൊടുക്കേണ്ടി വരും.സമൂഹജീവിതത്തിന്റെ അടിത്തറ സ്വാതന്ത്ര്യത്തിലും സമത്വത്തിലുമാണ്. ഭരണാധികാരം ദൈവദത്തമോ പരമ്പരാവകാശമോ അല്ലെന്നും പ്രജകളുടെ സമ്മതിയില്ലാത്ത ഭരണവ്യവസ്ഥ അധാർമികമാണെന്നുമുള്ള പ്രസ്താവനകൾ അന്നത്തെ യൂറോപ്യൻ ഭരണാധികാരികളെ ക്രുദ്ധരാക്കി. ഈ കൃതി പ്രസിദ്ധീകരിച്ച് ഏതാനും ആഴ്ച കൾക്കകം തന്നെ ഫ്രാൻസിൽ നിരോധിക്കപ്പെട്ടു. ഒരു മാസം തികയുംമുമ്പ് റുസ്സോ ഫ്രാൻസിൽ നിന്ന് രാജ്യഭൃഷ്ടനാക്കപ്പെട്ടു. 

നാല് ഖണ്ഡങ്ങളിലായി റൂസ്സോ തന്റെ ചിന്തകൾ പങ്കു വെക്കുന്നു. സമൂഹം, അടിമത്തം, പരമാധികാര രാഷ്ട്രം, ഭരണവ്യവസ്ഥകൾ, മാതൃകാഭരണവ്യവസ്ഥയുടെ ലക്ഷണങ്ങൾ, അധികാരദുർവിനിയോഗം, അധഃപതന പ്രവണതകൾ, തെരഞ്ഞെടുപ്പ്, വോട്ടിംഗ്, സെൻസർഷിപ്, മതം ഇവയൊക്കെ വിശകലനം ചെയ്യപ്പെടുന്നു. 

സ്വതന്ത്രനായി ജനിച്ച മനുഷ്യൻ വിവിധതരം അടിമത്തത്തിനു വിധേയനാകുന്നതെങ്ങനെ എന്ന് ആരായുന്നതിനോടൊപ്പം കുടുംബത്തെ മൂലമാതൃകയാക്കി സമൂഹത്തെ, പടിപ്പടിയായി അപഗ്രഥിക്കാൻ ശ്രമിക്കുന്നു. വ്യക്തിയുടെ സഹജവാസന(instinct ) സമൂഹജീവിയുടെ നൈതികതക്ക്( justice/morality) വഴിമാറുന്നു.അത്തരമൊരു സമൂഹത്തിൽ വ്യക്തിക്ക് നഷ്ടപ്പെടുന്നത് അവന്റെ സ്വാഭാവികമായ സ്വാതന്ത്ര്യമാണ്, എന്തും ചെയ്യാനും നേടിയെടുക്കാനുമുള്ള സ്വാതന്ത്ര്യം; അതിനു പകരമായി ലഭിക്കുന്നതോ പൗരാവകാശങ്ങളും സ്വത്തുടമസ്ഥതയുമാണ്. അധികാരത്തെ അവകാശമായും അനുസരണയെ കർതവ്യബോധമായും മാറ്റിയെടുക്കേണ്ടത് അധികാരിയുടെ ആവശ്യമാണ്. എന്നാൽ ഒരു വശത്ത് സമഗ്രാധികാരവും മറുവശത്ത് നിസ്സീമമായ അനുസരണയും എന്ന വ്യവസ്ഥ അർഥശൂന്യമാണ്..

സ്വത്തു സമ്പാദനം അനുവദനീയമാണെന്നിരിക്കെ സമൂഹത്തിൽ ഉണ്ടായേക്കാനിടയുള്ള അസമത്വത്തെപ്പറ്റി റുസ്സോ ഇങ്ങനെ പറയുന്നു "മറ്റൊരാളെ വിലക്കുവാങ്ങാൻ മാത്രം സമ്പത്ത് ആർക്കും ഉണ്ടാവരുത്; അതേപോലെ സ്വയം വില്ക്കാൻ തയ്യാറാവാൻ മാത്രം ദാരിദ്ര്യവും ഒരുത്തനും ഉണ്ടാവരുത്". സാഹചര്യങ്ങൾ സമത്വത്തെ നിരന്തരം നശിപ്പിക്കാൻ ശ്രമിക്കുന്നു, അതുകൊണ്ട് സമത്വം നിലനിർത്താനുള്ള നിയമങ്ങൾ ആവശ്യമാണ്. ദുഷിച്ച ഭരണവ്യവസ്ഥയിൽ സഥിതിസമത്വം വെറും മിഥ്യയാണ്.കാരണം അവിടെ സമ്പന്നൻ സമ്പന്നനായും ദരിദ്രൻ ദരിദ്രനായും തുടരുന്നു. ഒന്നുമില്ലാത്തവന്റെ അവസ്ഥയാണ് ഉള്ളവന്റെ അവസ്ഥയേക്കാൾ ശോചനീയം..

കുറ്റവാളികൾ സാമൂഹ്യവിരോധികളാണ്. കുറ്റങ്ങൾക്ക് ആനുപാതികമായ ശിക്ഷ നല്കേണ്ടതുണ്ട്. ഗുരുതരമായ കുറ്റങ്ങൾക്ക് മരണശിക്ഷയേ നാടു കടത്തലോ ആവാം. പക്ഷേ അവരെ മനസാന്തരപ്പെടുത്താൻ ശ്രമിക്കേണ്ടതുണ്ട്. കുറ്റങ്ങൾ പെരുകുന്നത് ഭരണകൂടത്തിന്റെ ദുർബലതകൊണ്ടാണ്. . 

പരമാധികാരം പൊതുഹിതത്തിൽ നിക്ഷിപ്തമാണ്. പൊതുഹിതം പൊതു നന്മയെ മാത്രം ലക്ഷ്യമാക്കിയുള്ളതിനാൽ അലംഘനീയതയും അപ്രമാദിത്വവും (infallible) അതിന്റെ സവിശേഷതകളാണ്. ജനാധിപത്യം(Democracy), വരേണ്യരുടെ കൂട്ടായ്മ( Aristocracy/Oligarchy),രാജവാഴ്ടയോ സ്വേച്ഛാധിപത്യമോ പോലുള്ള ഏകശാസനരീതികൾ(Monarchy), എന്നിങ്ങനെയുള്ള ഭരണസംവിധാനങ്ങളെ വിലയിരുത്തുകയും വിവിധതരം വ്യവസ്ഥകൾ വ്യക്തി ജീവിതത്തെ എങ്ങനെ ബാധിക്കുന്നുവെന്ന് വിവരിക്കുകയും ചെയ്യുന്നു. പൗരസമൂഹം എതിർപ്പു പ്രകടിപ്പിച്ചില്ലെങ്കിൽ ഭരണാധികാരി സ്വാർഥതാത്പര്യം പൊതുഹിതമായി നടത്തിയെടുത്തെന്നു വരും . ഇത്തരത്തിൽ അധികാരം തട്ടിയെടുത്തശേഷം ഭരണാധികാരി പൗരസമൂഹത്തെ നിശ്ശബ്ദമാക്കുന്നു.ശബ്ദിച്ചവർ ശിക്ഷകൾക്ക് ഇരയാവുന്നു; അതിനാൽ ഭൂരിപക്ഷം ഭയഭീതരായി നിശ്ശബ്ദത പാലിക്കുന്നു, .
പ്രബുദ്ധരായ പൗരന്മാർ വസിക്കുന്ന ആദർശരാഷ്ട്രത്തിൽ നിയമങ്ങൾ വളരെ കുറവായിരിക്കും.പുതുതായി നിയമങ്ങൾ ഉണ്ടാക്കേണ്ട ആവശ്യവും വരുന്നില്ല. ഇത് കാല്പനികമല്ലെന്നും പ്രായോഗികമാണെന്നും റുസ്സോ വാദിക്കുന്നു. അത്തരമൊരു സമൂഹത്തിൽ,എല്ലാവരും തുല്യനിലയിലുള്ളവരാണെന്നിരിക്കേ നറുക്കെടുപ്പിലൂടെ തിരഞ്ഞെടുപ്പു നടത്തുകയുമാവാം . എന്നാൽ സാമൂഹ്യബന്ധത്തിന് ഉലച്ചിൽ തട്ടുമ്പോൾ, ഭരണവ്യവസ്ഥ ദുർബലമാകുമ്പോൾ, സ്വാർഥതാത്പര്യങ്ങൾ പൊതുതാതാത്പര്യങ്ങൾ എന്ന പേരിൽ വെളിപ്പെടുമ്പോൾ, വാദങ്ങളും എതിർവാദങ്ങളും സമൂഹവ്യവസ്ഥയെ ശിഥിലമാക്കുന്നു. ഇതിൽ തെറ്റ് പൗരന്റേതാണ്. കാരണം തന്റെ വോട്ട് രാഷ്ട്രത്തിന്റെ നന്മക്കു വേണ്ടിയാണ് എന്നതിനു പകരം അത് ഒരു പ്രത്യേക വ്യക്തിയുടേയോ കക്ഷിയുടേയോ വീക്ഷണത്തിനായിട്ടാണ് പൗരൻ നല്കുന്നത്. 

രാഷ്ട്രം മതനിരപേക്ഷത പാലിക്കണം. അതല്ലെങ്കിൽ അന്യമതങ്ങളോട് അസഹിഷ്ണുതയുണ്ടാവും.അത് ആപൽക്കരമാണ്.. 

പല ചിന്തകരും റൂസ്സോയുടെ ആശയങ്ങളിലെ വൈരുദ്ധ്യങ്ങൾ ചൂണ്ടിക്കാട്ടിയിട്ടുണ്ട്., ,
പുസ്തകത്തിലെ ആശയങ്ങൾ ഫ്രഞ്ചു വിപ്ലവത്തിന് ഉത്തേജനം നല്കി. വിപ്ലവ സമിതി എഴുതിയുണ്ടാക്കിയ മനുഷ്യാവകാശ പൗരാവകാശ പ്രഖ്യാപനത്തേയും നെപോളിയന്റെ നിയമാവലിയേയും ഏറെ സ്വാധീനിച്ചു.



</doc>
<doc id="319255" url="https://ml.wikipedia.org/wiki?curid=319255" title="കോഴിയപ്പ">
കോഴിയപ്പ

പണ്ടുകാലങ്ങളിൽ കോഴികളിലെ പേനിനെ ഇല്ലാതാക്കാൻ കേരളത്തിൽ ഉപയോഗിച്ചിരുന്ന ഒരു സസ്യമാണ് കോഴിയാപ്പ. അഗ്നിമന്ധ എന്ന സംസ്കൃതനാമത്തിൽ അറിയപ്പെടുന്ന ഇതിന്റെ ശാസ്ത്രീയ നാമം ക്ലെറോഡെന്റ്രം ഫ്ലോമിഡിസ് എന്നാണ് . ഇതിനെ ജൈവ കീടനാശിനിയായും ഉപയോഗിക്കാനാകും. മനുഷ്യരുടെ തലയിലെ പേനിനെ ഇല്ലാതാക്കാനു ഇതിൽ നിന്നും ഉണ്ടാക്കുന്ന ഷാമ്പൂ കൊണ്ടു കഴിയും എന്നു പറയപ്പെടുന്നു. 



</doc>
