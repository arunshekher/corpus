<doc id="228618" url="https://ml.wikipedia.org/wiki?curid=228618" title="സാഹിർ ലുധിയാൻവി">
സാഹിർ ലുധിയാൻവി

സുപ്രസിദ്ധ ഉർദു കവിയും ബോളീവുഡ് സിനിമാ ഗാനരചയിതാവുമാണ് സാഹിർ ലുധിയാൻവി (8 March 1921 – 25 October 1980). സാഹിർ ലുധിയാൻവി എന്നുള്ളത് ഇദ്ദേഹത്തിന്റെ തൂലികാ നാമമാണ് ശരിക്കുള്ള പേര് അബ്ദുൽ ഹൈ എന്നാണ്. 1964 ലും , 1977 ലും മികച്ച ഗാനരചയിതാവിനുള്ള ഫിലിം ഫെയർ അവാർഡ് കരസ്ഥമാക്കിയിട്ടുണ്ട്. യാഷ് ചോപ്ര സംവിധാനം ചെയ്ത 'കഭീ കഭീ' എന്ന ഹിന്ദി ചിത്രത്തിലെ 'കഭീ കഭീ മേരേ ദിൽ മേം' ഉൾപ്പെടെ അവിസ്മരണീയമായ ഹിന്ദി സിനിമാഗാനങ്ങൾ ലുധിയാൻവിയുടെ കവിതകളാണ്. 1971 ൽ ഭാരത സർക്കാർ ഇദ്ദേഹത്തെ പദ്മശ്രീ പുരസ്കാരം നൽകി ആദരിച്ചു. 

8 മാർച്ച് 1921 ൽ ലുധിയാനയിലെ കരിംപുരാ എന്ന സ്ഥലത്ത് ഒരു ധനിക ജന്മി കുടുംബത്തിൽ ജനിച്ചു. ഇദ്ദേഹത്തിന്റെ അച്ഛനും അമ്മയും തമ്മിൽ അത്ര സ്വരചേർച്ചയിലല്ലായിരുന്നു. സാഹിറിന് പതിമൂന്ന് വയസ്സുള്ളപ്പോൾ അദ്ദേഹത്തിന്റെ അച്ഛൻ രണ്ടാമതൊരു കല്യാണം കൂടി കഴിച്ചു. സാഹിറിന്റെ അമ്മ സർദാർ ബീഗത്തിന് ഇത് സഹിക്കാനായില്ല. മകനുമൊത്ത് അവർ ഭർത്താവിന്റെ വീട് വിട്ടിറങ്ങി. തുടർന്ന് സാഹിറിനെ വിട്ടു കിട്ടണമെന്ന് ആവശ്യപ്പെട്ട് അദ്ദേഹത്തിന്റെ അച്ഛൻ കേസ് കൊടുത്തു. പക്ഷേ കോടതി വിധി സർദാർ ബീഗത്തിന് അനുകൂലമായിരുന്നു. ഇതിൽ ക്രുദ്ധനായ സാഹിറിന്റെ അച്ഛൻ സാഹിറിനെ കൊന്നിട്ടാണെങ്കിലും അമ്മയിൽ നിന്ന് പിരിക്കുമെന്ന് പ്രഖ്യാപിച്ചു. ഇത് കേട്ട് ഭയന്ന സാഹിറിന്റെ അമ്മ അവനെ സദാ നിരീക്ഷിക്കാൻ ബന്ധുക്കളുടെയും സുഹൃത്തുക്കളുടെയും സഹായം തേടി. ഭർത്താവിൽ നിന്നു പിരിഞ്ഞതിനു ശേഷം അവരുടെ സാമ്പത്തിക സ്ഥിതിയും മോശമായിരുന്നു. ഇങ്ങനെ ഭീതിയും ദാരിദ്ര്യവും നിറഞ്ഞ ഒരു ബാല്യകാലമായിരുന്നു സാഹിറിന്റേത്.
മെട്രിക്കുലേഷൻ വരെ അദ്ദേഹം ലുധിയാനയിലെ ഖൽസ ഹൈസ്കൂളിൽ പഠിച്ചു. അതിനു ശേഷം അദ്ദേഹം ബി.ഏ.ക്ക് ലുധിയാനയിലെ സതീഷ് ചന്ദർ ധവാൻ കോളേജിൽ ചേർന്നു, പക്ഷേ പഠിത്തം മുഴുമിക്കുന്നതിനു മുൻപ് എന്തോ അച്ചടക്ക ലംഘന പ്രശ്നം കാരണം അദ്ദേഹത്തെ കോളേജിൽ നിന്ന് പുറത്താക്കി. കോളേജിൽ നിന്ന് പുറത്തായതിന് ശേഷം അദ്ദേഹം ലാഹോറിൽ പോയി താമസിച്ചു. അവിടെ വച്ച് ആദ്യ ഉർദു കവിതാ പുസ്തകമായ തൽഖിയാൻ (Bitterness) എഴുതി. പിന്നെ രണ്ട് കൊല്ലം ഒരു പ്രസാധകനെ തിരഞ്ഞു നടന്നു. 1945 ൽ ഈ പുസ്തകം പ്രസിദ്ധീകരിച്ചു. പുസ്തക പ്രസിദ്ധീകരണത്തിന് ശേഷം ഇദ്ദേഹം ചില ഉർദു അനുകാലിക പ്രസിദ്ധീകരണങ്ങളിൽ പത്രാധിപരായി ജോലി ചെയ്തു. മാർക്സിസ്റ്റ് ചായ്വുള്ള ചില ലേഖനങ്ങൾ "സവേരാ" എന്ന ഉർദു മാസികയിൽ എഴുതിയതിന് പാകിസ്താൻ സർക്കാർ സാഹിറിനെതിരെ അറസ്റ്റ് വാറണ്ട് പുറപ്പെടുവിച്ചു. അങ്ങനെ സാഹിർ 1949 ൽ പാകിസ്താനിൽ നിന്ന് ഒളിച്ചോടി ഡെൽഹിയിൽ വന്നു. അവിടെ രണ്ട് മാസം താമസിച്ചതിന് ശേഷം ബോംബെയിൽ സ്ഥിര താമസമായി. സാഹിറിന്റെ ഒരു സുഹൃത്ത് "ബോംബെയ്ക്ക് എന്നെ ആവശ്യമുണ്ട്" എന്ന് സാഹിർ പറഞ്ഞതായി ഓർക്കുന്നു.

ബോംബെയിലെത്തിയ സാഹിർ അന്ധേരിയിലെ ഒരു വാടകവീട്ടിലെ ഒറ്റമുറിയിൽ താമസമായി. പ്രസിദ്ധ ഉർദു/ഹിന്ദി എഴുത്തുകാരായ ഗുൽസാർ, കിഷൻ ചന്ദർ എന്നിവർ അക്കാലത്ത് സാഹിറിന്റെ അയൽക്കാരായിരുന്നു. ബോംബെയിലെത്തിയ വർഷം തന്നെ സാഹിറിന് ബോളിവുഡ് സിനിമയിൽ ഗാനരചയിതാവായി ബ്രേക്ക് കിട്ടി. 1949 ഇറങ്ങിയ "ആസാദീ കീ രാഹ് പർ" എന്ന സിനിമയിൽ നാല് പാട്ടുകൾ എഴുതാനവസരം ലഭിച്ചു. ഈ സിനിമയിലെ ഗാനങ്ങൾ അധികം ശ്രദ്ധിക്കപ്പെട്ടില്ല. പക്ഷേ, 1951 ൽ ഇറങ്ങിയ എസ്.ഡി. ബർമൻ സംഗീതം ചെയ്ത "നൗജവാൻ" എന്ന സിനിമയിലെ സാഹിർ എഴുതിയ പാട്ടുകൾ വളരെ ജനപ്രിയമായി. അതേ വർഷം തന്നെ ഗുരുദത്തിന്റെ "ബാസി" എന്ന സിനിമയിലെ പാട്ടുകളും സാഹിർ എഴുതി. ഇതോടെ സാഹിർ ഗുരുദത്ത് ടീമിലെ ഒരംഗം ആയി എസ്.ഡി. ബർമൻ, ഒ.പി. നയ്യാർ, ഹേമന്ത് കുമാർ എന്നീ സംഗീത സംവിധായകർക്കു വേണ്ടി സ്ഥിരമായി പാട്ടുകൾ എഴുതിത്തുടങ്ങി. 1957 ൽ ഇറങ്ങിയ "പ്യാസാ" എന്ന സിനിമയോടെ സാഹിറിന്റെ എസ്. ഡി. ബർമനുമായുള്ള പ്രോഫഷണൽ കൂട്ട്കെട്ട് അവസാനിച്ചു. പിന്നീട് അവരൊരുമിച്ച് പ്രവർത്തിച്ചില്ല. ഇതിനിടെ സാഹിർ ബി. ആർ. ചോപ്രയുടെ സിനിമകളിലെ പ്രധാന ഗാനരചയിതാവായി. സിനിമാ രംഗത്ത് നിന്ന് സാമാന്യം തരക്കേടില്ലാത്ത രീതിയിൽ പണമുണ്ടാക്കി തുടങ്ങിയ സാഹിർ ആയിരത്തി തൊള്ളായിരത്തി എഴുപതുകളിൽ മുംബൈയിൽ ഒരു ആഡംബര ബംഗ്ലാവ് പണിത് അതിനു "പർച്ചായിയാൻ" (നിഴലുകൾ) എന്ന പേരിട്ടു അവിടെ താമസമായി.

സാഹിറിനു അനേകം സ്ത്രീകളുമായി പ്രേമ ബന്ധമുണ്ടായിരുന്നു എങ്കിലും ഒന്നും വിവാഹത്തിൽ കലാശിച്ചില്ല. ഏറ്റവും പ്രസിദ്ധമായ പ്രേമ ബന്ധം പഞ്ചാബി കവിയിത്രി അമൃതാ പ്രീതവുമായിട്ടുള്ളതായിരുന്നു. അമൃതാ പ്രീതം സാഹിറിന്റെ കവിതകളുടെ ഒരു ആരാധിക കൂടിയായിരുന്നു. കുറച്ച് കാലം ഗായിക സുധാ മൽഹോത്രയുമായി സാഹിർ പ്രേമത്തിലായിരുന്നു. പക്ഷേ അതും വിജയിച്ചില്ല. ഒടുവിൽ ജീവിതാവസാനം വരെ സാഹിർ അവിവാഹിതനായി തുടർന്നു. അവസാന കാലത്തെ ഏകാന്തത സാഹിറിനെ മദ്യത്തിൽ അഭയം തേടാൻ പ്രേരിപ്പിച്ചു. 1959 ൽ ജൂഹുവിലെ വീട്ടിൽ വച്ച് ഒരു ഹൃദയസ്ഥംഭനമുണ്ടായി സാഹിർ മരണമടഞ്ഞു.


</doc>
<doc id="228631" url="https://ml.wikipedia.org/wiki?curid=228631" title="പുത്തൻചിറ ഫൊറോന പള്ളി">
പുത്തൻചിറ ഫൊറോന പള്ളി

തൃശ്ശൂർ ജില്ലയിലെ പുത്തൻചിറയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് പുത്തൻചിറ ഫൊറോന പള്ളി (Puthenchira Forane Church) അഥവ സെന്റ് മേരീസ് ഫൊറോന പള്ളി (St: Mary's Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലാണ് പുത്തൻചിറ ഫൊറോന പള്ളി.

ഈ പള്ളി എ.ഡി 400 ൽ സ്ഥാപിതമായതാണെന്ന് പള്ളിയുടെ രേഖകളിൽ കാണുന്നു. ഈ പള്ളിയിൽ സ്ഥാപിച്ചിരിക്കുന്ന രണ്ട് കുരിശുകൾക്ക് (ഒന്ന് പള്ളിയുടെ മുന്നിലും മറ്റൊന്ന് വഴിയരികിലുള്ള കപ്പേളയുടെ മുകളിലിലും) രണ്ട് ജോടി വീതം കൈകളുണ്ട്. സാധാരണ കുരിശുകൾക്ക് ഒരു ജോടി കൈകളാണുണ്ടാകുക.

കൊടുങ്ങല്ലൂർ അതിരൂപത നിലവിലുണ്ടായിരുന്ന കാലഘട്ടത്തിൽ 1701 മുതൽ 1752വരെ അതിരൂപതയുടെ ആസ്ഥാനവും മെത്രാപോലീത്തന്മാർ താമസിച്ചിരുന്നതും പുത്തൻചിറ പള്ളിയിലായിരുന്നു. അക്കാലങ്ങളിൽ ഇവിടെ മരണപ്പെടുന്ന മെത്രപോലിത്തന്മാരെ പള്ളിക്കകത്ത് കബറടക്കുകയും ചെയ്തിരുന്നു.


ഈ പള്ളിയുടെ ഇടവകാതിർത്തിയിലാണ് വാഴ്ത്തപ്പെട്ടവൾ മദർ മറിയം ത്രേസ്യയുടെ ജന്മഗൃഹം സ്ഥിതി ചെയ്യുന്നത്. പനയോലകൊണ്ട് മേഞ്ഞ വീട് അതേ നിലയിൽ തന്നെ സംരക്ഷിച്ചുപോരുന്നുണ്ട്. ജന്മഗ്രഹം ഒരു തീർത്ഥാടനകേന്ദ്രമായി വിശ്വാസികൾ കണക്കാക്കുന്നു. 

പുത്തൻചിറ ഫൊറോന പള്ളിയുടെ കീഴിൽ ഈ പള്ളിയടക്കം 9 ഇടവക പള്ളികളുണ്ട്.




</doc>
<doc id="228635" url="https://ml.wikipedia.org/wiki?curid=228635" title="ഹിജാസ് റെയിൽവേ">
ഹിജാസ് റെയിൽവേ

തുർക്കിയിലെ ഇസ്താംബുളുമായി മക്ക, മദീന നഗരങ്ങളെ ബന്ധിപ്പിച്ച്‌ 1908 ൽ നിർമിച്ചതാണ് ഹിജാസ് റെയിൽവേ () . 2241 കി.മീറ്റർ നീളത്തിൽ നിർമിച്ച ചരിത്രപ്രാധാന്യമുള്ള ഈ റെയിൽവേ പാത തുർക്കിയിൽ നിന്നും സിറിയ, ജോർദാൻ, വഴിയാണ് സൗദി അറേബ്യയിലെത്തുന്നത്.

1900 മുതൽ 1908 വരെ എട്ടുവർഷമെടുത്തു നിർമിച്ചതാണ് ഹിജാസ് റെയിൽവേ. ഒട്ടോമാൻ ഭരണകാലത്ത് നിർമിച്ച പൗരാണിക ഹിജാസ് റെയിൽവേ ഒന്നാം ലോകയുദ്ധകാലത്താണ് തകർക്കപ്പെട്ടത്. തുർക്കി ഖലീഫയുടെ നിർദ്ദേശപ്രകാരം നിർമിച്ച ഈ റെയിൽപാത പടിഞ്ഞാറൻ അറേബ്യയിലെ ഒട്ടോമാൻ സാമ്രാജ്യത്തിന്റെ ചരിത്രശേഷിപ്പ് കൂടിയാണ്. തുർക്കിയിലെ മൂന്ന് നഗരങ്ങളിലൂടെ കടന്നുപോകുന്ന റെയിൽവേ സിറിയയിൽ ഹലബ്, ഹമാ, ദർഅ എന്നീ പ്രമുഖ നഗരങ്ങളിലൂടെ കടന്ന് ജോർദാനിലേക്ക് പ്രവേശിക്കുന്നു. ജോർദാന്റെ വടക്കൻ അതിർത്തിയിലൂടെ സൗദി അറേബ്യയിൽ പ്രവേശിക്കുന്ന റെയിൽവേ മദായിൻ സ്വാലിഹിലൂടെയാണ് മദീനയിലെത്തുന്നത്. സിറിയയിലെ ദമാസ്കസിൽ നിന്നും മദീനയിലേക്കുള്ള തീർത്ഥാടനത്തിനു വേണ്ടിയാണ് ഈ പാത പ്രധാനമായും ഉപയോഗിച്ചിരുന്നത്.




</doc>
<doc id="228650" url="https://ml.wikipedia.org/wiki?curid=228650" title="കുനൻ പോഷ്പോര സംഭവം">
കുനൻ പോഷ്പോര സംഭവം

1991 ഫെബ്രുവരി 23 ന് കാശ്മീരിലെ കുപ്‌വാര ജില്ലയിലെ കുനൻ പോഷ്പോര എന്ന വിദൂര ഗ്രാമത്തിൽ ഇന്ത്യൻ സൈനിക യൂണിറ്റുകൾ നടത്തിയ തിരച്ചിലിലും ചോദ്യചെയ്യലിലും ഇടയിലുണ്ടായ സംഭവമാണ് കുനൻപോഷ്പോര സംഭവം എന്ന പേരിലറിയപ്പെടുന്നത്. അന്നേ ദിവസം രാത്രി അമ്പത്തിമൂന്ന് സ്ത്രീകൾ സൈന്യത്തിന്റെ കൂട്ടമാനഭംഗത്തിനിരയായി എന്നാണ് ആരോപിക്കപ്പെടുന്നത്. എന്നാൽ ഹ്യൂമൻ റൈറ്റ് വാച്ച് എന്ന സംഘടനയുൾപ്പടെയുള്ള മനുഷ്യാവകാശ സംഘടനകൾ പറയുന്നത് കൂട്ടമാനഭംഗത്തിനിരയായവരുടെ എണ്ണം നൂറുകവിയുമെന്നാണ്.

ഇന്ത്യൻ സർക്കാറിന്റെ അന്വേഷണങ്ങൾ ഈ ആരോപണങ്ങളെ അടിസ്ഥാനരഹിതമെന്ന് പറഞ്ഞ് തള്ളികളയുമ്പോൽ , അന്തർദേശീയ മനുഷ്യാവകാശ സംഘടനകൾ ഇന്ത്യൻ ഗവണ്മെന്റിന്റെ അന്വേഷണം നടത്തിയ രീതിയേയും അതിന്റെ വിശ്വാസ്യതയേയും കുറിച്ച് കടുത്ത സംശയം പ്രകടിപ്പിക്കുകയുണ്ടായി.


</doc>
<doc id="228669" url="https://ml.wikipedia.org/wiki?curid=228669" title="ശ്രീമൂലവാസം">
ശ്രീമൂലവാസം

ആലപ്പുഴ ജില്ലയിൽ തൃക്കുന്നപ്പുഴ പ്രദേശത്ത് പൊതുവർഷം പത്താംനൂറ്റാണ്ടു വരെ നിലനിന്നിരുന്ന ബുദ്ധക്ഷേത്രസങ്കേതമാണ് ശ്രീമൂലവാസം. പതിനൊന്നാം ശതകത്തിൽ കോലത്തുനാട് ഭരിച്ചിരുന്ന വിക്രമരാമൻ കടലാക്രമണത്തിൽ നഷ്ടമായിക്കൊണ്ടിരുന്ന ശ്രീമൂലവാസത്തെ കല്ലുകൾ അടുക്കി രക്ഷിച്ചതായി മൂഷികവംശകാവ്യത്തിൽ പറയുന്നു. പതിനൊന്നാം ശതകത്തിന്റെ അന്ത്യത്തിൽ വളഭൻ എന്ന കോലത്തിരി രാജാവ് ചേര-ചോളയുദ്ധത്തിൽ പങ്കെടുത്ത് മടങ്ങുമ്പോൾ ശ്രീമൂലവാസം ക്ഷേത്രത്തിൽ ദർശനം നടത്തി "സുഗതനെ" വന്ദിച്ച് അനുഗ്രഹം സ്വീകരിച്ചതായും മൂഷികവംശം പറയുന്നു. തൃക്കുന്നപ്പുഴ ഭാഗത്തെ കടലിൽ നിന്ന് പിൽക്കാലത്ത് ശിലാബിംബങ്ങൾ കണ്ടുകിട്ടിയിട്ടുണ്ട്.

അഫ്ഘാനിസ്ഥാനിലെ ഇന്നത്തെ കാൻഡഹാർ പ്രദേശത്തുനിന്ന് "ദക്ഷിണാപഥേ മൂലവാസ ലോകനാഥ" എന്ന ലിഖിതമുള്ള ഒരു ബുദ്ധപ്രതിമ കണ്ടുകിട്ടിയതായി എം. ഫൗച്ചർ എന്ന പുരാവസ്തുഗവേഷകൻ രേഖപ്പെടുത്തിയിട്ടുണ്ട്.

ഈ ബുദ്ധസങ്കേതത്തേപ്പറ്റി അറിയുന്ന മറ്റൊരു രേഖ വിക്രമാദിത്യവരഗുണന്റെ പാലിയം ചെപ്പേടാണ്. സി.ഇ. 946-ൽ ഈ ക്ഷേത്രത്തിലേക്കു രജാവ് വിട്ടുകൊടുക്കുന്ന വസ്തുവകകളേക്കുറിച്ചുള്ളതാണ് ഈ രേഖ.


</doc>
<doc id="228683" url="https://ml.wikipedia.org/wiki?curid=228683" title="ഏലി കോഹൻ">
ഏലി കോഹൻ

ഒരു ഇസ്രയേലി ചാരനാണ് ഏലിയാഹു ബെൻ ഷൗൾ കോഹൻ എന്ന ഏലി കോഹൻ. സിറിയയിൽ നടത്തിയ ചാരവൃത്തിയിലൂടെയാണ് അദ്ദേഹം കൂടുതൽ അറിയപ്പെടുന്നത്. സിറിയയിലെ രാഷ്ട്രീയ സൈനിക രംഗത്തെ പ്രമുഖരുമായി ഉണ്ടാക്കിയ ബന്ധത്തിലൂടെ അവിടുത്തെ പ്രതിരോധമന്ത്രിയുടെ ഉപദേശകസ്ഥാനം വരെ അദ്ദേഹം കൈകാര്യം ചെയ്തു. കാമിൽ അമീൻ എന്നായിരുന്നു സിറിയയിൽ അദ്ദേഹം അറിയപ്പെട്ടിരുന്നത്. 1965 ൽ അദ്ദേഹം യാദൃച്ഛികമായി പിടിക്കപ്പെടുകയും പരസ്യമായി തൂക്കിലേറ്റപ്പെടുകയുമാണുണ്ടായത്. ആറുദിനയുദ്ധത്തിൽ ഇസ്രയേൽ വിജയിക്കുന്നതിൽ ഏലി കോഹൻ ചാരപ്രവർത്തനത്തിലൂടെ ശേഖരിച്ച രഹസ്യവിവരങ്ങൾ നിർണായക ഘടകമായിരുന്നെന്ന് വിശ്വസിക്കപ്പെടുന്നു.

എക്കാലത്തേയും മഹാന്മാരായ ഇസ്രയേലികളിൽ 26-ആമനായി 2005 ൽ ഇസ്രയേലി വാർത്താ വെബ്സൈറ്റ് വൈനെറ്റ് അദ്ദേഹത്തെ തിരഞ്ഞെടുത്തു.
അലക്സാൻട്രിയയിലെ ഒരു യാഥാസ്ഥിക ജൂത-സയണിസ്റ്റ് കുടുംബത്തിൽ 1924 ലാണ് കോഹൻ ജനിച്ചത്.


</doc>
<doc id="228690" url="https://ml.wikipedia.org/wiki?curid=228690" title="സ്വലാത്തുകൾ">
സ്വലാത്തുകൾ

ഇസ്‌ലാമിൽ പ്രവാചകന്മാരുടെയും പ്രധാനപ്പെട്ട മലക്കുകളുടെയും പേര് കേൾക്കുമ്പോൾ ചൊല്ലേണ്ട പ്രാർത്ഥനകളെ സ്വലാത്തുകൾ എന്ന് അറിയപ്പെടുന്നു. രണ്ട് തരത്തിലുള്ള സ്വലാത്തുകളാണ് പ്രധാനമായും നിലവിലുള്ളത്.
മുഹമ്മദ് ഒഴികെയുള്ള പ്രവാചകന്മാരുടെയും പ്രധാനപ്പെട്ട മലക്കുകളുടെയും നാമത്തോട് കൂടെ "അലൈഹിസ്സലാം": ( ' - A.S.) അഥവാ താങ്കളിൽ സമാധാനമുണ്ടാകട്ടെ എന്ന് പ്രാർത്ഥിക്കുന്നു. എഴുതുമ്പോൾ ഇതിനെ ചുരുക്കി (അ) എന്ന് മലയാളത്തിലും (A.S.) എന്ന് ഇംഗ്ലീഷിലും നാമങ്ങൾക്ക് ശേഷം ഉപയോഗിക്കുന്നു. ഉദാഹരണം ഇബ്റാഹിം നബി (അ), Jibrii(A.S) എന്നിവ.

മുഹമ്മദ് നബിയുടെ പേരിനോടൊപ്പം "സ്വല്ലല്ലാഹു അലൈഹി വസല്ലം": ( ') - അഥവാ ദൈവം താങ്കൾക്ക് പ്രതാപവും സമാധാനവും നൽകട്ടെ എന്ന് പ്രാർത്ഥിക്കുന്നു. എഴുതുമ്പോൾ ഇതിനെ ചുരുക്കി (സ) എന്ന് മലയാളത്തിലും (S.A.W അല്ലെങ്കിൽ PBUH) എന്ന് ഇംഗ്ലീഷിലും നാമത്തിന് ശേഷം ഉപയോഗിക്കുന്നു.

ﷺ

മുകളിൽ സൂചിപ്പിച്ചവ കൂടാതെ സ്വല്ലല്ലാഹു അലൈഹി വ ആലിഹി (ദൈവം താങ്കൾക്കും കുടുംബത്തിനും പ്രതാപം നൽകട്ടെ), തുടങ്ങി നിരവധി രൂപങ്ങളിൽ ഉപയോഗിക്കപ്പെടുന്നു.

ഖുർആൻ അധ്യായം 33, സൂക്തം 56 ൽ പറയുന്നു.

അബൂ ഹുറൈറ റിപ്പോർട്ട് ചെയ്ത ഹദീഥ്: 



</doc>
<doc id="228692" url="https://ml.wikipedia.org/wiki?curid=228692" title="മരണാനന്തര ക്രിയകൾ">
മരണാനന്തര ക്രിയകൾ

ഒരു വ്യക്തി മരിച്ചു കഴിഞ്ഞ ശേഷം പരേതാത്മാവിനു വേണ്ടി ആചാരപ്രകാരം ചെയ്തുവരുന്ന കർമ്മങ്ങളാണ് മരണാനന്തര ക്രിയകൾ എന്നറിയപ്പെടുന്നത്. ഓരോ മതത്തിലും ജാതിയിലും ഈ കർമ്മങ്ങൾ വ്യത്യാസപ്പെട്ടിരിക്കും. മരിച്ച ദിവസം മുതൽ തുടങ്ങുന്ന ഈ കർമ്മങ്ങൾ മൂന്ന് പതിനാറ്, നാല്പത്തൊന്ന് എന്നീ ദിവസങ്ങളിൽ പ്രത്യേക കർമ്മങ്ങോളോടെ ഹിന്ദുമതത്തിൽ പൊതുവേ അനുഷ്ഠിച്ചുവരുന്നു. പരേതാത്മാവിന്റെ ശരീരം വിധിപ്രകാരം സംസ്കരിക്കുന്ന അപരക്രിയ എന്ന ചടങ്ങ് മരണാനന്തര ക്രിയകളിൽ പ്രധാനമാണ്.


</doc>
<doc id="228695" url="https://ml.wikipedia.org/wiki?curid=228695" title="കരമന ബോട്ടപകടം">
കരമന ബോട്ടപകടം

1971-ൽ കരമനയാറ്റിൽ ഉണ്ടായ ബോട്ടപകടമാണ് കരമന ബോട്ടപകടം എന്നറിയപ്പെടുന്നത്. ഈ അപകടത്തിൽ 12 പേരിൽ 11 പേരും മരണമടഞ്ഞു.
പത്തു വയസ്സുണ്ടായിരുന്ന മേബൽ എന്ന പെൺകുട്ടി മാത്രമാണ് അന്ന് അത്ഭുതകരമായി നീന്തി കര പറ്റിയത്. 


</doc>
<doc id="228702" url="https://ml.wikipedia.org/wiki?curid=228702" title="ആൽഫ്രെഡ് ഡോബ്ലിൻ">
ആൽഫ്രെഡ് ഡോബ്ലിൻ

ജർമൻ നോവലിസ്റ്റായിരുന്നു ആൽഫ്രെഡ് ഡോബ്ലിൻ. പോമറേനിയയിലെ സ്റ്റെറ്റിനിൽ ഒരു നിർധന കുടുംബത്തിലായിരുന്നു ജനനം. പിതാവ് മാക്സ് ഡോബ്ലിൻ എന്ന യഹൂദവർത്തകനായിരുന്നു, മാതാവ് സോഫി ഡോബ്ലിനും.

1898-ൽ കുടുംബം ബർലിനിലേക്ക് താമസം മാറ്റി. സ്റ്റെറ്റിനിലായിരുന്നു ആദ്യകാല വിദ്യാഭ്യാസം. 1900-04 കാലഘട്ടത്തിൽ ബർലിൻ യൂണിവേഴ്സിറ്റിയിലും തുടർന്ന് ഫ്രെയ്ബർഗ് യൂണിവേഴ് സിറ്റിയിലും വൈദ്യശാസ്ത്രം അഭ്യസിച്ചു. 1905-ൽ ബിരുദം സമ്പാദിച്ചുവെങ്കിലും 1911-ലേ ഭിഷഗ്വരവൃത്തി ആരംഭിക്കാൻ സാധിച്ചുള്ളു. വിദ്യാഭ്യാസകാലത്തുതന്നെ കാന്റ്, ഷോപ്പൻഹോവർ, നീഷേ എന്നിവരുടെ ദർശനത്തിൽ തത്പരനായി.
ആൽഫ്രെഡ് ഡോബ്ലിന്റെ ആദ്യനോവൽ "ഡീ ഡ്രെയ്സ് പുഞ്ജ് ഡെസ് വാങ്-ലുൻ" എന്ന പേരിൽ 1915-ൽ പ്രസിദ്ധീകൃതമായി. 18-ആം നൂറ്റാണ്ടിലെ ചൈനയിലെ രാഷ്ട്രീയ പ്രക്ഷോഭങ്ങൾ ചിത്രീകരിക്കുന്ന ഈ കൃതി ഡോബ്ലിനെ "ഫൊണ്ടെയ്ൻ പ്രൈസി"നർഹനാക്കി. അക്രമരാഹിത്യത്തിൽ അടിയുറച്ചു വിശ്വസിക്കുന്ന നായകനായ വാങ്-ലുൻ രക്തരൂഷിതമായ ഒരു സമരത്തിൽ പങ്കാളിയാകേണ്ടിവരുന്നതും അനിയന്ത്രിതമായ സാഹചര്യങ്ങളുടെ സമ്മർദത്താൽ സർവനാശത്തിനു വിധേയനാകുന്നതും ഹൃദയസ്പൃക്കായി ഇതിൽ ചിത്രീകരിക്കുന്നു.

ഡെർ സ്റ്റുർമ് എന്ന ആനുകാലികത്തിൽ പ്രസിദ്ധീകരിച്ച അഭിവ്യഞ്ജനാത്മക (expresionist) കഥകളിലൂടെയാണ് ഡോബ്ലിൻ സാഹിത്യവൃത്തത്തിൽ ശ്രദ്ധേയനായത്. ഈ കഥകൾ 1913-ൽ "ഡീ എർമോർഡങ് എയ്നെർ ബട്ടർബ്ലയും" എന്ന പേരിൽ സമാഹരിച്ചു പ്രസിദ്ധപ്പെടുത്തി. ഇന്ദ്രിയ അവബോധങ്ങൾ കലാസുഭഗമായി ആവിഷ്കരിക്കുകയാണ് എക്സ്പ്രഷനിസ്റ്റിന്റെ മുഖ്യധർമമെന്ന് ഡോബ്ലിൻ വിശ്വസിച്ചിരുന്നു. 1920-ൽ ഷുറ്റ്സ് വെർ ബെൻഡ് ഡോയ്ഷെർ "ഷ്റിഫ്റ്റ്സ് സെല്ലർ അസോസിയേഷൻ ഒഫ് ജർമൻ റൈറ്റേഴ്സിൽ" അംഗമായി. ഒന്നാം ലോകമഹായുദ്ധകാലത്ത് ജർമൻ സൈന്യത്തിലെ മെഡിക്കൽ ഓഫീസറായിരുന്ന ഡോബ്ലിൻ യുദ്ധമുന്നണിയിൽ സേവനമനുഷ്ഠിച്ചു. നോവൽ രചനയ്ക്ക് സൈനികസേവനം തടസ്സമായില്ല. 1920-ൽ "വാലൻ സ്റ്റീൻ" എന്ന ചരിത്രനോവൽ പുറത്തുവന്നു. വിഷാദാത്മകമായ ഒരു ഭവിഷ്യദ്ദർശനം കാഴ്ചവയ്ക്കുന്ന നോവലാണ് "സെർജ്, മീർ ഉൺ ജൈജാന്റൻ (1924)". സാങ്കേതിക വിദഗ്ദ്ധർ ഭരണം കൈയാളുന്ന ഒരു വ്യവസ്ഥിതിയിൽ പ്രകൃതിയും മനുഷ്യനും തമ്മിലുള്ള സംഘർഷം മൂർച്ഛിക്കുന്നതായിട്ടാണ് ഇതിൽ ചിത്രീകരിച്ചിരിക്കുന്നത്.
1929-ൽ പ്രസിദ്ധീകരിച്ച "ബർലിൻ അലക്സാണ്ടർപ്ലാറ്റ്സ്" ആണ് ഡോബ്ലിന്റെ ഏറ്റവും മികച്ച നോവലായി അംഗീകരിക്കപ്പെട്ടിട്ടുള്ളത്. വിവിധ വീക്ഷണങ്ങളിലൂടെ ബർലിനെ നോക്കിക്കാണുന്ന നോവലിസ്റ്റ് പലപ്പോഴും ഇംഗ്ലീഷ് നോവലിസ്റ്റായ ജെയിംസ് ജോയിസിന്റെ സ്വാധീനത്തിൽപ്പെടുന്നതു കാണാം. അലക്സാണ്ടർപ്ലാറ്റ്സിനെ കേന്ദ്രീകരിച്ചുള്ള ഒരു ചെറിയ വൃത്തത്തിനുള്ളിലാണ് ക്രിയാവ്യാപാരം അരങ്ങേറുന്നത്. സൈനികരുടെ ഗാനങ്ങൾ, കാലാവസ്ഥാ പ്രവചനങ്ങൾ, തെരഞ്ഞെടുപ്പു പ്രസംഗങ്ങൾ, കമ്പോളനിലവാരാവലോകനങ്ങൾ തുടങ്ങിയവയുടെ അവതരണത്തിലൂടെ ബർലിന്റെ മെട്രോപൊളിറ്റൻ അന്തരീക്ഷം പ്രത്യക്ഷവത്കരിക്കാൻ നോവലിസ്റ്റ് പ്രത്യേകം ശ്രദ്ധിക്കുന്നതായി കാണാം.
നാസികൾ അധികാരത്തിലേറിയതോടെ തന്റെ യഹൂദപൈതൃകവും സോഷ്യലിസ്റ്റ് ആദർശങ്ങളും കാരണം ഡോബ്ലിൻ ജർമനി വിടാൻ നിർബന്ധിതനായി. ഇതിനകംതന്നെ ജർമൻ സോഷ്യലിസ്റ്റ് പാർട്ടി വിട്ട് സ്വതന്ത്ര ചിന്താഗതിയുള്ള കമ്യൂണിസ്റ്റ് സോഷ്യലിസ്റ്റ് ഡെമോക്രാറ്റിക് പാർട്ടിയിൽ ഇദ്ദേഹം ചേർന്നു കഴിഞ്ഞിരുന്നു. തെക്കേ അമേരിക്കയുടെ പശ്ചാത്തലത്തിൽ രചിച്ച "ദാസ് ലാൻഡ് ഓൻ ടോഡ്" എന്ന നോവൽ 1937-38-ൽ പുറത്തുവന്നു. 1941-ൽ റോമൻ കത്തോലിക്കാ മതത്തിലേക്ക് പരിവർത്തനം ചെയ്ത ഡോബ്ലിൻ തന്റെ മേൽ കിർക്ക്ഗാഡിനും സ്പിനോസയ്ക്കുമുള്ള സ്വാധീനം ഊന്നിപ്പറഞ്ഞിരുന്നു. ജർമനിയിലെ 1918-ലെ പരാജയപ്പെട്ട വിപ്ലവത്തെപ്പറ്റി "നവംബർ 1918" എന്ന ഒരു ബഹുവാല്യചരിത്രനോവലിന്റെ രചന 1939-ൽ ആരംഭിച്ചെങ്കിലും 1950-ൽ മാത്രമേ അത് പൂർത്തിയാക്കാൻ കഴിഞ്ഞുള്ളൂ. 1945-ൽ ജർമനിയിൽ മടങ്ങിയെത്തിയ ഇദ്ദേഹം വിദ്യാഭ്യാസ വകുപ്പിൽ ഓഫീസറായി കുറേക്കാലം ജോലി നോക്കി. ജർമനിയിലെ രാഷ്ട്രീയ സംഭവവികാസങ്ങളിൽ നിരാശനായി 1950-കളുടെ ആരംഭത്തിൽ ഡോബ്ലിൻ പാരിസിലേക്ക് താമസം മാറ്റി. "ഹാംലെറ്റ് (1956)" എന്ന അവസാന നോവലിൽ പുതിയ യൂറോപ്പിനുവേണ്ടിയുള്ള ഡോബ്ലിന്റെ മോഹവും കത്തോലിക്കാമതത്തിലുള്ള അടിയുറച്ച വിശ്വാസവും സുവ്യക്തമായി നിഴലിച്ചു കാണാം.

1956-ൽ ഡോബ്ലിൻ ഫ്രയ്ബെർഗിലെ സാനറ്റോറിയത്തിൽ പ്രവേശിപ്പിക്കപ്പെട്ടു. ഇതിനകം ഇദ്ദേഹത്തിന്റെ ശരീരം ആകെ തളർന്നു കഴിഞ്ഞിരുന്നു. 1957 ജൂൺ 26-ന് ഇദ്ദേഹം അന്തരിച്ചു.



</doc>
<doc id="228729" url="https://ml.wikipedia.org/wiki?curid=228729" title="കേരളത്തിൽ നടന്ന പ്രധാന ബോട്ടപകടങ്ങൾ">
കേരളത്തിൽ നടന്ന പ്രധാന ബോട്ടപകടങ്ങൾ



</doc>
<doc id="228764" url="https://ml.wikipedia.org/wiki?curid=228764" title="ബേക്കറി">
ബേക്കറി

മാവ് ഓവനിൽ വച്ച് പൊള്ളിച്ച് റൊട്ടി, ബ്രഡ്, ബിസ്കറ്റ്, കേക്ക് എന്നിവ ഉണ്ടാക്കുന്ന സ്ഥാപനമാണ് ബേക്കറി. ചില ബേക്കറികൾ കാഫറ്റീരിയ പോലെയും പ്രവർത്തിക്കാറുണ്ട്. അവിടെ ബേക്കറി ഉൽപ്പന്നങ്ങൾക്കൊപ്പം ചായ, കാപ്പി, ഇതര ശീതള പാനീയങ്ങൾ എന്നിവ ലഭ്യമാണ്. 


</doc>
<doc id="228777" url="https://ml.wikipedia.org/wiki?curid=228777" title="ഗോക്കുൺ">
ഗോക്കുൺ

ഒന്നോ അധിലധികമോ പുരുഷന്മാരുടെ ശുക്ലം ഒരു സ്ത്രീ കുടിക്കുന്നതിനെയാണ് ഗോക്കുൺ എന്ന് പറയുക. സാധാരണയായി ഏതെങ്കിലും പാത്രത്തിൽ നിന്നാണ് ഇങ്ങനെ കുടിക്കുക. പോർണോഗ്രാഫിക് ചിത്രങ്ങളിൽ ഈ രീതി കണ്ടുവരുന്നു. ജാപ്പനീസ് പദമായ ഗോക്കുൻ ഒരു ഓനമാറ്റോപിയ (Onomatopoeia) ആണ് - ദ്രാവകം കുടിച്ചിറക്കുമ്പോഴുള്ള ശബ്ദത്തിൽ നിന്നാണ് ഈ വാക്കിന്റെ ഉത്ഭവം. ശുക്ലം സ്ത്രീ കുടിച്ചിറക്കുന്നു എന്നതാണ് ബുകാകെയിൽ നിന്ന് ഇതിനെ വ്യത്യസ്തമാക്കുന്നത്. സുരക്ഷിതമല്ലാത്ത ലൈംഗികരിതിയായതിനാൽ ഇതുവഴി ലൈംഗികരോഗങ്ങൾ പകരാൻ സാധ്യതയുണ്ട്


</doc>
<doc id="228876" url="https://ml.wikipedia.org/wiki?curid=228876" title="ഫ്രാങ്ക് ഡോബ്സൻ">
ഫ്രാങ്ക് ഡോബ്സൻ

ഫ്രാങ്ക് ഡോബ്സൻ ഇംഗ്ലണ്ടിലെ ശില്പിയായിരുന്നു. 1888 നവംബർ 18-ന് ലണ്ടനിൽ ജനിച്ചു.

ലണ്ടൻ, എപ്പിംഗ്, ആർബ്രോത് എന്നിവിടങ്ങളിലെ ചിത്രകലാവിദ്യാലയങ്ങളിൽ നിന്ന് ചെറുപ്പത്തിലേ ചിത്രകലാപരിശീലനം നേടി. 1913 മുതലാണ് തന്റെ മാധ്യമം ശില്പകലയാണെന്ന് ഇദ്ദേഹം കണ്ടെത്തിയത്. ചതുരവടിവാർന്ന ശില്പങ്ങളോടായിരുന്നു ഇദ്ദേഹത്തിന് ആഭിമുഖ്യം. ഇംഗ്ലണ്ടിൽ ഇദ്ദേഹത്തിന്റെ ആദ്യകാല ക്യൂബിസ്റ്റ് രചനകൾ അംഗീകരിക്കപ്പെട്ടില്ല. എന്നു മാത്രമല്ല, അത്തരം "അരൂപി"യായ രചനകളുടെ പേരിൽ വലിയൊരു വിഭാഗം കലാകാരന്മാർ ഇദ്ദേഹത്തെ എതിർക്കുകയും ചെയ്തു. എന്നാൽ ആ ശൈലിയിൽനിന്നു വിട്ടുപോകാതെതന്നെ ക്ലാസിക് ശൈലികൂടി സ്വാംശീകരിച്ചുകൊണ്ട് ഇദ്ദേഹം മുന്നോട്ട് പോയി. അങ്ങനെ നവശില്പകലാപ്രസ്ഥാനത്തിന്റെ ദീപശിഖാവാഹകനായി മാറാൻ ഡോബ്സനു കഴിഞ്ഞു.
കല്ല്, പിച്ചള, ഓട്, കണ്ണാടി, കോൺക്രീറ്റ് തുടങ്ങിയ പല മാധ്യമങ്ങളിലും ഇദ്ദേഹം ശില്പാവിഷ്കരണം നിർവഹിച്ചിട്ടുണ്ട്. ഒസ്ബെർട്ട് സിറ്റ് വെലിനെ പോലുള്ള പല പ്രമുഖരുടേയും ഛായാചിത്രങ്ങളും ഇദ്ദേഹം രചിച്ചിട്ടുണ്ട്. 1942-ൽ "റോയൽ അക്കാദമി"യിൽ അംഗത്വം ലഭിച്ചു. 1953-ൽ അക്കാദമിയുടെ മുഴുവൻ സമയ അംഗമാകുവാൻ സാധിച്ചു. 1946 മുതൽ 1953 വരെ ഇദ്ദേഹം "റോയൽ കോളജ് ഒഫ് ആർട്ടിലെ" "ശില്പകലാ പ്രൊഫസറായും" സേവനമനുഷ്ഠിച്ചിട്ടുണ്ട്. 1963 ജൂലൈ 22-ന് ലണ്ടനിൽ അന്തരിച്ചു. 



</doc>
<doc id="228919" url="https://ml.wikipedia.org/wiki?curid=228919" title="വി.ടി. നന്ദകുമാർ">
വി.ടി. നന്ദകുമാർ

നോവൽ, ചെറുകഥ, നാടകം, ചലച്ചിത്രഗാനരചന, പത്രപ്രവർത്തനം തുടങ്ങിയ രംഗങ്ങളിൽ വ്യാപരിച്ചിരുന്ന മലയാളസാഹിത്യകാരനായിരുന്നു വി.ടി. നന്ദകുമാർ(1925 ജനുവരി 27 - 2000 ഏപ്രിൽ 30).

1925 ജനുവരി 27നു് തൃശ്ശൂർ ജില്ലയിലെ കൊടുങ്ങല്ലൂരിലാണു് നന്ദകുമാർ ജനിച്ചതു്. പിതാവ് കുഞ്ഞുണ്ണിരാജയും മാതാവ് മാധവിയമ്മയും.
മെഡിക്കൽ റെപ്രസെന്റേറ്റീവായി ഉദ്യോഗം ആരംഭിച്ച അദ്ദേഹം തുടർന്നു് വിനോദസഞ്ചാരത്തെ ആസ്പദമാക്കി യാത്ര എന്ന പേരിൽ ഒരു മാസിക തുടങ്ങി.


ജയദേവന്റെ അഷ്ടപദിയെ (ഗീതഗോവിന്ദം) അടിസ്ഥാനമാക്കി രചിച്ച നോവലാണു് തവ വിരഹേ വനമാലി. രക്തമില്ലാത്ത മനുഷ്യൻ, രണ്ടു പെൺകുട്ടികൾ എന്നീ നോവലുകൾ പിന്നീട് ചലച്ചിത്രങ്ങളായി ആവിഷ്കരിക്കപ്പെട്ടു.

വി.ടി. നന്ദകുമാറിന്റെ 'ധർമ്മയുദ്ധം', 'രണ്ടുപെൺകുട്ടികൾ', 'രക്തമില്ലാത്ത മനുഷ്യൻ' എന്നീ കൃതികൾ ചലച്ചിത്രരൂപത്തിൽ പുറത്തുവന്നു. ധർമ്മയുദ്ധം(1973), അശ്വരഥം (1980) എന്നിവയിലെ സംഭാഷണവും അശ്വരഥത്തിലെ തിരക്കഥയും നിർവ്വഹിച്ചതു് നന്ദകുമാർ ആയിരുന്നു.
സ്വവർഗരതി അടിസ്ഥാനമാക്കി മലയാളത്തിൽ പിറന്ന ആദ്യ നോവലായിരുന്നു രണ്ടു പെൺകുട്ടികൾ . പ്രസിദ്ധീകരണകാലത്ത് വിവാദങ്ങൾ സൃഷ്ടിച്ച അത് പില്ക്കാലത്ത് മറ്റൊരു രീതിയിൽ പുനർവചിക്കപ്പെടുകയും സവിശേഷമായ ആദരവ് നേടിയെടുക്കുകയും ചെയ്തു. 


</doc>
<doc id="228925" url="https://ml.wikipedia.org/wiki?curid=228925" title="സിഡ്നി തോംപ്സൺ ഡോബെൽ">
സിഡ്നി തോംപ്സൺ ഡോബെൽ

സിഡ്നി തോംപ്സൺ ഡോബെൽ ഇംഗ്ലീഷ് കവിയും നിരൂപകനുമായിരുന്നു. സിഡ്നിയെൻഡിസ് എന്നാണ് തൂലികാനാമം. 1824 ഏപ്രിൽ 5-ന് കെന്റിലെ ക്രാൻബ്രൂക്കിൽ ജനിച്ചു. 
സ്കൂളിലോ യൂണിവേഴ്സിറ്റിയിലോ വിദ്യാഭ്യാസം നടത്തിയിട്ടില്ല. സ്വതന്ത്രചിന്താഗതിക്കാരനായിരുന്ന പിതാവ് ജോൺ ഡോബെൽ സർക്കാരിനേയും ഭരണത്തേയും കുറിച്ച് ഒരു ലഘുലേഖ പ്രസിദ്ധീകരിക്കുകയുണ്ടായി. പിതാവിന്റെ സ്വാധീനം കാരണം ഡോബെൽ യൂറോപ്പിലെ മിതവാദി പ്രസ്ഥാനത്തിൽ അതീവതത്പരനായിരുന്നു. 1848-ൽ യൂറോപ്പിൽ അരങ്ങേറിയ വിപ്ലവങ്ങളാൽ പ്രചോദിതനായി ഇദ്ദേഹം രചിച്ച "ദ് റോമൻ" എന്ന നാടകീയകാവ്യം 1850-ൽ പ്രസിദ്ധീകരിച്ചു. "കാർലൈൽ, റസ്കിൻ, ടെന്നിസൻ, ബ്രൗണിങ്" തുടങ്ങിയ മഹാശയന്മാരുമായി സൗഹൃദം സ്ഥാപിക്കാൻ ഇതു സഹായകമായി.
സ്പാസ് മോഡിക് കവന സമ്പ്രദായത്തിന്റെ പ്രണേതാക്കളിൽ ഒരാളായാണ് ഡോബെൽ അറിയപ്പെടുന്നത്. അപ്രതിഹതമായ വികാരങ്ങളും, അവ്യവസ്ഥിതവും ശ്ലഥബദ്ധവുമായ ബിംബവിധാനവുമാണ് ഈ കാവ്യസമ്പ്രദായത്തിന്റെ സവിശേഷത. ആംഗലകവിയായ ബൈറനെ വിശേഷിപ്പിക്കാൻ കാർലൈൽ ആണ് ആദ്യമായി ഈ സാഹിത്യസംജ്ഞ പ്രയോഗിച്ചത്. പി.ജെ. ബെയ്ലി, ജോൺ സ്റ്റാന്യൻ ബിഗ്, സിഡ്നി ഡോബെൽ, അലക്സാണ്ടർ സ്മിത്ത് എന്നിവരെ ബന്ധപ്പെടുത്തി 1853-ൽ ചാൾസ് കിംഗ്സ്ലി പ്രയോഗിച്ചതോടെ ഈ പദം പ്രചാരം നേടി. ഡോബെലിന്റെ നിരവധി ഉപന്യാസങ്ങളിൽ ഈ ശൈലിയുടെ സൗന്ദര്യ ശാസ്ത്രം പഠനവിധേയമാകുന്നുണ്ട്. 1876-ൽ "തോട്ട്സ് ഓൺ ആർട്ട്", "ഫിലോസഫി ആൻഡ് റിലീജിയൻ" എന്ന പേരിൽ ജോൺ നിക്കോൾ ഈ ഉപന്യാസങ്ങൾ സമാഹരിച്ചു പ്രസിദ്ധീകരിച്ചു. അന്തർജ്ഞാനത്തേയും കാര്യങ്ങളുടെ പരസ്പരബന്ധത്തേയും പറ്റിയുള്ള കാല്പനിക സങ്കല്പത്തിലൂന്നിയതും രൂപസംബന്ധമായ സകല വിലക്കുകളേയും വലിച്ചെറിയുന്നതുമായിരുന്നു സ്പാസ് മോഡിക് പ്രസ്ഥാനക്കാരുടെ രീതി. സന്ദേഹത്തിൽ നിന്നു വിശ്വാസത്തിലേക്കും അവ്യവസ്ഥിതത്വത്തിൽ നിന്നു സുവ്യവസ്ഥയിലേക്കുമുള്ള മനുഷ്യന്റെ പുരോഗമനത്തെ വിഷയമാക്കി ഒരു കാവ്യത്രയം രചിക്കാൻ ഡോബെൽ ആഗ്രഹിച്ചിരുന്നെങ്കിലും ബാൾഡർ (1853) എന്ന കാവ്യം മാത്രമേ പ്രസിദ്ധീകരിക്കാൻ കഴിഞ്ഞുള്ളൂ. ഈ കവിത പറയത്തക്ക വിജയം കൈവരിച്ചില്ലെന്നു മാത്രമല്ല, "ഫേർമീലിയൻ... എ സ്പാസ്മോഡിക് ട്രാജഡി" എന്ന പേരിൽ ഡബ്ലിയൂ.ഇ.എയ്റ്റൂൺ അടുത്തവർഷം തന്നെ ഇതിന്റെ ഹാസ്യവിഡംബനം രചിക്കുകയും ചെയ്തു.

നിരവധി ഭാവഗീതങ്ങളും അലക്സാണ്ടർ സ്മിത്തുമായി ചേർന്ന് ക്രിമിയൻ യുദ്ധത്തെക്കുറിച്ച് 1855-ൽ രചിച്ച ഗീതകപരമ്പരയും ഡോബെലിന്റെ സംഭാവനയായി ലഭിച്ചിട്ടുണ്ട്. 1874 ഓഗസ്റ്റ് 22-ന് ഗ്ലസറ്റർഷയറിലെ നെയ്ൽ സ്വർത്തിൽ ഇദ്ദേഹം അന്തരിച്ചു.



</doc>
<doc id="228933" url="https://ml.wikipedia.org/wiki?curid=228933" title="ദെഹ്ലി ഉർദു അഖ്ബാർ">
ദെഹ്ലി ഉർദു അഖ്ബാർ

ഉർദു ഭാഷയിൽ ദില്ലിയിൽ നിന്ന് പുറത്തിറങ്ങിയ ആദ്യത്തെ വർത്തമാനപ്പത്രമാണ് ദെഹലി ഉർദു അഖ്ബാർ (Dehli Urdu Akhbar). 1836-ൽ പ്രസിദ്ധീകരണമാരംഭിച്ച ഇത് 1857 ജൂലൈ 12-ന് അഖ്ബാർ-അൽ-സഫർ എന്ന് പേരുമാറ്റി. 1857 സെപ്റ്റംബർ 13-നാണ് ഇതിന്റെ അവസാനത്തെ പതിപ്പ് പുറത്തിറങ്ങിയത്. ഷിയാ നേതാവായിരുന്ന മൗലവി മുഹമ്മദ് ബഖർ ആയിരുന്നു ഇതിന്റെ എഡിറ്റർ. 

ദെഹ്ലി ഉർദു അക്ബാർ ഒരു ബ്രിട്ടീഷ് വിരുദ്ധപത്രമായിരുന്നു. 1857-ലെ ലഹളക്കാലത്ത് ദില്ലിയിൽ പ്രസിദ്ധീകരിക്കപ്പെട്ടിരുന്ന ഏറ്റവും പ്രധാനപ്പെട്ട പത്രം ഇതായിരുന്നുവെന്ന് വിലയിരുത്തപ്പെടുന്നു. ഇക്കാലത്ത് ഇത് ആഴ്ചപ്പതിപ്പായാണ് പുറത്തിറങ്ങിയിരുന്നത്. ഈ പത്രത്തിന്റെ 16 ലക്കങ്ങൾ ദില്ലിയിലെ നാഷണൽ ആർക്കൈവ്സ് ഓഫ് ഇന്ത്യയിൽ പരിരക്ഷിക്കുന്നുണ്ട്.

1835 മാർച്ചിൽ ഡെൽഹി കമ്മീഷണറായിരുന്ന വില്യം ഫ്രേസറെ ഒരു നാട്ടുകാരനായ കുതിരക്കാരൻ കൊലപ്പെടുത്തി. നവാബ് ഷംസുദ്ദീന്റെ ചാരനായ കരിം ഖാൻ എന്നയാളാണ് കൊലപാതകി എന്നു കണ്ടെത്തി. കരീം ഖാനെതിരെയുള്ള നടപടികളെ, വിചാരണാവേളയിൽ, കൊൽക്കത്ത ആസ്ഥാനമായ ഒരു പത്രം ആക്ഷേപിക്കുകയും അങ്ങനെ ബ്രിട്ടീഷുകാർക്കെതിരെ ജനവികാരം ഉയരുകയും ചെയ്തു. 1835 ഒക്ടോബറിൽ കരീംഖാനെ വധശിക്ഷക്ക് വിധേയനാക്കി. ആയിരക്കണക്കിന് മുസ്ലീങ്ങൾ അയാളുടെ ശവമാടത്തിൽ എത്തി അനുശോചനം രേഖപ്പെടുത്തി. ഈ സംഭവമാണ് ദെഹ്ലി ഉർദു അഖ്ബാറിന്റെ പിറവിക്ക് കാരണമായത്.

മുഗൾ വീക്ഷണത്തിൽ പ്രസിദ്ധീകരിച്ചിരുന്ന ദെഹ്ലി ഉർദു അക്ബാറിന്റെ ബ്രിട്ടീഷ് പ്രതിയോഗി ഡെൽഹി ഗസറ്റ് എന്ന പത്രമായിരുന്നു. ഈ പക്ഷപാതിത്വം മൂലം ഒരേ സംഭവത്തിനുതന്നെ വ്യത്യസ്തതരത്തിലുള്ള റിപ്പോർട്ടിങ് ആണ് ഇരുപത്രങ്ങളിലുമുണ്ടായിരുന്നത്.

ദെഹ്ലി ഉർദു അഖ്ബാർ പ്രധാനമായും തദ്ദേശിയരാഷ്ട്രീയവും മതപരമായ കാര്യങ്ങളുമാണ് ചർച്ച ചെയ്തിരുന്നത്. മതപരിവർത്തനം, സൂഫി ആശ്രമങ്ങളിലെ അത്ഭുതസംഭവങ്ങൾ, ഡെൽഹിയിലെ ആഘോഷങ്ങളും അവയ്കിടയിൽ ചിലപ്പോഴുണ്ടാകാറുള്ള സുന്നി ഷിയ കലാപങ്ങൾ തുടങ്ങിയവയെല്ലാം അത് റിപ്പോർട്ട് ചെയ്തു. കൊട്ടാരത്തിലെ സ്ത്രീകളെ അവിഹിതബന്ധത്തിനെതിരെയുള്ള ശിക്ഷയെക്കുറിച്ചുള്ള ഗോസിപ്പുകളും അത് പ്രചരിപ്പിച്ചു. മുഗൾ സഭയിലേയും ഡെൽഹിയിലെ മുസ്ലീം പണ്ഡിതർക്കിടയിലെയും ബ്രിട്ടീഷ് സർക്കാരിലേയും അഴിമതികൾക്കെതിരെ ഈ പത്രം എഴുതിയിരുന്നു. മുഗൾ ചക്രവർത്തിയായിരുന്ന ബഹാദൂർഷാ സഫറിനോട് ഏറെ വിധേയത്വം പുലർത്തിയിരുന്ന പത്രം കൊട്ടാരത്തിലെ ഉദ്യോഗസ്ഥരെയാണ് അഴിമതിക്കും തെറ്റുകൾക്കും വിമർശിച്ചിരുന്നത്.

തങ്ങളുടെ വായനക്കാർക്ക് സാന്മാർഗികോപദേശങ്ങൾ നൽകി തിന്മയിൽനിന്ന് അവരെ അകറ്റുക എന്നതായിരുന്നു ദെഹ്ലി ഉർദു അക്ബാറിന്റെ പ്രഖ്യാപിതലക്ഷ്യം. വ്യക്തിപരമായ ഗോസിപ്പുകൾ കൊണ്ട് എഡിറ്ററുടെ മതപരമായ വീക്ഷണങ്ങളെ അനുഗമിക്കാത്ത മാന്യന്മാരെ അധിക്ഷേപിക്കുന്ന ഒരു വൃത്തികെട്ട പത്രമായിരുന്നു ദെഹ്ലി ഉർദു അക്ബാർ എന്നാണ് എതിർചേരിയിലുള്ള മറ്റൊരു ഉർദു പത്രം അതിനെക്കുറിച്ച് വിലയിരുത്തുന്നത്.

എഡിറ്ററായ മൗലവി മുഹമ്മദ് ബഖറുടെ പുത്രനും കവിയുമായ മുഹമ്മദ് ഹുസൈൻ ആസാദ്, ദില്ലിയിലെ കവിസമ്മേളനങ്ങളിൽ (മുശൈറകൾ) ചൊല്ലപ്പെടുന്ന കവിതകൾ പത്രത്തിൽ പ്രസിദ്ധീകരിച്ചിരുന്നു. കവിതാരംഗത്തെ സൗഖ് - ഗാലിബ് വൈരത്തിൽ പത്രം സൗഖിന്റെ പക്ഷത്തായിരുന്നു നിന്നിരുന്നത്. സൗഖ് ആസാദിന്റെ ഗുരുവും, ബഖറുടെ സുഹൃത്തുമായിരുന്നു. ചൂതാട്ടത്തിന്റെ പേരിൽ ഗാലിബ് ഒരിക്കൽ തടവിലായപ്പോൾ ആ സംഭവം വളരെ വിശദീകരിച്ച് ദെഹ്ലി ഉർദു അഖ്ബാർ റിപ്പോർട്ട് ചെയ്തിരുന്നു.

ഡെൽഹിക്ക് പുറത്തുള്ള കാര്യങ്ങളെക്കുറിച്ച് അക്ബാറിൽ വളരെ വിരളമായേ പരാമർശിക്കാറുള്ളൂ. ഉണ്ടെങ്കിൽത്തന്നെ അത് ഹിന്ദുസ്ഥാനിലെ മറ്റു പട്ടണങ്ങളെക്കുറിച്ചും പരമാവധി കൽക്കത്ത വരെയുമായിരുന്നു. 1840-കളിലെ മൊത്തം പത്രമെടുത്താൽ അതിൽ ബ്രിട്ടൻ എന്ന പേര് വെറും 7 വട്ടം മാത്രമേ പരാമർശിച്ചിട്ടുള്ളൂ. ഇസ്ലാമികരാജ്യങ്ങളായിരുന്ന ഈജിപ്തിനെക്കുറിച്ചും പേർഷ്യയെക്കുറിച്ചും വളരെക്കൂടുതൽ പരാമർശമുണ്ട്.



</doc>
<doc id="228940" url="https://ml.wikipedia.org/wiki?curid=228940" title="രചന നാരായണൻകുട്ടി">
രചന നാരായണൻകുട്ടി

മലയാളചലച്ചിത്രനടിയും മഴവിൽ മനോരമയിലെ മറിമായം എന്ന ആക്ഷേപ ഹാസ്യ പരിപാടിയിൽ വൽസല എന്ന കഥാപാത്രം ചെയ്യുന്ന നടിയും കോമഡി ഫെസ്റ്റിവൽ എന്ന പരിപാടിയുടെ അവതാരകയും ആണ് രചന നാരായണൻകുട്ടി.

നാരായണൻ കുട്ടിയുടേയും നാരായണിടേയും രണ്ടു മക്കളിൽ ഒരാളായിട്ട് തൃശ്ശൂർ ജില്ലയിൽ ആണ് രചനയുടെ ജനനം. വിദ്യാർത്ഥിയായിരുന്നപ്പോൾ സ്‌ക്കൂൾ കലോത്സവങ്ങളിൽ ശാസ്ത്രീയനൃത്തം, ഓട്ടൻ തുള്ളൽ, കഥകളി, കഥാപ്രസംഗം തുടങ്ങിയ ഇനങ്ങളിൽ പങ്കെടുത്തു. നാലാം ക്‌ളാസുമുതൽ പത്തുവരെ തൃശൂർ ജില്ലാ കലാതിലകമായിരുന്നു. പിന്നീട് യൂണിവേഴ്‌സിറ്റി കലാതിലകമായും തിരഞ്ഞെടുക്കപ്പെട്ടിട്ടുണ്ട്.

തൃശൂർ ടൌണിൽ ഒരു മാനേജ്മെന്റ് സ്കൂളിൽ ഇംഗീഷ് അധ്യാപികയായി ജോലി ചെയ്തിരുന്ന അവസരത്തിൽ മിനിസ്ക്രീനിൽ അഭിനയ രംഗത്തെത്തി. മുമ്പ് റേഡിയോ ജോക്കിയായും രചന പ്രവർത്തിച്ചിട്ടുണ്ട്. രചന നായികയായ ആദ്യചലച്ചിത്രമാണ് ലക്കി സ്റ്റാർ. ജയറാം നായകനായ ഈ ചിത്രത്തിന്റെ സംവിധായകൻ ദീപു അന്തിക്കാടാണ്.


</doc>
<doc id="228943" url="https://ml.wikipedia.org/wiki?curid=228943" title="എൻ.വി. കൃഷ്ണൻ മാസ്റ്റർ">
എൻ.വി. കൃഷ്ണൻ മാസ്റ്റർ

കളരിപ്പയറ്റ് കലാരംഗത്തെ പ്രമുഖ വ്യക്തിത്വമാണ് എൻ.വി. കൃഷ്ണൻ മാസ്റ്റർ (ജനനം :). മഞ്ജു വാര്യർ, വിനീത്കുമാർ തുടങ്ങി നിരവധി പ്രശസ്തരുടെ ഗുരുകൂടിയാണ്. 27 വർഷമായി പയ്യന്നൂരിൽ സ്വന്തം നൃത്തവിദ്യാലയം നടത്തുന്നു.

ചന്തുപ്പണിക്കരുടെ ശിഷ്യനായ പി.വി. കുഞ്ഞിക്കണ്ണമാരാരിൽ നിന്ന് കഥകളിയിലും പരിശീലനം നേടിയിട്ടുണ്ട്. രുക്മിണിദേവി അരുൺഡേലിന്റെ കലാക്ഷേത്രത്തിൽ പഠനംപൂർത്തിയാക്കി അവിടെ തന്നെ പാർട്ട് ടൈം അധ്യാപകനായി ചേർന്നു. ലോകപ്രശസ്ത നർത്തകനായ വി.പി. ധനഞ്ജയന്റെ ഭരതകലാഞ്ജലിയിലും സേവനമനുഷ്ഠിച്ചു.കളരിപ്പയറ്റ് കലാരംഗത്ത് 55 വർഷത്തെ പാരമ്പര്യമുണ്ട്. 



</doc>
<doc id="228946" url="https://ml.wikipedia.org/wiki?curid=228946" title="ഹെഫേസ്റ്റസ്">
ഹെഫേസ്റ്റസ്

ഗ്രീക്ക് പുരാണകഥകളിലെ സ്യൂസിൻറേയും ഹീരയുടേയും പുത്രനാണ് അഗ്നിദേവനായ ഹെഫേസ്റ്റസ്, വൾക്കൻ , മുൾസിബർ എന്നീ പേരുകളിലും അറിയപ്പെടുന്നു. സുരസുന്ദരന്മാർക്കിടയിൽ തികച്ചും വിരൂപനും മുടന്തനുമാണ് ഹെഫേസ്റ്റസ് . പിതാവിനെതിരെ മാതാവിന്റെ പക്ഷം പിടിച്ചതിന് ഒളിമ്പസ്സിൽ നിന്ന് പുറന്തളളപ്പെട്ടതായി സൂചനയുണ്ട് . ദേവന്മാർക്കായുളള ആയുധങ്ങൾ വൾക്കന്റെ പണിശാലകളിലാണ് നിർമ്മിക്കപ്പെടുന്നതെന്നും അഗ്നിപർവ്വതങ്ങൾക്കടിയിലാണ് പണിശാലകളെന്നും, അവിടെ തിരുതകൃതിയായി പണി നടക്കുമ്പോളാണ് പൊട്ടിത്തെറികളുണ്ടാവുന്നതെന്നുമാണ് കവി ഭാവന. 
ഹേഫസ്റ്റസിന്റെ പത്നിയാണ് അഫ്രോഡൈറ്റി.


</doc>
<doc id="228948" url="https://ml.wikipedia.org/wiki?curid=228948" title="പബ്ലിക് കീ ക്രിപ്റ്റോഗ്രഫി">
പബ്ലിക് കീ ക്രിപ്റ്റോഗ്രഫി

ഒരു സന്ദേശത്തെയോ, വാക്യത്തിനെയോ അനായാസം വായിക്കാനോ മനസ്സിലാക്കാനോ കഴിയാത്തവണ്ണം മാറ്റിയെഴുതുന്ന (പൂട്ടുന്ന) സാങ്കേതിക വിദ്യകളെ പൊതുവായി ഗൂഢാലേഖനവിദ്യ (ക്രിപ്റ്റോഗ്രഫി) എന്നു വിശേഷിപ്പിക്കാവുന്നതാണ്. സന്ദേശമയയ്ക്കുന്നയാളിൻ്റെയും കൈപ്പറ്റുന്നയാളുടെയും കൈയിലുള്ള കീകൾ വ്യത്യസ്തമായുള്ള ഗൂഢാലേഖനവിദ്യാ രീതിയെ പബ്ലിക് കീ ക്രിപ്റ്റോഗ്രഫി അല്ലെങ്കിൽ അസിമെട്രിക് കീ ക്രിപ്റ്റോഗ്രഫി എന്ന് വിളിക്കുന്നു. ഈ സാങ്കേതികവിദ്യയിൽ പൊതു താക്കോൽ (പബ്ലിക്ക് കീ) ഉപയോഗിച്ച് സന്ദേശത്തെ പൂട്ടുകയും (എൻക്രിപ്റ്റ്) സ്വകാര്യ താക്കോൽ (പ്രൈവറ്റ് കീ) ഉപയോഗിച്ച് തുറക്കുകയും (ഡീക്രിപ്റ്റ്) ചെയ്യുന്നു. ആർ.എസ്.എ. അൽഗൊരിതം പബ്ലിക് കീ ക്രിപ്റ്റോഗ്രഫിക്ക് ഉദാഹരണമാണ്.


</doc>
<doc id="228952" url="https://ml.wikipedia.org/wiki?curid=228952" title="സിമെട്രിക് കീ ക്രിപ്റ്റോഗ്രഫി">
സിമെട്രിക് കീ ക്രിപ്റ്റോഗ്രഫി

ഒരു സന്ദേശത്തെയോ, വാക്യത്തിനെയോ അനായാസം വായിക്കാനോ മനസ്സിലാക്കാനോ കഴിയാത്തവണ്ണം മാറ്റിയെഴുതുന്ന (പൂട്ടുന്ന) സാങ്കേതിക വിദ്യകളെ പൊതുവായി ഗൂഢശാസ്ത്രം (ക്രിപ്റ്റോഗ്രഫി) എന്നു വിശേഷിപ്പിക്കാവുന്നതാണ്. സന്ദേശമയയ്ക്കുന്നയാളിന്റെയും കൈപ്പറ്റുന്നയാളുടെയും കൈയിലുള്ള കീകൾ ഒന്നുതന്നെയായുള്ള ഗൂഢശാസ്ത്രരീതിയെ സിമെട്രിക് കീ ക്രിപ്റ്റോഗ്രഫി എന്ന് വിളിക്കുന്നു.

ഈ സാങ്കേതിക വിദ്യ കമ്പ്യൂട്ടർ ഇതര ലോകത്ത് നൂറ്റാണ്ടുകളായി ഉപയോഗിച്ചു പോന്നതായിരുന്നു. നെറ്റ്വർക്കും ഇന്റർനെറ്റ് ഉപയോഗവും ശക്തിപ്രാപിച്ചപ്പോൾ സുരക്ഷിതമായ വിധത്തിൽ സന്ദേശം കൈമാറ്റം ചെയ്യേണ്ടുന്ന വിദ്യ വികസിപ്പിക്കേണ്ടതായി വന്നു. തദ്ഫലമായി നിരവധി അൽഗൊരിതങ്ങൾ വികസിപ്പിക്കുകയുണ്ടായി. അനവധി വിധത്തിൽ സിമട്രിക് ക്രിപ്റ്റോഗ്രാഫി നടപ്പിൽ വരുത്താവുന്നതാണു. പുതു പരീക്ഷണങ്ങളും, റിസേർച്ച് പ്രോജക്റ്റുകളും ഇതിൽ നടത്തിവരുന്നു. ഡാറ്റ എൻക്രിപ്ഷൻ സ്റ്റാൻഡേഡ്, അഡ്വാൻസ്ഡ് എൻക്രിപ്ഷൻ സ്റ്റാൻഡേഡ് എന്നിവ സിമെട്രിക് കീ ക്രിപ്റ്റോഗ്രഫി സിസ്റ്റങ്ങളാണ്.


</doc>
<doc id="228954" url="https://ml.wikipedia.org/wiki?curid=228954" title="ഹെർക്കുലീസ്">
ഹെർക്കുലീസ്

ഗ്രീക്ക് പുരാണകഥകളിലെ അതിമാനുഷ ശക്തിയുളള യോദ്ധാവായിരുന്ന ഹേരാക്ലിസ്സിന്റെ റോമൻ പേരാണ് ഹെർക്കുലീസ്. തീബസ്സിലെ പ്രശസ്തനായ സേനാനായകൻ ആംഫിട്രിയോണിന്റേ പത്നി അൽസെഡെസിൽ സ്യൂസിന് ഉണ്ടായ പുത്രനാണത്രെ ഹെർക്കുലീസ്. അതുകൊണ്ടുതന്നെ ഹീരക്ക്ഹെർക്കുലീസിനോട് കടുത്ത പകയുണ്ടായിരുന്നു. തന്നെ കൊല്ലാനായി ഹീര അയച്ച കൊടിയ വിഷമുളള സർപ്പങ്ങളെ ഞെരിച്ചുകൊന്ന് ശൈശവപ്രായത്തിൽത്തന്നെ ഹെർക്കുലീസ് ശക്തിപ്രകടനം നടത്തി 

എളുപ്പം വികാരവിക്ഷുബ്ധ്നനാകുന്ന സ്വഭാവക്കാരനായിരുന്നതിനാൽ, അമിതമായ ദേഹബലം പലപ്പോഴും അക്രമപ്രവണതക്ക് വഴിയൊരുക്കി. സംഗീതം പഠിക്കാൻ ഒട്ടും താല്പര്യമില്ലായിരുന്നതിനാൽ സംഗീതാധ്യാപകന്റെ തലയ്ക്ക് അടിച്ചു പരിക്കേല്പിച്ചുവെന്നും, ചൂടു സഹിക്കവയ്യാഞ്ഞ്, സൂര്യനുനേരെ ബാണം തൊടുത്തുവിട്ടെന്നും കഥകളുണ്ട്. പതിനെട്ടാം വയസ്സിൽ ഒരു സിംഹത്തെ ഏകനായി നേരിട്ട് കൊലപ്പെടുത്തി, അന്ന് തൊട്ട് സിംഹത്തോലു മേലങ്കിയായി ധരിക്കാൻ തുടങ്ങി. മെഗാറ രാജകുമാരിയേയാണ് ഹെർക്കുലീസ് വിവാഹം ചെയ്തത്. അവർക്ക് മൂന്നു പുത്രന്മാരും ഉണ്ടായി. ആയിടക്കാണ് ഹീര പക തീർക്കാനായി ഹെർക്കുലീസിനെ ഭ്രാന്തനാക്കിയത്. മതിവിഭ്രാന്തനായ ഹെർക്കുലീസ് ഭാര്യയേയും മക്കളേയും വധിക്കുന്നു. വിവേകം തിരിച്ചു കിട്ടിയപ്പോൾ എന്തു ചെയ്യണമെന്നറിയാതെ ആത്മഹത്യക്കു മുതിരുന്ന ഹെർക്കുലീസിനെ ആത്മസുഹൃത്തായ തെസ്യൂസാണ് അതിൽ നിന്നു പിന്തിരിപ്പിക്കുന്നത്. പാപമോചനത്തിനായി, യൂറിസ്തിയസ്സിനു വേണ്ടി, ഹെർക്കുലീസിന് പത്ത് അതി സാഹസിക കാര്യങ്ങൾ ചെയ്തു തീർക്കേണ്ടിയിരുന്നു. പക്ഷേ രണ്ടെണ്ണത്തിൽ പരസഹായം ലഭിച്ചതുകാരണം എണ്ണം പന്ത്രണ്ടായെന്നാണ് കഥ. 

ആദ്യം ചെയ്യേണ്ടിയിരുന്നത് ആയുധങ്ങൾ കൊണ്ട് മുറിവേല്പിക്കാനാകാത്ത നെമിയ എന്ന സിംഹത്തെ കൊല്ലുകയായിരുന്നു. ഹെർക്കുലീസ് നെമിയയെ നിഷ്പ്രയാസം ശ്വാസം മുട്ടിച്ചുകൊന്നു. ഒമ്പതു തലകളുളള ഹൈഡ്രയെ കൊല്ലുകയായിരുന്നു അടുത്ത പരിപാടി. ഒമ്പതു തലകളിലൊന്ന് അജേയമായിരുന്നു, പക്ഷേ മറ്റു എട്ടു തലകൾ ഛേദിച്ചാലോ ഉടനെ ഒന്നിനു പകരം രണ്ടെണ്ണം മുളച്ചു വരുന്നവയും. മരുമകനായ ഇയോലസ്സിന്റെ സഹായത്തോടെ ഹെർക്കുലീസ് ഹൈഡ്രയെ വധിച്ചു, ഓരോ തല ഛേദിക്കുമ്പോഴും കത്തുന്ന പന്തമുപയോഗിച്ച്, കഴുത്തിലെ ഞരമ്പുകളും മാംസപേശികളും ചുട്ടു കരിച്ചാണ് ഇതു ചെയ്തത്. ആർട്ടിമിസിനു ഏറ്റവും പ്രിയപ്പെട്ടതായിരുന്ന സ്വർണ്ണക്കൊമ്പുകളുളള മാൻകുട്ടിയെ ജീവനോടെ കടത്തിക്കൊണ്ടു വരികയായിരുന്നു അടുത്ത കൃത്യം. ഒരു വർഷമെടുത്തു, ഈ കൃത്യം സഫലികരിക്കാൻ. എറിമാന്തസ് മലയിൽ അധിവസിക്കുന്ന വലിയൊരു കാട്ടു പന്നിയെ പിടിച്ചു കെട്ടുകയായിരുന്നു അടുത്ത സാഹസികകൃത്യം. പന്നിയെ തുരത്തിയോടിച്ച് ക്ഷീണിതനാക്കി അവസാനം മഞ്ഞിൽ പൂഴ്ത്തിയാണ് ഹെർക്കുലീസ് അതിനെ കീഴ്പ്പെടുത്തിയത്. അഞ്ചാമതായി ഒരൊറ്റ ദിവസം കൊണ്ട് ഒറ്റക്ക് ഓജിയൻ തൊഴുത്ത് വൃത്തിയാക്കേണ്ടി വന്നു. ഓജിയസ്സിന് ആയിരക്കണക്കിന് കന്നുകാലികളുണ്ടായിരുന്നു, വർഷങ്ങളോളം ആ തൊഴുത്ത് വൃത്തിയാക്കിയിട്ടേ ഇല്ലായിരുന്നു. അടുത്തുളള രണ്ടു നദികളുടെ ഗതി, തൊഴുത്തിലേക്ക് തിരിച്ച്, ഹെർക്കുലീസ് ഈ കൃത്യവും തൃപ്തികരമായി നിർവ്വഹിച്ചു. ആറാമതായി ജനങ്ങളെ നിരന്തരം ഉപദ്രവിച്ചുകൊണ്ടിരുന്ന സ്റ്റൈംഫാലിയൻ പക്ഷിസമൂഹത്തെ കൊന്നൊടുക്കുകയായിരുന്നു. അഥീനയുടെ സഹായത്തോടെ ഇതും ചെയ്തു തീർത്തു. ഏഴാമത്തെ ജോലി ക്രീറ്റിലേക്ക് ചെന്ന് അവിടത്തെ അതിസുന്ദരനായ കാട്ടുകൊമ്പനെ, യുറിസ്തിയസ്സിലേക്ക് കൊണ്ടുവരികയായിരുന്നു. പൊസൈഡൺ മിനോസിനു നല്കിയ ഉപഹാരമായിരുന്നു ഇത്. ഹെർക്കുലീസ് ഇതിലും വിജയിച്ചു. എട്ടാമത്തെ കൃത്യം, ത്രേസിലെ രാജാവ് ഡയോമിഡസിന്റെ കൈവശം ഉണ്ടായിരുന്ന മനുഷ്യഭുക്കുകളായ പെൺ കുതിരകളെ കൊണ്ടുവരികയായിരുന്നു. ഡയോമിഡെസിനെ വധിച്ച് ഹെർക്കുലീസ് കുതിരകളെ നേടിയെടുത്തു. ആമസോൺ വംശജരുടെ രാജ്ഞി ഹിപ്പോലിറ്റയുടെ അരപ്പട്ട കൊണ്ടുവരികയായിരുന്നു അടുത്ത കൃത്യം.ഹീരയുടെ കുതന്ത്രങ്ങൾ മൂലം സൌഹൃദപൂർവ്വും നടക്കുമായിരുന്ന ഈ കൃത്യം പാടെ അലങ്കോലപ്പെട്ടു, അരഞ്ഞാൺ കൈക്കലാക്കാൻ കഴിഞ്ഞെങ്കിലും ഹെർക്കുലീസിന് ഹിപ്പോലിറ്റയെ വധിക്കേണ്ടിവന്നു. പത്താമത്തെ സാഹസകൃത്യം എറിത്ര ദ്വീപിൽ വസിച്ചിരുന്ന മൂന്നുടലുകളുളള ജെറിയോണിന്റെ കന്നുകാലികളെ കടത്തിക്കൊണ്ടു വരികയായിരുന്നു. ഹെർക്കുലീസ് ഇത് നിഷ്പ്രയാസം ചെയ്തു തീർത്തു. പതിനൊന്നാമത്തെ കൃത്യം.ഹോസ്പെറൈഡിസിന്റെ സ്വർണ്ണ ആപ്പിളുകൾ കണ്ടുപിടിച്ച് തിരിച്ചു കൊണ്ടുവരികയായിരുന്നു. ഹോസ്പൈറിഡിസിന്റെ അച്ഛനായിരുന്ന, അറ്റ്ലസിനോട് ഹെർക്കുലീസ് സഹായം ആവശ്യപ്പെട്ടു.ഹെർക്കുലീസിന്റെ മുതുകിലേക്ക് സ്വന്തം ഭാരം(സ്വർഗ്ഗവും ഭൂമിയും) കയറ്റി വെച്ച ശേഷം അറ്റ്ലസ് ആപ്പിളുകൾ കൊണ്ടുവരാൻ പോയി. ആപ്പിളുകളുമായി തിരിച്ചു വന്നെങ്കിലും ഭാരം തിരിച്ചടുക്കാൻ സന്നദ്ധനായില്ല. ഹെർക്കുലീസ് തന്ത്രപൂർവ്വം "ഭാരം ശരിക്കു വെക്കട്ടെ തല്ക്കാലം ഒന്നു പിടിക്കു" എന്നു പറഞ്ഞുകൊണ്ട് ഭാരം അറ്റ്ലസിലേക്കു മാറ്റുകയും ആപ്പിളുകളുമായി സ്ഥലം വിടുകയും ചെയ്തു. പന്ത്രണ്ടാമത്തെ സാഹസികകൃത്യം നടത്തിയെടുക്കാനായി ഹെർക്കുലീസിന് പാതാളലോകത്തിലെത്തേണ്ടി വന്നു. അവിടത്തെ ഭീകരനായ കാവൽ നായ സെർബറസിനെ കടത്തിക്കൊണ്ടു വരണം.പ്ളൂട്ടോ സമ്മതം മൂളി, പക്ഷേ ഒരു നിബന്ധന, നിരായുധനായിരിക്കണം, കൈകൾ മാത്രമേ ഉപയോഗിക്കാവൂ. ഹെർക്കുലീസ് അങ്ങനെത്തന്നെ സെർബറസിനെ കീഴടക്കി. 

ഹെർക്കുലീസിനെ കേന്ദ്രമാക്കി വേറേയും അനവധി വീരസാഹസിക കഥകൾ ഗ്രീക്കു പുരാണത്തിലുണ്ട്. 
ഹെർക്കുലീസിന്റെ അന്ത്യം അതിദാരുണമായിരുന്നു. ഹെർക്കുലീസിനെ തന്നിലേക്ക് കുടുതൽ ആകർഷിക്കാനായി ഭാര്യ ഡെയാനിറ വശ്യവസ്ത്രം അയാളെ ധരിപ്പിക്കുന്നു. വിഷലിപ്തമായ വസ്ത്രത്തിന്റെ ചൂടു സഹിക്കാഞ്ഞ്, എരിപൊരി കൊളളുന്ന ഹെർക്കുലീസ് ചിതയൊരുക്കി അതിൽ ചാടി ദേഹത്യാഗം ചെയ്യുന്നു. 


</doc>
<doc id="228960" url="https://ml.wikipedia.org/wiki?curid=228960" title="വില്യം ടോബിയാസ് റിംഗിൾടോബ്‌">
വില്യം ടോബിയാസ് റിംഗിൾടോബ്

കേരളത്തിലെത്തിയ ആദ്യത്തെ പ്രൊട്ടസ്റ്റന്റ് മിഷണറിയാണ് വില്യം ടോബിയാസ് റിംഗിൾടോബ്‌. 1770 ആഗസ്റ്റ് 8-ന് ജർമനിയിലെ സിലിഷ്യയിൽ ജനിച്ചു. ഹാല്ലെ സർവകലാശാലയിലായിരുന്നു വിദ്യാഭ്യാസം. ലൂഥറൻ വിശ്വാസിയായിരുന്ന ഇദ്ദേഹം 1797-ൽ എസ്.പി.സി.കെ (സൊസൈറ്റി ഫോർ ദ് പ്രൊപഗേഷൻ ഒഫ് ക്രിസ്റ്റ്യൻ നോളജ്) യുടെ മിഷണറിയായി കൽക്കത്തയിൽ (ഇപ്പോൾ കൊൽക്കത്ത) വന്നുവെങ്കിലും ഇംഗ്ലണ്ടിലേക്ക് വൈകാതെ മടങ്ങിപ്പോകേണ്ടിവന്നു. 1803-ൽ എൽ.എം.എസ്. (ലൻ മിഷൻ സൊസൈറ്റി) അംഗമാകുകയും 1804-ൽ വീണ്ടും ഇന്ത്യയിൽ മിഷണറിപ്രവർത്തനങ്ങൾക്കായി എത്തുകയും ചെയ്തു. ഇദ്ദേഹത്തിന്റെ ശരിയായ നാമം വില്യം ടോബിയാസ് റിംഗിൾ ടോബ് (william Tobias Ringeltaube) എന്നാണ്.

ദക്ഷിണേന്ത്യയിൽ തരങ്കംപാടി (Tranquebar)യിലെ എസ്. പി.സി.കെ. യുമായി ബന്ധപ്പെട്ട് പ്രവർത്തിച്ച ഇദ്ദേഹം, തിരുവിതാംകൂറിലെ ആദ്യകാല ക്രൈസ്തവരിലൊരാളായ വേദമാണിക്കത്തിന്റെ അഭ്യർഥനയനുസരിച്ച് 1806 ഏ. -ൽ മൈലാടി ഗ്രാമത്തിലെത്തി. അവിടെ ഒരു ക്രൈസ്തവദേവാലയം പണിയുന്നതിനായി ദിവാന്റെ അനുമതിക്കു ശ്രമിച്ചെങ്കിലും വിജയിച്ചില്ല. തന്മൂലം മൈലാടിയിൽ നിന്ന് പാളയംകോട്ടയിലേക്കുപോയി. അവിടെ മൂന്ന് വർഷം ചെലവഴിച്ചു. 1809-ൽ വീണ്ടും മൈലാടിയിലെത്തി. അധികാരികളുടെ സമീപനത്തിൽ പിന്നീട് വന്ന മാറ്റം ദേവാലയനിർമ്മാണത്തിന് അനുമതി ലഭിക്കുവാൻ കാരണമായി. 1816-ഓട് കൂടി ടോബ് മൈലാടിയിലുൾപ്പെടെ ഏഴ് പ്രാർഥനാസമൂഹങ്ങൾ സ്ഥാപിച്ചു. എല്ലാ പ്രാർഥനാസമൂഹങ്ങളോടനുബന്ധിച്ചും വിദ്യാലയങ്ങളും പ്രവർത്തിച്ചിരുന്നു. സമൂഹത്തിന്റെ താഴെക്കിടയിലുള്ളവർക്കും പെൺകുട്ടികൾക്കും ഇംഗ്ളീഷ് വിദ്യാഭ്യാസം ലഭിക്കുവാൻ ഇത് സഹായകമായി. ബ്രിട്ടിഷ് റസിഡന്റായിരുന്ന കേണൽ മെക്കാളെപ്രഭു ടോബ്‌ യുടെ പ്രവർത്തനങ്ങൾക്ക് ആവശ്യമായ സഹായങ്ങൾ ചെയ്തു. ടോബ് താഴ്ന്ന ജാതിക്കാരുടെ ഉന്നമനത്തിനും ക്ഷേമത്തിനും വേണ്ടിയാണ് കൂടുതലും പ്രവർത്തിച്ചത്. ജനങ്ങളിൽ അധികഭാരം ചുമത്തിയിരുന്ന ചില നികുതികൾ റദ്ദാക്കുവാൻ ഇദ്ദേഹം റസിഡന്റിനെ പ്രേരിപ്പിച്ചത് കൂടുതൽ ജനപ്രീതി നേടുവാനിടയാക്കി.

അനാരോഗ്യംമൂലം ഇദ്ദേഹം കേരളത്തിലെ പ്രവർത്തനങ്ങൾക്ക് വേദമാണിക്കത്തെ ചുമതലപ്പെടുത്തിയതിനുശേഷം 1816-ൽ കൊളംബി (ശ്രീലങ്ക)ലേക്കും പിന്നീട് മലാക്കയിലേക്കും പോയി. ഇദ്ദേഹത്തിന്റെ മരണത്തെക്കുറിച്ച് കൃത്യമായ വിവരങ്ങൾ ലഭ്യമല്ല. മലയായിലെ കിരാതജാതിക്കാർ ഇദ്ദേഹത്തെ കൊന്നുവെന്നും, മധ്യ ആഫ്രിക്കയിലെ നരഭോജികൾ 1820-ൽ ഇദ്ദേഹത്തെ കൊലപ്പെടുത്തിയെന്നും, ഈ രണ്ടുവിധത്തിലുമല്ല, ഒരു കപ്പൽ യാത്രാമധ്യേ ഇദ്ദേഹം മരിക്കുകയാണുണ്ടായതെന്നുമുള്ള വ്യത്യസ്ത അഭിപ്രായങ്ങളുണ്ട്. 


</doc>
<doc id="228962" url="https://ml.wikipedia.org/wiki?curid=228962" title="ഡോബ്രൂജ">
ഡോബ്രൂജ

തെക്കു കിഴക്കൻ യൂറോപ്പിൽ, ഡാന്യൂബ് നദീമുഖത്തിനും കരിങ്കടലിനും ഇടയ്ക്ക് സ്ഥിതിചെയ്യുന്ന ഒരു പ്രദേശമാണ് ഡോബ്രൂജ. 23,260 ചതുരശ്ര കിലോമീറ്റർ വിസ്തീർണമുള്ള ഈ പ്രദേശത്തിന്റെ ഉത്തര-മധ്യപ്രദേശങ്ങൾ റുമാനിയയിലും ബാക്കിഭാഗങ്ങൾ ബൾഗേറിയയിലുമായി വ്യാപിച്ചുകിടക്കുന്നു.

പൊതുവേ വരണ്ട കാലാവസ്ഥയാണ് ഇവിടെ അനുഭവപ്പെടുന്നത്. ഇവിടത്തെ മണ്ണ് വളരെ വളക്കൂറുള്ളതാണ്. ധാന്യങ്ങൾ, മുന്തിരി, മൾബറി, പുകയില എന്നിവയാണ് ഇവിടത്തെ മുഖ്യ വിളകൾ. റുമാനിയൻ ഡോബ്രൂജ റുമാനിയയിലെ പ്രധാനപ്പെട്ട വിനോദസഞ്ചാരകേന്ദ്രമാണ്. ജലകായികവിനോദത്തിനുള്ള ഇവിടത്തെ വിപുലമായ സന്നാഹങ്ങൾ വൻതോതിൽ വിനോദ സഞ്ചാരികളെ ഇവിടത്തേക്ക് ആകർഷിക്കുന്നുണ്ട്. റുമാനിയൻ ഡോബ്രൂജയിലെ ഏറ്റവും വലിയ തുറമുഖ പട്ടണമാണ് "കോൺസ്റ്റാന്റ". "സിലിസ്ത്ര, തോൽബുക്കിൻ" എന്നിവയാണ് ബൾഗേറിയൻ ഡോബ്രൂജയിലെ പ്രധാനപ്പെട്ട നഗരങ്ങൾ. 
ഡാഷിയൻ ഗോത്രക്കാരായിരുന്നു ഡോബ്രൂജയിലെ ആദിമ നിവാസികൾ. നിരവധി സംസ്കാരങ്ങൾ ഈ പ്രദേശത്തിന്റെ ഗതിവിഗതികളെ സ്വാധീനിച്ചിട്ടുള്ളതായി ചരിത്ര രേഖകളുണ്ട്. ബി.സി. 6-ആം നൂറ്റാണ്ടിൽ ഗ്രീക്കുകാർ ഡോബ്രൂജയുടെ തീരത്ത് നിരവധി ജനവാസ കേന്ദ്രങ്ങൾ സ്ഥാപിച്ചിരുന്നു. "ടോമി, ഹിസ്ട്രിയ, കലാട്ടീസ്" എന്നിവ അവയിൽ പ്രാധാന്യമർഹിക്കുന്നു. ഹിസ്ട്രിയ ആധുനിക ഡോബ്രൂജയിലെ പുരാവസ്തു പ്രാധാന്യമുള്ള ഒരു പ്രദേശമാണ്. ബി.സി. 5-ആം നൂറ്റാണ്ടിൽ സിഥിയന്മാർ ഡോബ്രൂജ അധീനപ്പെടുത്തിയെങ്കിലുംബി.സി. 1-ആം നൂറ്റാണ്ടായപ്പോഴേക്കും ഈ പ്രദേശം റോമാക്കാരുടെ കീഴിലായി. എ.ഡി. 4-ആം നൂറ്റണ്ടു വരെ ഡോബ്രൂജ റോമാ സാമ്രാജ്യത്തിന്റെ ഭാഗമായി തുടർന്നു. എ.ഡി. 4-ആം നൂറ്റാണ്ടിൽ റോമാ സാമ്രാജ്യം വിഭജിക്കപ്പെട്ടതോടുകൂടി ഇത് ബൈസാന്തിയൻ സാമ്രാജ്യത്തിന്റെ ഭാഗമായിത്തീർന്നു.

മധ്യ ഏഷ്യയിൽ നിന്നുള്ള ബൾഗാറുകൾ എന്ന തുർക്കി ഗിരിവർഗസംഘം ഡാന്യൂബിലെ ബൈസാന്തിയൻ പ്രവിശ്യകളെ നിരന്തരം ആക്രമിച്ച് അശാന്തി വളർത്തിക്കൊണ്ടിരുന്ന സാഹചര്യത്തിൽ ഡോബ്രൂജ ഉൾ പ്പെട്ട ബാൾക്കൺ-ഡാന്യൂബൻ പ്രവിശ്യകളെ ബൾഗാറുകൾക്കു വിട്ടുകൊടുക്കാൻ ബൈസാന്തിയൻ ചക്രവർത്തി നിർബന്ധിതനായിത്തീർന്നു. 681-ൽ തദ്ദേശീയരായ സ്ലാവ് ജനതയുടെ സഹകരണത്തോടെ ബൾഗാറുകൾ ഇവിടെ സ്വന്തമായൊരു സാമ്രാജ്യം സ്ഥാപിച്ചു. 11-ആം നൂറ്റാണ്ടുവരെ ഡോബ്രൂജ ഈ ഒന്നാം ബൾഗേറിയൻ സാമ്രാജ്യത്തിന്റെ ഭാഗമായി വർത്തിച്ചു. 1018-ൽ ബൈസാന്തിയൻ ചക്രവർത്തിയായ ബാസിൽ II ബൾഗേറിയൻ സാമ്രാജ്യത്തിൽ നിന്ന് ഡോബ്രൂജയെ മോചിപ്പിച്ചു. തുടർന്ന് ഡോബ്രൂജ ഉൾ പ്പെട്ട ബൾഗേറിയൻ പ്രദേശം വീണ്ടും ബൈസാന്തിയരുടെ അധീനതയിലായി. 12-ആം നൂറ്റാണ്ടിൽ ബൈസാന്തിയൻ ഭരണത്തിൽ നിന്നും ബൾഗേറിയക്കാർ സ്വാതന്ത്യം നേടിയതിനുശേഷം രൂപവത്കൃതമായ രണ്ടാം ബൾഗേറിയൻ സാമ്രാജ്യത്തിന്റെ ഭാഗമായിരുന്നു പിന്നീട് ഡോബ്രൂജ. 14-ആം നൂറ്റാണ്ടിൽ ഈ സാമ്രാജ്യം ശിഥിലമായതിനെത്തുടർന്ന് വലേചിയൻ (Wallachian) രാജാവായ ഡൊബ്രോറ്റിഷ് ഡോബ്രൂജയിൽ ഒരു നാട്ടുരാജ്യം സ്ഥാപിച്ചു. ഡോബ്രൂജ എന്ന സ്ഥലനാമത്തിന്റെ അടിസ്ഥാനമിതായിരിക്കാം എന്ന് ചരിത്രകാരന്മാർ കരുതുന്നു. വലേചിയക്കാരെ പരാജയപ്പെടുത്തിക്കൊണ്ട് 1411-ൽ ഡോബ്രൂജയിൽ അടിത്തറയുറപ്പിച്ച തുർക്കി ഭരണം 400 വർഷം നീണ്ടു നിന്നു. കിരാതമായ ഭരണരീതികളും അമിത നികുതികളും നിമിത്തം ജനജീവിതത്തെ ദുസ്സഹമാക്കിത്തീർത്ത ഈ കാലഘട്ടം ഡോബ്രൂജയുടെ ചരിത്രത്തിലെ ഇരുണ്ട അധ്യായമായി കരുതപ്പെടുന്നു.
1877-ൽ തുർക്കിയും റഷ്യയും തമ്മിലുള്ള യുദ്ധമുന്നണികളിൽ ഒന്നായിരുന്നു ഡോബ്രൂജ. സാൻസ്റ്റഫാനോ കരാർ പ്രകാരം യുദ്ധം അവസാനിച്ചപ്പോൾ ജേതാവായ റഷ്യയ്ക്ക് ഡോബ്രൂജയ്ക്കുമേൽ ഭാഗികമായ അവകാശം ലഭിച്ചു. ഈ കരാർ റഷ്യയുടെ താത്പര്യങ്ങൾക്കാണ് മുൻതൂക്കം നൽകിയിട്ടുള്ളത് എന്ന ആക്ഷേപങ്ങളുണ്ടായതിനെത്തുടർന്ന്, ബർലിനിൽ സമ്മേളിച്ച യൂറോപ്യൻ രാജ്യങ്ങൾ റഷ്യയുടെ അധീനതയിലുള്ള ഡോബ്രൂജയുടെ ഭാഗങ്ങൾകൂടി വീണ്ടെടുക്കുകയും ഡോബ്രൂജയെ റുമാനിയയ്ക്കും ബൾഗേറിയയ്ക്കുമായി പുനർവിഭജിച്ചു കൊടുക്കുകയും ചെയ്തു. ഇതനുസരിച്ച വടക്കൻ ഭാഗങ്ങൾ റുമാനിയയ്ക്കും തെക്കൻ ഭാഗങ്ങൾ ബൾഗേറിയയ്ക്കും അവകാശപ്പെട്ടതായി. ഡോബ്രൂജയുടെ അതിർത്തികൾ വീണ്ടും പലതവണ മാറ്റിമറിക്കപ്പെട്ടു. 20-ആം നൂറ്റാണ്ടിലെ മൂന്ന് പ്രധാന യുദ്ധങ്ങൾ ("രണ്ടാം ബാൾക്കൺ യുദ്ധം", ഒന്നാം ലോകമഹായുദ്ധം, രണ്ടാം ലോകയുദ്ധം എന്നിവ) ഇതിൽ നിർണായകമായിരുന്നു.
ഒന്നാം ലോകയുദ്ധാനന്തരം ഡോബ്രൂജ പൂർണമായും റുമാനിയയുടെ ഭാഗമായി മാറി. 1940-ൽ ക്രയോവ ഉടമ്പടി പ്രകാരം ഡോബ്രൂജയുടെ തെക്കൻ ഭാഗങ്ങൾ റുമാനിയ ബൾഗേറിയയ്ക്ക് തിരിച്ചു നൽകി. രണ്ടാം ലോകയുദ്ധാനന്തരമുണ്ടായ മറ്റ് ഉടമ്പടികളും ഈ തീരുമാനത്തെ സാധൂകരിക്കുകയാണ് ഉണ്ടായത്. ഇന്ന് ഡോബ്രൂജ ബൾഗേറിയയുടേയും റുമാനിയയുടേയും ഭാഗമായാണ് നിലനിൽക്കുന്നത്. 



</doc>
<doc id="228973" url="https://ml.wikipedia.org/wiki?curid=228973" title="ആർ.എസ്.എ. അൽഗൊരിതം">
ആർ.എസ്.എ. അൽഗൊരിതം

ഒരു പബ്ലിക് കീ ക്രിപ്റ്റോഗ്രഫി അൽഗൊരിതമാണ് ആർ.എസ്.എ. അൽഗൊരിതം. ഇതുണ്ടാക്കിയത് റോൺ റിവസ്റ്റ് (Ron Rivest), അഡി ഷമീർ (Adi Shamir), ലെനാർഡ് അഡ്ല്മാൻ (Leonard Adleman) എന്നിവരാണ്. ഇവരുടെ പേരുകളുടെ ആദ്യാക്ഷരങ്ങളിൽ നിന്നാണ് ഈ അൽഗൊരിതത്തിന് അർ.ഏസ്.ഏ (RSA) എന്ന പേര് വന്നത്. വലിയ സംഖ്യകളുടെ ഘടകങ്ങൾ കണ്ടെത്തുന്നത് അത്ര എളുപ്പമല്ല എന്നതാണ് ഈ അൽഗൊരിതത്തിന്റെ കേന്ദ്രതത്ത്വം. ഏത് പബ്ലിക് കീ എൻക്രിപ്ഷൻ രീതിയിലേതും പോലെ ഇവിടെയും ഒരു പബ്ലിക് കീയും ഒരു പ്രൈവറ്റ് കീയുമുണ്ടാകും. പബ്ലിക് കീ രണ്ട് അഭാജ്യസംഖ്യകളുടെ ഗുണനഫലവും (n) ഒരു എൻക്രിപ്ഷൻ ഘാതവും (e) ചേർന്ന ക്രമജോഡിയായിരിക്കും (n,e). n ഉം ഡീക്രിപ്ഷൻ ഘാതമായ d യും ചേർന്ന ക്രമജോഡിയായ (n,d) ആണ് പ്രൈവറ്റ് കീ.

RSA അൽഗോരിതം മൂന്ന് പ്രക്രിയകൾ അടങ്ങുന്നു കീ ഉത്പാദനം,എൻക്രിപ്ഷൻ,ഡീക്രിപ്ഷൻ. 

ഇനി ഇത് വച്ച് എങ്ങനെ എൻക്രിപ്ഷൻ ചെയ്യുന്നു എന്ന് നോക്കാം. ഉദാഹരണത്തിന് ഒരു കമ്പ്യൂട്ടറിൽ നിന്ന് മറ്റൊരു കമ്പ്യൂട്ടറിലേക്ക് "A" എന്ന അക്ഷരം എൻക്രിപ്റ്റ് ചെയ്ത് അയക്കണമെന്ന് വച്ചോ. ഇതിന്റെ ASCII വാല്യു (ഡെസിമൽ) 65 ആണ്. 


65 നെ എൻക്രിപ്റ്റ് ചെയ്തതിന്റെ ഫലമായ 168 ആണ് മറ്റേ കമ്പ്യൂട്ടറിലോട്ട് അയക്കുക.

സ്ന്ദേശം ലഭിക്കുന്ന കമ്പ്യൂട്ടർ 168 നെ ഇപ്രകാരം ഡീക്രിപ്റ്റ് ചെയ്യുന്നു.


ഈ സന്ദേശത്തെ മറ്റേതെങ്കിലും തല്പരകക്ഷിക്ക് (ഉദാ : ഗവണ്മെന്റ് ഇന്റലിജൻസ് ഏജൻസികൾ) പൊളിച്ച് (break) മെസ്സേജ് എന്തെന്ന് മനസ്സിലാക്കണമെങ്കിൽ പബ്ലിൿ കീയായ 899 യിൽ നിന്ന് അതിന്റെ ഫാക്റ്ററുകളായ ആ രണ്ട് അഭാജ്യസംഖ്യകൾ കിട്ടണം. ഇതിന് ഒരു മാർഗ്ഗമാണ് . എന്നാൽ ബ്രൂട്ട് ഫോഴ്സ് ആക്രമണങ്ങൾ വലിയ സംഖ്യകൾക്ക് വളരെ സമയമെടുക്കുന്നവയാണ്. കൂടുതൽ കാര്യക്ഷമമായ ഗൂഢശാസ്ത്രആക്രമണങ്ങളും ഉണ്ടെങ്കിലും ഇന്നത്തെ നിലയിൽ 1000 ബിറ്റുകൾക്ക് മുകളിലുള്ള, നല്ല രീതിയിൽ തിരഞ്ഞെടുക്കപ്പെട്ട ആർ.എസ്.എ. കീകൾ ക്രാക്ക് ചെയ്യുന്നത് അസാധ്യമെന്നുതന്നെ പറയാം.


</doc>
<doc id="228996" url="https://ml.wikipedia.org/wiki?curid=228996" title="മോണ്ടി ക്രിസ്റ്റോ കൊട്ടാരം">
മോണ്ടി ക്രിസ്റ്റോ കൊട്ടാരം

ആസ്ട്രേലിയായിലെ ന്യൂ സൌത്ത് വെയിൽസ്‌ പ്രദേശത്തുള്ള ജൂണീ പട്ടണത്തിൽ സ്ഥിതി ചെയ്യുന്ന ഒരു വിക്ടോറിയൻ ബംഗ്ലാവ്. 1885 ൽ ക്രിസ്റ്റഫർ വില്യം ക്രൌളി എന്ന ധനികൻ നിർമിച്ച ഈ കൊട്ടാരം പരേതാത്മാക്കളുടെ സാന്നിധ്യം, മറ്റു നിരവധി അസാധാരണ സംഭവങ്ങൾ എന്നിവ കൊണ്ട് കുപ്രസിദ്ധമാണ്.നൂറ്റി നാൽപ്പതോളം എക്കർ വിശാലമായ വളപ്പിൽ സ്ഥിതി ചെയ്യുന്ന ഈ കൊട്ടാരത്തിൽ 1948 വരെ ക്രൌളി കുടുംബം താമസിക്കുകയും ശേഷം 1963 വരെ വിവിധ ആളുകൾ താൽക്കാലിക നിയന്ത്രണാധികാരത്തിൽ പരിരക്ഷിച്ചു വരികയും ചെയ്തു. 1963 ൽ റയാൻ കുടുംബം വസ്തുവകകൾ ഏറ്റെടുക്കുകയും തുടർന്ന് കൊട്ടാരവും പരിസരവും പുരാവസ്തു വ്യാപാര ശാല,മ്യൂസിയം,വിനോദ സഞ്ചാര കേന്ദ്രം എന്നീ നിലകളിൽ നടത്തി വരികയും ചെയ്യുന്നു.അദൃശ്യവും അസാധാരണവുമായ ശബ്ദങ്ങൾ,സാന്നിധ്യം,നിഗൂഡമായ നിരവധി സംഭവങ്ങൾ തുടങ്ങിയ നിരവധി തവണ റിപ്പോർട്ട് ചെയ്യപ്പെട്ടിട്ടുള്ളതിനാൽ ഇന്ന് ആസ്ട്രേലിയയിലെ ഏറ്റവും കുപ്രസിദ്ധമായ ഭവനം ആണ് മോണ്ടി ക്രിസ്റ്റോ കൊട്ടാരം.


</doc>
<doc id="229000" url="https://ml.wikipedia.org/wiki?curid=229000" title="ചാലക്കുടി ഫൊറോന പള്ളി">
ചാലക്കുടി ഫൊറോന പള്ളി

തൃശ്ശൂർ ജില്ലയിലെ ചാലക്കുടിയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് ചാലക്കുടി ഫൊറോന പള്ളി (Chalakudy Forane Church) അഥവ സെന്റ് മേരീസ് ഫൊറോന പള്ളി (Nativity of Our Lady Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

ഒരു മരിയൻ തീർത്ഥാടനകേന്ദ്രമായ ഇവിടെ "ഹോളി ലാന്റ്" എന്ന പേരിലുള്ള ബൈബിൾ ഗ്രാമം വളരെയധികം തീർത്ഥാടകരെ ആകർഷിക്കുന്നതാണ്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിൽ ഈ പള്ളിയടക്കം 18 ഇടവക പള്ളികളുണ്ട്.



</doc>
<doc id="229016" url="https://ml.wikipedia.org/wiki?curid=229016" title="കിംഗ്‌ഡം ടവർ">
കിംഗ്‌ഡം ടവർ

പണി പൂർത്തിയാക്കുപ്പോൾ ലോകത്തിലെ എറ്റവും‌ ഉയരം കൂടിയ കെട്ടിടം ആയിരിക്കും സൗദിഅറേബ്യയിലെ ജിദ്ദയിൽ 3290 അടി ഉയരത്തിൽ നിർമ്മിക്കുന്ന കിംഗ്‌ഡം ടവർ (അറബി: ബുർജ് അൽ മംലക്ക). വടക്കൻ ജിദ്ദയിൽ ചെങ്കടലിനോട് ചേർന്ന് 53 ലക്ഷം സ്ക്വയർ മീറ്ററിലധികം വിസ്തൃതിയിലുള്ള കിംഗ്‌ഡം സിറ്റിയിലാണ് ഈ കെട്ടിടം നിർമ്മിക്കുന്നത്.ഒരു കിലോമീറ്റർ ഉയരമുള്ള ലോകത്തിലെ ആദ്യ കെട്ടിടവും ഇതായിരിക്കും. സൗദി രാജകുടുംബത്തിന്റെ കമ്പനിയായ കിംഗ്‌ഡം ഹോൾഡിംഗ്‌ കമ്പനിയാണ്‌ കെട്ടിടം നിർമ്മിക്കുന്നത്..

കിംഗ്‌ഡം ഹോൾഡിംഗ്‌ കമ്പനിക്ക് കീഴിൽ ജിദ്ദയുടെ വടക്കൻ മേഖലയിൽ നിർമ്മിക്കുന്ന കിംഗ്‌ഡം സിറ്റിയുടെ മുഖ്യ ശ്രദ്ധാ കേന്ദ്രമാകുന്ന ഈ ടവർ ഉയരത്തിലെന്ന പോലെ മറ്റു പല സംവിധാനങ്ങളിലും പ്രത്യേകതയുള്ളതായിരിക്കും. പഞ്ചനക്ഷത്ര ആഡംബര ഹോട്ടലായ ഫോർസീസണ് പുറമെ ഫോർസീസൺ അപ്പാർട്ട്‌മെന്റ്‌സ്, ലോകോത്തര നിലവാരത്തിലുള്ള ഓഫിസ് മുറികൾ, നിരീക്ഷണ കേന്ദ്രം എന്നിവയുമുണ്ടാകും. കൂടാതെ ഹോട്ടലുകൾ, ഫ്‌ളാറ്റുകൾ എന്നിവ ഉൾപ്പെടുന്ന കിംഗ്‌ഡം ടവറിൽ 80000 പേർക്ക്‌ താമസിക്കാനുള്ള സൗകര്യം ഉണ്ടാകും.


</doc>
<doc id="229020" url="https://ml.wikipedia.org/wiki?curid=229020" title="മൂന്നാംമുറ">
മൂന്നാംമുറ

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് മൂന്നാംമുറ. മോഹൻലാൽ, ലാലു അലക്സ്, രേവതി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.




</doc>
<doc id="229023" url="https://ml.wikipedia.org/wiki?curid=229023" title="കെ. ഓമനക്കുട്ടി">
കെ. ഓമനക്കുട്ടി

കേരളത്തിലെ പ്രമുഖയായ സംഗീതഞ്ജയും സംഗീത അദ്ധ്യാപികയുമാണ് ഡോ.കെ. ഓമനക്കുട്ടി(ജനനം :). തിരുവനന്തപുരത്തെ സംഗീത ഭാരതിയുടെ ഡയറക്ടറും സെക്രട്ടറിയുമാണ്. കേരള യൂണിവേഴ്സിറ്റി സംഗീത വിഭാഗം  മേധാവിയായിരുന്നു. ആകാശവാണിയുടെയും ദൂരദർശന്റെയും ടോപ് ഗ്രേഡ് ആർട്ടിസ്റ്റാണ്. കേരള സംഗീതനാടക അക്കാദമി ഫെലോഷിപ്പ് ഇവർക്ക് ലഭിച്ചിട്ടുണ്ട്.

ദക്ഷിണേന്ത്യയിലെ പേരെടുത്ത ഹോർമോണിസ്റ്റും കർണാടകസംഗീതജ്ഞനുമായിരുന്ന മലബാർ ഗോപാലൻ നായരുടെയും സംഗീതാധ്യാപിക കമലാക്ഷിയമ്മാളുടെയും മകളായി ജനിച്ചു. ആറന്മുള പൊന്നമ്മ, പാറശ്ശാല പൊന്നമ്മാൾ എന്നിവരോടൊപ്പം സ്വാതി സംഗീത അക്കാദമിയിലെ ആദ്യ ബാച്ച് വിദ്യാർത്ഥിയായിരുന്നു കമലാക്ഷിയമ്മാൾ.സുവോളജിയിലെ ബിരുദ പഠനത്തിനു ശേഷം അന്ന് സ്വാതി സംഗീത അക്കാദമി പ്രിൻസിപ്പലായിരുന്ന ശെമ്മാങ്കുടിയുടെ നിർബന്ധത്തിനു വഴങ്ങി സംഗീത പഠനത്തിനു ചേർന്നു. ശെമ്മാങ്കുടിയും ജി.എൻ.ബി. യുമടക്കം നിരവധി മഹാരഥന്മാരുടെ പക്കൽ സംഗീതാഭ്യാസനം നടത്തി. ആൾ ഇൻഡ്യാ റേഡിയോയിൽ ജോലി ലഭിച്ചെങ്കിലും അതുപേക്ഷിച്ച് ഗവൺമെന്റ് വിമൻസ് കോളേജിൽ താത്കാലിക സംഗീത അധ്യാപികയായി. കഥകളി സംഗീതത്തെക്കുറിച്ചുള്ള ഗവേഷണത്തിന് ഡോക്ടറേറ്റ് ലഭിച്ചു.

പ്രമുഖ സംഗീതഞ്ജനായ എം.ജി. രാധാകൃഷ്ണൻ, ഗായകൻ എം.ജി. ശ്രീകുമാർ എന്നിവർ സഹോദരങ്ങളാണ്.

1997 ൽ സംഗീതഭാരതി എന്ന സ്ഥാപനം ആരംഭിച്ചു. കെ.എസ്. ചിത്രയടക്കം നിരവധി പ്രമുഖർ ഇവിടുത്തെ വിദ്യാർത്ഥികളായിരുന്നു. സ്വാതി കൃതികളുടെ സമാഹരണം സി.ഡി യായി പുറത്തിറക്കിയിട്ടുണ്ട്.


</doc>
<doc id="229032" url="https://ml.wikipedia.org/wiki?curid=229032" title="ചെന്നിത്തല ഹോറേബ് പള്ളി">
ചെന്നിത്തല ഹോറേബ് പള്ളി

ചെന്നിത്തലയിലുള്ള യാക്കോബായ സുറിയാനി ക്രിസ്ത്യാനികളുടെ അരാധനാലയമാണു ഹോറേബ് പള്ളി. സെന്റ് ജോർജ്ജ് ഹോറേബ് യാക്കൊബായ സുറിയാനി പള്ളി എന്ന താണു ശരിയായ നാമം. ചെന്നിത്തല കൊച്ചൂപള്ളി, ചെന്നിത്തല പുത്തൻ പള്ളി എന്നും ഈ പള്ളി അറിയപെടും. ആന്ത്യോഖ്യായുടെയും കിഴക്കോക്കെയുടെയും പരിശുദ്ധ പത്രൊസിന്റെ ശ്ലൈഹീക സിംഹാസനത്തിൻ കീഴിലുള്ള യാക്കോബായ സുറിയാനി ക്രിസ്ത്യാനി സഭയുടെ നിരണം ഭദ്രാസനത്തിൻ കീഴിലുള്ള പള്ളിയാണു ചെന്നിത്തല ഹോറേബ് പള്ളി.ചെന്നിത്തല ത്രിപ്പെരുമ്ന്തുറ പഞ്ചായത്തിലെ ഇർമത്തുരാണു പള്ളി സ്ഥിതിചെയ്യുന്നത്. 



</doc>
<doc id="229039" url="https://ml.wikipedia.org/wiki?curid=229039" title="ഗ്രാസ്സ് ജിഐഎസ്">
ഗ്രാസ്സ് ജിഐഎസ്

ഗ്രാസ്സ് ജി ഐ എസ് (ജ്യോഗ്രാഫിൿ റിസോഴ്സസ് അനാലിസിസ് സപ്പോർട്ട് സിസ്റ്റം) സ്വതന്ത്ര സോഫ്റ്റ്‌വെയർ ലൈസൻസിൽ ലഭ്യമായ ഭൂവിവരവ്യവസ്ഥ ആണു്. ഇതിനു് റാസ്റ്റർ, ടോപ്പോളജിക്കൽ സദിശം, ഇമേജ് പ്രോസ്സിങ്, ഗ്രാഫിൿ ഡാറ്റ എന്നിവ കൈകാര്യം ചെയ്യാൻ ശേഷിയുണ്ടു്. 

ഗ്രാസ്സ് ഗ്നൂ സാർവ്വജനിക അനുവാദപത്രം മുഖേനയാണു് പുറത്തിറക്കിയിട്ടുള്ളതു്. ഇതു് ഗ്നു/ലിനക്സ്, മൈക്രോസോഫ്റ്റ്‌ വിൻഡോസ്‌, മാക് ഒ.എസ്. ടെൻ തുടങ്ങി പല പ്ലാറ്റ്ഫോമുകളിൽ പ്രവർത്തിക്കും. ഉപയോക്താക്കൾക്കു് ഗ്രാസ്സ് സോഫ്റ്റ്‌വെയറിന്റെ ഘടകങ്ങൾ ഗ്രാഫിക്കൽ യൂസർ ഇന്റർഫേസ് വഴിയോ കമാന്റ് ലൈൻ വഴിയോ ക്വാണ്ടം ജിസ് പോലത്തെ സോഫ്റ്റ്‌വെയറുകളിൽ പ്ലഗ്ഗു ചെയ്തോ ഉപയോഗിക്കാം.


</doc>
<doc id="229069" url="https://ml.wikipedia.org/wiki?curid=229069" title="ജന്മവാസന">
ജന്മവാസന

യാതൊരു പരിശീലനവുമില്ലാതെ സാധാരണ ചുറ്റുപാടിൽ സ്വതസ്സിദ്ധമായ പ്രവർത്തനങ്ങൾക്ക് പ്രേരണ നൽകുന്ന പരമ്പരാസിദ്ധമായ ഘടനാവിശേഷങ്ങളെ സഹജവാസനകൾ അല്ലെങ്കിൽ ജന്മവാസനകൾ എന്ന് വിവക്ഷിക്കുന്നു. മനുഷ്യനുൾപ്പെടെ എല്ലാതരം ജീവികൾക്കും പ്രകൃത്യാ ലഭിക്കുന്നതാണിത്.ഒരു പ്രവൃത്തി ജന്മവാസനയെന്ന് പറയണമെങ്കിൽ അത് പരമ്പരാഗതമായിരിക്കണം; പരിശീലനം കൊണ്ട് ലഭിച്ചതായിരിക്കരുത്; സാധാരണപരിതഃസ്ഥിതികളിൽ മാറ്റങ്ങൾക്ക് വിധേയമാകാത്തതായിരിക്കണം; ഒരു വർഗ്ഗത്തിനു സ്വതസ്സിദ്ധമായി ലഭിച്ചതായിരിക്കണം.

പിറന്നയുടനെ സ്വയം പ്രേരിതമായ ഒരു കഴിവ് എല്ലാ ജീവികളിലും കാണാവുന്നതാണ്. മുട്ടയിൽ നിന്നും വിരിഞ്ഞു പുറത്തിറങ്ങി ഏതാനും നിമിഷങ്ങൾക്കകംതന്നെ ഒരു കോഴിക്കുഞ്ഞിനു ചെറിയ ഭക്ഷണ പദാർത്ഢങ്ങൾ കൊത്തിത്തിന്നുവാൻ കഴിയുന്നു. ആട്ടിൻ കുട്ടിയും, പശുക്കിടാവും, മനുഷ്യശിശുവും മുലകുടിക്കുന്നു. ഈവക പ്രവൃത്തികൾക്കുള്ള ചലനങ്ങൾ ആദ്യം മുതൽക്കുതന്നെ കുറ്റമറ്റതാണ്. ഇത്തരം പ്രവർത്തനങ്ങൾക്കുള്ള ഉദ്ദേശ്യമെന്താണെന്ന് അത്തരം കാര്യങ്ങൾ ചെയ്യുന്ന ജീവികൾക്കറിഞ്ഞുകൂട. തള്ളക്കോഴി ഒരു പ്രത്യേക ശബ്ദം പുറപ്പെടുവിക്കുമ്പോൾ കോഴിക്കുഞ്ഞുങ്ങളെല്ലാം ഓടിവന്നു തള്ളയുടെ ചിറകിനുള്ളിൽ ഒളിക്കുന്നു. പ്രാപ്പിടിയനോ, പരുന്തോ മേൽഭാഗത്തുകൂടെ പറക്കുമ്പോഴായിരിക്കാം, തള്ളക്കോഴി ശബ്ദം പുറപ്പെടുവിക്കുന്നത്.തള്ളയുടെ ചിറകിന്നുള്ളിലൊളിച്ചാൽ തങ്ങൾ സുരക്ഷിതരാണ് എന്ന ബോധം കൊണ്ടൊന്നുമല്ല കോഴിക്കുഞ്ഞുങ്ങൾ അങ്ങനെ ചെയ്യുന്നത്.ഇങ്ങനെ ജന്മസിദ്ധമായതും,ലക്ഷ്യബോധമില്ലാത്തതും എന്നാൽ അന്തിമമായി ചില ലക്ഷ്യങ്ങൾ സാധിക്കുന്നതുമായ ഒരുതരം പ്രേരണാശക്തിയാണു ജന്മവാസന. 

കങ്കാരുവിന്റെ നവജാതശിശു ഉദരസഞ്ചിയിലേയ്ക്ക് ഇഴഞ്ഞുകയറുന്നത് ജന്മവാസനമൂലമാണ്. ഉറുമ്പ്, തേനീച്ച തുടങ്ങിയ ജീവികളുടെ പ്രവർത്തനങ്ങൾ ഏതാണ്ട് മുഴുവനും തന്നെ ജന്മവാസനകളാൽ നിയന്ത്രിക്കപ്പെടുന്നവയാണ്. അവയൊക്കെ കൂടുകൂട്ടുന്നതും, പട്ടുനൂൽപ്പുഴുക്കൾ നൂൽ നൂൽക്കുന്നതും മറ്റും ജന്മവാസനകൾക്കുള്ള ഉത്തമോദാഹരണങ്ങളാണ്. വവ്വാലുകൾക്ക് കൂരിരുട്ടിൽ പോലും തടസ്സങ്ങളിൽ തട്ടാതെ പറക്കുവാനുള്ള കഴിവ്, ഒരു നായക്ക് വളരെ ദൂരത്തുനിന്ന് തന്നെ അതിക്രമിച്ചുകടക്കാൻ ശ്രമിക്കുന്ന ആളിനെ തിരിച്ചറിയാനുള്ള കഴിവ്, തുടങ്ങിയവ ജന്മവാസനകളാണ്.


</doc>
<doc id="229070" url="https://ml.wikipedia.org/wiki?curid=229070" title="കീമോതെറാപ്പി">
കീമോതെറാപ്പി

അർബുദത്തിനെതിരെയുള്ള മരുന്നുപയോഗിച്ചുള്ള ചികിത്സയാണ് കീമോതെറാപ്പി. വിശദമായി പറഞ്ഞാൽ, ചിട്ടപ്രകാരമുളള ചികിത്സാപരിപാടിയുടെ ഭാഗമായി ഒന്നോ അതിലധികമോ രസായന മരുന്നുകൾ ഉപയോഗിച്ചുള്ള അർബുദചികിത്സയാണ് കീമോതെറാപ്പി. ഈ മരുന്നുകൾ മിക്കവയും സൈറ്റോടോക്സിക് (കോശങ്ങളെ നശിപ്പിക്കുന്നവ) വിഭാഗത്തിൽ ഉൾപ്പെടുന്നു. ഇതിൽത്തന്നെ പല ഉപവിഭാഗങ്ങളുമുണ്ട്. 

പോൾ എറിലിച്ച് എന്ന ജർമ്മൻ ശാസ്ത്രജ്ഞനെ കീമോതെറാപ്പിയുടെ പിതാവായി കരുതുന്നു.

പഴയതും വിശാലവുമായ അർത്ഥത്തിൽ മറ്റുരോഗങ്ങൾക്കുള്ള മരുന്നുപയോഗിച്ചുള്ള ചികിത്സയും പെടും. എന്നാൽ ഇപ്പോൾ മരുന്നുപയോഗിച്ചുള്ള അർബുദ ചികിത്സയെ മാത്രമാണ് കീമോതെറാപ്പികൊണ്ട് ഉദ്ദേശിക്കുന്നത്.

കീമോചികിത്സ നൽകുന്നത് രോഗം മാറ്റുക, ജീവിത ദൈർഘ്യ്ം കൂട്ടുക, രോഗലക്ഷണങ്ങളെ കുറയ്ക്കുക എന്നിവയ്ക്കാണ്. റേഡിയേഷൻ ചികിത്സ, ശസ്ത്രക്രിയ എന്നിവയ്ക്ക് ഒപ്പവും ഇത് ഉപയോഗിക്കാറുണ്ട്. 

അർബുദകോശങ്ങളുടെ സ്വഭാവമായ വേഗത്തിൽ വിഭജിക്കുന്ന കോശങ്ങളെ നശിപ്പിക്കലാണ് പാരമ്പര്യ കീമോതെറാപ്യൂട്ടിക് ഏജന്റുകൾ ചെയ്യുന്നത്. സ്വാഭാവികമായി വേഗത്തിൽ വിഭജിക്കുന്ന കോശങ്ങളേയും (ബോൺ‌മാരോ, ദഹനേന്ദ്രിയം, മുടിയുടേ കോശങ്ങൾ) നശിപ്പിക്കും. അതുകൊണ്ട് രക്തകോശങ്ങളുടെ ഉത്പാദനത്തിലുള്ള കുറവു്, ദഹനേന്ദ്രിയത്തിലുള്ള സ്തരത്തിന്റെ inflammation, മുടികൊഴിച്ചിൽ എന്നിവ പാർശ്വഫലങ്ങൾ ആയി ഉണ്ടാവാറുണ്ട്.

ചില പുതിയ അർബുദ പ്രധിരോധ മരുന്നുകൾ (ഉദാ: പലതരം മോണോ ക്ലോണൽ അന്റിബോഡികൾ) അർബുദ കോശങ്ങളിൽ കണ്ടുവരുന്ന, അവയുടെ വളർച്ചയ്ക്കാവശ്യം വരുന്ന പ്രോട്ടീനുകളെയാണ് ലക്ഷ്യമാക്കുന്നത്. ഇത്തരം ചികിത്സകളെ ‘’‘ടാർഗെറ്റഡ് തെറാപ്പി’‘’ എന്നു പറയുന്നു. ഇവ സാധാരണ ഉപയോഗിക്കുന്ന കീമൊതെറാപ്പി മരുന്നുകൾക്കൊപ്പം ഉപയോഗിക്കുന്നവയാണ്.

ആധുനിക കീമോതെറാപ്പിയുടെ പിതാവായി സിഡ്നി ഫാർബർനേയാണ് കണക്കാക്കുന്നത്.

അർബുദചികിത്സയുടെ ഉദ്ദേശത്തോടെ മരുന്നുകൾ ഉപയോഗിച്ചു തുടങ്ങിയത് ഇരുപതാം നൂറ്റാണ്ടിന്റെ തുടക്കത്തിലാണ്. 
ഒന്നാം രാസയുദ്ധത്തിൽ ഉപയോഗിച്ചിരുന്ന മസ്റ്റാർഡ്ഗ്യാസ് രക്ത ഉത്പാദനത്തെ തടയുന്നുണ്ടെന്ന് കണ്ടെത്തിയിരുന്നു. രണ്ടാം ലോകമഹായുദ്ധകാലത്ത് യേൽ സർവകലാശാല ആ കുടുംബത്തിൽ പെട്ട സംയുക്തമായ നൈട്രജൻ മസ്റ്റാഡിനെ പറ്റി കൂടുതൽ പഠിക്കുകയുണ്ടായി. അതിൽ, പെട്ടെന്നു വളരുന്ന വെളുത്ത രക്താണുക്കൾക്ക് സംഭവിക്കുന്നത് അർബുദകോശങ്ങൾക്കും സംഭവിക്കാമെന്ന് കരുതുകയായിരുന്നു. അതുകൊണ്ട് 1942 ഡിസംബറിൽ വെളുത്തരക്താണുക്കൾക്ക് അർബുദം ബാധിച്ചവർക്ക് ഈ മരുന്ന് നല്കി. ശ്വസിക്കാൻ ബുദ്ധിമുട്ടുള്ള ഇത് വെയിനിലൂടെ നൽകുകയായിരുന്നു. അവർക്ക് ലഭിച്ച ആശ്വാസം താൽക്കാലികമായിരെന്നെങ്കിലും ആശാവഹമായിരുന്നു.

അതേസമയത്ത്, രണ്ടാം ലോകമഹായുദ്ധകാലത്ത് ഇറ്റലിയിലെ ബരി തുറമുഖത്ത് ജർമ്മൻ ആകാശയുദ്ധത്തിൽ കുറേ പേർ അകസ്മികമായി മസ്റ്റാഡ് വാതകം ശ്വസിക്കേണ്ടി വന്നു. അതിനെ ഉപജീവിച്ചവർക്ക് വെള്ളരക്താണുക്കളുടെ അളവ് കുറഞ്ഞതായി കണ്ടു. അതെ പിന്തുടർന്നു നടന്ന ഗവേഷണത്തിൽ ആദ്യത്തെ കീമോതെറാപ്പി മരുന്നായ മസ്റ്റിൻ കണ്ടുപിടിച്ചു.

അതിനു ശേഷം അനേകം മരുന്നുകൾ വികസിപ്പിച്ചെങ്കിലും ആദ്യ ഗവേഷണത്തിൽ കണ്ടെത്തിയ തത്ത്വങ്ങളും പരിമിതികളും അതേ പോലെ നിലനിൽക്കുന്നു.

ഇപ്പോൾ കീമോതെറാപ്പി അർബുദ ചികിത്സയെയാണ് ഉദ്ദേശിക്കുന്നതെങ്കിലും മുൻചരിത്രത്തിൽ വിശാലമയ അർത്ഥമാണുള്ളത്, അതായത് ആന്റിബയോട്ടിക് മുതലയവ. അദ്യത്തെ അധുനിക കീമോതെറാപ്പി മരുന്നായി 1909 ൽ കണ്ടുപിടിച്ച അസ്ഫെനാമൈഡ്, സിഫിലിസിന്റെ ചികിത്സക്കാണ് ഉപയോഗിച്ചത്. പിന്നീട് സൾഫ മരുന്നുകളും പെൻസിലിനും പുറകെ വന്നു.
കീമൊതെറാപ്പികൊണ്ട് പെട്ടെന്നു വിഭജിക്കുന്ന കോശങ്ങളെ നശിപ്പിക്കലാണ്. കട്ടിയുള്ള ട്യുമറുകളിൽ ഉള്ളിലേ കോശങ്ങൾ നശിക്കുന്നതോടുകൂടി ബാക്കിയുള്ള ഭാഗത്ത് പ്രവർത്തിക്കാൻ പറ്റാതെ വരുന്നു. അപ്പോൾ ശസ്ത്രക്രിയയോ റേഡിയേഷനോ ആവശ്യമായി വരുന്നു.
കീമോതെറാപ്പി പലതരത്തിൽ ഉപയോഗിക്കുന്നുണ്ട്. രോഗം മാറാനും ജീവിതദൈർഘ്യം കൂട്ടാനും രോഗലക്ഷണങ്ങളെ മയപ്പെടുത്താനും ഉപയോഗിക്കുന്നുണ്ട്. 
റേഡിയേഷൻ ചികിത്സയ്ക്കും ശസ്ത്രക്രിയക്കുമൊപ്പം മരുന്നുകൾ ഉപ്യോഗിക്കുന്ന സംയുക്ത മോഡാലിറ്റി കീമോതെറാപ്പി (Combined modality chemotherapy) യാണ് ഇന്ന് കൂടുതൽ ഉപയോഗിക്കുന്നത്. സംയുക്ത കീമോതെറാപ്പി (Combination chemotherapy) എന്ന പലതരം മരുന്നുകൾ ഒരുമിച്ചുപയോഗിക്കുന്ന രീതിയും നിലവിലുണ്ട്. പലതരത്തിൽ പ്രവർത്തിക്കുന്നവയും പല പാർശ്വഫലങ്ങളുള്ളവയും ഒരുമിച്ചുപയോഗിക്കുമ്പോൾ ഏതെങ്കിലും മരുന്നിനോട് പ്രതിരോധം വളരാനുള്ള സാദ്ധ്യതകളെ കുറയ്ക്കുന്നു.

ശസ്ത്രക്രിയയ്ക്കോ റേഡിയേഷനോ മുമ്പായിചെയ്യുന്ന നിയൊഅഡ്‌ജുവന്റ് കീമോതെറാപ്പി(neoadjuvant chemotherapy) പ്രാഥമിക ട്യൂമറുകളെ ചുരുക്കുകയും ശസ്ത്രക്രിയയ്ക്കോ റേഡിയേഷനോ കൊണ്ടുണ്ടാകുന്ന നാശങ്ങളേ ലഘൂകരിക്കുകയും ചെയ്യുന്നു. പുതിയ, പെട്ടെന്നു വിഭജിക്കുന്ന കോശങ്ങലുള്ള റ്റ്യൂമറുകളെ ചികിത്സിക്കാനും ശരീരത്തിന്റെ മറ്റു ഭാഗങ്ങളിലേക്ക് പടർന്നിട്ടുള്ള അർബുദകോശങ്ങളെ നശിപ്പിക്കാനും ഈ രീതി ഉപയോഗിക്കുന്നു. 

പാലിയേറ്റീവ് കീമോതെറാപ്പി, ട്യുമറുകളുടെ ഭാരം കുറയ്ക്കുക, ജീവദൈർഘ്യം കൂട്ടുക എന്നതിനയി ചെയ്യുന്നതാണ്.
മരുന്നിനോടുള്ള രോഗിയുടെ പ്രതികരണ ശേഷികണക്കിലെടുത്താണ് മരുന്ന് കൊടുക്ക്ക്കുന്നത്. ഒരു പ്രാവശ്യം മരുന്നു കൊടുത്താൽ കുറച്ചു അർബുദകോശങ്ങൾ മാത്രമെ നശിക്കുകയുള്ളു. അതുകൊണ്ട് പലപ്രാവശ്യമായി മരുന്ന് നൽകേണ്ടതുണ്ട്.

അധികം കീമോതെറാപ്പി മരുന്നുകളും ആൽകിലേറ്റിങ്ങ് ഏജന്റുകൾ(alkylating agents), ആന്റിമെറ്റാബോളൈറ്റ്സ്(antimetabolites), പ്ലാന്റ്റ് ആൽക്കലൊയ്ഡ്സ് (plant alkaloids), ടോപോയ്സൊമെറേസ് ഇൻഹിബിറ്റെഴ്സ് (topoisomerase inhibitors), മറ്റു ട്യൂമർ പ്രതിരോധ ഏജന്റുകൾ എന്നായി തരം തിരിക്കാം. ഇത്തരം മരുന്നുകൾ എല്ലാം തന്നെ കോശ വിഭജനത്തേയും ഡി.എൻ.എ. വിഭജനത്തേയും ഒരു തരത്തിലല്ലെങ്കിൽ മറ്റൊരു തരത്തിൽ ലക്ഷ്യം വയ്ക്കുന്നവയാണ്. 
എന്നാൽ ചില പുതിയ മരുന്നുകൾ ഡി.എൻ.എ. യെ ലക്ഷ്യം വയ്ക്കാതെ തന്മാത്ര വ്യതിയനത്തെ ലക്ഷ്യം വയ്ക്കുന്നു. ഇത് ടാർഗെറ്റഡ് തെറാപ്പിയ്ക്ക് ഉദഹരണമാണ്. 
കൂടാതെ ചില മരുന്നുകൾ ട്യൂമർ കോശങ്ങളുടെ സ്വഭവത്തെ നിയന്ത്രിക്കുന്നു. ഹോർമോൺ ചികിത്സ ഈ വിഭഗത്തിലാണ് വരുന്നത്.

കീമോ തെറാപ്പിയുടെ മരുന്നുന്റെ അളവു നിശ്ചയിക്കൽ എളുപ്പമുള്ള കാര്യമല്ല. കുറഞ്ഞു പോയാൽ അർബുദകോശങ്ങളെ ബാധിക്കില്ല. കൂടിയാൽ പാർശ്വഫലങ്ങൾ രോഗിക്ക് താങ്ങാവുന്നതിലും കൂടുതലാവും. 
മിക്കപ്പോഴും രക്തത്തിന്റെ വ്യപ്തവുമയി ബന്ധമുള്ള ശരീരത്തിന്റെ ബാഹ്യ വിസ്തീർണ്ണം(body surface area) കണക്കാക്കിയാണ് മരുന്നിന്റെ അളവ് നിശ്ചയിക്കുന്നത്. രോഗിയുടെ ഉയരവും തൂക്കവും കണക്കാക്കിയാണ് ഇതിലെത്തുന്നത്. 
കുറേ കീമോതെറാപ്പി മരുന്നുകൾ വായിലൂടെ കൊടുക്കാവുന്നതാണെങ്കിലും അധികവും വെയിനിലൂടെ കൊടുക്കുന്നവയാണ്. പേശിയിൽ കുത്തിവെയ്ക്കുന്നവയുമുണ്ട്.

ഓറൽ കീമോതെറാപ്പി (ഗുളിക രൂപത്തിൽ)
വീട്ടിലിരുന്ന് പറയുന്ന സമയത്തു തന്നെ കഴിച്ചിരിക്കണം. സമയം തെറ്റിയാൽ ആ വിവരം ഉടൻ ഡോക്ടരെ അറിയിക്കേണ്ടതാണ്.

ഇൻട്രാവീനസ് കീമൊതെറാപ്പി (വെയിനിലേക്ക് നേരിട്ട്)
ചില സമയങ്ങളിൽ ഐസൊലേറ്റഡ് ലിമ്പ് പെർഫ്യൂഷൻ വഴിയോ ഐസൊലേറ്റഡ് ഇൻഫ്യൂഷൻ വഴിയോ കരൾ, ശ്വാസകോശം എന്നീ അവയവങ്ങളിൽ ഉപയോഗിക്കാറുണ്ട്. ഇതിന്റെ പ്രധാന ഉപയോഗം ട്യൂമറിലേക്ക് വലിയ അളവ് മരുന്നു കൊടുക്കാനും മറ്റു ഭാഗങ്ങൾക്ക് കാര്യമായ തകറാറു സംഭവിക്കാതിരിക്കാനുമാണ്. 

രോഗിയുടെ അവസ്ഥ, രോഗത്തിന്റെ അവസ്ഥ, മരുന്നുന്റെ തരം, മരുന്നിന്റെ അളവ് എന്നിവ കണക്കിലെടുത്ത് വെയിനിലൂടെ കീമോതെറാപ്പി നൽകുന്നത് ആശുപതിയിൽ കിടത്തിയോ ഔട്ട്പേഷ്യന്റായൊ ആവാം. തുടർച്ചയായൊ ഇടവിട്ടൊ കീമൊതെറപ്പി വെയിനിലൂടെ ചെയ്യേണ്ടി വരുമ്പോൾ, ശസ്ത്രക്രിയവഴി ചില വസ്തുക്കൾ ശരീരത്തിൽ പിടിപ്പിക്കാറുണ്ട്. 

കൂടിയ അളവിൽ കീമോതെറാപ്പി നൽകിയാൽ ചില ട്യൂമറുകൾ മാറുമെങ്കിലും രോഗിക്കത് മാരകമാവുമെന്നതുകൊണ്ട് നൽകാറില്ല.

ഉപയോഗിക്കുന്ന മരുന്നകളുടെ തരം അനുസരിച്ച് പലതരം പാർശ്വഫലങ്ങൾ ഉണ്ടാവാറുണ്ട്. പ്രധാനമായും രക്തകോശങ്ങൾ, വായ്, ആമാശയം, ദഹനേന്ദ്രിയങ്ങൾ എന്നിവയുടെ ഉൾഭിത്തിയെ ബാധിക്കുന്നവയാണ്. 




</doc>
<doc id="229080" url="https://ml.wikipedia.org/wiki?curid=229080" title="ശക്തി ചട്ടോപാധ്യായ്">
ശക്തി ചട്ടോപാധ്യായ്

ബംഗാളി സാഹിത്യലോകത്തിലെ പേരുകേട്ട ഉത്തരാധുനിക കവിയും ലേഖകനുമാണ് ശക്തി ചട്ടോപാധ്യായ് ( শক্তি চট্টোপাধ্যায় ).

നവംബർ 25, 1933-ൽ അവിഭക്ത ബംഗാളിലെ 24 പർഗാനയിലാണ് ജനിച്ചത്. ചെറുപ്രായത്തിൽത്തന്നെ പ്രഗതി എന്ന കൈയെഴുത്തു മാസിക പുറത്തിറക്കി.സാഹിത്യാഭിരുചി പ്രദർശിപ്പിച്ചു. ബംഗാളി സാഹിത്യത്തിൽ ബിരുദമെടുക്കാനായി കോളേജിൽ ചേർന്നെങ്കിലും പഠനം പൂർത്തിയാക്കിയില്ല. തുടക്കത്തിലെ കമ്യൂണിസ്റ്റ് അനുഭാവം അധികകാലം നീണ്ടുനിന്നില്ല. 1960കളിൽ ബംഗാളി സാഹിത്യലോകത്ത് രൂപം കൊണ്ട ഹംഗ്രി ആന്തോളനിൽ (Hungry Movement) പ്രധാന പങ്കു വഹിച്ചു. പല തൊഴിലും നോക്കിയെങ്കിലും ഒന്നിലും ഉറച്ചു നില്കാനായില്ല. രബീന്ദ്ര പുരസ്ക്കാറും, സാഹിത്യഅക്കാദമി അവാർഡും(1983) ലഭിച്ചിട്ടുണ്ട്.. 1995, മാർച്ച് 23ന് നിര്യാതനായി.

ശകതി ചട്ടോപാധ്യായുടെ ഒട്ടനേകം കവിതാസമാഹാരങ്ങളും, ലേഖനസമാഹരങ്ങളും പ്രസിദ്ധീകരിക്കപ്പെട്ടിട്ടുണ്ട്. അബൊണി, ബാഡി ആച്ഛോ?( അബണി, വീട്ടിലുണ്ടോ?) (অবনী বাড়ি আছো?), ജേതേ പാരി, കിന്തു കെനോ ജാബോ?(যেতে পারি কিন্তু কেন যাবো )( പോകാനാവും, പക്ഷേ എന്തിനു പോകണം?) എന്നിവ ശക്തി ചട്ടോപാധ്യായുടെ മികച്ച കവിതകളിൽ ചിലവയായി കരുതപ്പെടുന്നു. 


</doc>
<doc id="229082" url="https://ml.wikipedia.org/wiki?curid=229082" title="വാക്ക് (കമ്പ്യൂട്ടർ ശാസ്ത്രം)">
വാക്ക് (കമ്പ്യൂട്ടർ ശാസ്ത്രം)

ഒരു കമ്പ്യൂട്ടറിന്റെ പ്രോസസ്സ്റിൽ ഒരു ഡാറ്റാ യൂണിറ്റായിട്ട് കണക്കാക്കപ്പെടുന്ന ബിറ്റുകളുടെ എണ്ണത്തെയാണ് വാക്ക് വലിപ്പം (word size) എന്ന് പറയുക. ഹാർഡ്‌വെയർ സംബന്ധമായ വാക്ക് വലിപ്പം ഇവയെ സൂചിപ്പിക്കുന്നു 


ഇപ്പോൾ വിപണിയിൽ കിട്ടുന്ന കമ്പ്യൂട്ടറുകൾ സാധാരണ 32 ബിറ്റോ, 64 ബിറ്റോ ആയിരിക്കും.


</doc>
<doc id="229089" url="https://ml.wikipedia.org/wiki?curid=229089" title="പൂർണ്ണസംഖ്യ (കമ്പ്യൂട്ടർ ശാസ്ത്രം)">
പൂർണ്ണസംഖ്യ (കമ്പ്യൂട്ടർ ശാസ്ത്രം)

കമ്പ്യൂട്ടർ ശാസ്ത്രത്തിൽ പൂർണ്ണസംഖ്യ ഇനത്തിൽ പെട്ട ഡാറ്റാ(data)യെ ഇന്റിജർ(Integer) എന്ന് പറയുന്നു. കമ്പ്യൂട്ടറിൽ സംഭരിക്കുന്ന പൂർണ്ണസംഖ്യകളുടെ വ്യാപ്തി അതിന്റെ പ്രോസസ്സറിന്റെ word size അനുസരിച്ചിരിക്കും. ഇന്റിജർ(Integer) ഡാറ്റ രണ്ട് തരത്തിലുള്ളതുണ്ട് ചിഹ്നമുള്ളതും(signed) ചിഹ്നമില്ലാത്തതും. ഋണസംഖ്യകൾ കാണിക്കാൻ രണ്ട് മാർഗങ്ങൾ സാധാരണ അവലംബിക്കാറുണ്ട്. ഒരു മാർഗ്ഗം ഒരു സൈൻ ബിറ്റ്(sign bit) ഉപയോഗിച്ചും, മറ്റൊന്ന് രണ്ടിന്റെ പൂരകം ഉപയോഗിച്ചുമാണ്.



</doc>
<doc id="229090" url="https://ml.wikipedia.org/wiki?curid=229090" title="വളാംകുളം">
വളാംകുളം

മലപ്പുറം ജില്ലയിലെ പെരിന്തൽമണ്ണ താലൂക്കിൽ ആനമങ്ങാട് വില്ലേജിൽ ഉൾപ്പെട്ട ഒരു ഗ്രാമമാണ് വളാംകുളം. കോഴിക്കോട് - പാലക്കാട്‌ ദേശീയ പാത 213ൽ അമ്മിനിക്കാടു നിന്ന് 1.5കി മീ ഉള്ളിലേക്കാണ്. അമ്മിനിക്കാട് - പാറൽ റോഡ്‌ ഈ ഗ്രാമത്തെ പെരിന്തൽമണ്ണയുമായും ചെർപ്പുളശ്ശേരിയുമായും ബന്ധിപ്പിക്കുന്നു. 

കൃഷിയാണ് പ്രധാന ജീവിതോപാധി. ധാരാളം വയലുകളും പറന്പുകളിലുമായി നെല്ല്, പച്ചക്കറികൾ, അടക്ക, നാളികേരം, കുരുമുളക്, റബ്ബർ തുടങ്ങി വിവിധ തരം കാർഷിക വിഭവങ്ങൾ ഇവിടെ ഉത്പാദിപ്പിക്കുന്നുണ്ട്. പെരിന്തൽമണ്ണ, തൃശൂർ പച്ചക്കറി ചന്തകളിലാണ് ഇവിടുന്നുള്ള വിളകൾ സാധാരണയായി വിൽക്കാറുള്ളത്. 

രണ്ടു ഹിന്ദു ക്ഷേത്രങ്ങളും ഒരു ഇസ്ലാം പള്ളിയും ഒടമല മഖാമുമാണ് ഇവിടെയുള്ള ആരാധനാലയങ്ങൾ. ശ്രീ കൈനാറി അയ്യപ്പ ക്ഷേത്രം, ശ്രീ ധർമ്മശാസ്താ ക്ഷേത്രം ഇവയാണ് ഹിന്ദു ക്ഷേത്രങ്ങൾ. ഒടമലയിലുള്ള ജുമാ മസ്ജിദ് ആണ് ഗ്രാമത്തിലുള്ള ഇസ്ലാം ആരാധനാലയം.
സൂഫിവര്യൻ ഫരീദ് ഔലിയയുടെ ഖബരിടമായ ഒടമല മഖാം ജാതി-മത ഭേതമന്യേ എല്ലാവരും പോകുന്ന ആരാധനാലയമാണ്.

വളാംകുളം എ.എം.എൽ.പി. സ്കൂൾ ആണ് ഗ്രാമത്തിലുള്ള പ്രാഥമിക വിദ്യാലയം. ഇത് കൂടാതെ അടുത്ത് തന്നെ ഒരു അംഗനവാടിയും മദ്രസ്സയും ഇവിടെയുണ്ട്. തൂത, ആനമങ്ങാട്,താഴേക്കോട് എന്നിവിടങ്ങളിലാണ് ഹൈസ്കൂൾ ഉള്ളത്. ഉപരിപഠനത്തിനായി പെരിന്തൽമണ്ണയിലും മണ്ണാർക്കാട്ടും മലപ്പുറത്തും ഉള്ള കോളേജുകളെയാണ് ഇവിടെയുള്ള വിദ്യാർഥികൾ ആശ്രയിക്കാറ്.


</doc>
<doc id="229092" url="https://ml.wikipedia.org/wiki?curid=229092" title="സിക്സ് സിഗ്മ സർട്ടിഫിക്കേഷൻ">
സിക്സ് സിഗ്മ സർട്ടിഫിക്കേഷൻ

99.99966% വിജയകരമായി പ്രവർത്തിക്കുന്ന പ്രക്രിയക്ക്, അഥവാ നടപടിക്രമത്തിന് നല്കുന്ന പ്രമാണപത്രമാണ് സിക്സ് സിഗ്മ സർട്ടിഫിക്കേഷൻ. ലക്ഷക്കണക്കിന് ഒരേ തരത്തിലുളള ഉരുപ്പടികൾ ഉണ്ടാക്കുന്ന ഉത്പാദനമേഖലയിൽ (Manufacturing ) ആണ് സിക്സ് സിഗ്മ സമീപനം തുടക്കം കുറിച്ചത്. വിജയശതമാനം 99.99966% എന്നു വെച്ചാൽ, പത്തു ലക്ഷം (ഒരു മില്യൺ ) ഉരുപ്പടികൾ ഉണ്ടാക്കിയെടുക്കുമ്പോൾ കേടുളളവ നാലിൽ കുറവായിരിക്കും. തുടർച്ചയായി ആവർത്തിക്കപ്പെടുന്ന ഒരു പ്രക്രിയയുടെ കാര്യക്ഷമതയെ(Process Capability) സൂചിപ്പിക്കുന്ന അളവുകോലായ Z മൂല്യം (Z value), സിഗ്മ നിലവാരത്തിൽ അധിഷ്ടിതമാണ്. ശാസ്ത്രസാങ്കേതികവ്യാവസായിക രംഗങ്ങളിൽ നടപടിക്രമങ്ങളുടെ പ്രവർത്തനക്ഷമത വർദ്ധിപ്പിക്കാനായുളള ഉദ്യമമാണ്, DFSS എന്ന ചുരുക്കപ്പേരിൽ പരക്കെ അറിയപ്പെടുന്ന Design For Six Sigma എന്ന പദ്ധതി. നീണ്ടകാല ഉപയോഗം മൂലം അപചയം വന്ന പഴയൊരു നടപടിക്രമത്തിന്റെ കാര്യക്ഷമത വീണ്ടെടുക്കാനോ (DMAIC) അതോ, പിഴവുകളില്ലാത്ത ഒരു പുതിയ നടപടിക്രമം നടപ്പിലാക്കുന്നതിനോ (DMADOV), ഇത് ഉപയോഗിക്കാം. സാങ്കേതികം , രാസായനികം, ഭൌതികം,യാന്ത്രികം, വിതരണരീതികൾ, വിപണി വികസനം, സോഫ്റ്റ് വെയർ വികസനം, എന്നു വേണ്ട എല്ലാ മേഖലകളിലുളള പ്രക്രിയകളും സിക്സ് സിഗ്മ സമീപനത്തിലൂടെ മെച്ചപ്പെടുത്താം. ജനറൽ ഇലക്ട്രിക് കമ്പനിയും മോട്ടോറോളയും സികിസ് സിഗ്മയിലൂടെ പ്രവർത്തനനിലവാരം അനേകമടങ്ങ് മെച്ചപ്പെടുത്തിയതായി രേഖപ്പെടുത്തിയിട്ടുണ്ട്. 

പ്രായോഗികബുദ്ധിയോടെ ഒരു നടപടിക്രമത്തെ സമഗ്രമായി പഠിച്ചും അപഗ്രഥിച്ചും, പിഴവുകളിണ്ടാകാനിടയുളള കാര്യകാരണങ്ങൾ മുൻകൂട്ടി കണ്ടറിഞ്ഞ് വേണ്ട കരുതൽ നടപടികളെടുത്തും സിക്സ് സിഗ്മ നിലവാരമുളള നടപടിക്രമം നടപ്പിലാക്കാമെന്നതിന് ഉത്തമോദാഹരണമാണ് മുംബായ് നഗരത്തിലെ പലയിടങ്ങളിലും മുറതെറ്റാതെ ഉച്ചഭക്ഷണമെത്തിക്കുന്ന ഡബ്ബാവാലകളുടെ കാര്യക്ഷമത. 
കാല്പനികമായ ഒന്നും തന്നെ സിക്സ് സിഗ്മ പദ്ധതിയിലില്ല. സ്ഥിതിഗണിതത്തിലെ പ്രമാണങ്ങളാണ് സിക്സ് സിഗ്മയുടെ സെദ്ധാന്തിക അടിസ്ഥാനം. ഒരു പ്രക്രിയയെപ്പറ്റിയുളള ആവശ്യമായ എല്ലാ വിവരങ്ങളും (data)ശേഖരിക്കുകയും അവയെ വേണ്ടപോലെ അപഗ്രഥിച്ച് , ആ നിഗമനങ്ങളിൽ നിന്ന് പ്രക്രിയയെ കൂടുതൽ മെച്ചപ്പെടുത്താനുളള പ്രായോഗിക മാർഗ്ഗങ്ങൾ കണ്ടെത്തുകയുമാണ് സിക്സ് സിഗ്മ പദ്ധതിയിലൂടെ ചെയ്യുന്നത്. വസ്തുസ്ഥിതികളിൽ അധിഷ്ടിതമായ പ്രശ്നപരിഹാരമാർഗ്ഗമാണ് (Data driven problem solving). ക്രമാനുസരണ വിതരണതരീതിയുടെ (Normal Distribution ) അപഗ്രഥനത്തിനായി ഉപയോഗപ്പെടുന്ന മൂല്യമാണ് വ്യതിയാന നിലവാരം (standard deviation). σ എന്ന ഗ്രീക്ക് അക്ഷരമാണ് ഇത് കുറിപ്പിടാനായി ഉപയോഗിക്കാറ്. ഉദ്ദിഷ്ടമൂല്യത്തിൽ (Target Value) നിന്ന് എന്തുമാത്രം വ്യതിയാനം ഉണ്ടെന്നതിന്റെ കണക്കെടുപ്പാണ് ഇത്. ഈ വ്യതിയാനം ഉദ്ദിഷ്ടമൂല്യത്തിൽ നിന്ന് കൂടുതലോ കുറവോ ആകാം. വ്യതിയാനം (variation) എത്ര കണ്ട് കുറക്കുന്നുവോ അത്ര കണ്ട് പ്രക്രിയ മെച്ചപ്പെടുന്നു. 
വളരെ ലളിതമായി പറയുകയാണെങ്കിൽ സിഗ്മ അളവുകോൽ പിഴവുകളുടെ കണക്കെടുപ്പാണ്. ഒരു പ്രത്യേക നടപടിക്രമത്തിലൂടെ ഒരു മില്യൺ (പത്തു ലക്ഷം) ഉരുപ്പടികൾ ഉത്പാദിപ്പിക്കുകയാണെന്നു വെക്കുക. ഇവ മുഴുവനായും കുറ്റമറ്റതാകാനിടയില്ല. അതിൽ എത്രയെണ്ണം ന്യുനതകളുളളവയായിരിക്കും എന്നതിന്റെ സൂചികയാണ് Z മൂല്യം അഥവാ സിഗ്മ നിലവാരം. ഒരു മില്യൺ ഉരുപ്പടികളിൽ കേടുളളവാ അഥവാ DPMO, ( Defects Per Million Opportunities ) എത്രയെന്ന് ഇതിൽ നിന്നു മനസ്സിലാക്കാം. സിഗ്മ മൂല്യം ഒന്നിൽ താഴേയുമാവാം, ആറിനു മുകളിലുമാവാം. പി-മൂല്യവുമായി DPMO ബന്ധപ്പെട്ടു കിടക്കുന്നു. 

ഉത്പന്നത്തിന്റെ, കൃത്യമായി അളന്നു തിട്ടപ്പെടുത്താവുന്ന സവിശേഷതകളിലൊന്നായിരിക്കും ഉദ്ദിഷ്ടമൂല്യം. ഇത്, നീളമോ,തൂക്കമോ, സമയമോ, എണ്ണമോ എന്തുമാകാം. പൊതുവായി ഗ്രീക്ക് അക്ഷരമായ μ (മ്യൂ) ആണ് ഉദ്ദിഷ്ടമൂല്യം സൂചിപ്പിക്കാനായി ഉപയോഗിക്കാറ്. 
നിർണ്ണായകമായ സാഹചര്യങ്ങളിൽ ഉദ്ദിഷ്ടമൂല്യത്തിൽ ഒരു തരത്തിലുളള നീക്കുപോക്കും അനുവദനീയമായിരിക്കില്ല. ഉദാഹരണത്തിന് പരീക്ഷ 10 മണിക്ക് ആരംഭിക്കുമെന്നു പറഞ്ഞാൽ അത് അങ്ങനെ തന്നെ ആയിരിക്കണം. ഇത് സഹിഷ്ണുത തീരെയില്ലാത്ത (zero tolerance) പ്രക്രിയയാണ്. എന്നാൽ, പ്രഭാതപത്രം വീട്ടിലെത്തുന്ന സമയത്തിന് അത്ര കൃത്യത ഉണ്ടായെന്നു വരില്ല. ഇത് വളരെയധികം സഹനശേഷിയുളള പ്രക്രിയയാണ്. ഉദ്ദിഷ്ടമൂല്യത്തിൽ നിന്ന് എത്ര കണ്ട് ഇളവ് സഹിക്കാനാവും എന്നതിനെയാണ് സഹിഷ്ണത നിലവാരം ( tolerance level) എന്ന പദം കൊണ്ട് അർത്ഥമാക്കുന്നത്. ഇത് കൃത്യമായി സൂചിപ്പിക്കുന്നവയാണ് നിർദ്ധാരിത പരിധികൾ അഥവാ specification limits. 
ഒരു ഉരുപ്പടിക്ക് സഹിക്കാവുന്ന ഏറ്റക്കുറച്ചിലുകളുടെ പരിധിയാണ് നിർദ്ധാരിത പരിധികൾ. ഏറ്റവും കൂടിയ ഉദ്ദിഷ്ടമൂല്യമാണ് അധികനിർദ്ധാരിത പരിധി (Upper Specification Limit, USL), ഏറ്റവും കുറഞ്ഞത് ന്യുനനിർദ്ധാരിത പരിധിയും (Lower specification Limit, LSL). μ±SL എന്നാണ് ഇത് കുറിക്കപ്പെടുന്നത്. ഇവ എത്ര കണിശമായിരിക്കണമെന്നത് പ്രത്യേക സാഹചര്യങ്ങളനുസരിച്ചിരിക്കും. 
ഒരു പ്രക്രിയയുടെ ഹ്രസ്വകാല സിഗ്മക്കും ദീർഘകാല സിഗ്മക്കും അതിന്റേതായ പ്രസക്തിയുണ്ട്.ഇവ കണക്കാക്കുന്നതിന് ഉപയോഗപ്പെടുത്തുന്ന സമവാക്യങ്ങൾ തന്നെ ഇവയുടെ പ്രാധാന്യത്തേയും ഏറെക്കുറെ വെളിപ്പെടുത്തുന്നു. ഹ്രസ്വകാല സിഗ്മ കണക്കാക്കാ ഒരു ചെറിയ സാംപിളിന്റെ സ്റ്റാൻഡേഡ് ഡീവിയേഷ കണക്കിലെടുത്താൽ മതി. നേരെ മറിച്ച് ദീർ ഘകാല സിഗ്മക്ക് മുഴുവൻ പോപുലേഷൻറേയും സ്റ്റാൻഡേഡ് ഡീവിയേഷൻ കണക്കിലെടുക്കണം. 

Z (ഹ്രസ്വകാലം) = (SL-Target)/S (std. deviation of sample)

Z (ദീർഘകാലം) = (SL - Mean)/σ(std deviation of population) 
മുകളിലത്തെ പട്ടികയും ക്രമാനുസരണരേഖാചിത്രവും ഒരു കാര്യം വ്യക്തമാക്കുന്നു. വ്യതിയാനം (variation)കഴിയുന്നത്ര കുറക്കുകയാണെങ്കിൽ,ക്രമാനുസരണരേഖാചിത്രത്തിന്റെ പരപ്പ് ( distribution) കുറയുകയും കൂടുതൽ ഉരുപ്പടികൾ നിർദ്ധാരിത പരിധികൾക്കിടയിലായി ഒതുങ്ങുകയും ചെയ്യുന്നു. അങ്ങനെ 99.99966% സാഫല്യം,അതായത് 6 സിഗ്മ കാര്യക്ഷമത സുനിശ്ചിതമാക്കാം. 
വളരെ നന്നായി രൂപകല്പന ചെയ്ത പ്രക്രിയയും കാലക്രമേണ, മുറപ്രകാരമുളള വേണ്ട കരുത നടപടികൾ എടുത്തില്ലെങ്കിൽ അധഃപതിക്കാറുണ്ട്. ഡിമയ്ക് ഇത്തരം പ്രക്രിയകളുടെ കാര്യക്ഷമത വീണ്ടെടുക്കാനുളള പദ്ധതിയാണ്. DMAIC എന്നത് Define, Measure, Analyze, Improve Control എന്നീ അഞ്ചു പദങ്ങളുടെ ആദ്യാക്ഷരങ്ങൾ ചേർന്നുണ്ടായതാണ്. നിർവചിക്കുക (Define), അളക്കുക (Measure), അപഗ്രഥിക്കുക (Analyze), മെച്ചപ്പെടുത്തുക (Improve) ,നിയന്ത്രിക്കുക (Control) എന്നിങ്ങനെ അഞ്ചു ഘട്ടങ്ങളിലൂടെയാണ് ഈ പദ്ധതി കടന്നു പോകുന്നത്.
തക്കതായ പരിഹാരം നടപ്പാക്കണമെങ്കിൽ പ്രശ്നമെന്തെന്ന് വ്യക്തമായും സൂക്ഷ്മമായും അറിഞ്ഞിരിക്കേണ്ടത് അത്യന്താപേക്ഷിതമാണ്. തത്പരകക്ഷികളുടെ കൂടിയാലോചനയിലൂടെയാണ് മിക്കപ്പോഴും പ്രശ്നം നിർവചിക്കപ്പെടുന്നത്. പ്രശ്നത്തിന്റെ പരിധിക്കകത്തും പുറത്തും കിടക്കുന്ന കാര്യങ്ങളേയും ( in scope and Out of scope) പ്രത്യേകം വേർതിരിക്കേണ്ടതുണ്ട്. പ്രക്രിയയിലൂടെ ഉത്പാദിപ്പിക്കപ്പെടുന്ന ഉരുപ്പടിയുടെ ഗുണമേന്മക്ക് അനിവാര്യമായ സവിശേഷതകളും ( Critical to Quality, CTQ എന്ന ചുരുക്കപ്പേരാണ് പൊതുവേ ഉപയോഗിക്കാറ്.) പദ്ധതിയുടെ ഉദ്ദിഷ്ടലക്ഷ്യവും നിശ്ചയിക്കപ്പെടുന്നു. 

ഗുണമേന്മക്ക് അനിവാര്യമായ സവിശേഷതകളിലെ പിഴവുകളെന്താണെന്ന് കണ്ടുപിടിക്കുക, അവ എങ്ങനെ അളക്കാമെന്നു തീരുമാനിക്കുക, അതിനാവശ്യമായ ഉപകരണങ്ങളുടെ കൃത്യതയും സൂക്ഷ്മതയും പരിശോധിക്കുക.
പിഴവുകൾ (Y) എങ്ങനെ, എവിടെ, എപ്പോഴാണ് സംഭവിക്കുന്നതെന്ന് കണ്ടെത്തുക. മൂലകാരണങ്ങൾ(Xs) കണ്ടെത്താനായി ഇതു സഹായകമാകുന്നു.
പിഴവുകളും അവക്കിടയാക്കുന്ന കാരണങ്ങളും തമ്മിലുളള ബന്ധം [Y = f(x,(x,(x...)] കണ്ടത്തുക വഴി മെച്ചപ്പെടുത്താനുളള വഴികൾ പലതും തുറന്നു കിട്ടുന്നു. കാരണങ്ങളൊഴിവാക്കി പ്രക്രിയ മെച്ചപ്പെടുത്തുക. പുതിയ പ്രക്രിയയെ വിലയിരുത്തുക 
പുതുതായി മെച്ചപ്പെടുത്തിയെടുത്ത പ്രക്രിയ നിലനിറുത്താനുളള കരുതൽ നടപടികളെടുക്കുക. ഈ ഘട്ടത്തിൽ Control Charts ഏറെ പ്രയോജനപ്പെടുന്നു. പ്രക്രിയയിൽ ഉളളതോ വരാനിരിക്കുന്നതോ ആയ വ്യതിയാനങ്ങൾ പെട്ടെന്ന് ശ്രദ്ധയിൽ കൊണ്ടുവരാനാകും. 
യാതൊരു അപാകതകളുമില്ലാതെ, പുതിയതായി ഒരു ഉത്പന്നം ആവിഷ്കരിച്ചെടുക്കുന്ന പദ്ധതിയാണ് ഇത്. Define( നിർവചിക്കുക), Measure( അളക്കുക), Analyze (അപഗ്രഥിക്കുക), Design (രുപകല്പന ചെയ്യുക), Optimize (വ്യത്യസ്ത ഉപാധികളെ ഏറ്റവും അനുയോജ്യമായ രീതിയിൽ യോജിപ്പിച്ച് ക്രമീകരിക്കുക ), Validate or Verify( സ്ഥിരീകരിക്കുക) എന്നിങ്ങനെ ഇതിന് ആറു ഘട്ടങ്ങളുണ്ട്. ആദ്യത്തെ മൂന്നു പടവുകളും ഡിമയ്ക്കിൽ ഉളളവതന്നേയാണ് 
ഉരുപ്പടി, ഉപഘടകങ്ങളടക്കം ഉത്പാദിപ്പിക്കാനായുളള സമ്പൂർണ്ണരൂപരേഖ തയ്യാറാക്കുക. ആദ്യമാതൃകകൾ തയ്യാറാക്കി വേണ്ട ഭേദഗതികൾ വരുത്തുക. 
പലപ്പോഴും പരസ്പര വിരുദ്ധങ്ങളായ അനിവാര്യ സവിശേഷതകളെയോ നടപടിക്രമങ്ങളേയോ, ഏറ്റവും ഗുണകരമായ വിധത്തിൽ ക്രമീകരിച്ച് യോജിപ്പിക്കേണ്ടിവരും. അങ്ങനെ ഏറ്റവും അനുയോജ്യവും അനുകൂലവുമായ അവസ്ഥ കണ്ടെത്തുക. 
ചെറിയ തോതിലുളള ഉത്പാദനത്തിലൂടെ രൂപരേഖ ശരിയെന്ന് സ്ഥിരീകരിക്കുക. 
പലതലങ്ങളിലുളള,അതിസങ്കീർണ്ണമായ സാങ്കേതിക നടപടിക്രമങ്ങളിലൂടെയാണ് ഉത്പന്നങ്ങൾ ഉത്പാദിപ്പിക്കപ്പെടുന്നത്. അത്തരം നടപടിക്രമങ്ങളെ ലഘുഘടകങ്ങളായി പിരിച്ച് പ്രശ്ന പരിഹാരം എളുപ്പമാക്കാൻ പണിയായുധങ്ങൾ ഉപകരിക്കുന്നു.
സിക്സ് സിഗ്മ പിഴവുകളുടെ അളവുകോലാണെന്നിരിക്കേ, അളവെടുക്കൽ (measurment), ഈ സമീപനത്തിലെ വളരെ പ്രധാനപ്പെട്ട പണിയായുധമാണ്. G R&R എന്ന ചുരുക്കപ്പേരിൽ അറിയപ്പെടുന്ന പണിയായുധം അളവെടുപ്പിന്റെ കണിശതയും സൂക്ഷ്മതയും നിശ്ചിതമാക്കുന്നു. 
കൂലങ്കഷമായ കൂടിയാലോചനകൾ ( Brainstorming sessions),അത്യന്താപേക്ഷിതമായ സവിശേഷതകൾ കണ്ടെത്താനുളള പരേറ്റോ ചാർട്ടുകൾ(Pareto Charts),ഹിസ്റ്റോഗ്രാമുകൾ (histograms),ഫിഷ്ബോൺ അഥവാ ഇഷികാവാ ഡയഗ്രം എന്നറിയപ്പെടുന്ന കാര്യകാരണ രേഖാചിത്രം (Fishbone diagram),പ്രക്രിയയുടെ, തുടക്കം മുതൽ അവസാനം വരെയുളള പടവുകളുടെ ക്രമാനുഗതമായ രേഖ( Process map അഥവാ Flowm charts),ഒന്നോടൊന്നു ബന്ധപ്പെട്ടു കിടക്കുന്ന രണ്ടു മൂല്യങ്ങളിലുണ്ടാവുന്ന മാറ്റങ്ങൾ എടുത്തു കാണിക്കുന്ന ചിത്രങ്ങൾ (Scatter plots), എന്നിങ്ങനെ പണിയായുധങ്ങൾ പലതരത്തിലും വിധത്തിലും ലഭ്യമാണെങ്കിലും എല്ലാം, എല്ലായ്പോഴും ആവശ്യമായെന്നു വരില്ല. അടിസ്ഥാനപരമായി വളരെ പ്രയോജനപ്രദമാകുന്നവയാണ് കാര്യകാരണ രേഖാചിത്രവും പ്രോസ്സസ്സ് മാപ്പും. 
ഉദ്ദിഷ്ഠമൂല്യവുമായി ഒത്തുനോക്കിയിട്ടാണ് പിഴവുകളുണ്ടെന്നു പറയുന്നത്. ഒത്തുനോക്കൽ വെറുതെയൊരു അവലോകനമല്ല, സൂക്ഷ്മവും കണിശവുമായ അളവെടുപ്പാണ്. അതുകൊണ്ട് ഏറ്റവും ആദ്യം അളവെടുപ്പ് പ്രക്രിയ കിറുകൃത്യമാണെന്ന് ഉറപ്പുവരുത്തണം. സിക്സ് സിഗ്മയുടെ പദാവലിയിൽ ഇത് ജി ആർ അന്ഡ് ആർ (G R&R) എന്ന ചുരുക്കപ്പേരിൽ അറിയപ്പെടുന്ന Gage Repetition and Reproducibility ആണ്. അളവെടുപ്പു പ്രക്രിയയിൽ മുഖ്യമായും രണ്ടു ഘടകങ്ങളുണ്ട്. ഒന്ന് അളവെടുക്കാനുപയോഗിക്കുന്ന ഉപകരണം, രണ്ടാമത് അളവെടുക്കുന്നയാൾ. ഉദാഹരണത്തിന് കിലോഗ്രാം ഭാരക്കട്ടിക്ക് തേയ്മാനം സംഭവിച്ചെന്നിരിക്കാം, ത്രാസ് ശരിയല്ലെന്നും വരാം, ഇനി ത്രാസും, ഭാരങ്ങളും കണിശമായിരുന്നാലും, ത്രാസു പിടിക്കുന്ന തീതിയനുസരിച്ച് തൂക്കത്തിന് വളരെയേറെ ഏറ്റക്കുറച്ചിലുകളുണ്ടാകുയുമാകാം. ഇത്തരം പിഴവുകളെല്ലാം ഒഴിവാക്കിയാലേ അളവെടുപ്പ് കിറുകൃത്യമാണെന്ന് ഉറപ്പു വരുത്താനാകൂ. ഇതിന്റെ അനിവാര്യമായ ഭാഗമാണ് G R&R. ഒരേ ഉപകരണമുപയോഗിച്ച് ഒരാൾ തന്നെ ഒരേ ഉരുപ്പടിയെ പല തവണ അളക്കുന്നതിലൂടെ ആവർത്തനക്ഷമതയിലെ (Repeatability) ന്യുനതകളും, അതേ ഉപകരണമുപയോഗിച്ച് പലപേർ അതേ ഉരുപ്പടിയെ അളക്കുന്നതിലൂടെ പുനരുത്പാദനക്ഷമതയിലെ(Reproducibility)കോട്ടങ്ങളും കണ്ടെത്തി നിവാരണം ചെയ്യുകയാണ് ഇതിന്റെ ഉദ്ദേശ്യം. 

ശ്രദ്ധിക്കേണ്ട മറ്റൊരു സംഗതി അളവുകോൽ എത്ര സൂക്ഷ്മമായിരിക്കണം എന്നതാണ്. അതായത് വ്യവഛേദം ( Resolution) എന്തായിരിക്കണം. ഒരു നടപടിക്രമത്തിലെ 0.001 വ്യതിയാനം കൃത്യമായി അളന്നു തിട്ടപ്പെടുത്തണമെങ്കിൽ അളവുകോലിന് 0.0001 വ്യതിയാനം അളക്കാനാകണം. 

.സങ്കീർണ്ണമായ സാങ്കേതിക പ്രക്രിയകളിൽ പിഴവു പറ്റുന്നതിനുളള കാരണം സൂക്ഷ്മമായി കണ്ടെത്താനുളള എളുപ്പ വഴിയാണ് ഇഷികാവാ രേഖാചിത്രം. ഇത് ശരിക്കും ഒരു കാര്യകാരണ രേഖാചിത്രമാണ്.പൊതുവേ ആറിനങ്ങളിലാണ് ശ്രദ്ധ കേന്ദ്രീകരിക്കാറ്, ഇവക്ക് തനതായ ഉൾപ്പിരിവുകൾ ഉണ്ടായിരിക്കാനുളള സാധ്യതയുണ്ട്. ഓരോ നടപടിക്രമത്തിനും അതിൻറേതായ പ്രത്യേകതകൾ ഉണ്ടാവുമെന്നിരിക്കേ, ഇനങ്ങളിലും മാറ്റങ്ങൾ വരും. ഇവിടെ കാണിച്ചിട്ടുളളത് ഒരു സഹായചിത്രം മാത്രമാണ്.

ഒരു പ്രക്രിയയുടെ തുടക്കം മുതൽ അവസാനം വരെയുളള സകല പടവുകളം ഉൾക്കൊളളുന്ന സമഗ്ര രൂപരേഖയാണ്. തെറ്റിദ്ധാരണകൾ ഒഴിവാക്കാനായി ആഗോള അംഗീകാരമുളള ചിഹ്നങ്ങളുപയോഗിച്ചാണ് പ്രോസസ്സ് മാപ്പ് തയ്യാറാക്കുന്നത്. ഏതു പടവിലാണ് പിഴവുകളുണ്ടാകുന്നതെന്ന് കൃത്യമായി കണ്ടുപിടിക്കാനും അനാവശ്യമായ പടവുകൾ ഒഴിവാക്കാനും സഹായകമാകുന്നു. 
ഒരു നടപടിക്രമം ഏതെല്ലാം തരത്തിൽ പരാജയപ്പെടാം, അതുമൂലമുണ്ടാവുന്ന ഭവിഷ്യത്തുക്കളെന്തൊക്കേയാവാം ഇവയൊക്കെ മുൻകൂട്ടി വിഭാവനം ചെയ്ത് തക്കതായ കരുതൽ നടപടികളെടുക്കേണ്ടത് സിക്സ് സിഗ്മ സമീപനത്തിലെ ഒഴിച്ചുകൂടാനാവാത്ത പടവാണ്. FMEA ( Failure Mode and Effect Analysis) എന്നാണ് ഇത് അറിയപ്പെടുന്നത്. ഇവിടെ പരാജയസാധ്യതകളും, അവയുടെ രൂക്ഷതയും, സംഭാവ്യതയും ഭവിഷ്യത്തുക്കളും കണക്കാക്കപ്പെടുന്നു. 

സിക്സ്സിഗ്മ സമീപനത്തിനാവശ്യമായ എല്ലാ പണിയായുധങ്ങളും ഭംഗിയായി ഒരുക്കിവെച്ചിരിക്കുന്ന സോഫ്റ്റ് വെയർ പാക്കേജാണ് മിനിടാബ് . ഉപയോക്താവിന് വളരെ പെട്ടെന്ന് പഠിച്ചെടുക്കാവുന്ന സൌകര്യപ്രദമായ സോഫ്റ്റ് വെയറാണ് മിനിടാബ്. 
പാഴ്ച്ചെലവു കുറച്ച് ഒരു പ്രക്രിയയെ കൂടുതൽ ലാഭകരമാക്കുന്ന ചിന്താധാരയാണ് ലീൻ സിക്സ് സിഗ്മ.
സിക്സ് സിഗ്മ പദ്ധതിയിൽ പ്രാഥമിക പരിശീലനം നേടിയവരാണ് ഗ്രീൻ ബെൽട്ടുകാർ , കൂടുതൽ അവഗാഹമായ പഠനം നടത്തി, അതിന്റെ യോഗ്യതാ പരീക്ഷകൾ ജയിച്ചവർ ബ്ളാക്ക് ബെൽട്ട് എന്നറിയപ്പെടുന്നു. ഇവരേക്കാളും പ്രാവീണ്യം നേടിയവരാണ് മാസ്റ്റർ ബ്ളാക്ക് ബെൽട്ടുകാർ 


</doc>
<doc id="229095" url="https://ml.wikipedia.org/wiki?curid=229095" title="നന്ദലാൽ ബോസ്">
നന്ദലാൽ ബോസ്

ഭാരതത്തിലെ പ്രസിദ്ധരായ കലാകാരന്മാരിൽ അഗ്രഗണ്യരുടെ കൂട്ടത്തിൽ പെട്ട ചിത്രകാരനാണ് നന്ദലാൽ ബോസ് (Bengali: নন্দলাল বসু, Nondo-lal Boshū) (3 December 1882 – 16 April 1966).ഇദ്ദേഹം മഹാകവി രവീന്ദ്രനാഥ് ടാഗോറിന്റെ അനന്തരവനായ പ്രസിദ്ധ ചിത്രകാരൻ അവനീന്ദ്രനാഥ് ടാഗോറിന്റെ ശിഷ്യനായിരുന്നു . ബംഗാളിത്തനിമ നിലനിർത്തിക്കൊണ്ട് ചിത്രകലയെ ഉപാസിച്ചുപോന്ന അദ്ദേഹം തന്റെ കൃതികളിൽ സ്വീകരിച്ച ഇന്ത്യൻ ശൈലികൊണ്ട് ഖ്യാതി നേടി. അദ്ദേഹത്തിന്റെ ചിത്രങ്ങളിൽ അജന്തയിലെ ഗുഹാചിത്രങ്ങളുടെ ശക്തമായ സ്വാധീനം കാണാം. ഇന്ത്യയിലെ പുരാണ-ഐതിഹ്യ കഥാപാത്രങ്ങളും, ഗ്രാമീണജീവിതവും അവിടത്തെ സ്ത്രീകളും അദ്ദേഹത്തിന്റെ ചിത്രങ്ങളിൽ നിറഞ്ഞു നിൽക്കുന്നു.അദ്ദേഹത്തിന്റെ കൃതികൾ പുരാവസ്തുക്കളല്ലാതിരുന്നിട്ടുകൂടി, 1976-ൽ ആർക്കിയോളജിക്കൽ സർവ്വേ ഓഫ് ഇന്ത്യ, മറ്റ് ഒമ്പതു കലാകാരന്മാരുടെ കൃതികൾക്കൊപ്പം, ഇന്ത്യൻകലയിലെ "അമൂല്യനിധികൾ" ആയി പ്രഖ്യാപിക്കുകയുണ്ടായി.

ബീഹാറിൽ മോൺഖേർ ജില്ലയിലെ പട്ടണമായ ഖരഗ്പൂരിൽ, ഒരു സാധാരണ ബംഗാളി കുടുബത്തിലാണ് നന്ദലാൽ ബോസ് ജനിച്ച്ത്. കുട്ടിക്കാലം മുതലേ പ്രതിമാ നിർമ്മാണത്തിലും പൂജാപ്പന്തലിന്റെ അലങ്കാരപ്പണികളിലുമെല്ലാം അദ്ദേഹം തല്പരനായിരുന്നു. കൽക്കത്തയിൽ ഹൈസ്കൂൾ വിദ്യാഭ്യാസത്തിനെത്തിയ ശേഷം സെൻട്രൽ കോളേജിയറ്റ് സ്കൂളിൽത്തന്നെ ബിരുദപഠനത്തിനും ചേർന്നു. പിന്നീട് പല കോളേജുകളിൽ ചേർന്നെങ്കിലും ബിരുദപഠനം പൂർത്തിയാക്കാനാകാതെ വന്നപ്പോൾ മാതാപിതാക്കളോട് പറഞ്ഞ് അദ്ദേഹം കൽക്കത്ത സ്കൂൾ ഒഫ് ആർട്സിൽ ചിത്രകല പഠിക്കാൻ ചേർന്നു.

അജന്തഗുഹകളിലെ ചുമർച്ചിത്രങ്ങൾ നന്ദലാൽബോസിനെ ചെറുപ്പം മുതലേ സ്വാധീനിച്ചിരുന്നു. പിൽക്കാലത്ത് ധാരാളം ചിത്രങ്ങൾ വരച്ച് തന്റെ കഴിവുകൾ തെളിയിച്ചതോടെ ഗഗനേന്ദ്രനാഥ് ടഗോർ, ആനന്ദ കുമാരസ്വാമി, ഒ.സി.ഗാംഗുലി തുടങ്ങിയ ചിത്രകാരന്മാരുടേയും ചിത്രകലാവിമർശകരുടേയും ശ്രദ്ധയിൽപ്പെടാൻ അദ്ദേഹത്തിനു കഴിഞ്ഞു. അവരൊക്കെ നന്ദലാൽബോസിന്റെ പ്രതിഭയേയും ശൈലിയിലെ മൗലികതയേയും ശരിക്കും കണ്ടെത്തിയിരുന്നു. തുടർന്ന് അദ്ദേഹത്തിന്റെ സുഹൃദ് വലയം വിപുലമാകുകയും വിദേശങ്ങളിലും അദ്ദേഹത്തിന്റെ ഖ്യാതി എത്തുകയും ചെയ്തു. 

ഉപ്പുസത്യാഗ്രഹകാലത്ത് ഗാന്ധിജി ഒരു വലിയ വടിയും പിടിച്ച് നടക്കുന്ന ഒരു ലിനോകട് ചിത്രം അദ്ദേഹം തയ്യാറാരാക്കിയത്‌ പില്ക്കാലത്ത്‌ സത്യാഗ്രഹപ്രസ്ഥാനത്തിന്റെ അടയാളചിത്രമായി മാറി. 
1922-ൽ അദ്ദേഹം ശാന്തിനികേതനിലെ കലാവിഭാഗത്തിൽ ( സ്കൂൾ ഓഫ് ആർട്സ്‌) പ്രിൻസിപ്പലായി. ഭാരതരത്നം, പദ്മശ്രീ തുടങ്ങിയ ഭാരതസർക്കാർ അവാർഡുകളിൽ ചേർക്കാൻ അനുയോജ്യമായ ചിത്രങ്ങൾ തയ്യാറാക്കാൻ ജവഹർലാൽ നെഹ്‌റു നന്ദലാൽ ബോസിനേയാണ് കണ്ടെത്തിയത്.
ദൽഹിയിലെ നാഷനൽ ഗാലറി ഓഫ് മോഡേൺ ആർട്സിൽ നന്ദലാൽ ബോസിന്റെ ഏഴായിരത്തിലധികം കൃതികൾ പ്രദർശിപ്പിച്ചിട്ടുണ്ട്. കൂട്ടത്തിൽ പ്രസിദ്ധമായ ഗാന്ധിജിയുടെ ദണ്ഡിയാത്രയുടെ ചിത്രവുമുണ്ട്‌.

തിരുവനന്തപുരത്തെ ശ്രീ ചിത്ര ആർട് ഗാലറിയിലും അദ്ദേഹത്തിന്റെ ചിത്രങ്ങളുണ്ട്.

1966 ഏപ്രിൽ 16-നു കൽക്കത്തയിൽ വച്ച് അദ്ദേഹം അന്തരിച്ചു.

<references>


</doc>
<doc id="229103" url="https://ml.wikipedia.org/wiki?curid=229103" title="മെസ്സിയർ 24">
മെസ്സിയർ 24

ധനു രാശിയിൽ സ്ഥിതിചെയ്യുന്ന ഒരു നക്ഷത്രവ്യൂഹമാണ് മെസ്സിയർ 24 (M24) അഥവാ IC 4715. ധനു നക്ഷത്രമേഘം (Sagittarius Star Cloud), ഡെൽ കോസ്റ്റിഷ് (Delle Caustiche) എന്ന പേരുകളിലും ഇത് അറിയപ്പെടുന്നു. ധനു രാശിയിലെ ഗാമ, ഡെൽറ്റ നക്ഷത്രങ്ങൾക്ക് വടക്കായി സ്ഥിതിചെയ്യുന്ന വലിയ ധനു നക്ഷത്രമേഘവുമായി തെറ്റിദ്ധരിക്കാതിരിക്കാൻ ചെറിയ ധനു നക്ഷത്രമേഘം എന്ന പേരിട്ടും ഇതിനെ വിളിക്കാറുണ്ട്. ചാൾസ് മെസ്സിയർ 1764 ജൂൺ 20-ന് ഇതിനെ കണ്ടെത്തുകയും തന്റെ പട്ടികയിൽ ഇരുപത്തിനാലാമത്തെ അംഗമായി ഉൾപ്പെടുത്തുകയും ചെയ്തു

M24-നെ കണ്ടെത്തിയ മെസ്സിയർ "അനേകം നക്ഷത്രങ്ങളടങ്ങിയ നെബുലോസിറ്റി" എന്നാണതിനെ വിശേഷിപ്പിച്ചത്. ഒന്നര ഡിഗ്രിയോളം കോണീയവ്യാസം അദ്ദേഹം കണക്കാക്കി. NGC 6603, മർകരിയൻ 38 എന്നീ തുറന്ന താരവ്യൂഹങ്ങളും എഡ്വേഡ് എമേഴ്സൺ ബർണാഡ് B92, B93 എന്നിങ്ങനെ പട്ടികപ്പെടുത്തിയ രണ്ട് ഇരുണ്ട നീഹാരികകളും M24 ന്റെ ഭാഗമാണ്. M24 എന്നത് NGC 6603 തന്നെയാണെന്ന് ചിലർ തെറ്റായി പട്ടികപ്പെടുത്തിയിട്ടുമുണ്ട്. ആകാശഗംഗയുടെ ധനു, ധനു-ഓരായം സ്പൈറൽ ആമുകളുടെ ഭാഗമാണ് M24 ലെ അംഗങ്ങൾ.


</doc>
<doc id="229125" url="https://ml.wikipedia.org/wiki?curid=229125" title="സിഖ് സാമ്രാജ്യം">
സിഖ് സാമ്രാജ്യം

പത്തൊമ്പതാം നൂറ്റാണ്ടിന്റെ ആദ്യപകുതിയിൽ ഇന്ത്യൻ ഉപഭൂഖണ്ഡത്തിൽ നിലനിന്നിരുന്ന ശക്തമായ സാമ്രാജ്യമായിരുന്നു സിഖ് സാമ്രാജ്യം. ഇന്നത്തെ പഞ്ചാബ്, കശ്മീർ എന്നിവ ഈ സാമ്രാജ്യത്തിന് കീഴിലായിരുന്നു. 1799-ൽ ലാഹോറിന്റെ നിയന്ത്രണമേറ്റ രഞ്ജിത് സിങ്ങിനു കീഴിൽ ഉദയംകൊണ്ട ഈ സാമ്രാജ്യം പഞ്ചാബ് മേഖലയും ചുറ്റുവട്ടവും 1849 വരെയുള്ള അരനൂറ്റാണ്ടുകാലം അടക്കിഭരിച്ചു. മിസ്ലുകൾ എന്നറിയപ്പെട്ട, സ്വതന്ത്രമായ പഞ്ചാബി ജനവിഭാഗങ്ങളുടെ സംഘമായ ഖൽസയാണ് ഈ സാമ്രാജ്യത്തിന്റെ അടിസ്ഥാനശിലയായത്. പത്തൊമ്പതാം നൂറ്റാണ്ടിന്റെ തുടക്കത്തിലെ സാമ്രാജ്യത്തിന്റെ പ്രതാപകാലത്ത്, അത് പടിഞ്ഞാറ് ഖൈബർ ചുരം വരെയും വടക്കോട്ട് കശ്മീർ വരെയും തെക്കുവശത്ത് സിന്ധ് വരെയും കിഴക്ക് തിബറ്റ് വരെയും വ്യാപിച്ചു.

സിഖ് സാമ്രാജ്യത്തിന്റെ രൂപീകരണത്തിന്റെ ആദ്യഘട്ടം, 1707-ൽ മുഗൾ ചക്രവത്തിയായ ഔറംഗസേബിന്റെ മരണവും ഒപ്പം ആ സാമ്രാജ്യത്തിന്റെ അധഃപതനത്തോടെയും ആരംഭിക്കുന്നു. ഇത്, ഗുരു ഗോബിന്ദ് സിങ് രൂപം നൽകിയ സിഖ് ഖൽസ സൈന്യത്തിന്റെ പിൽക്കാലരൂപമായ ദൽ ഖൽസ സൈന്യത്തിന് മുഗളർക്കെതിരെയും പടിഞ്ഞാറ് പഷ്തൂണുകൾക്കെതിരെയും നേട്ടങ്ങളുണ്ടാക്കാൻ വൻ സാധ്യതയൊരുക്കി. ഇക്കാലത്ത്, മിസ്ലുകൾ എന്നറിയപ്പെട്ട വിവിധ സംഘങ്ങളായിത്തിരിഞ്ഞിരുന്ന സിഖുകാർ സൈനികശക്തിയാർജ്ജിച്ച് മേഖലയിലെ വിവിധ നഗരങ്ങളുടെ മേൽ അധികാരം സ്ഥാപിച്ചിരുന്നു. 1799-ഓടെ ഇത്തരത്തിലുള്ള ഒരു മിസ്ലിന്റെ നേതാവായിരുന്ന രഞ്ജിത് സിങ്, എല്ലാ മിസ്ലുകളെയും ഏകീകരിക്കുകയും സ്വന്തം ഭരണത്തിനുകീഴിലാക്കുകയും ചെയ്തതോടെ സിഖ് സാമ്രാജ്യത്തിന് ഔദ്യോഗികമായ രൂപീകരണമായി. സിഖ് സാമ്രാജ്യം നാല് പ്രവിശ്യകളായി തിരിച്ചിരുന്നു. ലാഹോർ, മുൾത്താൻ, പെഷവാർ, കശ്മീർ എന്നിവയായിരുന്നു ഇവ.

പഞ്ചാബിന്റെ മഹാരാജാവായി പ്രഖ്യാപിച്ച രഞ്ജിത് സിങ്, തന്റെ സൈന്യത്തെ ആധുനികവൽക്കരിക്കുകയും യൂറോപ്യൻ മാതൃകകളെ അനുകരിച്ച് ഏറ്റവും മികച്ച പരിശീലവും ആയുധങ്ങളും നൽകുകയും ചെയ്തു. രഞ്ജിത് സിങ്ങിന്റെ മരണത്തിനുശേഷം ശക്തനായ ഒരു പിൻഗാമിയുടെ അഭാവത്തിൽ സാമ്രാജ്യം രാഷ്ട്രീയപ്രതിസന്ധിയിലായി. 1840-കളുടെ രണ്ടാം പകുതിയിൽ നടന്ന ആംഗ്ലോ-സിഖ് യുദ്ധങ്ങൾ എന്നറിയപ്പെടുന്ന രണ്ട് യുദ്ധങ്ങളിലൂടെ ബ്രിട്ടീഷുകാർ സിഖ് സാമ്രാജ്യത്തിന് അന്ത്യം കുറിക്കുകയും പഞ്ചാബിനെ തങ്ങളുടെ നേരിട്ടുള്ള ഭരണത്തിൻകീഴിലാക്കുകയും ചെയ്തു.

സിഖ് സാമ്രാജ്യത്തിന്റെ ഏറ്റവും ശക്തനായ രാജാവായിരുന്നു രഞ്ജിത് സിങ്. ഗുജ്രൻവാലയിലെ ഒരു സിഖ് മിസ്ലിന്റെ നേതാവായിരുന്ന രഞ്ജിത്തിനെ ദുറാനികളുടെ പ്രതിനിധിയായി 1799 ഫെബ്രുവരിയിൽ സമാൻ ഷാ ദുറാനി ലാഹോറിൽ നിയമിക്കുകയായിരുന്നു. ദുറാനികളുടെ ശക്തിക്ഷയം മുതലെടുത്ത രഞ്ജിത് പഞ്ചാബിലെ മറ്റു സിഖ് വിഭാഗങ്ങളെ ഒന്നിപ്പിച്ച് ശക്തിപ്രാപിക്കുകയും സാമ്രാജ്യം സ്ഥാപിക്കുകയും ചെയ്തു. 1839 വരെയുള്ള തന്റെ നാലുപതിറ്റാണ്ട് ഭരണകാലത്ത് സാമ്രാജ്യത്തെ 5 ലക്ഷം ചതുരശ്രകിലോമീറ്റർ വിസ്തൃതിയിലെത്തിക്കാൻ രഞ്ജിത്തിനായി. യൂറോപ്യൻ ഉദ്യോഗസ്ഥരെ തന്റെ കീഴിൽ നിയമിച്ച് അവരുടെ മേൽനോട്ടത്തിൽ സൈന്യത്തെ യൂറോപ്യൻ മാതൃകയിൽ പരിഷ്കരിക്കുകയും ചെയ്തു. ഈ സൈന്യം ഇന്ത്യയിലെ ബ്രിട്ടീഷ് നേതൃത്വത്തെപ്പോലും ഭയപ്പാടിലാക്കിയിരുന്നു.

1839-ൽ രഞ്ജിത് സിങ് മരണമടഞ്ഞതിനുശേഷം സാമ്രാജ്യത്തിൽ അധികാരവടംവലി രൂക്ഷമായി. രഞ്ജിത് സിങ്ങിന്റെ മക്കൾ, സഭാംഗങ്ങളിൽ ചിലർ, രണ്ട് റാണിമാർ, ഖൽസ സൈന്യം എന്നിവയായിരുന്നു ഈ വടംവലിയിലെ പ്രധാനകക്ഷികൾ. അലസനും അഴിമതിക്കാരനുമായിരുന്ന മൂത്തമകൻ ഖഡക് സിങ്, അദ്ദേഹം മാത്രമാണ് രഞ്ജിത് സിങ്ങിന്റെ ആദ്യഭാര്യയിലെ ന്യായപ്രകാരമുള്ള ഒരേയൊരു പുത്രനെന്ന് അവകാശപ്പെട്ടു. രജ്ഞിത് സിങ്ങിന് ഏറ്റവും പ്രിയപ്പെട്ട പുത്രനായിരുന്ന ഷേർ സിങ്, ഖഡക് സിങ്ങിന്റെ പുത്രനായ നാവോ നിഹാൽ സിങ് എന്നിവരായിരുന്നു രാജസ്ഥാനത്തിനുള്ള മറ്റു അവകാശികൾ. രഞ്ജിത്തിന്റെ ആദ്യഭാര്യയിലുള്ള പുത്രൻ എന്ന അനുകൂലഘടകം ഷേർസിങ്ങിനുണ്ടായിരുന്നപ്പോൾ, ബുദ്ധിമാനും പുരോഗമനവാദിയുമായിരുന്നു നാവോ നിഹാൽ സിങ് എന്ന് വിലയിരുത്തപ്പെടുന്നു.

ഡോഗ്ര ഹിന്ദു സഹോദരന്മാരായിരുന്ന ഗുലാബ് സിങ്, ധിയാൻ സിങ്, സുചേത് സിങ് എന്നിവരും ധിയാൻ സിങ്ങിന്റെ പുത്രനായ ഹീരാസിങ്ങും സഭാംഗങ്ങളിൽ പ്രമുഖരായിരുന്നു. രഞ്ജിത് സിങ്ങിന്റെ മരണാനന്തരം ഗുലാബ് സിങ് തന്റെ തട്ടകം ജമ്മുവിലേക്ക് മാറ്റുകയും അവിടെ സ്വതന്ത്രമായി ഒരു ഡോഗ്ര സാമ്രാജ്യത്തിന്റെ ഭരണമാരംഭിക്കുകയും ചെയ്തു. മറ്റുള്ളവർ ലാഹോറിൽ അധികാരത്തിൽത്തുടർന്നു. സിഖ് പ്രഭുകുടുംബാംഗങ്ങളായ സന്ധാവാലിയകൾ, അട്ടാരിവാലകൾ, മജീഠിയകൾ എന്നിവർ മറ്റൊരു സമ്മർദ്ദവിഭാമായിരുന്നു. ഹിന്ദു ഡോഗ്രകളും ഖൽസ സിഖുകാരും തമ്മിലുള്ള മതപരമായ സ്പർദ്ധകളും ഈ വടംവലിയിലെ പ്രധാനഘടകമായിരുന്നു. 

ഒരു സംഘവുമായും കൂറില്ലാതെ ദർബാറിനോട് വിധേയത്വം പുലർത്തിയിരുന്നു ഒരു ശക്തമായ സംഘം കൂടിയുണ്ടായിരുന്നു. ഈ സംഘത്തിലെ പ്രധാനിയായിരുന്നു വിദേശകാര്യങ്ങളുടെ ചുമതലക്കാരനായിരുന്ന ഫക്കീർ അസീസുദ്ദീൻ. അദ്ദേഹത്തിന്റെ സഹോദരനും നികുതി കാര്യങ്ങളുടെ ചുമതലക്കാരനുമായ ഫക്കീർ നൂറുദ്ദീൻ, ധനകാര്യമന്ത്രിയായിരുന്ന കശ്മീരി ബ്രാഹ്മണൻ ദിവാൻ ദിനനാഥ്, സേനാനായകന്മാരിലൊരാളായ തേജ് സിങ് ഇവരെല്ലാം ഈ കൂട്ടത്തിൽപ്പെടുന്നു.

ഇക്കാലത്ത് അതൃപ്തരായ സൈന്യവും ഈ അധികാരവടംവലിയിലെ പ്രധാനകണ്ണിയായി മാറി. 1822-ൽ സൈന്യത്തെ അധുനികവൽക്കരിച്ചതിനുശേഷം, രഞ്ജിത് സിങ്ങിന് സൈനികർക്കുള്ള വേതനം പലപ്പോഴും കൃത്യമായി നൽകാനാവുന്നുണ്ടായിരുന്നില്ല. സൈനികരിലെ അതൃപ്തിയും അനുസരണക്കേടും താഴേക്കിടയിലെ സൈനികരിൽ വളർന്നുവന്നു. രഞ്ജിത്തിന്രെ മരണശേഷമുള്ള ഭരണ-സാമ്പത്തികരംഗങ്ങളിലെ പിടിപ്പുകേട് ഗുരുതരമായതിനെത്തുടർന്ന് സൈന്യം, തങ്ങളുടെ വേതനത്തിനായി കൊള്ളയടി ആരംഭിച്ചു. മാത്രമല്ല അധികാരകേന്ദ്രങ്ങളിൽ, തങ്ങൾക്ക് കൂടുതൽ പണം നൽകുന്ന വിഭാഗത്തോട് കൂറ് കാണിക്കുകയും ചെയ്തു. സൈനികർ അനുസരണക്കേട് കാണിക്കുകയും തഹ്ങളുടെ മേലുദ്യോഗസ്ഥരെ വധിക്കുകയും വിവിധ നേധാക്കളുടെ നേതൃത്വത്തിൽ പഞ്ചായത്തുകൾ രൂപീകരിച്ച് വിലപേശുകയും ചെയ്തു. ദർബാറിലെ വിദേശ ഉദ്യോഗസ്ഥർ മിക്കവാറും നാട്ടിലേക്ക് മടങ്ങി. ബാക്കിയുള്ളവർക്ക് ഭീഷണികൾ ഉണ്ടാകുകയും ആക്രമിക്കപ്പെടുകയും ചെയ്തു.

സൈന്യത്തിനുമേലുള്ള കേന്ദ്രീകൃതനിയന്ത്രണം അയഞ്ഞതോടെ പ്രവിശ്യകളിലെ ഭരണാധികാരികൾ സ്വതന്ത്രരാവാനും തുടങ്ങി. ഹസാരക്ക് ചുറ്റുമുള്ള യൂസഫ്സായ്, ഝെലത്തിനും സിന്ധുവിനും ഇടയിലുള്ള ബലൂചികൾ തുടങ്ങിയ ഗോത്രവർഗ്ഗക്കാർ കലാപങ്ങളുയർത്തി. 1839 മുതൽ 1846 വരെ ഈ അധികാരവടംവലി രക്തരൂഷിതമായി തുടർന്നു. ഇന്ത്യയിൽ ഭരണത്തിലിരുന്ന ബ്രിട്ടീഷുകാർ, ഇത് പഞ്ചാബിനെ അവരുടെ സാമ്രാജ്യത്തേട് കൂട്ടിചേർക്കാനുള്ള അവസരമായും കരുതി.

രഞ്ജിത് സിങ്ങിനെ മരണത്തിന് തൊട്ടുപിന്നാലെ മൂത്ത പുത്രൻ ഖഡക് സിങ് അധികാരം ഏറ്റെടുത്തിരുന്നു. എന്നാൽ അൽപ്പകാലത്തിനുള്ളിൽ ഖഡക്കിന്റെ മകൻ നാവോ നിഹാൽ സിങ്, ഡോഗ്ര സഹോദരൻമാരുടെ പിന്തുണയോടെ അദ്ദേഹത്തെ പുറത്താക്കി അധികാരത്തിലെത്തി. രഞ്ജിത്തിന്റെ പിൻഗാമിയാവാൻ ഏറ്റവും യോഗ്യനെന്ന് തെളിയിച്ച നാവോ നിഹാൽ സിങ് 1840 അവസാനം ഒരു കെട്ടിടം ഇടിഞ്ഞുവീണ് കൊല്ലപ്പെട്ടു. തുടർന്ന് ഖഡക് സിങ്ങിന്റെ ഭാര്യയും നാവോ നിഹാൽ സിങ്ങിന്റെ അമ്മയുമായ ചാന്ദ് കൗർ, ദർബാറിലെ പ്രമുഖരായിരുന്ന രണ്ട് സന്ധാവാലിയ സർദാർമാരുടെ പിന്തുണയിൽ ലാഹോറിന്രെ നിയന്ത്രണമേൽക്കുകയും നാവോ നിഹാലിന്റെ പിറക്കാനിരിക്കുന്ന കുഞ്ഞിന്റെ പ്രതിനിധിയായി ഭരണത്തിലെത്തുകയും ചെയ്തു. എന്നാൽ സൈന്യത്തിന്റെ പിന്തുണയാർജ്ജിക്കാൻ ചാന്ദ് കൗറിനായില്ല. സൈന്യത്തിന്റെ ഭൂരിഭാഗത്തിന്റെ പിന്തുണയുണ്ടായിരുന്ന ഷേർ സിങ് 1841-ൽ ലാഹോർ പിടിച്ചെടുത്ത് ചാന്ദ് കൗറിനെ പുറത്താക്കി. 1842-ൽ ചാന്ദ് കൗർ കൊല്ലപ്പെടുകയും ചെയ്തു. 

രാജ്യകാര്യങ്ങളേക്കാളും വേഷഭൂഷാദികളിൽ ശ്രദ്ധചെലുത്തിയിരുന്നയാളായിരുന്നു ഷേർസിങ് എന്നാണ് വിലയിരുത്തപ്പെടുന്നത്. എന്നിരുന്നാലും ഒന്നാം ആംഗ്ലോ-അഫ്ഗാൻ യുദ്ധകാലത്തെ സഹകരണത്തിന്റെ പേരിൽ ബ്രിട്ടീഷുകാർക്ക് അദ്ദേഹം പ്രിയപ്പെട്ടവനായി.
1843-ൽ ഒരു സൈന്യപരിശോധനക്കിടയിൽ ജീത് സിങ് സന്ധാവാലിയ, ഷേർ സിങ്ങിനെ കൊലപ്പെടുത്തി. ദർബാറിലെ ബ്രിട്ടീഷ് അനുകൂല, ഡോഗ്ര വിരുദ്ധരായിരുന്നു സന്ധാവാലിയകൾ. ഇക്കാലത്ത് ധിയാൻ സിങ് ഡോഗ്രയും കൊല്ലപ്പെട്ടു. ഇതിനെത്തുടർന്ന് സൈന്യം അധികാരത്തിൽ ഇടപെടുകയും സന്ധാവാലിയകളെ ലാഹോറിൽനിന്നും തുരത്തുകയും ചെയ്തു. രഞ്ജിത് സിങ്ങിന്റെ പ്രായപൂർത്തിയാവാത്ത പുത്രനായ ദലീപ് സിങ്ങിനെ മഹാരാജാവായും ഹീരാ സിങ് ഡോഗ്രയെ മുഖ്യമന്ത്രിയായും പ്രഖ്യാപിച്ചു. ഫലത്തിൽ യഥാർത്ഥ അധികാരം കൊട്ടാരത്തിൽ നിന്ന്, സൈന്യത്തിന്റെ കൈവശമെത്തി. ദലീപിന് 5 വയസ്സുമാത്രം പ്രായമായിരുന്നതിനാൽ അമ്മയായ ജിന്ദൻ കൗർ ആണ് റീജന്റായി ഭരണം നടത്തിയിരുന്നത്. ഇക്കാലത്ത് കൊട്ടാരത്തിലെ ഉപജാപവൃത്തികൾ സജീവമാവുകയും ഭരണം താറുമാറാവുകയും ചെയ്തു. ഇതിനിടെ ബ്രിട്ടീഷുകാർ സത്ലുജിനടുത്തേക്ക് പടനീക്കം ആരംഭിച്ചു. ഇത് സൈന്യത്തിന്റെ പ്രാധാന്യം വീണ്ടും വർദ്ധിപ്പിക്കാൻ കാരണമായി. സത്ലജിനിപ്പുറത്തുള്ള കസൂറിൽ പടയൊരുക്കം ശക്തമാക്കാനായി ഹീരാസിങ്ങും ഉത്തരവിട്ടു. 1844-ൽ ഹീരാ സിങ്ങും കൊല്ലപ്പെട്ടതോടെ മഹാറാണി ജിന്ദൻ സഭയുടെ നിയന്ത്രണമേറ്റു. ജിന്ദന്റെ സഹോദരൻ ജവഹർ സിങ് ഉപദേഷ്ടാവായി. ജിന്ദന്റെ കാമുകൻ രാജാ ലാൽ സിങ്, മംഗള എന്ന ദാസി എന്നിവർ ജിന്ദന്റെ സമീപവൃന്ദത്തിലെ അംഗങ്ങളായിരുന്നു. ഇവർ ഭരണത്തിൽ കാര്യമായ സ്വാധീനം ചെലുത്തി.

ഇക്കാലത്ത് രഞ്ജിത് സിങ്ങിന്റെ പുത്രൻ മാരിലൊരാളായ പെഷവാർ സിങ്, ജിന്ദനെതിരെ പടനീക്കം നടത്തിയെങ്കിലും കൊല്ലപ്പെട്ടു. ഈ കൊലപാതം ജവഹർ സിങ്ങാണ് നടത്തിയതെന്ന് സൈന്യം കരുതുകയും 1845 സെപ്റ്റംബറിൽ ജവഹർ സിങ് കൊല്ലപ്പെടുകയും ചെയ്തു. ഇതോടെ രാജ്യത്തിന്റെ നിയന്ത്രണം സൈന്യപഞ്ചായത്ത് ഏറ്റെടുക്കുകയും ഖൽസ പന്ത് (വിശുദ്ധസമൂഹം) എന്ന പേരിൽ ഭരണം നടത്തുകയും ചെയ്തു. ദിവാൻ ദിനനാഥ് അതിന്റെ വക്താവുമായി.

പഞ്ചാബിലെ വഷളായ സ്ഥിതിഗതികൾ അവിടെ ആധിപത്യമുറപ്പിക്കാനുള്ള അവസരമായി ഇന്ത്യയിലെ ബ്രിട്ടീഷ് നേതൃത്വം കരുതി. 1845 അവസാനമായപ്പോഴേക്കും 40,000 സൈനികരും 94 വെടിക്കോപ്പുകളും അടങ്ങിയ ഒരു വൻസേനയെ ബ്രിട്ടീഷ് ഗവർണർ ജനറലായിരുന്ന ഹാഡിഞ്ച് പ്രഭൂ പഞ്ചാബ് അതിർത്തിയിലുടനീളം വിന്യസിക്കുകയും പ്രകോപനം സൃഷ്ടിക്കുകയും ചെയ്തു. സിഖുകാരുടെ പ്രതിരോധശ്രമങ്ങളെ കടന്നുകയറ്റമായി വ്യാഖ്യാനിച്ച് 1845 ഡിസംബർ 13-ന് ഹാർഡിഞ്ച് യുദ്ധം പ്രഖ്യാപിച്ചു. തൊട്ടടുത്തവർഷം ഫെബ്രുവരി മാസത്തിന്റെ തുടക്കം വരെ ഈ യുദ്ധം നീണ്ടുനിന്നു. സിഖ് സേന മികച്ചതായിരുന്നെങ്കിലും വ്യക്തിതാൽപര്യങ്ങൾക്ക് പ്രാധാനം നൽകിയിരുന്ന വിവിധ നേതാക്കളുടെ കീഴിൽ വിഘടിച്ചുനിന്നിരുന്നതിനാൽ ബ്രിട്ടീഷുകാർ യുദ്ധം വിജയിച്ചു. 

1846 ഫെബ്രുവരിയിൽ ബ്രിട്ടീഷ് പട്ടാളം സിഖ് തലസ്ഥാനമായ ലാഹോറിൽ കടന്ന് ആധിപത്യം സ്ഥാപിച്ചു. 1846 മാർച്ച് 9-ന് ഒപ്പുവക്കപ്പെട്ട ലാഹോർ സമാധാനസന്ധി പ്രകാരം പഞ്ചാബ്, ബ്രിട്ടീഷ് ഇന്ത്യയുടെ ആശ്രിതരാജ്യമായി. പഞ്ചാബിന്റെ കിഴക്കൻ പ്രദേശങ്ങൾ ഈ കരാറിന്റെ ഭാഗമായും പിന്നീട്, യുദ്ധത്തിന്റെ നഷ്ടപരിഹാരമായും ബ്രിട്ടീഷുകാർക്ക് കൈമാറേണ്ടിവന്നു. സിഖ് സാമ്രാജ്യവും ബ്രിട്ടീഷ് ഇന്ത്യയുമായുള്ള അതിർത്തി, സത്ലുജ് നദിയിൽ നിന്ന് ബിയാസ് നദിയിലേക്ക് നീങ്ങി. ലാഹോറിൽ ബ്രിട്ടീഷ് റെസിഡന്റിന്റെ നിയമനവും 1846 മുഴുവൻ ബ്രിട്ടീഷ് സൈന്യത്തിന്റെ സാന്നിദ്ധ്യവും അനുവദിക്കേണ്ടിവന്നു. ഹെൻറി ലോറൻസ് ലാഹോറിലെ ബ്രിട്ടീഷ് റെസിഡന്റായി സ്ഥാനമേറ്റു.

രഞ്ജിത് സിങ്ങിന്റെ മരണശേഷം ജമ്മുവിൽ പിടിയുറപ്പിച്ച് സ്വതന്ത്രഭരണം ആരംഭിച്ച ഗുലാബ് സിങ്, ബ്രിട്ടീഷുകാരുമായി ചങ്ങാത്തത്തിലേർപ്പെട്ട്, യുദ്ധാനന്തരം ബ്രിട്ടീഷുകാർക്ക് കൈമാറപ്പെട്ട കശ്മീരടക്കമുള്ള മലമ്പ്രദേശങ്ങൾ അവരിൽനിന്ന് 75 ലക്ഷം രൂപക്ക് വാങ്ങുകയും ഗുലാബ് സിങ്ങിനെ ജമ്മുവിന്റെയും കശ്മീരിന്റെയും രാജാവായി ബ്രിട്ടീഷുകാർ അംഗീകരിക്കുകയും ചെയ്തു. അമൃത്സർ കരാർ പ്രകാരമാണ് ഈ കൈമാറ്റം നടന്നത്.

യുദ്ധാനന്തരം ദലീപ് സിങ്ങിനെ പഞ്ചാബ് രാജാവായും റാണി ജിന്ദൻ കൗറിനെ പ്രായപൂർത്തിയാകാത്ത ദലീപിന്റെ റീജന്റായിത്തുടരാനും ലാൽ സിങ്ങിനെ അവരുടെ മന്ത്രിയായും ബ്രിട്ടീഷുകാർ അംഗീകരിച്ചെങ്കിലും, ഭരണതീരുമാനങ്ങൾ ബ്രിട്ടീഷ് റെസിഡന്റിന്റെ ഉപദേശപ്രകാരം മാത്രം കൈക്കൊള്ളണമെന്ന് വ്യവസ്ഥയായി. ഹസാരയുൾപ്പടെയുള്ള ചില പ്രദേശങ്ങളുടെ ഭരണം ബ്രിട്ടീഷ് പ്രതിനിധികൾ നേരിട്ട് നടത്തി.

ലാഹോർ കരാർ പ്രകാരം 1846-നുശേഷം ബ്രിട്ടീഷ് സൈന്യം പഞ്ചാബിൽ നിന്ന് പിൻമാറാൻ വ്യവസ്ഥയുണ്ടായിരുന്നു. എന്നാൽ സിഖ് ദർബാറിന് പ്രത്യേകിച്ച് ലാൽ സിങ്ങിന് സിഖ് സൈന്യത്തിനുമേൽ കാര്യക്ഷമമായ നിയന്ത്രണമില്ലാതിരുന്നതിനാൽ ലാഹോർ കരാറിന്റെ വ്യവസ്ഥകൾ പ്രകാരം ബ്രിട്ടീഷ് സൈന്യം തുടർന്നും നിലനിർത്തണമെന്നായിരുന്നു ലാൽ സിങ്ങിന്റെയും ജിന്ദൻ കൗറിന്റെയും താൽപര്യം. ലാൽ സിങ്ങിന്റെ ഭരണരീതികൾ ബ്രിട്ടീഷുകാർക്കോ, സൈന്യത്തിനോ, പ്രവിശ്യകളിലെ ഭരണാധികാരികൾക്കോ തൃപ്തമായ രീതിയിലായിരുന്നില്ല. മാത്രമല്ല, അമൃത്സർ കരാറനുസരിച്ച് കശ്മീരിന്റെ നിയന്ത്രണം ഗുലാബ് സിങ്ങിന് കൈമാറാൻ, കശ്മീരിലെ ഷേഖ് ഇമാമുദ്ദീൻ വിസമ്മതിച്ചതിനു പിന്നിൽ ലാൽ സിങ്ങാണ് കാരണക്കാരൻ എന്ന് കണ്ടെത്തുകയും ചെയ്തു. വിമതപ്രവർത്തനം നടത്തിയതിന്റെ പേരിൽ ലാൽ സിങ്ങിനെ 1846 ഡിസംബറിൽ വിചാരണ ചെയ്ത് നാടുകടത്തുകയും ചെയ്തു. ഇതിനുശേഷം തേജ് സിങ്, ദിവാൻ ദിനനാഥ്, ഫക്കീർ നൂറുദ്ദീൻ, ഷേർ സിങ് അട്ടാരിവാല എന്നീ നാലുപേരടങ്ങുന്ന സമിതിയായിരുന്നു സർക്കാറിനെ നിയന്ത്രിച്ചിരുന്നത്.

ലാഹോറിൽ നിന്ന് സൈന്യത്തെ പിൻവലിക്കാൻ ബ്രിട്ടീഷ് ഗവർണർ ജനറലായ ഹാർഡിഞ്ചിനും താൽപര്യമുണ്ടായിരുന്നില്ല. ഒന്നുകിൽ പഞ്ചാബിലേക്ക് ബ്രിട്ടീഷ് ഭരണം വ്യാപിപ്പിക്കുക അല്ലെങ്കിൽ പരോക്ഷഭരണം തുടരുക എന്ന അഭിപ്രായമായിരുന്നു അദ്ദേഹത്തിന്. ബ്രിട്ടീഷ് സേനയെ പിൻവലിക്കുന്നത് അവിടെ അരാജകത്വം സൃഷ്ടിക്കപ്പെടാൻ കാരണമാകുന്ന് അദ്ദേഹം കരുതി. ഭരണത്തിൽ കൂടുതൽ ഇടപെടലിന് അവസരം തരുന്ന പുതിയ കരാറനുസരിച്ച് സൈന്യത്തെ തുടർന്നും നിലനിർത്തുക എന്നതായിരുന്നു ഹാർഡിഞ്ചിന്റെ താൽപര്യം. രാജാവ് ദലീപ് സിങ് പ്രായപൂർത്തിയാകുംവരെ ദലീപിന്റെ സംരക്ഷണമേറ്റെടുത്ത് ബ്രിട്ടീഷുകാർ ലാഹോറിൽ ഭരണം തുടരാമെന്നും അത് ഒരു ബ്രിട്ടീഷ് മന്ത്രിയുടെ നേതൃത്വത്തിൽ കഴിവുറ്റ തദ്ദേശീയരുടെ ഒരു സമിതിയുടെ സഹായത്തോടെയാകുമെന്നും അദ്ദേഹം നിർദ്ദേശിച്ചു. നിലവിലുള്ള സ്ഥിതി തുടരാനും റാണി ജിന്ദനെത്തന്നെ രാജ്യത്തിന്റെ ഭരണാധികാരിയായി നിലനിർത്താനും ദിവാൻ ദിനനാഥിന്റെ നേതൃത്വത്തിൽ സിഖ് ദർബാർ ഒരു ശ്രമം നടത്തിയെങ്കിലും സേനാധിപനായിരുന്ന തേജ് സിങ്ങും, ദലീപ് സിങ്ങിന്റെ ഭാവി മച്ചുന്നനായ ഷേർ സിങ് അട്ടാരിവാലയും ഈ നടപടിയെ അനുകൂലിച്ചില്ല. ഹാർഡിഞ്ചും ദിനനാഥിന്റെ അഭ്യർത്ഥന കൈക്കൊണ്ടില്ല. ദലീപ് സിങ്ങിന്റെ സംരക്ഷണം ഏറ്റെടുത്ത് ബ്രിട്ടീഷുകാർ റീജന്റ് ഭരണം നടത്തുന്നതായിരുന്നു ഷേർസിങ് അടക്കമുള്ള പല സർദാർമാർക്കും താൽപര്യം.
1846 ഡിസംബർ 15-ന് ബ്രിട്ടീഷ് ഗവർണർ ജനറലിന്റെ വിദേശകാര്യ സെക്രട്ടറിയായ ഫ്രെഡറിക് ക്യൂറിയുടെ അദ്ധ്യക്ഷതയിൽ സിഖ് ദർബാറിലെ പ്രമുഖരുടെയെല്ലാം വിളിച്ചുചേർത്ത ഒരു യോഗത്തിൽ 1854-ൽ ദലീപ് സിങ്ങിന് പ്രായപൂർത്തിയാകുംവരെ ഭരണത്തിന്റെ എല്ലാ മേഖലകളിലും ബ്രീട്ടീഷ് റെസിഡന്റ് പൂർണ്ണനിയന്ത്രണം ഏറ്റെടുക്കുമെന്ന് തീരുമാനിക്കപ്പെട്ടു. റാണിയുമായി ചർച്ചചെയ്യണമെന്ന് അഭിപ്രായത്തിൽ ദിനനാഥ് ഇതിനോട് വിയോജിച്ചെങ്കിലും സർദാർമാർ ചർച്ച ചെയ്ത് ഈ നിർദ്ദേശം അംഗീകരിച്ചു. ബ്രിട്ടീഷ് സൈന്യം നിലനിർത്തുന്നതിനുള്ള ചെലവായി വർഷം തോറും 22 ലക്ഷം രൂപ നൽകണമെന്നും നിശ്ചയിച്ചു. ഡിസംബർ 16-ന് ഈ കരാർ ഒപ്പുവക്കപ്പെട്ടു. 1846 ഡിസംബർ 26-ന് ദലീപ് സിങ്, ഭൈരോവലിലെ ഗവർണർ ജനറലിന്റെ ക്യാമ്പിലെത്തി ഈ കരാറിന്റെ സ്ഥിരീകരണം നടത്തിയതിനാൽ ഇത് ഭൈരോവൽ കരാർ എന്നറിയപ്പെടുന്നു.

ലാഹോർ കരാറിൽ ബ്രിട്ടീഷുകാർ പഞ്ചാബിന്റെ ആഭ്യന്തരകാര്യങ്ങളിൽ ഇടപെടില്ലെന്ന വ്യവസ്ഥയുണ്ടായിരുന്നു. എന്നാൽ ഭൈരോവാൽ കരാറിലൂടെ ബ്രിട്ടീഷ് റെസിഡന്റിന് രാജ്യത്തിന്റെ സമ്പൂർണ്ണനിയന്ത്രണം കൈവന്നു. ഭരണത്തിന്റെ താഴേത്തട്ടിൽ തദ്ദേശീയരായ ഉദ്യോഗസ്ഥരായിരുന്നെങ്കിലും അവർ "റീജൻസി സമിതി" (കൗൺസിൽ ഓഫ് റീജൻസി) എന്ന എട്ടംഗങ്ങളടങ്ങിയ റെസിഡന്റിന്റെ നിയന്ത്രണത്തിലുള്ള സമിതിക്ക് കീഴിലായിരുന്നു. സമിതിയിലെ അഞ്ചംഗങ്ങൾ പഞ്ചാബി പ്രഭുക്കളായിരുന്നു. ഷേർസിങ് അട്ടാരിവാല, രഞ്ജോർ സിങ് മജീഥിയ, ശംഷീർ സിങ് സിന്ധാൻവാല, ഉത്തുർ സിങ് കാലേവാലാ, ഭായി നിധാൻ സിങ് എന്നിവരായിരുന്നു ഇവർ. രഞ്ജിത് സിങ്ങിന്റെ ദർബാർ അംഗങ്ങളായിരുന്ന തേജ് സിങ്, ദിനനാഥ്, ഫക്കീർ നൂറുദ്ദീൻ എന്നിവരായിരുന്നു ബാക്കി മൂന്നുപേർ. ജിന്ദൻ റാണിയെ അധികാരത്തിൽ നിന്നും പൂർണ്ണമായി ഒഴിവാക്കി. ബ്രിട്ടീഷ് പട്ടാളത്തിനെ പഞ്ചാബിലെവിടെവേണമെങ്കിലും വിന്യസിക്കാനുള്ള അധികാരമായി. ദലീപ് സിങ്ങിന് 16 വയസാകുന്ന 1854 സെപ്റ്റംബർ 4 വരെയായിരുന്നു ഈ കരാറിന്റെ കാലാവധി. ഫലത്തിൽ ഈ കരാർ പഞ്ചാബിനെ ബ്രിട്ടീഷ് സാമ്രാജ്യത്തോട് ചേർത്തതിന് തുല്യമായിരുന്നു.

സ്ഥാനഭ്രഷ്ടയായ റാണി ജിന്ദൻ കൗർ തുടർന്നും മകനെ സ്വാധീനിച്ച് അധികാരത്തിലിടപെടാൻ പരോക്ഷമായി ശ്രമിച്ചത് ബ്രിട്ടീഷുകാർക്ക് തലവേദനയായി. റാണിയുടെ നടപടികൾ ക്രമാതീതമായപ്പോൾ 1847 ഓഗസ്റ്റ് 19-ന് ബ്രിട്ടീഷുകാർ അവരെ മകനിൽ നിന്നും അകറ്റിനിർത്തുകയും തുടർന്ന് നാടുകടത്തുകയും ചെയ്തു. ദലീപിന്റെ സംരക്ഷണം പൂർണ്ണമായും ബ്രിട്ടീഷുകാർ ഏറ്റെടുത്തു.

ഭരണം നടത്തുന്നതിന് തദ്ദേശീയരുടെ റീജൻസി സമിതി നിലവിലുണ്ടായിരുന്നെങ്കിലും ഈ സമിതി ബ്രിട്ടീഷ് റെസിഡന്റിന്റെ കീഴിലായിരുന്നു. തന്റെ സഹപ്രവർത്തകർക്കും തദ്ദേശീയപ്രതിനിധിഭരണാധികാരികൾക്കും പരമാവധി സ്വാതന്ത്ര്യം നൽകി ഭരണം നടത്തിയിരുന്ന റെസിഡന്റ് ഹെൻറി ലോറൻസ് 1847 ഓഗസ്റ്റിൽ അസുഖം മൂലം ഇംഗ്ലണ്ടിലേക്കു മടങ്ങിയപ്പോൾ അദ്ദേഹത്തിന്റെ സഹോദരനും ജലന്ധർ ദൊവാബിന്റെ ചീഫ് കമ്മീഷണറുമായിരുന്ന ജോൺ ലോറൻസ് പകരം ലാഹോറിൽ റെസിഡന്റായി ചുമതലയേറ്റു. തദ്ദേശീയരുടെ ഭരണരീതികൾ അഴിമതി നിറഞ്ഞതാണെന്നും അവർക്ക് കാര്യപ്രാപ്തിയോ ആത്മാർത്ഥതയോ ഇല്ലെന്ന വിശ്വാസം പുലർത്തിയിരുന്ന ജോൺ, കരംപിരിവ്, ചെലവുകളടക്കമുള്ള സാമ്പത്തികകാര്യങ്ങൾ, ദർബാറിലെ അനാവശ്യാചാരങ്ങളെ നിയന്ത്രിക്കൽ, സിവിൽ ക്രിമിനൽ നിയമങ്ങൾ തുടങ്ങിയ എല്ലാ മേഖലകളിലേക്കും ബ്രിട്ടീഷ് നിയന്ത്രണം വ്യാപിച്ചിച്ചു.
രാജാവായിരുന്ന ദലീപ് സിങ്ങിന്റെ വിദ്യാഭ്യാസകാര്യങ്ങളും ദർബാറിൽ സംബന്ധിക്കുന്നതും വ്യായാമകാര്യങ്ങളും ജോൺ ക്രമപ്പെടുത്തിയതിൽ ദലീപ് പോലും പ്രതിഷേധിച്ചിരുന്നു. 

1848 മാർച്ച് വരെ ജോൺ ലാഹോറിലെ റെസിഡന്റായിരുന്നു. ഇതിനിടയിൽ പഞ്ചാബിലെ ഭരണരീതി അടിമുടി മാറുകയും ഭരണത്തിന്റെ എല്ലാ മേഖലകളിലും റെസിഡെന്റിന്റെയും അദ്ദേഹത്തിന്റെ സഹപ്രവർത്തകരുടെയും സ്വാധീനം നേരിട്ടെത്തിച്ചേരുകയും ചെയ്തു. ജോണിന്റെ പരിഷ്കാരങ്ങൾ പുതിയതായി എത്തിയ ഗവർണർ ജനറൽ ഡൽഹൗസി പ്രഭുവും, ബ്രിട്ടീഷ് ഈസ്റ്റ് ഇന്ത്യ കമ്പനി ഡയറക്റ്റർമാരും അംഗീകരിച്ചു. പഞ്ചാബിലെ ബ്രിട്ടീഷ് നിയന്ത്രണം എത്ര അധികമായാലും അത്രയും ഗുണകരമായിരിക്കുമെന്നായിരുന്നു അവരുടെ പക്ഷം. 1848 മാർച്ചിൽ ഫ്രെഡറിക് ക്യൂറി, ജോണിനു പകരം ലാഹോറിലെ റെസിഡന്റായി.

ബ്രിട്ടീഷ് റെസിഡന്റുമായുള്ള ധാരണപ്രകാരം 1848-ൽ സിഖ് പ്രവിശ്യയായ മുൽത്താനിലെ ഭരണാധികാരിയായിരുന്ന ദിവാൻ മൂൽരാജ് അധികാരമൊഴിയാനും പകരം കഹാൻ സിങ് മാൻ അവിടത്തെ ഭരണാധികാരിയായി ചുമതലയേൽക്കുകയും വേണമായിരുന്നു. എന്നാൽ 1848 ഏപ്രിൽ മാസം നടന്ന അധികാരക്കൈമാറ്റസമയത്ത് മൂൽരാജിന്റെ നേതൃത്വത്തിൽ സൈനികർ കലാപമുയർത്തുകയും ബ്രിട്ടീഷ് ഉദ്യോഗസ്ഥരെ വധിക്കുകയും ചെയ്തു. ഈ സംഭവം വ്യാപകമായ ഒരു കലാപമായി മാറുകയും അത് രണ്ടാം ആംഗ്ലോ-സിഖ് യുദ്ധത്തിലേക്ക് നയിക്കുകയും ചെയ്തു.

ഹസാരയിലെ സിഖ് പ്രതിനിധിയായിരുന്ന ഛത്തർ സിങ് അട്ടാരിവാല, അദ്ദേഹത്തിന്റെ പുത്രനും ലാഹോറിലെ ഭരണസമിതിയിലെ അംഗവുമായിരുന്ന ഷേർ സിങ് അട്ടാരിവാല എന്നിവരുടെ നേതൃത്വത്തിലും ബ്രിട്ടീഷുകാർക്കെതിരെ പോരാട്ടങ്ങൾ നടന്നു. ബ്രിട്ടീഷുകാരുമായി പോരാടുന്നതിന് അഫ്ഗാനിസ്താനിലെ ദോസ്ത് മുഹമ്മദ് ഖാന്റെ സഹായവും അട്ടാരിവാലകൾക്ക് ലഭിച്ചിരുന്നു. 1849 മാർച്ചോടെ യുദ്ധം ബ്രിട്ടീഷുകാർ വിജയിക്കുകയും പഞ്ചാബ് പൂർണ്ണമായും ബ്രിട്ടീഷ് ആധിപത്യത്തിലാകുകയും ചെയ്തു. 

ദിവാൻ ദിനനാഥ്, തേജ് സിങ് തുടങ്ങിയ സിഖ് ദർബാർ അംഗങ്ങൾ വിമതപ്രവർത്തനത്തെ പിന്തുണച്ചിരുന്നില്ലെങ്കിലും, സിഖ് സാമ്രാജ്യം മൊത്തത്തിൽ ബ്രിട്ടീഷുകാർക്കെതിരെ യുദ്ധത്തിലായിരുന്നു എന്നാണ് ഗവർണർ ജനറൽ ഡൽഹൗസി വ്യാഖ്യാനിച്ചത്. 1849 മാർച്ച് 28-ന് ഡൽഹൗസിയുടെ വിദേശകാര്യസെക്രട്ടറിയായിരുന്ന ഹെൻറി എലിയറ്റ്, ലാഹോറിലെത്തി പഞ്ചാബിനെ ബ്രിട്ടീഷ് സാമ്രാജ്യത്തോട് കൂട്ടിച്ചേർക്കുന്നതായും രഞ്ജിത് സിങ്ങിന്റെ സാമ്രാജ്യത്തിന് അന്ത്യമായെന്നുമുള്ള പ്രഖ്യാപനമറിയിച്ചു. സ്തംബ്ദരായ ദർബാർ അംഗങ്ങൾ ഈ തീരുമാനത്തിനെതിരെ പ്രതിഷേധിച്ചെങ്കിലും ഡൽഹൗസിയുടെ തീരുമാനം അംഗീകരിക്കുകയല്ലാതെ മറ്റു വഴിയൊന്നും അവർക്കുണ്ടായിരുന്നില്ല. ദലീപ് സിങ്ങിനെ രാജാവാക്കി നിലനിർത്തണമെന്ന് ദിവാൻ ദിനനാഥ് ഒരിക്കൽക്കൂടി വാദിച്ചെങ്കിലും ഫലമൊന്നുമുണ്ടായില്ല. ഇത്ര കർക്കശമായ രീതിയിൽ കാര്യങ്ങൾ നടപ്പാക്കിയതിൽ ലാഹോറിലെ ബ്രിട്ടീഷ് റെസിഡന്റായിരുന്ന ഹെൻറി ലോറൻസിനും വിയോജിപ്പുണ്ടായിരുന്നു. മൊത്തം ദർബാറംഗങ്ങളും വിമതരാണെന്ന ഗവർണർ ജനറലിന്റെ അനുമാനത്തെയും അദ്ദേഹം എതിർത്തു. മുൽത്താനിലെ വിമതനീക്കം സമയത്തിന് അടിച്ചമർത്തിയിരുന്നെങ്കിൽ ഒരു പ്രശ്നവുമുണ്ടാവുമായിരുന്നില്ലെന്നും തെറ്റ് അന്നത്തെ റെസിഡന്റായിരുന്ന ഫ്രെഡറിക് ക്യൂറിയുടെയും സൈന്യത്തിന്റേതും ആണെന്ന് ഹെൻറി വിലയിരുത്തി. ഇക്കാര്യങ്ങൾ ഡൽഹൗസിയെ ബോധ്യപ്പെടുത്താൻ അദ്ദേഹം ശ്രമിച്ചെങ്കിലും തീരുമാനത്തിൽ മാറ്റമൊന്നുമുണ്ടായില്ല. ഹെൻറി വിഭാവനം ചെയ്ത, യൂറോപ്യന്മാരും തദ്ദേശീയരുമായ ഉദ്യോഗസ്ഥരെ ഉൾപ്പെടുത്തിക്കൊണ്ടുള്ള ഭരണവ്യവസ്ഥയെയും ഡൽഹൗസി തള്ളിക്കളഞ്ഞു.

1849 മാർച്ച് 29-ന് ലാഹോർ കൊട്ടാരത്തിൽ നടന്ന മഹാദർബാറിൽ അവസാനമായി ദലീപ് സിങ് തന്റെ സിംഹാസനത്തിലിരുന്നു. പഞ്ചാബിന്റെ എല്ലാ പ്രദേശങ്ങളും, കോഹിനൂർ രത്നമടക്കമുള്ള എല്ലാ സ്വത്തുവകകളും ബ്രിട്ടീഷുകാർക്ക് കൈമാറിക്കൊണ്ടുള്ള രേഖയിൽ ദലീപിന് ഒപ്പുവക്കേണ്ടിവന്നു. അദ്ദേഹത്തിന് വർഷാവർഷം 4 ലക്ഷത്തിനും 5 ലക്ഷത്തിനും ഇടയിൽ തുക പെൻഷൻ നൽകാനും, അയാൾ ഗവർണർ ജനറൽ നിശ്ചയിക്കുന്നയിടത്ത് വസിക്കണമെന്നും നിശ്ചയിക്കപ്പെട്ടു. തുടർന്ന് പഞ്ചാബിന്റെ ഭരണം മൂന്നംഗങ്ങളടങ്ങിയ പഞ്ചാബ് ഭരണബോർഡ് ഏറ്റെടുത്തു.


</doc>
<doc id="229141" url="https://ml.wikipedia.org/wiki?curid=229141" title="ഹാഷ് ടേബിൾ">
ഹാഷ് ടേബിൾ

ഹാഷ് ടേബിൽ എന്ന് പറയുന്നത് ഒരു തരത്തിലുള്ള വിവരശേഘരമാണു(ഡാറ്റാ സ്ട്രക്‌ച്ചർ). ഡാറ്റ/വിവരത്തിനു മേലാണു ഒരു പ്രോഗ്രാമിൽ തിരുത്തലുകളും മറ്റ് ഓപ്പറേഷനുകളും കംബ്യൂട്ടറിൽ നടത്തുന്നത്. അത്തരം ഓപ്പറേഷൻസ് നടക്കുന്നതിനു, വിവരങ്ങൾ താത്കാലികമായി സൂക്ഷിയ്ക്കേണ്ടതുണ്ട്. ഈ വിവരം സൂക്ഷിയ്ക്കുന്നത് ഒരു പ്രത്യേക ഘടനയിലാകുന്നത്, ആ വിവരശേഘരത്തിന്മേലുള്ള (ഡാറ്റാസ്ട്രക്ച്ർ) ഓപ്പറേഷനെ കൂടുതൽ കാര്യക്ഷമമാക്കിയേക്കാം. മേൽ ചൊന്നതു പോലെ ഹാഷ്ടേബിൾ അത്തരമൊരു വിവരശേഘരമാണു.

ലഘൂകരിച്ച് പറയുകയാണേൽ ഒരു ഹാഷ്ടേബിളിൽ കീയ് വാല്യു പെയറുകൾ ഉണ്ടാകും. ഓരോ വിവരത്തിനും/ഡാറ്റയ്ക്കും ഓരോ താക്കോൽ/കീയ് ഉണ്ടാകും. ഈ കീയ്/താക്കോൽ ഉപയോഗിച്ച് എളുപ്പം വാല്യൂ/വിവരത്തിനെ തിരഞ്ഞെടുക്കാനാകും. യഥാർത്ഥത്തിൽ കീയിൽ നിന്നും ഹാഷ് ഫൺക്ഷൻ ഉപയോഗിച്ച് ഒരു കൂട്ടം വിവരങ്ങൾ സൂക്ഷിച്ച ഇടത്തിലേക്കുള്ള ഒരു ഇൻഡെക്സ്/സൂചിക കണക്കാക്കുകയും. അവിടെ നിന്നും വിവരത്തിലേയ്ക്ക് കണക്ക് കൂട്ടി എത്തി ചേരുകയും ചെയ്യുകയാണു.

ഒരു മാതൃകാപരമായ ഹാഷ് ഫൺക്ഷൻ ഓരോ ഹാഷ് കീയും തികച്ചും വ്യത്യസ്തമായ വിവരങ്ങളിലേയ്ക്കുള്ള ചൂണ്ട് പലക നൽകേണ്ടതാണു. പക്ഷേ അത്തരമൊരു അവസ്ഥയിൽ എത്തി ചേരുക ബുദ്ധിമുട്ടാണു. മിക്കവാറും ഹാഷ്ഫൺകഷനുകൾ ഒന്നിലധികം കീയ്കളെ ഒരേ വിവര ശേഘരത്തിലേയ്ക്ക് എത്തിക്കാറുണ്ട്. ഇത്ത്രം അവസ്ഥയെ ഹാഷ് കൊളീഷൻ എന്നു വിളിയ്ക്കുന്നു. ഹാഷ് കൊളീഷൻ എന്ന ന്യൂനതയെ പരിഹരിക്കാനുള്ള പദ്ധതിയും ഒരു ഹാഷ്ടേബിൾ ഡാറ്റാസ്രക്ചർ ഡിസൈനിൽ ഉൾപ്പെടുത്തേണ്ടതുണ്ട്.


</doc>
<doc id="229148" url="https://ml.wikipedia.org/wiki?curid=229148" title="പ്രകാശചികിത്സ">
പ്രകാശചികിത്സ

ചില രോഗാവസ്ഥകൾ ഭേദപ്പെടുത്തുവാനായി നിയന്ത്രിതമായ തോതിൽ സൂര്യപ്രകാശമോ കൃത്രിമ പ്രകാശമോ ശരീരത്തിൽ നേരിട്ട് പതിക്കുവാൻ അനുവദിക്കുന്ന ചികിത്സ രീതിയാണ്‌ പ്രകാശ ചികിത്സ. സോറിയാസിസ് പോലുള്ള ചില ത്വക് രോഗങ്ങൾ , ചില മനോരോഗങ്ങൾ, നിദ്രയിലെ ചില ക്രമക്കേടുകൾ,നവജാത ശിശുക്കളിലെ മഞ്ഞപ്പിത്തം എന്നിവയ്ക്ക് പ്രകാശ ചികിത്സ സാധാരണയായി ഉപയോഗിക്കാറുണ്ട് .

പല കാരണങ്ങളാൽ ശരീരത്തിൽ ബിലിറൂബിന്റെ അളവ് കൂടുന്നത് നിമിത്തം നവജാത ശിശുക്കളിൽ മഞ്ഞപ്പിത്തം ഉണ്ടാവുന്നു. പ്രകാശ ചികിത്സ നൽകുമ്പോൾ സിസ് ബിലിരുബിൻ വെള്ളത്തിൽ കൂടുതലായി ലയിക്കുന്ന ട്രാൻസ് ബിലിരുബിൻ ആയി മാറുകയും പിത്തരസത്തിലൂടെ ശരീരത്തിൽ നിന്ന് പുറന്തള്ളപ്പെടുകയും ചെയ്യുന്നു.നീലപ്രകാശമാണ്‌ സാധാരണയായി ഉപയോഗിക്കുക.പ്രകാശ ചികിത്സ നൽകുമ്പോൾ കണ്ണും ജനനേന്ദ്രിയവും കട്ടിയുള്ള തുണി കൊണ്ട് മൂടുകയും മറ്റു ശരീരഭാഗങ്ങളിൽ പ്രകാശം നേരിട്ട് പതിക്കുവാൻ അനുവദിക്കുകയും ചെയ്യുന്നു.നവജാത ശിശുക്കളെ ഇളംവെയിൽ കൊള്ളിക്കുന്നതിന്റെ ഉദ്ദേശ്യവും ഇതു തന്നെയാണ്.

ശരീരത്തിലെ പ്രതിരോധ സംവിധാനത്തിലെ തകരാർ നിമിത്തം ഉണ്ടാവുന്ന പകരുകയില്ലാത്ത അസുഖമാണ് സോറിയാസിസ്. ചർമ്മത്തിൽ ചിലയിടങ്ങളിലായി ചുവന്നു തിണർക്കുകയും വെളുത്ത ശല്ക്കങ്ങൾ പോലെ ചർമം ഇളകി വരുകയും ചെയ്യുന്ന അവസ്ഥയാണിത്. സോറിയാസിസിന് അൾട്രാ വയലറ്റ് രശ്മികളുപയോഗിച്ചുള്ള ചികിത്സ ഫലപ്രദമാണ്. ഇതു രണ്ടു തരമുണ്ട്.
ഈ രീതിയിൽ സാധാരണ സൊറാലിൻ(psoralen) എന്ന മരുന്ന് കൂടി ഉപയോഗിക്കുന്നു. ഇത് "PUVA therapy "എന്ന് അറിയപ്പെടുന്നു. ഡോക്ടറുടെ നിർദ്ദേശാനുസരണം സൊറാലിൻ ഉള്ളിൽ കഴിക്കുകയോ ചർമ്മത്തിൽ തേക്കുകയോ ചെയ്യുന്നു. അതിനു ശേഷം അസുഖബാധിതമായ ചർമ്മഭാഗത്തിൽ അൾട്രാവയലറ്റ് എ വിഭാഗത്തിൽ പെട്ട പ്രകാശം നിശ്ചിത സമയത്തേക്ക് പതിക്കുവാൻ അനുവദിക്കുന്നു. രോഗം ശമിക്കുവാൻ ഏകദേശം ഇരുപത്തഞ്ച് പ്രാവശ്യത്തെ ചികിത്സ ആവശ്യമാണ്. 
ഡോക്ടർമാർ പൊതുവേ നിർദ്ദേശിക്കുന്നത് ഈ രീതിയാണ്‌. അസുഖബാധിതമായ ചർമ്മഭാഗത്തിൽ അൾട്രാവയലറ്റ് ബി വിഭാഗത്തിൽ പെട്ട പ്രകാശം നിശ്ചിത സമയത്തേക്ക് പതിക്കുവാൻ അനുവദിക്കുന്നു. ആഴ്ചയിൽ മൂന്ന് തവണ ഇപ്രകാരം ചെയ്യേണ്ടതാണ്‌.ഏകദേശം മുപ്പതു പ്രാവശ്യത്തെ ചികിത്സ മൂലം പരമാവധി ഫലം ലഭിക്കുന്നു.

വെള്ളപ്പാണ്ടിന് PUVA therapy ഫലപ്രദമായി കണ്ടുവരുന്നു.പ്രകാശ ചികിത്സ തനിയേയും ഉപയോഗിക്കാറുണ്ട്.
'Seasonal affective disorder'ന് തീവ്രതയേറിയ പ്രകാശം കൊണ്ട് രാവിലെയും വൈകുന്നേരവുമുള്ള ചികിത്സ ഫലപ്രദമാണെന്ന് തെളിഞ്ഞിട്ടുണ്ട്. 

ശരീരത്തിലെ ജൈവ ഘടികാരത്തിന്റെ താളപ്പിഴ മൂലമുണ്ടാകുന്ന രോഗങ്ങളാണ് സർകാഡിയൻ റിഥം ഡിസോർഡേർസ്.ഇത്തരം രോഗങ്ങളുടെ ചികിത്സക്ക് തീവ്രതയേറിയ പ്രകാശം കൊണ്ടുള്ള ചികിത്സ ഗുണകരമാണ്.


</doc>
<doc id="229164" url="https://ml.wikipedia.org/wiki?curid=229164" title="ഗ്ലൈക്കൊസ്‌മിസ്">
ഗ്ലൈക്കൊസ്‌മിസ്

റൂട്ടേസി സസ്യകുടുംബത്തിലെ ഒരു ജനുസ് ആണ് ഗ്ലൈക്കോസ്‌മിസ് .
പാണൽ, പാണ എന്നെല്ലാം പ്രാദേശികമായി അറിയപ്പെടുന്നു .


</doc>
<doc id="229199" url="https://ml.wikipedia.org/wiki?curid=229199" title="പഴശ്ശിരാജാ (1964-ലെ ചലച്ചിത്രം)">
പഴശ്ശിരാജാ (1964-ലെ ചലച്ചിത്രം)

കുഞ്ചാക്കോ സംവിധാനം ചെയ്ത് 1964-ൽ പുറത്തിറങ്ങിയ മലയാളചലച്ചിത്രമാണ് പഴശ്ശിരാജാ. കൊട്ടാരക്കര ശ്രീധരൻ നായർ പഴശ്ശിരാജയായി വേഷമിട്ടു. സത്യൻ, പ്രേംനസീർ തുടങ്ങിയവർ പ്രധാന വേഷങ്ങളിൽ അഭിനയിച്ചു. വയലാർ രാമവർമ്മ എഴുതിയ ഗാനങ്ങൾക്ക് ആർ.കെ. ശേഖർ സംഗീതം പകർന്നിരിക്കുന്നു.




</doc>
<doc id="229202" url="https://ml.wikipedia.org/wiki?curid=229202" title="പൂരകം">
പൂരകം

ഗണസിദ്ധാന്തത്തിൽ ഒരു ഗണം A യുടെ പൂരകം(complement) എന്ന് പറയുന്നത് ആ ഗണത്തിന് പുറത്തുള്ള വസ്തുക്കളെയാണ്. പൂരകം രണ്ട് തരമുണ്ട് കേവല പൂരകവും, ആപേക്ഷിക പൂരകവും. A യുടെ കേവല പൂരകം സമസ്തഗണം U വിൽ ഉള്ളതും A യിൽ ഇല്ലാത്തവയുമാണ്. A യുടെ B നിന്നുള്ള ആപേക്ഷിക പൂരകം, B യിൽ ഉള്ളതും A യിൽ ഇല്ലാത്തതുമായ വസ്തുക്കളുമാണ് (ഇവിടെ A, B യുടെ ഉപഗണം ആവാം, അവാതിരിക്കയും ചെയ്യാം). ഇതേ തത്ത്വം സംഖ്യകൾക്കും പ്രയോഗിക്കാം. b മൂലകം(radix) ഉള്ള n അക്കങ്ങളുള്ള ഒരു സംഖ്യ y യുടെ മൂലകപൂരകം(radix complement) കിട്ടാനുള്ള സൂത്രവാക്യം ഇപ്രകാരമാണ് : b-y. ഉദാഹരണത്തിന് 12 ന്റെ മൂലകപൂരകം 10 - 12 = 88 ആകുന്നു. 12 ന്റെ പൂരകം ഇപ്രകാരവും ലഭിക്കാം

ഈ രീതി ഉപയോഗിച്ച് ദ്വയാങ്കസംഖ്യാവ്യവസ്ഥയിലുള്ള ഒരു സംഖ്യയുടെ ഒന്നിന്റെ പൂരകവും , രണ്ടിന്റെ പൂരകവും ലഭിക്കാം. ഒന്നിന്റെ പൂരകം കിട്ടാൻ ആ വാക്കിൽ ഉണ്ടാകാവുന്ന ഏറ്റവും വലിയ സംഖ്യയിൽ നിന്ന് പൂരകം എടുക്കേണ്ട സംഖ്യ വ്യവകലനം ചെയ്യണം. ഉദാഹരണത്തിനു് 12 എന്ന സംഖ്യ 8 ബിറ്റ് വാക്ക് വലിപ്പം (word size) ഉള്ള കമ്പ്യൂട്ടറിൽ ഇങ്ങനെയാണ് കാണുക : 0 0 0 0 1 1 0 0 ഇതിന്റെ ഒന്നിന്റെ പൂരകം താഴെക്കാണുന്ന രീതിയിൽ ലഭിക്കാം. ഓരോ ബിറ്റും തിരിച്ചിട്ടാലും(flip each bit) ഒന്നിന്റെ പൂരകം ലഭിക്കും. 

ഇനി ഇതിന്റെ രണ്ടിന്റെ പൂരകം കിട്ടാൻ ഒന്നിന്റെ പൂരകത്തിൽ ഒന്നു കൂട്ടിയാൽ മതി

കമ്പ്യൂട്ടറിൽ ഋണസംഖ്യകൾ (negative numbers) സംഭരിക്കാൻ(represent) ഉപയോഗിക്കുന്ന ഒരു മാർഗ്ഗമാണ് രണ്ടിന്റെ പൂരകം(two's complement scheme). 


</doc>
<doc id="229203" url="https://ml.wikipedia.org/wiki?curid=229203" title="നായ്‌ത്തേക്ക്">
നായ്‌ത്തേക്ക്

20 മീറ്റർ വരെ വലിപ്പം വയ്ക്കുന്ന ഒരു മരമാണ് നായ്‌ത്തേക്ക്. . ഏഷ്യയിൽ മിക്കയിടത്തും കാണുന്നു. പലയിടത്തും ഔഷധങ്ങളായി ഉപയോഗിക്കുന്നു. ഇലപൊഴിക്കുന്ന വൃക്ഷമാണ്. ഭക്ഷ്യയോഗ്യമായ കായ്‌കൾ മനുഷ്യരും പക്ഷികളും തിന്നാറുണ്ട്. Apis cerana എന്ന തേനീച്ചകൾ ഈ മരത്തിൽ കൂടുകൂട്ടാറുണ്ട്. Bastard Teak എന്നു പറയാറുണ്ട്.



</doc>
<doc id="229208" url="https://ml.wikipedia.org/wiki?curid=229208" title="ഷേബാലി">
ഷേബാലി

മലയാളത്തിലെ കഥാകാരനും ബാലസാഹിത്യകാരനുമായ ഒരു പുരോഹിതന്റെ തൂലികാ നാമം. കേരളത്തിലെ എല്ലാ ബാലമാസികകളിലും കഥകളും ബാലകവിതകളും എഴുതിയിരുന്നു. 70-80 കളിൽ നിരവധി റേഡിയോ നാടകങ്ങൾ ആകാശവാണിക്കു വേണ്ടി തയ്യാറാക്കിയിരുന്നു. 80-കളിൽ പൂഞ്ചോല ബാലമാസികയുടെ പത്രാധിപരായിരുന്നു. ഇപ്പോൾ അമേരിക്കയിൽ മലയാളി സംഗമം എന്ന ഒരു ഓൺലൈൻ പത്രത്തിന്റെ ബ്യൂറോ ചീഫ് ആയി പ്രവർത്തിക്കുന്നു. ഇദ്ദേഹം ഇന്ത്യാ പ്രസ്സ് ക്ലബ് ഫിലാഡൽഫിയ ചാപ്റ്ററിന്റെ ഡയറക്ടർ ബോർഡിലെ അംഗമാണ്



</doc>
<doc id="229224" url="https://ml.wikipedia.org/wiki?curid=229224" title="പിൻഗാമി">
പിൻഗാമി

രഘുനാഥ് പലേരിയുടെ തിരക്കഥയിൽ സത്യൻ അന്തിക്കാട് സംവിധാനം ചെയ്ത് 1994-ൽ പുറത്തിറങ്ങിയ മലയാളചലച്ചിത്രമാണ് പിൻഗാമി. മോഹൻലാൽ ക്യാപ്റ്റൻ വിജയ്‌ മേനോൻ ആയി പ്രധാന വേഷമിട്ടു. കനക, തിലകൻ തുടങ്ങിയവർ പ്രധാന വേഷങ്ങളിൽ അഭിനയിച്ചു. ചിത്രത്തിന്റെ സംഗീതം ജോൺസണും ഗാനരചന കൈതപ്രവും നിർവഹിച്ചിരിക്കുന്നു.




</doc>
<doc id="229226" url="https://ml.wikipedia.org/wiki?curid=229226" title="ബണ്ടി ചോർ">
ബണ്ടി ചോർ

ഇന്ത്യയിലെ ഒരു കുപ്രസിദ്ധ മോഷ്ടാവാണ് ബണ്ടി ചോർ എന്ന പേരിൽ അറിയപ്പെടുന്ന ദേവീന്ദർ സിങ് അഥവാ ഹരി ഥാപ. ഇയാൾ അഞ്ഞൂറോളം മോഷണങ്ങൾ നടത്തിയിട്ടുണ്ടെന്ന് പറയപ്പെടുന്നു. വിവിധങ്ങളായ സുരക്ഷാ ഉപകരണങ്ങളെ നിരുപയോഗപ്രദമാക്കി മോഷണം നടത്താനുള്ള പരിജ്ഞാനമുള്ളതിനാൽ 'സൂപ്പർചോർ' (അതിമാനുഷമോഷ്ടാവ്), 'ഹൈടെക് കള്ളൻ' എന്നൊക്കെ അറിയപ്പെടാറുണ്ട്. 2008-ൽ പുറത്തിറങ്ങിയ "ഓയേ ലക്കി! ലക്കി ഓയേ!" എന്ന ബോളീവുഡ് ചലച്ചിത്രം ദേവീന്ദർ സിങിന്റെ മോഷണരീതിയിൽ നിന്ന് പ്രചോദനം ഉൾക്കൊണ്ട് നിർമ്മിക്കപ്പെട്ടതാണ്. പ്രശസ്തമായ ഇന്ത്യൻ ടെലിവിഷൻ റിയാലിറ്റി ഷോ ആയ "ബിഗ് ബോസി"ന്റെ നാലാം സീസണിൽ ദേവീന്ദർ സിങ് മത്സരിച്ചിരുന്നുവെങ്കിലും ആദ്യദിവസം തന്നെ പുറത്തായിരുന്നു. ഡെൽഹി, ചണ്ഡീഗഢ്, ചെന്നൈ,ഭോപ്പാൽ എന്നിവിടങ്ങളിൽ പോലീസിന്റെ പിടിയിലായിട്ടുണ്ടെങ്കിലും രക്ഷപെട്ടു.
നേപാളിലെ വികാസ്‌പുരിയാണ് ബണ്ടിയുടെ സ്വദേശം എന്നും, അവിടെ നിന്നുള്ള പാസ്‌പോർട്ടിൽ ഹരി ഥാപ എന്ന പേരാണുള്ളതെന്നും പറയപ്പെടുന്നു. ഒമ്പതാം ക്ലാസിൽ പഠനം അവസാനിപ്പിച്ച ആളാണ് ദേവീന്ദർ സിങ്. 2010-ൽ 37 വയസ്സുള്ള ആളാണെന്ന് കണക്കാക്കപ്പെട്ടിട്ടുള്ള ബണ്ടി, 1993-ൽ തന്നെ മോഷണത്തിനു പോലീസിന്റെ പിടിയിൽ പെട്ടിരുന്നെങ്കിലും രക്ഷപെട്ടു. ഡെൽഹിയാണു പ്രധാന തട്ടകമെങ്കിലും മുംബൈ, ചെന്നൈ, ബാംഗ്ലൂർ തുടങ്ങിയ മറ്റ് വൻനഗരങ്ങളിലും ബണ്ടി മോഷണം നടത്തിയിട്ടുണ്ട്. ഇന്നതേ മോഷ്ടിക്കൂ എന്നില്ലെങ്കിലും ആഡംബര കാറുകളോടും വിലകൂടിയ വാച്ചുകളോടും ഭ്രമമുള്ളതായി കരുതപ്പെടുന്നു, സ്ത്രീലമ്പടനാണെന്നും കരുതപ്പെടുന്നു. ആഡംബര ജീവിതം നയിക്കാനിഷ്ടപ്പെടുന്ന ബണ്ടി പഞ്ചനക്ഷത്ര ഹോട്ടലുകളിൽ താമസിക്കാനാണ് താത്പര്യപ്പെടുന്നതെന്ന് പറയപ്പെടുന്നു. പോലീസുകാരുടെ അഭിപ്രായ പ്രകാരം ബണ്ടിയ്ക്ക് സമ്പാദ്യമൊന്നുമില്ല. 2010-ൽ "ബിഗ് ബോസ്" മത്സരത്തിനെ തുടർന്ന് അന്ന് ബണ്ടി നടത്തിയതെന്നു കരുതപ്പെട്ടിരുന്ന 350 മോഷണങ്ങളെക്കുറിച്ച് ചോദ്യമുണ്ടായപ്പോൾ അത് അതിഭാവുകത്വം നിറഞ്ഞ കണക്കാണെന്നും താനത്രയും മോഷണങ്ങളൊന്നും നടത്തിയിട്ടില്ലെന്നും ബണ്ടി അവകാശപ്പെട്ടിരുന്നു. താൻ ചെറുപ്പത്തിൽ തന്നെ കുടുംബത്തിൽ നിന്ന് പുറത്താക്കപ്പെട്ടവനാണെന്നും, ഇന്ന് തനിക്ക് കുടുംബമില്ലെന്നും ബണ്ടി അന്ന് പറഞ്ഞിരുന്നു. അതുപോലെ തന്നെ തന്റെ മോഷണജീവിതം അവസാനിച്ചുവെന്നും താൻ ഇനി പഴയ കുറ്റവാളികളെ ഉൾപ്പെടുത്തി സ്വകാര്യ ഡിറ്റക്റ്റീവ് ഏജൻസി തുടങ്ങുകയാണെന്നും ബണ്ടി അവകാശപ്പെട്ടിരുന്നു. ദക്ഷിണ ഡെൽഹിയിൽ നടന്ന മോഷണ പരമ്പരകളെ തുടർന്ന് 2007-ൽ ഡെൽഹി പോലീസ് ബണ്ടിയെ അറസ്റ്റ് ചെയ്തിരുന്നു. 2008-ൽ തടവിൽ നിന്നു പുറത്തുവന്ന ബണ്ടി ഇനി പഴയ ജീവിതം ഇല്ലെന്ന് തീരുമാനിച്ചിരുന്നു. എന്നാൽ 2011 അവസാനം "സാധാരണജീവിതം" നയിക്കാൻ സഹായിക്കാത്ത കുടുംബാംഗങ്ങളോടും കാമുകിയോടുമുള്ള പ്രതികാരമെന്നോണം മോഷണം പുനരാരംഭിക്കുകയായിരുന്നുവെന്ന് പറയപ്പെടുന്നു. മോഷണം പുനരാരംഭിച്ച് രണ്ട് മാസങ്ങൾക്ക് ശേഷം 2012 ജനുവരി 14-നു ദേവീന്ദർ സിംഗ് ഭോപ്പാലിൽ പിടിയിലായിരുന്നു. ബണ്ടി ചോറിന്റെ പ്രവർത്തനങ്ങൾ നിരീക്ഷിച്ചിരുന്ന ഡെൽഹി പോലീസ് ഉദ്യോഗസ്ഥരുടെ അഭിപ്രായപ്രകാരം അക്കാലത്തെ ബണ്ടിയുടെ പ്രവർത്തനങ്ങൾ മുൻകാലങ്ങളിലെയത്ര വൈദഗ്ദ്ധ്യമേറിയതായിരുന്നില്ല. 

2013 ജനുവരി 21 പുലർച്ചെ തിരുവനന്തപുരത്ത് ഒരു ഭവനത്തിൽ നടന്ന മോഷണത്തിൽ അവിടുത്തെ നിരീക്ഷണ കാമറയിൽ ദേവീന്ദർ സിങ്ങിന്റെ ചിത്രം വ്യക്തമായി പതിഞ്ഞിട്ടുണ്ട്. ഈ ചിത്രം പോലീസ് പരസ്യപ്പെടുത്തിയതിനെ തുടർന്ന് ജനുവരി 22-നു തന്നെ ആളെ തിരിച്ചറിയുകയും ചെയ്തു. എന്നാൽ അപ്പോഴേക്കും ബണ്ടി മോഷ്ടിച്ച കാറിൽ തന്നെ അമരവിള ചെക്ക്‌പോസ്റ്റ് വഴി തമിഴ്‌നാട്ടിലേയ്ക്ക് കടന്നതായി ചെക്ക്‌പോസ്റ്റിലെ രേഖകൾ കാണിക്കുന്നുണ്ട്. തുടർന്ന് ജനുവരി 25-നു പൂണെയിൽ വെച്ച് ബണ്ടി ചോർ പോലീസിന്റെ പിടിയിലായി.

അഞ്ചുവർഷത്തോളം ദേവീന്ദർ സിംഗ് തടവിൽ കിടന്നിട്ടുള്ളതായി കണക്കാക്കപ്പെടുന്നു. എന്നാൽ മിക്കപ്പോഴും പോലീസിന്റെ പിടിയിലായ ഉടൻ തന്നെ അവരെ കബളിപ്പിച്ച് രക്ഷപെടുകയാണ് പതിവ്. സ്റ്റേഷനിൽ നിന്ന് ഓടിയും, സ്റ്റേഷനിലെ സബ് ഇൻസ്പെക്ടറുടെ സ്കൂട്ടർ മോഷ്ടിച്ചും, മോഷ്ടിച്ച വണ്ടി കേടായി എന്നവകാശപ്പെട്ട് പോലീസുകാരെ വണ്ടിയിൽ നിന്ന് ഇറക്കിയിട്ട് ആ തക്കത്തിനു വണ്ടി ഓടിച്ചും ഒക്കെ പോലീസിന്റെ പിടിയിൽ നിന്ന് രക്ഷപെട്ടതായി പറയപ്പെടുന്നു. ചെന്നൈയിൽ അറസ്റ്റിലായി ജുഡീഷ്യൽ കസ്റ്റഡിയിൽ കഴിയവെ പൊട്ടിയ ചില്ല് കഴിച്ച് ആശുപത്രിയിലാകുകയും, ആശുപത്രിയിൽ വെച്ച് ഡിസ്പോസിബിൾ സിറിഞ്ച് ഉപയോഗിച്ച് കൈവിലങ്ങ് തുറന്ന് രക്ഷപെടുകയുമുണ്ടായിട്ടുണ്ട്.


</doc>
<doc id="229299" url="https://ml.wikipedia.org/wiki?curid=229299" title="കള്ളാട്">
കള്ളാട്

കോഴിക്കോട് ജില്ലയിലെ വടകര താലൂക്കില് മരുതോങ്കര ഗ്രാമ പഞ്ചായത്തിലെ ഒരു ഗ്രാമമാണ് കള്ളാട്. രണ്ട് ഭാഗം നദികളാൽ അതിരിടുന്ന ഈ ഗ്രാമം കാർഷിക വൃത്തിയെ പ്രധാന വരുമാന മാർഗ്ഗമായി ആശ്രയിക്കുന്നു.


</doc>
<doc id="229303" url="https://ml.wikipedia.org/wiki?curid=229303" title="അകലെ">
അകലെ

ശ്യാമപ്രസാദ് രചനയും സംവിധാനവും നിർവ്വഹിച്ച് 2004-ൽ പുറത്തിറങ്ങിയ മലയാളചലച്ചിത്രമാണ് അകലെ. പൃഥ്വിരാജ്, ഗീതു മോഹൻദാസ്, ഷീല തുടങ്ങിയവർ പ്രധാന വേഷങ്ങളിൽ അഭിനയിച്ചു. ചിത്രത്തിന്റെ സംഗീതം എം. ജയചന്ദ്രനും ഗാനരചന ഗിരീഷ്‌ പുത്തഞ്ചേരിയും നിർവ്വഹിച്ചിരിക്കുന്നു. വിഖ്യാത അമേരിക്കൻ നാടകമായ "ദ ഗ്ലാസ്സ് മെനാജെറിയിൽ" നിന്നു പ്രചോദിതമായാണ് ഈ ചിത്രം നിർമ്മിക്കപ്പെട്ടത്.

കേരളത്തിൽ താമസമാക്കിയ ഒരു ആംഗ്ലോ-ഇന്ത്യൻ കുടുംബത്തിന്റെ കഥയാണ് "അകലെ". നീൽ (പൃഥ്വിരാജ്) തുച്ചമായ വേതനത്തിൽ ഒരു ക്ലാർക്ക് ജോലി നോക്കുന്നു. അവന്റെ ആഗ്രഹം ഒരു തിരക്കഥാകൃത്ത് ആവുക എന്നതാണ്. പക്ഷേ നീലിന്റെ അമ്മ മാർഗരെറ്റ് (ഷീല) അവരുടെ വികലംഗയായ മകൾ റോസിനെ (ഗീതു മോഹൻദാസ്) പറ്റി വ്യാകുലയാണ്.




</doc>
<doc id="229308" url="https://ml.wikipedia.org/wiki?curid=229308" title="മഗ്ഗം">
മഗ്ഗം

തുണികൾ നെയ്തെടുക്കുവാൻ പരമ്പരാഗത നെയ്ത്തു തൊഴിലാളികൾ ഉപയോഗിച്ചിരുന്ന ഒരു യന്ത്രമാണു് മഗ്ഗം അഥവാ കൈത്തറി നീളത്തിൽ വലിച്ചുനിർത്തിയ പാവിന്റെ നൂലിഴകളിലൂടെ ഓടം ഓടിച്ചാണു് ഇതിൽ തുണികൾ നെയ്യുന്നതു്. പാവിന്റെ ഇഴകളുമായി ബന്ധിപ്പിച്ച ചില കോലുകളിൽ മാറിമാറി ചവിട്ടിയാണു് പാവിന്റെ ഒന്നിടവിട്ട നൂലിഴകൾ എയർത്തുകയും താഴ്ത്തുകയും ചെയ്യുന്നതു്. കൈപ്പ്ടിയുള്ള ഒരു ചരടു് വലിച്ചാണു് ഓടം ഒടിക്കുന്നതു്. 

മുമ്പ് ഉപയോഗിച്ചിരുന്ന കുഴിമഗ്ഗത്തിന്റെ പരിഷ്കൃത രൂപമണു് മഗ്ഗം. യന്ത്രത്തറികൾ പ്രയോഗത്തിൽ വന്നുതുടങ്ങിയതോടെ കൈയും കാലുമുപയോഗിച്ചു് പ്രവർത്തിച്ചിരുന്ന മഗ്ഗം നെയ്ത്തു് തെരുവുകളിൽ നിന്നും അപ്രത്യക്ഷമായി തുടങ്ങി.


</doc>
<doc id="229313" url="https://ml.wikipedia.org/wiki?curid=229313" title="മാതൃഭൂമി ന്യൂസ്">
മാതൃഭൂമി ന്യൂസ്

മാതൃഭൂമിയുടെ ഉടമസ്ഥതയിലുള്ള ഒരു മലയാള വാർത്താചാനലാണ് മാതൃഭൂമി ന്യൂസ്. തിരുവനന്തപുരത്താണ് മാതൃഭൂമി ന്യൂസ് ചാനലിന്റെ ആസ്ഥാനം. 2013 ജനുവരി 23-നാണ് ചാനൽ പ്രവർത്തനമാരംഭിച്ചത്.

2013 ജനുവരി 23-നു രാവിലെ 10.30നു് തിരുവനന്തപുരത്തെ ന്യൂസ് ചാനലിന്റെ ആസ്ഥാനത്ത് മാനേജിങ്ങ് ഡയറക്ടർ എം.പി. വീരേന്ദ്രകുമാറും, മാനേജിങ്ങ് എഡിറ്റർ പി.വി. ചന്ദ്രനും ചേർന്ന് തിരി തെളിച്ച് ചാനലിന്റെ ഉദ്ഘാടനം നിർവ്വഹിച്ചു.




</doc>
<doc id="229318" url="https://ml.wikipedia.org/wiki?curid=229318" title="പുക സീമ">
പുക സീമ

ഒരു എണ്ണ അല്ലെങ്കിൽ കൊഴുപ്പ് പുകയാൻ തുടങ്ങുന്ന ഊഷ്മാവാണ് പുക സീമ (ഇംഗ്ലീഷിൽ: Smoke point). കൊഴുപ്പ് ഗ്ലിസറോളും മറ്റു ഫാറ്റി ആസിഡുകളുമായി മാറുന്ന രാസപ്രവർത്തനം മൂലമാണ് ഇതു സംഭവിക്കുന്നത്. ഇങ്ങനെയുണ്ടാവുന്ന ഗ്ലിസറോളിൽ നിന്നും ഉണ്ടാവുന്ന അക്രോലീൻ (Acrolein) എന്ന അപൂരിത ആൽഡിഹൈഡ് പുകയിലെ ഒരു ഘടകമാണ്. പുക മൂലം കണ്ണ്, തൊണ്ട എന്നിവിടങ്ങളിൽ എരിച്ചിൽ ഉണ്ടാകുന്നത് അക്രോലിന്റെ സാന്നിധ്യം കൊണ്ടാണ്. പുകസീമയിൽ എണ്ണയുടെ രുചിയും പോഷകങ്ങളും നഷ്ടപ്പെടാൻ തുടങ്ങുന്നതിനാൽ സാധാരണയായി ഉയർന്ന പുകസീമയുള്ള എണ്ണയാണ് വറുക്കാനെടുക്കുന്നത്. എണ്ണയുടെ പുകസീമ അതിന്റെ ഉത്ഭവത്തെയും ശുദ്ധീകരണത്തെയും (refinement) അശ്രയിച്ചിരിക്കും . എണ്ണയിലെ സ്വതന്ത്ര ഫാറ്റി ആസിഡിന്റെ അളവു കുറയുന്നതിനനുസരിച്ചും ശുദ്ധീകരണത്തിന്റെ അളവു കൂടുന്നതിനനുസരിച്ചും പുകസീമ ഉയരുന്നു . എണ്ണ ചൂടാക്കുമ്പോൾ സ്വതന്ത്ര ഫാറ്റി ആസിഡുകൾ ഉണ്ടാക്കുന്നതുകൊണ്ട് എണ്ണ കൂടുതൽ നേരം ചൂടാക്കുമ്പോൾ അതിന്റെ പുകസീമ കുറയുന്നു. വറുക്കാനെടുക്കുന്ന എണ്ണ രണ്ടു തവണയിൽ കൂടുതൽ ഉപയോഗിക്കാതിരിക്കാനൊരു കാരണം ഇതാണ് . ഒരേ എണ്ണയിൽ തുടർച്ചയായി വറുക്കുന്നതിനേക്കാൾ കൂടുതൽ എണ്ണയുടെ പോഷകശോഷണം ഒരേ എണ്ണയിൽ പലതവണ വറുക്കുന്നതു കൊണ്ട് ഉണ്ടാവുന്നു . എണ്ണയുടെ പുകസീമയെക്കാൾ ഉയർന്ന ജ്വലന ഊഷ്മാവിൽ (flash point) എണ്ണയിൽ നിന്നുള്ള ബാഷ്പം വായുവിനോട് ചേർന്ന് തീപിടിക്കുന്നു.

പലതരം കൊഴുപ്പുകളുടെ പുകസീമ താഴെക്കൊടുക്കുന്നു



</doc>
<doc id="229332" url="https://ml.wikipedia.org/wiki?curid=229332" title="ഫാർമക്കോളജി">
ഫാർമക്കോളജി

മരുന്നുകളുടെ പ്രവർത്തനം പഠിക്കുന്ന ശാസ്ത്രശാഖയാണ് ഫാർമക്കോളജി . വൈദ്യത്തിന്റെയും ജീവശാസ്ത്രത്തിന്റെയും ഒരു വിഭാഗം കൂടെ ആണ് ഇത് . ജീവികളിൽ രാസപദാർത്ഥങ്ങൾ ഉണ്ടാകുന്ന പ്രതിപ്രവർത്തനവും അവ ജീവികളിലെ സ്വാഭാവിക രാസപ്രവർത്തനത്തിൽ ഉണ്ടാക്കുന്ന മാറ്റങ്ങളും ആണ് ഇതിന്റെ പഠന വിഷയം.




</doc>
<doc id="229362" url="https://ml.wikipedia.org/wiki?curid=229362" title="ഋണസംഖ്യ">
ഋണസംഖ്യ

പൂജ്യത്തിൽ കുറവായ വാസ്തവികസംഖ്യകളെ ഋണസംഖ്യ എന്ന് പറയുന്നു.നഷ്ടത്തിന്റെയോ അസാന്നിദ്ധ്യത്തിന്റെയോ അളവ് സൂചിപ്പിക്കാനാണ് ഇവ മിക്കപ്പോഴും ഉപയോഗിക്കുന്നത്. ഉദാഹരണത്തിന് കടത്തെ ഋണസംഖ്യയാൽ കുറിക്കുന്ന മുതലായി കണക്കാക്കാം,എന്തിന്റെയെങ്കിലും അളവിലുണ്ടാകുന്ന കുറവിനെ ഋണസംഖ്യകൊണ്ട് കുറിക്കുന്ന വർദ്ധനയായി കണക്കാക്കാം. ഋണസംഖ്യയാണെന്ന് സൂചിപ്പിക്കാൻ സംഖ്യക്കു മുൻപിൽ ഒരു ഋണ ചിഹ്നം ഇടുന്നു. ഉദാ -128. പൂജ്യം ഒരു ഋണസംഖ്യയോ ധനസംഖ്യയോ അല്ല. താഴെക്കാണുന്ന വാസ്തവികസംഖ്യരേഖ ഋണസംഖ്യ, പൂജ്യം, ധനസംഖ്യ എന്നിവ തമ്മിലുള്ള ബന്ധത്തെ കാണിക്കുന്നു. 



</doc>
<doc id="229364" url="https://ml.wikipedia.org/wiki?curid=229364" title="ഇന്ത്യയിലെ സ്ത്രീകളുടെ അവകാശങ്ങളും നിയമവും">
ഇന്ത്യയിലെ സ്ത്രീകളുടെ അവകാശങ്ങളും നിയമവും

ജെൻഡർ നിയമതത്വശാസ്ത്രത്തിലെ പ്രധാന ഭാഗമാണ് സ്ത്രീയും നിയമവും എന്നത്. സ്ത്രീകളുടെ വ്യത്യസ്തങ്ങളായ അവകാശങ്ങളും അവ സംരക്ഷിക്കുന്നതിനും ഉറപ്പുവരുത്തുന്നതിനുമായി നടപ്പിലാക്കിയിട്ടുള്ള നിമയങ്ങളുമാണ് പ്രധാനമായും ഈ വിഷയത്തിന് കീഴിൽ വരുന്നത്.

സ്ത്രീകൾക്കും പുരുഷന്മാർക്കും തുല്യാവകാശമെന്നത് ഇന്ത്യയുടെ ഭരണഘടന വിഭാവനം ചെയ്യുന്ന മൗലികാവകാശങ്ങളിലൊന്നാണെങ്കിലും ലിംഗ നീതി എന്നത് ഇനിയും സാദ്ധ്യമാവാത്ത ലക്ഷ്യമായി തുടരുകയാണ്. സംരക്ഷിത വിവേചനം എന്ന ആശയത്തിലൂടെ, ഇന്ത്യയിലെ സ്ത്രീകളുടെ അവസ്ഥ വിലയിരുത്തി, സ്ത്രീകൾക്കായി പ്രത്യേക നിയമനിർമ്മാണവും പരിപാടികളും ആവിഷ്കരിക്കുന്നതിന് രാഷ്ട്രത്തിന് അനുമതി നൽകുന്നതിന് ഇന്ത്യൻ ഭരണഘടനയിൽ വ്യവസ്ഥയുണ്ട്. എന്നിരിക്കിലും സ്ത്രീകൾക്കെതിരായ അതിക്രമങ്ങളും വിവേചനങ്ങളും വർദ്ധിച്ചുവരുന്നതായിട്ടാണ് കണക്കുകൾ വ്യക്തമാക്കുന്നത്.
സ്ത്രീ - പുരുഷ വിവേചനം ഇല്ലാതാക്കുവാനുള്ള പൊതുവായ വ്യവസ്ഥകൾക്കൊപ്പം പ്രത്യേകമായ പല വ്യവസ്ഥകളും ഇതിനായി ഇന്ത്യയുടെ ഭരണഘടനയിൽ ഉൾച്ചേർത്തിരിക്കുന്നു. അവയിൽ പ്രധാനപ്പെട്ടവ താഴെ പറയുന്നു.


</doc>
<doc id="229373" url="https://ml.wikipedia.org/wiki?curid=229373" title="ഇസ്ലാമിക ഭീകരത">
ഇസ്ലാമിക ഭീകരത

ഇസ്ലാമിക തീവ്രവാദികൾ നടത്തിവരുന്ന ഒരുതരം മതപരമായ ഭീകരവാദമാണ് ഇസ്ലാമിക ഭീകരത. 1970 മുതൽ മിഡിൽ ഈസ്റ്റ്, ആഫ്രിക്ക, യൂറോപ്പ്, അമേരിക്ക, പാകിസ്താൻ, ഇന്ത്യ എന്നിവിടങ്ങളിലെല്ലാം ഇത്തരത്തിലുള്ള ഭീകരവാദം നടക്കുന്നതായ് സ്ഥിരീകരിച്ചിട്ടുണ്ട്. തട്ടികൊണ്ടുപോകൽ, മനുഷ്യ ബോംബായി മാറി നിരപരാധികളടക്കമുള്ളവരെ കൂട്ടക്കൊല ചെയ്യൽ, സ്കൂൾ ബസ്സ് ആക്രമിക്കൽ, വിമാനങ്ങൾ തട്ടിയെടുക്കൽ, ഇന്റർനെറ്റിലൂടെ പുതിയ അനുയായികളെ ചേർക്കൽ എന്നിവയെല്ലാം ഇവരുടെ മുഖ്യ പ്രവർത്തികളാണ്.

തീവ്രവാദ പ്രവർത്തനങ്ങൾ നടത്തുന്നതായി കണ്ടെത്തി ഇസ്ലാമിക വിദ്യാർത്ഥി പ്രസ്ഥാനമായ സിമിയെ 2001 മുതൽ ഇന്ത്യൻ സർക്കാർ നിരോധിച്ചു. സിമി ലഷ്കർ-ഇ-ത്വയ്യിബ അൽ ഖാഇദ തുടങ്ങിയ അന്തർദേശീയ ഇസ്ലാമിക തീവ്രവാദ സംഘടനകളുമായി ഇടപെടൽ നടത്തിയിരുന്നു.

ഇസ്ലാമിക തീവ്രവാദ സംഘടനയായ ലഷ്കർ-ഇ-ത്വയ്യിബ ഇന്ത്യയും ഇസ്രയേലും അവരുടെ മുഖ്യ ശത്രുക്കളായി കണകാക്കുന്നു.

ഇസ്രയേലിലെ ഒരു സ്കൂൾ ബസ്സിൽ പോപ്പുലർ ഫ്രന്റ് ഫോർ ദ ലിബറേഷൻ ഓഫ് പലസ്തീൻ- ജെനറൽ കമാന്റ് എന്ന സംഘടന നടത്തിയ ആക്രമണമാണ് ഇത്. 9 കുഞ്ഞുങ്ങളടക്കം 12 പേർ മരിക്കുകയും 25 പേർക്ക് പരിക്കേൽക്കുകയും ചെയ്തു.

2001 ഇന്ത്യൻ പാർലമെന്റ് ആക്രമണം ലഷ്കർ-ഇ-ത്വയ്യിബ, ജെയ്‌ഷ്-ഇ-മുഹമ്മദ് എന്നീ തീവ്രവാദ സംഘടനകൾ സംയുക്തമായി ഇന്ത്യൻ പാർലമെന്റ് മന്ദിരത്തിനു നേരെ നടത്തിയ ആക്രമണമാണ്. അഞ്ച് തീവ്രവാദികളടക്കം 12 പേരുടെ മരണത്തിനു കാരണമായി ഈ ആക്രമണം.

റാഞ്ചിയെടുത്ത യാത്രാവിമാനങ്ങൾ ഉപയോഗിച്ച്‌ അമേരിക്കയിലെ ന്യൂയോർക്ക്‌ നഗരത്തിലുള്ള ലോകവ്യാപാരകേന്ദ്രം, വിർജീനിയയിൽ ഉള്ള പ്രതിരോധ വകുപ്പ്‌ ആസ്ഥാനം എന്നിവിടങ്ങളിലാണ്‌ അൽഖാഇദ നടത്തിയ ആക്രമണം. 2500-ലധികം ആൾക്കാർ കൊല്ലപെട്ടു.

2007 നവംബർ 23-ന് ഉത്തർ‌പ്രദേശിലെ വാരണസിയിൽ നടന്ന ഭികരാക്രമണം. ഇന്ത്യൻ മുജാഹിദീൻ ഇതിന്റെ ഉത്തരവദിത്തം ഏറ്റെടുത്ത്.

2008 മേയ് 6-ന് രാജസ്ഥാൻ തലസ്ഥാനമായ ജയ്പൂറിൽ നടന്ന സ്‌ഫോടനപരമ്പര. ഇന്ത്യൻ മുജാഹിദീൻ ഇതിന്റെ പിന്നിൽ പ്രവർത്തിച്ചത്.

2008 ജൂലൈ 26 ഗുജറാത്തിലെ അഹമ്മദാബാദിൽ നടന്ന ബോംബ് സ്‌ഫോടനങ്ങൾ. ഇസ്ലാമിക ഭീകര പ്രസ്ഥാനമായ ഹർകത്-ഉൽ-ജിഹാദ്-എ-ഇസ്ലാമി ഇതിന്റെ ഉത്തരവാദിത്ത്വം ഏറ്റെടുത്തു.

2014 ഡിസംബർ 16൹ തഹ്രിൿ-ഏ-താലിബാൻ പാകിസ്താൻ എന്ന ഭീകരസംഘടനയിലെ അംഗങ്ങളായ ഒമ്പതു തീവ്രവാദികൾ പാകിസ്താനിലെ പെഷവാർ നഗരത്തിലെ ആർമി പബ്ലിൿ സ്കൂളിനു നേരെ ആക്രമണം ചെയ്തു. ആക്രമണത്തിൽ 132 വിദ്യാർത്ഥികൾ അടക്കം 145 പേർ കൊല്ലപ്പെട്ടു.

ഇറാഖിലും സിറിയയിലും സ്വാധീനമുള്ള സ്വന്തമായി ഖിലാഫത്ത് (ഇസ്‌ലാമിക രാഷ്ട്രം) പ്രഖ്യാപിച്ച ഒരു സായുധ ജിഹാദി ഗ്രൂപ്പാണ് ഇസ്‌ലാമിക്ക് സ്റ്റേറ്റ് ഓഫ് ഇറാഖ് ആൻഡ് ലെവാന്റ്റ് (ഇറാഖിലും ഷാമിലുമുള്ള ഇസ്‌ലാമിക രാഷ്ട്രം).


</doc>
<doc id="229377" url="https://ml.wikipedia.org/wiki?curid=229377" title="മിൻക">
മിൻക

പരമ്പരാഗതരീതിയിലുള്ള ഒരു ജാപ്പനീസ് ഭവനമാണ് മിൻക. ( കൃഷിക്കാർ, വ്യാപാരികൾ, കലാകാരന്മാർ (സമുറായ് കുലത്തിൽ പെടാത്തവർ )‌ എന്നിവരാണ് മിൻക ഭവനങ്ങളിൽ താമസ്സിച്ചിരുന്നത്. പൂർണമായും പരിസ്ഥിതി സൗഹാർദ നിർമ്മാണസാമഗ്രികളാണ് ഇവയിൽ ഉപയോഗിച്ചിരിക്കുന്നത്.

പ്രധാനമായും രണ്ടുഭാഗങ്ങളാണ് മിൻക വീടുകൾക്കുള്ളത്. യൂകയും(yuka), നിവയും(niwa). ഇവയിൽ വലിപ്പത്തിൽ വലുത് യൂകയാണ്. പ്രധാനമായും അടുക്കളയുടെ ധർമ്മമാണ് നിവ നിറവേറ്റിയിരുന്നത്. നിദ്ര, ഭോജനം, സൂക്ഷിപ്പുശാല തുടങ്ങിയ ആവശ്യങ്ങൾക്കായി യൂകയും ഇവർ പ്രയോജനപ്പെടുത്തിയിരുന്നു.

നിർമിതിയുടെ ചട്ടക്കൂടൊരുക്കാൻ തടിയാണ് പ്രയോജനപ്പെടുത്തിയിരുന്നത്. പുറം ഭിത്തി നിർമ്മിക്കാൻ മുള, കളിമണ്ണ് എന്നിവയും ഉപയോഗിച്ചു. സാധാരണയായി പുല്ല്, വൈക്കോൽ തുടങ്ങിയവകൊണ്ട് മേഞ്ഞ വീടുകളാണ് മിൻകകൾ. ചിലപ്പോഴൊക്കെ മേൽക്കൂരമേയാൻ ഓടുകളും ഇവർ ഉപയോഗിച്ചിരുന്നു. ഷോജി(shoji) എന്നറിയപ്പെടുന്ന കടലാസും വീടിന്റെ ചിലഭാഗങ്ങൾക്കായി ഉപയോഗിച്ചിരുന്നു.


</doc>
<doc id="229379" url="https://ml.wikipedia.org/wiki?curid=229379" title="പാന്തം">
പാന്തം

തെങ്ങോലയുടെ മദ്ധ്യഭാഗത്തുള്ള ഓലമടലിന്റെ പുറം‌പാളി മൂർച്ചയുള്ള കത്തിയോ കത്തിവാളൊ ഉപയോഗിച്ച് ചീന്തിയെടുക്കുന്ന ബലമുള്ള നാരിനെ പാന്തം അഥവാ വഴുക (മദ്ധ്യതിരുവിതാംകൂറിൽ) എന്ന് പറയുന്നു. വിറക്, ഓല എന്നിവ ഒന്നിച്ച്‌കെട്ടാൻ പാന്തം പ്രയോജനപ്പെടുന്നു. കൂടാതെ ഓലപ്പുര കെട്ടിമേയാനും ഓല ഉപയോഗിച്ചുള്ള പന്തൽ നിർമ്മാണത്തിനും പാന്തം ഉപയോഗിക്കാറുണ്ട്. സ്ഥലത്തിന്റെ അതിരിൽ മതിലിനുപകരം വേലികെട്ടാനായി മരങ്ങൾ കെട്ടിയോജിപ്പിക്കുന്നത് പാന്തം കൊണ്ടാണ്.

നല്ല ഉറപ്പും ബലവും ഉള്ള നാരാണ് പാന്തം. 



</doc>
<doc id="229383" url="https://ml.wikipedia.org/wiki?curid=229383" title="ബോർഡോമിശ്രിതം">
ബോർഡോമിശ്രിതം

തുരിശും കുമ്മായവും കൂട്ടിച്ചേർത്ത് ഉണ്ടാക്കുന്ന ഒരു കുമിൾനാശിനിയാണ് ബോർഡോമിശ്രിതം. തുരിശും കുമ്മായവും വെവ്വേറെ വെള്ളത്തിൽ കലക്കി ഒരുമിച്ച് ചേർത്താണ് ഇത് ഉണ്ടാക്കുന്നത്. കേരളത്തിൽ കമുകിന്റെയും റബ്ബറിന്റെയും കുമിൾരോഗത്തിനെതിരെ ഇത് പ്രയോഗിച്ചു കാണുന്നു.
ബോർഡോ മിശ്രിതത്തിന് 133 വയസ്സ്.

യൂറോപ്പിലെ മുന്തിരി തോട്ടങ്ങളിൽ 1882-ൽ ഡൗണി മിൽഡ്യൂ എന്ന കുമിൾബാധ തലപൊക്കിയ കാലം. ബോർഡോ യൂണിവേഴ്സിറ്റിയിലെ പ്രൊഫസറായ ശ്രീ. പിയർ മാരി അലക്സിസി മില്ലാർഡെറ്റ് ബോർഡോ മേഖലയിലെ മുന്തിരി വള്ളികളിലുളള രോഗബാധ സസൂക്ഷ്മം നിരീക്ഷിക്കാൻ തുടങ്ങി. തോട്ടത്തിന്റെ റോഡിനോട് ചേർന്ന് വളരുന്ന മുന്തിരി വളളികളിൽ കുമിൾ ബാധയില്ല എന്ന കാര്യം മില്ലാർഡെറ്റ് പ്രത്യേകം ശ്രദ്ധിച്ചു.വഴിപോക്കർ മുന്തിരി പഴം പറിക്കാതിരിക്കാൻ തുരിശും ചുണ്ണാമ്പും കലർത്തിയ ലായനി മുന്തിരി വള്ളികളിൽ തളിച്ചിരുന്നു. ഈ മുന്തിരി വള്ളികളിൽ കുമിൾബാധ ഏൽക്കാതെ വന്നപ്പോൾ -ഈ മാറ്റം മില്ലാർഡെറ്റ് തുടർന്നുള്ള മൂന്നുവർഷം പഠനവിധേയമാക്കിയതിന്റെ അടിസ്ഥാനത്തിൽ 
1885-ൽ പ്രസ്തുത മിശ്രിതം കുമിൾനാശിനിയാണെന്ന് കണ്ടെത്തി. ഈ ലായനിയാണ് ബോർഡോ മിശ്രിതം.

നിർമ്മാണ രീതി.
ഇതിലേക്കൊരു തെളിച്ചമുള്ള കത്തി മുക്കിയെടുത്താൽ ചെമ്പിന്റെ അംശം പറ്റിയിട്ടുണ്ടെങ്കിൽ ചുണ്ണാമ്പുലായനി ലേശം കൂടി ചേർത്ത് പരീക്ഷണം ആവർത്തിച്ചു ചേരുവ കൂടുതലില്ലാത്ത മിശ്രിതം എന്നുറപ്പാക്കുക .


</doc>
<doc id="229391" url="https://ml.wikipedia.org/wiki?curid=229391" title="കോസ്മാസ് ഇൻഡികോപ്ലൂസ്റ്റിസ്">
കോസ്മാസ് ഇൻഡികോപ്ലൂസ്റ്റിസ്

സി.ഇ. ആറാം നൂറ്റാണ്ടിൽ കേരളക്കര സന്ദർശിച്ച യൂറോപ്പ്യൻ ക്രൈസ്തവസഞ്ചാരിയാണ് കോസ്മാസ് ഇൻഡികോപ്ലൂസ്റ്റിസ്.

കേരളത്തിലെ തെങ്ങുകൃഷിയെപറ്റിയുള്ള ഏറ്റവും ആദ്യത്തെ രേഖ ഇദ്ദേഹത്തിന്റേതാണ്. തെങ്ങിന്റേയും തെങ്ങുകയറ്റക്കാരന്റേയും കൂട്ടത്തിൽ ഒരാനയുടേയും ചിത്രം അദ്ദേഹം തന്റെ യാത്രാക്കുറിപ്പുകളിൽ വരച്ചു ചേർത്തിട്ടുണ്ട്.

കുരുമുളകിന്റെ നാട് എന്നു പറഞ്ഞുകൊണ്ടാണ് അദ്ദേഹം മലയത്തെ വിശേഷിപ്പിക്കുന്നത്. (സി.ഇ ആറാം നൂറ്റാണ്ടിൽത്തന്നെ രചിക്കപ്പെട്ട വരാഹമിഹിരന്റെ ബൃഹത്സംഹിതയിലും മലയം എന്ന പർവതനിരയെപ്പറ്റി പറയുന്നുണ്ട്.) അവിടെനിന്ന് കുരുമുളക് പുദോപട്ടണ,സലോപട്ടണ, നലോപട്ടണ, മംഗറൂത്ത്, പാർത്തി എന്നീ തുറമുഖങ്ങളിലേക്ക് അയക്കുന്നുവെന്ന് കോസ്മാസ് പറയുന്നു. മുസിരിസ്സിനെപ്പറ്റി കോസ്മാസ് പറയുന്നില്ല. മലയത്തിൽ ഒരു ക്രൈസ്തവസഭയുണ്ടെന്ന് കോസ്മാസ് പ്രസ്താവിക്കുന്നുണ്ട്. അവിടെ എല്ലാ രാജാക്കന്മാർക്കും ധാരാളം ആനകളുണ്ടെന്നും കൂടുതൽ ആനകളുള്ള രാജാക്കന്മാർക്ക് പ്രാമുഖ്യം കൂടുമെന്നും അദ്ദേഹം നിരീക്ഷിക്കുന്നു.

തേങ്ങയുടെ അകത്തുള്ള വെള്ളത്തിന് "റോംഗോസുര" എന്നു പേരാണെന്ന് അദ്ദേഹം പറയുന്നുണ്ട്. തെങ്ങിലെ ഒരു കുലയിൽ മൂന്നു തേങ്ങകൾ വിളയുമെന്നും അദ്ദേഹം പറയുന്നു. മുട്ടുവരെയുള്ള മുണ്ടുടുത്ത് തലയിൽ പാളത്തൊപ്പിപോലെ ഒന്ന് വച്ചിരിക്കുന്ന ഒരാളാണ് അദ്ദേഹത്തിന്റെ ചിത്രത്തിലെ തെങ്ങുകയറ്റക്കാരൻ.

മലയത്തെ ക്രിസ്ത്യാനികളുടെ ഉറവിടം എവിടെ നിന്നാണെന്ന് കോസ്മാസ് രേഖപ്പെടുത്തിയിട്ടില്ല. അതേസമയം കല്യാണിലേയും സിലോണിലേയും സഭകൾ പേഴ്സ്യയിൽ നിന്നുള്ളതാണെന്ന് അദ്ദേഹം പറയുന്നു. തോമസ് പുണ്യവാളൻ കേരളക്കരയിൽ മതപ്രചാരണം നടത്തിയതായും അദ്ദേഹം രേഖപ്പെടുത്തുന്നില്ല. 

<references>


</doc>
<doc id="229422" url="https://ml.wikipedia.org/wiki?curid=229422" title="രാജ്‌നാഥ് സിങ്">
രാജ്‌നാഥ് സിങ്

ബി.ജെ.പി. ദേശീയ അധ്യക്ഷനാണ് രാജ്‌നാഥ്‌ സിങ് (ജനനം :10 ജൂലൈ 1951). ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ വിദ്യാഭ്യാസ മന്ത്രിയും മുഖ്യമന്ത്രിയുമായിരുന്നു. 2008-2009ലും ബി.ജെ.പി ദേശീയ അധ്യക്ഷനായിരുന്നു. 2014 മേയ് 26-ന് ഇദ്ദേഹം ഇന്ത്യൻ ആഭ്യന്തര മന്ത്രിയായി ചുമതലയേറ്റു .

ഉത്തർപ്രദേശിലെ ചന്ദൗളി ജില്ലയിലെ ഒരു ദരിദ്ര കർഷക കുടുംബത്തിൽ, റാം ബദൻ സിങിന്റെയും ഗുജറാത്തി ദേവിയുടെയും മകനായി ജനിച്ചു. കുട്ടിക്കാലം മുതലേ ആർ.എസ്.എസ്. ശാഖകളിൽ സജീവമായിരുന്നു. ഗോരഖ്പൂർ സർവ്വകലാശാലയിൽ നിന്നും ഭൗതിക ശാസ്ത്രത്തിൽ ബിരുദാനന്തര ബിരുദം നേടി. ഭാരതീയ ജനസംഘത്തിന്റെ മിർസാപുര യൂണിറ്റ് സെക്രട്ടറിയായി, രാഷ്ട്രീയ പ്രവർത്തനമാരംഭിച്ചു. മിർസാപുരിലെ കോളേജിൽ ഭൗതിക ശാസ്ത്ര അധ്യാപകനായിരുന്നു. '75-ൽ ജനസംഘത്തിന്റെ ജില്ലാ പ്രസിഡന്റായ അദ്ദേഹം '77-ൽ മിനാർപുർ മണ്ഡലത്തെ പ്രതിനിധീകരിച്ച് സംസ്ഥാന നിയമസഭയിലെത്തി. 88-ലും നിയമസഭയിലേക്ക് തിരഞ്ഞെടുക്കപ്പെട്ടു. ഭാരതീയ യുവമോർച്ചയുടെ സംസ്ഥാനാധ്യക്ഷനും ദേശീയ പ്രസിഡന്റുമായി പ്രവർത്തിച്ചു. 1991-ൽ ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ മന്ത്രിയായി. 

അടിയന്തരാവസ്ഥക്കാലത്ത് ജയിലിലടയ്ക്കപ്പെട്ടു. 1991-ൽ ഉത്തർപ്രദേശിലെ ആദ്യ ബി.ജെ.പി. മന്ത്രിസഭയിൽ വിദ്യാഭ്യാസ മന്ത്രിയായ രാജ്‌നാഥ് 2002-ൽ കല്യാൺ സിങ്ങിന്റെ പിൻഗാമിയായി മുഖ്യമന്ത്രി സ്ഥാനത്തുമെത്തി.

1999-ൽ കേന്ദ്ര ഉപരിതല ഗതാഗത വകുപ്പുമന്ത്രി, വാജ്‌പേയി മന്ത്രിസഭയിൽ കൃഷിമന്ത്രി
തുടങ്ങിയ പദവികൾ വഹിച്ചു.



</doc>
<doc id="229423" url="https://ml.wikipedia.org/wiki?curid=229423" title="പാഞ്ചജന്യം">
പാഞ്ചജന്യം

ഹൈന്ദവ വിശ്വാസപ്രകാരം മഹാവിഷ്ണുവിന്റെ ശംഖാണ് പാഞ്ചജന്യം. വിഷ്ണുവിന്റെ അവതാരങ്ങളിൽ ഒന്നായ ശ്രീകൃഷ്ണൻ കുരുക്ഷേത്ര യുദ്ധത്തിൽ പാഞ്ചജന്യം ഉപയോഗിച്ചിരുന്നു.

പ്രഭാസ എന്ന സമുദ്രത്തിന്റെ ആഴങ്ങളിൽ ശംഖിനുള്ളിൽ വസിച്ചിരുന്ന ഒരു അസുരനായിരുന്നു ശംഖാസുരൻ അഥാവാ പഞ്ചജൻ. ശ്രീകൃഷ്ണൻ, ബലരാമൻ, സുദാമാവ് എന്നിവരുടെ ഗുരുവായിരുന്ന സാന്ദീപനി മഹർഷിയുടെ പുത്രനെ ശംഖാസുരൻ തട്ടിക്കൊണ്ടുപോയി. സാന്ദീപനി തനിക്കുള്ള ഗുരുദക്ഷിണയായി തന്റെ പുത്രനെ വീണ്ടെടുത്തു നൽകണമെന്ന് ശ്രീകൃഷ്ണനോട് ആവശ്യപ്പെട്ടു. സമുദ്രതീരത്തെത്തിയ ശ്രീകൃഷ്ണനും ബലരാമനും സമുദ്രദേവനായ വരുണനെ പ്രത്യക്ഷപ്പെടുത്തി. സമുദ്രത്തിന്റെ അടിത്തട്ടിൽ ഒരു ശംഖിനുള്ളിൽ വസിക്കുന്ന പഞ്ചകൻ എന്ന അസുരനാണ് ഗുരുപുത്രനെ തട്ടിക്കൊണ്ടുപോയതെന്ന് വരുണൻ അറിയിച്ചു. തന്റെ ഗുരുപുത്രനെ തട്ടിക്കൊണ്ടുപോയ ശംഖാസുരന്റെ (പഞ്ചജൻ) നേരേ ശ്രീകൃഷ്ണന്റെ കോപം ജ്വലിക്കുകയും സമുദ്രത്തിലേയ്ക്ക് അവഗാഹനം ചെയ്ത് ശംഖാസുരനെ വധിക്കുകയും ശംഖിനുള്ളിൽനിന്നു ഗുരുപുത്രനെ രക്ഷിക്കുകയും ചെയ്തു. ശംഖാസുരൻ വസിച്ചിരുന്ന ശംഖ് അങ്ങനെ ശ്രീകൃഷ്ണന്റെ അഥവാ ശ്രീകൃഷ്ണനായി അവതാരമെടുത്തിരിക്കുന്ന മഹാവിഷ്ണുവിന്റെ കയ്യിൽ എത്തുകയും ചെയ്തു. കൃഷ്ണൻ ഓരോ തവണയും പാഞ്ചജന്യം മുഴക്കുമ്പോൾ അദ്ദേഹത്തിന്റെ അടുത്ത ശത്രുവിനു മേൽ മരണം നിഴൽ വിരിക്കുന്നു എന്നാണ് ഹൈന്ദവവിശ്വാസം.


</doc>
<doc id="229435" url="https://ml.wikipedia.org/wiki?curid=229435" title="മലയാളം ഫൗണ്ടേഷൻ">
മലയാളം ഫൗണ്ടേഷൻ

മുംബൈ ആസ്ഥാനമായി പ്രവർത്തിച്ചു വരുന്ന പ്രവാസി മലയാളികളുടെ സംഘടനയാണ് മലയാളം ഫൗണ്ടേഷൻ.

മലയാള ഭാഷയുടേയും, സംസ്‌കാരത്തിന്റേയും വളർച്ചയ്ക്കും പരിപോഷണത്തിനും വേണ്ടി, മറുനാടൻ മലയാളികൾക്കിടയിൽ മാതൃഭാഷയെക്കുറിച്ചുള്ള അഭിമാനം നിലനിർത്തുവാനും, അന്യ സംസ്ഥാനങ്ങളിൽ മലയാളികളായ മാതാപിതാക്കൾക്ക് ജനിച്ചു വളരുന്ന പുതിയ തലമുറയെ മലയാളത്തോട് കൂടുതൽ അടുപ്പിക്കാനുമായി മലയാളം ഫൗണ്ടേഷൻ പ്രവർത്തിച്ചു വരുന്നു.

കവിത, നാടകപ്രവർത്തനം, പത്രപ്രവർത്തനം, സാഹിത്യം, പൊതുകാര്യം, സംഘടനാ പ്രവർത്തനം എന്നീ രംഗങ്ങളിലെ മികവിന് പുരസ്‌കാരങ്ങൾ നൽകുന്ന മലയാളം ഫൗണ്ടേഷന്റെ 2011 വർഷത്തേക്കുള്ള പ്രഥമ പുരസ്‌കാര സമർപ്പണം 2012 ഓഗസ്റ്റ് 19-ാം തിയതി തൃശ്ശൂരിൽ വച്ചു നടന്നു.

കവിത, നാടകപ്രവർത്തനം എന്നീ രംഗങ്ങളിലെ മികവിന് നാണപ്പൻ മഞ്ഞപ്രയും, സാഹിത്യം, പൊതുകാര്യം, സംഘടനാ പ്രവർത്തനങ്ങൾ എന്നീ രംഗങ്ങളിലെ മികവിന് ഗിരിജാ വല്ലഭനും, പത്രപ്രവർത്തന രംഗത്തെ മികവിന് കാട്ടൂർ മുരളിയും, ചെറിയ പ്രസിദ്ധീകരണം വഴിയുള്ള മാധ്യമ പ്രവർത്തനത്തിന് സി.എസ്. പണിക്കരും, കേരളത്തിനു വെളിയിൽ നിന്നുള്ള പുസ്തക പ്രസാധനത്തിൽ, മുംബൈയിൽ നിന്നും 86-ലധികം മലയാള പുസ്തകങ്ങൾ പ്രസിദ്ധീകരിച്ച മുണ്ടൂർ രാജനും, ആദ്യ സിനിമയ്ക്കുള്ള സംവിധാന മികവിന് അരവിന്ദൻ നെല്ലുവായ് എന്നിവരാണ് പ്രഥമപുരസ്‌കാര ജേതാക്കൾ.

മലയാളം ഫൗണ്ടേഷന്റെ ഔദ്യോഗിക വെബ് സൈറ്റ് നിർമ്മിച്ച് പരിപാലിച്ചു വരുന്നത്, പെൺകുട്ടികളുടെ വിഭാഗത്തിൽ ലോകത്തിലെ ഏറ്റവും പ്രായം കുറഞ്ഞ വെബ് ഡിസൈനറായ, കോഴിക്കോട് സ്വദേശിനിയായ ശ്രീലക്ഷ്മി സുരേഷാണ്. 

തൃശ്ശൂർ സാഹിത്യ അക്കാദമി ഹാളിൽ നടന്ന അവാർഡ് ദാന ചടങ്ങ്


</doc>
<doc id="229450" url="https://ml.wikipedia.org/wiki?curid=229450" title="അഭിനവ് ഭാരത്">
അഭിനവ് ഭാരത്

വിനായക് ദാമോദർ സവർക്കർ 1904-ൽ സ്ഥാപിച്ച ഒരു രഹസ്യ തീവ്ര ഹിന്ദുത്വപ്രസ്ഥാനമാണ് അഭിനവ് ഭാരത്. നാസിക്കിൽ ആരംഭിച്ച ഈ സംഘടനയുടെ ആസ്ഥാനം പിന്നീട് ലണ്ടനിലേയ്ക്ക് മാറ്റപ്പെടുകയുണ്ടായി. 1950-കളിൽ സവർക്കർ തന്നെ പ്രവർത്തനമവസാനിപ്പിച്ച സംഘടന 2007-ലാണ് പുനരുജ്ജീവിപ്പിക്കപ്പെടുന്നത്. അഭിനവ് ഭാരതിന്റെ പ്രതിജ്ഞയിൽ വിദേശികൾക്കെതിരെ രക്തരൂഷിതമായ യുദ്ധം ചെയ്യുമെന്ന് പ്രഖ്യാപിക്കുന്നു. സവർക്കറുടെ പൗത്രിയായ ഹിമാനി സവർക്കർ ആണ് അഭിനവ് ഭാരതിന്റെ നിലവിലെ നേതാവ്. ഗാന്ധിജിയുടെ ഘാതകനായിരുന്ന നഥൂറാം വിനായക് ഗോഡ്‌സെയുടെ സഹോദരൻ ഗോപാൽ ഗോഡ്സെയുടെ പുത്രിയാണ് ഹിമാനി സവർക്കർ.

വിനായക് സവർക്കറും അദ്ദേഹത്തിന്റെ സഹോദരൻ ഗണേഷ് സവർക്കറും ചേർന്ന് 1899 ൽ നാസിക്കിൽ മിത്ര മേള എന്ന വിപ്ലവ രഹസ്യ സമൂഹം ആരംഭിച്ചു. അക്കാലത്ത് മഹാരാഷ്ട്രയിൽ പ്രവർത്തിച്ചിരുന്ന അത്തരം നിരവധി മേളങ്ങളിൽ (വിപ്ലവ സമൂഹം) ഒന്നായിരുന്ന ഇത്, സായുധ കലാപത്തിലൂടെ ബ്രിട്ടീഷ് ഭരണം അട്ടിമറിക്കപ്പെടുമെന്ന് വിശ്വസിച്ചിരുന്നു. 1904 ൽ മഹാരാഷ്ട്രയിലെ വിവിധ നഗരങ്ങളിൽനിന്നുള്ള 200 അംഗങ്ങൾ പങ്കെടുത്ത ഒരു യോഗത്തിൽവച്ച് വിനായക് സാവർക്കർ ഇതിനെ  ജുസ്സെപ്പെ മറ്റ്സീനിയുടെ യംഗ് ഇറ്റലി പ്രസ്ഥാനത്തെ അനുകരിച്ച് അഭിനവ് ഭാരത് എന്ന് പുനർനാമകരണം ചെയ്തു.

1906 ൽ വിനായക് സവർക്കർ നിയമപഠനത്തിനായി ലണ്ടനിലേക്ക് പുറപ്പെട്ടു. അതേ വർഷം, ഇറ്റാലിയൻ വിപ്ലവകാരിയായിരുന്ന മറ്റ്സീനിയുടെ രചനകളുടെ വിവർത്തനമായ  'മറ്റ്സീനി ചരിത്ര' 25 പേജുള്ള ആമുഖത്തോടെ സമാഹരിച്ചു. 1907 ജൂണിൽ മഹാരാഷ്ട്രയിൽ പ്രസിദ്ധീകരിക്കപ്പെട്ട ഈ പുസ്തകത്തിന്റെ 2000 പകർപ്പുകളുടെ ആദ്യ പതിപ്പ് ഒരു മാസത്തിനുള്ളിൽ വിറ്റുപോയതായി പറയപ്പെടുന്നു. രഹസ്യ സമൂഹങ്ങളുടെയും ഗറില്ലാ യുദ്ധങ്ങളുടെയും കുറിച്ചുള്ള  മറ്റ്സീനിയുടെ സാങ്കേതികതകൾ സവാർക്കർ പൂർണ്ണമായും ഉൾക്കൊണ്ടു. അദ്ദേഹം ഇന്ത്യയിലെ തന്റെ അനുചരന്മാർക്ക് പതിവായി വാർത്താക്കുറിപ്പുകൾ എഴുതിക്കൊടുക്കുകയും ലണ്ടനിൽ വിപ്ലവ പ്രചരണം നടത്തുകയും ചെയ്തു.


</doc>
<doc id="229464" url="https://ml.wikipedia.org/wiki?curid=229464" title="കാർക്കോട്ടി">
കാർക്കോട്ടി

ഇന്ത്യയിലെല്ലായിടത്തും വരണ്ടകാടുകളിൽ കാണപ്പെടുന്ന ഒരു കുറ്റിച്ചെടിയാണ് കാർക്കോട്ടി. . മോതിരക്കണ്ണി എന്നും പേരുണ്ട്. Linaceae കുടുംബത്തിലെ പടരുന്ന ചെടിയാണ്.

വേര്



</doc>
<doc id="229470" url="https://ml.wikipedia.org/wiki?curid=229470" title="കട്ഫലം">
കട്ഫലം

20-25 അടിവരെ പൊക്കം വയ്ക്കുന്ന ഒരു ചെറുമരമാണ് കട്ഫലം. . Box myrtle, Bayberry എന്നൊക്കെയാണ് ഇംഗ്ലീഷിലെ പേരുകൾ. ഇത് വലിയ കുറ്റിച്ചെടിയായൊ ചെറിയ മരമായോ കണക്കാക്കാം. വടക്കെ ഇന്ത്യയിലും നേപ്പാളിലും കണ്ടുവരുന്നു. 



</doc>
<doc id="229478" url="https://ml.wikipedia.org/wiki?curid=229478" title="വീസൽ പ്രോഗ്രാം">
വീസൽ പ്രോഗ്രാം

റിച്ചാർഡ് ഡോക്കിൻസ് 1986 ൽ എഴുതിയ ദി ബ്ലൈൻഡ് വാച്ച്മേക്കർ എന്ന പുസ്തകത്തിൽ അവതരിപ്പിച്ച ഒരു ചിന്താപരീക്ഷണമാണ് വീസൽ പ്രൊഗ്രാം (pron.: /ˈwiːzəl/)'. പരിണാമ പ്രക്രിയയയുടെ തത്ത്വങ്ങൾ വെറും യാദൃച്ഛികതയിൽ നിന്ന് വ്യത്യസ്തമാണെന്ന് തെളിയിക്കുകയാണ് ഈ ചിന്താപരീക്ഷണത്തിന്റെ ഉദ്ദേശം. ദി ബ്ലൈൻഡ് വാച്ച്മേക്കർ എന്ന പുസ്തകത്തിൽ അദ്ദേഹം ഇപ്രകാരമെഴുതി

ഇത് വെറും യാദൃച്ഛികതയെ അവലംബിച്ചാണെങ്കിൽ ചിലപ്പോൾ പ്രപഞ്ചത്തിന്റെ പ്രായത്തിനെക്കാളും അനേകമിരട്ടി വർഷങ്ങൾ വേണ്ടിവരുന്നു. തുടർന്ന് ഡോക്കിൻസ് സഞ്ചിത തിരഞ്ഞെടുപ്പിനുള്ള (cumulative selection) ഒരു മാതൃകയെപ്പറ്റി സംസാരിക്കുന്നു.
ഡോക്കിൻസ് ഇതുണ്ടാക്കാനുള്ള കോഡ് ഗ്രന്ഥത്തിൽ നൽകിയിട്ടില്ലെങ്കിലും, അദ്ദേഹമെഴുതിയ വിശദീകരണത്തിൽ നിന്ന്, ഈ പ്രോഗ്രാം ഉണ്ടാക്കാനുള്ള ആൽഗൊരിതം ഇപ്രകാരമെഴുതാം. 

ഇവിടെ റാൻഡം അക്ഷരം വരാനുള്ള സാധ്യതയുടെ ശതമാനം വളരെ പ്രധാനമാണ്. മാറാനുള്ള സാധ്യതയുടെ ശതമാനം കൂടുതലാണെങ്കിൽ സാമ്യമൊത്തു വരുന്ന വാക്യങ്ങൾ വീണ്ടും നശിക്കാനുള്ള (degenerate) സാധ്യതയുണ്ട്.
സഞ്ചിത തിരഞ്ഞെടുപ്പും കേവല യാദൃച്ഛികതയും തമ്മിലുള്ള പ്രധാന വ്യത്യാസം യാദൃച്ഛികതയിൽ മാറ്റങ്ങൾക്ക് ഒരു പ്രത്യേക ലക്ഷ്യമില്ല എന്നതാണ്. സഞ്ചിത തിരഞ്ഞെടുപ്പിൽ ലക്ഷ്യത്തിനോട് കൂടുതൽ സാമ്യമുള്ള മാറ്റങ്ങൾ നിലനിൽക്കുകയും മറ്റുള്ളവ ജീവിയുടെ മരണത്തോടെ നശിച്ചുപോവുകയും ചെയ്യും. കൃത്രിമമായ സഞ്ചിത തിരഞ്ഞെടുപ്പിൽ ആ പ്രക്രിയയെ നിയന്ത്രിക്കുന്ന വ്യക്തിയാണ് ഏതൊക്കെ മാറ്റങ്ങൾ അഭികാമ്യമാണെന്ന് തീരുമാനിക്കുന്നത്. ജീവജാലങ്ങളുടെ പരിണാമത്തിൽ survival of the fittest എന്ന മാനദണ്ഡമാണ് ഏതൊക്കെ മാറ്റങ്ങളാണ് അഭികാമ്യം എന്ന് തീരുമാനിക്കുന്നത്. 




</doc>
<doc id="229483" url="https://ml.wikipedia.org/wiki?curid=229483" title="കുമാരമംഗലത്തു നമ്പൂരി">
കുമാരമംഗലത്തു നമ്പൂരി

ഐതിഹ്യമാലയിൽ പ്രസ്താവിച്ചിരിക്കുന്ന ഒരു മന്ത്രവാദിയും ജാലവിദ്യക്കാരനുമാണു് കുമാരമംഗലത്തു നമ്പൂരി. ഇദ്ദേഹത്തിന്റെ ഇല്ലം കോട്ടയം താലൂക്കിൽ വിജയപുരം പകുതിയിൽ പാറമ്പുഴ ദേശത്തായിരുന്നുവെന്നു് ഗ്രന്ഥത്തിൽ പറയുന്നു. 

കായംകുളം രാജവംശത്തിൽ പുരുഷനിഗ്രഹം നടത്തിവന്നിരുന്ന ഒരു യക്ഷിയെ ഇദ്ദേഹം കായംകുളം രാജാവിന്റെ നിർദ്ദേശപ്രകാരം ബന്ധിച്ചു. തുടർന്ന് മനുഷ്യസ്ത്രീയുടെ രൂപത്തിൽ സ്വന്തം ഭവനത്തിൽ താമസിപ്പിക്കുകയും, യക്ഷി അവിടെനിന്ന് രക്ഷപ്പെടാതിരിക്കാനായി ഒരു ഇരുമ്പുനാരായത്തിന്മേൽ ആവാഹിച്ച് ആ നാരായം ഇല്ലത്തു നാലുകെട്ടിനകത്തു നടുമുറ്റത്തു തറയ്ക്കുകയും ചെയ്തു.

മന്ത്രവാദി ഇല്ലത്തു നിന്നും പോയ സമയം നോക്കി യക്ഷി ഇല്ലത്തുള്ളവരെ കബളിപ്പിച്ച് രക്ഷപ്പെട്ട് തിരികെ കായംകുളത്തെത്തുകയും പുരുഷ നിഗ്രഹം തുടരുകയും ചെയ്തു. വീണ്ടും നമ്പൂതിരി തന്നെയെത്തി യക്ഷിയെ തളയ്ക്കുകയും ഇല്ലത്തിന്റെ മുറ്റത്തുതന്നെ ചെറിയ ഒരു ശ്രീകോവിൽ പണിയിച്ചു് യക്ഷിയെ ആ ബിംബത്തിൽ ആവാഹിച്ച് യഥാവിധി പ്രതിഷ്ഠിക്കുകയും, അവിടെ പതിവായി നിവേദ്യം തുടങ്ങുകയും ചെയ്തു. ഇതിനു പ്രത്യുപകാരമായി ചവറയിലുള്ള കുറച്ചധികം വസ്തുവകകൾ കായംകുളം രാജാവ് നമ്പൂരിക്ക് കരമൊഴിവാക്കി പതിച്ചു നൽകി.


</doc>
<doc id="229493" url="https://ml.wikipedia.org/wiki?curid=229493" title="അക്ഷരശൃംഖല (കമ്പ്യൂട്ടർ ശാസ്ത്രം)">
അക്ഷരശൃംഖല (കമ്പ്യൂട്ടർ ശാസ്ത്രം)

അക്ഷരങ്ങളുടെ (char) ഒരു ശൃംഖലയെയാണ് (array) കമ്പ്യൂട്ടർ ശാസ്ത്രത്തിൽ അക്ഷരശൃംഖല (string) എന്ന് പറയുന്നത്. അന്തർലീനമായി ഇത് അക്ഷരങ്ങളുടെ ഒരു ശൃംഖലയാണെങ്കിലും പല പ്രോഗ്രാമിങ്ങ് ഭാഷകളിലും അക്ഷരശൃംഖല (string) ഒരു തനതായ ഡാറ്റാറ്റൈപ്പാണ്. 

ഗണസിദ്ധാന്തത്തിൽ അക്ഷരശൃംഖലയുടെ ഔപചാരിക നിർവചനം ഇപ്രകാരമാണ് 
കമ്പ്യൂട്ടർ മെമ്മറിയിൽ "Hello world" എന്ന ഇംഗ്ലീഷ് വാക്യം ഇപ്രകാരമാണ് സംഭരിക്കുക : 
ഒരു സി++ പ്രോഗ്രാമിൽ ഒരു അക്ഷരശൃംഗലയെ അതിന്റെ പ്രാഥമിക (primitive) രൂപത്തിൽ (as char array) ഇപ്രകാരമാണ് സൃഷ്ട്ടിച്ച് ഉപയോഗിക്കുക.
<source lang="cpp">
//Standard c++ code. Will need minor modification for Turbo C++

using namespace std;

int main() {


</doc>
<doc id="229507" url="https://ml.wikipedia.org/wiki?curid=229507" title="എ.എം. രാജ">
എ.എം. രാജ

പ്രമുഖ ദക്ഷിണേന്ത്യൻ ഗായകനും സംഗീതസംവിധായകനുമായിരുന്നു ഏയ്മല മന്മദരാജു രാജ എന്ന എ.എം. രാജ(1 ജൂലൈ 1929 – 8 ഏപ്രിൽ 1989). മലയാളം, തമിഴ്, തെലുങ്ക്, കന്നഡ, സിംഹള സിനിമകളിൽ നിറഞ്ഞ സാന്നിധ്യമായിരുന്നു. നൂറിലധികം ചിത്രങ്ങൾക്ക് സംഗീതസംവിധാനവും നിർവ്വഹിച്ചു.
1929 ജൂലൈ ഒന്നിന് മാധവരാജയുടെയും എ.എം. ലക്ഷ്മിയുടെയും മകനായി ആന്ധ്രയിലെ ചിത്തൂരിൽ ജനിച്ചു. മൂന്നു മാസമായപ്പോഴേക്കും അച്ഛൻ മരിച്ചതിനെത്തുടർന്ന് കുടുംബം മദ്രായിലേക്കു മാറി. ചെന്നൈ പച്ചൈയപ്പാസ് കോളേജിൽ നിന്നും ബിരുദം നേടുമ്പോഴേക്കും പിയാനോ വാദകൻ എന്ന നിലയിൽ പേരെടുത്തിരുന്നു. പ്രേംനസീറിനു വേണ്ടി 1952ൽ വിശപ്പിന്റെ വിളി എന്ന ചിത്രത്തിൽ പാടിക്കൊണ്ടാണ് മലയാളചലച്ചിത്രവേദിയിൽ എത്തിയത്. തമിഴിൽ എം ജി ആറിനും ശിവാജി ഗണേശനും വേണ്ടി നിരവധി ഗാനങ്ങൾ പാടി. എങ്കിലും ജെമിനി ഗണേശനുവേണ്ടിയാണ് അദ്ദേഹം ഏറ്റവും കൂടുതൽ തമിഴ് ഗാനങ്ങൾ ആലപിച്ചിട്ടുള്ളത്

ഉമ്മ എന്ന ചിത്രത്തിലെ "കദളിവാഴക്കയ്യിലിരുന്ന് കാക്കയിന്നു വിരുന്നുവിളിച്ചു..." എന്നുതുടങ്ങുന്ന പ്രസിദ്ധഗാനം പാടിയ ജിക്കിയാണ് രാജയുടെ ഭാര്യ. ഒട്ടേറെ ചിത്രങ്ങളിൽ ഇരുവരും പിന്നണി പാടിയിട്ടുണ്ട്. എ എം രാജ മലയാളത്തിൽ ഏറ്റവും കൂടുതൽ ഗാനങ്ങൾ ആലപിച്ചിട്ടുള്ളത് ദേവരാജന്റെ സംഗീതസംവിധാനത്തിലാണ്.

തെലുങ്കിൽ ശോഭ എന്ന ചിത്രത്തിനു വേണ്ടി സംഗീതം നിർവ്വഹിച്ചുകൊണ്ടായിരുന്നു തുടക്കം. മലയാളത്തിൽ 'അമ്മ എന്ന സ്ത്രീ'യുടെ സംഗീതം എ.എം. രാജയുടേതായിരുന്നു. നൂറിലധികം ചിത്രങ്ങൾക്ക് സംഗീതസംവിധാനം നിർവ്വഹിച്ചു. 1959-ൽ പുറത്തിറങ്ങിയ "കല്യാണ പരിശ്", 1961-ൽ പുറത്തിറങ്ങിയ "തേൻ നിലവ്" എന്നീ ചിത്രങ്ങളിൽ അദ്ദേഹം ഈണം പകർന്ന മനോഹരഗാനങ്ങളുണ്ട്. 

1989 ഏപ്രിൽ 8-ന് തമിഴ്നാട്ടിലെ വള്ളിയൂരിൽ വച്ച് തീവണ്ടിയിൽ നിന്ന് താഴെവീണ് അദ്ദേഹം അന്തരിച്ചു. 60 വയസ്സായിരുന്നു അപ്പോൾ അദ്ദേഹത്തിന്. കന്യാകുമാരി ജില്ലയിലെ കുറ്റാലുമ്മൂട് ഭഗവതിക്ഷേത്രത്തിൽ ഒരു ഗാനമേള അവതരിപ്പിയ്ക്കാൻ തന്റെ സ്വന്തം ഗാനമേളാ ട്രൂപ്പുമായി വരുന്ന വഴിയിൽ, വള്ളിയൂർ റെയിൽവേ സ്റ്റേഷനിൽ വച്ച് വണ്ടിനിർത്തിയപ്പോൾ ഗാനമേളാട്രൂപ്പിലെ ഒരാൾ വെള്ളം നിറയ്ക്കാൻ പോകുകയും അയാളെ കാണാതായതിനെത്തുടർന്ന് രാജ അന്വേഷണത്തിനിറങ്ങുകയും ചെയ്തു. അയാളെ കണ്ടെത്തി മടങ്ങിവരുമ്പോഴേയ്ക്കും തീവണ്ടി പുറപ്പെട്ടതിനെത്തുടർന്ന് ചാടിക്കയറാൻ ശ്രമിയ്ക്കുന്നതിനിടയിലാണ് രാജ വീണത്. സംഭവസ്ഥലത്തുവച്ചുതന്നെ അദ്ദേഹം മരിച്ചു. മൃതദേഹം ചെന്നൈയിൽ സംസ്കരിച്ചു.



</doc>
<doc id="229509" url="https://ml.wikipedia.org/wiki?curid=229509" title="സി.എൻ.ആർ. റാവു">
സി.എൻ.ആർ. റാവു

പ്രമുഖ ഭാരതീയ ശാസ്ത്രഞ്ജനാണ് ചിന്താമണി നാഗേശ രാമചന്ദ്ര റാവു എന്ന ഡോ. സി.എൻ.ആർ. റാവു (ജനനം:30 ജൂൺ 1934). ദേശീയ ശാസ്ത്ര ഉപദേശകസമിതി അധ്യക്ഷനും ജവാഹർലാൽ നെഹ്രു സെന്റർ ഫോർ അഡ്വാൻസ്ഡ് സയന്റിഫിക് റിസർച്ചിന്റെ സ്ഥാപകനുമാണ്. 
ഹനുമന്ത നാഗേശ റാവുവിന്റേയും നാഗമ്മ നാഗേശ റാവുവിന്റേയും പുത്രനായി 1934 ജൂൺ 30നു ജനിച്ചു. 

മൈസൂർ സർവകലാശാലയിൽനിന്ന് ബിരുദവും ബനാറസ് ഹിന്ദു സർവകലാശാലയിൽനിന്ന് ബിരുദാനന്തര ബിരുദവും നേടിയ സി.എൻ.ആർ. റാവു അമേരിക്കയിലെ ഇന്ത്യാനയിലുള്ള പർഡ്യൂ സർവകലാശാലയിൽനിന്നാണ് പിഎച്ച്.ഡി. നേടിയത്. 

1963ൽ അദ്ദേഹം കാൺപുരിലെ ഐ.ഐ.ടി.യിൽ അധ്യാപകനായി. 1984 മുതൽ പത്തുകൊല്ലം ബാംഗ്ലൂരിലെ ഇന്ത്യൻ ഇൻസ്റ്റിറ്റിയൂട്ട് ഓഫ് സയൻസ് ഡയറക്ടറായിരുന്നു. രസതന്ത്രത്തിന് ലോകോത്തര ലാബ് ഇവിടെ സ്ഥാപിച്ചതും അദ്ദേഹത്തിന്റെ നേതൃത്വത്തിലാണ്. കേന്ദ്ര സർക്കാർ ബാംഗളരുവിൽ സ്ഥാപിച്ച ജവഹർലാൽ നെഹ്രു സെന്റർ ഫോർ അഡ്വാൻസ്ഡ് സയന്റിഫിക് റിസർച്ചിന്റെ പ്രഥമ അദ്ധ്യക്ഷൻ റാവുവായിരുന്നു.
ലോകപ്രശസ്ത സർവകലാശാലകളും ഗവേഷണകേന്ദ്രങ്ങളും നല്കിയ 48 ഓണററി ഡോക്ടറേറ്റുകളും ഇദ്ദേഹത്തിനുണ്ട്


</doc>
<doc id="229515" url="https://ml.wikipedia.org/wiki?curid=229515" title="സമ്മതിദായകരുടെ ദേശീയ ദിനം (ഇന്ത്യ)">
സമ്മതിദായകരുടെ ദേശീയ ദിനം (ഇന്ത്യ)

ദേശീയ തെരഞ്ഞെടുപ്പ് കമ്മീഷൻ രൂപീകൃതമായ ജനുവരി 25, സമ്മതിദായകരുടെ ദേശീയ ദിനം ആയി ആചരിക്കുന്നു. ജനാധിപത്യ പ്രക്രിയയിൽ വിപുലമായ ജനപങ്കാളിത്തം ഉപ്പാക്കുന്നതിനും വോട്ടർപട്ടികയില പേരു ചേർത്തുകൊണ്ട് തെരഞ്ഞെടുപ്പുകളിൽ പങ്കാളികളാകുന്നതിന് യുവാക്കളിൽ അവബോധം വളർത്തുന്നതിനുമായാണ് ഇന്ത്യൻ തെരഞ്ഞെടുപ്പ് കമ്മീഷൻ സമ്മതിദായകരുടെ ദേശീയ ദിനാഘോഷം സംഘടിപ്പിക്കുന്നത്. 



</doc>
<doc id="229519" url="https://ml.wikipedia.org/wiki?curid=229519" title="കിഴാനെല്ലൂർ പരമേശ്വരൻ നമ്പൂതിരിപ്പാട്">
കിഴാനെല്ലൂർ പരമേശ്വരൻ നമ്പൂതിരിപ്പാട്

കേരളത്തിലെ പ്രമുഖനായ സംസ്കൃത-വേദപണ്ഡിതനായിരുന്നു കിഴാനെല്ലൂർ പരമേശ്വരൻ നമ്പൂതിരിപ്പാട്(ജൂൺ 1920 - 24 ജനുവരി 2013).
1920 ജൂണിൽ ഒറ്റപ്പാലത്തിനടുത്ത് കീഴാനെല്ലൂർ ഇല്ലത്ത് ജനിച്ചു. തറവാട് വിഭജിച്ചു കിട്ടിയ തുകയുമായി, 1936ൽ വേദം പഠിക്കാനായി നാടുവിട്ട് ചെന്നൈയിലെത്തി. ആര്യസമാജം പ്രവർത്തകനായി. പണ്ഡിറ്റ് വേദബന്ധു ശർമ്മയുടെ സഹായത്തോടെ ലാഹോർ ഗുരുദത്ത ഭവൻ വിദ്യാലയത്തിൽ ബ്രഹ്മചാരിയായി ചേർന്നു. സംസ്കൃതം, ഹിന്ദി, ഇംഗ്ലീഷ്, പഞ്ചാബി, മറാഠി, ഗുജറാത്തി, പുസ്തൊ, ബലൂചി, പാലി മുതലായ ഭാഷകളിലും പരിജ്ഞാനം നേടി. ഇന്ത്യാ-പാക് വിഭജനകാലത്ത് പാകിസ്താനിലായിരുന്ന പരമേശ്വരൻ നമ്പൂതിരിപ്പാട് ആക്രമണം രൂക്ഷമായപ്പോൾ കൈയിൽകിട്ടിയ വൈദികഗ്രന്ഥങ്ങൾ തലച്ചുമടായി, ഒളിച്ചുകടന്ന് കറാച്ചിയിലും പിന്നീട് മുംബൈയിലും എത്തി. ഇന്ത്യാ വിഭജനശേഷം നാട്ടിലെത്തി. ഒറ്റപ്പാലം ഹൈസ്കൂളിലും പിന്നീട് പാതായ്ക്കര സ്കൂളിലും ഹിന്ദി അധ്യാപകനായി. വൈദിക സാഹിത്യ സംബന്ധിയായി നിരവധി ലേഖനങ്ങൾ ഇദ്ദേഹം മലയാളത്തിൽ രചിച്ചിട്ടുണ്ട്.


</doc>
<doc id="229521" url="https://ml.wikipedia.org/wiki?curid=229521" title="ഏത്തം">
ഏത്തം

വൈദ്യുത പമ്പുകൾ വരുന്നതിനു മുമ്പ് കേരളത്തിൽ ജലസേചനത്തിനും മറ്റുമായി വെള്ളം ധാരാളമായി കോരിയെടുക്കുന്നതിന്ന് ഉപയോഗിച്ചിരുന്ന ഒരു സംവിധാനമാണ് ഏത്തം. ചിലയിടങ്ങളിൽ ഇതിനെ ത്ലാവ് എന്നും വിളിക്കാറുണ്ട്. ജലസേചനാവശ്യങ്ങൾക്ക് മനുഷ്യൻ കണ്ടുപിടിച്ച ഏറ്റവും പഴയ ഉപാധികളിലൊന്നാണ് ഇത്.

ഇന്ത്യയുടെ മറ്റു ഭാഗങ്ങളിൽ ഇതിന്റെ ഡെങ്ക്ലി (denkli) എന്നും പേകൊട്ട (paecottah) എന്നും വിളിക്കുന്ന രണ്ടു രൂപങ്ങൾ നിലവിലുണ്ടായിരുന്നു. ഇതിൽ ഡെങ്ക്ലി പ്രവർത്തിപ്പിക്കാൻ രണ്ടു പേർ വേണമായിരുന്നു. ഒരാൾ വെള്ളക്കൊട്ട താഴ്ത്തുകയും ഉയർത്തുകയും ചെയ്യുമ്പോൾ മറ്റേയാൾ ഉത്തോലകത്തണ്ടിനു മുകളിൽ കയറിനിന്ന് താങ്ങുതൂണുകൾ കേന്ദ്രമാക്കി അങ്ങോട്ടുമിങ്ങോട്ടും ചാഞ്ചാടിക്കൊണ്ട് ആദ്യത്തെയാളുടെ അദ്ധ്വാനം കുറച്ചുകൊണ്ടിരിക്കും. ഇതുപയോഗിച്ച് ആറുമുതൽ എട്ടുവരെ മണിക്കൂറുകൾ കൊണ്ട് ആയിരം മുതൽ മൂവായിരം വരെ ഘനയടി വെള്ളം ജലസേചനത്തിനായി ലഭ്യമാക്കാൻ സാധിക്കുമായിരുന്നുവത്രേ

ലോകത്തിന്റെ വിവിധഭാഗങ്ങളിൽ ഇത് ഉപയോഗത്തിലിരുന്നിട്ടുണ്ട്. ഷാഡൂഫ് (shadoof), ഷാഡുഫ് (shaduf), കൗണ്ടർപോയ്സ് ലിഫ്റ്റ് (counterpoise-lift) എന്നൊക്കെ ഇതിന് പേരുകളൂമുണ്ട് ഷാഡുഫ് എന്ന വ്യാപകമായുപയോഗിക്കപ്പെടുന്ന പേരിന്റെ ഉദ്ഭവം അറബി പദമായ شادوف, ("šādūf", ഷാഡുഫ്) എന്ന വാക്കിൽ നിന്നാണ്. ഇതിന്റെ ഗ്രീക്ക് പേരുകൾ κήλων ( "kēlōn", കെലോൺ), κηλώνειον, ("kēlōneion" കെലോണെയോൺ) എന്നിങ്ങനെയാണ്. ഇംഗ്ലീഷിൽ ഇതിനെ സ്വേപ്പ് (swape) എന്നും വിളിച്ചുവരുന്നു. 

ആഫ്രിക്കയുടേയും ഏഷ്യയുടെയും പലഭാഗങ്ങളിലും ഇപ്പോഴും ഇത് ഉപയോഗത്തിലുണ്ട്.

ഈ സംവിധാനം ഈജിപ്തിലും സമീപദേശങ്ങളിലുമൊക്കെ ഫറവോമാരുടെ കാലത്തുതന്നെ നിലവിൽ വന്നിരുന്നു. ഈജിപ്തിലെ ക്ഷേത്രങ്ങളിലും പിരമിഡുകളിലും ഇതിന്റെ ചിത്രങ്ങൾ ആലേഖനം ചെയ്തിട്ടുണ്ട്. മെസോപോട്ടേമിയയിലാണു ഇതിന്റെ ഉത്ഭവം എന്നു പറയുന്നു. ബി.സി.ഇ. 2000-ത്തിലെ സുമേറിയയിൽ നിന്നുള്ള ഒരു മുദ്രയിൽ ഇതിന്റെ ചിത്രമുണ്ട്.

ഇത് ആദ്യഗണത്തിൽപ്പെട്ട (First order)ഉത്തോലകമാണ്. 
രണ്ട് മരക്കാലുകൾക്കിടയിൽ രണ്ടോ മൂന്നോ മീറ്റർ ഉയരത്തിൽ ഇരുവശത്തേക്കും താഴാനും പൊങ്ങാനും കഴിയും വിധം നേർമദ്ധ്യത്തിലല്ലാതെ താങ്ങിനിർത്തുന്ന ഒരു മരത്തണ്ടാണ് ഇതിന്റെ പ്രധാനഭാഗം. ഇതിന്റെ നീളം കൂടിയ അറ്റത്ത് വെള്ളം കോരാനുള്ള ഏത്തക്കൊട്ട (മരം കൊണ്ടുണ്ടാക്കിയ വലിയ തൊട്ടി) തൂക്കിയിടുന്നു. ഇതിൽ രണ്ടു മൂന്ന് മൺകുടങ്ങളിൽ കൊള്ളുന്നത്ര വെള്ളം (ഇരുപത്-ഇരുപത്തഞ്ച് ലിറ്റർ) കൊള്ളും. നീളം കുറഞ്ഞ അറ്റത്ത് ഭാരമുള്ള ഒരു കല്ലോ മറ്റു വസ്തുക്കളോ പ്രതിഭാരമായും തൂക്കിയിടുന്നു. താഴെ ജലാശയത്തിൽ നിന്ന് ഏത്തക്കൊട്ടയിൽ മുകളിലേക്കെത്തുന്ന വെള്ളം ഒരു വിശാലമായ പാത്തിയിലേക്ക് ഒഴിക്കുന്നു. ഇവിടെനിന്നു ചാലുകൾ ഉണ്ടാക്കിയാണ് ദൂരെ ചെടികളുടെ അടിയിലേക്കോ വയലുകളിലേക്കോ സാധാരണ ജലമെത്തിക്കുന്നത്. ഈ ജലം ചെറിയ കുഴികളിൽ സംഭരിച്ച് അതിൽ പച്ചച്ചാണകം കലക്കി ആ ജലം മൺകുടങ്ങളിൽ നിറച്ചാണ് പണ്ടുകാലത്ത് കേരളത്തിൽ വെറ്റിലക്കൊടികൾക്ക് നനച്ചിരുന്നത്. 

ഏത്തക്കൊട്ട കെട്ടിയ കൈപിടി (ചെത്തിയുഴിഞ്ഞ ഉറപ്പുള്ള വണ്ണം ഇല്ലാത്ത, ജലാശയത്തിന്റെ ആഴത്തിനനുസരിച്ച് നീളമുള്ള മുള ) കിണറ്റിലേക്ക് താഴ്ത്താനാണ് ബലം പ്രയോഗിക്കേണ്ടി വരിക. വെള്ളം നിറച്ച ഏത്തക്കൊട്ട മുകളിലേക്ക് ഉയർത്താൻ ഏത്തത്തിന്റെ മറ്റേ അറ്റത്ത് ആവശ്യത്തിനുള്ള ഭാരം തൂക്കിയിടുന്നതുകൊണ്ട് അധികം ബലത്തിന്റെ ആവശ്യമില്ല. 

കുനിഞ്ഞു നിവരുന്നതിനു ഏത്തമിടുക എന്ന് പറയുന്നത് ഈ സംവിധാനത്തിന്റെ ചലനവുമായി അതിനുള്ള സാമ്യം കൊണ്ടാണ്.




</doc>
<doc id="229528" url="https://ml.wikipedia.org/wiki?curid=229528" title="സിറിഞ്ച്">
സിറിഞ്ച്

മരുന്ന് കുത്തി വയ്ക്കുവാനായി ചികിത്സാ രംഗത്ത് ഉപയോഗിക്കുന്ന ഉപകരണമാണ് സിറിഞ്ച്. ഈ ഉപകരണത്തിൽ അകം പൊള്ളയായ ഒരു കുഴലും(barrel) അതിനുള്ളിൽ കടത്തി വയ്ക്കാവുന്ന മറ്റൊരു കുഴലും(plunger) ഉൾപ്പെടുന്നു. പുറത്തെ കുഴലിൽ അതിലുൾക്കൊളളാവുന്ന ദ്രവ്യത്തിന്റെ അളവ് രേഖപ്പെടുത്തിയിരിക്കും. വിവിധ ആവശ്യങ്ങൾക്കനുസരിച്ച് വിവിധ അളവുകളിലുള്ള സിറിഞ്ചുകളുണ്ട്. 1 മില്ലി ലിറ്റർ , 2മി.ലി., 5മി.ലി., 10മി.ലി., 20മി.ലി., 30മി.ലി., 50മി.ലി., 60മി.ലി.,എന്നിവയാണ് സാധാരണ ലഭ്യമായ അളവുകൾ.
പണ്ടുകാലങ്ങളിൽ ചില്ലുപയോഗിച്ചായിരുന്നു സിറിഞ്ചുകൾ നിർമ്മിച്ചിരുന്നത്. ഇത്തരം സിറിഞ്ചുകൾ ഉപയോഗശേഷം കഴുകി തിളപ്പിക്കുകയും പുനരുപയോഗിക്കുകയും ചെയ്തിരുന്നു. ഈ ശീലം എയ്ഡ്സ്, ഹെപ്പറ്റൈറ്റിസ്-ബി മുതലായ മാരകരോഗങ്ങൾ പടരുന്നതിന് കാരണമായി. ഇത് പ്ലാസ്റ്റിക്‌ സിറിഞ്ചുകളുടെ ആവിർഭാവത്തിന് വഴി തെളിച്ചു. ഇന്ന് അധികവും ഉപയോഗിക്കപ്പെടുന്നത് പ്ലാസ്റ്റിക്‌ സിറിഞ്ചുകളാണ്. ഇവ ഒരു ഉപയോഗത്തിന് ശേഷം ഉപേക്ഷിക്കപ്പെടുന്നു. ഇവ നിർമ്മാണസ്ഥലത്ത് തന്നെ അണുവിമുക്തമാക്കിയ ശേഷം വായു കടക്കാത്ത പൊതികളിലാക്കി ഉപയോഗത്തിനെത്തുന്നു. സാധാരണയായി എതിലീൻ ഓക്സൈഡ് വാതകമാണ് അണുനാശിനിയായി ഉപയോഗിക്കുക.

ഒരു കുത്തിവയ്പ്പ് സൂചി സിറിഞ്ചിന്റെ പുറത്തെ കുഴലിന്റെ അഗ്രത്തിൽ ഘടിപ്പിക്കുന്നു . സൂചിയുടെ അഗ്രം മരുന്നിൽ ഇറക്കി വച്ചതിനു ശേഷം സിറിഞ്ചിന്റെ ഉള്ളിലെ കുഴൽ പുറത്തേക്ക് വലിക്കുന്നു. അപ്പോൾ പുറത്തെ കുഴലിന്റെ ഉള്ളിൽ രൂപപ്പെടുന്ന ന്യൂനമർദ്ദ ഫലമായി മരുന്ന് കുഴലിനുള്ളിലേക്ക് കയറുന്നു. കൃത്യമായ അളവിൽ മരുന്ന് എടുത്തതിനു ശേഷം സൂചി ഘടിപ്പിച്ച അഗ്രം ഉയർത്തിപ്പിടിച്ച് ഉള്ളിൽ കുമിളകൾ ഉണ്ടെങ്കിൽ പുറത്ത് കളയുന്നു. ഉള്ളിലുള്ള കുഴൽ പുറത്തെ കുഴലിനുളളിലേക്ക് അമർത്തമ്പോൾ മരുന്ന് സൂചി ഘടിപ്പിച്ച അഗ്രത്തിലൂടെ വെളിയിൽ വരും. സൂചിയുടെ സഹായത്താലോ മറ്റ് ഉപകരണങ്ങളുടെ സഹായത്താലോ മരുന്ന് രോഗിയുടെ ശരീരത്തിനുള്ളിലേക്ക് കടത്തി വിടുന്നു.
ചില സിറിഞ്ചുകൾ(Auto Disable Syringes) ഒരു ഉപയോഗത്തിന് ശേഷം സ്വയം ഉപയോഗശൂന്യമാവുന്നു. പുനരുപയോഗത്തിന് ശ്രമിച്ചാൽ ഉള്ളിലെ കുഴൽ പൊട്ടിപ്പോകും.
രോഗികൾക്ക് കുഴൽ വഴി ദ്രവരൂപത്തിലുള്ള ആഹാരം നല്കുന്നതിനും ദ്രാവകങ്ങളുടെ അളവ് നിർണ്ണയിക്കുന്നതിനും സിറിഞ്ച് ഉപയോഗിക്കാറുണ്ട്.


</doc>
<doc id="229529" url="https://ml.wikipedia.org/wiki?curid=229529" title="ചുരുക്കിയ ശിരസ്സ്">
ചുരുക്കിയ ശിരസ്സ്

പ്രാകൃതാചാരങ്ങളുടെ ഭാഗമായും ബഹുമതി എന്ന നിലയിലും വ്യാപാരത്തിനുമായി പ്രത്യേകം തയ്യാറാക്കിയ മനുഷ്യ ശിരസ്സുകളാണ് ചുരുക്കിയ ശിരസ്സ് (ആംഗലം: shrunken head). യുദ്ധങ്ങളോടനുബന്ധിച്ച് ശിരഛേദനം മിക്ക രാജ്യങ്ങളിലും പ്രചാരത്തിലുണ്ടായിരുന്നുവെങ്കിലും. വെട്ടിയെടുത്ത മനുഷ്യ ശിരസ്സ് ചുരുക്കി സൂക്ഷിക്കുന്ന ആചാരം ആമസോൺ മഴക്കാടുകളുടെ വടക്ക് പടിഞ്ഞാറൻ പ്രവിശ്യയിലുള്ള ഗോത്ര വർഗ്ഗക്കാർക്കിടയിലാണ് നില നിന്നിരുന്നത്. ജിവറോൻ ഗോത്ര വർഗ്ഗക്കാരായ ഷുവാർ, അചുവർ, ഹുയാമ്പിസ, അഗ്വാരുണ വിഭാഗങ്ങളാണ് ഈ ആചാരം പിന്തുടർന്നിരുന്നത്. ചുരുക്കിയ ശിരസ്സുകളെ ഷുവാർ വിഭാഗക്കാർ ടിസാന്റ്സ/tzantza എന്നാണ് വിളിച്ചിരുന്നത്. 
രണ്ടാം ലോകമഹായുദ്ധത്തിന് ശേഷം ബുച്ചൻ വാൾഡ് ശിക്ഷാ കേന്ദ്രത്തിൽ തടവുകാരുടെ ചുരുക്കിയ ശിരസ്സുകൾ കണ്ടെത്തിയിരുന്നതായി റിപ്പോർട്ടുകളുണ്ട്. മനുഷ്യന്റെ മാത്രമല്ലാതെ സ്ലോത്ത് പോലെയുള്ള ജീവികളുടെ ശിരസ്സുകളും ഇപ്രകാരം ചുരുക്കി സൂക്ഷിച്ചിരുന്നു.

ഛേദിച്ചെടുത്ത മനുഷ്യ ശിരസ്സിന്റെ പിന്നിൽ മുറിവുണ്ടാക്കി മുടിയോടൊപ്പം മുഖ ചർമ്മം മുഴുവനായി തലയോട്ടിയിൽ നിന്നും നീക്കം ചെയ്യുന്നതാണ് ആദ്യ പടി. ചൂടു വെള്ളത്തിൽ മുക്കിയെടുക്കുന്ന ശിരസ്സിന്റെ കൺപോളകൾക്ക് പിന്നിൽ ധാന്യങ്ങൾ നിറച്ച് പോളകൾ തമ്മിൽ തുന്നിച്ചേർക്കുന്നു. പന അലകുപയോഗിച്ച് നിർമ്മിച്ച മൂന്ന് സൂചികൾ കുത്തി ചുണ്ടുകളും തുന്നിക്കെട്ടുന്നു. ഈ ചടങ്ങുകളോടു കൂടി മരിച്ചയാളുടെ ആത്മാവ് പ്രതികാരത്തിന് വരില്ല എന്നായിരുന്നു ഈ ഗോത്ര വർഗ്ഗക്കാരുടെ വിശ്വാസം. ചൂടാക്കിയ മണ്ണും കല്ലും ഉള്ളിൽ നിറച്ച് ശിരസ്സിലുള്ള കൊഴുപ്പ് നീക്കം ചെയ്തതിന് ശേഷം, തടി കൊണ്ടുള്ള ഒരു ഗോളം ഉള്ളിൽ വെച്ച് ശിരസ്സ് വീണ്ടും വെള്ളത്തിലിട്ട് തിളപ്പിക്കയും അതിന് ശേഷം ടാനിൻ കലർന്ന മരക്കറയും, ചാരവും ലേപനം ചെയ്ത് ദിവസങ്ങളോളം ഉണക്കിയെടുക്കുകയും ചെയ്യുന്നു. ഇപ്രകാരം ഉണക്കിയെടുക്കുന്ന ശിരസ്സ് യഥാർത്ഥ ശിരസ്സിന്റെ നാലിലൊന്ന് വലിപ്പത്തിലേക്ക് ചുരുങ്ങിയിരിക്കും. 
ഗോത്രവർഗ്ഗക്കാർക്കിടയിൽ മതപരമായ പ്രാധാന്യവും ശിരസ്സ് ചുരുക്കൽ പ്രക്രിയക്കുണ്ടായിരുന്നു. ശത്രുവിന്റെ ശിരസ്സ് ഛേദിച്ച് ചുരുക്കി സൂക്ഷിച്ചാൽ അയാളുടെ സിദ്ധികൾ ചുരുക്കുന്നയാൾക്ക് കൈവരുമെന്ന് ഇവർ വിശ്വസിച്ചിരുന്നു. ഷുവാർ വിഭാഗക്കാർക്കിടയിൽ പ്രചാരത്തിലുണ്ടായിരുന്ന പ്രേത സങ്കൽപ്പങ്ങളെ ശിരസ്സ് ചുരുക്കൽ പ്രക്രിയയിലൂടെ നിയന്ത്രിക്കാമെന്നായിരുന്നു വിശ്വാസം. 

പാശ്ചാത്യർക്കിടയിൽ ചുരുക്കിയ ശിരസ്സുകൾക്കായുണ്ടായ ഭ്രമത്തെ നിറവേറ്റാൻ ക്രമാതീതമായ ശിരസ്സ് വേട്ട ഈ ഗോത്ര വർഗ്ഗങ്ങൾക്കിടയിൽ നടന്നു പണത്തിനും, തോക്കിനും വേണ്ടിയായിരുന്നു 1930കളിൽ ഷുവാർ വർഗ്ഗക്കാർ ചുരുക്കിയ ശിരസ്സുകൾ കൈമാറ്റം ചെയ്തിരുന്നത്. 1870 കളിൽ കൊളമ്പിയയിലും പനാമയിലും മൃതശരീരങ്ങളുടെ ശിരസ്സുകൾ ചുരുക്കി വ്യാപാരത്തിനുപയോഗിച്ചിരുന്നതായി രേഖപ്പെടുത്തിയിട്ടുണ്ട്. തുടർന്ന് പെറു - ഇക്വഡോർ സർക്കാരുകൾ സംയുകതമായി ഇത്തരം ശിരസ്സുകളുടെ വ്യാപാരം നിരോധിച്ചു. 1940 മുതൽ അമേരിക്കയും ഇത്തരം ശിരസ്സുകൾ രാജ്യത്തേക്ക് കൊണ്ടു വരുന്നത് നിയമ വിരുദ്ധമാക്കി. തുകൽ ഉപയോഗിച്ചിട്ടുണ്ടാക്കുന്ന ചുരുക്കിയ ശിരസ്സുകളെപ്പോലെയുള്ള കൃത്രിമ ശിരസ്സുകൾക്ക് ഇന്നും നല്ല വിപണിയുണ്ട്.



</doc>
<doc id="229532" url="https://ml.wikipedia.org/wiki?curid=229532" title="തിണ">
തിണ

സംഘകാലഘട്ടത്തിൽ പ്രദേശങ്ങളെ ഭൂമിശാസ്ത്രപരമായി വിവിധ മേഖലകളായി തരം തിരിച്ചിരുന്നു. ഈ മേഖലകൾ ആണ് പൊതുവായി തിണ എന്ന് അറിയപ്പെടുന്നത്. കുറിഞ്ഞിത്തിണ, പാലത്തിണ, മുല്ലൈത്തിണ, മരുതംതിണ, നെയ്തൽത്തിണ എന്നിവയാണ് വിവിധ തിണകൾ. കൈക്കിളൈ, പെരുന്തിണൈ എന്നീ തിണകളെയും ചില കൃതികളിൽ വിവരിക്കുന്നുണ്ടെങ്കിലും ഇവ പ്രേമസംബന്ധിയായ അവസ്ഥകളെ (ഭൂമിശാസ്ത്രവിഭജനത്തെയല്ല) വിവക്ഷിക്കാനാണ് ഉപയോഗിച്ചിരുന്നത്.

ഓരോ പ്രദേശത്തെയും ജനങ്ങൾക്ക് ചിഹ്നങ്ങളും ദൈവങ്ങളും ഉത്സവങ്ങളും പ്രത്യേകമുണ്ടായിരുന്നു. തിണൈ എന്നാൽ ധാന്യം എന്നർത്ഥമുണ്ട്

വനമേഖലയ്ക്ക് അടുത്തുള്ള മലകളും കാടുകളും ഉൾപ്പെട്ടിരുന്ന സ്ഥലങ്ങൾ കുറിഞ്ഞിത്തിണകൾ . കുറിഞ്ചി എന്നാൽ തമിഴിൽ മല എന്നാണർത്ഥം. കുറിഞ്ഞിപ്പൂവും മുരുകനുമാണ് കുറിഞ്ഞിത്തിണയുടെ ഛിഹ്നങ്ങളായി സംഘകാലസാഹിത്യത്തിൽ കണക്കാക്കപ്പെട്ടിരുന്നത്. ദേവനെ മലമുകളിലാണ് പ്രതിഷ്ഠിച്ചിരുന്നത്. ഉത്സവങ്ങളും പൂജയും വഴിപാടും ചെയ്തിരുന്നു. "മുരുകൻ" എന്ന പേരിൽ ആഫ്രിക്കയിലും ഒരു ദൈവത്തെ ആരാധിക്കുന്നു എന്നത് ഈ പ്രദേശത്തുകാർ ആഫ്രിക്കയിൽ നിന്ന് കുടിയേറിയ ഏറ്റവും ആദികാല ജനങ്ങൾ ആണ്‌ എന്ന് ചിലർ വിശ്വസിക്കുന്നു. .

പന്ത്രണ്ടുവർഷത്തിലൊരിക്കൽ കുറിഞ്ഞി പൂക്കുന്ന സമയം മുരുകൻ കോവിലുകളിൽ ഉത്സവമുണ്ടാകും. നീലക്കുറിഞ്ഞിപ്പൂകൊണ്ടുളള മാലയാണ് വിവാഹവേളയിൽ മുരുകൻ വളളിയുടെ കഴുത്തിൽ ചാർത്തിയത്‌ എന്നാണ് മുതുവാൻ സമുദായത്തിലെ വിശ്വാസം. ഈ സമുദായത്തിൽ പെട്ടവർ ഭക്തിയോടു കൂടിയാണ്‌ നീലക്കുറിഞ്ഞിയുടെ പൂവിടലിനെ സ്വാഗതം ചെയ്യുന്നത്‌. കുറിഞ്ഞി പൂക്കുന്ന വർഷം മുതുവാ ഗ്രാമങ്ങളിൽ വിവാഹങ്ങൾ നടക്കാറില്ല. വിവാഹം മൂലം ദമ്പതിമാർക്ക് അശുദ്ധി ഉണ്ടാകുമെന്നാണ് വിശ്വാസം. വട്ടവട പഞ്ചായത്തിലെ കോവിലൂർ ഗ്രാമത്തിൽ ഈ വിശ്വാസം ഇപ്പോഴും നിലനിൽക്കുന്നുണ്ടത്രേ.

ഈ പ്രദേശത്തെ ജനങ്ങളുടെ ഉപജീവനമാർഗ്ഗം വനങ്ങളിൽ നിന്നും ലഭിക്കുന്ന ദ്രവ്യങ്ങളുടെ ശേഖരണവും, തിന, മുളനെല്ല്, ഇഞ്ചി, വാഴ, മരമഞ്ഞൾ എന്നിവയുടെ കൃഷിയും മൃഗവേട്ടയും മറ്റുമായിരുന്നു. കുറിഞ്ചിത്തിണയിലെ നാട്ടുപ്രമാണിമാർ ‘"വെപ്പന്മാർ"‘, ‘"നാടൻ"‘ എന്നെല്ലാമാണ് വിവക്ഷിക്കപ്പെട്ടിരുന്നത്. പുരോഹിതനും മന്ത്രവാദിയുമായ ആളെ "വേലൻ" എന്നാണ് വിളിച്ചിരുന്നത്.

അർദ്ധരാത്രിയിൽ കമിതാക്കൾ ഒന്നിക്കുന്നത് മലയിലാണ് എന്നാണ് സംഘകൃതികളിലെ സങ്കൽപ്പം. മുരുകന്റെയും വള്ളിയുടെയും പ്രേമം ഉദാഹരണമാണ്. തണുപ്പും തുഷാരവും ബിംബങ്ങളായി ഉപയോഗിക്കപ്പെടുന്നുണ്ട്. വനത്തെ തടാകങ്ങളും വെള്ളച്ചാട്ടങ്ങളും തേക്കുമരങ്ങളും മുളയും ചന്ദനവും നിറഞ്ഞതായാണ് വർണ്ണിക്കുന്നത്. ഇവിടെ തിന വളരുകയും കാട്ടു തേനീച്ചകളിൽ നിന്ന് തേൻ ശേഖരിക്കപ്പെടുകയും ചെയ്യുന്നതായി വിവരിക്കപ്പെടുന്നു. 

മയിലുകളുടെ നൃത്തവും കരച്ചിലും, വെള്ളച്ചാട്ടത്തിന്റെ ശബ്ദവും വന്യമൃഗങ്ങളുടെ അലർച്ചയും പശ്ചാത്തലമാണെങ്കിലും കമിതാക്കൾ പരസ്പരം ഇറുകെ പുണരുകയും, പ്രേമത്തിലൂടെ മലമ്പാതയിലെ അപകടങ്ങൾ മറക്കുകയും ചെയ്യും.

മലകളിൽ തന്നെ ജലദൗർലഭ്യമുള്ള പ്രദേശങ്ങളാണ് പാലത്തിണകൾ. പാലമരങ്ങൾ (കുരട്ടുപാല, കൊടിപ്പാല, ഉലക്കപ്പാല, ഏഴിലം പാല എന്നിവ) ധാരാളം ഉണ്ടായിരുന്നതിനാലാണ് പേരുവന്നത്. വന്യമൃഗങ്ങളും ധാരാളം ഉണ്ടായിരുന്നു. പലൈ എന്നാൽ തമിഴിൽ മരുഭൂമി എന്നർത്ഥമുണ്ട്. ഇവിടെ ജീവിച്ചിരുന്നവർ "മറവർ" എന്നറിയപ്പെട്ടിരുന്നു. അവർക്ക് മൃഗവേട്ടയും, ആനക്കൊമ്പ്, പുലിപ്പല്ല്, പുലിത്തോൽ തുടങ്ങിയവയുടെ വ്യാപാരവുമായിരുന്നു ഉപജീവനമാർഗ്ഗം. കള്ളന്മാരും കൊള്ളക്കാരും ഇവരിൽ ധാരാളം ഉണ്ടായിരുന്നു. കാമുകീ കാമുകന്മാരായി ഒളിച്ചോടുന്നതും സ്ത്രീകളെ മോഷ്ടിച്ചുകൊണ്ടു പോകുന്നതും പാലത്തിണയിൽ പതിവായിരുന്നുവത്രേ. കള്ള് തുടങ്ങിയ ലഹരി പദാർത്ഥങ്ങളും മാംസാഹാരവും ഇവിടത്തുകാർ ഉപയോഗിച്ചിരുന്നു. മറവർക്ക് വേണ്ടത്ര ജീവിത സൗകര്യങ്ങൾ ഉണ്ടായിരുന്നില്ല. മഴ ഒരു വലിയ പ്രശ്നമായിരുന്നു എന്നും മഴയുള്ളതിന്നാൽ മഴനാട് എന്നും നാട്ടുകാരെ മഴവർ എന്നു വിളിക്കാൻ കാരണം അതാണ് എന്നും മറ്റു ചില സംഘകാലകൃതികളിൽ കാണുന്നു. ഈ നാടിന് കുറിച്ചി എന്നും പേരുണ്ടായിരുന്നു. കുറിച്യർ എന്ന ജാതിപ്പേര് പിന്നീട് ജാതിവ്യവസ്ഥ ഉടലെടുത്തകാലത്ത് ആ ഗ്രാമീണർക്ക് നൽകപ്പെട്ടതാണത്രേ. 

"കൊറ്റവൈ" എന്ന രണദേവതയായിരുന്നു മറവരുടെ ദൈവം. കൊറ്റവൈ എന്ന ദേവതയാണ് കൊടുങ്ങല്ലൂരിലെ യഥാർത്ഥ പ്രതിഷ്ഠ എന്നും ആര്യാധിനിവേശ കാലത്ത് അതിനെ ആര്യവത്കരിച്ച് ഭദ്രകാളിയാക്കിയതാണ് എന്നും ഒരു പക്ഷമുണ്ട്. പാലത്തിണക്കാർക്ക് ‘വേട്ടുവ വരി’ ‘തുണങ്കക്കൂത്ത്’ എന്നിങ്ങനെയുള്ള നൃത്തരൂപങ്ങൾ ഉണ്ടായിരുന്നു എന്നും ചേര രാജാക്കന്മാർ അതിനെ പ്രോത്സാഹിപ്പിച്ചിരുന്നു എന്നും ചില ചക്രവർത്തിമാർ അത് ആടിയതായും കവിതകളിൽ പറയുന്നു.

ചെറിയ കുന്നുകളും കുറ്റിക്കാടുകളും നിറഞ്ഞ മലയോരങ്ങൾ മുല്ലൈത്തിണ എന്നാണ് വിവക്ഷിക്കപ്പെട്ടിരുന്നത്. മുല്ലകൾ ഈ പ്രദേശത്ത് ധാരാളമായി വളർന്നിരുന്നുവത്രേ. മുല്ലൈ എന്നാൽ തമിഴിൽ കാട് എന്നർത്ഥമുണ്ട്. മുല്ലൈത്തിണ കടലിനും മലയ്ക്കും ഇടയിലുള്ള സ്ഥലമായതിനാൽ ‘ഇടനാട്’ എന്നും അറിയപ്പെട്ടിരുന്നു. ഇടനാട്ടിലെ ജനങ്ങൾ ഇടയർ എന്നും വിവക്ഷിക്കപ്പെട്ടിരുന്നു. അമര, തുവര, മുതിര, തുടങ്ങിയ പയർ വർഗ്ഗങ്ങൾ കൃഷി ചെയ്യുന്നതിൽ അവർ സമർത്ഥരായിരുന്നു. ഇടയദേവതയായ മായോൻ ആയിരുന്നു അവരുടെ ദൈവം. കാലികളെ ഉപയോഗിച്ച് കൃഷി ചെയ്യലും ഇവിടുത്തെ ജനങ്ങൾ ചെയ്തിരുന്നുവത്രേ.

ഏറ്റവും വളക്കൂറുള്ള പ്രദേശങ്ങൾ ആണ് മരുതംതിണ എന്നറിയപ്പെട്ടിരുന്നത്. തമിഴിൽ മരുതം എന്നാൽ കൃഷിഭൂമി എന്നാണർത്ഥം. പുഴകളും തോപ്പുകളും നിറഞ്ഞ സമതല പ്രദേശങ്ങൾ, ആമ്പലും താമരയും നിറഞ്ഞ പൊയ്കകൾ, നെല്പാടങ്ങൾ എന്നിവ മരുതം തിണയുടെ പ്രത്യേകതകളാണ്. മരുത നാട്ടുകാർ വെള്ളാളർ എന്നും കാർഷികവൃത്തിയിൽ ഏർപ്പെടുന്നവർ ഉഴുന്നതിനാൽ ഉഴവർ എന്നും അറിയപ്പെട്ടിരുന്നു. ഉഴവർ ആണ് ഈഴവർ ആയത് എന്ന് ഒരു അഭിപ്രായമുണ്ട് . ഏറ്റവും സമ്പന്നമായ ഭൂപ്രദേശമായിരുന്നുവത്രേ ഇത്. വേന്തനായിരുന്നു കുല ദൈവം. വെള്ളാളർ ആര്യാധിനിവേശകാലത്ത് നമ്പൂതിരിമാരെ അനൂകൂലിച്ചതിനാൽ അവർക്ക് സമൂഹത്തിൽ മാന്യമായ സ്ഥാനം ലഭിച്ചുവത്രേ. എന്നാൽ ഉഴവർ അവരുടെ ആചാരങ്ങളെ അടിയറ വയ്ക്കാൻ തയ്യാറാവാത്തതിനാൽ പ്രതിരോധം ചെലുത്തിയ മറ്റു ഗോത്രങ്ങൾക്കൊപ്പം അധഃകൃതരാക്കപ്പെട്ടു.

നെയ്തൽത്തിണ തീരപ്രദേശമാണ്. നെയ്തൽ എന്ന വാക്കിന്റെ അർത്ഥം സമുദ്രം എന്നാണ്. കടലും അതിന്റെ തീരത്തോട് അടുത്ത പ്രദേശങ്ങളും ആണ് ഈ പേരിൽ വിവക്ഷിക്കപ്പെട്ടിരുന്നത്. ഏറ്റവും കൂടുതൽ ജനസംഖ്യ ഈ പ്രദേശത്തായിരുന്നു. മത്സ്യ ബന്ധനവും വ്യാപാരവും ഇവർ നടത്തിവന്നു. കടലിൽ നിന്നു ഉള്ളിലേക്ക് പ്രവേശിക്കുന്ന അഴിമുഖങ്ങളിൽ വലിയ കപ്പലുകൾ അടുത്തിരുന്നു. വ്യാപാരം മൂലം ജനജീവിതം സമ്പന്നമായിരുന്നു. തുറമുഖപട്ടണങ്ങൾ, പണ്ടകശാലകൾ എന്നിവ ഇവിടുത്തെ പ്രത്യേകതകളാണ്. നാട്ടുകാരെ പരതർ (പരതവർ) എന്നാണ് വിളിച്ഛിരുന്നത്. വരുണൻ അല്ലെങ്കിൽ ജലദേവൻ ആയിരുർന്നു അവരുടെ ദേവൻ 

കൈക്കിളൈ, പെരുന്തിണൈ എന്നീ തിണകൾക്ക് സംഘകൃതികളിൽ ഒരു ഭൂവിഭാഗം എന്ന തരത്തിലുള്ള വിശദീകരണം കൊടുത്തിട്ടില്ല. ഇവയുടെ പേര് പൂക്കൾക്കും നൽകപ്പെട്ടിട്ടില്ല. ഈ തിണകൾ മാനസികവ്യാപാരങ്ങളെ മാത്രമാണ് വിവക്ഷിക്കുന്നത്. ഇവ അസ്വാഭാവികമായ വികാരങ്ങ‌ളായതിനാൽ ഒരു ഭൂമിശാസ്ത്രബന്ധം ഇവയ്ക്ക് നൽകാനാവില്ല എന്നതാണ് ഇതിന് വിശദീകരണമായി പറയുന്നത്. 

കൈക്കിളൈയിൽ പ്രേമം ഒരു ദിശയിൽ മാത്രമാണ് എന്നതാണ് അസ്വാഭാവികതയ്ക്ക് കാരണം. 

പെരുന്തിണൈയിൽ നാട്ടുനടപ്പിന് ചേരാത്ത പ്രവൃത്തികളാണ് അസ്വാഭാവാകിത കൊണ്ടുവരുന്നത്. പ്രായം കൂടിയ സ്ത്രീയോട് ബന്ധപ്പെടുന്ന പുരുഷൻ, ഒരാളുടെ സമ്മതമില്ലാത്ത ബന്ധം, തന്റെ കടമകൾ ഒരാൾ പാലിക്കാത്തതുമൂലമുണ്ടാകുന്ന വേർപാട് എന്നിവയാണ് ഉദാഹരണങ്ങൾ.

സംഘകൃതികളിൽ നിന്നാണ് ഈ പ്രാദേശികവിഭജനത്തെയും ഇവിടുത്തെ ജനങ്ങളെപ്പറ്റിയും മറ്റും വിവരങ്ങൾ ലഭിക്കുന്നത്. 
നറ്റിണൈ, അകനാനൂറ്, ഐങ്കറുനൂറ്, കുറുന്തൊകൈ, കലിത്തൊകൈ എന്നീ കൃതികളിൽ തിണകളെപ്പറ്റി പരാമർശങ്ങളുണ്ട്. 
കുറിഞ്ചിനിലങ്ങളിൽ ദേശകാവൽ ഏർപ്പെടുത്തിയിരുന്നുവെന്നും കാവലാളന്മാർ രാത്രി മുഴുവൻ ഉറക്കമിളച്ചിരുന്ന് കുറിഞ്ചിനിലരാഗം പാടി കാവൽ നിർവഹിച്ചിരുന്നുവെന്നും ഈ കൃതികളിൽ രേഖപ്പെടുത്തപ്പെട്ടിട്ടുണ്ട്. നെയ്തൽ നിലങ്ങളിലെ കാവൽക്കാർ യാമംതോറും ജനങ്ങളെ മണിയടിച്ചുണർത്തി വാതിലടച്ചു സശ്രദ്ധരായിരിക്കാൻ ഉദ്ബോധിപ്പിച്ചിരുന്നുവത്രേ. 
അകനാനൂറിൽ 80 പാട്ടുകൾ കുറിഞ്ചിയെപ്പറ്റിയുള്ളവയാണ്. പാലൈയെ സംബന്ധിച്ച 200 പാട്ടുകളും, മുല്ലൈയെയും മരുതത്തെയും നെയ്തലിനെയും സംബന്ധിച്ച 40 പാട്ടുകൾ വീതവുമാണുള്ളത്. ഇവയിൽ കുറിഞ്ചി, പാലൈ, മുല്ലൈ, മരുതം, നെയ്തൽ എന്നീ അഞ്ചുവക പ്രദേശങ്ങളുടെ സ്വഭാവം വ്യക്തമാക്കിയിട്ടുണ്ട്.
മരുതം, നെയ്തൽ, കുറിഞ്ചി, പാലൈ, മുല്ലൈ എന്നീ 5 'ഒഴുക്ക'ങ്ങളിൽ ഓരോന്നിനെയും കുറിച്ച് 100 വീതം ചെറിയ പാട്ടുകൾ ഇതിലുണ്ട്.
സംഘകാലത്തെ നഗരസംവിധാനം, വാർത്താവിതരണം, ഈശ്വരാരാധന, ശില്പവിദ്യ, കുറിഞ്ചിനിലത്തിന്റെ പ്രത്യേകതകൾ, കർമപദ്ധതികൾ മുതലായവയെല്ലാം ഇതിൽനിന്നറിയാം. 
ഇതിൽ പാലൈയെ പെരുങ്കടുങ്കോനും കുറിഞ്ചിയെ കപിലരും മരുതത്തെ മരുതൻ ഇളനാകനും മുല്ലയെ ചോഴൻ നല്ലുരിത്തിരനും നെയ്തലിനെ നല്ലന്തുവനും പാടിയെന്ന് ഒരു വെൺപാ വ്യക്തമാക്കുന്നു. ഈ വെൺപാ പില്ക്കാല സൃഷ്ടിയാണെന്നും കലിത്തൊകൈയുടെ പഴയ കൈയെഴുത്തു പ്രതികളിൽ ഇത് കാണുന്നില്ലെന്നും ഇതിന്റെ കർത്താവ് നല്ലന്തുവനാർ മാത്രമാണെന്നും ചില ഗവേഷകന്മാർ അഭിപ്രായപ്പെടുന്നു. കലിത്തൊകൈയിൽ കൈക്കിളൈ, പെരുന്തിണൈ എന്നീ തിണകളെ സംബന്ധിച്ചും പ്രസ്താവിക്കുന്നുണ്ട്.

കൈക്കിളൈ, പെരുന്തിണൈ എന്നീ തിണകളെപ്പറ്റി പുറനാനൂറിലും പ്രസ്താവിക്കുന്നുണ്ട്.


</doc>
<doc id="229533" url="https://ml.wikipedia.org/wiki?curid=229533" title="മറക്കുടക്കുള്ളിലെ മഹാനരകം">
മറക്കുടക്കുള്ളിലെ മഹാനരകം

1930-കളിലെ നമ്പൂതിരിപരിഷ്ക്കരണപ്രസ്ഥാനത്തിന്റെ ഭാഗമായി അവതരിപ്പിക്കപ്പെട്ട ഒരു നാടകമാണ് മറക്കുടക്കുള്ളിലെ മഹാനരകം. എം.ആർ. ഭട്ടതിരിപ്പാട് രചിച്ച ഈ നാടകം, യഥാർത്ഥത്തിൽ നടന്ന ഒരു സംഭവത്തെ ആസ്പദമാക്കിയായിരുന്നു. നമ്പൂതിരിമാരുടെ പരമ്പരാഗതജീവിതരീതികളിൽ സ്ത്രീകൾക്കു സഹിക്കേണ്ടിവന്ന അനീതികൾക്കെതിരെ ശബ്ദമുയർത്തുന്ന ഈ നാടകം അക്കാലത്ത് വലിയ കോളിളക്കമുണ്ടാക്കി. അന്യർക്ക് തീരെ പ്രവേശനമില്ലാതിരുന്ന ഇല്ലങ്ങൾക്കുള്ളിലകപ്പെട്ടുപോയ മലയാളബ്രാഹ്മണസ്ത്രീകളെ മർദ്ദിക്കാനും അവരെ കൊലപ്പെടുത്താനുംവരെയുള്ള അധികാരം ഭർത്താവിനു നൽകിയിരുന്ന വ്യവസ്ഥയെക്കുറിച്ച് പുറംലോകമറിയാൻ ഈ നാടകം കാരണമായി.



</doc>
<doc id="229535" url="https://ml.wikipedia.org/wiki?curid=229535" title="കമ്മത്ത് &amp; കമ്മത്ത്">
കമ്മത്ത് &amp; കമ്മത്ത്

തോംസൺ കെ. തോമസ് സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് കമ്മത്ത് & കമ്മത്ത്. മമ്മൂട്ടിയും ദിലീപും കമ്മത്ത് സഹോദരന്മായി പ്രധാനവേഷങ്ങളിൽ അഭിനയിച്ച ഈ ചിത്രത്തിൽ റിമ കല്ലിങ്കൽ, കാർത്തിക നായർ എന്നിവരാണ് നായികമാർ. ഉദയകൃഷ്ണ-സിബി കെ. തോമസ് കൂട്ടുകെട്ടാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ആന്റോ ജോസഫ് ഫിലിം കമ്പനിയുടെ ബാനറിൽ ആന്റോ ജോസഫ് നിർമ്മിച്ച ഈ ചിത്രം ആൻ മെഗാ മീഡിയ വിതരണം ചെയ്തിരിക്കുന്നു. തമിഴ് നടൻ ധനുഷ് ഒരു അതിഥിവേഷത്തിൽ ഈ ചിത്രത്തിലെത്തുന്നു.

2013 ജനുവരി 25-നു പ്രദർശനശാലകളിലെത്തിയ ചിത്രത്തിന്റെ സംപ്രേഷണാവകാശം റെക്കാർഡ് തുകയായ 4.95 കോടിക്കാണ് മഴവിൽ മനോരമ വാങ്ങിയത്.


ചിത്രത്തിലെ നായകന്മാരിലൊരാളായി മമ്മൂട്ടിയെ ആദ്യം തന്നെ നിശ്ചയിച്ചു. രണ്ടാമത്തെ നായകനായ ചിത്രത്തിലെ മമ്മൂട്ടിയുടെ സഹോദരകഥാപാത്രത്തെ അവതരിപ്പിക്കാൻ ജയറാമിനെ ആയിരുന്നു ആദ്യം തിരഞ്ഞെടുത്തിരുന്നത്. എന്നാൽ തിരക്കുമൂലം അദ്ദേഹം പിന്മാറിയപ്പോൾ ബദലായി ദിലീപിനെ പരിഗണിച്ചു. മറ്റൊരു പ്രധാനകഥാപാത്രമായ ഇൻകം ടാക്സ് ഓഫീസറിനെ അവതരിപ്പിക്കാൻ നരേനിനെ തിരഞ്ഞെടുത്തു. തമിഴ് നടനായ ധനുഷ് കമ്മത്ത് സഹോദരന്മാരുടെ ഹോട്ടൽ ഉദ്ഘാടനം ചെയ്യാൻ വരുന്ന താരമായി അതിഥിവേഷത്തിലെത്തുന്നു. സഹോദരിമാരായ നായികമാരെ അവതരിപ്പിക്കാൻ റിമ കല്ലിങ്കൽ, കാർത്തിക നായർ എന്നവിരെ നിശ്ചയിച്ചു.

ചിത്രത്തിന്റെ പ്രധാനഘടകമായ കമ്മത്ത് ദോശ ഹോട്ടൽ കലാസംവിധായകനായ മനു ജഗദാണ് സെറ്റിട്ട് നിർമ്മിച്ചത്. 35 ലക്ഷത്തോളം രൂപ പ്രസ്തുത സെറ്റിനു വേണ്ടി ചെലവഴിച്ചു.


</doc>
<doc id="229551" url="https://ml.wikipedia.org/wiki?curid=229551" title="യാഗ വേണുഗോപാൽ റെഡ്ഡി">
യാഗ വേണുഗോപാൽ റെഡ്ഡി

വൈ.വി. റെഡ്ഡി എന്നറിയപ്പെടുന്ന ഡോ. യാഗ വേണുഗോപാൽ റെഡ്ഡി (ജനനം:1941 ആഗസ്റ്റ് 17) 1964 ബാച്ചിലെ ഒരു ഐ.എ.എസ് ഓഫീസറാണ്. ഇന്ത്യയുടെ കേന്ദ്രബാങ്കായ റിസർവ് ബാങ്കിന്റെ ഇരുപത്തിയൊന്നാമത്തെ ഗവർണറായി 2003 സെപ്റ്റംബർ 6 മുതൽ 2008 സെപ്റ്റംബർ 5 വരെ സേവനം അനുഷ്ടിച്ചിട്ടുണ്ട്.
ഇന്ത്യയിലെ രണ്ടാമത്തെ ഏറ്റവും ഉയർന്ന സിവിലിയൻ പുരസ്കാരമായ പത്മവിഭൂഷൺ 2010-ൽ അദ്ദേഹത്തിന് സമ്മാനിക്കപ്പെട്ടു.


</doc>
<doc id="229554" url="https://ml.wikipedia.org/wiki?curid=229554" title="കേരള കോൺഗ്രസ്‌ (എം)">
കേരള കോൺഗ്രസ്‌ (എം)

കേരളത്തിലെ ഒരു സംസ്ഥാന കക്ഷിയാണ് കേരള കോൺഗ്രസ്‌ (എം) . 1979ൽ കേരള കോൺഗ്രസിന്റെ വിഭജനത്തോടെയാണ് ഇത് രൂപീകൃതമായത്. ഇപ്പോൾ പി.ജെ. ജോസഫ് ആണ് താൽക്കാലിക ചെയർമാൻ . കെ. എം.മാണി ഇതിന്റെ മുൻ നേതാവും ചെയർമാനും ആയിരുന്നു . കോട്ടയം തിരുനക്കര മൈതാനിയിൽ വെച്ച് എൻ.എസ്.എസ്. നേതാവ് മന്നത്ത് പത്മനാഭൻ തിരികൊളുത്തിയാണ് പാർട്ടി ജനിച്ചത്.

കെഎം മാണിയുടെ മരണ ശേഷം ജോസ് കെ മാണിനയിക്കുന്ന വിഭാഗവും ആയി പാർട്ടിയിൽ തർക്കം ഉണ്ടെങ്കിലും , പി.ജെ ജോസഫ് എംഎൽഎ ആണ് ഔദ്യോഗിക മാണി വിഭാഗത്തെ നയിക്കുന്നത് . 

നിലവിൽ രണ്ടു എം പീ മാരും , 5 എം എൽ എ മാരും ആണ് മാണി വിഭാഗത്തിന് ഉള്ളത് .

3. www.keralacongresm.org 

4. www.keralanewz.com 


</doc>
<doc id="229560" url="https://ml.wikipedia.org/wiki?curid=229560" title="വിറക്">
വിറക്

മരങ്ങളിൽ നിന്ന് ലഭിക്കുന്നതും കത്തിക്കുമ്പോൾ താപോർജ്ജം നൽകുന്നതുമായ ഇന്ധനമാണ് വിറക്. ഭക്ഷണം പാകം ചെയ്യാനും വെള്ളം ചൂടാക്കാനും പദാർത്ഥങ്ങൾക്ക് ചൂട് ലഭിക്കാനും വിറക് കത്തിക്കുന്നു. ഗ്രാമീണ വീടുകളിലെ അടുക്കളയിൽ ഭക്ഷണം പാകം ചെയ്യാൻ ധാരാളം വിറക് ഉപയോഗിക്കുന്നു. 
മരങ്ങൾ മുറിച്ചാൽ ലഭിക്കുന്ന തടികളെ മഴു, കത്തിവാൾ എന്നിവ ഉപയോഗിച്ച് കീറിയെടുത്ത് വെയിലിൽ ഉണക്കി ജലാംശം നീക്കം ചെയ്താണ് വിറക് കത്തിക്കാൻ ഉപയോഗിക്കുന്നത്. 

വിറകിന്റെ അമിതമായ ഉപയോഗം സസ്യങ്ങളുടെ നാശത്തിനും വനനശീകരണത്തിനും കാരണമാവുന്നു. 


</doc>
<doc id="229595" url="https://ml.wikipedia.org/wiki?curid=229595" title="അമൃതേശ്വര ക്ഷേത്രം">
അമൃതേശ്വര ക്ഷേത്രം

കർണാടകയിലെ ചിക്കമഗളൂർ ജില്ലയിലെ അമൃതപുരിയിൽ സ്ഥിതിചെയ്യുന്ന അമ്പലമാണ് അമൃതേശ്വര ടെമ്പിൾ () . ചിക്മഗലൂര്‌ ടൌണിൽ നിന്നും 67കിമി അകെലെയാണ്.ഈ അമ്പലം 1196-ൽ ഹൊയ്സാല രാജാവ് വീരബല്ലാല രണ്ടാമൻ പണിതതായാണ് കരുതുന്നത്. ഹൊയ്സാലയിലെ ശില്പികളുടെ കരവിരുത്തിന്റെ ഉത്തമോദാഹരണമാണ് അമൃതേശ്വര ടെമ്പിൾ..



</doc>
<doc id="229611" url="https://ml.wikipedia.org/wiki?curid=229611" title="കെ.വി. സുധീഷ് വധക്കേസ്">
കെ.വി. സുധീഷ് വധക്കേസ്

എസ്എഫ്ഐ കേന്ദ്രകമ്മിറ്റി അംഗവും സംസ്ഥാന ജോയിന്റ് സെക്രട്ടറിയും കണ്ണൂർ ജില്ലാ പഞ്ചായത്ത് അംഗവുമായിരുന്നു കെ വി സുധീഷിന്റെ കൊലപാതകവുമായി ബന്ധപ്പെട്ട കേസാണ് കെ.വി. സുധീഷ് വധക്കേസ് 
മാർക്സിസ്റ്റ് പാർട്ടിയുടെയും എസ്എഫ്ഐയുടെയും നേതാവായിരുന്ന സുധീഷ് 1994 ജനുവരി 26ന് റിപ്പബ്ലിക് ദിനത്തിലാണ് കൊല്ലപ്പെടുന്നത്. കണ്ണൂർ ജില്ലയിലെ കൂത്തുപറമ്പ് തൊക്കിലങ്ങാടിയിലുള്ള വീട്ടിൽ രാത്രി അതിക്രമിച്ചുകയറി വെട്ടിക്കൊല്ലുകയായിരുന്നു. മഴു ഉപയോഗിച്ചായിരുന്നു ആക്രമണം. പോസ്റ്റ്മോർട്ടം റിപ്പോർട്ട് അനുസരിച്ചു ശരീരത്തിൽ ആഴത്തിലുള്ള 36 വെട്ടുകൾ ഉണ്ടായിരുന്നു. കണ്ണൂരിലെ രാഷ്ട്രീയ കക്ഷികൾ തമ്മിലുള്ള സംഘർഷങ്ങളുടെ ഭാഗമായിരുന്നു കൊലപാതകം.

നളിനി, കെ വി നാണു എന്നിവരാണ് സുധീഷിന്റെ മാതാപിതാക്കൾ.

കെ.വി. സുധീഷ് വധക്കേസിൽ അറസ്റ്റിലായ പ്രതികളെല്ലാം ആർഎസ്എസ് പ്രവർത്തകരായിരുന്നു. വിചാരണയിൽ പ്രതികളെ കുറ്റക്കാരെന്ന് കണ്ടെത്തിയ കോടതി ഇവർക്ക് ജീവപര്യന്ത്യം ശിക്ഷവിധിച്ചു. ആർഎസ്എസ് ജില്ലാ കാര്യവാഹ് ആയിരുന്ന പാട്ട ബാബു, ഇ പി ജയരാജൻ വധശ്രമക്കേസ് പ്രതികൂടിയായ പേട്ട ദിനേശൻ എന്നിവർ ഈ കേസിൽ ശിക്ഷിക്കപ്പെട്ട് ജീവപര്യന്തം തടവ് അനുഭവിക്കുകയാണ്. കേസിലെ മറ്റൊരു പ്രതി വിചാരണയ്ക്കിടയിൽ അന്തരിച്ചു. 


</doc>
<doc id="229618" url="https://ml.wikipedia.org/wiki?curid=229618" title="ഇന്റർനെറ്റ് എൻജിനീയറിങ് ടാസ്ക് ഫോഴ്സ്">
ഇന്റർനെറ്റ് എൻജിനീയറിങ് ടാസ്ക് ഫോഴ്സ്

ഇന്റർനെറ്റിന്റെ സാങ്കേതിക മാനദണ്ഡങ്ങളെക്കുറിച്ച് തീരുമാനങ്ങളെടുക്കുന്ന ഒരു അന്തർ ദേശീയ മാനദണ്ഡസമിതിയാണ് (standards association) ഇന്റർനെറ്റ് എൻജിനീയറിങ്ങ് റ്റാസ്ക് ഫോഴ്സ് (IETF). ഇതിന്റെ ഇപ്പോഴത്തെ ചെയർമാൻ റസ്സ് ഹൗസ്ലിയാണ്. അംഗത്വനിബന്ധനകളൊന്നുമില്ലാത്ത ഒരു തരം മാനദണ്ഡസമിതിയാണിത്. താല്പര്യമുള്ള ആർക്കും ഇതിന്റെ പ്രവർത്തനങ്ങളിൽ പങ്കെടുക്കാം. ഇതിൽ പ്രവർത്തിക്കുന്നവരെല്ലാം വോളണ്ടിയർമാരാണ്. മുഴുവൻ സമയ പ്രവർത്തകരായ ചില കാര്യനിർവാഹകരുടെ ശമ്പളവും മറ്റും ചില കമ്പനികൾ സ്പോൺസർ ചെയ്യുന്നതാണ്. ഉദാഹരണത്തിന് ഇപ്പോഴത്തെ ചെയർമാന്റെ ശമ്പളവും മറ്റും സ്പോൺസർ ചെയ്യുന്നത് വെരിസൈൻ എന്ന കമ്പനിയും, യു. എസ്. ഗവണ്മെന്റ് സംഘടനയായ നാഷണൽ സെക്യൂരിറ്റി ഏജൻസിയുമാണ്

പല വർക്കിങ്ങ് ഗ്രൂപ്പുകളിലായിട്ടാണ് ഇതിന്റെ പ്രവർത്തനം വിന്യസിപ്പിച്ചിരിക്കുന്നത്. ഇതിൽ സാധാരണ വർക്കിങ്ങ് ഗ്രൂപ്പുകളും, അനൗപചാരികമായ BoF ഗ്രൂപ്പുകളും കാണും. BoF എന്നു പറഞ്ഞാൽ "ഒരേ തൂവൽ പക്ഷി" (Birds of a Feather) എന്നാണ്. ഓരോ ഗ്രൂപ്പിനും അവർ ചെയ്യേണ്ട ജോലികളെ വിവരിക്കുന്ന ഒരു ചാർട്ടർ ഉണ്ട്. പറഞ്ഞ കാര്യങ്ങൾ ചെയ്തു തീർക്കേണ്ടതിന്റെ കാലാവധി കൂടി ചാർട്ടറിൽ കാണും. 


</doc>
<doc id="229621" url="https://ml.wikipedia.org/wiki?curid=229621" title="ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ">
ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ

ദേശീയ മാനദന്ധ സമിതികളുടെ പ്രതിനിധികളുടെ അന്തർദേശീയ സമിതിയാണ് "'ഇന്റർനാഷണൽ ഓർഗനൈസേഷൻ ഫോർ സ്റ്റാൻഡേർഡൈസേഷൻ". ഫെബ്രുവരി 23 1947 ലാണ് ഇതു തുടങ്ങിയത്. ഐ സ് ഓ ഉപയോഗിക്കുന്ന ഔദ്യോഗിക ഭാഷകൾ ഇംഗ്ലീഷ്, ഫ്രെഞ്ച്, റഷ്യൻ എന്നിവയാണ്. ഇതിന്റെ തലസ്ഥാനം സ്വിറ്റ്സർലാൻഡിലെ ജെനീവയിലാണ്.


</doc>
<doc id="229627" url="https://ml.wikipedia.org/wiki?curid=229627" title="റിക്വസ്റ്റ് ഫോർ കമെന്റ്സ്">
റിക്വസ്റ്റ് ഫോർ കമെന്റ്സ്

ഇന്റർനെറ്റിന്റെ സാങ്കേതിക വശങ്ങളെക്കുറിച്ച് ഇന്റർനെറ്റ് എൻജിനീയറിങ്ങ് റ്റാസ്ക് ഫോഴ്സ്‎ പ്രസിദ്ധീകരിക്കുന്ന ഒരു മെമ്മോറാണ്ഡമാണ് "റിക്വസ്റ്റ് ഫൊർ കമെന്റ്സ് (RFC). ഇതിനെ ചുരുക്കി ആർ. എഫ്. സി. എന്നാണ് വിളിക്കുക. ഈ മെമ്മോറണ്ഡങ്ങൾ സാങ്കേതിക പ്രശ്നങ്ങൾ, അതിനുള്ള നിർദ്ദേശിത പരിഹാരങ്ങൾ, പുതിയ സാങ്കേതിക വികസനങ്ങൾ എന്നിവയെക്കുറിച്ചുള്ള പൊതുവിജ്ഞാപനങ്ങളാണ്. കൂടാതെ ഏതെങ്കിലും പുതിയ സാങ്കേതിക വികസനം നടപ്പിലാക്കുന്നതിന് മുൻപ് അത് സഹവർത്തി സമൂഹത്തിന്റെ പരിശോധനക്ക് (peer review) ആർ. എഫ്. സി."' കൾ അർപ്പിക്കാറുണ്ട്. 1989 മുതൽ എല്ലാ ഏപ്രിൽ ഒന്നാം തീയതിയും ഒരു കാമടി ആർ. എഫ്. സി. ഇറക്കാറുണ്ട്. ഇതിനെ ഏപ്രിൽ ഫൂൾസ് ആർ. എഫ്. സി എന്നാണ് പറയുക.ഇതിലെ ഹ്യൂമർ ചിലപ്പോൾ എല്ലാർക്കും ആസ്വദിക്കാൻ പറ്റില്ല. കുറച്ച് സാങ്കേതിക വിജ്ഞാനം ഉള്ളവർക്കേ കാര്യം എന്തെന്ന് മനസ്സിലാവൂ..

1969 ൽ ആർപാനെറ്റ്(ARPANET) പദ്ധതിയുടെ ഭാഗമായിട്ടാണ് ആർ. എഫ്. സി. രീതിയിലെ വിജ്ഞാപനങ്ങൾ ആദ്യമായി ഉപയോഗിച്ചത്. ഇന്ന് ഇത് വിവരസാങ്കേതിക ലോകത്തെ വിജ്ഞാപന പ്രസിദ്ധീകരണങ്ങളുടെ പൊതു രീതിയാണ്. 1969 ൽ ആദ്യത്തെ ആർ. എഫ്. സി. എഴുതിയവർ അതിനെ ടൈപ് ചെയ്യിച്ച് ആർപാനെറ്റ് (ARPANET) ഗവേഷകരുടെ ഇടയിൽ വിതരണം ചെയ്തു. ഇന്റർ നെറ്റ് വഴി ആദ്യം വിതരണം ചെയ്ത ആർ. എഫ്. സി. ഹോസ്റ്റ് സൊഫ്റ്റ്വെയർ എന്ന പേരിൽ കാലിഫോർണിയ യൂണിവേഴ്സിറ്റിയിലെ (UCLA) സ്റ്റീവൻ ക്രോക്കർ എഴുതിയ ആർ എഫ് സി യാണ്. "RFC 1" എന്ന പേരിലാണിതറിയപ്പെടുന്നത്. . പിന്നീട് വന്ന പല ആർ എഫ് സികളും കാലിഫോർണിയ യൂണിവേഴ്സിറ്റിയിൽ നിന്നാണ് വന്നത്.


</doc>
<doc id="229630" url="https://ml.wikipedia.org/wiki?curid=229630" title="പാബ്ലോ ബാർത്തലോമിയോ">
പാബ്ലോ ബാർത്തലോമിയോ

പ്രസിദ്ധനായ ഇന്ത്യൻ ഫോട്ടോഗ്രാഫറാണ് പാബ്ലോ ബാർത്തലോമിയോ (ജനനം :18 ഡിസംബർ 1955).
കലാ വിമർശകനും ഫോട്ടോഗ്രാഫറുമായ റിച്ചാർഡ് ബാർത്തലോമിയോയുടെ മകനായി ഡൽഹിയിൽ ജനിച്ചു. 20 വർഷത്തോളം ഗാമ ഫോട്ടോ ഏജൻസിയുടെ ഫോട്ടോഗ്രാഫരായി പ്രവർത്തിച്ചു. ഇക്കാലയളവിൽ ഭോപ്പാൽ ദുരന്തത്തിന്റേതുൾപ്പെടെ നിരവധി പ്രധാന സംഭവങ്ങൾ ഡോക്യുമെന്റ് ചെയ്തു. നിരവധി അന്താരാഷ്ട്ര പുരസ്കാരങ്ങൾ ലഭിച്ചിട്ടുണ്ട്.


</doc>
<doc id="229642" url="https://ml.wikipedia.org/wiki?curid=229642" title="ത്രെന്തോസിലെ സൈമൺ">
ത്രെന്തോസിലെ സൈമൺ

ഇറ്റലിയിലെ ത്രെന്തോസ് നഗരത്തിൽ 1475-ൽ രണ്ടുവയസ്സിനടുത്ത പ്രായത്തിൽ ദുരൂഹസാഹചര്യത്തിൽ മരണമടഞ്ഞ ശിശുവാണ് ത്രെന്തോസിലെ സൈമൺ. പെസഹാതിരുനാളിനു കാണാതായ സൈമന്റെ മൃതദേഹം ഉയിർപ്പുഞായറാഴ്ച ഒരു അഴുക്കു ചാലിൽ കണ്ടുകിട്ടിയതിനെ തുടർന്ന്, ആ സംഭവത്തിൽ നഗരത്തിലെ യഹൂദസമൂഹം കുറ്റവാളികളായി കണക്കാക്കപ്പെട്ടു. യഹൂദർ നടത്തിയിരുന്നതായി കരുതപ്പെട്ടിരുന്ന നിഗൂഢാനുഷ്ഠാനങ്ങളിൽ ക്രൈസ്തവശിശുക്കളുടെ രക്തം ചേർത്തു ചുട്ട പെസഹാ അപ്പം ഉപയോഗിച്ചിരുന്നെന്നും അതിനായി കുട്ടിയെ തട്ടിയെടുത്തു കൊലചെയ്തതാണെന്നുമായിരുന്നു ആരോപണം. 

പീഡനമുപയോഗിച്ചുള്ള ചോദ്യം ചെയ്യൽ മുഖേന നേടിയ 'കുറ്റസമ്മതം' കൊണ്ട് 'സ്ഥിരീകരിക്കപ്പെട്ട' ഈ ആരോപണം, യൂറോപ്പിലുടനീളം യഹൂദർക്കെതിരെ രക്തപ്പകയുടെ വിഷയമായി. ത്രെന്തോസിലെ യഹൂദസമൂഹത്തിന്റെ നേതാവായിരുന്ന സാമുവേൽ ഉൾപ്പെടെ 15 യഹൂദരെ ഇതിന്റെ പേരിൽ വധശിക്ഷക്കു വിധിച്ച് എരിച്ചു കൊന്നു. ആരോപണങ്ങൾക്ക് ഇരയായ യഹൂദസ്ത്രീകളേയും മർദ്ദനത്തിനു വിധേയരാക്കിയെങ്കിലും 1478-ൽ മാർപ്പാപ്പായുടെ ഇടപെടലിന്റെ ഫലമായി അവർ മോചിതരായി. 

കുട്ടിയുടെ മരണം നടന്ന് ഒരുവർഷത്തിനുള്ളിൽ അവന്റെ മദ്ധ്യസ്ഥം വഴി നൂറോളം അത്ഭുതങ്ങൾ നടന്നതായി അവകാശവാദം ഉണ്ടായി. താമസിയാതെ കത്തോലിക്കാസഭയിൽ സൈമൺ വ്യാപകമായി വണങ്ങപ്പെടാൻ തുടങ്ങി. ത്രെന്തോസിലെ മെത്രാൻ കുട്ടിയെ വിശുദ്ധപദവിയിലേക്ക് ഉയർത്താനുള്ള ശ്രമവും തുടങ്ങി. സൈമൺ-ഭക്തി ഇറ്റലിയിലും ഓസ്ട്രിയയിലും ജർമ്മനിയിലും പരന്നു. എങ്കിലും സംഭവത്തിന്റെ വാസ്തവികതയെക്കുറിച്ച് സംശയം ഉന്നയിക്കപ്പെട്ടതിനെ തുടർന്ന് അന്വേഷണം നടത്താൻ സിക്സ്റ്റസ് നാലാമൻ മാർപ്പാപ്പ ഏർപ്പാടാക്കി. 

ബെർണാർഡൈൻ ഫിൽട്രെ എന്ന ഫ്രാൻസിസ്കൻ വേദപ്രചാരകന്റെ യഹൂദവിരുദ്ധ പ്രഭാഷണങ്ങളുടെ പശ്ചാത്തലത്തിലായിരുന്നു സൈമന്റെ തിരോധാനം ജൂതപീഡനത്തിന് അവസരമായത്. ഫ്രാൻസിസ്കൻ സഭാംഗമായ സിക്സ്റ്റസ് അഞ്ചാമൻ 1588-ൽ മാർപ്പാപ്പ ആയതോടെ സൈമന്റെ ഭക്തി പുനഃസ്ഥാപിക്കപ്പെട്ടു. ഒരിക്കലും ഔപചാരികമായി വിശുദ്ധപദവിയിലേക്ക് ഉയർത്തപ്പെട്ടില്ലെങ്കിലും, കത്തോലിക്കാ സഭയിലെ രക്തസാക്ഷികളുടെ പഞ്ചാംഗത്തിൽ അവൻ ഇടം കണ്ടെത്തി. പീഡനത്തിനും തട്ടിയെടുക്കലിലും ഇരകളാകുന്നവരുടെ മദ്ധ്യസ്ഥനായും സൈമൺ കരുതപ്പെടാൻ തുടങ്ങി. രക്തസാക്ഷികളുടെ പഞ്ചാംഗത്തിൽ നിന്ന് സൈമന്റെ പേര് കത്തോലിക്കാ സഭ, രണ്ടാം വത്തിക്കാൻ സൂനഹദോസിനെ തുടർന്നു നടന്ന നവീകരണത്തിന്റെ ഭാഗമായി 1965-ൽ മാറ്റി. 


</doc>
<doc id="229643" url="https://ml.wikipedia.org/wiki?curid=229643" title="അമ്മത്തൊട്ടിൽ">
അമ്മത്തൊട്ടിൽ

കേരള സംസ്ഥാന ശിശുക്ഷേമസമിതിയുടെ തിരുവനന്തപുരത്തുള്ള ആസ്ഥാനത്തു് 2007-ൽ തുടങ്ങിവെച്ച ഒരു പദ്ധതിയാണു് അമ്മത്തൊട്ടിൽ. സമൂഹത്തിന്റെ അംഗീകാരമില്ലാത്ത ബന്ധങ്ങളിലൂടെ ജനിച്ചതിനാലോ മറ്റു കാരണങ്ങളാലോ കുപ്പത്തൊട്ടികൾ പോലുള്ള സ്ഥലങ്ങളിൽ ഉപേക്ഷിക്കപ്പെടുന്നതിനു പകരം, അത്തരം നവജാതശിശുക്കളെ കൊണ്ടുവെയ്ക്കുന്നതിനു വേണ്ടി പ്രത്യേകം സ്ഥാപിച്ച ഒരു തൊട്ടിൽ ആണു് ഈ പദ്ധതിയിലെ പ്രധാന ഘടകം.

യാതൊരു വിവരങ്ങളും നൽകേണ്ട ഉത്തരവാദിത്തമില്ലാതെത്തന്നെ, സ്വന്തം വ്യക്തിത്വം പുറത്താക്കാതെ മാതാവിനോ മറ്റുള്ളവർക്കോ ഈ തൊട്ടിലിൽ കുഞ്ഞിനെ ഉപേക്ഷിക്കാൻ സാധിക്കും. ഇപ്രകാരം കണ്ടെടുക്കുന്ന കുഞ്ഞുങ്ങളെ ക്ഷേമസമിതി ഏറ്റെടുത്തു് അനാഥാലയങ്ങളിൽ വളർത്തുകയോ ദത്തു നൽകുകയോ ചെയ്യുന്നു.


</doc>
<doc id="229650" url="https://ml.wikipedia.org/wiki?curid=229650" title="പെന്റഗോണിയ റൂബിഫ്ലോറ">
പെന്റഗോണിയ റൂബിഫ്ലോറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പെന്റഗോണിയയിലെ ഒരിനമാണ് പെന്റഗോണിയ റൂബിഫ്ലോറ - Pentagonia rubiflora. പെറുവിലാണ് ഇവ തദ്ദേശീയമായി കാണപ്പെടുന്നത്.



</doc>
<doc id="229664" url="https://ml.wikipedia.org/wiki?curid=229664" title="ഡൊമിനിചിനോ">
ഡൊമിനിചിനോ

റോമൻ ചിത്രകാരനായിരുന്നു ഡൊമിനിചിനോ സാംപിയെറി. കരാക്കി കലാകുടുംബത്തിലെ ആനിബെയ്ൻ എന്ന ചിത്രകാരന്റെ ഉത്തമ ശിഷ്യനായിരുന്നു ഡൊമിനിചിനോ. ബൊളൊനീസ് ക്ലാസിസിസത്തിന്റെ പാരമ്പര്യം കാത്തുസൂക്ഷിക്കുന്നതിൽ ഇദ്ദേഹം അതീവ താത്പര്യം പ്രദർശിപ്പിച്ചു. കാൽവേർട്ട്, ലുഡൊവിക്കൊ കരാക്കി എന്നിവരോടൊപ്പം പരിശീലനം നടത്തിയ ശേഷം ഡൊമിനിചിനോ റോമിലേക്കു പോയി. ആനിബെയ്ൻ കരാക്കിയുടെ നേതൃത്വത്തിൽ അവിടെ പരിശീലനം നടത്തിയിരുന്ന ചിത്രകാരന്മാരോടൊപ്പം ചേർന്നു. "ഫെയ്ഡൻ വിത്ത് ദ് യൂണിക്കോൺ" എന്ന പ്രശസ്ത ചിത്രം വരച്ചത് ഇവിടെവച്ചായിരുന്നു. ഗ്യാലറിയുടെ കവാടത്തിനു മുകളിൽ ഈ ചിത്രം ഇപ്പോഴും പ്രദർശിപ്പിച്ചിരിക്കുന്നു.
16-ആം നൂറ്റാണ്ടിന്റെ രണ്ടാം ദശകത്തിലാണ് ഡൊമിനിചിനോ റോമൻ ചിത്രകാരന്മാരിൽ പ്രമുഖനായിത്തീർന്നത്. ശ്രദ്ധേയമായ അനേകം ചിത്രങ്ങൾ ഇക്കാലത്ത് ഇദ്ദേഹം വരച്ചു. സെയ്ന്റ് സിസിലിയയുടെ ജീവിതത്തിലെ പല രംഗങ്ങളും ഇദ്ദേഹം ക്യാൻവാസിലേക്കു പകർത്തി. റാഫേൽ ചിത്രങ്ങളുടെ സ്വാധീനം ഡൊമിനിചിനോയുടെ സൃഷ്ടികളിൽ പ്രകടമാണ്.

1620-കളിൽ രചിച്ച ഫ്രെസ്കോകളിൽ ക്ലാസിസിസത്തിൽ നിന്നുള്ള വ്യതിയാനവും ബറോക്ശൈലിയുടെ സ്വാധീനവുമാണ് കാണുന്നത്. എങ്കിലും അക്കാലത്തെ ത്ന്റെ എതിരാളിയായിരുന്ന ലാൻ ഫ്രാങ്കോവിന്റെ രചനകളെ അപേക്ഷിച്ച് കൂടുതൽ സുവ്യക്തമായിരുന്നു ഡൊമിനിചിനോയുടെ ചിത്രങ്ങൾ. 1631-ൽ നേപ്പിൾസിലേക്കു പോവുകയും അവിടെ "സെന്റ് ജെനാറോ" പള്ളിയിലെ സീലിങ്ങിൽ അനേകം ഫ്രെസ്കോകൾ വരയ്ക്കുകയും ചെയ്തു. അസൂയാലുക്കളായ ചില ചിത്രകാരന്മാരുടെ എതിർപ്പുകാരണം 1634-ൽ നാട്ടിലേക്കു മടങ്ങി. പിൽക്കാലത്ത് നേപ്പിൾസിലേക്ക് വീണ്ടും യാത്രയായെങ്കിലും പണി പൂർത്തിയാകുന്നതിനു മുമ്പ് മരണമടയുകയാണുണ്ടായത്.

ഫ്രെസ്കോരചനയ്ക്കുപരി പ്രകൃതിദൃശ്യചിത്രരചനയിലും ഡൊമിനിചിനോ വിദഗ്ദ്ധനായിരുന്നു. മികച്ച ഒരു ഡ്രാഫ്റ്റ്സ്മാനെന്ന പ്രശസ്തിയും ഇദ്ദേഹം നേടി. വിൻസർകാസിലിലെ റോയൽ ലൈബ്രറിയിൽ ഇദ്ദേഹത്തിന്റെ രചനകളുടെ വലിയൊരു ശേഖരമുണ്ട്. മോൺസിഞ്ഞോർ അഗുച്ചിയുടെ പോർട്രെയ്റ്റാണ് മറ്റൊരു മികച്ച സംഭാവന. "ലാസ്റ്റ് കമ്യൂണിയൻ ഒഫ് സെയ്ന്റ് ജറോം" ആണ് ഡൊമിനി ചിനോയുടെ ഏറ്റവും മികച്ച പെയിന്റിങ്ങായി കരുതപ്പെടുന്നത്. 18-ആം നൂറ്റാണ്ടിലാണ് ഡൊമിനിചിനോയുടെ പ്രശസ്തി വളരെ വർധിച്ചതെങ്കിലും 19-ആം നൂറ്റാണ്ടിൽ നല്ലൊരു കലാവിമർശകനും വാട്ടർകള റിസ്റ്റുമായ റസ്കിന്റെ രൂക്ഷമായ വിമർശനത്തിന് ഇദ്ദേഹം വിധേയനായി. എങ്കിലും ചിനോയുടെ കലാലോകം പൂർവാധികം തിളക്കത്തോടെതന്നെ നിലകൊണ്ടു.



</doc>
<doc id="229702" url="https://ml.wikipedia.org/wiki?curid=229702" title="വസീലി അർഖിപോവ്">
വസീലി അർഖിപോവ്

ക്യൂബൻ മിസൈൽ പ്രതിസന്ധി സമയത്ത് ഒരു സോവിയറ്റ് നേവൽ ഓഫീസറായിരുന്നു വസീലി അലെക്സാൻഡ്രോവിച്ച് അർഖിപോവ് (Russian: Василий Александрович Архипов) (30 January 1926 – 19 August 1998). ഈയിടെ പുറത്ത് വന്ന വിവരങ്ങൾ അനുസരിച്ച് ക്യൂബൻ മിസൈൽ പ്രതിസന്ധി സമയത്ത് ന്യൂക്ലിയർ മിസ്സൈൽ വിക്ഷേപിക്കാൻ ഉള്ള ഉത്തരവു അനുസരിക്കാതിരുന്നത് വഴി ലോകത്തെ ഒരു വലിയ ന്യൂക്ലിയർ വിപത്തിൽ നിന്ന് രക്ഷിച്ചയാളാണ്. 1961 ഒക്റ്റോബർ 27 ന് ക്യൂബൻ മിസ്സൈൽ പ്രതിസന്ധി ചൂടുപിടിച്ച് നിൽക്കുന്ന സമയത്ത് അമേരിക്കയുടെ പതിനൊന്നു ഡിസട്രോയർ കപ്പലുകളും , യു എസ് എസ് രാൻഡോൽഫ് എന്ന വിമാന വാഹിനി കപ്പലുമടങ്ങുന്ന നാവിക വ്യൂഹം (flotilla) ക്യൂബയുടെ പരിസരത്ത് ഒരു സോവിയറ്റ് ഫോക്സ്ട്രോട്ട് ക്ലാസ് അന്തർവാഹിനി ഉണ്ടെന്ന് കണ്ടെത്തി. B-59 എന്ന ഈ അന്തർവാഹിനി ആണവായുധങ്ങൾ വഹിക്കുന്നതായിരുന്നു. അന്തർദേശീയ സമുദ്രമേഖലയായിരിന്നിട്ടും (international waters) അമേരിക്കൻ കപ്പലുകൾ ഡെപ്ത് ചാർജുകൾ വീഴ്ത്തി സോവിയറ്റ് അന്തർവാഹിനിയെ ആക്രമിച്ചു. ഈ ആക്രമണത്തിൽ നിന്നൊഴിഞ്ഞു മാറാൻ ബി 59 ന് മോസ്ക്കോയുമായി റേഡിയോ സമ്പർക്കം സാധ്യമല്ലാത്ത ആഴത്തിലേക്ക് നീങ്ങേണ്ടി വന്നു. കൂടാതെ കുറച്ച് ദിവസമായി മോസ്കോയിൽ നിന്ന് റേഡിയോ സന്ദേശങ്ങളൊന്നുമുണ്ടായിരുന്നില്ല. അമേരിക്കൻ സിവില്യൻ റേഡിയോ പ്രക്ഷേപണങ്ങളിൽ നിന്ന് മിസൈൽ പ്രതിസന്ധി ചൂടുപിടിക്കുന്നതും സോവിയറ്റ് നാവികർ അറിയുന്നുണ്ടായിരുന്നു. അമേരിക്കൻ കപ്പലുകൾ അന്തർദേശീയ സമുദ്രമേഖലയിൽ വച്ച് തങ്ങളെ ആക്രമിച്ചത് കണ്ട് ബി 59 ന്റെ ക്യാപ്റ്റൻ വാൽന്റിൻ സവിറ്റ്സ്കി യുദ്ധം പൊട്ടിപ്പുറപ്പെട്ടു എന്നു കരുതി അണുവായുധം ഘടിപ്പിച്ച റ്റോർപ്പിഡോ വിക്ഷേപിക്കാൻ തീരുമാനിച്ചു. സെക്കന്റ് ഇൻ കമാണ്ട് (second in command) ആയിരുന്ന അർഖിപോവ് ഇത് തടഞ്ഞു.


</doc>
<doc id="229709" url="https://ml.wikipedia.org/wiki?curid=229709" title="വസീലി സൈറ്റ്സെവ്">
വസീലി സൈറ്റ്സെവ്

രണ്ടാം ലോക മഹായുദ്ധകാലത്തെ പ്രസിദ്ധനായ സോവിയറ്റ് സ്നൈപ്പറായിരുന്നു വസീലി ഗ്രിഗോറിയേവിച്ച് സൈറ്റ്സെവ് (Russian: Василий Григорьевич Зайцев; IPA: [vʌˈsʲilʲɪj ɡrʲɪˈɡorʲjevʲɪtɕ ˈzajtsɨf]; 23 March 1915 – 15 December 1991). രണ്ടാം ലോകമഹായുദ്ധകാലത്തെ സ്റ്റാലിൻഗ്രാഡ് ആക്രമണത്തിനിടയിൽ, 1942 നവംബർ 10 മുതൽ 17 വരെയുള്ള ദിവസങ്ങളിൽ ജെർമൻ സേനയുടെ 225 ഓഫീസർമാരെയും, പട്ടാളക്കാരെയും വസീലി സൈറ്റ്സെവ് കൊന്നിട്ടുണ്ടെന്നാണ് കണക്ക്. ഇതിൽ 11 ശത്രു സ്നൈപ്പർമാരുമുണ്ട്. സ്റ്റാലിൻഗ്രാഡ് യുദ്ധത്തിൽ വസീലി സൈറ്റ്സേവിന്റെ ധീരകഥകൾ റഷ്യൻ ചെറുത്തുനിൽപ്പിന് ഒരു പ്രചോദനമായിരുന്നു

എനിമി അറ്റ് ദി ഗേറ്റ്സ് (Enemy at the gates) എന്ന ഹോളിവുഡ് സിനിമയുടെ കഥ ഇദ്ദേഹത്തിന്റെ ജീവിതത്തെ ആസ്പദമാക്കിയാണ്.

വസീലി ചെല്യാബിൻസ്ക് ഒബ്ലാസ്റ്റിലെ യെലനിൻസ്കോയ് എന്ന ഗ്രാമത്തിൽ ജനിച്ചു. കുട്ടിക്കാലം മുതലേ അപ്പൂപ്പനുമൊത്ത് യുരൽ മലകളിൽ മാനിനെയും, ചെന്നായ്ക്കളെയും വേട്ടയാടാൻ പോകുമായിരുന്നു. അന്നുമുതലേ ലക്ഷ്യംതെറ്റാതെ തോക്കുപയോഗിക്കാൻ വസീലി പഠിച്ചു. 22 വയസ്സുള്ളപ്പോൾ (1937) വസീലി സോവിയറ്റ് നാവികസേനയിലെ പസഫിക് ഫ്ലീറ്റിലെ ആർട്ടിലറി ഡിവിഷനിൽ ഗുമസ്തനായി ചേർന്നു. മിലിട്ടറി ബിസിനസ്സ് സ്കൂളിൽ നിന്ന് തുടർ പരിശീലനം നേടിയ വസീലിയെ റഷ്യയുടെ കിഴക്കൻ അതിർത്തി (ജപ്പാൻ കടൽ) പ്രദേശത്തുള്ള ഒരു നേവൽ ബേസിൽ ഫൈനാൻസ് വകുപ്പിന്റെ തലവനായി നിയമിച്ചു. ഇതിനിടെ റഷ്യയുടെ പടിഞ്ഞാറൻ അതിർത്തിയിൽ ജർമ്മനിയുമായുള്ള യുദ്ധം കൊടുമ്പിരിക്കൊണ്ട് വരികയായിരുന്നു. 1942 ആയതോടെ യുദ്ധമുഖത്തേയ്ക്ക് സ്ഥലം മാറ്റം അപേക്ഷിച്ച് കൊണ്ട് വസീലി അഞ്ച് അപേക്ഷകൾ കൊടുത്തിരുന്നു. വസീലിയുടെ അഞ്ചാമത്തെ അപേക്ഷ ഫലം കണ്ടു 1942 സെപ്റ്റ്ംബർ മാസത്തിൽ വസീലിയ്ക്ക് സ്റ്റാലിൻഗ്രാഡിലെ ഒരു കരസേന യൂണിറ്റിലേയ്ക്ക് സ്ഥലം മാറ്റം അനുവദിച്ചു കിട്ടി. അങ്ങനെ വസീലിയും തന്റെ യൂണിറ്റിനൊപ്പം വോൾഗ നദി മുറിച്ചു കടന്നു സ്റ്റാലിൻഗ്രാഡ് യുദ്ധത്തിന്റെ ഒരു ഭാഗമായി.

തുടക്കത്തിലെയുള്ള സംഘട്ടനങ്ങളിൽ വസീലി തന്റെ മികച്ച മാർക്ക്സ്മാൻഷിപ്പ് പ്രകടിപ്പിച്ചു തുടങ്ങി. സാധാരണ ഇൻഫൻട്രി സേനയ്ക്ക് നൽകുന്ന നിലവാരം കുറഞ്ഞ തോക്കായ മോസിൻ നഗാന്റ് (റഷ്യൻ: Винтовка Мосина, ഇംഗ്ലീഷ് : Mosin–Nagant) 1938 കാർബൈൻ ഉപയോഗിച്ച് 32 ജെർമൻ പട്ടാളക്കാരെ വെടിവെച്ചു വീഴ്ത്തിയിരുന്നു. വസീലിയുടെ കഴിവുകൾ കണ്ടു തിരിച്ചറിഞ്ഞ സൈനിക മേധാവികൾ അദ്ദേഹത്തെ സ്നൈപ്പർ യൂണിറ്റിലേക്ക് മാറ്റുകയും ഉപയോഗിക്കാൻ സ്നൈപ്പർമാർ ഉപയോഗിക്കുന്ന പ്രത്യേക തരം മോസിൻ നഗാന്റ് സ്നൈപ്പർ റൈഫിൾ ഇഷ്യൂ ചെയ്യുകയും ചെയ്തു. അധികം കാലം കഴിയാതെ വസീലി റഷ്യൻ സേനയിലെ ഏറ്റവും കാര്യശേഷിയുള്ള സ്നൈപ്പറായി മാറി. റഷ്യയിൽ മുഴുവൻ വസീലി പ്രസിദ്ധനായി. സ്റ്റാലിൻഗ്രാഡ് യുദ്ധത്തിൽ റഷ്യൻ സ്നൈപ്പർമാർ അനേകം ജെർമൻ പട്ടാളക്കാരെ കൊന്നൊടുക്കി എന്ന വാർത്തകൾ ജെർമൻ സേനയുടെ മനോധൈര്യം കെടുത്താൻ സഹായിച്ചു.

ലക്ഷ്യം തെറ്റാതെ തോക്കുപയോഗിക്കുന്നതിൽ മാത്രമല്ല. സ്നൈപ്പർ യുദ്ധ തന്ത്രങ്ങളിലും () താൻ അഗ്രഗണ്യനാണെന്ന് വസീലി തെളിയിച്ചു. വസീലി ആവിഷ്കരിച്ച ആറു പേരെ ഒരു ഷൂട്ടറും ഒരു സ്കൗട്ടുമുള്ള മൂന്നു ടീമായി വിഭജിച്ചു വലിയൊരു പ്രദേശത്തെ കവർ ചെയ്യുന്ന "ദി സിക്സസ്" എന്ന സ്നൈപ്പർ തന്ത്രം ഇപ്പോഴും ആധുനിക സൈന്യങ്ങൾ ഉപയോഗിക്കുന്നു. 


</doc>
<doc id="229711" url="https://ml.wikipedia.org/wiki?curid=229711" title="സ്നൈപ്പർ">
സ്നൈപ്പർ

യുദ്ധകാലത്ത് ഒളിഞ്ഞിരുന്ന് ശത്രു സൈന്യത്തിലെ പട്ടാളക്കാരെ വെടിവെക്കാൻ വേണ്ടി പ്രത്യേക പരിശീലനം കിട്ടിയ പട്ടാളക്കാരനെയാണ് സ്നൈപ്പർ എന്ന് പറയുന്നത്. ഈ പട്ടാളക്കാർ ഇതിനു വേണ്ടി സ്നൈപ്പർ റൈഫിൾ എന്ന് വിളിക്കുന്ന പ്രത്യേകതരം തോക്കാണ് ഉപയോഗിക്കുക. ഓഫീസർ മാർ, റേഡിയോ ഓപ്പറേറ്റർ മുതലായ ശത്രുവിന്റെ വിലപ്പെട്ട ആസ്തികളെ (high value assets) ഇല്ലാതാക്കുകയാണ് സ്നൈപ്പറിന്റെ പ്രധാന ജോലി. സൂക്ഷമതയോടെ വെടി വെയ്ക്കുന്നതിനുള്ള് പരിശീലനത്തിനു പുറമെ സ്നൈപ്പർമാർക്ക് ഒളിഞ്ഞിരിക്കൽ (camouflage), ഭൂപ്രകൃതിക്കനുസൃതമായ ഒളി പടനീക്കം(field craft), നുഴഞ്ഞുകയറ്റം (infiltration), ഒളിച്ചുകടത്തൽ (exfiltration), രഹസ്യ നിരീക്ഷണം (surveillance), കാട്ടിൽ യുദ്ധം ചെയ്യൽ(jungle warfare) എന്നീ കാര്യങ്ങളിൽ പരിശീലനം നൽകാറുണ്ട്.

സ്നൈപർ എന്ന വാക്ക് ഉത്ഭവിച്ചത് പതിനെട്ടാം നൂറ്റാണ്ടിൽ ബ്രിട്ടീഷ് ഇൻഡ്യയിലെ പട്ടാളക്കാരുടെ ഇടയിലാണ്. സ്നൈപ് (snipe) എന്ന പക്ഷിയുടെ പേരിൽ നിന്നാണ് സ്നൈപ്പർ എന്ന വാക്കുണ്ടായത്. ഈ സ്നൈപ് (snipe) ഒളിച്ചിരിക്കാൻ വളരെ വൈദഗ്ദ്യമുള്ള തരം പക്ഷിയാണ്. കൂടാതെ പറക്കുമ്പോൾ ഇത് നേരെയല്ല അല്പം വളഞ്ഞ് പുളഞ്ഞാണ് പറക്കുക. ഇതിനെ വെടിവച്ചിടാൻ അതീവ വൈദ്ഗ്ദ്യമുള്ള വേട്ടക്കാർക്ക് മാത്രമേ പറ്റൂ. അങ്ങനെ, സ്നൈപ് (snipe) എന്ന പക്ഷിയെ വേട്ടയാടി കൊല്ലാൻ കഴിവുള്ള പട്ടാളക്കാരെ മറ്റുള്ളവർ സ്നൈപർ എന്ന് വിളിച്ച്തുടങ്ങി. 

ചരിത്രത്തിൽ ആദ്യമായിട്ട് സ്നൈപ്പർമാരെ വ്യാപകമായി ഉപയോഗിച്ചത് അമേരിക്കൻ സ്വാതന്ത്ര്യസമരക്കാലത്താണ്. 1777 ൽ സാരറ്റോഗയിൽ നടന്ന ഒരു സംഘട്ടനത്തിൽ (battle) അമേരിക്കക്കാർ മരങ്ങളിൽ ഒളിച്ചിരുന്നു ബ്രിട്ടീഷ് പട്ടാളക്കാരെ വെടി വെച്ചിരുന്നു. അന്ന് തിമത്തി മർഫി എന്ന അമേരിക്കക്കാരൻ ബ്രിട്ടീഷ് പട്ടാളത്തിലെ ജെനറലായ സൈമൺ ഫ്രേസറെ 1200 അടി ദൂരെ നിന്ന് വെടിവെച്ചിട്ടു. പിന്നീട് അമേരിക്കൻ ആഭ്യന്തര യുദ്ധകാലത്ത് രണ്ട് കക്ഷികളും വ്യാപകമായി ഷാർപ് ഷൂട്ടർമാരെ ഉപയോഗിച്ചു. അക്കാലത്തെ എടുത്തു പറയേണ്ട സംഭവം ജോൺ സെജ്്വിക്ക് (John Sedgwick) എന്ന യൂണിയൻ ജെനറലിന്റെ അന്ത്യമാണ്. സ്പോട്ട്സിൽവേനിയ സംഘട്ടനത്തിൽ (Battle of Spotsylvania Court House) 3000 അടി ദൂരെ നിന്ന് കോൺഫെഡറേറ്റ് ഷാർപ് ഷൂട്ടർമാർ യൂണിയൻ സേനക്ക് നേരെ വെടി വെയ്ക്കുകയായിരുന്നു. സെജ്്വിക്കിന്റെ കൂടെയുള്ള ഓഫീസർമാർ വെടി ശബ്ദം കേൾക്കുകയും ഞെട്ടുകയും, താഴോട്ട് കുനിയുകയും ചെയ്തു. ഇത് കണ്ട സെജ്്വിക്ക് "എന്തിനാ പേടിക്കുന്നത്, ഈ ദൂരത്ത് നിന്ന് അവർ ഒരു ആനയെ വെടിവെച്ചാൽ കൂടി, വെടി കൊള്ളില്ല" എന്ന് പറഞ്ഞ്കൊണ്ട് സധൈര്യം തുറസ്സായ സ്ഥലത്ത് അങ്ങോട്ടുമിങ്ങോട്ടുമുലാത്തി. പക്ഷേ ഏതാനും നിമിഷങ്ങൾക്കകം സെജ്്വിക്ക് വെടിയേറ്റ് മരിച്ചുവീണു.


</doc>
<doc id="229714" url="https://ml.wikipedia.org/wiki?curid=229714" title="കിംഗ്‌ ഫഹദ് ജലധാര">
കിംഗ്‌ ഫഹദ് ജലധാര

ലോകത്തിലെ ഏറ്റവും കൂടുതൽ ഉയരത്തിലുള്ള ജലധാരയാണ് ജിദ്ദയിലെ കിംഗ്‌ ഫഹദ് ജലധാര. ജിദ്ദ ജലധാര എന്നും ഇത് അറിയപ്പെടുന്നു. അൽ ഹംറയിൽ പലസ്തീൻ സ്ട്രീറ്റ് കടലിനോട് ചേരുന്ന ഭാഗത്താണ് ജിദ്ദയിലെ പ്രധാന ആകർഷണമായ കിംഗ്‌ ഫഹദ് ജലധാര സ്ഥിതി ചെയ്യുന്നത്. 

1980ൽ നിർമിച്ച ഈ ജലധാര 312 മീറ്റർ(1024 അടി) ഉയരമുള്ളതാണ്. ഉയരത്തിന്റെ കാര്യത്തിൽ ജിദ്ദ ജലധാര 
ഗിന്നസ് ബുക്കിൽ സ്ഥാനം പിടിച്ചിട്ടുണ്ട്. ചെങ്കടലിലെ ഉപ്പുവെള്ളമാണ് ഇതിൽ ഉപയോഗിക്കുന്നത്. മണിക്കൂറിൽ 375 കിലോമീറ്റർ വേഗതയിൽ വെള്ളം പമ്പ് ചെയ്യുന്ന 3.5 മെഗാവാട്ട് ശക്തിയുള്ള മൂന്നു സെന്ററിഫ്യുജൽ പമ്പുകളും പതിനെട്ടു അനുബന്ധ പമ്പുകളും ഉപയോഗിച്ചാണ് ഈ ജലധാര പ്രവർത്തിക്കുന്നത്. രാത്രി സമയത്ത് ശക്തി കൂടിയ 500 ഓളം വൈദ്യുതിവിളക്കുകൾ ഇതിന്റെ മനോഹാരിത വർദ്ധിപ്പിക്കുന്നു


</doc>
<doc id="229751" url="https://ml.wikipedia.org/wiki?curid=229751" title="ആനച്ചുണ്ട">
ആനച്ചുണ്ട

വഴുതനങ്ങ ബഡ്ഡുചെയ്യാനായി നട്ടുവളർത്തുന്ന ഒരു ചെടിയാണ് ആനച്ചുണ്ട. . അങ്ങനെ വളർത്തുന്ന തൈകൾക്ക് വേരുകളിൽ ഉണ്ടാകുന്ന കീടബാധ ഏൽക്കാറില്ലാത്തതിനാൽ രണ്ടാമത്തെ വർഷവും വിളവെടുക്കാനാവും.


</doc>
<doc id="229754" url="https://ml.wikipedia.org/wiki?curid=229754" title="ഊർപ്പം">
ഊർപ്പം

മധ്യരേഖാപ്രദേശങ്ങളിൽ വ്യാപകമായി കാണുന്ന ഒരു കുറ്റിച്ചെടിയാണ് ഊർപ്പം. . ഇതിനെ ഒരു കളയായി കരുതുന്നുണ്ട്.



</doc>
<doc id="229760" url="https://ml.wikipedia.org/wiki?curid=229760" title="അഷ്ടാംഗസംഗ്രഹം">
അഷ്ടാംഗസംഗ്രഹം

വാഗ്‌ഭടൻ രചിച്ച ഒരു ആയുർവേദ ഗ്രന്ഥമാണ് അഷ്ടാംഗസംഗ്രഹം. ഇതിൽ വിവിധങ്ങളായ ആയുർവേദ ചികിത്സാരീതികളെക്കുറിച്ച് പ്രതിപാദിക്കുന്നു. ആദ്ദേഹത്തിന്റെ തന്നെ അഷ്ടാംഗഹൃദയത്തിനൊപ്പം ഈ പുസ്തകത്തിനെയും ആയുർവേദത്തിന്റെ പ്രാമാണിക ഗ്രന്ഥങ്ങളായി കണക്കാക്കുന്നു. ഏഴാം നൂറ്റാണ്ടിലാണ് ഇതിന്റെ രചനാകാലമെന്ന് വിശ്വസിക്കുന്നു.

അഷ്ടാംഗസംഗ്രഹത്തിന്റെ കർത്താവ് വൃദ്ധവാഗ്ഭടനാണെന്നും അഷ്ടാംഗഹൃദയത്തിന്റെ കർത്താവാകട്ടെ അദ്ദേഹത്തിന്റെ കാലശേഷം ജീവിച്ചിരുന്ന മറ്റൊരു വാഗ്ഭടനാണെന്നും അഭിപ്രായമുണ്ട്. പക്ഷേ, സൂക്ഷ്മമായി പരിശോധിച്ചാൽ രണ്ടു ഗ്രന്ഥങ്ങളും ഒരാളുടേതെന്നു വിചാരിക്കാൻ സഹായകമായ തെളിവുകൾ സുലഭമാണ്. 

"രാഗാദി രോഗാൻ സതതാനുശക്താ-
നശേഷകായ പ്രസൃതാനശേഷാൻ ഔത്സുക്യമോഹാരതിതാൻ ജഖാന യോഅപൂർവ വൈദ്ധ്യായ നമോസ്തു തസ്മൈll"
എപ്പോഴും തുടർന്നുകൊണ്ടിരിക്കുന്നവയും എല്ലാ ശരീരങ്ങളിലും ശരീരത്തിലെ എല്ലാ ഭാഗങ്ങളിലും മനസ്സിലും ശരീരത്തിലും വ്യാപിച്ചിരിക്കുന്ന വയും ഉല്‌ക്കണ്ഠ, മിഥ്യാ ജ്ഞാനം, അശ്രദ്ധ, ഇവയെ ഉണ്ടാക്കുന്നതുമായ രാഗാദികൾ ആകുന്ന രോഗങ്ങളെല്ലാം ഏതൊരാൾ ഹനിച്ചു ആ അപൂർവ വൈദ്യനെ നമസ്കാരം ഭവിക്കട്ടെ എന്നാണ് ഈ ശ്ലോകത്തിന്റെ അർത്ഥം.
1. ആയുഷ്കാമീയം
2. ദിനചര്യ
3. ഋതുചര്യ
4. രോഗാനുൽപാദനീയം
5. ദ്രവദ്രവ്യ വിജ്ഞാനീയം
6. അന്നസ്വരൂപവിജ്ഞാനീയം
7. അന്നസംരക്ഷണീയം
8. മാത്രാശീതീയം
9. ദ്രവ്യാദി വിജ്ഞാനീയം
10. രസഭേദീയം
11. ദോഷാദിവിജ്ഞാനീയം
12. ദോഷഭേദീയം
13. ദോഷോപക്രമണീയം
14. ദ്വിവിധോപക്രമണീയം
15. ദോഷനാദിഗണ സംഗ്രഹണീയം
16. സ്നേഹവിധി
17. സ്വേദവിധി
18. വമനവിരേചനവിധി
19. വസ്തിവിധി
20. നസ്യവിധി
21. ധൂമപാനവിധി
22. ഗണ്ഡുഷാദി വിധി
23. ആശ്ചോദനാഞ്ജനവിധി
24. തർപ്പണപുടപാകവിധി
25. യന്ത്രവിധി
26. ശസ്ത്രവിധി
27. സിരാവ്യധവിധി
28. ശല്യാഹരണാവിധി
29. ശസ്ത്രകർമവിധി
30. ക്ഷാരാഗ്നികർമവിധി

ഇവയാണ് അഷ്ടാംഗ ഹൃദയത്തിലെ അദ്ധ്യായങ്ങൾ

</doc>
<doc id="229822" url="https://ml.wikipedia.org/wiki?curid=229822" title="ചേലങ്ങാട്ട് ഗോപാലകൃഷ്ണൻ">
ചേലങ്ങാട്ട് ഗോപാലകൃഷ്ണൻ

പ്രസിദ്ധ മലയാളസിനിമാ ചരിത്രകാരനും ചലച്ചിത്രനിരൂപകനും പത്രപ്രവർത്തകനും ആയിരുന്നു ചേലങ്ങാട്ട് ഗോപാലകൃഷ്ണൻ. 
1108 ഇടവത്തിൽ ചേർത്തലയിലെ ചേലങ്ങാട്ട്‌ വീട്ടിൽ കേശവപിളളയുടെയും അമ്മുക്കുട്ടിയമ്മയുടെയും മകനായി ജനിച്ചു. ബി.എ. വരെ പഠിച്ച ശേഷം പത്രപ്രവർത്തകനായി പ്രവർത്തിച്ചു. ചലച്ചിത്രം, ചരിത്രം, ബാലസാഹിത്യം, നോവൽ, കഥകൾ, തൂലികാ ചിത്രങ്ങൾ, പുനരാഖ്യാനം എന്നീ വിഭാഗങ്ങളിലായി 77 പുസ്തകങ്ങളും രണ്ടായിരത്തിലേറെ ലേഖനങ്ങളും ഇദ്ദേഹം എഴുതിയിട്ടുണ്ട്. തിരക്കഥാകൃത്ത്‌, പ്രൊഡക്‌ഷൻ മേൽനോട്ടക്കാരൻ എന്നീ നിലകളിൽ പ്രവർത്തിച്ചിട്ടുണ്ട്‌. സംസ്‌ഥാന ഫിലിം അവാർഡ്‌ കമ്മറ്റി, ചലച്ചിത്രോപദേശക സമിതി, പൊതുമേഖലാഫിലിം സ്‌റ്റുഡിയോ ഉപദേശക കമ്മറ്റി തുടങ്ങിയവയിൽ അംഗമായിരുന്നു. ജെ.സി. ഡാനിയേൽ സംവിധാനം ചെയ്ത വിഗതകുമാരനാണ് മലയാളത്തിലെ ആദ്യ ചലച്ചിത്രം എന്ന് അംഗീകരിക്കുവാൻ ഇടയായത് ചേലങ്ങാട്ട് ഗോപാലകൃഷ്‌ണന്റെ ശ്രമഫലമായിട്ടാണ്.

സുഹൃത്തുക്കളായിരുന്ന വയലാർ രാമവർമ്മ, ആലപ്പി വിൻസെന്റ് എന്നിവരുമായി ചേർന്ന് സഹകരണാടിസ്‌ഥാനത്തിൽ ആലുവായിൽ അജന്താ ഫിലിം സ്‌റ്റുഡിയോ എന്നൊരു സംരംഭം 1960-ൽ തുടങ്ങി. അതിന്റെ സെക്രട്ടറിയായിരുന്നു ചേലങ്ങാട്ട് ഗോപാലകൃഷ്‌ണൻ. ദീർഘകാലം അസുഖബാധിതനായി കിടന്ന ശേഷം, 2010 ജൂൺ 4-ന് 78-ആമത്തെ വയസ്സിൽ അന്തരിച്ചു.



</doc>
<doc id="229823" url="https://ml.wikipedia.org/wiki?curid=229823" title="ഹോമോ">
ഹോമോ

ഹോമിനിഡ് കുടുംബത്തിൽ പെട്ട ഒരു ജെനുസാണ് ഹോമോ . ആധുനിക മനുഷ്യനും ബന്ധപെട്ട ഉപവർഗ്ഗങ്ങളും ഈ ജെനുസിൽ പെടുന്നു. ഈ ജെനുസിന്റെ തുടകം ഹോമോ ഹാബിലിസ് സിൽ നിന്നും ആണ് , ഉദേശം 2.3 - 2.4 ദശ ലക്ഷം വർഷത്തെ പഴക്കം ഉണ്ട് ഇവയ്ക്ക്. ആസ്ട്രലോപിത്തേക്കസിന്റെ ഏതു സ്പീഷീസിൽ നിന്നും ആണ് ആദ്യ ഹോമോ ആയ ഹോമോ ഹാബിലിസ് ആവിർഭവിച്ചത് എന്നത് ഇന്നും തെളിവുകൾ ഇല്ലാതെ ശേഷിക്കുന്നു .


</doc>
<doc id="229870" url="https://ml.wikipedia.org/wiki?curid=229870" title="ഭൂസംരക്ഷണസമരം-2013">
ഭൂസംരക്ഷണസമരം-2013

കേരളത്തിലെ ഭൂരഹിതരുടെ പ്രശ്നങ്ങൾ പരിഹരിക്കണമെന്നും ഭൂവിനിയോഗത്തിലെ അശാസ്ത്രീയത പരിഹരിക്കണമെന്നും ആവശ്യപ്പെട്ട് സി.പി.ഐ.(എം) ന്റെ നേതൃത്വത്തിൽ രൂപീകരിച്ച ഭൂസംരക്ഷണ സമിതി നടത്തിയ പ്രധാന സമരങ്ങളിലൊന്നാണ് ഭൂസമരം. മിച്ചഭൂമി സർക്കാർ ഏറ്റെടുത്ത് ഭൂരഹിതർക്ക് നൽകണമെന്ന് ആവശ്യപ്പെട്ടുകൊണ്ട് മിച്ചഭൂമിയെന്ന് സി.പി.ഐ.(എം) ചൂണ്ടിക്കാണിക്കുന്ന കേരളത്തിലെ ജില്ലാതലങ്ങളിലെ 14 കേന്ദ്രങ്ങളിലും വിവിധ ഏരിയകളിലെ 129 സ്ഥലങ്ങളിലും 2013 ജനുവരി 1 മുതൽ 16 വരെയാണ് സമരം നടന്നത്. 

1970-കളിലെമിച്ച ഭൂമി സമരത്തിനു ശേഷം ഒറ്റപ്പെട്ട ഭൂസമരങ്ങൾ നടന്നിട്ടുണ്ടെങ്കിലും ഇത്ര വലിയ ഒരു ഭൂസമരത്തിന് കേരളം സാക്ഷ്യം വഹിച്ചിട്ടില്ല. ആധുനിക കേരളത്തിനു് അടിത്തറ പാകിയത്‌ ഭൂപരിഷ്ക്കരണമായിരുന്നു. തിരുവിതാംകൂറിൽ പത്തൊമ്പതാം നൂറ്റാണ്ടിന്റെ അവസാനകാലത്ത് തന്നെ ഭൂപരിഷ്ക്കരണ നടപടികൾ ആരംഭിച്ചിരുന്നു. 1885-ലെ പട്ടം പ്രഖ്യാപനവും 1896-ലെ ജന്മി-കുടിയാൻ നിയമവും ജന്മിമാരെ നിയന്ത്രിക്കുന്നതിനും പാട്ടഭൂമിയിൽ കുടിയാന്റെ അവകാശം ഉറപ്പിക്കാനുമുള്ള നടപടികളായിരുന്നു. അതേ പോലെ, കൊച്ചിയിൽ 1914-ലെയും 1938-ലെയും കുടിയാൻ നിയമങ്ങൾ, 1943-ലെ വെറുംപാട്ടക്കാരൻ നിയമം എന്നിവ മുഖ്യമായും പാട്ടഭൂമിയിൽ കുടിയാന്റെ അവകാശം ഉറപ്പിക്കാനായിരുന്നു.

ഈ നിയമങ്ങളിലൊന്നിലും കൃഷിഭൂമി കൈവശം വെക്കുന്നതിനു പരിധിയോ, ഭൂരഹിത കർഷകത്തൊഴിലാളിക്ക് ഭൂമി നൽകുന്ന വിഷയമോ കടന്നു വന്നിരുന്നേയില്ല. ഈ പശ്ചാത്തലത്തിൽ 1957 ഏപ്രിൽ അഞ്ചാം തീയതി അധികാരത്തിൽ വന്ന ഇ.എം.എസ്. സർക്കാർ ഏപ്രിൽ പതിനൊന്നിന് കുടി ഒഴിപ്പിക്കലുകൾ അടിയന്തിരമായി തടയുന്നതായി ഒരു ഓർഡിനൻസ് കൊണ്ടുവന്നു. ഈ ഓർഡിനൻസു് 1957-ൽ തന്നെ കേരള ഒഴിപ്പിക്കൽ നിരോധന നടപടിക്രമ നിയമം 1957 (Kerala Stay of Eviction Proceedings Act) ആക്കി പാസാക്കുകയും ചെയ്തു. ഇതേ തുടർന്ന്, സമഗ്രമായ ഭൂപരിഷ്ക്കരണ നിയമം പാസാക്കാനുള്ള നടപടികളും ചർച്ചകളും ആരംഭിച്ചു. ഇപ്രകാരം പാസ്സാക്കപ്പെട്ട ഭൂപരിഷ്കരണ നിയമത്തിൽ ഒരു കുടുംബത്തിന് കൈവശം വെയ്കാവുന്ന ഭൂമിയുടെ പരമാവധി പരിധി നിശ്ചയിച്ചിരുന്നു. ഇതിനുപരിയായി വ്യക്തികളുടെ കൈവശമിരിക്കുന്ന ഭൂമി സർക്കാർ ഏറ്റെടുക്കണമെന്നായിരുന്നു നിയമത്തിലെ വ്യവസ്ഥ. എന്നാൽ ഇപ്രകാരം ഭൂമി ഏറ്റെടുക്കാതിരുന്നതിനെ തുടർന്ന് ഇപ്പോഴും ഏക്കറുകണക്കിന് ഭൂമി വ്യക്തികളുടെ കൈവശമിരിക്കുന്നു എന്ന ആരോപണമുന്നയിച്ചാണ് സി.പി.ഐ.(എം) ഭൂസമരം നടത്തിയത്. 
ഭൂപ്രശ്നത്തിൽ പരിഹാരം ആവശ്യപ്പെട്ടുള്ള പ്രചാരണ - പ്രക്ഷോഭ പ്രവർത്തനങ്ങൾ സംഘടിപ്പിക്കുന്നതിനായി സി.പി.ഐ (എം) അനുകൂല സംഘടനകളായ ആദിവാസി ക്ഷേമ സമിതി, പട്ടികജാതി ക്ഷേമ സമിതി, കേരള സംസ്ഥാന കർഷകത്തൊഴിലാളി യൂണിയൻ, കേരള കർഷക സംഘം എന്നിവ ചേർന്ന് രൂപംകൊടുത്ത സംവിധാനമാണ് ഭൂസംരക്ഷണ സമിതി. 


</doc>
<doc id="230017" url="https://ml.wikipedia.org/wiki?curid=230017" title="ഇരിങ്ങാലക്കുട രൂപത">
ഇരിങ്ങാലക്കുട രൂപത

സീറോ മലബാർ കത്തോലിക്കാ സഭയുടെ ഭാഗമായ തൃശ്ശൂർ അതിരൂപതയുടെ കീഴിലുള്ള (suffragan diocese) രുപതയാണ് ഇരിങ്ങാലക്കുട രൂപത. പോൾ ആറാമൻ മാർപാപ്പയുടെ "Bull Trichurensis Eparchiae" എന്ന ഉത്തരവിൻ പ്രകാരം 22 ജൂൺ 1978-നാണ് ഈ രൂപത സ്ഥാപിതമായത്. തൃശ്ശൂർ രൂപതയുടെ കീഴിലുണ്ടായിരുന്ന തൃശ്ശൂർ ജില്ലയുടെ തെക്ക് ഭാഗവും എറണാകുളം ജില്ലയുടെ വടക്ക് ഭാഗവും ചേർത്ത് തൃശ്ശുർ ജില്ലയിലെ ഇരിങ്ങാലക്കുട പട്ടണം ആസ്ഥാനമായി ഇരിങ്ങാലക്കുട രൂപത രൂപീകരിച്ചു. ഇരിങ്ങാലക്കുട രുപതയുടെ കീഴിൽ 10 ഫൊറോന പള്ളികളിലായി 153 ഇടവക പള്ളികളുണ്ട്.





</doc>
<doc id="230138" url="https://ml.wikipedia.org/wiki?curid=230138" title="പ്രൊഫസർ യശ്പാൽ">
പ്രൊഫസർ യശ്പാൽ

പ്രമുഖ ഇന്ത്യൻ ശാസ്ത്രജ്ഞനും ശാസ്ത്ര പ്രചാരകനും അധ്യാപകനും നാഷണൽ കരിക്കുലം ഫ്രെയിംവർക്ക് കമ്മിറ്റി ചെയർമാനും ആയിരുന്നു പ്രൊഫ. യശ്പാൽ (26 നവംബർ 1926- 24 ജൂലൈ 2017). യു.ജി.സി മുൻചെയർമാൻ കൂടിയാണ്.

ഇന്നത്തെ പാകിസ്താനിൽ ഉൾപ്പെടുന്ന ബ്രിട്ടീഷ് ഇന്ത്യയിലെ, അവിഭക്ത പഞ്ചാബിലെ ചെനാബ് നദിയുടെ കിഴക്കേ കരയിലുള്ള ജാംഗിൽ(Jhang)1926 നവംബർ 26-നാണ് യശ്പാൽ ജനിച്ചത്. 
വിദ്യാഭ്യാസകാലത്ത്, പെരും തലയൻ എന്നർത്ഥമുള്ള മോട്ടോർ സിർ എന്നായിരുന്നുവത്രെ യശ്പാലിന്റെ ഇരട്ടപ്പേര്. മധ്യപ്രദേശിലെ ജബൽപ്പൂരിലെ സ്കൂൾ വിദ്യാഭ്യാസത്തിനു ശേഷം നാട്ടിലേക്ക് തിരിച്ച യശ്പാൽ ഫൈസലാബാദിൽ കോളേജ് പഠനം ആരംഭിച്ചു. കടുത്തടൈഫോയിഡ് ബാധയെത്തുടർന്ന് ഒരു വർഷക്കാലം വായനയും സ്വയം പഠനവുമായി വീട്ടിലിരുപ്പായി. അക്കാലത്താണ് അദ്ദേഹം ദേശീയ പ്രസ്ഥാനത്തെ അറിയുന്നതും പരന്ന വായനയുടെ വാതായനം തുറക്കുന്നതും. ഈസ്റ്റ് പഞ്ചാബ് സർവ്വകലാശാലയിൽ ഫിസിക്സ് ബി.എസ്സ്.സി. ഓണേഴ്സിന് പഠിക്കുന്ന സമയത്താണ് ഇന്ത്യാ വിഭജനം നടക്കുന്നത്. ആ സമയത്ത് മാസങ്ങളോളം യശ്പാൽ അഭയാർത്ഥി ക്യാമ്പിൽ വളണ്ടിയർ പ്രവർത്തനം നടത്തി. തുടർന്ന് അദ്ദേഹത്തിന്റെയും അഭയാർത്ഥികളായ മറ്റു വിദ്യാർത്ഥികളുടേയും പഠനം തുടരുവാനായി ഈസ്റ് പഞ്ചാബ് യൂണിവേഴ്സിറ്റിയുടെ ഒരു ക്യാമ്പസ് ആരംഭിച്ചു. എം.എസ്.സി പഠനവും അവിടെത്തന്നെ തുടർന്നു. <br>
എം.എസ്.സി പൂർത്തിയാക്കുന്നതിനു മുമ്പാണ് യശ്പാൽ ബോംബെയിലെ ടാറ്റ ഇൻസ്റ്റിറ്റ്യൂട്ട് ഓഫ് ഫണ്ടമെൻറൽ റിസർച്ചിൽ TIFR ചേരുന്നത്. എം.എസ്.സി- യ്ക്ക് അദ്ദേഹം ചെയ്യുന്ന ഗവേഷണ പ്രവർത്തനത്തിന്റെ പ്രാധാന്യം പരിഗണിച്ചു കൊണ്ട്, എം.എസ്.സി പൂർത്തിയാക്കും മുമ്പേ തന്നെ യശ്പാലിനെ ഗവേഷണ വിദ്യാർത്ഥിയായി TIFR ൽ പ്രവേശിപ്പിക്കുകയായിരുന്നു. അവിടെ പ്രശസ്തനായ ബർനാഡ് പീറ്റേഴ്സിന്റെ കീഴിൽ കോസ്മിക് രശ്മികളെക്കുറിച്ച് നടത്തിയ ഗവേഷണമാണ്, അദ്ദേഹത്തിന്റെ ദീർഘകാല ഗവേഷണ പ്രവർത്തനങ്ങളുടെ തുടക്കമായത്.<br>
കോസ്മിക് രശ്മികളെക്കുറിച്ച് പഠിക്കുന്നതിനുള്ള ഉപകരണങ്ങളടങ്ങിയ ബലൂണുകൾ ഉയരത്തിൽ പറത്തിയുള്ള ഗവേഷണത്തിലായിരുന്നു തുടക്കം.ഇന്ത്യയിൽ ഇത്തരമൊരു ഗവേഷണം ഇതാദ്യമായിരുന്നു.<br>
1954-ൽ TIFR യശ്പാലിനെ ഗവേഷണ പഠനത്തിനായി MIT യിലേക്ക് നിയോഗിച്ചു. കയോൺ എന്ന് വിളിക്കപ്പെടുന്ന Kകണികകളുമായും, കണികാ മിശ്രണ സിദ്ധാന്തത്തിന് പ്രായോഗികമായ തെളിവുകൾ ശേഖരിക്കുന്നതുമായും ബന്ധമുള്ളതായിരുന്നു അവിടെ അദ്ദേഹത്തിന്റെ പ്രധാന പഠനങ്ങൾ.
ദീർഘകാലം ദൂരദർശനിൽ ടേണിംഗ് പോയിന്റ് എന്ന ശ്രദ്ധേയമായ ശാസ്ത്രപരിപാടി അവതരിപ്പിച്ചു. ജവഹർലാൽ നെഹ്റു യൂണിവേഴ്സിറ്റിയുടെ ചാൻസലറായും പ്രവർത്തിച്ചു. 2017 ജൂലൈ 24ന് നോയിഡയിലെ വസതിയിൽ നിര്യാതനായി. 

ബോംബെയിൽ (ഇന്ന് മുംബൈ) സ്ഥിതിചെയ്യുന്ന ടാറ്റ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ (TIFR) കോസ്മിക് റേ ഗ്രൂപ്പിലെ ഒരംഗമായാണ് യശ്പാൽ തന്റെ തൊഴിൽ ജീവിതം ആരംഭിക്കുന്നത്. അദ്ദേഹം പി.എച്ച്.ഡി എടുക്കാനായി മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്കനോളജി യിലേക്ക് പോകുകയും, ശേഷം TIFR -ലേക്ക് തന്നെ തിരിച്ചുവരുകയും ചെയ്തു, 1983വരെ യശ്പാൽ അവിടെയായിരുന്നു.
1972-ൽ ഇന്ത്യൻ സർക്കാർ ബഹിരാകാശ നിയന്ത്രണബോർഡ് (ഡിപ്പാർട്ട്മെന്റ് ഓഫ് സ്പേസ്) രൂപീകരിക്കുകയും, ഒരു സ്വതന്ത്ര ബഹിരാകാശ പദ്ധതിക്ക് തുടക്കമിടുകയും ചെയ്തു. 1973 അഹമ്മദാബാദിൽ രൂപീകരിച്ച ഈ പുതിയ സ്പേസ് അപ്പ്ലിക്കേഷൻ സെന്ററിന്റെ ഡയറക്ടറായി ചുമതലയേറ്റത് യശ്പാലായിരുന്നു. അതേസമയത്തുതന്നെ അദ്ദേഹം TIFR-ൽ തന്നെ തുടരുകയും ചെയ്തു. 

സെക്കന്റ് യുണൈറ്റഡ് നാഷൻ കോൺഫറൻസ് ഓൺ പീസ്ഫുൾ യൂസെസ് ഓഫ് ഔട്ടർ സ്പേസിന്റെ ജെനറൽ സെക്ക്രട്ടറിയായി ചുമതലയേറ്റതിന് ശേഷം (1981-82 )യശ്പാലിന്റെ ഇന്ത്യയിലെ അസൈൻമെന്റുകളും, റിസർച്ചും ആരംഭിച്ചുതുടങ്ങി. യൂണിവേഴ്സിറ്റി ഓഫ് ഗ്രാന്റ്സ് കമ്മീഷനിൽ (യു.ജി.സി) ചെയർമാനയതിന് ശേഷം അദ്ദേഹം ഡിപ്പാർട്ട്മെന്റ് ഓഫ് സയൻസ് ആന്റ് ടെക്കനോളജിയിൽ ചീഫ് കൺസൾട്ടന്റായും, പ്ലാനിംഗ് കമ്മീഷനിൽ സെക്ക്രട്ടറിയായും പ്രവർത്തിച്ചു. യു.ജി.സിയുടെ ചെയർമാനായിരിക്കുന്ന കാലത്ത് അദ്ദേഹം യു.ജി.സി തന്നെ നിർമ്മിച്ച നൂക്ലിയസ് സയൻസ് സെന്റർ , ന്യൂഡെൽഹിയുടെ മാതൃകയിലുള്ള ഇൻസ്റ്റിറ്റ്യൂഷന്റെ നിർമ്മാണത്തിൽ പ്രധാന പങ്ക് വഹിച്ചു. 
ഇതിന്റെ കാഴ്ചപ്പാടനുസരിച്ചാണ് പിന്നീട് ഇന്റർ യൂണിവേഴ്സിറ്റി സെന്റർ ഓഫ് ആസ്റ്റ്രോണമി ആന്റ് ആസ്റ്റ്രോ ഫിസിക്ക്സ് (IUCAA) പോലുള്ളവ ഉയർന്നുവന്നത്. 

യു.എൻ അഡ്വൈസറി കമ്മിറ്റി ഓൺ സയൻസ് ആന്റ് ടെക്കനോളജി ഫോർ ഡെവലപ്പ്മെന്റ്, സൈന്റിഫിക് കൗൺസിൽ , ഇന്റർനാഷ്ണൽ സെന്റർ ഫോർ തിയററ്റിക്കൽ ഫിസിക്ക്സ്, ട്രസ്റ്റി ആന്റ് എക്സിക്ക്യൂട്ടീവ് കമ്മിറ്റി ആന്റ് യുണൈറ്റഡ് നാഷൻസ് യൂണിവേഴ്സിറ്റി എന്നിവയിലൊക്കെ യശ്പാൽ അംഗമായിരുന്നു.

കൂടാതെ അദ്ദേഹം 1980 -81 കാലഘട്ടത്തിൽ ഇന്റർനാഷ്ണൽ യൂണിയൻ ഓഫ് പ്യുവർ ആന്റ് അപ്പ്ലൈഡ് ഫിസിക്ക്സ് ഇന്ത്യൻ നാഷ്ണൽ സയൻസ് അക്കാദമി -യുടെ വൈസ് പ്രസിഡന്റായിരുന്നു..

ജവഹർലാൽ നെഹ്റു യൂണിവേഴ്സിറ്റി ചാൻസലർ (2007-2012) കൂടി ആയിരുന്നു അദ്ദേഹം.

സ്ക്കൂൾ വിദ്യഭ്യാസത്തിൽ യശ്പാലിന്റെ ഇടപെടലുകൾ 1970 -കൾക്കുമുമ്പായിരുന്നു. അപ്പോഴാണ് പുതിയ ഹോഷങ്കബാദ് സയൻസ് ടീച്ചിംഗ് പ്രോഗ്രാം നടത്തിയത്.

1993-ൽ ഇന്ത്യൻ സർക്കാരുടെ മിനിസ്റ്ററി ഓഫ് ഹ്യൂമൻ റിസോർസ് ഡെവലപ്പ്മെന്റ് യശ്പാലിനൊടൊപ്പം ഒരു അഡ്വൈസറി കമ്മിറ്റി രൂപീകരിച്ചു. സ്ക്കൂൾ കൂട്ടിളുടെ സാമ്പത്തിക മാനസിക പ്രശ്നങ്ങളെക്കുറിച്ചായിരുന്നു അത്. അന്ന് കമ്മിറ്റി രൂപികരിച്ച "ലേർണിംഗ് വിത്തൗട്ട് ബേർഡൻ" എന്ന് പേര് നൽകിയ റിപ്പോർട്ടാണ് ഇന്നത്തെ ഇന്ത്യൻ വിദ്യഭ്യാസത്തിന്റെ അടിത്തറ.

നാഷ്ണൽ കൗൺസിൽ ഓഫ് എഡ്യുക്കേഷ്ണൽ റിസർച്ച് ആന്റ് ട്രെയിനിംഗ് നാഷ്ണൽ കരികുലം ഫ്രെയിംവർക്കിന്റെ രൂപീകരണത്തിന് കമ്മിറ്റിയെ നിയന്ത്രിക്കാൻ നിയമിച്ചത് യശ്പാലിനെയായിരുന്നു. "ലേർണിംഗ് വിത്തൗട്ട് ബേർഡൻ" എന്ന് റിപ്പോർട്ടിന്റ് അടിസ്ഥാനത്തിലായിരുന്നു കരികുലം നിർമ്മിച്ചത്..

2009-ൽ യശ്പാലിനെ ചെയർമാനാക്കി MHRD ഉയർന്ന വിദ്യാഭ്യാസ വകുപ്പിൽ ഒരു കമ്മിറ്റി ഉണ്ടാക്കി. ഇന്ത്യയിലെ ഉയർന്ന വിദ്യാഭ്യാസ മേഖല എങ്ങനെപോകുന്നു എന്ന് നിരീക്ഷിക്കാനായിരുന്നു അത്. അതിന്റെ റിപ്പോർട്ടിൽ ഘടനാപരമായി ഇതിൽ കുറച്ച് മാറ്റങ്ങൾ വരുത്തണമെന്ന് ആവശ്യപ്പെട്ടു. പക്ഷേ ഈ റിപ്പോർട്ടിന്റെ അടിസ്ഥാനത്തിൽ സർക്കാർ നടപടികൾ എടുക്കുമോയെന്ന് സംശയമുണ്ടായിരുന്നു.

2009 , ജൂൺ 24-ന് അദ്ദേഹം റിന്നോവേഷൻ ആന്റ് റീജുവനേഷൻ ഓഫ് ഹൈയ്യർ എഡ്യുക്കേഷൻ ഇൻ ഇന്ത്യ എന്ന റിപ്പോർട്ട് മിനിസ്റ്ററി ഓഫ് ഹ്യൂമൻ റിസോർസ് ഡെവലപ്പ്മെന്റിന് കൈമാറി.

അദ്ദേഹം ദീർഘകാലം ദൂരദർശനിൽ ടേണിംഗ് പോയിന്റ് എന്ന ശ്രദ്ധേയമായ ശാസ്ത്രപരിപാടി അവതരിപ്പിച്ചിരുന്നു.

പ്രയാധിക്യം മൂലം അദ്ദേഹം ഉത്തർപ്രദേശിലെ നോയിഡയിൽ വച്ച് , 2017 ജൂലൈ 24-ന് യശ്പാൽ നിര്യാതനായി.

അന്തവിശ്വാസങ്ങളെ ശക്തമായി എതിർക്കുകയും, ശാസ്ത്രത്തെ കൂടുതൽ സ്നേഹച്ചിരുന്നു ഒരു നിരീശ്വരവാദിയായിരുന്നു അദ്ദേഹം.



</doc>
<doc id="230217" url="https://ml.wikipedia.org/wiki?curid=230217" title="രഘുനാഥ് മൊഹാപത്ര">
രഘുനാഥ് മൊഹാപത്ര

പ്രമുഖനായ ഭാരതീയ ശിൽപ്പിയും ആർക്കിടെക്റ്റുമാണ് രഘുനാഥ് മൊഹാപത്ര. ഒറീസ്സ സ്വദേശിയാണ്.

ഒറീസ്സയിലെ പുരിയിൽ ജനിച്ചു ശിൽപ്പികളുടെ കുടുംബത്തിൽ ജനിച്ചു. എട്ടാം ക്സാസ് വരെ പഠിച്ചു. പാർലമെന്റിലെ നടു ഹാളിൽ സ്ഥാപിച്ചിട്ടുള്ള ആറടി വലിപ്പമുള്ള ശിൽപ്പത്തിന്റെ നിർമ്മിതിയോടെ ശ്രദ്ധേയനായി.

2018 ൽ രാജ്യസഭാംഗമായി നിർദ്ദേശം ചെയ്യപ്പെട്ടു.



</doc>
<doc id="230240" url="https://ml.wikipedia.org/wiki?curid=230240" title="ബൈനോസെറടോപ്സ്">
ബൈനോസെറടോപ്സ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് ബൈനോസെറടോപ്സ്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . 2003ൽ ആണ് ഈ ജെനുസിന്റെ വർഗ്ഗികരണം നടന്നത്. പേരിന്റെ അർഥം ഏകദേശം വരിക മലയിൽ ഉള്ള മുഖത്ത് കൊമ്പുള്ളവൻ എന്നാണ്.(ബൈനോ :മല, പർവതം, സെറ : കൊമ്പുള്ള, ടോപ്സ് :മുഖം)

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ ജീവിച്ചിരുന്ന കാലത്ത് സമൃദ്ധമായ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.




</doc>
<doc id="230241" url="https://ml.wikipedia.org/wiki?curid=230241" title="എസ്.എച്ച്. റാസ">
എസ്.എച്ച്. റാസ

വിഖ്യാതനായ ഇന്ത്യൻ ചിത്രകാരനാണ് സെയ്ദ് ഹൈദർ റാസ എന്ന എസ്.എച്ച്. റാസ(22 ഫെബ്രുവരി 1922 - 23 ജൂലൈ 2016). പത്മശ്രീ, പത്മവിഭൂഷൺ, പത്മഭൂഷൺ ബഹുമതികൾ ലഭിച്ചിട്ടുണ്ട്. എസ്.എച്ച്. റാസ 2007 ൽ വരച്ച 'മഹാഭാരത' എന്ന ചിത്രത്തിന് 1.05 കോടി രൂപ പ്രതിഫലം ലഭിച്ചിരുന്നു.
മധ്യപ്രദേശിലെ മാണ്ഡ്ല ജില്ലയിലെ ബാബറിയയിൽ ജനിച്ചു. നാഗ്പൂർ ആർട്സ് സ്കൂളിലും ജെ.ജെ.സ്കൂൾ ഓഫ് ആർട്സിലും ചിത്രകല പഠിച്ചു. എം എഫ് ഹുസൈൻ, എഫ് എൻ സൂസ, കെ എച്ച് ആറാ തുടങ്ങിയ ചിത്രകാരന്മാർക്കൊപ്പം ബോംബെ പുരോഗനകലാസംഘത്തിന് റാസ അടിത്തറ പാകി. 1950 - 53 കാലത്ത് ഫ്രഞ്ച് സ്കോളർഷിപ്പോടെ ഇ കോൾ നാഷണൽ സുപ്പീരിയർ ഡെസ് ബ്യൂക്ക്സ് ആർട്സിൽ ഉന്നത പരിശീലനം നേടി. പാശ്ചാത്യ രാജ്യങ്ങളിലടക്കം ധാരാളം പ്രദർശനങ്ങൾ നടത്തി.2015ൽ ഫ്രഞ്ച് സർക്കാർ പരമോന്നത സിവിലിയൻ പുരസ്കാരമായ കമാൻഡർ ഓഫ് ലീജിയൻ ദി ഓണർ പുരസ്കാരം സമ്മാനിച്ചു. പാരിസിലെ സഹപാഠിയും പിൽകാലത്ത് ശിൽപിയുമായിരുന്ന ജനീൻ മോൻഗില്ലറ്റായിരുന്നു ജീവിത സഖി. 
ദീർഘകാലം ഫ്രാൻസിലായിരുന്നെങ്കിലും ഇന്ത്യൻ പൌരത്വം ഉപേക്ഷിച്ചിരുന്നില്ല. 2011ൽ ഭാര്യയുടെ മരണാനന്തരം ഇന്ത്യയിൽ മടങ്ങിയെത്തി. യുവതലമുറയിലെ ചിത്രകാരന്മാരെ പ്രോത്സാഹിപ്പിക്കാൻ അദ്ദേഹം റാസ ഫൌണ്ടേഷൻ തുടങ്ങി. 
1970കളിലെ രചനകൾ മുതലാണ് റാസ പെയിന്റിംഗുകളിൽ 'ബിന്ദു'പ്രത്യക്ഷപ്പെടാൻ തുടങ്ങിയത്. നിറങ്ങളുടെ ഭക്തി എന്നാണ് ബിന്ദുവിനെക്കുറിച്ച് അദ്ദേഹം പറഞ്ഞത്. രാമ രാമ രാമ എന്നോ അല്ലാഹു അല്ലാഹു എന്നോ ജപിക്കുന്നത് പോലെയാണ് നിറങ്ങളിലെ ബിന്ദു എന്ന് അദ്ദേഹം പറഞ്ഞിരുന്നു. സ്കൂൾ ക്ലാസുകളിൽ വികൃതിയായിരുന്ന റാസയുടെ മനസ്സിനെ അടക്കിയിരുത്താൻ ടീച്ച‌ർ നൽകിയ ശിക്ഷ, ഭിത്തിയിൽ അടയാളപ്പെടുത്തിയ ബിന്ദുവിൽ നോക്കി ഏകാഗ്രമായിരിക്കാനുള്ള ആജ്ഞയായിരുന്നു. ഇതാണ് തന്റെ രചനകളിൽ ആവർത്തിച്ചു വരുന്ന ബിന്ദുവിന്റെ പിന്നിലെന്ന് അദ്ദേഹം അനുസ്മരിച്ചിട്ടുണ്ട്. 

'പുരുഷ് -പ്രകൃതി', 'നാരി' തുടങ്ങിയവ പ്രശസ്ത ചിത്രങ്ങളാണ്. 'സൗരാഷ്ട്ര' എന്ന ചിത്രം 16.42 കോടി രൂപയ്ക്കും 'ലാ ടെറി' എന്ന ചിത്രം വിറ്റത് 18.61 കോടി രൂപയ്‌ക്കും വിറ്റു.

(French and English Edition. Lithographs edited by Éditions de la Différence, Paris)


</doc>
<doc id="230259" url="https://ml.wikipedia.org/wiki?curid=230259" title="വൈൽഡ് ലൈഫ് ഇൻസ്റ്റിറ്റ്യൂട്ട് ഓഫ് ഇന്ത്യ">
വൈൽഡ് ലൈഫ് ഇൻസ്റ്റിറ്റ്യൂട്ട് ഓഫ് ഇന്ത്യ

കേന്ദ്ര സർക്കാറിന്റെ വനം പരിസ്ഥിതി മന്ത്രാലയത്തിനു കീഴിൽ പ്രവർത്തിക്കുന്ന സ്വയംഭരണാധികാരമുള്ള ഒരു സ്ഥാപനമാണ് വൈൽഡ് ലൈഫ് ഇൻസ്റ്റിറ്റ്യൂട്ട് ഒഫ് ഇൻഡ്യ("Wildlife Institute of India"' (WIIഎന്ന് ചുരുക്കെഴുത്ത്)). ഉത്തരാഖണ്ഡിലെ ഡെറാഡൂണാണ് WII-യുടെ ആസ്ഥാനം. 1982-ലാണ് ഇത് സ്ഥാപിതമായത്. 

വനസംബന്ധമായ നിരവധി വിഷയങ്ങളിൽ ഈ സ്ഥാപനം പഠനങ്ങളും ഗവേഷണങ്ങളും നടത്തുന്നു. ജൈവവൈവിധ്യം, വംശനാശം നേരിടുന്ന ജീവികൾ, കാലാവസ്ഥാ വ്യതിയാനം, പാരിസ്ഥിതിക വികസനം തുടങ്ങിയവ ഈ സ്ഥാപനത്തോടനുബന്ധിച്ചുള്ള ചില പഠനവിഷയങ്ങളാണ്.



Legislation from Official website of: Government of India, Ministry of Environment & Forests



</doc>
<doc id="230266" url="https://ml.wikipedia.org/wiki?curid=230266" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ഫോറസ്റ്റ് മാനേജ്‌മെന്റ്">
ഇന്ത്യൻ ഇൻസ്റ്റിറ്റ്യൂട്ട് ഓഫ് ഫോറസ്റ്റ് മാനേജ്‌മെന്റ്

മധ്യപ്രദേശിലെ ഭോപ്പാൽ ആസ്ഥാനമാക്കി കേന്ദ്ര വനം പരിസ്ഥിതി മന്ത്രാലയത്താൽ സ്ഥാപിതമായ ഒരു സ്വയം ഭരണാധികാരമുള്ള ഒരു സ്ഥാപനമാണ് ഇന്ത്യൻ ഇൻസ്റ്റിറ്റ്യൂട്ട്സ് ഓഫ് ഫോറസ്റ്റ് മാനേജ്‌മെന്റ്(Indian Institute of Forest Management, IIFM) സ്വീഡിഷ് ഇന്റെർനാഷണൽ ഡെവലപ്മെന്റ് കോർപ്പറേഷൻ ഏജൻസിയുടേയും(SIDA) ഐ.ഐ.എം അഹമ്മദാബാദിന്റെയും സഹായത്തോടുകൂടെയാണ് ഇന്ത്യൻ ഇൻസ്റ്റിറ്റ്യൂട്ട്സ് ഓഫ് ഫോറസ്റ്റ് മാനേജ്‌മെന്റ് സ്ഥാപിതമായത്. വനവിഭങ്ങളെ ശാസ്ത്രീയമായ് കൈകാര്യം ചെയ്യലും വനചൂഷണം കുറയ്ക്കലുമാണ് ഈ സ്ഥാപനത്തിന്റെ പ്രധാന ലക്ഷ്യങ്ങൾ.



</doc>
<doc id="230268" url="https://ml.wikipedia.org/wiki?curid=230268" title="ഇന്ത്യയിലെ നിശാശലഭങ്ങളുടെ പട്ടിക">
ഇന്ത്യയിലെ നിശാശലഭങ്ങളുടെ പട്ടിക

ഇന്ത്യയിൽ കാണപ്പെടുന്ന നിശാശലഭങ്ങളുടെ പട്ടികയാണിത്. ഇന്ത്യയിലാകെ 10,000-ത്തോളം ഇനം നിശാശലഭങ്ങളുണ്ടെന്നാണ് കണക്കാക്കിയിരിക്കുന്നത്. അവയുൾപ്പെറ്റുന്ന കുടുംബങ്ങളുടെ പേര് താഴെ ചേർക്കുന്നു






</doc>
<doc id="230271" url="https://ml.wikipedia.org/wiki?curid=230271" title="ഇന്ത്യയിലെ തുമ്പികളുടെ പട്ടിക">
ഇന്ത്യയിലെ തുമ്പികളുടെ പട്ടിക

ഇന്ത്യയിൽ കാണപ്പെടുന്ന തുമ്പിവർഗ്ഗത്തിൽപ്പെടുന്ന ജീവികളുടെ ഒരു പട്ടികയാണ് താഴെ ചേർക്കുന്നത്.
































</doc>
<doc id="230284" url="https://ml.wikipedia.org/wiki?curid=230284" title="സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ">
സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ

ദക്ഷിണേഷ്യയിലെ മൃഗശാലകൾക്കും അക്വേറിയങ്ങൾക്കും വേണ്ടി പ്രവർത്തിക്കുന്ന ഒരു സംഘടനയാണ് സൗത്ത് ഏഷ്യൻ സൂ അസോസിയേഷൻ ഫോർ റീജിയണൽ കോ-ഓപ്പറേഷൻ (South Asian Zoo Association for Regional Cooperation അല്ലെങ്കിൽ(SAZARC)). 2000-മാണ്ടിൽ ആഗസ്ത് 4൹ നേപ്പാളിലെ കാഠ്മണ്ഡു മൃഗശാലയിൽ വെച്ച് സൂ ഔട്രീച് ഒർഗനൈസേഷന്റെ ആഭിമുഖ്യത്തിൽ നടന്ന ആദ്യത്തെ സമ്മേളനത്തെതുടർന്നാണ് ഈ സംഘടന ജന്മംകൊള്ളുന്നത്. 2004ൽ SAZARC, വേൾഡ് അസോസിയേഷൻ ഫോർ സൂസ് ആൻഡ് അക്ക്വേറിയംസ്-ൽ അംഗത്വം ലഭിച്ചു . 

SAZARC വാർഷിക സമ്മേളനങ്ങളുടെ പട്ടികയാണ് താഴെ





</doc>
<doc id="230285" url="https://ml.wikipedia.org/wiki?curid=230285" title="തോടകൻ">
തോടകൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് തോടകൻ. ബദരീനാഥിൽ ശങ്കരൻ സ്ഥാപിച്ച ജ്യോതിർമഠത്തിന്റെ ആദ്യത്തെ ആചാര്യൻ ഇദ്ദേഹമാണു്. തൃശൂരിലെ വടക്കേമഠം സ്ഥാപിച്ചതും തോടകാചാര്യനാണെന്നു് വിശ്വസിക്കുന്നു. തോടക വൃത്തത്തിൽ ശങ്കരനെ സ്തുതിച്ചുകൊണ്ട് തോടകാഷ്ടകം എഴുതിയത് തോടകാചാര്യരാണു്. ആനന്ദഗിരി എന്ന പേരിലും ഇദ്ദേഹം അറിയപ്പെടാറുണ്ട്.
തോടകാചാര്യർക്ക് മറ്റു ശിഷ്യന്മാരെക്കാളും അറിവ് കുറവായിരുന്നുവത്രെ. ഒരിക്കൽ ബ്രഹ്മസൂത്രത്തെ കുറിച്ച് പഠിപ്പിക്കാൻ സമയം വൈകുന്നുവല്ലോ എന്ന് മറ്റുള്ള ശിഷ്യർ ചോദിച്ചപ്പോൾ തോടകാചാര്യർ എത്തിയിട്ടില്ലല്ലോ, വന്നിട്ടാകാം എന്ന് പറഞ്ഞുവത്രെ. തോടകാചാര്യർക്ക് പകരം ചുമരായിക്കോട്ടെ എന്ന് പത്മപാദർ പറഞ്ഞു. അതിൽ ഒളിഞ്ഞിരിക്കുന്ന പരിഹാസം മനസ്സിലാക്കിയ ശങ്കരാചാര്യർ തോടകാചാര്യരെ അനുഗ്രഹിച്ചു എന്നും അതിന്റെ ഫലമായി തുണി അലക്കി മടങ്ങി വരികയായിരുന്ന തോടകാചാര്യർ ശ്ലോകം ചമച്ചു അത് ചൊല്ലി വന്നു എന്നും അത് കണ്ട് പത്മപാദർ അത്ഭുതപ്പെട്ടു എന്നു ഐതിഹ്യം ആ കൃതിയാണത്രെ തോടകാഷ്ടകം 


</doc>
<doc id="230288" url="https://ml.wikipedia.org/wiki?curid=230288" title="പദ്മപാദൻ">
പദ്മപാദൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് പദ്മപാദാചാര്യർ. പുരിയിലെ ഗോവർദ്ധനമഠത്തിന്റെ പ്രഥമ ആചാര്യൻ ഇദ്ദേഹമായിരുന്നു. തൃശ്ശൂരിലെ തെക്കേമഠം പദ്മപാദാചാര്യർ സ്ഥാപിച്ചതാണെന്നാണു വിശ്വാസം. പഞ്ചപാദിക മാത്രമാണു് ഇദ്ദേഹത്തിന്റെ ലഭ്യമായ ഒരേയൊരു കൃതി. ഇത് ശങ്കരന്റെ നിർദ്ദേശപ്രകാരം ബ്രഹ്മസൂത്രത്തിനെഴുതിയ ഭാഷ്യത്തിന്റെ വ്യാഖ്യാനമാണ്. പദ്മപാദരുടെ പേരു് സനന്ദൻ എന്നായിരുന്നുവത്രെ. .പുഴക്കരയിൽ വസ്ത്രമലക്കിക്കൊണ്ടിരുന്ന മറുതീരത്തുനിന്നു് അദ്ദേഹത്തിന്റെ ആചാര്യർ വിളിക്കുകയും വിളികേട്ടുടൻ പുഴയാണെന്നോർക്കാതെ നടന്നു തുടങ്ങിയ പദ്മപാദരുടെ കാലടികളെ താങ്ങാൻ 
പുഴയിൽ നിന്നും താമരപ്പൂവുകൾ പൊങ്ങിവന്നന്നുമുള്ള വിശ്വാസത്തിൽ നിന്നാണു് പദ്മപാദർ എന്ന പേരു് ലഭിക്കുന്നതു്.


</doc>
<doc id="230292" url="https://ml.wikipedia.org/wiki?curid=230292" title="ഹസ്താമലകൻ">
ഹസ്താമലകൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യന്മാരിൽ ഒരുവനാണു് ഹസ്താമലകൻ. ശങ്കരൻ സ്ഥാപിച്ച ദ്വാരകാപീഠത്തിലെ ആദ്യത്തെ ആചാര്യൻ ഇദ്ദേഹമാണു്. തൃശൂരിലെ ഇടയിൽ മഠം സ്ഥാപിച്ചതും ഹസ്താമലകൻ ആണെന്നു വിശ്വസിക്കുന്നു. 

സ്വയംബോധം എന്ന പഴം കയ്യിലുള്ളവൻ (ഹസ്തത്തിൽ അമലകം ഉള്ളവൻ) എന്നർത്ഥത്തിലാണു് ഹസ്താമലകൻ എന്ന പേരു ലഭിച്ചത്. ഇദ്ദേഹം കൊല്ലൂരിൽ വച്ച് നീ ആരാണെന്നുള്ള ചോദ്യത്തിനുത്തരമായി പന്ത്രണ്ട് വരികളിൽ അദ്വൈതദർശനത്തിന്റെ സാരം മുഴുവൻ ശങ്കരനെ ചൊല്ലിക്കേൾപ്പിച്ചെതാണു ഹസ്താമലകസ്തോത്രം എന്ന പേരിൽ അറിയപ്പെടുന്നത്.


</doc>
<doc id="230297" url="https://ml.wikipedia.org/wiki?curid=230297" title="മണ്ഡനമിശ്രൻ">
മണ്ഡനമിശ്രൻ

അദ്വൈതചിന്തകനായിരുന്ന ആദിശങ്കരന്റെ നാല് പ്രധാന ശിഷ്യരിൽ ഒരുവനാണു് മണ്ഡനമിശ്രൻ എന്ന സുരേശ്വരാചാര്യർ. ബ്രഹ്മസിദ്ധിയുടെ കർത്താവായ ഇദ്ദേഹമാണു് ശാരദാപീഠത്തിലെ ആദ്യത്തെ ആചാര്യൻ. ബീഹാറിലെ മിഥിലയായിരുന്നു ഇദ്ദേഹത്തിന്റെ സ്വസ്ഥാനം. 

കുമാരിലഭട്ടന്റെ ശിഷ്യനായ മണ്ഡനമിശ്രൻ കർമ്മമീമാംസവിശ്വാസിയായിരുന്നു. ഇദ്ദേഹത്തെക്കണ്ട് ശങ്കരൻ വാദത്തിലേർപ്പെടാനുള്ള തന്റെ ആഗ്രഹം അറിയിച്ചു. തോൽക്കുന്നയാൾ മറ്റെയാളുടെ തത്ത്വങ്ങളംഗീകരിച്ച് ശിഷ്യനായി മാറണമെന്നായിരുന്നു വ്യവസ്ഥ. രേവാ നദീതീരത്തുള്ള മഹിഷ്മതി എന്ന സ്ഥലത്ത് ഇവുവരും വാദപ്രതിവാദത്തിലേർപ്പെട്ടു . മണ്ഡനമിശ്രന്റെ ഭാര്യ ജ്ഞാനിയായ ഉഭയഭാരതിയായിരുന്നു മധ്യസ്ഥ. ദിവസങ്ങളോളം നീണ്ടുനിന്ന വാദപ്രതിവാദത്തിൽ മണ്ഡനമിശ്രനെ പരാജയപ്പെടുത്തി. പിന്നീട് അദ്ദേഹത്തിന്റെ ഭാര്യ ഉമാഭാരതിയുമായും വാദപ്രതിവാദത്തിൽ ഏർപ്പെട്ട് അവരെയും തോൽപ്പിച്ചു. അങ്ങനെ മണ്ഡനമിശ്രൻ ശങ്കരന്റെ ശിഷ്യനായി സന്ന്യാസം സ്വീകരിച്ചു.


</doc>
<doc id="230306" url="https://ml.wikipedia.org/wiki?curid=230306" title="ഗൗഡപാദർ">
ഗൗഡപാദർ

ഒരു അദ്വൈതചിന്തകനാണ് ഗൗഡപാദർ എന്ന ഗൗഡപാദാചാര്യർ. ആദി ശങ്കരന്റെ ഗുരുവായിരുന്ന ഗോവിന്ദഭഗവത്പാദരുടെ ഗുരു എന്ന നിലയിലാണു് ഇദ്ദേഹം കൂടുതൽ പ്രശസ്തൻ. മാണ്ഡൂക്യകാരിക എന്ന ഗ്രന്ഥത്തിന്റെ കർത്താവായ ഇദ്ദേഹമാണു് ഗോവയിലുള്ള ഗൗഡപാദമഠം സ്ഥാപിച്ചതെന്നു് കരുതുന്നു. തെന്നിന്ത്യൻ സാരസ്വത് ബ്രാഹ്മണർക്ക് വേണ്ടി മാത്രമുള്ളതാണു് ഈ മഠം.


</doc>
<doc id="230316" url="https://ml.wikipedia.org/wiki?curid=230316" title="ഗോവിന്ദ ഭഗവത്പാദർ">
ഗോവിന്ദ ഭഗവത്പാദർ

ആദിശങ്കരന്റെ ഗുരു എന്ന നിലയിൽ പ്രസിദ്ധനായ ഹൈന്ദവാചാര്യനാണു് ഗോവിന്ദ ഭഗവത്പാദർ. ഗൗഡപാദാചാര്യരുടെ ശിഷ്യനാണു ഇദ്ദേഹം. ശങ്കരന്റെ വിവേക ചൂഢാമണിയിൽ ഇദ്ദേഹത്തെപ്പറ്റി പരാമർശിച്ചിട്ടുണ്ട്. ശങ്കരവിജയത്തിലും ഗോവിന്ദ ഭഗവത്പാദരെ ശങ്കരന്റെ ഗുരുവായി ചിത്രീകരിച്ചിട്ടുണ്ട്. ഇദ്ദേഹത്തിന്റെ ജീവിതത്തെപ്പറ്റിയുള്ള വിവരങ്ങൾ ചുരുക്കമാണു്.


</doc>
<doc id="230343" url="https://ml.wikipedia.org/wiki?curid=230343" title="ഹൈലേമരിയം ദെസലെൻ">
ഹൈലേമരിയം ദെസലെൻ

എത്യോപ്യയുടെ പന്ത്രണ്ടാമത് പ്രധാനമന്ത്രിയാണ് ഹൈലേമരിയം ദെസലെൻ(ജനനം : 19 ജൂലൈ 1965). മെലസ് സെനാവിയുടെ മരണത്തെ തുടർന്ന് അഞ്ചുമാസം മുമ്പാണ് അദ്ദേഹം അധികാരത്തിലെത്തിയത്. ആഫ്രിക്കൻ യൂണിയന്റെ പുതിയ അദ്ധ്യക്ഷനായി 27 ജനുവരി 2013 ൽ നടന്ന ആഫ്രിക്കൻ യൂണിയൻ സമ്മിറ്റിൽ തെരഞ്ഞെടുക്കപ്പെട്ടിരുന്നു.



</doc>
<doc id="230346" url="https://ml.wikipedia.org/wiki?curid=230346" title="കെ-15 സാഗരിക">
കെ-15 സാഗരിക

അന്തർവാഹിനികളിൽ നിന്ന് വിക്ഷേപിക്കാവുന്ന ആണവായുധങ്ങളെ വഹിക്കാൻ കഴിവുള്ള ബാലിസ്റ്റിക് മിസൈലാണ് (submarine launched ballistic missile -SLBM) , കെ-15 സാഗരിക. 700കി.മീറ്റർ ദൂരത്തേക്ക് പ്രഹരണശേഷിയുള്ളതാണ്. ഭാരതത്തിന്റെ ആണവായുധ പ്രഹരശേഷി വർദ്ധിപ്പിക്കാൻ ഉദ്ദേശിച്ചുള്ളതാണ്. പ്രതിരോധ ഗവേഷണ വികസന സംഘടന(DRDO)യുടെ പദ്ധതിയാണിത്.

1990ൽ തുടങ്ങിയ പദ്ധതിയാണിത്. 
2012 മാർച്ച് 05ന് നടത്തിയ പരീക്ഷണം വിജയമായിരുന്നു. അഞ്ചു ദിവസം കഴിഞ്ഞു, മാർച്ച് 11 നു നടത്തിയ പൂർണ്ണ രൂപത്തിലുള്ള പരീക്ഷണം പരാജയമായിരുന്നു. കാലാവസ്ഥയിലെ അനിശ്ചിതാവസ്ഥയായിരുന്നു, പരാജയ കാരണം.രണ്ടും വിശാഖപട്ടണത്ത് കരയിൽ നിന്നും 10 കി.മീറ്റർ കിഴക്കുമാറിയായിരുന്നു, നടത്തിയത്. 2012 ഡിസംബർ 28ന് നടത്തിയ പതിനൊന്നമത് പരീക്ഷണം വിജയമായിരുന്നു. 12-മത്തേതും അവസാനത്തേതുമായ പരീക്ഷണം 27 ജനുവരി 2013ന് നടന്നു, അമേരിക്ക, റഷ്യ, ഫ്രാൻസ്, ചൈന എന്നീ രാജ്യങ്ങൾ കഴിഞ്ഞാൽ വെള്ളത്തിനടിയിൽ നിന്ന് മിസൈൽ വിക്ഷേപിക്കാനുള്ള ശേഷിയുള്ള രാജ്യമായി ഭാരതം മാറി.

ഐ.എൻ.എസ്. അരിഹന്തിൽ 10മീറ്റർ നീളമുള്ള 10 ടൺ ഭാരമുള്ള ആണവായുധം വഹിക്കാൻ കഴിവുള്ള 12 മിസൈലുകൾ പിടിപ്പിക്കും.



</doc>
<doc id="230348" url="https://ml.wikipedia.org/wiki?curid=230348" title="സൂ ഔട്ട്റീച്ച് ഓർഗനൈസേഷൻ">
സൂ ഔട്ട്റീച്ച് ഓർഗനൈസേഷൻ

പ്രധാനമായും മൃഗശാലകളിലെ ജോലിക്കാർക്ക് പരിശീലനം നൽകുന്നത്നും, മൃഗങ്ങൾക്ക് അനുകൂലമായ ചുറ്റുപാടുകൾ ഒരുക്കുന്നതിനും വേണ്ടി പ്രവർത്തിക്കുന്ന ഒരു NGOയാണ് സ്സൂ ഔട്രീച് ഓർഗനൈസേഷൻ ഓഫ് ഇൻഡ്യ(Zoo Outreach Organisation (ZOO)). WAZAയിൽ അംഗത്വമുള്ള ഒരു സ്ഥാപനംകൂടിയാണ്.

കേന്ദ്ര സർക്കാറിന്റെ പരിസ്ഥിതിവകുപ്പിന്റെ സഹായത്തോടെ 1985ലാണ് ZOO സ്ഥാപിതമാകുന്നത്.



</doc>
<doc id="230366" url="https://ml.wikipedia.org/wiki?curid=230366" title="മിഷേൽ തൂർണിയേ">
മിഷേൽ തൂർണിയേ

മിഷേൽ തൂണിയേ ഫ്രഞ്ച് നോവലിസ്റ്റാണ്. 1924 ഡിസംബർ 19-ന് പാരിസിൽ ജനിച്ചു. സാന്ത്-ഷെർമേൻ - ആംഗലായ്യിലും മറ്റു ചില മതവിദ്യാലയങ്ങളിലുമായിരുന്നു പ്രാഥമിക വിദ്യാഭ്യാസം നടത്തി

രണ്ടാം ലോകയുദ്ധകാലത്ത് ഉപരിപഠനത്തിനായി സൊർബോണിലെത്തി. 1949-54 ഘട്ടത്തിൽ ഫ്രഞ്ച് റേഡിയോയിലും ടെലിവിഷനിലും സേവനമനുഷ്ഠിച്ചു. "നുവെൽസ് ലിത്തറേർ" എന്ന മാസികയിൽ ഇദ്ദേഹം എഴുതാറുണ്ടായിരുന്നു. പുരാണകഥകളും പ്രാചീന കഥകളും പുതിയ വീക്ഷണത്തിൽ അവതരിപ്പിക്കുന്ന നോവലുകളുടെ രചയിതാവെന്ന നിലയിലാണ് തൂർണിയേ ശ്രദ്ധേയനായത്. മധ്യവർഗത്തിന്റെ സാമ്പ്രദായിക ധാരണകളെ തകിടംമറിക്കുന്ന ഈ കൃതികൾ അക്കാരണം കൊണ്ടു തന്നെ രൂക്ഷമായ വിമർശത്തിനും എതിർപ്പിനും വിധേയമായി.
തൂർണിയേയുടെ ആദ്യനോവലായ "വാന്ദ്രെദി; ഊ, ലെ ലീംബ്സ് ദു പാസിഫീക്" (Friday;Or,the Other Island) 1967-ൽ പ്രസിദ്ധീകരിച്ചു. ഇംഗ്ലീഷ് നോവലിസ്റ്റായ ഡാനിയൽ ഡിഫോയുടെ റോബിൻസൻ ക്രൂസോയുടെ രൂപാന്തരമായ ഈ കൃതിയിൽ ക്രൂസോയെ ഒരു കൊളോണിയലിസ്റ്റായാണ് ചിത്രീകരിക്കുന്നത്. തന്റെ ലോകവീക്ഷണം ഫ്രൈഡേ എന്ന കഥാപാത്രത്തെക്കൊണ്ട് അംഗീകരിപ്പിക്കുന്നതിൽ അയാൾ പരാജയപ്പെടുന്നു. ഈ കൃതി 1967-ലെ ഗ്രാങ് പ്രിസ് ദ് റൊമാൻ പുരസ്കാരം തൂർണിയേക്ക് നേടിക്കൊടുത്തു. തൂർണിയേയുടെ ഏറ്റവും വിവാദഗ്രസ്തമായ നോവൽ 1970-ൽ പുറത്തു വന്ന "ല്റ്വാ ദെ ഓൾനെ" (The Erl King) ആണെന്നു പറയാം. രണ്ടാം ലോകയുദ്ധകാലത്ത് ജർമൻകാരുടെ പിടിയിൽപ്പെടുന്ന ഒരു ഫ്രഞ്ചുകാരൻ നാസി പട്ടാള ക്യാമ്പുകൾക്കുവേണ്ടി ആൺകുട്ടികളെ പിടിച്ചു കൊടുക്കുന്നതാണ് ഇതിലെ പ്രതിപാദ്യം. വേർപിരിഞ്ഞുപോയ ഇരട്ട സഹോദരനെ (twin brother) തേടി കഥാനായകൻ നടത്തുന്ന അന്വേഷണത്തിന്റെ ഗതിവിഗതികൾ ചിത്രീകരിക്കുന്ന ലെ മെതെയോർ (1975,Gemini) വായനക്കാരെ ഹഠാദാകർഷിക്കുകയുണ്ടായി.
പഴയ കഥകൾക്ക് പുതിയ മാനം നൽകുന്ന രണ്ടു നോവലുകളാണ് തൂർണിയേ തുടർന്നു പ്രസിദ്ധീകരിച്ചത്. 
ഉണ്ണിയേശുവിനെ കിഴക്കുനിന്നുള്ള മൂന്ന് രാജാക്കന്മാർ സന്ദർശിച്ചതായുള്ള ബൈബിൾ കഥയാണ് ആദ്യത്തെ കൃതിയുടെ ഇതിവൃത്തത്തിന് ബീജാവാപം ചെയ്തത്. ഒരു റഷ്യൻ നാടോടിക്കഥയനുസരിച്ച് താപോർ എന്ന് പേരുള്ള നാലാമതൊരു പണ്ഡിതൻ ഇന്ത്യയിൽ നിന്നു പോയിരുന്നു. ബേത്തലഹേമിൽ എത്തിയില്ലെങ്കിലും കുറെ ഇളം പൈതലുകളെ അരുംകൊലയിൽ നിന്നു രക്ഷിക്കാൻ അദ്ദേഹത്തിന് കഴിഞ്ഞു. ഈ കഥാംശത്തിലാണ് തൂർണിയേ ശ്രദ്ധ കേന്ദ്രീകരിക്കുന്നത്. ജോൻ ഒഫ് ആർക്കിന്റെ സഹചാരിയായ ഒരു മനോരോഗിയാണ് അടുത്ത നോവലിൽ കേന്ദ്രകഥാപാത്രം. 
എന്നിവ തൂർണിയേയുടെ പിൽക്കാല നോവലുകളുടെ കൂട്ടത്തിൽ മികച്ചു നിൽക്കുന്നു.



</doc>
<doc id="230371" url="https://ml.wikipedia.org/wiki?curid=230371" title="ഗരുഡ മാൾ">
ഗരുഡ മാൾ

ബെംഗളൂരു നഗരത്തിൽ സ്ഥിതിചെയ്യുന്ന് ഒരു പ്രധാന ഷോപ്പിങ് മാളാണ് ഗരുഡ മാൾ. ബ്രിഗേഡ് റോഡിനു സമീപ ത്തുള്ള മഗ്രാത് റോഡിലാണ് ഈ മാളിന്റെ സ്ഥാനം. തെക്കേഇന്ത്യയിലെ തന്നെ ഏറ്റവും വലിയ മാളുകളിൽ ഒന്നാണ് ഗരുഡ മാൾ. 126,000 ചതുരശ്രമീറ്റർ ഭൂമിയിൽ 30,000ച.മീ-ൽ 6നിലകളാണ് ഈ മാളിനുള്ളത്. 180ഓളം കടകൾ ഗരുഡമാളിലുണ്ട്.

2005ൽ മാളിലെ സുരക്ഷസംബന്ധിച്ച് നിരവധി ചർച്ചകൾ നടക്കുകയുണ്ടായി. ലിഫ്റ്റ് തകരാറിലായതും; മാളിന്റെ മുകൾ നിലയിൽനിന്ന് താഴെവീണ് ഒരു കുട്ടി മരിക്കാനിടയായതുമാണ് ഇതിനുള്ള കാരണങ്ങൾ. 




</doc>
<doc id="230373" url="https://ml.wikipedia.org/wiki?curid=230373" title="മാള ഫൊറോന പള്ളി">
മാള ഫൊറോന പള്ളി

തൃശ്ശൂർ ജില്ലയിലെ മാളയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് മാള ഫൊറോന പള്ളി (Mala Forane Church) അഥവ സെന്റ് സ്റ്റനിസ്ലാവോസ് ഫൊറോന പള്ളി (St: Stanislaus Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ സ്റ്റനിസ്ലാവോസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്.

ഈ പള്ളി എ.ഡി 1840 ൽ സ്ഥാപിതമായതാണെന്ന് പള്ളിയുടെ രേഖകളിൽ കാണുന്നു. ഇന്ത്യയിൽ വിശുദ്ധ സ്റ്റനിസ്ലാവോസ് കോസ്കയുടെ നാമധേയത്തിലുള്ള ഏക പള്ളിയുമാണ്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള മാള ഫൊറോന പള്ളിയുടെ കീഴിൽ ഈ പള്ളിയടക്കം 9 ഇടവക പള്ളികളുണ്ട്.



</doc>
<doc id="230400" url="https://ml.wikipedia.org/wiki?curid=230400" title="ഇന്ത്യയിലെ ഒച്ചുകളുടെ പട്ടിക">
ഇന്ത്യയിലെ ഒച്ചുകളുടെ പട്ടിക

ഇന്ത്യയിൽ കാണപ്പെടുന്ന ഒച്ചിനങ്ങളുടെ പട്ടികയാണിത്. കടൽ ഒച്ചുകളെ ഇതിൽ ഉൾപ്പെടുത്തിയിട്ടില്ല.
ഇന്ത്യയിൽ കടലിലും കരയിലുമായി 5070ഓളം ഒച്ച് ഇനങ്ങൾ ഉണ്ടെന്നാണ് കണക്ക്. ഇവയിൽ 3371ഇനം കടലൊച്ചുകളാണ്.

Neritidae

Viviparidae

Ampullariidae

Valvatidae

Littorinidae

Pomatiopsidae

Hydrobiidae

Assimineidae

Thiaridae

Lymnaeidae

Planorbidae

Species of gastropods of India include:

Hydrocenidae

Helicinidae

Achatinidae

Camaenidae

Cerastidae

Charopidae

Cyclophoridae

Diplommatinidae

Endodontidae

Enidae

Staffordiidae - this family lives only in India

Helicarionidae
Ariophantidae


Pupillidae

Pyramidulidae

Streptaxidae

Diapheridae

Succineidae

Subulinidae


Valloniidae

Veronicellidae

Vertiginidae

Pleurodontidae

unsorted:







</doc>
<doc id="230412" url="https://ml.wikipedia.org/wiki?curid=230412" title="ബലൂചിസോറസ്">
ബലൂചിസോറസ്

ടൈറ്റനോസോറസ് ജെനുസ്സിൽ പെട്ട സോറാപോഡ് വംശത്തിൽ പെട്ട വലിയ ദിനോസർ ആണ് ബലൂചിസോറസ് . പാകിസ്താനിൽ നിന്നും ആണ് ഫോസിൽ കണ്ടുകിട്ടിയിടുള്ളത്. പേരിന്റെ അർഥം ബലൂചി പല്ലി എന്നാണ്. ഈ ജെനുസിന്റെ അടിസ്ഥാന ഫോസ്സിൽ ആയി കിട്ടിയിരിക്കുന്നത് വാലിൽ നിന്നും ഉള്ള 7 അസ്ഥികൾ ആണ്. ബലൂചിസൌരിദ് എന്ന ഒരു പുതിയ കുടുംബ പേരിൽ ആണ് ഇതിനെ പാകിസ്താനിലെ ശാസ്ത്രജ്ഞൻമാർ വർഗ്ഗികരിച്ചിട്ടുള്ളത്. എന്നാൽ ഈ കുടുംബ പേരിന് നിലനില്പ് ഉണ്ടോ എന്ന് ഇത് വരെ സ്ഥിരികരിചിടില്ല .

ഇവയ്ക്ക് ഏകദേശം 40-60 അടി നീളവും , 10 അടി പൊക്കവും ആണ് കണക്കാകിയിടുള്ളത്.


</doc>
<doc id="230414" url="https://ml.wikipedia.org/wiki?curid=230414" title="തേജാസിംഹ്">
തേജാസിംഹ്

തേജാസിംഹ് പഞ്ചാബി സാഹിത്യകാരനായിരുന്നു. സിഖ് മതപണ്ഡിതൻ കൂടിയായിരുന്ന തേജാസിംഹ് ആദ്യാല ഗ്രാമത്തിലെ ഒരു ഇടത്തരം കുടുംബത്തിൽ 1894 ജൂൺ 2-നു ജനിച്ചു. 1910-ൽ അമൃതസറിലെ ഖാൽസാ സ്കൂളിൽനിന്ന് മെട്രിക്കുലേഷൻ പാസ്സായി. 
1914-ൽ റാവൽപിണ്ടിയിലെ ഗോർദോൻ കോളജിൽ നിന്നാണ് ബിരുദമെടുത്തത്. തുടർന്ന് അവിടെത്തന്നെ അധ്യാപകനായി. 1917-ൽ അമൃതസറിലെ ഖാൽസാ കോളജിൽനിന്ന് ഇംഗ്ലീഷ് സാഹിത്യത്തിൽ ബിരുദാനന്തര ബിരുദമെടുക്കുകയും 1919-ൽ അവിടെ അധ്യാപകനാവുകയും ചെയ്തു. 1946 മുതൽ മൂന്നുവർഷം ബോംബെ(മുംബൈ) യിലെ ഖാൽസാ കോളജ് പ്രിൻസിപ്പലായും തേജാസിംഹ് സേവനമനുഷ്ഠിച്ചു. 1948-ൽ പഞ്ചാബ് യൂണിവേഴ്സിറ്റിയിലെ പബ്ലിക്കേഷൻസ് ബ്യൂറോയിൽ സെക്രട്ടറിയായി പ്രവർത്തിച്ചു. 1949 മുതൽ 51 വരെ പാട്യാല മഹേന്ദ്ര കോളജിന്റെ പ്രിൻസിപ്പലുമായി.
ഗുരുദ്വാരാ പരിഷ്കരണ പ്രസ്ഥാനത്തിൽ സജീവമായി പ്രവർത്തിച്ചിട്ടുള്ള തേജാസിംഹ് സിഖ് ചരിത്രം, സാഹിത്യം എന്നിവയിൽ നിഷ്ണാതനായിരുന്നു. തന്റേതായ ഒരു സ്ഥാനം സാഹിത്യത്തിൽ നേടിയെടുക്കാനും ഇദ്ദേഹത്തിനു കഴിഞ്ഞു. മനോഹരങ്ങളായ ഉപന്യാസങ്ങളുടെ രചനയിൽ ഇദ്ദേഹം കൃതഹസ്തനായിരുന്നു. മാതൃഭാഷയായ പഞ്ചാബിയിൽ രചനകൾ നിർവഹിക്കാൻ അനേകരെ പ്രേരിപ്പിക്കുകയും ചെയ്തു. പിന്നീട് പ്രശസ്തരായിത്തീർന്ന ആധുനിക പഞ്ചാബി എഴുത്തുകാരായ മോഹൻസിംഹ് മഹീർ, സന്ത്സിംഹ്ശേഖോൻ, ബലവന്ത് ഗാർഗി, അമൃതാ പ്രീതം, നാനക് സിംഹ് തുടങ്ങിയവർ ഇത്തരത്തിൽ തേജാസിംഹിന്റെ ഉപദേശം സ്വീകരിച്ചവരാണ്.

ഇദ്ദേഹം1958 ജനുവരി 10 ന് അമൃതസറിൽ അന്തരിച്ചു.





</doc>
<doc id="230416" url="https://ml.wikipedia.org/wiki?curid=230416" title="പെന്റാസ്">
പെന്റാസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പെന്റാസ് - Pentas. "പെന്റാസ് ലാൻസിയോലാട്ട" ഇതിലെ മുഖ്യ ഇനമാണ്. കടുംപച്ച ഇലകൾ, അഞ്ചിതളുള്ള പൂക്കൾ എന്നിവ ഇവയുടെ പ്രത്യേകതയാണ്. പൂക്കൾ ചുവപ്പ്, വെള്ള, ലാവെൻഡർ, പർപ്പിൾ, പിങ്കിന്റെ വിവിധ നിറങ്ങൾ എന്നിങ്ങനെ കാണുന്നു. ഇവയിലെ സസ്യങ്ങൾ ചിത്രശലഭങ്ങളെയും ഹമ്മിങ്ബേർഡിനെയും നന്നായി ആകർഷിക്കുന്നവയാണ്. ഉണങ്ങിയതും വരണ്ടതുമായ പ്രദേശങ്ങളിൽ നന്നായി വളരുന്നവയാണ് പെന്റാസ്. പൂക്കൾ ധാരളമായി അലങ്കാരങ്ങൾക്കും മറ്റും ഉപയോഗിക്കുന്നു. സസ്യങ്ങളെ അധികം കരുതലില്ലാതെ ചട്ടികളിലും മറ്റും വളർത്താവുന്നതാണ്. 



</doc>
<doc id="230420" url="https://ml.wikipedia.org/wiki?curid=230420" title="ഈജിപ്ഷ്യൻ നക്ഷത്രപ്പൂക്കൾ">
ഈജിപ്ഷ്യൻ നക്ഷത്രപ്പൂക്കൾ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പെന്റാസിലെ പ്രധാന ഇനമാണ് ഈജിപ്ഷ്യൻ നക്ഷത്രപ്പൂക്കൾ അഥവാ ഈജിപ്ഷ്യൻ സ്റ്റാർക്ലസ്റ്റർ (ശാസ്ത്രീയനാമം: "Pentas lanceolata"). ആഫ്രിക്കയിലും യമനിലും ഇവ സാധാരണമാണ്. കേരളത്തിലും കാണപ്പെടുന്നു. പൂന്തോട്ടങ്ങളിലെ ഒരു മുഖ്യയിനമായ ഇത് ചിത്രശലഭപൂന്തോട്ടങ്ങളിൽ ധാരാളമായി കാണുന്നു.


</doc>
<doc id="230424" url="https://ml.wikipedia.org/wiki?curid=230424" title="ഷോൺ-ബറ്റീസ്റ്റെ ദെ ലാമാർക്ക്">
ഷോൺ-ബറ്റീസ്റ്റെ ദെ ലാമാർക്ക്

പരിണാമ ചിന്തയെ ഒരു സിദ്ധാന്തരൂപത്തിൽ ആദ്യമായി ആവിഷ്കരിച്ച ശാസ്ത്രഞ്ജനാണ് ജീൻ ബാപ്റ്റിസ്റ്റ് ലാമാർക്ക് (Jean-Baptiste Pierre Antoine de Monet, Chevalier de Lamarck, ഷോൺ-ബറ്റീസ്റ്റെ പിയേർ ആൻറ്വാൻ ദെ മോണേ, ഷെവാല്യേ ദു ലാമാർക്ക്) (1 ആഗസ്റ്റ് 1744 – 18 ഡിസംബർ 1829). 1809 ൽ സ്വയാർജിത സ്വഭാവങ്ങളുടെ പാരമ്പര്യപ്രേഷണസിദ്ധാന്തം അവതരിപ്പിച്ചു. പോമറേനിയൻ യുദ്ധത്തിൽ (1757-62) ലാമാർക്ക് യുദ്ധം പ്രഷ്യയ്ക്കെതിരെ യുദ്ധം ചെയ്യുകയും കമ്മീഷൻ യുദ്ധകാലത്തെ ധീരതയ്ക്ക് അദ്ദേഹത്തിന് അവാർഡ് ലഭിക്കുകയും ചെയ്തിരുന്നു. മൊണാക്കോ എന്ന സ്ഥലത്ത് പോസ്റ്റ് ചെയ്തപ്പോൾ ലാമാർക്ക് പ്രകൃതിചരിത്രത്തിൽ താത്പര്യം ജനിച്ച് വൈദ്യം പഠിക്കാൻ തീരുമാനിച്ചു.



</doc>
<doc id="230426" url="https://ml.wikipedia.org/wiki?curid=230426" title="ലൈസർജിക് ആസിഡ് ഡൈഈതൈലമൈഡ്">
ലൈസർജിക് ആസിഡ് ഡൈഈതൈലമൈഡ്

ലൈസർജിക് ആസിഡ് ഡൈഈതൈലമൈഡ്, (എൽ.എസ്.ഡി) ദുരുപയോഗിക്കപ്പെടുന്ന ഒരു മയക്കുമരുന്നാണ്. ഭാഗിക കൃത്രിമസംയുക്തമായ ഇത് മനുഷ്യന്റെ സംവേദനത്തെയും ചിന്തയെയും മാറ്റിമറിക്കുന്ന സ്വഭാവമുള്ളതാണ്. കണ്ണടച്ചിരിക്കുമ്പോഴും തുറന്നിരിക്കുമ്പോഴും യഥാർത്ഥമല്ലാത്ത കാഴ്ച്ചകൾ കാണുന്നതായി തോന്നുക, മതപരമായ അനുഭവങ്ങൾ അനുഭവിക്കുക എന്നിവയാണ് പ്രത്യേകതകൾ. ഇത് അടിമത്തമുണ്ടാക്കുന്ന മരുന്നല്ല. തലച്ചോറിനും ഇതിന്റെ ഉപയോഗത്താൽ കേടുണ്ടാകാറില്ല. എങ്കിലും സാധാരണ ഉപയോഗിക്കുന്ന മാത്രയിൽ നിന്ന് അൽപ്പം വ്യത്യാസം വരുമ്പോൾ തന്നെ വിഷസ്വഭാവം കാണിക്കാറുണ്ട്. ആകുലത, അകാരണഭീതി (പാരനോയിയ), ഡെല്യൂഷനുകൾ എന്നിവ ഈ മരുന്നിന്റെ ഉപയോഗം മൂലം ഉണ്ടാകാൻ സാദ്ധ്യതയുണ്ട്. 


</doc>
<doc id="230427" url="https://ml.wikipedia.org/wiki?curid=230427" title="ഹ്യൂഗോ ഡീവ്രീസ്">
ഹ്യൂഗോ ഡീവ്രീസ്

ഉൽപരിവർത്തന സിദ്ധാന്ത (Mutation Theory) ത്തിന്റെ ഉപഞ്ജാതാവാണ് ഹ്യൂഗോ ഡീവ്രീസ് (16 ഫെബ്രുവരി 1848 – 21 മേയ് 1935). 1900-1903 കാലഘട്ടത്തിൽ “ദ മ്യൂട്ടേഷൻ തിയറി”എന്ന ഗ്രന്ഥത്തിലൂടെ തന്റെ സിദ്ധാന്തങ്ങൾ അവതരിപ്പിച്ചു. 1900-ൽ ഗ്രിഗർ മെൻഡലിന്റെ ജനിതകസിദ്ധാന്തങ്ങൾ പുനരാവിഷ്കരിച്ചു. 
ജീവികളിൽ ആകസ്മികമായുണ്ടാകുന്നതും തലമുറകളിലേക്ക് കൈമാറ്റം ചെയ്യപ്പെടാവുന്നതുമായ മാറ്റങ്ങളാണ് ജീവപരിണാമത്തിലേക്ക് നയിക്കുന്നത് എന്ന സിദ്ധാന്തമാണ് ഉൽപരിവർത്തന സിദ്ധാന്തം എന്നറിയപ്പെടുന്നത്.



</doc>
<doc id="230430" url="https://ml.wikipedia.org/wiki?curid=230430" title="യൂജീൻ ഡുബോയ്">
യൂജീൻ ഡുബോയ്

ഡച്ച് വംശജനായ പരിണാമ ശാസ്ത്രജ്ഞനാണ് യൂജീൻ ഡുബോയ് (28 ജനുവരി 1858 – 16 ഡിസംബർ 1940). മനുഷ്യ പരിണാമത്തിലെ സുപ്രധാന കണ്ണിയായ ഹോമോ ഇറക്ടസി (ജാവാ മനുഷ്യൻ)ന്റെ ഫോസിൽ ജാവാ ദ്വീപിൽ നിന്നും കണ്ടെത്തി, ലോക പ്രശസ്തനായി.



</doc>
<doc id="230432" url="https://ml.wikipedia.org/wiki?curid=230432" title="പി.കെ. ബാവ">
പി.കെ. ബാവ

കേരളത്തിലെ ആദ്യതൊഴിലാളി പ്രസ്ഥാനമായ തിരുവിതാംകൂർ ലേബർ അസോസിയേഷന്റെ സ്ഥാപകനായിരുന്നു വാടപ്പുറം ബാവ എന്നറിയപ്പെട്ടിരുന്ന പി.കെ. ബാവ. ആലപ്പുഴയിലെ കൊമ്മാടി സ്വദേശിയായിരുന്നു ബാവ. 

ആലപ്പുഴ നഗരത്തിലെ കയർ ഫാക്ടറികളിൽ "മൂപ്പൻ" (സൂപ്പർവൈസർ) ജോലി നോക്കുന്നതിനിടയിലാണ് ബാവ തൊഴിലാളികളുടെ പ്രശ്‌നങ്ങളിൽ ഇടപെട്ടുതുടങ്ങിയത്. ആലപ്പുഴയിലെ ആദ്യ കയർ ഫാക്ടറിയായ, യൂറോപ്യൻ ഉടമസ്ഥതയിലുണ്ടായിരുന്ന ഡാറാ - സ്‌മെയിൽ കമ്പനിയിലും മറ്റ് കമ്പനികളിലും മുതലാളിമാരുടെ ചൂഷണത്തിൽപ്പെട്ട് നട്ടംതിരിഞ്ഞ തൊഴിലാളികളെ സംഘടിപ്പിക്കുകയാണ് ബാവ അസോസിയേഷൻ പ്രവർത്തനത്തിലൂടെ ചെയ്തത്. ആ സമയത്ത് ആലപ്പുഴ സന്ദർശിച്ച ശ്രീനാരായണ ഗൂരുവിനോട് ബാവ തൊഴിലാളികളുടെ ഈ സങ്കടം ഉണർത്തിക്കുകയും അദ്ദേഹത്തിന്റെ നിർദ്ദേശാനുസരണം അവരെ സംഘടിപ്പിക്കുന്നതിനായി 1922 മാർച്ച് 31 നാണ് തിരുവിതാകൂർ ലേബർ അസോസിയേഷൻ എന്ന തൊഴിലാളി സംഘടനയ്ക്ക് രൂപം നൽകുകയുമാണുണ്ടായത്. (മാർച്ച് 27 ന് എന്ന് മറ്റൊരവലംബത്തിൽ സൂചനയുണ്ട്.) 

ഡാറാ - സ്‌മെയിൽ കമ്പനിയിൽ നടന്ന തൊഴിലാളി ദ്രോഹ നടപടികളിൽ പ്രതിഷേധിച്ച് മാനേജരായ സായിപ്പിനെ അസോസിയേഷന്റെ നേതൃത്വത്തിൽ തടഞ്ഞു വെയ്കുകയും അങ്ങനെ "ഘെരാവോ" എന്ന സമരരൂപത്തിന് തുടക്കമിടുകയും ചെയ്തു. ഓണത്തോടനുബന്ധിച്ച് തൊഴിലാളികൾക്ക് കൂലി മുൻകൂറായി നൽകുന്നതിനുള്ള ഏർപ്പാടുണ്ടാക്കി, "ഓണം അഡ്വാൻസ്" എന്ന പതിവിന് വ്യവസായ മേഖലയിൽ തുടക്കമിടാനും ബാവയുടെ നേതൃത്വത്തിലുള്ള പ്രവർത്തനങ്ങൾക്ക് കഴിഞ്ഞു. അക്കാലത്ത് നടന്ന ദേശീയ സ്വാതന്ത്ര സമര പ്രവർത്തനങ്ങളെയും നവോത്ഥാന പ്രസ്ഥാനത്തെയും ബാവയും കൂട്ടരും പിന്തുണച്ചിരുന്നു. വൈക്കം സത്യാഗ്രഹത്തിൽ ലേബർ അസോസിയേഷന്റെ സന്ധദ്ധഭടന്മാർ പങ്കെടുത്തിരുന്നു. 


</doc>
<doc id="230433" url="https://ml.wikipedia.org/wiki?curid=230433" title="ഉണ്ടപ്പയിൻ">
ഉണ്ടപ്പയിൻ

പശ്ചിമഘട്ടത്തിലെ മിറിസ്റ്റിക്ക ചതുപ്പുകളിൽ കാണപ്പെടുന്ന ഒരിനം വലിയ മരമാണ് ഉണ്ടാപ്പയിൻ. . 25 മീറ്റർ വരെ ഉയരം വയ്ക്കും. പശ്ചിമഘട്ടതദ്ദേശസസ്യമാണ്. വംശനാശഭീഷണിയുണ്ട്. വിത്തിൽ ഭാരത്തിന്റെ പകുതിയോളം കൊഴുപ്പാണ്. കൈകൊണ്ടുപിഴിഞ്ഞ് ഇതു ശേഖരിക്കാം. ഗിരിവർഗ്ഗക്കാർ ഈ കൊഴുപ്പ് മുളങ്കുറ്റിയിൽ ശേഖരിച്ചു കത്തിച്ചു വിളക്കായി ഉപയോഗിക്കാറുണ്ട്. ഈടും ഉറപ്പും ബലവും കുറഞ്ഞ തടിക്ക് മങ്ങിയ തവിട്ടുനിറമാണ്.



</doc>
<doc id="230435" url="https://ml.wikipedia.org/wiki?curid=230435" title="ഹെസക്കിയാ">
ഹെസക്കിയാ

ബി.സി. 8-7 നൂറ്റാണ്ടുകളുടെ സന്ധിയിൽ (716 – 687) മുപ്പതു വർഷത്തോളം യൂദയാ രാജ്യം ഭരിച്ച രാജാവായിരുന്നു ഹെസക്കിയാ. എബ്രായബൈബിൾ അദ്ദേഹത്തെ യഹൂദരുടെ ഏറ്റവും ധാർമ്മികരായ രാജാക്കന്മാരിൽ ഒരാളായി ചിത്രീകരിക്കുന്നു. മതമേഖലയിൽ യെരുശലേം ദേവാലയത്തെ കേന്ദ്രീകരിച്ചുള്ള യഹോവപക്ഷ-ധാർമ്മികതയെ പിന്തുണച്ച ഹെസക്കിയാ, ഇതരദൈവങ്ങളുടെ ബലിപീഠങ്ങളും പൂജാഗിരികളും നശിപ്പിച്ചു. അസീറിയൻ മേൽക്കോയ്മയിൽ നിന്നു യൂദയായെ രക്ഷപെടുത്താൻ ശ്രമിച്ച അദ്ദേഹം ഉപരോധങ്ങളിൽ യെരുശലേം നഗരത്തിലെ ജലലഭ്യത ഉറപ്പാക്കാനായി നിർമ്മിച്ച സീലോഹാ തുരങ്കത്തിന്റെ പേരിലും അറിയപ്പെടുന്നു. യഹൂദപ്രവാചകന്മാരായ ഏശയ്യായും മിക്കായും ഹെസക്കിയായുടെ കാലത്തു യൂദയായിൽ പ്രവചനം നടത്തി. 

ഹെസക്കിയായുടെ ജീവിതകാലത്ത്, ഉത്തരദിശയിൽ യൂദയായുടെ സഹോദരരാജ്യമായിരുന്ന ഇസ്രായേൽ അസീറിയയുടെ കടന്നാക്രമണത്തിൽ അപ്രത്യക്ഷമാവുകയും (ബി.സി. 722) അവിടത്തെ ജനങ്ങൾ അടിമകളാക്കപ്പെടുകയും ചെയ്തു. ബിസി 701-ൽ അസീറിയാ രാജാവ് സെന്നാക്കെരിബിന്റെ സൈന്യം യൂദയായുടെ തലസ്ഥാനമായ യെരുശലേമിനേയും ഉപരോധിച്ചു. വ്യക്തമല്ലാത്ത സാഹചര്യങ്ങളിൽ, ആ ഉപരോധം ആകസ്മികമായി അവസാനിച്ചു. വിദേശാക്രമണത്തിൽ നിന്നു യെരുശലേമിനു ലഭിച്ച ഈ രക്ഷയേയും ഗുരുതരമായ രോഗം ബാധിച്ച് ആസന്നമരണനായ ഹെസക്കിയാക്ക് ഒടുവിൽ കിട്ടിയ രോഗമുക്തിയേയും, യഹോവയുടെ അനുഗ്രഹത്താൽ സംഭവിച്ച അത്ഭുതങ്ങളായി എബ്രായബൈബിൾ ചിത്രീകരിക്കുന്നു. 
സെന്നാക്കെരിബിന്റെ ഭീഷണിയിൽ നിന്നു രക്ഷപെട്ടെങ്കിലും ഹെസക്കിയായുടെ പിതാവിന്റെ കാലം മുതൽ യൂദയായുടെ മേൽ അസീറിയക്കുണ്ടായിരുന്ന മേൽക്കോയ്മ തുടർന്നു. മേൽക്കോയയിൽ നിന്നു രക്ഷപെടാനുദ്ദേശിച്ചുള്ള ആഭ്യന്തര-വിദേശനയങ്ങൾ ഹെസക്കിയാ പിന്തുടർന്നെങ്കിലും അവ ലക്ഷ്യം കണ്ടില്ല. മതമേഖലയിലെ അദ്ദേഹത്തിന്റെ പരിഷ്കാരങ്ങളും അല്പായുസ്സായി പരിണമിച്ചെന്നാണ് ബൈബിളും പുരവസ്തുവിശകലനത്തിലെ തെളിവുകളും സൂചിപ്പിക്കുന്നത്. ഹെസക്കിയായെ പിന്തുടർന്ന് 45 വർഷത്തോലം യുദയാ ഭരിച്ച മകൻ മനസ്സെ ഉൾപ്പെടെയുള്ളവർ യഹോവയ്ക്കു പുറമേയുള്ള ദൈവങ്ങളുടെ ആരാധനയോടു സഹിഷ്ണുത കാട്ടുകയോ പ്രോത്സാഹിപ്പിക്കുക തന്നെയോ ചെയ്തു. ബിസി 639-ൽ അധികാരത്തിലെത്തിയ ജോസിയാ രാജാവാണ്, അരനൂറ്റാണ്ടിനു ശേഷം ഹെസക്കിയായുടെ പരിഷ്കാരങ്ങൾ പുനരാരംഭിച്ച് ഉറപ്പിച്ചത്.

അക്കാലത്തെ സാങ്കേതികനിലവാരം പരിഗണിക്കുമ്പോൾ ശ്രദ്ധേയമായ ഒരു നിർമ്മാണസംരംഭത്തിന്റെ പേരിലും ഹെസക്കിയാ അറിയപ്പെടുന്നു. യെരുശലെമിനെതിരെ അസീറിയയുടെ ഉപരോധം ഭയന്ന ഹെസക്കിയാ, തലസ്ഥാനത്തിനുള്ളിൽ ജലലഭ്യത ഉറപ്പാക്കാനായി "ദാവീദിന്റെ നഗരത്തിനു" കുറുകെ ഒരു തുരങ്കം നിർമ്മിച്ചു. ഗിഹോൺ അരുവിയിലെ വെള്ളം, നഗരത്തിനകത്തുള്ള സീലോഹാക്കുളത്തിലെത്തിക്കാൻ ഭൂമിക്കടിയിൽ 533 മീറ്റർ നീളത്തിൽ പാറ ഭേദിച്ചു നടത്തിയ ഈ നിർമ്മിതി "ഹെസക്കിയായുടെ തുരങ്കം", "സിലോഹാ തുരങ്കം" എന്നീ പേരുകളിൽ അറിയപ്പെടുകയും രണ്ടര സഹസ്രാബ്ദത്തിനു ശേഷം ഇന്നും നിലനിൽക്കുകയും ചെയ്യുന്നു.

പുതിയനിയമത്തിൽ മത്തായിയുടെ സുവിശേഷത്തിലെ യേശുവിന്റെ വംശാവലി അനുസരിച്ച് ഹെസക്കിയാ യേശുവിന്റെ പിതൃപരമ്പരയിൽ പെട്ടവനായിരുന്നു.

 ദൈവത്തിന്റെ ദൂതൻ ഒരു രാത്രിയിൽ അസീറിയൻ പാളയത്തിൽ കടന്ന് 185,000 സൈനികരെ വധിച്ചതിനെ തുടർന്ന് ഉപരോധം അവസാനിച്ചുവെന്നാണ് ബൈബിളിലെ രാജാക്കന്മാരുടെ രണ്ടാം പുസ്തകം പറയുന്നത്. ആംഗലകവി ബൈറന്റെ "സെന്നാക്കരിബിന്റെ സംഹാരം" (The Destruction of Sennacherib) എന്ന കവിത ഈ ഭാഷ്യം പിന്തുടരുന്നു.


</doc>
<doc id="230443" url="https://ml.wikipedia.org/wiki?curid=230443" title="വട്ടപ്പാട്ട്">
വട്ടപ്പാട്ട്

ഒപ്പനയ്ക്കു സമാനമായ ഒരു മാപ്പിള കലാരൂപമാണ് വട്ടപ്പാട്ട്. ഒപ്പനയിൽ പെണ്ണുങ്ങളെന്നതു പോലെ ഇത് ആണുങ്ങളാണ് അവതരിപ്പിക്കുന്നത്. കല്ല്യാണവുമായി ബന്ധപ്പെട്ട് ആളുകൾ കൂടിയിരുന്ന് സന്തോഷം പ്രകടിപ്പിക്കാനായി ചൊല്ലിയിരുന്ന പാട്ടാണ് വട്ടപ്പാട്ട്.

സംസ്ഥാന സ്കൂൾ യുവജനോത്സവത്തിലും മറ്റു യുവജനോത്സവങ്ങളിലും ഇതൊരു മത്സര ഇനമാണ്.

മണവാട്ടിയുടെ വീട്ടിലേക്ക് കല്യാണച്ചെക്കനെ ആനയിക്കുന്നതുമുതൽ പെൺവീട്ടുകാരുമായുള്ള വാശിയേറിയ സംവാദത്തിലൂടെ ഒത്തുതീർപ്പിൽ അവസാനിക്കുന്നതാണ് വട്ടപ്പാട്ടിന്റെ ഘടന. പരമ്പരാഗതരീതിയിൽ വട്ടപ്പാട്ട് കളിക്കാൻ ഒരു മണിക്കൂറെങ്കിലും വേണമത്രേ

താഴത്തെ വീട്ടിൽ കുഞ്ഞഹമ്മദ്, കുണ്ടുംകാരൻ മൊയ്തൂട്ടി, തട്ടാൻ മുഹമ്മദ് എന്നിവർ പ്രശസ്ത വട്ടപ്പാട്ട് കലാകാരന്മാരാണ്.



</doc>
<doc id="230459" url="https://ml.wikipedia.org/wiki?curid=230459" title="കാട്ടുമുന്തിരി">
കാട്ടുമുന്തിരി

വലിയ മരങ്ങളുടെ മുകളിൽ വരെ കയറിപ്പോവുന്ന ഒരു വള്ളിച്ചെടിയാണ് കാട്ടുമുന്തിരി. . Wild Olive, Bastard Oleaster, Snake Fruit എന്നെല്ലാം അറിയപ്പെടുന്നു. മറ്റു പഴങ്ങൾ മൂക്കുന്നതിനു മുൻപെ തന്നെയുണ്ടാവുന്ന പഴങ്ങളെന്ന നിലയിൽ ഇതു പ്രാധാന്യമുണ്ട്. പച്ചയ്ക്കും പഴുത്തിട്ടുമെല്ലാം തിന്നാൻ കൊള്ളാം. നല്ല പുളിയുള്ള പഴങ്ങൾ അച്ചാറിടാനും ഉത്തമമാണ്. ഇലയുടെ അടിവശം വെള്ളിനിറത്തിൽ കാണുന്നു. ഔഷധഗുണങ്ങളുണ്ട്.



</doc>
<doc id="230465" url="https://ml.wikipedia.org/wiki?curid=230465" title="വിലങ്ങാട്">
വിലങ്ങാട്

കോഴിക്കോട് ജില്ലയിലെ വടകര താലൂക്കിൽ തൂണേരി ബ്ളോക്കിൽ വാണിമൽ ഗ്രാമപഞ്ചായത്തിൽ പെടുന്ന മൂന്ന് വില്ലേജുകളിലൊന്നാണ് വിലങ്ങാട്. വാണിമൽ, വളയം എന്നിവയാണ് മറ്റു രണ്ടു വില്ലേജുകൾ

വിലങ്ങാട് കുഞ്ഞോൻ ചിറയിൽ നിന്നാണ് മാഹി പുഴ ഉദ്ഭവിക്കുന്നത്.

7.5 മെഗാവാട്ട് വൈദ്യുതി ഉത്പാദനം ലക്ഷ്യം വച്ചുള്ള വിലങ്ങാട് ചെറുകിട ജലവൈദ്യുതപദ്ധതി 2012-ൽ നിർമ്മാണത്തിലിരിക്കുകയായിരുന്നു. വിലങ്ങാട് ടൗണിലാണ് ഇതിന്റെ പവർ സ്റ്റേഷൻ നിർമ്മിച്ച് വൈദ്യുതി ഉൽപാദനം തുടങ്ങി 


</doc>
<doc id="230483" url="https://ml.wikipedia.org/wiki?curid=230483" title="ചെട്ടിനാട്">
ചെട്ടിനാട്

തമിഴ്നാട്ടിലെ ശിവഗംഗ ജില്ലയിലുള്ള ഒരു പ്രദേശമാണ് ചെട്ടിനാട് (തമിഴിൽ:செட்டிநாடு; ഇംഗ്ലീഷിൽ:Chettinad). കാരൈക്കുടി എന്ന ഒരു ചെറിയ പട്ടണവും, 74ഗ്രാമങ്ങളും ചേരുന്നതാണ് ചെട്ടിനാട്. നാട്ടുകോട്ടൈ ചെട്ടിയാർ എന്ന സമ്പന്ന സമുദായത്തിന്റെ മാതൃദേശവുമാണ് ഇത്. ഈ സമുദായത്തിൽപ്പെടുന്ന ധാരാളം ആളുകൾ തെക്കൻ, തെക്കുക്കിഴക്കൻ ഏഷ്യ എന്നിവിടങ്ങളിലേക്ക്, (പ്രത്യേകിച്ചും സിലോൺ, ബർമ എന്നിവിടങ്ങളിലേക്ക്) 19, 20 നൂറ്റാണ്ടുകളിൽ കുടിയേറിയിട്ടുണ്ട്. ഇന്ന് യു.എസ്.എ, സിംഗപ്പൂർ, മലേഷ്യ എന്നിവിടങ്ങളിലും ചെട്ടിയാർ സമുദായത്തിൽ പെട്ട പ്രവാസികളുണ്ട്. തമിഴാണ് ചെട്ടിയാർമാരുടെ സംസാരഭാഷ. കേരളത്തിന്റെ വിവിധ ഭാഗങ്ങളിലും ചെട്ടിയാർ സമുദായാംഗങ്ങൾ താമസിക്കുന്നുണ്ട്.

ഭക്ഷണത്തിനും, മണിമാളികകൾക്കും, ക്ഷേത്രങ്ങൾക്കും പേരുകേട്ട നാടാണ് ചെട്ടിനാട്.

"പ്രധാന ലേഖനം:ചെട്ടിനാട് പാചകവിഭവങ്ങൾ"

ചെട്ടിനാടൻ വിഭവങ്ങൾ ഇന്ന് വളരെയേറെ പ്രശസ്തമാണ്. നിരവധി സഞ്ചാരികളെയാണ് ചെട്ടിനാടൻ വിഭവങ്ങൾ ചെട്ടിനാട്ടിലെക്ക് ആകർഷിക്കുന്നത്. മാംസാഹാരങ്ങൾക്കും സസ്യാഹാരങ്ങൾക്കും പ്രസസ്തമാണ് ചെട്ടിനാട്. നിരവധി സുഗന്ധവ്യഞ്ജനങ്ങൾ ചേർത്തുകൊണ്ടുള്ള പാചകരീതിയാണ് ഇവരുടേത്. ചെട്ടിനാടൻ കോഴിക്കറി വളരെ പ്രശസ്തമായ ഒരു ഇന്ത്യൻ വിഭവമാണ്

കലാ-വാസ്തുവിദ്യാ രംഗങ്ങളിൽ സമ്പന്നമായ ഒരു പൈതൃകം ചെട്ടിനാടിനുണ്ട്. ചെട്ടിനാടൻ സൗധങ്ങളാണ് ഇവിടുത്തെ മറ്റൊരാകർഷണം. സമ്പന്നകുടുംബങ്ങളുടെ വീടുകളായതിനാൽ ചെട്ടിനാടൻ സൗധങ്ങൾ അവരുടെ സമ്പത്ശക്തി പ്രതിഫലിപ്പിക്കും വിധമാണ് പണിതീർത്തിരുന്നത്. ബർമീസ് തേക്കും, ഇറ്റാലിയൻ മാർബിളും ജാപ്പനീസ് തറയോടുകളുമെല്ലാം ചെട്ടിനാടൻ സൗധങ്ങളുടെ പ്രധാന നിർമ്മാണ സാമഗ്രികളായിരുന്നു. ഒരു നടുമുറ്റത്തിനുചുറ്റും ക്രമീകരിച്ച വിശാലമായ മുറികളായിരുന്നു ഈ സൗധങ്ങളിലേത്. 18ആം നൂറ്റാണ്ടിലാണ് ഇവയി അധികവും നിർമ്മിക്കപ്പെടുന്നത്.

ദ്രാവിഡ വാസ്തുശൈലിയിൽ തന്നെയാണ് ചെടിനാട്ടിലെ ക്ഷേത്രങ്ങളും പണിതിരിക്കുന്നത്. നിരവധി ചോള ക്ഷേത്രങ്ങളും ചെട്ടിനാട്ടിലുണ്ട്.വൈരവൻ കോവിൽ, കർപക വിനായകർ ക്ഷേത്രം, കുന്ദ്രാകുടി മുരുകൻ കോവിൽ, കൊട്ടിയൂർ ശിവക്ഷേത്രം, കന്തനൂർ ശിവക്ഷേത്ര എന്നിവ ചെട്ടിനാട്ടിലെ ചില പ്രധാന ക്ഷേത്രങ്ങളാണ്

ചെട്ടിനാടിനോട് ഏറ്റവും അടുത്തുകിടക്കുന്ന വിമാനത്താവളം, മധുര വിമാനത്താവളമാണ്(85 കി.മീ അകലെ). കാരൈക്കുടിയാണ് ചെട്ടിനാടൻ പ്രദേശത്തെ ഏറ്റവും വലിയ പട്ടണം. ചെന്നൈ, രാമേശ്വരം എന്നിവിടങ്ങളിൽനിന്നും കാരൈക്കുടിയിലേക്ക് തീവണ്ടി സർവീസുകളുണ്ട്.

തമിഴ്‌നാട്ടിലെ പ്രശസ്തമായ അളഗപ്പ യൂണിവേഴ്സിറ്റിയുടെ ആസ്ഥാനം കാരൈക്കുടിയാണ്.അളഗപ്പ ചെട്ടിയാരുടെ സ്മരണാർത്ഥമാണ് ഈ സർക്കാർ സർവകലാശാലക്ക് അളഗപ്പ യൂണിവേഴ്സിറ്റി എന്ന് പേര് നൽകിയത്. 

C.E.C.R.I എന്ന ഗവേഷനസ്ഥാപനത്തിന്റെ ആസ്ഥാനം ചെട്ടിനാട്ടിലെ കാരൈക്കുടിയാണ്. ഇലക്ട്രോ-കെമിക്കൽ രംഗത്ത് പഠനം കേന്ദ്രീകരിച്ചിരിക്കുന്ന CSIR പരീക്ഷണശാലയും ഇവിടെയുണ്ട്. ഇലക്ട്രോ-കെമിക്കൽ ശാസ്ത്രമേഖലയുമായ് ബന്ധപ്പെട്ട് 700 ലധികം പേറ്റന്റ് നേടിയ കണ്ടുപിടിത്തങ്ങളും, 5000-ലധികം ഗവേഷണപ്രബന്ധങ്ങളും ഈ സ്ഥാപനത്തിന്റെ മികവിനുദാഹരണമാണ്. ചെന്നൈയിലെ അണ്ണാ സർവകലാശാലയുമായി സംയോജിച്ച്, CECRI 4വർഷ സാങ്കേതിക ബിരുദ കോഴ്സും നൽകിവരുന്നു.

ചെട്ടിനാടിനെ പ്രശസ്തമാക്കുന്ന മറ്റൊന്നാണ് ചെട്ടിനാട് സാരികൾ. പരുത്തിയിലാണ് ഇവ നെയ്തെടുക്കുന്നത്. വിപരീത നിറങ്ങലുടെ നയനാനന്ദകരമായ സമിശ്രവും, ഡിസൈനുകളും ഇവയുടെ പ്രത്യേകതയാണ്.

ചെട്ടിനാടിലെ ആത്തംകുഡി എന്ന ഗ്രാമത്തിൽ മുഴുവൻ മനുഷ്യാധ്വാനത്തിൽ തന്നെ നിർമ്മിക്കുന്ന ഒരു തരം റ്റൈലുകളാണ് ആത്തംകുഡി റ്റൈലുകൾ . പൂർണ്ണമായും കൈകളാൽ നിർമ്മിക്കുന്ന ഇവ; ഈ ഗ്രാമത്തിലെ സ്വതസ്സിദ്ധമായ സാങ്കേതിക വിദ്യയിലൂടെ അവിടെത്തന്നെ ലഭ്യമായ മണ്ണും ഗ്ലാസ് പേറ്റുകളും കൊണ്ടാണ് നിർമ്മിക്കപ്പെടുന്നത്. വൈവിദ്ധ്യമായ നിറക്കൂട്ടുകളും ഡിസൈനുകളും ഈ റ്റൈലിനെ വ്യത്യസ്തമാക്കുന്നു. "വളരെ കാലം ഭംഗിയോടെ തന്നെ നിലനിൽക്കുന്ന ഇവ നിർമ്മിക്കുന്നതിന് വളരെ ശ്രദ്ധയോടെയുള്ള നിമ്മാണരീതി ആവശ്യമാണ്, നിമ്മാണത്തിന് ധാരാളം സമയമെടുക്കുമെന്നതും വില കൂടുതലാണെന്നതും ഇതിന്റെ വിപണന സാധ്യതകൾക്ക് മങ്ങലേല്പിക്കുന്ന ഘടകങ്ങളാണ്".




</doc>
<doc id="230484" url="https://ml.wikipedia.org/wiki?curid=230484" title="ആനമങ്ങാട്">
ആനമങ്ങാട്

മലപ്പുറം ജില്ലയിലെ പെരിന്തൽമണ്ണ താലൂക്കിൽ ഉൾപ്പെട്ട ഒരു വില്ലേജാണ് ആനമങ്ങാട്. 

2001ലെ കാനേഷുമാരി കണക്കെടുപ്പനുസരിച്ച് ആകെ ജനസംഖ്യ 14,236 ആണ്. 6,906 പുരുഷന്മാരും 7,330 സ്ത്രീകളുമാണ് ഉള്ളത്.

മേൽപ്പറഞ്ഞവയാണ് ആനമങ്ങാടുള്ള പ്രധാന സ്ഥാപനങ്ങൾ. ഇതു കൂടാതെ സ്വകാര്യ ആസ്പത്രികളും ഇവിടെ പ്രവർത്തിക്കുന്നുണ്ട്. 


</doc>
<doc id="230491" url="https://ml.wikipedia.org/wiki?curid=230491" title="ചെറിയമുണ്ടം അബ്ദുൽഹമീദ് മദനി">
ചെറിയമുണ്ടം അബ്ദുൽഹമീദ് മദനി

കേരളത്തിലെ ഇസ്ലാമിക ചിന്തകരിൽ ഒരാളാണു് ചെറിയമുണ്ടം അബ്ദുൽഹമീദ് മദനി. 

1944 സെപ്റ്റംബർ 8 - നു മലപ്പുറം ജില്ലയിലെ ചെറിയമുണ്ടം ഗ്രാമത്തിൽ ജനനം. മുത്താണിക്കാട്ട് ഹൈദർ മുസ്‌ലിയാർ പിതാവും ആയിശുമ്മ മാതാവുമാണ്. സ്കൂൾ പഠന ശേഷം പറവന്നൂർ, ചെറിയമുണ്ടം, തലക്കടത്തൂർ, കോരങ്ങത്ത്‌, നടുവിലങ്ങാടി, പൊന്മുണ്ടം, വളവന്നൂർ, എന്നിവിടങ്ങളിൽ ദര്സു പഠനം നടത്തി. ശേഷം അഴീകോട് ‌ഇർഷാദുൽ മുസ്‌ലിമീൻ അറബിക് കോളേജിലും പുളിക്കൽ മദീനത്തുൽ ഉലൂം അറബിക് കോളേജിലും ഉപരിപഠനം നടത്തി. 

ശബാബ് വാരികയുടെ മുഖ്യ പത്രാധിപരായി പ്രവർത്തിച്ചിരുന്നു. . കൂടാതെ സ്നേഹ സംവാദം, ശബാബ് തുടങ്ങിയ ആനുകാലികങ്ങളിൽ ചോദ്യോത്തര പംക്തി കൈകാര്യം ചെയ്തു വന്നിരുന്നു.

വളവന്നൂർ അൻസാർ അറബിക് കോളേജ്, പുളിക്കൽ മദീനത്തുൽ ഉലൂം അറബിക് കോളേജ്, ജാമിയ സലഫിയ്യ എന്നിവിടങ്ങളിലും പടിഞ്ഞാറക്കര, ബി പി അങ്ങാടി, പൊന്മുണ്ടം സ്കൂളുകളിലും അധ്യാപനം നടത്തി സ്വയം വിരമിച്ചു. പത്തന്ബാട് സൈനബയാണ് ഭാര്യ. ഡോ. അമീൻ, അഹ്മെദ് നജീബ്, ഖദീജ, സൽമ, അനീസ, മുനീർ, ജൌഹറ എന്നിവർ മക്കളാണ്.



</doc>
<doc id="230494" url="https://ml.wikipedia.org/wiki?curid=230494" title="ജെയിംസ് തേർബർ">
ജെയിംസ് തേർബർ

ജെയിംസ് ഗ്രോവർ തേർബർ അമേരിക്കൻ സാഹിത്യകാരനായിരുന്നു. ഒഹൈയോയിലെ കൊളംബസിൽ 1894 ഡിസംബർ 8-ന് ജനിച്ചു.

മറ്റു കുട്ടികളുമായി കളികളിൽ പങ്കുകൊള്ളാൻ കഴിയാത്തതിനാൽ സ്വപ്നദർശനത്തിന്റെയും ഭാവനാസൃഷ്ടിയുടെയും ലോകത്തിലായിരുന്നു തേർബർ വളർന്നത്. ഇത് ഇദ്ദേഹത്തിന്റെ സാഹിത്യജീവിതത്തിൽ നിർണായക സ്വാധീനം ചെലുത്തി. സെക്കൻഡറി സ്കൂൾ ഘട്ടത്തിൽത്തന്നെ എഴുതാൻ തുടങ്ങി. 1913-18 കാലയളവിൽ ഒഹൈയോ സ്റ്റേറ്റ് യൂണിവേഴ്സിറ്റിയിൽ വിദ്യാഭ്യാസം നടത്തി. വാഷിങ്ടണിലും പാരിസിലെ യു.എസ്. എംബസിയിലും ക്ലാർക്കായി കുറച്ചുകാലം ജോലി ചെയ്തു. 1920-കളിൽ ജേർണലിസ്റ്റായും ഇദ്ദേഹം ജോലി ചെയ്യുകയുണ്ടായി. 1940-കളിൽ കാഴ്ചശക്തി കുറയാൻ തുടങ്ങുകയും അമ്പതുകളിലെത്തിയപ്പോഴേക്കും അന്ധനായി മാറുകയും ചെയ്തത് തേർബറുടെ ജീവിതത്തിലെ ഒരു ദുരന്തമായിരുന്നു.
തുടങ്ങിയ നിരവധി കൃതികളുടെ കർത്താവാണ് ജെയിംസ് ഗ്രോവർ തേർബർ. മനുഷ്യ ജീവിതത്തിലെ കൊച്ചുകൊച്ചു സംഭവങ്ങളും ആധുനികമനുഷ്യന്റെ മോഹഭംഗങ്ങളുമായിരുന്നു ഇദ്ദേഹത്തിന്റെ മുഖ്യ വിഷയം. മാർക്ക് ട്വയിനിനുശേഷം അമേരിക്ക കണ്ട ഏറ്റവും വലിയ ഫലിതസാഹിത്യകാരനായി അറിയപ്പെടുന്ന തേർബർ ആധുനിക മനുഷ്യന്റെ വിഡ്ഢിത്തങ്ങളെ ഫലിതത്തിന്റെ വിളനിലമായി കണ്ടു.
തേർബറുടെ ആദ്യകൃതിയായ ഇസ് സെക്സ് നെസസറി തന്റെ കൂടെ പത്രപ്രവർത്തകനായി ജോലി ചെയ്തിരുന്ന ഇ.ബി. വൈറ്റുമായി ചേർന്നാണു രചിച്ചത്. ഫ്രോയ്ഡ് തുടങ്ങിവയ്ക്കുകയും യൂറോപ്പിൽ വമ്പിച്ച പ്രചാരം നേടുകയും ചെയ്ത മനഃശാസ്ത്ര വിശകലന രീതിയുടെ നേരെ പരിഹാസത്തിന്റെ ശരം തൊടുക്കുകയാണ് ഈ കൃതിയിൽ തേർബർ ചെയ്യുന്നത്. ആത്മകഥാരൂപത്തിലുള്ള മൈ ലൈഫ് ആൻഡ് ഹാർഡ് ടൈംസിൽ മാതാപിതാക്കളോടുള്ള തേർബറുടെ സ്നേഹാദരങ്ങൾ വ്യക്തമായി നിഴലിക്കുന്നു. ന്യൂയോർക്കിൽ പത്രപ്രവർത്തകനായിരുന്ന കാലത്തെ സ്മരണകളാണ് ദി ഇയേഴ്സ് വിത്ത് റോസ്. കുട്ടികൾക്കുവേണ്ടിയുള്ള യക്ഷിക്കഥകളുടെ (fairy tales) സമാഹാരമായ "ദ് തേർട്ടീൻ ക്ലോക്സ്, ദ് വണ്ടർഫുൾ ഒ" എന്നിവ വമ്പിച്ച ജനപ്രീതി ആർജിക്കുകയുണ്ടായി.

തേർബറുടെ ഏറ്റവും പ്രസിദ്ധമായ കഥാപാത്രങ്ങൾ വാൾട്ടർ മിറ്റിയും അദ്ദേഹത്തിന്റെ ഭാര്യയും അവരുടെ ജീവിതവുമായി ബന്ധപ്പെട്ട നിശ്ശബ്ദരായ ജന്തുക്കളുമാണ്. 1947-ൽ പ്രസിദ്ധീകരിച്ച ദ് സീക്രട്ട് ലൈഫ് ഒഫ് വാൾട്ടർ മിറ്റി എന്ന കൃതി മനഃശാസ്ത്രജ്ഞന്മാരുടെ സവിശേഷശ്രദ്ധ ആകർഷിക്കുകയുണ്ടായി. വാൾട്ടർ മിറ്റി സിൻഡ്രോം എന്നൊരു മനോരോഗസംജ്ഞതന്നെ ഒരു ബ്രിട്ടിഷ് മെഡിക്കൽ ജേർണൽ ആവിഷ്കരിച്ചു. രുഗ്ണവും രൂഢമൂലവുമായ സ്വപ്നദർശനശീലത്തെയാണ് ഇത് സൂചിപ്പിക്കുന്നത്.

1961 നവംബർ 2-ന് ന്യുമോണിയ ബാധിച്ച് ന്യൂയോർക്കിൽ ഇദ്ദേഹം അന്തരിച്ചു. 



</doc>
<doc id="230500" url="https://ml.wikipedia.org/wiki?curid=230500" title="പ്രോട്ടോസോവ">
പ്രോട്ടോസോവ

അതിസൂക്ഷ്മമായ ഏകകോശജീവികളുടെ വിഭാഗം. പ്രോട്ടോസ്(ആദ്യം), സുവോൺ(ജീവി) എന്നീ ഗ്രീക്കുവാക്കുകകളിൽ നിന്നുമാണ് പ്രോട്ടോസോവൻ എന്ന പദം ഉരുത്തിരിഞ്ഞത്. പരിണാമപരമായി നോക്കിയാൽ ആദ്യം ഉണ്ടായ ജീവിയും പ്രോട്ടോസോവനുകളാണ്. ജീവപ്രവർത്തനങ്ങളായ ശ്വസനം, ചലനം, പോഷണം, വിസർജ്ജനം, പ്രത്യുത്പാദനം തുടങ്ങിയവയെല്ലാം പ്രോട്ടോസോവനുകളിൽ നടക്കുന്നു. ഒറ്റക്കോശം തന്നെയാണ് ഈ ജോലികളെല്ലാം ചെയ്യുന്നത്. കോശശരീരം കോശങ്ങളോ അവയവങ്ങളോ ആയി വിഭജിക്കപ്പെട്ടില്ല.

ജലം, മറ്റു ജീവികളുടെ ശരീരം തുടങ്ങിയവയിലാണ് ഇവർ ജീവിക്കുന്നത്. ഓക്സിജൻ ഇല്ലാത്ത പരിസ്ഥിതികളിൽ ജീവിക്കുന്ന പ്രോട്ടോസോവനുകളും ഉണ്ട്. മനുഷ്യരിലും മറ്റും രോഗങ്ങൾ ഉണ്ടാക്കുന്നതിലും പ്രോട്ടോസോവനുകളിക്ക് പങ്കുണ്ട്.

http://www.sciencedaily.com/articles/p/protozoa.htm


</doc>
<doc id="230508" url="https://ml.wikipedia.org/wiki?curid=230508" title="അരമായ">
അരമായ

സെമിറ്റിക് ഭാഷാകുടുംബത്തിന്റെ വടക്കുപടിഞ്ഞാറൻ ശാഖയിൽ പെടുന്ന ഒരു ഭാഷയാണു് അരമായ അഥവ സുറിയാനി. ക്രിസ്തു ജനങ്ങളോടു് സംവദിച്ചിരുന്നതു് ഈ ഭാഷയിലാണു്. 



</doc>
<doc id="230510" url="https://ml.wikipedia.org/wiki?curid=230510" title="ഹസാര (വിവക്ഷകൾ)">
ഹസാര (വിവക്ഷകൾ)





</doc>
<doc id="230513" url="https://ml.wikipedia.org/wiki?curid=230513" title="നിലാവഭ്യാസം">
നിലാവഭ്യാസം

തായമ്പക, മേളം തുടങ്ങി ചെണ്ട ഉപയോഗിച്ചുള്ള വാദനകലകളിൽ പ്രാവീണ്യം വർദ്ധിപ്പിക്കുന്നതിനു് ശീലിച്ചുവരുന്ന ഒരു സാധകരീതിയാണു് നിലാവഭ്യാസം അഥവാ നിലാവു് സാധകം. സാധാരണയായി, മിഥുനമാസത്തിലെ കറുത്ത വാവിന്റെ പിറ്റേദിവസം മുതൽ തുടങ്ങുന്ന നിലാസാധകം അടുത്ത കറുത്ത വാവിനു് പൂർത്തിയാകുന്നു. ഓരോ ദിവസവും നിലാവ് ഉള്ള സമയത്തു് (ചന്ദ്രൻ ആകാശത്തു പ്രത്യക്ഷമാവാൻ സാദ്ധ്യതയുള്ള രാത്രി സമയത്തു്) മാത്രം നടക്കുന്നു എന്നതുകൊണ്ടാണു് ഇതിനു് നിലാവ് അഭ്യാസം എന്നു പേർ വന്നതു്.

മിഥുനം കർക്കിടകം മാസങ്ങളിൽ മഴ പെയ്ത് അന്തരീക്ഷം നല്ലപോലെ തണുത്ത കാലാവസ്ഥയിലാണ് സാധാരണ നിലാസാധകം ചെയ്ത് വരുന്നത്. വെളുത്ത പക്ഷത്തെ കറുത്ത വാവ് കഴിഞ്ഞതിന്റെ പിറ്റേദിവസം ചന്ദ്രൻ ഉദിക്കുന്ന സമയം മുതൽ ആണ് സാധകം ആരംഭിക്കുന്നത്. തുടർന്നുള്ള ഓരോ ദിവസവും ചന്ദ്രന്റെ വൃദ്ധിക്കനുസരിച്ച് സാധകത്തിന്റെ സമയവും ദീർഘിക്കുന്നു. അങ്ങനെ വെളുത്ത വാവ് ദിവസം ഒരു മുഴുവൻ രാത്രിയും സാധകം ചെയ്യും. കറുത്ത പക്ഷത്തെ കറുത്തവാവിന് സാധകം തീരും. കൂട്ടത്തിൽ പകൽ വേണ്ടത്ര ഔഷധങ്ങൾ സേവിക്കുകയും ഉഴിച്ചിൽ മുതലായവയും ഉണ്ടാവണം. പകൽ ഉറക്കം നിഷിദ്ധമാണ്. പഥ്യമായ ആഹാരക്രമങ്ങളും ഇതിന്റെ ഭാഗമാണ്. സാധകം ചെയ്യുന്നത് അഭ്യാസം തുടങ്ങിയ വിദ്യാർത്ഥികൾ മുതൽ മുതിർന്ന കലാകാരന്മാർ വരെ ഉൾപ്പെട്ടതാണ്. ഇതൊരു അനുഷ്ഠാനമായല്ല, മറിച്ച് വൈദഗ്ദ്ധ്യത്തിനു വേണ്ടി ചെയ്യുന്ന അഭ്യാസപരിപാടിയായാണു് കണക്കാക്കപ്പെടുന്നതു്. സാധാരണ വലന്തലയിൽ (ചെണ്ടയുടെ വലത്തേ വശത്തു്) ആണു് സാധകം ചെയ്യുക. പുതുതായി പഠനം തുടങ്ങിവെക്കുന്നവർ കല്ലിൽ മുട്ടി ഉപയോഗിച്ച് സാധകം ചെയ്യും.

നിലാസാധകം തുടങ്ങുന്നത് വൈകിട്ട് ഏകദേശം ആറു മുപ്പതിനായിരിക്കും. ആദ്യത്തെ പതിനഞ്ചുദിവസവും (ശുക്ലപക്ഷം അഥവാ അനുലോമം‌) അഭ്യാസം ഇതേ സമയത്തുതന്നെ തുടങ്ങും. എന്നാൽ ഓരോ ദിവസവും ക്രമത്തിൽ അഭ്യാസത്തിന്റെ ദൈർഘ്യം കൂടിക്കൊണ്ടിരിക്കും. ഇങ്ങനെ പൌർണമിയോടെ, ഈ അഭ്യാസവേള വൈകിട്ട് ആറര മുതൽ കാലത്ത് ആറര വരെ പന്ത്രണ്ടു മണിക്കൂർ ആയി മാറുന്നു. എന്നാൽ അതിനുശേഷം കൃഷ്ണപക്ഷത്തിൽ (പ്രതിലോമം) ആരംഭിക്കുന്ന സമയം ക്രമത്തിൽ വൈകിക്കൊണ്ടിരിക്കുകയും അവസാനിക്കുന്ന സമയം (രാവിലെ ആറര മണി) നിശ്ചിതമായിരിക്കുകയും ചെയ്യും. അതായതു് വെളുത്ത വാവിന്റെ പിറ്റേന്നു് വൈകിട്ട് ഏഴിന് തുടങ്ങി കാലത്ത് ആറര വരെ, പിറ്റേ ദിവസം എട്ടിന് തുടങ്ങി ആറര വരെ എന്നീ ക്രമത്തിൽ. അവസാനദിവസം കാലത്ത് അഞ്ചു മണി മുതൽ ആറര വരെ മാത്രമായിരിക്കും സാധകം.


</doc>
<doc id="230521" url="https://ml.wikipedia.org/wiki?curid=230521" title="തേൾ ഈച്ചകൾ">
തേൾ ഈച്ചകൾ

മെക്കോപ്ടെറ (Mecoptera-Panorpetta) പ്രാണിഗോത്രത്തിൽപ്പെടുന്ന ചെറു പ്രാണികളാണ് തേൾ ഈച്ചകൾ ശാസ്ത്രനാമം: പനോർപ്പ കമ്യുണിസ് (Panorpa communis).

300 -ഓളം സ്പീഷീസുണ്ട്. ഭൂമുഖത്തെല്ലായിടങ്ങളിലും "തേൾ ഈച്ചകൾ" കാണപ്പെടുന്നുണ്ടെങ്കിലും ഇവയ്ക്ക് പ്രത്യേക സാമ്പത്തിക പ്രാധാന്യമൊന്നും തന്നെയില്ല. തണലും ഈർപ്പവുമുള്ള പ്രദേശങ്ങളിലാണ് തേൾ ഈച്ചകൾ കാണപ്പെടുന്നത്. ഇന്ത്യയിൽ ഖാസികുന്നുകളിലും ഹിമാലയത്തിന്റെ കിഴക്കൻ പ്രദേശങ്ങളിലും തേൾ ഈച്ചകളുടെ ഒന്നുരണ്ട് സ്പീഷീസിനെ കണ്ടെത്തിയിട്ടുണ്ട്. ആൺപ്രാണിയുടെ ഉദരാഗ്രത്തിൽ മുകളിലേക്കു വളഞ്ഞ് തേളുകളുടെ ദംശനാവയവം പോലെയുള്ള അവയവങ്ങൾ കാണപ്പെടുന്നതിനാലാണ് ഇവയ്ക്ക് തേൾ ഈച്ചകൾ എന്നു പേരു ലഭിച്ചത്.
ചെറുതും സാമാന്യം വലിപ്പമുള്ളതുമായ തേൾ ഈച്ചകളുണ്ട്. ഇവയിൽ ചിറകുകളുള്ളവയും ചിറകുകൾ ഇല്ലാത്തവയും ഉൾപ്പെടും. ധാരാളം ഖണ്ഡങ്ങളോടുകൂടിയ നീണ്ട ശൃംഗികകളും നീണ്ടുമെലിഞ്ഞ കാലുകളുമാണ് ഇവയുടെ സവിശേഷത. ഇവയുടെ ശിരസ്സിന്റെ മുൻഭാഗം വളർന്ന് അസാധാരണമാംവിധം മുമ്പോട്ടു തളളിനിൽക്കുന്നു. നീണ്ടു പരന്ന മോന്തയായി രൂപാന്തരപ്പെട്ടിരിക്കുന്ന മാക്സിലകളും ലേബിയവുമാണ് മറ്റൊരു പ്രത്യേകത. മോന്തയുടെ അഗ്രഭാഗത്തായാണ് ചർവണമുഖാംഗങ്ങൾ സ്ഥിതിചെയ്യുന്നത്. തലയുടെ മുൻഭാഗത്തുനിന്ന് ചുണ്ടുപോലെ താഴേക്കു വളഞ്ഞിരിക്കുന്ന ഭാഗത്തിന്റെ അറ്റത്ത് ചവയ്ക്കുന്നതിനുപകരിക്കുന്ന വദനഭാഗങ്ങൾ സ്ഥിതിചെയ്യുന്നു. തേൾ ഈച്ചകളുടെ കറുത്തപൊട്ടുകളും അടയാളങ്ങളുമുള്ള ചിറകുകൾ ആകർഷകമാണ്. പ്രാണി സഞ്ചരിക്കുമ്പോൾ ഉദരാഗ്രം മുകളിലേക്കു വളഞ്ഞിരിക്കും. ഉദരാഗ്രത്തിൽ നീണ്ടു കൂർത്തു വളഞ്ഞ ഒരു ജോഡി കൊടിലുകൾപോലെയുള്ള അവയവങ്ങൾ ഉണ്ട്. രണ്ട് വലിയ സംയുക്ത നേത്രങ്ങളും മൂന്ന് നേത്രകങ്ങളുമാണ് തേൾ ഈച്ചകളുടെ മറ്റൊരു പ്രത്യേകത. തേൾ ഈച്ചയുടെ ലാർവ കാറ്റർപില്ലറുകൾക്കു സമാനമാണ്.
തേൾ ഈച്ചകൾ തറയിലാണ് മുട്ടയിടുന്നത്. മാളങ്ങളിൽ കഴിഞ്ഞുകൂടുന്ന ലാർവയും പ്രായപൂർത്തിയെത്തിയ തേൾ ഈച്ചകളും ജന്തുക്കളുടെയും പ്രാണികളുടെയും ജൈവാവശിഷ്ടങ്ങൾ ഭക്ഷിക്കുന്നു. ചിലയിനം തേൾ ഈച്ചകൾ നീളം കൂടിയ കാലുകളുടെ സഹായത്താൽ പ്രതലങ്ങളിൽ തുങ്ങിക്കിടക്കുന്നതിനാൽ "ഹാങ്ങിങ് ഫ്ളൈസ്" എന്ന് അറിയപ്പെടുന്നു.



</doc>
<doc id="230533" url="https://ml.wikipedia.org/wiki?curid=230533" title="പുത്തൻചിറ കിഴക്കെ പള്ളി">
പുത്തൻചിറ കിഴക്കെ പള്ളി

തൃശ്ശൂർ ജില്ലയിലെ പുത്തൻചിറ പഞ്ചായത്തിൽ പുത്തൻചിറയുടെ കിഴക്ക് ഭാഗത്തായി സ്ഥിതി ചെയ്യുന്ന ക്രൈസ്തവ ദേവാലയമാണ് പുത്തൻചിറ കിഴക്കെ പള്ളി (Puthenchira East Church) അഥവ സെന്റ് ജോസഫ്സ് പള്ളി (St: Joseph's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ ഔസേപ്പിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


ഈ പള്ളിയുടെ ഇടവകാതിർത്തിയിലാണ് വാഴ്ത്തപ്പെട്ടവൾ മദർ മറിയം ത്രേസ്യയുടെ കബറിടം സ്ഥിതി ചെയ്യുന്നത്. ഇതൊരു തീർത്ഥാടനകേന്ദ്രമായി വിശ്വാസികൾ കണക്കാക്കുന്നു.




</doc>
<doc id="230534" url="https://ml.wikipedia.org/wiki?curid=230534" title="ഹെസക്കിയായുടെ തുരങ്കം">
ഹെസക്കിയായുടെ തുരങ്കം

ബിസി 701-നടുത്ത് യൂദയായിലെ ഹെസക്കിയാരാജാവിന്റെ കാലത്ത് യെരുശലേമിൽ ദാവീദിന്റെ നഗരത്തിനടിയിലൂടെ 533 മീറ്റർ നീളത്തിൽ നിർമ്മിക്കപ്പെട്ട്, ഇന്നോളം നിലനിൽക്കുന്ന തുരങ്കമാണ് ഹെസക്കിയായുടെ തുരങ്കം അഥവാ സീലോഹാ തുരങ്കം. യെരുശലേം നഗരത്തിന്റെ മുഖ്യജലശ്രോതസ്സായിരുന്ന ഗിഹോൺ അരുവിയിലെ വെള്ളം കെന്ദ്രോൻ സമതലത്തിൽ നിന്ന് ദാവീദിന്റെ നഗരത്തിനുള്ളിലെ സീലോഹാക്കുളത്തിൽ എത്തിച്ച് ഉപരോധാവസരങ്ങളിൽ നഗരത്തിലെ ജലലഭ്യത ഉറപ്പാക്കാൻ വേണ്ടിയായിരുന്നു ഇതു നിർമ്മിച്ചത്. 

എബ്രായബൈബിൾ രാജാക്കന്മാരുടെ രണ്ടാം പുസ്തകത്തിൽ ഈ തുരങ്കം പരാമർശിക്കപ്പെടുന്നു. യെരുശലേമിന്റെ മേൽ അസീറിയയുടെ ആക്രമണം ആസന്നമാണെന്നു കരുതിയ ഹെസക്കിയാ ഗിഹോൺ അരുവിയിലെ വെള്ളം തടഞ്ഞുനിർത്തി പടിഞ്ഞാറ് ദാവീദിന്റെ നഗരത്തിലെത്തിച്ചതായി ബൈബിളിലെ ദിനവൃത്താന്തം രണ്ടാം പുസ്തകത്തിലും പറയുന്നു. 

1880-ൽ തുരങ്കത്തിലൂടെ നടന്ന കുട്ടികൾ പ്രാചീന എബ്രായലിപിയിൽ എഴുതപ്പെട്ട ഒരു ലിഖിതം, അതിന്റെ ഭിത്തിയിൽ കണ്ടെത്തി. ഭിത്തിയിൽ നിന്നു വേർപെടുത്തി കടത്തിക്കൊണ്ടു പോകാനുള്ള ശ്രമത്തിനിടെ പിന്നീട് പൊട്ടിപ്പോയ ലിഖിതം ഒടുവിൽ തുർക്കിയിലെ ഇസ്താംബുൾ നഗരത്തിൽ എത്തിപ്പെട്ടു. ഇസ്താംബുളിലെ മ്യൂസിയത്തിൽ ഇപ്പോൾ അതു സൂക്ഷിക്കപ്പെട്ടിരിക്കുന്നു. തുരങ്കനിർമ്മിതി അവസാനഘട്ടത്തിന്റെ വിവരണമാണ് ലിഖിതത്തിന്റെ ഉള്ളടക്കം. വിപരീതദിശകളിൽ പാറ തുരന്നു മുന്നേറിയ പണിക്കാർ പണിയുടെ പൂർത്തിയിൽ പരസ്പരം സന്ധിക്കുന്നതിന്റെ ചിത്രമാണത്. 

കേടുപാടുകൾ മൂലം വായന എളുപ്പമല്ലാതായിരിക്കുന്ന ലിഖിതത്തിന്റെ ഏകദേശവായന ഈവിധമാണ്:-

തുരങ്കത്തിനുള്ളിലെ ലിഖിതത്തിന്റേയും ഭിത്തിയുടെ മിനുക്കലിൽ കാണപ്പെട്ട ജൈവപദാർത്ഥങ്ങളുടേയും സഹായത്തോടെ തുരങ്കത്തിന്റെ കാലം നിർണ്ണയിക്കപ്പെട്ടിട്ടുണ്ട്.


</doc>
<doc id="230543" url="https://ml.wikipedia.org/wiki?curid=230543" title="ബാഴ്സ്ബോൾഡീയ">
ബാഴ്സ്ബോൾഡീയ

ഹദ്രോസറോയിഡ് കുടുംബത്തിൽ ഉള്ള വലിയ ദിനോസറുകളിൽ ഒന്നാണ് ബാഴ്സ്ബോൾഡീയ. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് മംഗോളിയയിൽ ആണ്. പ്രശസ്ത മംഗോളിയൻ പാലിയെന്റോളോജിസ്റ്റ്‌ ആയ ബാഴ്സ്ബോൾഡിന്റെ പേരാണ് ഇവയ്ക്ക്. ഫോസ്സിൽ ആയി കിട്ടിയിട്ടുള്ളത് നട്ടെലിന്റെ ഭാഗങ്ങളും , ഇടുപ്പിലെ എല്ലും കുറച്ചു വാരി എല്ലുകളും ആണ്. തലയോട്ടി കിട്ടാത്തത് കാരണം ഇവ തലയിലെ ആവരണം ഉള്ള കൂട്ടത്തിൽ ആണോ അല്ലയോ എന്ന് ഇപ്പോൾ പറയാൻ സാധിക്കയില്ല.

ഇരുകാലി ആയിരുന്നു ഇവ, എന്നാൽ ഭക്ഷണ സമ്പാദന സമയത്ത് നാലു കാലിലും സഞ്ചരിച്ചിരുന്നിരിക്കണം. താറാച്ചുണ്ടൻ ദിനോസർ ആയ ഇവ സസ്യങ്ങൾ അരച്ച് കഴിക്കുന്നവ ആയിരുന്നു. 

2011ൽ നിർമിച്ച ഹദ്രോസറോയിഡേ കുടുംബ ശാഖയിൽ ഇവയെ ഉൾപെടുത്തിയിട്ടുണ്ട് .


</doc>
<doc id="230548" url="https://ml.wikipedia.org/wiki?curid=230548" title="തിരുവമ്പാടി ശിവസുന്ദർ">
തിരുവമ്പാടി ശിവസുന്ദർ

മധ്യകേരളത്തിലെ പ്രസിദ്ധനായ ഒരു ആനയാണ് തിരുവമ്പാടി ശിവസുന്ദർ. 

തൃശ്ശൂർ നഗരത്തിലെ തിരുവമ്പാടി ക്ഷേത്രത്തിലെ ആനയാണ് ശിവസുന്ദർ. പൂക്കോടൻ ശിവൻ എന്നായിരുന്നു ഈ ആനയുടെ മുൻ പേര്. 2003 ഫെബ്രുവരി 15 നാണ് ഈ ആനയെ തിരുവമ്പാടി ക്ഷേത്രത്തിൽ നടയ്ക്കിരുത്തിയത്. തൃശ്ശൂർ പൂരത്തിന് തിരുവമ്പാടി ഭഗവതിയുടെ തിടമ്പേന്തുന്നത് ശിവസുന്ദറാണ് . ഇത് കൂടാതെ ആറാട്ടുപുഴ പൂരം, നെന്മാറ വല്ലങ്ങി വേല, ഉത്രാളിക്കാവ് പൂരം, ഇരിഞ്ഞാലക്കുട കൂടൽമാണിക്യം ക്ഷേത്രോത്സവം തുടങ്ങി മറ്റ് പല പ്രസിദ്ധ പൂരങ്ങൾക്കും ശിവസുന്ദർ തിടംമ്പേറ്റാറുണ്ട്.

കേരളത്തിലെ സഹ്യവനങ്ങളിൽനിന്നും പിടിച്ച് സർക്കാർ ലേലത്തിൽ വെച്ച ആനയാണ് ഇത്. 2007 ഫെബ്രുവരി ആറിന് കോട്ടയം പൊൻകുന്നത്തിനടുത്ത ഇളങ്ങുളം ഗജരാജസംഗമത്തിൽ ശിവസുന്ദറിന് കളഭകേസരിപട്ടം ലഭിച്ചു. 2008 ഫെബ്രുവരി 19ന് പട്ടത്താനം സുബ്രഹ്മണ്യക്ഷേത്രത്തിൽ നിന്ന് മാതംഗകേസരി പട്ടം ഉൾപ്പെടെ ഒട്ടേറെ ബഹുമതികളും ഇതിനകം ശിവനെ തേടി എത്തിയിട്ടുണ്ട്. അഴകിന്റെ തമ്പുരാൻ എന്നപേരിൽ ഈ ആനയുടെ ജീവചരിത്രവും മറ്റും അടങ്ങുന്ന ഒരു ഡോക്യു-ഫിക്ഷൻ പ്രസിദ്ധീകരിക്കപ്പെട്ടിട്ടുണ്ട്.
ദീർഘകാലം എരണ്ടകെട്ടിന് ചികിത്സയിലായിരുന്ന ശിവസുന്ദർ 2018 മാർച്ച് 11ന് ചരിഞ്ഞു 


</doc>
<doc id="230571" url="https://ml.wikipedia.org/wiki?curid=230571" title="അഖിലേന്ത്യാ സുന്നി ജംഇയ്യത്തുൽ ഉലമ">
അഖിലേന്ത്യാ സുന്നി ജംഇയ്യത്തുൽ ഉലമ

ഇന്ത്യയിലെ ഒരു സുന്നി മുസ്ലിം പണ്ഡിത സംഘടനയാണ് അഖിലേന്ത്യാ സുന്നി ജംഇയ്യത്തുൽ ഉലമ. 
കാന്തപുരം എ.പി.അബൂബക്കർ മുസ്ലിയാർ നേതൃത്വത്തിൽ 1992 ൽ ആണ് അഖിലേന്ത്യാ സുന്നി ജംഇയ്യത്തുൽ ഉലമ രൂപീകരിച്ചത്. അദ്ദേഹം തന്നെയാണ് തുടക്കം മുതൽ ഈ സംഘടനയുടെ ജനറൽ സെക്രട്ടറിയായി പ്രവർത്തിക്കുന്നത്.



</doc>
<doc id="230600" url="https://ml.wikipedia.org/wiki?curid=230600" title="ഐക്യരാഷ്ട്രസഭയുടെ സെക്രട്ടറി ജനറൽ">
ഐക്യരാഷ്ട്രസഭയുടെ സെക്രട്ടറി ജനറൽ

ഐക്യരാഷ്ട്രസഭയുടെ സെക്രട്ടേറിയറ്റിന്റെ തലവനാണ് സെക്രട്ടറി ജനറൽ. രക്ഷാസമിതിയുടെ ശുപാർശയനുസരിച്ച് പൊതുസഭയാണ് സെക്രട്ടറി ജനറലിനെ നിയമിക്കുന്നത്. അഞ്ചു വർഷമാണ് സെക്രട്ടറി ജനറലിന്റെ കാലാവധി. ഐക്യരാഷ്ട്രസഭയുടെ മുഖ്യ ഭരണാധികാരിയും വക്താവുമാണ് സെക്രട്ടറി ജനറൽ. അദ്ദേഹത്തെ സഹായിക്കാൻ അണ്ടർ സെക്രട്ടറി, ജനറൽമാർ, ഡെപ്യൂട്ടി സെക്രട്ടറി ജനറൽ എന്നിവരുണ്ട്.

ഐക്യരാഷ്ട്രസഭയുടെ ഇപ്പോഴത്തെ സെക്രട്ടറി ജനറൽ അന്റോണിയോ ഗുട്ടറസ്സ്. 2017 ജനുവരി 1-ന് ബാൻ കി മൂണിന്റെ പിൻ‌ഗാമിയായി ഈ സ്ഥാനത്ത് ചുമതലയേറ്റു.


</doc>
<doc id="230614" url="https://ml.wikipedia.org/wiki?curid=230614" title="പൗരസ്ത്യവാദം">
പൗരസ്ത്യവാദം

ഏഷ്യൻ സംസ്കാരങ്ങളെക്കുറിച്ച് യൂറോപ്പ് അമേരിക്ക തുടങ്ങിയ പടിഞ്ഞാറൻ നാടുകളിലെ ചരിത്രകാരന്മാർ നടത്തിവന്ന പഠനഗവേഷണപ്രവർത്തനങ്ങളിലൂടെ ഉരുത്തിരിഞ്ഞുവന്ന വിജ്ഞാനശാഖയാണ് പൗരസ്ത്യവാദം അഥവാ ഓറിയെന്റലിസം ()


</doc>
<doc id="230620" url="https://ml.wikipedia.org/wiki?curid=230620" title="ജസ്റ്റ് ഫ്രണ്ട്സ്">
ജസ്റ്റ് ഫ്രണ്ട്സ്

പ്രണയത്തിന്റേയും ഹാസ്യത്തിന്റേയും മേമ്പൊടിയുമായി 2005ൽ പുറത്തിറങ്ങിയ അമേരിക്കൻ ചലച്ചിത്രമാണ് ജസ്റ്റ് ഫ്രണ്ട്സ്.റോജർ കുംബ്ലെ സംവിധാനം ചെയ്ത ഈ അമേരിക്കൻ ക്രിസ്മസ് കോമഡി ചിത്രം, ആദം ടെക്സ് ഡേവിസ് രചിച്ച് റയാൻ റെയ്നോൾഡ്സ്, ആമി സ്മാർട്ട്, അന്ന ഫാരിസ്, ക്രിസ് ക്ലീൻ, ക്രിസ്റ്റഫർ മാർക്വെറ്റ് എന്നിവർ അഭിനയിച്ചു.


</doc>
<doc id="230629" url="https://ml.wikipedia.org/wiki?curid=230629" title="വാവ സുരേഷ്">
വാവ സുരേഷ്

സുരേഷ് അല്ലെങ്കിൽ വാവ സുരേഷ് ദക്ഷിണേന്ത്യയിലെ അറിയപ്പെടുന്ന ഒരു പരിസ്ഥിതി സംരക്ഷകനും, പാമ്പുകളെ കൈകാര്യം ചെയ്യുന്നതിൽ പ്രത്യേകം നൈപുണ്യം നേടിയ വ്യക്തിയുമാണ്. തിരുവനന്തപുരം സ്വദേശിയാണിദ്ദേഹം. മനുഷ്യവാസമുള്ളിടങ്ങളിൽ പ്രത്യക്ഷപ്പെടുന്ന വിഷപ്പാമ്പുകളെ പിടി കൂടി സംരക്ഷിക്കുന്ന ഇദ്ദേഹത്തിന് വന്യ ജീവി വകുപ്പിന്റെ പിന്തുണയുമുണ്ട്. ഇതേ വരെ 30,000 ത്തോളം പാമ്പുകളെ ഇദ്ദേഹം സംരക്ഷിച്ചതായി കണക്കുകൾ പറയുന്നു. ജനമധ്യത്തിൽ പെട്ടു പോകുന്ന അപൂർവ്വ ഇനം പാമ്പുകളെ പിടി കൂടി കാട്ടിൽ തുറന്ന് വിടുക, ഉപേക്ഷിക്കപ്പെടുന്ന പാമ്പും മുട്ടകൾ വിരിയുന്നത് വരെ സംരക്ഷിക്കുക, പാമ്പുകളെക്കുറിച്ച് ബോധവത്കരണ ക്ലാസുകൾ നടത്തുക എന്നീ പാരിസ്ഥിതികമായ പ്രാധാന്യമുള്ള പല പ്രവൃത്തികളും ഇദ്ദേഹം നടത്തി വരുന്നു. പലവട്ടം സർപ്പ ദംശനമേറ്റിട്ടും വിദഗ്ദ്ധ ചികിത്സ നൽകി അദ്ദേഹം രക്ഷപ്പെട്ടിട്ടുണ്ട്.

തിരുവനന്തപുരം നഗരത്തിനടുത്ത് ശ്രീകാര്യത്തുള്ള ഒരു നിർദ്ധന കുടുംബത്തിലാണ് സുരേഷ് ജനിച്ചത്. ചെറുപ്പം മുതൽക്കേ പാമ്പുകളോട് താത്പര്യം പ്രകടിപ്പിച്ചിരുന്ന സുരേഷ് 12 വയസ്സിൽ ഒരു മൂർഖൻ കുഞ്ഞിനെ പിടികൂടി രഹസ്യമായി വീട്ടിൽ സൂക്ഷിച്ചിരുന്നു. പാമ്പുകളുടെ സ്വഭാവ രീതികൾ പഠിക്കുക എന്നതായിരുന്നു അദ്ദേഹത്തിന്റെ ഉദ്ദേശം.

ഉരഗങ്ങളെ നന്നേ ചെറുപ്പം മുതൽ കൈകാര്യം ചെയ്ത് പോന്ന സുരേഷിന് പാമ്പുകളെ കൈകാര്യം ചെയ്യുന്നതിന് ശാസ്ത്രീയമായ പരിശീലനമൊന്നും ലഭിച്ചിട്ടില്ല.ചെറുപ്പം മുതൽ തുടർന്ന് പോരുന്ന നിരീക്ഷണങ്ങളിൽ നിന്നും ഉൾക്കൊണ്ട പാഠങ്ങളാണ് ഇദ്ദേഹം പാമ്പുകളെ കൈകാര്യം ചെയ്യാനുപയോഗിക്കുന്നത്. പാമ്പുകളെ കണ്ടാൽ ഫോൺ വിളിച്ച് പറഞ്ഞാലുടൻ തന്നെ വാവ സുരേഷ് സ്ഥലത്തെത്തി പാമ്പിനെ പിടികൂടും. ഇങ്ങനെ പിടി കൂടുന്ന പാമ്പിനെ പിന്നീട് വനത്തിൽ തുറന്ന് വിടുകയാണ് പതിവ്. വാവ സുരേഷിന്റെ ജീവിതം ആസ്പദമാക്കി അടുത്തിടെ ഒരു ഡോക്യുമെന്ററി ഫിലിം പുറത്തിറങ്ങിയിരുന്നു. ഒരിക്കൽ ഒരു മൂർഖൻ കടിയേറ്റതിനെത്തുടർന്ന് വാവ സുരേഷിന്റെ വിരലുകളിലൊന്ന് ശസ്ത്രകൃയയൈലൂടെ നീക്കം ചെയ്യേണ്ടി വന്നിരുന്നു. 2012 സർപ്പ ദംശനമേറ്റതിനെത്തുടർന്ന് ഇദ്ദേഹത്തിന്റെ വലത് കൈവെള്ളയിലെ ചർമ്മം മാറ്റി വെയ്ക്കേണ്ടുന്നതായും വന്നു. താൻ ഇതേ വരെ 30,000ലധികം പാമ്പുകളെ പിടി കൂടിയതായി വാവ സുരേഷ് പറയുന്നു. അതീവ വിഷമുള്ള 94 രാജ വെമ്പാലകളെയും ഇദ്ദേഹം കൈകാര്യം ചെയ്തിട്ടുണ്ട്. നിരവധി തവണ പാമ്പ് കടിയേറ്റിട്ടുള്ളതിനാൽ പാമ്പിൻ വിഷത്തിനെതിരായ ചില ആന്റിബോഡികൾ വാവ സുരേഷിന്റെ ശരീരത്തിലുള്ളതായി തെളിഞ്ഞിട്ടുണ്ട്.
എബിപി മസ എന്ന ന്യൂസ് ചാനൽ പറയുന്നത് പ്രകാരം നാല് തവണ സുരേഷ് ഐസിയുവിൽ പ്രവേശിപ്പിക്കപ്പെട്ടിട്ടുണ്ട്. 250തോളം സർപ്പ ദശനങ്ങൾ അദ്ദേഹം അതിജീവിച്ചിട്ടുണ്ട്2013 ആഗസ്റ്റ്‌ മാസം ഒരു അണലി കടിച്ചത് കാരണം വീണ്ടും തീവ്രപരിചരണ വിഭാഗത്തിൽ ചികിത്സയിലാണ്

വാവ സുരേഷിന്റെ സേവനങ്ങൾ മുന്നിർത്തി കാട്ടാക്കടയിൽ നിർമ്മിക്കാനിരിക്കുക്ക സ്നേക്ക് പാർക്കിൽ ജോലി നൽകാമെന്ന് മന്ത്രി കെ.ബി. ഗണേഷ് കുമാർ വാഗ്ദാനം നൽകിയെങ്കിലും സ്ഥിരം ജോലിയുണ്ടെങ്കിൽ തനിക്ക് സാധാരണക്കാരെ സേവിക്കാനാകില്ലെന്ന കാരണം പറഞ്ഞ് സുരേഷ് ആ ജോലി നിരസിച്ചു . റോട്ടറി ക്ലബ് തിരുവനന്തപുരം 2011ലെ വൊക്കേഷണൽ സർവ്വീസ് അവാർഡ് നൽകി .




</doc>
<doc id="230633" url="https://ml.wikipedia.org/wiki?curid=230633" title="ബുദ്ധിലബ്ധി">
ബുദ്ധിലബ്ധി

മനുഷ്യബുദ്ധിയുടെ ഒരളവുകോലാണ് ബുദ്ധിലബ്ധി (Intelligence Quotient) ഇതിനെ ചുരുക്കി ഐ ക്യു (IQ) എന്ന് പറയുന്നു. ജെർമൻ മനശാസ്ത്രജ്ഞനായ വില്ല്യം സ്റ്റേണാണ് ഇന്റലിജൻസ് കോഷ്യന്റ് എന്ന വാക്ക് ബുദ്ധിശക്തിയുടെ അളവ്കോലിനുപയോഗിച്ചത്. ഒരു പ്രായപരിധിയിലുള്ളവരുടെ (age group) ബുദ്ധിശക്തിയുടെ അളവെടുക്കുമ്പോൾ ശരാശരി (average) സ്കോർ 100 ആയിരിക്കും. ഇതിൽ നിന്ന് വ്യതിയാനമുള്ള സ്കോർ ലഭിക്കുന്നവർ ശരാശരിയിൽ നിന്ന് താരതമ്യേന ബുദ്ധി കുറഞ്ഞവരോ, കൂടിയവരോ ആയിരിക്കും. ബുദ്ധിശക്തിയുടെ അളവ് പഠിക്കാനും, ചില ജോലികൾ ചെയ്യാനുള്ള കാര്യക്ഷമതയും പ്രവചിക്കാൻ ഉപയോഗിക്കാറുണ്ട്. ബുദ്ധിശക്തി കുറെയൊക്കെ പാരമ്പര്യമാണെന്നാണ് ഗവേഷകരുടെ നിഗമനം. ബുദ്ധി ശക്തി പരീക്ഷകളിലെ ശേഷിയും, ഭാഷാ പരിജ്ഞാനവും (language ability) തമ്മിൽ വളരെ അടുത്ത ബന്ധമുണ്ട്. ഭാഷാപരിജ്ഞാനം കുറവായരുടെ IQ സ്കോർ പൊതുവെ കുറവായിരിക്കും. ഇരുപതാം നൂറ്റാണ്ട് മുതൽ ലോക ജനതയുടെ പൊതുവെയുള്ള ബുദ്ധിശക്തി ഒരോ പത്ത് വർഷം കൂടുമ്പോഴും മൂന്ന് പോയിന്റ് വച്ച് വർദ്ധിക്കുന്നു. ഈ വർദ്ധനവിനെ ഫ്ലിൻ എഫക്റ്റ് എന്ന് പറയുന്നു. 


</doc>
<doc id="230637" url="https://ml.wikipedia.org/wiki?curid=230637" title="ബുദ്ധി">
ബുദ്ധി

ജീവികളുടെ തിരിച്ചറിവിനെ ബുദ്ധി എന്നു പറയുന്നു. ആശയവിനിയമത്തിന് ഭാഷ കൈകാര്യം ചെയ്യാനുള്ള കഴിവ്, ഓർമശക്തി, വിവരങ്ങൾ മനസ്സിലാക്കാനുള്ള കഴിവ് (understanding), ആസൂത്രണം (planning), അമൂർത്തമായ ആശയങ്ങളെ മനസ്സിലാക്കാനും പ്രയോഗിക്കാനുമുള്ള ശേഷി (abstract reasoning), പ്രശ്നപരിഹാരം (problem solving) എന്നീ കഴിവുകളുടെ ആകത്തുകയെയാണ് ബുദ്ധി എന്ന് പറയുക. മനുഷ്യബുദ്ധിയെ അനുകരിച്ച് സ്വയം പ്രവർത്തിക്കുന്ന ഉപകരണങ്ങളുടെ ബുദ്ധി കൃത്രിമബുദ്ധി അഥവാ നിർമ്മിതബുദ്ധി എന്നു പറയുന്നു. ബുദ്ധിയുടെ നിർവചനത്തിന്റെ കാര്യത്തിൽ പൊതുവെ പല അഭിപ്രായങ്ങളുമുണ്ട്. പ്രസിദ്ധരായ ചില മനശ്ശാസ്ത്രജ്ഞരുടെ വീക്ഷണങ്ങളിപ്രകാരമാണ്


</doc>
<doc id="230639" url="https://ml.wikipedia.org/wiki?curid=230639" title="തൈ ദ്സൂഗ്">
തൈ ദ്സൂഗ്

തൈ ദ്സൂങ് (599 ജനുവരി 23 – 649 ജുലൈ 10) ചൈനീസ് ചക്രവർത്തിയായിരുന്നു . എ.ഡി. 618-നും 906-നുമിടയ്ക്ക് ചൈന യിൽ അധികാരത്തിലിരുന്ന തങ് രാജവംശത്തിലെ രണ്ടാമത്തെ ചക്രവർത്തിയായ ഇദ്ദേഹത്തിന്റെ യഥാർഥ നാമം "ലിഷിമിൻ" എന്നായിരുന്നു. സൂയ് രാജാക്കന്മാരുടെ കീഴിൽ സേവനമനുഷ്ഠിച്ച ലി യുവാൻ എന്ന സൈനിക ഉദ്യോഗസ്ഥന്റെ പുത്രനായി 599-ൽ ജനിച്ചു. സൂയ് രാജവംശത്തെ പുറത്താക്കിക്കൊണ്ട് 618-ൽ അധികാരം പിടിച്ചെടുക്കുവാൻ ലി യുവാനെ പ്രേരിപ്പിച്ചത് തൈ ദ്സൂങ് ആയിരുന്നു. ഇക്കാരണത്താൽ ലി യുവാനോടൊപ്പം ഇദ്ദേഹവും തങ് വംശ സ്ഥാപകനായി പരിഗണിക്കപ്പെടുന്നു. കിരീടാവകാശിയായ മൂത്ത സഹോദരനെ വധിച്ചശേഷം 626-ൽ പിതാവിനെയും ചക്രവർത്തിപദത്തിൽനിന്ന് ഇദ്ദേഹം നീക്കം ചെയ്യുകയുണ്ടായി. 626-ൽ അധികാരമേറ്റ തൈ ദ്സൂങ് ചൈന ഭരിച്ച പ്രഗൽഭ ചക്രവർത്തിമാരിൽ ഒരാളായി ഗണിക്കപ്പെടുന്നു. ഇരുപത്തിമൂന്നു വർഷം നീണ്ടുനിന്ന ഭരണത്തിനിടയ്ക്ക് ഏഷ്യയിലെ മിക്ക പ്രദേശങ്ങളെയും തന്റെ അധീനതയിൽ കൊണ്ടുവരുന്നതിൽ ഇദ്ദേഹം വിജയിച്ചു. 



</doc>
<doc id="230643" url="https://ml.wikipedia.org/wiki?curid=230643" title="ബീജസസ്യം">
ബീജസസ്യം

വിത്തുത്പാദിപ്പിക്കുന്ന സസ്യങ്ങളാണ് ബീജസസ്യങ്ങൾ (phanerogams OR spermatophytes) എന്നറിയപ്പെടുന്നത്. ഭൂമിയിലുള്ള സസ്യങ്ങളിൽ വലിയൊരു വിഭാഗവും ബീജസസ്യങ്ങളാണ്. ഏറ്റവും കൂടുതൽ ഇനം സസ്യങ്ങളുള്ളതും ഈ വിഭാഗത്തിലാണ്

മാവ്, പ്ലാവ്, പേര, നെല്ല് തുടങ്ങിയവ
ബീജസസ്യങ്ങളെ രണ്ടായി തരം തിരിച്ചിരിക്കുന്നു. ആവൃതബീജികൾ(angiosperms) എന്നും അനാവൃതബീജികൾ(gymnosperms) എന്നുമാണ് ഈ തരംതിരിവ്. വിത്തുകൾ കട്ടിയുള്ള പുറംതോടിനാൽ ആവൃതമായിരിക്കുന്ന വിഭാഗമാണ് ആവൃതബീജികൾ. മാവ്, പ്ലാവ്, നെല്ല് തുടങ്ങിയവയെല്ലാം ആവൃതബീജികൾക്ക് ഉദാഹരണങ്ങളാണ്.
കട്ടിയുള്ള പുറംതോടില്ലാത്തവയാണ് അനാവൃതബീജികൾ. പൈൻമരത്തിന്റെ വിത്തുകൾ ഇതിന് ഉദാഹരണമാണ്.
ബാലകൈരളി വിജ്ഞാനകോശം-ജീവലോകം (ബാലസാഹിത്യ ഇൻസ്റ്റിറ്റ്യൂട്ട്)

</doc>
<doc id="230646" url="https://ml.wikipedia.org/wiki?curid=230646" title="ആമവണ്ട്">
ആമവണ്ട്

ആമയുടെ ആകൃതിയോട് സാമ്യമുള്ള വണ്ടുകൾ(Cassidinae). Coleoptera എന്ന ഓർഡറിൽ പെടുന്നു. ദീർഘവൃത്താകാരമായതും കോൺവെക്സ് ആകൃതിയുള്ളതുമായ ശരീരമാണ് ഇത്തരം വണ്ടുകൾക്ക്. ഇലകളിലാണ് ഇവയുടെ താമസം. ഇലവണ്ടുകൾ എന്ന വിഭാഗത്തിൽപ്പെടുന്നവയാണിവർ. ആകർഷകങ്ങളായ നിറങ്ങളിൽ വിവിധ സ്പീഷീസുകളിൽ കാണപ്പെടുന്നു. ഒരു സെന്റീമീറ്റർ വരെ വലിപ്പം. 
സ്വർണയാമവണ്ട് ഏറെ ശ്രദ്ധയാകർഷിക്കുന്ന ഒന്നാണ്. നേരിയ പച്ചകലർന്ന സ്വർണനിറമുള്ള ഈ വണ്ടുകളെ ആരെങ്കിലും ശല്യപ്പെടുത്തിയാൽ അവയുടെ നിറം ഓറഞ്ചായി മാറും. ഇടയ്ക്ക് കറുത്ത പുള്ളികളും ഉണ്ടാവും. മിക്ക സ്പീഷീസുകളുടെയും വർണാഭമായ നിറങ്ങൾ മരണത്തോടെ ഇല്ലാതാവും. 

ലാർവ്വയും മാതൃജീവിയും ഒരു ചെടിയിൽത്തന്നെയായിരിക്കും കാണപ്പെടുക. ഒരു വർഷത്തിൽ തന്നെ നിരവധി തലമുറകൾക്ക് ജന്മം നൽകും.


</doc>
<doc id="230669" url="https://ml.wikipedia.org/wiki?curid=230669" title="വിപി8">
വിപി8

വിപി8 ഗൂഗിളിന്റെ ഒരു വീഡിയോ കംപ്രഷൻ ഫോർമാറ്റ് ആണ്. ഇത് പുതിയ ബിഎസ്ഡി ലൈസൻസ് പ്രകാരമുള്ള ഒരു സ്വതന്ത്ര ഫോർമാറ്റ് ആണ്.


</doc>
<doc id="230673" url="https://ml.wikipedia.org/wiki?curid=230673" title="വിപി9">
വിപി9

വിപി9 ഗൂഗിളിന്റെ നിർമ്മാണത്തിലിരിക്കുന്ന ഒരു വീഡിയോ കംപ്രഷൻ ഫോർമാറ്റ് ആണ്. H.264 (AVC) നേക്കാളും 50% കുറഞ്ഞ ബിറ്റ് റേറ്റിൽ അത്രയും വ്യക്തതയാർന്ന വീഡിയോ രേഖപ്പെടുത്താമെന്ന് ഗൂഗിൾ അവകാശപ്പെടുന്നു. ഇത് H.265 (HEVC) എന്ന കോഡെക്കുമായി കിടപിടിക്കത്തക്ക വിധത്തിലാണ് വികസിപ്പിക്കുന്നത്.


</doc>
<doc id="230674" url="https://ml.wikipedia.org/wiki?curid=230674" title="കോഡെക്">
കോഡെക്

ഒരു ഡിജിറ്റൽ ഡാറ്റ സ്ട്രീമിനെയോ, സിഗ്നലിനെയോ എൻ‌കോഡ് ചെയ്യാനും, ഡീ‌കോഡ് ചെയ്യാനും കഴിവുള്ള ഒരു സോഫ്റ്റ്‌വെയർ പ്രോഗ്രാമിനെയോ അല്ലെങ്കിൽ ഉപകരണത്തിനെയോ ആണ് കോഡെക്(Codec) എന്നു വിളിക്കുന്നത്. കോഡെക് (Codec) എന്ന പദം ഉടലെടുത്തതിനെപ്പറ്റി പല അഭിപ്രായങ്ങൾ നിലവിലുണ്ട്. 'Compressor-Decompressor', 'Coder-Decoder', 'Compression Decompression' എന്നിവയാണ് പൊതുവേ പറഞ്ഞു പോരാറുള്ള മാതൃ പദങ്ങൾ.
ഇരുപതാം നൂറ്റാണ്ടിന്റെ പകുതിവരെ കോഡെക് എന്ന പദം ഉപയോഗിച്ചിരുന്നത് അനലോഗ് സിഗ്നലുകളെ പി.സി.എമ്മിലേക്ക്(PCM) എൻകോഡ് ചെയ്യുകയും അതേ പോലെ തിരിച്ച് ഡീകോഡ് ചെയ്യുകയും ചെയ്തിരുന്ന ഹാർഡ്‌വെയർ ഉപകരണത്തെ സൂചിപ്പിക്കാനയിരുന്നു. പിന്നീട് അതു മാറി പലതരം ഡിജിറ്റൽ സിഗ്നൽ ഫോർമാറ്റുകൾ തമ്മിലുള്ള പരിവർത്തനം നടത്തുകയും കോമ്പാൻഡർ(Compander) ഫങ്ക്ഷനുകൾ ഉപയോഗിക്കുകയും ചെയ്യുന്ന സോഫ്റ്റ്‌വെയറുകളെ സൂചിപ്പിക്കാനായി ആ പദം ഉപയോഗിച്ചു തുടങ്ങി
സിഫ്.ഓർഗ്ഗും (Xiph.Org), മോസില്ലയും വികസിപ്പിച്ചുകൊണ്ടിരിക്കുന്ന ഒരു പുതിയ തലമുറയിൽപ്പെട്ട ഒരു വീഡിയോ കോഡെക് ആണ് ഡാല.

http://wiki.xiph.org/Daala


</doc>
<doc id="230680" url="https://ml.wikipedia.org/wiki?curid=230680" title="തൊയൊത്തോമി ഹിദെയോഷി">
തൊയൊത്തോമി ഹിദെയോഷി

തൊയൊത്തോമി ഹിദെയോഷി (1536 ഫെബ്രുവരി 2 - 1598 സെപ്റ്റംബർ 18) ജപ്പാനിലെ മുൻ ഭരണാധികാരിയായിരുന്നു. ഒരു നൂറ്റാണ്ടോളം കാലം നിലനിന്ന അരാജകത്വം അവസാനിപ്പിച്ച് ഇദ്ദേഹം 16-ആം നൂറ്റാണ്ടിൽ ജപ്പാനിൽ ഏകീകൃത ഭരണം നടപ്പിലാക്കി. ഒരു സാധാരണ സൈനികന്റെ മകനായി 1537-ൽ ജനിച്ചു (ജനനം 1536-ൽ ആയിരുന്നെന്നും അഭിപ്രായമുണ്ട്).

മധ്യജപ്പാൻ കേന്ദ്രീകരിച്ച് ഭരണം നടത്തിയിരുന്ന ഒഡാ നൊബുനാഗാ എന്ന ഭരണാധികാരിയുടെ സേനയിൽ ചേർന്ന ഹിദെയോഷി തന്റെ കാര്യശേഷിയിലൂടെ ഉന്നത സൈനിക പദവിയിൽ എത്തി. യുദ്ധതന്ത്രങ്ങൾ ആവിഷ്കരിക്കുന്നതിൽ ഇദ്ദേഹം പ്രഗല്ഭനായിരുന്നു. നൊബുനാഗാ 1582-ൽ കൊല്ലപ്പെട്ടതോടെ ഹിദെയോഷി ഭരണം കയ്യടക്കി. തന്നോടൊപ്പം നിലകൊണ്ടവരെ ഇദ്ദേഹം ഭരണത്തിൽ പ്രധാന സ്ഥാനങ്ങളിൽ അവരോധിച്ചു. 
ജപ്പാനിലെ മധ്യ പ്രവിശ്യകൾ കേന്ദ്രീകരിച്ചുകൊണ്ട് ഇദ്ദേഹം ഭരണം നടത്തി. ഒസാകയിൽ പ്രധാന കോട്ട നിർമിച്ചു. 1582 മുതൽ 1590 വരെ നടത്തിയ നിരവധി യുദ്ധങ്ങളിലൂടെ ജപ്പാനെ ഏകീകൃത ഭരണത്തിൻകീഴിലാക്കുവാൻ കഴിഞ്ഞുവെന്നത് ജപ്പാന്റെ ചരിത്രത്തിൽ ഇദ്ദേഹത്തിനുള്ള പ്രാധാന്യം വർധിപ്പിച്ചു. മധ്യകാലങ്ങളിൽ ഉണ്ടായിക്കൊണ്ടിരുന്ന ഫ്യൂഡൽ കൃഷിക്കാരുടെ മുന്നേറ്റവും തത്ഫലമായുണ്ടായ അരാജകത്വവും തുടർന്നുണ്ടാകാതിരിക്കുവാനായി അവരുടെ പക്കലുള്ള ആയുധങ്ങൾ കണ്ടുകെട്ടാൻ ഇദ്ദേഹം നടപടിയെടുത്തു. കൃഷിക്കാരെയും യോദ്ധാക്കളെയും തമ്മിൽ വേർതിരിക്കുകയും ഓരോ വിഭാഗവും അവരവരുടെ മേഖലയിലെ പ്രവർത്തനത്തിൽ മാത്രം ഒതുങ്ങിനിന്നാൽ മതിയെന്ന് നിഷ്കർഷിക്കുകയും ചെയ്തു. കൊറിയയെ കീഴടക്കുവാനായി 1592-ലും 1597-ലും ഇദ്ദേഹം യുദ്ധം ചെയ്തു. രണ്ടാമത്തെ യുദ്ധം നടന്നുകൊണ്ടിരിക്കെ ഹിദെയോഷി 1598 സെപ്റ്റംബറിൽ മരണമടഞ്ഞു.



</doc>
<doc id="230690" url="https://ml.wikipedia.org/wiki?curid=230690" title="പ്രാചീന എബ്രായ ലിപി">
പ്രാചീന എബ്രായ ലിപി

പുരാതന സെമറ്റിക് അക്ഷരമാലയുടെ ഒരു വ്യഞ്ജനമാത്രശിഖരമാണ് പ്രാചീന എബ്രായ ലിപി. ഫിനീഷ്യൻ അക്ഷരമാലയുമാലയുമായി സാമ്യമുള്ളതും അതിൽ നിന്ന് ഉരുത്തിരിഞ്ഞതുമാണത്. ഈ ലിപിക്ക് ബി.സി. പത്താം നൂറ്റാണ്ടോളമോ അതിനപ്പുറമോ പഴക്കമുണ്ടാകണം. യഹൂദ, ശമരിയ വിഭാഗങ്ങളായി പിൽക്കാലത്ത് വഴിപിരിഞ്ഞ പുരാതനകാലത്തെ ഇസ്രായേൽക്കാർ എബ്രായ ഭാഷ എഴുതാൻ ഈ ലിപി ഉപയോഗിച്ചിരുന്നു. 

ബി.സി. അഞ്ചാം നൂറ്റാണ്ടിൽ യഹൂദർ എബ്രായ ഭാഷ എഴുതാൻ അസീറിയൻ ലിപി എന്നു കൂടി അറിയപ്പെടുന്ന അരമായ ലിപി ഉപയോഗിക്കാൻ തുടങ്ങിയതോടെ, പ്രാചീന എബ്രായ ലിപി നിരുപയോഗമാകാൻ തുടങ്ങി. കുറേക്കാലത്തേക്ക് ഇരുലിപികളും സമാന്തരമായി ഉപയോഗത്തിലിരുന്നെങ്കിലും പൊതുവർഷം രണ്ടാം നൂറ്റാണ്ടോടെ പ്രാചീനലിപിയുടെ ഉപയോഗം യഹുദർക്കിടയിൽ തീർത്തും ഇല്ലാതായി. എബ്രായ ഭാഷയുടെ എഴുത്തിന് യഹൂദന്മാർ ഇപ്പോൾ ഉപയോഗിക്കുന്ന ചതുരലിപി അരാമിയയിൽ നിന്നു രൂപപ്പെട്ടതാണ്. ഇപ്പോൾ ആയിരത്തോളം മാത്രം സംഖ്യയുള്ള ശമരിയർ, പ്രാചീന എബ്രായ ലിപിയുടെ തുടർച്ചയായ ശമരിയ ലിപിയാണ് ഇപ്പോഴും ഉപയോഗിക്കുന്നത്.

പുരാതന യൂദയായിലെ ബെത്ഗുവ്രിൻ സമതലത്തിലുള്ള ടെൽ സായിത്തിലെ ഒരു ഭിത്തിയിൽ രേഖപ്പെടുത്തിയിരുന്ന സായിത് ലിഖിതമാണ് പ്രാചീന എബ്രായ ലിപിയുടെ ലഭ്യമായതിൽ ഏറ്റവും പഴയ മാതൃക. ബിസി പത്താം നൂറ്റാണ്ടിൽ നിന്നുള്ള ഗെസർ പഞ്ചാംഗം അതിനേക്കാൾ പഴക്കം കുറഞ്ഞതാണ്. ആധുനിക ബെയ്റൂത്തിനടുത്തുള്ള പുരാതന നഗരമായ ബിബ്ലസിൽ നിന്നുള്ള ഫിനീഷ്യൻ ലിഖിതങ്ങളോട് സാമ്യം കാട്ടുന്നതാണ് ഈ ലിഖിതത്തിലെ ലിപി. മേശ ശിലാലിഖിതം എന്നറിയപ്പെടുന്ന മൊവാബിയലിഖിതം ബിസി ഒൻപതാം നൂറ്റാണ്ടിലേതാണ്. കാലക്രമേണ വികസിച്ച് വ്യാപകമായിത്തീർന്ന ഒരു ആലേഖനപാരമ്പര്യത്തിന്റേയും സാക്ഷരതയുടേയും സൂചന അതു നൽകുന്നു. യെരുശലേമിൽ ഹെസക്കിയായുടെ തുരങ്കത്തിൽ നിന്നു കിട്ടിയ സിലോഹാ ലിഖിതവും ഈ പ്രാചീനലിപിയുടെ മാതൃകയാണ്. ബിസി എട്ടാം നൂറ്റാണ്ട് അവസാനമാണ് അതിന്റെ കാലം.

ബിസി ആറാം നൂറ്റാണ്ടിന്റെ തുടക്കത്തിൽ യൂദയാ രാജ്യം ബാബിലോണിന്റെ പിടിയിലാവുകയും ജൂതസമൂഹത്തിലെ ഉപരിവർഗ്ഗം പ്രവാസികളാക്കപ്പെടുകയും ചെയ്തതിനു ശേഷവും, രാജ്യത്ത് അവശേഷിച്ചിരുന്ന യഹൂദർ പ്രാചീന ലിപിയുടെ ഉപയോഗം തുടർന്നു. പുരാതന ഗിബയോണിൽ നിന്നു കിട്ടിയിട്ടുള്ള ബിസി ആറാം നൂറ്റാണ്ടു കാലത്തെ ഭരണികളുടെ കുഴകളിൽ മുന്തിരിക്കൃഷിക്കാരുടെ പേരുകൾ രേഖപ്പെടുത്തിയിരിക്കുന്നത് പ്രാചീനലിപിയിലാണ്. ബാബിലോണിലെ പ്രവാസത്തിൽ നിന്നുള്ള മടക്കത്തിനു ശേഷം ബിസി അഞ്ചാം നൂറ്റാണ്ടിൽ ഔദ്യോഗികലിഖിതങ്ങളുടെ ലിപി അരാമിയ (അസീറിയൻ) ആയതിനെ തുടർന്നും വിശുദ്ധലിഖിതങ്ങളുടെ ലിപി എന്ന നിലയിൽ വേദജ്ഞാനികൾ പ്രാചീന ലിപി ഉപയോഗിച്ചിരുന്നു. അക്കാലത്ത് പ്രാചീനലിപിയിൽ എഴുതപ്പെട്ട എബ്രായ ബൈബിൾ ശകലങ്ങളിൽ ചിലത് ചാവുകടൽ ചുരുളുകളുടെ ഭാഗമായി കിട്ടിയിട്ടുണ്ട്. 

സെല്യൂക്കിഡ് ഗ്രീക്ക് ആധിപത്യത്തിനെതിരെയുള്ള കലാപത്തെ തുടർന്ന് ബിസി രണ്ടാം നൂറ്റാണ്ടിൽ യഹൂദർ സ്ഥാപിച്ച ഹാസ്മോനിയൻ ഭരണത്തിന്റെ നാണയങ്ങളിലെ ലിഖിതങ്ങളും പ്രാചീനലിപിയിൽ ആയിരുന്നു. എഡി ഒന്നാം നൂറ്റാണ്ടിൽ റോമിനെതിരെ നടത്തിയ കലാപത്തിലും രണ്ടാം നൂറ്റാണ്ടിലെ ബാർ കൊഖബാ കലാപത്തിലും സ്ഥാപിക്കപ്പെട്ട യഹൂദ ഭരണകൂടങ്ങളും അവരുടെ നാണയങ്ങളിൽ പ്രാചീന ലിപി തന്നെ ഉപയോഗിച്ചു. പൊതുവർഷം 135-ൽ ബാർ കൊഖ്ബാ കലാപത്തിന്റെ പരാജയത്തെ തുടർന്നാണ് പ്രാചീന ലിപിയുടെ ഉപയോഗം യഹൂദർ തീർത്തും ഉപേക്ഷിച്ചത്.

യഹൂദർ പ്രാചീന എബ്രായ ലിപി ഉപേക്ഷിച്ചെങ്കിലും, ബാബിലോൺ പ്രവാസത്തിനു ശേഷം യഹുദമതവുമായി വഴിപിരിഞ്ഞ വിമതവിഭാഗമായ ശമരിയർ ആ ലിപിയുടെ ഉപയോഗം തുടർന്നു. അതിനാൽ കാലക്രമേണ, യഹൂദരും ശമരിയരും ഒരേ ഭാഷ വ്യത്യസ്തലിപികളിൽ എഴുന്ന നില വന്നു. ശമരിയർ, എബ്രായ, അരാമിയ ഭാഷകളുടെ എഴുത്തിന് ഇന്നോളം ഉപയോഗിക്കുന്നത് പ്രാചീന എബ്രായലിപിയിൽ നിന്നു രൂപപ്പെട്ട ശമരിയലിപിയാണ്.

യഹൂദചരിത്രത്തിൽ രണ്ടു സഹസ്രാബ്ദം മുൻപുനടന്ന ലിപിപരിവർത്തനത്തെക്കുറിച്ച് വേദവ്യാഖ്യാനസഞ്ചയമായ താൽമുദിന്റെ സ്രഷ്ടാക്കളായ റാബ്ബിമാർ ബോധവാന്മാരായിരുന്നു. പ്രാചീനലിപിയെ അവർ "കേതാവ് ഇവ്രി" എന്നും അസീറിയൻ പശ്ചാത്തലമുള്ള ആധുനികലിപിയെ "കേതാവ് അസൂറി" എന്നും വിളിച്ചു. ലിപിപരിവർത്തനത്തെ വിശദീകരിക്കാൻ റാബ്ബിമാർ മുന്നോട്ടു വയ്ക്കുന്നത് പല അഭിപ്രായങ്ങളാണ്. ഈജിപ്തിൽ നിന്നുള്ള പുറപ്പാടിന്റെ കാലത്തു പോലും എബ്രായ ഭാഷ എഴുതപ്പെട്ടിരുന്നത് പ്രാചീനലിപിയിൽ ആയിരുന്നെന്നും മോശെയുടെ നേതൃത്വത്തിലുള്ള ദീർഘപ്രയാണത്തിനിടെ പത്ത് കൽപ്പനകൾ എഴുതിക്കിട്ടിയത് ആ ലിപിയിലാണെന്നുമാണ് ഒരു പക്ഷം. എന്നാൽ ആദിമലിഖിതങ്ങളുടെ ലിപി ഇപ്പോൾ നിലവിലുള്ള അസൂറി ആയിരുന്നെന്നും അത് നഷ്ടമായിരുന്ന ഇടവേളയിൽ മാത്രം ഉപയോഗത്തിലിരുന്നതാണ് പ്രാചീനലിപി എന്നുമാണു മറ്റൊരു പക്ഷം. ബാബിലോണിൽ നിന്നുള്ള മടക്കത്തിനു ശേഷം ബിസി അഞ്ചാം നൂറ്റാണ്ടിൽ, യൂദയായിൽ യഹൂദസമൂഹത്തിന്റെ പുനഃസ്ഥാപനത്തിനു നേതൃത്വം കൊടുത്ത എസ്രാ ആണ് ഇപ്പോഴത്തെ ലിപി നടപ്പിലാക്കുകയോ പുനസ്ഥാപിക്കുകയോ ചെയ്തതെന്ന കാര്യത്തിൽ റാബ്ബിമാർ ഏകാഭിപ്രായക്കാരാണ്.


</doc>
<doc id="230695" url="https://ml.wikipedia.org/wiki?curid=230695" title="വിശ്വരൂപം (ചലച്ചിത്രം)">
വിശ്വരൂപം (ചലച്ചിത്രം)

കമലഹാസൻ സംവുധാനവും നിർമ്മാണവും നിർവ്വഹിച്ച് 2013 ജനുവരി മാസം പുറത്തിറങ്ങിയ ഒരു തമിഴ് ചലച്ചിത്രമാണു വിശ്വരൂപം. ഈ ചിത്രത്തിലെ പ്രധാന കഥാപാത്രത്തെയും കമലഹാസൻ തന്നെയാണു അവതരിപ്പിച്ചിരിക്കുന്നത്. പൂജ കുമാർ, രാഹുൽ ബോസ്, ആൻഡ്രീയ ജെറീമിയ, ജയ്ദീപ് അഹ്ലാദ് എന്നിവർ മറ്റു പ്രധാന വേഷങ്ങളിൽ അഭിനയിച്ചിരിക്കുന്നു.

തീവ്രവാദവിരുദ്ധ യുദ്ധത്തിന്റെ മറവിൽ മുസ്‌ലിം സമുദായത്തെ മൊത്തം അപകീർത്തിപ്പെടുത്തുന്ന തരത്തിലാണ് ചലച്ചിത്രം നീങ്ങുന്നതെന്ന് വിലയിരുത്തുന്നവരുണ്ട്.


വിശ്വാസികളെ ഭീകരവാദികളായി ചിത്രീകരിക്കുന്നതായി ആരോപിച്ച് ചില മുസ്‌ലിം സംഘടനകൾ ചിത്ര പ്രദർശനത്തിനെതിരെ എതിർപ്പുയർത്തിയിരുന്നു. തമിഴ്‌നാട്ടിലെ മുസ്‌ലിം സംഘടനകളുടെ എതിർപ്പിനെത്തുടർന്ന് ജയലളിത സർക്കാർ ചിത്രത്തിന്റെ പ്രദർശനാനുമതി രണ്ടാഴ്ചത്തേക്ക് തടഞ്ഞു. തമിഴ്‌നാട്ടിൽ വിശ്വരൂപം പ്രദർശിപ്പിക്കണമെങ്കിൽ ചിത്രം വീണ്ടും എഡിറ്റ് ചെയ്യണമെന്ന് സർക്കാർ നിർദ്ദേശം നൽകി. മദ്രാസ് ഹൈക്കോടതി സിംഗിൾ ബഞ്ച് പ്രദർശാനുമതി നൽകി ഉത്തരവ് പുറപ്പെടുവിച്ചെങ്കിലും ഡിവിഷൻ ബഞ്ച് സ്‌റ്റേ ചെയ്തു. തന്റെ സിനിമയ്‌ക്കെതിരെയുള്ള നീക്കം സാസ്‌കാരിക ഭീകരവാദമാണെന്ന് കമൽ പ്രതികരിച്ചിരുന്നു.

"വിശ്വരൂപം" സിനിമയെ സമുദായ വിരോധം ആരോപിച്ച്‌ നിരോധിക്കാൻ ശ്രമിക്കുന്നത്‌ ജനാധിപത്യപരമല്ല എന്നു ചൂണ്ടിക്കാട്ടി സി.പി.ഐ.എം, സി.പി.ഐ, നേതൃത്ത്വവും പുരോഗമന പ്രസ്ഥാനങ്ങളും സിനിമ പ്രദർശനത്തിന് പിന്തുണയും ഐക്യദാർഢ്യവും നൽകി രംഗത്തെത്തിയിരുന്നു. 


</doc>
<doc id="230714" url="https://ml.wikipedia.org/wiki?curid=230714" title="അമീർ സുൽത്താൻ">
അമീർ സുൽത്താൻ

അമീർ സുൽത്താൻ (Tamil: அமீர் சுல்தான் ; ജനനം 5 December 1966) ഒരു തമിഴ് സിനിമാ സംവിധായകനും നടനുമാണ്. ഇദ്ദേഹം മൗനം പേശാതെ, രാം, പരുത്തി വീരൻ എന്നീ തമിഴ് സിനിമളുടെ സംവിധായകനാണ്.

ഇന്ത്യയിലെ തമിഴ്‌നാട് സംസ്ഥാനത്തെ മധുരയിലാണ് അമീർ സുൽത്താൻ ജനിച്ചത്. സാമ്പത്തിക ശാസ്ത്രം പഠിച്ച അദ്ദേഹം തുടക്കത്തിൽ ഒരു സംരംഭകനായി ജോലി ചെയ്യുകയും 1999 ൽ തമിഴ് ചലച്ചിത്രനിർമ്മാതാവായ ബാലയുടെ കീഴിൽ അസിസ്റ്റന്റ് ഡയറക്ടറായി അദ്ദേഹത്തിന്റെ  പുരസ്കാര ചിത്രമായ സേതുവിലും 2001 ൽ നന്ദ എന്ന ചിത്രത്തിലും പ്രവർത്തിക്കുകയും ചെയ്തു. താമസിയാതെ അദ്ദേഹം തന്റെ ആദ്യ ചിത്രമായ റൊമാന്റിക് കോമഡി മൗനം പേസിയതെ ( 2002) സംവിധാനം ചെയ്തു. സൂര്യ നായകനായി അഭിനയിച്ച ഈ ചിത്രത്തിൽ ത്രിഷ കൃഷ്ണന്റെ പുറത്തിറങ്ങിയ ചിത്രങ്ങളിലെ ആദ്യ മുഖ്യവേഷമായിരുന്നു. അതേ വർഷം തന്നെ അദ്ദേഹം സ്വന്തം നിർമ്മാണ കമ്പനിയായ ‘ടീം വർക്ക് പ്രൊഡക്ഷൻ ഹൗസ്’ ആരംഭിച്ചു. ഒരു മിസ്റ്ററി ത്രില്ലറായ ‘റാം’ ആയിരുന്നു അദ്ദേഹത്തിന്റെ രണ്ടാമത്തെ സംവിധാന സംരംഭം. അദ്ദേഹം സ്വയം നിർമ്മിച്ച് ഈ ചിത്രം മൂന്ന് വർഷത്തിന് ശേഷം റിലീസ് ചെയ്തു. ഒരു ഓട്ടിസം ബാധിച്ച കൌമാരക്കാരനെ ചുറ്റിപ്പറ്റിയുള്ള ഈ ചിത്രത്തിലെ അമ്മയോട് വളരെ അടുപ്പമുള്ള, എന്നാൽ അവരെ കൊലപ്പെടുത്തിയതായി സംശയിക്കപ്പെടുന്ന ജീവ അവതരിപ്പിച്ച കഥാപാത്രത്തിന് നിരൂപക പ്രശംസ ലഭിക്കുകയും ജീവയ്ക്കും ചിത്രത്തിന്റെ സംഗീതസംവിധായകൻ യുവൻ ശങ്കർ രാജയ്ക്കും 2005 ലെ സൈപ്രസ് ഇന്റർനാഷണൽ ഫിലിം ഫെസ്റ്റിവലിൽ പുരസ്കാരങ്ങൾ ലഭിക്കുന്നതിന് ഈ ചിത്രം ഇടയാക്കുകയും ചെയ്തു. അതുവരെ രണ്ട് ഹോം പ്രൊഡക്ഷനുകളിൽ മാത്രം അഭിനയിച്ച് പരാജയം രുചിച്ചിരുന്ന ജീവയുടെ അഭിനയജീവിതത്തിൽ ഈ ചിത്രം ഒരു മുന്നേറ്റചിത്രമായി മാറി. 2007 ൽ തമിഴ്‌നാട്ടിലെ ഒരു ഗ്രാമത്തിൽ ചിത്രീകരിച്ച പരുത്തിവീരൻ എന്ന നാടകീയ ചലച്ചിത്രം അദ്ദേഹം സംവിധാനം ചെയ്തു. ശിവകുമാറിന്റെ ഇളയ മകനും സൂര്യയുടെ സഹോദരനുമായ കാർത്തിയുടെ അരങ്ങേറ്റ ചിത്രമായിരുന്നു ഇത്. ചിത്രവും അമീറിന്റെ സംവിധാനവും നിരൂപകരുടെ പ്രശംസ പിടിച്ചുപറ്റുകയും ഒപ്പം കാർത്തിയും നായികയായി അഭിനയിച്ച പ്രിയാമണിയും അവരുടെ ചിത്രത്തിലെ പ്രകടനത്തിന് ശ്രദ്ധേയമായ നിരവധി പുരസ്കാരങ്ങൾ നേടുകയും ചെയ്തു. മികച്ച സിനിമ, മികച്ച സംവിധായകൻ എന്നീ പുരസ്കാരങ്ങളുൾപ്പെടെ ആറ് സൌത്ത്  ഫിലിം ഫെയർ അവാർഡുകളും  രണ്ട് ദേശീയ ചലച്ചിത്ര അവാർഡുകളും രണ്ട് തമിഴ്‌നാട് സംസ്ഥാന ചലച്ചിത്ര അവാർഡുകളും നാല് വിജയ് അവാർഡുകളും നേടിയ  പരുത്തിവീരൻ അമീറിന്റെ ഏറ്റവും പ്രശംസ നേടിയ ചിത്രമായി തുടരുന്നു

ഓസിയൻ സിനിഫാൻ ഫെസ്റ്റിവൽ ഓഫ് ഏഷ്യ, അറബ് സിനിമ എന്നിങ്ങനെ അന്താരാഷ്ട്ര വേദികളിലും ഇത് മികച്ച ചിത്രത്തിനുള്ള കൂടുതൽ അംഗീകാരങ്ങൾ നേടിയതോടൊപ്പം ബെർലിൻ ഇന്റർനാഷണൽ ഫിലിം ഫെസ്റ്റിവലിൽ നെറ്റ്പാക് സ്പെഷ്യൽ മെൻഷൻ അവാർഡും ഈ ചിത്രം നേടി. ജയം രവിയും നീതു ചന്ദ്രയും പ്രധാന വേഷങ്ങളിൽ അഭിനയിച്ച അദ്ദേഹത്തിന്റെ നാലാമത്തെ സംവിധാന സംരംഭമായ ആധി ഭഗവാൻ 2013 ൽ പുറത്തിറങ്ങുകയും മികച്ച പ്രതികരണങ്ങൾ നേടുകയും ചെയ്തു. അമീറിന്റെ അടുത്ത ചിത്രം സ്വന്തം നിർമ്മാണക്കമ്പനിയുടെ ജിഹാദ് എന്ന ഒരു പ്രണയകഥയായിരുന്നു.


</doc>
<doc id="230715" url="https://ml.wikipedia.org/wiki?curid=230715" title="കൊറ്റനെല്ലൂർ പള്ളി">
കൊറ്റനെല്ലൂർ പള്ളി

തൃശ്ശൂർ ജില്ലയിലെ വേളൂക്കര പഞ്ചായത്തിൽ കൊറ്റനെല്ലൂരിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കൊറ്റനെല്ലൂർ പള്ളി (Kottanellur Church) അഥവ ഫാത്തിമമാതാ പള്ളി (St: Fatimamatha Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. "വിശുദ്ധ ഫാത്തിമമാത"യുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="230721" url="https://ml.wikipedia.org/wiki?curid=230721" title="കുഴിക്കാട്ടുശ്ശേരി പള്ളി">
കുഴിക്കാട്ടുശ്ശേരി പള്ളി

തൃശ്ശൂർ ജില്ലയിലെ ആളൂർ പഞ്ചായത്തിൽ കൊമ്പൊടിഞ്ഞാമാക്കലിൽ അഥവ കുഴിക്കാട്ടുശ്ശേരിയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കുഴിക്കാട്ടുശ്ശേരി പള്ളി (Kuzhikkattussery Church) അഥവ അമലോത്ഭവ മാതാ പള്ളി (Mary Emaculate Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ അമലോത്ഭവ മാതാവിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

കൊമ്പൊടിഞ്ഞാമാക്കൽ പള്ളി, കൊമ്പൊടി പള്ളി എന്നും പറയാറുണ്ട്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="230731" url="https://ml.wikipedia.org/wiki?curid=230731" title="ചുവന്ന കടലാവണക്ക്">
ചുവന്ന കടലാവണക്ക്

നാലു മീറ്റർ വരെ ഉയരം വയ്ക്കുന്ന തെക്കേ അമേരിക്കൻ വംശജനായ ഒരു ചെടിയാണ് ചുവന്ന കടലാവണക്ക്. . bellyache bush, black physicnut, cotton-leaf physicnut എന്നെല്ലാം ഇതിനു പേരുകളുണ്ട്. പലയിടത്തും ഈ ചെടിയെ ഒരു കളയായി കരുതുന്നു. വയറുവേദനയ്ക്ക് മരുന്നായി ഉപയോഗിക്കുന്നുണ്ട്.


</doc>
<doc id="230732" url="https://ml.wikipedia.org/wiki?curid=230732" title="മെസ്സിയർ 25">
മെസ്സിയർ 25

ധനു രാശിയിൽ സ്ഥിതിചെയ്യുന്ന തുറന്ന താരവ്യൂഹമാണ് മെസ്സിയർ 25 (M25) അഥവാ IC 4725. ഫിലിപ്പ് ലോയ് ദി ഷെസോ ആണ് 1745-ൽ ഈ താരവ്യൂഹത്തെ കണ്ടെത്തിയത്. 1764-ൽ ചാൾസ് മെസ്സിയർ തന്റെ പട്ടികയിലെ ഇരുപത്തി അഞ്ചാമത്തെ അംഗമായി ഇതിനെ ഉൾപ്പെടുത്തി.

ഭൂമിയിൽ നിന്ന് ഏതാണ്ട് 2000 പ്രകാശവർഷം അകലെയായാണ് M25 സ്ഥിതിചെയ്യുന്നത്. 86 നക്ഷത്രങ്ങളാണ് താരവ്യൂഹത്തിലുള്ളത്. G തരത്തിൽപ്പെട്ട രണ്ട് ഭീമൻ നക്ഷത്രങ്ങൾ താരവ്യൂഹത്തിൽ നിരീക്ഷിക്കപ്പെട്ടിട്ടുണ്ട്. 6.74 ദിവസം ആവർത്തനകാലമുള്ള U Sagittariii എന്ന സെഫീഡ് ചരനക്ഷത്രം 1956-ൽ നിരീക്ഷിക്കപ്പെട്ടു. M തരത്തിൽ പെട്ട രണ്ട് ഭീമൻ നക്ഷത്രങ്ങളും നിരീക്ഷിക്കപ്പെട്ടുവെങ്കിലും അവ യഥാർത്ഥത്തിൽ താരവ്യൂഹത്തിലുള്ളവയല്ലെന്നും ആകാശത്ത് ഒരേഭാഗത്ത് സ്ഥിതിചെയ്യുന്നതിനാൽ തെറ്റായി കണക്കാക്കപ്പെട്ടതാണെന്നും ആരീയവേഗം കണക്കുകൂട്ടിയതിൽ നിന്ന് മനസ്സിലാക്കാനായി.


</doc>
<doc id="230738" url="https://ml.wikipedia.org/wiki?curid=230738" title="ഖിലധാതുക്കൾ">
ഖിലധാതുക്കൾ

എല്ലാ കാലങ്ങളിലും പ്രകാരങ്ങളിലും പ്രയോഗമില്ലാത്ത ധാതുക്കളെയാണ് ഭാഷാശാസ്ത്രത്തിൽ ഖിലധാതുക്കൾ എന്നു പറയുന്നത്. ഭാഷയിൽ കാണുന്ന രൂപവികലങ്ങളായ ധാതുക്കളാണിവ (പ്രചാരലുപ്തമായിത്തീർന്ന ശബ്ദങ്ങൾക്കാണ് ഭാഷാശാസ്ത്രത്തിൽ ഖിലം എന്ന് പറയുന്നത്.) ചില കാലങ്ങളിലും ചില പ്രകാരങ്ങളിലും മാത്രമായിരിക്കും അത്തരം ധാതുക്കൾ പ്രയോഗിക്കാനാവുക. ഉദാഹരണമായി ഉൾ ക്രിയാധാതു നോക്കുക. സാധാരണ ക്രിയാധാതുക്കളെപ്പോലെ എല്ലാ കാലങ്ങളിലും പ്രകാരങ്ങളിലും ഇതിൽനിന്ന് നിഷ്പദിക്കാവുന്ന രൂപങ്ങൽ പ്രയോഗത്തിലില്ല.. ഉണ്ട്, ഉള്ളൂ, ഉള്ള, ഉണ്മ ഇത്രയും പദങ്ങളേ ഇതിൽനിന്ന് സൃഷ്ടിക്കാനാവൂ. അതുകൊണ്ട് - ഉൾ ഒരു ഖിലധാതുവാണ്. ഈ വിഭാഗത്തിലുൾപ്പെടുത്താവുന്ന പ്രധാന ധാതുക്കളും അവയുടെ പ്രയോഗരൂപങ്ങളും ചുവടെ കൊടുത്തിരിക്കുന്നു.



</doc>
<doc id="230740" url="https://ml.wikipedia.org/wiki?curid=230740" title="എൻ.സി. ശേഖർ">
എൻ.സി. ശേഖർ

സ്വാതന്ത്ര്യ സമര ഭടൻ, രാഷ്ട്രീയ നേതാവ്, രാജ്യസഭാംഗം, സാഹിത്യകാരൻ എന്നീ നിലകളിലെല്ലാം പ്രശസ്തനായിരുന്നു എൻ.സി. ശേഖർ എന്ന നാരായണൻപിള്ള ചന്ദ്രശേഖരൻപിള്ള (2 ജൂലൈ 1904 - 1986). കേരളത്തിലെ ആദ്യത്തെ കമ്മ്യൂണിസ്റ്റ്‌ ഗ്രൂപ്പിൽ അംഗമായിരുന്നു. 1931ൽ തിരുവനന്തപുരത്ത് നടന്ന കമ്യൂണിസ്റ്റ് ലീഗിന്റെ രൂപീകരണത്തിൽ പങ്കെടുത്ത ശേഖർ കമ്യൂണിസ്റ്റ് പാർട്ടിയുടെ കേരളത്തിലെ സ്ഥാപകനേതാക്കളായ നാലുപേരിൽ ഒരാളാണ്.

വിദ്യാഭ്യാസ കാലഘട്ടത്തിൽതന്നെ ദേശീയപ്രസ്ഥാനത്തിലേക്കിറങ്ങി. ഗാന്ധിജിയുടെ ആദർശങ്ങൾ വല്ലാതെ ആകർഷിച്ചിരുന്നു. 1930 ലെ സിവിൽ നിയമലംഘനപ്രസ്ഥാനത്തിൽ പങ്കെടുത്ത് ജയിലിലായി. ജയിലിൽവെച്ച് ഭഗത് സിംഗിന്റെ സഹപ്രവർത്തകരുമായി പരിചയപ്പെട്ടു. സ്വാതന്ത്ര്യത്തിലേക്കുള്ള പുതുവഴികളെക്കുറിച്ച് ശേഖർ തീവ്രമായി ചിന്തിച്ചു തുടങ്ങി. 1934 ൽ കോൺഗ്രസ്സ് സോഷ്യലിസ്റ്റ് പാർട്ടി രൂപീകരിച്ചപ്പോൾ പി. കൃഷ്ണപിള്ള ശേഖറുമായി ബന്ധപ്പെടുകയും, കോഴിക്കോട്ട് തൊഴിലാളിയൂണിയനുകൾ കെട്ടിപ്പടുക്കാനുള്ള ചുമതല ശേഖറിനെ ഏൽപ്പിക്കുകയും ചെയ്തു.

തിരുവിതാംകൂറിൽ ഉത്തരവാദ ഭരണത്തിനായുള്ള പ്രക്ഷോഭം അരങ്ങേറിയപ്പോൾ കോഴിക്കോടു നിന്നും ശേഖർ തിരുവിതാംകൂറിലെത്തി അതിൽ പങ്കെടുത്തു. 1949 ൽ ഒളിവിൽ പോവേണ്ടി വന്നു. 1954 ൽ രാജ്യസഭയിലേക്കു തിരഞ്ഞെടുക്കപ്പെട്ടു. പാർട്ടി പിളർന്നപ്പോൾ സി.പി.ഐ.എമ്മിന്റെയൊപ്പം നിന്നു. 1967 ൽ പാർട്ടിയിൽ നിന്നും പുറത്താക്കപ്പെട്ടു. നക്സൽപ്രസ്ഥാനങ്ങളുമായി ബന്ധപ്പെട്ടു പ്രവർത്തിച്ചുവെങ്കിലും വളരെ വേഗം അതിൽ നിന്നും പിൻവാങ്ങി സി.പി.ഐ.എമ്മിൽ തന്നെ തിരിച്ചു വന്നു. 1986 ജനുവരി 3 ന് അന്തരിച്ചു.

1904 ജൂലൈ 2 ന് തിരുവനന്തപുരത്തെ വെങ്ങാനൂരിൽ ജനിച്ചു. വില്ലേജ് അധികാരിയായിരുന്ന പിതാവ് നാരായണപിള്ള ഒരു യാഥാസ്ഥിതികൻ കൂടിയായിരുന്നു. അമ്മ ജാനകി. തൊട്ടടുത്തുള്ള കുടിപ്പള്ളിക്കൂടത്തിലായിരുന്നു പ്രാഥമിക വിദ്യാഭ്യാസം. ബാലരാമപുരം മിഡിൽ സ്കൂളിലായിരുന്നു നാലാംക്ലാസ്സുമുതൽ പഠനം. അവിടെ നിന്നും പിന്നീട് നെയ്യാറ്റിൻകര ഇംഗ്ലീഷ് ഹൈസ്കൂളിലേക്കു മാറി. വിദ്യാഭ്യാസ കാലഘട്ടത്തിൽ തന്നെ ദേശീയപ്രസ്ഥാനങ്ങളിൽ താൽപര്യം പ്രകടിപ്പിച്ചിരുന്നു. സ്കൂൾ പഠനം കഴിഞ്ഞാൽ ബാലരാമപുരം സ്വരാജ് ആശ്രമത്തിൽ പോവുകയും തക്ലിയിൽ നൂൽ നൂൽക്കുക, അവിടത്തെ മറ്റു പ്രവർത്തനങ്ങളിൽ പങ്കെടുക്കുക തുടങ്ങിയ കാര്യങ്ങൾ ചെയ്തിരുന്നു.

1921 ലെ നിസ്സഹകരണ പ്രസ്ഥാനത്തിൽ സജീവമായി പങ്കെടുത്ത് രാഷ്ട്രീയത്തിലേക്കിറങ്ങി. പതിനാറാമത്തെ വയസ്സിൽ കോൺഗ്രസ്സ്‌ അംഗത്വം നേടി. 1930 ൽ സിവിൽ നിയമലംഘന പ്രസ്ഥാനത്തിൽ പങ്കെടുക്കാൻ ഒരു ജാഥ തിരുവനന്തപുരത്തു നിന്നും കെ.പി.സി.സി ആസ്ഥാനമായ കോഴിക്കോട്ടേക്കു തിരിച്ചു. പൊന്നറ ശ്രീധർ ആയിരുന്നു ജാഥാ തലവൻ. ഈ ജാഥയിൽ അംഗമായിരുന്ന എൻ.സി.ശേഖർ കോഴിക്കോട് വെച്ച് നിയമലംഘനപ്രസ്ഥാനത്തിൽ പങ്കെടുത്ത് അറസ്റ്റ് വരിച്ചു. തലശ്ശേരി സബ് ജയിലിൽ ആയിരുന്നു ജയിൽവാസം തുടങ്ങിയതെങ്കിലും, പിന്നീട് കണ്ണൂർ ജയിലിലേക്ക് മാറ്റി. ഇവിടെ വെച്ച് ദേശീയ വിപ്ലവകാരികളുമായി ബന്ധപ്പെടാൻ ഇടയായി. ഇന്ത്യയിൽ കമ്മ്യൂണിസ്റ്റ് പ്രസ്ഥാനം കെട്ടിപ്പടുത്തവരിൽ പ്രധാനിയായ ബാട്ലിവാലയുമായി കണ്ണൂർ ജയിലിൽ വെച്ച് പരിചയപ്പെട്ടു.

1931 ൽ ജയിൽ മോചിതനായി. ഭഗത് സിംഗ്, രാജ്ഗുരു, സുഖ്‌ദേവ് എന്നിവരുടെ വധശിക്ഷയെ അപലപിച്ച് തിരുവനന്തപുരത്ത് ശേഖറിന്റെ നേതൃത്വത്തിൽ പ്രതിഷേധയോഗം നടന്നു. ബാലരാമപുരത്തെ യുവാക്കളെ സംഘടിപ്പിച്ച് ശേഖർ യൂത്ത് ലീഗ് ആരംഭിച്ചു. യൂത്ത് ലീഗിന് തിരുവിതാകൂറിലും രൂപീകരിച്ചു. യുവാക്കളുടെ ഇടയിൽ ഒരാവേശമായി മാറി ഈ യൂത്ത് ലീഗ്. ഈ സമയത്ത് ശേഖർ കമ്മ്യൂണിസത്തിന്റെ വഴിയിലേക്കു സാവധാനം തിരിഞ്ഞിരുന്നു.

കണ്ണൂർ ജയിലിൽ നിന്ന്‌ മറ്റ്‌ തടവുകാരുമായും ഹിന്ദുസ്ഥാൻ സേവാദൾ വാളന്റിയർമാർമാരുമായുള്ള അടുപ്പത്തെത്തുടർന്ന് രഹസ്യ കമ്മ്യൂണിസ്റ്റ്‌ സംഘടന എന്ന ആശയം അദ്ദേഹത്തിൽ ഉടലെടുത്തു. 1931 ൽ കമ്മ്യൂണിസ്റ്റ്‌ ലീഗ്‌ എന്ന രഹസ്യസംഘടന രൂപീകരിച്ചു. പൊന്നറ ശ്രീധർ, എൻ.പി.കുരുക്കൾ, തിരുവട്ടാർ താണുപിള്ള, ശിവശങ്കരപിള്ള, ആർ.പി.അയ്യർ, തൈക്കാട് ഭാസ്കരൻ, എൻ.സി.ശേഖർ എന്നിവരായിരുന്നു കമ്മ്യൂണിസ്റ്റ് ലീഗിലെ അംഗങ്ങൾ. റഷ്യയിൽ നടന്നതുപോലുള്ള ഒരു വിപ്ലവമുന്നേറ്റം ഇന്ത്യൻ പരിതഃസ്ഥിതിയിൽ അനിവാര്യമാണെന്ന തിരിച്ചറിവാണ് കമ്മ്യൂണിസ്റ്റ് ലീഗ് തുടങ്ങാൻ തങ്ങളെ പ്രേരിപ്പിച്ചതെന്ന് ശേഖർ പിന്നീട് രേഖപ്പെടുത്തിയിരുന്നു. ഇന്ത്യൻ കമ്മ്യൂണിസ്റ്റ് പാർട്ടി അന്ന് നിലവിലുണ്ടായിരുന്നുവെങ്കിലും അവരുമായി ബന്ധം പുലർത്താൻ പുതിയ പാർട്ടി ശ്രമിച്ചില്ല. ചില കമ്മ്യൂണിസ്റ്റ് സാഹിത്യങ്ങൾ മലയാളത്തിലേക്കു വിവർത്തനം ചെയ്യുക, പ്രാദേശികമായി തൊഴിലാളി യൂണിയനുകൾ സംഘടിപ്പിക്കുക എന്നതൊക്കെയായിരുന്നു അവരുടെ പ്രവർത്തനങ്ങൾ. തിരുവനന്തപുരം വിട്ട് പുറത്തേക്ക് കമ്മ്യൂണിസ്റ്റ് ലീഗിന്റെ പ്രവർത്തന മേഖല വ്യാപിച്ചിരുന്നില്ല.

1934ൽ കൃഷ്ണപിള്ളയുടെ നിർദ്ദേശപ്രകാരം പ്രവർത്തനകേന്ദ്രം കോഴിക്കോട്ടേക്ക് മാറ്റി. കോൺഗ്രസ്‌ സോഷ്യലിസ്റ്റ്‌ പാർട്ടിയുടെ നേതൃസ്ഥാനത്ത്‌ പ്രവർത്തിച്ചു. തൊഴിലാളിരംഗത്താണ് അദ്ദേഹം സജീവമായി നിലകൊണ്ടത്. ട്രേഡ്‌ യൂണിയൻ കെട്ടിപ്പടുക്കുവാനുള്ള ചുമതല ഏറ്റെടുത്ത്, മലബാറിൽ ബീഡി-സിഗാർ, ഓട്ടുകമ്പനി, ഈർച്ചക്കമ്പനി തൊഴിലാളികളെ സംഘടിപ്പിക്കുന്നതിൽ നിർണായക പങ്ക് വഹിച്ചു. ഇക്കാലഘട്ടത്തിലാണ് പി. സുന്ദരയ്യ കേരളത്തിൽ കമ്മ്യൂണിസ്റ്റ് പാർട്ടി സംഘടിപ്പിക്കുന്നതിനായി കേരളത്തിലെ കോൺഗ്രസ്സ് സോഷ്യലിസ്റ്റ് പാർട്ടി നേതാക്കളുമായി ചർച്ച നടത്തുന്നത്. 1937 ൽ ഘാട്ടെയും കേരളം സന്ദർശിച്ചു. കേരളത്തിൽ നിന്നുമുള്ള നാലുപേരടങ്ങിയ ഒരു സംഘം ഘാട്ടെയുടെ സാന്നിദ്ധ്യത്തിൽ കമ്മ്യൂണിസ്റ്റ് ഗ്രൂപ്പ് രൂപീകരിച്ചു. എൻ.സി.ശേഖർ അവരിലൊരാളായിരുന്നു. അങ്ങനെ അദ്ദേഹം കേരളത്തിലെ കമ്മ്യൂണിസത്തിന്റെ സ്ഥാപകനേതാക്കളിലൊരാളിയ മാറി. 1938 ൽ തിരുവിതാംകൂറിൽ സ്റ്റേറ്റ് കോൺഗ്രസ്സ് രൂപീകരിച്ചു. അതിന്റെ നേതൃത്വത്തിൽ ഉത്തരവാദഭരണത്തിനുവേണ്ടി നടന്ന പ്രക്ഷോഭത്തിൽ ശേഖർ പങ്കെടുത്തു. ഇതിന്റെ പേരിൽ 1000 രൂപ പിഴയും, 19 മാസത്തെ തടവും വിധിച്ചു. ജയിൽ ശിക്ഷ കഴിഞ്ഞ് പുറത്തുവന്നപ്പോൾ കോയമ്പത്തൂരിൽ പാർട്ടി കെട്ടിപ്പടുക്കാൻ നിർദ്ദേശം കിട്ടി. കോയമ്പത്തൂരിലെ പ്രവർത്തനങ്ങൾക്കിടയിൽ കോയമ്പത്തൂർ ഗൂഢാലോചനാ കേസിൽ പ്രതിയായി ജയിൽവാസമനുഷ്ഠിച്ചു.

1939 മുതൽ 1954 വരെ അഖില കേരള ട്രേഡ് യൂണിയൻ സംഘടനയുടെ സെക്രട്ടറിയായി പ്രവർത്തിച്ചു. 1936ൽ ബോംബെയിൽ ചേർന്ന എ.ഐ.ടി.യു.സി സമ്മേളനത്തിൽ കേരളത്തിൽനിന്ന് പങ്കെടുത്ത ഏക പ്രതിനിധി എൻ. സി.യായിരുന്നു. അതിനെത്തുടർന്ന്‌ ആറര വർഷക്കാലം ജയിലിലടക്കപ്പെട്ടു. കൽക്കത്ത തീസിസ്സിനെത്തുടർന്ന് കമ്യൂണിസ്റ്റ് പാർടി നിരോധിച്ച കാലത്ത് മൂന്നുവർഷം ഒളിവിലായിരുന്നു. 1954 മുതൽ 1960 വരെ രാജ്യസഭാംഗമായി ആറുവർഷം പ്രവർത്തിച്ചു. 1960ൽ പാർടിയിൽനിന്ന് സസ്പെൻഡ് ചെയ്യപ്പെട്ടു. 1964ൽ പാർടി പിളർന്നപ്പോൾ സി.പി.ഐ. എമ്മിൽ ഉറച്ചുനിന്നു. നക്സൽബന്ധത്തിന്റെ അടിസ്ഥാനത്തിൽ "67ൽ പാർടിയിൽനിന്ന് പുറത്തായി. നക്സൽ വാസം അധികം നീണ്ടു നിന്നില്ല, പിന്നീട് പാർട്ടിയുമായി നല്ല രീതിയിലുള്ള ബന്ധം പുലർത്തി. 1986 ഡിസംബർ മൂന്നിന് കണ്ണൂരിൽവെച്ച്‌ അന്തരിച്ചു.


മാർക്സും ട്രേഡ് യൂണിയനുകളും എന്ന പുസ്തകം മലയാളത്തിലേക്ക് തർജ്ജമ ചെയ്തു. ചിന്ത വാരിക തുടങ്ങിയപ്പോൾ അതിൽ പ്രഭാ ശങ്കർ ബോംബെ എന്ന പേരിൽ ലേഖനങ്ങൾ എഴുതിയിരുന്നു. കൊച്ചിൻ ഹാർബർ പ്രദേശത്തെ തൊഴിലില്ലായ്മയെക്കുറിച്ച് പതിനായിരം കുടുംബങ്ങൾ പെരുവഴിയിൽ എന്ന ലേഖനമെഴുതി. കേരളത്തിൽ വിദേശമൂലധനം എന്ന പേരിൽ ലഘുലേഖ പ്രസിദ്ധീകരിച്ചു. 



</doc>
<doc id="230742" url="https://ml.wikipedia.org/wiki?curid=230742" title="തവിട്ടുകൊക്ക്">
തവിട്ടുകൊക്ക്

സിക്കോണി ഫോമിസ് പക്ഷിഗോത്രത്തിലെ ആർഡെയ്‌ഡേ കുടുംബത്തിൽ‌പ്പെടുന്നു ഒരിനം പക്ഷിയാണ് തവിട്ടുകൊക്ക് (Gorsachius melanolophus/Malayan Night Heron). ശാസ്ത്രീയനാമം Gorsachius melanolophus എന്നാണ്. കാട്ടുകൊക്ക് എന്നും വുളിക്കാറുണ്ട്. ഇംഗ്ലീഷിൽ Malayan Night Heron എന്നാണ് വിളിക്കുന്നത്. ഏഷ്യയുടെ കിഴ്ക്ക്, തെക്ക്, തെക്കു കിഴക്ക് ഭാഗങ്ങളിൽ കാണുന്നു. ഭാരതം, ഫിലിപ്പീൻസ്, ചൈന എന്നിവിടങ്ങളിൽ പ്രജനനം ചെയ്യാറുണ്ട്. കുളക്കൊക്കിനേക്കാൾ അല്പം വലിപ്പം കൂടിയതും പാതിരാക്കൊക്കിനോട് ഏറെ സാദൃശ്യമുള്ളതുമായ പക്ഷിയാണിത്.

ഇൻ‌ഡോ-മലയൻ ഇനമായ തവിട്ടുകൊക്കുകൾ നിത്യഹരിതവനപ്രദേശങ്ങളിലാണ് സാധാരണ കാണപ്പെടുന്നത്. വളരെ അപൂർവ്വമായി 750 മീറ്റർ വരെ ഉയരമുള്ള കുന്നിൻ പ്രദേശങ്ങളിലും ഇത്തരം പക്ഷികളെ കണ്ടുവരുന്നു. നിത്യഹരിതവനപ്രദേശങ്ങളിലെ അരുവികളുടെ കരകളും ചതുപ്പു പ്രദേശങ്ങളുമാണ് ഇവയുടെ ഇഷ്ടവാസസ്ഥലം. ഒറ്റയ്ക്കോ ഇണകളായോ ഇവ സഞ്ചരിക്കുന്നു.

ശ്രീലങ്കയിൽ ദേശാടനക്കിളികളായിട്ടാണ് ഇത്തരം പക്ഷികളെത്തുന്നത്. ഇന്ത്യയിൽ മഴ കൂടുതലുള്ള തെക്കുപടിഞ്ഞാറൻ പ്രദേശങ്ങളിലും മ്യാൻ‌മാർ, മലേഷ്യ, ഇൻ‌ഡോ ചൈന, തെക്കൻ ചൈന മുതൽ ഫോർ‌മോസ വരെയുള്ള പ്രദേശങ്ങൾ എന്നിവിടങ്ങളിലും തവിട്ടുകൊക്കുകളെ കാണാൻ കഴിയും.

തവിട്ടുകൊക്കുകളുടെ തലയ്ക്കും ഉച്ചിക്കും ചാരം കലർന്ന കറുപ്പുനിറമായിരിക്കും. 51 സെ. മീറ്റർ വലിപ്പം. പുറത്തിന് കടും തവിട്ടുനിറമാണെങ്കിലും അവിടവിടെയായി വളഞ്ഞ കറുത്തപുള്ളികൾ കാണപ്പെടുന്നു. ഇക്കാരണത്താലാണ് ഇവയ്ക്ക് 'ടൈഗർ ബിറ്റേൺ' എന്നു പേരു ലഭിച്ചത്. കറുപ്പുനിറത്തിലുള്ള ചിറകുതൂവലുകളുടെ അഗ്രം വെളുത്തതാണ്. താടിക്കും തൊണ്ടയ്ക്കും വെളുപ്പു നിറമാണ്. കഴുത്തിന്റെ മുൻ‌ഭാഗത്തും മാറിടത്തിലുമുള്ള ചെമ്പിച്ച തൂവലുകൾ കറുത്ത വരകളോടുകൂടിയതാണ്. അടിഭാഗത്ത് വെളുപ്പു നിറമോ കറുപ്പിൽ പുള്ളികളോടുകൂടിയതോ ആയിരിക്കും..

രാത്രികാലങ്ങളിൽ നിത്യഹരിതവനങ്ങളിലെ ചതുപ്പുപ്രദേശങ്ങളിലും തണുപ്പുള്ള കുളക്കരകളിലുമാണ് ഇവ സാധാരണ ഇര തേടുന്നത്. പൊതുവേ നാണം കുണുങ്ങികളായ ഇത്തരം പക്ഷികൾ ശാന്തപ്രകൃതരാണ്. പ്രത്യേകിച്ച് ശബ്ദങ്ങളൊന്നും തന്നെ പുറപ്പെടുവിക്കാത്ത ഇവ അധികസമയവും സ്വസ്ഥമായി മരച്ചില്ലകളിൽത്തന്നെ കഴിച്ചുകൂട്ടുന്നു. തവളകൾ, പ്രാണികൾ, തുടങ്ങിയവയെ ഇവ ഇരയാക്കുന്നു.
മത്സ്യം, തവള, പല്ലി, കീടങ്ങൾ

തവിട്ടുകൊക്കുകളുടെ പ്രജനനകാലം മേയ് അവസാനം മുതൽ ജൂലൈ ആദ്യം വരെയാണ്. ഒരു പ്രജനനകാലത്ത് മൂന്നു മുതൽ അഞ്ചുവരെ മുട്ടകളിടുന്നു. മുട്ടകൾക്ക് അല്പം തിളക്കമുള്ള വെളുപ്പു നിറമായിരിക്കും. വനാന്തര ഭാഗത്തുള്ള മരങ്ങളുടെ വണ്ണം കുറഞ്ഞ മേൽച്ചില്ലകളിലാണ് ഇവ കൂടുകെട്ടാറുള്ളത്. മേൽച്ചില്ലകൾ ശാഖകളായി രണ്ടായി പിരിയുന്ന ഭാഗത്ത് ചെറിയ ചില്ലകൾ പാകി ഒരു തട്ടുപോലെ കൂട് നിർമ്മിക്കുന്നു. കൂടിന് കുളക്കോഴിയുടെ കൂടിനോടു സാദൃശ്യമുണ്ടാവും. 

ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ് (IUCN) പുറത്തിറക്കിയ റെഡ് ലിസ്റ്റ് അനുസരിച്ച്, വംശനാശത്തെക്കുറിച്ച് ഒട്ടും ആശങ്കാജനകമല്ലാത്ത ജീവികളുടെ കൂട്ടത്തിലാണ് തവിട്ടുകൊക്കിനെ ഉൾപ്പെടുത്തിയിരിക്കുന്നത്. 

മഴക്കാലത്ത് മേയ് മുതൽ ഒക്ടോബർ വരെ



</doc>
<doc id="230744" url="https://ml.wikipedia.org/wiki?curid=230744" title="ആനന്ദ് ജില്ല">
ആനന്ദ് ജില്ല

ഗുജറാത്തിലെ ഒരു ജില്ലയാണ് ആനന്ദ് (, ). ആനന്ദ് നഗരമാണ് ആസ്ഥാനം. 1997-ലാണ് ഖേഡ ജില്ലയിൽ ഉൾപ്പെട്ടിരുന്ന പ്രദേശങ്ങളിൽനിന്നും ആനന്ദ് ജില്ല രൂപീകരിച്ചത്.
ആനന്ദ് ജില്ലയുടെ വടക്ക് ഖേഡ ജില്ലയും, കിഴക്ക് വടോദര ജില്ലയും, പടിഞ്ഞാറ് അഹമ്മദാബാദ് ജില്ലയും, തെക്ക് ഖംഭാത് ഉൾക്കടലും സ്ഥിതി ചെയ്യുന്നു.



</doc>
<doc id="230746" url="https://ml.wikipedia.org/wiki?curid=230746" title="ക്ഷമിച്ചു എന്നൊരു വാക്ക്">
ക്ഷമിച്ചു എന്നൊരു വാക്ക്

1986-ൽ ജോഷിയുടെ സംവിധാനത്തിൽ പുറത്തിറങ്ങിയ മലയാളചലച്ചിത്രമാണ് ക്ഷമിച്ചു എന്നൊരു വാക്ക്. മമ്മൂട്ടി, ഗീത, ശോഭന, മുകേഷ് തുടങ്ങിയവർ മുഖ്യവേഷങ്ങൾ അവതരിപ്പിച്ചു. ഗാനങ്ങൾക്കു ഈണം പകർന്നത് ശ്യാം.




</doc>
<doc id="230747" url="https://ml.wikipedia.org/wiki?curid=230747" title="കച്ച് ഉൾക്കടൽ">
കച്ച് ഉൾക്കടൽ

ഗുജറാത്ത സംസ്ഥാനത്തിന്റെ പടിഞ്ഞാറുഭാഗത്തായി അറബിക്കടലിനോട് ചേർന്ന് സ്ഥിതിചെയ്യുന്ന ഒരു ഉൾക്കടലാണ് കച്ഛ് ഉൾക്കടൽ(Gulf of Kutch). വലിയ വേലിയേറ്റങ്ങൾക്ക് പ്രശസ്തമാണ് ഈ ഭൂവിഭാഗം.
കച്ച് ഉൾക്കടലിന്റെ ഏറ്റവും കൂടിയ ആഴം 401അടിയാണ്. ഗുജറാത്തിലെ കച്ച്, കത്തിയവാർ ഉപദ്വീപുകളെ തമ്മിൽ വിഭജിക്കുന്നത് ഈ ഉൾക്കടലാണ്. ഗുജറാത്തിലെ പ്രധാനതുറമുഖമായ കാണ്ട്ലയും ഈ ഉൾക്കടലിന്റെ തീരത്താണ് സ്ഥിതിചെയ്യുന്നത്.



</doc>
<doc id="230748" url="https://ml.wikipedia.org/wiki?curid=230748" title="ചോലച്ചടച്ചി">
ചോലച്ചടച്ചി

ചൊക്ലമരം എന്നും അറിയപ്പെടുന്ന ചോലച്ചടച്ചി 30 മീറ്റർ വരെ ഉയരം വയ്ക്കുന്ന ഒരു മരമാണ്. . പശ്ചിമഘട്ടത്തിൽ കാണുന്നു. വളരെ അപൂർവ്വമായ ഈ മരത്തെ മിസോറാമിൽ 70 വർഷത്തിനു ശേഷം വീണ്ടും കണ്ടെത്തിയത്രേ. 400 മുതൽ 1400 മീറ്റർ വരെ ഉയരമുള്ള നനവാർന്ന നിത്യഹരിതമരങ്ങളിൽ കണ്ടുവരുന്നു. 



</doc>
<doc id="230750" url="https://ml.wikipedia.org/wiki?curid=230750" title="കാളി തീയാട്ട്">
കാളി തീയാട്ട്

കളത്തിനു മുന്നിൽ അരങ്ങേറുന്ന ഒരു അനുഷ്ടാന നൃത്തമാണ് കാളി തീയാട്ട്. ഭദ്രകാളി ചരിതം ആണ് പ്രധാന പ്രമേയം. തിരുവല്ല, കോട്ടയം, തൃപ്പൂണിത്തുറ എന്നിവിടങ്ങളിലും പരിസരത്തുമാണ് പ്രധാനമായും അവതരിപ്പിക്കപ്പെടുന്നത്. 

കോട്ടയത്തെ പള്ളിപ്പുറത്തു കാവ് (കൊട്ടാരത്തിൽ ശങ്കുണ്ണിയുടെ കുടുംബക്ഷേത്രം - ഇവിടെ എല്ലാ വെള്ളിയാഴ്ച്ചയും ഇതിന്റെ അവതരണമുണ്ടാകുമത്രേ), തിരുവല്ലയ്ക്കടുത്തുള്ള പുതുകുളങ്ങരെ ദേവി ക്ഷേത്രം തുടങ്ങിയ ക്ഷേത്രങ്ങളിൽ ആഘോഷങ്ങളോടൊപ്പം ഇത് അവതരിപ്പിക്കപ്പെടാറുണ്ട്. ഉണ്ണി എന്ന വിഭാഗം ആൾക്കാരാണ് ഇത് അവതരിപ്പിക്കുന്നത്. 

അതിപ്രാചീനമായ ഈ അനുഷ്ഠാനത്തെപ്പറ്റി കേരളോൽപ്പത്തിയിൽ പരാമർശമുണ്ട്. ദൈവാട്ടം അഥവാ ദൈവമായിട്ടാടൽ എന്നത് തെയ്യാട്ട് ആയി എന്നും അതിൽ നിന്നാണ് തീയാട്ട് എന്ന പദം ഉണ്ടായതെന്നുമാണ് പ്രബലമായ മതം. പന്തം (തീ) ഉഴിച്ചിലിന് പ്രാധാന്യമുള്ളത് ആയതിനാലാണ് തീയാട്ട് എന്ന പേരു വന്നത് എന്നും അഭിപ്രായമുണ്ട്. 

ഭദ്രകാളിത്തീയാട്ട് ഭദ്രകാളിക്ഷേത്രങ്ങളിലും വീടുകളിലും (നമ്പൂതിരി ഭവനങ്ങൾ, തീയാട്ടുണ്ണിമാരുടെ വീടുകൾ) നടത്താറുണ്ട്.

തീയാട്ടുണ്ണി എന്ന ഏക കലാകാരനാണ് ഇതവതരിപ്പിക്കുക. ഭദ്രകാളി ദാരികനെ വധിച്ച കഥയാണ് സാധാരണയായി അവതരിപ്പിക്കപ്പെടുന്നത്. 

കളം വരയ്ക്കലും വേഷ ഭൂഷാദികൾ അണിയലുമാണ് തീയാട്ടിന്റെ തയ്യാറെടുപ്പുകൾ. വലിയ വിളക്കു കൊളുത്തിയ വേദിയിലേയ്ക്ക് കിരീടമൊഴികെയുള്ള വേഷഭൂഷാദികളുമായി തീയാട്ടുണ്ണി പ്രവേശിക്കുന്നതോടെ തീയാട്ടിന് തുടക്കമായി. പല ദൈവങ്ങളിൽ നിന്നും അനുഗ്രഹത്തിനപേക്ഷിച്ച ശേഷം വലിയ കിരീടം കാണികൾക്കുമുന്നിൽ വച്ച് അണിയുന്നു. ഇതിനുശേഷം തീയാട്ടുണ്ണി ഭദ്രകാളിയുടെ പ്രതിരൂപമായാണ് കണക്കാക്കപ്പെടുന്നത്. ദാരികാസുരവധം ശിവനോട് ഭദ്രകാളി വിവരിക്കുന്നതായാണ് അവതരണം. കൊളുത്തിയ വിളക്കാണ് ശിവന്റെ പ്രതിരൂപം. താണ്ഡവനൃത്തശൈലിയിലുള്ള ചുവടുകളും മുദ്രകളും അവതരണത്തിന്റെ ഭാഗമാണ്. 

മുദ്രകൾ പരമ്പരാഗത നൃത്ത ശൈലിയിലുള്ളവയായിരിക്കില്ല. ദാരികാസുരനെ കൊല്ലുന്നത് അവതരിപ്പിക്കുന്നതോടെയാണ് അവതരണം അവസാനിക്കുന്നത്. ഇത് തിന്മയുടെ പരാജയത്തെ ദ്യോതിപ്പിക്കുന്നു. പിന്നീട് കാർമികൻ സാധാരണ വേഷത്തിൽ പൂജാകർമങ്ങൾ നടത്തും. പന്തം കൊളുത്തി തേങ്ങാ ഉടച്ച് ബലിയുഴിച്ചിൽ നടത്തുന്നതോടെയാണ് ചടങ്ങുകൾ അവസാനിക്കുക. 




</doc>
<doc id="230751" url="https://ml.wikipedia.org/wiki?curid=230751" title="സി.ജി. രാമചന്ദ്രൻ നായർ">
സി.ജി. രാമചന്ദ്രൻ നായർ

ശ്രദ്ധേയനായ ശാസ്‌ത്ര സാഹിത്യകാരനും അദ്ധ്യാപകനും, ശാസ്‌ത്രപ്രഭാഷകനുമാണ് ഡോ. സി.ജി രാമചന്ദ്രൻ നായർ(ജനനം : 29 ഒക്ടോബർ 1932). കേരള ശാസ്ത്ര സാങ്കേതിക പരിസ്ഥിതി കൗൺസിൽ മുൻ ചെയർമാനായിരുന്നു.
ആലുവ കുറ്റിപ്പുഴയിൽ ജനിച്ചു. ഒന്നാം റാങ്കോടെ രസതന്ത്രത്തിൽ എം.എസ്‌സി. ബിരുദം നേടി. ബാംഗ്ലൂരിലെ ഇൻഡ്യൻ ഇൻസ്‌റ്റിറ്റ്യൂട്ട്‌ ഓഫ്‌ സയൻസിൽനിന്ന്‌ സ്വർണമെഡലോടെ പി.എച്ച്‌.ഡിയും. ജർമ്മനിയിലും ബ്രിട്ടനിലും ഉപരിപഠനം നടത്തി. കേരള യൂനിവേഴ്‌സിറ്റി രസതന്ത്രവിഭാഗം തലവനായി പ്രവർത്തിച്ചു. സയൻസ്‌ ഫാക്കൽട്ടി ഡീൻ, കേരള സംസ്‌ഥാന ശാസ്‌ത്രസാങ്കേതിക പരിസ്‌ഥിതി കമ്മിറ്റി ചെയർമാൻ, അൾജിയേഴ്‌സിൽ യൂനിവേഴ്‌സിറ്റി പ്രൊഫസർ, കേരള സർക്കാരിന്റെ സർവവിജ്‌ഞ്ഞാനകോശം ഡയറക്‌ടർ എന്നീ സ്‌ഥാനങ്ങൾ വഹിച്ചിട്ടുണ്ട്‌.

ശാസ്‌ത്ര ലേഖനങ്ങളുടെയും നൂറ്റിയിരുപതോളം ശാസ്‌ത്ര പ്രബന്ധങ്ങളുടെയും കർത്താവാണ്‌. 


</doc>
<doc id="230758" url="https://ml.wikipedia.org/wiki?curid=230758" title="ലോക്പാൽ (ചലച്ചിത്രം)">
ലോക്പാൽ (ചലച്ചിത്രം)

എസ്.എൻ. സ്വാമിയുടെ തിരക്കഥയിൽ ജോഷി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് ലോക്പാൽ. മോഹൻലാൽ പ്രധാനവേഷത്തിൽ അഭിനയിച്ചിരിക്കുന്ന ഈ ചിത്രത്തിൽ കാവ്യ മാധവൻ, മീര നന്ദൻ, മനോജ് കെ. ജയൻ, തമ്പി രാമയ്യ, തലൈവാസൽ വിജയ്, സായികുമാർ തുടങ്ങിയവരാണ് സഹനടീനടന്മാർ.


"നാടുവാഴികൾ" (1989) എന്ന ചിത്രം പുറത്തിറങ്ങിയ 23 വർഷങ്ങൾക്കു ശേഷം ജോഷി – എസ്.എൻ. സ്വാമി – മോഹൻലാൽ കൂട്ടുകെട്ട് ഒന്നിക്കുന്ന ചിത്രമാണ് "ലോക്പാൽ". "റൺ ബേബി റൺ" (2012) എന്ന ചിത്രത്തിന്റെ വിജയത്തിനു ശേഷം ജോഷിയും മോഹൻലാലും ഒന്നിക്കുന്നു. ചിത്രത്തിന്റെ പേര് ലോക്പാൽ എന്നാണെങ്കിലും ചിത്രം അവതരിപ്പിക്കുന്ന പ്രധാനവിഷയം രാഷ്ട്രീയമല്ല.

ഹാപ്പി & റൂബി സിനിമാസിന്റെ ബാനറിൽ ബാലൻ വിജയൻ, എം. വിജയകുമാർ, എസ്.എൽ. വിമൽ കുമാർ എന്നിവർ ചേർന്നാണ് ചിത്രം നിർമ്മിച്ചിരിക്കുന്നത്. കൊച്ചിയിലെ ഹോളിഡേ ഇൻ ഹോട്ടലിൽ 2012 സെപ്റ്റംബർ 10-നാണ് ചിത്രത്തിന്റെ പൂജാ ചടങ്ങ് നടന്നത്.

റഫീക്ക് അഹമ്മദ് എഴുതിയ ചിത്രത്തിലെ ഗാനങ്ങൾക്ക് രതീഷ് വേഗയാണ് സംഗീതം പകർന്നത്. ആറു ഗാനങ്ങളുള്ള ആൽബത്തിന്റെ വിപണനാവകാശം ഒന്നര കോടി രൂപയ്ക്ക് മനോരമ മ്യൂസിക്കാണ് സ്വന്തമാക്കിയത്. 2013 ജനുവരി 26-നു കൊച്ചിയിൽ വച്ച് ആൽബത്തിന്റെ പ്രകാശനം നടന്നു.


</doc>
<doc id="230772" url="https://ml.wikipedia.org/wiki?curid=230772" title="കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013">
കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013

വനിതകൾക്കു നേരെയുള്ള ഗാർഹിക-സാമൂഹിക അക്രമങ്ങൾക്കും പീഡനങ്ങൾക്കും പീഡനശ്രമങ്ങൾക്കും എതിരെ ഫലപ്രദ നടപടി ഉറപ്പുവരുത്താനും അവരുടെ സ്വകാര്യതയും അന്തസ്സും സംരക്ഷിക്കാനുമായി കേരള നിയമ സഭ പാസാക്കാനുദ്ദേശിക്കുന്ന ബില്ലാണ് കേരള വനിതകളുടെ സ്വകാര്യതയും അന്തസും സംരക്ഷണ ബിൽ 2013. കരട് ബില്ലിന് മന്ത്രിസഭാ യോഗം അംഗീകാരം നൽകിയെങ്കിലും പാസാക്കാനായില്ല. 

വനിതാ സംരക്ഷണ ബിൽ 2013 ഫെബ്രുവരി 14 ന് ആഭ്യന്തരമന്ത്രി തിരുവഞ്ചൂർ രാധാകൃഷ്ണൻ നിയമസഭയിൽ അവതരിപ്പിച്ചു. ബില്ലിലെ പല വ്യവസ്ഥകളും രാഷ്ട്രപതി അംഗീകാരം നൽകിയ വനിത സുരക്ഷ ഓർഡിനൻസിനോട് വിഭിന്നമായതിനാൽ ഇക്കാര്യങ്ങൾ വിശദമായി പരിഗണിക്കണമെന്നു പ്രതിപക്ഷ ഉപ നേതാവ് കോടിയേരി ബാലകൃഷ്ണൻ ആവശ്യപ്പെട്ടു. ഇതിന്റെ അടിസ്ഥാനത്തിൽ തെളിവെടുപ്പ് അധികാരത്തോടെ, ബിൽ സബ്‌ജക്​ട് കമ്മിറ്റിക്ക് വിട്ടു. കൂടുതൽ ചർച്ചകൾക്കും തെളിവെടുപ്പിനും ശേഷം ബിൽ നിയമമാക്കാൻ തീരുമാനിച്ചു.



</doc>
<doc id="230793" url="https://ml.wikipedia.org/wiki?curid=230793" title="മാർക്ക് ആന്റണി">
മാർക്ക് ആന്റണി

മാർക്കസ് അന്റോണിയസ്, (Marcus Antonius) (83BC January 14– 30BC August 1) ഒരു റോമൻ സൈനിക മേധാവിയും, രാഷ്ട്രീയ നേതാവുമായിരുന്നു. മാർക്ക് ആന്റണി എന്ന പേരിലാണ് ഇദ്ദേഹം ഇംഗ്ലീഷ് സംസാരിക്കുന്ന നാടുകളിൽ അറിയപ്പെടുന്നത്. മാർക്കസ് അന്റോണിയസ് ജൂലിയസ് സീസറിന്റെ ഒരു പ്രധാന രാഷ്ട്രീയ അനുയായിയും സുഹൃത്തുമായിരുന്നു. സീസർ കൊല്ലപ്പെട്ടതിനു ശേഷം ഇദ്ദേഹം ഒക്റ്റാവിയനും, മാർക്കസ് ലെപിഡസുമായി ചേർന്ന് റോമിലെ രണ്ടാം ത്രിമൂർത്തി (triumvirate) എന്നറിയപ്പെടുന്ന ഭരണകൂടം സ്ഥാപിച്ചു. ഏതാണ്ട് ഏകാധിപത്യ സ്വഭാവമുള്ള ഈ ത്രിമൂർത്തി ഭരണകൂടം രണ്ട് അഞ്ച് വർഷ കാലാവധികളിൽ (43 ബി സി മുതൽ 33 ബി സി വരെ) റോമൻ റിപ്പബ്ലിക് ഭരിച്ചു. മാർക്കസ് അന്റോണിയസും ഒൿറ്റാവിയനും തമ്മിലുള്ള അഭിപ്രായ വ്യത്യാസങ്ങൾ കാരണം ഈ ത്രിമൂർത്തി (triumvirate) ഭരണകക്ഷി പിളർന്ന് ഒരു ആഭ്യന്തര യുദ്ധത്തിൽ കലാശിച്ചു. ഈ യുദ്ധത്തിൽ ഒൿറ്റാവിയൻ മാർക്ക് ആന്റണിയെ പരാജയപ്പെടുത്തുകയും, അതിനു ശേഷം ആന്റണിയും കാമുകി ക്ലിയോപാട്രയും ആത്മഹത്യ ചെയ്യുകയുമുണ്ടായി. ഇതിനു ശേഷം ഒൿറ്റാവിയൻ അഗസ്റ്റസ് എന്ന പേരിൽ ആദ്യത്തെ റോമൻ ചക്രവർത്തിയായി അവരോധിക്കപ്പെട്ടു. ആന്റണിയുടെ രാഷ്ട്രീയ ജീവിതവും, അന്ത്യവും റോമിന്റെ ഒരു അർദ്ധ ജനാധിപത്യ റിപബ്ലിക്കിൽ നിന്ന് ചക്രവർത്തി ഭരണത്തിൻ കീഴിലുള്ള സാമ്രാജ്യത്തിലേക്കുള്ള പരിവർത്തനത്തിലെ ഒരു പ്രധാന അധ്യായമാണ്.

പ്രാചീന റോമിലെ ഒരു പ്രബലമായ പ്രഭുകുടുംബമായ അന്റോണിയ കുടുംബത്തിൽ 83 ബി സി യിൽ ജനിച്ചു. പിതാവ് മാർക്കസ് അന്റോണിയസ് ക്രെറ്റിക്കസ് റോമിലെ ഒരു പ്രമുഖ രാഷ്ട്രീയ നേതാവായിരുന്നു. അതേ പേരുള്ള പിതാവിന്റെ പിതാവ് മാർക്കസ് അന്റോണിയസ് (പ്രസംഗകൻ) ഒരു പ്രമുഖ രാഷ്ട്രീയ നേതാവും, അറിയപ്പെടുന്ന പ്രസംഗകനുമായിരുന്നു. ആന്റണിയുടെ പിതാവ് റോമൻ റിപ്പബ്ലിക്കിൽ പ്രേറ്റർ (Praetor) പദവി വഹിക്കുന്ന ഒട്ടും കഴിവില്ലാത്ത ഒരുദ്യോഗസ്ഥനായിരുന്നു. സിസറോയുടെ അഭിപ്രായത്തിൽ പദവി ദുരുപയോഗപ്പെടുത്താനുള്ള മിടുക്ക് പോലുമില്ലാത്തത് കൊണ്ടാണ് മാർക്കസ് അന്റോണിയസ് ക്രെറ്റിക്കസ് ആ പദവിയിൽ നിയമിക്കപ്പെട്ടത് ആന്റണിയുടെ മാതാവ് ജൂലിയ റോമിലെ കോൺസൾ (consul) സ്ഥാനം വഹിച്ചിരുന്ന ലുസിയസ് സീസറിന്റെ മകളായിരുന്നു. യൗവനത്തിൽ മാർക്ക് ആന്റണി ഒരു അലസനും സുഖലോലുപനുമായിരുന്നു. അദ്ദേഹം ഒരു കടുത്ത ചൂതുകളിക്കാരനായത്കൊണ്ട് അത്യാവശ്യം കടബാദ്ധ്യതകളുമുണ്ടായിരുന്നു.

ആന്റണിയ്ക്ക് 25 വയസ്സുള്ളപ്പോൾ (58 ബി സി) അദ്ദേഹം തത്ത്വശാസ്ത്രവും, തർക്കശാസ്ത്രവും പരിശീലിക്കാൻ ഏതൻസിൽ പോയി താമസിച്ചു. അവിടെ ചെന്ന് ഒരു വർഷംകഴിഞ്ഞപ്പോൾ സിറിയയുടെ പ്രോകോൺസൽ (governor) ഓലസ് ഗബിനിയസ്, ജുഡിയയുടെ രാജാവായ അരിസ്റ്റോബുലസ് രണ്ടാമനെതിരെ റോമൻ റിപ്പബ്ലിൿ നടത്തിയ യുദ്ധത്തിൽ പങ്കുചേരാൻ ആന്റണിയെ ക്ഷണിച്ചു. ഈ യുദ്ധത്തിൽ ചില പ്രധാന വിജയങ്ങൾ നേടി ആന്റണി ഒരു സൈനിക നേതാവായി പേരെടുത്തു.

54 ബി സി യിൽ ആന്റണി ജൂലിയസ് സീസറിന്റെ അധീനതയിലുള്ള സേനയിൽ ഒരു സൈനിക ഉദ്യോഗസ്ഥനായി ജോലിയിൽ പ്രവേശിച്ചു. ഗോളിലെ (gaul) ഗോത്രങ്ങൾക്കെതിരെയുള്ള ഗാല്ലിക് യുദ്ധങ്ങളിൽ ആന്റണി തന്റെ കഴിവ് വീണ്ടും തെളിയിച്ചു. സീസറിന്റെ ബന്ധു കൂടിയായിരുന്ന ആന്റണി അതോടെ സീസറിന്റെ വിശ്വസ്തനും സുഹൃത്തുമായി. സീസറിന്റെ സ്വാധീനം കാരണം ആന്റണി പടി പടിയായി ഉയർന്ന് 50 ബി സി യിൽ പ്ലീബിയൻ ട്രൈബൂണലായി നിയമിക്കപ്പെട്ടു. സീസർ 50 ബി സി യിൽ തന്റെ പ്രോകോൺസൽ പദവിയുടെ കാലാവധി തീരാറാവുന്ന സമയത്ത് റോമിലെ കോൺസൽ പദവിയ്ക്കുള്ള തിർഞ്ഞെടുപ്പിൽ പങ്കെടുക്കാനുള്ള ഉദ്ദേശം പ്രഖ്യാപിച്ചു. ഇതിനെ റോമൻ സെനറ്റിലെ പോംപിയുടെ നേതൃത്വത്തിലുള്ള ഒരു വിഭാഗം ശക്തിയായി എതിർത്തു. പ്രോകോൺസൽ പദവി രാജി വയ്ച്ച് സൈന്യത്തിന്റെ മേധാവി സ്ഥാനം കൈമാറിയിട്ട് തിരഞ്ഞെടുപ്പിൽ പങ്കെടുത്താൽ മതി എന്ന് അവർ ശഠിച്ചു. പ്രോകോൺസൽ പദവിയിലിരിക്കുമ്പോൾ സീസറിനെതിരെ പദവിയുടെ ഇമ്മ്യൂണിറ്റി (immunity from prosecution) കാരണം നിയമ നടപടികൾ എടുക്കാൻ പറ്റില്ലായിരുന്നു. വിരമിച്ച ശേഷം തനിക്കെതിരെ അഴിമതിയ്ക്ക് അന്വേഷണവും നിയമ നടപടികളുമുണ്ടാവുമെന്ന് സീസറിനറിയാമായിരുന്നു. ഇത് തന്നെ ഒതുക്കാനുള്ള ഒരു ശ്രമമാണെന്ന് മനസ്സിലാക്കിയ സീസർ ആദ്യം പ്ലീബിയൻ ട്രൈബൂണലായ ആന്റണിയുടെ വീറ്റോ ഉപയോഗിച്ച് സീസറിനെ പ്രോകോൺസൾ സ്ഥാനത്ത് നിന്ന് മാറ്റുന്ന സെനറ്റിന്റെ ഉത്തരവ് തടയാൻ ശ്രമിച്ചു. ആന്റണിയുടെ സെനറ്റിൽ വീറ്റോ ഉപയോഗിക്കാൻ ശ്രമിച്ചപ്പോൾ ആന്റണിയെയും, മറ്റൊരു സീസർ സപ്പോർട്ടറെയും പോംപി ബലമായി (നിയമ വിരുദ്ധമായി) സെനറ്റിൽ നിന്ന് പുറത്താക്കി. ഇതോടെ സെനറ്റിന്റെ ഉത്തരവ് ധിക്കരിച്ച് സീസർ തന്റെ സേനയുമായി റൂബിക്കൺ നദി കടന്നു തലസ്ഥാന നഗരിയായ റോമിൽ പ്രവേശിച്ചു. ഇതോടെ 49 ബി സിയിലെ ആഭ്യന്തര യുദ്ധം തുടങ്ങി. പോംപിയും സെനറ്റിലെ ഭൂരിപക്ഷ അംഗങ്ങളും റോം നഗരം വിട്ട് പാലായനം ചെയ്തു. ഇവരെ തുരത്തിക്കോണ്ട് സീസറും പുറകെ പോയി. 

പോംപിയുമായി യുദ്ധം ചെയ്യാൻ പോയ പുറകെ പോയ വേളയിൽ റോമൻ റിപ്പബ്ലിക്കിന്റെ കേന്ദ്ര പ്രവിശ്യയായ ഇറ്റലിയുടെ ഭരണം സീസർ ആന്റണിയെയാണ് ഏൽപ്പിച്ചിരുന്നത്. ഗ്രീസിലെ ഫർസാലസ് എന്ന സ്ഥലത്ത് വച്ച് സീസർ പോംപിയുടെ സേനകളെ അസന്നിഗ്ദമായി തോൽപ്പിച്ചു. പോംപി ഈജിപ്റ്റിലോട്ട് ഓടി രക്ഷപ്പെട്ടു. സീസർ പുറകെ പോയെങ്കിലും ഇതിനിടെ പോംപി വധിക്കപ്പെട്ടു. വിജയശ്രീ ലാളിതനായി റോമിലേയ്ക്ക് മടങ്ങിയ സീസറെ സെനറ്റ് ഡിക്റ്റേറ്ററായി (latin : magistratus extraordinarius) അവരോധിച്ചു. റോമൻ റിപ്പബ്ലിക്കിൽ സർവ അധികാരങ്ങളുമുള്ള ഒരു പദവിയാണ് ഡിക്റ്റേറ്റർ. ആന്റണിയെ സീസർ തന്റെ പ്രധാന സഹായിയായി മാസ്റ്റർ ഒഫ് ഹോർസസ് (latin : Magister Equitum) എന്ന പദവിയിൽ നിയമിച്ചു. റിപ്പബ്ലിക്കിൽ ഡിക്റ്റേറ്റർ കഴിഞ്ഞാൽ രണ്ടാം സ്ഥാനമുള്ള പദവിയാണിത്. അങ്ങനെ എവിടെയെങ്കിലും യുദ്ധം നയിക്കാൻ സീസർ റോം വിട്ട് പോവുമ്പോൾ ഇറ്റലിയുടെ ഭരണം ഏറ്റെടുത്തിരുന്നത് ആന്റണിയായിരുന്നു. ഒരു മികച്ച സൈനിക നേതാവായിരുന്ന ആന്റണി പക്ഷേ രാജ്യഭരണത്തിൽ അത്രയും മിടുക്കില്ലായിരുന്നു. ആന്റണിക്ക് പറ്റിയ ഒരു പിഴവ് കാരണം റോമിൽ ഒരു കലാപമുണ്ടായി നൂറോളം പൗരന്മാർ മരണമടഞ്ഞു. ഇത് കാരണം സീസർ ആന്റണിയെ സർവ തസ്തികകളിൽ നിന്നും നീക്കം ചെയ്തു. ഇവർ രണ്ട് വർഷത്തോളം പരസ്പരം കണ്ടില്ല. പക്ഷേ ഈ അകൽച്ച അധിക കാലം നീണ്ടില്ല, 44 ബി സി യിൽ സീസർ കോൺസലായി തിരഞ്ഞെടുക്കപ്പെട്ടപ്പോൾ രണ്ടാമനായി വീണ്ടും ആന്റണിയെ നിയമിച്ചു. 

ഇടയ്ക്കിടയ്ക്ക് ഉണ്ടാവുന്ന ഉരസലുകൾക്കിടയിലും ആന്റണി സീസറിനോടുള്ള കൂറ് എന്നും നില നിർത്തി. സീസറിന്റെ അതിരുകവിഞ്ഞ രാഷ്ട്രീയ മേൽക്കോയ്മ റോമിലെ ഒപ്റ്റിമേറ്റ് കക്ഷിയിൽ പെട്ട ചിലരെ പരിഭ്രാന്തരാക്കി. സെനറ്റ് പിരിച്ച് വിട്ട് സീസർ രാജാവായി സ്വയം പ്രഖ്യാപിക്കുമെന്ന് അവർ ഭയന്നു. ബ്രൂട്ടസ്, കാസ്സിയസ്, കാസ്കാ എന്നിവരുടെ നേതൃത്വത്തിൽ ഒരു വിഭാഗം സീസറിനെ വധിക്കാനുള്ള ഗൂഢാലോചന തുടങ്ങി. ഈ ഗൂഢാലോചനക്കാരുടെ കൂട്ടത്തിലെ ട്രെബോണിയസ് എന്നോരാൾ ഇടയ്ക്ക് ആന്റണിയുടെ അഭിപ്രായമാരായാൻവേണ്ടി ഒരു തന്ത്രപരമായ സമീപനം നടത്തിയിരുന്നു. കാര്യം മനസ്സിലായ ആന്റണി ട്രെബോണിയസിന് യാതൊരു പ്രോൽസാഹനവും നൽകിയില്ല, പക്ഷേ ഈ സംഭാഷണത്തിന്റെ കാര്യം സീസറെ അറിയിച്ചതുമില്ല. 44 ബി സി മാർച്ച് പതിനഞ്ചാം തീയതി ഈ ഗൂഢാലോചനസംഘം സെനറ്റിന്റെ പോർട്ടിക്കോയിലിട്ട് സീസറെ കുത്തി കൊന്നു. 

സീസറിന്റെ വധത്തിന് ശേഷം ഗൂഢാലോചനക്കാർ സീസറിന്റെ അനുയായികളെയെല്ലാം വധിക്കുമെന്ന് ഭയന്ന് ആന്റണി കുറച്ച് കാലം ഒളിവിൽ പോയി. ഭയപ്പെട്ട പോലെ ഒന്നും സംഭവിക്കാത്ത്പ്പോൾ ആന്റണി റോമിലേക്ക് മടങ്ങി. റോമിലെ സാധാരണക്കാരായ പ്ലീബിയൻ ജനതയുടെ ഇടയിൽ സീസറിന് നല്ല ജനസമ്മതിയുണ്ടായിരുന്നു, ഒരു പറ്റം ആഡ്യ റോമന്മാർ (patricians) സീസറിനെ വധിച്ചു എന്നറിഞ്ഞ് അവർ അതീവ ക്ഷുഭിതരായി. സീസറിന്റെ ശവസംസ്കാര ചടങ്ങിൽ പങ്കെടുത്ത ജനക്കൂട്ടം അക്രമാസക്തമായി നിയന്ത്രണം വിട്ട് ബ്രൂട്ടസിന്റെയും, കാസ്സിയസിന്റെയും ഗൃഹങ്ങളാക്രമിച്ചു. ബ്രൂട്ടസും മറ്റ് ഗൂഢാലോചനക്കാരും റോം വിട്ട് പാലായനം ചെയ്തു ബ്രൂട്ടസിന്റെ നിയന്ത്രണത്തിലുള്ള സിസാല്പീൻ ഗോൾ (Cisalpine Gaul) പ്രവിശ്യയിൽ അഭയം തേടി. ആന്റണിയും മറ്റ് സീസർ അനുയായികളും ജനവികാരം സീസറെ വധിച്ചവർക്കെതിരെ തിരിക്കാൻ പരമാവധി ശ്രമിച്ചു. സ്ഥിതിഗതികൾ കൂടുതൽ കൂടുതൽ വഷളായി അവസാനം ഒരു ആഭ്യന്തര കലഹത്തിൽ കലാശിച്ചു.

സീസറിന്റെ വില്പത്രപ്രകാരം അനന്തരാവകാശിയായത് സീസറിന്റെ പെങ്ങളുടെ മകളുടെ മകനായ ഒക്റ്റാവിയനായിരുന്നു. ഇത് ആന്റണിക്ക് തെല്ല് ഇച്ഛാഭംഗമുണ്ടാക്കിയിരുന്നു, എന്നാലും, ആന്റണി ഒൿറ്റാവിയനും, ലെപിഡസുമായി സഖ്യം ചേരാൻ തീരുമാനിച്ചു. ഇവർ മൂവരും കൂടി ഒരു ത്രിമൂർത്തി സഖ്യമുണ്ടാക്കി സെനറ്റിന്റെ നിയന്ത്രണം ഏറ്റെടുത്തു. സ്ഥാനമൊഴിയാനുള്ള സെനറ്റിന്റെ ആജ്ഞ ധിക്കരിച്ച് ബ്രൂട്ടസും കാസ്സിയസും ഒരു സേന സമാഹരിച്ച് റോമിനെതിരെ വന്നു. ത്രിമൂർത്തി സഖ്യം റോമൻ സേനയുമായി വിമതരെ നേരിടാൻ പുറപ്പെട്ടു. രണ്ട് സേനകളും കിഴക്കൻ മാസിഡോണിയയിലെ ഫിലിപ്പിയിൽ വച്ച് ഏറ്റ്മുട്ടി. ഫിലിപ്പിയിൽ വച്ച് സേനകൾ തമ്മിൽ രണ്ട് സംഘട്ടനങ്ങൾ നടന്നു. ആദ്യത്തെ സംഘട്ടനത്തിൽ (first battle of Philippi) ഒക്റ്റാവിയന്റെ സേന ബ്രൂട്ടസിനെ നേരിട്ടു, ആന്റണി കാസ്സിയസിന്റെ സേനയെ നേരിട്ടു. ഈ സംഘട്ടനത്തിൽ ആന്റണി കാസ്സിയസിനെ തോല്പിച്ചു, ബ്രൂട്ടസ് ഒക്റ്റാവിയന്റെ സേനയെ തുരത്തി. കാസ്സിയസ് ബ്രൂട്ടസിന്റെ സേനയും തോറ്റു എന്നൊരു തെറ്റായ വാർത്ത കേട്ടു നിരാശിതനായി ആത്മഹത്യ ചെയ്തു. രണ്ടാമത്തെ ഫിലിപ്പി സംഘട്ടനത്തിൽ (second battle of Philippi) ത്രിമൂർത്തി സഖ്യത്തിന്റെ സേന ബ്രൂട്ടസിന്റെ സേനയുടെ മേൽ നിർണ്ണായക വിജയം നേടി. പരാജയം മുന്നിൽ കണ്ട് ബ്രൂട്ടസ് ആത്മഹത്യ ചെയ്തു. ഇതിന് ശേഷം ത്രിമൂർത്തി സഖ്യം റോമൻ റിപ്പബ്ലിക്കിനു മേലുള്ള അവരുടെ അധികാരം ഉറപ്പിച്ചു. റോം നഗരവും, റോമൻ ഇറ്റലിയുടെയും ഭരണം ഒക്റ്റാവിയൻ ഏറ്റെടുത്തു. പടിഞ്ഞാറൻ പ്രവിശ്യകൾ ലെപിഡസിന്റെ ഭരണത്തിലും, കിഴക്കൻ പ്രവിശ്യകൾ ആന്റണിയുടെ കീഴിലുമായി. ത്രിമൂർത്തി സഖ്യത്തിന്റെ എതിരാളികൾക്കെതിരെ കർശന നടപടികളുണ്ടായി അനേകം പേരെ വധ ശിക്ഷയ്ക്ക് വിധിക്കയും അവരുടെ വസ്തുവകകൾ കണ്ടുകെട്ടുകയും ചെയ്തു.
സീസറിന്റെ പഴയ കാമുകിയായ ക്ലിയോപാട്രയെ ആന്റണി ഇപ്പോഴത്തെ തുർക്കിയിലുള്ള റ്റാർസസ് എന്ന പട്ടണത്തിലേക്ക് വിളിച്ച് വരുത്തി. അവിടെ വച്ച് അവർ തമ്മിൽ സഖ്യത്തിലായി. ക്ലിയോപാട്ര ആന്റണിയുടെ കാമുകിയായി. ക്ലിയോപാട്ര അലക്സാൻഡ്രിയയിലോട്ട് മടങ്ങിയപ്പോൾ ആന്റണിയും കൂടെപ്പോയി. 41 ബി സി യിലെ ശിശിരകാലം ആന്റണി ക്ലിയോപാട്രയോടൊപ്പം ഈജിപ്റ്റിൽ ചിലവഴിച്ചു. 40 ബി സി യിൽ ഒക്റ്റാവിയനും ആന്റണിയുടെ ഭാര്യ ഫുൾവിയായും തമ്മിലുള്ള ചില രാഷ്ട്രീയ പ്രശ്നങ്ങൾ കാരണം ആന്റണിക്ക് റോമിലേക്ക് മടങ്ങേണ്ടി വന്നു. ഇതിനിടെ ഫുൾവിയായെ ഒക്റ്റാവിയൻ ഗ്രീസിലെ സിക്യോണിലേക്ക് (Sicyon) നാടുകടത്താൻ ആജ്ഞാപിച്ചിരുന്നു. അങ്ങോട്ടുള്ള യാത്രാ മധ്യെ ഫുൾവിയ മരണമടഞ്ഞു. റോമിലെത്തിയ ആന്റണി ഒക്റ്റാവിയനുമായി സന്ധി ചെയ്തു, 40 ബി. സി. യിൽ ഒക്റ്റാവിയന്റെ സഹോദരി ഒക്റ്റാവിയയെ കല്യാണം കഴിച്ചു. 
42 ബി സി യിൽ നടന്ന ഫിലിപ്പിയിലെ ആഭ്യന്തര യുദ്ധത്തിൽ ബ്രൂട്ടസിനെയും കാസ്സിയസിനെയും പിന്തുണച്ച പാർത്തിയൻ സാമ്രാജ്യം പക്കോറസ് ഒന്നാമന്റെ കീഴിൽ 40 ബി സി യിൽ റോമൻ പ്രവിശ്യയായ സിറിയയും പിന്നീട് ഏഷ്യാമൈനർ മുഴുവനും പിടിച്ചടക്കി, ജുഡിയയുടെ രാജാവായി ആന്റിഗോണസിനെ സ്ഥാപിച്ചു. പക്കോറസിനെ നേരിടാൻ ആന്റണി തന്റെ സേനാ നായകനായ പുബ്ലിയസ് വെന്റിഡിയസിനെ അയച്ചു. വെന്റിഡിയസ് പാർത്തിയൻ സേനയെ ഏഷ്യാ മൈനറിൽ നിന്ന് തുരത്തി. യുദ്ധത്തിൽ പക്കോറസ് കൊല്ലപ്പെട്ടു. ഈ ആക്രമണത്തിനു പ്രതികാരമെന്നോണം ആന്റണി പാർത്തിയൻ സാമ്രാജ്യം ആക്രമിക്കാൻ പദ്ധതിയിട്ടു. ഇതിന് ഒക്റ്റാവിയൻ വാഗ്ദാനം ചെയ്ത സേന പല പ്രശ്നങ്ങൾ കാരണം ഇറ്റലിയിൽ തന്നെ നിന്നു പോയി. ഒടുവിൽ തന്റെ പാർത്തിയൻ പദ്ധതിയിൽ ഒക്റ്റാവിയന്റെ പിന്തുണയിൽ സംശയം തോന്നിത്തുടങ്ങിയ ആന്റണി അലക്സാൻഡ്രിയയിൽ ചെന്ന് ക്ലിയോപാട്രയുടെ സഹായം തേടി. സേന സംഘടിപ്പിക്കാനുള്ള പണം ക്ലിയോപാട്ര നൽകി. ഒരു ലക്ഷം വരുന്ന സേനയുമായി ആന്റണി ജെറുസലേം പിടിച്ചടക്കി ഹെറോദിനെ ജുഡിയയിലെ രാജാവാക്കി. പിന്നീട് ആന്റണി പാർത്തിയയെ ആക്രമിച്ചു. ഈ ആക്രമണം വൻ പരാജയമായിരുന്നു, സേനയുടെ കാൽ ഭാഗവും നഷ്ടപ്പെട്ട് ആന്റണിക്ക് പാർത്തിയയിൽ നിന്ന് പിൻവാങ്ങേണ്ടി വന്നു.

ഇതിനിടെ റോമിൽ ത്രിമൂർത്തി ഭരണകൂടം ഇല്ലാതായി. ഒക്റ്റാവിയൻ ലെപിഡസിനെ രാജി വയ്പ്പിച്ചു ഏതാണ്ട് ഏകാധിപതിയായി ഭരിച്ചു തുടങ്ങി. ഒക്റ്റാവിയൻ ബ്രൂട്ടസിന്റെയും , കാസ്സിയസിന്റെയും ശക്തി കേന്ദ്രങ്ങളായിരുന്ന കുലീന റോമാക്കാരെ (patricians) പ്രീണിപ്പിച്ചു തന്റെ വശത്താക്കാനുള്ള ശ്രമങ്ങൾ തുടങ്ങി. അലക്സാൻഡ്രിയയിൽ കഴിയുന്ന ആന്റണിയെ ഒക്റ്റാവിയൻ പരസ്യമായി വിമർശിക്കാനും തുടങ്ങി. ഭാര്യയെ റോമിൽ ഉപേക്ഷിച്ചു ക്ലിയോപാട്രയോടൊപ്പം കഴിയുന്നു. റോമൻ രീതികൾ ഉപേക്ഷിച്ച് ഒരു ഈജിപ്ഷ്യനെപ്പോലെ ജീവിക്കുന്നു എന്നൊക്കെയായിരുന്നു ഈ ആരോപണങ്ങൾ. പലതവണ ആരോപണങ്ങൾക്ക് മറുപടി പറയാൻ ആന്റണിയെ റോമിലേക്ക് വിളിപ്പിച്ചു, പക്ഷേ ആന്റണി പോയില്ല. വീണ്ടും ഈജിപ്ഷ്യൻ പണവുമായി സേന സമാഹരിച്ച് ആന്റനി അർമേനിയ ആക്രമിച്ചു. ഈ ആക്രമണം വിജയിച്ചു, അതിനു ശേഷം അലക്സാൻഡ്രിയയിൽ നടന്ന വിജയാഘോഷ ചടങ്ങിൽ വച്ച് ആന്റണി ഒക്റ്റാവിയനുമായുള്ള സഖ്യം അവസാനിച്ചു എന്ന് പ്രഖ്യാപിച്ചു. ആന്റണിയുടെ നിയന്ത്രണത്തിലുള്ള പ്രദേശങ്ങൾ അദ്ദേഹം മക്കൾക്കായി വീതിച്ചു കൊടുക്കുന്ന പ്രഖ്യാപനവും നടത്തി. ഇതിന്റെ കൂട്ടത്തിൽ ക്ലിയോപാട്രയിൽ സീസറിന് ജനിച്ച കൈസാരിയൊണെ (Caesarion) സീസറിന്റെ അനന്തരാവകാശിയും ക്ലിയോപാട്രക്കോപ്പം ഈജിപ്റ്റിന്റെ രാജാവായും പ്രഖ്യാപിച്ചു. ഇത് ഒക്റ്റാവിയന് ഒട്ടും സ്വീകാര്യമായിരുന്നില്ല, സീസറിന്റെ അനന്തരാവകാശി എന്നതായിരുന്നു ഒക്റ്റാവിയന്റെ സർവ അധികാരങ്ങളുടെയും സ്രോതസ്സ്, ആന്റണിയുടെ ഈ പ്രഖ്യാപനം ഒരു വലിയ ഭീഷണിയായി ഒക്റ്റാവിയൻ കണ്ടു. 

33 ബി സി യിൽ ത്രിമൂർത്തി ഭരണകൂടത്തിന്റെ രണ്ടാമത്തെ അഞ്ച് വർഷ കാലാവധി അവസാനിച്ചു. സെനറ്റ് പിന്നീടത് പുതുക്കിയില്ല. രണ്ട് വശത്തു നിന്നും ആരോപണങ്ങൾ ഒഴുകി. അലക്സാൻഡ്രിയയിൽ നിന്ന് ആന്റണി ഒക്റ്റാവിയന്റെ പെങ്ങൾ ഒക്റ്റാവിയയിൽ നിന്നുള്ള വിവാഹമോചനം അറിയിച്ചു. ഒക്റ്റാവിയൻ നിയമവിരുദ്ധമായി അധികാരം കൈയടക്കിയെന്നും ആ ഭരണത്തിന് യാതൊരു നിയമ സാധുതയും ഇല്ലെന്ന് ആന്റണി പ്രഖ്യാപിച്ചു. മറുപടിയായി ഒക്റ്റാവിയൻ ആന്റണിയുടെ മേൽ രാജ്യദ്രോഹ കുറ്റം ചുമത്തി. പ്രവിശ്യകളുടെ ഭരണം നിയമവിരുദ്ധമായി കൈയടക്കി വയ്ക്കുക, സെനറ്റിന്റെ അനുവാദമില്ലാതെ അന്യ രാജ്യങ്ങളെ ആക്രമിക്കുക എന്നിവയായിരുന്നു ആന്റണിയുടെ മേൽ ചുമത്തപ്പെട്ട കുറ്റങ്ങൾ. 32 ബി സി യിൽ സെനറ്റ് ആന്റണിയെ സർവ അധികാരങ്ങളിൽ നിന്നും നീക്കി ഈജിപ്റ്റിനെതിരെ യുദ്ധം പ്രഖ്യാപിച്ചു. 31 ബി സി യിൽ റോമും ഈജിപ്റ്റും തമ്മിലുള്ള യുദ്ധം തുടങ്ങി. യുദ്ധം നയിച്ചത് ഒക്റ്റാവിയന്റെ പ്രധാന സേനാനായകൻ മാർക്കസ് അഗ്രിപ്പയായിരുന്നു. യുദ്ധത്തിൽ ഒക്റ്റാവിയന്റെ സേന നിർണായകമായ വിജയങ്ങൾ നേടി ഈജിപ്റ്റിൽ പ്രവേശിച്ചു. അന്ത്യം മുന്നിൽ കണ്ട ആന്റണി ആത്മഹത്യ ചെയ്തു. കുറച്ച് ദിവസങ്ങൾ കഴിഞ്ഞ് ക്ലിയോപാട്രയും ആത്മഹത്യ ചെയ്തു. കൈസാരിയൊണെയും (Caesarion), ആന്റണിയുടെ മൂത്ത മകൻ ( മൂന്നാൻ ഭാര്യ ഫുൾവിയയുടെ മകൻ) മാർക്കസ് അന്റോണിയസ് ആന്റില്ലസിനെയും ഒക്റ്റാവിയൻ വധ ശിക്ഷയ്ക്ക് വിധിച്ചു. ആന്റണിയുടെ മറ്റുള്ള മക്കളെ (ക്ലിയോപാട്രയിൽ ജനിച്ച മക്കൾ ഉൾപ്പെടെ) ഒക്റ്റാവിയൻ വെറുതെ വിട്ടു. വിജയശ്രീ ലാളിതരായി റോമിലേക്ക് മടങ്ങിയ ഒക്റ്റാവിയനെയും, മാർക്കസ് അഗ്രിപ്പയെയും സെനറ്റ് കോൺസൾ പദവിയിലോട്ടുയർത്തി. 

ആന്റണിയുടെ മരണത്തോടെ ഒക്റ്റാവിയൻ റോമിന്റെ അനിഷേധ്യ നേതാവായി. 27 ബി സി യിൽ ഒക്റ്റാവിയൻ റോമൻ സാമ്രാജ്യത്തിന്റെ ചക്രവർത്തിയായി. മനഃപൂർവമല്ലെങ്കിലും ആന്റണിയുടെ പ്രവ്ർത്തികൾ റോമൻ റിപ്പബ്ലിക്കിന്റെ അന്ത്യത്തിന് ഒരു കാരണമായി. പക്ഷേ ഒക്റ്റാവിയയിൽ ആന്റണിക്ക് ജനിച്ച മക്കൾ വഴി അദ്ദേഹം പിന്നീട് വന്ന റോമൻ ചക്രവർത്തിമാരായ കലിഗുള, നീറോ എന്നിവരുടെ പിതാമഹനായി.


</doc>
<doc id="230804" url="https://ml.wikipedia.org/wiki?curid=230804" title="ഹാനോക്">
ഹാനോക്

പരമ്പരാഗത കൊറിയൻ ഭവനങ്ങളാണ് ഹാനോക്(Hanok) എന്നറിയപ്പെടുന്നത്. കൊറിയൻ വാസ്തുവിദ്യയിൽ നിർമിച്ചിരിക്കുന്ന ഇവ ഭൂപ്രകൃതിയേയും കാലാവസ്ഥയേയുംകണക്കിലെടുത്താണ് രൂപകല്പനചെയ്തിരിക്കുന്നത്.

ഹാനോക്ക് ഭവനത്തിന്റെ അകവും അത്തരത്തിൽ തന്നെയാണ് രൂപപ്പെടുത്തിയിരിക്കുന്നത്. ബീസാനിംസു(Baesanimsu (배산임수) എന്നറിയപ്പെടുന്ന കൊറിയൻ വാസ്തുശാസ്ത്രമാണ് ഇതിന്റെ നിർമിതിക്ക നിദാനം. ഹാനോക് ഭവനത്തിന്റെ മുന്നിൽ നദിയും പിന്നിൽ പർവ്വതവും ഉണ്ടെങ്കിൽ അത് ഒരു ഉത്തമ ഭവനായിരിക്കും എന്ന് വിശ്വസിക്കപ്പെടുന്നു. ഓണ്ഡോൾ എന്നറിയപ്പെടുന്ന ഒരു താപന രീതിയും ഹാനോക് വീടുകളിൽ ഉണ്ട്. അതികഠിനമായ ശൈത്യത്തിൽനിന്നും ഇത് അന്തേവാസികളെ സംരക്ഷിച്ച് നിർത്തുന്നു.

പ്രാദേശികമായും ഹാനോക്കുകൾ വ്യത്യാസപ്പെടാം. തണുത്തുറഞ്ഞ വടക്കൻ പ്രദേശങ്ങളിൽ സംവൃതചതുര രൂപത്തിലുള്ള ഹാനോക്കുകളാണ് കാണപ്പെടുന്നത്. ഇത് താപത്തെ തടഞ്ഞുനിർത്താൻ സഹായിക്കുന്നു. 'L' ആകൃതിയിലുള്ള ഹാനോക്കുകൾ മധ്യനാടുകളിലും, 'I' ആകൃതിയിലുള്ള ഹാനോക്കുകൾ തെക്കൻ പ്രദേശങ്ങളിലും കണ്ടുവരുന്നു.
പ്രാദേശികമായി സുലഭമായ മണ്ണ്, തടി, കല്ലുകൾ എന്നിവയാണ് ഹാനോക്കിന്റെ പ്രധാന നിർമ്മാണ സാമഗ്രികൾ. തീർത്തും പരിസ്ഥിതിക്ക് ദോഷം ചെയ്യാത്ത വസ്തുക്കളാണിവ. ഗിവ(Giwa) എന്നറിയപ്പെടുന്ന ഓടുകളും ഹാനോക്കിൽ ഉപയോഗിഛ്കിരിക്കുന്നു. കൊറിയൻ പരമ്പരാഗത കടലാസായ ഹഞിയും(Hanji) ഇതിന്റെ നിർമ്മാണത്തിനായ പ്രയോജനപ്പെടുത്തിയിരിക്കുന്നു.


</doc>
<doc id="230810" url="https://ml.wikipedia.org/wiki?curid=230810" title="പടനിലം">
പടനിലം

ആലപ്പുഴ ജില്ലയിലെ ഒരു പ്രമുഖമായ സാംസ്കാരിക കേന്ദ്രമാണു പടനിലം. യുദ്ധഭൂമി എന്നാണ് പടനിലം എന്ന വാക്കിനർത്ഥം. നൂറനാട് പാറ - പന്തളം റൂട്ടിൽ അച്ചൻകോവിലാറിന്റെ തീരത്താണ് ഈ ഗ്രാമം സ്ഥിതിചെയ്യുന്നത്. ശിവരാത്രി മഹോത്സവത്തിന് പേരുകേട്ടതാണ് ഇവിടത്തെ പരബ്രഹ്മ ക്ഷേത്രം.ശബരിമലയുടെ ഒരു പ്രധാനപ്പെട്ട ഇടത്താവളം ആണ് പടനിലം ക്ഷേത്രം.
മതമൈത്രിക്ക് പേരുകേട്ട ഇടമാണ് നൂറനാട് പടനിലം .ഏതു മതത്തിൽ പെട്ട ജനങ്ങള്ക്കും ആരാധന നടത്താവുന്ന ക്ഷേത്രമാണ് പടനിലം പരബ്രഹ്മ ക്ഷേത്രം.സാധാരണ ക്ഷേത്രങ്ങളിൽനിന്നു വിഭിന്നമായി ഇവിടെ ഗോപുരമോ, ചുറ്റമ്പലം ശ്രീകോവിൽ മുതലായവയോ ഇല്ല .ക്ഷേത്രത്തിന്റെ മേല്ക്കൂര ആൽ, മാവ്, ഇലഞ്ഞി തുടങ്ങിയ വൃക്ഷങ്ങളാണ് പ്രദാനം ചെയ്യുന്നത് .പടിഞ്ഞാറോട്ട് ദർശനമുള്ള അപൂർവം ക്ഷേത്രങ്ങളിൽ ഒന്നാണ് പടനിലം . 



-കൊയ്പ്പള്ളിമഠം നാരായണ ഭട്ടതിരി 
-ഗീവർഗീസ് കൊച്ചുകുഞ്ഞു---ആശാൻ (അയണിവിളയിൽ ബംഗ്ളാവ് )
-പി കെ .പി പോറ്റി 
-ടി ജി തങ്കപ്പൻ പിള്ളൈ  
-ശിവപാലൻ ഉണ്ണിത്താൻ  
 മികച്ച മാധ്യമ പ്രവർത്തക അവാർഡ് ഫൊക്കാന അമേരിക്ക )


</doc>
<doc id="230812" url="https://ml.wikipedia.org/wiki?curid=230812" title="ഈശ്വരമംഗലം മഹാദേവക്ഷേത്രം">
ഈശ്വരമംഗലം മഹാദേവക്ഷേത്രം

കോട്ടയം ജില്ലയിലെ ഒരു ശിവക്ഷേത്രമാണ് കീഴ്വായ്പുരയിലെ ഈശ്വരമംഗലം മഹദേവക്ഷേത്രം. കോട്ടയം - കോഴഞ്ചേരി സംസ്ഥാന ഹൈവെയ്ക്കു സമീപം മല്ലപ്പള്ളിയിൽ നിന്നും 3 കിലോമീറ്റർ കിഴക്കു മാറി കീഴ്വായ്പൂർ ജംഗ്ഷനിൽ നിന്നും 50 മീറ്റർ തെക്കു മാറി ക്ഷേത്രം സ്ഥിതി ചെയ്യുന്നു. മണിമലയാറിന്റെ സമീപത്താണ് ക്ഷേത്രം നിൽക്കുന്നത്.


</doc>
<doc id="230815" url="https://ml.wikipedia.org/wiki?curid=230815" title="നന്ദനാർ ക്ഷേത്രം, മൂന്തൂർ">
നന്ദനാർ ക്ഷേത്രം, മൂന്തൂർ

എറണാകുളം ജില്ലയിലെ കോതമംഗലം താലുക്കിൽ, കോട്ടപ്പടി പഞ്ചായത്തിൽ മൂന്തുർ എന്ന സ്ഥലത്തുള്ള ശിവക്ഷേത്രമാണ് നന്തനാർ ക്ഷേത്രം. ശിവ പ്രതിഷ്ഠക്കൊപ്പം ഭക്തനന്തനാരുടെ പ്രതിഷ്ഠയും ഉള്ള കേരളത്തിലെ അപൂർവ്വം ക്ഷേത്രങ്ങളിൽ ഒന്നാണ് ഇത്. അമ്പതിയൊന്നു പടികൾ കയറിവേണം നടയ്ക്കൽ എത്താൻ. മലയാളം മാസം ഒന്നാംതിയതികളിൽ രാവിലെ പ്രത്യേക പൂജകൾ നടത്തിവരുന്നു. കൂടാതെ എല്ലാ ശനിയാഴ്ചകളിലും വൈകിട്ട് ദീപാരാധനയും മറ്റു പൂജാദികർമങ്ങളും ചെയ്തുവരുന്നു.


</doc>
<doc id="230823" url="https://ml.wikipedia.org/wiki?curid=230823" title="ഖാലിദ്‌ ഇബ്ൻ അബ്ദുൽ അസീസ്‌ അൽ സൗദ്">
ഖാലിദ്‌ ഇബ്ൻ അബ്ദുൽ അസീസ്‌ അൽ സൗദ്

ആധുനിക സൗദി അറേബ്യയുടെ നാലാമത്തെ രാജാവായിരുന്നു ഖാലിദ്‌ ഇബ്ൻ അബ്ദുൽ അസീസ്‌ അൽ സൗദ്( ".

ഫൈസൽ ബിൻ അബ്ദുൽ അസീസ്‌ രാജാവിന് ശേഷം 1975 മുതൽ 1982 വരെയാണ് സൗദി അറേബ്യയുടെ ഭരണം ഖാലിദ്‌ ഇബ്ൻ അബ്ദുൽ അസീസ്‌ അൽ സൗദ് രാജാവ് നിർവഹിച്ചത്.


</doc>
<doc id="230826" url="https://ml.wikipedia.org/wiki?curid=230826" title="ഫൈസൽ ഇബ്ൻ അബ്ദുൽ അസീസ്‌ അൽ സൗദ്">
ഫൈസൽ ഇബ്ൻ അബ്ദുൽ അസീസ്‌ അൽ സൗദ്

1964 മുതൽ 1975 വരെ ആധുനിക സൗദി അറേബ്യയിൽ ഭരണം നടത്തിയത് ഫൈസൽ ഇബ്ൻ അബ്ദുൽ അസീസ്‌ അൽ സൗദ് ( "") എന്ന എന്ന ഫൈസൽ രാജാവായിരുന്നു.

1964 മുതൽ 1975 വരെ പതിനൊന്നുവർഷങ്ങൾ ഫൈസൽ ഇബ്ൻ അബ്ദുൽ അസീസ്‌ അൽ സൗദ് എന്ന ഫൈസൽ രാജാവാണ് സൗദി അറേബ്യയുടെ ഭരണം നിർവഹിച്ചത്. രാജ്യത്ത് സാമ്പത്തികരംഗത്തും വിദേശനയങ്ങളിലും കാതലായ മാറ്റങ്ങൾ വരുത്തിയ ഇദ്ദേഹമാണ് ഓർഗനൈസേഷൻ ഓഫ് ഇസ്‌ലാമിക് കോൺഫറൻസ് (ഒ.ഐ.സി.) രൂപവത്കരണത്തിന് മുൻകൈയെടുത്തത്.

ഫൈസൽ രാജാവിന്റെ സ്മരണക്കായി ഏർപ്പെടുത്തിയ അവാർഡാണ് ഫൈസൽ അവാർഡ്. 1979 മുതൽ ഇസ്‌ലാമികസേവനം, ഇസ്‌ലാമികപഠനം, അറബിസാഹിത്യം, വൈദ്യം, ശാസ്ത്രം എന്നീ വിഭാഗങ്ങളിൽ ഫൈസൽ അവാർഡ് നൽകിവരുന്നു.


</doc>
<doc id="230837" url="https://ml.wikipedia.org/wiki?curid=230837" title="എഡ്രിയൻ സ്മിത്ത്">
എഡ്രിയൻ സ്മിത്ത്

ബുർജ് ഖലീഫ, ജിൻ മാഒ ടവർ തുടങ്ങിയ കെട്ടിടങ്ങളുടെ രൂപരേഖ തയ്യാറാക്കുകയും നിർമ്മാണ മേൽനോട്ടം വഹിക്കുകയും ചെയ്ത സാങ്കേതിക വിദഗ്ദ്ധൻ ആണ് എഡ്രിയൻ സ്മിത്ത് (ജനനം: ഓഗസ്റ്റ് 19, 1944). ആസൂത്രണത്തിലിരിക്കുന്ന സൗദി അറേബ്യയിലെ 1000 മീറ്റർ പൊക്കമുള്ള കിംഗ്‌ഡം ടവറിന്റെയും, അസൈർബജാൻ ടവറിന്റെയും (1050 മീറ്റർ) നിർമ്മാണ നിയന്ത്രണം സ്മിത്തിനാണു്. 


</doc>
<doc id="230853" url="https://ml.wikipedia.org/wiki?curid=230853" title="കടുപ്പശ്ശേരി പള്ളി">
കടുപ്പശ്ശേരി പള്ളി

തൃശ്ശൂർ ജില്ലയിലെ വേളൂക്കര പഞ്ചായത്തിൽ കടുപ്പശ്ശേരിയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കടുപ്പശ്ശേരി പള്ളി (Kaduppassery Church) അഥവ തിരുഹൃദയ പള്ളി (Sacred Heart Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. യേശുവിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.



</doc>
<doc id="230863" url="https://ml.wikipedia.org/wiki?curid=230863" title="ക്രിസ്തീയ വിവാഹം">
ക്രിസ്തീയ വിവാഹം

ക്രിസ്തീയ കാഴ്ച്ചപ്പാടിൽ ദൈവിക സൃഷ്ടികർമ്മത്തിൽ പങ്കാളികളാവുകയും പരസ്പരം സ്നേഹിക്കുകയും സ്നേഹിക്കപ്പെടുകയും ചെയ്തു കൊണ്ട് തങ്കൾക്ക് ഉണ്ടാകുന്ന മക്കളെ പുണ്യമായ മാർഗ്ഗത്തിൽ വളർത്തി മരണം വരെ വേർപിരിയാൻ ആവാത്ത വിധം ബന്ധിപ്പിക്കുന്ന കൂദാശയാകുന്നു ക്രിസ്തീയ വിവാഹം. വിവിധ ക്രൈസ്തവ സഭകളുടെ ആരാധനക്രമങ്ങൾ വ്യത്യാസപ്പെട്ടിരിക്കുന്നതുപോലെ വിവാഹവുമായി ബന്ധപ്പെട്ട ചടങ്ങുകളും വ്യത്യസ്തമാണ്. പ്രദേശികമായ വ്യത്യാസവും കൂടിചേരുമ്പോൾ ഓരോ സഭയിലും വിവാഹം ഒന്നിനൊന്ന് വ്യത്യാസപ്പെട്ടിരിക്കുന്നു. ഏറിയ പങ്കു വിവാഹങ്ങൾക്കും മതപരമായ ചടങ്ങുകൾ ഉൾപ്പെട്ടിരിക്കുന്നു. വിവാഹമെന്നത് വധുവരന്മാരെ ദൈവം യോജിപ്പിച്ച് ഭാര്യഭർത്താക്കന്മാരാക്കുന്ന വിശുദ്ധ ചടങ്ങായി ക്രൈസ്തവ സഭകൾ കരുതുന്നു. ക്രിസ്തീയ വിവാഹ ചടങ്ങുകൾ ആരാധനാലയങ്ങളിൽ പുരോഹിതന്റെ ആശീർവാദത്തോടെയാണ് പൂർത്തികരിക്കുന്നത്. വിവാഹമെന്നത് വൈദികവൃത്തിപോലെ പവിത്രമാണെന്നും ക്രിസ്തുവിന് ലോകത്തിലും സഭയിലും നിർവഹിക്കാനുള്ള ദൗത്യം സ്ത്രീയും പുരുഷനും വിവാഹ ഉടമ്പടിയിലൂടെ ഏറ്റെടുക്കുകയും തങ്ങളിലൂടെ പൂർത്തീകരിക്കാൻ ശ്രമിക്കുകയും ചെയ്യുന്നു എന്നതാണ് ക്രൈസ്തവ സഭകളുടെ കാഴ്ചപ്പാട്.

പ്രായപൂർത്തിയായ പുരുഷനും സ്ത്രീക്കും സമൂഹത്തിന്റേയും മതത്തി ന്റെയും അവരുടെ ബന്ധു ജനങ്ങളുടേയും അനുവാദത്തോടെ ഒന്നിച്ചു ജീവിക്കാനുള്ള ചടങ്ങാണ്‌ വിവാഹം. മിക്ക എപ്പിസ്കോപ്പൽ സഭകളും വിവാഹത്തെ കൂദാശകളിലൊന്നായി ഉൾപ്പെടുത്തിയിരിക്കുന്നു. കത്തോലിക്കാ സഭയിൽ വിവാഹത്തിന് മുന്നോടിയായി മനഃസമ്മതം എന്ന ഒരു ചടങ്ങു കൂടിയുണ്ട്. താലി, മന്ത്രകോടി, മോതിരം എന്നിവ കേരളത്തിലെ ക്രിസ്തീയ വിവാഹങ്ങളിൽ കണ്ടുവരുന്നു. വിവാഹശേഷം വധുവരന്മാരും സാക്ഷികളും പള്ളിയുടെ രേഖകളിൽ ഒപ്പ് വെയ്ക്കുന്നതോടെ പള്ളിയുടെ നിയന്ത്രണത്തിലുള്ള ചടങ്ങുകൾ അവസാനിക്കുന്നു. വിവാഹവുമായി ബദ്ധപ്പെട്ട സൽക്കാരങ്ങളിലും അതിന് മുൻപും പ്രാദേശികമായ വിവിധ ചടങ്ങുകളുണ്ട്. മധുരം കൊടുക്കുക, പൂമാല അണിയിക്കുക, നിലവിളക്ക് കൊളുത്തുക, കളഭം തൊടുക, അമ്മ വധുവരന്മാരുടെ നെറ്റിയിൽ കുരിശ് വരച്ച് മാലയിട്ട് വീട്ടിലേക്ക് കയറ്റുക, വൈനും കേക്കും നൽകുക തുടങ്ങിയവ.

കേരളത്തിൽ പൗരസ്ത്യ സുറിയാനി പാരമ്പര്യത്തിലുള്ള സിറോ മലബാർ, കൽദായ എന്നീ സഭകളിലും പാശ്ചാത്യ സുറിയാനി പാരമ്പര്യത്തിലുള്ള സിറോ മലങ്കര, യാക്കോബായ, ഓർത്തഡോക്സ്, മാർത്തോമ്മാ, തൊഴിയൂർ എന്നീ സഭകളിലും വിവാഹം ഏഴു കൂദാശകളിൽ ഒന്നായാണ് കണക്കാക്കപ്പെടുന്നത്. വിവാഹത്തിന്റെ പ്രധാന കാർമ്മികൻ കശ്ശീശാ, എപ്പിസ്കോപ്പാ മുതലായ പുരോഹിതസ്ഥാനീയരായിരിക്കും. പള്ളികളിൽ മദ്ബഹായുടെ മുൻപിൽ നിന്നുകൊണ്ടാണ് വിവാഹം നടത്തുന്നത്. വിവാഹ കൂദാശ രണ്ട് ഭാഗങ്ങളായാണ് ഈ സഭകളിൽ നടത്തുന്നത്;


വിവാഹനിശ്ചയത്തിന്റെ അടയാളമായി പുരോഹിതസ്ഥാനീയൻ ത്രിത്വനാമത്തിൽ 2 മോതിരങ്ങളെ വാഴ്ത്തി അത് വരന്റെയും, വധുവിന്റെയും അണിവിരലിൽ അണിയിക്കുന്ന ചടങ്ങാണിത്. വിവിധ പ്രത്യേക പ്രാർത്ഥനകളും, ഗീതങ്ങളും ഈ ചടങ്ങിൽ ആലപിക്കുന്നു.

വിവാഹ കൂദാശയുടെ ഏറ്റവും പ്രധാന ഭാഗമാണിത്. കിരീടംവാഴ്‌വിന്റെ ശുശ്രൂഷാമദ്ധ്യേ പൗലോസ് ശ്ലീഹായുടെ ലേഖനവും, വി. ഏവൻഗേലിയോനും വായിക്കപ്പെടുന്നു. ഈ ഭാഗത്തിന്റെ അവസാനമായി കുരിശോടുകൂടിയ ആശീർവദിച്ച സ്വർണമാല വരന്റെയും, വധുവിന്റെയും ശിരസ്സിൽ മൂന്ന് പ്രാവശ്യം വീതം കിരീടത്തിന്റെ ആകൃതിയിൽ ആഘോഷിച്ച് സ്ഥാപനഗീതം ചൊല്ലുന്നു. വധൂവരന്മാരെ കുടുംബത്തിന്റെ രാജാവും, രാജ്ഞിയുമായി അവരോധിക്കുന്നുവെന്ന സൂചനയിലാണ് ഈ ചടങ്ങ് രൂപപ്പെട്ടത്.
<br>
പാശ്ചാത്യ സുറിയാനി സ്ഥാപനഗീതം<br>
“ക്ലിലോ ബീദേ ദ് മോറാൻ<br>
മെൻ ശ്മായോ സോആ വ്നോഹേസ്<br> 
ല്ഹസ്നോ യോഏ ക്ലീലോ<br>
ദ്കൊഹ്‌-നോ സോഏമ് ബ്റീശേ”<br>

വിവാഹത്തിന്റെ അവസാനമായി വരൻ വധുവിന്റെ കഴുത്തിൽ മിന്നുകെട്ടുകയും, തലയിൽ മന്ത്രകോടി ഇടുകയും ചെയ്യുന്നു.

മുഖ്യധാരാ പെന്തക്കോസ്ത് സഭകളിലെ വിവാഹങ്ങൾക്ക് ഏകീകൃതമായ ക്രമമോ, രീതിയോ ഇല്ല. പെന്തക്കോസ്ത് ആരാധനാലയങ്ങളിലും, ഓഡിറ്റോറിയങ്ങളിലുമെല്ലാം ഇവർ വിവാഹം നടത്താറുണ്ട്. വിവിധ പ്രാർത്ഥനകൾ, പ്രസംഗങ്ങൾ, ഉപദേശങ്ങൾ, പാട്ടുകൾ തുടങ്ങിയവയെല്ലാം പെന്തക്കോസ്ത് സഭകളിലെ വിവാഹങ്ങളിൽ കണ്ടുവരാറുണ്ട്. പാസ്റ്ററാണ് വിവാഹത്തിന്റെ മുഖ്യകാർമ്മികത്വം വഹിക്കുന്നത്. മിന്നുകെട്ടൽ, മോതിരമിടൽ ആദിയായ ആചാരങ്ങളെന്നും മുഖ്യധാരാ പെന്തക്കോസ്ത് സഭകളിൽ കണ്ടുവരുന്നില്ല.



</doc>
<doc id="230865" url="https://ml.wikipedia.org/wiki?curid=230865" title="ഇ.പി. തോംസൺ">
ഇ.പി. തോംസൺ

ബ്രിട്ടിഷ് ചരിത്രകാരനും മാർക്സിസ്റ്റ് ചിന്തകനുമായിരുന്നു ഇ.പി. തോംസൺ. 1924 ഫെബ്രുവരി 3 ഓക്സ്ഫഡിൽ ജനിച്ച എഡ്വേഡ് പാമർ തോംസണിന്റെ മാതാപിതാക്കൾ ഉത്പതിഷ്ണുക്കളും ഇടതുപക്ഷാനുഭാവികളുമായിരുന്നു. 
തന്റെ ജ്യേഷ്ഠനായ ഫ്രാങ്കിനെ ബൾഗേറിയൻ ഫാസിസ്റ്റുകൾ കൊലപ്പെടുത്തിയത് തോംസണിന്റെ ജീവിതത്തിലെ വഴിത്തിരിവായി. കേംബ്രിജ് സർവ്വകലാശാലയിൽ പഠിച്ചുകൊണ്ടിരിക്കുമ്പോൾത്തന്നെ ഇദ്ദേഹം കമ്യൂണിസ്റ്റ് പാർട്ടിയിൽ അംഗമായി. 1942-ൽ സർവകലാശാലാ സോഷ്യലിസ്റ്റ് ക്ലബ്ബിന്റെ പ്രസിഡന്റായി തെരഞ്ഞെടുക്കപ്പെട്ടു. തന്റെ ജ്യേഷ്ഠന്റെ വിപ്ലവാശയങ്ങളെക്കുറിച്ച് മാതാവുമായിച്ചേർന്ന് 1947-ൽ "ദേർ ഈസ് എ സ്പിരിറ്റ് ഇൻ യൂറോപ്പ്: എ മെമ്മയർ ഒഫ് ഫ്രാങ്ക് തോംസൺ" എന്ന കൃതി രചിച്ചു. രണ്ടാം ലോകയുദ്ധകാലത്ത് പട്ടാളത്തിൽ സേവനമനുഷ്ഠിച്ചു. യുദ്ധാനന്തരം കേംബ്രിജിൽ പഠനം തുടർന്ന തോംസൺ, 1948-ൽ കമ്യൂണിസ്റ്റ് ലീഗ് പ്രവർത്തകയായ "ഡോറതി ടവേഴ്സിനെ" വിവാഹം കഴിച്ചു.
ലീഡ്സ് സർവകലാശാലയിൽ ലക്ചറർ ആയി ചേർന്ന തോംസൺ, 19-ആം നൂറ്റാണ്ടിലെ കവിയും സോഷ്യലിസ്റ്റുമായിരുന്ന വില്യം മോറിസിനെക്കുറിച്ച് ഗവേഷണപഠനത്തിലേർപ്പെട്ടു. 1955-ൽ "വില്യം മോറിസ്: റൊമാന്റിക് റ്റു റെവലൂഷണറി" എന്ന പഠനഗ്രന്ഥം പ്രസിദ്ധീകരിച്ചു. സ്വന്തം വീക്ഷണങ്ങൾ ജനങ്ങളുമായി സംവദിക്കുന്നതിനുള്ള ഒരു മാധ്യമമായി മോറിസ് കലയെ എങ്ങനെ ഉപയോഗപ്പെടുത്തി എന്നതാണ് ഈ കൃതിയിൽ ചർച്ചചെയ്യുന്നത്. കമ്യൂണിസ്റ്റ് പാർട്ടി വിട്ടതിനുശേഷം 1977-ൽ ഇദ്ദേഹം ഈ കൃതി പരിഷ്കരിക്കുകയും സ്റ്റാലിനിസത്തോടുള്ള വിമർശനം അവതരിപ്പിക്കുകയും ചെയ്തു. "മാനവികതയുടെ അഭാവ"മാണ് സ്റ്റാലിനിസമെന്ന് തോംസൺ ഈ കൃതിയിൽ സൂചിപ്പിച്ചു. 1956-ൽ സ്റ്റാലിന്റെ ഭരണകാലത്തെക്കുറിച്ചുള്ള ക്രൂഷ്ചേവിന്റെ വെളിപ്പെടുത്തലുകളോട് ബ്രിട്ടിഷ് കമ്യൂണിസ്റ്റ് പാർട്ടി പ്രതികരിക്കാത്തതിൽ പ്രതിഷേധിച്ച് ജോൺ സവുല്ലെയുമായിച്ചേർന്ന് "ന്യൂ റീസണർ" എന്നൊരു പ്രസിദ്ധീകരണമാരംഭിച്ചു. ഇതാണ് പിൽക്കാലത്ത് വിഖ്യാതമായ "ന്യൂ ലെഫ്റ്റ് റിവ്യു ആയി മാറിയത്". "സോഷ്യലിസ്റ്റ് ഹ്യൂമനിസം" എന്ന ആശയമാണ് ഈ പ്രസിദ്ധീകരണത്തിലൂടെ തോംസൺ പ്രചരിപ്പിച്ചത്.
1963-ൽ പ്രസിദ്ധീകരിച്ച "ദ് മേക്കിങ് ഒഫ് ദി ഇംഗ്ലീഷ് വർക്കിങ് ക്ലാസ്സ്" എന്ന കൃതിയാണ് ചരിത്രകാരൻ എന്ന നിലയ്ക്ക് തോംസണിനെ പ്രശസ്തനാക്കിയത്. 1790-നും 1830-നുമിടയിൽ പല വിഭാഗങ്ങളിൽപ്പെട്ട ബ്രിട്ടിഷ് തൊഴിലാളികൾ ഒരു വർഗമായി ഒന്നിക്കുകയും തൊഴിലാളി വർഗബോധം ആർജിക്കുകയും ചെയ്തതിന്റെ ചരിത്രമാണ് ഈ കൃതിയിൽ അപഗ്രഥിക്കുന്നത്. പ്രതിഷേധവാസന വളർത്തുക, സംഘടിക്കുക, ജനകീയ നീതിയെക്കുറിച്ചുള്ള പരാതികൾക്കും സ്വതന്ത്രമായ അഭിപ്രായപ്രകാശനത്തിനും നിയമപരിരക്ഷ നൽകുക എന്നിവ വ്യാവസായികവിപ്ലവത്തിലൂടെ ബ്രിട്ടിഷ് തൊഴിലാളിവർഗം ആർജിച്ച പാരമ്പര്യങ്ങളാണെന്ന് ഈ കൃതിയുടെ ഒന്നാം ഭാഗത്ത് തോംസൺ വിശദീകരിക്കുന്നു. തൊഴിലാളികളുടെ ഭൗതിക ജീവിത സാഹചര്യങ്ങളിലുണ്ടായ അപചയത്തെയും രാഷ്ട്രീയ-സാമൂഹിക-മതപരമായ അടിച്ചമർത്തലിനെയും കുറിച്ചാണ് രണ്ടാം ഭാഗത്തിൽ ചർച്ച ചെയ്തിരിക്കുന്നത്. ഈ മാറ്റങ്ങളോടുള്ള തൊഴിലാളിവർഗത്തിന്റെ പ്രതികരണമാണ് അവസാന ഭാഗത്തിന്റെ പ്രമേയം. ഇത്തരം മാറ്റങ്ങളോടുള്ള പ്രതികരണങ്ങളിലൂടെ തൊഴിലാളികൾ വർഗബോധമാർജിക്കുന്ന ചരിത്രപ്രക്രിയയെക്കുറിച്ചുള്ള സൂക്ഷ്മവിശകലനമാണ് ഈ കൃതിയെ ശ്രദ്ധേയമാക്കിയത്. മനുഷ്യരുടെ പരസ്പര ബന്ധങ്ങളിലൂടെ രൂപംകൊള്ളുന്ന മൂർത്തമായ ഒരു ചരിത്ര പ്രതിഭാസമാണ് വർഗമെന്ന് തോംസൺ ഈ കൃതിയിലൂടെ സിദ്ധാന്തിക്കുന്നു. കൈകാര്യം ചെയ്യുന്ന പ്രമേയത്തോടുള്ള പ്രതിബദ്ധത, ഗവേഷണവൈഭവം, രചനാശൈലി, പ്രത്യയശാസ്ത്രനിലപാടുകളുടെ തുറന്ന പ്രഖ്യാപനം തുടങ്ങിയവയൊക്കെ വളരെയേറെ പ്രശംസിക്കപ്പെട്ടിട്ടുണ്ട്. ചരിത്രകൃതികളിൽ ഒരു ക്ലാസ്സിക്ക് ആയിട്ടാണ് ഈ പുസ്തകം പരിഗണിക്കപ്പെടുന്നത്. 18, 19 നൂറ്റാണ്ടുകളിലെ ബ്രിട്ടിഷ് ചരിത്രം മനസ്സിലാക്കാൻ ശ്രമിക്കുന്ന ഗവേഷകർക്ക് ഒഴിവാക്കാനാവാത്ത ഒരു ഗവേഷണ സഹായിയായി ഈ കൃതി മാറിയിട്ടുണ്ട്. സാമൂഹികചരിത്രം, താഴെത്തട്ടിൽനിന്നുള്ള ചരിത്രം (History from below) തുടങ്ങിയ നൂതന ചരിത്രരചനാസമ്പ്രദായങ്ങളുടെ വികാസത്തിൽ ഈ കൃതിയുടെ സംഭാവന ഗണനീയമാണ്. മാത്രവുമല്ല തൊഴിലാളിചരിത്രം, സ്ത്രീവിമോചന ചരിത്രം, സംസ്കാരം, നരവംശശാസ്ത്രം, സാമൂഹികശാസ്ത്രം തുടങ്ങിയ മേഖലകളിലും പുതിയ അന്വേഷണങ്ങൾക്ക് ഈ കൃതി പ്രചോദകമായിട്ടുണ്ട്.
1965-ൽ വാർവിക്ക് സർവകലാശാല പുതിയതായി തുടങ്ങിയ "സെന്റർ ഫോർ ദ് സ്റ്റഡി ഒഫ് സോഷ്യൽ ഹിസ്റ്ററി"യുടെ ഡയറക്ടർ ആയി തോംസൺ നിയമിതനായി. 1975-ൽ "വിഗ്സ് ആൻഡ് ഹണ്ടേഴ്സ്: ദി ഒറിജിൻ ഒഫ് ദ് ബ്ളാക്ക് ആക്റ്റ്" എന്ന കൃതി രചിച്ചു. 1723-ലെ ബ്ലാക്ക് ആക്റ്റ് എന്ന നിയമ നിർമ്മാണമാണ് ഇതിന്റെ പ്രമേയം. ഫ്രഞ്ച് മാർക്സിസ്റ്റ് ചിന്തകനായ ലൂയി അൽത്തൂസ്സറിന്റെ ആശയങ്ങൾക്ക് 1970-കളിൽ ബ്രിട്ടനിൽ പ്രചാരം ലഭിച്ചതിനെത്തുടർന്ന്, "തോംസൺ ദ് പോവർട്ടി ഒഫ് തിയറി ആൻഡ് അദർ എസ്സേയ്സ്" എന്ന കൃതി പ്രസിദ്ധീകരിച്ചു. സൈദ്ധാന്തികമായ മാനവികതാവാദ വിരുദ്ധതയാണ് മാർക്സിസം എന്ന അൽത്തൂസ്സേറിയൻ വീക്ഷണത്തിനെതിരായ യുദ്ധപ്രഖ്യാപനമാണ് ഈ കൃതി. സ്വയം വിമർശനത്തിനും ധാർമിക വ്യവഹാരത്തിനുമുള്ള ധൈഷണിക ശേഷി മാർക്സിസത്തിനുണ്ടാകണമെന്ന് തോംസൺ വാദിച്ചു. ആണവായുധീകരണം മനുഷ്യവംശത്തിന്റെ നിലനില്പിനുതന്നെ ഭീഷണിയാകുന്നതിനെക്കുറിച്ചാണ് അവസാന നാളുകളിൽ തോംസൺ ചിന്തിച്ചത്. 
എന്നിവയാണ് തോംസണിന്റെ മറ്റു കൃതികൾ. 1993 ഓഗസ്റ്റ് 28-ന് ഇദ്ദേഹം അന്തരിച്ചു. 



</doc>
<doc id="230869" url="https://ml.wikipedia.org/wiki?curid=230869" title="കിന്നരി പ്രാപ്പരുന്ത്">
കിന്നരി പ്രാപ്പരുന്ത്

തെക്കൻ - തെക്കുകിഴക്കൻ ഏഷ്യയുടെ വനങ്ങളിൽ കാണപ്പെടുന്ന ഒരു ചെറിയ ഇരപിടിയൻ പക്ഷിയാണ് കിന്നരി പ്രാപ്പരുന്ത്. ഇത് ചെറിയ ഗ്രൂപ്പുകളായി പലപ്പോഴും നിബിഡ വനങ്ങളിലാണ് കാണപ്പെടുന്നത്.

കറുത്ത പക്ഷി, കഴുത്തിനു താഴെ വെള്ള വര പിന്നെ കറുപ്പ്, പിന്നെ കടു തവിട്ടുനിറത്തിലുള്ള വര. നെഞ്ചിനു കീഴെ കടും തവിട്ടുനിറത്തിലുള്ള വരയോടു കൂടിയ മങ്ങിയ വെള്ള നിറം.

കീടങ്ങൾ, തവളകൾ, ഉരഗങ്ങൾ മുതലയവയാണ് ഇവയുടെ പ്രധാന ഭക്ഷണം.
ഫെബ്രുവരി മുതൽ ജൂലൈ വരെ.


</doc>
<doc id="230871" url="https://ml.wikipedia.org/wiki?curid=230871" title="തേൻകൊതിച്ചിപ്പരുന്ത്">
തേൻകൊതിച്ചിപ്പരുന്ത്

അസിപിട്രിഡേ (Accipitridae) പക്ഷി കുടുംബത്തിൽപ്പെടുന്ന ഒരിനം പ്രാപ്പിടിയനാണ്‌ തേൻകൊതിച്ചിപ്പരുന്ത്‌. ഇംഗ്ലീഷിൽ Oriental Honey-buzzard എന്നും Crested Honey Buzzard എന്നും അറിയപ്പെടുന്നു. ശാസ്ത്ര നാമം "പെർനിസ് തിലൊർ‌ഹൈങ്ക്സ്' ("Pernis ptilorhynchus"). ഏഷ്യയിൽ സൈബീരിയ മുതൽ ജപ്പാൻ വരെയുള്ള പ്രദേശങ്ങളിൽ ധാരാളമായി കാണപ്പെടുന്നു. പലനിറത്തിലും കാണുന്ന ഒരു സാധരണ ഇരപിടിയൻ പക്ഷിയാണ്. സാധാരണ ഇരട്ടകളായാണ് കാണുന്നത്.

മുകൾവശത്ത് ചാരനിറം കലർന്ന തവിട്ടു നിറമാണ്. കടുത്ത ചാരനിറത്തിലുള്ള തലയുണ്ട്. തവിട്ടു നിറത്തിലുള്ള അടിവശത്ത് വെള്ള വരകളുണ്ട്. ചെറിയ കറുത്ത മകുടത്തൂവലുണ്ട്. കറുത്ത ഉരുണ്ട വാലുണ്ട്. നീണ്ട കഴുത്തും ചെറിയ തലയുമുള്ള തേൻ‌കൊതിച്ചി പരുന്തിന്‌ ചിറകടിക്കാതെ അന്തരീക്ഷത്തിലൂടെ തെന്നി പറക്കാം. നീളമുള്ള വാലുകളുള്ള ഇവയുടെ തലയിലെ പൂവ് വളരെ ചെറുതാണ്‌. ബ്രൗൺ നിറമുളള ശരീരത്തിലെ കഴുത്തിൽ ഒരു വലയം കാണാം. ആൺ-പെൺ പക്ഷികളേ വളരെ എളുപ്പം തന്നെ തിരിച്ചറിയാൻ സാധിക്കും, ആൺ പക്ഷികളുടെ ശിരസ്സ് നീല കളർന്ന ചാര നിറത്തിലും പെൺ പക്ഷികളുടെ ശിരസ്സ് ബ്രൗൺ നിറത്തിലുമാണുള്ളത്. ആൺ പക്ഷികളെക്കാൾ പെൺ പക്ഷികൾക്ക് നിറവും വലിപ്പവും കൂടുതലാണ്‌. ആൺ പക്ഷികളുടെ വാൽ കറുപ്പ് നിറത്തിലുള്ളതാണ്‌ ഇതിൽ ഒരു വെള്ള നാടയും കാണാം.

ദേശാടനപ്പക്ഷികളുടെ ഗണത്തിൽ പെടുത്താൻ പറ്റുന്ന ഒരു പക്ഷിയാണ്‌ തേൻ‌കൊതിച്ചി പരുന്ത്‌. വേനൽക്കാലത്ത് ഈ പരുന്തിൻ കൂട്ടം ജപ്പാനിൽ നിന്നു സൈബീരിയയിലേക്ക് ചേക്കേറും. ശിശിരകാലത്ത് തിരിച്ചും യാത്രചെയ്യും. ഭക്ഷണത്തിനായി പ്രധാനമായും ലാർ‌വകളേയും ചിലതരം വണ്ടുകളെയും ആണ്‌ ഈ പരുന്തുകൾ ആശ്രയിക്കുന്നത്.
പ്രത്യേക രീതിയിൽ ചിറകടിച്ചാണ്‌ ഇവ ഇണകളെ ആകർഷിക്കുന്നത്.

തേൻ, തേനീച്ചയുടെ ലാർവകൾ, പ്രാണികൾ, ചെറിയ പക്ഷികൾ.

ഫെബ്രുവരി മുതൽ ജൂലൈ വരെ.



</doc>
<doc id="230879" url="https://ml.wikipedia.org/wiki?curid=230879" title="ബ്രഹ്മകുമാരീസ് ഈശ്വരീയ വിശ്വവിദ്യാലയം">
ബ്രഹ്മകുമാരീസ് ഈശ്വരീയ വിശ്വവിദ്യാലയം

ബ്രഹ്മാകുമാരിസ് ഒരു ആധ്യാത്മിക വിദ്യാലയമാണ്. 1937-ൽ ദാദാ ലേഖരാജ് ആണ് ഈ വിദ്യാലയം തുടങ്ങിയത്. വളരെ സങ്കീർണമായ ആധ്യാത്മികതത്വങ്ങളെ ലളിതമായ ഭാഷയിലൂടെ അവതരിപ്പിച്ച് സാധാരണ ജനങ്ങളെ ഉയർന്ന മൂല്യങ്ങളോട് കൂടി ജീവിക്കാൻ സഹായിക്കുക എന്നതാണ് ഈ വിദ്യാലയത്തിന്റെ ഉദ്ദേശ്യലക്ഷ്യം. 140 ഓളം രാജ്യങളിൽ ഈ വിദ്യലയത്തിന്റെ പ്രവർത്തനം വ്യാപിച്ചു കിടക്കുന്നു. സ്ത്രീകളാണ് ഈ സംഘടനയുടെ പ്രവർത്തനം നിയന്ത്രിക്കുന്നത് എന്നതാണ് ഈ വിദ്യാലയത്തിന്റെ പ്രത്യേകത. ഐക്യരാഷ്ട്രസഭയിൽ എൻ ജി ഒ പദവിയുള്ള ഈ വിദ്യാലയതിന് യുനിസെഫിലും യുനെസ്കോയിലും ഉപദേശക പദവിയുണ്ട്. കേരളത്തില് 250ല് അധികം ശാഖകളുണ്ട്.

ബ്രഹ്മാകുമാരീസ് അതിന്റെ ആരംഭ കാലം മുതൽ തന്നെ ആത്മ പരിവർത്തനത്തിന്റെ പരിശീലനത്തിലാണ് ഊന്നൽ കൊടുത്തിരുന്നത്. ഇന്നും ആ ഉദ്ദേശലക്ഷ്യത്തെ കൈവിടാതെ നിലനിർത്തി പോരുന്നു. ഓം മണ്ഡലി എന്ന നാമത്തിലാണ് വിദ്യാലയം ആരംഭംകുറിച്ചത്. അന്നത്തെ കൊളോണിയൻ ഇന്ത്യയുടെ ഭാഗമായിരുന്ന, ഇന്ന പാകിസ്താനിലുള്ള സിന്ധ്പ്രവിശ്യയിലാണ് പ്രസ്ഥാനം ആരംഭിച്ചത്

1936ൽ അക്കാലത്തെ വലിയ സമ്പന്നനും കുലീനനും സമൂഹത്തിൽ ആദരണീയനുമായിരുന്ന ദാദാ ലേഖരാജ് എന്ന വജ്രവ്യാപാരിയായിരുന്ന ഗൃഹസ്ഥന് ലഭിച്ച ഈശ്വര ദർശനങ്ങളുടെ പ്രചോദനത്തിലൂടെയാണ് വിദ്യാലയം ആരംഭിച്ചത്. ഈ ദർശനങ്ങൾ അദ്ദേഹത്തിന്റെയും അദ്ദേഹത്തിന്റെ സമീപ സമ്പർക്കത്തിൽ വരുന്നവരുടെയും ജീവിതത്തെ പരിപൂർണ്ണമായി മാറ്റിമറച്ചു. 1950ൽ ഭാരതത്തിന്റെ പുരാതന പൈതൃകം നിലനിൽക്കുന്ന രാജസ്ഥാനിലെ ആബുപർവതത്തിലേക്ക് ഓം മണ്ഢലി പുനർസ്ഥാപിക്കപ്പെട്ടു. മധുബൻ എന്ന നാമത്തിൽ ആസ്ഥാനമന്ദിരവും പ്രജാപിതാ ബ്രഹ്മാകുമാരീസ് ഈശ്വരീയ വിശ്വവിദ്യാലയം എന്ന നാമത്തിൽ സത്സംഗത്തിന്റെ പ്രവർത്തനങ്ങളും തുടർന്നു. 1952 ഡൽഹി, ബോബെ, എന്നിവിടങ്ങളിൽ സേവാകേന്ദ്രങ്ങൾ ആരംഭിച്ച് പ്രവർത്തനങ്ങൾ വ്യാപിപിച്ചു.1971ൽ U.K.യിലും ഹോങ്കോങ്ങിലും സ്ഥിരമായ കേന്ദ്രങ്ങൾ തുറന്നു. ഇന്ന് ഭാരതത്തിൽ എല്ലാ നഗരങ്ങളിലും 140 വിദേശ രാജ്യങ്ങളിലും പടർന്നു പന്തലിച്ചു നിൽക്കുന്ന ഒരു മഹാവൃക്ഷമായി വിദ്യാലയം മാറിയിരിക്കുന്നു.

ആഗോള ആസ്ഥാനപ്രവർത്തനങ്ങൾ രാജസ്ഥാനിലെ പാണ്ഡവ ഭവനം, ജ്ഞാന സരോവരം, ശാന്തിവനം എന്നീ മൂന്നു സ്ഥലങ്ങളിലായി നടന്നു വരുന്നു. ഓരോ വർഷവും വ്യത്യസ്ത പാരമ്പര്യങ്ങളിൽപ്പെട്ട 2.5 ദശലക്ഷത്തോളം ജിജ്ഞാസുക്കൾ ഈ മൂന്ന് ആസ്ഥാന മന്ദിരങ്ങളിലും സന്ദർശനം നടകത്താറുണ്ട്. സ്ഥാപക പിതാവായ ബ്രഹ്മാബാബയുടെ കാലശേഷം 1969മുതൽ 2007വരെ ദാദി പ്രകാശമണിജി വിദ്യാലയത്തെ നയിച്ചു. 2007മുതൽ ദാദി ജാനകിജിയാണ് മുഖ്യ സഞ്ചാലിക. എന്നാൽ വിശ്വവിദ്യാലയത്തിന്റെ ഗുരുവും സ്ഥാപകനും വാസ്തവത്തിൽ സർവ്വേശ്വരൻ തന്നെയാണ്.

ബ്രഹ്മാബാബ (സ്ഥാപകൻ)

1876ൽ ഒരു സ്കൂൾ അദ്ധ്യാപകന്റെ പുത്രനായി ലേഖരാജ് കൃപലാനി ജന്മമെടുത്തു. ഹിന്ദു പാരമ്പര്യമനുസരിച്ച് വളർന്നു വന്നു. അദ്ദേഹം ശ്രദ്ധ കേന്ദ്രീകരിച്ചത് വജ്രവ്യാപാരത്തിലായിരുന്നു. അന്നത്തെ ഭാരതത്തിലെ ഏറ്റവും വലിയ ധനാഢ്യൻമാരിൽ ഒരാളായിരുന്നെങ്കിലും ലേഖരാജ് ലളിത ജീവിതം നയിക്കുന്നവനും ധർമ്മിഷ്ഠനും വിഷ്ണുഭക്തനും സർവ്വോപരി ഒരു ഭഗവദ് ഗീതാ പ്രേമിയുമായിരുന്നു. 60 വയസായ സമയത്തു പോഴും അദ്ദേഹം ബിസിനസ്സിൽ അതീവ തൽപരനായിരുന്നു. എന്നാൽ അപ്രതീക്ഷിതമായി അദ്ദേഹത്തിന് വലിയ മനംമാറ്റമുണ്ടായി. പെട്ടെന്നു തന്നെ അദ്ദേഹത്തിന്റെ മനസ്സ് രത്നങ്ങളോട് വിരക്തി കാണിക്കുകയും ധ്യാനത്തിലേക്ക് സ്വാഭാവികമായും മുഴുകുകയും ചെയ്യാൻ തുടങ്ങി. ഈ അവസ്ഥയിൽ അദ്ദേഹത്തിന് മുമ്പൊരിക്കലും ഉണ്ടായിട്ടില്ലാത്ത വിധം ഈശ്വരീയ ദർശനങ്ങളും ജ്ഞാനവും ലഭിക്കുവാൻ തുടങ്ങി. അദ്ദേഹത്തിന് യാതൊരു അറിവുമില്ലാത്ത തലങ്ങളിലേക്ക് മനസ്സിനെ ഈശ്വൻ ഉയർത്തി. ദിവ്യ ജ്ഞാനവും ദിവ്യ ദൃഷ്ടിയും ലഭിച്ച അദ്ദേഹം തനിക്കു ലഭിക്കുന്ന ഉദ്ബോധനങ്ങളെ കുടുംബത്തിലുള്ളവർക്കും അയൽക്കാർക്കും പഠിപ്പിച്ചുകൊടുക്കുവാൻ തുടങ്ങി. അദ്ദേഹത്തിന്റെ സാന്നിദ്ധ്യത്തിൽ വരുന്നവർക്ക് സമാനമായ ദർശനങ്ങളുണ്ടാകാൻ തുടങ്ങി. ക്രമേണ ജ്ഞാനവും രാജയോഗവും പരിശീലിക്കുന്ന ഒരു സത്സംഗം ഉടലെടുത്തു. അതിന് ഓം മണ്ഡലി (ആത്മാക്കളുടെ കൂട്ടം) എന്ന് നാമകരണം ചെയ്തു.

ദാദാ ലേഖരാജിലൂടെ വെളിപ്പെടുന്ന ഈ ജ്ഞാനം അതിസരളവും എന്നാൽ ഗഹനമായ അർത്ഥങ്ങളെ വഹിക്കുന്നവയുമായിരുന്നു. ആത്മാവിനെക്കുറിച്ചും ഈശ്വരനെക്കുറിച്ചും കർമ്മരഹസ്യങ്ങളെക്കുറിച്ചും കാലപരിവർത്തനങ്ങളെക്കുറിച്ചുമുള്ള രഹസ്യങ്ങളെ ഈശ്വരൻ അദ്ദേഹത്തിലൂടെ വെളിപ്പെടുത്തി. ആരംഭകാലത്ത് 14 വർഷം 400ൽ പരം രാജയോഗികൾ ധ്യാനത്തിനും ജ്ഞാനശ്രവണത്തിനും മാത്രം പ്രാധാന്യംകൊടുത്തുകൊണ്ട് തീവ്രതപസ്സനിഷ്ടിച്ചു.

മാതേശ്വരീ ജഗദംബ സരസ്വതിയായരിരുന്നു ബ്രഹ്മാകുമാരീസിന്റെ ആദ്യത്തെ സഞ്ചാലിക. ബ്രഹ്മാബാബ സ്വയം പിറകിൽ നിന്നുകൊണ്ട് ജഗദംബ സരസ്വതിയെയും മറ്റു കന്യകമാരെയും മാതാക്കളെയും മുഖ്യധാരയിൽ നിർത്തിയാണ് ഈ ജ്ഞാനയജ്ഞത്തെ നയിച്ചിരുന്നത്.  അദ്ദേഹം ദേഹം ഉപേക്ഷിക്കും മുമ്പു തന്നെ വലിയൊരു ആദ്ധ്യാത്മിക സൈന്യത്തെ തയ്യാറാക്കിയിരുന്നു. 1969ൽ ജനുവരി 18ന് രാത്രിയിൽ ബ്രഹ്മാബാബ തന്റെ 94ലാം വയസ്സിൽ ദേഹം ത്യാഗം ചെയ്തു.

അദ്ദേഹത്തിന്റെ ജീവിതത്തിലൂടെ അദ്ദേഹം പകർന്നുനൽകിയ സാത്വികതയും ഈശ്വരനിൽ നിന്ന് ലഭിച്ച പ്രചോദനങ്ങളും കൈമുതലാക്കി ദാദി പ്രകാശ്മണിജിയുടെ നേതൃത്വത്തിൽ ഈ വിശ്വപരിവർത്തനയജ്ഞം തുടർന്നു.

ഇന്നത്തെ പ്രവർത്തനശൈലി

വിശ്വവിദ്യാലയത്തിൽ വന്നെത്തുന്ന ഓരോരുത്തർക്കും 7 ദിവസത്തെ ഒരു മണിക്കൂർ ദൈർഘ്യമുള്ള രാജയോഗ പ്രാഥമിക കോഴ്സ് നൽകുന്നു.

തുടർന്ന് ജീവിതാന്ത്യം വരെയും പരിശീലിക്കാവുന്ന രാജയോഗമെന്ന മഹത്തായ വിദ്യയെ അടുത്തറിയുവാൻ നിത്യസത്സംഗത്തിൽ പങ്കെടുക്കാം.

Rajayoga Education and Research Foundation എന്ന സഹോദരസ്ഥാപനത്തിന്റെ കീഴിൽ സമൂഹത്തിലെ വിവിധ തട്ടുകളിലുള്ളവർക്ക് രാജയോഗവിദ്യയെ എത്തിക്കുവാൻ 18 വിംഗുകൾ പ്രവർത്തിക്കുന്നു.സ്കൂളുകൾ കോളേജുകൾ കമ്പനികൾ, ക്ലബുകൾ, NGOകൾ എന്നിവയുമായി സഹകരിച്ചുകൊണ്ട്StressFree Living, self esteem, overcoming anger, Positive thinking, spirituality in daily life, എന്നിങ്ങനെയുള്ള വിഷയങ്ങളിൽ സെമിനാറുകൾ സൌജന്യമായി നൽകി വരുന്നു.

50 വർഷങ്ങൾക്കുമുമ്പ് കേരളത്തിൽ ബ്രഹ്മാകുമാരീസിന്റെ പ്രവർത്തനങ്ങൾ ആരംഭിച്ചു. ഇന്ന് കേരളത്തിലെ എല്ലാ ജില്ലകളിലും, നഗരങ്ങളിലും രാജയോഗ കേന്ദ്രങ്ങൾ പകൽ മുഴുവൻ പ്രവർത്തിക്കുന്നു. അവയെക്കുറിച്ചുള്ള വിവരങ്ങൾ ഈ വെബ്സൈറ്റിൽ ലഭ്യമാണ്.

രാജയോഗ ധ്യാനം

എല്ലാ മനുഷ്യരും ശാന്തിക്കും സന്തോഷത്തിനും വേണ്ടി പരിശ്രമിക്കുന്നുണ്ട്. ചില ചെറിയതും വലിയതുമായ നേട്ടങ്ങളുണ്ടാകുന്ന സമയത്ത് ഈ രണ്ട് മാനസികാവസ്ഥകളെ നമ്മൾ ചെറിയതോതിലെങ്കിലും അനുഭവിക്കുന്നുമുണ്ട്. എന്നാൽ ആ അനുഭവത്തെ സ്ഥായിയായി നിലനിർത്തുവാൻ എന്തുകൊണ്ട് സാധിക്കുന്നില്ല? മിന്നിമറയുന്ന അനുഭവങ്ങൾ മാത്രമാണോ ഇവയെല്ലാം? പരിശ്രമിച്ചാൽ ഇവയെ സ്ഥിരപ്പെടുത്തുവാൻ സാധിക്കില്ലേ? തീർച്ചയായും സാധിക്കും. എന്നാൽ അതിന് ഗഹനമായ ആത്മീയ അവബോധത്തോടെയുള്ള ധ്യാന പരിശീലനം ആവശ്യമാണ്. ഒരു തവണയെങ്കിലും ഈ അതീന്ദ്രിയമായ അനുഭവം സാധ്യമായ വ്യക്തി പിന്നീട് ഒരിക്കലും ക്ഷണികമായ സുഖവും ദീർഘകാലത്തെ അസ്വസ്ഥതയും ഉണ്ടാക്കുന്ന സുഖങ്ങളുടെ പിറകിലലഞ്ഞ് ജീവിതം നഷ്ടപ്പെടുത്തുകയില്ല. മാത്രമല്ല ആ വ്യക്തി എല്ലാ വിധ ആസക്തികളും ദുശ്ശീലങ്ങളും പരിത്യജിച്ച് ശ്രേഷ്ഠനായിത്തീരുന്നതാണ്. രാജയോഗ ധ്യാനം നമുക്ക് അവാച്യമായ സുഖാനുഭൂതിയും ആന്തരിക വിശ്രമവും നേടിത്തരുന്ന മാനസിക അഭ്യാസമാണ്. ഈ ധ്യാനം പരിശീലിക്കുന്നവരുടെ ജീവിതത്തിലെ എല്ലാ സാഹചര്യങ്ങളെയും അവരൊരു പുഞ്ചിരിയോടെ വിഷമമില്ലാതെ തരണം ചെയ്യുന്നു. എന്തുകൊണ്ടെന്നാൽ അവരുടെ മാനസിക ശക്തി ബാഹ്യമായ പരിതഃസ്ഥിതികളേക്കാളും എപ്പോഴും ഉയർന്നിരിക്കും. ചെറിയ പ്രശ്നങ്ങളെ ചിന്തിച്ചു വലുതാക്കി ആശയക്കുഴപ്പമുണ്ടാക്കുന്ന ശീലത്തിൽ നിന്നും മുക്തമാകുന്നതിനാൽ അവരുടെ ജീവിതത്തിൽ സമയം അധികം പാഴാകാത്തതിനാൽ കൂടുതൽ ക്രിയാത്മകമായ പ്രവർത്തനങ്ങളിലേർപ്പെടുവാനും അവർക്ക് സാധിക്കുന്നതാണ്. ധ്യാനം പരിശീലിക്കുന്നതിലൂടെ കപടമായ മോഹങ്ങളിലുള്ള ഭ്രമം ശുദ്ധമായ സ്നേഹമായി പരിണമിക്കും, അഹങ്കാരം ആത്മാഭിമാനമായി മാറും, ഈശ്വരനിൽ നിന്നുള്ള ദിവ്യമായ സ്നേഹം അനുഭവും ചെയ്യുന്നതിനാൽ രാജയോഗി ഒരിക്കലും സ്നേഹത്തിനും പരിഗണനക്കും വേണ്ടി ആരോടും യാചിക്കുകയുമില്ല. ചുരുക്കത്തിൽ പറഞ്ഞാൽ ഒരു രാജയോഗി തന്റെ ജീവിതം ശാന്തവും ധീരവുമായി ജീവിക്കുന്നവനായിരിക്കുമെന്ന് സാരം. ശരീരമെന്ന ഉപകരണത്തിനെയും ഞാനെന്ന ആത്മാവിനെയും വേറെ വേറെ മനസ്സിലാക്കിയശേഷം ആത്മബോധത്തിൽ  സ്ഥിതിചെയ്തുകൊണ്ട് ജ്യോതി സ്വരൂപനായ പരമാത്മാവിലേക്ക് മനസും ബുദ്ധിയും ഏകാഗ്രമാക്കുന്ന പ്രക്രിയയാണ് രാജയോഗ ധ്യാനത്തിലുള്ളത്. നിത്യവും ഈ പരിശീലനം ചെയ്യുന്നവരുടെ ജീവിതം ഈശ്വരീയമായ ഗുണമൂല്ല്യങ്ങളാലും ആന്തരീകശക്തിയാലും നിറയുന്നതായി അനേകരുടെ അനുഭവങ്ങളിലൂടെ വ്യക്തമായിട്ടുള്ള കാര്യമാണ്.  എന്നാൽ ഇത്തരത്തിൽ ഒരു വ്യക്തിയെ വാർത്തെടുക്കുന്നതിന് ഒരു രാജയോഗ കേന്ദ്രത്തിലെ ശിക്ഷണപ്രക്രിയയിൽ പങ്കുകൊണ്ട് അവിടെ നിന്ന് ലഭിക്കുന്ന മാർഗ്ഗദർശ്ശനങ്ങളുടെ അടിസ്ഥാനത്തിൽ പുതിയൊരു ചിന്താഗതിയോടെയുള്ള ജീവിതശൈലി പരിശീലിക്കേണ്ടതാണ്.

രാജയോഗ ധ്യാനം ചിന്തകളെ ഇല്ലാതെയാക്കുവാനുള്ള പരിശീലനം പ്രോത്സാഹീപ്പിക്കുന്നില്ല. ചിന്തകളെ സകാരാത്മകമായ മാർഗ്ഗത്തിൽ സഞ്ചരിപ്പിക്കുവാനുള്ള പ്രയത്നമാണ് ഇതിലെ പരിശീലനത്തിന്റെ പ്രത്യേകത. അതുകൊണ്ടുതന്നെ ധ്യാനം നമ്മെ കാര്യശേഷിയില്ലാത്ത കേവല ശാന്തിമാത്രം താത്പര്യമുള്ള ഒരു വ്യക്തിയാക്കിത്തീർക്കുമോ എന്ന പൊതുവേയുള്ള ധാരണക്ക് ഇവിടെ സ്ഥാനമില്ല. കാരണം, ഇവിടെ ധ്യാനം ശാന്തിയുടെ കാരണമായിരിക്കുന്നതു പോലത്തന്നെ ശാന്തി ക്രിയാത്മകതയുടെയും ശക്തിയുടെയും ആധാരവുമാണെന്ന ബോധം നമ്മളിൽ വളർത്തുവാനുള്ള സത്സംഗങ്ങളും സമാന്തരമായി നമുക്ക് സഹായകരമായിട്ടുണ്ട്.

ഈ ലോകത്തിലെ നമ്മുടെ ജീവിതം നമുക്ക് തന്നെ ഒരു ഭാരമാകുന്നത് ജീവിത്തോടുള്ള നമ്മുടെ വീക്ഷണത്തിലുള്ള അപാകതകൾ കൊണ്ട് മാത്രമാണ്. ജീവിക്കുവാനുള്ള ശാസ്ത്രം അഥവാ കല നമുക്ക് കൈമോശം വന്നിരിക്കുകയാണിന്ന്. അതിനാലാണ് ഭൌതികമായി എല്ലാം നിറഞ്ഞു കവിഞ്ഞിട്ടും മാനസികമായി ഭൂരിഭാഗം പേരും തളർന്നിരിക്കുന്നത്. ശാന്തി നഷ്ടമായിരിക്കുന്നത് ഉള്ളിലാണ്. പക്ഷേ എല്ലാവരും പുറത്താണ്  അതിനെ തിരയുന്നത്. അതുകൊണ്ടുതന്നെയാണ് ശാന്തി അന്വേഷിക്കുന്തോറും അകന്നുപോയിക്കൊണ്ടിരിക്കുന്നത്.  ഏതാനും സമയം തന്റെ വാസ്തവീകമായ ആത്മസ്വരൂപത്തെ നിരീക്ഷിച്ചുകൊണ്ടും വിശ്വപിതാവായ പരമാത്മതേജസ്സിലേക്ക് ദൃഷ്ടിയുറപ്പിച്ചുകൊണ്ടും, രാജയോഗ ധ്യാനത്തിലുടെ ശാശ്വതവും അളവറ്റതുമായ ശാന്തിയും മറ്റെല്ലാ ഗുണങ്ങളും അനുഭവിക്കുവാൻ ഏതൊരു സാധാരണ മനുഷ്യനും സാധിക്കുന്നതാണ്. ഇപ്പോഴില്ലെങ്കിലും എന്നെങ്കിലും ഒരിക്കലങ്കിലും നിങ്ങളി വിദ്യ സ്വായത്തമാക്കേണ്ടതു തന്നെയാണ്. 


</doc>
<doc id="230880" url="https://ml.wikipedia.org/wiki?curid=230880" title="കൊണ്ട">
കൊണ്ട

ഒരു തരം പഴയ കാല അളവുപാത്രമാണ് കൊണ്ട. നെയ്യ്, കള്ള് തുടങ്ങിയവ അളക്കാനാണ് ഇതുപയോഗിക്കുന്നത്. ഒരുകൊണ്ട നെയ്യ്, ഒരുകൊണ്ടക്കള്ള് എന്നിങ്ങനെ അളന്നിരുന്നു.
ചുരക്ക കൊണ്ടുണ്ടാക്കുന്ന ഒരു തരം കുടുക്കയാണിത്. 


</doc>
<doc id="230893" url="https://ml.wikipedia.org/wiki?curid=230893" title="പൂച്ചക്കുരുമരം">
പൂച്ചക്കുരുമരം

പൂതൽ, ഭൂതപ്പീനാറി, ഭൂതിയുണർത്തി, പൂതിയുണർത്തി, വെള്ളക്കുയ്യാൻ എന്നെല്ലാമറിയപ്പെടുന്ന 25 മീറ്റർ വരെ ഉയരം വയ്ക്കുന്ന ഒരിനം വൃക്ഷമാണ് പൂച്ചക്കുരുമരം . കറുവയുടെ ഇലയുമായി സാമ്യമുള്ളതിനാൽ Celtis cinnamomea എന്ന പേരുമുണ്ട്. തടിക്ക് നാറ്റമുണ്ട്. പഴകുമ്പോൾ മാറുന്ന ഈ മണം നനഞ്ഞാൽ വീണ്ടും വരും. വിത്തുവിതരണം ജലം വഴിയാണ്. തടി തലവേദനയ്ക്കുള്ള മരുന്നായി ഉപയോഗിക്കുന്നു.



</doc>
<doc id="230894" url="https://ml.wikipedia.org/wiki?curid=230894" title="മലമ്പുള്ള്‌">
മലമ്പുള്ള്

മലമ്പുള്ളിന്റെ ശാസ്ത്രീയ നാമം Accipiter trivirgatus എന്നും ഇംഗ്ലീഷിലെ പേര് Crested Goshawk എന്നുമാണ്. തെക്കേ ഏഷ്യയിൽ ഇന്ത്യ, ശ്രീലങ്ക, തെക്കേ ചൈന, ഇൻഡോനേഷ്യ, ഫിലിപ്പീൻസ് എന്നിവിടങ്ങളിൽ കാണുന്നു. സാധാരണയായി ഭൂമദ്ധ്യരേഖയോടടുത്ത പ്രദേശങ്ങളിൽ കാണപ്പെടുന്നു. താഴ്ന്ന പ്രദേശങ്ങളിലാണ് കൂടുതൽ കാണുന്നതെങ്കിലും ഹിമാലയത്തിന്റെ അടിവാരങ്ങളിൽ ഭൂട്ടാനിലും കാണപ്പെടുന്നുണ്ട്.
കടുത്ത തവിട്ടുനിറം. നീളം കുറഞ്ഞ വീതികൂടിയ ചിറകുകൾ.അടിവശം ചെമ്പിച്ച തവിട്ടു നിറത്തിലുള്ള വരകൾ നിറഞ്ഞതും വെള്ള നിറത്തിലുള്ളതുമ്മാണ്.വാലിന് നീളം കൂടുതലാണ്.വാലിൽ കടുത്ത കാപ്പി നിറത്തിലുള്ള നാലുവരകളുണ്ട്. വാലിന്റെ അടിയിലെ തൂവലുകൾക്ക് നല്ല വെള്ള നിറം. പെണ്ണിന് ആണിനേക്കാൾ വലിപ്പം കൂടുതലാണ്.

ചെറിയ പക്ഷികളും സസ്തനികളും

മാർച്ച് തൊട്ട് മേയ് വരെ


</doc>
<doc id="230903" url="https://ml.wikipedia.org/wiki?curid=230903" title="ഔട്ട്സോഴ്സിങ്">
ഔട്ട്സോഴ്സിങ്

ഒരു സ്ഥാപനം അല്ലെങ്കിൽ സംഘടന അവർ ചെയ്തുകൊണ്ടിരുന്നതോ പുതുതായി ആവശ്യം വന്നതോ ആയ ചില സേവനങ്ങൾ അല്ലെങ്കിൽ ജോലികൾ മറ്റൊരു സ്ഥാപനത്തിന് നല്കുന്ന പ്രവൃത്തിയാണ് ഔട്ട്സോഴ്സിങ് (ഇംഗ്ലീഷ്: "outsourcing"). ആധുനിക സാമ്പത്തിക വ്യവസ്ഥിതിയിൽ ഇതൊരു പ്രധാന പ്രക്രിയയാണ്. വിഗദ്ധ തോഴിലാളികൾ, വിഗദ്ധോപദേശം എന്നിവയുടെ കൈമാറ്റത്തെയും ഔട്ട് സോഴ്സിംഗ് എന്ന് വിവക്ഷിക്കാം.

സാധാരണയായി സാങ്കേതിക വിദ്യയുടെ അഭാവം, കുറഞ്ഞ തൊഴിൽ ചെലവ് എന്നിവ കാരണമാകും സ്ഥാപനങ്ങൾ ഇത് ചെയ്യുക. അതുകൊണ്ടു തന്നെ മിക്കവാറും തൊഴിലുകൾ അന്താരാഷ്ട്രമായിട്ടാകും കൈമാറ്റം ചെയ്യുക. ഇങ്ങനെ ഒരു രാജ്യത്തുനിന്ന് മറ്റൊരു രാജ്യത്തേയ്ക്ക് ചെയ്യുന്ന ഔട്ട്സോഴ്സിങ്ങിന് പുറംജോലിക്കരാർ എന്നും പറയുന്നു.

ഒരു ബിസിനസ്‌ സംരംഭത്തിൽ നടക്കേണ്ട ഏതെങ്കിലും പ്രവർത്തന, നിർമ്മാണ പ്രക്രിയകൾ അവരുടെ ഉത്തരവാദിത്തങ്ങൾ തുടങ്ങിയവ കച്ചവടത്തിൽ പങ്കാളികൾ അല്ലാത്ത മറ്റേതെങ്കിലും സഹായക ബിസിനസുകളെയോ വ്യക്തികളെയോ ചുമതലപ്പെടുത്തി നടത്തിയെടുക്കുന്ന നൂതന ബിസിനസ്‌ തന്ത്രമാണ് ബി.പി.ഒ. അഥവാ പുറം തൊഴിൽ കരാർ ജോലികൾ. അസംസ്കൃത വസ്തുക്കൾ ലഭ്യമാക്കുന്നതിനു ഉത്പാദനകമ്പനികളാണ് ഇത്തരത്തിൽ ജോലികൾ മറ്റുള്ളവരെ ഏൽപ്പിച്ചിരുന്നത്‌. ഇന്ന് എല്ലാ വിധത്തിലുള്ള ഉത്തരവാദിത്തങ്ങളും ഇത്തരം മൂന്നാം കക്ഷിക്കൾ ഏറ്റെടുത്തു നടത്തുന്നുണ്ട്.

മാനവശേഷി നടത്തിപ്പ്, കണക്കെഴുത്ത്, ധനകാര്യം തുടങ്ങിയ പിന്നാമ്പുറ സേവനങ്ങളും ഉപഭോക്താക്കൾക്കുള്ള സേവനങ്ങൾ, തുടങ്ങിയ മുൻനിര സേവനങ്ങളും ബി.പി.ഒ. സേവനദാതാക്കൾ നൽകാറുണ്ട്.

ഒരു രാജ്യത്തെ ജോലികൾ മറ്റൊരു രാജ്യത്തുള്ള ബി. പി. ഓ സേവനദാതാക്കൾ ചെയ്യുന്നതിനെ ഓഫ്‌ഷോർ ഔട്ട്‌സോർസിംഗ് എന്ന് പറയുന്നു. ഇത് ആ രാജ്യത്തെ തൊഴിലില്ലായ്മ കൂട്ടും എന്ന ആക്ഷേപമുണ്ട്.


</doc>
<doc id="230923" url="https://ml.wikipedia.org/wiki?curid=230923" title="രഞ്ജൻ പ്രമോദ്">
രഞ്ജൻ പ്രമോദ്

മലയാളചലച്ചിത്രരംഗത്തെ അറിയപ്പെടുന്ന ഒരു തിരക്കഥാകൃത്തും സംവിധായകനുമാണ് രഞ്ജൻ പ്രമോദ്. "രണ്ടാം ഭാവം" (2001), "മീശ മാധവൻ" (2002), "മനസ്സിനക്കരെ" (2003), "അച്ചുവിന്റെ അമ്മ" (2005), "നരൻ" (2005) എന്നിവയെല്ലാം ഇദ്ദേഹത്തിന്റെ തിരക്കഥയിലൊരുങ്ങിയ ചിത്രങ്ങളാണ്. "ഫോട്ടോഗ്രാഫർ" (2006) എന്ന ചിത്രമാണ് ഇദ്ദേഹം ആദ്യമായി സംവിധാനം ചെയ്തത്. "റോസ് ഗിറ്റാറിനാൽ" എന്ന ചിത്രമാണ് അടുത്തതായി പ്രഖ്യാപിക്കപ്പെട്ടിട്ടുള്ളത്.


</doc>
<doc id="230934" url="https://ml.wikipedia.org/wiki?curid=230934" title="രബീന്ദ്രോത്സവം">
രബീന്ദ്രോത്സവം

രബീന്ദ്രനാഥ ടാഗോറിന്റെ 150 ാം ജന്മവാർഷികത്തോടനുബന്ധിച്ച് കേരള സംസ്ഥാന ഇൻഫർമേഷൻ പബ്ളിക് റിലേഷൻസ് വകുപ്പ് സംഘടിപ്പിക്കുന്ന അനുസ്മരണ പരിപാടിയാണ് രബീന്ദ്രോത്സവം. 

ഫെബ്രുവരി 4നാണ് ഇതിനോടനുബന്ധിച്ചുള്ള ആഘോഷ പരിപാടികൾ തുടങ്ങുന്നത്. മുഖ്യമന്ത്രി ഉമ്മൻ ചാണ്ടി യാണ് സംസ്ഥാനതല പരിപാടികൾ ഉദ്ഘാടനം ചെയ്യുക.

ഇതിന്റെ ഭാഗമായി എല്ലാ ജില്ലകളിലും സെമിനാറുകളും ചലച്ചിത്ര പ്രദർശനവും ഉണ്ടായിരിക്കും. സ്കൂൾകുട്ടികൾക്കായി സംസ്ഥാനാടിസ്ഥാനത്തിൽ നാടക മത്സരം, നൃത്ത-സംഗീത പരിപാടികൾ, ഗീതാജ്ഞലി ഗാനപുസ്തകം, ബംഗാൾ-കേരള കലാ സാംസ്കാരിക സമന്വയം, ശാന്തിനികേതൻ സന്ദർശനം തുടങ്ങിയ വിവിധ പരിപാടികളും വരും മാസങ്ങളിൽ ഇതിന്റെ ഭാഗമായി സംഘടിപ്പിക്കും.


</doc>
<doc id="230951" url="https://ml.wikipedia.org/wiki?curid=230951" title="തുൾസി ഗബാഡ്">
തുൾസി ഗബാഡ്

ഒരു അമേരിക്കൻ രാഷ്ട്രീയ പ്രവർത്തകയാണ് തുൾസി ഗബാഡ് (ജനനം: ഏപ്രിൽ 12 1981). ഹവായിയിലെ രണ്ടാം ഡിസ്ട്രിക്കിൽ നിന്നും ജനപ്രതിനിധി സഭയൈലേക്ക് തെരഞ്ഞെടുക്കപ്പെട്ട ഡെമോക്രാറ്റിക് പ്രതിനിധിയാണിവർ. യു.എസ് ജനപ്രതിനിധി സഭയിൽ മതഗ്രന്ഥമെന്ന നിലയിൽ ഭഗവദ്ഗീതയുപയൊഗിച്ച് ആദ്യമായി സത്യപ്രതിജ്ഞ നടത്തിയ തുൾസി, അമേരിക്കൻ വംശജയായ ഹിന്ദു മത വിശ്വാസിയാണ് .ഹോണലോ സിറ്റി കൗൺസിൽ പ്രതിനിധിയായിരുന്ന തുൾസി ഇരുപത്തിയൊന്നാം വയസ്സിലാണ് സ്റ്റേറ്റ് കൗൺസിൽ അംഗമാകുന്നത്. സ്റ്റേറ്റ് കൗൺസിൽ അംഗമാകുന്ന ഏറ്റവും പ്രായം കുറഞ്ഞ വ്യക്തിയായിരുന്നു തുൾസി. ഹവായ് ആർമി നാഷണൽ ഗാർഡിൽ മിലിറ്ററി പോലീസ് കമ്പനി കമാൻഡറായ തുൾസി യുഎഇയിൽ രണ്ട് തവണ സേവനം നടത്തിയിട്ടുണ്ട്.
1981 ഏപ്രിൽ 12നു അമേരിക്കൻ സമൊവയിലെ ലിലൊഅലൊഅ യിൽ മൈക് ഗിബ്ബർദിന്റെയും കരൊൽ പൊട്ടർ ഗാബ്ബാർഡിന്റെയും അഞ്ചുമക്കളിൽ നാലാമതായിട്ടാണ് തുളസിയുടെ ജനനം. അച്ഛൻ മൈക് ഗബ്ബാർഡ് അമെരിക്കൻ സമൊവയിലെ ഫഗറ്റൊഗൊയിൽ ജനിചതുകൊണ്ട് അമേരിക്കൻ പൗരത്വം ലഭിച്ചു. അമ്മ കരോൽ ഗബ്ബാർഡ് ഇന്ത്യാനയിലെ ഡെക്കൊട്ടൂരിൽ ജനിച്ചവളാണ്. 1983ൽ തുളസിക്ക് 3 വയസ്സുള്ളപ്പോൾ ആ കുടുംബം ഹവായിലേക്ക് കുടിയേറി. 

തുളസി ഒരു ബഹുമത -ബഹുസംസ്കാരസമൂഹത്തിലാണ് വളർന്നത്. അവളുടെ അച്ഛൻ ഒരു സമൊവൻ യൂറോപ്യൻ പാരമ്പര്യത്തില്പെട്ട ആളായതുകൊണ്ട് കാത്തോലിക്കാ വിശ്വാസി ആയിരുന്നു. എന്നാൽ യോയ, മന്ത്രയോഗ, കീർത്തനം എന്നീവയിൽ താത്പര്യമുള്ളയാളായിരുന്നു. അവളുടെ അമ്മ യൂറോപ്യൻ പാരമ്പര്യമുള്ള ഹിന്ദുമതം പുലർത്തുന്നവരായിരുന്നു. അതുകൊണ്ട് ബാല്യാവസ്ഥയിൽ തന്നെ തുളസി ഹിന്ദുമതവിശ്വാസം പാലിച്ചുതുടങ്ങി. അവരുടെ മക്കൾ ഭക്തി, ജയ് നാരയണൻ, വൃന്ദാവൻ എന്നിവരാണ്. 

തുളസി ഫിലിപ്പൈൻസിലെ മിഷണറി പെൺപള്ളിക്കൂടത്തിൽ രണ്ട് വർഷം പഠിച്ചതൊഴിച്ചാൽ വീട്ടിൽ തന്നെ ആണ് സ്കൂൾ പഠനകാലം കഴിച്ചത്. അവർ ഹവാർ പസഫിക് യൂണിവേഴ്സിറ്റിയിൽ നിന്ന് ബിസിനസ് അഡ്മിനിസ്റ്റ്രെഷനിൽ 2009ൽ ബിരുദം നേടി. 


</doc>
<doc id="230970" url="https://ml.wikipedia.org/wiki?curid=230970" title="ഒപ്റ്റിമേറ്റ്">
ഒപ്റ്റിമേറ്റ്

പ്രാചീന റോമൻ റിപ്പബ്ലിക്കിലെ ഒരു യഥാസ്ഥിതിക (conservative) രാഷ്ട്രീയ കക്ഷിയാണ് ഒപ്റ്റിമേറ്റുകൾ. ഇവരുടെ രാഷ്ട്രീയ ലക്ഷ്യം പ്ലീബിയൻ ട്രൈബൂണൽ , പ്ലീബിയൻ കൗൺസിൽ എന്നിവയുടെ ശക്തി ക്ഷയിപ്പിച്ച്, സെനറ്റിന്റെ അധികാരം വർദ്ധിപ്പിക്കുക എന്നതായിരുന്നു. കൂടുതൽ അംഗങ്ങളും പാട്രീഷ്യന്മാരായിരുന്നാലും എന്നാലും ഇതൊരു പരിപൂർണ്ണ പാട്രീഷ്യൻ കക്ഷി അല്ലായിരുന്നു പല പ്രമുഖ പ്ലീബിയൻ രാഷ്ട്രീയ നേതാക്കളും ഈ കക്ഷിയിലുണ്ടായിരുന്നു. ഇതൊരു സ്വതാല്പര്യ വർഗീയ കക്ഷി അല്ലായിരുന്നു. പ്ലീബിയൻ കൗൻസിലിന്റെ പിന്തുണയോടെ ശക്തി ആർജ്ജിച്ചു വരുന്ന സേനാനായകന്മാരുടെ രാഷ്ട്രീയ സ്വാധീനം പരിമിതപ്പെടുത്തുകയും ഏകാധിപത്യം തടഞ്ഞ് സെനറ്റിന്റെ മേൽക്കോയ്മ നിലനിർത്തി ജനാധിപത്യത്തെ പരിരക്ഷിക്കുകയായിരുന്നു ഈ കക്ഷിയുടെ പ്രഖ്യാപിത ഉദ്ദേശം. 


</doc>
<doc id="230972" url="https://ml.wikipedia.org/wiki?curid=230972" title="സൂര്യനെല്ലി സ്ത്രീപീഡനക്കേസ്">
സൂര്യനെല്ലി സ്ത്രീപീഡനക്കേസ്

ഇടുക്കിയിലെ സൂര്യനെല്ലി സ്വദേശിനിയായ ഒൻപതാം ക്ലാസുകാരിയായിരുന്ന പെൺകുട്ടിയെ സ്നേഹം നടിച്ച് തട്ടിക്കൊണ്ടുപോകുകയും, തുടർന്നുള്ള നാല്പതുദിവസം ലൈംഗികമായി പീഡിപ്പിക്കുകയും ചെയ്തുവെന്ന പരാതി സംബന്ധിച്ച അന്വേഷണത്തേയും വിചാരണയേയും ആണ് സൂര്യനെല്ലി സ്ത്രീപീഡനക്കേസ് എന്ന് പറയുന്നത്.

1996-ൽ ആണ് സംഭവ പരമ്പരകളുടെ തുടക്കം. കേരളത്തിലെ വിവിധ സ്ഥലങ്ങളിൽവച്ചു നടന്ന പീഡനത്തിൽ 42 പേരോളം ഉൾപ്പെട്ടിരുന്നു. പ്രതികളിലും ആരോപണവിധേയരിലും പെട്ടവരിൽ ചിലർ അറിയപ്പെടുന്നവരും ഉന്നതപദവികൾ വഹിക്കുന്നവരും ആയിരുന്നു. പീരുമേട് സെഷൻസ് കോടതിയിൽ ആരംഭിച്ച കുറ്റവിചാരണ പിന്നീട് പ്രത്യേക കോടതിയിലേയ്ക്ക് മാറ്റപ്പെടുകയുണ്ടായി. പ്രതികളിൽ നാലുപേരൊഴിച്ചുള്ള എല്ലാവരേയും ശിക്ഷിച്ചുകൊണ്ടുള്ള പ്രത്യേക കോടതി വിധി, കേരള ഹൈക്കോടതി 2005-ൽ റദ്ദാക്കുകയും പ്രധാന പ്രതിയായ ധർമ്മരാജൻ ഒഴികെയുള്ളവരെ വെറുതെ വിടുകയും ചെയ്തു. ഇതിനെതിരെ സർക്കാരും ഇരയായ പെൺകുട്ടിയും സുപ്രീം കോടതിയിൽ അപ്പീലിൽ നൽകുകയും, 2013 ജനുവരിയിൽ, ഈ വിധി സുപ്രീം കോടതി റദ്ദാക്കുകയും കേസ് കേരള ഹൈക്കോടതിയിൽ പുനഃപരിശോധന നടത്തുന്നതിനായി തിരികെ അയയ്ക്കുവാൻ ഉത്തരവിടുകയും ചെയ്തു. തുടർന്ന് ഹൈക്കോടതി നടത്തിയ പുനർവിചാരണയിൽ പഴയ വിധി അസാധുവാക്കുകയും കീഴ്‌ക്കോടതി വിധി ഭേദഗതികളോടെ പുനഃസ്ഥാപിക്കുകയും ചെയ്തു.

1996-ൽ പതിനാറ് വയസുണ്ടായിരുന്ന പെൺകുട്ടി, മൂന്നാറിലെ ലിറ്റിൽ ഫ്ലവർ ഗേൾസ് ഹൈസ്കൂളിൽ കോൺവെന്റിൽ നിന്നായിരുന്നു പഠിച്ചിരുന്നത്. പിതാവ് തപാൽ വകുപ്പ് ജീവനക്കാരനായിരുന്നു. പെൺകുട്ടി സ്ഥിരമായി വീട്ടിലേയ്ക്കും തിരിച്ചും സഞ്ചരിച്ചിരുന്ന ബസിലെ ജോലിക്കാരനായ രാജു എന്ന വ്യക്തിയുമായി പ്രേമത്തിലാകുകയും രാജുവിന്റെ വാക്ക് വിശ്വസിച്ച് 1996 ജനുവരി 16-ന് കോൺവെന്റിൽ നിന്ന് അമ്മയ്ക്ക് അസുഖമാണെന്ന കള്ളം പറഞ്ഞ് പുറത്ത് കടക്കുകയും രാജുവിനൊപ്പം പോവുകയുമായിരുന്നു. രാജു പെൺകുട്ടിയെ പൊൻകുന്നം തെക്കേത്തുകവല സ്വദേശിനിയായ ഉഷ എന്ന സ്ത്രീയ്ക്ക് കോതമംഗലം ബസ് സ്റ്റാൻഡിൽ വെച്ച് പെൺകുട്ടിയറിയാതെ കൈമാറുകയും, ഉഷ തന്റെ പരിചയക്കാരനായ അഭിഭാഷകൻ ധർമ്മരാജനുമായി ചേർന്ന് പെൺകുട്ടിയെ ലൈംഗികമായി പീഡിപ്പിക്കുകയും, മറ്റ് നിരവധിയാൾക്കാർക്ക് ലൈംഗികമായി പീഡിപ്പിക്കാൻ അവസരമുണ്ടാക്കിക്കൊടുക്കുകയുമായിരുന്നു. ധർമ്മരാജൻ പെൺകുട്ടിയെ കോട്ടയം, പാലക്കാട്, എറണാകുളം, തിരുവനന്തപുരം, കന്യാകുമാരി, മൂവാറ്റുപുഴ എന്നിവിടങ്ങളിലെ ലോഡ്ജുകളിൽ നിരവധി പേർക്ക് പീഡിപ്പിക്കാൻ അവസരം നൽകി പണം വാങ്ങി. ഇതിനിടെ, തമിഴ്‌നാട്ടിലെ കമ്പത്ത് വിലാസിനിയെന്ന സ്ത്രീയുടെ വീട്ടിലും കുറവിലങ്ങാട്ടുള്ള മറ്റൊരു സ്ത്രീയുടെ വീട്ടിലും, നാദാപുരത്തെ ഒരു വീട്ടിലും പീഡനത്തിനായി താമസിപ്പിച്ചിരുന്നു. കുമളി റസ്റ്റ് ഹൗസിൽ വെച്ചായിരുന്നു ഏറ്റവുമധികം ലൈംഗിക പീഡനം നടന്നത്. ഒടുവിൽ ആറുദിവസം മുറിയിൽ പൂട്ടിയിട്ട് പീഡിപ്പിച്ചു. 

സൂര്യനെല്ലി കേസ്സിൽ പെൺകുട്ടിയെ 40 ദിവസത്തിനകം 37 പേർ ചേർന്ന് 67 തവണ പീഡിപ്പിച്ചെന്നും, അവയിൽ അമ്പതോളം പ്രാവശ്യം കൂട്ട ബലാൽസംഗമായിരുന്നുവെന്നും, സർക്കാർ പിന്നീട് 2013-ൽ ഒരു അപ്പീൽ വിചാരണവേളയിൽ കോടതിയെ അറിയിച്ചിരുന്നു. പീഡനങ്ങൾക്കായി 3090 കിലോമീറ്റർ ദൂരം സഞ്ചരിപ്പിച്ചിരുന്നു. പീഡനങ്ങളെക്കുറിച്ചുള്ള പെൺകുട്ടിയുടെ മൊഴി 590 താൾ ഉണ്ടായിരുന്നു. ധർമ്മരാജൻ കുട്ടിയെ ആദ്യം ബലാത്സംഗം ചെയ്തുവെന്നും പിന്നീട് ഭീഷണിപ്പെടുത്തിയും മയക്കുമരുന്ന് ചേർത്ത ഭക്ഷണം നൽകിയും തുടർപീഡനങ്ങൾക്ക് അവസരമുണ്ടാക്കിയെന്നും പ്രോസിക്യൂഷൻ വാദിച്ചു. ഗൂഢാലോചനയുടെ ഫലമായാണ് രാജു പെൺകുട്ടിയെ ഉഷയ്ക്കും ധർമ്മരാജനും കൈമാറിയതെന്നും, ധർമ്മരാജൻ ഭീഷണിപ്പെടുത്തിയും മർദ്ദിച്ചുമാണ് പെൺകുട്ടിയെ തടങ്കലിൽ വെച്ചതെന്നും ഹൈക്കോടതി പുനർവിചാരണയിൽ കണ്ടെത്തിയിരുന്നു.

തുടർച്ചയായ പീഡനത്തെത്തുടർന്ന് അവശനിലയിലായ പെൺകുട്ടിയെ പെരിയാറിലെ ആശുപത്രിയിൽ പ്രവേശിപ്പിക്കുകയും പെൺകുട്ടിയെ കിടത്തി ചികത്സിക്കണമെന്ന് ഡോക്ടർ പറയുകയുമുണ്ടായി. പെൺകുട്ടി മരിച്ചുപോകുമോ എന്ന ഭയം കാരണം ഇതിന് സമ്മതിക്കാതെ 1996 ഫെബ്രുവരി 26-നു വീട്ടിലേയ്ക്ക് പറഞ്ഞുവിടുകയായിരുന്നു. പെൺകുട്ടിക്ക് ഒരു ചെറിയ തുക കൊടുക്കുകയും നടന്ന സംഭവങ്ങളെപ്പറ്റി ആരോടെങ്കിലും പറഞ്ഞാൽ കൊന്നുകളയുമെന്ന് ഭീഷണിപ്പെടുത്തുകയും ചെയ്തു. തിരിച്ചെത്തിയ പെൺകുട്ടിയുടെ സ്വകാര്യഭാഗങ്ങളിൽ ഗുരുതരമായ പരിക്കേറ്റിരുന്നു എന്ന്, അന്ന് പെൺകുട്ടിയെ സഹായിച്ചിരുന്നവർ പറഞ്ഞിട്ടുണ്ട്, കോടതിയിൽ സമർപ്പിക്കപ്പെട്ട പെൺകുട്ടിയുടെ വൈദ്യപരിശോധനാ റിപ്പോർട്ടിൽ പീഡനത്താൽ പെൺകുട്ടിയുടെ യോനിയിൽ അണുബാധയുണ്ടായിരുന്നു എന്നും ഇടുപ്പിലും നടുവിനും വേദനയുണ്ടായിരുന്നു എന്നും പറയുന്നുണ്ട്. പെൺകുട്ടിയെ കുമളിയിൽ നിന്നും തേനിയിലേക്ക് കൊണ്ടുപോയ ജീപ്പിന്റെ ഡ്രൈവർ നൽകിയ മൊഴി പ്രകാരം വഴിയിലെ കുഴികളിലൂടെ ജീപ്പോടുമ്പോൾ വേദന സഹിക്കാനാവാതെ കരയുന്ന അവസ്ഥയിലായിരുന്നു പെൺകുട്ടി.

കുട്ടിയെ തട്ടിക്കൊണ്ടു പോയദിവസം തിങ്കളാഴ്ചയായിരുന്നതിനാൽ വീട്ടിൽ പോകേണ്ട ദിവസമായിരുന്നില്ല. അന്ന് കുട്ടിയെ മൂന്നാർ പട്ടണത്തിൽ കണ്ട കാര്യം കുട്ടിയുടെ പിതാവിന്റെ സുഹൃത്ത് അറിയിച്ചതിനെ തുടർന്ന് അന്നു തന്നെ അന്വേഷണമാരംഭിച്ചു. അതിനാൽ അന്നുതന്നെ പോലീസ് ഉണർന്നു പ്രവർത്തിക്കുകയായിരുന്നെങ്കിൽ പീഡനം നടക്കില്ലായിരുന്നുവെന്ന് പറയപ്പെടുന്നു. തിരിച്ചെത്തിയ പെൺകുട്ടിയെ പരിശോധിച്ച ഡോക്ടർ ആണ്, നിയമപ്രകാരം നീങ്ങാൻ പെൺകുട്ടിയേയും കുടുംബത്തേയും ഉപദേശിക്കുന്നതും പോലീസിനെ അറിയിക്കുന്നതും. കേസ് ആദ്യം മൂന്നാർ സി.ഐ. അന്വേഷിച്ചു, ആദ്യം തന്നെ ഉഷയും ധർമ്മരാജനും അറസ്റ്റിലായി. എന്നാൽ പ്രതികൾ പെൺകുട്ടിയുടെ ജനനതീയതി സ്കൂൾ രേഖകളിൽ 1980 ഏപ്രിൽ 23 എന്നുണ്ടായിരുന്നത് തിരുത്തി ഗൗരവം കുറയ്ക്കാൻ ശ്രമിച്ചെന്നും, കേസ് തേച്ചുമാച്ചുകളയാൻ ശ്രമിച്ചെന്നുമുള്ള ആരോപണം ഉയർന്നപ്പോൾ, അന്വേഷണ ചുമതല ദേവികുളം സി.ഐ. കെ.വി. മാത്യുവിനു സർക്കാർ കൈമാറി. ജാമ്യത്തിലിറങ്ങിയ ധർമ്മരാജൻ പിന്നീട് ഒളിവിൽ പോയി. മാദ്ധ്യമ-പൊതുജനസമ്മർദ്ദത്തെ തുടർന്ന് കേസ് കൂടുതൽ ഉയർന്ന ഉദ്യോഗസ്ഥർ അന്വേഷിക്കാൻ ഉത്തരവുണ്ടായി. ആദ്യം എസ്.പി. ഇട്ടൂപ്പിന്റെ നേതൃത്വത്തിലും പിന്നിട് അന്ന് ഐ.ജി. ആയിരുന്ന സിബി മാത്യൂസിന്റെ നേതൃത്വത്തിലുമുള്ള സംഘങ്ങൾ അന്വേഷണം ഏറ്റെടുത്തു. ആദ്യം പെൺകുട്ടിയുടെ സ്കൂൾ യൂണിഫോം ഉഷയുടെ വീട്ടിൽ നിന്നും, പാദസരം കോട്ടയം, പുളിമൂട് കവലയിലെ കടയിൽ നിന്ന് കണ്ടെത്തുകയും ചെയ്തത് നിർണ്ണായക തെളിവായി. അന്ന് കേന്ദ്രമന്ത്രിയായിരുന്ന പി.ജെ. കുര്യനും, കോട്ടയം ജില്ലാ പഞ്ചായത്ത് അംഗവും കോൺഗ്രസ് ജില്ലാ കമ്മറ്റി (ഡി.സി.സി.) സെക്രട്ടറിയും ആയിരുന്ന ജേക്കബ് സ്റ്റീഫനും (സ്റ്റീഫൻജി) അടക്കം മൊത്തം നാല്പത്തിരണ്ടു പേർ തന്നെ പീഡിപ്പിച്ചുവെന്ന് പെൺകുട്ടി അന്വേഷണ ഉദ്യോഗസ്ഥനു മുൻപാകെ മൊഴി കൊടുത്തിരുന്നു.

പീരുമേട് സെഷൻസ് കോടതിയിലാണ് വിചാരണ തുടങ്ങിയത്. 1999-ൽ പൊതുജനസമ്മർദ്ദത്തെത്തുടർന്ന് മന്ത്രിസഭാതീരുമാനമനുസരിച്ച് കോട്ടയത്ത് ഒരു പ്രത്യേക കോടതി ഈ കേസിന്റെ വിചാരണയ്ക്കായി രൂപീകരിക്കുകയുണ്ടായി. ഇതായിരുന്നു കേരളത്തിലെ ആദ്യത്തെ പ്രത്യേക കോടതി.

2000 സെപ്റ്റംബർ 6-ന് പ്രത്യേക കോടതി 35 പ്രതികൾക്ക് മൂന്നു മുതൽ പതിമൂന്നു വർഷം വരെ തടവുശിക്ഷ വിധിച്ചു. ഒന്നാം പ്രതിയായ കണ്ടക്ടർ രാജുവിനും രണ്ടാം പ്രതിയായ ഉഷയ്ക്കും പതിമൂന്ന് വർഷം വീതം തടവു ശിക്ഷ ലഭിച്ചു. മറ്റു കുറ്റങ്ങൾക്ക് ഇവർക്ക് നാലു വർഷം തടവുശിക്ഷയും നൽകപ്പെട്ടു. നാലു പ്രതികളെ വെറുതേ വിടുകയുമുണ്ടായി. വക്കീൽ ധർമ്മരാജനും, കുമളി റെസ്റ്റ് ഹൗസ് ജോലിക്കാരനായ 'എലൈറ്റ്' ദേവസ്യയും വിചാരണ നടക്കുന്ന സമയത്ത് ഒളിവിലായിരുന്നു. നാലാം പ്രതി റെജി 2004 നവംബർ 2-ന് ആത്മഹത്യ ചെയ്തു. മറ്റൊരു പ്രതിയായിരുന്ന സലിം ഈ കാലയളവിനുള്ളിൽ മരിച്ചിരുന്നു.

ക്രിമിനൽ ഗൂഢാലോചന (ഐ.പി.സി. സെൿഷൻ 120-ബി), കൂട്ടബലാൽസംഗം (ഐ.പി.സി. സെക്‌ഷൻ 376.2ജി), ബലാൽസംഗം (ഐ.പി.സി. സെൿഷൻ 376ഐ) ക്രിമിനൽ ഉദ്ദേശത്തോടെയുള്ള തട്ടിക്കൊണ്ടുപോകൽ (ഐ.പി.സി. സെൿഷൻ 368), പ്രായപൂർത്തിയാകാത്ത പെൺകുട്ടിയെ ലൈംഗികോദ്ദേശത്തോടെ വിപണനം ചെയ്യൽ (ഐ.പി.സി. സെൿഷൻ 366) തടഞ്ഞുവെക്കൽ (ഐ.പി.സി. സെൿഷൻ 363), തട്ടിക്കൊണ്ടുപോകൽ (ഐ.പി.സി. സെൿഷൻ 365) തുടങ്ങിയ കുറ്റങ്ങളാണ് പ്രത്യേക കോടതി കണ്ടെത്തിയത്. കേസന്വേഷണത്തിന്റെ ആദ്യഘട്ടത്തിലെ പോലീസിന്റെ പ്രവർത്തനവും വിധിയിൽ വിമർശന വിധേയമായി. പ്രത്യേക കോടതി ജഡ്ജി എം. ശശിധരൻ നമ്പ്യാർ ആയിരുന്നു ശിക്ഷ വിധിച്ചത്. ജി. ജനാർദ്ദനക്കുറുപ്പ് ഈ കേസിന്റെ പ്രത്യേക പ്രോസിക്യൂട്ടർ ആയിരുന്നു.

വിചാരണയുടെ ആദ്യഘട്ടത്തിൽ ഒളിവിലായിരുന്ന ധർമ്മരാജൻ, കർണാടകയിലെ പാറമടയിൽ ജോലിക്കാരനായി ജീവിക്കവെ 2000 സെപ്റ്റംബർ 17-നു പോലീസ് പിടിയിലായി. ധർമ്മരാജനായി പ്രത്യേക കോടതി, പ്രത്യേക വിചാരണ നടത്തുകയും വിചാരണയ്ക്കൊടുവിൽ 2002 ജൂലൈ 13-നു ജീവപര്യന്തം ശിക്ഷ വിധിക്കുകയും ചെയ്തു.

2005 ജനുവരി 20-ന് കേരള ഹൈക്കോടതി മുന്നേ ശിക്ഷിക്കപ്പെട്ട 35 പേരെ വെറുതേ വിടുകയും ധർമരാജൻ മാത്രമാണ് കുറ്റക്കാരൻ എന്നും ഇയാളുടെ കുറ്റം പ്രായപൂർത്തിയാകാത്ത പെൺകുട്ടിയെ വേശ്യാവൃത്തിക്കായി സ്വീകരിക്കുകയും വിൽക്കുകയും ചെയ്തത് മാത്രമാണെന്നും വിധിച്ചു. ഇയാളുടെ ശിക്ഷ അഞ്ചുവർഷം തടവ്, 50,000 രൂപ പിഴ എന്നിവ മാത്രമായി ഇളവു ചെയ്യുകയുമുണ്ടായി. പെൺകുട്ടി സമ്മതിച്ചതുകൊണ്ടാണ് പ്രതികൾ പെൺകുട്ടിയുമായി ലൈംഗിക ബന്ധത്തിലേർപ്പെട്ടതെന്നും, പെൺകുട്ടിയ്ക്ക് 16 വയസ് ആയതിനാൽ ലൈംഗികസ്വാതന്ത്ര്യത്തിനുള്ള പ്രായമായതിനാൽ ബലാൽസംഗം ചെയ്തെന്ന വാദം നിലനിൽക്കില്ലെന്നും ഒപ്പം പെൺകുട്ടി 40 ദിവസം പലരോടൊമൊപ്പം കഴിഞ്ഞിട്ടും രക്ഷപെടാൻ ഒരു ശ്രമവും നടത്തിയില്ലെന്നും കോടതി നിരീക്ഷിച്ചു. പ്രതികളിൽ പലരും പെൺകുട്ടിയുമായി രണ്ടിലേറെ തവണ ബന്ധപ്പെട്ടിരുന്നുവെങ്കിലും പെൺകുട്ടി ചെറുത്തുനിന്നിരുന്നു എന്നതിന്റെ ഒരു ലക്ഷണം പോലും ശരീരത്തിൽ കാണപ്പെട്ടിരുന്നില്ല എന്നും കോടതി നിരീക്ഷിച്ചത് വിവാദമുണ്ടാക്കി. രോഗബാധിതയായിരുന്നുവെന്നും വേദനയനുഭവിക്കുകയായിരുന്നു എന്നും വാദമുണ്ടായിരുന്നുവെങ്കിലും ഒരു തവണ പോലും പെൺകുട്ടി കരഞ്ഞതായി വാദമില്ല എന്നും ഹൈക്കോടതിവിധിയിൽ നിരീക്ഷണമുണ്ടായിരുന്നു. പെൺകുട്ടി സ്വമേധയാ ആണ് രാജുവിനൊപ്പം പോയതെന്നതിന് പീഡനത്തിനു മുമ്പ് പെൺകുട്ടി രാജുവിനെഴുതിയ ഒരു കത്ത് കോടതി തെളിവായി സ്വീകരിച്ചിരുന്നു. കൂടാതെ പെൺകുട്ടി അച്ഛനമ്മമാർ അറിയാതെ ആഭരണം പണയം വച്ചു, ഹോസ്റ്റൽ ഫീസടയ്ക്കാൻ അച്ഛൻ കൊടുത്ത 450 രൂപ മറ്റാവശ്യങ്ങൾക്കായി ചിലവഴിച്ചു എന്നീ പ്രതിഭാഗത്തിന്റെ വാദങ്ങളും പെൺകുട്ടിയുടെ മാനസിക പശ്ചാത്തലം വിശകലനം ചെയ്യാനായി കോടതി പരിഗണനയിലെടുത്തു. 

വിധിയെ തുടർന്ന് വിവാദങ്ങളും പൊട്ടിപ്പുറപ്പെട്ടു. പതിനാറ് വയസ്സ് മാത്രമുണ്ടായിരുന്ന ഒരു പെൺകുട്ടിയെ ഭയപ്പെടുത്തിയിരുന്നെന്ന വാദം കോടതി കണ്ടില്ലെന്ന് അന്നേ ആരോപണമുയർന്നിരുന്നു. പ്രതികളിൽ ചിലർ, കുറ്റത്തിൽ ഉന്നത വ്യക്തികളുടെ പങ്ക് തെളിവുസഹിതം വെളിപ്പെടുത്തുമെന്ന ഭീഷണി നടത്തിയും മറ്റും കോടതിവിധി അട്ടിമറിക്കുകയായിരുന്നുവെന്നും, അതല്ല അന്ന് മുഖ്യമന്ത്രിയായിരുന്ന ഉമ്മൻ ചാണ്ടിയുടെ ബന്ധുവായ ജേക്കബ് സ്റ്റീഫനു വേണ്ടി കോടതി വിധി സ്വാധീനിക്കപ്പെട്ടു എന്നുമൊക്കെ ആരോപണമുയർന്നിരുന്നു. പിതാവും ജ്യേഷ്ഠസഹോദരനും മജിസ്ട്രേട്ടുമാരായ, നീതിന്യായവ്യവസ്ഥയിൽ സ്വാധീനം ചെലുത്താൻ ശേഷിയുള്ള അഭിഭാഷകനായിരുന്ന ധർമ്മരാജനു വേണ്ടി വിധി സ്വാധീനിക്കപ്പെട്ടിരിക്കാമെന്നും അന്ന് സംശയമുയർന്നിരുന്നു. ഹൈക്കോടതി വിധി നീതിന്യായവ്യവസ്ഥയിൽ നിലനിൽക്കുന്ന ലിംഗപരമായ അസമത്വത്തെയാണ് കാണിക്കുന്നതെന്നും വാദമുണ്ടായിരുന്നു. എതിർപ്പില്ലായ്മ സമ്മതത്തിന്റെ തെളിവല്ല എന്ന വസ്തുത കോടതി കണക്കിലെടുത്തില്ല എന്നും ആക്ഷേപമുണ്ട്. ജസ്റ്റിസ് കെ.എ. അബ്ദുൾ ഗഫൂർ, ജസ്റ്റിസ് ആർ. ബസന്ത് എന്നിവരുൾപ്പെട്ട ഹൈക്കോടതി ഡിവിഷൻ ബഞ്ച് ആയിരുന്നു കേസ് കേൾക്കുകയും വിധി പുറപ്പെടുവിക്കുകയും ചെയ്തത്. ഈ വിധി ഇത്തരത്തിലുള്ള മറ്റ് കേസുകളെയും ബാധിക്കുമെന്ന് വനിതാസംഘടനകളും മറ്റും ഭയന്നിരുന്നു. തെളിവുകളുടെ അഭാവം കൊണ്ടല്ല ഹൈക്കോടതി പ്രതികളെ വെറുതെ വിട്ടതെന്നായിരുന്നു അന്വേഷണ ഉദ്യോഗസ്ഥനായിരുന്ന സിബി മാത്യൂസ് പിന്നീട് അഭിപ്രായപ്പെട്ടത്.

പ്രോസിക്യൂഷൻ കേസിൽ പ്രതികളായിട്ടുള്ളവരിൽ ധർമ്മരാജൻ ഒഴിച്ച് ബാക്കിയുള്ളവരായ ഇടുക്കി കൊന്നത്തടി പുതുച്ചിറയിൽ രാജു (പെൺകുട്ടിയെ സ്നേഹം നടിച്ച് തട്ടിക്കൊണ്ട് പോയ ബസ് ജീവനക്കാരൻ), ചിറക്കടവ് തെക്കേത്തുകവല കൊട്ടാടിക്കുന്നേൽ ഉഷ, ചിറക്കടവ് പുതുപ്പറമ്പിൽ പി. കെ. ജമാൽ, വെള്ളൂത്തുരുത്ത് നെല്ലിക്കൽ റെജി, പാലാ കുറിച്ചിയിൽ ചെറിയാച്ചൻ, ചിറക്കടവ് വടക്കുംഭാഗം വടക്കേക്കര ഉണ്ണികൃഷ്ണൻനായർ (ഇരുട്ടുണ്ണി), കൊഴുവനാൽ നെടുംതകിടിയിൽ അഡ്വ. ജോസ്, ചിങ്ങവനം വലിയപറമ്പിൽ ശ്രീകുമാർ, കുളത്തുമേൽ കൊല്ലാടുമുറി മാമ്പറത്തല രാജേന്ദ്രൻനായർ, അമയന്നൂർ മാവേലിൽ ജേക്കബ് സ്റ്റീഫൻ (സ്റ്റീഫൻജി, മുൻ കോട്ടയം ജില്ലാ പഞ്ചായത്ത് അംഗം), കിഴക്കേക്കര വേലക്കാട് അജി, പൊൻകുന്നം മാഞ്ഞാവിൽ കോളനി വട്ടങ്കാവുങ്കൽ സതീശൻ, മാറാടി രാമമംഗലംപേട്ട കുഴിക്കണ്ടത്തിൽ അലിയാർ, ആവോലി രാമമംഗലം കുഴിത്തൊട്ടിയിൽ മുഹമ്മദ് യൂസഫ്, രാമമംഗലം ഉണ്ണിപ്പിള്ളി പടിഞ്ഞാറെവട്ടത്ത് പുത്തൻപുരയിൽ ദാവൂദ്, എരുമേലി പുഞ്ചവയൽ കപ്ലിയിൽ തുളസീധരൻ, ചിറക്കടവ് കൊട്ടാടിക്കുന്നേൽ ജോൺ എന്ന മോഹനൻ, ചിറക്കടവ് വടക്കുംഭാഗം കണച്ചുമല രാജഗോപാലൻനായർ (കൊന്ന രാജൻ), പൊൻകുന്നം പന്തിരവേലിൽ മാത്യൂജോസഫ്, ചിറക്കടവ് തെക്കയിൽ ശ്രീകുമാർ, പുലിയന്നൂർ പടിഞ്ഞാറ്റിൻകര കരുപ്പാക്കുന്നേൽ സണ്ണിജോർജ്, കിഴതടിയൂർ കാനാട്ടുപാറ ഇല്ലിമൂട്ടിൽ ജിജി, എലിക്കുളം അഞ്ചാം മൈൽ ചീരാങ്കുഴി ജോസഫ്, ചിറക്കടവ് വടക്കുംഭാഗം ഇല്ലുത്തുംപറമ്പ് പിണമറുകിൽ സാബു, കുന്നത്തുനാട് രാമമംഗലം കീഴില്ലം മണലിക്കുടിയിൽ വർഗീസ്, വാഴൂർ പുളിക്കക്കവല തെന്നശ്ശേരി ജോർജ് ചെറിയാൻ, തിരുവല്ല തോട്ടപ്പുഴശ്ശേരി ഐക്കര വിജയകുമാർ, മാറാടി രാമമംഗലം ഉണ്ണിപ്പിള്ളിൽ പുത്തൻപുരയിൽ അഷറഫ്, ഇളങ്ങുളം കുഴിക്കാട്ടുതാഴെ ആന്റണി, രാമമംഗലം പടിഞ്ഞാറെവെട്ടത്ത് പുത്തൻവീടിൽ ഷാജി, മാറാടി ആനിക്കാട് പുത്തൻതോപ്പിൽ അനിൽ, കുടയത്തൂർ കൂവപ്പള്ളി പുളിയാങ്കുന്നേൽ സാബുമാത്യു, കൂവപ്പള്ളി മണ്ണാറക്കയം തോണ്ടിക്കടവിൽ കെ. തങ്കപ്പൻ, കുറവിലങ്ങാട് കുന്നത്തുവീട്ടിൽ മേരി, കട്ടപ്പന യാങ്കുഴിക്കര വിഴിക്കപ്പാറ വിലാസിനി എന്നിവരെ ഹൈക്കോടതി വെറുതെ വിട്ടു.

ഹൈക്കോടതി വിധി പ്രകാരം 5 വർഷം വെറും തടവിനു ശിക്ഷിക്കപ്പെട്ട ധർമ്മരാജൻ പിന്നീട് പരോളിലിറങ്ങുകയും ഒളിവിൽ പോകുകയുമുണ്ടായി. സുപ്രീം കോടതിയുടെ പുനഃപരിശോധനാ നിർദ്ദേശത്തിനു ശേഷം ധർമ്മരാജൻ 2013 ഫെബ്രുവരി 15-ന് മാത്രമാണ് പിന്നീട് പോലീസ് പിടിയിലായത്.

2013 ജനുവരി 31-ൽ സുപ്രീം കോടതി ഹൈക്കോടതി വിധി അസ്ഥിരപ്പെടുത്തുകയും വീണ്ടും വാദം കേൾക്കാനായി ഹൈക്കോടതിയിലേയ്ക്ക് കേസ് തിരികെ അയയ്ക്കുകയും ചെയ്തു. ജസ്റ്റിസ് എ.കെ. പട്നായിക്, ജ്ഞാൻസുധ മിശ്ര എന്നിവർ ഉൾപ്പെട്ട അതിവേഗ ബെഞ്ചാണു കേസ് പരിഗണിച്ചത്. എട്ട് വർഷത്തോളം സുപ്രീം കോടതിയിൽ കെട്ടിക്കിടന്ന അപ്പീൽ അപേക്ഷയിൽ, വെറും ഒന്നരമണിക്കൂർ വാദം കേട്ട സുപ്രീം കോടതി, ഹൈക്കോടതി വിധി തെറ്റാണെന്നും, പുനർവിചാരണ ചെയ്യേണ്ടതുണ്ടെന്നും കണ്ടെത്തുകയാണുണ്ടായത്.

പ്രതികളെ വെറുതേ വിട്ടതിനെതിരായി കേരള സർക്കാരും പെൺകുട്ടിയും കൊടുത്ത അപ്പീലിലായിരുന്നു വിധി വന്നത്. കേസിൽ അഖിലേന്ത്യാ ജനാധിപത്യ മഹിളാ അസോസിയേഷനും കക്ഷിചേർന്നിരുന്നു. അന്വേഷണ വേളയിലും പ്രത്യേക കോടതിയുടെ വിചാരണ വേളയിലും മുഖ്യപ്രതികളിലൊരാളായിരുന്ന ധർമ്മരാജൻ ഒളിവിലായിരുന്നുവെന്നും അതിനാൽ അയാളെ ഒഴിവാക്കിയാണ് പ്രതിപ്പട്ടിക തീർത്ത് വിചാരണനടത്തിയതെന്നും, പിന്നീട് ധർമ്മരാജൻ പിടിയിലായ ശേഷം പ്രത്യേക വിചാരണ നടത്തുകയായിരുന്നുവെന്നും, പ്രതികളെ വെറുതേ വിടാൻ പ്രതിപ്പട്ടികയിലെയും മറ്റും സങ്കീർണ്ണ സാങ്കേതികപ്രശ്നങ്ങൾ പരിഗണിച്ചുവെന്നും കേരള സർക്കാരിന്റെ അഭിഭാഷകൻ കെ. പദ്മനാഭൻ നായർ അടക്കം പെൺകുട്ടിയ്ക്കായി ഹാജരായവർ സുപ്രീം കോടതിയെ അറിയിച്ചതും കോടതി കണക്കിലെടുത്തിരുന്നു. ഹൈക്കോടതി വിധിയിൽ പെൺകുട്ടിയ്ക്കെതിരെയുള്ള പരാമർശങ്ങൾ ഞെട്ടിക്കുന്നതെന്നും സുപ്രീം കോടതി നിരീക്ഷിച്ചു.

ഹൈക്കോടതിയുടെ വിധിപ്രസ്താവം സുപ്രീം കോടതി തള്ളിയതോടെ കേരള ഹൈക്കോടതിയിൽ കേസിന്റെ പുനർവിചാരണ തുടങ്ങുകയും 2014 ഏപ്രിൽ 4-നു വിധി പ്രസ്താവിക്കുകയും ചെയ്തു. പുതിയ വിധി ഹൈക്കോടതിയുടെ പഴയ വിധി തള്ളി പ്രത്യേക കോടതിയുടെ വിധി വ്യത്യാസങ്ങളോടെ അംഗീകരിച്ചു. പുനർവിചാരണ കേട്ടതും, വിധി പ്രസ്താവിച്ചതും ജസ്റ്റിസുമാരായ കെ.ടി. ശങ്കരൻ, എം.എൽ. ഫ്രാൻസിസ് എന്നിവരടങ്ങിയ ഹൈക്കോടതി ഡിവിഷൻ ബഞ്ചാണ്.

മുഖ്യപ്രതി ധർമ്മരാജന് പ്രത്യേക കോടതി നൽകിയ ജീവപര്യന്തം തടവു ശിക്ഷ ഈ വിധിയിൽ ഹൈക്കോടതി ശരിവെച്ചു. ഈ കാലയളവിനുള്ളിൽ മരണപ്പെട്ട അഞ്ചുപേരെ ഒഴിവാക്കിയായിരുന്നു വിധി. പ്രോസിക്യൂഷൻ കേസിലെ പ്രതികളിൽ ഏഴുപേരെ ഹൈക്കോടതി തെളിവിന്റെ അഭാവം, കൃത്യമായി തിരിച്ചറിയാതിരിക്കൽ, സംശയത്തിന്റെ ആനുകൂല്യം എന്നീ കാരണങ്ങളാൽ വിട്ടയച്ചു. അന്വേഷണത്തിൽ ചെറിയ പാളിച്ചകളുണ്ടായിട്ടുണ്ടെന്നും, എന്നാലത് ഗൗരവകരമായ മേഖലകളിലല്ലെന്നും, അക്കാരണം കൊണ്ട് പ്രതികളെ വെറുതേ വിടുന്നത് അംഗീകരിക്കാനാവില്ലെന്നും ഹൈക്കോടതി വിധിയിൽ വ്യക്തമാക്കി.

ജസ്റ്റിസ് ആർ. ബസന്ത് ഉൾപ്പെട്ട ഹൈക്കോടതി ഡിവിഷൻ ബഞ്ച് പഴയ വിധിയിൽ പെൺകുട്ടിക്കെതിരെ നടത്തിയിരുന്ന, പെൺകുട്ടി ബാലവേശ്യയാണെന്നും, മൊഴി അവിശ്വസനീയമാണെന്നും ഉള്ള പ്രസ്താവങ്ങൾ പുതിയ വിധിയിൽ നീക്കം ചെയ്യുകയും, പെൺകുട്ടിയുടെ മൊഴി വിശ്വസനീയമാണെന്ന് പ്രസ്താവിക്കുകയും ചെയ്തു. കുട്ടിയെ ഭയപ്പെടുത്തിയിരുന്നെന്നുള്ള വാദം പഴയ ബഞ്ച് കണക്കിലെടുത്തിരുന്നില്ലെങ്കിലും ഈ ബഞ്ച് കണക്കിലെടുത്തു. കുട്ടി പെട്ടെന്ന് പേടിക്കുന്ന സ്വഭാവമുള്ളവളായിരുന്നുവെന്നും സാക്ഷിമൊഴികളിൽ നിന്ന് ഹൈക്കോടതി അനുമാനിച്ചു. തന്നെ പീഡിപ്പിച്ചവരോടു തന്നെ രക്ഷപെടുത്തണമെന്നും, ദയവുകാട്ടണമെന്നും കുട്ടി പറഞ്ഞിരുന്നതായും ഹൈക്കോടതി കണ്ടെത്തി. മൊഴിയിലെ ഏതാനം ലഘു വൈരുദ്ധ്യങ്ങൾ സ്വാഭാവികമാണെന്നും, അത് പെരുപ്പിച്ച് കാട്ടേണ്ടന്നും കോടതി നിരീക്ഷിച്ചു. കുട്ടി വേശ്യാവൃത്തിയിലേർപ്പെട്ടെന്ന വാദം നിലനിൽക്കില്ലെന്നും, പീഡനത്തിനിടെ സ്വന്തം ആഭരണങ്ങൾ വരെ നഷ്ടപ്പെട്ടതല്ലാതെ ഒന്നും നേടിയില്ലെന്നും 
ഹൈക്കോടതി വിധിയിൽ നിരീക്ഷിച്ചു. പഴയ വിധിയുടെ പശ്ചാത്തലത്തിൽ കോടതി പ്രതിഭാഗം അഭിഭാഷകരോട് പെൺകുട്ടി വേശ്യാവൃത്തിയാണോ ചെയ്തതെന്ന് ചോദിച്ചതിനെ തുടർന്ന് അഭിഭാഷകർ അങ്ങനെയഭിപ്രായം ഇല്ലെന്ന് അറിയിച്ചിട്ടുണ്ടെന്നും വിധിയിൽ വ്യക്തമാക്കിയിട്ടുണ്ട്. കൗമാരക്കാരിയായ കുട്ടി തന്റെ കാമുകനോടുള്ള സ്നേഹം മൂലം ചെയ്ത ചെറിയ കുറ്റങ്ങൾ കുട്ടി ദുർമാർഗ്ഗിയായതുകൊണ്ടല്ലെന്നും, കുട്ടിയുടെ ആത്മാർത്ഥതയെ കാമുകൻ ദുരുപയോഗം ചെയ്യുകയായിരുന്നുവെന്നും കോടതി നിരീക്ഷിച്ചു. നിർബന്ധിത ലൈംഗികവേഴ്ചയ്ക്ക് വിധേയമാക്കിയെന്ന മെഡിക്കൽ റിപ്പോർട്ടുകളിലെ കണ്ടെത്തലുകളും കോടതി കണക്കിലെടുത്തു.

മുൻവിധിയിൽ നിന്ന് വ്യത്യസ്തമായി ഹൈക്കോടതി വിധി പൊതുവേ സ്വീകരിക്കപ്പെട്ടു. പഴയ വിധി നടത്തിയ ബഞ്ചിലുണ്ടായിരുന്ന, പിന്നീട് വ്യത്യസ്ത വേദികളിൽ 'പെൺകുട്ടി ബാലവേശ്യയായിരുന്നു' എന്നാവർത്തിച്ച ബസന്തിനുള്ള മറുപടിയാണ് ഹൈക്കോടതി വിധി എന്ന് പെൺകുട്ടിയുടെ പിതാവ് അഭിപ്രായപ്പെട്ടിട്ടുണ്ട്.

വിവിധ രാഷ്ട്രീയപ്പാർട്ടികൾക്ക് കേസ് വിവിധ തലങ്ങളിൽ വെല്ലുവിളിയായി. കോൺഗ്രസ് പാർട്ടിയുടെ ഉന്നത നേതാക്കൾ കേസിൽ ഉൾപ്പെടുകയോ സംശയത്തിന്റെ നിഴലിലാകുകയോ ചെയ്തപ്പോൾ, സി.പി.ഐ.(എം), ജെ.എസ്.എസ്., കേരളാ കോൺഗ്രസ് തുടങ്ങിയ പാർട്ടികളുടെ പ്രാദേശിക നേതാക്കൾ കേസിൽ പ്രതികളായി. പ്രധാന പ്രതിയായിരുന്ന ധർമ്മരാജൻ എസ്.എഫ്.ഐ. സജീവപ്രവർത്തകനായിരുന്നു, പിന്നീട് സി.പി.ഐ.(എം‌)-ന്റെ ചെറുകിട നേതാവായിത്തീർന്നയാളും, സി.പി.ഐ.(എം)-ന്റെ പ്രാദേശിക കേസുകൾ വാദിച്ചിരുന്ന വ്യക്തിയുമാണ്. എന്നാൽ സൂര്യനെല്ലി കേസിനു മുമ്പേ തന്നെ ധർമ്മരാജൻ സി.പി.ഐ.(എം)-ൽ നിന്ന് പുറത്താകുകയുണ്ടായി. അഭിഭാഷകനായിരിക്കുമ്പോൾ പൊൻകുന്നത്തിനടുത്ത് ചേനപ്പാടിയിൽ അടിപിടിക്കേസിൽ ഉൾപ്പെട്ടതാണ് ധർമ്മരാജൻ ആ പാർട്ടിക്ക് അനഭിമതനാകാൻ കാരണം. തുടർന്ന് ജെ.എസ്.എസി.ൽ ചേരുകയും പാർട്ടിയുടെ ഘടകം പൊൻകുന്നം പ്രദേശത്ത് രൂപീകരിക്കാൻ മുൻകൈയെടുത്തു പ്രവർത്തിച്ച്, പ്രാദേശിക നേതാവായി മാറുകയും ചെയ്തു. 28-ാംപ്രതി ജോർജ്ജ് ചെറിയാൻ മുമ്പ് മഹാത്മാഗാന്ധി സർവ്വകലാശാല യൂണിയൻ ചെയർമാനും, സ്റ്റുഡന്റ് ഡീനും ആയിരുന്നു.

കോട്ടയം ഡി.സി.സി. സെക്രട്ടറിയും കോൺഗ്രസിലെ എ ഗ്രൂപ്പ് നേതാവുമായിരുന്ന ജേക്കബ് സ്റ്റീഫൻ എന്ന സ്റ്റീഫൻജി ആണ് പീഡനക്കേസിൽ ഉൾപ്പെട്ട ഒരു പ്രധാന രാഷ്ട്രീയപ്രവർത്തകൻ. അക്കാലത്ത് ഇയാൾ കോട്ടയം ജില്ലാ പഞ്ചായത്ത് അംഗമായിരുന്നു. കേസിന്റെ ആദ്യകാലങ്ങളിൽ സജീവരാഷ്ട്രീയത്തിൽ നിന്നും മാറി നിന്നിരുന്നുവെങ്കിലും പിന്നീട് വീണ്ടും സജീവമായി. പ്രത്യേക കോടതി ശിക്ഷ, 2014-ൽ ഹൈക്കോടതി ശരി വെക്കുന്ന വേളയിൽ ഇയാൾ കോട്ടയം സഹകരണ-കാർഷിക ഗ്രാമവികസനബാങ്കിന്റെ പ്രസിഡന്റായിരുന്നു. കേരള സംസ്ഥാന സഹകരണ കാർഷിക ഗ്രാമവികസനബാങ്കിന്റെ എക്സിക്യൂട്ടീവ് ഡയറക്ടർ പദവി ഇയാൾ വഹിക്കുന്നുണ്ടായിരുന്നു. അയർക്കുന്നം സർവീസ് സഹകരണ ബാങ്കിന്റെ ഡയറക്ടർ ബോർഡ് അംഗവും കോട്ടയം ഭൂപണയ ബാങ്കിന്റെ പ്രസിഡന്റുമായി ഇയാൾ പ്രവർത്തിച്ചിട്ടുണ്ട്. കേരള കോൺഗ്രസ് (എം) നേതാവായിരുന്ന അഡ്വ. നെടുംതകടിയേൽ ജോസ് ആണ് കേസിലുൾപ്പെട്ട മറ്റൊരു പ്രമുഖൻ. ഇവരിരുവർക്കും ഹൈക്കോടതി പുനർവിചാരണയെത്തുടർന്ന് തടവിലാകേണ്ട സാഹചര്യമുണ്ടായെങ്കിലും വിവിധ തലങ്ങളിലുള്ള കോടതി നടപടികൾ ഉപയോഗിച്ച് തടവിൽ പോകുന്നതിൽ നിന്നും ഒഴിവാകാൻ ശ്രമിച്ചെങ്കിലും അവയെല്ലാം പരാജയപ്പെട്ടതിനെ തുടർന്ന് കോടതി വിധി വന്ന് ആറുമാസത്തിനുശേഷം തടവിൽ പോകേണ്ടി വന്നു.

കേസിൽ സംശയത്തിലായിരുന്ന പി.ജെ. കുര്യന് അനുകൂലമായി, ബി.ജെ.പി.യുടെ അന്നത്തെ ആലപ്പുഴ ജില്ലാ പ്രസിഡന്റ് മൊഴി നൽകിയത് ബി.ജെ.പി.യ്ക്കുള്ളിലും വിവാദമുണ്ടാക്കിയിരുന്നു. 2013 ജനുവരി അവസാനം എൻ.എസ്.എസും കോൺഗ്രസ്സുമായി തിരഞ്ഞെടുപ്പ് സമയത്ത് ധാരണയുണ്ടായിരുന്നെന്ന എൻ.എസ്.എസ്. സെക്രട്ടറി സുകുമാരൻ നായരുടെ വാദം, മറ്റെല്ലാ കോൺഗ്രസ് നേതാക്കളും തള്ളിക്കളഞ്ഞിട്ടും. പി.ജെ. കുര്യൻ മാത്രം പിന്തുണച്ചത്, സൂര്യനെല്ലി കേസിൽ നിന്നും രക്ഷപെടാനുള്ള വഴിയൊരുക്കിയതിനുള്ള നന്ദിപ്രകടനമായിട്ടാണെന്ന് വ്യാഖ്യാനിക്കപ്പെട്ടിട്ടുണ്ട്. 2013 ജനുവരി 31-നു സുപ്രീം കോടതി വിധിയെത്തുടർന്ന് രാജ്യസഭാ ഉപാദ്ധ്യക്ഷനായ പി.ജെ. കുര്യൻ രാജിവെയ്ക്കണമെന്നാവശ്യപ്പെട്ട് വൻവിവാദം ഉണ്ടായിയെങ്കിലും, കുര്യനെ സുപ്രീംകോടതി കുറ്റവിമുക്തനാക്കിയതാണെന്ന വാദമാണ് ഉമ്മൻ ചാണ്ടി സർക്കാർ പൊതുവേ കൈക്കൊണ്ടത്. കേസിനിടെ എല്ലാ രാഷ്ട്രീയപാർട്ടിക്കാരും തന്നെ സഹായിച്ചിട്ടുണ്ടെന്നും, പി.ജെ. കുര്യനെതിരായി മൊഴി കൊടുക്കരുതെന്ന് ഭരണകക്ഷിയിലെ (യു.ഡി.എഫ്.) പല അംഗങ്ങളും അന്ന് ജയിലിൽ വന്നുകണ്ട് അഭ്യർത്ഥിച്ചിരുന്നുവെന്നും ധർമരാജൻ അവകാശപ്പെട്ടിട്ടുണ്ട്.

കേസന്വേഷണത്തിന്റെ വേളയിൽ അന്നു കേന്ദ്രമന്ത്രിയായിരുന്ന പി.ജെ. കുര്യന്റെ പേരും പെൺകുട്ടി പറഞ്ഞുവെങ്കിലും അന്വേഷണ ഉദ്യോഗസ്ഥനായ സിബി മാത്യൂസ് അദ്ദേഹത്തിനെതിരെ കേസെടുക്കാൻ തയ്യാറായില്ല. തുടർന്ന് പെൺകുട്ടി അദ്ദേഹത്തെ കേസിൽ ഉൾപ്പെടുത്തണമെന്ന് ആവശ്യപ്പെട്ട് പീരുമേട് ഒന്നാം ക്ളാസ് ജ്യുഡീഷ്യൽ മജിസ്ട്രേറ്റ് കോടതിയിൽ സ്വകാര്യ അന്യായം ഫയൽ ചെയ്‌തു. ഈ കേസിൽ ഹാജരാകാൻ കുര്യനോട് കോടതി ആവശ്യപ്പെട്ടിരുന്നു. ഇതിനെതിരേ കുര്യൻ ഹൈക്കോടതിയിൽ അപ്പീൽ നൽകിയെങ്കിലും അത് കോടതി തള്ളി. തുടർന്ന് സുപ്രീംകോടതിയിൽ കുര്യൻ അപ്പീൽ നൽകി. പീരുമേട് കോടതിയുടെ നടപടികൾ നിർത്തിവയ്ക്കാനായിരുന്നു സുപ്രീം കോടതിവിധി.

സൂര്യനെല്ലി കേസിൽ കുര്യനനുകൂലമായി മൊഴി മാറ്റാൻ അന്വേഷണോദ്യോഗസ്ഥനിൽ നിന്ന് സമ്മർദ്ദമുണ്ടായി എന്ന് പെൺകുട്ടി പറഞ്ഞിട്ടുണ്ട്. സാങ്കേതികത്വം പറഞ്ഞും കുര്യനെപ്പോലെയുള്ള ഉന്നതനെ കേസിലുൾപ്പെടുത്തിയാലുണ്ടാകുന്ന പ്രത്യാഘാതത്തെക്കുറിച്ച് പറഞ്ഞും മൊഴി മാറ്റാൻ സമ്മർദ്ദമുണ്ടായി എന്ന് ചാനൽ അഭിമുഖത്തിൽ പെൺകുട്ടി വെളിപ്പെടുത്തിയത്. രക്ഷിക്കണം എന്നപേക്ഷിച്ചിട്ടും കുര്യൻ ഉപദ്രവിക്കുകയായിരുന്നുവെന്നും പെൺകുട്ടി പറഞ്ഞിരുന്നു. ശാരീരിക പ്രത്യേകതകളും ശരീരത്തിലെ മറുക് അടക്കമുള്ള അടയാളങ്ങളും പെൺകുട്ടി മൊഴിയിൽ നൽകിയിരുന്നു എന്ന് പലരും പറയുന്നു.. പി.ജെ. കുര്യനെതിരെ പെൺകുട്ടിയുടെ മാതാവ്‌ കോൺഗ്രസ്‌ അദ്ധ്യക്ഷ സോണിയാ ഗാന്ധിക്കും ഉപാദ്ധ്യക്ഷൻ രാഹുൽ ഗാന്ധിക്കും അഹമ്മദ്‌ പട്ടേലിനും കത്ത്‌ അയച്ചിരുന്നു. കുര്യൻ രാഷ്ട്രീയ സ്വാധീനം ഉപയോഗിച്ച് രക്ഷപെട്ടെന്നാണ് ഇവരുടെ വിശ്വാസം.

2013-ൽ രാജ്യസഭയുടെ ഡെപ്യൂട്ടി സ്പീക്കറായ പി.ജെ. കുര്യനെ പ്രതിയാക്കണം എന്നപേക്ഷിച്ച് പെൺകുട്ടി അയച്ച കത്ത് പുറത്തുവന്നിരുന്നു. 2013-ൽ വിവാദങ്ങളെത്തുടർന്ന് എൻ.ഡി.റ്റി.വി.യിൽ നടന്ന അഭിമുഖത്തിനിടെ കുര്യൻ ഇറങ്ങിപ്പോയത് വാർത്തയായിരുന്നു. മറ്റൊരു ചാനൽ ചർച്ചയിൽ നിന്നും മുഖ്യമന്ത്രി ഉമ്മൻ ചാണ്ടിയും കുര്യനെ സംബന്ധിച്ച ചോദ്യങ്ങളെ തുടർന്ന് അക്കാലത്ത് ഇറങ്ങിപ്പോയതും വാർത്തയായിരുന്നു.

കേസിലെ പ്രധാന പ്രതിയായ ധർമ്മരാജൻ പി.ജെ. കുര്യൻ തന്റെ കാറിൽ കുമളി ഗസ്റ്റ് ഹൗസിൽ വന്നിരുന്നു എന്ന് മാതൃഭൂമി ചാനലിൽ നടത്തിയ അഭിമുഖത്തിൽ പറയുകയുണ്ടായി. സുഹൃത്തുക്കളായ ഉണ്ണി, ജമാൽ, ചെറിയാൻ എന്നിവരും തന്നോടൊപ്പമുണ്ടായിരുന്നു എന്നും ധർമ്മരാജൻ അവകാശപ്പെട്ടിരുന്നു. കുര്യനെത്തിയത് 1996 ഫെബ്രുവരി 19-ന് ആണെന്നും, അത് കേസിലെ മറ്റൊരു പ്രതിയും കോൺഗ്രസ് നേതാവുമായിരുന്ന ജേക്കബ് സ്റ്റീഫൻ അറിയിച്ചിട്ടായിരുന്നുവെന്നുമാണ് ധർമ്മരാജൻ അവകാശപ്പെട്ടത്. പി.ജെ. കുര്യൻ ഇക്കാര്യങ്ങൾ നിഷേധിക്കുകയുണ്ടായി. തുടർന്ന് പുതിയ സാഹചര്യമുണ്ടായെന്ന കാരണത്താൽ, സൂര്യനെല്ലി കേസിലെ ഇരയായ പെൺകുട്ടി പീരുമേട് മജിസ്ട്രേട്ട് കോടതിയിൽ കുര്യനെ, തെളിവില്ലെന്ന കാരണത്താൽ വിട്ടയച്ച കോടതിവിധി പുനഃപരിശോധിക്കണമെന്നാവശ്യപ്പെട്ട് ഹർജി നൽകുകയുണ്ടായി. എന്നാൽ വാദം നടന്ന മെയ് 28-നു, കുര്യനെ അറിയില്ലെന്നും, റിപ്പോർട്ടറുടെ നിരന്തരമായ ചോദ്യങ്ങൾക്ക് മുമ്പിൽ പതറിയാണ് കുര്യനുൾപ്പെട്ടിട്ടുണ്ടെന്ന് പറഞ്ഞതെന്നും, ചാനലിനു അഭിമുഖം നൽകിയപ്പോൾ താൻ മദ്യലഹരിയിലായിരുന്നുവെന്നും ധർമ്മരാജൻ വക്കീൽ മുഖാന്തരം മൊഴിമാറ്റി സത്യവാങ്മൂലം സമർപ്പിക്കുകയുണ്ടായി. തുടർന്ന് കോടതി ഹർജി തള്ളുകയുണ്ടായി. അതിനു ശേഷം ഇതേ വിഷയത്തിൽ പി.ജെ. കുര്യനെ കേസിൽ നിന്നും ഒഴിവാക്കിക്കൊണ്ട് 2006-ൽ ഹൈക്കോടതി നടത്തിയ വിധിക്കെതിരെ, പെൺകുട്ടി 2013-ൽ ഹൈക്കോടതിയിൽ പുനഃപരിശോധനാ ഹർജി നൽകുകയും, 2006-ൽ പരാതിക്കാരിയുടെ വാദം കേൾക്കാതെ കുര്യനെ കേസിൽ നിന്ന് ഒഴിവാക്കിയത് ശരിയായിരുന്നില്ലെന്ന് കോടതി നിരീക്ഷിക്കുകയും ചെയ്തു.

പിന്നീട് സർക്കാർ ജോലി ലഭിച്ച പെൺകുട്ടിയ്ക്കെതിരെ, സുപ്രീം കോടതിയിൽ അപ്പീൽ പരിഗണനയ്ക്കെടുക്കുന്നതിനു മുമ്പായി അഴിമതിക്കേസ് കെട്ടിച്ചമച്ചെന്നും കുര്യനെതിരെ ആരോപണമുണ്ട്.

ഉന്നത പോലീസ് ഐ.പി.എസ്. ഉദ്യോഗസ്ഥരുടെ വ്യത്യസ്തമായ നാല് അന്വേഷണങ്ങളിൽ കുര്യന് ആ സമയത്ത് കുമളിയിൽ ചെല്ലാൻ കഴിയില്ലെന്ന സ്ഥാപിക്കപ്പെട്ടിട്ടുണ്ടെന്നതാണ് പ്രധാന വാദം. വൈകിട്ട് 4.45നു തിരുവല്ലയിൽ കോൺഗ്രസ് പ്രവർത്തകന്റെ വീട്ടിൽ നിന്ന് കുര്യൻ ഫോൺ ചെയ്തതിനു തെളിവുണ്ടെന്നും, 10.20-നു കുര്യൻ സ്വന്തം വീട്ടിലെ ഫോണിൽ നിന്ന് എസ്.പി.യ്ക്ക് ഫോൺ ചെയ്തെന്നതിനു തെളിവുണ്ടെന്നുമാണ് ഇവയിൽ പ്രധാനം. ഇതിനിടയിലുള്ള സമയത്തിനിടയിൽ കുര്യന് കുമളിയിൽ ചെന്ന് തിരിച്ചുവരാൻ കഴിയില്ലെന്നാണ് വാദിക്കപ്പെടുന്നത്. കുര്യനെതിരായ ആരോപണങ്ങൾ രാഷ്ട്രീയമായി ഉപയോഗിക്കാവുന്ന അവസരങ്ങളിലാണ് ഉയർന്ന് വന്നതെന്നും ആരോപിക്കപ്പെടുന്നു. എന്നാൽ 2013 തുടക്കം, പ്രത്യേകിച്ച് രാഷ്ട്രീയ സാഹചര്യങ്ങളൊന്നുമില്ലാത്ത അവസരത്തിലാണ് കുര്യനെതിരെ ആരോപണങ്ങളുയർന്നത്. കുര്യനനുകൂലമായി 12 അലിബി തെളിവുകൾ ഉണ്ടെന്നും അവയിൽ രണ്ടുപേർ മാത്രമേ തങ്ങളുടെ മൊഴി തിരുത്തിയിട്ടുള്ളുവെന്നും വാദിക്കപ്പെടുന്നു.

രാജ്യസഭയുടെ ഡെപ്യൂട്ടി സ്പീക്കറായ കുര്യനെ പുറത്താക്കണമെന്നാവശ്യപ്പെട്ട് പെൺകുട്ടി അയച്ച കത്തിനെ സംബന്ധിച്ച വാർത്ത പുറത്തുവന്നതിനുശേഷം, അന്ന് അന്വേഷണസംഘത്തിലുണ്ടായിരുന്ന കെ.കെ. ജോഷ്വാ എന്ന ഉദ്യോഗസ്ഥൻ പി.ജെ. കുര്യനെ കേസിൽ നിന്ന് ഒഴിവാക്കാൻ അന്വേഷണസംഘത്തലവൻ ശ്രമിച്ചുവെന്ന് വെളിപ്പെടുത്തുകയുണ്ടായി. പെൺകുട്ടിയുടെ മൊഴി കണക്കിലെടുക്കാതെ സംഭവസമയത്ത് പി.ജെ. കുര്യൻ കുമളിയിൽ എത്തിയില്ല എന്ന് സാക്ഷിമൊഴിയെ മാത്രം അടിസ്ഥാനമാക്കിയുള്ള നിഗമനത്തിലെത്തുകയായിരുന്നു അന്വേഷണസംഘത്തലവനായ സിബി. കെ. മാത്യൂസ് ചെയ്തതെന്നും കെ.കെ. ജോഷ്വാ അവകാശപ്പെട്ടിരുന്നു. അന്ന് എൻ.എസ്.എസ്. അസിസ്റ്റന്റ് സെക്രട്ടറിയായിരുന്ന സുകുമാരൻ നായരുടെ മൊഴി മാത്രമാണ് പി.ജെ. കുര്യനെ പ്രതിപ്പട്ടികയിൽ നിന്ന് ഒഴിവാക്കുവാൻ അടിസ്ഥാനമാക്കിയതത്രേ. അക്കാലത്ത് ബി.ജെ.പി. ആലപ്പുഴ ജില്ലാ പ്രസിഡന്റായിരുന്ന കെ.എസ്. രാജൻ നൽകിയ പി.ജെ. കുര്യന് അനുകൂലമായ മൊഴിയും കുര്യനെ കേസിൽ നിന്ന് ഒഴിവാക്കാൻ കാരണമായത്രേ. 

ഇതുസംബന്ധിച്ച് പെൺകുട്ടിയുടെ മൊഴിയിൽ ഇതുവരെ വൈരുദ്ധ്യങ്ങളില്ല എന്നതും സൂര്യനെല്ലിക്കേസിലെ സ്പെഷ്യൽ പബ്ലിക് പ്രോസിക്യൂട്ടറും പ്രശസ്ത അഭിഭാഷകനുമായിരുന്ന ജനാർദ്ദനക്കുറുപ്പിന്റെ നിയമോപദേശം പ്രതിപ്പട്ടികയിൽ പി.ജെ. കുര്യന്റെ പേര് ഉൾപ്പെടുത്തുന്നതിനനുകൂലമായിരുന്നു എന്നതും മൂലം ഇദ്ദേഹത്തിന്റെ നിരപരാധിത്വത്തെപ്പറ്റി പൂർണ്ണമായ അന്വേഷണം നടത്തുന്നതിന് ബാദ്ധ്യതയുണ്ട് എന്നാണ് ജോഷ്വയുടെ അഭിപ്രായം. സിബി മാത്യൂസ് പെൺകുട്ടിയെയും മാതാപിതാക്കളെയും ഇക്കാര്യത്തിൽ ചോദ്യം ചെയ്യാൻ തയ്യാറായിരുന്നില്ലെന്നും മറ്റു പ്രതികളെയെല്ലാം തിരിച്ചറിയൽ പരേഡിലൂടെ പെൺകുട്ടി തിരിച്ചറിഞ്ഞുവെങ്കിലും കുര്യനെതിരേ തിരിച്ചറിയൽ പരേഡ് നടത്തിയില്ല എന്നും അഡ്വക്കേറ്റ് ജനാർദ്ദനക്കുറുപ്പ് "എന്റെ ജീവിതം" എന്ന ആത്മകഥയിൽ പ്രസ്താവിച്ചിട്ടുണ്ട്. ജനാർദ്ദനക്കുറുപ്പ് തന്റെ സ്പെഷ്യൽ പബ്ലിക് പ്രോസിക്യൂട്ടർ സ്ഥാനം രാഷ്ട്രീയ ഇടപെടലുകളെത്തുടർന്ന് രാജിവെയ്ക്കുകയാണുണ്ടായത്. അഡ്വ. ജനാർദ്ദനക്കുറുപ്പ്, പെൺകുട്ടിയെ തന്റെ സാന്നിദ്ധ്യത്തിൽ ചോദ്യം ചെയ്യണമെന്ന് സിബി മാത്യുവിനോട് ആവശ്യപ്പെട്ടെങ്കിലും, അതിനവസരമുണ്ടായിട്ടും സിബി മാത്യു അങ്ങനെ ചെയ്തില്ലെന്നും ആത്മകഥയിൽ വെളിപ്പെടുത്തുന്നുണ്ട്. പി.ജെ. കുര്യൻ കേസിൽ നിന്നൊഴിവാക്കപ്പെട്ടത് അക്കാലത്ത് പുതിയതായി അധികാരമേറ്റ ഇ.കെ. നായനാർ മന്ത്രിസഭയുടെ കാലത്താണെന്നാണ് ജനാർദ്ദനക്കുറുപ്പിന്റെ പക്ഷം. കുര്യൻ കാലിൽ വീണപ്പോൾ നായനാർ ഒഴിവാക്കിയിട്ടുണ്ടാകുമെന്നാണ് 2013 ഫെബ്രുവരിയിൽ സി.പി.ഐ. (എം) സംസ്ഥാന സമിതി അംഗമായ എം.എം. ലോറൻസ് ഇക്കാര്യത്തിൽ പ്രതികരിച്ചത്. അന്ന് നായനാരുടെ പൊളിറ്റിക്കൽ സെക്രട്ടറിയായിരുന്ന പിന്നീട് ലൈംഗികാപവാദത്തെത്തുടർന്ന് സി.പി.ഐ.(എം)-ൽ നിന്നു പുറത്തായ പി. ശശി, അന്ന് അഡ്വക്കേറ്റ് ജനറൽ ആയിരുന്ന എം.കെ. ദാമോദരൻ എന്നിവരുടെ സമീപനം കുര്യനെ ഒഴിവാക്കുന്നതിൽ പങ്ക് വഹിച്ചിട്ടുണ്ടാകാമെന്നും, നായനാർ തെറ്റുകാരനല്ലെന്നുമാണ് വി.എസ്. അചുതാനനന്ദന്റെ പക്ഷം. 

സൂര്യനെല്ലിക്കേസിൽ പി.ജെ. കുര്യൻ ഉൾപ്പെടാതെ പോയത് അന്വേഷണ ഉദ്യോഗസ്ഥനായ സിബി മാത്യൂസിന്റെ താത്പര്യം കൊണ്ടാണെന്ന് ഇന്ത്യാവിഷൻ എക്സിക്യൂട്ടീവ് എഡിറ്ററായിരുന്ന എം.പി. ബഷീർ തന്റെ "സ്മാർത്തം, സൂര്യനെല്ലി, ഐസ്ക്രീം - മൂന്ന് കുറ്റവിചാരണകൾ" എന്ന പുസ്തകത്തിൽ ആരോപിക്കുന്നു. നാൽപ്പത് വയസ്സുള്ള, ഖദർധാരിയായ പേരറിയാത്ത വ്യക്തിയെക്കുറിച്ച് അന്വേഷിക്കുന്നുവെന്ന് പറഞ്ഞുകൊണ്ടാണ് സിബി മാത്യൂസിന്റെ കുറ്റപത്രം അവസാനിക്കുന്നതെങ്കിലും, അതിനു മുമ്പു തന്നെ പെൺകുട്ടി പി.ജെ. കുര്യനെ തിരിച്ചറിഞ്ഞിരുന്നു എന്ന് എം.പി. ബഷീർ പറയുന്നു. പെൺകുട്ടി സിബി മാത്യൂസിന് നൽകിയ ആദ്യമൊഴിയിൽ പി.ജെ. കുര്യനെ തിരിച്ചറിഞ്ഞതായി സൂചനയുണ്ടെങ്കിലും രണ്ടാമത്തെ മൊഴിയിൽ അതില്ല. ഇത് മനഃപൂർവ്വമാണെന്ന് ആരോപിക്കപ്പെടുന്നു. മുഖ്യമന്ത്രിയായിരുന്ന എ.കെ. ആന്റണിക്ക്, 1996 മാർച്ച് 28-നു സ്വന്തം കൈയൊപ്പിട്ട് പെൺകുട്ടി നൽകിയ പരാതിയിലും പി.ജെ. കുര്യനെ പേരെടുത്ത് പരാമർശിക്കുന്നുണ്ട്.

പീഡനം നടന്ന ദിവസം കുര്യൻ കുമിളി ഗസ്റ്റ് ഹൗസിൽ എത്തിയിരുന്നതായി കുഞ്ഞൂട്ടി എന്നൊരു തൊഴിലാളി വെളിപ്പെടുത്തുകയുണ്ടായി. സിബി മാത്യൂസിന് അന്വേഷണ സമയത്ത് പി.ജെ. കുര്യന് അനുകൂലമായ മൊഴി നൽകിയ ബി.ജെ.പി. നേതാവ് കെ.എസ്. രാജൻ 2013-ൽ സുപ്രീം കോടതി വിധിയെത്തുടർന്ന്, പി.ജെ. കുര്യനെ കണ്ട സമയവും തീയതിയും ഉറപ്പില്ലെന്ന് മൊഴി തിരുത്തിയിട്ടുണ്ട്. കെ.എസ്. രാജനെ സാക്ഷിയാക്കാൻ മുൻകൈയെടുത്ത കോൺഗ്രസ് നേതാവ് ചാർലി എബ്രഹാം, പി.ജെ. കുര്യനു വേണ്ടി സാക്ഷി പറയാൻ രാജന് പണം വാഗ്ദാനം ചെയ്തിരുന്നുവെന്ന് വെളിപ്പെടുത്തുന്ന ഫോൺ സംഭാഷണവും പുറത്ത് വന്നിരുന്നു.

പീഡനാനന്തരം പോലീസ് പെൺകുട്ടിയേയും കൊണ്ട് മദ്ധ്യകേരളത്തിലൂടെ നടത്തിയ തെളിവെടുപ്പ് ഏറെ വിവാദമായിരുന്നു. പെൺകുട്ടിയ്ക്കും കുടുംബത്തിനും അത് മറ്റൊരു മാനസികവും സാമൂഹികവുമായ പീഡനമായിരുന്നുവെന്ന് ആദ്യകാലം മുതൽക്കേ പെൺകുട്ടിയുടെയൊപ്പം നിന്നിരുന്ന സുഗതകുമാരി അടക്കമുള്ളവർ വ്യക്തമാക്കിയിട്ടുണ്ട്. പീഡനം പോലീസിലറിയിക്കുകയും പത്രമാദ്ധ്യമങ്ങളിൽ വാർത്ത തുടർച്ചയായി വരികയും ചെയ്തതോടെ ആ കുടുംബം സമൂഹത്തിൽ നിന്നും, മറ്റു ബന്ധുക്കളിൽ നിന്നും ഒറ്റപ്പെട്ടു. പെൺകുട്ടിയുടെ പിതാവിന്റെ അമ്മയുടെ മരണം പോലും മറ്റു ബന്ധുക്കൾ അവരെ അറിയിച്ചിരുന്നില്ല. വാർത്ത പത്രത്തിൽ വന്നപ്പോഴാണ് അവരക്കാര്യമറിയുന്നത്. കുടുംബസ്വത്തിന്റെ വിഹിതവും നിഷേധിക്കപ്പെട്ടു. പിതാവ് 2003-ൽ ജോലിയിൽ നിന്ന് വിരമിച്ചപ്പോൾ ലഭിച്ച തുക ഉപയോഗിച്ച് സൂര്യനെല്ലിയിലെ സ്ഥലത്ത് വീടുവെച്ചെങ്കിലും ഒറ്റപ്പെടലിന്റെ പാരമ്യത്തിൽ സ്ഥലം വിറ്റ് സൂര്യനെല്ലി വിട്ടു. സൂര്യനെല്ലിപ്പെൺകുട്ടിയുടെ വീടും സാദ്ധ്യമെങ്കിൽ പെൺകുട്ടിയേയും കാണാൻ വരുന്ന വിനോദസഞ്ചാരികളും ഈ മാറ്റത്തിനു കാരണമായി ജ്യേഷ്ഠ സഹോദരി നഴ്സിങ് പഠനം പൂർത്തിയാക്കി മുമ്പേ ജോലിയിൽ പ്രവേശിച്ചെങ്കിലും വിവാഹിതയായിട്ടില്ല.

പീഡനത്തിനിരയായ പെൺകുട്ടിക്ക് ഇ.കെ. നായനാർ മുഖ്യമന്ത്രിയായിരിക്കെ വാണിജ്യനികുതി വകുപ്പിൽ ജോലി നൽകിയിരുന്നു. എന്നാൽ 2012 ഫെബ്രുവരി 6-ന് പോലീസ് പെൺകുട്ടിയെ സാമ്പത്തിക തിരിമറി ആരോപിച്ച് ക്രൈം ബ്രാഞ്ച് അറസ്റ്റ് ചെയ്യുകയുണ്ടായി. 2010-ൽ ചങ്ങനാശ്ശേരിയിൽ സെയിൽസ് ടാക്സ് വിഭാഗത്തിൽ ജോലി ചെയ്യുമ്പോൾ സാമ്പത്തിക തിരിമറികളിലൂടെ 2,26,000 രൂപതട്ടിയെടുത്തു എന്നായിരുന്നു കേസ്. ഓഡിറ്റിങ്ങിനു ശേഷമാണ് ഈ ആരോപണമുണ്ടായത്. പെൺകുട്ടിയെ ഇതിനെത്തുടർന്ന് സസ്പെന്റ് ചെയ്യുകയുമുണ്ടായി. പിന്നീട്, ജനകീയ സമ്മർദങ്ങൾക്കൊടുവിൽ സസ്പെൻഷൻ പിൻവലിക്കുകയും ഇതിനുശേഷം ശിക്ഷ എന്ന നിലയിൽ പെൺകുട്ടിയെ കോട്ടയത്തേയ്ക്ക് സ്ഥലം മാറ്റുകയും ചെയ്തു. ഇവിടെയാണ് കുട്ടി ഇപ്പോൾ ജോലി ചെയ്യുന്നത്. സുപ്രീം കോടതിയിൽ പെൺകുട്ടിയുടെ കേസ് വാദത്തിനെടുക്കുന്നതിനു മുന്നോടിയായി പി.ജെ. കുര്യനുൾപ്പെടെയുള്ള തൽപ്പരകക്ഷികൾ ഈ കേസ് കെട്ടിച്ചമയ്ക്കുകയായിരുന്നു എന്ന് ആരോപണമുണ്ട്. പീഡനക്കേസിലെ മറ്റൊരു പ്രതിയായ ജേക്കബ് സ്റ്റീഫന്റെ സഹപാഠിയായിരുന്നു അഴിമതിക്കേസിലെ അന്വേഷണോദ്യോഗസ്ഥൻ എന്നും ആരോപണമുണ്ടായിരുന്നു. ഒരിക്കൽ തന്റെ ഓഫീസിലെ ഒരു മുതിർന്ന ഉദ്യോഗസ്ഥൻ അപമര്യാദയായി പെരുമാറാൻ ശ്രമിച്ചതിനെതിരെയും പെൺകുട്ടി പരാതി നൽകിയിട്ടുണ്ട്.

2013-ൽ സുപ്രീം കോടതി വിധിയെത്തുടർന്ന്, ഹൈക്കോടതി വിധി പറഞ്ഞ ബഞ്ചിൽ ഉൾപ്പെട്ട ജസ്റ്റിസ് ആർ. ബസന്ത് പെൺകുട്ടി ബാലവേശ്യാവൃത്തിയിലായിരുന്നു ഏർപ്പെട്ടതെന്ന് ന്യായീകരിച്ചത് ഇൻഡ്യാവിഷൻ ചാനൽ ഒളികാമറ ഉപയോഗിച്ച് ചിത്രീകരിച്ച് പ്രക്ഷേപണം ചെയ്യുകയുണ്ടായി. ബാലവേശ്യാവൃത്തി ബലാത്സംഗമല്ല എന്നും സൂര്യനെല്ലിയിലെ പെൺകുട്ടി ഇത്തരത്തിൽ ഉപയോഗിക്കപ്പെട്ടതിന് സുദൃഢമായ തെളിവുകളുണ്ട് എന്നും അദ്ദേഹം പറയുകയുണ്ടായി. പെൺകുട്ടി വിദ്യാർഥിയായിരിക്കുമ്പോൾതന്നെ വഴിപിഴച്ചുപോയിരുന്നുവെന്നും പക്വതയില്ലാത്തവളാണെന്നും ബസന്ത് വിശദീകരിക്കുകയുണ്ടായി. ഇത് വൻവിവാദത്തിന് വഴിവച്ചു. ബസന്ത് മാപ്പുപറയണമെന്ന ആവശ്യം പല കോണിൽ നിന്നും ഉയരുകയുണ്ടായി. ബസന്തിനെ, കെ. സുധാകരൻ ന്യായീകരിച്ചതും വ്യാപകപ്രതിഷേധത്തിനിടയാക്കിയിരുന്നു. 

സുപ്രീം കോടതി വിധിയെത്തുടർന്നു തന്നെ വിവാദങ്ങൾ ഉണ്ടായപ്പോൾ പെൺകുട്ടിയെയും കുടുംബത്തെയും പള്ളിയിൽ ചെല്ലുന്നതിൽ നിന്നും വിലക്കിയതായി വാർത്ത വന്നിരുന്നു. കുടുംബത്തെയും കുട്ടിയേയും എല്ലാവരും തിരിച്ചറിഞ്ഞതിനാൽ ഇടവകാംഗങ്ങൾക്ക് അപമാനമുണ്ടാകുന്നതിൽ പ്രശ്നങ്ങളവസാനിക്കുന്നതുവരെ പള്ളിയിൽ ചെല്ലേണ്ടതില്ലെന്ന് വികാരി ആവശ്യപ്പെട്ടെന്നായിരുന്നു വാർത്ത. തുടർന്ന് കുടുംബത്തിന് വിലക്കേർപ്പെടുത്തിയിട്ടില്ലെന്ന് വിജയപുരം ബിഷപ്പ് അറിയിക്കുകയുണ്ടായി.

2017-ൽ സിബി മാത്യൂസിന്റെ "നിർഭയം" എന്ന ആത്മകഥയിലെ പരാമർശങ്ങൾ അപകീർത്തികരമാണെന്ന് പെൺകുട്ടി മുഖ്യമന്ത്രിക്കും വനിതാ കമ്മീഷനും പരാതി നൽകിയിട്ടുണ്ട്. നിറം പിടിപ്പിച്ചതും ഊഹോപോഹങ്ങൾ നിറഞ്ഞതുമായ ഇത്തരം ആക്ഷേപങ്ങൾ കുടുംബത്തെ ആകെ തകർത്തുവെന്ന് പെൺകുട്ടി ആരോപിക്കുന്നു.

കേരളത്തിൽ സ്ത്രീപീഡന സംഭവങ്ങളുണ്ടാവുമ്പോഴൊക്കെ സൂര്യനെല്ലി കേസും ഓർമ്മിക്കപ്പെടാറുണ്ട്. ലാൽജോസ് സംവിധാനം ചെയ്ത "അച്ഛനുറങ്ങാത്ത വീട്" എന്ന ചലച്ചിത്രം സൂര്യനെല്ലി സ്ത്രീപീഡനക്കേസിന്റെ പശ്ചാത്തലത്തിൽ എടുത്ത ചിത്രമാണ്. സൂര്യനെല്ലി സ്ത്രീപീഡനക്കേസിലെ ഹൈക്കോടതി വിധിക്കെതിരേയും ദൈവത്തിനെതിരേയുമുള്ള തന്റെ എതിർപ്പായിരുന്നു ആ ചലച്ചിത്രം എന്ന് സംവിധായകൻ ലാൽ ജോസ് പ്രസ്താവിച്ചിട്ടുണ്ട്. ഈ ചിത്രത്തിൽ പെൺകുട്ടിയുടെ പിതാവിന്റെ വേഷം ചെയ്ത സലീം കുമാറിന് മികച്ച രണ്ടാമത്തെ നടനുള്ള കേരള സർക്കാരിന്റെ പുരസ്കാരം ലഭിക്കുകയുണ്ടായി. കേസിൽ പെൺകുട്ടിയുടെ കുടുംബത്തിന്റെ പക്ഷത്ത് നിന്ന പെൺകുട്ടിയുടെ പിതാവിന്റെ സുഹൃത്തിനും പ്രതികാര നടപടികൾ നേരിടേണ്ടി വന്നിരുന്നു എന്നു പറയപ്പെടുന്നു.

പ്രതികളായവരിൽ നിരവധി പേരുടെ കുടുംബവും തകർന്നു പോയി. പ്രതികളിൽ രണ്ടുപേർ ആത്മഹത്യ ചെയ്തു. 39-ാം പ്രതി വിലാസിനി അവകാശപ്പെടുന്നത് ആശുപത്രി നേഴ്സായിരുന്ന താൻ, മലയാളിയാണെന്ന മുൻപരിചയം മാത്രമുണ്ടായിരുന്ന ധർമ്മരാജന്റെ സഹോദരിയെന്ന് പരിചയപ്പെടുത്തിയ പെൺകുട്ടിയെ ഒരു രാത്രി കൂടെത്താമസിപ്പിച്ചതേയുള്ളുവെന്നും, അന്വേഷണസംഘം സാക്ഷിയാക്കാമെന്ന് പറഞ്ഞ് അവസാനപ്രതി ആക്കുകയായിരുന്നു എന്നുമാണ്. ഹൈക്കോടതി പുനർവിചാരണയിൽ വെറുതേ വിടപ്പെട്ട വിലാസിനി, ഏലത്തോട്ടത്തിൽ കൂലിപ്പണിയെടുക്കുന്നു. ഒന്നാം പ്രതി രാജുവും അന്വേഷണസംഘം മനഃപൂർവ്വം കുടുക്കിയതാണെന്ന് മുമ്പ് അവകാശപ്പെട്ടിരുന്നു.

ഹൈക്കോടതി 2005-ൽ നടത്തിയ വിധിയിൽ, കേന്ദ്ര നിയമ കമ്മീഷൻ അതിന്റെ 84-ാം റിപ്പോർട്ടിൽ ശുപാർശ ചെയ്തിരുന്നതുപോലെ, പെൺകുട്ടികൾക്ക് ലൈംഗിക സ്വാതന്ത്ര്യത്തിനായുള്ള പ്രായം 18 ആക്കണമെന്ന് സർക്കാരിനോട് ശുപാർശ ചെയ്തിരുന്നു. വളരെക്കാലം അത് നടപ്പിലായില്ലെങ്കിലും 2013-ലെ ക്രിമിനൽ നിയമ ഭേദഗതിയിൽ മറ്റു വകുപ്പുകൾക്കൊപ്പം ഐ.പി.സി. 375-ാം വകുപ്പും ഭേദഗതി ചെയ്യുകയും പതിനെട്ടു വയസ്സിൽ താഴെ പ്രായമുള്ള പെൺകുട്ടിയുമായി സമ്മതത്തോടുകൂടിയോ അല്ലാതെയോ ലൈംഗികബന്ധത്തിലേർപ്പെടുന്നത് ബലാത്സംഗക്കുറ്റമായി കണക്കാക്കുന്ന ചട്ടം നിലവിൽ വരുകയും ചെയ്തു. 

സൂര്യനെല്ലി പീഡനക്കേസിനെ തുടർന്ന് 2002-ൽ, അയ്യങ്കാളി പട എന്ന് സ്വയം വിശേഷിപ്പിച്ചിരുന്ന സംഘം കേസിൽ പ്രതിയായിരുന്ന കോട്ടയം ജില്ലാ പഞ്ചായത്ത് അംഗം ജേക്കബ് സ്റ്റീഫന്റെ കൈ വെട്ടിയത് സമൂഹത്തിൽ നക്സലിസം തിരിച്ചുവരുന്നതിന്റെ ലക്ഷണമായി സൂചിപ്പിക്കപ്പെട്ടിരുന്നു.

 വൈദ്യപരിശോധനാ റിപ്പോർട്ട്
കോടതിയിൽ നൽകിയ വൈദ്യപരിശോധനാ റിപ്പോർട്ട് പ്രകാരം "പെൺകുട്ടിയുടെ സ്വകാര്യഭാഗങ്ങളിൽ പ്രത്യേകിച്ച് ഗുഹ്യപ്രദേശത്തെ പരിശോധന വേദനാജനകമായിരുന്നു. ഭഗം (വൾവ) നീരുവന്ന സ്ഥിതിയിലായിരുന്നു. യോനിയിൽ രോഗാണുബാധയുമുണ്ടായിരുന്നു. യോനിയിൽ നിന്ന് ദുർഗന്ധം വമിക്കുന്ന പഴുപ്പ് ഒഴുകുന്നുണ്ടായിരുന്നു. രോഗാണുബാധയുണ്ടായിരുന്ന സമയത്ത് ലൈംഗികബന്ധത്തിലേർപ്പെട്ടിരുന്നെങ്കിൽ ഇത് പെൺകുട്ടിക്ക് കഠിനമായ വേദനയുണ്ടാക്കുമായിരുന്നു". ശരീരത്തിലവിടവിടെ നീരു വെച്ചിരുന്നു. സ്വകാര്യഭാഗങ്ങളിൽ പലയിടത്തും പരിക്കുപറ്റിയിരുന്നു. മൂന്നാർ സി.ഐ.യുടെ അഭ്യർത്ഥനപ്രകാരം ഫെബ്രുവരി 28, ഉച്ചക്ക് 2:30-ന് അടിമാലി താലൂക്ക് ആശുപത്രിയിലെ ഗൈനക്കോളജിസ്റ്റ് ആയിരുന്ന ഡോ. വി.കെ. ഭാസ്കരൻ ആയിരുന്നു പെൺകുട്ടിയെ പരിശോധിച്ച് റിപ്പോർട്ട് തയ്യാറാക്കിയത്.

കോടതിവിധികളുടെ സംഗ്രഹം
അന്വേഷണത്തിന്റെയും വിചാരണയുടേയും ബഹുഭൂരിഭാഗം സന്ദർഭങ്ങളിലും ധർമ്മരാജൻ ഒളിവിലായിരുന്നതിനാൽ ധർമ്മരാജൻ മാത്രമുൾപ്പെട്ടതും, മറ്റുള്ളവരെല്ലാം ഉൾപ്പെട്ടതുമായ രണ്ട് കേസുകളായാണ് പൊതുവേ പരിഗണിക്കപ്പെടുന്നത്. കേസിനെത്തുടർന്ന് ഒളിവിൽ പോയ കുമളി ഗസ്റ്റ് ഹൗസ് ജീവനക്കാരൻ എലൈറ്റ് ദേവസ്യ പിടിയിലാകാത്തതിനാൽ വിചാരണ നടന്നിട്ടില്ല.

പ്രത്യേക കോടതി വിധിയ്ക്ക് ശേഷം നാലാം പ്രതി വെള്ളൂത്തുരുത്ത് നെല്ലിക്കൽ റെജി, എട്ടാം പ്രതി ചിങ്ങവനം വലിയപറമ്പിൽ ശ്രീകുമാർ എന്നിവർ ആത്മഹത്യ ചെയ്തു. പത്തൊമ്പതാം പ്രതി പൊൻകുന്നം പന്തിരവേലിൽ മാത്യൂജോസഫ്, ഇരുപത്തൊമ്പതാം പ്രതി തിരുവല്ല തോട്ടപ്പുഴശ്ശേരി ഐക്കര വിജയകുമാർ എന്നിവർ മരണപ്പെട്ടു. രണ്ടാംവട്ടം ഹൈക്കോടതിയിൽ വിചാരണ നടക്കുന്നതിനിടെ ആവോലി രാമമംഗലം കുഴിത്തൊട്ടിയിൽ മുഹമ്മദ് യൂസഫും മരണപ്പെട്ടു.


</doc>
<doc id="230981" url="https://ml.wikipedia.org/wiki?curid=230981" title="ജോർജ്ജ് ഫ്രീഡറിൿ മ്യൂള്ളർ">
ജോർജ്ജ് ഫ്രീഡറിൿ മ്യൂള്ളർ

മലയാളഭാഷയിൽ അച്ചടിയും പ്രസിദ്ധീകരണ സംസ്കാരവും ആരംഭിക്കുന്ന ആദ്യ കാലഘട്ടത്തിൽ അത്തരം പ്രവർത്തനങ്ങളിൽ ഗുണ്ടർട്ടിനെ സഹായിച്ചിരുന്ന ഒരു ജർമ്മൻ മിഷണറി യുവാവായിരുന്നു ജോർജ്ജ് ഫ്രീഡറിൿ മ്യൂള്ളർ(1818-1888). മലയാളത്തിലെ പ്രഥമ വാർത്താ ആനുകാലികമായി കണക്കാക്കുന്ന രാജ്യസമാചാരം, തുടർന്നു പുറത്തിറങ്ങിയ പശ്ചിമോദയം എന്നിവയുടെ ഔപചാരിക പത്രാധിപർ കൂടിയായിരുന്നു അദ്ദേഹം.

1842-ൽ തലശ്ശേരിയിലെ ബാസൽ മിഷൻ കേന്ദ്രത്തിൽ അച്ചടിക്കാര്യങ്ങളുടെ മുഖ്യചുമതലക്കാരനായാണു് മ്യൂള്ളർ ഇന്ത്യയിലെത്തിയതു്. ഗുണ്ടർട്ട് രചിക്കുകയും സംശോധനം നടത്തുകയും ചെയ്തിരുന്ന പുസ്തകങ്ങളും ലഘുലേഖകളും സൈക്ലോസ്റ്റൈൽ രൂപത്തിലോ അച്ചടിച്ചോ നിർമ്മിച്ച് വിതരണം ചെയ്യുന്നതും ബാസൽ മിഷന്റെ കീഴിലുണ്ടായിരുന്ന നെയ്ത്തുശാലയുടെ മേൽനോട്ടം വഹിക്കുന്നതും മ്യൂള്ളറായിരുന്നു. പന്ത്രണ്ടു വർഷത്തോളം ഗുണ്ടർട്ടിന്റെ വലംകൈ ആയി പ്രവർത്തിച്ചിരുന്ന ആ ചെറുപ്പക്കാരൻ 1855-ൽ കരൾരോഗ ബാധയെത്തുടർന്നു് ജർമ്മനിയിലേക്കു മടങ്ങി. തുടർന്നുള്ള വർഷങ്ങളിൽ അദ്ദേഹം ഗുൺറ്റർട്ടിന്റെ ജന്മനഗരമായ സ്റ്റുട്ഗാർട്ടിലെ ഒരു യുവജനപ്രവർത്തകനായി അറിയപ്പെട്ടു.


</doc>
<doc id="230984" url="https://ml.wikipedia.org/wiki?curid=230984" title="ജോൺ മിഖായേൽ ഫ്രിറ്റ്സ്">
ജോൺ മിഖായേൽ ഫ്രിറ്റ്സ്

ബാസൽ മിഷൻ സംഘത്തിലെ ഉപദേശിയായി ഗുണ്ടർട്ടിനോടൊപ്പം പ്രവർത്തിക്കുകയും പിന്നീട് കളൿടർ എച്ച്.വി. കനോലിയുടെ സഹകരണത്തോടെ മലബാറിലെ സാമൂഹ്യപരിഷ്കരണശ്രമങ്ങളിൽ ശ്രദ്ധേയമായ പങ്കു വഹിക്കുകയും ചെയ്ത ഒരു ജർമ്മൻ മിഷണറിയായിരുന്നു ജോൺ മിഖായേൽ ഫ്രിറ്റ്സ് (1815-1883).

ബാസൽ മിഷന്റെ ഒരു കേന്ദ്രം കോഴിക്കോട് ആരംഭിക്കണമെന്നു് ഗുണ്ടർട്ട് 1839-ൽ മിഷന്റെ കേന്ദ്രസമിതിയോട് അഭ്യർത്ഥിച്ചിരുന്നു. ഇതിന്റെ പ്രാരംഭപ്രവർത്തനങ്ങൾക്കായാണു് ഫ്രിറ്റ്സ് 1840-ൽ ഇന്ത്യയിലേക്കു തിരിച്ചതു്. ഒന്നര വർഷത്തോളം അദ്ദേഹം അഞ്ചരക്കണ്ടിയിൽ ഗുണ്ടർട്ടിനൊപ്പം താമസിച്ച് അദ്ദേഹത്തിന്റെ സഹായത്തോടെ മലയാളഭാഷയും സംസ്കാരവും പഠിച്ചെടുത്തു. 1842-ൽ കോഴിക്കേട്ടേങ്ങു നീങ്ങിയ ഫ്രിറ്റ്സ് മലബാർ കളൿടർ ആയിരുന്ന കനോലി സായ്‌വിന്റെ അടുത്ത സുഹൃത്തായിത്തീർന്നു. നായാടികളായ ജനങ്ങളെ നഗരത്തിനു പുറത്ത് പുനരധിവസിപ്പിക്കാനും അവർക്കു വേണ്ട ക്ഷേമപ്രവർത്തനങ്ങൾ നടത്താനും കൊണോലിയും ഫ്രിറ്റ്സും സഹകരിച്ചു പ്രവർത്തിച്ചു.

ഫ്രിറ്റ്സ് ദമ്പതികൾ തുടങ്ങിവെച്ച ബാലികാഭവനം വളരെപ്പെട്ടെന്നു് അഭിവൃദ്ധി പ്രാപിച്ചു. പിന്നീട് 1858-ൽ കോഴിക്കോട്ടെത്തിയ ഗുണ്ടർട്ടിന്റെ പത്നി ജൂലിയും പുത്രി മാറിയും ഈ സ്ഥാപനത്തിന്റെ പ്രവർത്തനങ്ങൾക്കു് നേതൃത്വം നൽകി.

1867-ൽ ഫ്രിറ്റ്സ് തന്റെ കർമ്മരംഗം കണ്ണൂരിലേക്കു മാറ്റി. 1880-ൽ പ്രായാധിക്യവും രോഗവും മൂലം അദ്ദേഹം യൂറോപ്പിലേക്കു തിരിച്ചുപോയി സ്ട്രാസ്ബർഗിൽ താമസമുറപ്പിച്ചു. 1883-ൽ മരിച്ചു.


</doc>
<doc id="230996" url="https://ml.wikipedia.org/wiki?curid=230996" title="ബാസൽ മിഷൻ">
ബാസൽ മിഷൻ

1815 മുതൽ 2001 വരെ സ്വിറ്റ്സർലാണ്ടിലെ ബാസൽ പട്ടണം കേന്ദ്രമാക്കി ആഗോളതലത്തിൽ ക്രിസ്തുമതപ്രചാരണത്തിനുവേണ്ടി പ്രവർത്തിച്ചിരുന്ന ഒരു മിഷണറി സംഘടനയായിരുന്നു ബാസൽ മിഷൻ (Basel Mission). ലോകത്തിന്റെ അവികസിതസമൂഹങ്ങളിൽ പലേടത്തുമെന്ന പോലെ, കേരളത്തിന്റെയും ചരിത്രത്തിൽ വിദ്യാഭ്യാസം, സാമൂഹ്യക്ഷേമം, വ്യവസായം, മാദ്ധ്യമ പ്രസിദ്ധീകരണം എന്നീ രംഗങ്ങളിലൂടെ തനതും വ്യക്തവുമായ സംഭാവനകൾ നൽകാൻ ഈ സംഘടനയ്ക്കു കഴിഞ്ഞിരുന്നു.

വിവിധ പ്രൊട്ടസ്റ്റന്റ് സഭാവിശ്വാസികളിൽനിന്നുമുള്ള ഏതാനും മിഷണറി പ്രവർത്തകരാണു് 1815-ൽ സ്വിറ്റ്സർലാണ്ടിലെ ബാസൽ എന്ന സ്ഥലം കേന്ദ്രമാക്കി ജെർമ്മൻ മിഷണറി സൊസൈറ്റി എന്ന പേരിൽ ഈ സംഘം സ്ഥാപിച്ചതു്. പിൽക്കാലത്ത് ബാസൽ ഇവാഞ്ചെലിക്കൽ മിഷണറി സൊസൈറ്റി എന്നും വീണ്ടും ബാസൽ മിഷൻ എന്നും സംഘത്തിന്റെ പേരു മാറ്റുകയുണ്ടായി. 1816-ൽ ഡച്ചുകാരും ഇംഗ്ലീഷുകാരുമായ മിഷണറിമാരെ പരിശീലിപ്പിക്കാൻ ഒരു സ്കൂൾ തുടങ്ങിക്കൊണ്ട് സംഘം അവരുടെ പ്രവർത്തനങ്ങൾക്കു പ്രാരംഭം കുറിച്ചു. തുടർന്നു് രണ്ടു നൂറ്റാണ്ടുകളോളം റഷ്യ, ഘാന (1828), ഇന്ത്യ (1834), ചൈന (1847), കാമറൂൺ (1886), ബോർണിയോ (1921), നൈജീരിയ (1951), ലാറ്റിൻ അമേരിക്ക (1972), സുഡാൻ (1973) തുടങ്ങിയ രാജ്യങ്ങളിൽ അവരുടെ പ്രവർത്തനങ്ങൾ വ്യാപിപ്പിച്ചു.

1828 ഡിസംബർ 18നു് ഡച്ച് മേൽക്കോയ്മയിലായിരുന്ന ആഫ്രിക്കയിലെ ഘാന(അന്നത്തെ പേരു്: സുവർണ്ണതീരം)യിലെ സഭാപ്രവർത്തനങ്ങൾക്കു വേണ്ടി നാലു മിഷണറിമാരെ അയച്ചുകൊണ്ടാണു് ബാസൽ മിഷൻ അവരുടെ ഭൂഖണ്ഡാന്തര സഭാപ്രചാരണത്തിനു തുടക്കമിട്ടതു്. 1834 ഒക്ടോബറിൽ കോഴിക്കേട്ടേക്കു് മൂന്നു പാതിരിമാരെ അയച്ചു. എന്നാൽ ഏറെത്താമസിയാതെ അവർ മംഗലാപുരത്തേക്കു നീങ്ങി. ഇന്ത്യയിലെ പ്രഥമ ബാസൽ മിഷൻ കേന്ദ്രം അവിടെയായിരുന്നു. കന്നഡ ഭാഷ സംസാരിക്കുന്ന കാനറ അങ്ങനെ അവരുടെ ആദ്യത്തെ പ്രവർത്തനമേഖലയായി.

1860-ൽ നേത്രാവതി നദിയുടെ കരയിൽ മോർഗൻ കടവിനടുത്തായി സ്ഥാപിച്ച ഓട്ടുകമ്പനിയാണു് പ്രസിദ്ധമായ മംഗലാപുരം ബാസൽ മിഷൻ ഓട്ടുകമ്പനി. കേരളം ഉൾപ്പെടുന്ന പശ്ചിമതീരത്തു് ഓടുനിർമ്മാണത്തിനു് ഈ സ്ഥാപനം ഒരു വഴികാട്ടിയായിത്തീർന്നു. പിൽക്കാലത്തു് അനേകായിരങ്ങൾക്കു് തൊഴിൽ നൽകുന്ന ഒരു വ്യവസായമായി ഓട്ടുകമ്പനികൾ മാറി.

1836-ൽ മംഗലാപുരം കേന്ദ്രത്തിൽ മിഷണറിയായി വന്നെത്തിയ ഹെർമൻ മ്യൂഗ്ലിങ്ങ്, മുൻ‌കാലത്തു് ട്യൂബിങ്ടൺ നഗരത്തിൽ ഗുണ്ടർട്ടിന്റെ ഉറ്റ സുഹൃത്തായിരുന്നു. ഗുണ്ടർട്ട് അതുവരെ പ്രവർത്തിച്ചിരുന്ന സഭയിലെ ഗ്രോവ്സ് എന്നയാളുമായുള്ള ബന്ധം വിച്ഛേദിക്കപ്പെടേണ്ടി വന്നതിനാൽ ബാസൽ മിഷനുമായി ചേർന്നു പ്രവർത്തിക്കാൻ ആഗ്രഹിച്ചിരുന്നു. മ്യൂഗ്ലിങ്ങുമായുള്ള സമാഗമം അദ്ദേഹത്തിന്റെ ഈ ആഗ്രഹം സഫലീകരിക്കാൻ സഹായിച്ചു.


</doc>
<doc id="230997" url="https://ml.wikipedia.org/wiki?curid=230997" title="അവർമ">
അവർമ

കോട്ടയം ജില്ലയിലെ പെരുവയ്ക്കു സമീപമുള്ള ഒരു പ്രദേശമാണ് അവർമ.


</doc>
<doc id="230998" url="https://ml.wikipedia.org/wiki?curid=230998" title="ഫ്രിട്സ്">
ഫ്രിട്സ്

ഫ്രാൻസ് മോർക്സ്‌, മാത്യാസ് ഫെയിസ്റ്റ് എന്നിവർ ചേർന്ന് വികസിപ്പിച്ചെടുത്ത ഒരു ചെസ്സ് പ്രോഗ്രാം ആണ് ഫ്രിട്സ്.ഫ്രിട്സ് 13 ആണ് ഇതിന്റെ ഏറ്റവും പുതിയ പതിപ്പ്.1995 ൽ നടന്ന ലോക കമ്പ്യൂട്ടർ ചെസ്സ്‌ ചാമ്പ്യൻഷിപ്പിൽ ഫ്രിട്സ് 3 വിജയിച്ചതോടെയാണ് ഈ ചെസ്സ്‌ പ്രോഗ്രാം ശ്രദ്ധിക്കപ്പെട്ടു തുടങ്ങിയത്.


</doc>
<doc id="231006" url="https://ml.wikipedia.org/wiki?curid=231006" title="ഒരു കടങ്കഥ പോലെ">
ഒരു കടങ്കഥ പോലെ

ജോൺ പോൾ തിരക്കഥയെഴുതി ജോഷി മാത്യു സംവിധാനം ചെയ്ത് 1993-ൽ പുറത്തിറങ്ങിയ മലയാളചലച്ചിത്രമാണ് ഒരു കടങ്കഥ പോലെ. നെടുമുടി വേണു, ജയറാം, ഗീത, മാതു എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ചിത്രത്തിന്റെ കഥയും നെടുമുടി വേണുവിന്റേതാണ്.

തികച്ചും മാന്യനും സഹോദരങ്ങൾക്ക് വേണ്ടി ജീവിക്കുന്നതിനിടയിൽ സ്വന്തം വിവാഹം മറന്നുംപോയ ഒരുമദ്ധ്യവയസ്കനാണ് ശേഖരവാരിയർ. നഗരത്തിൽ സുഹൃത്തുക്കൾക്കൊപ്പം ഒരു വീട്ടിൽ താമസിക്കുന്നു. അവിടെ അയൽ വക്കത്ത് കാമുകിയോടൊത്ത് ഒളിച്ചോടിവന്ന വേണുവിനു വേണ്ട സഹായം ചെയ്യുന്നതും അവരെ മതാപിതാക്കളോട് ചേർക്കുന്നതും എല്ലാം വാരിയർ സാറാണ്. അതിനിടയിൽ ഒരു ഓഫീസിൽ പരിശോധനക്ക് പോയപ്പോൾ അവിടെ വളരെ കാര്യപ്രാപ്തിയുള്ള രാധയെ കാണുന്നു. അവരോട് ഒരു പ്രത്യേക താത്പര്യം തോന്നുന്നു. തികച്ചും ഒറ്റപ്പെട്ട അവർക്ക് വീട് വാടകക്ക് എടുത്തുകൊടുക്കുകയും സഹായത്തിന് ആളെ ഏർപ്പാടാക്കി കൊടുക്കുന്നു. ഒരിക്കൽ ഗുരുവായൂർക്ക് പോകുമ്പോൾ രാത്രി ഉറക്ക ചടവിനിടയിൽ അദ്ദേഹത്തിന്റെ മനസ്സിലെ സ്നേഹം പുറത്ത് ചാടുന്നു. അത് തെറ്റിദ്ധരിച്ച രാധ അപ്പോൾ ത്തന്നെ ഇറങ്ങിപ്പോകുന്നു. എല്ലാവരും കൂടി കുറ്റപ്പെടുത്തുന്നതിനിടയിൽ രാധ വേണൂവിന്റെ സഹോദരിയാണെന്നുകൂടി അറിയുന്നതോടെ അദ്ദേഹം തകർന്നു പോകുന്നു. അവസാനം രാധ തന്റെ സ്നേഹത്തെയും അദ്ദേഹത്തെയും തിരിച്ചറിയുന്നു.




</doc>
<doc id="231011" url="https://ml.wikipedia.org/wiki?curid=231011" title="നാഗരിക താപ ദ്വീപ്">
നാഗരിക താപ ദ്വീപ്

ചില നഗരങ്ങളിൽ പ്രാന്തപ്രദേശങ്ങളേക്കാളും ആപേക്ഷിക അന്തരീക്ഷ ഊഷ്മാവ് അധികമായ നിശ്ചിത ഭൂപ്രദേശത്തെയാണ് നാഗരിക താപ ദ്വീപ്(ഇംഗ്ലീഷിൽ :urban heat island) എന്ന് പറയുന്നത്. പ്രധാനമായും മനുഷ്യന്റെ പ്രവർത്തികളാണ് ഈ പ്രതിഭാസത്തിനു കാരണം. ല്യൂക് ഹൊവാർഡ് എന്ന ശാസ്ത്രഞ്ജനാണ് ഇതിനെകുറിച്ച് ആദ്യം പഠനങ്ങൾ നടത്തിയ വ്യക്തി. 1810-കളിലായിരുന്നു അത്. എങ്കിലും ഈപ്രതിഭാസത്തെ നാമകരണം ചെയ്തത് ഇദ്ദേഹമല്ല. താപനിലയിലെ വ്യത്യാസം രാവിലേതിനേക്കാളും രാത്രിയാണ് കൂടുതലായും അനുഭവപ്പെടുന്നത്. കാറ്റിന്റെ ശക്തി കുറവായിരിക്കുന്ന സമയങ്ങളിൽ ഇത് കൂടുതൽ വ്യക്തമാകും. വേനൽക്കാലത്തെന്ന പോലെ മഞ്ഞുകാലത്തും ഈ പ്രതിഭാസം അനുഭവപ്പെടാം. അമിതതാപത്തെ ഉത്സർജ്ജിക്കുന്ന കോൺക്രീറ്റ് കെട്ടിടങ്ങളാണ് നാഗരിക താപ ദ്വീപ് എന്ന പ്രതിഭാസ്ത്തിനു പ്രധാന കാരണം. നഗരവാസികൾ ഉപയോഗിക്കുന്ന ഊർജവും നാഗരിക താപ ദ്വീപിന്റെ രൂപികരണത്തിന് കാരണമാകുന്നു. നാഗരിക ജനസംഖ്യക്ക് ആനുപാതികമായി നാഗരിക താപ ദ്വീപിന്റെ വിസ്താരവും, ശരാശരി താപനിലയും വർദ്ധിക്കാം. സമീപ പ്രദേശങ്ങളേക്കാളും താപനില അധികമായ ഭൂപ്രദേശത്തെ നിരപേക്ഷിതമായി താപ ദ്വീപ് എന്നും വിശേഷിപ്പിക്കാറുണ്ട്. 

ആഗോള താപനം


</doc>
<doc id="231017" url="https://ml.wikipedia.org/wiki?curid=231017" title="കടപ്പിലാവ്">
കടപ്പിലാവ്

25 മീറ്ററോളം ഉയരത്തിൽ വളരുന്ന ആൽവംശജനായ ഒരു വൃക്ഷമാണ് കടപ്പിലാവ്. (കടപ്ലാവ് എന്നത് വേറൊരു വൃക്ഷമാണ്). കാഴ്ചയിൽ ആഞ്ഞിലിയോട് നല്ല സാമ്യമുണ്ട്. ഇന്തോമലേഷ്യയിലും പശ്ചിമഘട്ടത്തിലും കാണുന്നു. ഫർണിച്ചർ ഉണ്ടാക്കാൻ കൊള്ളാം. ശാസ്ത്രീയ നാമം Ficus callosa കുടുംബം Moraceae.


</doc>
<doc id="231022" url="https://ml.wikipedia.org/wiki?curid=231022" title="തവിട്ടാൽ">
തവിട്ടാൽ

ചേല എന്നും അറിയപ്പെടുന്ന തവിട്ടാൽ 25 മീറ്ററോളം ഉയരത്തിൽ വളരുന്ന പശ്ചിമഘട്ടത്തിലെ തദ്ദേശവാസിയായ ഒരു വൃക്ഷമാണ്. . വളരെവേഗം വലുതാവുന്ന ഒരു മരമാണിത്. കടപ്പിലാവുമായി നല്ല സാമ്യമുണ്ട്. 



</doc>
<doc id="231047" url="https://ml.wikipedia.org/wiki?curid=231047" title="പഞ്ചാഗ്നി">
പഞ്ചാഗ്നി

എം.ടി. വാസുദേവൻ നായർ എഴുതി ഹരിഹരൻ സംവിധാനം ചെയ്ത് 1986-ൽ പുറത്തിറങ്ങിയ മലയാളചലച്ചിത്രമാണ് പഞ്ചാഗ്നി. കഥയുടെ മുഖ്യ പ്രമേയം നക്സൽ പ്രവർത്തനമാണ്. മോഹൻലാൽ, ഗീത, നദിയ മൊയ്തു, തിലകൻ, ദേവൻ, നെടുമുടി വേണു തുടങ്ങിയ പ്രമുഖ നടീനടന്മാർ ചിത്രത്തിൽ അഭിനയിച്ചു.

നക്സൽ പ്രവർത്തക ഇന്ദിരയുടെ (ഗീത) രണ്ടാഴ്ച്ചത്തെ പരോൾ കലാവധിയിൽ നടക്കുന്ന സംഭവങ്ങൾ ആണ് ചിത്രം. ഇന്ദിര സ്ഥലത്തെ ജന്മിയായ അവറാച്ചനെ കൊല ചെയ്ത കുറ്റത്തിനാണ് ജയിലിൽ കഴിയുന്നത്.




</doc>
<doc id="231075" url="https://ml.wikipedia.org/wiki?curid=231075" title="കുടുക്കവീണ">
കുടുക്കവീണ

ഒറ്റക്കമ്പി മാത്രമുള്ള അത്യപൂർവ്വവാദ്യമാണ് കുടുക്കവീണ. ഷട്‌കാലഗോവിന്ദമാരാരുടെ കാലത്തോളം പഴക്കമുള്ളതായി കരുതപ്പെടുന്നു. അതിനു ശേഷം ലുബ്ധപ്രചാരത്തിലായ ഈ വാദ്യം പിൽക്കാലത്ത് വീണ്ടും പ്രചാരത്തിലാകുകയായിരുന്നു.

വലിയ നാളികേരത്തിന്റെ അകക്കാമ്പ് തുരന്നുകളഞ്ഞ് മുഴുക്കുടുക്കയും നാളികേരത്തിന്റെ അരച്ചിരട്ടയുമാണ് കുടുക്കവീണയുടെ പ്രധാന ഭാഗങ്ങൾ. മുഴുക്കുടുക്കയെയും അരച്ചിരട്ടയേയും ലോലമായ നാദക്കമ്പികൊണ്ട് ബന്ധിക്കും. പശുവിൻതോൽകൊണ്ട് അരച്ചിരട്ടയുടെ മുറിഭാഗം പൊതിയും. ഈർക്കിൽകൊണ്ട് ഒറ്റക്കമ്പിയിൽ ഈണങ്ങൾ മീട്ടിയാണ് പ്രവർത്തിപ്പിക്കുന്നത്.


</doc>
<doc id="231079" url="https://ml.wikipedia.org/wiki?curid=231079" title="യൂറേഷ്യൻ പ്രാപ്പിടിയൻ">
യൂറേഷ്യൻ പ്രാപ്പിടിയൻ

ആക്സിപിട്രിഡൈ കുടുംബത്തിൽപ്പെട്ട ഒരു ചെറിയ ഇര പിടിയൻ പക്ഷിയാണ് യൂറേഷ്യൻ പ്രാപ്പിടിയൻ. ശാസ്ത്രീയ നാമം Accipiter nisus എന്നും ആംഗലേയ നാമം Eurasian Sparrowhawk എന്നുമാണ്.
ഷിക്ര പോലേയോ ബുസ്ര പ്രാപ്പിടിയനെ പോലേയോ ആണ്.

ആൺപക്ഷികളുടെ അടിവശം ഓറഞ്ചുവരകളോടുകൂടിയ നീലകലർന്ന ചാരനിറമാണ്. പെൺപക്ഷികൾക്കും കുട്ടികൾക്കും തവിട്ടു നിറത്തിലുള്ള അടിവശമാണുള്ളത്.
മരക്കമ്പുകൾ ഉപയോഗിച്ചുള്ള കൂടിന് 60 സെ.മീറ്റർ വലിപ്പമുണ്ടാവും. ഏപ്രിൽ മുതൽ ജൂൺ വരെയാണ് കൂടുകെട്ടുന്ന കാലം.
നാലോ അഞ്ചോ മുട്ടകളിടും. രണ്ടൊ മൂന്നോ ദിവസത്തിന്റെ ഇടവേളകളിൽ കാലത്താണ് മുട്ടയിടുന്നത്. മുട്ടവിരിയാൻ 33 ദിവസം വേണം.

Birds of periyar, R. sugathan- Kerala Forest & wild Life Department


</doc>
<doc id="231081" url="https://ml.wikipedia.org/wiki?curid=231081" title="ബെസ്ര പ്രാപ്പിടിയൻ">
ബെസ്ര പ്രാപ്പിടിയൻ

ബസ്ര പ്രാപ്പിടിയന്റെ ശാസ്ത്രീയ നാമം Accipiter virgatus എന്നും ഇംഗ്ലീഷിലെ പേര് Besra sparrow-hawk എന്നുമാണ്. തെക്കേ ഏഷ്യയിൽ ഇന്ത്യ, പാകിസ്താൻ, തെക്കൻ ചൈന, ഇന്തോനേഷ്യ എന്നിവിടങ്ങളിൽ കാണുന്നു.

പല്ലികൾ, തുമ്പികൾ, സസ്തനികൾ, ചെറു പക്ഷികൾ

മാർച്ചു മുതൽ മേയ് വരെ.

രണ്ടു മുതൽ അഞ്ചു മുട്ടവരെയിടും.


</doc>
<doc id="231094" url="https://ml.wikipedia.org/wiki?curid=231094" title="പട്രീഷ്യൻ">
പട്രീഷ്യൻ

പ്രാചീന റോമിലെ കുലീന വിഭാഗമാണ് പട്രീഷ്യൻ എന്നറിയപ്പെട്ടിരുന്നത്. റോമിന്റെ സ്ഥാപകനായ റോമുലസ് കൗൺസിലർ മാരായി നിയമിച്ച നൂറ് പേരുടെ സന്തതി പരമ്പരകളാണിവർ. ആദ്യകാലം മുതലുള്ള സാമ്പത്തിക മുന്നാക്കവസ്ഥയും, രാഷ്ട്രീയ അധികാരവും അവരെ പ്രാചീന റോമിലെ കുലീന വർഗ്ഗമാക്കി. മറ്റുള്ള അടിമകളല്ലാത്ത സാധാരണക്കാരായ റോമൻ പൗരന്മാർ പ്ലീബിയൻ എന്ന് വിളിച്ചിരുന്നു. 


</doc>
<doc id="231098" url="https://ml.wikipedia.org/wiki?curid=231098" title="പ്ലീബിയൻ">
പ്ലീബിയൻ

പ്രാചീന റോമിലെ കുലീന കുല ജാതരല്ലാത്ത സാധാരണക്കാരായ പൗരന്മാരെ പ്ലീബിയൻ എന്ന് പറയുന്നു. പ്രാചീന റോമിൽ അടിമകൾ അല്ലാത്ത സ്വതന്ത്ര പൗരന്മാരെ പട്രീഷ്യൻ എന്നും പ്ലീബിയൻ രണ്ട് വർഗങ്ങളായി വേർ തിറിച്ചിരുന്നു. റോമിന്റെ സ്ഥാപകനായ റോമുലസ് കൗൺസിലർ മാരായി നിയമിച്ച നൂറ് പേരുടെ സന്തതി പരമ്പരകളാണ് പട്രീഷ്യൻ. തുടക്കത്തിൽ പ്ലീബിയൻ ജനത സാമ്പത്തികമായി പിന്നോക്കമായിരുന്നുവെങ്കിലും, ധന സമ്പാദനത്തിന്റെ കാര്യത്തിൽ പ്ലീബിയന്മാരിൽ നിയമപരമായ നിയന്ത്രണൾ അധികമില്ലാതിരുന്നത്കൊണ്ട് കാലക്രമേണ പല പ്ലീബിയൻ കുടുംബങ്ങളും സാമ്പത്തിമായി മുന്നേറിത്തുടങ്ങി. എന്നാലും ആ സാമൂഹിക ഉച്ചനീചത്വം നിലനിന്നു. തുടക്ക കാലങ്ങളിൽ പ്ലീബിയനും, പട്രീഷിയനും തമ്മിലുള്ള വിവാഹ ബന്ധം നിയമ വിരുദ്ധമായിരുന്നു. പിൽക്കാലത്തത് (445 ബി സി യിൽ) നിയമത്തിനു ഭേദഗതി വരുത്തി മിശ്ര വിവാഹത്തിലുള്ള നിയന്ത്രണങ്ങൾ മാറ്റി. ഈ മിശ്രവിവാഹങ്ങളുടെ ഫലമായി പല കുടുംബങ്ങളിലും പ്ലീബിയൻ ശാഖയും, പട്രീഷ്യൻ ശാഖയുമുണ്ടായിത്തുടങ്ങി. 



</doc>
<doc id="231100" url="https://ml.wikipedia.org/wiki?curid=231100" title="എഡ്വേർഡ് ഹെർബെർട്ട് തോംസൺ">
എഡ്വേർഡ് ഹെർബെർട്ട് തോംസൺ

എഡ്വേർഡ് ഹെർബെർട്ട് തോംസൺ അമേരിക്കൻ പുരാവസ്തു ഗവേഷകനായിരുന്നു. മെക്സിക്കോയിലെ ചിച്ചൻ ഇറ്റ്സയിലെ മായൻ സംസ്കാരാവശിഷ്ടങ്ങളെക്കുറിച്ചു നടത്തിയ പഠനങ്ങളാണ് ഇദ്ദേഹത്തെ ശ്രദ്ധേയനാക്കിയത്.

മസാച്യുസെറ്റ്സിൽ 1856 സെപ്റ്റംബർ 28-ന് ജനിച്ചു. പുരാവസ്തു പഠനത്തിൽ ഔപചാരികമായ യാതൊരു ശിക്ഷണവും ഇദ്ദേഹത്തിനു ലഭിച്ചിരുന്നില്ല. എങ്കിലും മായൻ സംസ്കാരത്തിലുള്ള അതീവ താത്പര്യം ഇദ്ദേഹത്തെ ഈ രംഗത്തേക്ക് ആകർഷിച്ചു. യുക്കാറ്റനിൽ അമേരിക്കൻ കോൺസലായിരിക്കവേ ഒഴിവുസമയം പുരാവസ്തു ഗവേഷണത്തിനായിട്ടാണ് ഇദ്ദേഹം വിനിയോഗിച്ചത്. 
ചിച്ചൻ ഇറ്റ്സയിലെ പുണ്യതീർഥം എന്നു വിശേഷിപ്പിക്കപ്പെട്ട ശിലാഗഹ്വരത്തിൽ ഇദ്ദേഹം നടത്തിയ ഉത്ഖനനത്തിലൂടെ അമൂല്യമായ നിധിശേഖരം കണ്ടെത്താനായി. മഴദേവന്റെ ആവാസകേന്ദ്രമായിട്ടാണ് മായൻ ഐതിഹ്യങ്ങളിൽ ഈ പുണ്യതീർഥം പരാമർശിക്കപ്പെടുന്നത്. മഴദേവനെ പ്രീതിപ്പെടുത്തുന്നതിനായി യുവസുന്ദരികളെയും അമൂല്യരത്നങ്ങളെയും പുണ്യതീർഥത്തിലേക്ക് എറിഞ്ഞുകൊടുക്കുന്ന പതിവ് മായന്മാർക്കുണ്ടായിരുന്നു. ഈ ഉത്ഖനനത്തിലൂടെ നിധിക്കു പുറമേ, ഐതിഹ്യങ്ങളിൽ പരാമർശിക്കപ്പെടുന്ന വസ്തുതകളെ സാധൂകരിക്കുന്ന വിധത്തിൽ അസ്ഥികൂടങ്ങളും ലഭിച്ചിരുന്നു. "ദ് പീപ്പിൾ ഒഫ് ദ് സെർപന്റ് (1932)" എന്ന ഗ്രന്ഥത്തിൽ തന്റെ ഗവേഷണ പ്രവർത്തനങ്ങൾ ഇദ്ദേഹം വിവരിച്ചിട്ടുണ്ട്. 

ന്യൂ ജെഴ്സിയിൽ 1935 മേയ് 11-ന് ഇദ്ദേഹം മരണമടഞ്ഞു.



</doc>
<doc id="231108" url="https://ml.wikipedia.org/wiki?curid=231108" title="എലിഹു തോംസൺ">
എലിഹു തോംസൺ

ഇലക്ട്രിക്കൽ എൻജിനീയരായിരുന്ന എലിഹു തോംസൺ 1853 മാർച്ച് 29-ന് ഇംഗ്ലണ്ടിലെ മാഞ്ചസ്റ്ററിൽ ജനിച്ചു. 1858-ൽ തോംസൺകുടുംബം ഫിലാഡെൽഫിയയിലേക്കു കുടിയേറിപ്പാർത്തതോടെ യു.എസ്സിലെ സ്ഥിരവാസിയായി.

1810-ൽ ബിരുദം നേടിയശേഷം അല്പകാലം ഒരു സ്വകാര്യ കമ്പനിയിൽ കെമിക്കൽ അനലിസ്റ്റായും തുടർന്ന് താൻ പഠിച്ച സെൻട്രൽ ഹൈസ്കൂളിൽ രസതന്ത്ര-ബലതന്ത്ര അധ്യാപകനായും ജോലിനോക്കി. 1875-ൽ ബിരുദാനന്തര ബിരുദം നേടി. കണക്റ്റിക്കട്ടിൽ അമേരിക്കൻ ഇലക്ട്രിക് കമ്പനി സ്ഥാപിതമായപ്പോൾ (1880) അവിടത്തെ ഇലക്ട്രിക്കൽ ചീഫ് എൻജിനീയർ പദവിയിലെത്തി. 1883-ൽ മസാച്യുസെറ്റ്സിനു സമീപത്തെ ലിൻ തുറമുഖത്ത് പ്രവർത്തനമാരംഭിച്ച തോംസൺ-ഹൂസ്റ്റൺ ഇലക്ട്രിക് കമ്പനിയിലെ കൺസൾട്ടന്റ് എൻജിനീയർ ആയും സേവനമനുഷ്ഠിച്ചു. 
1892-ൽ സ്ഥാപിതമായ ജനറൽ ഇലക്ട്രിക് കമ്പനിയിലെ ഗവേഷണച്ചുമതലയും ഉപദേഷ്ടാവിന്റെ പദവിയും ഏറ്റെടുത്തതോടെ വൈദ്യുത വ്യവസായത്തിന്റെ യു.എസ്സിലെ ആദ്യകാല ശില്പികളിലൊരാളായി. പ്രത്യാവർത്തി ധാരാ മോട്ടോർ, ഉച്ചാവൃത്തി ജനറേറ്റർ, ട്രാൻസ്ഫോർമർ, ത്രിസർപ്പില-ജനറേറ്റർ, താപദീപ്ത വൈദ്യുത വെൽഡിങ് സംവിധാനം, വാട്ട്-അവർ (watt-hour) മീറ്റർ തുടങ്ങിയ പ്രധാന വൈദ്യുതോപകരണങ്ങളുടെ ഉപജ്ഞാതാവായ തോംസൺ 696 പേറ്റന്റുകൾ കരസ്ഥമാക്കിയിട്ടുണ്ട്. വൈദ്യുതി മേഖലയിലെന്നപോലെ റേഡിയോളജി, സ്റ്റീരിയോസ്കോപ്പിക് എക്സ്റേ, ജ്യോതിശ്ശാസ്ത്രം തുടങ്ങിയ വിജ്ഞാനശാഖകളിലും ഗവേഷണ പഠനങ്ങൾ നടത്തി. തുരങ്കങ്ങളിലും കെയ്സണു(caisson)കളിലും ഓക്സിജൻ-ഹീലിയം മിശ്രിതം കടത്തിവിട്ട്, അവയിൽ പണിയെടുത്തിരുന്ന തൊഴിലാളികളെ ബാധിച്ചിരുന്ന കെയ്സൺ രോഗത്തിൽനിന്നു വിമുക്തരാക്കാൻ മുൻകൈ എടുത്തത് തോംസൺ ആണ്.
"ഫ്രാങ്ക്ലിൻ ഇൻസ്റ്റിറ്റ്യൂട്ട്, അമേരിക്കൻ ഫിലോസഫിക്കൽ സൊസൈറ്റി" എന്നിവയിൽ അംഗമായിരുന്ന തോംസൺ അമേരിക്കൻ ഇൻസ്റ്റിറ്റ്യൂട്ട് ഒഫ് ഇലക്ട്രിക്കൽ എൻജിനീയേഴ്സിന്റെ അധ്യക്ഷൻ (1889), ഇന്റർനാഷണൽ ഇലക്ട്രോകെമിക്കൽ കമ്മിഷന്റെ തലവൻ (1908), മസാച്യുസെറ്റ്സ് ഇൻസ്റ്റിറ്റ്യൂട്ട് ഒഫ് ടെക്നോളജിയുടെ ആക്റ്റിങ് പ്രസിഡന്റ് (1920-23) എന്നീ സ്ഥാനങ്ങളും അലങ്കരിച്ചിട്ടുണ്ട്. നിരവധി ദേശീയ (യു.എസ്.), അന്താരാഷ്ട്ര ബഹുമതികൾ സ്വന്തമാക്കിയ ഇദ്ദേഹം മസാച്യുസെറ്റ്സിലെ സ്വാംപ്സ്കോട്ടിൽ 1937 മാർച്ച് 13-ന് അന്തരിച്ചു. 



</doc>
<doc id="231111" url="https://ml.wikipedia.org/wiki?curid=231111" title="രാമചന്ദ്രബാബു">
രാമചന്ദ്രബാബു

മലയാളചലച്ചിത്രരംഗത്തെ ഒരു ഛായാഗ്രാഹകനാണ് കെ. രാമചന്ദ്രബാബു. 125-ലേറെ മലയാളചലച്ചിത്രങ്ങളുടെ ഛായാഗ്രഹണം നിർവ്വഹിച്ച അദ്ദേഹം തമിഴ്, തെലുഗു, ഹിന്ദി, അറബി, ഇംഗ്ലീഷ് എന്നീ ഭാഷകളിലെ ചിത്രങ്ങളിലും പ്രവർത്തിച്ചിട്ടുണ്ട്. നിരവധി ഡോക്യുമെന്ററികളുടെയും പരസ്യചിത്രങ്ങളുടെയും ഛായാഗ്രഹണവും നിർവ്വഹിച്ച അദ്ദേഹത്തിന് നാലു തവണ മികച്ച ഛായാഗ്രാഹകനുള്ള കേരള സംസ്ഥാന ചലച്ചിത്രപുരസ്കാരം ലഭിച്ചിട്ടുണ്ട്.

തമിഴ് നാട്ടിലെ ചെങ്കൽപ്പട്ട് ജില്ലയിലെ മധുരാന്തകത്തിൽ 1947 ഡിസംബർ 15-നാണ് കെ.പി. കുഞ്ഞൻ പിള്ള-പി.കെ പത്മിനിദമ്പതികളുടെ പുത്രനായി രാമചന്ദ്രബാബു ജനിച്ചത്. ലതികാറാണി ആണ് ഭാര്യ, സോഫ്റ്റ് വെയർ എഞ്ചിനീർ മാരായ അഭിഷേക്, അഭിലാഷ് എന്നിവർ മക്കളാണ്. പ്രശസ്ത ഛായാഗ്രാഹകൻ രവി. കെ. ചന്ദ്രൻ സഹോദരനാണ്. അഡ്വ. രാജേന്ദ്രബാബു,(ചെന്നൈ), ശശിധരൻ, യതീന്ദ്രസ്റ്റാലിൻ,ഇന്ദ്രാ സുകുമാരൻ, ചന്ദ്രകല ആർ എസ് കുമാർ, അരുൺ കുമാർ എന്നിവർ കൂടപ്പിറപ്പുകളാണ്. 
1966-ൽ മദ്രാസ് ലൊയോള കോളേജിൽ നിന്ന് രസതന്ത്രത്തിൽ ബിരുദം നേടിയ അദ്ദേഹം ഛായാഗ്രഹണം പഠിക്കുന്നതിനായി പൂനെ ഫിലിം ഇൻസ്റ്റിറ്റ്യൂട്ടിലേക്കു പോയി. അവിടെവച്ച് പിൽക്കാലത്ത് സംവിധായകരായി മാറിയ ബാലു മഹേന്ദ്ര, ജോൺ എബ്രഹാം, കെ.ജി. ജോർജ്ജ് എന്നിവരുമായി അദ്ദേഹം സൗഹൃദത്തിലായി. 1971-ൽ ഛായാഗ്രഹണത്തിൽ ഡിപ്ലോമ നേടി.

കോഴ്സ് പൂർത്തിയാക്കുന്നതിനു മുൻപു തന്നെ 1972-ൽ പുറത്തിറങ്ങിയ "വിദ്യാർത്ഥികളേ ഇതിലേ ഇതിലേ" എന്ന ചിത്രത്തിലൂടെ അദ്ദേഹം സിനിമാരംഗത്ത് അരങ്ങേറ്റം കുറിച്ചു. ജോൺ എബ്രഹാമിന്റെയും തിരക്കഥാകൃത്തായ എം. ആസാദിന്റെയും ആദ്യചിത്രം കൂടിയായിരുന്നു അത്. "നിർമ്മാല്യം" (1973), "സ്വപ്നാടനം" (1976) എന്നീ ചിത്രങ്ങളിൽ പ്രവർത്തിച്ചതോടെ അദ്ദേഹം ചലച്ചിത്രരംഗത്ത് ഛായാഗ്രാഹകനായി ശ്രദ്ധിക്കപ്പെട്ടു. യഥാക്രമം എം.ടി. വാസുദേവൻ നായർ, കെ.ജി. ജോർജ്ജ് എന്നിവരുടെ ആദ്യ സംവിധാനസംരംഭങ്ങളായിരുന്നു ഇവ.

രാമു കാര്യാട്ട് സംവിധാനം ചെയ്ത് 1976-ൽ പുറത്തിറങ്ങിയ "ദ്വീപ്" ആണ് രാമചന്ദ്രബാബുവിന്റെ ആദ്യ ബഹുവർണ്ണചിത്രം (ഈസ്റ്റ്മാൻ കളർ). ഈ ചിത്രത്തിലൂടെ മികച്ച ഛായാഗ്രാഹനകനുള്ള ആദ്യ സംസ്ഥാന ചലച്ചിത്രപുരസ്കാരം അദ്ദേഹം നേടി. ഭരതൻ സംവിധാനം ചെയ്ത "രതിനിർവേദം" (1978), "ചാമരം" (1980), ഹരിഹരൻ സംവിധാനം ചെയ്ത "ഒരു വടക്കൻ വീരഗാഥ" എന്നീ ചിത്രങ്ങളിലൂടെ മൂന്നു തവണ കൂടി സംസ്ഥാന പുരസ്കാരങ്ങൾ അദ്ദേഹത്തെ തേടിയെത്തി.

ഛായാഗ്രഹണത്തിലെ സാങ്കേതിക പുരോഗതികൾ മലയാളസിനിമയിലേക്കു കൊണ്ടുവരുന്നതിൽ രാമചന്ദ്രബാബു ഒരു മുഖ്യപങ്കു വഹിച്ചു. ദക്ഷിണേന്ത്യയിൽ ചിത്രീകരിച്ച ആദ്യ സിനിമാസ്കോപ് ചലച്ചിത്രമായ "അലാവുദീനും അത്ഭുതവിളക്കും" (1979) എന്ന ചിത്രത്തിന്റെ ഛായാഗ്രഹണം നിർവ്വഹിച്ചത് രാമചന്ദ്രബാബുവാണ്. ഐ.വി. ശശി സംവിധാനം ചെയ്ത ഈ ചിത്രത്തിൽ കമലഹാസൻ, രജനികാന്ത്, ജയഭാരതി തുടങ്ങിയ പ്രമുഖതാരങ്ങൾ അഭിനയിച്ചുവെങ്കിലും ചിത്രത്തിന്റെ റിലീസ് വൈകി. മറ്റൊരു സിനിമാസ്കോപ് ചിത്രമായ "തച്ചോളി അമ്പു" (1978) അതിനേക്കാൾ മുൻപ് പുറത്തിറങ്ങുകയും ദക്ഷിണേന്ത്യയിലെ ആദ്യ സിനിമാസ്കോപ് ചിത്രമെന്ന ഖ്യാതി പ്രസ്തുത ചിത്രം സ്വന്തമാക്കുകയും ചെയ്തു. മലയാളത്തിലെ ആദ്യ 70mm ചലച്ചിത്രമായ "പടയോട്ട"ത്തിന്റെ (1982) ഛായാഗ്രാഹകനും രാമചന്ദ്രബാബുവാണ്. "തച്ചോളി അമ്പു"വിന്റെ നിർമ്മാതാക്കളായ നവോദയ നിർമ്മിച്ച് ജിജോ പുന്നൂസ് സംവിധാനം ചെയ്ത ഈ ചിത്രം സിനിമാസ്കോപ്പിൽ ചിത്രീകരിച്ച ശേഷം സാങ്കേതികവിദ്യയുടെ സഹായത്താൽ 70mm-ലേക്ക് മാറ്റുകയായിരുന്നു.






</doc>
<doc id="231120" url="https://ml.wikipedia.org/wiki?curid=231120" title="പ്രൊക്രൂസ്റ്റസ്">
പ്രൊക്രൂസ്റ്റസ്

ഗ്രീക്ക് പുരാണത്തിലെ തെമ്മാടിയായ ഒരു കൊല്ലൻ ആണ് പ്രൊക്രൂസ്റ്റസ്. പ്രൊകോപ്റ്റസ്, ഡമാസ്റ്റസ് എന്നീ പേരുകളിലും ഇയാൾ അറിയപ്പെട്ടിരുന്നു. പ്രൊക്രൂസ്റ്റസ് ആളുകളെ ശാരീരികമായി ആക്രമിക്കുകയും അവരുടെ ശരീരം തന്റെ ഇരുമ്പ് കട്ടിലിന്റെ ആകൃതിക്ക് അനുസൃതമായി വരുന്ന രീതിയിൽ മുറിച്ചു മാറ്റുകയോ അടിച്ചു പരത്തുകയോ ചെയ്യുമായിരുന്നു. പൊസീഡൻ എന്ന ആളുടെ മകനാണ് പ്രൊക്യൂസ്റ്റസ്. ഏഥൻസിനും എല്യൂസിസിനും ഇടയിലുള്ള പുണ്യ സ്ഥലമായ എറീന്യുസിലെ മൗണ്ട് കോറിഡല്ലോയിലാണ് പ്രൊക്യൂസ്റ്റസിന്റെ ക്രൂരതകൾ അരങ്ങേറിയിരുന്നത്. ഈ വഴി പോകുന്ന യാത്രക്കാരെ തന്റെ വീട്ടിലേക്ക് രാത്രിയിൽ വിരുന്നിനെന്ന വ്യാജേന ക്ഷണിക്കുകയും അവരെ മധുര പാനീയങ്ങളും മറ്റും നൽകി മയക്കിയിട്ടായിരുന്നു പ്രൊക്യൂസ്റ്റസ് തന്റെ ക്രൂരതകൾ കാണിച്ചിരുന്നത്.അവന്റെ ഗുഹയിലെ ഇരുമ്പുകട്ടിലിൽ യാത്രക്കാർ വീണു മയങ്ങും. ആ തക്കത്തിന് അവൻ അവരുടെ സാധനങ്ങൾ എല്ലാം കൊള്ളയടിക്കും. മയങ്ങി ഉണരുന്നവരെ കട്ടിലിൽ വരിഞ്ഞു കൂട്ടിക്കെട്ടും. ഒരുവരുടേയും ശരീരം ആ കട്ടിലിന് പാകമായിരുന്നില്ല.അവന്റെ 
കട്ടിലിനേക്കാൾ വലുതാണ് അവരുടെ ഉടലുകളെങ്കിൽ, വാളുകൊണ്ട് അവരുടെ കയ്യും കാലും അരിഞ്ഞുകളയും. കട്ടിലിനേക്കാൾ ചെറുതാണ്‌ അവരുടെ ഉടലുകളെങ്കിൽ, ചുറ്റിക കൊണ്ട് കട്ടിലിന്റെ പാകത്തിന് കയ്യും കാലും അടിച്ചുനീട്ടും. ഇത്രക്കും ക്രൂരമായ രീതിലിലായിരുന്നു അവൻ 
യാത്രക്കാരോട് പെരുമാറിയിരുന്നത്. വനമധ്യത്തിൽ വെച്ച് ഒരിക്കൽ തിസ്യൂസ് രാജകുമാരനെ പിടിച്ച പ്രൊക്രൂസ്റ്റസ് തുടർന്നു നടന്ന ഘോര യുദ്ധത്തിലാണ് കൊല്ലപ്പെടുന്നത്.


</doc>
<doc id="231123" url="https://ml.wikipedia.org/wiki?curid=231123" title="ദേശീയപാത 50 (ഇന്ത്യ)">
ദേശീയപാത 50 (ഇന്ത്യ)

ഇന്ത്യയിലെ ഒരു ദേശീയപാതയാണ് NH 50 (നാഷണൽ ഹൈവേ 50). മഹാരാഷ്ട്ര സംസ്ഥാനത്തിൽ മാത്രമേ ഈ പ്രധാനപാത ഉൾപ്പെടുന്നുള്ളൂ. പ്രധാനപ്പെട്ട നഗരങ്ങളായ നാസിക് , സുന്ഗംനെർ , ഖേദ് കൂടാതെ പൂണെ എന്നിവിടങ്ങളെയെല്ലാം ബന്ധപ്പെടുത്തിയാണ് ഈ പാത നിലകൊള്ളുന്നത്. ഇന്ത്യയിലെ നഗരങ്ങളിലൊന്നായ നാസിക് മുതൽ പൂണെ വരെയുള്ള ഈ പാതയുടെ നീളം 192 കിലോമീറ്റർ ആയിട്ടാണ് കണക്കാക്കുന്നത്.


</doc>
<doc id="231147" url="https://ml.wikipedia.org/wiki?curid=231147" title="കോവിലകത്തുമുറി">
കോവിലകത്തുമുറി

കേരളത്തിലെ മലപ്പുറം ജില്ലയിലെ ഒരു ഗ്രാമപ്രദേശമാണ് കോവിലകത്തുമുറി. നിലമ്പൂർ നഗരസഭയിലാണ് ഈ ഗ്രാമം സ്ഥിതി ചെയ്യുന്നത്. ചരിത്രപ്രസിദ്ധമായ നിലമ്പൂർ കോവിലകം സ്ഥിതി ചെയ്യുന്നത് ഇവിടെയാണ്. ഈ കോവിലകത്തിനാണ് ഇവിടുത്തെ പ്രധാന ക്ഷേത്രങ്ങളിലൊന്നായ വേട്ടക്കൊരുമകൻ ക്ഷേത്രത്തിന്റെ നടത്തിപ്പ് ചുമതല. വർഷംതോറും ഈ ക്ഷേത്രത്തിൽ പാട്ടുത്സവം അഥവാ കളംപാട്ട് നടത്തിവരുന്നു. ചാലിയാർ നദി ഈ ഗ്രാമത്തിലൂടെ ഒഴുകുന്നു.


</doc>
<doc id="231157" url="https://ml.wikipedia.org/wiki?curid=231157" title="ആർക്കിയോനിത്തോമൈമസ്">
ആർക്കിയോനിത്തോമൈമസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു തെറാപ്പോഡ വിഭാഗം ദിനോസർ ആണ് ആർക്കിയോനിത്തോമൈമസ്. പേരിന്റെ അർഥം "പുരാതന പക്ഷികളെ അനുകരിക്കുന്ന" എന്നാണ്. ചൈനയിൽ നിന്നും ആണ് ഫോസ്സിൽ കണ്ടുകിട്ടിയിട്ടുള്ളത്. മിശ്രഭോജി ആയിരുന്നു എന്ന് കരുതപെടുന്നു. ഇവ ചെറിയ സസ്തിനികൾ, ചെടികൾ, പഴങ്ങൾ തുടങ്ങി, മറ്റു ദിനോസറുകളുടെ വിരിഞ്ഞിറങ്ങിയ ചെറിയ കുഞ്ഞുങ്ങളെ വരെ ആഹാരം ആക്കിയിരുന്നു എന്നും അനുമാനിക്കുന്നു.

ഏകദേശം 11 അടി പൊക്കവും, 50 കിലോഗ്രാം ഭാരവും ഉണ്ടായിരുന്നു ഇവയ്ക്ക്. പിൻ കാലുകൾ ശക്തമായവ ആയിരുന്നു. 


</doc>
<doc id="231175" url="https://ml.wikipedia.org/wiki?curid=231175" title="ജിം തോംസൺ">
ജിം തോംസൺ

ജിം തോംസൺ അമേരിക്കൻ നോവലിസ്റ്റായിരുന്നു. 1906 സെപ്റ്റംബർ 27-ന് ഓക്ലഹോമയിൽ ജനിച്ചു. 
നെബ്രാസ്ക യൂണിവേഴ്സിറ്റിയിലായിരുന്നു വിദ്യാഭ്യാസം. എണ്ണക്കിണർ തൊഴിലാളിയായി ജീവിതം ആരംഭിച്ചു. 1930-കളിലെ സാമ്പത്തികമാന്ദ്യകാലത്ത് ഓക്ലഹോമയിലെ ഫെഡറൽ റൈറ്റേഴ്സ് പ്രോജക്റ്റുമായി ബന്ധപ്പെടുകയും ഗൈഡ് ബുക്കുകൾ എഴുതാനാരംഭിക്കുകയും ചെയ്തു. ഇക്കാലത്ത് സമൂഹത്തിലെ എല്ലാത്തരത്തിലുള്ള ആളുകളുമായും അടുത്തിടപഴകാൻ അവസരം ലഭിക്കുകയും പിൽക്കാലത്ത് ഇവരുടെ ജീവിതം നോവലുകളിൽ ചിത്രീകരിക്കുകയും ചെയ്തിട്ടുണ്ട്. 1931-ൽ "ആൽബെർട്ടാ തോംസണിനെ" വിവാഹം ചെയ്തു. ഇക്കാലത്ത് തോംസൺ അമേരിക്കൻ കമ്യൂണിസ്റ്റ് പാർട്ടിയിൽ അംഗമാവുകയും വുഡി ഗുത്രി തുടങ്ങിയ നാടോടിഗായകരുമായി സൗഹൃദത്തിലാവുകയും ചെയ്തു.
1940-കളിൽ തോംസൺ സാമ്പത്തിക നേട്ടം ലക്ഷ്യമാക്കി കുറ്റകൃത്യകഥാരചനയിലേക്കു തിരിഞ്ഞു. "ആദ്യനോവലായ നൗ ആൻഡ് ഓൺ എർത്" 1942-ൽ പുറത്തുവന്നു. നായകന്റെ പിതാവ് ഒരു ഭ്രാന്താശുപത്രിയിൽ ആത്മഹത്യ ചെയ്യുന്നതായാണ് ഇതിൽ ചിത്രീകരിക്കുന്നത്. തന്റെ പിതാവിന്റെ അന്ത്യവും ഇതുപോലെയായിരുന്നുവെന്ന് തോംസൺ ഒരിക്കൽ സൂചിപ്പിക്കുകയുണ്ടായി. 1953-ൽ ഇദ്ദേഹത്തിന്റെ ആത്മകഥ "ബാഡ് ബോയ്" എന്ന പേരിൽ പ്രസിദ്ധീകരിക്കപ്പെട്ടു. 1950-കളിൽ ന്യൂയോർക്ക് ഡെയ്‌ലി ന്യൂസ്, ലോസ് ഏഞ്ചലസ് ടൈംസ് മിറർ എന്നീ ആനുകാലികങ്ങളിൽ ജോലി ചെയ്യാൻ തോംസണിന് അവസരം ലഭിച്ചു. ജോസഫ് മക്കാർത്തിയുടെ കമ്യൂണിസ്റ്റ് വേട്ട ഇക്കാലത്തായിരുന്നു. മറ്റു പലരുടെയും കൂട്ടത്തിൽ തോംസണും സർക്കാരിന് അനഭിമതനായിത്തീർന്നു. എന്നാൽ സാഹിത്യരചനയ്ക്ക് ഇതൊന്നും തടസ്സമായില്ല. കൊള്ളയും കൊലപാതകവും വിഷയമാക്കിക്കൊണ്ടുള്ള "ദ് കില്ലിങ്" എന്ന നോവൽ 1956-ൽ പ്രസിദ്ധീകരിച്ചു. ഒന്നാം ലോകമഹായുദ്ധകാലത്ത് ഫ്രഞ്ച് മുന്നണിയിൽ നടക്കുന്ന ചില സംഭവങ്ങളാണ് 1957-ൽ പുറത്തുവന്ന "പാത്സ് ഒഫ് ഗ്ലോറിയിലെ" വിഷയം.
1950-കളിൽ ഇരുപതോളം നോവലുകൾ തോംസൺ രചിക്കുകയുണ്ടായി. 
എന്നിവയാണ് ഇക്കാലത്തെ നോവലുകളിൽ പ്രധാനം. പല നോവലുകളുടെയും പശ്ചാത്തലം അമേരിക്കൻ ഐക്യനാടുകളിലെ ദക്ഷിണദേശത്തിന്റെ ഉൾപ്രദേശങ്ങളാണ്. ഫോക്നറുടെ നോവലുകളിലെപ്പോലെ ദക്ഷിണദേശത്തിന്റെ അപചയവും ബീഭത്സാന്തരീക്ഷവുമാണ് തോംസണിന്റെ കൃതികളിലും ചിത്രീകരിക്കപ്പെടുന്നത്. 
എന്നിവ ഇദ്ദേഹത്തിന്റെ പിൽക്കാല കൃതികളിൽ മികച്ചുനിൽക്കുന്നു.

1977 ഏപ്രിൽ 7-ന് ലോസ് ആഞ്ചലസിൽ തോംസൺ അന്തരിച്ചു.



</doc>
<doc id="231180" url="https://ml.wikipedia.org/wiki?curid=231180" title="തുമ്പൂർ പള്ളി">
തുമ്പൂർ പള്ളി

തൃശ്ശൂർ ജില്ലയിലെ വേളൂക്കര പഞ്ചായത്തിൽ തുമ്പൂരിൽ സ്ഥിതി ചെയ്യുന്ന ക്രൈസ്തവ ദേവാലയമാണ് തുമ്പൂർ പള്ളി (Thumbur Church) അഥവ സെന്റ് മാത്യൂസ് പള്ളി (St: Mathew's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മത്തായിയുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="231184" url="https://ml.wikipedia.org/wiki?curid=231184" title="വി. രമേഷ്ചന്ദ്രൻ">
വി. രമേഷ്ചന്ദ്രൻ

മലയാളത്തിലെ സാഹിത്യഗവേഷകനും നിരൂപകനുമായിരുന്നു പ്രഫസർ വി. രമേഷ് ചന്ദ്രൻ (1942 - 2000)

പി.ഡബ്ലു.ഡി. സൂപ്രണ്ടായി വിരമിച്ച വാസുദേവൻ നായരുടേയും ഹൈസ്ക്കൂൾ അദ്ധ്യാപികയായി വിരമിച്ച ഭാനുമതിയമ്മയുടേയും പുത്രനാണ്. 1942-ൽ ടി.വി. പുരത്താണ് ജനനം. വൈക്കം ബോയ്സ് ഹൈസ്ക്കൂൾ, ചങ്ങനാശ്ശേരി എൻ.എസ്.എസ്. ഹിന്ദു കോളേജ്, എറണാകുളം മഹാരാജാസ് കോളേജ് എന്നിവിടങ്ങളിൽ വിദ്യാഭ്യാസം പൂർത്തിയാക്കി. കേരളാ യൂണിവേഴ്സിറ്റിയിൽ നിന്ന് ഒന്നാം ക്ലാസോടെ എം.എ (മലയാളം) പാസ്സായി. 

മഞ്ചേരി, നിലമേൽ, പന്തളം, ഒറ്റപ്പാലം, ചേർത്തല എന്നീ എൻ.എസ്.എസ് കോളേജുകളിൽ അദ്ധ്യാപകനായിരുന്നു. 1997 മാർച്ചിൽ ചേർത്തല എൻ.എസ്.എസ് കോളേജിൽനിന്നും വിരമിച്ചു. മംഗളോദയത്തിൽ ലേഖനങ്ങൾ എഴുതിക്കൊണ്ടാണ് അദ്ദേഹം സാഹിത്യ ലോകത്ത് പ്രവേശിച്ചത്. ദേശാഭിമാനിയിൽ പുസ്തകനിരൂപണം നടത്തിയിരുന്നു. സി.പി.ഐ(എം), പുരോഗമന കലാ സാഹിത്യസംഘം , കേരള ശാസ്ത്രസാഹിത്യ പരിഷത്ത്, സാഹിത്യ പ്രവർത്തക സഹകരണസംഘം, എന്നീ പ്രസ്ഥാനങ്ങളിൽ സജീവപ്രവർത്തകനാണ്.




</doc>
<doc id="231188" url="https://ml.wikipedia.org/wiki?curid=231188" title="പേപ്പർ മൾബെറി">
പേപ്പർ മൾബെറി

15 മീറ്റർ വരെ ഉയരം വയ്ക്കുന്ന, കിഴക്കനേഷ്യൻ വംശജനായ ഒരു മരമാണ് പേപ്പർ മൾബെറി.. ഒരേ ശാഖയിൽത്തന്നെ വ്യത്യസ്തരൂപത്തിലുള്ള ഇലകൾ കാണാറുണ്ട്. കടലാസ് പൾപ്പിനുപറ്റിയതടിയായതു കൊണ്ട് പരീക്ഷണാർത്ഥം ഇന്ത്യയിൽ കൊണ്ടുവന്നതാണ്. ഹിമാലയത്തിൽ വന്യസസ്യമായി കാണാം. കേരളത്തിൽ ചില പരീക്ഷണതോട്ടങ്ങൾ ഉണ്ട്. കന്നുകാലികളും കാട്ടുമൃഗങ്ങളും തിന്നുനശിപ്പിക്കുന്നതിനാൽ കേരളത്തിൽ ഇത് വിജയിച്ചിട്ടില്ല. നിറയെ ശാഖകളുണ്ടാവും. ഇലപൊഴിക്കുന്ന മരമാണ്. കാറ്റിൽ ഒടിഞ്ഞൂവീഴാവുന്നത്ര ബലമേ തടിയ്ക്കുള്ളൂ. നല്ല മധുരമുള്ള പഴങ്ങൾ തിന്നാൻ പറ്റുന്നതാണ്. പലയിടത്തും ഇതിനെയൊരു അധിനിവേശസസ്യമായാണ് കണക്കാക്കുന്നത്. നല്ല ഗുണമേന്മയുള്ള പേപ്പർ ഉണ്ടാക്കാൻ ഉപയോഗിക്കുന്നു.



</doc>
<doc id="231212" url="https://ml.wikipedia.org/wiki?curid=231212" title="ജോൺ ഗ്രിഗ്സ് തോംസൺ">
ജോൺ ഗ്രിഗ്സ് തോംസൺ

ജോൺ ഗ്രിഗ്സ് തോംസൺ അമേരിക്കൻ ബീജഗണിത ശാസ്ത്രജ്ഞനാണ്. പരിമിത ഗ്രൂപ്പ് സിദ്ധാന്തത്തിൽ (Finite group theory) നടത്തിയ ഗവേഷണങ്ങൾ 1970-ലെ ഫീൽഡ്സ് മെഡലിന് തോംസണിനെ അർഹനാക്കി.

1932 ഒക്ടോബർ 13-ന് കാൻസസിലെ ഒട്ടാവയിൽ തോംസൺ ജനിച്ചു. യേൽ സർവ്വകലാശാലയിൽനിന്ന് ബി.എ. ബിരുദവും (1955) ഷിക്കാഗോ സർവകലാശാലയിൽനിന്ന് പിഎച്ച്.ഡി. ബിരുദവും (1959) നേടിയ ഇദ്ദേഹം ഹാർവാർഡ് (1961-62), ഷിക്കാഗോ (1962-68), കേംബ്രിജ് (1968-70) എന്നീ സർവകലാശാലകളിൽ ഗണിതശാസ്ത്ര പ്രൊഫസറായി സേവനമനുഷ്ഠിച്ചു.
അമൂർത്ത ബീജഗണിത (Abstract Algebra) ശാഖയായ ഗ്രൂപ്പ് സിദ്ധാന്തം, വിശേഷിച്ചും "പരിമിത ഗ്രൂപ്പ് സിദ്ധാന്തം" ആയിരുന്നു തോംസണിന്റെ പ്രധാന പഠനമേഖല. നിർധാരണം ചെയ്യുവാൻ ശ്രമകരമായിരുന്ന ഫ്രൊബെനിയസിന്റെ (1849-1917) അനുമാനം തെളിയിക്കുവാൻ സാധിച്ചത് തോംസണിന്റെ പ്രധാന നേട്ടമായി ഗണിക്കപ്പെടുന്നു. ഏതൊരു അംഗത്തെയും സ്ഥിരപ്പെടുത്താത്ത ഏകൈകസമാകാരിത (automorphism) ഉള്ള പരിമിത ഗ്രൂപ്പ് ശൂന്യസ്ഥാനീയം (nil potent) ആയിരിക്കുമെന്നാണ് ഇദ്ദേഹം തെളിയിച്ചത്. തുടർന്ന് പരിമിത സരള ഗ്രൂപ്പുകളെ (finite simple groups) കുറിച്ചുള്ള ഗവേഷണങ്ങളിൽ മുഴുകിയ തോംസൺ 1963-ൽ വാൾട്ടർ ഫൈറ്റുമായിച്ചേർന്ന്, അബീലിയൻ അല്ലാത്ത (nonabelian) പരിമിത സരള ഗ്രൂപ്പുകളും യുഗ്മക്രമ(even order)ത്തിലായിരിക്കുമെന്നു കണ്ടെത്തി. ഈ കണ്ടെത്തലുകൾ ഇവർക്ക് "ഫീൽഡ്സ് മെഡൽ" നേടിക്കൊടുത്തു. കൂടാതെ, "ഫ്രാങ്ക് നെൽസൺ കോൾ പ്രൈസ്" (1965) ഉൾപ്പെടെ പതിമൂന്നോളം അവാർഡുകളാണ് ഈ ഗവേഷണഫലത്തിന് അംഗീകാരമായി ലഭിച്ചത്.

തുടങ്ങിയവ തോംസണിനു ലഭിച്ച മികച്ച അംഗീകാരങ്ങളാണ്. 
എന്നീ നിലകളിലും സേവനമനുഷ്ഠിച്ചിട്ടുണ്ട്. ഇദ്ദേഹത്തിന്റെ ഗവേഷണ പ്രവർത്തനങ്ങളെ മാനിച്ച് യേൽ സർവകലാശാല 1980-ലും ഷിക്കാഗോ സർവകലാശാല 1985-ലും ഓക്സ്ഫഡ് സർവകലാശാല 1987-ലും ബഹുമതിമുദ്രകൾ നൽകി ആദരിച്ചു. യു.എസ്സിന്റെ ദേശീയ സയൻസ് മെഡലായ മാത്ത് പ്രൈസും (Math Prize) തോംസണിനു ലഭിച്ചിട്ടുണ്ട് (2000).




</doc>
<doc id="231215" url="https://ml.wikipedia.org/wiki?curid=231215" title="മെർലയൺ">
മെർലയൺ

സിംഹത്തിന്റെ ശിരസ്സും മത്സ്യത്തിന്റെ ഉടലുമുള്ള ഒരു സാങ്കല്പിക ജീവിയാണ് മെർലയൺ ( Merlion (മലയ് ഭാഷയിൽ: "Singa-Laut")). സിംഗപ്പൂറിനെ സംബന്ധിച്ചിടത്തോളം മെർലയൺ എന്നത് മംഗളദായകവും രാഷ്ട്രത്തെ അഭിവൃദ്ധിപ്പെടുത്തുന്നതുമായ ഒരു വസ്തുതയായാണ് കണക്കാക്കപ്പെടുന്നത്. കടൽ എന്നർത്ഥം വരുന്ന "മെർ(mer)" എന്നവാക്ക് "ലയണുമായ്" (lion) കൂടിച്ചേർന്നാണ് മെർലയൺ എന്ന പദം ഉദ്ഭവിച്ചിരിക്കുന്നത്. ഒരു മുക്കുവഗ്രാമമായിരുന്ന സിംഗപ്പൂറിന്റെ ഭൂതകാലത്തെയാണ് മത്സ്യശരീരം പതീകവൽക്കരിക്കുന്നത്. സിംഗപ്പൂർ(സിംഹപുരം, lion city) എന്ന വാക്കിനെ പ്രതിനിധീകരിക്കുന്നതാണ് സിംഹശിരസ്സ്. 

അലെക് ഫ്രാസ്സെർ-ബ്രണ്ണെർ എന്ന ശില്പിയാണിത് സിംഗപ്പൂറിലെ മെർലയൺ ശില്പം രൂപകൽപ്പന ചെയ്തിരിക്കുന്നത്. സിംഗപ്പൂർ വിനോദസഞ്ചാരവകുപ്പിനുവേണ്ടിയുള്ള ഒരു അടയാളചിഹ്നമായിട്ടാണ് ഇത് രൂപകല്പന ചെയ്യപ്പെടുന്നത്. . വിനോദ സ്ഞ്ചാരവകുപ്പ് കുറച്ച് വർഷങ്ങളോളം ഈ ചിഹ്നം ഉപയോഗിച്ചിരുന്നു എങ്കിലും, 1997 പുതിയ് ഒരു ചിഹ്നത്തെ സ്വീകരിച്ചു. 

ഐതിഹ്യങ്ങളിലും പഴങ്കഥകളിലുമുള്ള ഒരു സാങ്കൽപ്പിക ജീവിയാണ് മെർലയൺ. അജന്ത, മഥുര എന്നിവിടങ്ങളിലെ ചുമർചിത്രങ്ങളിൽ ഇത്തരം കഥാപാത്രങ്ങളെ കാണാൻ സാധിക്കും. ഹെലെനിസ്റ്റിക് കാലഘട്ടത്തിലെ ചില എട്രൂസ്കൻ നാനയങ്ങളിലും മെർലണിനെ ആലേഖനം ചെയ്തിട്റ്റുണ്ട്.

സിംഗപ്പൂർ വിനോദസഞ്ചാര വകുപ്പ് അംഗീകരിച്ചിട്ടുള്ള അഞ്ച് മെർലയൺ ശില്പങ്ങളാണ് അവിടെയുള്ളത്.
1972 എപ്റ്റംബർ 15ൻ അന്നത്തെ സിംഗപ്പൂർ പ്രധാനമന്ത്രിയായിരുന്ന ലീ ക്യുഅൻ യൂവാണ് ഈ ശില്പത്തിന്റെ നിർമ്മാണത്തിന് ആരംഭം കുറിച്ചത്. സിംഗപ്പൂർ നദീമുഖത്തായിരുന്നു ഇതിന്റെ സ്ഥാനം. 8.6മീറ്റർ ഉയരവും 70ടൺ ഭാരവും ഈശില്പത്തിനുണ്ട്. സിമന്റും പൊർസെലൈനുമാണ് ഇതിന്റെ പ്രധാന നിർമാന സാമഗ്രികൾ. S$165,000 സിംഗപ്പൂർ ഡോളറാണ് ഈ പദ്ധതിക്ക് ചെലവായ തുക.




</doc>
<doc id="231216" url="https://ml.wikipedia.org/wiki?curid=231216" title="ശ്രീ മാരിയമ്മൻ കോവിൽ, സിംഗപ്പൂർ">
ശ്രീ മാരിയമ്മൻ കോവിൽ, സിംഗപ്പൂർ

സിംഗപ്പൂരിലെ ഏറ്റവും പഴക്കംചെന്ന ക്ഷേത്രങ്ങളിലൊന്നാണ് ചൈനാ ടൗണിലെ മാരിയമ്മൻ കോവിൽ. ദ്രാവിഡ ശൈലിയിലാണ് ഈ ക്ഷേത്രം പണിതിരിക്കുന്നത്.ഈ ക്ഷേത്രത്തിലെത്തുന്ന ഭക്തരിൽ അധികവും സിംഗപ്പൂരിലെ തമിഴ്വംശജരാണ് . ചരിത്ര-വാസ്തുവിദ്യാ പ്രാധാന്യങ്ങൾ കണക്കിലെടുത്ത് മാരിയമ്മൻ കോവിലിന്റെ സിംഗപ്പൂർ സർക്കാർ ദേശീയ സ്മാരകങ്ങളുടെ പട്ടികയിൽ ഉൾപ്പെടുത്തിയിട്ടുണ്ട്.

1827ലാണ് ഈ ക്ഷേത്രം പണിതുതീരുന്നത്.

സിംഗപ്പൂരിലെ ടെലോക് ആയ്യർ വീഥിയിലാണ് ആദ്യം ബ്രിട്ടീഷ് ഭരണാധികാരികൾ മാരിയമ്മൻ കോവിൽ പണിയാൻ സ്ഥലം കണ്ടുവെച്ചിരുന്നത്. സിംഗപൂരിലെത്തിയ ആഷ്യൻ കുടിയേറ്റക്കാർ ആദ്യമായി എത്തിയത് ഈ പ്രദേശത്തായിരുന്നു. സിംഗപൂരിലെ ആദ്യകാല ചൈനീസ്, ഇന്ത്യൻ ആരാധനാലയങ്ങൾ സ്ഥിതിചെയ്യുന്നതും ഈ പ്രദേശത്താണ്. എന്നിരിക്കലും ശുദ്ധജലത്തിന്റെ അഭാവം ടെലോക് ആയ്യർ വീഥിയിൽ അനുഭവപ്പെട്ടിരുന്നു. ഹൈന്ദവ അനുഷ്ഠാനങ്ങൾക്ക് തീർത്തും അനിവാര്യമായ ഒന്നാണ് ശുദ്ധജലം.
1821ൽ സിംഗപ്പൂരിലെ ബ്രിട്ടീഷ് റെസിഡെന്റായിരുന്ന വില്യം ഫാർക്കർ നരൈന പിള്ള എന്നയാലെ സ്റ്റാംഫർഡ് കനാലിനു സമീപമുള്ള സ്ഥലം നോക്കാൻ നിയോഗിച്ചു. ഈ സ്ഥലവും അനുകൂലമായിരുന്നില്ല. ഈ പ്രദേശം മറ്റു വ്കസന പദ്ധതികൾക്കായ് നീക്കിവെച്ചതായിരുന്നു. 

1823-ൽ ഇപ്പോഴത്തെ സൗത്ത് ബ്രിഡ്ജ് പാതയിലാണ് ക്ഷേത്രത്തിനായ സ്ഥാനം കണ്ടെത്തുന്നത്.

ദക്ഷിണേന്ത്യയുടെ ദ്രാവിഡ ശൈലിയിലാണ് ഈ ക്ഷേത്രം പണിതിരിക്കുന്നത്. സൗത്ത് ബ്രിഡ്ജ് റോഡിൽനിന്നുള്ള പ്രധാന പ്രവേശന ഗോപുരം വഴിവേണാം ക്ഷേത്രത്തിലേക്ക് പ്രവേശിക്കാൻ. വിഭൂഷണങ്ങളാൽ അലംകൃതമായതും ആരു നിലകളിലായ് ഹൈന്ദവ ദേവതകളുടെ ശില്പങ്ങൾ സ്ഥാപിച്ചിട്റ്റുള്ളതുമാണ് ഈ ഗോപുരം. ഒരോ നിലകൾ മുകളിലോട്ട് പോകും തോറും ശില്പങ്ങളുടെ വലിപ്പം കുറയുന്നു. ഇത് ഉയരത്തിന്റെ പ്രതീതി കാഴ്ചക്കാരിൽ സൃഷ്ടിക്കുന്നു. നാനാവിധ വർണ്ണങ്ങളാൽ അലങ്കരിച്ചതാണ് ഈ ക്ഷേത്ര ഗോപുരവ്ം ശില്പങ്ങളും.

ദീപാവലി ഉത്സവത്തിനു് ഏകദേശം ഒരാഴ്ച മുൻപേ നടത്തുന്ന കനലാട്ടമാണ് ഈ ക്ഷേത്രത്തിലെ ഒരു പ്രധാന സവിശേഷത.




</doc>
<doc id="231221" url="https://ml.wikipedia.org/wiki?curid=231221" title="സ്റ്റെൻഡാൽ">
സ്റ്റെൻഡാൽ

മരീ ഒൻറീ ബേൽ (Marie-Henri Beyle) (23 ജനുവരി 1783 – 23 മാർച്ച് 1842) സ്റ്റെൻഡാൽ (Stendhal) എന്ന തൂലികാ നാമത്തിൽ പരക്കെ അറിയപ്പെടുന്ന ഫ്രെഞ്ച് നോവലിസ്റ്റ്. ലെ റൂഷ് എ ലെ ന്വാർ (Le Rouge et Le Noir), ലെ ശാത്രസ് ഡി പാർമ (The Charterhouse of Parma) എന്നീ വിഖ്യാത നോവലുകളുടെ രചയിതാവും. യഥാതഥ്യ പ്രസ്ഥാനത്തിന്റെ ആദ്യത്തെ ഉപജ്ഞാതാക്കളിലൊരാളായിരുന്നു.


</doc>
<doc id="231233" url="https://ml.wikipedia.org/wiki?curid=231233" title="ഹെൻറി ഹാർഡിഞ്ച്">
ഹെൻറി ഹാർഡിഞ്ച്

പ്രമുഖനായ ഒരു ബ്രിട്ടീഷ് സൈനികനും കൊളോണിയൽ ഭരണകർത്താവുമായിരുന്നു ഹെൻറി ഹാർഡിഞ്ച് (ജീവിതകാലം: 1785 മാർച്ച് 30 – 1856 സെപ്റ്റംബർ 24). 1844 മുതൽ 1848 വരെ ബ്രിട്ടീഷ് ഇന്ത്യയുടെ ഗവർണർ ജനറലായിരുന്നു. ഒന്നാം ആംഗ്ലോ സിഖ് യുദ്ധത്തിലൂടെ ബ്രിട്ടീഷുകാർ പഞ്ചാബിലേക്ക് അധികാരം വ്യാപിപ്പിച്ചത് ഹാർഡിഞ്ചിന്റെ ഭരണകാലത്തായിരുന്നു. ഈ യുദ്ധത്തിൽ അദ്ദേഹം നേരിട്ട് പങ്കെടുക്കുകയും ചെയ്തിരുന്നു.

1844 ജൂലൈയിൽ ആണ് ഹാർഡിഞ്ച് ഇന്ത്യയിലെ ഗവർണർ ജനറൽ ആയത്.


</doc>
<doc id="231247" url="https://ml.wikipedia.org/wiki?curid=231247" title="കല്ലൻകായമരം">
കല്ലൻകായമരം

പശ്ചിമഘട്ടത്തിലെ തദ്ദേശവാസിയായ ഒരു വൃക്ഷമാണ് കല്ലൻകായമരം. . വംശനാശഭീഷണി നേരിടുന്നു. 18 മീറ്റർ വരെ ഉയരം വയ്ക്കും. തെക്കൻ സഹ്യാദ്രിയിൽ 600 മുതൽ 900 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="231256" url="https://ml.wikipedia.org/wiki?curid=231256" title="ഗ്വാദർ തുറമുഖം">
ഗ്വാദർ തുറമുഖം

പാകിസ്താനിലെ പ്രവിശ്യയായ ബലൂചിസ്താനിൽ അറബിക്കടലിലാണ് ഗ്വാദർ തുറമുഖം. ചൈനയാണ് ഗ്വാദർ തുറമുഖം നിർമിച്ചത്. ഗ്വാദർ തുറമുഖം പ്രവർത്തിപ്പിച്ചുവന്ന സിങ്കപ്പുരിലെ പി.എസ്.എ. ഇൻറർനാഷണൽ എന്ന കമ്പനി, പാക് നാവികസേനയുമായുള്ള അഭിപ്രായ വ്യത്യാസം മൂലം പിൻമാറിയതിനെത്തുടർന്ന് ചൈനയിലെ ഓവർസീസ് പോർട്ട് ഹോൾഡിങ്‌സിന് കരാർ നൽകാൻ പാക് മന്ത്രിസഭ തീരുമാനിച്ചു. ഈ കൈമാറ്റം ഇന്ത്യയ്ക്ക് ഭീഷണിയാകുമോയെന്ന് ആശങ്ക ഉയർന്നിട്ടുണ്ട്.

തന്ത്രപ്രധാനമാണ് ഗ്വാദർ തുറമുഖത്തിന്റെ കിടപ്പ്. ഇതിന്റെ നടത്തിപ്പ് ചുമതല ചൈനയ്ക്ക് കൈമാറാൻ പാകിസ്താൻ 2013 ഫെബ്രുവരിയിൽ തീരുമാനിച്ചു. സുഡാൻ തുറമുഖം വരെയുള്ള കടൽപ്പാതയിലെ വിനിമയ ബന്ധം സജീവമാക്കാനും എണ്ണകൊണ്ടുവരുന്നതിനും ചൈനയ്ക്ക് ഇത് വലിയ തോതിൽ പ്രയോജനപ്പെടുമെന്ന് കരുതുന്നു. ഗ്വാദർ തുറമുഖത്തെ ക്രമേണ നാവികസേനാ താവളമായി ചൈന വികസിപ്പിക്കുമെന്ന പ്രതീക്ഷയും പാകിസ്താന് ഉണ്ട്.

അഞ്ചു രൂപയുടെ പാക് കറൻസിയിൽ ഗ്വാദർ തുറമുഖം ചിത്രീകരിക്കപ്പെട്ടിട്ടുണ്ട്.



</doc>
<doc id="231260" url="https://ml.wikipedia.org/wiki?curid=231260" title="എന്റെ സ്റ്റാമ്പ് പദ്ധതി">
എന്റെ സ്റ്റാമ്പ് പദ്ധതി

സ്റ്റാമ്പിനൊപ്പം ഫോട്ടോയും ഒട്ടിച്ചയക്കാവുന്ന ഇന്ത്യൻ തപാൽ വകുപ്പ് ആവിഷ്‌കരിച്ചിട്ടുള്ള പദ്ധതിയാണ് എന്റെ സ്റ്റാമ്പ് പദ്ധതി. 2011ൽ ഡൽഹിയിൽ തപാൽമുദ്രകളുടെ ലോക പ്രദർശനത്തോടനുബന്ധിച്ചാണ് ഇന്ത്യയിൽ "എന്റെ സ്റ്റാമ്പ്" വരുന്നത്. ഇന്ത്യയിൽ ഗുജറാത്ത്, ബിഹാർ, ഉത്തർപ്രദേശ്, മഹാരാഷ്ട്ര, ചെന്നൈ എന്നിവിടങ്ങളിൽ ഈ സംവിധാനമുണ്ട്. അഞ്ചു രൂപ വിലയുള്ള 12 സ്റ്റാമ്പുകൾക്ക് 300 രൂപയാണ് ഇതിനായി കൊടുക്കേണ്ടിവരിക. അവശ്യമെങ്കിൽ പോസ്റ്റോഫീസിൽ ഫോട്ടോയെടുക്കുന്നതിനുള്ള സൗകര്യവുമുണ്ടാവും. സ്റ്റാമ്പ് വില്പന മെച്ചപ്പെടുത്തുന്നതിന് ഇന്ത്യൻ പോസ്റ്റൽ വകുപ്പ് ആവിഷ്‌കരിച്ചിട്ടുള്ള പദ്ധതിയുടെ ഭാഗമാണിത്. 2011-ൽ ഡൽഹിയിലാണ് 'എന്റെ സ്റ്റാമ്പ്' എന്നു പേരിട്ടിട്ടുള്ള ഈ പദ്ധതി ആദ്യമായി നടപ്പാക്കിയത്.
ഒരു രൂപമുതൽ അഞ്ചുരൂപവരെയുള്ള സ്റ്റാമ്പുകളാണ് അനുവദിക്കുക. സ്റ്റാമ്പിന് പ്രധാനമായും രണ്ട് ഭാഗമുണ്ടാകും. രണ്ടാമത്തെ ഭാഗത്തായിരിക്കും സ്വന്തം ചിത്രം. ആദ്യഭാഗത്ത് സാധാരണ സ്റ്റാമ്പുകളിലെ ചിത്രമുണ്ടാകും ഫലത്തിൽ ഒന്നിനു പകരം രണ്ട് സ്റ്റാമ്പാണുണ്ടാകുക. ഇഷ്ടപ്പെട്ട പശ്ചാത്തലം തെരഞ്ഞെടുക്കാം. താജ്മഹൽ, പൂവുകൾ, പഞ്ചതന്ത്രകഥകൾ, പരിസ്ഥിതി തുടങ്ങിയവയുടെ പശ്ചാത്തലത്തിലായിരിക്കും ഫോട്ടോയുള്ള സ്റ്റാമ്പുകൾ. വിദേശ രാജ്യങ്ങളിൽ നേരത്തെതന്നെയുള്ള ഈ സംവിധാനമുണ്ട്.



</doc>
<doc id="231261" url="https://ml.wikipedia.org/wiki?curid=231261" title="പി. ഷൺമുഖം">
പി. ഷൺമുഖം

കോൺഗ്രസ് നേതാവും പുതുച്ചേരി മുൻ മുഖ്യമന്ത്രിയുമായിരുന്നു പി. ഷൺമുഖം(1927 - 2 ഫെബ്രുവരി 2013). 1954 മുതൽ സജീവ കോൺഗ്രസ് പ്രവർത്തകനായിരുന്നു. 1980 മുതൽ മൂന്നുതവണ പുതുച്ചേരിയിൽനിന്നുള്ള പാർലമെന്റ് അംഗമായി തിരഞ്ഞെടുക്കപ്പെട്ടു. ചെറിയ കാലയളവുകളിലായി രണ്ടുതവണ മുഖ്യമന്ത്രി പദത്തിലിരുന്നിട്ടുണ്ട്. 
1978 മുതൽ കാൽനൂറ്റാണ്ടോളം പുതുച്ചേരി കോൺഗ്രസ് പ്രസിഡന്റുസ്ഥാനം വഹിച്ച യാനത്തു നിന്ന് ജനവിധി നേടി 2000-2001 വർഷം മുഖ്യമന്ത്രിയായി. പിന്നീട് 2001-ൽ വീണ്ടും മുഖ്യമന്ത്രി പദത്തിലെത്തി. എങ്കിലും ആറുമാസത്തിനകം ജനവിധിനേടാൻ കഴിയാഞ്ഞതിനാൽ ഇപ്പോഴത്തെ മുഖ്യമന്ത്രി എൻ. രംഗസ്വാമിക്കായി അവസരം ഒഴിഞ്ഞു. 1969-1973 കാലഘട്ടത്തിൽ പ്രതിപക്ഷനേതാവായും ചുമതല വഹിച്ചു. 2001 വരെ എ.ഐ.സി.സി. പ്രവർത്തക സമിതിയിലെ സ്ഥിരംക്ഷണിതാവായിരുന്നു. 


</doc>
<doc id="231267" url="https://ml.wikipedia.org/wiki?curid=231267" title="പെന്റാസ് ലീഡർമന്നി">
പെന്റാസ് ലീഡർമന്നി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പെന്റാസിലെ ഒരിനമാണ് പെന്റാസ് ലീഡർമന്നി - Pentas ledermannii. കാമറൂണിലും നൈജീരിയയിലുമാണ് ഇവ കാണപ്പെടുന്നത്. തദ്ദേശീയമായി ഇവ വംശനാശം നേരിടുന്നു. ഉഷ്ണമേഖലയിലെയോ ഉഷ്ണമേഖലയോടടുത്ത നനവാർന്ന താഴ്ന്ന വനമേഖലയിലും പർവ്വത വനമേഖലയിലും കാണപ്പെടുന്നു. ഇത്തരം പ്രദേശങ്ങളിലെ ഉയർന്ന പുൽപ്രദേശങ്ങളിലും ഇവ വളരുന്നു.



</doc>
<doc id="231272" url="https://ml.wikipedia.org/wiki?curid=231272" title="ജോൺ സ്പാരോ ഡേവിഡ് തോംസൺ">
ജോൺ സ്പാരോ ഡേവിഡ് തോംസൺ

ജോൺ സ്പാരോ ഡേവിഡ് തോംസൺ മുൻ കനേഡിയൻ പ്രധാനമന്ത്രിയായിരുന്നു. കൺസർവേറ്റീവ് പാർട്ടി നേതാവായ തോംസൺ കാനഡയുടെ നാലാമത്തെ പ്രധാനമന്ത്രിയായിരുന്നു. 1845 നവംബർ 10-ന് നോവാ സ്കോഷ്യയിലായിരുന്നു ജനനം.

1866 മുതൽ അഭിഭാഷകവൃത്തിയിലേർപ്പെട്ട ഇദ്ദേഹം 1871-ലാണ് നോവാ സ്കോഷ്യ നിയമസഭയിലേക്കു തെരഞ്ഞെടുക്കപ്പെട്ടത്. 1882-ൽ നോവാ സ്കോഷ്യയിലെ പ്രധാനമന്ത്രിയായതോടെ ഭരണാധികാരി എന്ന നിലയിൽ ശ്രദ്ധേയനായെങ്കിലും ഒരു വർഷത്തിനുള്ളിൽ ഇദ്ദേഹത്തിന് അധികാരം നഷ്ടമായി. തുടർന്ന് നോവാ സ്കോഷ്യയിലെ സുപ്രീം കോടതി ജഡ്ജിയായി തോംസൺ നിയമിതനായി. 1885-ൽ ജോൺ മക്ഡൊണാൾഡിന്റെ മന്ത്രിസഭയിൽ നിയമവകുപ്പുമന്ത്രിയായതോടെ ദേശീയ രാഷ്ട്രീയത്തിലും ഇദ്ദേഹത്തിനു പ്രാമുഖ്യം നേടാൻ കഴിഞ്ഞു. ആദ്യത്തെ കനേഡിയൻ കോഡ് പ്രാബല്യത്തിലാക്കിയത് ഇദ്ദേഹമായിരുന്നു.
മക്ഡൊണാൾഡിന്റെ മരണശേഷം പ്രധാനമന്ത്രി പദത്തിലേക്ക് തോംസണിന്റെ പേര് നിർദ്ദേശിക്കപ്പെട്ടു. എന്നാൽ അക്കാലത്ത് രാജ്യത്തു നിലനിന്ന കത്തോലിക്കാവിരുദ്ധ തരംഗം ശക്തമായതോടെ റോമൻ കത്തോലിക്കനായ ഇദ്ദേഹം പരിഗണിക്കപ്പെട്ടില്ല. പ്രധാനമന്ത്രിയായിരുന്ന ജോൺ ആബട്ട് വിരമിച്ച ഒഴിവിൽ 1892-ൽ പ്രധാനമന്ത്രിയായി. 

1894 ഡിസംബർ 12-ന് ഇദ്ദേഹം അന്തരിച്ചു. 



</doc>
<doc id="231276" url="https://ml.wikipedia.org/wiki?curid=231276" title="കൃഷ്ണവനം">
കൃഷ്ണവനം


പാലക്കാട് ജില്ലയിലെ അഗളി, ബൊമ്മിയാംപടിയിലാണ് കൃഷ്ണവനം. സാഹിത്യകാരനും'മാതൃഭൂമി'യുടെ മുൻ പത്രാധിപരുമായിരുന്ന എൻ.വി. കൃഷ്ണവാര്യരുടെ പേരിലുള്ളതാണ് ഈ ഭൂമി. 1985 ൽ മൊട്ടക്കുന്നായിരുന്ന ഇവിടം മാതൃകാവനമാക്കിത്തീർക്കുന്നതിന് കവയിത്രി സുഗതകുമാരിയുടെ നേതൃത്വത്തിൽ പരിസ്ഥിതിപ്രവർത്തകർ രംഗത്തെത്തി. ഐ.ആർ.ടി.സി.യുടെ സ്ഥാപകചെയർമാൻ ആർ.വി.ജി. മേനോൻ, കെ.വി. സുരേന്ദ്രനാഥ്, തുടങ്ങിയ പരിസ്ഥിതിസ്‌നേഹികൾ കൃഷ്ണവനത്തിനുപിന്നിൽ അണിചേർന്നു. മൂന്നുവർഷം കൊണ്ട് 30 ഹെക്ടറിലും പിന്നീട്, 100 ഹെക്ടറിലും വനവത്കരണം നടത്തി. തുടർന്ന്, മൊട്ടക്കുന്നിൽ അരുവികളും മാനും മയിലുകളും ഉണ്ടായിരുന്നു. 
1995 മുതൽ വനംവകുപ്പിന്റെ അശ്രദ്ധയെത്തുടർന്ന് നാശത്തിലേക്ക് നീങ്ങിയ വനം 2002ൽ അഹാഡ്‌സിന് കൈമാറി. ജൈവസംരക്ഷണപ്രവർത്തനം, വേലികൾ, തൈനടീൽ എന്നിവമൂലം പിന്നെയും പൂവണിഞ്ഞെങ്കിലും 2010ൽ അഹാഡ്‌സ് വീണ്ടും വനംവകുപ്പിന് കൈമാറി. 2011ൽ വാച്ചർമാരെയും അഹാഡ്‌സ് പിൻവലിച്ചതിനെ തുടർന്ന് കൃഷ്ണവനത്തിൽ നിന്ന് നിരവധി ചന്ദനമരങ്ങൾ നഷ്ടപ്പെട്ടു. പൂത്ത മുളങ്കാടുകളടക്കം നിരവധി സസ്യസമ്പത്തുള്ള കൃഷ്ണവനത്തിൽ ഈ വർഷം യഥാവിധി ഫയർലൈൻ വെട്ടാത്തതിനാൽ കാട്ടുതീ ഭീഷണിയിലാണ്.


</doc>
<doc id="231278" url="https://ml.wikipedia.org/wiki?curid=231278" title="ബൈസന്റൈൻ വാസ്തുവിദ്യ">
ബൈസന്റൈൻ വാസ്തുവിദ്യ

മദ്ധ്യകാലഘട്ടത്തിൽ യൂറോപ്പിൽ ശക്തരായിരുന്ന ബൈസന്റൈൻ സാമ്രാജ്യം അഥവാ പൗരസ്ത്യ റോമൻ സാമ്രാജ്യത്തിന്റെ വാസ്തുവിദ്യയാണ് ബൈസന്റൈൻ വാസ്തുവിദ്യ(ഇംഗ്ലീഷിൽ: Byzantine architecture) എന്ന പേരിൽ അറിയപ്പെടുന്നത്. ഒരു സഹസ്രാബ്ദത്തോളം ഈ വാസ്തുശൈലി ശക്തമായി നിലനിൽക്കുകയും, യൂറൊപ്പിന്റെ മറ്റുഭാഗങ്ങലിലെ മദ്ധ്യകാല വാസ്തുവിദ്യയിൽ സ്വാധീനം ചെലുത്തുകയും ചെയ്തു. ബൈസന്റൈൻ വാസ്തുവിദ്യയുടെ ക്ഷയത്തെതുടർന്നാണ് ഒട്ടോമൻ വാസ്തുവിദ്യയും, നവോത്ഥാന വാസ്തുവിദ്യയും മുന്നണിയിലേക്കെത്തുന്നത്. 527മുതൽ 565വരെ ഭരനത്തിലിരുന്ന ജസ്റ്റിൻ ചക്രവർത്തിയുടെ ഭരണകാലമാണ് ബൈസന്റൈൻ വാസ്തുകലയുടെ സുവർണ്ണ നാളുകളായി കണക്കാക്കുന്നത്. 

പുരാതന റോമൻ വാസ്തുവിദ്യയുടെ പരിണാമം എന്നപോലെയാണ് ആദ്യകാല ബൈസന്റൈൻ വാസ്തുവിദ്യ ഉദ്ഭവിക്കുന്നത്. ബൈസന്റൈൻ കാലത്ത് കെട്ടിടങ്ങളുടെ ജ്യാമിതീയ സങ്കീർണ്ണത വർദ്ധിക്കുകയും, കല്ലിനെ അപേക്ഷിച്ച് ഇഷ്ടികയും സിമറ്റും നിർമ്മാണത്തിനായ് ഉപയോഗിക്കുകയും ചെയ്തു. കൊത്തുപണികളുടെ സ്ഥാനം മൊസൈക് അലങ്കാരങ്ങൾ കയ്യേറിയതും ബൈസന്റൈൻ വാസ്തുവിദ്യയുടെ ഒരു പ്രത്യേകതയാണ്.



</doc>
<doc id="231280" url="https://ml.wikipedia.org/wiki?curid=231280" title="ദി മൊസ്കിറ്റോ">
ദി മൊസ്കിറ്റോ

ദി മൊസ്കിറ്റോ മൊസ്കിറ്റോ അലാം, (ഫ്രാൻസിൽ ബീഥോവൻ, സ്വിറ്റ്സർലാണ്ടിൽ സ്വിസ്സ് മൊസ്കിറ്റോ, അമേരിക്കയിൽ സോണിക് സ്ക്രീൻ എന്നീ പേരുകളിൽ വിപണനം ചെയ്യുന്നു) 25 വയസ്സിനു താഴെ പ്രായമുള്ളവർക്ക് മാത്രം കേൾക്കാൻ പറ്റുന്ന ദുസ്സഹമായ ശ്ബ്ദം പുറപ്പെടുവിക്കുന്ന ഒരു എലക്ട്രോണിക് ഉപകരണമാണ്. ഇതിന്റെ പ്രധാന ഉപയോഗം യുവതീ യുവാക്കളെ ചില പ്രത്യേക സ്ഥലങ്ങളിൽ സംഘം ചേർന്ന് നിന്ന് സാമൂഹ്യ വിരുദ്ധ പ്രവർത്തികളിൽ പങ്കെടുക്കുന്ന തടയുക എന്നതാണ്. സാധാരണ യുവതീ യുവാക്കൾ കൂട്ടം കൂടി നിന്ന് ലഹരി മരുന്ന് ഉപയോഗം, ചുവരെഴുത്ത് (graffiti) എന്നീ സാമൂഹ്യ വിരുദ്ധ പ്രവർത്തികളിൽ വ്യാപൃതരാവാൻ സാധ്യതയുള്ള സ്ഥലങ്ങളിലാണ്. ഇതിനു പിന്നിലെ ശാസ്ത്രം പ്രെസ്ബിക്യൂസിസ് (Presbycusis) എന്ന ശാരീരിക പ്രതിഭാസമാണ്. മനുഷ്യർക്ക് പ്രായമേറുന്തോറും ഉയർന്ന ഫ്രീക്വൻസികളിലുള്ള ശബ്ദം കേൾക്കാനുള്ള കഴിവ് ക്രമേണ നഷ്ടപ്പെട്ടുകൊണ്ടിരിക്കും. പതിനെട്ടു വയസ്സുമുതൽ പ്രെസ്ബിക്യൂസിസ് തുടങ്ങാം. ഈ ഫ്രീക്വൻസികളിലുള്ള ശബ്ദങ്ങൾ കേൾക്കാനുള്ള കഴിവ് കാലക്രമേണ പരിപൂർണമായി ഇല്ലാതാകും. ഈ ഉപകരണം 108 ഡെസിബൽ ഉച്ചത്തിലാണ് ശബ്ദം പുറപ്പെടുവിക്കുക. ഇതിന് സാധാരണ 17.4 kHz ഉം , 8 kHz ഉം ഫ്രീക്വൻസിയിലുള്ള ശബദങ്ങൾ പുറപ്പെടുവിക്കാനുള്ള ക്രമീകരണമുണ്ട്. 17.4 17.4 kHz ഫ്രീക്വൻസിയിലുള്ള ശബദം 25 വയസ്സിനു താഴെയുള്ളവർക്ക് മാത്രമേ കേൾക്കാൻ പറ്റൂ. 8 kHz ഫ്രീക്വൻസിയിലുള്ള ശബ്ദം എല്ലാ പ്രായക്കാർക്കും കേൾക്കാൻ പറ്റും. ഇതിന്റെ ഉപയോഗം നിരോധിക്കണമെന്നും, ഇത് യുവാക്കളുടെ മനുഷ്യാവകാശലംഘനമാണെന്നും ചില അഭിപ്രായങ്ങളുണ്ട്. 

ഇതേ ഫ്രീക്വൻസികളിലുള്ള ശബ്ദം വച്ച് ചില കുട്ടികൾ മൊബൈൽ റിങ്ങ് ടോൺ ഉണ്ടാക്കിയിട്ടുണ്ട്. ഇതിനെ Teen Buzz എന്നാണ് വിളിക്കുക. ഈ റിങ്ങ് ടോൺ ഉപയോഗിച്ചാൽ ക്ലാസ്സ് മുറികളിൽ വച്ച് ഫോൺ അടിച്ചാലും പ്രായം കൂടുതലുള്ള ആളായത് കൊണ്ട് ശ്ബ്ദം അധ്യാപകന്റെ ചെവിയിൽ കേൾക്കില്ല. ഇതിന്റെ ശബ്ദം കുട്ടികൾക്ക് മാത്രമേ കേൾക്കാൻ പറ്റൂ.


</doc>
<doc id="231281" url="https://ml.wikipedia.org/wiki?curid=231281" title="ഫിയാലാന്തസ്">
ഫിയാലാന്തസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് ഫിയാലാന്തസ് - Phialanthus.



</doc>
<doc id="231290" url="https://ml.wikipedia.org/wiki?curid=231290" title="വരയൻ പഞ്ചനേത്രി">
വരയൻ പഞ്ചനേത്രി

ദക്ഷിണ ഭാരതത്തിൽ കാണപ്പെടുന്ന ഒരു അപൂർവ്വയിനം ചിത്രശലഭമാണ് വരയൻ പഞ്ചനേത്രി (Striated Five-ring). ശാസ്ത്രനാമം : "Ypthima striata".

1888ല് ജി.എഫ് ഹാമ്പ്സൺ എന്ന ബ്രിട്ടീഷുകാരൻ നീലഗിരിയിൽ നിന്ന് ഇതിന്റെ ഒരു ആൺശലഭത്തെ ശേഖരിച്ചതായി രേഖപ്പെടുത്തിയിട്ടുണ്ട്. ശേഷം ഇരുപതാംനൂറ്റാണ്ടിന്റെ ആദ്യവർഷങ്ങളിലും ഇതിനെ ശലഭനിരീക്ഷകർ റിപ്പോർട്ട് ചെയ്തിട്ടുണ്ട്. 2012ൽ നെയ്യാർ വന്യജീവിസങ്കേതത്തിൽ നിന്നാണ് വർഷങ്ങൾക്ക് ശേഷം പിന്നെ ഈ ശലഭത്തെ തിരിച്ചറിയുന്നത്. ശലഭനിരീക്ഷകനായ ഡോ. കുന്തെ നയിച്ചിരുന്ന സംഘത്തിലെ മിലിന്റ് ബകാരെ എന്ന ശലഭനിരീക്ഷകനാണ് ഇത് ക്യാമറയിൽ പകർത്തി പ്രസിദ്ധീകരിച്ചത്. 2011 ൽ സി. സുഷാന്ത് തമിഴ്നാട്ടിലെ മുണ്ടൻതുറ കടുവാ സങ്കേതത്തിൽ നിന്ന് ഇതിന്റെ ചിത്രമെടുത്തിരുന്നെങ്കിലും പൂമ്പാറ്റയെ തിരിച്ചറിയാൻ കഴിയാഞ്ഞതിനാൽ പ്രസിദ്ധീകരിച്ചിരുന്നില്ല. നീലഗിരിയിൽ മാത്രമേ കാണൂ എന്നു കരുതിയിരുന്ന ഈ ശലഭത്തെ പശ്ചിമഘട്ടത്തിലെ മറ്റിടങ്ങളിലും കണ്ടേയ്ക്കാമെന്ന നിരീക്ഷണങ്ങൾ പശ്ചിമഘട്ട ശലഭനിരീക്ഷണ ചരിത്രത്തിലെ പ്രധാനപ്പെട്ടതാണ്.

ആദ്യകാലങ്ങളിൽ പശ്ചിമഘട്ടം പ്രദേശങ്ങളിൽ മാത്രം കണ്ടുവരുന്നു എന്ന് വിശ്വസിച്ചിരുന്ന ഇവയെ ബാംഗ്ലൂർ നഗരത്തിന്റെ പ്രാന്തപ്രദേശങ്ങളിൽ ഉള്ള വരണ്ട പാറകുന്നുകളിലും കണ്ടെത്തിയിട്ടുണ്ട്. 

ഇലപൊഴിയും കാടുകളും പുൽമേടുകളുമാണ് ഇതിന്റെ ഇഷ്ട താവളങ്ങൾ. നനഞ്ഞ മണ്ണിൽ ഇരുന്ന് ലവണം ഉണ്ണുന്ന ശീലമുണ്ട്.

വരയൻ പഞ്ചനേത്രിയുടെ ചിറകുപുറത്തിനു ഇരുണ്ട നിറമാണ്. മുൻചിറകിനുപുറത്ത് മഞ്ഞ വലയത്തിൽ കറുത്ത പൊട്ടുണ്ട്. കൺപൊട്ടിനകത്ത് മങ്ങിയ നിറത്തിൽ രണ്ടു പുള്ളിക്കുത്തുകൾ കാണാം. ചിറകിന്റെ അടിവശത്തിനു വെളുത്ത നിറമാണ്. വെളുപ്പിൽ തവിട്ടുനിറപ്പട്ടകൾ ഉണ്ട്. ആണിന്റെ ചിറകിനടിയിലെ പട്ടകൾ മങ്ങിയിരിക്കും. ചിറകിനടിവശത്തെ കൺപൊട്ടുകളുടെ മഞ്ഞ വലയത്തിന്റെ വീതി കൂടുതലായിരിക്കും.




</doc>
<doc id="231293" url="https://ml.wikipedia.org/wiki?curid=231293" title="വെളയനാട് പള്ളി">
വെളയനാട് പള്ളി

തൃശ്ശൂർ ജില്ലയിലെ വെള്ളാങ്ങല്ലൂർ പഞ്ചായത്തിൽ വെളയനാടിൽ സ്ഥിതി ചെയ്യുന്ന ക്രൈസ്തവ ദേവാലയമാണ് വെളയനാട് പള്ളി (Velayanad Church) അഥവ സെന്റ് മേരീസ് പള്ളി (St: Mary's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="231296" url="https://ml.wikipedia.org/wiki?curid=231296" title="കെ.വി. സുരേന്ദ്രനാഥ്">
കെ.വി. സുരേന്ദ്രനാഥ്

കേരളത്തിലെ പ്രമുഖ കമ്യൂണിസ്റ്റ് നേതാവും എഴുത്തുകാരനും പരിസ്ഥിതി പ്രവർത്തകനുമായിരുന്നു കെ.വി. സുരേന്ദ്രനാഥ് (24 മേയ് 1925 - 9 സെപ്റ്റംബർ 2005). ആറും ഏഴും എട്ടും നിയമസഭകളിലെ അംഗമായിരുന്നു. ഒൻപതാം ലോക്സഭാംഗമായും തെരഞ്ഞെടുക്കപ്പെട്ടു. സൈലന്റ്‌ വാലി പ്രശ്നത്തിന്റെയും "അശംബു ഗ്രീൻസ്‌" എന്ന പ്രകൃതി സംഘടനയുടെയും മുൻനിരപ്രവർത്തകരിൽ ഒരാളായിരുന്നു.
1925 - ന് തിരുവനന്തപുരത്ത് ജനിച്ചു. തത്ത്വശാസ്‌ത്രത്തിൽ ബിരുദം നേടി. തിരുവനന്തപുരം സ്റ്റുഡന്റ്സ് ഓർഗനൈസേഷൻ (ടി.എസ്.ഒ) എന്ന വിദ്യാർത്ഥി സംഘടന രൂപീകരിച്ചു പ്രവർത്തിച്ചു.കോളേജ്‌ വിദ്യാഭ്യാസത്തിനു ശേഷം കുറച്ചുകാലം 'ഇന്ത്യൻ തിങ്കർ' എന്ന പത്രത്തിൽ പ്രവർത്തിച്ചു. അവിഭക്ത കമ്യൂണിസ്റ്റ്‌ പ്രസ്ഥാനത്തിൽ സജീവമായി. പുന്നപ്ര - വയലാർ സമരത്തിൽ പങ്കെടുത്തു. അഞ്ചുവർഷക്കാലം ഒളിവിലായിരുന്നു. 1945ൽ സിപിഐ യിൽ അംഗമായ സുരേന്ദ്രനാഥ് 1953 മുതൽ 71 വരെ എഐടിയുസിയുടെ ജനറൽ കൗൺസിൽ അംഗം, ട്രേഡ് യൂണിയൻ കൗൺസിലിന്റെ വൈസ് പ്രസിഡന്റ്, എഐടിയുസി കേരള ഘടകത്തിന്റെ വൈസ് പ്രസിഡന്റ് എന്നീ നിലകളിൽ പ്രവർത്തിച്ചു. പ്രസ്‌ ജീവനക്കാർ മുതൽ സർക്കാർ ജീവനക്കാർക്ക്‌ വരെ സംഘടനയുണ്ടാക്കാൻ സഹായവും പിന്തുണയുമായി നിന്നു. 1980 മുതൽ മൂന്നു പ്രാവശ്യം നെടുമങ്ങാട്ടുനിന്ന് എം. എൽ. എയായി തിരഞ്ഞെടുക്കപ്പെട്ടു. 1996-ൽ ലോകസഭാംഗമായി. സി.പി.ഐ യുടെ സംസ്ഥാന നേതാക്കളിലൊരാളുമായി. 1992ൽ സിപിഐയുടെ കേന്ദ്രകമ്മിറ്റിയിലേക്ക് തെരഞ്ഞെടുത്ത സുരേന്ദ്രനാഥ് 95 വരെ അതിൽ അംഗമായിരുന്നു. അവിവാഹിതനായിരുന്നു.

'മാർക്സിസ്റ്റ് വീക്ഷണം' പത്രാധിപരായിരുന്നു. ചൈന, ടിബറ്റ്, സോവിയറ്റ് യൂണിയൻ തുടങ്ങിയ രാജ്യങ്ങൾ സന്ദർശിച്ച സുരേന്ദ്രനാഥ് ലോകത്തിന്റെ മുകൾത്തട്ടിലൂടെ എന്ന യാത്രാവിവരണവും എഴുതിയിട്ടുണ്ട്.


</doc>
<doc id="231301" url="https://ml.wikipedia.org/wiki?curid=231301" title="കുതിരത്തടം പള്ളി">
കുതിരത്തടം പള്ളി

തൃശ്ശൂർ ജില്ലയിലെ വേളൂക്കര പഞ്ചായത്തിൽ കുതിരത്തടത്തിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കുതിരത്തടം പള്ളി (Kuthirathadam Church) അഥവ സെന്റ് ജോൺസ് പള്ളി (St: John's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മത്തായിയുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.


</doc>
<doc id="231303" url="https://ml.wikipedia.org/wiki?curid=231303" title="എ.വി. കുട്ടിമാളു അമ്മ">
എ.വി. കുട്ടിമാളു അമ്മ

ഇന്ത്യൻ സ്വാതന്ത്ര്യസമരരംഗത്തേക്ക് കേരളത്തിൽ നിന്നു കടന്നു ചെന്ന നേതൃപാടവമുള്ള അപൂർവം വനിതകളിൽ ഒരാളായിരുന്നു എ.വി. കുട്ടിമ്മാളു അമ്മ. (1905 ഏപ്രിൽ 23- 1985 ഏപ്രിൽ 14).നിയമലംഘനസമരവുമായി ബന്ധപ്പെട്ട് രണ്ടുമാസം പ്രായമുള്ള കുഞ്ഞുമായി ഇവർ ജയിൽ‌വാസം അനുഷ്ഠിച്ചു.

പാലക്കാട്‌ ജില്ലയിലെ ആനക്കര ഗ്രാമത്തിലെ വടക്കത്തു കുടുംബത്തിൽ പെരുമ്പിലാവിൽ ഗൊവിന്ദമേനോന്റെയും അമ്മു അമ്മയുടേയും മൂത്തമകളായി 1905 ഏപ്രിൽ 23 നാണ്‌ കുട്ടിമാളു അമ്മ ജനിച്ചത്. ഗാന്ധിജിയുമായി അടുത്തിടപഴകി അവർ പ്രവർത്തിച്ചിരുന്നു. ഇന്ത്യൻ നാഷണൽ കോൺഗ്രസ്സിന്റെ സജീവ പ്രവർത്തകയുമായിരുന്നു.


</doc>
<doc id="231304" url="https://ml.wikipedia.org/wiki?curid=231304" title="മസായ് ജനത">
മസായ് ജനത

മസായ് ഒരു നൈൽ നദീ തടവാസിയായ ഗോത്ര വർഗമാണ്. ഇവരുടെ വാസസ്ഥല പ്രദേശങ്ങൾ കെന്യയും, ഉത്തര ടാൻസാനിയയുമാണ്. ഇവർ സംസാരിക്കുന്ന ഭാഷയെ മാ എന്ന് പറയുന്നു ഡിങ്ക ജനതയുടെ ഭാഷയുമായി ഇതിന് സാമ്യമുണ്ട്. 2009 ലെ കാനേഷുമാരി അനുസരിച്ച് ഇവരുടെ ജനസംഖ്യ 841,622 ആണ്. 1989 ലെ കാനേഷുമാരിയിൽ ജനസംഖ്യയായ 377,089 യിൽ നിന്ന് ഗണ്യമായ വർദ്ധനവായത്കൊണ്ട് വംശനാശഭീഷണി ഇല്ല എന്നനുമാനിക്കാം. ടാൻസാനിയയിലെയും , കെന്യയിലെയും സർക്കാരുകൾ ഇവരെ അവരുടെ നാടോടി ജീവിതരീതി ഉപേക്ഷിക്കാൻ പ്രോൽസാഹിപ്പിക്കുന്നുണ്ട്, പക്ഷേ ഓക്സ്ഫാം പോലെയുള്ള സംഘടനകളുടെ അഭിപ്രായം ഇവരുടെ ജീവിതരീതി കാലാവസ്ഥ മാറ്റം പോലുള്ള പരിസ്ഥിതി പ്രശ്നങ്ങൾക്ക് ഒരു പരിഹാരമാണെന്നാണ്. മസായികൾക്ക് മരുഭൂമി, അർദ്ധ മരുഭൂമിപ്രദേശങ്ങളിൽ കൃഷിചെയ്യാനുള്ള കഴിവുകളുണ്ട്.മസായികൾ ഏകദൈവ വിശ്വാസികളാണ്. അവർ ഒരു ഗോത്രദൈവമായ എങ്കായിയെ ആരാധിക്കുന്നു. എങ്കായിക്ക് രണ്ട് ഭാവങ്ങളുണ്ട്. ഈ ദൈവത്തിന്റെ ദുഷ്ടസ്വഭാത്തിനെ "എങ്കായി നരോദ്" (കറുത്ത ദൈവം) എന്നും, സൗമ്യസ്വഭാവത്തിനെ "എങ്കായി നാന്യോക്കി" (ചുവന്ന ദൈവം) എന്നും വിളിക്കുന്നു. മസായികളുടെ വിശ്വാസം അവരുടെ ദൈവം ലോകത്തുള്ള കന്നു കാലികളെയെല്ലാം അവർക്ക് നൽകിയിട്ടുണ്ടെന്നാണ്. അത് കോണ്ട് അവർ മറ്റ് ഗോത്രങ്ങളിൽ നിന്ന് കന്നുകാലികളെ മോഷ്ടിക്കുന്നത് മോഷണമായി കാണാറില്ല മറിച്ച് അവ്ർക്ക് അവകാശപ്പെട്ടത് തിരിച്ചു പിടിക്കുന്നതായിട്ടാണ് കാണുന്നത്. 

മസായിക്കളുടെ പ്രധാന ആയുധം കുന്തവും പരിചയുമാണ്. മസായികളെക്കുറിച്ച് പൊതുവെയുള്ള ഒരു തെറ്റിദ്ധാരണ, ആൺകുട്ടികൾ പ്രായപൂർത്തിയായ പുരുഷനായി എന്ന് തെളിയിക്കുന്നതിന് ഒരു സിംഹത്തെ ഒറ്റയ്ക്ക് കുന്തവുമായി നേരിട്ട് കൊല്ലണം എന്നാണ്. ഇത് ഒരു പക്ഷേ പണ്ട് നിലനിന്നിരുന്ന ഒരു ആചാരമാവാം, എന്നാൽ ഇക്കാലത്ത് സിംഹവേട്ട കെന്യയിലും, ടാൻസാനിയയിലും നിയമ വിരുദ്ധമാണ്. കന്നുകാലികളെ ആക്രമിക്കുന്ന സിംഹങ്ങളെ പരമ്പരാഗതമായ രീതികളുപയോഗിച്ചു കൊന്നാൽ നിയമനടപടികളുണ്ടാവില്ല. എന്നാലും സിംഹങ്ങൾ നേരിടുന്ന വംശനാശഭീഷണി മുൻനിർത്തി സിംഹത്തിനെ കൊല്ലുന്നതിനു പകരം കന്നുകാലിയുടെ വിലയായി സർക്കാർ നൽകുന്ന നഷ്ടപരിഹാരത്തുക കൈപ്പറ്റാൻ ഇവരെ പ്രോൽസാഹിപ്പിക്കുകയാണ് പതിവ്.


</doc>
<doc id="231319" url="https://ml.wikipedia.org/wiki?curid=231319" title="തൂണേരി">
തൂണേരി

കോഴിക്കോട് ജില്ലയിലെ വടകര താലൂക്കിലെ ഒരു ഗ്രാമമാണ് തൂണേരി. തൂണേരി ഗ്രാമപഞ്ചായത്തിലെ ഒരു വില്ലേജാണിത്. 



</doc>
<doc id="231320" url="https://ml.wikipedia.org/wiki?curid=231320" title="ആഴ്സ്റ്റാനോസോറസ്">
ആഴ്സ്റ്റാനോസോറസ്

ഹദ്രോസറോയിഡ് കുടുംബത്തിൽ പെട്ട ഒരു ദിനോസർ ആണ് ആഴ്സ്റ്റാനോസോറസ്. ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആണ്. ഫോസ്സിൽ കണ്ടു കിട്ടിയിടുള്ളത് ഖസാഖ്സ്ഥാനിൽ നിന്നുമാണ്. പേരിന്റെ അർഥം "അസ്ട്രൻ" "പല്ലി" എന്നാണ് .

1982 ല് ആദ്യമായി കിട്ടിയ ഫോസ്സിൽ ഒരു താടി എല്ലും ഒരു തുട എല്ലും ആണ് . ഹോലോ ടൈപ്പ് (AAIZ 1/1). സെറാടോപിയ എന്ന കുടുംബത്തിൽ പെട്ട ദിനോസർ ആയി ആണ് ആദ്യം ഇവയെ വർഗ്ഗികരിച്ചത് പിന്നെ അത് ഹദ്രോസറോയിഡ് ആണെന്ന് വിലയിരുത്തുകയായിരുന്നു, കാരണം ഇവയുടെ താടി എല്ല് ബാക്ട്രോസോറസ് വിഭാഗവുമായി വളരെ സാമ്യം കാണിച്ചിരുന്നു. ഇപ്പോൾ ഇവ ഈ രണ്ടിന്നും ഇടയിൽ ഉള്ള ഒരു ജീവിയാക്കാം എന്നും പറയുന്നു ഇതൊക്കെ കൊണ്ട് തന്നെ ഇവ ഒരു ചിമിറ ആണെന്നും കരുതപെടുന്നു. പ്രായപൂർത്തി ആകാത്ത ഒരു ഫോസ്സിൽ മംഗോളിയിൽ നിന്നും കണ്ടു കിട്ടിയത് ആഴ്സ്റ്റാനോസോറസ് ആണ് എന്ന് പറയപെടുന്നു എന്നാൽ ഈ ഫോസ്സിലിൽ കുടുതൽ പഠനങ്ങൾ ഇനിയും നടക്കേണ്ടിയിരിക്കുന്നു.


</doc>
<doc id="231321" url="https://ml.wikipedia.org/wiki?curid=231321" title="സി.പി.ഐ.(എം) പോളിറ്റ്‌ ബ്യൂറോ">
സി.പി.ഐ.(എം) പോളിറ്റ്‌ ബ്യൂറോ

ഇന്ത്യയിലെ ഇടതുപക്ഷ പാർട്ടിയായായ സി.പി.ഐ.(എം.)ന്റെ സുപ്രധാന തീരുമാനങ്ങൾ എടുക്കുന്ന പരമോന്നത സമിതിയാണ് പോളിറ്റ്‌ ബ്യൂറോ. രാജ്യത്തെ മുതിർന്ന പാർട്ടി നേതാക്കൾ ഉൾപെട്ട പതിനഞ്ചു പേരാണ് നിലവിൽ പോളിറ്റ്‌ ബ്യൂറോ അംഗങ്ങൾ.


</doc>
<doc id="231337" url="https://ml.wikipedia.org/wiki?curid=231337" title="കൈമിറ">
കൈമിറ

ഒന്നിൽ കൂടുതൽ ഉപവർഗ്ഗത്തിൽ അല്ലെകിൽ ജെനുസിലോ പെട്ട ജീവികളുടെ ഫോസ്സിലുകൾ കൂടി ചേർത്ത് ഉണ്ടാകുന്ന ഒരു ജീവിയെ ആണ് പാലിയെന്റോളജിയിൽ കൈമിറ എന്ന് പറയുക.

കൈമിറ എന്ന പേര് വരുന്നത് ഗ്രീക്കിൽ നിന്നും ആണ് , ഗ്രീക്ക് പുരാണത്തിൽ "ആട്, സിംഹം, പാമ്പ് "എന്നി ജീവികൾ ചേർന്ന കൈമിറ എന്ന ജീവിയുടെ പേരാണു ഇത്.



</doc>
<doc id="231340" url="https://ml.wikipedia.org/wiki?curid=231340" title="രണ്ടാം ഭേദഗതി (അമേരിക്കൻ ഭരണഘടന)">
രണ്ടാം ഭേദഗതി (അമേരിക്കൻ ഭരണഘടന)

1791 ഡിസംബർ 15-ന് നിലവിൽ വന്ന അമേരിക്കൻ ഭരണഘടയിലെ രണ്ടാം ഭേദഗതി "ബിൽ ഒഫ് റൈറ്റ്സ്" എന്ന ആദ്യത്തെ പത്ത് ഭരണഘടനാ ഭേദഗതികളിലൊന്നാണ്. ഇവയെല്ലാം അമേരിക്കൻ പൗരന്മാരുടെ സ്വാതന്ത്ര്യം കാത്തു സൂക്ഷിക്കാൻ വേണ്ടി വരുത്തിയ ഭേദഗതികളായത് കൊണ്ടാണ് "ബിൽ ഒഫ് റൈറ്റ്സ്" അഥവാ അവകാശ പത്രിക എന്ന് വിളിക്കുന്നത്. 1791 ലെ രണ്ടാം ഭേദഗതിയനുസരിച്ച് എല്ലാ അമേരിക്കൻ പൗരന്മാർക്കും തോക്കുകൾ കൈവശം വൈയ്ക്കാനും, കൊണ്ടുനടക്കാനുമുള്ള സ്വാതന്ത്ര്യം ഭരണഘടനാപരമായ അടിസ്ഥാന അവകാശമാണ്. അമേരിക്കയുടെ നാലാമത്തെ പ്രസിഡന്റായ ജേംസ് മാഡിസൺ ആണ് ഈ ഭേദഗതികൾ കോൺഗ്രസ്സിലവതരിപ്പിച്ചത്.
അതിന്റെ ഇംഗ്ലീഷ് വാക്യമിപ്രകാരമാണ് "A well regulated militia being necessary to the security of a free state, the right of the people to keep and bear arms shall not be infringed"
(മലയാളം തർജ്ജിമ : "ഒരു സുഭദ്രമായ ജനകീയ സേന ഒരു സ്വതന്ത്ര രാജ്യത്തിന്റെ സുരക്ഷയ്ക്ക് അനിവാര്യമാണ്, അതിനാൽ ആയുധങ്ങൾ കൈവശം വയ്ക്കാനും കൊണ്ട്നടക്കാനുമുള്ള ജനങ്ങളുടെ അവകാശം ലംഘിക്കാൻ പാടുള്ളതല്ല") കൂടെക്കൂടെയുള്ള വെടിവെയ്പ്പ് സംഭവങ്ങൾ കാരണം ഇപ്പോൾ ഈ അവകാശത്തിൽ നിയന്ത്രണങ്ങൾ വരുത്താൻ ചില രാഷ്ട്രീയ നീക്കങ്ങൾ നടക്കുന്നുണ്ട്. 

അമേരിക്കയിൽ ഒട്ടേറെ വികാരങ്ങളിളക്കിവിടുന്ന വിഷയമാണ് ആയുധ നിയന്ത്രണം. തോക്ക് നിയന്ത്രണത്തിനെ എതിർക്കുന്നവർക്കും, പിന്തുണയ്ക്കുന്നവർക്കും ഇതിൽ ഒരു പോലെ ശക്തമായ നിലപാടുകളാണുള്ളത്. പലർക്കും സംയമനം വിടാതെ ചർച്ച ചെയ്യാൻ പറ്റാത്ത വിഷയമായത്കൊണ്ട് പല ഇന്റെർനെറ്റ് ഗ്രൂപ്പുകളിലും നിരോധിച്ച വിഷയമാണിത് . തോക്കുകൾ പൂർണ്ണമായി നിയന്ത്രിക്കാനല്ല ഇപ്പോഴത്തെ ഭരണകൂടം ശ്രമിക്കുന്നത്. യന്ത്രത്തോക്കുകൾ, ഗ്രെനേഡ് ലോഞ്ചർ (grenade launcher) എന്നീ തരം തോക്കുകളുടെ സ്വകാര്യ ഉടമസ്ഥാവകാശം നിരോധിക്കാനാണ് ശ്രമം. കാരണം ഇതുപോലുള്ള മാരകമായ ആയുധങ്ങൾ മാനസികനില തെറ്റിയ ഒരാളുടെ കൈയിൽ കിട്ടുകയാണെങ്കിൽ ഭീകരമായ ജീവൻഹാനിയുണ്ടാക്കും. മറു പക്ഷത്ത് തോക്ക് നിയന്ത്രണം എതിർക്കുന്നവർ പൊതുവെ തീവ്ര വലതു പക്ഷ ചിന്താഗതിയുള്ളവരാണ്. അവർ പറയുന്നത് രണ്ടാം ഭേദഗതി റിപ്പബ്ലിക്കിന്റെ നിലനില്പിനെ സംരക്ഷിക്കാൻ വേണ്ടിയാണെന്നാണ്. ഏകാധിപത്യ സ്വഭാവമോ, കമ്യൂണിസ്റ്റ് സ്വഭാവമോ ഉള്ള ഒരു സർക്കാർ അധികാരത്തിൽ വരുകയാണെങ്കിൽ അന്ന് ജനങ്ങൾക്ക് സർക്കാരിനെതിരെ ആയുധമെടുക്കേണ്ടി വരും. സർക്കാരിന്റെ കൈയിൽ പട്ടാളമുണ്ട്, പട്ടാളത്തെ നേരിടണമെങ്കിൽ ജനങ്ങളുടെ കൈയിൽ അതിനു തക്ക ആയുധങ്ങളുണ്ടാവണം. ഇതാണിവരുടെ വാദഗതി. 


</doc>
<doc id="231356" url="https://ml.wikipedia.org/wiki?curid=231356" title="ട്രയംഫ് റോക്കറ്റ് III">
ട്രയംഫ് റോക്കറ്റ് III

ട്രയംഫ് മോട്ടോർസൈക്കിൾ ലിമിറ്റഡ് കമ്പനി നിർമ്മിക്കുന്ന മൂന്ന് സിലിണ്ടർ എൻജിൻ മോട്ടോർ സൈക്കിൾ ആണ് ട്രയംഫ് റോക്കറ്റ് III. 2294 സി.സിയാണ് ശക്തിയുള്ള ഇതിന്റെ എഞ്ചിൻ ഈ വിഭാഗത്തിലെ
മോട്ടോർ സൈക്കിളിൽ ഏറ്റവും ഉയർന്ന സി.സിയാണ്.


</doc>
<doc id="231358" url="https://ml.wikipedia.org/wiki?curid=231358" title="ക്രിസ്റ്റ്യാൻ യുർഗെൻസെൻ തോംസെൻ">
ക്രിസ്റ്റ്യാൻ യുർഗെൻസെൻ തോംസെൻ

ഡാനിഷ് പുരാവസ്തു ശാസ്ത്രജ്ഞനായിരുന്നു ക്രിസ്റ്റ്യൻ ജർഗെൻസെൻ തോംസെൻ. "ഫാദർ ഒഫ് യൂറോപ്യൻ പ്രീഹിസ്റ്ററി" എന്നാണ് തോംസെനെ വിശേഷിപ്പിക്കുന്നത്. 1788 ഡിസംബർ 29-ന് കോപ്പൻഹേഗനിൽ ജനിച്ചു. 
ഡാനിഷ് നാഷണൽ മ്യൂസിയത്തിലെ ക്യുറേറ്ററായിട്ടാണ് ഇദ്ദേഹം ഔദ്യോഗികജീവിതമാരംഭിച്ചത്. 1816-ൽ മ്യൂസിയത്തിലെ പുരാവസ്തുക്കളെ തരംതിരിക്കുന്ന ജോലിക്ക് അധികാരികൾ ഇദ്ദേഹത്തെ ചുമതലപ്പെടുത്തി. ശിലായുഗം, വെങ്കലയുഗം, ഇരുമ്പുയുഗം എന്നിങ്ങനെ ചരിത്രാതീതകാലത്തെ മൂന്നായി തോംസെൻ വിഭജിച്ചു. 
പുരാവസ്തുക്കളെ അവയുടെ നിർമ്മാണവസ്തുവിന്റെ അടിസ്ഥാനത്തിൽ (ശില, വെങ്കലം, ഇരുമ്പ്) തരം തിരിക്കുന്ന പദ്ധതി ആദ്യമായി ആവിഷ്കരിച്ച ഇദ്ദേഹം ഈ മാനദണ്ഡം അടിസ്ഥാനമാക്കിയാണ് ചരിത്രാതീതകാലത്തെ വിഭജിച്ചത്. ഇത് "ത്രീ-ഏയ്ജ് സിസ്റ്റം" എന്ന പേരിൽ അറിയപ്പെട്ടു. പരിണാമത്തിന്റെ ആദ്യഘട്ടത്തിൽ മനുഷ്യൻ ശിലകൊണ്ടുള്ള ആയുധങ്ങളെ മാത്രം ആശ്രയിച്ച കാലഘട്ടത്തെ ശിലായുഗം എന്നും ശിലോപകരണങ്ങളോടൊപ്പം വെങ്കലവും ഉപയോഗിച്ച കാലഘട്ടത്തെ വെങ്കലയുഗം എന്നും ഇവയോടൊപ്പം ഇരുമ്പും ഉപയോഗിച്ച കാലഘട്ടത്തെ ഇരുമ്പുയുഗം എന്നും തോംസെൻ വിശേഷിപ്പിച്ചു. ചരിത്രാതീതകാലപഠനത്തിന് പുതിയ മാനം നൽകിയ ഈ സമ്പ്രദായത്തെ ലോകമാകമാനമുള്ള പുരാവസ്തു ശാസ്ത്രജ്ഞന്മാർ അംഗീകരിക്കുകയുണ്ടായി.

തോംസെൻ 1865 മേയ് 21-ന് അന്തരിച്ചു.



</doc>
<doc id="231364" url="https://ml.wikipedia.org/wiki?curid=231364" title="മറിയം ത്രേസ്യ">
മറിയം ത്രേസ്യ

സീറോ മലബാർ കത്തോലിക്കാസഭയിലെ ഒരു വിശുദ്ധയും ഭാരതത്തിൽനിന്ന് വിശുദ്ധപദവിയിലേയ്ക്ക് ഉയർത്തപ്പെട്ട ഒരു വ്യക്തിയാണ് വിശുദ്ധ മറിയം ത്രേസ്യ അഥവ മദർ മറിയം ത്രേസ്യ. (1876 ഏപ്രിൽ 26 – 1926 ജൂൺ 8 ).

തൃശ്ശൂർ ജില്ലയിൽ തൃശ്ശൂർ അതിരൂപതയുടെ കീഴിലുള്ള ഇരിങ്ങാലക്കുട രൂപതയിലെ പുത്തൻചിറ ഫൊറോന പള്ളി ഇടവകയിൽ ഉൾപ്പെട്ട പുത്തൻചിറ ഗ്രാമത്തിലെ ചിറമ്മൽ മങ്കിടിയാൻ തോമൻ-താണ്ട ദമ്പതികളുടെ മൂന്നാമത്തെ മകളായി 1876 ഏപ്രിൽ 26ന്‌ ത്രേസ്യ ജനിച്ചു.

പുത്തൻചിറ ഗ്രാമത്തിലായിരുന്നു ബാല്യവും കൗമാരവും. പനയോലകൊണ്ട് മേഞ്ഞ ജന്മഗൃഹം അതേ നിലയിൽ തന്നെ സംരക്ഷിച്ചുപോരുന്നുണ്ട്. ജന്മഗ്രഹം ഒരു തീർത്ഥാടനകേന്ദ്രമായി വിശ്വാസികൾ കണക്കാക്കുന്നു. വലിയ ദാരിദ്രത്തിൽ കഴിഞ്ഞിരുന്ന ത്രേസ്യയുടെ കുടുംബത്തിന് മഠത്തിൽ ചേരുന്നതിന് നൽകേണ്ട പത്രമേനിയായ 150 രൂപപോലും നൽകാനായില്ലയെന്നും പറയുന്നു.

പ്രാഥമിക വിദ്യഭ്യാസം മാത്രമാണ് മറിയം ത്രേസ്യയ്ക്ക് ലഭിച്ചത്. മറിയം ത്രേസ്യയുടെ 12-മത്തെ വയസ്സിൽ അവളുടെ അമ്മ താണ്ട മരിക്കുകയും അതിനുശേഷം പൂർണ്ണസമയം പ്രാർത്ഥനയിലൂടെയാണ് ജീവിതം മുന്നേറിയത്.

പുത്തൻചിറ സെന്റ് മേരീസ് പള്ളിയിൽ വെച്ച് റവ. ഫാ. പൗലോസ് കൂനനിൽ നിന്ന് ജ്ഞാനസ്നാനം അഥവ മാമോദീസ 1876 മെയ് 3ന് സ്വീകരിച്ചു.

1886 ൽ ത്രേസ്യയുടെ 10-മത്തെ വയസ്സിലാണ് ആദ്യകുർബാന സ്വീകരണവും കുമ്പസാരവും നടന്നത്. കുർബാന സ്വീകരിക്കണമെന്ന ത്രേസ്യയുടെ ശക്തമായ ആഗ്രഹത്താൽ, സാധാരണയായി ആ കാലങ്ങളിൽ ആദ്യകുർബാന സ്വീകരണം നടത്തിയിരുന്ന പ്രായത്തേക്കാൾ 3 വർഷം മുൻപേ ആദ്യകുർബാനസ്വീകരണം നടത്തി.

അന്നത്തെ തൃശ്ശൂർ രൂപത മെത്രാൻ ജോൺ മേനാച്ചേരിയുടെ നിർദ്ദേശപ്രകാരം തൃശ്ശൂർ ജില്ലയിൽ തന്നെയുള്ള ഒല്ലൂർ കർമ്മലീത്താ മഠത്തിൽ വിശുദ്ധആയ എവുപ്രാസ്യയോടൊപ്പം താമസമാക്കി. തന്റെ ദൈവവിളി ആ മഠത്തിലേയ്ക്കല്ലെന്ന് ബോദ്ധ്യമായ മറിയം ത്രേസ്യ സ്വന്തം ഗ്രാമമായ പുത്തൻചിറയിലേക്കുതന്നെ തിരിച്ചുപോന്നു.

ആത്മപിതാവ്‌ ജോസഫ് വിതയത്തിൽ പണിയിച്ചുകൊടുത്ത ഏകാന്ത ഭവനത്തിൽ തന്റെ മൂന്ന് കൂട്ടുകാരികളുമൊത്ത്‌ താമസം തുടങ്ങി. ഈ കൂട്ടായ്മ ഒരു സന്യാസ സമൂഹത്തിന്റെ രൂപഭാവങ്ങൾ ഉൾക്കൊള്ളുകയും ചെയ്തു. അന്നത്തെ തൃശ്ശൂർ മെത്രാൻ റവ. ഡോ. ജോൺ മേനാച്ചേരി 1914 മെയ് 13 ന് സന്ദർശിക്കുകയും അവരുടെ ജീവിതരീതിയിൽ സംതൃപ്തനാകുകയും 1914 മെയ് 14 ന് ജോസഫ് വിതയത്തിലച്ചന്റേയും മറ്റു ചില പുരോഹിതരുടേയും നാട്ടുകാരുടേയും സാനിധ്യത്തിൽ ഏകാന്ത ഭവനത്തെ തിരുകുടുംബസഭയെന്ന അഥവ ഹോളി ഫാമിലി കോൺവെന്റ് എന്ന പുതിയൊരു സന്യാസിനി സമൂഹമായി അംഗീകരിച്ചു. അധികം വൈകാതെ തന്നെ കാനോനിക നടപടികളും പൂർത്തിയാക്കി. മദർ സുപ്പീയരായി മറിയം ത്രേസ്യയേയും മഠത്തിന്റെ കപ്ലോനായി ഫാദർ ജോസഫ് വിതയത്തിലിനേയും നിയമിച്ചു. ഇപ്പോൾ 250 മഠങ്ങളും 1600 അംഗങ്ങളുമുള്ള സന്യാസിനി സഭയ്ക്ക് നിരവധി കോളേജുകളും വിദ്യാലയങ്ങളും ആശുപത്രികളുമുണ്ട്.

1926 ജൂൺ 8ന് 50-മത്തെ വയസ്സിൽ കുഴിക്കാട്ടുശ്ശേരി മഠത്തിൽ വെച്ച് മരണമടഞ്ഞു. തുമ്പുർ മഠത്തിൽ വെച്ച് ഒരു ക്രാസിക്കാൽ മറിയം ത്രേസ്യയുടെ കാലിൽ വീണുണ്ടായ മുറിവാണ് മരണകാരണം. കുഴിക്കാട്ടുശ്ശേരി മഠത്തിനോടനുബദ്ധിച്ചുള്ള പള്ളിയുടെ തറയിലാണ് മൃതശരീരം അടക്കം ചെയ്തിട്ടുള്ളത്.

ഫാദർ ജോസഫ് വിതയത്തിൽ, തന്റെ മരണശേഷമെ നാമകരണപരിപാടികളാരംഭിക്കാവൂയെന്ന നിർദ്ദേശത്തോടേ, മദർ മറിയം ത്രേസ്യയോട് ബദ്ധപ്പെട്ട എല്ലാ രേഖകളും 1957 നവംബർ 20 ന് അന്നത്തെ തൃശ്ശൂർ മെത്രാൻ ജോർജ്ജ് ആലപ്പാട്ടിന് കൈമാറി. തുടർന്ന് തിരുമേനിയുടെ അംഗീകാരത്തോടെ നാമകരണപ്രാർത്ഥന ആരംഭിച്ചു. 1964 ജൂൺ 8 ന് ജോസഫ് വിതയത്തിലച്ചനും മരണപ്പെട്ടു. അതിനുശേഷം മറിയം ത്രേസ്യയുടെ നാമകരണപരിപാടികൾക്ക് സാധുതയുണ്ടോയെന്ന പ്രാഥമിക അന്വേഷണം നടത്തുന്നതിനായി മോൺ. സെബാസ്റ്റ്യനെ നിയമിച്ചു. തുടർന്ന് റവ. ഫാ. ശീമയോൻ ദ ലാ സഗ്രദ ഫമിലിയ ഒ.സി.ഡി.യെ നാമകരണപരിപാടിയുടെ പോസ്റ്റുലേറ്ററായി പോപ്പ് നിയമിച്ചു. 


1975 ൽ മോൺ. തോമസ് മൂത്തേടൻ, ഫാ. ആൻസ്ലേം സി.എം.ഐ, ഫാ. ആന്റണി അന്തിക്കാട് എന്നിവരെ ചരിത്രന്വേഷണ കമ്മീഷനായി അന്നത്തെ തൃശ്ശൂർ ബിഷപ്പ് ജോസഫ് കുണ്ടുകുളം നിയമിച്ചു. 1978 ൽ ഇരിങ്ങാലക്കുട രൂപത സ്ഥാപിതമായതിനുശേഷം തൃശ്ശൂർ രൂപതയിൽ നിന്ന് ഇരിങ്ങാലക്കുട രൂപതയിലേക്ക് നാമകരണപരിപാടിയുടെ രേഖകളെല്ലാം കൈമാറി. 1981 ജനുവരി 3ന് അന്നത്തെ ഇരിങ്ങാലക്കുട രൂപത മെത്രാൻ ജെയിംസ് പഴയാറ്റിലിന്റെ നേതൃത്വത്തിൽ കബറിടം തുറന്ന് പൂജ്യാവശിഷ്ടങ്ങൾ പരിശോധിക്കുകയും തിരുശ്ശേഷിപ്പുകൾ ഒരു ചില്ലുപേടകത്തിൽ സൂക്ഷിക്കുകയും ചെയ്തു. വിശുദ്ധയാക്കുന്നതിനുള്ള കാരണങ്ങൾക്ക് 1982 ജൂൺ 25 ന് കാനോനികമായി തടസമില്ലായെന്ന രേഖ ലഭ്യമായി (nihil obstat - no objection). 

ദൈവദാസിയുടെ ജീവിതവിശുദ്ധി പരിശോധിച്ചറിയുന്നതിനായി 24 ഏപ്രിൽ 1983ന് അന്നത്തെ ഇരിങ്ങാലക്കുട മെത്രാൻ ജെയിംസ് പഴയാറ്റിൽ ഒരു ട്രിബ്യൂണൽ സ്ഥാപിച്ചു. 08 നവംബർ 1985 ൽ നാമകരണപരിപാടികൾ സാധുവാണെന്ന് റോം പ്രഖ്യാപിച്ചു.

മാത്യു പെല്ലിശ്ശേരിയുടെ കാലിലെ ജന്മനായുള്ള (Congenital club feet) അസുഖം മറിയം ത്രേസ്യയുടെ മധ്യസ്ഥതയിൽ രോഗശാന്തി ലഭിച്ചു. അതിനെ കുറിച്ചന്വേഷിക്കുവാൻ മാത്യു താമസിക്കുന്ന തൃശ്ശൂർ രൂപതയുടെ ബിഷപ്പ് ജോസഫ് കുണ്ടുകുളം ട്രൈബ്യൂണൽ 1992 ജനുവരി 12 ന് സ്ഥാപിച്ചു. ട്രൈബ്യൂണലിന്റെ വിധിപ്രകാരം നാമകരണത്തിനുള്ള അത്ഭുതമായി അംഗീകരിക്കുകയും ചെയ്തു.



എല്ലാ വർഷവും ജൂൺ 8 ന് മറിയം ത്രേസ്യയെ കബറടിക്കിയിരിക്കുന്ന കുഴിക്കാട്ടുശ്ശേരി മഠം പള്ളിയിൽ വെച്ച് വിപുലമായ പരിപാടികളോടെ തിരുന്നാൾ കൊണ്ടാടുന്നു. അന്നേ ദിവസം തീർത്ഥാടകർക്കെല്ലാവർക്കും നേർച്ചയായി ഭക്ഷണവും നൽകാറുണ്ട്.

മറിയം ത്രേസ്യയുടെ കബറിടം സ്ഥിതിചെയ്യുന്ന കുഴിക്കാട്ടിശ്ശേരി മഠം കപ്പേളയോട് ചേർന്നാണ് സ്മൃതി സമുച്ചയം. കലാകാരന്മാരുടെ ഭാവനയിൽ വിവിധതരം മാധ്യമങ്ങൾ ഉപയോഗിച്ച് മറിയം ത്രേസ്യയുടെ ജീവിതവും മറ്റും കലാപരമായി ആവീഷ്കരിച്ചിട്ടുണ്ട്. പഴയ മഠത്തിന്റെ ഒരു ഭാഗം മ്യൂസിയമായി സന്ദർശകർക്ക് തുറന്ന് കൊടുത്തിട്ടുണ്ട്. മറിയം ത്രേസ്യ താമസിച്ചിരുന്ന മുറിയും ഉപയോഗിച്ചിരുന്ന കട്ടിലും മരണകാരണമായ കാലിലെ മുറിവുണ്ടാക്കിയ ക്രാസിക്കാലും എല്ലാം തീർത്ഥാടകർക്കായി പ്രദർശിപ്പിച്ചിട്ടുണ്ട്. മറിയം ത്രേസ്യയുടെ മധ്യസ്ഥതയാൽ ദൈവകൃപ ലഭിച്ചുവെന്ന് വിശ്വസിക്കുന്നവരുടെ സാക്ഷ്യവും അവരുടെ പടം സഹിതം മ്യൂസിയത്തിൽ കാണാവുന്നതാണ്.




</doc>
<doc id="231367" url="https://ml.wikipedia.org/wiki?curid=231367" title="കമർ ആസാദ് ഹാഷ്മി">
കമർ ആസാദ് ഹാഷ്മി

സഫ്ദർ ഹാഷ്മിയുടെ അമ്മയും എഴുത്തുകാരിയുമായിരുന്നു കമർ ആസാദ് ഹാഷ്മി (4 മാർച്ച് 1926 - 2 ഫെബ്രുവരി 2013).
ഉത്തർപ്രദേശിലെ ഝാൻസിയിലാണ് കമർ ജനിച്ചത്. പിതാവ് അസ്ഹർ അലി ആസാദ് എഴുത്തുകാരനായിരുന്നു. ഇന്ത്യ - പാക് വിഭജനാന്തരം പാകിസ്താനിലേക്കു പോയെങ്കിലും വിവാഹത്തിനായി ഇന്ത്യയിലേക്ക് മടങ്ങി. നഴ്സറി സ്കൂൾ ഹെഡ്മിസ്ട്രസ്സായി ദീർഘകാലം പ്രവർത്തിച്ചു. മികച്ച അധ്യാപികയ്ക്കുള്ള ദില്ലി സർക്കാരിന്റെ പുരലസ്കാരം നേടി. ചെറിയ കുട്ടികളുമായി ഇടപഴകുന്ന അധ്യാപകർക്കുള്ള പുസ്തകം എസ്സിഇആർടി ഡൽഹിക്കു വേണ്ടി തയ്യാറാക്കി. 1989 ൽ നാടകപ്രവർത്തകനായിരുന്ന മകൻ സഫ്ദർ ഹാഷ്മി കൊല്ലപ്പെട്ടു. അമ്മാജി എന്നു വിളിക്കപ്പെട്ടിരുന്ന കമർ, സഹ്മത്ത്,അൻഹദ് തുടങ്ങിയ സംഘടനകളുടെ പ്രധാന പ്രവർത്തകയായിരുന്നു. പിതാവ് അസ്ഹർ അലി ആസാദ് രചിച്ച പേർഷ്യൻ കവിതാ സമാഹാരം പുറത്തിറക്കി. 



</doc>
<doc id="231378" url="https://ml.wikipedia.org/wiki?curid=231378" title="ബീഹാറി ലാൽ">
ബീഹാറി ലാൽ

ബീഹാറി ലാൽ ചൗബെ (1595 - 1663) ബീഹാറി എന്ന പേരിൽ അറിയപ്പെടുന്ന ഒരു ഹിന്ദി കവിയാണ്. സതാസായി എന്ന 700 കവിതകളുടെ സമാഹാരമെഴുതിയ കവി എന്ന നിലയിലാണ് ഇദ്ദേഹം പ്രശസ്തനായത്. ഹിന്ദിയുടെ ഒരു ഡയലെൿറ്റായ ബ്രജ്ഭാഷയിലായിരുന്നു ബീഹാറി എഴുതിയിരുന്നത്. സതാസായി എന്ന വാക്കിന്റെ അർത്ഥം എഴുന്നൂറു കവിതകൾ എന്നാണ്. സതാസായിലെ ഭൂരിപക്ഷം കവിതകളുടെയും വിഷയം കൃഷ്ണനും രാധയും അവരുടെ പ്രേമവുമാണ്. ഈ കവിതകൾ ഭാരതീയ കവിതകളുടെ ഉത്തമ ഉദാഹരണങ്ങളാണ്. ഇദ്ദേഹത്തിന്റെ കവിതകളുടെ ഇംഗ്ലീഷ് പരിഭാഷ പെങ്വിൻ ബുക്സിൽ ലഭ്യമാണ്

ബീഹാറി 1595 ൽ ഗ്വാളിയറിലാണ് ജനിച്ചത്. ബാല്യകാലം ചിലവഴിച്ചത് മധ്യപ്രദേശിലെ ഓർച്ച എന്ന പട്ടണത്തിലാണ്. ഓർച്ചയിൽ വച്ച് ബീഹാറി കുറച്ച് കാലം പ്രസിദ്ധ കവി കേശവദാസിന്റെ ശിഷ്യനായിരുന്നു. പിന്നീട് ബീഹാറി മഥുരയ്ക്ക് പോയി. അവിടെ വച്ച് മുഗൾ ചക്രവർത്തി ഷാജഹാനെ തന്റെ കവിതകൾ കേൾപ്പിക്കാനുള്ള അവസരം കിട്ടി. കവിതകൾ ഷാജഹാന് ഇഷ്ടമായി. അദ്ദേഹം ബീഹാറിയെ ആഗ്രയിലേക്ക് ക്ഷണിച്ചു. ആഗ്രയിൽ വച്ച് ബീഹാറി പേർഷ്യൻ ഭാഷ പഠിച്ചു. ഷാജഹാന്റെ സദസ്സിൽ വച്ച് ബീഹാറിയുടെ കവിതകൾ ആംബറിലെ രാജാ ജൈ സിംഗ് കേൾക്കാനിടയായി. അദ്ദേഹം ബീഹാറിയെ ജൈപൂറിലേക്ക് ക്ഷണിച്ചു. അവിടെ വച്ചാണ് ബീഹാറി സതാസായി രചിച്ചത്.


</doc>
