<doc id="197367" url="https://ml.wikipedia.org/wiki?curid=197367" title="നഗിസാ ഒഷിമ">
നഗിസാ ഒഷിമ

ജാപ്പനീസ് പുതുസിനിമയുടെ ആചാര്യനാണ് നാഗിസ ഓഷിമ.ജപ്പാനിലെ ക്യോട്ടോ നഗരത്തിൽ 1932 മാർച്ച് 31-നാണ് നാഗിസ ഓഷിമ ജനിച്ചത്.
ക്യോട്ടോ സർവകലാശാലയിൽ രാഷ്ട്രചരിത്രപഠനത്തിനു ശേഷം അദ്ദേഹം 1954-ൽ ഷോച്ചിക്കു സ്റ്റുഡിയോയിൽ സഹസംവിധായകനായി ചേർന്നു.ഓഷിമ സിനിമയേപ്പറ്റി ധാരാളം എഴുതുകയും ചിത്രങ്ങൾ വരയ്ക്കുകയും ചെയ്തിരുന്നു.1959-ൽ ആദ്യ ചിത്രമായ 'എ ടൗൺ ഓഫ് ലവ് ആന്റ് ഹോപ്പ്' സംവിധാനം ചെയ്തു.പിന്നീട് എ സ്റ്റോറി ഓഫ് ക്രുവൽറ്റി,ദ സൺസ് ബറിയൽനൈറ്റ ആന്റ് ഫോഗ് ഇൻ ജപ്പാൻ എന്നിവ 1960-ൽ പ്രദർശനത്തിനെത്തി.തൊട്ടടുത്ത വർഷം ഷോ സോഷ എന്ന ചലചിത്രനിർമ്മാണ കമ്പനി ആരംഭിച്ചു.
ദി കാച്ച്,ദി റിബൽ,ദി പ്ലഷേഴ്സ് ഓഫ് ദി ഫളെഷ്,വയലൻസ് അറ്റ് നൂൺ,ഡബിൾ സൂയിസൈഡ് തുടങ്ങിയ ചിത്രങ്ങളും ടംവിധാനം ചെയ്തു.1968-ലാണ് ഓഷിമയ്ക്ക് ലോകമെങ്ങും പ്രശസ്തി നേടികൊടുത്ത ഡെത്ത് ബൈ ഹാങിങ്ങ്ഡയറി ഓഫ് എ ഷിൻജുക്കു തീഫ് എന്നീ ചിത്രങ്ങൾ പ്രദർശനത്തിനെത്തി.
ജീവിതയാഥാർഥ്യങ്ങളെ പച്ചയായി ജാപ്പനിസ് സമൂഹത്തിന്റെ പശ്ചാത്തലത്തിൽ ഓഷിമ അവതരിപ്പിച്ചിരുന്നു.ഓഷിമയുടെ മാസ്റ്റർപീസെന്ന് പറയാവുന്ന 'ദ സെറിമണി' 1971-ലാണ് പുറത്തുവന്നത്.എൽഡർ ബ്രദർ യങ്ങർ സിസ്റ്റർഎന്ന ചിത്രം 1971-ലെ ന്യൂഡൽഹി രാജ്യാന്തരചലചിത്രമേളയിൽ സുവർണ്ണമയൂരം നേടി.1978-ലെ 'എമ്പയർ ഓഫ് പാഷൻ'കാൻ മേളയിൽ മികച്ച ചിത്രത്തിനും സംവിധായകനുമുളള ബഹുമതി തേടി.ഓഷിമയുടെ പിൽക്കാലചിത്രങ്ങളാണ് മെറി കൃസ്മസ് മി.ലോറൻസ്(1983)മാക്സ് മോൺ അമോർ(1986) എന്നിവ.ഇദ്ദേഹത്തിന്റെ 80-ാമത്തെ വയസ്സിൽ 2013 ജനുവരി 15-ന് ഓഷിമാ അന്തരിച്ചു.


</doc>
<doc id="197371" url="https://ml.wikipedia.org/wiki?curid=197371" title="ഭൂമിബൊൽ അതുല്ല്യതെജ്">
ഭൂമിബൊൽ അതുല്ല്യതെജ്

ഭൂമിബൊൽ അതുല്യതെജ് (| 5 ഡിസംബർ 1927 ൽ ജനിച്ചു.) 9 ജൂൺ 1946 മുതൽ തായ്‌ലാന്റിന്റെ രാജാവ് ആണ്. 1782 മുതൽ തായ്‌ലാന്റ് ഭരിക്കുന്ന ചക്രി രാജവംശത്തിലെ ഒൻപതാമത്തെ രാജാവ് ആണ് ഭൂമിബൊൽ അതുല്യതെജ്'. ഇദ്ദേഹം രാമാ ഒൻപതാമൻ (Rama IX) എന്ന പേരിൽ കൂടി അറിയപ്പെടുന്നു. 2016-നവംബറിൽ ഇദ്ദേഹം നാടുതീണ്ടി. രാഷ്ട്ര തലവന്മാരിൽ ഏറ്റവും നീണ്ട കാലം രാഷ്ട്രത്തവൻ ആയിരുന്ന വ്യക്തിയാണ് അതുല്യതേജ്. തായ്‌ലാന്റിന്റെ ചരിത്രത്തിൽ ഏറ്റവും കൂടുതൽ കാലം ഭരിച്ച രാജാവും കൂടി ആണ് ഇദ്ദേഹം. തായ്ലാൻഡിലെ ഭരണ വ്യവസ്ഥ ഒരു ഭരണഘടനാപരമായ രാജവാഴ്ചയാണെങ്കിലും ഭൂമിബൊൽ അതുല്യതെജിന് തായ്ലാൻഡിൽ വ്യാപകമായ രാഷ്ട്രീയ സ്വാധീനമാണുണ്ടായിരുന്നത്.. ഇദ്ദേഹം പല സന്ദർഭങ്ങളിലും ചില നിർണായക തീരുമാനങ്ങൾ നടപ്പിലാക്കാൻ മുൻകൈഎടുത്തിട്ടുണ്ട്.


</doc>
<doc id="197374" url="https://ml.wikipedia.org/wiki?curid=197374" title="സയനൈഡ്">
സയനൈഡ്

സയാനോ ഗ്രൂപ്പ് അടങ്ങിയ ഒരു രസതന്ത്ര സംയുക്തമാണ് സയനൈഡ്.-C≡N, ഇവിടെ ഒരു കാർബൺ ആറ്റം ഒരു നൈട്രജൻ ആറ്റവുമായി ട്രിപ്പിൾ ബോണ്ട് ആയിരിക്കുന്നു. CN എന്ന ആനയോണിന്റെ സോൾട്ടായാണ് സയനൈഡുകൾ പലപ്പോഴും അറിയപ്പെടുന്നത്. ഇത് കാർബൺ മോണോക്സൈഡിന്റെയും മോളിക്യുലാർ നൈട്രജന്റെയും ഐസോ ഇലക്ട്രോണിക്കായും അറിയപ്പെടുന്നുണ്ട്. മിക്ക സയനൈഡുകളും വിഷമാണ്.. ഇവ സധാരണയായി ഉൽപ്പാദിപ്പിക്കപ്പെടുന്നത് സസ്യങ്ങളിൽ ജീവിക്കുന്ന ബാക്ടീരിയ,ഫങൈ,ആൽഗകളിൽ നിന്നാണു. വളരെ തുച്ഛമായ അളവിൽ മാത്രമായി ചില കായ്ക്കനികളിൽ നിന്നും ലഭിക്കാറുൻഡ്. ഉദാ:‌-ആപ്പിൾ,മാമ്പഴം,പീച്ച്...
സയനൈഡിന്റെ പ്രധാന ഉപയോഗം സ്വർണ്ണത്തിന്റെയ്യും വെള്ളിയുടേയും സംസ്ക്കരണത്തിനാണൗ. ഇത്തരം ലോഹൻഗ്ഗ്ലെ ലയിപ്പിക്കാൻ സഹായിക്കുന്നു.
മറ്റ് ഉപയോഗം- ഖനനം, ചികിത്സ, മത്സ്യബന്ധനം, കീടനാശിനി.

സയനൈഡിന്റെ ഫോസ്ഫറസ് സമാന്തര സദൃശ സംയുക്തമാണ് സയഫൈഡ് (-C≡P).


</doc>
<doc id="197379" url="https://ml.wikipedia.org/wiki?curid=197379" title="ഇളമുറ">
ഇളമുറ

ഇളമുറ (Cadet Branch) വംശാവലിപഠനത്തിൽ ഒരു രാജവംശത്തിലെ ഇളയ സന്തതിയുടെ സന്തതി പരമ്പരകളെ വിളിക്കുന്ന പേരാണ്. രാജ ഭരണം ഉള്ള നാടുകളിലെല്ലാം പരമ്പരാഗതമായി കിരീടാവകാശം സാധാരണ മൂത്ത സന്തതിക്കാണു കിട്ടുക. ഇപ്രകാരം ആദ്യം ജനിക്കുന്ന സന്തതിയെ അനന്തരാവകാശിയാക്കുന്നതിനെ ഇംഗ്ലീഷിൽ എന്നാണ് പറയുക. മൂത്ത സന്തതി കിരീടാവകാശിയാവുമ്പോൾ അവശേഷിക്കുന്ന സഹോദരീ സാഹോദരന്മാരുടെ സന്തതികളെ ഇളമുറ അഥവാ എന്ന് വിളിക്കുന്നു. യോഗ്യത ഉള്ള കിരീടാവകാശികൾ ഇല്ലാതെ രാജാവകാശം അന്യം നിന്നു പോകുന്ന സന്ദർഭങ്ങളിൽ ഇളമുറ തമ്പുരാക്കന്മാരിൽ നിന്നും അനുയോജ്യനായ ഒരാളെ കിരീടാവകാശി ആയി തിരഞ്ഞടുക്കുകയാണു് പതിവ്.


</doc>
<doc id="197382" url="https://ml.wikipedia.org/wiki?curid=197382" title="ചക്രി രാജവംശം">
ചക്രി രാജവംശം

1782 മുതൽ തായ്‌ലാൻഡ് ഭരിക്കുന്ന രാജവംശം ആണു് ചക്രി (Chakri). ബുദ്ധ യൊദ്ഫ ചുലലൊകെ അഥവാ രാമാ ഒന്നാമൻ (Buddha Yodfa Chulaloke - Rama I) ((20 മാർച്ച് 1736 – 7 സെപ്തംബർ 1809), ആണ് ഈ രാജവംശത്തിന്റെ സ്ഥാപകൻ. ഈ രാജ കുടുംബത്തിന്റെ തലവൻ ആണ് അതത് കാലങ്ങളിൽ രാജാവ് ആയി രാജ്യം ഭരിക്കുക.

ഈ രാജവംശം തുടങുന്നതിനു മുൻപു ബുദ്ധ യൊദ്ഫ ചുലലൊകെ (Buddha Yodfa Chulaloke) അയുത്തായയിലെ ഒരു പടനായക പ്രഭു ആയിരുന്നു. രാജാവായി വാഴിക്കപ്പെടുന്നതിനുമുൻപു് അദ്ദെഹം ചാവൊ ഫ്രായ ചക്രി (Chao Pharaya Chakri) എന്ന സ്ഥാനപ്പേരിൽ ആണു അറിയപ്പെട്ടിരുന്നത്. സാധാരണ അയുത്തായയിലെ ഏറ്റവും പ്രമുഖൻ ആയ പടനായക പ്രഭുവിനെ ആണു ചാവൊ ഫ്രായ ചക്രി ( Chao Pharaya Chakri) എന്നു് വിളിച്ചിരുന്നത്. ഈ രാജവംശം സ്ഥാപിക്കുന്ന നേരത്തു ഇതിന്റെ പേരു തിരഞ്ഞടുത്തതും Rama I തന്നെ ആയിരുന്നു. ചക്രി എന്ന പേര് ചക്രം, ത്രിശൂലം എന്നീ വാക്കുകളിൽ നിന്നുണ്ടാക്കിയതാണ്. മഹാവിഷ്ണുവിന്റെ ഭൂമിയിലെ പ്രതിപുരുഷൻ ആയിട്ടാണു് ചക്രി രാജാക്കന്മാരെ സയാം ജനത കരുതുന്നത്. ഈ രാജവംശത്തിലെ രാജാക്കന്മാരെ "രാമാ" (Rama) എന്ന പേരിൽ ആണു അറിയപ്പെടുന്നത്. ഈ രാജ കുടുംബത്തിലെ ഇപ്പോഴത്തെ തലവൻ ഭൂമിബൊൽ അതുല്യതെജ് (Rama IX) ആണു്.


</doc>
<doc id="197383" url="https://ml.wikipedia.org/wiki?curid=197383" title="യുദ്ധപ്രഭു">
യുദ്ധപ്രഭു

ഒരു പ്രദേശത്തു ആൾബലം കൊണ്ടും ആയുധബലം കൊണ്ടും തന്റെ സ്വാധീനം ചെലുത്താൻ കഴിവുള്ള ആളെ യുദ്ധപ്രഭു (ഇംഗ്ലീഷ്: Warlord) എന്ന് വിളിക്കുന്നു. സാധാരണ കേന്ദ്ര അധികാര സ്രോതസ്സുകളെ മറികടന്നു തന്റെ ഇച്ഛക്കനുസരിച്ചു് ആ പ്രദേശത്തു ഭരണം നടത്താൻ കഴിയുന്ന ആളിനെ ആണു് യുദ്ധപ്രഭു എന്ന് പറയുക. രാജാവിനെയൊ, മറ്റു കേന്ദ്ര അധികാരികളെയൊ തന്റെ അധികാരപരിധിയിൽ കൈകടത്തുന്നതിനെ തടയാൻ തക്കവണ്ണമുള്ള ആയുധ ബലമുള്ളവരെയാണ് ഇങ്ങനെ വിശേഷിപ്പിക്കുക. കേരള ചരിത്രത്തിൽ ഇതിന് ഒരു ഉദാഹരണമാണ് എട്ടുവീട്ടിൽ പിള്ളമാർ. 


</doc>
<doc id="197386" url="https://ml.wikipedia.org/wiki?curid=197386" title="അയുത്തായ രാജ്യം">
അയുത്തായ രാജ്യം

AD1351 മുതൽ 1767 വരെ നില നിന്നിരുന്ന പ്രാചീന സയാമിലെ ഒരു രാജ്യം ആയിരുന്നു അയുത്തായ (Thai: อาณาจักรอยุธยา). ശ്രീരാമന്റെ തലസ്ഥാന നഗരിയായ അയോദ്ധ്യയുടെ ബഹുമാനാർത്ഥമാണ് അയുത്തായ എന്ന പേര്. പ്രാചീന സയാമിലെ നല്ലൊരു ശതമാനം ജനങ്ങൾ ഹിന്ദു മത വിശ്വാസികളായിരുന്നു. അവരുടെ രാജാക്കന്മാരെ വിഷ്ണു ഭഗവാന്റെ ഭൂമിയിലെ പ്രതിപുരുഷന്മാരായിട്ടാണ് കരുതിയിരുന്നത്. രാജാക്കന്മാർ സ്ഥാനമേറുമ്പോൾ രാമാ ഒന്നാമൻ, രാമാ രണ്ടാമൻ എന്നിങ്ങനെ വരുന്ന പേരുകൾ സ്വീകരിച്ചിരുന്നു. തായ്ലാൻഡിന്റെ ഇപ്പോഴത്ത രാജാവു് ഭൂമിബൊൽ അതുല്യതെജ് വരെ രാമാ IX എന്ന പേരിലാണ് അറിയപ്പെടുന്നത്. അയുത്തായ രാജ്യത്തിന്റെ പ്രതാപത്തിന്റെ മൂർധന്യാവസ്ഥയിൽ ഇതിന്റെ തലസ്ഥാന നഗരിയായ അയുത്തായ നഗരം തെക്കു കിഴക്കൻ ഏഷ്യയിലെ ഏറ്റവും വലിയ നഗരമായിരുന്നു. ചൈന, ഇൻഡ്യ, വിയറ്റ്നാം, ജപ്പാൻ, പേർഷ്യ എന്നീ രാജ്യങ്ങളുമായി വാണിജ്യ ബന്ധങ്ങളുണ്ടായിരുന്നു. പതിനാറാം നൂറ്റാണ്ടിൽ മലയ് പെനിൻസുലയിലെ ചില നാട്ടുരാജ്യങ്ങൾ, സുഖോതായ്, കംബോഡിയ എന്നിവ അയുത്തായയുടെ സാമന്ത രാജ്യങ്ങളായിരുന്നു. 


</doc>
<doc id="197396" url="https://ml.wikipedia.org/wiki?curid=197396" title="നമുക്ക് പാർക്കാൻ">
നമുക്ക് പാർക്കാൻ

അജി ജോൺ സംവിധാനം ചെയ്ത് 2012 ജൂൺ 29-നു് പുറത്തിറങ്ങിയ മലയാളചലച്ചിത്രമാണ് നമുക്ക് പാർക്കാൻ. അനൂപ് മേനോൻ, മേഘന രാജ് എന്നിവരാണ് ഈ ചിത്രത്തിലെ നായികാനായകന്മാർ. ജിതിൻ ആർട്സിന്റെ ബാനറിൽ ജോയ് തോമസ് ശക്തികുളങ്ങരയാണ് ഈ ചിത്രം നിർമ്മിച്ചിരിക്കുന്നത്. ജയൻ, സുനോജ് എന്നിവർ ചേർന്നാണ് ചിത്രത്തിന്റെ തിരക്കഥ രചിച്ചിരിക്കുന്നത്.

ഡോക്ടർ രാജീവിന്റെയും (അനൂപ് മേനോൻ) പ്രൈമറി സ്കൂൾ ടീച്ചറായ ഭാര്യ രേണുകയുടെയും (മേഘന രാജ്) വീടെന്ന സ്വപ്നം സാക്ഷാത്കരിക്കാനുള്ള യാത്രയും ബന്ധപ്പെട്ട സംഭവങ്ങളുമാണ് ഇതിൽ ചിത്രീകരിച്ചിരിക്കുന്നത്.




</doc>
<doc id="197407" url="https://ml.wikipedia.org/wiki?curid=197407" title="വധശിക്ഷ ഓസ്ട്രിയയിൽ">
വധശിക്ഷ ഓസ്ട്രിയയിൽ

ഓസ്ട്രിയ വധശിക്ഷ നിർത്തലാക്കിയ രാജ്യമാണ്. ജൊഹാൻ ട്രിങ്ക എന്നയാളെയാണ് അവസാനമായി വധിച്ചത്. 1950 മാർച്ച് 24-ന് കൊലക്കുറ്റത്തിനായിരുന്നു ഇയാളെ തൂക്കിക്കൊന്നത്. 1950 ജൂൺ 30-ന് കൊലക്കുറ്റത്തിന് വധശിക്ഷ നിർത്തലാക്കപ്പെട്ടു. 1968-ൽ ഒരു കുറ്റത്തിനും വധശിക്ഷ നൽകരുത് എന്ന ചട്ടം വന്നു. 

ഓസ്ട്രിയയെ ജർമനിയുമായി (മൂന്നാം റൈക്ക്) യോജിപ്പിക്കുന്നതിനു മുൻപ് ശിക്ഷാരീതി തൂക്കിക്കൊല്ലലായിരുന്നു. യോജിച്ചിരുന്ന കാലത്ത് (1938-1945) ശിക്ഷാരീതി ഗില്ലറ്റിൻ ഉപയോഗിച്ച് ശിരച്ഛേദം ചെയ്യലായി മാറി. രണ്ടാം ലോക മഹായുദ്ധത്തിനു ശേഷം തൂക്കിക്കൊല്ലൽ ബ്രിട്ടൻ തിരികെക്കൊണ്ടുവന്നു. 

പൊതുവും രാഷ്ട്രീയവുമായ അവകാശങ്ങളെപ്പറ്റിയുള്ള അന്താരാഷ്ട്ര ധാരണയുടെ (ICCPR) നിർബന്ധമല്ലാത്ത രണ്ടാം പ്രോട്ടോക്കോൾ ഓസ്ട്രിയ 1993-ൽ അംഗീകരിച്ചിരുന്നു. മനുഷ്യാവകാശങ്ങളുടെ യൂറോപ്യൻ ഉടമ്പടിയുടെ (ECHR) ആറാം പ്രോട്ടോക്കോൾ 1984-ൽ അംഗീകരിക്കുകയും പതിമൂന്നാം പ്രോട്ടോക്കോൾ 2004-ൽ അംഗീകരിക്കുകയും ചെയ്തു.



</doc>
<doc id="197410" url="https://ml.wikipedia.org/wiki?curid=197410" title="വധശിക്ഷ ബെൽജിയത്തിൽ">
വധശിക്ഷ ബെൽജിയത്തിൽ

ബെൽജിയത്തിൽ വധശിക്ഷ 1996 ആഗസ്റ്റ് 1 ന് പൂർണമായി (സമാധാനകാലത്തും യുദ്ധകാലത്തും) നിർത്തലാക്കപ്പെട്ടു. 

സമാധാനകാലത്തു നടന്ന കുറ്റത്തിന് അവസാനമായി വധശിക്ഷ നടപ്പാക്കിയത് 1863 ജൂലൈ മാസത്തിലാണ്. വൈപ്രെസ് എന്ന കൃഷിക്കാരനെ കൊലപാതകക്കുറ്റത്തിന് വധിക്കുകയായിരുന്നു. 

സാധാരണ കുറ്റത്തിന് അവസാനം വധശിക്ഷ നടപ്പാക്കിയത് 1918 മാർച്ച് 26-നായിരുന്നു (ഒന്നാം ലോക മഹായുദ്ധ സമയത്ത്). എമിൽ ഫെർഫൈൽ എന്ന സൈനിക ഓഫീസറെ തന്റെ ഗർഭിണിയായ കൂട്ടുകാരിയെ കൊന്ന കുറ്റത്തിന് ഗില്ലറ്റിൻ ഉപയോഗിച്ച് ശ്കിരച്ഛേദം ചെയ്ത് കൊല്ലുകയായിരുന്നു. 1863-നു ശേഷം നടന്ന ആദ്യ വധശിക്ഷയായിരുന്നു ഇത്. ഇതിനു വേണ്ടി ഫ്രാൻസിൽ നിന്ന് ഗില്ലറ്റിൻ വരുത്തേണ്ടി വന്നു. 

1944 നവംബറിനും 1950 ആഗസ്റ്റിനുമിടയിൽ 242 ആൾക്കാരെ ഫയറിംഗ് സ്ക്വാഡുപയോഗിച്ച് രണ്ടാം ലോക മഹായുദ്ധ സമയത്തെ കുറ്റങ്ങൾക്ക് ശിക്ഷയായി വധിക്കുകയുണ്ടായി. ഇതിൽ 241 ആൾക്കാർ ജർമനിയുമായി സഹകരിച്ചു എന്ന കുറ്റം ചുമത്തപ്പെട്ടവരായിരുന്നു. 2940 ആൾക്കാർക്ക് വധശിക്ഷ നൽകാൻ വിധി വന്നു വെങ്കിലും 242 എണ്ണമേ നടപ്പാക്കപ്പെട്ടുള്ളൂ. 

ബെൽജിയത്തിൽ അവസാനം വധിക്കപ്പെട്ടയാൾ ജർമൻ യുദ്ധക്കുറ്റവാളിയായിരുന്ന ഫിലിപ്പ് ഷ്മിഡ്റ്റ് ആയിരുന്നു. ഇയാൾ ഫോർട്ട് ബ്രീണ്ടോങ്ക് എന്ന കോൺസൺട്രേഷൻ കാമ്പിന്റെ മേധാവിയായിരുന്നു. ബെൽജിയത്തിലെ പീനൽ കോഡ് പ്രകാരം വധശിക്ഷ ശിരച്ഛേദത്തിലൂടെയാണ് നടപ്പാക്കേണ്ടതെങ്കിലും സൈനികക്കോടതിയിൽ വിചാരണ ചെയ്തതിനാൽ ഇവരെ ഫയറിംഗ് സ്ക്വാഡുപയോഗിച്ച് വധിക്കുകയായിരുന്നു. .
1999 ജനുവരി ഒന്നിന് യൂറോപ്യൻ മനുഷ്യാവകാശ ഉടമ്പടിയുടെ (European Convention of Human Rights) ആറാം ഉടമ്പടി ബെൽജിയത്തിൽ നിലവിൽ വന്നു. ഇത് ഒരു കുറ്റങ്ങൾക്കും വധശിക്ഷ നൽകാൻ പാടില്ല എന്ന് നിഷ്കർഷിക്കുന്നു. പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ നിർബന്ധമല്ലാത്ത രണ്ടാം ഓപ്ഷണൽ പ്രോട്ടോക്കോളിലും ബെൽജിയം അംഗമാണ്. 2005 ഫെബ്രുവരി 2-ന് ബെൽജിയത്തിന്റെ ഭരണഘടനയിൽ വധശിക്ഷാ നിരോധനം ഉൾപ്പെടുത്തപ്പെട്ടു. 


</doc>
<doc id="197416" url="https://ml.wikipedia.org/wiki?curid=197416" title="സർസംഘചാലക്">
സർസംഘചാലക്

രാഷ്ട്രീയ സ്വയം സേവക് സംഘ ത്തിന്റെ ഏറ്റവും ഉയർന്ന ചുമതലയാണ് സർസംഘചാലക് . ഇത് വരെ ഏഴു പേർ ആ ചുമതല വഹിച്ചിട്ടുണ്ട്‌ . ആർ.എസ്.എസ് എടുക്കുകയും നടപ്പിലാക്കുകയും ചെയ്യുന്ന എല്ലാ പ്രവർത്തനങ്ങളും സർസംഘചാലകിന്റെ മേൽനോട്ടത്തിൽ ആണ് നടത്തപ്പെടുന്നത്. സർസംഘചാലകനെ തിരഞ്ഞെടുക്കുന്ന രീതിയല്ല ആർ.എസ് .എസ്സിൽ ഉള്ളത് . മറിച്ചു തന്റെ പിൻഗാമിയെ ഓരോ സർസംഘചാലകനും നിർദ്ദേശിക്കുകയാണ് പതിവ്. ആർ.എസ്.എസ്സിന്റെ ആദ്യ സർസംഘചാലക് ഡോക്ടർ ഹെഡ്ഗേവാർ ആയിരുന്നു. ഇപ്പോഴത്തെ സർസംഘചാലക് മോഹൻ ഭാഗവത് ആണ്. 

ഡോക്ടർ ഹെഡ്ഗേവാർ രണ്ടു തവണ ഈ സ്ഥാനത്ത് ഇരുന്നിട്ടുണ്ട്. 1925 മുതൽ 1930-ൽ വന സത്യാഗ്രഹത്തിൻ ജയിലിലാകുന്നതു വരെ. ജയിലിൽ കിടന്ന കാലഘട്ടത്തിൽ ഡോ. പരഞ്പേ സർസംഘചാലക് ആയി. ജയിലിൽ നിന്നു തിരിച്ചു വന്നതിനു ശേഷം 1931 മുതൽ 1940 വരെ വീണ്ടും ഡോക്ടർ ഹെഡ്ഗേവാർ സർസംഘചാലക് ആയി.


</doc>
<doc id="197418" url="https://ml.wikipedia.org/wiki?curid=197418" title="നരസിംഹ്‌പൂർ ജില്ല">
നരസിംഹ്‌പൂർ ജില്ല

മധ്യപ്രദേശിന്റെ മധ്യഭാഗത്ത് സ്ഥിതിചെയ്യുന്ന ജില്ലയാണ് നരസിംഹ്പൂർ. വടക്കു നർമദാനദിക്കും തെക്കു സത്പുരാ നിരകൾക്കും മധ്യേയുള്ള ഇടുങ്ങിയ എക്കൽ തടത്തിൽ, സമുദ്രനിരപ്പിൽ നിന്ന് സുമാർ 353 മീറ്റർ ഉയരത്തിൽ സ്ഥിതിചെയ്യുന്ന സരസിംഹ്പൂരിന് 5133 ച.കി.മീ. വിസ്തൃതിയുണ്ട്. നരസിംഹക്ഷേത്രമാണ് ജില്ലാനാമത്തിന് ആധാരം.

നരസിംഹ്പൂർ ജില്ലയുടെ സമ്പദ്ഘടനയിൽ കാർഷികമേഖലയ്ക്കാണ് പ്രാമുഖ്യം. മുഖ്യവിളകളിൽ ഗോതമ്പ്, ജോവർ, എണ്ണക്കുരുക്കൾ എന്നിവ ഉൾപ്പെടുന്നു. വനവിഭവങ്ങളും കൽക്കരി-മാർബിൾ നിക്ഷേപങ്ങളും ജില്ലയുടെ സമ്പദ് വ്യവസ്ഥയെ നിർണായകമായി സ്വാധീനിക്കുന്നുണ്ട്. ജില്ലാ വിസ്തൃതിയുടെ 24 ശതമാനത്തോളം വ്യാപിച്ചിരിക്കുന്ന വനങ്ങളധികവും ഉഷ്ണമേഖലാ ഇലപൊഴിയും വിഭാഗത്തിൽപ്പെട്ടവയാണ്. നിരവധി തേക്കിൻ കാടുകളും ജില്ലയിലുണ്ട്.

നർമദാനദിയും പോഷകനദികളുമാണ് നരസിംഹ്പൂരിലെ പ്രധാന ജലസ്രോതസ്സുകൾ. മഴക്കാലത്ത് കരകവിഞ്ഞൊഴുകുന്ന ഈ നദികളിൽ പ്രധാനനദികൾ ഒഴികെ മിക്കവയും വേനൽക്കാലത്ത് വറ്റിവരണ്ടുപോവുക പതിവാണ്.

നരസിംഹ്പൂർ ജില്ലയിലെ ജനങ്ങളിൽ ഭൂരിഭാഗവും ഹിന്ദുക്കളാണ്; മുസ്ലിങ്ങൾക്കാണ് രണ്ടാം സ്ഥാനം. ഹിന്ദിയാണ് മുഖ്യവ്യവഹാര ഭാഷ. 
എന്നിവയാണ് ജില്ലയിലെ പ്രധാന വിദ്യാഭ്യാസ സ്ഥാപനങ്ങൾ.



</doc>
<doc id="197424" url="https://ml.wikipedia.org/wiki?curid=197424" title="വധശിക്ഷ ഫ്രാൻസിൽ">
വധശിക്ഷ ഫ്രാൻസിൽ

മദ്ധ്യകാലം മുതൽ 1977 വരെ ഫ്രാൻസിൽ വധശിക്ഷ ഒരു ശിക്ഷാരീതിയെന്ന നിലയിൽ ഉപയോഗത്തിലുണ്ടായിരുന്നു. 1977-ൽ അവസാന വധശിക്ഷ ഗില്ലറ്റിൻ ഉപയോഗിച്ച് നടപ്പാക്കി. ഫ്രഞ്ച് വിപ്ലവത്തിനു ശേഷം നിയമപരമായി നൽകാവുന്ന ഏക വധശിക്ഷാ രീതിയായിരുന്നു ഗില്ലറ്റിനുപയോഗിച്ചുള്ള ശിരച്ഛേദം. ഹംമിദ ജാന്തൗബി എന്നയാളെയായിരുന്നു ഫ്രാൻസിൽ അവസാനമായി വധിച്ചത്. നിയമപ്രകാരമുള്ള വധശിക്ഷ 1981-ൽ ഫ്രാൻസിൽ നിർത്തലാക്കി. ഇപ്പോൾ വധശിക്ഷ ഫ്രാൻസിന്റെ ഭരണഘടനയനുസരിച്ച് നിയമവിരുദ്ധമാണ്. വധശിക്ഷയ്ക്കെതിരായ പല അന്താരാഷ്ട്ര ഉടമ്പടികളിലും ഫ്രാൻസ് പങ്കാളിയാണ്. 

"ഏൻഷിയൻ റെജീമിനു" കീഴിൽ 1791 മുൻപുള്ള കാലത്ത് പല രീതിയിലും ഫ്രാൻസിൽ വധശിക്ഷ നടപ്പാക്കപ്പെടാറുണ്ടായിരുന്നു. കുറ്റവും കുറ്റവാളിയുടെ സമൂഹത്തിലെ സ്ഥാനവുമനുസരിച്ച് രീതികൾ മാറിവന്നിരുന്നു. വാളുപയോഗിച്ച് ശിരച്ഛേദം ചെയ്യൽ കുലീനകുടുംബാംഗങ്ങൾക്ക് നൽകിയിരുന്ന ശിക്ഷാരിതിയായിരുന്നു. മതവിശ്വാസത്തിൽ നിന്ന് ദൂരെപ്പോകുന്നവരെ ചുട്ടുകൊല്ലുകയായിരുന്നു പതിവ്.

വധശിക്ഷ നിർത്തലാക്കണമെന്നാവശ്യപ്പെട്ട് ആദ്യത്തെ പൊതുജന നീക്കം ഫ്രാൻസിൽ നടന്നത് 1791 മേയ് 30-നായിരുന്നു. അതേ വർഷം ഒക്ടോബർ 6-ന് ദേശീയ ജനപ്രാതിനിദ്ധ്യസഭ വധശിക്ഷ നിർത്തലാക്കുന്ന നിയമം പാസാക്കാൻ വിസമ്മതിച്ചു. പക്ഷേ തടങ്കലിലുള്ള പീഡനം അവസാനിപ്പിക്കാൻ തീരുമാനമെടുത്തു. ഇനിമുതൽ ഒരു രീതിയിലുള്ള വധശിക്ഷയേ നടപ്പാക്കുകയുള്ളൂ എന്നും അത് ശിരച്ഛേദമായിരിക്കുമെന്നും തീരുമാനമെടുക്കുകയുണ്ടായി ('Tout condamné à mort aura la tête tranchée'). 

1789-ൽ ജോസഫ്-ഇഗ്നേസ് ഗില്ലറ്റിൻ എന്നയാളാണ് യന്ത്രമുപയോഗിച്ച് വധശിക്ഷ നടപ്പാക്കുന്നതിനുള്ള സാദ്ധ്യത മുന്നോട്ടുവച്ചത്. ഫ്രഞ്ച് വിപ്ലവത്തോടെ തൂക്കിക്കൊല നിർത്തലാക്കപ്പെടുകയും എല്ലാ വധശിക്ഷയും വാളുപയോഗിച്ച് നടപ്പാക്കണമെന്ന നിബന്ധന ഉണ്ടാക്കുകയും ചെയ്തു. ഈ രീതി കുലീനർക്കു മാത്രമായി നീക്കിവയ്ക്കുന്നതിനോടായിരുന്നു എതിർപ്പ്. കൈക്കോടാലിയോ വാളോ ഉപയോഗിച്ച് ശിരച്ഛേദം നടത്തുന്നത് വിശ്വസനീയമല്ലാത്തതു കൊണ്ട് ഗില്ലറ്റിൻ എന്ന യന്ത്രസംവിധാനം സ്വീകരിക്കപ്പെട്ടു. ഇത് കൂടുതൽ മനുഷ്യത്വപരമായ ശിക്ഷാരീതിയായാണ് കണക്കാക്കപ്പെട്ടിരുന്നത്. ഗില്ലറ്റിൻ ആദ്യമായി ഉപയോഗിക്കപ്പെട്ടത്നി 1792 ഏപ്കോരിൽ 25-ന് ജാക്വസ് പെല്ലറ്റിയർ എന്നയാളുടെ വധശിക്ഷയിലായിരുന്നു. ഇതിന്റെ ഉപയോഗം ജർമനിയിലേയ്ക്കും പടർന്നു. ഇറ്റലി, സ്വീഡൻ, ഫ്രാൻസിന്റെ കോളനികൾ (ഫ്രഞ്ച് ഗയാന, ഫ്രഞ്ച് ഇന്തോചൈന) എന്നിവിടങ്ങളിലേയ്ക്കും ഗില്ലറ്റിൻ വ്യാപിച്ചു.

പരസ്യമായ വധശിക്ഷകൾ 1939 വരെ തുടർന്നു. പത്തൊമ്പതാം നൂറ്റാണ്ടിന്റെ മദ്ധ്യം മുതൽ ഉച്ചയ്ക്കു ശേഷം മൂന്നുമണി, പുലർച്ചെ, പകൽസമയം എന്നിങ്ങനെ ശിക്ഷാ സമയം മാറി മറിഞ്ഞു വന്നിരുന്നു. അങ്ങാടികൾ പോലെ പൊതുസ്ഥലങ്ങളിലാണ് ആദ്യും വധശിക്ഷകൾ നൽകപ്പെട്ടിരുന്നതെങ്കിലും പിന്നീട് ജയിലിലേയ്ക്ക് മാറി. ഇരുപതാം നൂറ്റാണ്ടിന്റെ ആദ്യകാലത്ത് ജയിലിന്റെ ഗേറ്റിനു തൊട്ടു വെളിയിലായിരുന്നു ഗില്ലറ്റിൻ സ്ഥാപിച്ചിരുന്നത്. യൂജിൻ വീഡ്മാൻ എന്ന ആറു പേരെക്കൊന്നയാളെയാണ് അവസാനമായി വധിച്ചത്. 1939 ജൂൺ 17-ന് സെന്റ് പിയറി ജയിലിജു വെളിയിലായിരുന്നു ഇത് നടന്നത്. ഇതിന്റെ ഫോട്ടോകൾ പത്രങ്ങളിൽ പ്രസിദ്ധീകൃതമായതിനെത്തുടർന്നുണ്ടായ കോലാഹലം കാരണമാണ് സർക്കാർ പരസ്യ വധശിക്ഷകൾ നിർത്തലാക്കാൻ തീരുമാനിച്ചത് എന്ന് കരുതപ്പെടുന്നു. ജയിലിനകത്തേയ്ക്കാണ് ഇതിനുശേഷം ഗില്ലറ്റിനുകൾ മാറ്റപ്പെട്ടത്. സ്വന്തം ഭാര്യയെയും ഭാര്യാപിതാവിനെയും കൊന്ന ഷാങ് ഡെഹേൻ എന്നയാളെയായിരുന്നു ആദ്യമായി ജയിലിനുള്ളിൽ വച്ച് വധശിക്ഷയ്ക്ക് വിധേയനാക്കിയത്. 1939 ജൂലൈ 19 നാണ് ഇതു നടന്നത്. 

1940 കളിൽ (പ്രത്യേകിച്ച് രണ്ടാം ലോകമഹായുദ്ധ സമയത്ത്) വധശിക്ഷകളുടെ എണ്ണത്തിൽ വർദ്ധനയുണ്ടായി. ഈ സമയത്ത് പത്തൊമ്പതാം നൂറ്റാണ്ടിനു ശേഷം ആദ്യമായി സ്ത്രീകളെയും വധിക്കാൻ തുടങ്ങി. 

1950 കൾ മുതൽ 1970കൾ വരെ വധശിക്ഷകളുടെ എണ്ണം ക്രമാനുഗതമായി കുറഞ്ഞുവന്നു. 1969-നും 1974-നുമിടയിൽ പ്രസിഡന്റ് ജോർജസ് പോംപിഡോ വധശിക്ഷ വിധിക്കപ്പെട്ട 15 ആൾക്കാരിൽ 3 പേരൊഴികെ മറ്റുള്ളവർക്ക് മാപ്പു നൽകുകയുണ്ടായി. വലേരി ഗിസ്കാർഡ് ഡി'എസ്റ്റൈംഗ് പ്രസിഡന്റായിരുന്നപ്പോഴാണ് അവസാനം വധശിക്ഷ നടന്നത്. 

1981 വരെ ഫ്രഞ്ച് പീനൽ കോഡിൽ ഇപ്രകാരം പറാഞ്ഞിരുന്നു: 

വധശിക്ഷ നടപ്പാക്കാതിരിക്കാനുള്ള തീരുമാനമെടുക്കാനുള്ള അധികാരം ഫ്രഞ്ച് പ്രസിഡന്റിനു മാത്രമാണുണ്ടായിരുന്നത്. മുൻകാലങ്ങളിൽ ഇത് ചക്രവർത്തിക്കായിരുന്നു. 

ചാൾസ് ഡി ഗോൾ പ്രസിഡന്റായിരുന്നപ്പോൾ വധശിക്ഷയ്ക്കനുകൂല നിലപാടാണെടുത്തിരുന്നത്. എങ്കിലും ഇദ്ദേഹം 19 വധശിക്ഷകൾ ഒഴിവാക്കിക്കൊടുത്തു. 13 പേർ ഇദ്ദേഹത്തിന്റെ ഭരണകാലത്ത് ഗില്ലറ്റിൻ ഉപയോഗിച്ച് വധിക്കപ്പെട്ടിട്ടുണ്ട്. മറ്റു ചിലരെ ഫയറിംഗ് സ്ക്വാഡുപയോഗിച്ചും വധിച്ചിട്ടുണ്ട്. ലെഫ്റ്റനന്റ് കേണൽ ഷോൺ-മാരി ബാസ്റ്റിൻ-തിയറി എന്ന ഒ.എ.എസ്. (Organisation de l'armée secrète) അംഗമാണ് ഇത്തരത്തിൽ അവസാനം വധിക്കപ്പെട്ടത്. 1962-ൽ ഡി ഗോളിനെതിരേ നടന്ന പ്രസിദ്ധ വധശ്രമത്തിനു പിന്നിൽ ഇദ്ദേഹമായിരുന്നു പ്രവർത്തിച്ചത്. 

ജോർജസ് റാപിൻ എന്നയാളെ ഡി ഗോൾ വധശിക്ഷയിൽ നിന്ന് ഒഴിവാക്കിയെങ്കിലും അയാൾ മാപ്പ് നിരസിച്ചതിനാൽ 1960-ൽ ഗില്ലറ്റിൻ ഉപയോഗിച്ച് ശിരച്ഛേദം ചെയ്ത് വധിക്കപ്പെട്ടു. 

അലൈൻ പോഹർ എന്ന രണ്ടു പ്രാവശ്യം താൽക്കാലിക പ്രസിഡന്റായ ഭരണാധികാരിയുടെ കാലത്ത് വധസിക്ഷകലൊന്നും നടന്നിട്ടില്ല. 

1969-നും 1974-നുമിടയിൽ പ്രസിഡന്റ് ജോർജസ് പോംപിഡോ വധശിക്ഷ വിധിക്കപ്പെട്ട 15 ആൾക്കാരിൽ 3 പേരൊഴികെ മറ്റുള്ളവർക്ക് മാപ്പു നൽകുകയുണ്ടായി. ഇദ്ദേഹം വ്യക്തിപരമായി വധശിക്ഷയ്ക്കെതിരായിരുന്നു. 

പ്രസിഡന്റ് വലേര്യ് ഗിസ്കാർഡ് ഡി'എസ്റ്റൈങിന്റെ അഭിപ്രായത്തിൽ "വധശിക്ഷയ്ക്കെതിരായ ആഴത്തിലുള്ള അകൽച്ച" അദ്ദേഹത്തിനുണ്ടായിരുന്നു. അദ്ദേഹവും മൂന്നൊഴികെ മറ്റെല്ലാ വധശിക്ഷകളും ഒഴിവാക്കിക്കൊടുത്തു. ഫ്രാൻസിലെ അവസാന വധശിക്ഷ നടന്നത് ഇദ്ദേഹത്തിന്റെ ഭരണകാലത്താണ്. 

പ്രസിഡന്റിന്റെ ഉത്തരവു പ്രകാരമാണ് മാപ്പു നൽകപ്പെടുന്നതെങ്കിലും 1959-ൽ പ്രസിഡന്റ് ചാൾസ് ഡി ഗോൾ അധികാരത്തിലേറിയ സമയത്ത് പാർലമെന്റ് വധശിക്ഷ കാത്തു കഴിയുന്ന എല്ലാവർക്കും മാപ്പുനൽകാൻ തീരുമാനമെടുത്തു. (amnesty is not an executive clemency, rather it is an act of parliament).

വധശിക്ഷ നിർത്തലാക്കണമെന്നാവശ്യപ്പെട്ട് ആദ്യത്തെ പൊതുജന നീക്കം ഫ്രാൻസിൽ നടന്നത് 1791 മേയ് 30-നായിരുന്നു. ഈ ആവശ്യുമുന്നയിച്ചുകൊണ്ട് ഒരു ബിൽ പാർലമെന്റിൽ അവതരിപ്പിക്കപ്പെടുകയുമുണ്ടായി. ലൂയി-മൈക്കൽ ലെപെലെഷിയർ എന്നയാളായിരുന്നു ബിൽ അവതരിപ്പിച്ചത്. മാക്സിമിലിയൻ ഡി റോബ്സ്പിയറി ഇതിനെ പിന്താങ്ങി. എങ്കിലും ദേശീയ ഭരണഘടനാ അസംബ്ലി ഈ പ്രമേയം 1791 ഒക്ടോബർ 6-ന് തള്ളിക്കളഞ്ഞു. 

1795 ഒക്ടോബർ 26-ന് നാഷണൽ കൺവെൻഷൻ വധശിക്ഷ നിർത്തലാക്കിയെങ്കിലും നെപ്പോളിയൻ ബോണപ്പാർട്ടിന്റെ വരവോടെ 1810 ഫെബ്രുവരി 12-ന് വധശിക്ഷ പുനരാരംഭിക്കപ്പെട്ടു. 

അർമാന്റ് ഫാല്ലൈറെസ് എന്ന പ്രസിഡന്റ് തന്റെ ഭരണകാലത്തിന്റെ ആദ്യത്തെ മൂന്നു വർഷക്കാലം എല്ലാ തടവുകാരുടെയും വധശിക്ഷ ഒഴിവാക്കിക്കൊടുത്തു. ഇദ്ദേഹം വധശിക്ഷയ്ക്കെതിരായിരുന്നു. അടുത്ത നാലുവർഷം അദ്ദേഹം വധശിക്ഷകൾ അനുവദിച്ചിരുന്നു. 

1906-ൽ ഗില്ലറ്റിനായി പണം ചിലവഴിക്കുന്നത് പിൻവലിക്കാൻ ബഡ്ജറ്റ് കമ്മീഷൻ വോട്ടെടുപ്പിലൂടെ തീരുമാനിക്കുകയുണ്ടായി. അന്തിമലക്ഷ്യം വധശിക്ഷ നിർത്തലാക്കുകയായിരുന്നു. 1908 ജൂലൈ 3-ന് ഇതുദ്ദേശിച്ചുകൊണ്ടുള്ള ഒരു കരടു നിയമം അരിസ്ട്രൈഡ് ബ്രിയാൻഡ് എന്നയാൾ സമർപ്പിച്ചു. ഷോൺ ജൂറെസ് എന്നയാളുടെ പിന്തുണയുണ്ടായിട്ടും ബിൽ 201 വോട്ടുകൾക്കെതിരേ 330 വോട്ടിന് തള്ളപ്പെട്ടു. 

വിച്ചി ഭരണകൂടത്തിന്റെ സമയത്ത് മാർഷൽ പിറ്റൈൻ എന്ന ഭരണകർത്താവ് വധശിക്ഷ വിധിക്കപ്പെട്ട അഞ്ചു സ്ത്രീകൾക്ക് മാപ്പു കൊടുക്കാൻ വിസമ്മതിക്കുകയുണ്ടായി. വിച്ചി ഭരണകൂടം പുറത്തായ ശേഷം പിറ്റൈനും വധശിക്ഷ വിധിക്കുകയുണ്ടായി. രോഗാവസ്ഥ കണക്കിലെടുത്ത് ഡി ഗോൾ പിറ്റൈന്റെ ശിക്ഷ ജീവപര്യന്തമാക്കി കുറച്ചുകൊടുത്തു. പിയറി ലാവലിലെപ്പോളുള്ള മറ്റ് വിച്ചി ഉദ്യോഗസ്ഥരെ വെടിവച്ചു കൊല്ലുകയാണുണ്ടായത്. വിൻസെന്റ് ഓറിയോളിന്റെ ഭരണകാലത്ത് മൂന്നു സ്ത്രീകളെക്കൂടി ശിരച്ഛേദം ചെയ്യുകയുണ്ടായി (ഒരാൾ അൾജീരിയയിലും രണ്ടെണ്ണം ഫ്രാൻസിലൂം). 

പാട്രിക് ഹെൻട്രി എന്നയാൾ റോബർട്ട് ബാഡിന്റർ എന്ന വക്കീലിന്റെ സാമർത്ഥ്യത്താൽ 1977 ജനുവരി 21-ന് വധശിക്ഷ കിട്ടാതെ രക്ഷപെട്ടു. ഒരു കുട്ടിയുടെ കൊലപാതകമായിരുന്നു ഇയാളുടെ മേൽ ആരോപിക്കപ്പെട്ടിരുന്നത്. ഇതോടെ വധശിക്ഷ അവസാനിക്കുമെന്ന് ധാരാളം പത്രങ്ങൾ പ്രവചിക്കുകയുണ്ടായി. പക്ഷേ 1977 സെപ്റ്റംബർ 10-ന് ഹംമിദ ജാൻന്തൗബിയെ വധിച്ചു. ഇയാളായിരുന്നു ഫ്രാൻസിൽ കൊല്ലപ്പെട്ട അവസാനയാൾ. 

വളരെക്കാലം വധശിക്ഷയ്ക്കെതിരേ പ്രവർത്തിക്കുകയും അവസാനം വധിക്കപ്പെട്ട ചിലരുടെ അഭിഭാഷകനുമായിരുന്ന റോബർട്ട് ബാഡിന്റർ പിന്നീട് നീതിന്യായ മത്രിയായി. ഇദ്ദേഹമാണ് വധശിക്ഷ അന്തിമമായി നിർത്തലാക്കാനുള്ള നിർദ്ദേശം മുന്നോട്ടുവച്ചത്. പ്ഫ്രുതുതായി സ്ഥാനമേറ്റ പ്രസിഡന്റ് ഫ്രാൻസ്വാ മിത്തറാന്റിന്റെ പിന്തുണയോടെ ഇത് ദേശീയ അസംബ്ലിയിൽ പാസായി. 







മിക്ക ഫ്രഞ്ച് രാഷ്ട്രീയ നേതാക്കളും വധശിക്ഷയ്ക്കനുകൂല നിലപാടെടുക്കാത്തവരാണ്. തീവ്ര വലതുപക്ഷ നിലപാടുകാരനായ ജീൻ-മാരി ലെ പെന്നിനെ പോലുള്ള ചിലർ മാത്രമാണ് ഇതിനൊരപവാദം. ഫ്രാൻസ് ഏകപക്ഷീയമായി പല അന്താരാഷ്ട്ര ഉടമ്പറ്റികളിൽ നിന്നും പുറത്തു പോകാതെ വധശിക്ഷ പുനരാരംഭിക്കാൻ സാദ്ധ്യമല്ല. 

1985 ഡിസംബർ 20-ന് മനുഷ്യാവകാശസംരക്ഷണത്തിനായുള്ള യൂറോപ്യൻ ഉടമ്പറ്റിയുടെ ആറാമത്തെ അധിക പ്രോട്ടോക്കോൾ ഫ്രാൻസ് അംഗീകരിച്ചു. ഉടമ്പടിയെ തള്ളിപ്പറയാതെ (യുദ്ധസമയത്ത് ഇത് സാദ്ധ്യമാണ്) ഇനി ഫ്രാൻസിന് വധശിക്ഷ പുനസ്ഥാപിക്കാൻ സാദ്ധ്യമല്ല. 

2001 ജൂൺ 21-ന് ജാക്ക് ഷിറാക് താൻ വധശിക്ഷയ്ക്കെതിരാണെന്ന് പ്രസ്താവിച്ചുകൊണ്ടുള്ള ഒരു കത്ത് എൻസെമ്പിൾ എന്ന സംഘടനയ്ക്കയച്ചു. "ഇത് നാം ഉറച്ച വിശ്വാസത്തോടെയും മനസ്സുറപ്പോടെയും പൊരുതേണ്ട ഒരു പോരാട്ടമാണ്. കാരണം ഒരു വിധിയും തെറ്റിനതീതമല്ല; എല്ലാ വധശിക്ഷയും ഒരു നിരപരാധിയെയാകാം കൊല്ലുന്നത്; മാനസിക രോഗമുള്ളവരെയും കുട്ടികളെയും വധശിക്കയ്ക്ക് വിധേയരാക്കുന്നത് ഏതു നിയമമാണെങ്കിലും അത് സ്വീകാര്യമാവില്ല; മരണം ഒരിക്കലും നീതിയുക്തമല്ല. ".

2002 മേയ് 3-ന് ഫ്രാൻസും മറ്റ് 30 രാജ്യങ്ങളും മനുഷ്യാവകാശസംരക്ഷണത്തിനായുള്ള യൂറോപ്യൻ ഉടമ്പറ്റിയുടെ 13-ആം പ്രോട്ടോക്കോൾ അംഗീകരിച്ചു. ഇത് ഒരു സാഹചര്യത്തിലും (യുദ്ധ സമയത്തു പോലും) വധശിക്ഷ നൽകരുതെന്ന് നിഷ്ക്ർഷിക്കുന്നു. ഈ പ്രോട്ടോക്കോൾ 2003 ജൂലൈ 1-ന് പ്രാബല്യത്തിൽ വന്നു. 

ഇതൊക്കെയാണ് സ്ഥിതിയെങ്കിലും 2004-ൽ തീവ്രവാദപ്രവർത്തനങ്ങൾക്ക് വധശിക്ഷ നിർദ്ദേശിച്ചു കൊണ്ടുള്ള ഒരു നിയമനിർമ്മാണ നിർദ്ദേശം (1521-ആം നമ്പർ) ഫ്രഞ്ച് ദേശീയ അസംബ്ലിക്ക് മുന്നിൽ വയ്ക്കപ്പെടുകയുണ്ടായി. ഈ ബിൽ അംഗീകരിക്കപ്പെടുകയുണ്ടായില്ല. 2006 ജനുവരി 3-ന് ജാക്ക് ഷിറാക്ക് ഫ്രഞ്ച് ഭരണഘടന വധശിക്ഷ ഒഴിവാക്കിക്കൊണ്ട് പരിഷ്കരിക്കുമെന്ന് പ്രസ്താവിച്ചു. 

2007 ഫെബ്രുവരി 19-ന് ഫ്രഞ്ച് കോൺഗ്രസ്, ദേശീയ അസംബ്ലി, സെനറ്റ് എന്നിവ "ഒരാൾക്കു വധശിക്ഷ നൽകാൻ പാടില്ല" എന്ന ഭേദഗതി മഹാഭൂരിപക്ഷത്തോടെ പാസാക്കി. 828 പേർ ഭേദഗതിക്കനുകൂലമായി വോട്ട് ചെയ്തപ്പോൾ 26 പേര് മാത്രമാണ് എതിരായി വോട്ട് ചെയ്തത്.

20-ആം നൂറ്റാണ്ടിൽ വധശിക്ഷയെപ്പറ്റിയുള്ള പൊതുജനാഭിപ്രായം ഫ്രാൻസിൽ വലിയ മാറ്റങ്ങൾക്ക് വിധേയമായിട്ടുണ്ട്. 


സമകാലിക വാർത്തകൾക്കനുസരിച്ച് ഇത്തരമൊരു വിഷയത്തിലെ സർവേ ഫലങ്ങൾ മാറിമറിയാൻ സാദ്ധ്യതയുണ്ട്. ക്രൂരമായ കുറ്റകൃത്യങ്ങൾക്കു ശേഷം (പ്രത്യേകിച്ച് കുട്ടികൾക്കെതിരായി നടക്കുന്നവ) ഭൂരിപക്ഷം പേരും വധശിക്ഷയ്ക്കനുകൂല നിലപാടെടുക്കുന്നതായി ഈ സർവേകളിൽ നിന്ന് കാണാൻ സാധിക്കുന്നുണ്ടത്രേ.





</doc>
<doc id="197426" url="https://ml.wikipedia.org/wiki?curid=197426" title="കർദ്ദിനാൾ റിഷലൂ">
കർദ്ദിനാൾ റിഷലൂ

പതിനേഴാം നൂറ്റാണ്ടിന്റെ ആദ്യപകുതിയിലെ ഫ്രാൻസിൽ, രാജനീതിയുടേയും മതത്തിന്റേയും മേഖലകളിൽ ഗണ്യമായ പങ്കുവഹിച്ച ഒരു പുരോഹിതനും പ്രഭുവും രാഷ്ട്രതന്ത്രജ്ഞനും ആയിരുന്നു കർദ്ദിനാൾ റിഷലൂ (9 സെപ്തംബർ 1585 – 4 ഡിസംബർ 1642). "അർമാൻഡ് ജീൻ ദു പ്ലെസ്സിസ്", "കർദ്ദിനാൾ ദക് ദെ റിഷെലൂ എത് ദെ ഫ്രോൻസാക്" എന്നീ പേരുകളിലും അദ്ദേഹം അറിയപ്പെടുന്നു. 1608-ൽ പുരോഹിതനായി അഭിഷേകം ചെയ്യപ്പെട്ട റിഷലൂ പിന്നീട് രാജനീതിയിൽ പ്രവേശിച്ച് വിദേശസചിവന്റെ പദവിയിലെത്തി. തുടർന്ന് സഭാധികാരശ്രേണിയിലും രാഷ്ട്രീയാധികാരത്തിലും ഒരുപോലെ ഉയർന്ന അദ്ദേഹം, 1622-ൽ കർദ്ദിനാളും 1624-ൽ ലൂയി 13-ആമൻ രാജാവിന്റെ പ്രധാനമന്ത്രിയും ആയി. ദുർബ്ബലനും അനാരോഗ്യവാനുമായിരുന്ന ലൂയി പതിമൂന്നാമന്റെ ഭരണത്തിൽ ഏറിയകാലം ഫ്രാൻസിന്റെ നയങ്ങളും നിലപാടുകളും തീരുമാനിച്ചിരുന്നത് റിഷലൂ ആയിരുന്നു. 1642-ൽ മരിക്കുന്നതുവരെ അദ്ദേഹം തന്റെ പദവികളിൽ തുടർന്നു. റിഷലൂ മരിച്ച് അഞ്ചു മാസത്തിനകം ലൂയി പതിമൂന്നാമനും മരിച്ചു.

പ്രധാനമന്ത്രി എന്ന നിലയിൽ രാജാധികാരം ഉറപ്പിക്കുവാനും ആഭ്യന്തരശിഥിലതകളെ തകർക്കുവാനും അദ്ദേഹം ശ്രമിച്ചു. റിഷലുവിന്റെ നയങ്ങൾ പ്രഭുവർഗ്ഗത്തിന്റെ അധികാരത്തെ നിയന്ത്രിച്ചു കൊണ്ട് ഫ്രാൻസിനെ ഒരു കേന്ദ്രീകൃതഭരണത്തിലാക്കി. ഓസ്ട്രോ-സ്പാനിഷ് പശ്ചാത്തലമുള്ള ഹാബ്സ്ബർഗ് രാജകുടുംബത്തിന്റെ ശക്തി പരിമിതപ്പെടുത്താനും മുപ്പതുവർഷയുദ്ധത്തിന്റെ പശ്ചാത്തലത്തിൽ യൂറോപ്പിൽ ഫ്രെഞ്ച് ശക്തി ഉറപ്പിക്കാനും അദ്ദേഹം ശ്രമിച്ചു. കത്തോലിക്കാ പുരോഹിതനും കർദ്ദിനാളും ആയിരുന്നെങ്കിലും തന്റെ രാഷ്ട്രീയലക്ഷ്യങ്ങളുടെ പ്രാപ്തിക്കായി പ്രൊട്ടസ്റ്റന്റ് ഭരണാധികാരികളുമായി സഹകരിക്കാൻ റിഷലൂ മടിച്ചില്ല. ഫ്രാൻസിലെ പ്രൊട്ടസ്റ്റന്റ് തീവ്രധാർമ്മികർ ആയിരുന്ന ഹ്യൂഗനോട്ടുകളുടെ രാഷ്ട്രീയമായ ചെറുത്തുനിൽപ്പിനെ സൈനികനടപടിയിലൂടെ തകർത്ത അദ്ദേഹം, ഒടുവിൽ അവരോടു സഹിഷ്ണുത കാട്ടുകയും കത്തോലിക്കെർക്കെന്ന പോലെ അവർക്കും ആരാധനാസ്വാതന്ത്ര്യം അനുവദിക്കുകയും അനുവദിക്കുകയും ചെയ്തു.

കലാകാരന്മാരുടെ പ്രോത്സാഹകനായി അറിയപ്പെടുന്ന റിഷലൂ ഫ്രെഞ്ച് അക്കാദമിയുടെ സ്ഥാപകനുമാണ്. അലക്സാണ്ടർ ഡ്യൂമായുടെ "ത്രീ മസ്കറ്റീയേഴ്സ്" എന്ന ആഖ്യായികയിലും പിൽക്കാലത്തെ അതിന്റെ ചലചിത്രഭാഷ്യങ്ങളിലും ഒരു മുഖ്യകഥാപാത്രവും രാജാവിനേക്കാൾ ശക്തിമാനായ മന്ത്രിയും പ്രതിനായകനും ആയി കർദ്ദിനാൾ റിഷലൂ പ്രത്യക്ഷപ്പെടുന്നുണ്ട്.


</doc>
<doc id="197430" url="https://ml.wikipedia.org/wiki?curid=197430" title="ലക്ഷ്മി കുമാര താതാചാര്യർ">
ലക്ഷ്മി കുമാര താതാചാര്യർ

ഹിന്ദുസന്യാസിയും ആദ്ധ്യാത്മികഗുരുവും വൈഷ്ണവ സിദ്ധാന്തത്തിന്റെ വക്താവുമായ ലക്ഷ്മി കുമാര താതാചാര്യർ(സംസ്കൃതം: श्री लक्ष्मी कुमार ताता देसिकन, തമിൾ: ஸ்ரீ லக்ஷ்மி குமார தாத தேசிகன்)(1572–1632) തമിഴ്നാട്ടിലെ തഞ്ചാവൂരിനടുത്തു ജനിച്ചു.
അഭാര്യപ്തമൃഥൻ എന്നായിരുന്നു അദ്ദേഹത്തിന്റെ പൂർവനാമം. വിജയനഗര സാമ്രാജ്യത്തിലെ രാജഗുരുവും പ്രധാനമന്ത്രിയും ആയിരുന്നു ലക്ഷ്മി കുമാര താതാചാര്യർ.
ശ്രിരംഗം,തിരുമല,കാഞ്ചിപുരം,ശ്രിവില്ലി,പുത്തൂർ എന്നി ക്ഷേത്രങ്ങളുടെ മേൽനോട്ടം വഹിച്ചിരുന്നത് ഇദ്ദേഹമായിരുന്നു.


</doc>
<doc id="197431" url="https://ml.wikipedia.org/wiki?curid=197431" title="സിംഹാസനം (ചലച്ചിത്രം)">
സിംഹാസനം (ചലച്ചിത്രം)

ഷാജി കൈലാസ് രചനയും സംവിധാനവും നിർവ്വഹിച്ച് 2012 ആഗസ്റ്റ് 10ന് പുറത്തിറങ്ങിയ മലയാളചലച്ചിത്രമാണ് സിംഹാസനം. പൃഥ്വിരാജ് സുകുമാരൻ, വന്ദന, ഐശ്വര്യ ദേവൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.



</doc>
<doc id="197435" url="https://ml.wikipedia.org/wiki?curid=197435" title="സ്വതന്ത്ര സോഫ്റ്റ്‌വെയറുകളുടെ പട്ടിക">
സ്വതന്ത്ര സോഫ്റ്റ്‌വെയറുകളുടെ പട്ടിക

പ്രഭവരേഖ പരസ്യപ്പെടുത്തിയിട്ടുള്ള സോഫ്റ്റ്‌വെയറുകളെ പരസ്യ പ്രഭവരേഖാ സോഫ്റ്റ്‌വെയർ(ഓപൺ സോഴ്സ് സോഫ്റ്റ്‌വെയർ) എന്നു പറയുന്നു. എന്നാൽ അത് തിരുത്താവുന്നതും വിതരണം ചെയ്യാവുന്നതുമാണെങ്കിൽ ആ സോഫ്റ്റ്‌വെയർ സ്വതന്ത്ര സോഫ്റ്റ്‌വെയർ എന്നറിയപ്പെടുന്നു. അതായത് എല്ലാ സ്വതന്ത്ര സോഫ്റ്റ്‌വെയറുകളും ഓപൺ സോഴ്സാണ്, എന്നാൽ എല്ലാ ഓപൺ സോഴ്സ് സോഫ്റ്റ്‌വെയറുകളും സ്വതന്ത്രമല്ല. ഓപ്പൺ സോഴ്സ് നിർവചനം പാലിക്കുന്നവയാണ് ഓപൺ സോഴ്സ് സോഫ്റ്റ്‌വെയറുകൾ. അതു പോലെത്തന്നെ സ്വതന്ത്ര സോഫ്റ്റ്‌വെയർ നിർവചനം അനുസരിക്കുന്നവയാണ് സ്വതന്ത്ര സോഫ്റ്റ്‌വെയറുകൾ.

































































</doc>
<doc id="197444" url="https://ml.wikipedia.org/wiki?curid=197444" title="കാനേഷ് പൂനൂർ">
കാനേഷ് പൂനൂർ

മലയാളസാഹിത്യകാരനും ചലച്ചിത്ര സീരിയൽ ഗാനരചയിതാവുമാണ് കാനേഷ് പൂനൂർ.

എം.കെ. കുഞ്ഞി ഇബ്റാഹീം മൗലവിയുടേയും കുഞ്ഞു പത്തുമ്മയുടേയും മകനായി കോഴിക്കോട് ജില്ലയിലെ പനൂരിൽ ജനിച്ചു.പത്രപ്രവർത്തനം ഐഛിക വിഷയമായി ഇംഗ്ലീഷ് സാഹിത്യത്തിൽ ബിരുദം നേടി. ചന്ദ്രിക ആഴ്ചപ്പതിപ്പ്, വർത്തമാനം ഗൾഫ് പതിപ്പ് എന്നിവയുടെ പത്രാധിപരായി ജോലിനോക്കി. പ്രവാസിയായി സൗദി അറേബ്യയിലെ ആരംകോ കമ്പനിയിലും ജോലിചെയ്തു.
കേരളവർമ്മ പഴശ്ശിരാജ, മധുചന്ദ്രലേഖ, പതിനാലാം രാവ് മുതലായ മലയാളചലചിത്രങ്ങൾക്ക് മാത്രമല്ലാതെ പല ടി.വി സീരിയലുകൾക്കും ഗാനങ്ങൾ രചിച്ചിട്ടുണ്ട് കാനേഷ് പൂനൂര്. ശിഹാബുദ്ദീൻ പൊയ്ത്തുംകടവ് തിരക്കഥയെഴുതിയ രാഗാർദ്രം (ദൂരദർശൻ,) മമ്മുട്ടി നിർമ്മിച്ച മണവാട്ടി, പി. എ. മുഹമ്മദ്‌കോയയുടെ സുൽത്താൻ വീട് (കൈരളി), നളിനി ബേക്കലിന്റെ അമ്മദൈവങ്ങൾ, എം. എൻ. കാരശ്ശേരിയുടെ മാമുക്കോയയുടെ സൊറ, ശിവജി രാഘവിന്റെ മോഹക്കൊലുസ്സുകൾ ഇവയൊക്കെയാണ് പ്രധാന സീരിയലുകൾ. സ്‌നേഹനിമിഷങ്ങൾ, ഈദുൽ അസ് ഹ, പെരുനാൾ പൂച്ചെണ്ട്, കുഞ്ഞിമൂസയുടെ തിരുവോണം എന്നീ ടെലിഫിലിമുകൾക്കും ഗാനങ്ങൾ രചിച്ചിട്ടുണ്ട്. ഇവയുടെ തിരക്കഥാരചനയും കാനേഷിന്റേതാണ്.
യേശുദാസിന്റെ തരംഗിണിയിറക്കിയ സ്വർഗ്ഗപ്പൂവ്, കെ. രാഘവന്റെ വളകിലുക്കിയ സുന്ദരി, കെ. വി. അബൂട്ടിയുടെ പതിറ്റടിപ്പൂക്കൾ, തേജ്, നവരംഗ് ഫാറൂഖ് എന്നിവർ ഇറക്കിയ നിലാവ്, നാസർ കോടൂരിന്റെ മലർക്കിനാവ് എന്നീ ഓഡിയോ ആൽബങ്ങൾക്കും മുജീബ് താമരശ്ശേരിയുടേയും നാസർ കോടൂരിന്റേയും വീഡിയോ ആൽബങ്ങൾക്കും ഗാനരചന നിർവ്വഹിച്ചിട്ടുണ്ട്.


</doc>
<doc id="197445" url="https://ml.wikipedia.org/wiki?curid=197445" title="നരവംശ ഭൂമിശാസ്ത്രം">
നരവംശ ഭൂമിശാസ്ത്രം

നരവംശ വിതരണത്തെക്കുറിച്ചു പഠിക്കുന്ന വിജ്ഞാനശാഖയാണ് നരവംശ ഭൂമിശാസ്ത്രം. ജീവഭൂമിശാസ്ത്രത്തിന്റെ (Biogegraphy) മൂന്ന് ഉപവിഭാഗങ്ങളിലൊന്നാണിത്. സസ്യഭൂമിശാസ്ത്രം (Phytogeography), ജന്തുഭൂമിശാസ്ത്രം (Zoogegraphy) എന്നിവയാണ് മറ്റ് ഉപവിഭാഗങ്ങൾ.

ഭൂമിയിൽ വസിക്കുന്ന മുഖ്യജീവി എന്ന നിലയ്ക്ക് മനുഷ്യനും ഭൂമിയുമായുള്ള ബന്ധമാണ് നരവംശഭൂമിശാസ്ത്രത്തിന്റെ പ്രധാന പ്രതിപാദ്യവിഷയം. ഭൗമ-മാനവ ബന്ധങ്ങളുടെ എല്ലാ തലങ്ങളും ഇതിൽ ഉൾപ്പെടുന്നുണ്ടെങ്കിലും ജനപഥങ്ങളുടെ വിതരണമാണ് ഏറെ പ്രസക്തം. ആകാരസവിശേഷതകൾ, ഭാഷ, പെരുമാറ്റം, ആചാരങ്ങൾ എന്നിവ നരവർഗവിതരണത്തെ നിയന്ത്രിക്കുന്ന അടിസ്ഥാന ഘടകങ്ങളാകുന്നു.

xfi==നരവംശ ഭൂമിശാസ്ത്രവും മാനവ ഭൂമിശാസ്ത്രവും==seo

നരവംശ ഭൂമിശാസ്ത്രത്തിന്റെ ആംഗലേയ രൂപമായ ആന്ത്രപോജിയോഗ്രഫി ഇന്ന് അത്ര പ്രചാരത്തിലില്ല. മാനവ ഭൂമിശാസ്ത്രം അഥവാ ഹ്യൂമൻ ജിയോഗ്രഫി എന്ന ശാസ്ത്രശാഖയുമായി ഇത് അനുരൂപീഭവിക്കുന്നു എന്നും ഇല്ല എന്നുമുള്ള തർക്കമാണ് ഇതിനു കാരണം. ഉദാഹരണത്തിന് ഇറ്റാലിയൻ ഭാഷയിൽ നരവംശ ഭൂമിശാസ്ത്രവും മാനവ ഭൂമിശാസ്ത്രവും വ്യത്യസ്ത ശാസ്ത്രശാഖകളല്ല.

മുമ്പ് മാനവ ഭൂമിശാസ്ത്രപഠനം ഭൌതിക ഭൂമിശാസ്ത്ര ശാഖയോളം പുരോഗമിച്ചിരുന്നില്ല. 19-ആം നൂറ്റാണ്ടിന്റെ അവസാനഘട്ടത്തിൽ ഭൌതിക ഭൂമിശാസ്ത്രജ്ഞനായിരുന്ന ഫെർഡിനന്റ് ഫൊൺ റിഖ്നോഫെനും പ്രകൃതിശാസ്ത്രജ്ഞനായിരുന്ന ക്രീഡ്റിക് റാറ്റ്സേലും മാനവ കുടിയേറ്റത്തെയും വാസകേന്ദ്രങ്ങളെയും മറ്റു ഘടകങ്ങളെയും കുറിച്ചു നടത്തിയ പഠനങ്ങളാണ് ഈ ശാസ്ത്രശാഖയുടെ വികസനത്തിന് അടിത്തറ പാകിയത്.



</doc>
<doc id="197446" url="https://ml.wikipedia.org/wiki?curid=197446" title="ദത്തോപാന്ത് ഠേംഗ്ഡി">
ദത്തോപാന്ത് ഠേംഗ്ഡി

രാഷ്ട്രീയ സ്വയംസേവക സംഘത്തിന്റെ മുഴുവൻ സമയ പ്രവർത്തകനായിരുന്ന ദത്തോപാന്ത് ഠേംഗ്ഡി ( നവംബർ 10 , 1920 - ഒക്ടോബർ 14 , 2004 ) സ്വദേശീ ജാഗരൺ മഞ്ച് , ഭാരതീയ കിസാൻ സംഘ് , ഭാരതീയ മസ്ദൂർ സംഘം തുടങ്ങിയ പ്രസ്ഥാനങ്ങളുടെ സ്ഥാപകനും തൊഴിലാളിനേതാവുമായിരുന്നു . 1964 മുതൽ 1976 വരെ രണ്ടു ടേമിലായി ഉത്തർ പ്രദേശിൽ നിന്നുള്ള രാജ്യസഭാ അംഗമായി സേവനമനുഷ്ടിച്ചിട്ടുണ്ട് . ഹിന്ദി, മറാത്തി, ഇംഗ്ലീഷ് ഭാഷകളിലായി നാൽപ്പതോളം പുസ്തകങ്ങളുടെ രചയിതാവും ബഹുഭാഷാ പണ്ഡിതനുമായ അദ്ദേഹം അഖില ഭാരതീയ വിദ്യാർത്ഥി പരിഷത്ത് , അഖിലഭാരതീയ അധിവക്ത് പരിഷത്ത് തുടങ്ങിയ സംഘടനകളുടെ സ്ഥാപക അംഗവുമായിരുന്നു
1920 നവംബർ 10 നു മഹാരാഷ്ട്രയിലെ വാർദ്ധാജില്ലയിലെ അർവിയിൽ ജനനം . സ്കൂൾ കാലം മുതൽക്കു തന്നെ വിദ്യാർത്ഥിപ്രസ്ഥാനങ്ങളിൽ പങ്കുചേർന്ന ഠേംഗ്ഡി 1936 ഇൽ വിപ്ലവസംഘടനയായ ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസ്സോസ്സിയേഷനിൽ ചേർന്നു പ്രവർത്തിച്ചിരുന്നു . മോറിസ് കോളേജിൽ നിന്ന് ബിരുദാനന്തര ബിരുദവും , നാഗ്പൂർ കോളെജിൽ നിന്നും നിയമബിരുദവും നേടിയിട്ടുണ്ട് . ബാബാ സാഹേബ് അംബേദ്കറും ,എം എസ് ഗോൾവൽക്കറും ,ദീന ദയാൽ ഉപാധ്യായയും ഠേംഗ്ഡിയുടെ രാഷ്ട്രീയ ജീവിതത്തിൽ വളരെയധികം സ്വാധീനം ചെലുത്തി. 22 വയസ്സുള്ളപ്പോൾ രാഷ്ട്രീയ സ്വയം സേവക സംഘത്തിന്റെ മുഴുവൻ സമയ പ്രവർത്തകനായി. 1950 -51 കാലയളവിൽ ഇന്ത്യൻ നാഷണൽ ട്രേഡ് യൂണിയൻ കോൺഗ്രസ്സ് ( ഐ എൻ ടി യു സി ) സംഘടനാ സെക്രട്ടറിയായും പ്രവർത്തിച്ചിരുന്നു

ചെറുപ്പകാലം മുതൽ രാഷ്ട്രീയ സ്വയംസേവക സംഘത്തിന്റെ ആദർശത്തിൽ ആകൃഷ്ടനായ അദ്ദേഹം 1942 ഇൽ സംഘടനയുടെ മുഴുവൻ സമയ പ്രവർത്തകനായി . കേരളത്തിൽ സംഘടനാ പ്രവർത്തനം ആരംഭിക്കാൻ നിയോഗിക്കപ്പെട്ട ആദ്യത്തെ പ്രചാരകനായിരുന്നു ഠേംഗ്ഡി. കോഴിക്കോട് ജില്ലയിൽ കേരളത്തിലാദ്യമായി ആർ.എസ്സ്.എസ്സ് പ്രവർത്തനത്തിനു തുടക്കം കുറിച്ചത് അദ്ദേഹമാണ് . 1951 ഇൽ ജനസംഘത്തിന്റെ പ്രാരംഭ പ്രവർത്തനങ്ങളിൽ പങ്കാളിയാകുകയും 1953 വരെ സംഘടനാ സെക്രട്ടറിയായി പ്രവർത്തിക്കുകയും ചെയ്തു . രാഷ്ട്രീയ സ്വയം സേവക സംഘത്തിന്റെ ആശയങ്ങൾ അടിസ്ഥാനമാക്കി പ്രവർത്തിക്കുന്ന തൊഴിലാളി സംഘടന എന്ന ലക്ഷ്യത്തോടെ 1955 ജൂലൈ 23 നു ഭാരതീയ മസ്ദൂർ സംഘ് രൂപവത്കരിച്ചു . അംഗസംഖ്യയിൽ ഇന്ത്യയിൽ ഒന്നാമത്തെ തൊഴിലാളി സംഘടനയായി മാറുവാൻ ബി എം എസിനു കഴിഞ്ഞതിനു കാരണം ഠേംഗ്ഡിയുടെ നേതൃപാടവവും സംഘടനാ ശേഷിയുമായിരുന്നു .1964 മുതൽ 1976 വരെ ഉത്തർ പ്രദേശിൽ നിന്നുള്ള രാജ്യസഭാ അംഗമായിരുന്നു . തൊഴിലാളി പ്രസ്ഥാനങ്ങളുമായി ബന്ധപ്പെട്ട് അനേകം വിദേശ രാജ്യങ്ങൾ സന്ദർശിച്ചിട്ടുണ്ട് . 
അടിയന്തരാവസ്ഥക്കാലത്ത് ലോകസംഘർഷ സമിതിയുമായി ബന്ധപ്പെട്ട് പ്രക്ഷോഭം നടത്തുകയും ഒളിവിലെ പ്രവർത്തനങ്ങൾക്ക് നേതൃത്വം കൊടുക്കുകയും ചെയ്തു. 1979 മാർച്ച് നാലിനു രാജസ്ഥാനിലെ കോട്ടയിൽ വച്ച് കർഷകരുടെ സമസ്തമേഖലകളിലെയും ഉന്നമനം ലക്ഷ്യമാക്കി ഭാരതീയ കിസാൻ സംഘ് സ്ഥാപിച്ചു .

1964 മുതൽ 1976 വരെ അദ്ദേഹം രാജ്യസംഭാംഗമായിരുന്നു . 1968 മുതൽ 70 വരെ അതിന്റെ ഉപാദ്ധ്യക്ഷനായും പ്രവർത്തിച്ചു . അടിയന്തീരാവസ്ഥയ്ക്കെതിരെ ലോക സംഘർഷ സമിതിക്ക് വേണ്ടി ഒളിവിലിരുന്നുള്ള സംഘാടനം നിർവഹിച്ചു . 1979 ൽ ഭാരതീയ കിസാൻ സംഘ് രൂപവത്കരിച്ചു .മുതലാളിത്ത വ്യ്വസ്ഥിതിയും കമ്യൂണിസ്റ്റ് വ്യവസ്ഥിതിയും ആത്യന്തികമായി ജനങ്ങൾക്ക് ഗുണപരമല്ലെന്ന് വാദിച്ച അദ്ദേഹം ഏകാത്മ മാനവ ദർശനത്തിലധിഷ്ഠിതമായ മൂന്നാമതൊരു മാർഗ്ഗം മുന്നോട്ടു വച്ചു . സ്വദേശി , സ്വാശ്രയം ,സ്വാഭിമാൻ എന്ന മുദ്രാവാക്യമുയർത്തി 1991 ൽ സ്വദേശി ജാഗരൺ മഞ്ച് സ്ഥാപിച്ചു. ഭാരതീയ ജനസംഘം , അഖില ഭാരതീയ വിദ്യാർത്ഥി പരിഷദ് എന്നിവയുടെ സ്ഥാപനത്തിലും അദ്ദേഹം പ്രധാന പങ്ക് വഹിച്ചിട്ടുണ്ട് .

രാഷ്ട്രീയത്തിനതീതമായി വ്യക്തിബന്ധം സൂക്ഷിയാളായിരുന്നു ഠേംഗ്ഡി . കമ്മ്യൂണിസ്റ്റ് നേതാവയിരുന്ന കെ ദാമോദരനുമായി അദ്ദേഹം അടുത്ത ബന്ധം സൂക്ഷിച്ചിരുന്നു . ഭാരതീയ ചിന്ത എന്ന പുസ്തകമെഴുതുന്നതിൽ ഠേംഗ്ഡിയുമായി നടത്തിയ ചർച്ചകളുടെ സ്വാധീനമുണ്ടായിരുന്നെന്ന് ദാമോദരൻ പറഞ്ഞിട്ടുണ്ട് . ഭാരത സർക്കാർ പദ്മ ഭൂഷൺ നൽകിയെങ്കിലും തന്നേക്കാൾ അർഹതയുള്ള നിരവധി പേർ ഉണ്ടെന്ന കാരണം പറഞ്ഞ് അദ്ദേഹം അത് നിഷേധിക്കുകയാണുണ്ടായത് . അംബേദ്കറുമായുള്ള അടുത്ത ബന്ധമാണ് പിൽക്കാലത്ത് സമാജിക് സമരസത മഞ്ച് എന്ന സംഘടന സ്ഥാപിക്കാൻ അദ്ദേഹത്തിന് പ്രേരണ നൽകിയത് . ഉച്ച നീചത്വങ്ങൾ വെടിഞ്ഞ് സമാജം സമരസതയോടെ ജീവിക്കണമെന്ന ചിന്തയായിരുന്നു അതിനു പിന്നിലുണ്ടായിരുന്നത് .

പ്രഭാഷണങ്ങൾ - ഠേംഗ്ഡി


</doc>
<doc id="197448" url="https://ml.wikipedia.org/wiki?curid=197448" title="ബുദ്ധ യൊദ്ഫ ചുലലൊകെ">
ബുദ്ധ യൊദ്ഫ ചുലലൊകെ

ചക്രി രാജവംത്തിന്റെ സ്ഥാപകനും ഈ രാജവംശത്തിലെ തായ്‌ലാന്റീന്റെ ആദ്യത്തെ രാജാവും ആയിരുന്നു ബുദ്ധ യൊദ്ഫ ചുലലൊകെ ചക്രി (20 March 1736 – 7 September 1809). ഇദ്ദേഹം ചാഓ ഫ്രായാ ചക്രി (Phrao Chaya Chakri) എന്ന പേരിലാണ് പൊതുവെ അറിയപ്പെടുന്നത്. തായ്ലാൻഡിന്റെ തലസ്ഥാനം തോൻബുരിയിൽ നിന്ന് മാറ്റി രത്തനകോസിൻ (ഇപ്പോൾ ബാങ്കോക്ക് എന്ന് അറിയപ്പെടുന്നു) നഗരത്തിലാക്കിയത് ഇദ്ദേഹമാണ്. 

തോൻബുരി രാജ്യം ഭരിച്ചിരുന്ന തക്സിൻ രാജാവിന്റെ (en: Somdet Phra Chao Taksin Maharat Thai: สมเด็จพระเจ้าตากสินมหาราช ) സേനയിലെ ഒരു സേനാധിപനായിരുന്നു (General) ചാഓ ഫ്രായാ ചക്രി. 1782 ൽ മാനസിക രോഗത്തിന്റെ ലക്ഷണങ്ങൾ പ്രദർശിപ്പിച്ചിരുന്ന തക്സിനെ താഴെയിറക്കാൻ തോൻബുരിയിൽ കലാപം പൊട്ടിപ്പുറപ്പെട്ടു. ചക്രി ആ സമയത്ത് കംബോഡിയയിൽ ചില കലാപങ്ങൾ അടിച്ചമർത്താൻ പോയ തായ് സേനയുടെ കൂടെയായിരുന്നു (അക്കാലത്ത് കംബോഡിയ തായ് അധീനതയിലായിരുന്നു). തോൻബുരിയിലെ കലാപത്തിനെക്കുറിച്ചറിഞ്ഞ ചക്രി ഉടൻ തോൻബുരിയിൽ തിരിച്ചെത്തി കലാപം അമർച്ച ചെയ്തു സമാധാനം സ്ഥാപിച്ചു. എന്നിട്ട്, ചക്രി തക്സിനെ തടവിലാക്കി വധ ശിക്ഷക്കു വിധിച്ചു. 1782 ൽ ചക്രി സ്വയം രാജാവായി പ്രഖ്യാപിച്ചു രാമാ ഒന്നാമൻ എന്ന പേര് സ്വീകരിച്ചു 


</doc>
<doc id="197451" url="https://ml.wikipedia.org/wiki?curid=197451" title="വെട്ടൂർ രാമൻ നായർ">
വെട്ടൂർ രാമൻ നായർ

മലയാളത്തിലെ ഒരു സാഹിത്യകാരനായിരുന്നു വെട്ടൂർ രാമൻ നായർ. പാക്കനാർ വിനോദ മാസികയുടെ സ്ഥാപക പത്രാധിപരാണ് ഇദ്ദേഹം. പാലാ സഹൃദയ സമിതിയുടെ സ്ഥാപക അദ്ധ്യക്ഷനുമാണ് രാമൻ നായർ. 

1919 ജൂലൈ 5ന് പാലായ്ക്ക് സമീപം മുത്തോലിയിൽ കാവനാൽ ശങ്കരപിള്ളയുടെയും പര്യാത്ത് നാരായണിയമ്മയുടെയും മകനായായി ജനിച്ചു. പുലിയന്നൂർ, കുരുവിനാൽ, കിടങ്ങൂർ എൻ.എസ്.എസ്. ഹൈസ്കൂൾ എന്നിവിടങ്ങളിൽ വിദ്യാഭ്യാസം നടത്തി. 1938-ൽ സ്റ്റേറ്റ് കോൺഗ്രസ് പ്രഷോഭണത്തിൽ പങ്കാളിത്തം വഹിച്ചു. കേരള ഗ്രന്ഥശാലാ സംഘത്തിന്റെ ആരംഭം 25 വർഷത്തോളം സംഘത്തിൽ പ്രവർത്തിച്ചിരുന്നു. 1956-ൽ സർക്കാർ രൂപീകരിച്ച ലൈബ്രറി അഡ്‌വൈസറി ബോർഡിൽ അംഗമായിരുന്നു. 

1951 മുതൽ 12 വർഷത്തോളം സാഹിത്യപ്രവർത്തക സഹകരണസംഘത്തിന്റെ എക്‌സിക്യൂട്ടീവ് കമ്മറ്റിയിലും പബ്ലിക്കേഷൻ കമ്മറ്റിയിലും പ്രവർത്തിച്ചു. 1962-ൽ ഇന്ത്യാ പ്രസിന്റെ മാനേജരായി സേവനമനുഷ്ഠിച്ചു. തുടർന്ന് പബ്ലിക്കേഷൻ മാനേജർ, ജനറൽ മാനേജർ എന്നീ പദവികളും വഹിച്ചു. ഏതാനും വർഷം ഭാരതചന്ദ്രിക ആഴ്ചപ്പതിപ്പിന്റെ പത്രാധിപരായി സേവനം ചെയ്തു. കേരളസാഹിത്യ അക്കാദമിയുടെ എക്‌സിക്യൂട്ടീവ് കമ്മറ്റിയിൽ 6 വർഷവും ജനറൽ കൗൺസിലിൽ 3 വർഷവും അംഗമായിരുന്നു. 

കേരള സാഹിത്യപരിഷത്തിന്റെ വൈസ് പ്രസിഡന്റായി രാമൻ നായർ പ്രവർത്തിച്ചു. കേരള ഫിലിം ചേംബറിന്റെ എക്‌സിക്യൂട്ടീവ് കമ്മറ്റി അംഗമായി 1979 വർഷത്തിൽ അംഗമായിരുന്നു. 1975 മുതൽ 25 വർഷത്തോളം പാക്കാനാർ മാസികയുടെ പത്രാധിപരായിരുന്നു ഇദ്ദേഹം. ആദ്യത്തെ നോവലായ "ജീവിക്കാൻ മറന്നുപോയ സ്ത്രീ" നിരവധി ഇന്ത്യൻ ഭാഷകളിലേക്കു വിവർത്തനം ചെയ്യപ്പെട്ടു. 1974-ൽ ഇതു കെ.എസ്.സേതുമാധവന്റെ സംവിധാനത്തിൽ ചലച്ചിത്രമായി പുറത്തിറങ്ങി. പാലാ സഹൃദയ സമിതിയുടെ തന്നെ സഹൃദയ ബുക്സിന്റെ എം.ഡി. ആയിരുന്നു. 2003 ഓഗസ്റ്റ് 11-ന് തൽസ്ഥാനത്തിരിക്കെ അന്തരിച്ചു.






നെഞ്ചുവേദനയെ തുടർന്ന് 2003 ഓഗസ്റ്റ് 11ന് അന്തരിച്ചു.


</doc>
<doc id="197452" url="https://ml.wikipedia.org/wiki?curid=197452" title="ജാനു ബറുവ">
ജാനു ബറുവ

ആസാമീസ് സംവിധായകനും, തിരക്കഥാകൃത്തും ആണ് ജാനു ബറുവ.(ജനനം :1952). അസമീസ് ഭാഷയിലും ഹിന്ദിയിലും ചിത്രങ്ങൾ ബറുവ സംവിധാനം ചെയ്തിട്ടുണ്ട്. ഭബേന്ദ്ര നാഥ് സൈക്കിയയുമായും അദ്ദേഹം ചില ചിത്രങ്ങളിൽ സഹകരിച്ചിട്ടുണ്ട്.
പുന ഫിലിം ഇൻസ്റ്റിറ്റ്യൂട്ടിൽ നിന്ന് പഠനത്തിനു ശേഷം ISRO ൽ ടി.വി. പ്രഡ്യൂസറായി പ്രവർത്തിച്ചപ്പോൾ ഇദ്ദേഹം ഇരുന്നൂറോളം വിദ്യാഭ്യാസ ലഘുചിത്രങ്ങൾ നിർമ്മിച്ചു'



</doc>
<doc id="197455" url="https://ml.wikipedia.org/wiki?curid=197455" title="സൈലന്റ് വാലി (ചലച്ചിത്രം)">
സൈലന്റ് വാലി (ചലച്ചിത്രം)

സൈദ് ഉസ്മാൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് സൈലന്റ് വാലി. പുതുമുഖങ്ങളായ നിധീഷ്, രൂപശ്രീ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. എം. ആർ. അനൂപ് രാജ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.


"ജംഗിൾ" എന്നായിരുന്നു ഈ ചിത്രത്തിന് ആദ്യമിട്ട പേര്. വാഗമണിലാണ് ഈ ചിത്രം പൂർണ്ണമായും ചിത്രീകരിച്ചത്.



</doc>
<doc id="197467" url="https://ml.wikipedia.org/wiki?curid=197467" title="ക്ലോബിയ നോവ">
ക്ലോബിയ നോവ

ക്ലോബിയ നോവ പോളണ്ടിലെ ഗ്മിന ലുബ്രനിഎക് എന്ന ഭരണ ജില്ലയിലെ ഒരു ഗ്രാമമാണ്. 


</doc>
<doc id="197471" url="https://ml.wikipedia.org/wiki?curid=197471" title="ചിത്രാരി">
ചിത്രാരി

കണ്ണൂർ ജില്ലയിലെ കൂടാളി ഗ്രാമപഞ്ചായത്തിലെ ഒരു പ്രദേശമാണ് ചിത്രാരി. കണ്ണൂർ ഇരിക്കൂർ റോഡ്‌ ഈ പ്രദേശത്തുകൂടി കടന്നു പോകുന്നു.


</doc>
<doc id="197479" url="https://ml.wikipedia.org/wiki?curid=197479" title="നയ്സ്">
നയ്സ്

ഒരിനം കായാന്തരിത ശിലയാണ് നയ്സ്. ഉന്നത മർദത്തിലും ഊഷ്മാവിലും ആഗ്നേയശിലകളും അവസാദശിലകളും കായാന്തരീകരണത്തിനു വിധേയമാകുന്നതിന്റെ ഫലമായാണ് നയ്സ് രൂപംകൊള്ളുന്നത്. ശില രൂപം പ്രാപിക്കുന്ന വേളയിൽ ഇരുണ്ടതും നിറം മങ്ങിയതുമായ ധാതുക്കൾ ക്രമീകരിക്കപ്പെടുന്നതിനാൽ ഈ ശിലകളിൽ പാളികൾ സാധാരണമാകുന്നു. പരന്നതും സൂചിപോലുള്ളതുമായ ധാതുക്കൾ സമാന്തരമായി ക്രമീകരിക്കപ്പെടുന്നതിന്റെ ഫലമായും ഇത്തരം പാളികൾ രൂപംകൊള്ളാം. ഷിസ്റ്റുപോലുള്ള പാളീകൃതസ്വഭാവം പ്രദർശിപ്പിക്കുന്ന ഇതര ശിലകളെപ്പോലെ നയ്സ് അതിന്റെ സ്തരവിന്യാസത്തിലൂടെ വളരെപ്പെട്ടെന്നു പൊട്ടിപ്പിളരുന്നില്ല.

ദൃഷ്ടിഗോചരമായ പരലുകൾ അടങ്ങിയ നയ്സ് ഷിസ്റ്റിനു സമാനമാണെങ്കിലും നയ്സിലെ ധാതുക്കളുടെ പാളീകൃത ക്രമീകരണം ഈ ശിലയെ ഷിസ്റ്റിൽ നിന്നു വളരെ വേഗം തിരിച്ചറിയാൻ സഹായിക്കുന്നു. പൊതുവേ നിർമ്മാണശിലയായി ഉപയോഗിക്കുന്ന നയ്സിനെ ഗ്രാനൈറ്റ് എന്ന വാണിജ്യനാമത്തിലാണ് ഖനനം ചെയ്യുന്നത്. പ്രീകാമ്പ്രിയൻ ശിലകളിലും പർവതരൂപീകരണ വലയങ്ങളിലുമാണ് നയ്സ് ശിലയുടെ ഉപസ്ഥിതി കൂടുതൽ രേഖപ്പെടുത്തിയിട്ടുള്ളത്.

പൊതുവേ ക്വാർട്ട്സ്സിന്റെയും ഫെൽസ്ഫാറിന്റെയും വിതാനങ്ങൾ പ്രദർശിപ്പിക്കുന്ന ശിലകളെ സൂചിപ്പിക്കുവാൻ നയ്സ് എന്ന പദം ഉപയോഗിക്കാറുണ്ട്. ഇവയ്ക്കിടയിൽ അഭ്രപാളികളും കാണാം. ഇടവിട്ടുള്ള ധാതുവിതാനങ്ങളിലെ മങ്ങിയതും ദീപ്തവുമായ ചൂർണാഭ, മങ്ങിയ ചാരനിറം എന്നിവ നയ്സിന്റെ പ്രധാന ഭൌതിക ഗുണങ്ങളാണ്. ശിലയിലെ ദീപ്തവിതാനങ്ങളിൽ ക്വാർട്ട്സ്, ഫെൽസ്ഫാർ ധാതുസംയോഗവും ഇരുണ്ട വിതാനങ്ങളിൽ ഫെറോ മഗ്നീഷ്യം ധാതുക്കളായ ബയോട്ടൈറ്റോ, അംഫിബോളോ അതുമല്ലെങ്കിൽ പൈറോക്സീനോ ആണ് കാണപ്പെടുന്നത്. മിക്കപ്പോഴും ഗാർനൈറ്റ്, കയനൈറ്റ്, സില്മിനൈറ്റ് തുടങ്ങിയ ധാതുക്കളും പരിമിതതോതിൽ അടങ്ങിയിരിക്കും. ധാതുസംയോഗത്തിൽ ഫെൽസ്ഫാറിന്റെ ആധിക്യത്തിന് ആനുപാതികമായാണ് ശിലയുടെ നിറം വ്യത്യാസപ്പെടുന്നത്. ഫെൽസ്ഫാറിന്റെ പരിമാണം കൂടിയ നയ്സ് ശിലകൾക്ക് സാധാരണയായി തവിട്ടോ ഇളം ചുവപ്പോ നിറമായിരിക്കും.

ക്വാർട്ട്സിന്റെയും ഫെൽസ്ഫാറിന്റെയും വൻതരികൾ നിറഞ്ഞതും ക്രമരഹിതമായ ധാതുവിതാനങ്ങൾ പ്രദർശിപ്പിക്കുന്നതുമാണ് മാതൃകാ നയ്സ് ശില. ഇവയ്ക്കു പുറമേ ബയോട്ടൈറ്റും അടങ്ങുന്നതാണ് ഗ്രാനൈറ്റിന്റേതിനു സമാനമായ നയ്സിന്റെ ധാതുസംയോഗം. ബയോട്ടൈറ്റ്, മസ്കവൈറ്റ്, ഹോൺ ബെൻഡ് എന്നീ ധാതുക്കളുടെ ക്രമാനുഗതമായ ക്രമീകരണമാണ് ശിലയിലെ വിതാനങ്ങളെ നിർണയിക്കുന്നത്. തരികളുടെ വലിപ്പം കുറയുകയും അഭ്രാംശം വർധിക്കുകയും ചെയ്യുന്നതിന് ആനുപാതികമായി നയ്സ് ഫെലിറ്റിക് ഷിസ്റ്റായും തരികളുടെ വലിപ്പം കുറയുന്നതോടൊപ്പം അഭ്രാംശം കുറയുകയും ചെയ്യുമ്പോൾ ശില ഗ്രാനുലൈറ്റായും പരിവർത്തനം ചെയ്യും.

ശിലയുടെ ആന്തരികഘടന, ധാതുസംയോഗം തുടങ്ങിയ സവിശേഷതകളെ അടിസ്ഥാനമാക്കി നയ്സിന് വ്യത്യസ്ത പേരുകൾ നൽകുന്നു. ആന്തരിക ഘടനയെ ആസ്പദമാക്കി നയ്സിനെ ആഗൻ നയ്സ്, വൊൻഡഡ് നയ്സ് എന്നും ധാതുസംയോഗത്തിന്റെ അടിസ്ഥാനത്തിൽ നയ്സിനെ ബയോട്ടൈറ്റ് നയ്സ്, ഹോൺബ്ലൻഡ് നയ്സ്, ഗ്രാനൈറ്റ് നയ്സ് എന്നിങ്ങനെയും പേരുകൾ നൽകി വിഭജിച്ചിരിക്കുന്നു. ആഗ്നേയ ശിലകളിൽ നിന്ന് രൂപംകൊള്ളുന്ന നയ്സിനെ പൊതുവേ ഓർതോ നയ്സ് എന്നും അവസാദ ശിലകളിൽ നിന്ന് രൂപാന്തരപ്പെടുന്നവയെ പാരാ നയ്സ് എന്നും വിളിക്കുന്നു.



</doc>
<doc id="197481" url="https://ml.wikipedia.org/wiki?curid=197481" title="ബജറ്റ് പരിധി">
ബജറ്റ് പരിധി

ബജറ്റ് പരിധി എന്നത് ഒരു ഉപഭോക്താവ് തന്റെ വരുമാനത്തിന് തുല്യമോ അതിൽ കുറവോ മൂല്യമുള്ള സാധനങ്ങളോ സേവനങ്ങളോ വാങ്ങുമ്പോൾ ഉപഭോക്താവിന്റെ വരുമാനവും സാധനങ്ങളുടേയും സേവനങ്ങളുടേയും വിലയും തമ്മിലുള്ള ബന്ധമാണ്. ഈ ബന്ധത്തിൽ വാങ്ങുവാൻ കഴിയുന്ന സാധനങ്ങളുടേയും സേവനങ്ങളുടേയും വില ഒരിക്കലും ഉപഭോക്താവിന്റെ വരുമാനത്തേക്കാൾ കൂടുവാൻ പാടില്ല. ഇവിടെ വരുമാനവും സാധനങ്ങളുടെ വിലയും തമ്മിൽ ഒരു പരിധി സൃഷ്ടിക്കപ്പെടുന്നു.

ഒരു ഉപഭോക്താവ് ഉപഭോഗത്തിനാവശ്യമായ ഉത്പന്നങ്ങൾ തിരഞ്ഞെടുക്കുമ്പോൾ എവിടെയാണോ ഏറ്റവും പ്രയോജനപ്രദമായ നിസ്സംഗതാ വക്രത്തിന്റെ ബിന്ദു ലഭ്യമായത് അവിടെ നിന്നും ഋജുരേഖ ബജറ്റ് പരിധിയിലേക്ക് മാറുന്നു. ഇങ്ങനെ നിസ്സംഗതാ വക്രത്തിൽ നിന്നുള്ള രേഖയും ബജറ്റ് ലൈനും തമ്മിൽ കൂട്ടിമുട്ടുന്നു. ഇത് അർത്ഥമാക്കുന്നത് ഉപഭോക്താവ് തന്റെ വരുമാനം പൂർണമായും ഉപഭോഗത്തിനായി ചിലവഴിച്ചു എന്നാണ്. ആ സ്പർശരേഖയിൽ (x-ഉം, y-ഉം കൂടിചേരൽ) x എന്നത് ഉത്പന്നത്തിന്റെ വിലയേയും, y എന്നത് ഉപഭോക്താവ് വാങ്ങിച്ച ഉത്പന്നങ്ങളുടെ അളവിനെയും സൂചിപ്പിക്കുന്നു. ഒരു രേഖ അത് ഒരേസമയം നിസ്സംഗതാ വക്രത്തേയും ബജറ്റ് പരിധിയേയും സ്പർശിക്കുകയാണെങ്കിൽ അതിനെ എക്സ്പാൻഷൻ പാത് എന്ന് പറയുന്നു.
എല്ലാ രണ്ട് ബജറ്റ് പരിധികളുടെയും അളവിനെ പൊതുവായി ഈ സമവാക്യം കൊണ്ട് സൂചിപ്പിക്കുന്നു:
formula_1

ഇവിടെ:

ഈ സമവാക്യത്തെ ഗ്രാഫിലെ വക്രത്തിന് അനുസൃതമായി പുനഃക്രമീകരണം നടത്തിയപ്പോൾ:
formula_7, ഇവിടെ formula_8 y-ഇന്റെർസെപ്റ്റും formula_9 ബജറ്റ് ലൈനിലെ താഴേക്കുള്ള സ്ലോപ് അഥവാ ചെരിവ് ആണ്.

വിവിധ ഘടകങ്ങൾക്ക് ബജറ്റ് ലൈനിൽ മാറ്റം വരുത്താൻ സാധിക്കും. വരുമാനത്തിലുണ്ടാകുന്ന വ്യത്യാസം (m), ഒരു പ്രത്യേക ഉത്പന്നത്തിന്റെ വിലയിലുണ്ടാകുന്ന വ്യത്യാസം (formula_10), അല്ലെങ്കിൽ മറ്റുള്ള ഉത്പന്നങ്ങളുടെ വിലയിൽ ഉണ്ടാകുന്ന വ്യത്യാസം എന്നിവയാണ് ബജറ്റ് ലൈനിനെ സ്വാധീനിക്കുന്ന ഘടകങ്ങൾ. (formula_11).

A production-possibility frontier is a budget constraint presented by the limitation of available factors of production. Under autarky this is also the limitation of consumption by individuals in the country. However, the benefits of international trade are generally demonstrated through allowance of a shift in the consumption-possibility frontiers of each trade partner which allows access to a more appealing indifference curve.
On "toolbox", Hecksher-Ohlin and Krugman models of international trade, the budget constraint of the economy (its CPF) is determined by the terms-of-trade (TOT) as a downward-sloped line with slope equal to those TOTs of the economy (The TOTs are given by the price ratio Px/Py, where x is the exportable commodity and y is the importable).

While low level demonstrations of budget constraints are often limited to two good situations which provide easy graphical representation, it is possible to demonstrate the relationship between multiple goods through a budget constraint.

In such a case, assuming there are formula_12 goods, called formula_13 for formula_14, that the price of good formula_13 is denoted by formula_16, and if formula_17 is the total amount that may be spent, then the budget constraint is:

Further, if the consumer spends his income entirely, the budget constraint binds:
In this case, the consumer cannot obtain an additional unit of good formula_13 without giving up some other good. For example, he could purchase an additional unit of good formula_13 by giving up formula_22 units of good formula_23


</doc>
<doc id="197500" url="https://ml.wikipedia.org/wiki?curid=197500" title="ചെറിയഴീക്കൽ">
ചെറിയഴീക്കൽ

കേരളത്തിൽ കൊല്ലം ജില്ലയിലെ കരുനാഗപ്പള്ളിക്ക് പടിഞ്ഞാറു ഭാഗത്തുള്ള ഒരു തീരദേശ ഗ്രാമമാണ് ചെറിയഴീക്കൽ. ഇത് ആലപ്പാട് പഞ്ചായത്തിന്റെ ഭാഗമാണ്. 



</doc>
<doc id="197503" url="https://ml.wikipedia.org/wiki?curid=197503" title="ദീപക് നയ്യാർ">
ദീപക് നയ്യാർ

സാമ്പത്തിക ശാസ്ത്രജ്ഞനായ ദീപക് നയ്യാർ 1946 സെപ്റ്റംബർ 26-ന് പട്യാലയിൽ ജനിച്ചു. പിതാവ് സോഹൻലാൽ നയ്യാർ. മാതാവ് വിദ്യാനയ്യാർ. ഡൽഹി സർവകലാശാലയുടെ വൈസ്ചാൻസലറായിരുന്ന നയ്യാർ, ഇപ്പോൾ ഡൽഹി ജവഹർലാൽ നെഹ്റു സർവകലാശാലയിൽ സാമ്പത്തിക ശാസ്ത്രവിഭാഗത്തിൽ പ്രൊഫസറായി പ്രവർത്തിക്കുന്നു.

ന്യൂഡൽഹിയിലെ സെന്റ് സ്റ്റീഫൻസ് കോളജിൽ പഠനം പൂർത്തിയാക്കി. റോഡെസ് (Rhodes) സ്കോളർഷിപ്പിന് അർഹനായതിനെത്തുടർന്ന് ഓക്സ്ഫഡ്സർവകലാശാലയിലെ ബല്ലിയോൽ (Balliol) കോളജിൽ പ്രവേശനം ലഭിച്ചു. തുടർന്ന് ധനതത്ത്വശാസ്ത്രത്തിൽ ബി.എൽ., ഡി.ഫിൽ ബിരുദങ്ങൾ നേടി.

അമേരിക്കയിലെ സോഷ്യൽ സയൻസ് റിസർച്ച് കൌൺസിലിന്റെ 2001 - 2007 കാലയളവിലെ ഡയറക്ടർബോർഡംഗം, 2004-2007-ൽ ഓക്സ്ഫഡ് സർവകലാശാലയ്ക്കു കീഴിലുള്ള എലിസബത്ത് ഹൌസിലെ ഡിപ്പാർട്ട്മെന്റ് ഒഫ് ഇന്റർനാഷണൽ ഡവലപ്മെന്റിന്റെ ഉപദേശകസമിതിയുടെ ചെയർമാൻ, ഇന്ത്യൻ എക്കണോമിക്സ് അസോസിയേഷൻ പ്രസിഡന്റ്, ഓക്സ്ഫഡ് ബല്ലിയോൽ (Balliol) കോളജിൽ ഓണററി ഫെലൊ, ഹെൽസിങ്കിയിലെ (Helsinki) വേൾഡ് ഇൻസ്റ്റിറ്റ്യൂട്ട് ഫോർ ഗവർണൻസ് ചെയർമാൻ, പാരീസ് കേന്ദ്രമായി പ്രവർത്തിക്കുന്ന ഇന്റർനാഷണൽ അസോസിയേഷൻ ഒഫ് യൂണിവേഴ്സിറ്റിയുടെ വൈസ് പ്രസിഡന്റ് എക്കണോമിക് ആൻഡ് പൊളിറ്റിക്കൽ വീക്കിലിയുടെ പ്രസാധകരായ സമീക്ഷ ട്രസ്റ്റിന്റെ ചെയർമാൻ എന്നീ നിലകളിൽ പ്രവർത്തിച്ചിട്ടുണ്ട്. നിലവിൽ എസ്.എ.ഐ.എൽ. (SAIL) എന്നീ സ്ഥാപനങ്ങളുടെ ഡയറക്ടർ ബോർഡ് അംഗമായി പ്രവർത്തിക്കുന്നു.

രാജ്യത്തിനകത്തും പുറത്തുമായി നിരവധി കമ്മീഷനുകളിലും കമ്മിറ്റികളിലും ബോർഡുകളിലും അംഗമായിരുന്നിട്ടുണ്ട്. ഇന്ത്യയിലെ നാഷണൽ നോളജ് കമ്മീഷൻ അംഗമായിരുന്നു. വേൾഡ് കമ്മീഷൻ ഓൺ ദി സോഷ്യൽ ഡൈമൻഷൻസ് അംഗം, സ്റ്റേറ്റ് ട്രേഡിങ് കോർപ്പറേഷന്റെ ഡയറക്ടർ ബോർഡംഗം, സ്റ്റേറ്റ് ബാങ്ക് ഒഫ് ഇന്ത്യ, എക്സ്പോർട്ട്-ഇംപോർട്ട് ബാങ്ക് ഒഫ് ഇന്ത്യ, മാരുതി ഉദ്യോഗ് എന്നീ സ്ഥാപനങ്ങളുടെ ഭരണ-ഉപദേശക സമിതി അംഗം എന്നീ നിലകളിൽ പ്രവർത്തിച്ചുവരുന്നു.

ഇന്റർനാഷണൽ എക്കണോമിക്സ്, മാക്രോ എക്കണോമിക്സ്, ഡെവലപ്മെന്റ് എക്കണോമിക്സ് തുടങ്ങിയ പഠന ശാഖകളിൽ നിരവധി പ്രമുഖ ഗവേഷണ പഠനങ്ങൾ ദീപക് നയ്യാർ രചിച്ചിട്ടുണ്ട്. വാണിജ്യനയം, വ്യാവസായിക അടവുനയവും സമീപനങ്ങളും, ഘടനാപരമായ മാറ്റങ്ങൾ, സാമ്പത്തിക ഉദാരീകരണം, വാണിജ്യസിദ്ധാന്തം തുടങ്ങിയ വിഷയങ്ങളിൽ പഠനങ്ങളും പുസ്തകങ്ങളും രചിച്ചിട്ടുണ്ട്. ഇന്ത്യയുടെ സാമ്പത്തിക വികസനവുമായി ബന്ധപ്പെട്ട് ഒട്ടേറെ രചനകളും നിർവഹിച്ചിട്ടുണ്ട്. ആഗോളവത്കരണവും വികസനവുമായി ബന്ധപ്പെട്ടതാണ് നയ്യാറുടെ സമകാലിക ഗവേഷണ പഠനങ്ങൾ. സാമ്പത്തികശാസ്ത്രത്തിലെ സംഭാവനകൾക്ക് വി.കെ.ആർ.വി. റാവു അവാർഡിന് അർഹനായിട്ടുണ്ട്.

എന്നിവയാണ് പ്രധാന കൃതികൾ.


</doc>
<doc id="197516" url="https://ml.wikipedia.org/wiki?curid=197516" title="വേൽസ്">
വേൽസ്

യുണൈറ്റഡ് കിങ്ഡത്തിലെ ഒരു രാജ്യമാണ് വേൽസ്. കിഴക്കേ അതിർത്തിയിൽ ഇംഗ്ലണ്ടും, പടിഞ്ഞാറേ അതിർത്തിയിൽ ഐറിഷ് കടലുമുണ്ട്. ഇവിടെ ഇംഗ്ലീഷാണ് പരക്കെ സംസാരിക്കപ്പെടുന്നതെങ്കിലും വേൽസിനു തനതായ ഒരു ഭാഷയുണ്ട്. അതിനെ വെൽഷ് എന്ന് പറയുന്നു. വെൽഷ് ജനത ഒരു കെൽറ്റിക് വംശമാണ്. അഞ്ചാം നൂറ്റാണ്ടിൽ ബ്രിട്ടണിൽ റോമൻ അധീശത്വം അവസാനിച്ചതോടെയാണ് വേൽസ് ഒരു രാജ്യമായി ഉരുത്തിരിഞ്ഞു വന്നത്. പതിനഞ്ചാം നൂറ്റാണ്ട് മുതൽ വേൽസ് ഇംഗ്ലണ്ടിന്റെ അധീനതയിലാണ്. 


</doc>
<doc id="197518" url="https://ml.wikipedia.org/wiki?curid=197518" title="മലർ">
മലർ

നെല്ല് വറുത്ത് ഉണ്ടാക്കുന്ന ഉത്‌പന്നമാണ് മലർ. ഇത് ഭക്ഷ്യയോഗ്യമാണ്. പ്രധാനമായും ക്ഷേത്രങ്ങളിലും മറ്റു പൂജകൾക്കും അവശ്യം വേണ്ട വസ്തുവാണ് മലർ.


</doc>
<doc id="197528" url="https://ml.wikipedia.org/wiki?curid=197528" title="കാട്ടുരാച്ചുക്ക്">
കാട്ടുരാച്ചുക്ക്

കാട്ടുരാച്ചുക്കിന്റെ ഇംഗ്ലീഷിലെ പേര് Jungle Nightjar എന്നാണ്. ശാസ്ത്രീയനാമം Caprimulgus indicus എന്നുമാണ്. 

കുറ്റിക്കാടുകളിലും വലിയകാടുകളുടെ അരികുകളിലുമാണ് താമസിക്കുന്നത്. സന്ധ്യ മുതൽ പുലരുംവരെ ഇവ ശബ്ദമുണ്ടാക്കിക്കൊണ്ടിരിക്കും. 

മിക്ക സമയത്തും തറയിൽ ചേർന്നിരിക്കുകയാണ് ഇവ ചെയ്യുക.

തവിട്ടു നിറമാണ്. ശരീരത്തിനു നെടുകെ കുറെ കറുത്ത അടയാളങ്ങളും വെളുത്ത കുത്തുകളുമുണ്ട്. കഴുത്തിൽ വെള്ള വരയുണ്ട്. 

ജനുവരി മുതൽ മാർച്ചു വരെയാണ് മുട്ടയിടുന്ന കാലം. രണ്ടുമുട്ടകൾ വരെയിടും. ആണും പെണ്ണും മാറി മാറി അടയിരിക്കും. 16 -17 ദിവസങ്ങൾക്കുള്ളിൽ മുട്ട വിരിയും.



</doc>
<doc id="197540" url="https://ml.wikipedia.org/wiki?curid=197540" title="മുള്ളരിങ്ങാട്">
മുള്ളരിങ്ങാട്

ഇടുക്കി ജില്ലയിലെ ഒരു കുടിയേറ്റ ഗ്രാമം ആണ് മുള്ളരിങ്ങാട്. ഇടുക്കി, എറണാകുളം ജില്ലകളുടെ അതിർത്തി പ്രദേശം ആണ് ഈ സ്ഥലം. കോതമംഗലത്തു നിന്നും ഇടുക്കി, കട്ടപ്പന, കുമളി തുടങ്ങിയ സ്ഥലങ്ങളിലേക്ക് പോകാനുള്ള ഒരു എളുപ്പവഴി ആണ് ഈ സ്ഥലം . പക്ഷേ യാത്ര സൗകര്യം വളരെ കുറവാണ്. ജനങ്ങളിൽ ഭൂരിഭാഗവും സിറിയൻ കത്തോലിക്കരും, മുസ്ലിം മതവിഭാഗവും ഹിന്ദുക്കളും ആണ്. ക്രിസ്ത്യൻ സഭകളിൽ കത്തോലിക്കാ ദോവലയവും, യാക്കോബായ ദേവാലയവും , ബ്രദറൺ ആരാധനാലയവും സി.എസ്.ഐ ദേവാലയവും, പെന്തികോ സത് ദേവാലയവും ഉണ്ട്.

മുള്ളരിങ്ങാട് ജംഗ്ഷനിൽ ഉള്ള ക്രൈതവ ദേവാലയമാണ് ബ്രദറൺ ആരാധനാലയം.
വാളകം സ്വദേശിയായ എ.എം പ്രസാദ് & ഡോ.ലിസ്സി പ്രസാദ് കുടുംബമായി മിഷ്നറിമാരായി ഈ പ്രദേശത്ത് കടന്നു വരികയും ആതുര സേവനത്തോടൊപ്പം ജനങ്ങൾക്ക് ആത്മീയ അവബോധം നൽകുകയും ചെയ്തു. അങ്ങനെ 1991 ൽ സ്ഥാപിതമായതാണ് ഈ ദേവാലയം.

മുള്ളരിങ്ങാട് ലോവർ പ്രൈമറി സ്ക്കൂളും, മുള്ളരിങ്ങാട് ഗവണ്മെന്റ് ഹയർ സെക്കണ്ടറി സ്ക്കൂളും ആണ് ഇവിടെ ഉള്ള വിദ്യാഭ്യാസ സ്ഥാപനങ്ങൾ. ഇടുക്കി ജില്ലയിൽ തന്നെ വിജയ ശതമാനം വളരെ കുറവുള്ള ഒരു സ്ക്കൂൾ ആയിരുന്നു മുള്ളരിങ്ങാട് ഗവണ്മെന്റ് ഹയർ സെക്കണ്ടറി സ്കൂൾ. പക്ഷേ ഇപ്പോൾ ഇതിൽ ഒരു മാറ്റം വന്നിട്ടുണ്ട്. ഉപരി പഠനത്തിനായി ഇവിടെ ഉള്ള കുട്ടികൾ പ്രധാനമായും ആശ്രയിക്കുന്നത് കോതമംഗലം, തൊടുപുഴ തുടങ്ങിയ പട്ടണങ്ങളെ ആണ്. 
മുള്ളരിങ്ങാട് നിന്നും ഏകദേശം പത്തു കിലോ മീറ്റർ അകലെ ഉള്ള ഒരു വിനോദ സഞ്ചാര കേന്ദ്രം ആണ് മീനുളിയാൻ പാറ. പക്ഷേ യാത്ര സൗകര്യം കുറവായത് കൊണ്ട് ഇവിടെ സഞ്ചാരികളുടെ തിരക്ക് വളരെ കുറവാണ്.

മുള്ളരിങ്ങാട് - തലക്കോട് പാത, മുള്ളരിങ്ങാട് - പൈങ്ങോട്ടുർ പാത, എന്നിവയാണ് ഇവിടുത്തെ പ്രധാന പാതകൾ. ഇതിൽ മുള്ളരിങ്ങാട് - തലക്കോട് റോഡ്‌ ദേശീയപാത നാൽപ്പത്തൊമ്പതുമായി (കൊച്ചി - രാമേശ്വരം ഹൈവേ ) തലക്കോട് (നേര്യമംഗലത്തിനു 3 കിലോമീറ്റർ പടിഞ്ഞാറ്) വെച്ച് കൂട്ടിമുട്ടുന്നു.


</doc>
<doc id="197546" url="https://ml.wikipedia.org/wiki?curid=197546" title="ഓറഞ്ച് (മലയാളചലച്ചിത്രം)">
ഓറഞ്ച് (മലയാളചലച്ചിത്രം)

ബിജു വർക്കി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഓറഞ്ച്. കലാഭവൻ മണി, ബിജു മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ബിജു വർക്കിയും സുരേഷ് കൊച്ചമ്മിണിയുമാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.





</doc>
<doc id="197548" url="https://ml.wikipedia.org/wiki?curid=197548" title="വധശിക്ഷ ഭൂട്ടാനിൽ">
വധശിക്ഷ ഭൂട്ടാനിൽ

ഭൂട്ടാനിൽ, വധശിക്ഷ 2004 മാർച്ച് 20-ൻ സ്ഥിരമായി നിർത്തലാക്കപ്പെട്ടു. നിലവിലുള്ള ഭരണഘടന (2008) വധശിക്ഷ നിർത്തലാക്കിയിട്ടുണ്ട്. ഈ നിരോധനം ഭൂട്ടാന്റെ ഭരണഘടന വാഗ്ദാനം ചെയ്യുന്ന പല മൗലികാവകാശങ്ങളിലും മനുഷ്യാവകാശങ്ങളിലും ആവർത്തിച്ചുറപ്പിക്കുന്നുണ്ട്. ചില മൗലികാവകാശങ്ങൾ ഭൂട്ടാൻ പൗരന്മാർക്കു മാത്രം ഉറപ്പു നൽകുമ്പോൾ (വോട്ടവകാശം, ഭൂമി കൈവശം വയ്ക്കാനുള്ള അവകാശം, തുല്യ വേതനത്തിനുള്ള അവകാശം എന്നിവ ഉദാഹരണം) വധശിക്ഷാ നിരോധനം ഭൂട്ടാനിലുള്ള എല്ലാവർക്കും ബാധകമാണ്.

ആദ്യത്തെ ഭൂട്ടാൻ രാജാവ് ഉഗ്യൈൻ വാംങ്ചുക്കിന്റെ ഭരണപരിഷ്കാരമനുസരിച്ച് കുറ്റം ചെയ്ത സ്ഥലം വിട്ടോടുന്ന കൊലപാതകികൾക്കും സർക്കാർ രേഖകൾ വ്യാജമായി ചമയ്ക്കുന്നവർക്കുമാണ് വധശിക്ഷകൾ നൽകാവുന്നത്. 1992-ലെ ദേശസുരക്ഷന്നിയമമനുസരിച്ച് "മനഃപൂർവ്വം രാജ്യത്തെ രാജാവിന്റെ സർക്കാരിനെ ഒറ്റികൊടുക്കാനുദ്ദേശിച്ച് ശത്രുവിന് സഹായവും സൗഖ്യവും കൊടുക്കുക" എന്ന രാജ്യദ്രോഹക്കുറ്റം ചെയ്യുന്നവർക്കും വധശിക്ഷ നൽകാവുന്നതാണ്. "

1964 ഏപ്രിൽ അഞ്ചിന് പ്രധാനമന്ത്രി ജിഗ്മെ പാൽഡൻ ഡോർജി രാഷ്ട്രീയ കിടമത്സരത്തിന്റെ ഭാഗമായി കൊല്ലപ്പെട്ടു. രാജാവിന്റെ മാതുലനും റോയൽ ഭൂട്ടാൻ ആർമിയുടെ തലവനുമായ നാംഗ്യാൽ ബഹാദൂർ അട്ടിമറിക്കുറ്റമാരോപിച്ച് വധിക്കപ്പെട്ടവരിൽ പെടുന്നു.



</doc>
<doc id="197554" url="https://ml.wikipedia.org/wiki?curid=197554" title="സുനിൽ ജാന">
സുനിൽ ജാന

പ്രശസ്തനായ ഭാരതീയ ഫോട്ടോഗ്രാഫറായിരുന്നു സുനിൽ ജാന (1918 – 2012 ജൂൺ 21). പത്മശ്രീ, പത്മഭൂഷൺ ഉൾപ്പെടെ നിരവധി പുരസ്കാരങ്ങൾ നേടിയിട്ടുണ്ട്. ബംഗാൾ ക്ഷാമത്തിന്റെ ദുരിതചിത്രങ്ങൾ പൊതുസമൂഹത്തിലെത്തിച്ചത് ജാനയുടെ നിശ്ചല ചിത്രങ്ങളായിരുന്നു.
1918-ൽ അസമിൽ ജനിച്ച അദ്ദേഹം വളർന്നത് കൊൽക്കത്തയിലായിരുന്നു. സെന്റ് സേവ്യേഴ്സിലെയും പ്രസിഡൻസി കോളേജിലെയും പഠനകാലത്ത ഇടതുപക്ഷവിദ്യാർഥി പ്രസ്ഥാനത്തിൽ ആകൃഷ്ടനായി. കമ്യൂണിസ്റ്റ് പാർട്ടി നേതാവായ പി.സി. ജോഷിയാണ് ജാനയിലെ ഫോട്ടോഗ്രാഫറെ തിരിച്ചറിഞ്ഞത്. ജോഷിക്കൊപ്പം സഞ്ചരിച്ച് പകർത്തിയ ചിത്രങ്ങളാണ് 1943-ലെ ബംഗാൾ ക്ഷാമത്തിന്റെ യഥാർഥചിത്രം പുറത്തുകൊണ്ടു വന്നത്. പിന്നീട് ചിത്തോപ്രസാദിനൊപ്പം മുംബൈയിലെ കമ്യൂൺ കേന്ദ്രമായി പ്രവർത്തിച്ചു. പ്രോഗ്രസീവ് റൈറ്റേഴ്സ് അസോസിയേഷനുമായും ഇന്ത്യൻ പീപ്പിൾസ് തിയറ്റർ അസോസിയേഷനുമായും ബന്ധപ്പെട്ട് പ്രവർത്തിച്ചു. ജാനയുടെ ചിത്രങ്ങൾ ലൈഫ് മാഗസിനിലും തുടർച്ചയായി പ്രസിദ്ധീകരിച്ചു. പീപ്പിൾ ഏജിലായിരുന്നു അദ്ദേഹത്തിന്റെ ഫോട്ടോകൾ അധികവും അക്കാലത്ത് വന്നത്. കൊൽക്കത്ത കേരന്ദീകരിച്ച് അദ്ദേഹം സത്യജിത് റേ, ചിദാനന്ദദാസ് ഗുപ്ത, ഹരിദാസ് ഗുപ്ത എന്നിവരോടൊപ്പം കൽക്കട്ട ഫിലിം സൊസൈറ്റിയുമായും ബന്ധപ്പെട്ട് പ്രവർത്തിച്ചു.
ലോകവ്യാപകമായി വിവിധ നഗരങ്ങളിൽ ഫോട്ടോപ്രദർശനം നടത്തിയിട്ടുണ്ട്. ഫോട്ടോഗ്രഫിയെക്കുറിച്ചുള്ള മൂന്നു പുസ്തകങ്ങളും അദ്ദേഹം രചിച്ചു. ബിബിസിയുൾപ്പടെ ജാനയെക്കുറിച്ച് മൂന്ന് ഡോക്യുമെന്ററികളും നിർമ്മിച്ചിട്ടുണ്ട്.

പുരോഗമന പ്രസ്ഥാനത്തിന്റെ ആദ്യകാല ഫോട്ടോഗ്രാഫറുമായിരുന്നു അദ്ദേഹം. കയ്യൂർ കേസിൽ തൂക്കിക്കൊല്ലപ്പെട്ട കമ്മ്യൂണിസ്റ്റുകാരുടെ വീടു സന്ദർശിച്ച പി സി ജോഷി ഒരു വഞ്ചിയിൽ മടങ്ങുന്നത് അദ്ദേഹമെടുത്ത പ്രസിദ്ധമായ ഒരു ഫോട്ടോയാണ്. വള്ളത്തോളുമായി അദ്ദേഹം നടത്തിയ അഭിമുഖം അന്ന് കമ്മ്യൂണിസ്റ്റ് പാർടി പത്രമായിരുന്ന പീപ്പിൾസ് വാർ പ്രസിദ്ധപ്പെടുത്തിയിരുന്നു.




</doc>
<doc id="197558" url="https://ml.wikipedia.org/wiki?curid=197558" title="ജെ.എ. ചാക്കോ">
ജെ.എ. ചാക്കോ

കേരളത്തിലെ പൊതുപ്രവർത്തകനും കേരള കോൺഗ്രസ് സ്ഥാപക നേതാക്കളിലൊരാളുമാണ് ജെ.എ.ചാക്കോ (25 ജൂലൈ 1925 - 23 ജൂൺ 2012). അഭിഭാഷകനും പ്രമുഖ സഹകാരിയുമായിരുന്നു. മൂന്നും നാലും അഞ്ചും കേരള നിയമ സഭകളിൽ അംഗമായിരുന്നു.

കോട്ടയം ജില്ലയിൽ അബ്രഹാമിന്റേയും റോസമ്മയുടെയും മകനായി ജനിച്ചു. കോട്ടയം ജില്ലയിലെ അകലക്കുന്നം മണ്ഡലത്തെ 1964 മുതൽ 1977 വരെ തുടർച്ചയായി അദ്ദേഹം നിയമസഭയിൽ പ്രതിനിധീകരിച്ചു. ഗവ. പ്ലീഡർ സ്ഥാനത്തുനിന്ന് രാജിവച്ച് 1964ൽ മത്സരിച്ച് ജയിച്ചെങ്കിലും രാഷ്ട്രീയ അസ്ഥിരതയെത്തുടർന്ന് നിയമസഭ പിരിച്ചുവിട്ടതിനാൽ എം.എൽ.എ.യായി പ്രവർത്തിക്കാനായില്ല. 1965 മുതൽ മൂന്ന് തിരഞ്ഞെടുപ്പുകളിൽ അകലക്കുന്നത്ത് ജയിച്ചു. 77 വരെ നിയമസഭാംഗമായി തുടർന്നു.

അകലക്കുന്നം മണ്ഡലം ഇല്ലാതായതിനാൽ 1980ൽ മത്സരിക്കാനായില്ല. 1982ലെ നിയമസഭാ തിരഞ്ഞെടുപ്പിൽ ഇടത് സ്വതന്ത്രനായി കെ.എം.മാണിക്കെതിരെ പാലായിൽ മത്സരിച്ചെങ്കിലും പരാജയപ്പെട്ടു. പിന്നീട് സജീവ രാഷ്ട്രീയത്തിൽനിന്ന് പിൻവാങ്ങി സഹകരണമേഖലയിൽ വ്യാപൃതനായി. 

ഭാര്യ: കാതറൈൻ


</doc>
<doc id="197601" url="https://ml.wikipedia.org/wiki?curid=197601" title="വധശിക്ഷ സൈപ്രസിൽ">
വധശിക്ഷ സൈപ്രസിൽ

കൊലപാതകക്കുറ്റത്തിന് വധശിക്ഷ നൽകുന്നത് 1983 ഡിസംബർ 15-ന് സൈപ്രസിൽ നിർത്തലാക്കപ്പെട്ടിരുന്നു. എല്ലാ കുറ്റങ്ങൾക്കും വധശിക്ഷ ഒഴിവാക്കപ്പെട്ടത് 2002 ഏപ്രിൽ 19-നാണ്. പൊതുവും രാഷ്ട്രീയവുമായ അവകാശങ്ങൾക്കായുള്ള അന്താരാഷ്ട്ര ഉടമ്പടിയുടെ നിർബന്ധമല്ലാത്ത രണ്ടാം പ്രൊട്ടോക്കോൾ സൈപ്രസ് അംഗീകരിച്ചിട്ടുണ്ട്. ഈ ഉടമ്പടി വധശിക്ഷ പൂർണ്ണമായി നിർത്തലാക്കാൻ വ്യവസ്ഥ ചെയ്യുന്നു. ആദ്യം ഈ പ്രോട്ടോക്കോൾ നടപ്പാക്കുന്നതിനെ എതിർത്തിരുന്നെങ്കിലും പിന്നീട് എതിർപ്പ് പിൻവലിച്ചു. 

അവസാന വധശിക്ഷ 1962 ജൂൺ 13-നാണ് നടന്നത്. കൊലപാതകക്കുറ്റത്തിന് ഹാംബിസ് സക്കറിയ, മൈക്കൽ ഹിലെറ്റികോസ്, ലസാരിസ് ഡെമെട്രിയോ എന്നിവരെ തൂക്കിക്കൊല്ലുകയായിരുന്നു. 

സ്വാതന്ത്ര്യത്തിനു മുൻപ് 1956-ലും 1957-ലുമായി 9 ആൾക്കാരെ ബ്രിട്ടൻ 9 പേരെ ഇ.ഒ.കെ.എ. എന്ന സംഘടനയുടെ അംഗങ്ങളായി നടത്തിയ പ്രവർത്തനങ്ങൾക്ക് ശിക്ഷയെന്ന നിലയിൽ തൂക്കിക്കൊന്നിരുന്നു. 

ടർക്കിഷ് റിപ്പബ്ലിക് ഓഫ് നോർതേൺ സൈപ്രസ് എന്ന അംഗീകൃതമല്ലാത്ത രാജ്യം വധശിക്ഷ ചില സാഹചര്യങ്ങളിൽ നൽകാനുള്ള നിയമം നിലനിർത്തിയിട്ടുണ്ട്. ഭരണഘടനയുടെ ആർട്ടിക്കിൾ 15 യുദ്ധസമയത്ത് രാജ്യദ്രോഹം ചെയ്യുന്നതിനും, തീവ്രവാദ പ്രവർത്തനങ്ങൾക്കും, കടൽക്കൊള്ളയ്ക്കും, ആവർത്തിച്ചുള്ള കൊലപാതകങ്ങൾക്കും വധശിക്ഷ നടപ്പാക്കാമെന്ന് വ്യവസ്ഥ ചെയ്യുന്നുണ്ട്. ഈ സാഹചര്യങ്ങളിലും ആർട്ടിക്കിൾ 78 അനുസരിച്ച് വധശിക്ഷ ജനപ്രാതിനിദ്ധ്യസഭയുടെ അനുവാദമില്ലാതെ നടത്താനാവില്ല. 1962-നു ശേഷം 2012 വരെ വധശിക്ഷകളൊന്നും ഉണ്ടായിട്ടില്ല. 


</doc>
<doc id="197602" url="https://ml.wikipedia.org/wiki?curid=197602" title="വധശിക്ഷ ഇക്വഡോറിൽ">
വധശിക്ഷ ഇക്വഡോറിൽ

ഇക്വഡോറിലെ പീനൽ കോഡ് (Código Penal de la Republica del Ecuador) പ്രകാരം ഒരു കുറ്റത്തിനും വധശിക്ഷ നൽകാൻ പാടുള്ളതല്ല. 


"Código Penal, Legislación Conexa, Concordancias": Corporación de Estudios y Publicaciones, Quito, Ecuador, Febrero 2007


</doc>
<doc id="197610" url="https://ml.wikipedia.org/wiki?curid=197610" title="പി.ജെ. കുര്യൻ">
പി.ജെ. കുര്യൻ

കേരളത്തിലെ ഒരു പൊതു പ്രവർത്തകനാണ് പി.ജെ. കുര്യൻ. 2012 ആഗസ്റ്റ് 21 ന് രാജ്യസഭാ ഉപാധ്യക്ഷനായി തെരഞ്ഞെടുക്കപ്പെട്ടു. മാവേലിക്കര, ഇടുക്കി ലോക്‌സഭാ മണ്ഡലങ്ങളിൽനിന്ന് ആറുതവണ വിജയിച്ചിട്ടുള്ള പി.ജെ. കുര്യൻ ചീഫ് വിപ്പ്, കേന്ദ്ര മന്ത്രി തുടങ്ങിയ സ്ഥാനങ്ങളും വഹിച്ചിട്ടുണ്ട്. രാജ്യസഭയിലും അംഗമായിരുന്നു. ഐ.ഐ.ടി. ചെയർമാൻ സ്ഥാനവും വഹിച്ചിട്ടുണ്ട്. 2012 ജൂണിൽ രാജ്യസഭയിലേക്ക് തെരഞ്ഞെടുക്കപ്പെട്ടു.
തിരുവല്ല വെണ്ണിക്കുളം പടുത്തോട് പള്ളത്ത് പരേതരായ പി.ജി. ജോസഫിന്റെയും റാഹേലമ്മ ജോസഫിന്റെയും നാല് മക്കളിൽ മൂന്നാമനായി ജനിച്ച കുര്യൻ കോഴഞ്ചേരി സെന്റ് തോമസ് കോളജിലെ ഫിസിക്‌സ് പ്രൊഫസറായിരുന്നു. ലോക്‌സഭയും, രാജ്യസഭയും നിയന്ത്രിക്കുവാനുള്ള അവസരവും അദ്ദേഹത്തിന് ലഭിച്ചിട്ടുണ്ട്. കഴിഞ്ഞ തവണ രാജ്യസഭാംഗമായിരുന്നപ്പോൾ പാനൽ ഓഫ് ചെയർമാന്മാരുടെ പട്ടികയിലും അംഗമായിരുന്നു. കേന്ദ്ര വ്യവസായ വാണിജ്യ വകുപ്പ് മന്ത്രി, ഊർജ്ജവകുപ്പ് മന്ത്രി എന്നീ സ്ഥാനങ്ങൾ അദ്ദേഹം വർഷങ്ങളോളം കൈകാര്യം ചെയ്തു. 1980ൽ ആണ് പി.ജെ. കുര്യൻ ആദ്യമായി ലോക്‌സഭയിൽഎത്തുന്നത്. ചീഫ് വിപ്പ്, രാജ്യസഭയിലെ സീനിയർ വൈസ് ചെയർമാൻ, എ.ഐ.ടി. ചെയർമാൻ, യു.എൻ. പ്രതിനിധിയായി 1994, 1997, 2011 ഇന്ത്യൻ പ്രതിനിധിയായി പങ്കെടുത്തു. ഇപ്പോൾ എ.എഫ്.പി.പി.ഡി. വൈസ് ചെയർമാൻ ആണ്.
2012 ആഗസ്റ്റ് 21 ന് രാജ്യസഭാ ഉപാധ്യക്ഷനായി തെരഞ്ഞെടുക്കപ്പെട്ടു. പ്രതിപക്ഷം സ്‌ഥാനാർത്ഥിയെ നിർത്താതിരുന്നതിനാൽ ഏകകണ്‌ഠമായിരുന്നു തെരഞ്ഞെടുപ്പ്‌. കുര്യന്റെ പേര്‌ പ്രധാനമന്ത്രി മൻമോഹൻ സിംഗ് നിർദ്ദേശിച്ചു. രാജ്യസഭാ ഉപാധ്യക്ഷനാകുന്ന രണ്ടാമത്തെ മലയാളിയാണ് പി.ജെ. കുര്യൻ. 
ഭാര്യ : സൂസൻ കുര്യൻ

സൂര്യനെല്ലി സ്ത്രീപീഡനക്കേസിൽ പി.ജെ കുര്യനെ പ്രതിചേർക്കണമെന്നാവശ്യപ്പെട്ട് പെൺകുട്ടി അഭിഭാഷകന് കത്തയച്ചിരുന്നു. കുമളി പഞ്ചായത്ത് ഗസ്റ്റ് ഹൗസിൽ വെച്ച് കുര്യൻ പീഡിപ്പിച്ചതായി അന്വേഷണ ഉദ്യോഗസ്ഥരോട് പറഞ്ഞെങ്കിലും കുര്യനെ രക്ഷിക്കാൻ അന്വേഷണ ഉദ്യോഗസ്ഥർ ശ്രമിച്ചതായി പെൺകുട്ടി ആരോപിച്ചിരുന്നു. കുര്യനെതിരെ പീരുമേട് കോടതിയിൽ പെൺകുട്ടി സ്വകാര്യ അന്യായം നൽകിയിരുന്നുവെങ്കിലും കുര്യനെ കോടതി വിചാരണ ചെയ്തില്ല. കുര്യനെ പ്രതിപ്പട്ടികയിൽനിന്ന് ഒഴിവാക്കിയതിനെതിരെ സംസ്ഥാന സർക്കാർ സമർപ്പിച്ച ഹർജി 2007ൽ മുൻ സുപ്രീംകോടതി ചീഫ് ജസ്റ്റിസ് കെ.ജി. ബാലകൃഷ്ണന്റെ നേതൃത്വത്തിലുള്ള ബെഞ്ച് മുമ്പാകെയാണ് വന്നത്. കുര്യനെ പ്രതിപ്പട്ടികയിൽ ഉൾപ്പെടുത്തി വിചാരണ നേരിടണമെന്നായിരുന്നു അന്നത്തെ ഇടത് സർക്കാർ സുപ്രീംകോടതിയിൽ സമർപ്പിച്ച ഹർജിയിൽ ആവശ്യപ്പെട്ടിരുന്നത്. എന്നാൽ, കേസിന്റെ വിശദാംശങ്ങളിലേക്ക് കടക്കാതെ ഹർജി തള്ളി.



</doc>
<doc id="197612" url="https://ml.wikipedia.org/wiki?curid=197612" title="വധശിക്ഷ ഡെന്മാർക്കിൽ">
വധശിക്ഷ ഡെന്മാർക്കിൽ

ഡെന്മാർക്കിൽ വധശിക്ഷ ( - "മരണ ശിക്ഷ") സമാധാനകാലത്തുള്ള കുറ്റങ്ങൾക്ക് നൽകുന്നത് 1930 മുതലും യുദ്ധസമയത്ത് നൽകുന്നത് 1978 മുതലും നിർത്തലാക്കപ്പെട്ടിട്ടുണ്ട്. സമാധാനകാലത്തെ അവസാന വധശിക്ഷ നടപ്പാക്കിയത് 1892-ലാണ്. രണ്ടാം ലോകമഹായുദ്ധക്കാലത്തിന് ശേഷം (1945-1950) രാഷ്ട്രീയ ശുദ്ധീകരണം എന്ന നിലയിൽ വധശിക്ഷകൾ നടന്നിട്ടുണ്ട്. വധശിക്ഷ പുനഃസ്ഥാപിക്കണമെന്നാവശ്യപ്പെടുന്ന ഒരു രാഷ്ട്രീയപ്പാർട്ടിപോലും ജനപ്രതിനിധി സഭയിൽ ഇല്ല. 2006-ൽ നടന്ന ഒരു അഭിപ്രായ വോട്ടെടുപ്പു പ്രകാരം ജനസംഖ്യയുടെ അഞ്ചിലൊന്ന് ചില കുറ്റങ്ങൾക്ക് വധശിക്ഷ നൽകുന്നതിനെ അനുകൂലിച്ചിരുന്നു. 1999-ലെ സർവേയിലും ഈ ഫലം തന്നെയാണ് ലഭിച്ചത്. 

മറ്റു യൂറോപ്യൻ രാജ്യങ്ങളെപ്പോലെ ഡെന്മാർക്കും സർക്കാർ നിയമിച്ച ആരാച്ചാരെയുപയോഗിച്ചാണ് വധശിക്ഷ നടപ്പാക്കിയിരുന്നത്. ആരാച്ചാർക്ക് രാജാവിന്റെ ഉദ്യോഗസ്ഥനു തുല്യമായ സ്ഥാനമുണ്ടായിരുന്നു. 

പൊതുജനങ്ങൾക്കുമുന്നിൽ നടന്ന അവസാന വധശിക്ഷ 1882-ൽ ലോല്ലാൻഡിലാണ് നടന്നത്. ആൻഡ്രെസ് നീൽസൺ എന്നയാളാണ് വധിക്കപ്പെട്ടത്. പീനൽ കോഡിനു കീഴിൽ വധശിക്ഷയ്ക്ക് വിധിക്കപ്പെട്ട അവസാന വ്യക്തി ജെൻസ് നീൽസൺ ആയിരുന്നു. മൂന്നു തവണ വധശ്രമം നടത്തിയെന്ന കുറ്റത്തിനു ശിക്ഷിക്കപ്പെട്ട അയാളെ 1892 നവംബർ 8-ന് ജയിലിൽ വച്ചാണ് മഴുവുപയോഗിച്ച് ശിരച്ഛേദത്തിലൂടെ വധശിക്ഷയ്ക്ക് വിധേയനാക്കിയത്. രണ്ടു വട്ടവും ആരാച്ചാർ ജെൻസ് കാൾ തിയഡോർ സൈസ്ട്രുപ് എന്നയാളായിരുന്നു ആരാച്ചാർ. ഇദ്ദേഹത്തിനു ശേഷം ഉദ്യോഗത്തിൽ പ്രവേശിച്ച കാൾ പീറ്റർ ഹെർമാൻ ക്രിസ്റ്റൻസൺ 1906 ആഗസ്റ്റ് 27 മുതൽ 1926 ഏപ്രിൽ 1 വരെ ഉദ്യോഗത്തിലിരുന്നെങ്കിലും ഒറ്റത്തവണ പോലും വധശിക്ഷ നടപ്പാക്കേണ്ടി വന്നിട്ടില്ല. 

1800കളിലെ ആദ്യ പതിറ്റാണ്ടു മുതൽ വധശിക്ഷകൾ ഡെന്മാർക്കിലെ രാജാവ് ജീവപര്യന്തമായി കുറയ്ക്കുമായിരുന്നു. 1892-നു ശേഷം വധശിക്ഷകൾ വിധിക്കപ്പെടുമായിരുന്നെങ്കിലും നടപ്പിലാക്കുമായിരുന്നില്ല. ഇത്തരത്തിലുള്ള അവസാന ശിക്ഷ വിധിക്കപ്പെട്ടത് 1928 ജൂൺ 13-നായിരുന്നു (ഇതും നടപ്പാക്കപ്പെട്ടില്ല).

1933 ജനുവരി 1-ന് ഡെന്മാർക്ക് പഴയ പീനൽ കോഡ് (1866 ഫെബ്രുവരി 10-ന് നിലവിൽ വന്നത്) പ്രകാരമുള്ള വധശിക്ഷകൾ നിർത്തലാക്കാൻ തീരുമാനിച്ചു. ഇതോടൊപ്പം തന്നെ പുതിയ പീനൽ കോഡ് നിലവിൽ വരുകയും ചെയ്തു. സൈനിക നിയമപ്രകാരമുള്ള വധശിക്ഷകൾ പക്ഷേ നിയമത്തിൽ തുടർന്നും നിലകൊണ്ടു.

ഡെന്മാർക്കിനെ കീഴടക്കിയ ശേഷം മൂന്നു പ്രത്യേക നിയമങ്ങൾ പീനൽ കോഡിന്റെ ഭേദഗതികൾ എന്ന നിലയിൽ നിലവിൽ വന്നു. ഇവയിൽ മൂന്നിലും രണ്ടാം ലോക മഹായുദ്ധസമയത്ത് നടത്തിയ കുറ്റങ്ങൾക്ക് വധശിക്ഷ നൽകാനുള്ള വ്യവസ്ഥയുണ്ടായിരുന്നു. ശുദ്ധീകരണ പ്രവർത്തനങ്ങളുടെ (Danish: "Retsopgøret") ഭാഗമായിരുന്നു ഈ നിയമങ്ങൾ. കടുത്ത യുദ്ധക്കുറ്റവാളികളെ വധിക്കണമെന്ന പൊതുജനാഭിപ്രായം ഈ നിയമങ്ങൾക്കൊപ്പമുണ്ടായിരുന്നു. ക്രൂരമായ കൊലപാതകങ്ങൾക്കും പീഡനങ്ങൾക്കും പിന്നിലുണ്ടായിരുന്ന എച്ച്.ഐ.പി.ഒ. സൈനികർ (HIPO Corps), ഗെസ്റ്റപ്പോ ഉദ്യോഗസ്ഥർ|HIPO]] എന്നിവരെ യുദ്ധക്കുറ്റവാളികളായി കണക്കാക്കിയിരുന്നു. പൊതുജനങ്ങളുടെ വിവരങ്ങൾ ചോർത്തി രഹസ്യാന്യോഷണ ഏജൻസികൾക്കു നൽകിയിരുന്നവരെയും ഇക്കൂട്ടത്തിൽ പെടുത്തിയിരുന്നു. നാസി ജർമനിയുടെ കീഴിലായിരുന്ന മറ്റു രാജ്യങ്ങളിൽ നിന്ന് വ്യത്യസ്തമായി ഡെന്മാർക്കിൽ അധിനിവേശ സർക്കാരിനോട് അനുഭാവം കാണിച്ചവരെയും ഒരുമിച്ചു പ്രവർത്തിച്ചവരെയും വധശിക്ഷയ്ക്ക് വിധേയരാക്കിയിരുന്നില്ല. 

ഏകദേശം 13,500 ആൾക്കാരെ രാജ്യദ്രോഹികളോ രാജ്യത്തെ തള്ളിപ്പറഞ്ഞവരോ അധിനിവേശ ശക്തികളുമായി ഒരുമിച്ചു പ്രവർത്തിച്ചവരോ ആയി കണക്കാക്കപ്പെട്ടു ശിക്ഷ നൽകിയിരുന്നു. ഇവരിൽ 76 പേർക്ക് വധശിക്ഷയാണ് ലഭിച്ചത്. ഇതിൽ 46 ശിക്ഷകൾ നടപ്പാക്കപ്പെട്ടു. ഇത്തരത്തിലുള്ള അവസാന ശിക്ഷ 1950 ജൂണിലാണ് നടന്നത്. ബാക്കി 30 പേർക്കും മാപ്പു നൽകപ്പെട്ടു. സ്വയം തയ്യാറായി മുന്നോട്ടു വന്ന 10 പോലീസുകാർ ഉൾപ്പെട്ട ഫയറിംഗ് സ്ക്വാഡ് ഉപയോഗിച്ചാണ് വധശിക്ഷകൾ നടപ്പാക്കപ്പെട്ടിരുന്നത്. വധശിക്ഷ നടപ്പാക്കപ്പെട്ട സ്ഥലങ്ങളുടെ അവശിഷ്ടങ്ങൾ ഇപ്പോഴും നിലവിലുണ്ട്. 

ഈ മൂന്ന് നിയമങ്ങളിലെയും വധശിക്ഷ നൽകാനുള്ള വ്യവസ്ഥ 1951-ൽ എടുത്തു കളയപ്പെട്ടു. പക്ഷേ നിയമങ്ങളുടെ മുഖവുരയിൽ വധശിക്ഷയെപ്പറ്റി പ്രതിപാദിച്ചിരുന്നതിനാൽ, ഒരു പുതിയ ഭേദഗതിയിലൂടെ 1993 ഡിസംബർ 22-ന് പാർലമെന്റ് വധശിക്ഷ അന്തിമമായി നീക്കം ചെയ്തു. ഇത് 1994 ജനുവരി 1-ന് പ്രാബല്യത്തിൽ വന്നു. 

നാസി ജർമനി ഡെന്മാർക്കിൽ അധീശം സ്ഥാപിച്ചിരുന്ന 1943 സമയത്തു തന്നെ രഹസ്യമായി പ്രവർത്തിച്ചിരുന്ന ഡാനിഷ് ഫ്രീഡം കൗൺസിൽ യുദ്ധശേഷം ഡെന്മാർക്ക് ജനാധിപത്യത്തിന്റെ പാതയിലേയ്ക്ക് എങ്ങനെ തിരികെ വരണം എന്നതിനെപ്പറ്റിയുള്ള അഭിപ്രായങ്ങൾ പരസ്യപ്പെടുത്തിയിരുന്നു. യുദ്ധക്കുറ്റവാളികളെയും ഡെന്മാർക്കിന്റെ സ്വാതന്ത്ര്യത്തെയും നിയമവ്യവസ്ഥയെയും തകിടം മറിക്കുകയും ചെയ്തവരെ വിചാരണചെയ്യുക എന്നതും അവരുടെ ആവശ്യങ്ങളിൽ പെട്ടിരുന്നു. മുൻകാല പ്രാബല്യമുള്ള നിയമങ്ങൾ കൊണ്ടുവരുന്നതിനോട് ഇവർക്ക് അനുകൂല അഭിപ്രായമാണുണ്ടായിരുന്നതെങ്കിലും വധശിക്ഷയോട് എതിർപ്പാണുണ്ടായിരുന്നത്. 

അധിനിവേശത്തിന്റെ അവസാന രണ്ടു വർഷങ്ങളിൽ ഡാനിഷ് വിമോചനപ്പോരാളികളെ അതികഠിനമായി അടിച്ചമർത്തുകയും പീഡിപ്പിക്കുകയും വധിക്കുകയും മറ്റും ചെയ്തിരുന്നു. പൊതുജനാഭിപ്രായം യുദ്ധാനന്തരം വധശിക്ഷ ഉപയോഗിക്കുന്നതിനനുകൂലമായിരുന്നു. വിമോചനത്തിനു മുന്നേ ഫ്രീഡം കൗൺസിൽ അഭിഭാഷകരുടെ ഒരു രഹസ്യ കൗൺസിൽ രൂപീകരിച്ച് ഒരു യുദ്ധക്കുറ്റ നിയമത്തിന്റെ കരട് തയ്യാറാക്കിയിരുന്നു. ഇതിൽ വധശിക്ഷയും ഉൾക്കൊള്ളിച്ചിരുന്നു. പ്രധാനമന്ത്രി ഉദ്യോഗസ്ഥരും ന്യായാധിപരുമടങ്ങുന്ന മറ്റൊരു കൗൺസിൽ രൂപീകരിച്ചു. ഇതോടെ നിയമനിർമ്മാണത്തിന് രണ്ടു നിർദ്ദേശങ്ങൾ ഉണ്ടായി. ഒരു പ്രധാന വ്യത്യാസം നിയമത്തിന് ഡാനിഷ് സർക്കാർ രാജിവച്ച 1943 ആഗസ്റ്റ് 29 വരെയാണോ അതോ അധിനിവേശം തുടങ്ങിയ 1940 ഏപ്രിൽ 9 വരെയാണോ പൂർവകാല പ്രാബല്യമുണ്ടാവുക എന്നായിരുന്നു. വിമോചനപ്രവർത്തകരുടെ വാദം ജയിക്കുകയും നിയമത്തിന് അധിനിവേശം മുതലുള്ള പൂർവകാല പ്രാബല്യം വരുകയും ചെയ്തു. 

പീനൽ കോഡിന്റെ ഭേദഗതി ബിൽ പാർലമെന്റിൽ 1945 മേയ് 26 മുതൽ 30 വരെ ചർച്ച ചെയ്തു. 1945 മേയ് 5-ന് വിമോചനം നടന്ന് മൂന്നാഴ്ച്ചകൾക്കു ശേഷമാണ് ഇതുണ്ടായത്. അധോസഭയിലെ 127 അംഗങ്ങൾ നിയമത്തിനനുക്കുലമായി വോട്ട് ചെയ്തപ്പോൾ ജസ്റ്റിസ് പാർട്ടിയുടെ 5 അംഗങ്ങൾ വധശിക്ഷയോടുള്ള എതിർപ്പുകാരണം വോട്ടെടുപ്പിൽ നിന്ന് വിട്ടുനിന്നു. 19 അംഗങ്ങൾ ഹാജരുണ്ടായിരുന്നില്ല. മേയ് 31-ന് ഉപരിസഭയിൽ ഒന്നിനെതിരേ 67 വോട്ടുകൾക്ക് നിയമം പാസായി. 8 പേർ ഹാജരുണ്ടായിരുന്നില്ല. 

സോഷ്യൽ ഡെമോക്രാറ്റിക് പാർട്ടിയിലെ കാൾ ക്രിസ്റ്റ്യൻ സ്റ്റൈങ്കെ (ഇദ്ദേഹമൊരു അഭിഭാഷകനായിരുന്നു) അദ്ദേഹത്തിന്റെ അഭിപ്രായം ഇങ്ങനെയാണ് പ്രകടിപ്പിച്ചത്:

"1939-ൽ ആറു വർഷങ്ങൾക്കു ശേഷം ഞാൻ വധശിക്ഷ വ്യവസ്ഥ ചെയ്യുന്ന ഒരു ബില്ലിനനുകൂലമായി പ്രവർത്തിക്കുമെന്ന് പറഞ്ഞിരുന്നെങ്കിൽ അയാൾ സ്വബോധമുള്ളവനാണെന്ന് ഞാൻ കരുതുമായിരുന്നില്ല. പക്ഷേ അതിനു ശേഷം കാടത്തവും നിയമരാഹിത്യവുമാണ് രാജ്യത്തുണ്ടായിരുന്നത്. നിയമവാഴ്ച്ചയുടെ സാധാരണ സ്ഥിതിക്ക് ആഴത്തിൽ മുറിവേൽപ്പിക്കപ്പെട്ടു. ഞാൻ മുറിവേറ്റ പൊതുജന വികാരത്തോട് അടുത്താണ് നിലകൊള്ളൂന്നത്. നമുക്ക് ഈ കുറ്റവാളികളെ കൈകാര്യം ചെയ്യണം. പകരം വീട്ടണമെന്ന മോഹം കൊണ്ടല്ല, മറിച്ച് സാധാരണ സ്ഥിതിയിലേയ്ക്ക് നമുക്ക് തിരിച്ചു വരേണ്ടതുള്ളതുകൊണ്ട്. "

രണ്ടാം ലോകമഹായുദ്ധത്തിനു ശേഷമുള്ള ശുദ്ധീകരണം പരക്കെ ചർച്ച ചെയ്യപ്പെട്ടിട്ടുണ്ട്. ചെറിയ കുറ്റങ്ങൾക്ക് ശിക്ഷ പെട്ടെന്നും കൂടുതൽ കണിശമായുമായിരുന്നു കൊടുക്കപ്പെട്ടിരുന്നത്. കൂടുതൽ കഠിനമായ കുറ്റങ്ങൾക്കുള്ള വിചാരണ കൂടുതൽ സമയമെടുത്തതുകൊണ്ട് അത്രയ്ക്ക് കണിശമായിരുന്നില്ല (അപ്പോഴേയ്ക്കും യുദ്ധശേഷമുണ്ടായിരുന്ന ജനവികാരം തണുത്തിരുന്നു). വിമർശിക്കപ്പെട്ട് മറ്റൊരു കാര്യം നിയമത്തിന്റെ പൂർവകാല പ്രാബല്യമായിരുന്നു. വധശിക്ഷ പുനരാരംഭിച്ചില്ലെങ്കിൽ കുറ്റവാളികൾക്കെതിരേ പൊതുജനരോഷമുണ്ടാകുമെന്നും ജനങ്ങൽ നിയമം കയ്യിലെടുക്കാൻ സാദ്ധ്യതയുണ്ടെന്നുമായിരുന്നു വധശിക്ഷയെ അനുകൂലിച്ചവരുടെ വാദം. 1945-ലെ ഒരു അഭിപ്രായ സർവേയിൽ 90 ശതമാനം ആൾക്കാരും ചില യുദ്ധക്കുറ്റവാളികൾക്ക് വധശിക്ഷ നൽകുന്നതിന് അനുകൂലമായിരുന്നു. 

ഈ വസ്തുതകൾ ചരിത്രകാരൻ ഡിറ്റ്ലേവ് ടാം രേഖപ്പെടുത്തിയിട്ടുണ്ട്. 

1952-ൽ ഡെന്മാർക്ക് യുദ്ധസമയത്ത് അതിയായ ദുഷ്ടലാക്കോടെ ചെയ്യുന്ന ചില കുറ്റങ്ങൾക്ക് (കൊലപാതകം, രാജ്യദ്രോഹം, രാജ്യത്തെ തള്ളിക്കളഞ്ഞുകൊണ്ട് പ്രവർത്തിക്കുക) വധശിക്ഷ പുനഃസ്ഥാപിച്ചു. നിയമ വ്യവസ്ഥകൾ 1945-ലെ പീനൽ കോഡ് ഭേദഗതിയോട് സാമ്യമുള്ളവയായിരുന്നു. ശിതയുദ്ധസമയത്ത് ഡെന്മാർക്ക് വീണ്ടും ശത്രുക്കളുടെ അധിനിവേശത്തിലായാൽ പൂർവകാല പ്രാബല്യത്തോടെ മറ്റൊരു നിയമം നിർമ്മിക്കേണ്ട ആവശ്യമില്ലാതാക്കാനായിരുന്നു ഈ നടപടി. ഇത് 1978-ൽ വീണ്ടും നിർത്തലാക്കി. അതേസമയം തന്നെ വധശിക്ഷ സൈനികനിയമത്തിലും നിർത്തലാക്കി. ഈ നിയമപ്രകാരം ആരെയും ശിക്ഷിച്ചിട്ടില്ല. 



</doc>
<doc id="197620" url="https://ml.wikipedia.org/wiki?curid=197620" title="വധശിക്ഷ ഹോങ്ക് കോങ്ങിൽ">
വധശിക്ഷ ഹോങ്ക് കോങ്ങിൽ

വധശിക്ഷ ഹോങ്ക് കോങ്ങിൽ 1993-ൽ ഔദ്യോഗികമായി നിർത്തലാക്കപ്പെട്ടിട്ടുണ്ട്. 

1993-നു മുൻപ് ഹോങ്ക് കൊങ് കോളനി നിലവിൽ വന്ന കാലം മുതൽക്കേ കൊലപാതകം, മരണത്തിൽ കലാശിക്കുന്ന തട്ടിക്കൊണ്ടു പോകൽ, കടൽക്കൊള്ള എന്നീ കുറ്റങ്ങൾക്ക് സാധാരണ ഉപയോഗത്തിലിരുന്ന ശിക്ഷാ രീതിയായിരുന്നു വധശിക്ഷ. 
1966 നവംബർ 16-ന് നടന്ന അവസാന ശിക്ഷയ്ക്കു ശേഷം വധശിക്ഷകൾ താൽക്കാലിക നടപടി എന്ന നിലയിൽ നിർത്തി വച്ചിരിക്കുകയായിരുന്നു. അതിനു ശേഷം ഹോങ്ക് കോങ് ഗവർണർ എല്ലാ വധശിക്ഷകളും ജീവപര്യന്തം തടവായി തെന്റെ അധികാരമുപയോഗിച്ച് മാറ്റിക്കൊണ്ടിരുന്നു. 1993 ഏപ്രിലിൽ ഹോങ്ക് കോങ്ങിൽ വധശിക്ഷ ഔദ്യോഗികമായി നിർത്തലാക്കപ്പെട്ടു. അതിനു ശേഷം ജീവപര്യന്തം തടവാണ് ഹോങ്ക് കോങ്ങിലെ ഏറ്റവും കൂടിയ ശിക്ഷ. 

ചൈനയുമായി പുനഃസംയോജനം കഴിഞ്ഞ ശേഷവും "ഒരു രാജ്യം രണ്ടു വ്യവസ്ഥകൾ" എന്ന തത്ത്വമനുസരിച്ച് ഹോങ്ക് കോങ് നിയമത്തിൽ വധശിക്ഷ നിരോധിതമായി തുടരുന്നു. ചൈനയിൽ വധശിക്ഷ നിലവിലുണ്ട്. 


</doc>
<doc id="197626" url="https://ml.wikipedia.org/wiki?curid=197626" title="വധശിക്ഷ ഐർലാന്റിൽ">
വധശിക്ഷ ഐർലാന്റിൽ

റിപ്പബ്ലിക് ഓഫ് ഐർലാന്റിൽ വധശിക്ഷ നിർത്തലാക്കപ്പെട്ടിട്ടുണ്ട്. 1954-ലായിരുന്നു അവസാന വധശിക്ഷ നടപ്പിലായത്. മൈക്കൽ മാനിംഗ് എന്നയാളെ കാതറിൻ കൂപ്പർ എന്ന കന്യാസ്ത്രീയെ ബലാത്സംഗം ചെയ്തു കൊന്ന കുറ്റത്തിന് വധശിക്ഷ നൽകുകയായിരുന്നു. അതിനു ശേഷം 1990 വരെ വധശിക്ഷ നിയമപുസ്തകത്തിൽ നിലവിലുണ്ടായിരുന്നെങ്കിലും എല്ലാ മരണശിക്ഷയും ഐറിഷ് പ്രസിഡന്റ് ഇളവു ചെയ്തു കൊടുക്കുമായിരുന്നു. വധശിക്ഷ നിയമപരമായി 1990-ൽ നിർത്തലാക്കപ്പെട്ടു. 2002-നു ശേഷം അയർലാന്റിന്റെ ഭരണഘടന വധശിക്ഷ നിരോധിക്കുന്നുമുണ്ട്. അടിയന്തരാവസ്ഥയിലും യുദ്ധസമയത്തും പോലും വധശിക്ഷ പുനരാരംഭിക്കാൻ പാടില്ല എന്ന് ഭരണഘടന നിഷ്കർഷിക്കുന്നുണ്ട്. ഐർലാന്റ് ഒപ്പുവച്ചിട്ടുള്ള പല മനുഷ്യാവകാശ ഉടമ്പടികളും വധശിക്ഷ നൽകുന്നത് വിലക്കുന്നുണ്ട്. 

ഐർലാന്റിലെ ആദ്യകാല നിയമം വധശിക്ഷ നൽകുന്നത് നിരുത്സാഹപ്പെടുത്തിയിരുന്നു. കൊലപാതകം രണ്ടുതരം പിഴ ചുമത്തിയാണ് ശിക്ഷിച്ചിരുന്നത്. ഒരു ക്ലിപ്തമായ തുകയും ("éraic") മാറിവരാവുന്ന തുകയുമായിരുന്നു ("Log nEnech") പിഴയായി നൽകേണ്ടിയിരുന്നത്. കൊലയാളിക്കോ അയാളുടെ കുടുംബാംഗങ്ങൾക്കോ പിഴ നൽകാൻ സാധിച്ചില്ലെങ്കിൽ മാത്രമായിരുന്നു വധശിക്ഷ നടപ്പാക്കിയിരുന്നത്. സൈന്റ് ഓർഡന്റെ കൊലപാതകിയെ വധശിക്ഷയ്ക്ക് വിധിച്ച സംഭവം ക്രിസ്തുമതത്തിനു മുൻപുണ്ടായിരുന്ന നഷ്ടപരിഹാരത്തിലൂന്നിയ നിയമത്തെ (restorative justice) ക്രിസ്തുമതത്തിന്റെ പ്രതികാരത്തിലൂന്നിയ നിയമം (retributive justice) സ്ഥാപിച്ചുകൊണ്ട് ഇല്ലാതാക്കാനുള്ള ശ്രമമായിരുന്നെന്നാണ് വ്യാഖ്യാനിക്കപ്പെടുന്നത്. 
നോർമാൻ അധിനിവേശത്തിനു ശേഷം ബ്രിട്ടീഷ് നിയമമാണ് ഐർലാന്റിലെ നിയമവ്യവസ്ഥയ്ക്ക് അടിസ്ഥാനമായത്. ഫെലണി (felony) എന്ന ഗണത്തിൽ പെടുന്ന എല്ലാ കുറ്റങ്ങൾക്കും വധശിക്ഷയായിരുന്നു ഈ നിയമം ആദ്യകാലത്ത് അനുശാസിച്ചിരുന്നത്. 1827 മുതൽ 1861 വരെ നടപ്പാക്കിയ പരിഷ്കാരങ്ങൾ ന്യായാധിപർക്ക് നാടുകടത്തൽ എന്നൊരു ശിക്ഷ കൂടി നൽകാൻ അനുവാദം നൽകി. അതിനു ശേഷം ജോലിയെടുക്കേണ്ട തരം തടവും നടപ്പിലാക്കപ്പെട്ടു. ഇവയൊക്കെ ഇതിനു മുൻപ് വധശിക്ഷ നൽകപ്പെട്ടിരുന്ന കുറ്റങ്ങൾക്കാണ് നൽകിക്കൊണ്ടിരുന്നത്. ഐർലാന്റിലെ വധശിക്ഷാ നിയമം (1842) വധശിക്ഷ നൽകാവുന്ന കുറ്റങ്ങളുടെ എണ്ണം കുറച്ചുകൊണ്ട് നിയമത്തെ ഇംഗ്ലീഷ് നിയമത്തോട് കൂടുതൽ അടുപ്പിച്ചു. ഫ്രഞ്ച് സൈന്യത്തിൽ ജോലി ചെയ്യുന്നതിന് വധശിക്ഷ നൽകിയിരുന്ന നിയമം പിൻവലിക്കപ്പെടുകയും ചെയ്തു. ഐർലാന്റിൽ അവസാനമായി പരസ്യ വധശിക്ഷ നടന്നത് 1868 ലാണ്. വധശിക്ഷാ ഭേദഗതി നിയമം പാസായ ശേഷം വധശിക്ഷ നൽകുന്നത് ജയിലിനുള്ളിലാക്കി. ഐർലാന്റുകാരൻ ഡോക്ടർ സാമുവൽ ഹൗട്ടനാണ് കൂടുതൽ മനുഷ്യത്വപരമായ സ്റ്റാൻഡേർഡ് വീഴ്ച്ചാ ദൈർഘ്യമുള്ള തൂക്കിക്കൊല്ലൽ വികസിപ്പിച്ചെടുത്തത്. ഇത് 1866-ൽ ഉപയോഗത്തിൽ വന്നു. സമാധാന കാലത്ത് യുനൈറ്റഡ് കിംഗ്ഡം ഓഫ് ഗ്രേറ്റ് ബ്രിട്ടൺ ആൻഡ് ഐർലന്റിനു കീഴിൽ അവസാനമായി വധിക്കപ്പെട്ടയാൾ തന്റെ ഭാര്യയെക്കൊന്ന വില്യം സ്കാലൻ എന്നയാളായിരുന്നു (1911). 

ഐറിഷ് റിപ്പബ്ലിക്ക് വാദികളുടെ വധശിക്ഷ രാഷ്ട്രീയ രക്തസാക്ഷികളെ സൃഷ്ടിച്ചു. 1867-ലെ മാഞ്ചസ്റ്റർ രക്തസാക്ഷികൾ ഉദാഹരണം. ഭൂമിക്കു വേണ്ടിയുള്ള യുദ്ധം (ലാന്റ് വാർ) എന്നറിയപ്പെടുന്ന പ്രക്ഷോഭങ്ങൾക്കെതിരായാണ് "ദി പ്രിവൻഷൻ ഓഫ് ക്രൈം (ഐർലാന്റ്) ആക്റ്റ്" 1882-ൽ നിലവിൽ വന്നത്. ഇത് ജൂറിയില്ലാത്ത വിചാരണയിൽ മരണശിക്ഷ കൊടുക്കാനുള്ള സാഹചര്യമുണ്ടാക്കി. ഇത് പ്രതിഷേധത്തിന് കാരണമായെങ്കിലും ഈ നിയമം മൂലം ഒരാളെയും ശിക്ഷിച്ചിട്ടില്ല. 1916-ൽ ഈസ്റ്റർ പ്രക്ഷോഭത്തിന്റെ (Easter Rising) നേതാക്കളെ വധിച്ചത് പ്രക്ഷോഭകാരികൾക്ക് പൊതുജന പിന്തുണ കിട്ടാൻ കാരണമായി. ഐറിഷ് സ്വാതന്ത്ര്യത്തിനായുള്ള യുദ്ധത്തിൽ (1919-21) 24 റിബലുകളെ വധിച്ചിരുന്നു. സൈനിക നിയമത്തിൻ കീഴിലായിരുന്ന മുൺസ്റ്ററിലെ കോർക്ക് എന്ന സ്ഥലത്ത് 13 പേരെയും ലിമ്മറിക് എന്ന സ്ഥലത്ത് ഒരാളെയും വെടിവച്ചു കൊന്നിരുന്നു. മൗണ്ട്ജോയ് ജയിലിൽ പത്തു പേരെ (The Forgotten Ten) തൂക്കിക്കൊന്നു. ബ്രിട്ടൻ വധിച്ച അവസാന വ്യക്തി വില്യം മിച്ചൽ ആയിരുന്നു. ഇയാൾ റോയൽ ഐറിഷ് കോൺസ്റ്റാബുലറിയിലെ (പോലീസ് സേന) അംഗമായിരുന്നു. ഒരു ന്യായാധിപനെ വധിച്ചു എന്നതായിരുന്നു കുറ്റാരോപണം.

1919–21 സമയത്ത് ബ്രിട്ടനെതിരേ യുദ്ധം ചെയ്ത സ്വയം പ്രഘ്യാപിത "ഐറിഷ് റിപ്പബ്ലിക്ക്" സ്വന്തം കോടതികളും സ്ഥാപിച്ചിരുന്നു. ഇവയിൽ വധശിക്ഷ നൽകപ്പെടുമായിരുന്നില്ല. പക്ഷേ ഐറിഷ് റിപ്പബ്ലിക്കൻ ആർമിക്ക് ബ്രിട്ടനോടു കൂറുള്ള സാധാരണക്കാരെയും ചാരപ്രവൃത്തി, ശത്രുവിനോടു കൂട്ടുചേരൽ തുടങ്ങിയ കുറ്റങ്ങൾക്ക് സൈനികവിചാരണ നടത്തി വധിക്കാൻ അധികാരം നൽകപ്പെട്ടിരുന്നു. ഇത്തരം പല കോടതികളും തട്ടിക്കൂട്ടപ്പെട്ടവയും അന്യായമായ ശിക്ഷ നൽകുന്നവയുമായിരുന്നു. ഇത്തരം നിയമത്തിനു പുറത്തുള്ള കൊലപാതകങ്ങളും ധാരാളം നടന്നിട്ടുണ്ട്. 1922-ലെ ഡണ്മാൻവേ കൊലപാതകങ്ങൾ പോലെയുള്ളവ വിവാദങ്ങളുണ്ടാക്കിയിട്ടുണ്ട്. 

1922-ലെ ഭരണഘടനയുടെ കരടിൽ വധശിക്ഷ നിർത്തലാക്കാനുള്ള നിർദ്ദേശം ഉൾക്കൊള്ളിച്ചിരുന്നു. പക്ഷേ ഇത് സ്വീകരിക്കപ്പെട്ടില്ല. അതിനാൽ നിലവിലുണ്ടായിരുന്ന ബ്രിട്ടീഷ് നിയമങ്ങൾ തുടർന്നു. വധശിക്ഷ തുടരാനുള്ള കാരണം 1922-3 ലെ ഐറിഷ് ആഭ്യന്തര യുദ്ധമായിരുന്നു. സൈനിക കോടതികൾക്ക് ഉടമ്പടിക്കെതിരായി യുദ്ധം ചെയ്യുന്നവർക്ക് വധശിക്ഷ വിധിക്കാനുള്ള അവകാശവും 1922 സെപ്റ്റംബർ 26-ന് നൽകപ്പെട്ടു. ഇത്തരത്തിലുള്ള 81 തടവുകാരെ സർക്കാർ ഫയറിംഗ് സ്ക്വാഡുപയോഗിച്ച് വധിക്കുകയുണ്ടായി. 

1923 നവംബറിനും 1954 ഏപ്രിലിനുമിടയിൽ രാജ്യത്ത് 35 വധശിക്ഷകൾ നടപ്പാക്കപ്പെടുകയുണ്ടായി. 1920-കളിൽ കൊലക്കുറ്റത്തിന് വധശിക്ഷ നൽകുന്നത് സാധാരണമായിരുന്നു. സ്വാതന്ത്ര്യത്തിനു മുൻപ് നടന്നിരുന്നതു പോലെ ബ്രിട്ടനിൽ നിന്ന് ആരാച്ചാർ വന്നായിരുന്നു വധശിക്ഷ നടപ്പാക്കിയിരുന്നത്. വധശിക്ഷ നടപ്പാക്കുന്നതു പഠിക്കാൻ ബ്രിട്ടനിലേയ്ക്കയക്കപ്പെട്ട ഒരു ഐർലന്റുകാരന് ആരാച്ചാരാകാനുള്ള സ്വഭാവഗുണമില്ല എന്ന് കണ്ടതുകൊണ്ട് അയാളെ നിയമിക്കുകയുണ്ടായില്ല. 

സ്വാതന്ത്ര്യശേഷം വധിക്കപ്പെട്ട ഒരേയൊരു സ്ത്രീ ആനി വെൽഷ് ആയിരുന്നു (1925). ആനിയുടെ വൃദ്ധനായ ഭർത്താവിന്റെ കൊന്നു എന്നതായിരുന്നു കുറ്റാരോപണം. ആനിയും അവരുടെ അനന്തരവനും പരസ്പരം കൊലക്കുറ്റം ആരോപിക്കുന്നുണ്ടായിരുന്നു. പത്രങ്ങൾ അനന്തരവനെ ശിക്ഷിക്കാനാണ് സാദ്ധ്യത എന്ന പ്രവചിച്ചുവെങ്കിലും രണ്ടു പേരെയും ജൂറി കുറ്റക്കാരെന്ന് കണ്ടെത്തി. ജൂറി ദയകാണിക്കണമെന്ന് അഭ്യർത്ഥിച്ചെങ്കിലും 31-ആം വയസ്സിൽ ആനിയെ തൂക്കിലേറ്റി. 

രണ്ടാം ലോക മഹായുദ്ധസമയത്ത് ഐർലാന്റിൽ അടിയന്തരാവസ്ഥ പ്രഖ്യാപിച്ചിരുന്നപ്പൊൾ ഐ.ആർ.എ. യുടെ പ്രവർത്തനം 6 വധശിക്ഷകൾക്ക കാരണമായി. സൈനികക്കോടതി വിചാരണയ്ക്കു ശേഷം ചാർലി കെരിൻസ് എന്നയാളെ തൂക്കിക്കൊല്ലുകയും മറ്റ് അഞ്ചു പേരെ ഫയറിംഗ് സ്ക്വാഡുപയോഗിച്ച് വെടിവച്ചു കൊല്ലുകയുമായിരുന്നു. ഇവരിൽ മൗറീസ് ഒ'നൈൽ, റിച്ചാർഡ് ഗോസ്സ് എന്നിവർ ഗർഡായ് എന്നയാളെ വെടിവച്ചുവെങ്കിലും അയാൾ മരിച്ചിട്ടുണ്ടായിരുന്നില്ല. കൊലപാതകമല്ലാത്ത കുറ്റത്തിന് ഐർലാന്റിൽ മരണശിക്ഷ ലഭിച്ചവർ ഇവർ രണ്ടു പേർ മാത്രമാണ്. 

കൊലപാതകക്കുറ്റത്തിന് 1954 ഏപ്രിൽ 20ന് തൂക്കിക്കൊന്ന മൈക്കൽ മാനിംഗ് ആണ് ഐർലാന്റിൽ വധശിക്ഷ ലഭിച്ച അവസാനത്തെയാൾ.

റിപ്പബ്ലിക്കൻ അക്രമങ്ങൾ നടക്കുമെന്ന് പേടിച്ച് സർക്കാർ 1927-ൽ പൊതു സുരക്ഷാ നിയമം (Public Safety Act) പാസാക്കി. പിന്നീട് 1931-ൽ ഭരണഘടനാ ഭേദഗതി നിയമവും പാസായി (പതിനേഴാം ഭേദഗതി). ഇവ രണ്ടും അടിയന്തരാവസ്ഥയിൽ പ്രത്യേക സൈനികക്കോടതി ഉണ്ടാക്കാൻ വ്യവസ്ഥ ചെയ്യുന്നു. 1927-ലെ നിയമം രാജ്യദ്രോഹത്തിനും കൊലപാതകത്തിനും നിർബന്ധമായി വധശിക്ഷ നൽകാൻ വ്യവസ്ഥ ചെയ്യുന്നു. തോക്കുകൾ കയ്യിൽ വച്ചാൽ ആവശ്യമെങ്കിൽ വധശിക്ഷ നൽകുകയുമാവാം. സൈനികക്കോടതി വിധിക്കെതിരേ അപ്പീൽ അനുവദിച്ചിരുന്നില്ല. 1931-ലെ ഭരണഘടനാ ഭേദഗതിനിയമം സൈനികക്കോടതിക്ക് പലതരത്തിലുള്ള കുറ്റങ്ങളും വിചാരണ ചെയ്യാനും കോടതിക്ക് ആവശ്യമെന്ന് തോന്നിയാൽ സാധാരണയിൽ കവിഞ്ഞ ശിക്ഷ നൽകാനും (മരണശിക്ഷ ഉൾപ്പെടെ) അനുവാദം നൽകി. ഈ വ്യവസ്ഥ പ്രതിപക്ഷത്തിന്റെ (ഫിയന ഫൈൽ) എതിർപ്പിന് കാരണമായി. ഫിയന ഫൈൽ 1932-ലെ തിരഞ്ഞെടുപ്പിൽ അധികാരത്തിൽ വന്നതിനെത്തുടർന്ന് ഇതൊരിക്കലും ഉപയോഗിക്കപ്പെട്ടിട്ടില്ല.

ഫിയന ഫൈൽ 1937-ൽ പുതിയ ഭരണഘടന കൊണ്ടുവന്നു. ഇതിൽ വധശിക്ഷയെക്കുറിച്ച് ധാരാളം പരാമർശങ്ങളുണ്ടായിരുന്നു:

അമ്മമാർ നടത്തുന്ന ശിശുഹത്യ കൊലപാതകത്തിൽ നിന്ന് വിഭിന്നമായ മറ്റൊരു കുറ്റമാക്കി 1949-ൽ നിർണയിച്ചു. ഇതിനു മുൻപു തന്നെ പല വർഷങ്ങളായി ഇത്തരം കേസുകളിൽ വധശിക്ഷ അമ്മമാർക്ക് ഇളവു ചെയ്തു കൊടുത്തിരുന്നു. പുതിയ നിയമം പ്രതികളായ അമ്മമാർക്ക് നടപ്പാക്കില്ലെന്നറിയാവുന്ന ഒരു ശിക്ഷ വിധിക്കപ്പെടുന്നത് നിർത്തലാക്കാനുദ്ദേശിച്ചുള്ളതായിരുന്നു. 

ക്രിമിനൽ ജസ്റ്റിസ് നിയമം (1951) സർക്കാരിന് വധശിക്ഷ ഇളവു ചെയ്തു കൊറ്റുക്കാവുന്ന കുറ്റങ്ങളുടെ പട്ടികയിൽ നിന്ന് കൊലപാതകത്തിനെ ഒഴിവാക്കി. ഭരണഘടനയുടെ ആർട്ടിക്കിൾ 13.6 പ്രകാരം പ്രസിഡന്റിന് ശിക്ഷ ഇളവു ചെയ്യാനുള്ള അധികാരം തുടർന്നും ഉണ്ടായിരുന്നു. 

നിയമമന്ത്രിമാരോടെല്ലാം വധശിക്ഷ നിർത്തലാക്കുന്നതിനെപ്പറ്റി പ്രതിനിധിസഭ ആരായുമായിരുന്നു: 1936-ൽ ഫ്രാങ്ക് മക്ഡെർമോട്ട്; 1939-ൽ ജെറേമിയ ഹർലി; 1948-ൽ ജെയിംസ് ലാർകിൻ ജൂനിയർ, പീഡർ കോവൻ എന്നിവർ; 1956-ൽ തോമസ് ഫിൻലേ; 1960-ൽ ഫ്രാങ്ക് ഷെർവിൻ; 1962-ൽ സ്റ്റീഫൻ കൗഗ്ലാൻ എന്നിവരോടാണ് ചോദ്യമുണ്ടായത്. എല്ലാ പ്രാവശ്യവും മന്ത്രി വധശിക്ഷ നിർത്താനുള്ള നിർദ്ദേശം നടപ്പാക്കാനാവില്ലെന്നു പറഞ്ഞ് തള്ളിക്കളഞ്ഞു. ഷോൺ മക്ബ്രൈഡ് വധശിക്ഷ നിർത്തലാക്കുന്നതിനോടുള്ള വ്യക്തിപരമായ പിന്തുണ (1948-ൽ മൈക്കൽ ഗാംബണിന്റെ വധശിക്ഷ നടപ്പാക്കിയ സർക്കാരിൽ മന്ത്രിയായിരുന്നപ്പോഴും) അറിയിച്ചു. 

മന്ത്രി ചാൾസ് ഹൗഘിയോട് 1963-ൽ രാഷ്ട്രീയ നേതാവ് ഷോൺ ബ്രാഡി ഈ ചോദ്യമുന്നയിച്ചപ്പോൾ "വധശിക്ഷയ്ക്ക് മരണശിക്ഷ നിർത്തലാക്കപ്പെടുമെങ്കിലും ചില പ്രത്യേക തരം കൊലപാതകങ്ങൾക്ക് ഇത് തുടരുമെന്ന്" മറുപടി ലഭിച്ചു." 1964-ലെ ക്രിമിനൽ ജസ്റ്റിസ് നിയമം കടൽക്കൊള്ളയ്ക്കും ചില സൈനികക്കുറ്റങ്ങൾക്കും മിക്ക കൊലപാതകങ്ങൾക്കും വധശിക്ഷ നൽകുന്നത് ഒഴിവാക്കിയെങ്കിലും താഴെപ്പറയുന്ന കുറ്റങ്ങൾക്ക് നിലനിർത്തിയിരുന്നു:

പ്രതികളെ കൈമാറുന്ന നിയമം (The Extradition Act, 1965) ഐർലാന്റിൽ വധശിക്ഷയില്ലാത്ത കുറ്റങ്ങൾക്ക് വധശിക്ഷയുള്ള രാജ്യങ്ങളിലേയ്ക്ക് പ്രതികളെ കൈമാറുന്നതിന് നിരോധനമേർപ്പെടുത്തിയിരുന്നു. 

1923 മുതൽ 1964 വരെ 40 വധശിക്ഷകൾ ജീവപര്യനന്തം തടവായി ഇളവു ചെയ്തു കൊടുക്കപ്പെട്ടിട്ടുണ്ട്. മൂന്ന് പ്രതികൾക്ക് മാനസിക രോഗമുള്ളതായി തെളിഞ്ഞിരുന്നതിനാൽ ശിക്ഷ നടപ്പാക്കിയില്ല. മൂന്നു പേർ വധശിക്ഷ കാത്തു കഴിയവേ മരണമടഞ്ഞു. മാമി കാഡ്ഡൻ എന്നയാളെ 1957-ൽ മരണത്തിനു കാരണമായ കുറ്റത്തിന് വധശിക്ഷ നൽകാൻ വിധിച്ചെങ്കിലും ശിക്ഷ ജീവപര്യന്തം തടവായി കുറച്ചു. ഗർഭഃഛിദ്രം നടത്തവെ സ്തീ മരിച്ചു എന്നതായിരുന്നു കുറ്റം. 

1964-ലെ നിയമത്തിനു ശേഷം 11 ആൾക്കാരെ വധശിക്ഷയ്ക്കു വിധിക്കുകയുണ്ടായി. 6 പോലീസുകാരുടെ മരണത്തിനിടയാക്കിയ 5 സംഭവങ്ങളിലായിരുന്നു ഇവർക്ക് ശിക്ഷ ലഭിച്ചത്. മറ്റു പല പോലീസുകാരുടെ മരണവും ബ്രിട്ടീഷ് അംബാസിഡർ ക്രിസ്റ്റഫർ എവാർട്ട്-ബ്രിഗ്ഗ്സിന്റെ കൊലയും വിചാരണ വരെ എത്താഞ്ഞതിനാൽ മരണശിക്ഷ വിധിയുണ്ടായില്ല. വധശിക്ഷ വിധിക്കപ്പെട്ട 11 പേരിൽ 2 പേരുടെ ശിക്ഷ അപ്പീലിൽ തള്ളിപ്പോയി. മറ്റ് 9 പേരുടെയും ശിക്ഷ സർക്കാരിന്റെ ഉപദേശത്തെത്തുടർന്ന് പ്രസിഡന്റ് 40 വർഷത്തെ തടവായി (പരോളില്ലാത്തത്) ഇളവു ചെയ്തു കൊടുത്തു. ഒരു ശിക്ഷ 1995-ൽ തിരുത്തപ്പെട്ടു. നാലു പ്രതികളെ 1998-ൽ രാഷ്ട്രീയത്തടവുകാരുടെ പൊതുമാപ്പിനൊപ്പം വിട്ടയച്ചു.

40 വർഷത്തെ തടവുശിക്ഷ വിവാദമുണ്ടാക്കിയിരുന്നു. ഇതിന് നിയമപ്രാബല്യമൊന്നുമില്ലായിരുന്നെന്നു മാത്രമല്ല, ഒരു ന്യായാധിപനല്ലായിരുന്നു ഈ ശിക്ഷ വിധിച്ചത് എന്നതും എതിർപ്പിനിടയാക്കി. ക്രിമിനൽ അപ്പീൽ കോടതി ഈ ശിക്ഷകൾ ഭരണഘടനയ്ക്കനുസൃതമാണെന്ന് കണ്ടെത്തി അംഗീകരിച്ചിരുന്നു. 

നോയൽ ബ്രൗൺ വധശിക്ഷ നിർത്തലാക്കാനുദ്ദേശിച്ചുള്ള ഒരു സ്വകാര്യ ബിൽ 1981 മാർച്ചിൽ അവതരിപ്പിച്ചു. ഫിയന ഫൈൽ സർക്കാർ ബില്ലിന്റെ ആദ്യവായനയിൽ തന്നെ വോട്ടെടുപ്പിലൂടെ ഇത് തള്ളിക്കളഞ്ഞു. ഫൈൻ ഗേൽ പാർട്ടി ഇതിന്റെ ആദ്യവായനയിൽ പിന്തുണച്ചിരുന്നു. ലേബർ പാർട്ടി വധശിക്ഷ നിർത്തലാക്കുന്നതിനെ പിന്തുണച്ചു. നിയമമന്ത്രി ജെറി കോളിൻസ് ബില്ലിനെ എതിർത്തു സംസാരിക്കുന്നതിനിടയിൽ അപ്പോൾ നിലവിലുണ്ടായിരുന്ന നാലു കേസുകളിലെ വധശിക്ഷയെപ്പറ്റി പ്രതിപാദിച്ചു. "നാം വധശിക്ഷ നിർത്തലാക്കുകയാണെങ്കിൽ, അടുത്ത കാലത്തു നടക്കുന്ന അക്രമങ്ങൾ കാരണം പോലീസിനെ ആയുധമണിയിക്കാനുള്ള സമ്മർദ്ദം ശക്തമാകും" എന്ന് അദ്ദേഹം പ്രസ്താവിച്ചു. 1981-ലെ തിരഞ്ഞെടുപ്പിനു ശേഷം ഗേൽ-ലേബർ കൂട്ടുകക്ഷി മന്ത്രിസഭ സമാനമായൊരു ബിൽ സെനദിൽ (സഭ) അവതരിപ്പിച്ചു. അത് പാസാകുകയുണ്ടായി. എന്നാൽ ബിൽ ഡൈലിൽ (സഭ) എത്തും മുൻപ് സർക്കാർ വീണു. അടുത്ത ഇലക്ഷനു ശേഷം മറ്റൊരു സ്വകാര്യ ബിൽ (ഷേൻ റോസ് അവതരിപ്പിച്ചത്) പാർലമന്റിലെത്തി. പക്ഷേ 1990-ലും ഇത് ചുവപ്പുനാടയിൽ കുരുങ്ങിക്കിടപ്പായിരുന്നു. 1988-ൽ പ്രോഗ്രസ്സീവ് ഡെമോക്രാറ്റുകൾ ഒരു "പുതിയ റിപ്പബ്ലിക്കിനായുള്ള ഭരണഘടന" പുറത്തിറക്കി. ഇതിൽ വധശിക്ഷ നിരോധിക്കപ്പെട്ടിരുന്നു. 

പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടി ഐർലാന്റ് 1989-ൽ അംഗീകരിച്ചതോടൊപ്പം ഉടമ്പടിയുടെ ആർട്ടിക്കിൾ 6(5)-ന് ഒരു ഭേദഗതി കൂട്ടിച്ചേർത്തു. ഇതുപ്രകാരം "18 വയസിൽ താഴെയുള്ളവർക്കും ഗർഭിണിയായ സ്ത്രീകൾക്കും വധശിക്ഷ നൽകാൻ പാടില്ല" എന്ന ചട്ടം നിലവിൽ വന്നു. ഈ ചട്ടത്തിന് പൂർണമായ പ്രാബല്യം വരാനുള്ള നിയമനിർമ്മാണം നടക്കുന്നതുവരെ സംശയമുള്ള കേസുകളിൽ സർക്കാർ മരണശിക്ഷ ഇളവു ചെയ്യും എന്ന് പ്രസ്താവനയുണ്ടായി. ചൈൽഡ് കെയർ ബിൽ 1988 എന്ന നിയമത്തിൽ (ഇത് 1991-ൽ നിയമമായി); വധശിക്ഷ നൽകാവുന്ന പ്രായം 17-ൽ നിന്ന് 18 ആക്കി ഉയർത്തേണ്ടിയിരുന്നു. 1989 മേയിൽ ഫിയാന ഫൈൽ മന്ത്രി മൈക്കൽ വുഡ്സ് ഇപ്രകാരം പറഞ്ഞു:
1989-ലെ തിരഞ്ഞെടുപ്പിനു ശേഷം ഫിയന്ന ഫൈൽ ഒരു മുന്നണി സർക്കാരുണ്ടാക്കി. ഭരണപരിപാടിയിൽ വധശിക്ഷ നിർത്തലാക്കലും ഉൾപ്പെട്ടിരുന്നു. എല്ലാം കുറ്റങ്ങൾക്കുമുള്ള വധശിക്ഷ 1990-ലെ ക്രിമിനൽ ജസ്റ്റിസ് നിയമപ്രകാരം നിർത്തലാക്കി. ഇതു പ്രകാരം കൊലപാതകത്തിനും രാജ്യദ്രോഹത്തിനും ശിക്ഷ 40 വർഷത്തേയ്ക്ക് പരോൾ ലഭിക്കാത്ത ജീവപര്യന്തം തടവായി മാറി. ചൈൽഡ് കെയർ ബില്ലിലെ വധശിക്ഷയെപ്പറ്റിയുള്ള ഭാഗം നീക്കം ചെയ്തു. 1993-ൽ ഭരണഘടനാ ഭേദഗതിയിലൂടെ വധശിക്ഷ നിർത്തലാക്കൽ സ്ഥിരമാക്കണമെന്ന ആവശ്യമുയർന്നു. പക്ഷേ സർക്കാർ 6 മാസങ്ങൾക്ക് ശേഷം താഴെ വീണു. .

1996-ലെ ഭരണഘടനാ റിവ്യൂവിന്റെ ഒരു നിർദ്ദേശം ഇതായിരുന്നു:
ആർട്ടിക്കിൾ 40.4.5° വധശിക്ഷ വിധിക്കപ്പെട്ടവരെ എങ്ങനെ കൈകാര്യം ചെയ്യാമെന്നും; ആർട്ടിക്കിൾ 28.3.3° അടിയന്തരാവസ്ഥയിൽ മനുഷ്യാവകാശങ്ങൾ ഇല്ലാതാവുന്നതും പ്രതിപാദിക്കുന്ന ഭാഗങ്ങളാണ്. 2001 ജൂൺ 7-ന് ഭരണഘടനയുടെ 21-ആം ഭേദഗതി പാസായി. ഇത് ആർട്ടിക്കിൾ 15.5.2° കൊണ്ടുവന്നു (വധശിക്ഷ നിരോധിക്കുന്ന ആർട്ടിക്കിൾ). ആർട്ടിക്കിൾ 40.4.5° നീക്കം ചെയ്തു. ആർട്ടിക്കിൾ 28.3.3° മാറ്റം വരുത്തി അടിയന്തരാവസ്ഥയിൽ മരണശിക്ഷ നടപ്പാക്കുന്നത് തടഞ്ഞു. 34.79% വോട്ടർമാർ റെഫറണ്ടത്തിൽ പങ്കെടുത്തു. 610,455 പേർ അനുകൂലമായും 372,950 പേർ എതിരായും വോട്ടു ചെയ്തു. 38% പേർ എതിർത്തു വോട്ടു ചെയ്തത് പ്രതീക്ഷിച്ചതിലും കൂടുതലായിരുന്നു. 

പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ നിർബന്ധമല്ലാത്ത രണ്ടാം അധിക പ്രോട്ടോക്കോൾ 1993 -ൽ ഐർലാന്റ് അംഗീകരിച്ചു. മനുഷ്യാവകാശങ്ങൾക്കായുള്ള യൂറോപ്യൻ ഉടമ്പടിയുടെ ആറാം പ്രോട്ടോക്കോൾ 1994-ൽ അംഗീകരിച്ചു. ഇവ രണ്ടും വധശിക്ഷ സമാധാനകാലത്ത് നിരോധിക്കുന്നുണ്ട്. പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ ആർട്ടിക്കിൾ 6(5) ന്റെ ഭേദഗതി 1994-ൽ പിൻവലിക്കപ്പെട്ടു. 2002-ൽ ഐർലാന്റ് മനുഷ്യാവകാശങ്ങൾക്കായുള്ള യൂറോപ്യൻ ഉടമ്പടിയുടെ പതിമൂന്നാം പ്രോട്ടോക്കോൾ അംഗീകരിച്ചു. 

മാദ്ധ്യമങ്ങളിൽ ഇടയ്ക്കിടെ വധശിക്ഷാനിരോധനം പുനഃപരിശോധിക്കാനുള്ള ആവശ്യം റിപ്പോർട്ട് ചെയ്യപ്പെടാറുണ്ട്. 2009 നവംബറിൽ ന്യായാധിപനായ റിച്ചാർഡ് ജോൺസൺ സായുധ മോഷണത്തിനിടെയുള്ള കൊലപാതകം പോലെ ചില സാഹചര്യങ്ങളിൽ വധശിക്ഷ തിരികെക്കൊണ്ടുവരുന്നതിനോട് തനിക്ക് അനുകൂലാഭിപ്രായമാണെന്ന് പറഞ്ഞു. അദ്ദേഹം അടുത്തിടെ ഐർലാന്റിന്റെ ഹൈക്കോടതിയിൽ നിന്ന് വിരമിച്ചിട്ടേ ഉണ്ടായിരുന്നുള്ളൂ. ഐറിഷ് കൗൺസിൽ ഓഫ് സിവിൽ ലിബർട്ടീസ് അദ്ദേഹത്തിന്റെ അഭിപ്രായത്തെ "വഴിതെറ്റിയതും ഗുണമില്ലാത്തതും" എന്ന് വിശേഷിപ്പിച്ചു. 



</doc>
<doc id="197629" url="https://ml.wikipedia.org/wiki?curid=197629" title="മധുകർ ദത്താത്രയ ദേവറസ്">
മധുകർ ദത്താത്രയ ദേവറസ്

രാഷ്ട്രീയ സ്വയം സേവക് സംഘത്തിന്റെ മൂന്നാമത്തെ സർസംഘചാലകൻ ആയിരുന്നു മധുകർ ദത്താത്രയ ദേവറസ്(). 1915 ഡിസംബർ 11നു ജനിച്ച അദ്ദേഹം 1996 ജൂൺ 17 നു മരണമടഞ്ഞു.1973 മുതൽ 1994 വരെ അദ്ദേഹം ആർ.എസ്.എസ്സിന്റെ സർസംഘചാലക് സ്ഥാനത്ത് തുടർന്നു.1992 ഡിസംബർ 6 ബാബരി മസ്ജിദ് തകർക്കപെടുന്ന വേളയിൽ സംഘത്തിന്റെ ഉന്നത നേതാവ് ആയിരുന്നു.

ആന്ധ്രാപ്രദേശിൽ നിന്ന് കുടിയേറി നാഗ്പൂരിൽ സ്ഥിര താമസം ആക്കിയ കർഷക കുടുംബത്തിൽ ദത്താത്രയ കൃഷ്ണറാവു ദേവറസ്സിന്റെയും പാർവ്വതിഭായിയുടേയും പുത്രനായി 1915 ഡിസംബർ 11നു നാഗ്പൂരിൽ ജനിച്ചു. രണ്ടു സഹോദരന്മാരും രണ്ടു സഹോദരിമാരും അടങ്ങുന്നതായിരുന്നു ദേവറസ്സിന്റെ കുടുംബം.

1931- ൽ മെട്രിക്കുലേഷൻ പൂർത്തിയാക്കിയ അദ്ദേഹം 1935- ൽ മോറിസ് കോളേജിൽ (ഇപ്പോൾ നാഗപ്പൂർ മഹാ വിദ്യാലയ) നിന്നും നിയമ ബിരുദം കരസ്ഥമാക്കി .

ഡോക്ടർ ഹെഡ്ഗേവാറിന്റെ പ്രവർത്തനങ്ങളിൽ ആകൃഷ്ടനായിരുന്ന ദേവറസ് ആർ.എസ്.എസ്സിന്റെ പ്രാരംഭ കാലത്ത് തന്നെ അതിന്റെ പ്രവർത്തനം ആരംഭിച്ചിരുന്നു . വിദ്യാഭ്യാസത്തിനു ശേഷം അദ്ദേഹം ആർ.എസ്.എസ്സിന്റെ പ്രചാരകൻ ആകാൻ തീരുമാനിച്ചു . ബംഗാൾ പ്രാന്തത്തിൽ ആയിരുന്നു പ്രചാരകനായി ദേവറസ് നിയോഗിക്കപ്പെട്ടത് . അതിനുശേഷം നാഗപ്പൂർ നഗർ കാര്യവാഹകായി നിയമിക്കപ്പെട്ടു . 1946-ൽ സഹ സർകാര്യവാഹും 1965 ഇൽ സർ കാര്യവാഹും ആയി . മാധവ സാദാശിവ ഗോൾവാൽക്കറിനു ശേഷം 1973 ജൂൺ 5ന് അദ്ദേഹം സർസംഘചാലക് സ്ഥാനം ഏറ്റെടുത്തു.

ദേവറസ് ആർ എസ് എസ് നേതൃത്വത്തിലേക്ക് വന്ന് രണ്ടു വർഷങ്ങൾക്കുള്ളിൽ തന്നെ ഇന്ദിരാ ഗാന്ധി അടിയന്തരാവസ്ഥ പ്രഖ്യാപിച്ചു. ആർ എസ് എസ്സിനെ നിരോധിക്കുകയും ദേവറസ്സിനെയും മറ്റനേകം സ്വയംസേവകരെയും ജയിലിൽ അടക്കുകയും ചെയ്തു. രാജ്യം ഇനി ഒരിക്കലും ജനാധിപത്യത്തിലേക്ക് തിരികെ വരില്ല എന്ന് പോലും സംശയിക്കപ്പെട്ട കാലഘട്ടത്തിൽ ദേവറസ്സിന്റെ നേതൃത്വത്തിൽ ആർ എസ് എസ് അടിയന്തരാവസ്ഥക്ക്‌ എതിരെ അതുല്യമായ പോരാട്ടം തന്നെ കാഴ്ചവെച്ചു.

ലണ്ടനിൽ നിന്ന് പ്രസിദ്ധീകരിക്കുന്ന എകണോമിസ്റ്റ് പത്രം പറഞ്ഞു "ഇടതു പക്ഷം അല്ലാത്ത ലോകത്തിലെ ഒരേ ഒരു വിപ്ലവ പ്രസ്ഥാനം ആണ് ആർ.എസ്.എസ് . ജനാധിപത്യം പുന:സ്ഥാപിക്കുക എന്നത് മാത്രം ലക്ഷ്യമാക്കിയാണ് അത് പ്രവർത്തിക്കുന്നത് . പതിനായിരക്കണക്കിനു അംഗങ്ങൾ അടിയന്തരാവസ്ഥക്ക്‌ എതിരെ പോരാടുന്നു , ഇനിയും ഇനിയും കൂടുതൽ യുവാക്കൾ അതിലേക്കു എത്തിപ്പെടുന്നു".


സ്വയം സേവകരോട് സംവദിക്കുന്നതിൽ അത്യന്തം തൽപ്പരനായിരുന്നു ദേവറസ്. പ്രവർത്തകരുടെ ഓരോ ചോദ്യങ്ങൾക്കും ലളിതമായും എന്നാൽ വളരെ ഗഹനമായും ഉത്തരം അദ്ദേഹം നൽകിയിരുന്നു .

അദ്ദേഹം 1996 ജൂൺ 17 നു മരണമടഞ്ഞു.


</doc>
<doc id="197652" url="https://ml.wikipedia.org/wiki?curid=197652" title="ദോഹ ഉച്ചകോടി">
ദോഹ ഉച്ചകോടി

ലോക വ്യാപാര സംഘടനയുടെ (World Trade Organisation-WTO) നാലാമത് മന്ത്രിതല സമ്മേളനമാണ് ദോഹ ഉച്ചകോടി എന്നപേരിൽ അറിയപ്പെടുന്നത്. 2001 നവംബറിൽ ഖത്തറിന്റെ തലസ്ഥാനമായ ദോഹയിൽ സംഘടിപ്പിക്കപ്പെട്ടു. ലോക വ്യാപാര സംഘടനയുടെ കാർഷിക കരാറിലെ ആർട്ടിക്കിൾ-20 പ്രകാരം 2000-ത്തിന്റെ തുടക്കത്തിൽത്തന്നെ കൃഷിയോടനുബന്ധമായ അനുരഞ്ജന ചർച്ചകൾക്ക് ഡയറക്ടർ ജനറൽ മൈക്ക് മൂറിന്റെ നേതൃത്വത്തിൽ ആരംഭം കുറിച്ചിരുന്നു. കാർഷികമേഖലയെ സംബന്ധിച്ച് 121 അംഗരാജ്യങ്ങളും സേവനമേഖലയെ സംബന്ധിച്ച് 50 അംഗരാജ്യങ്ങളും തങ്ങളുടെ നിർദ്ദേശങ്ങൾ സമർപ്പിച്ചതിന്റെ അടിസ്ഥാനത്തിൽ 21 ഇനങ്ങളാണ് ദോഹപ്രഖ്യാപനത്തിന്റെ പരിഗണനയിൽ വന്നത്. കാർഷിക സബ്സിഡികൾ, ടെക്സ്റ്റെൽ, വസ്ത്രവ്യാപാരം, വ്യവസായം നേരിടുന്ന പ്രതിസന്ധികൾ, വ്യാവസായിക അനുബന്ധ നിക്ഷേപം, മത്സരം, പരിസ്ഥിതി, മത്സ്യബന്ധനം, കാർഷികവും കാർഷികേതരവുമായ വിപണികളുടെ സാധ്യതകൾ, കയറ്റുമതി-ഇറക്കുമതി ചുങ്കങ്ങളിലെ നിയന്ത്രണം, സാങ്കേതികവിദ്യകളുടെ കൈമാറ്റം, മരുന്നുകൾക്കുമേലുള്ള പേറ്റന്റ്, അവശ്യമരുന്നുകളുടെ ലഭ്യത, പൊതുജനാരോഗ്യം, പകർച്ചവ്യാധികളെ ചെറുക്കുവാൻ ആവശ്യമായ കർമപരിപാടികൾ, പാരമ്പര്യ അറിവുകൾക്കുമേലുള്ള ഭൗതിക സ്വത്താവകാശ നിയമങ്ങൾ തുടങ്ങിയവയാണ് പ്രധാനമായും ചർച്ച ചെയ്യപ്പെട്ടത്. ഉദാരവത്കരണപ്രക്രിയയെ ശക്തമാക്കുന്ന ഒട്ടനവധി തീരുമാനങ്ങൾ ഉച്ചകോടിയിൽ ഉണ്ടായി. വികസിതരാജ്യങ്ങളുടെ പിടിവാശിമൂലം വികസ്വരരാഷ്ട്രങ്ങൾക്ക് അനുകൂലമാകേണ്ട ഒട്ടനവധി പ്രശ്നങ്ങളിൽ യുക്തമായ തീരുമാനങ്ങളെടുക്കുവാൻ കഴിയാതെ ദോഹ ഉച്ചകോടി പിരിയുകയാണുണ്ടായത്.



</doc>
<doc id="197655" url="https://ml.wikipedia.org/wiki?curid=197655" title="ജോയി എബ്രഹാം">
ജോയി എബ്രഹാം

കേരള കോൺഗ്രസ് സംസ്ഥാന ജനറൽ സെക്രട്ടറിയും മുൻ എം.എൽ.എയുമാണ് ജോയി എബ്രഹാം. 2012 ജൂണിൽ രാജ്യസഭയിലേക്ക് തെരഞ്ഞെടുക്കപ്പെട്ടു.
ഭരണങ്ങാനം മഴുവണ്ണൂർ ഇട്ടിയവിരയുടെയും ചിന്നമ്മയുടെയും മകനായി 1951 മാർച്ച് ഏഴിന് ജനിച്ച ജോയി എബ്രഹാം നിയമബിരുദധാരിയാണ്. 1974ൽ അഡ്വ.കെ.ടി. തോമസിന്റെ ജൂനിയറായി കോട്ടയത്ത് പ്രാക്ടീസ് ആരംഭിച്ചു. വിദ്യാർഥി-യുവജന പ്രസ്ഥാനങ്ങളിലൂടെ കേരള കോൺഗ്രസ് രാഷ്ട്രീയത്തിലേക്ക് കടന്നുവന്നു. യുവസേനാ രൂപവത്കരണത്തിൽ മുഖ്യപങ്ക് വഹിച്ചു. യൂത്ത് ഫ്രണ്ട് സംസ്ഥാന ജനറൽ സെക്രട്ടറിയായും പാർട്ടിയുടെ കോട്ടയം ജില്ലാ സെക്രട്ടറിയായും പ്രവർത്തിച്ചു. 1991ൽ പൂഞ്ഞാറിൽ മുൻ മന്ത്രി എൻ.എം. ജോസഫിനെ തോൽപ്പിച്ച് ഒൻപതാം കേരള നിയമസഭയിലെത്തി. 1996ൽ അന്ന് ഇടതുമുന്നണിയിലായിരുന്ന പി.സി. ജോർജിനോട് തോറ്റശേഷം പാർലമെന്ററി രംഗത്തുനിന്ന് മാറിനിൽക്കുകയായിരുന്നു. 1997 മുതൽ പാർട്ടി സംസ്ഥാന ജനറൽ സെക്രട്ടറിയാണ്. സഹകരണമേഖലയിലും സജീവമായ ഇദ്ദേഹം നിലവിൽ കേരള സ്റ്റേറ്റ് കോ ഓപറേറ്റിവ് റബർ മാർക്കറ്റിങ് ഫെഡറേഷൻ വൈസ് പ്രസിഡന്റാണ്. 
ഭാര്യ: വത്സമ്മ.


</doc>
<doc id="197658" url="https://ml.wikipedia.org/wiki?curid=197658" title="വധശിക്ഷ ഇറ്റലിയിൽ">
വധശിക്ഷ ഇറ്റലിയിൽ

വധശിക്ഷ 1889 മുതൽ ഇറ്റലിയിൽ നിരോധിതമായിരുന്നു. 1926 മുതൽ 1947 വരെ ഫാസിസ്റ്റ് സർക്കാരിന്റെ കീഴിലും ജനാധിപത്യം നിലവിൽ വന്ന ശേഷമുള്ള കുറച്ചു കാലവും വധശിക്ഷ നിലവിലുണ്ടായിരുന്നു. 1860-ൽ ഇറ്റലി ഏകീകരിക്കുന്നതിനു മുൻപുള്ള കാലത്ത് നിലവിലുണ്ടായിരുന്ന മിക്ക രാജ്യങ്ങളിലും (ടസ്കാനി ഒഴികെ) വധശിക്ഷ നിലവിലുണ്ടായിരുന്നു. ടസ്കാനിയിൽ 1786-ൽ വധശിക്ഷ നിർത്തലാക്കപ്പെട്ടിരുന്നു. നിലവിലുള്ള ഭരണഘടന വധശിക്ഷ ഉപേക്ഷിച്ചിട്ടുണ്ട്. 1948 ജനുവരി 1-നു ശേഷം വധശിക്ഷ നടപ്പാക്കപ്പെട്ടിട്ടില്ല. 

ഇറ്റലിയുടെ ഐക്യത്തിനു മുൻപുണ്ടായിരുന്ന രാജ്യങ്ങളിൽ ആദ്യമായി വധശിക്ഷ നിർത്തലാക്കിയത് ഗ്രാന്റ് ഡച്ചി ഓഫ് ടസ്കാനി എന്ന രാജ്യമാണ്. 1786 നവംബർ 30ന് പിയട്രോ ലിയോപോൾഡോ (ഇദ്ദേഹം പിന്നീട് ഹോളി റോമൻ ചക്രവർത്തിയായി). വധശിക്ഷയും പീഡനവും ഒരുമിച്ചുപേക്ഷിക്കുന്ന ലോകത്തിലെ ആദ്യത്തെ രാഷ്ട്രമായിരുന്നു ടസ്കാനി. 

മറ്റ് ഐക്യപൂർവ്വ രാജ്യങ്ങളിൽ വധശിക്ഷ നിലവിലുണ്ടായിരുന്നു. ഇറ്റലി രാജ്യം (1861–1946) 1860-ൽ രൂപീകൃതമായപ്പോൾ നിയമവ്യവസ്ഥയിൽ ഈ വ്യത്യസ്തത നിലനിന്നു. 

വധശിക്ഷ 1889-ലെ പീനൽ കോഡ് പ്രകാരം പ്രാതിനിദ്ധ്യസഭയുടെ രണ്ട് തട്ടുകളിലും ഏതാണ്ടെല്ലാവരും യോജിച്ചാണ് വധശിക്ഷ ഇല്ലാതാക്കിയത്. സാനാർഡെല്ലി എന്ന മന്ത്രിയായിരുന്നു ഈ അഭിപ്രായം മുന്നോട്ടുവച്ചത്. രാജാവ് ഉംബർട്ടോ ഒന്നാമൻ 1878 ജനുവരി 18-ന് പൊതു മാപ്പ് പ്രഖ്യാപിച്ചതിനാൽ 1877-നു ശേഷം ഇറ്റലിയിൽ വധശിക്ഷകൾ നടന്നിട്ടുണ്ടായിരുന്നില്ല. ഈ പൊതു മാപ്പു കാരണം ഗൈടാനോ ബ്രാസ്കി എന്നയാൾ 1900-ൽ രാജാവിനെ വധിച്ച ശേഷം അയാൾക്ക് മരണശിക്ഷ കൊടുക്കാൻ സാധിച്ചില്ല!!! വധശിക്ഷ സൈനിക പീനൽ കോഡിലും കൊളോണിയൽ പീനൽ കോഡിലും നിലവിലുണ്ടായിരുന്നു. 

1926-ൽ ബെനിറ്റോ മുസോളിനി വധശിക്ഷ വീണ്ടും കൊണ്ടുവന്നു. രാജാവിനെയും, രാജ്ഞിയെയും, രാജ്യാവകാശിയെയും, പ്രധാനമന്ത്രിയെയും വധിക്കാൻ ശ്രമിക്കുന്നവർക്കും, ചാരപ്രവർത്തിക്കും സായുധ കലാപത്തിനും വധശിക്ഷ നൽകാനായിരുന്നു തീരുമാനം. 1931 ജൂലൈ 1-ന് നിലവിൽ വന്ന റോക്കോ കോഡ് കൂടുതൽ കുറ്റകൃത്യങ്ങളുടെ ശിക്ഷയായി വധശിക്ഷ വ്യവസ്ഥ ചെയ്തു. ചില സാധാരണ കുറ്റങ്ങളും ഇക്കൂട്ടത്തിൽ പെടും. 1940-ൽ രണ്ടാം ലോക മഹായുദ്ധം തുടങ്ങുന്നതുവരെ ഇത് വളരെ വിരളമായേ ഉപയോഗിച്ചിരുന്നുള്ളൂ. 1940-നു മുൻപ് ഒൻപത് വധശിക്ഷകളും യുദ്ധം തുടങ്ങിയ ശേഷം 1943-ൽ ഇറ്റലി കീഴടങ്ങുന്നതുവരെ 17 വധശിക്ഷകളുമാണ് നടപ്പാക്കപ്പെട്ടിട്ടുള്ളത്. നാസി ജർമനിയിൽ നിയമപരമായി 80,000 വധശിക്ഷകൾ നടന്നിട്ടുണ്ടെന്നോർക്കുക. 

സൈനികമല്ലാത്ത കുറ്റങ്ങൾക്ക് അവസാനം വധശിക്ഷ നൽകപ്പെട്ടത് കൊലപാതകം നടത്തിയെന്ന് തെളിഞ്ഞ മൂന്ന് സിസിലിയൻ കള്ളന്മാർക്കായിരുന്നു. ഇവർ പത്താൾക്കാരെ തല്ലി അവശരാക്കി ജീവനോടെ കിണറ്റിൽ തള്ളുകയായിരുന്നു ചെയ്തത്. പ്രസിഡന്റ് എൻറിക്കോ ഡെ നിക്കോള അവരുടെ വധശിക്ഷ ഇളവു ചെയ്യാൻ വിസമ്മതിച്ചു. 1947 മാർച്ച് 4-ന് ഇവരെ ഫയരിംഗ് സ്ക്വാഡുപയോഗിച്ച് ട്യൂരിനു സമീപം വധിച്ചു. ഇതായിരുന്നു ഇറ്റലിയിൽ നടന്ന അവസാന വധശിക്ഷകൾ. 

1947 ഡിസംബർ 27-ന് അംഗീകരിക്കപ്പെടുകയും 1948 ജനുവരി 1-ന് നിലവിൽ വരുകയും ചെയ്ത ഇറ്റലിയുടെ ഭരണഘടന സമാധാനകാലത്ത് സൈനികവും സിവിലുമായ എല്ലാ കുറ്റങ്ങൾക്കും വധശിക്ഷ നിർത്തലാക്കി. വധശിക്ഷ നിർത്തലാക്കൽ നടപ്പായത് 1948 ജനുവരി 22-ലെ ഡിക്രിയിലൂടെയാണ്. മിലിട്ടറി പീനൽ കോഡിൽ വധശിക്ഷ പിന്നീടും നിലവിലുണ്ടായിരുന്നു. രാജ്യത്തെ വഞ്ചിക്കുകയോ, യുദ്ധഭൂമിയിൽ നടക്കുന്ന കുറ്റങ്ങൾക്കോ ആയിരുന്നു വധശിക്ഷ വ്യവസ്ഥ ചെയ്തിരുന്നത്. ഈ നിയമപ്രകാരം ഒരു വധശിക്ഷയും നടന്നിട്ടില്ല. 

1994 ഒക്ടോബർ 13-ന് വധശിക്ഷ പൂർണ്ണമായും ഒഴിവാക്കപ്പെട്ടു. ജീവപര്യന്തമാണ് ഇപ്പോൾ ഇറ്റലിയിൽ നിലവിലുള്ള ഏറ്റവും കൂടിയ ശിക്ഷ. 2007-ൽ ഒരു ഭരണഘടനാ ഭേദഗതി നടപ്പിൽ വന്നു. ഭരണഘടനയുടെ ആർട്ടിക്കിൾ 27-ൽ മാറ്റം വരുത്തി വധശിക്ഷ പൂർണ്ണമായി ഒഴിവാക്കി. 

നിർത്തലാക്കുന്നതിനു മുൻപ് ഭരണഘടനയുടെ ആർട്ടിക്കിൾ 21 വധശിക്ഷ അനുവദിച്ചിരുന്നു. ഇത് പിന്നീട് എടുത്തു കളഞ്ഞു. 

മനുഷ്യാവകാശങ്ങൾക്കായുള്ള യൂറോപ്യൻ കൺവെൻഷന്റെ 13-ആം പ്രോട്ടോക്കോൾ അംഗീകരിക്കുന്ന കരട് നിയമം 2008 ഒക്ടോബർ 9-ന് സെനറ്റ് അംഗീകരിച്ചു. ഇത് ചേംബർ ഓഫ് ഡെപ്യൂട്ടീസ് സെപ്റ്റംബർ 24-ന് അംഗീകരിച്ചിരുന്നു. 2009 മാർച്ച് മൂന്നിന് നിയമം റാറ്റിഫൈ ചെയ്യപ്പെട്ടു.

ഇറ്റലി വധശിക്ഷ നിർത്തലാക്കിയ ശേഷം മരണശിക്ഷയ്ക്കെതിരായി ശക്തമായ നിലപാടാണെടുക്കുന്നത്. പകുതിയിൽ താഴെ ഇറ്റലിക്കാരേ സദ്ദാം ഹുസൈന്റെ വധശിക്ഷയോട് യോജിച്ചുള്ളൂ. ഇറ്റലി ഐക്യരാഷ്ട്രസഭ വധശിക്ഷ നിരോധിക്കണം എന്ന വാദം മുന്നോട്ടുവച്ചിരുന്നു. മുൻ ഇറ്റാലിയൻ വിദേശകാര്യ മന്ത്രി മാസ്സിമോ ഡി'അലേമ വധശിക്ഷ ലോകത്തിൽ നിർത്തലാക്കുന്നതിനായി ശ്രമിക്കുന്നതാണ് അടുത്ത പടി എന്ന് പറഞ്ഞിട്ടുണ്ട്.


</doc>
<doc id="197662" url="https://ml.wikipedia.org/wiki?curid=197662" title="ഒറിജിൻ ഓഫ് സ്പീഷീസ്">
ഒറിജിൻ ഓഫ് സ്പീഷീസ്

ജീവപരിണാമശാസ്ത്രത്തിന്റെ അടിസ്ഥാനപാഠമായി കരുതപ്പെടുന്ന പ്രസിദ്ധരചനയാണ് ഒറിജിൻ ഓഫ് സ്പീഷീസ് അല്ലെങ്കിൽ "വംശോല്പത്തി". ചാൾസ് ഡാർവിൻ ഇംഗ്ലീഷ് ഭാഷയിൽ രചിച്ച ഈ വിഖ്യാതഗ്രന്ഥം ആദ്യം പ്രസിദ്ധീകരിക്കപ്പെട്ടത് 1859 നവംബർ 24-നാണ്. "പ്രകൃതിനിർദ്ധാരണം വഴിയുള്ള വംശോല്പത്തി, അല്ലെങ്കിൽ ജീവിതസമരത്തിൽ തെരഞ്ഞെടുക്കപ്പെട്ടവയുടെ നിലനിൽപ്പ്" എന്നായിരുന്നു ആദ്യപതിപ്പുകളുടെ മുഴുവൻ പേര്. "വംശോല്പത്തി" എന്ന ചെറിയ പേര് ആദ്യമായി സ്വീകരിച്ചത് ആറാം പതിപ്പിലാണ്. ജീവിസമൂഹങ്ങൾ തലമുറകളിലൂടെ പ്രകൃതിനിർദ്ധാരണപ്രക്രിയ മുഖേന പരിണമിക്കുന്നു എന്ന സിദ്ധാന്തം ഈ കൃതി മുന്നോട്ടു വച്ചു. ഒരേ ആരംഭത്തിൽ നിന്ന് ശാഖകളായി പിരിഞ്ഞുള്ള പരിണാമത്തിലൂടെയാണ് പ്രകൃതിയിലെ ജീവവൈവിദ്ധ്യം ഉണ്ടായതെന്നതിന് ഈ കൃതി ഒരുപറ്റം തെളിവുകൾ അവതരിപ്പിച്ചു. ഈ തെളിവുകളിൽ 'ബീഗിൾ' എന്ന ബ്രിട്ടീഷ് പര്യവേഷണക്കപ്പലിൽ 1830-കളിൽ നടത്തിയ യാത്രക്കിടെ ഡാർവിൻ ശേഖരിച്ചവയും, അന്വേഷണങ്ങളും, കത്തിടപാടുകളും, പരീക്ഷണങ്ങളും വഴി പിൽക്കാലങ്ങളിൽ അദ്ദേഹം നടത്തിയ കണ്ടെത്തലുകളും ഉൾപ്പെടുന്നു.

ജീവശാസ്ത്രത്തിലെ പുതിയ കണ്ടെത്തലുകളെ വിശദീകരിക്കാൻ ജീവപരിണാമത്തെ സംബന്ധിച്ച പലതരം ആശയങ്ങൾ നേരത്തേ അവതരിപ്പിക്കപ്പെട്ടിരുന്നു. അത്തരം ആശയങ്ങൾക്ക് വിമതശാസ്ത്രജ്ഞന്മാർക്കും സാമാന്യജനത്തിനും ഇടയിൽ ഒരളവുവരെ സ്വീകൃതി ലഭിച്ചിരുന്നു. എന്നാൽ ഇംഗ്ലണ്ടിൽ ശാസ്ത്രരംഗത്തെ ആധികാരികസ്ഥാപനങ്ങൾ ആംഗ്ലിക്കൻ സഭയുടെ വരുതിയിൽ ആയിരുന്നതും, ഭൗതികശാസ്ത്രം തന്നെ ദൈവശാസ്ത്രത്തിന്റെ ഭാഗമായി പരിഗണിക്കപ്പെട്ടിരുന്നതും പുത്തൻ ആശയങ്ങളുടെ സാമാന്യസ്വീകൃതിക്കു തടസ്സമായി. ജീവിവർഗ്ഗങ്ങൾ ആസൂത്രിതമായ ഒരു ശ്രേണീവ്യവസ്ഥയുടെ ഭാഗമായി മാറ്റമില്ലാതെ നിലനിൽക്കുന്നവയാണെന്നും മറ്റു ജീവജാതികളുമായി ബന്ധമില്ലാത്ത അതുല്യസൃഷ്ടിയാണ് മനുഷ്യൻ എന്നും മറ്റുമുള്ള ധാരണകളുമായി പരിണാമാശയങ്ങൾക്ക് പൊരുത്തം ഇല്ലായിരുന്നു. അതിനാൽ, പുതിയ കണ്ടെത്തലുകളുടെ രാഷ്ട്രീയ, ദൈവശാസ്ത്രമാനങ്ങൾ തീവ്രമായി ചർച്ചചെയ്യപ്പെട്ടെങ്കിലും അവയ്ക്ക് ശാസ്ത്രമുഖ്യധാരയുടെ അംഗീകാരം കിട്ടിയില്ല.

സാമാന്യജനങ്ങൾക്കു വേണ്ടി എഴുതപ്പെട്ട ഡാർവിന്റെ കൃതി, ഈ സാഹചര്യങ്ങൾ നിലനിൽക്കെയും, വ്യാപകമായ ശ്രദ്ധ നേടി. ഗ്രന്ഥകർത്താവ് ഒരു പ്രഗല്ഭശാസ്ത്രജ്ഞൻ ആയിരുന്നതിനാൽ അദ്ദേഹത്തിന്റെ കണ്ടെത്തലുകൾ ഗൗരവപൂർവം പരിഗണിക്കപ്പെടുകയും അദ്ദേഹം മുന്നോട്ടുവച്ച തെളിവുകൾ ശാസ്ത്ര-ദാർശനിക-ധാർമ്മിക മേഖലകളിൽ സമഗ്രമായി ചർച്ചചെയ്യപ്പെടുകയും ചെയ്തു. ശാസ്ത്രീയമായ പ്രകൃതിദർശനത്തെ പ്രോത്സാഹിപ്പിച്ചു കൊണ്ട് ഭൗതികശാസ്ത്രത്തെ മതേതരമാക്കാനുള്ള ടി.എച്ച്. ഹക്സ്‌ലിയുടേയും അദ്ദേഹം അംഗമായ എക്സ്-സംഘത്തിന്റേയും ശ്രമത്തെ ഈ കൃതി സഹായിച്ചു. "ഒറിജിൻ ഓഫ് സ്പീഷീസ്" വെളിച്ചം കണ്ട് രണ്ടു ദശകത്തിനുള്ളിൽ, ഡാർവിൻ സങ്കല്പിച്ച മട്ടിൽ ഒരേ തുടക്കത്തിൽ നിന്നു ശാഖപിരിഞ്ഞുള്ള പരിണാമത്തിനനുകൂലമായി ശാസ്ത്രലോകത്ത് സാമാന്യമായ അഭിപ്രായൈക്യം ഉണ്ടായി. എങ്കിലും പ്രകൃതി നിർദ്ധാരണത്തിന് ഡാർവിൻ കല്പിച്ച പ്രാധാന്യം ശാസ്ത്രലോകത്തിനു ബോദ്ധ്യപ്പെട്ടത് മെല്ലെയാണ്. 1880-നും 1930-നും ഇടയ്ക്കുള്ള "ഡാർവിൻ വാദത്തിന്റെ ഗ്രഹപ്പിഴക്കാലത്ത്" (eclipse of Darwinism) മറ്റു പല പരിണാമാശയങ്ങൾക്കും കൂടുതൽ പ്രാധാന്യം കല്പിക്കപ്പെട്ടു. എന്നാൽ 1930-നും 1940-നും ഇടയ്ക്ക് പരിണാമസിദ്ധാന്തത്തിലെ "ആധുനികസമന്വയം" (Modern evolutionary synthesis) വികസിച്ചു വന്നതോടെ, പ്രകൃതിനിർദ്ധാരണം മുഖേനയുള്ള പരിണാമം, ജീവപരിണാമത്തെ സംബന്ധിച്ച കേന്ദ്രാസിദ്ധാന്തമായി അംഗീകരിക്കപ്പെട്ടു. ജീവശാസ്ത്രത്തിലെ ഏകീകരണസങ്കല്പം തന്നെയായി ഇന്ന് അതു കണക്കാക്കപ്പെടുന്നു.

ഈ കൃതിയിൽ ഡാർവിൻ അവതരിപ്പിച്ച പരിണാമസിദ്ധാന്തം മൗലികമായ ചില വസ്തുതകളേയും അവയെ ആശ്രയിച്ചുള്ള നിഗമനങ്ങളേയും അടിസ്ഥാനമാക്കിയുള്ളതായിരുന്നു. ജീവശാസ്ത്രജ്ഞനായ ഏണസ്റ്റ് മേയ്ർ അവയെ ഇങ്ങനെ സംഗ്രഹിക്കുന്നു:-



</doc>
<doc id="197673" url="https://ml.wikipedia.org/wiki?curid=197673" title="വധശിക്ഷ മെക്സിക്കോയിൽ">
വധശിക്ഷ മെക്സിക്കോയിൽ

മെക്സിക്കോയിൽ സൈനികമല്ലാത്ത അവസാന വധശിക്ഷ നടപ്പാക്കിയത് 1937-ലായിരുന്നു. 2005-ൽ വധശിക്ഷ നിർത്തലാക്കപ്പെടുകയും ചെയ്തു. വധശിക്ഷ നിർത്തലാക്കപ്പെടണം എന്നാവശ്യപ്പെടുന്ന ആൾക്കാർ പത്തൊൻപതാം നൂറ്റാണ്ടു മുതൽക്കേ ഉണ്ടായിരുന്നെങ്കിലും മയക്കു മരുന്നു യുദ്ധങ്ങൾ കാരണം ഈ ശിക്ഷ കൊടുക്കണമെന്ന ആവശ്യം കൂടിക്കൂടി വരികയാണ്. 

വധശിക്ഷ നിർത്തലാക്കണമെന്ന ആവശ്യത്തിന് മെക്സിക്കോയിൽ ദീർഘകാലത്തെ ചരിത്രമുണ്ട്. 1857-ലെ മെക്സിക്കൻ ഭരണഘടന രാഷ്ട്രീയക്കുറ്റങ്ങൾക്ക് വധശിക്ഷ നൽകുന്നത് നിർത്തലാക്കി. ഭാവിയിൽ സാധാരണ കുറ്റങ്ങൾക്കും വധശിക്ഷ നിർത്തലാക്കുന്നതിനെ ഭരണഘടന അനുവദിക്കുന്നുമുണ്ട്. ആ സമയത്ത് മെക്സിക്കോയിലെ സർക്കാർ അസ്ഥിരമായിരുന്നതു കാരണം ഭരണ നേതാക്കളും ഭാവിയിൽ വധിക്കപ്പെടുമോ എന്ന ഭീതിയാണ് രാഷ്ട്രീയക്കുറ്റങ്ങൾക്കുള്ള വധശിക്ഷ നിർത്തലാക്കിയതിനു പിന്നിൽ എന്ന സാദ്ധ്യതയുണ്ട്. വ്യക്തിപരമായ അനുഭവങ്ങളും ഇതിനൊരു കാരണമായിരുന്നിരിക്കാം. മാദ്ധ്യമങ്ങളിൽ വധശിക്ഷയ്ക്ക് വളരെ രൂക്ഷമായ വിമർശനം പ്രത്യക്ഷപ്പെട്ടിരുന്നു. പല മെക്സിക്കോക്കാർക്കും സീസർ മാർക്വി ബെക്കാറിയ എന്നയാളുടെ ശിക്ഷയെക്കുറിച്ചുള്ള വാദങ്ങളെപ്പറ്റി അറിവുണ്ടായിരുന്നു. പോർഫിലിയോ ഡയസിന്റെ ഭരണത്തിനു ശേഷം വധശിക്ഷ ഭേദഗതി ചെയ്തു. ഇതിൽ നിന്നാണ് നിലവിലുള്ള മെക്സിക്കൻ ഭരണഘടന നിലവിൽ വന്നത്. 

സൈനികേതരമായ അവസാന വധശിക്ഷ കൊലപാതകവും അനുസരണക്കേടും ആരോപിക്കപ്പെട്ട ഒരു സൈനികനാണ് നൽകപ്പെട്ടത്. ഇത് 1961-ലാണ് നടന്നത്. സൈനികമായ വധശിക്ഷകൾ നടപ്പാക്കുന്നത് നിർത്തി 68 വർഷങ്ങൾക്കു ശേഷമാണ് സൈനിക വധശിക്ഷകൾ 2005-ൽ നിയമം മൂലം നിർത്തലാക്കിയത്. സൈനികേതര വധശിക്ഷകൾ നടപ്പാക്കുന്നത് നിർത്തി 15 വർഷം കഴിഞ്ഞ് 1976-ലാണ് 1976-ൽ നിയമം മൂലം അവ നിരോധിച്ചത്. 

മെക്സിക്കോയിലെ മുഖ്യ മതം റോമൻ കത്തോലിക്ക വിശ്വാസമാണ്. 88% ജനങ്ങളും റോമൻ കത്തോലിക്കരാണ്. വത്തിക്കാൻ വധശിക്ഷയെ എതിർത്തുകൊണ്ട് പല പ്രസ്താവനകളും പുറപ്പെടുവിച്ചിട്ടുണ്ട്. ഇത് മെക്സിക്കോയിൽ വധശിക്ഷയ്ക്കെതിരായ സംവാദത്തിലെ ഒരു ഘടകമാണ്. 

മെക്സിക്കോയിലെ മയക്കുമരുന്ന് യുദ്ധം കാരണം തട്ടിക്കൊണ്ടുപോകൽ, കൊലപാതകം തുടങ്ങി പല അക്രമങ്ങളും വർദ്ധിച്ചു വരുന്നുണ്ട്. ഇത് വധശിക്ഷ പുനസ്ഥാപിക്കണമെന്ന ആവശ്യത്തിനു കാരണമായിട്ടുണ്ട്. ഇക്കോളജിസ്റ്റ് ഗ്രീൻ പാർട്ടി (PVEM) ഇപ്പോൾ മെക്സിക്കോയിലെ നാലാമത് വലിയ രാഷ്ട്രീയ ശക്തിയാണ്. ഇവർ വധശിക്ഷ പുനസ്ഥാപിക്കാനുള്ള ഒരു പ്രചാരണം നടത്തിക്കൊണ്ടിരിക്കുകയാണ്. 1917-ലെ മെക്സിക്കൻ ഭരണഘടന ഭേദഗതി ചെയ്ത് വധശിക്ഷ അനുവദിക്കാൻ ശ്രമമുണ്ടായെങ്കിലും അവ നിരസിക്കപ്പെട്ടു. 
70% ജനങ്ങളും വധശിക്ഷയെ പിന്തുണയ്ക്കുന്നുവെന്നാണ് അടുത്തകാലത്തെ സർവേ ഫലങ്ങൾ കാണിക്കുന്നത്. മതസംഘടനകളുടെയും മനുഷ്യാവകാശ സംഘന്നകളുടെയും ശക്തമായ എതിർപ്പ് വധശിക്ഷയുടെ പുനസ്ഥാപനത്തിനെതിരായുണ്ട് എന്നത് കാരണം ഭരണഘടന ഭേദഗതി ചെയ്യാൻ സാദ്ധ്യത കുറവാണ്. 

1981-ൽ മെക്സിക്കോ മനുഷ്യാവകാശങ്ങളെ സംബന്ധിച്ച അമേരിക്കൻ ഉടമ്പടിയിൽ ഒപ്പുവച്ചു. വധശിക്ഷ നിർത്തലാക്കിയാൽ അത് പുനസ്ഥാപിക്കുന്നതിനെതിരാണ് ഈ ഉടമ്പടി. വധശിക്ഷ നൽകുന്ന രാജ്യങ്ങളിലേയ്ക്ക് മെക്സിക്കോ കുറ്റവാളികളെ കൈമാറ്റം ചെയ്യാറില്ല. അമേരിക്കയിൽ വധശിക്ഷ കിട്ടാവുന്ന കുറ്റങ്ങൾക്ക് വിചാരണ നേരിട്ട 400 മെക്സിക്കൻ പൗരന്മാരുടെ കേസ് ഈ രാജ്യം വിജയകരമായി വാദിച്ചിട്ടുണ്ട്. ഇത് അമേരിക്കയിൽ വധശിക്ഷയർഹിക്കുന്ന കുറ്റം ചെയ്തവർ മെക്സിക്കോയിലേയ്ക്ക് കടന്നുകളയുന്നതിന് കാരണമായിട്ടുണ്ട്. 

2002-ൽ മെക്സിക്കൻ പ്രസിഡന്റ് വിൻസന്റെ ഫോക്സ് ജോർജ് ബുഷിനെ കാണാൻ അമേരിക്കൻ ഐക്യനാടുകളിലേയ്ക്കുള്ള ഒരു യാത്ര ഒരു മെക്സിക്കൻ പൗരന്റെ വധശിക്ഷ നടപ്പാക്കുന്നത് അടുത്തതു കാരണം വേണ്ടെന്നു വച്ചിട്ടുണ്ട്. ഹാവിയർ സുവാറസ് മെദിന എന്ന ഇയാൾ 1989-ൽ ഒരു പോലീസ് ഓഫീസറെ കൊന്ന കുറ്റത്തിന് ടെക്സാസിൽ വധശിക്ഷ വിധിക്കപ്പെട്ടയാളായിരുന്നു. മെക്സിക്കൻ ഉദ്യോഗസ്ഥർ പറയുന്നത് മെക്സിക്കൻ എംബസിയുമായി ബന്ധപ്പെടാൻ അവകാശമുണ്ടെന്ന് സുവാറെസിനെ ആരും അറിയിച്ചിരുന്നില്ല എന്നാണ്. 14 രാജ്യങ്ങൾ അമേരിക്കൻ സുപ്രീം കോടതിയിൽ സുവാറെസിനു വേണ്ടി സമ്മർദ്ദം ചെലുത്തി. 

2003-ൽ മെക്സിക്കോ അമേരിക്കൻ ഐക്യനാടുകൾക്കെതിരേ അന്താരാഷ്ട്ര നീതിന്യായ കോടതിയിൽ പരാതി നൽകി. അമേരിക്ക വിയന്ന കൺവെൻഷനിലെ മാർഗ്ഗനിർദ്ദേശങ്ങൾ ലംഘിച്ചുകൊണ്ട് 54 മെക്സിക്കൻ പൗരന്മാർക്ക് നയതന്ത്ര ഉദ്യോഗസ്ഥരുടെ സഹായം ലഭ്യമാക്കിയില്ല എന്നായിരുന്നു പരാതി. 



</doc>
<doc id="197678" url="https://ml.wikipedia.org/wiki?curid=197678" title="വധശിക്ഷ നെതർലാന്റ്സിൽ">
വധശിക്ഷ നെതർലാന്റ്സിൽ

വധശിക്ഷ നെതർലാന്റ്സിൽ നിലവിലില്ല. വധശിക്ഷ ആദ്യം നിർത്തലാക്കിയത് 1870-ലാണ്. നിയമ മന്ത്രി വാൻ ലിലാർ ആയിരുന്നു ഇതിനു പിന്നിൽ. വധശിക്ഷ നിർത്തലാക്കിയതിനു പിന്നാലെ ജീവപര്യന്തം തടവ് 1878-ൽ ഔദ്യോഗിക ശിക്ഷയാക്കി മാറ്റി. സൈനിക നിയമത്തിൽ വധശിക്ഷ ഒരു ശിക്ഷയായി 1983 വരെ നിലനിന്നു. ഭരണഘടന വധശിക്ഷ ഒഴിവാക്കിയത് 1983-ലാണ്. 1991-ൽ വധശിക്ഷയെപ്പറ്റിയുള്ള എല്ലാ പരാമർശങ്ങളും ഡച്ച് നിയമത്തിൽ നിന്ന് നീക്കം ചെയ്തു. 

ഇപ്പോൾ നെതർലാന്റ്സ് വധശിക്ഷയ്ക്കെതിരായ ഒരു വ്യക്തമായ നയം നടപ്പാക്കുന്നുണ്ട്. പ്രതികളെ വധശിക്ഷ ലഭിക്കാൻ ചെറിയ സാദ്ധ്യതയെങ്കിലുമുണ്ട് എന്ന് സംശയമുള്ള സാഹചര്യത്തിൽ മറ്റു രാജ്യങ്ങൾക്ക് നെതർലാന്റ്സ് കൈമാറാറില്ല. 

Sources:


</doc>
<doc id="197682" url="https://ml.wikipedia.org/wiki?curid=197682" title="അനന്തലക്ഷ്മി വെങ്കിട്ടരാമൻ">
അനന്തലക്ഷ്മി വെങ്കിട്ടരാമൻ

പത്താം വയസിൽ സംഗീത ലോകത്തേക്ക് കടന്നുവന്ന അനന്തലക്ഷ്മി വെങ്കിട്ടരാമൻ ഡോ എൽ മുത്തയ്യ ഭാഗവതരുടെ 108 ചാമുണ്ഡേശ്വരി അഷ്‌ടോത്തര കൃതികൾ 12 വാള്യങ്ങളായി പുറത്തിറക്കിയിട്ടുണ്ട്. 75 വയസിൽ 36 മണിക്കൂർ തുടർച്ചയായി സംഗീതകച്ചേരി അവതരിപ്പിച്ചു പ്രശസ്തി നേടിയിട്ടുണ്ട്.

കേരള സംഗീത നാടക അക്കാദമിയുടെ 2011 ലെ കലാരത്‌ന ഫെലോഷിപ്പ്


</doc>
<doc id="197697" url="https://ml.wikipedia.org/wiki?curid=197697" title="ഹലപീനൊ">
ഹലപീനൊ

മുളകുകളിൽ ഇടത്തരം വലിപ്പം ഉള്ള ഒരിനം മുളകാണ് ഹലപീനൊ. പൂർണ്ണ വളർച്ച എത്തിയ ഹലപീനൊ മുളകിനു 2 മുതൽ 3½ ഇഞ്ചു വലിപ്പം ഉണ്ടാവും. ഇതു പച്ചയായിരിക്കുമ്പോൾ തന്നെയാണു സാധാരണ കഴിക്കുക. പഴുക്കുമ്പോൾ ഈ മുളകിനു നല്ല ചുവപ്പു നിറം കാണും. മെക്സിക്കൊയിലെ ഹലാപ്പ എന്ന സ്ഥലത്ത് ഉത്ഭവിച്ചതിനാലാണ് ഇതിനു ഹലാപീനൊ എന്ന പേരു കിട്ടിയത്. ദക്ഷിണ, ഉത്തര അമേരിക്കകളിൽ ഇത് ജനങ്ങൾക്കു വളരെ പ്രിയപ്പെട്ട ഒരു മുളകു ഇനം ആണ്. ഇതിനെ പല മെക്സിക്കൻ വിഭവങ്ങളിലും ഉപയോഗിക്കുന്നുണ്ട്. ഹലപീനൊ നമ്മുടെ നാടൻ മുളകിനെക്കാളും എരി കുറഞ്ഞ ഇനം ആണു. 

ഈ മുളകു ഉണ്ടാവുന്ന ചെടി Capsicum annuum എന്ന സസ്യത്തിന്റെ ഒരു വകഭേദം ആണ്. ഈ ചെടിക്കു സാധാരണ രണ്ടു മുതൽ നാലു അടി വരെ ഉയരം കാണും. മെക്സിക്കൊയിൽ എതാണ്ട് 40,000 ഏക്കർ സ്ഥലം ഹലാപീനൊ കൃഷിയ്ക്കായി ഉപയോഗിക്കുന്നു. 



</doc>
<doc id="197754" url="https://ml.wikipedia.org/wiki?curid=197754" title="ഫെർനാംഡോ ലൂഗോ">
ഫെർനാംഡോ ലൂഗോ

തെക്കനമേരിക്കൻ രാഷ്ട്രമായ പരാഗ്വേയിലെ മുൻ ബിഷപ്പും ഇടതുപക്ഷ പ്രസിഡന്റുമായിരുന്നു ഫെർനാംഡോ ലൂഗോ(; ജനനം 30 മേയ് 1951) 
പാവങ്ങളുടെ ബിഷപ് എന്ന് അറിയപ്പെട്ട ലൂഗോ 2008ൽ റോമൻ കത്തോലിക്ക ബിഷപ് സ്ഥാനം രാജിവച്ചാണ് ഇടതുപക്ഷ സ്ഥാനാർഥിയായി മത്സരിച്ച് പ്രസിഡന്റായത്. 61 വർഷമായി വലതുപക്ഷം ഭരിച്ച രാജ്യത്തെ ആദ്യ ഇടതുപക്ഷ പ്രസിഡന്റാണ് ലൂഗോ. ലൂഗോയെ യാഥാസ്ഥിതിക വലതുപക്ഷശക്തികൾക്ക് വൻ ആധിപത്യമുള്ള പാർലമെന്റ് ഇംപീച്ച്മെന്റിലൂടെ അട്ടിമറിച്ചു. പരാഗ്വേ കോൺഗ്രസിന്റെ ഇരുസഭകളും തന്നെ ഇംപീച്ചുചെയ്യാൻ തീരുമാനിച്ചതിനെതുടർന്ന് രാജ്യം സംഘർഷത്തിലേക്ക് നീങ്ങുന്നത് തടയാൻ ലൂഗോ ഉടൻ രാജി പ്രഖ്യാപിക്കുകയാണ് ചെയ്തത്.



</doc>
<doc id="197804" url="https://ml.wikipedia.org/wiki?curid=197804" title="ദ ഗോൾഡ് റഷ്">
ദ ഗോൾഡ് റഷ്

1925-ൽ പുറത്തിറങ്ങിയ ഒരു ഇംഗ്ലീഷ് ഹാസ്യ ചലച്ചിത്രമാണ് ദ ഗോൾഡ് റഷ്. ഇംഗ്ലീഷ് ഹാസ്യ അഭിനേതാവും സംവിധായകനുമായ ചാർളി ചാപ്ലിനാണ് ചിത്രത്തിന്റെ നിർമ്മാണം, രചന, സംവിധാനം, സംഗീതം, ചിത്രസംയോജനം എന്നിവ നിർവ്വഹിച്ചിരിക്കുന്നത്. തന്റെ വിശ്വപ്രശസ്തമായ "ട്രാമ്പ്" വേഷമാണ് ചാപ്ലിൻ ഈ ചിത്രത്തിലും അവതരിപ്പിക്കുന്നത്. സിനിമാ നിരൂപകർ മുക്തകണ്ഡം പുകഴ്ത്തിയ ചിത്രമാണിത്. ചാപ്ലിൻ തന്റെ പ്രിയപ്പെട്ട ചിത്രമായി തിരഞ്ഞെടുത്തത് ഈ സിനിമയെയാണ്. ഇന്ന്, ലോകത്തിലെ ഏറ്റവും മികച്ച സിനിമകളിലൊന്നായി ദ ഗോൾഡ് റഷ് വിലയിരുത്തപ്പെടുന്നു.

ഒരു നിശ്ശബ്ദചിത്രമായാണ് ദ ഗോൾഡ് റഷ് 1925-ൽ റിലീസ് ചെയ്യുന്നതെങ്കിലും 1942-ൽ ചാപ്ലിന്റെ നറേഷനോടുകൂടി ഈ ചിത്രം വീണ്ടും റിലീസ് ചെയ്യുകയുണ്ടായി.



</doc>
<doc id="197810" url="https://ml.wikipedia.org/wiki?curid=197810" title="ലോൺസം ജോർജ്">
ലോൺസം ജോർജ്

ചിലോനോയിഡിസ് നിഗ്ര അബിങ്ഡോണി എന്നറിയപ്പെടുന്ന ഗാലപ്പഗോസ് ആമ വർഗത്തിൽപ്പെട്ട പിന്റ ഐലൻഡ് എന്ന ഉപവർഗത്തിലെ അംഗമാണ് ലോൺസം ജോർജ്. ലോകത്തിലെ അത്യപൂർവ ആമ വർഗം ആയ ചെലൊനൊയിഡിസ് നിഗ്രാ അബിങ്ഡോണിയിലെ (Chelonoidis nigra abingdoni) അവശേഷിക്കുന്ന അവസാനത്തെ അംഗമായിരുന്നു ലോൺസം ജോർജ്. ഈ വർഗത്തിൽപ്പെട്ട ആമകൾക്ക് 200 വർഷമാണ് ആയുസ്സ്. ഇക്വഡോറിലെ പിന്റ ദ്വീപായിരുന്നു ഇവയുടെ ആവാസ കേന്ദ്രം. 2012 ജൂണോടെ വംശനാശം വന്നതായി കണക്കാക്കപ്പെടുന്നു.
നാമാവശേഷമായെന്ന് പരിസ്ഥിതി ശാസ്ത്രജ്ഞർ വിധിയെഴുതിയിരിക്കെയാണ് 1972-ൽ ഹംഗേറിയൻ ശാസ്ത്രജ്ഞൻ ലാറ്റിനമേരിക്കയിലെ ഗാലപ്പഗോസ് ദ്വീപിൽ ലോൺസം ജോർജിനെ കണ്ടെത്തിയത്. ലാറ്റിനമേരിക്കൻ രാജ്യമായ ഇക്വഡോറിലെ ഗാലപ്പഗോസ് നാഷണൽ പാർക്കിലായിരുന്നു അന്നുമുതൽ ഇതിന്റെ സ്ഥാനം.

ലോൺസം ജോർജിൽ നിന്ന് പുതുതലമുറയെ സൃഷ്ടിക്കാനുള്ള ശ്രമം വിജയിച്ചില്ല. അതോടെ, പിന്റ ഐലൻഡ് വർഗത്തിൽപ്പെട്ട അവസാന ആമയായി ലോൺസം ജോർജ്. ഗാലപ്പഗോസ് ദ്വീപിന്റെ ചിഹ്നമായി മാറിയ ഇതിനെ കാണാൻ വർഷം 1,80,000 സന്ദർശകരാണ് ഗാലപ്പഗോസ് നാഷണൽ പാർക്കിലെത്തിയിരുന്നത്. ഗാലപ്പഗോസ് ദ്വീപുകളിലെ വ്യത്യസ്ത വർഗത്തിലുള്ള ആമകളെ ഉപയോഗിച്ച് നടത്തിയ താരതമ്യപഠനങ്ങളാണ് ചാൾസ് ഡാർവിന്റെ പരിണാമസിദ്ധാന്തത്തിന് അടിത്തറയായത്.



</doc>
<doc id="197817" url="https://ml.wikipedia.org/wiki?curid=197817" title="ഓപ്പൺ സോഴ്സ് പ്രോഗ്രാമിംഗ് ഭാഷകളുടെ പട്ടിക">
ഓപ്പൺ സോഴ്സ് പ്രോഗ്രാമിംഗ് ഭാഷകളുടെ പട്ടിക

ഇത് തിരഞ്ഞെടുക്കപ്പെട്ട ഓപ്പൺ സോഴ്സ് പ്രോഗ്രാമിംഗ് ഭാഷകളുടെയും നിർവ്വഹണ സംവിധാനങ്ങളുടെയും പട്ടികയാണ്. ഓപ്പൺ സോഴ്സ് അനുമതിപത്രങ്ങളിൽ പുറത്തിറക്കുന്ന പ്രോഗ്രാമിംഗ് ഭാഷകളാണ് ഓപ്പൺ സോഴ്സ് പ്രോഗ്രാമിംഗ് ഭാഷകൾ


</doc>
<doc id="197822" url="https://ml.wikipedia.org/wiki?curid=197822" title="ഗ്നൂ ലഘു സാർവ്വജനിക അനുവാദപത്രം">
ഗ്നൂ ലഘു സാർവ്വജനിക അനുവാദപത്രം

ഗ്നു ലഘു സാർവ്വജനിക അനുമതിപത്രം (മുമ്പ് ഗ്നു ലൈബ്രറി സാർവ്വജനിക അനുമതിപത്രം) അല്ലെങ്കിൽ ഗ്നു എൽജിപിഎൽ (വെറും എൽജിപിഎൽ എന്നും പറയാറുണ്ട്.)എന്നത് ഒരു സ്വതന്ത്ര സോഫ്റ്റ്‌വെയർ അനുമതിപത്രമാണ്. സ്വതന്ത്ര സോഫ്‌റ്റ്‌വെയർ സമിതിയാണ് ഇതു പുറത്തിറക്കിയിരിക്കുന്നത്. കർശന പകർപ്പ് ഉപേക്ഷാ അനുവാദപത്രമായ ഗ്നൂ സാർവ്വജനിക അനുവാദപത്രത്തിൽ നിന്നും താരതമ്യേന കർശനമല്ലാത്ത ബിഎസ്ഡി അനുവാദപത്രം, എംഐടി അനുവാദപത്രം എന്നിവയോടുള്ള വിട്ടുവീഴ്ചയെന്ന നിലക്കാണ് ഗ്നൂ ലഘു സാർവ്വജനിക അനുവാദപത്രം പുറത്തിറക്കിയത്.

എൽജിപിഎല്ലിൽ പുറത്തിറക്കിയിരിക്കുന്ന പ്രോഗ്രാമിന് മാത്രമേ എൽജിപിഎൽ ബാധകമാവൂ. ആ പ്രോഗ്രാമുമായി ബന്ധപ്പെട്ട മറ്റു ലൈബ്രറികൾക്കോ പ്രോഗ്രാമ്മുകൾക്കോ എൽജിപിഎൽ ബാധകമല്ല. സാധാരണയായി സോഫ്റ്റ്‌വെയർ ലൈബ്രറികളാണ് എൽജിപിഎൽ ഉപയോഗിക്കാറ്. മോസില്ല ഫയർഫോക്സ്, ഓപ്പൺഓഫീസ്.ഓർഗ് എന്നിവ ഉദാഹരണങ്ങളാണ്.

പ്രധാന വ്യത്യാസം ജിപിഎല്ലോ, എൽജിപിഎല്ലോ ഉപയോഗിക്കാത്ത സോഫ്റ്റ്‌വെയറുകളിലും പ്രവർത്തിക്കാൻ അനുവാദം നൽകുന്നു എന്നത് തന്നെയാണ്. അതായത് എൽജിപിഎൽ സ്വതന്ത്രമോ സ്വകാര്യമോ ആയ ഒരു സോഫ്റ്റ്‌വെയറിന്റെ ഏതെങ്കിലും ഭാഗത്തിന് മാത്രമായി ഉപയോഗിക്കാം.

എൽജിപിഎൽ ഉപയോഗിക്കുന്ന ഒരു സോഫ്റ്റ്‌വെയർ നേരെ ജിപിഎൽ സോഫ്റ്റ്‌വെയർ ആക്കിമാറ്റാം. ഇത് ജിപിഎൽ ഉപയോഗിക്കുന്ന ഒരു സോഫ്റ്റ്‌വെയറിൽ എൽജിപിഎല്ലിന്റെ നേരിട്ടുള്ള ഉപയോഗം സാധ്യമാക്കുന്നു. ഗ്നൂ ലഘു സാർവ്വജനിക അനുമതിപ്പത്രത്തിന്റെ മൂന്നാമത്തെ സെക്ഷനാണ് ഇങ്ങനെയൊയൊരു സൗകര്യം നൽകുന്നത്.

ഗ്നൂ ലഘു സാർവ്വജനിക അനുവാദപത്രം വിശദീകരിക്കുന്നത് സിയുടെയും സിയുടെ ഉപരൂപങ്ങളെടെയും പ്രോഗ്രാമിംഗ് വാക്കുകളാണ്. ഫ്രാൻസ് ലിമിറ്റഡ് (Frznz Ltd.) ലിസ്പ് ഭാഷയിൽ തങ്ങളുടേതായ ഒരു ലഘു സാർവ്വജനിക അനുവാദപത്രം എഴുതിയുണ്ടാക്കി. ഇത് എൽഎൽജിപിഎൽ എന്നറിയപ്പെടുന്നു.
ഇതു കൂടാതെ അഡ പ്രോഗ്രാമിംഗ് ഭാഷയുടെ സവിശേഷതകൾ ഉപയോഗിച്ച് എഴുതിയതാണ് ഗ്നാറ്റ് നവീകരിച്ച ലഘു സാർവ്വജനിക അനുവാദപത്രം.




</doc>
<doc id="197835" url="https://ml.wikipedia.org/wiki?curid=197835" title="വധശിക്ഷ ന്യൂസിലാന്റിൽ">
വധശിക്ഷ ന്യൂസിലാന്റിൽ

ന്യൂസിലാന്റിൽ വധശിക്ഷ സംബന്ധിച്ച നിയമങ്ങൾ ആദ്യമായി ക്രോഡീകരിക്കപ്പെട്ടത് 1840-ൽ ബ്രിട്ടീഷ് കോളനിയായ ശേഷമാണ്. ഇതിനു ശേഷം ആദ്യമായി വധശിക്ഷ ഉപയോഗിക്കപ്പെട്ടത് 1842-ലാണ്. ന്യൂസിലാന്റിൽ അവസാനമായി വധശിക്ഷ ഉപയോഗിക്കപ്പെട്ടത് 1957-ലാണ്. കൊലപാതകത്തിന് വധശിക്ഷ നൽകുന്നത് 1961-ൽ നിർത്തിവയ്ക്കപ്പെട്ടു. ഒരു കുറ്റത്തിനും വധശിക്ഷ നൽകാൻ പാടില്ല എന്ന നിലപാട് 1989-ൽ എടുത്ത സമയം വരെ ന്യൂസിലാന്റിൽ 85 ആൾക്കാർക്ക് നിയമപരമായി വധശിക്ഷ നൽകപ്പെട്ടിട്ടുണ്ടായിരുന്നു.

തൂക്കിക്കൊല്ലലായിരുന്നു ന്യൂസിലാന്റിലെ ശിക്ഷാരീതി. ആദ്യം രാജ്യത്തിന്റെ പല ഭാഗത്തും വധശിക്ഷ നടന്നിരുന്നുവെങ്കിലും പിന്നീട് വെല്ലിംഗ്ടണിലും ഓക്ലാന്റിലും മാത്രമായി. ആരാച്ചാർ ജോലിക്ക് ആദ്യം സ്ഥിരമായി ആരെയും നിയമിച്ചിരുന്നില്ല. യോഗ്യതയുണ്ടെന്ന് തോന്നുന്ന ആരെയെങ്കിലും താൽക്കാലികമായി തിരഞ്ഞെടുക്കുകയായിരുന്നു പതിവ്. ചിലപ്പോൾ ശിക്ഷിക്കപ്പെട്ട കുറ്റവാളികളെയും ആരാച്ചാർ ജോലി ഏൽപ്പിച്ചിരുന്നു. പണമോ ശിക്ഷ ഇളവോ ആയിരുന്നു ഇവർക്കു നൽകിയിരുന്ന കൂലി. 1877-ൽ ബ്ലെൻഹൈമിലെ ഷെരീഫ്, ഒരു ആരാച്ചാരെ സ്ഥിരമായി നിയമിക്കണമെന്ന് ആവശ്യപ്പെട്ടു. ഓസ്ട്രേലിയയിൽ ആരാച്ചാരായിരുന്ന ടോം ലോംഗ് എന്നയാളെ ഇതിനായി തിരഞ്ഞെടുത്തു. ഇയാളല്ലാതെ മറ്റ് ആരാച്ചാർമാരുടെ പേരുവിവരം വെളിപ്പെട്ടിട്ടില്ല.

മാകെറ്റു എന്ന ഒരു മവോറി വംശജനെയാണ് ആദ്യം വധശിക്ഷയ്ക്ക് വിധിച്ചത്. ഒരു വെള്ളക്കാരനായ ആട്ടിടയനെ വധിച്ചു എന്നതായിരുന്നു ഇയാളുടെ മേൽ ആരോപിക്കപ്പെട്ട കുറ്റം. ശിക്ഷ നടപ്പാക്കും മുമ്പ് ഇയാൾ വയറ്റിളക്കം ബാധിച്ച് മരിച്ചുപോയി. ശിക്ഷിക്കപ്പെട്ട ആദ്യ വ്യക്തി വിറേമു കിങ്കി മകേറ്റു എന്നയാളായിരുന്നു. മോടുവാറോഹിത ദ്വീപിൽ അഞ്ചു പേരെ കൊന്നു എന്നതായിരുന്നു ഇയാളുടെ മേൽ ആരോപിക്കപ്പെട്ട കുറ്റം. മുഴുവൻ വെള്ളക്കാരുൾപ്പെട്ട ഒരു ജൂറി ഇയാളെ വധശിക്ഷയ്ക്കു വിധിച്ചു. 1842-ൽ ഇയാളെ തൂക്കിക്കൊന്നു. 

മിന്നി ഡീൻ എന്ന സ്ത്രീ ഒഴികെ വധശിക്ഷയ്ക്ക് വിധേയരാക്കപ്പെട്ട എല്ലാവരും പുരുഷന്മാരായിരുന്നു. 1895-ൽ മിന്നി ഡീൻ ശിശുഹത്യ നടത്തി എന്ന കുറ്റത്തിനാണ് തൂക്കിലേറ്റപ്പെട്ടത്. രാജ്യദ്രോഹത്തിന് ശിക്ഷിക്കപ്പെട്ട ഹാമിയോറ പെറെ ഒഴികെ ബാക്കിയെല്ലാവരെയും കൊലപാതകക്കുറ്റത്തിനാണ് ശിക്ഷിച്ചിട്ടുള്ളത്. 1957 ഫെബ്രുവരി 18-ന് വധിക്കപ്പെട്ട വാൾട്ടർ ജെയിംസ് ബ്രൌൺ ആണ് അവസാനമായി ശിക്ഷിക്കപ്പെട്ടയാൾ. സ്വന്തം ഭാര്യയെ വിഷം കൊടുത്തു കൊന്നു എന്നതായിരുന്നു ഇയാളുടെ മേൽ ആരോപിക്കപ്പെട്ട കുറ്റം. 

1935-ലെ തെരഞ്ഞെടുപ്പിനു ശേഷം അധികാരത്തിൽ വന്ന ലേബർ പാർട്ടി എല്ലാ വധശിഷകളും ജീവപര്യന്തം തടവായി ഇളവു ചെയ്തു. 1941-ലെ ക്രൈംസ് അമ്ന്ഡ്മെന്റ് ആക്റ്റ് കൊലപാതകക്കുറ്റത്തിനുള്ള ശിക്ഷ കഠിനതടവോടു കൂടിയ ജീവപര്യന്തമായി കുറവുചെയ്തു. രാജ്യദ്രോഹം, കടൽക്കൊള്ള എന്നീ രണ്ട് കുറ്റങ്ങൾക്കു മാത്രമേ ഇതിനു ശേഷം വധശിക്ഷ വ്യവസ്ഥ ചെയ്തിരുന്നുള്ളൂ. 

കൺസർവേറ്റീവ് പാർട്ടി 1949-ൽ അധികാരത്തിൽ വന്നപ്പോൾ വധശിക്ഷ തിരിച്ചു കൊണ്ടുവരാൻ തീരുമാനിച്ചു. പാർട്ടികളിലുള്ള വിശ്വാസമനുസരിച്ചായിരുന്നു അക്കാലത്ത് വധശിക്ഷയെപ്പറ്റിയുള്ള പൊതുജനാഭിപ്രായം കാണപ്പെട്ടിരുന്നത്. നാഷണൽ പാർട്ടി വധശിക്ഷ വീണ്ടും കൊണ്ടുവരുന്നതിനെ അനുകൂലിച്ചപ്പോൾ ലേബർ പാർട്ടിക്ക് ഇതിനോടെതിർപ്പായിരുന്നു. 1950-ൽ നടന്ന ഇതേപ്പറ്റിയുള്ള ചർച്ചയിൽ ലേബർ പാർട്ടി സർക്കാർ ഉദ്യോഗസ്ഥർക്ക് കൊടുക്കുന്ന അധികാരം ഭരണഘടനയെ എങ്ങനെ ബാധിക്കുമെന്ന സംശയം ഉയർത്തി. നാഷണൽ പാർട്ടിയുടെ അറ്റോർണി ജനറൽ വധശിക്ഷ കുറ്റം ചെയ്യുന്നതിൽ നിന്ന് ജനങ്ങളെ പിന്തിരിപ്പിക്കും എന്ന അഭിപ്രായം പ്രകടിപ്പിച്ചു. പിന്നീടു വന്ന അറ്റോർണി ജനറലായ ജാക്ക് മാർഷലിന്റെ (1955–1958) കാലത്ത് വധശിക്ഷകളുടെ എണ്ണം വളരെ വർദ്ധിച്ചത് ചർച്ചകൾക്ക് കാരണമായി. 

നാഷണൽ പാർട്ടിയുടെ ഭരണകാലത്ത് (1949–1958), 36 ആൾക്കാർ കൊലക്കുറ്റം ചെയ്തതായി വിചാരണയിൽ തെളിയുകയും ഇതിൽ 22 പേരെ വധശിക്ഷയ്ക്ക് വിധിക്കുകയും ചെയ്തു. വധശിക്ഷ നടത്തണോ എന്ന അവസാന തീരുമാനം എടുക്കാൻ മന്ത്രിസഭയ്ക്കായിരുന്നു അധികാരം. മരണശിക്ഷ ലഭിച്ചവരിൽ 8 പേരെയേ വധിച്ചുള്ളൂ. ബാക്കി ശിക്ഷകൾ ജീവപര്യന്തമായി ഇളവു ചെയ്യപ്പെട്ടു. അപ്പോഴും അഭിപ്രായ ഭിന്നത തുടർന്നുകൊണ്ടിരുന്നു. ഫിലിം സെൻസർ ഗോർഡൻ മിറാംസ് സിനിമകളിലെ തൂക്കിക്കൊല്ലൽ രംഗങ്ങൾ കുടുംബങ്ങൾക്ക് യോജിച്ചതല്ല എന്ന കാരണം പറഞ്ഞ് നീക്കം ചെയ്യുമായിരുന്നു. 

പൗളീൻ എങ്കൽ എന്ന ചരിത്രകാരന്റെ അഭിപ്രായത്തിൽ ബ്രിട്ടനിലെ വധശിക്ഷയ്ക്കായുള്ള റോയൽ കമ്മീഷൻ (1953) വധശിക്ഷ നിർത്തലാക്കാനുള്ള ന്യൂസിലാന്റിലെ ശ്രമങ്ങളെ സ്വാധീനിച്ചിട്ടുണ്ടാവാം. ഹാരി വിറ്റ്ലാന്റ്, എഡ്വാർഡ് തോമസ് ടി വിയു എന്നിവരുടെ ശിക്ഷ സംബന്ധിച്ച വിവാദങ്ങളും ഇതിനെ സ്വാധീനിച്ചിട്ടുണ്ടാവാം. യുദ്ധശേഷമുള്ള മാനസികാഘാതം (post-war trauma), മാനസികവും വളർച്ചാപരവുമായ പ്രശ്നങ്ങൾ എന്നിവ ദയ കാട്ടുന്നതിന്റെ ഘടകങ്ങളായെടുക്കണം എന്നും അഭിപ്രായമുയർന്നിരുന്നു. 

സാമൂഹ്യചരിത്രകാരൻ റെഡ്മർ യ്സ്കയുടെ അഭിപ്രായത്തിൽ അത്തരം ചിന്തകൾ പണ്ടേ ഉണ്ടായിരുന്നവയാണ്. വധശിക്ഷ 1950-ൽ പുനരാരംഭിച്ചപ്പോൾ ഉദ്യോഗസ്ഥർക്ക് ശിക്ഷ നടപ്പാക്കൽ ഒരു തലവേദനയായിരുന്നുവത്രേ. പ്രതി ആത്മഹത്യ ചെയ്യുന്നോ എന്ന് നോക്കുക, ആരോഗ്യം പരിപാലിക്കുക, പാതിരികളെ ഏർപ്പാടു ചെയ്യുക, സുരക്ഷ ഏർപ്പാടാക്കുക എന്നിവയൊക്കെ കുഴപ്പം പിടിച്ച കാര്യങ്ങളായിരുന്നു. 

ചട്ടങ്ങൾ പ്രകാരം മജിസ്ട്രേറ്റും ഡൊക്ടറും, ഷെറീഫും വധശിക്ഷ നടക്കുന്ന സ്ഥലത്ത് ഹാജരായിരിക്കണം. 1950-കളൂടെ അവസാനം അറ്റോർണി ജനറൽ ജാക്ക് മാർഷൽ വധശിക്ഷകളുടെ എണ്ണം കൂട്ടിയപ്പോൾ ഉദ്യോഗസ്ഥർക്ക് പോസ്റ്റ് ട്രൗമാറ്റിക് സ്ട്രെസ്സ് ഡിസോർഡർ, മദ്യത്തിനടിമപ്പെടൽ, കുടലിലെ അൾസർ തുടങ്ങിയ അസുഖങ്ങൾ കാണപ്പെടാൻ തുടങ്ങി. ചില രാഷ്ട്രീയ പ്രാധാന്യമുള്ള കേസുകളിൽ വധശിക്ഷകൾ ഇളവു ചെയ്യപ്പെടുകയും ചെയ്തിരുന്നു. ഇത് എതിർപ്പുകളുണ്ടാക്കിയിട്ടുണ്ട്. 

സാമൂഹിക സ്ഥിതിയും വിധിയെ സ്വാധീനിക്കുന്നതായി കാണപ്പെട്ടിട്ടുണ്ട്. ഡോക്ടർ ബിൽ സൗണ്ടേഴ്സിനെ വെടിവച്ചു കൊന്ന ഡോക്ടർ സെങ്ക വിൻട്രിങ്ഹാമിനെ കൊലപാതകക്കുറ്റത്തിനു പകരം നരഹത്യക്കുറ്റത്തിനാണ് വിചാരണ ചെയ്തത്. ഒരു തൊഴിലാളിയായ ഫ്രെഡറിക് ഫോസ്റ്ററിനെ മാനസികവൈകല്യമുണ്ട് എന്ന സംശയമുണ്ടായിട്ടും വധശിക്ഷയ്ക്ക് വിധിച്ചിട്ടുണ്ട്. ഈ രീതിയിൽ പൗരന്മാരെ രണ്ടു തട്ടിൽ കാണുന്നതും പത്രമാദ്ധ്യമങ്ങൾ എതിർത്തിട്ടുണ്ട്. ഫോസ്റ്റർ വധിക്കപ്പെട്ടുവെങ്കിലും മാനസികനിലയുടെ പ്രാധാന്യത്തെപ്പറ്റി ഈ കേസുകാരണം ചർച്ചകളുണ്ടായി. ആൽബർട്ട് വെബ് എന്നയാളുടെ വിചാരണ സമയത്തും ഇത്തരം വിഷയങ്ങൾ ഉയർന്നുവന്നിരുന്നു. ന്യൂസിലാന്റ് ലിസണർ എന്ന പത്രം 1955 ജൂലൈ മാസത്തിൽ വധശിക്ഷയ്ക്കെതിരേ മുഖപ്രസംഗങ്ങളെഴുതി. ഇതിന് വായനക്കാരുടെ പിന്തുണയും കിട്ടുകയുണ്ടായി. 

എഡ്ഡി ടെ വിയൂ എന്നയാൾ മോഷണശ്രമത്തിനിടെ ഒരു വൃദ്ധയായ സ്ത്രീയെ കൊന്ന കുറ്റത്തിന് 1955-ൽ തൂക്കിക്കൊല്ലപ്പെട്ടു. വധശിക്ഷ കുറ്റകൃത്യങ്ങളിൽ നിന്ന് ആളുകളെ പിന്തിരിപ്പിക്കുന്നില്ല എന്ന തോന്നൽ ശക്തമായിത്തുടങ്ങി. മാനസിക വൈകല്യമുള്ളയാളും തകർന്ന കുടുംബത്തിൽ നിന്നു വന്നയാളുമായിരുന്ന ടെ വിയൂവിനെ നരഹത്യക്കായിരുന്നില്ലേ വിചാരണ ചെയ്യേണ്ടിയിരുന്നത് എന്ന ചോദ്യവും ഉയർന്നുവന്നു. ഇതിന്റെയൊക്കെ ഫലമായി 1956-ൽ വധശിക്ഷ നിർത്തലാക്കുന്നതിനെപ്പറ്റി പഠിക്കാൻ ഒരു നാഷണൽ കമ്മിറ്റി രൂപീകൃതമായി. 

പ്രൊട്ടസ്റ്റന്റ് ക്രിസ്ത്യാനികളും വധശിക്ഷയ്ക്കെതിരായ നിലപാടുകൾ എടുത്തിരുന്നു. 1941-ലും 1951-ലും പ്രൊട്ടസ്റ്റന്റ് മതസംഘടനകൾ വധശിക്ഷ നിർത്തലാക്കുന്നതിനെ പിന്തുണച്ചിരുന്നു. കത്തോലിക്കരും വ്യക്തിപരമായ നിലയ്ക്ക് ഇതിനെ പിന്തുണച്ചിരുന്നു. പക്ഷേ കത്തോലിക് മത നേതൃത്വം ഇതെപ്പറ്റി ഒരു നിലപാടെടുത്തിരുന്നില്ല. ന്യൂസിലാന്റിലെ തിയോസഫിക്കൽ സൊസൈറ്റിയും വധശിക്ഷയെ എതിർത്തിരുന്നു. ബാപ്റ്റിസ്റ്റ് യൂണിയനും ചർച്ചസ് ഓഫ് ക്രൈസ്റ്റും ഇതിനോടുള്ള എതിർപ്പ് 1950-കളുടെ അവസാനം പ്രകടിപ്പിച്ചിരുന്നു. മതപരമായ എതിർപ്പുകൾ വർദ്ധിച്ചപ്പോൾ വധശിക്ഷയെ എതിർത്തിരുന്നവരുടെ പിൻബലം വർദ്ധിച്ചു. വധശിക്ഷ നടക്കുന്നിടത്ത് പോയി ശിക്ഷയെ അനുകൂലിക്കുന്ന നിലപാടെടുക്കാൻ പല പാതിരിമാരും തയ്യാറായിരുന്നില്ലത്രേ. 

കൂടിയ തോതിലുള്ള വധശിക്ഷകൾ കാരണം വധശിക്ഷ നിർത്തലാക്കണം എന്നാവശ്യപ്പെടുന്ന പെറ്റീഷനുകളും വർദ്ധിച്ചു. 1956-ൽ വധശിക്ഷയെപ്പറ്റി ഒരു രാജ്യവ്യാപക അഭിപ്രായ വോട്ടെടുപ്പു വേണം എന്ന അഭിപ്രായം നിയമമന്ത്രി ജാക്ക് മാർഷൽ മുന്നോട്ടുവച്ചു. 1957-ലെ പൊതു തിരഞ്ഞെടുപ്പിനൊപ്പമായിരുന്നു ഈ റെഫറണ്ടത്തിലും വോട്ടെടുപ്പു നടക്കേണ്ടിയിരുന്നത്. പക്ഷേ ഈ തീരുമാനം മാറ്റിവച്ചു. 

ഇതേസമയം വാൾട്ടർ ജെയിംസ് ബോൾട്ടൺ (1888–1957) എന്നയാളെ 1957 ഫെബ്രുവരിയിൽ തൂക്കിക്കൊന്നു. അയാൾ തന്റെ ഭാര്യയെ ആർസനിക് വിഷം കൊടുത്തു കൊന്നു എന്നായിരുന്നു ആരോപണം നാഷണൽ പാർട്ടി തോറ്റ് അധികാരത്തിൽ നിന്ന് പുറത്തു പോയതോടെ ന്യൂസിലാന്റിൽ പിന്നീട് വധശിക്ഷകൾ ഉണ്ടായിട്ടില്ല. 1960-ൽ വീണ്ടും നാഷണൽ പാർട്ടി അധികാരത്തിൽ വന്നശേഷമാണ് ജനപ്രാതിനിദ്ധ്യസഭയിൽ വധശിക്ഷകളെക്കുറിച്ച് ചർച്ചയുണ്ടായത്. 

1961-ൽ നാഷണൽ പാർട്ടി വധശിക്ഷയ്ക്കുള്ള പിന്തുണ വീണ്ടും പ്രഘ്യാപിച്ചു. മുന്നൊരുക്കത്തോടെയുള്ള കൊലപാതകങ്ങൾക്കും മറ്റൊരു കുറ്റകൃത്യത്തിനോടൊപ്പമുള്ള കൊലപാതകങ്ങൾക്കും കസ്റ്റഡിയിൽ നിന്ന് രക്ഷപെടാൻ ശ്രമിക്കുമ്പോഴുമുള്ള കൊലപാതകങ്ങൾക്ക് വധശിക്ഷ കൊടുക്കാമെന്നായിരുന്നു അവരുടെ അഭിപ്രായം. നാഷണൽ പാർട്ടിക്കകത്ത് ഇതെപ്പറ്റി വലിയ ചർച്ചകളുണ്ടായി.

വധശിക്ഷയോടുള്ള എതിർപ്പ് വർദ്ധിച്ചുവരുന്നതായി കണ്ട് നാഷണൽ പാർട്ടി ജനപ്രതിനിധികളെ മനസാക്ഷി വോട്ടു ചെയ്യാൻ അനുവദിച്ചു. പത്ത് നാഷണൽ പാർട്ടി അംഗങ്ങൾ ലേബർ പാർട്ടിക്കൊപ്പം വോട്ടു ചെയ്ത് 11 വോട്ടിന്റെ ഭൂരിപക്ഷത്തോടെ വധശിക്ഷയ്ക്കെതിരായ ബിൽ 1961-ൽ പാസാക്കി. ഇതോടെ കൊലപാതകക്കുറ്റത്തിനുള്ള വധശിക്ഷ ഇല്ലാതെയായി. രാജ്യദ്രോഹത്തിനും മറ്റു ചില കുറ്റങ്ങൾക്കും വധശിക്ഷ തുടർന്നും നിയമപുസ്തകങ്ങളിൽ നിലവിലുണ്ടായിരുന്നു. പ്രായോഗികമായി 1961-നു ശേഷം വധശിക്ഷ ഇല്ലാതെയാക്കപ്പെട്ടു. 

നിയമപുസ്തകങ്ങളിൽ നിന്നും വധശിക്ഷ അന്തിമമായി നീക്കം ചെയ്തത് 1989-ലെ ലേബർ പാർട്ടി സർക്കാരാണ്. വധശിക്ഷ പുനസ്ഥാപിക്കണമെന്ന ആവശ്യം ഇപ്പോഴും ചിലർ ഉയർത്തുന്നുണ്ട്. പക്ഷേ പ്രധാന പ്രതിപക്ഷ പാർട്ടികളൊന്നും ഇത് പ്രകടനപത്രികയുടെ ഭാഗമാക്കിയിട്ടില്ല.





</doc>
<doc id="197838" url="https://ml.wikipedia.org/wiki?curid=197838" title="ബാക്ക്ട്രാക്ക്">
ബാക്ക്ട്രാക്ക്

ഉബണ്ടു അടിസ്ഥാനമാക്കിയ ഒരു ലിനക്സ് വിതരണമാണ് ബാക്ക്ട്രാക്ക്. കമ്പ്യൂട്ടർ സുരക്ഷ, സൈബർ കുറ്റാന്വോഷണം എന്നിവ ലക്ഷ്യമിട്ടാണ് ഈ വിതരണം പുറത്തിറക്കിയിരിക്കുന്നത്.
ധാരാളം ഹാക്കിങ് ടൂളുകൾ ബാക്ക്ട്രാക്കിൽ ഉൾപ്പെടുത്തിയിരിക്കുന്നു. ലൈവ് സിഡി, ലൈവ് യുഎസ്ബി എന്നീ സവിശേഷതകൾ ഉള്ളതിനാൽ ഇൻസ്റ്റാൾ ചെയ്യണം എന്ന് നിർബന്ധമില്ല.


</doc>
<doc id="197848" url="https://ml.wikipedia.org/wiki?curid=197848" title="നവദ്വാരങ്ങൾ">
നവദ്വാരങ്ങൾ

ആയുർവേദ ശാസ്ത്രമനുസരിച്ച് ശരീരത്തിൽ നിന്നും പുറത്തേക്കു തുറക്കുന്ന ഒൻപതുസുഷിരങ്ങളെ നവദ്വാരങ്ങൾ എന്നു പറയുന്നു. നാലു ഭാഗങ്ങളും അടച്ചുസൂക്ഷിച്ചിട്ടുള്ള ഒരു പട്ടണത്തോടാണ് (പുരം/പുരി) മനുഷ്യശരീരത്തെ പൗരാണികദാർശനികർ ഉപമിച്ചിട്ടുള്ളത്. ശരീരം എന്ന പദത്തിന് പുരി എന്നുകൂടി പര്യായം ഉണ്ട്. ഒൻപതു വാതിലുകളാണീ പട്ടണത്തിനുള്ളത്. ശരീരത്തിലെ ഒൻപതു സുഷിരങ്ങൾക്കു തുല്യമാണിവ. ഭഗവദ്ഗീതയിൽ ഇപ്രകാരം പറയുന്നു. - "നവ ദ്വാരേ പുരേ ദേഹി നൈവ കുർവൻ ന കാരയാൻ".

ആയുർവേദ ശാസ്ത്രത്തിൽ ആന്തരിക സ്രോതസ്സ്, ബാഹ്യസ്രോതസ്സ് എന്നിങ്ങനെ രണ്ടു സ്രോതസ്സുകൾ പറയുന്നതിൽ ബാഹ്യ സ്രോതസ്സാണ് നവദ്വാരങ്ങൾ എന്നറിയപ്പെടുന്നത്. ശ്രവണനയനവദനഘ്രാണഗുദമേഢ്രാണി നവസ്രോതാംസി നരാണാം ബഹിർമുഖാനി - 2 കർണദ്വാരങ്ങൾ, 2 നേത്രദ്വാരങ്ങൾ, 2 നാസാദ്വാരങ്ങൾ, വായ, ഗുദം, മൂത്രദ്വാരം എന്നിവയാണ് നവദ്വാരങ്ങൾ. ഇവിടെപ്പറഞ്ഞതിൽ ആദ്യത്തെ ഏഴെണ്ണം ശിരസ്സിലും മറ്റുള്ളവ അധഃകായവുമായി ബന്ധപ്പെട്ടുമാണ് സ്ഥിതിചെയ്യുന്നത്. "നവ മഹന്തി ഛിദ്രാണി-സപ്ത ശിരസി, ദ്വേചാധഃ, ഏതാവദൃശ്യം ശക്യമപി നിർദിഷ്ടം" 

ഈ ഒൻപതെണ്ണം കൂടാതെ സ്ത്രീകൾക്ക് 2 സ്തന്യപഥങ്ങൾ, യോനീദ്വാരം (രക്തപഥം) എന്നിങ്ങനെ മൂന്നു സ്രോതസ്സുകൾ അധികമായി പരിഗണിക്കണമെന്നു സുശ്രുതസംഹിത ശാരീരസ്ഥാനത്തിൽ പ്രത്യേക നിർദ്ദേശമുണ്ട്. "ഏതാന്യേവസ്ത്രീണാമപരാണി ച ത്രീണീ, ദ്വേ സ്തനയോരധസ്താദ്രക്തവഹംച"- 

ശിരസ്സിന്റെ രണ്ടുവശത്തുമായി സ്ഥിതി ചെയ്യുന്നവയാണ് കർണദ്വാരങ്ങൾ. ശബ്ദഗ്രഹണത്തെ സഹായിക്കുന്നതിനായുള്ള സുഷിരങ്ങളാണിവ. മധ്യകർണം തുടങ്ങി കർണപുടം വരെ നീളുന്ന ദ്വാരമാണിത്. ശബ്ദപഥം എന്നാണ് ആയുർവേദഗ്രന്ഥങ്ങളിൽ ഇതിനെ വിശേഷിപ്പിച്ചിട്ടുള്ളത്. ചെവിക്കുട എന്ന ബാഹ്യാവയവം ഇതിനെ പുറമേ നിന്നു സംരക്ഷിച്ചുനിർത്തുന്നു. ശബ്ദം കർണപടത്തിൽ തട്ടുമ്പോഴുണ്ടാകുന്ന കമ്പനം അന്തഃകർണത്തിലേക്കു സ്വീകരിക്കപ്പെട്ട് തലച്ചോറിലേക്കു കൈമാറ്റം ചെയ്യപ്പെട്ടാണ് ശബ്ദം തിരിച്ചറിയുന്നത്. തികച്ചും സങ്കീർണമായ ഈ പ്രക്രിയയിൽ ശബ്ദം സ്വീകരിക്കുക എന്ന ആദ്യകർമം സംഭവിക്കുന്നത് കർണദ്വാരത്തിലൂടെയാണ്.

ദർശനേന്ദ്രിയമായ നേത്രം സ്ഥിതി ചെയ്യുന്ന സുഷിരങ്ങളാണ് നേത്രദ്വാരങ്ങൾ. മുകളിലും താഴെയുമായി കൺപോളകൾ ഈ ദ്വാരത്തെ സംരക്ഷിച്ചുനിർത്തുന്നു. ശ്ലേഷ്മസ്തരം കൊണ്ട് ഉൾഭാഗം ആവരണം ചെയ്യപ്പെട്ടിട്ടുണ്ട്. നേത്രഗോളവും അതിന്റെ മധ്യത്തിൽ ഉള്ളിലായി പ്രകാശം കടത്തിവിട്ടു രൂപഗ്രഹണമുണ്ടാക്കുന്നതിനുള്ള ഭാഗങ്ങളും അടങ്ങിയിരിക്കുന്നു.

നാസാദ്വാരങ്ങൾ ശിരസിലേക്കുള്ള ദ്വാരം ആകുന്നു. നാസാ ഹി ശിരസ്സഃ ദ്വാരം എന്നാണ് നാസാദ്വാരത്തെ വാഗ്ഭടൻ വിശേഷിപ്പിച്ചിട്ടുള്ളത്. നാസാദ്വാരങ്ങൾ വഴി പ്രധാനമായും രണ്ടു കാര്യങ്ങളാണു സംഭവിക്കുക. ഒന്ന്-ഗന്ധം തിരിച്ചറിയാൻ സഹായിക്കുന്ന ഭാഗങ്ങൾ ഇതുമായി ബന്ധപ്പെട്ടാണ് സ്ഥിതിചെയ്യുന്നത്. ഇത് സ്വീകരിക്കുന്ന ചോദനകൾ, നാഡികൾ വഴി തലച്ചോറിലെത്തി ഗന്ധഗ്രഹനം ഉണ്ടാകുന്നു. രണ്ട്-പ്രാണവായു ഉള്ളിലേക്കു സ്വീകരിക്കുകയും ദുഷിച്ച വായു പുറത്തേക്കു വിടുകയും ചെയ്യുന്നു.

അന്നവാഹസ്രോതസ്സ് എന്ന് ആയുർവേദഗ്രന്ഥങ്ങളിൽ വിവരിക്കുന്ന അന്നപഥത്തിന്റെ (alimentary canal) തുടക്കമാണ് വായ. മുകളിലും താഴെയുമായി വാതിലുകൾ പോലെയുള്ള ഓഷ്ഠങ്ങൾ (lips) ഇതിനെ അടച്ചു സൂക്ഷിക്കുന്നു. വായയുടെ ഉൾഭാഗം ശ്ലേഷ്മസ്തരം കൊണ്ട് ആവരണം ചെയ്തിരിക്കുകയാണ്. മുകളിലും താഴെയുമായി 16 വീതം മൊത്തം 32 ദന്തങ്ങൾ ഇതിനുള്ളിലാണ് ഉള്ളത്. രസനേന്ദ്രിയമായ ജിഹ്വ വായ്ക്കുള്ളിലായി സ്ഥിതി ചെയ്യുന്നു. ശരീരത്തിനുള്ളിലേക്കു ആഹാരവസ്തുക്കൾ സ്വീകരിക്കുക, സംഭാഷണത്തിനു സഹായകമാകുക എന്നീ ധർമങ്ങളാണ് പ്രധാനമായും വായയ്ക്കുള്ളത്.

മേല്പറഞ്ഞ അന്നവാഹസ്രോതസ്സിന്റെ അവസാനഭാഗമാണ് ഗുദം എന്നറിയപ്പെടുന്ന സുഷിരം. സ്ഥൂലാന്ത്ര (Large intestine) ത്തിന്റെ അവസാനഭാഗമാണ് ഗുദം എന്ന് ആയുർവേദഗ്രന്ഥങ്ങളിൽ വിവരിക്കുന്നു. പുരീഷം, അധോവായു എന്നിവ പുറത്തുകളയാനുള്ള ദ്വാരമാണ് ഇതെന്നതുകൊണ്ട് മറ്റു പേരുകളിൽ കൂടി ഗുദാവയവത്തെ വിളിക്കാറുണ്ട്. പുരീഷമാർഗം, ശകൃത്മാർഗം, വിട്മാർഗം, മലമാർഗ്ഗം എന്നിവയാണീ പേരുകൾ. ഗുദഭാഗം ബാഹ്യമായി ആരംഭിക്കുന്നയിടത്തുനിന്നു ഉത്തരഗുദവും, അതിനെത്തുടർന്ന് അധരഗുദവും എന്നിങ്ങനെയാണ് ഈ സുഷിരം കടന്നുപോകുന്നതെന്നു ചരകസംഹിത. ഇത് സ്ഥൂലാന്ത്രത്തിൽ ചെന്നു ചേരുന്നു. ഗുദദ്വാരം സ്ഥൂലാന്ത്രത്തിൽ എത്തിച്ചേരുന്നതു വരെ നാലര അംഗുലം നീളമുണ്ടെന്നു സുശ്രുതസംഹിതയിൽ പറയുന്നു.

മലാംശമായ മൂത്രം പുറത്തുകളയുന്നതിനുള്ള ഭാഗമാണ് മൂത്രമാർഗ്ഗം എന്ന ബാഹ്യസുഷിരം. അധോഭാഗത്തു സ്ഥിതി ചെയ്യുന്നു. മൂത്രമാർഗ്ഗം ഉള്ളിലേക്കു എത്തിച്ചേരുന്നത് മൂത്രാശയം-വസ്തി എന്ന അവയവത്തിലേക്കാണ്. പുരുഷന്മാരിൽ ശുക്ലസ്രോതസ്സ് കൂടി മൂത്രമാർഗ്ഗത്തിലേക്കാണ് തുറക്കപ്പെടുന്നത്.

സ്ത്രീകൾക്ക് പ്രസവശേഷം സ്തന്യഗ്രന്ഥിയിൽ നിന്നും മുലപ്പാൽ (സ്തന്യം) പുറത്തേക്കു വരുന്നതിനുള്ള സുഷിരങ്ങളാണ് സ്തന്യപഥങ്ങൾ. ഹൃദയസ്ഥമായ സിരകൾ പൂർണമായി തുറക്കപ്പെടാത്തിനാൽ പ്രസവശേഷം 3-4 ദിവസങ്ങൾ കൊണ്ടേ പൂർണരീതിയിലുള്ള സ്തന്യപ്രവർത്തനം ഉണ്ടാകുകയുള്ളു എന്ന് അഷ്ടാംഗഹൃദയം 
(സിരണാം ഹൃദയസ്ഥാനാം വിവൃതത്വാൽ പ്രസൂതിതഃ തൃതീയേ അഹ്നി ചതുർത്ഥേ വാ സ്ത്രീണാം സ്തന്യം പ്രവർത്തതെ") - പാലൂട്ടുന്ന കാലം കഴിഞ്ഞാൽ ഈ സുഷിരങ്ങൾ സ്വാഭാവികമായിത്തന്നെ പ്രവർത്തനമില്ലാത്തതാകും. 

ആർത്തവകാലത്ത് ഋതുരക്തം പുറത്തേക്കു വരുന്നതിനും, ലൈംഗിക പ്രക്രിയയിൽ ശുക്ലം ഉള്ളിലേക്കു കടക്കുന്നതിനും പ്രസവകാലത്ത് ശിശു പുറത്തേക്കു വരുന്നതിനും വേണ്ടിയുള്ള ദ്വാരമാണ് യോനീ ദ്വാരം അഥവാ രക്തപഥം. ഈ സുഷിരം ഗർഭാശയമുഖത്ത് അവസാനിക്കുന്നു.

ഇവിടെപ്പറഞ്ഞവ കൂടാതെ വിയർപ്പുഗ്രന്ഥിയുടെ സുഷിരങ്ങൾ, സ്നേഹഗ്രന്ഥി സുഷിരങ്ങൾ തുടങ്ങിയവ ആധുനിക ഗ്രന്ഥങ്ങളിൽ ബാഹ്യസുഷിരങ്ങളായി വിവരിക്കുന്നുണ്ട്. സൂക്ഷ്മസുഷിരങ്ങളായിരിക്കയാലാകണം ഇവയ്ക്ക് ആയുർവേദഗ്രന്ഥങ്ങളിൽ പ്രാധാന്യം നൽകപ്പെട്ടിട്ടില്ലാത്തത്.



</doc>
<doc id="197849" url="https://ml.wikipedia.org/wiki?curid=197849" title="പോലീസ് സ്റ്റേഷൻ">
പോലീസ് സ്റ്റേഷൻ

ഇന്ത്യയിലെ സംസ്ഥാനസർക്കാരുകൾ പോലീസ് സ്റ്റേഷനായി പ്രഖ്യാപിക്കുന്ന ഏതെങ്കിലും സ്ഥാനമോ, സ്ഥലമോ ആണു് പോലീസ് സ്റ്റേഷൻ. ഒരു പോലീസ് സ്റ്റേഷന്റെ അധികാര പരിധി പ്രദേശം (Jurisdiction) എന്നത് സംസ്ഥാന സർക്കാർ നിർദ്ദേശിക്കുന്നതും അതത് പോലീസ് സ്റ്റേഷനോട് ചേർന്ന് കിടക്കുന്നതുമായ പ്രദേശമാകുന്നു.പൊതുജനങ്ങളുടെ സ്വത്തിനോ ജീവനോ ഭീഷണി ഉണ്ടാകുന്നതുമായി ബന്ധപ്പെട്ട പരാതികളുണ്ടാകുന്ന സാഹചര്യത്തിൽ ആ കൃത്യം നടന്നത് ഏത് പോലീസ് സ്റ്റേഷൻ്റെ അധികാര പരിധിയിലാണോ, ആ പോലീസ് സ്റ്റേഷനിൽ അതുമായി ബന്ധപ്പെട്ട് പരാതിയുള്ളയാൾ പരാതി നൽകേണ്ടതാണ്. ഇങ്ങനെ പോലീസ് സ്റ്റേഷനിൽ സ്വീകരിക്കപ്പെടുന്ന പരാതികൾ രണ്ട് വിധത്തിലാണ് പരിഗണിക്കപ്പെടുന്നത്. പോലീസിന് നേരിട്ടെടുക്കാവുന്ന കുറ്റകൃത്യമാണെങ്കിൽ അതുമായി ബന്ധപ്പെട്ടുള്ള തുടർ നടപടികൾ പോലീസ് സ്റ്റേഷനിൽ തന്നെ കൈകൊള്ളുന്നതാണ്. പോലീസിന് നേരിട്ടെടുക്കാൻ പറ്റാത്ത വിധത്തിലുള്ള കുറ്റകൃത്യങ്ങളാണെങ്കിൽ ആയതിലേക്ക് റിപ്പോർട്ട് തയ്യാറാക്കി ബന്ധപ്പെട്ട കോടതികളുടെ പരിഗണനയ്ക്ക് അയയ്ക്കുകയും, ബഹു. കോടതിയുടെ നിർദ്ദേശാനുസരണം തുടർ നടപടികൾ സ്വീകരിക്കുന്നതുമാണ്. 

കാക്കി നിറത്തിലുള്ള പാൻ്റ് സും ഷർട്ടുമാണ് പോലീസുദ്യോഗസ്ഥരുടെ യൂണിഫോം. തൊപ്പിയും, ലൈൻയാഡും,പേരും പദവിയും കാണിക്കുന്ന നാമത്തകിടും (name plate) യൂണിഫോമിൻ്റെ ഭാഗമായി സേനാംഗങ്ങൾ ധരിക്കുന്നു.

ഉത്തരവാദപ്പെട്ട കർമ്മമേഖലകൾ, സർക്കാരിന്റെ സാമൂഹ്യനയപരിപാടികൾ, പ്രത്യേക സേവനരംഗങ്ങൾ ഇവയനുസരിച്ചു് വിവിധ സ്വഭാവമുള്ള പോലീസ് സ്റ്റേഷനുകൾ പ്രവർത്തിക്കാം. 
... ഗതാഗത നിയന്ത്രണം പ്രഥമ ചുമതലയായി കണക്കാക്കി പ്രവർത്തിക്കുന്ന പോലീസ് സ്റ്റേഷനാണ് ട്രാഫിക് പോലീസ് സ്റ്റേഷൻ. സാധാരാണ പോലീസ് സ്റ്റേഷനിലെ പോലെ തന്നെ സ്റ്റേഷൻ ഹൌസ് ഓഫീസർ, ജീ. ഡി ചാർജ്ജ്, സ്റ്റേഷൻ റൈട്ടർ, സ്റ്റേഷൻ പാറാവ് എന്നീ ചുമതലകളും ട്രാഫിക് പോലീസ് സ്റ്റേഷനിൽ ഉണ്ടാകും. ഗതാഗതനിയമങ്ങൾ തെറ്റിക്കുന്നതു മൂലമുണ്ടാകുന്ന പെറ്റിക്കേസ്സുകളും, മദ്യപിച്ച് വാഹനമോടിക്കുക, അമിതവേഗത മൂലം ഉണ്ടാകുന്ന റോഡ് അപകടക്കേസ്സുകൾ എന്നിവ മാത്രമെ കേരളത്തിലെ ട്രാഫിക് പോലീസ് സ്റ്റേഷനുകളിൽ രജിസ്റ്റർ ചെയ്യപ്പെടുന്നുള്ളു. കേരളത്തിലെ എല്ലാ ജില്ലകളിലും പ്രധാന നഗരങ്ങളിലും ട്രാഫിക് പോലീസ് സ്റ്റേഷനുകൾ പ്രവർത്തിച്ച് വരുന്നു. പട്ടാളത്തിൽ നിന്നും വിരമിച്ചതിന് ശേഷം കേരള പോലീസിൽ ട്രാഫിക് ചുമതലകൾ മാത്രം ചെയ്യുന്നതിനായി സേവനമനുഷ്ടിച്ച് വരുന്ന ഹോം ഗാർഡ്സിൻ്റെ സേവനം ഏറ്റവും കൂടുതൽ ഉപയോഗിക്കപ്പെടുന്നത് ട്രാഫിക് പോലീസ് സ്റ്റേഷനുകളിലാണ്.


</doc>
<doc id="197851" url="https://ml.wikipedia.org/wiki?curid=197851" title="വവ്വാക്കാവ്">
വവ്വാക്കാവ്

കൊല്ലം ജില്ലയിലെ കരുനാഗപ്പള്ളി താലൂക്കിൽ കുലശേഖരപുരം പഞ്ചായത്തിൽ ഉൾപ്പെട്ട ഒരു ഗ്രാമം ആണ് വവ്വാക്കാവ്. കരുനാഗപ്പള്ളി താലൂക്കിലെ വടക്ക് ഭാഗത്താണ സ്ഥിതിചെയ്യുന്നത്. ഓച്ചിറ, വലിയകുളങ്ങര, ചങ്ങങ്കുളങ്ങര, കടത്തൂർ, വള്ളിക്കാവ്, കുലശേഖരപുരം, ക്ലാപ്പന, പുത്തന്തെരുവ്, മണപ്പള്ളി തുടങ്ങിയവ സമീപ ഗ്രാമങ്ങളിൽ പെടുന്നു. 

വവ്വാക്കാവ് പ്രദേശം കുലശേഖരപുരം, ഓച്ചിറ പഞ്ചായത്തുകളിലായി വ്യാപിച്ചുകിടക്കുന്നു. എല്ലായിടവും പൊതുവേ ജനങ്ങൾ തിങ്ങിപ്പാർക്കുന്നു. വയലുകളിൽ മുൻപ് നെല്ല്, എള്ള് തുടങ്ങിയവ കൃഷി ചെയ്തിരുന്നു. ഇപ്പോൾ വയലുകൾ മിക്കവയും നികത്തി തെങ്ങിൻതോപ്പുകളാക്കുകയോ വീട് വയ്ക്കുകയോ ചെയ്തിരിക്കുന്നു.

ഇവിടത്തെ പ്രധാന തൊഴിൽ എന്തെന്ന് വ്യക്തമാക്കാനാകാത്ത വിധം വൈവിധ്യമാർന്ന തൊഴിലുകളിൽ ജനങ്ങൾ ഏർപ്പെടുന്നു. മുൻപ് തഴപ്പായ വ്യവസായവും കയർ നെയ്ത്തും സജീവമായിരുന്നുവെങ്കിലും ഇപ്പോൾ ഇല്ലെന്ന് തന്നെ പറയാം. ധാരാളം പേർ വിദേശരാജ്യങ്ങളിൽ, പ്രത്യേകിച്ച് ഗൾഫ് നാടുകളിൽ ജോലി ചെയ്യുന്നു.. ജനങ്ങളിൽ ഭൂരിഭാഗവും ഹിന്ദുക്കളും മുസ്ലീങ്ങളും ആണ്. കൊട്ടാരത്തിൽ ശങ്കുള്ളി തന്റെ ഐതിഹ്യമാലയിൽ കായംകുളം കൊച്ചുണ്ണിയുടെ വിഹാരരംഗങ്ങളിൽ വവ്വാക്കാവിനെയും (അതിൽ വവ്വാക്കാട്) പരാമർശിച്ചിട്ടുണ്ട്.
ദേശീയപാത 47 ഇതുവഴി കടന്നുപോകുന്നു. വവ്വാക്കാവ് ഗവണ്മെന്റ് എൽ.പി.സ്കൂൾ, കെ.എസ്.എഫ്.ഇ, പോസ്റ്റ് ഓഫീസ്, ഇൻഡ്യൻ ബാങ്ക്, കുലശേഖരപുരം സർവ്വീസ് സഹകരണ ബാങ്ക്, ഓച്ചിറ സർവീസ് സഹകരണ ബാങ്ക്, ലക്ഷ്മിവിലാസ് ബാങ്ക്, അയിഷമജീദ് കോളേജ് ഓഫ് ഫാർമസി തുടങ്ങിയവ ഇവിടെ പ്രവർത്തിച്ചുവരുന്നു. ഇവിടെ ധാരാളം ചെറു ക്ഷേത്രങ്ങളും പള്ളികളുമുണ്ട്. നീലികുളം, ചങ്ങൻ‌കുളങ്ങര എന്നീ സ്ഥലങ്ങളിലായി രണ്ട് വായനശാലകൾ പ്രവർത്തിക്കുന്നു.


വവ്വലുകൾ ധാരാളമായി ചേക്കേറിയിരുന്ന ഒരു കാവായിരൂന്നു ഈ പ്രദേശം. അങ്ങനെ ലഭിച്ച വവ്വാൽകാവ് എന്നസ്ഥലനാമം പിൽക്കാലത്ത് പരിനണമിച്ച് വവ്വാക്കാവ് എന്ന പേരിൽ അറിയപ്പെട്ടു കായംകുളം കൊച്ചുണ്ണിയുടേ പ്രധാന ഒളീത്താവളങ്ങളീല് ഒന്നായിരുന്നു ഈ സ്ഥലം. പണ്ടു രാത്രിയിൽ സഞ്ചരിക്കാൻ ഭയപ്പെട്ടിരുന്നത്ര ഒരു പ്രദേശമായിരുന്നു ഇത്.


</doc>
<doc id="197855" url="https://ml.wikipedia.org/wiki?curid=197855" title="വെഞ്ച്വർ ക്യാപ്പിറ്റൽ">
വെഞ്ച്വർ ക്യാപ്പിറ്റൽ

കൂറ്റൻ വളർച്ച പ്രതീക്ഷിക്കുന്ന അത്യധികം ലാഭനഷ്ടസാധ്യതകളുള്ളതുമായ പുതിയ സംരംഭങ്ങൾക്ക് ആരംഭകാലത്ത് നൽകുന്ന സാമ്പത്തികമൂലധനമാണ് വെഞ്ച്വർ ക്യാപ്പിറ്റൽ അഥവാ ഉദ്യമസമാരംഭ മൂലധനം. ഇത്തരം സമാരംഭങ്ങൾക്ക് ധനസഹായം നൽകാൻ സാധാരണ ധനകാര്യ സ്ഥാപനങ്ങൾ മടിക്കും, ഇവിടെയാണ് വെഞ്ച്വർ ക്യാപ്പിറ്റലിന്റെ പ്രസക്തി. സാഹസികരായ സമാരംഭകരെ ഇവർ മൂലധനം നൽകി സഹായിക്കുന്നു അതിനാൽ ഇവരെ "ഏയ്ഞ്ചൽ നിക്ഷേപക"രെന്നും വിളിക്കാറുണ്ട്. ഇതൊരു പുതിയ ആശയമായതുകൊണ്ട് സാധാരണ ധനകാര്യ സ്ഥാപനങ്ങളുടെ കർക്കശമായ വ്യവസ്ഥകളൊന്നും ഇതിനില്ല. ഓഹരി പങ്കാളിത്തത്തിന്റെ രൂപത്തിലാണ് ഇവർ ധനസഹായം നൽകുക. വെഞ്ച്വർ ക്യാപ്പിറ്റൽകൊണ്ട് ആരംഭിക്കുന്ന സ്ഥാപനങ്ങൾ പൊതുവേ ആധുനിക സാങ്കേതിക വിഭാഗത്തിൽ പെട്ടതായിരിക്കും. ഉടമസ്ഥതയിൽ പങ്കാളിത്തം അനുവദിക്കുന്നതിനുള്ള പ്രതിഫലമായാണ് ഓഹരി മൂലധനം നൽകുക. ധനസഹായം നൽകുന്നതിനു പുറമെ, മാനേജ്മെന്റിന്റെ പ്രവർത്തനങ്ങളെ നിയന്ത്രിക്കാനും ഇവർക്ക് സാധിക്കും.. "സംഘാടക വളർച്ച ലക്ഷ്യം വെക്കുന്ന കമ്പനികൾക്കുള്ള നഷ്ടസാധ്യതയുള്ള ധനം" എന്നാണ് യൂറോപ്യൻ വെഞ്ച്വർ ക്യാപിറ്റൽ അസോസിയേഷൻ ഇതിനെ നിർവചിക്കുന്നത്.
വെഞ്ച്വർ ക്യാപ്പിറ്റൽ ഒരുതരം പ്രൈവറ്റ് ഇക്വിറ്റി ബിസിനസാണ്. പൊതുവേ സീഡ് ഫണ്ടിംഗ് ഘട്ടത്തിനുശേഷമാണ് വെഞ്ച്വർ ക്യാപ്പിറ്റൽ നിക്ഷേപം നടത്തുന്നത്. ആദ്യ വെഞ്ച്വർ ക്യാപ്പിറ്റൽ നിക്ഷേപം സീരീസ് എ ഫണ്ടിംഗ് എന്നാണ് പൊതുവേ അറിയപ്പെടുന്നത്.
വെഞ്ച്വർ ക്യാപ്പിറ്റൽ ഫണ്ടുകൾ ധാരാളം സേവനങ്ങൾ നൽകുന്നുണ്ട്;

ഇന്ത്യയിൽ പ്രധാനമായും 5 തരത്തിലുള്ള വെഞ്ച്വർ ക്യാപിറ്റൽ ഫണ്ടുകളാണ് പ്രവർത്തിക്കുന്നത്. ഇവയെല്ല്ലാം തന്നെ സെബിയുടെ നിയന്ത്രണത്തിനു കീഴിലാണ് പ്രവർത്തിക്കുന്നത്;
കേന്ദ്ര സർക്കാരിന്റെ നിയന്ത്രണത്തിലുള്ള വിവിധ പ്രത്യേക ധനകാര്യ സ്ഥാപനങ്ങളോ, വികസന ധനകാര്യസ്ഥാപനങ്ങളോ നടത്തുന്ന വെഞ്ച്വർ ക്യാപിറ്റൽ ഫണ്ടുകളാണ് ഇവ.
വിവിധ സംസ്ഥാന സർക്കാരുകളുടെ നിയന്ത്രണത്തിലുള്ള വികസന ധനകാര്യസ്ഥാപനങ്ങൾ നടത്തുന്ന വെഞ്ച്വർ ക്യാപിറ്റൽ ഫണ്ടുകളാണ് ഇവ. കേരള സംസ്ഥാന വികസന കോർപ്പറേഷൻ നടത്തുന്ന കേരള വെഞ്ച്വർ ക്യാപ്പിറ്റൽ ഫണ്ട് ഇതിന് ഉത്തമ ഉദാഹരണമാണ്.
എസ്.ബി.ഐ., കാനറാ ബാങ്ക് മുതലായ പൊതുമേഖലാ വാണിജ്യബാങ്കുകൾ നടത്തുന്ന വെഞ്ച്വർ ക്യാപിറ്റൽ ഫണ്ടുകളാണ് ഇവ.
സ്വകാര്യ മേഖലയിലുള്ള ബാങ്കുകളും, കമ്പനികളും നടത്തുന്ന വെഞ്ച്വർ ക്യാപിറ്റൽ ഫണ്ടുകളാണ് ഈ വിഭാഗത്തിൽ പെടുന്നത്.
വിദേശ ബാങ്കുകളും, കമ്പനികളും നടത്തുന്ന വെഞ്ച്വർ ക്യാപിറ്റൽ ഫണ്ടുകളാണ് ഈ വിഭാഗത്തിൽ പെടുന്നത്


</doc>
<doc id="197861" url="https://ml.wikipedia.org/wiki?curid=197861" title="ബിഎസ്ഡി അനുമതിപത്രം">
ബിഎസ്ഡി അനുമതിപത്രം

കാലിഫോർണിയ യൂണിവേഴ്സിറ്റി അധികൃതർ എഴുതിയുണ്ടാക്കിയ അനുമതിപത്രങ്ങളെയാണ് ബിഎസ്ഡി അനുമതിപത്രങ്ങൾ എന്നു പറയുന്നത്. പുതിയ ബിഎസ്ഡി അനുമതിപത്രവും (നവീകരിച്ച ബിഎസ്ഡി അനുമതിപത്രം) ലളിതവൽക്കരിച്ച ബിഎസ്ഡി അനുമതിപത്രവും (സ്വതന്ത്ര ബിഎസ്ഡി അനുമതിപത്രം) സ്വതന്ത്ര സോഫ്‌റ്റ്‌വെയർ സമിതിയും ഓപ്പൺ സോഴ്സ് സംരംഭവും അംഗീകരിച്ച അനുമതിപത്രങ്ങളാണ്. എന്നാൽ ബിഎസ്ഡി അനുമതിപത്രത്തിന്റെ മൂലരൂപം സ്വതന്ത്ര സോഫ്‌റ്റ്‌വെയർ സമിതിയോ ഓപ്പൺ സോഴ്സ് സംരംഭമോ അംഗീകരിച്ചിട്ടില്ല.

യഥാർത്ഥ ബിഎസ്ഡി അനുമതിപത്രത്തിനു പുറമേ, മറ്റു രൂപങ്ങളും ബിഎസ്ഡി അനുമതിപത്രം എന്നാണറിയപ്പെടുന്നത്. യഥാർത്ഥ ബിഎസ്ഡി അനുമതിപത്രം മൂന്ന് ക്ലോസ് പതിപ്പാണ്. ഇത് നാല് ക്ലോസ് പതിപ്പിൽ നിന്നാണ് നിർമ്മിച്ചിരിക്കുന്നത്.

നാല് ഉപവകുപ്പ് ബിഎസ്ഡി അനുമതിപത്രത്തിന്റെ മുൻഗാമിയാണീ അനുമതിപത്രം. 4.3ബിഎസ്ഡി-ടഹോ(1988), നെറ്റ്/1 എന്നിവ ഈ അനുമതിപത്രം ആയിരുന്നു ഉപയോഗിച്ചിരുന്നത്. പിന്നീട് ഏറെക്കുറെ പതിപ്പുകളെല്ലാം നാല് ഉപവകുപ്പ് അനുമതിപത്രത്തിലേക്ക് മാറിയെങ്കിലും 4.3ബിഎസ്ഡി-റെനോ, നെറ്റ്/2, 4.4ബിഎസ്ഡി ആൽഫാ2 എന്നിവയിൽ ഈ അനുമതിപത്രം തന്നെയാണ് ഉപയോഗിച്ചത്.

നാല് ഉപവകുപ്പുകൾ ഉള്ളതുകൊണ്ടാണ് ഇത് നാല് ഉപവകുപ്പ് അനുമതിപത്രം എന്നറിയപ്പെട്ടത്. മറ്റു അനുമതിപത്രങ്ങളിൽ ഇല്ലാത്ത പരസ്യത്തെ സംബന്ധിച്ച ഉപവകുപ്പ് ആണ് നാല് ഉപവകുപ്പ് അനുമതിപത്രത്തിന്റെ പ്രത്യേകത. എന്നാൽ ഇത് പിന്നീട് അനുമതിപത്രത്തിന്റെ ലക്ഷ്യത്തിന് വിരുദ്ധമായിത്തീർന്നു. ഈ ഉപവകുപ്പ് മൂന്നാമതായാണ് അനുമതിപത്രത്തിൽ വിശദീകരിച്ചിരുന്നത്. ഓരോ ഭാഗത്തും ഓരോ സമ്മതകുറിപ്പ് വെക്കണം എന്നതായിരുന്നു ഇതിന്റെ പ്രധാന പ്രശ്നം. ഇതിനെതിരെയുള്ള വാദത്തിൽ റിച്ചാർഡ് സ്റ്റാൾമാൻ താൻ നെറ്റ്ബിഎസ്ഡിയിൽ ഇത്തരത്തിലുള്ള എഴുതപത്തഞ്ചോളം സമ്മതക്കുറിപ്പ് കണ്ടെന്ന് വ്യക്തമാക്കിയിട്ടുണ്ട്. മാത്രമല്ല ഈ അനുതിപത്രം ജിപഎല്ലുമായി ഒത്തുപോകുന്നതായിരുന്നില്ല.

ഇപ്പോൾ ഈ അനുമതിപത്രം പഴയ ബിഎസ്ഡി അനുമതിപത്രം, നാല് ഉപവകുപ്പ് അനുമതി പത്രം എന്നെല്ലാം അറിയപ്പെടുന്നു.

നാല് ഉപവകുപ്പ് അനുമതിപത്രത്തിലെ പരസ്യത്തെ സംബന്ധിച്ച ഉപവകുപ്പ് നീക്കി, മറ്റു മാറ്റങ്ങളൊന്നും വരുത്താതെ നിർമ്മിച്ച അനുമതിപത്രമാണ് മൂന്ന് ഉപവകുപ്പ് അനുമതിപത്രം. ഇതാണ് ഇപ്പോഴത്തെ ബിഎസ്ഡി അനുമതിപത്രം. ഇത് നവീകരിച്ച ബിഎസ്ഡി അനുമതിപത്രമെന്നും പുതിയ ബിഎസ്ഡി അനുമതിപത്രമെന്നും അറിയപ്പെടാറുണ്ട്. ഇത് ജിപിഎല്ലുമായി ഒത്തുപോകുന്നതും ഓപ്പൺ സോഴ്സ് സംരംഭം അംഗീകരിച്ചതുമാണ്. അതുകൊണ്ട് തന്നെ അനുമതിപത്രം ഉപയോഗിക്കുമ്പോൾ അവയുടെ പേര് മുഴുവനായി ഉപയോഗിക്കണമെന്ന് സ്വതന്ത്ര സോഫ്റ്റ്‌വെയർ പ്രസ്ഥാനം നിർദ്ദേശിക്കുന്നുണ്ട്.

വെറും രണ്ട് ഉപവകുപ്പ് മാത്രമുള്ള അനുമതിപത്രമാണ് രണ്ട് ഉപവകുപ്പ് അനുമതിപത്രം. ഇത് ലഘൂകരിച്ച അനുമതിപത്രം എന്നും ഫ്രീബിഎസ്ഡി അനുമതിപത്രം എന്നും അറിയപ്പെടുന്നു. മൂന്ന് ഉപവകുപ്പ് അനുമതിപത്രത്തിലെ അനംഗീകാര ഉപവകുപ്പ് കൂടി ഒഴിവാക്കിയാണ് ഇത് നിർമ്മിച്ചിരിക്കുന്നത്. ഈ അനുമതിപത്രവും എഫ്എസ്എഫ് അംഗീകരിച്ചതാണ്.

ബിഎസ്ഡി അനുമതിപത്രം സ്വകാര്യ സോഫ്റ്റ്‌വെയറുകളോടൊപ്പമുള്ള ഉപയോഗം അനുവദിക്കുന്നുണ്ട്.




</doc>
<doc id="197862" url="https://ml.wikipedia.org/wiki?curid=197862" title="വെളുത്തമണൽ">
വെളുത്തമണൽ

കരുനാഗപ്പള്ളി താലൂക്കിൽ,തൊടിയൂർ വില്ലജിൽ ഉൾപ്പെട്ട ഗ്രാമം. കരുനാഗപ്പള്ളി റയിൽവേ സ്റ്റേഷൻ ഈ പ്രദേശത്തിനു സമീപമുള്ള ഇടക്കുളങ്ങരയിലാണു സ്ഥിതിചെയ്യുന്നത്.


</doc>
<doc id="197863" url="https://ml.wikipedia.org/wiki?curid=197863" title="വധശിക്ഷ നോർവേയിൽ">
വധശിക്ഷ നോർവേയിൽ

നോർവേയിൽ വധശിക്ഷ (dødsstraff) 1979-ൽ നിർത്തലാക്കപ്പെട്ടു. 1905 മുതൽ പ്രാബല്യത്തിൽ വന്ന 1902-ലെ പീനൽ കോഡ്/ക്രിമിനൽ നിയമം സമാധാനകാലത്ത് വധശിക്ഷ നടപ്പാക്കുന്നതിനെ നിരോധിച്ചിരുന്നു. സൈനിക നിയമപ്രകാരമുള്ള വധശിക്ഷ 1979-ൽ നിർത്തലാക്കപ്പെട്ടു. സമാധാനകാലത്തെ അവസാന വധശിക്ഷ 1876 ഫെബ്രുവരി 25-നാണ് നടന്നത്. ക്രിസ്റ്റൊഫർ നിൽസെൻ ഗ്രിൻഡാലെൻ എന്നയാലെ ശിരഛേദം ചെയ്ത് കൊല്ലുകയായിരുന്നു. ധാരാളമാളുകൾ (നോർവേക്കാരും ജർമനിക്കാരും) രണ്ടാം ലോകമഹായുദ്ധശേഷം വധിക്കപ്പെട്ടിരുന്നു. വിഡ്കുൺ ക്വിസ്ലിങ് ഇക്കൂട്ടത്തിൽ പെടും. 

കൊലപാതകവും രാജ്യദ്രോഹവും കൂടാതെ മദ്ധ്യകാലത്തെ നോർവീജിയൻ നിയമം മന്ത്രവാദവും വധശിക്ഷ നൽകാവുന്ന കുറ്റമായി കണക്കാക്കിയിരുന്നു. മന്ത്രവാദിനികളെ വേട്ടയാടിയിരുന്ന 16-ഉം 17-ഉം നൂറ്റാണ്ടുകളിൽ 300 പേരെ ചുട്ടുകൊന്നിരുന്നു. രാജ്യത്തിന്റെ വടക്കു ഭാഗത്തുള്ള സ്ത്രീകളെ കൂടുതലായി ഈ നിയമം ലക്ഷ്യം വച്ചിരുന്നു. ചെകുത്താൻ വസിക്കുന്നത് ലോകത്തിന്റെ അറ്റത്താനെന്ന് പാതിരിമാരും ഉദ്യോഗസ്ഥന്മാരും വിശ്വസിച്ചിരുന്നതാണ് ഇതിനു കാരണം. 

ക്രിസ്റ്റ്യൻ അഞ്ചാമന്റെ നോർവീജിയൻ നിയമത്തിൽ (1687) പല വധശിക്ഷകളും വിവരിക്കുന്നുണ്ട്. ചിലപ്പോൾ ഇത് പീഡനത്തോടു കൂടിയ വധശിക്ഷകളായിരുന്നു. 
1815 ആയപ്പോഴേയ്ക്കും മനുഷ്യത്വരഹിതമായ പല വധശിക്ഷാരീതികളും നിരോധിക്കപ്പെട്ടിരുന്നു. ശിരഛേദമോ, വെടിവച്ചുള്ള വധശിക്ഷയോ മാത്രമായിരുന്നു അവശേഷിക്കുന്ന വധശിക്ഷാരീതികൾ. മുന്നൊരുക്കത്തോടു കൂടിയതോ അതിക്രൂരമായതോ ആയ കൊലപാതകങ്ങളോ രാജ്യദ്രോഹമോ മാത്രമായിരുന്നു വധശിക്ഷയർഹിക്കുന്ന കുറ്റങ്ങൾ. 

ജർമൻ അധിനിവേശക്കാലത്ത് വിഡ്കുൺ ക്വിസ്ലിങ് സർക്കാർ 1942 സെപ്റ്റംബറിൽ വധശിക്ഷ നടപ്പാക്കന്നതു സംബന്ധിച്ച തീരുമാനമെടുത്തു. 1943 ആഗസ്റ്റ് 16-നു മാത്രം 19 വധശിക്ഷകൾ നടപ്പാക്കപ്പെട്ടു. ഇതിനു മുൻപ് ജർമൻ നിയമത്തിൻ കീഴിൽ 400 നോർവേക്കാരെ വധിച്ചിരുന്നു. 1941-ൽ ബ്രിട്ടനിൽ അഭയം തേടിയിരുന്ന കാബിനറ്റ് യുദ്ധാനന്തരം വധശിക്ഷ നടത്താനുള്ള തീരുമാനമെടുത്തു. 1942 ൽ ശാരീരിക പീഠനത്തിനും കൊലപാതകത്തിനും വധശിക്ഷ നൽകാൻ തീരുമാനമായി. രണ്ടാം ലോക മഹായുദ്ധത്തിനു ശേഷമുള്ള ശുദ്ധീകരണത്തിൽ പല വധശിക്ഷകളും നൽകപ്പെട്ടിരുന്നു. ഇതിൽ 25 നോർവേക്കാരെയും 12 ജർമനിക്കാരെയും വധിക്കുകയുണ്ടായി. 1948 ആഗസ്റ്റ് 27-നാണ് അവസാന വധശിക്ഷ നടപ്പായത്. റാഗ്നർ സ്കാങ്കെ എന്നയാളെ ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയായിരുന്നു. 

1988-ൽ നോർവെ മനുഷ്യാവകാശങ്ങൾക്കായുള്ള യൂറോപ്യൻ ഉടമ്പടിയുടെ ആറാം പ്രോട്ടോക്കോൾ ഒപ്പുവച്ചു. ഇത് സമാധാനകാലത്ത് വധശിക്ഷകൾ നൽകുന്നത് നിരോധിക്കുന്നു. രാജ്യത്തിനു വെളിയിലും വധശിക്ഷ നടപ്പാക്കുന്നതിന് നോർവെ എതിരുനിൽക്കുന്നുണ്ട്. മുള്ള ക്രേകർ എന്നയാളെ രാജ്യത്തുനിന്നും പുറത്താക്കാൻ തീരുമാനിച്ചെങ്കിലും വധശിക്ഷ നടപ്പാക്കാൻ സാദ്ധ്യതയുണ്ടെന്ന് തോന്നിയതിനാൽ അയാളെ ഇറാക്കിലേയ്ക്കയച്ചില്ല. മാർട്ടിൻ വിക് മാഗ്നസ്സെൻ കൊലക്കേസിൽ വധശിക്ഷ നൽകപ്പെടില്ല എന്ന് ഉറപ്പു ലഭിച്ചില്ലെങ്കിൽ യെമനിലെ സർക്കാരുമായി ചേർന്നു പ്രവർത്തിക്കാൻ തയ്യാറാവില്ല എന്ന നിലപാടാണ് നോർവെ എടുത്തത്. 

നാലിലൊന്ന് നോർവേക്കാരും വധശിക്ഷയെ പിന്തുണയ്ക്കുന്നുണ്ടെന്ന് അഭിപ്രായ വോട്ടെടുപ്പുകൾ കാണിക്കുന്നു. ഏറ്റവും പിന്തുണ പ്രോഗ്രസ് പാർട്ടി അംഗങ്ങൾക്കിടയിലാണ്. ഇവർക്കിടയിൽ വധശിക്ഷയോടുള്ള പിന്തുണ 51 ശതമാനമെങ്കിലുമാണ്. ഉൾഫ് എറിക് ക്നഡ്സനെയും ജാൻ ബ്ലോംസെത്തിനെയും പോലെയുള്ള പ്രോഗ്രസ് പാർട്ടി രാഷ്ട്രീയ നേതാക്കൾ ബലാത്സംഗവും കൊലപാതകവും പോലുള്ള കേസുകളിൽ വധശിക്ഷ നൽകുന്നതിനെ പിന്തുണയ്ക്കുന്നുണ്ടെങ്കിലും പാർട്ടിയുടെ ഔദ്യോഗിക നിലപാട് വധശിക്ഷയ്ക്കെതിരാണ്. 2011-ലെ നോർവേ ആക്രമണങ്ങൾക്കു ശേഷമുള്ള ഒരു അഹിപ്രായ സർവേ വധശിക്ഷയ്ക്കെതിരായുള്ള പൊതുജനാഭിപ്രായം ഉറച്ചതാനെന്നു കാണിക്കുന്നു. 16 ശതമാനം പേർ വധശിക്ഷയെ പിന്തുണച്ചപ്പോൾ 68 ശതമാനം പേർ ഇതിനെതിരായിരുന്നു. 


</doc>
<doc id="197866" url="https://ml.wikipedia.org/wiki?curid=197866" title="പ്രോകാരിയോട്ടുകൾ">
പ്രോകാരിയോട്ടുകൾ

കോശത്തിന്റെ മർമ്മമോ മറ്റ് സ്തരപാളികൾ കൊണ്ടുള്ള ആവരണങ്ങളോ ഇല്ലാത്ത കോശങ്ങളെയാണ് പ്രോകാരിയോട്ടുകൾ എന്നുവിളിക്കുന്നത്. മിക്ക പ്രോകാരിയോട്ടുകളും ഏകകോശ ജീവികളാണ്. എന്നാൽ മിക്സോബാക്ടീരിയ മുതലായവയിൽ ജീവിതചക്രത്തിൽ എപ്പോഴെങ്കിലും ബഹുകോശസാന്നിദ്ധ്യം കാണപ്പെടുന്നു. കോശങ്ങളിലെ ഡി.എൻ.എ യോ മറ്റ് ഉപാപചയപ്രവർത്തനത്തിൽ ഏർപ്പെടുന്ന കോശാന്തരഭാഗങ്ങളോ സ്തരങ്ങൾ കൊണ്ട് പൊതിയപ്പെട്ടിട്ടില്ല. ബാക്ടീരിയ, ആർക്കിയ എന്നീ വർഗ്ഗീകരണഡൊമെയ്നുകളിലാണ് പ്രോകാരിയോട്ടുകൾ ഉൾപ്പെടുന്നത്. ഉന്നത മർദ്ദത്തിലും ഉയർന്ന പി.എച്ച് വ്യത്യാസങ്ങളിലും ഉയർന്ന മർദ്ദത്തിലും ഉൾപ്പെടെ മിക്ക ആവാസവ്യവസ്ഥകളിലും ഇവയെ കാണപ്പെടുന്നുണ്ട്.


</doc>
<doc id="197867" url="https://ml.wikipedia.org/wiki?curid=197867" title="റാഗിങ്">
റാഗിങ്

വിദ്യാഭ്യാസ സ്ഥാപനത്തിൽ പഠിക്കുന്ന വിദ്യാർഥിയെ ശാരീരികമായോ മാനസികമായോ ഉപദ്രവിക്കുകയോ വിദ്യാർഥിയിൽ ഭീതിയോ ജാളിയ്തയൊ വേവലാതിയോ നാണക്കേടോ ഉണ്ടാക്കുന്ന രീതിയിൽ പെരുമാറുകയോ ചെയ്യുന്നതിനാണ് റാഗിങ് (Ragging) എന്നു പറയുന്നത്‌. ആദ്യ വർഷം സ്കൂളിലോ കോളിജിലോ ചേരുന്നവരോട് മുതിർന്ന വിദ്യാർഥികൾ കാണിക്കുന്ന നാശോന്മുഖമായ സ്വഭാവ വൈകൃതമാണ് റാഗിംഗ് എന്നറിയപ്പെടുന്നത്. ഇന്ത്യയിൽ ഇത് നിയമവിരുദ്ധവും ശിക്ഷാർഹവുമായ കുറ്റമാകുന്നു. തുടക്കക്കാരെ വിദ്യാലയത്തിന്റെ അന്തരീക്ഷവുമായി പാകപ്പെടുത്താനെന്ന വ്യാജേനയാണ് മുതിർന്ന വിദ്യാർഥികൾ ഇതു ചെയ്യുന്നത്. ഇതിൽ വ്യക്തിപരമായ ഉപദ്രവവും ലൈംഗികചൂഷണവുംവരെ പലപ്പോഴും ഉണ്ടാകുന്നതായി കണ്ടുവരുന്നു. പലപ്പോഴും ജൂനിയർ വിദ്യാർഥികളുടെ വ്യക്തിത്വത്തെ ഇടിച്ചുതാഴ്ത്തി അവരിൽ ദാസ്യമനോഭാവം വളർത്തുവാൻ ഇടയാക്കുന്നു. ഇന്ത്യയിലെ പേരുകേട്ട പല ഉന്നത വിദ്യാഭ്യാസ സ്ഥാപനങ്ങളിലും പ്രത്യേകിച്ച് മെഡിക്കൽ കോളേജുകൾ, റാഗിങ്ങ് കുപ്രസിദ്ധമായിരുന്നു. ഇത് പല പരിധികളേയും ലംഘിച്ച് ഇതിനു വിധേയമാകുന്ന കുട്ടികളുടെ മരണത്തിനോ മാനസികനില തകരാറിലായി പഠനത്തെ ബാധിച്ച് അവരുടെ ലക്ഷ്യം സാക്ഷാൽക്കരിക്കുന്നതിൽനിന്നും വ്യതിചലിക്കാനും ഇടയാക്കുന്നുണ്ട്. മനുഷ്യാവകാശലംഘനമായി ഇതു മാറിയിട്ടുണ്ട്.

ഇപ്പോൾ കോടതിയുടെയും പൊതുസമൂഹത്തിന്റെയും ശക്തമായ ഇടപേടലും ആവശ്യമായ നിയമനിർമ്മാണവും മൂലം റാഗിംഗ് ഗണ്യമായി കുറഞ്ഞിട്ടുണ്ട്. ഇന്ത്യാ ഗവൺമെന്റ് റാഗിംഗ് പരാതികൾ പരിഹരിക്കാനായി ആന്റി റാഗിങ് ഹെൽപ് ലൈൻ സജ്ജമാക്കിയിട്ടുണ്ട്. എങ്കിലും ഒറ്റപ്പെട്ട സംഭവങ്ങൾ റിപ്പോർട്ട് ചെയ്തുവരുന്നുണ്ട്. എങ്കിലും, പത്രവാർത്തകൾപ്രകാരം ഒരു മലയാളി നഴ്സിംഗ് വിദ്യാർഥിനി 2016ൽ ക്രൂരമായ റാഗിംഗിനു വിധേയയായി എന്നു പറയപ്പെടുന്നു. 
തുടക്കക്കാരനോ അല്ലാത്തതോ ആയ ഏതു വിദ്യാർഥിയോടും വാക്കുകൊണ്ടോ എഴുത്തുകൊണ്ടോ പ്രവൃത്തികൊണ്ടോ ഉള്ള മോശമായ ഇടപെടൽ എന്നാണ് യു.ജി.സി. റാഗിങിനെ നിർവചിച്ചിട്ടുള്ളത്
വിശ്വജാഗ്രതി മിഷൻ സുപ്രീം കോർട്ടിൽ ഫയൽ ചെയ്ത പൊതുതാത്പര്യ ഹർജ്ജിയാണ് റാഗിങ്ങിനെതിരായി കർശന നടപടിയെടുക്കാൻ സർക്കാറിനെ പ്രേരിപ്പിച്ചത്. 
മെഡിക്കൽ കൗൺസിൽ ഓഫ് ഇന്ത്യ ഇന്ത്യയിലെ മെഡിക്കൽ കോളേജുകളിലേയ്ക്ക് റാഗിങ്ങിനെതിരായ വ്യക്തമായ നിർദ്ദേശങ്ങൾ നൽകിയിട്ടൂണ്ട്. 2009 മാർച്ചിൽ പുറത്തിറക്കിയ റെഗുലേഷൻ പ്രകാരം (ഇത് മാർച്ച് 2016 വരെ പുതുക്കിയിട്ടുണ്ട്) 
ലക്ഷ്യം: ഏതു തരത്തിലുള്ള റാഗിങ്ങും ഈ രാജ്യത്തെ എല്ലാ മേഡിക്കൽ കോളിജുകളിൽനിന്നും അനുബന്ധ സ്ഥാപനങ്ങളിൽനിന്നും ഇല്ലാതാക്കുക. ഇതിനെതിരെ റാഗിംഗ് കൃത്യത്തിൽ ഏർപ്പെടുന്നവർക്ക് കർശന ശിക്ഷ ഉറപ്പുവരുത്തുക. അതിനുള്ള നിയമം നടപ്പാക്കുക.
താഴെപ്പറയുന്നവ റാഗിംഗ് എന്ന കുറ്റകൃത്യത്തിൽപ്പെടുന്നതാണ്. : 
കെന്ദ്ര സർക്കാറിന്റെയും അതത് സംസ്ഥാനസർക്കാരിന്റെയും നിർദ്ദേശപ്രകാരവും നിയമമനുസരിച്ചും മെഡിക്കൽ കോളിജുകളിലും സർവ്വകലാശാലകളിലും റാഗിംഗ് ഒരു ഗുരുതരമായ കുറ്റമായിക്കാണുകയും അതിനെ കർശനമായി തടയാനുള്ള നടപടികൾ എടുക്കുകയും വേണം. ഇത് സ്ത്രീകൾക്കും എസ്. സി എസ് റ്റി യിൽപ്പെട്ട വ്യക്തികൾക്കും എതിരായി പ്രത്യേകിച്ചും നടക്കുന്ന റാഗിംഗ് എല്ലാ മെഡിക്കൽ സ്ഥാപനങ്ങളിലുമ്നിരോധിക്കാൻ വേണ്ട നടപടിയെടുക്കണം. 

എല്ലാത്തരം റാഗിംഗും അതിന്റെ എലാ രൂപവും മുഴുവനായി, മെഡിക്കൽ കോളിജുകളിലും സർവ്വകലാശാലകളിലും അവയുടെ ഭാഗമായ ക്ലാസ് മുറികളിലും താമസസ്ഥലത്തും കായിക രംഗത്തും കാന്റീനിലും ആയവ കാമ്പസിലാണെങ്കിലും അല്ലെങ്കിലും അവിടത്തെ വിദ്യാർഥികളെ സംബന്ധിച്ച് എല്ലാത്തരത്തിലുള്ള, അവ സ്വകാര്യമോ സർകാർ സംവിധാനത്തിലുള്ളതോ ആയ ഗതാഗത സംവിധാനങ്ങളിലും നിരോധിച്ചിരികുന്നു.

മെഡിക്കൽ കോളിജിലും അതുമായി ബന്ധപ്പെട്ട സർവ്വകലാശാലകൾ മറ്റു സ്ഥാപനങ്ങൾ ഇവയിലും റാഗിംഗ് എന്ന കുറ്റകൃത്യം ചെയ്യുന്നവർക്കെതിരായി കർശനമായ നടപടികൾ സ്വീകരിക്കണം. 

"അഡ്മിഷനു മുമ്പ് ചെയ്യേണ്ടവ :"
നിർദ്ദേശമടങ്ങിയ ലഘുലേഖ ഓരോ വിദ്യാർഥിക്കും നൽകണം. 
റാഗിംഗ് നിരോധന കമ്മറ്റി: എല്ലാ വിദ്യാഭ്യാസസ്ഥാപനങ്ങളിലും ഒരു റാഗിംഗ് നിരോധന കമ്മറ്റിയും റാഗിംഗ് നിരോധന സ്ക്വാഡും വേണം. ഇതിന്റെ മേധാവി സ്ഥാപനമേധാവി ആയിരിക്കണം. 

വിദ്യാർഥികൾ പഠിക്കുന്ന എലാ സ്ഥാപനങ്ങളിലും റാഗിങ്ങിനെതിരായ കർശന നിയമങ്ങൾ നിലവിലുണ്ട്. യൂണിവേഴ്സിറ്റി ഗ്രാന്റ്സ് കമ്മിഷനും ഈ കുറ്റകൃത്യത്തിനെതിരായി കർശന നിർദ്ദേശങ്ങൾ വിദ്യാഭ്യാസ സ്ഥാപനങ്ങൾക്ക് നൽകിയിട്ടുണ്ട്. 
റാഗിങ് നടന്നതായി തെളിയിക്കപ്പെട്ടാൽ രണ്ടുവർഷം വരെ തടവും 10,000 രൂപ വരെ പിഴയും ലഭിക്കും. റാഗിങിൽ പങ്കെടുത്തവരും പ്രോൽസാഹിപ്പിക്കുന്നവരും കുറ്റക്കാരാണ്. യു.ജി.സി നിർദ്ദേശം അനുസരിച്ച് രണ്ടരലക്ഷം രൂപ വരെ റാഗിങ് നടത്തിയവരിൽനിന്ന് പിഴയായി ഈടാക്കാം.
ചെയ്ത ശിക്ഷയ്ക്കനുസരിച്ച് ഒരു സ്ഥാപനത്തിൽ റാഗിങ് കുറ്റകൃത്യത്തിന്റെ ഗൗരവം അനുസരിച്ച് കുറ്റവാളിക്ക് താഴെപ്പറയുന്നവയിൽ ഏതെങ്കിലും ഒന്നോ ഒരു കൂട്ടം ശിക്ഷകൾ ഒരുമിച്ചോ ശിക്ഷ നൽകേണ്ടതാണ്. 
"സർവ്വകലാശാലാ തലത്തിലെ ശിക്ഷ:"
യു. ജി. സിയ്ക്കും കർശന നടപടികൾ ആസ്ഥാപനത്തിനുമേൽ എടുക്കാവുന്നതാണ്. 



</doc>
<doc id="197869" url="https://ml.wikipedia.org/wiki?curid=197869" title="പുത്തൻപറമ്പിൽ തൊമ്മച്ചൻ">
പുത്തൻപറമ്പിൽ തൊമ്മച്ചൻ

സിറോ മലബാർ സഭയിൽ ദൈവദാസ പദവി ലഭിക്കുന്ന പ്രഥമ അൽമായനും കേരളത്തിലെ ഫ്രാൻസിസ്കൻ മൂന്നാം സഭയുടെ സ്ഥാപകനുമാണ് പുത്തൻപറമ്പിൽ തൊമ്മച്ചൻ (1836 ജൂലൈ 8 - 1901 നവംബർ 1) . 2012 ജൂൺ 29-ന് ഇദ്ദേഹത്തെ ദൈവദാസനായി പ്രഖ്യാപിച്ചു. ഫ്രാൻസിസ്‌കൻ ജീവിത ശൈലിയുടെ പ്രചാരകനെന്ന നിലയിൽ കേരള അസീസി എന്നാണ് ഇദ്ദേഹം അറിയപ്പെട്ടിരുന്നത്. കുടുംബജീവിതം നയിക്കുന്നവർക്കായി ഇദ്ദേഹം കേരളത്തിൽ ഫ്രാൻസിസ്‌കൻ അല്മായ സഭയ്ക്ക് അടിത്തറ പാകി.

1836 ജൂലൈ 8-ന് ആലപ്പുഴ ജില്ലയിലെ എടത്വയിൽ ജനിച്ചു. രണ്ടര വയസുള്ളപ്പോൾ പിതാവ് അന്തരിച്ചു. പിന്നീട് മാതാവ് ത്രേസ്യാമ്മയുടെ സംരക്ഷണത്തിലാണ് അദ്ദേഹം വളർന്നു വന്നത്. ചെറുപ്പത്തിലെ ആതീമകാര്യങ്ങളിൽ തല്പരനായിരുന്ന തൊമ്മച്ചൻ വിശുദ്ധരുടെ ജീവിതത്തിൽ പ്രചോദനം ഉൾക്കൊണ്ട് സന്യാസ വഴി സ്വീകരിക്കുവാൻ ആഗ്രഹിച്ചു. കുടുംബത്തിലെ ഏകമകനായതിനാൽ സന്യാസജീവിതം സ്വീകരിക്കുവാൻ പരിമിതികൾ നിരവധിയുണ്ടായിരുന്നു. 

1856-ൽ ആലപ്പുഴ പുളിങ്കുന്ന് കൂട്ടുമ്മേൽ വടക്കേവീട്ടിൽ അന്നമ്മയെ വിവാഹം ചെയ്തു. ഈ വിവാഹബന്ധത്തിൽ രണ്ട് പെണ്ണും ഒരു ആണും ഉൾപ്പെടെ മൂന്നു മക്കൾ ജനിച്ചു. അസ്സീസിയിലെ വിശുദ്ധ ഫ്രാൻസിസിന്റെ മൂന്നാം സഭയെക്കുറിച്ചു മനസ്സിലാക്കിയാണ് വിവാഹിതർക്കും സന്യാസ സഭയിൽ അംഗമാകാമെന്നു തിരിച്ചറിഞ്ഞത്. കുടുംബ ജീവിതം നയിക്കുന്നവർക്കായി കയർ കെട്ടിയവരുടെ സംഘം എന്ന പേരിൽ തൊമ്മച്ചൻ മൂന്നാം സഭയ്ക്കു തുടക്കംകുറിച്ചു. 1868 ഡിസംബർ 26-ന് കുറുമ്പനാടം പള്ളി വികാരിയിൽ (പാലാക്കുന്നേൽ വല്ല്യച്ചൻ) നിന്നും മൂന്നാം സഭയുടെ തിരുവസ്ത്രമായ ഹങ്കർക്ക സ്വീകരിച്ചു .

ആലപ്പുഴ പൂന്തോപ്പ് പള്ളിയിൽ 1879-ൽ ധർമവീട് എന്ന അനാഥാലയം അദ്ദേഹത്തിന്റെ നേതൃത്വത്തിൽ ആരംഭിച്ചു. ബിഷപ്പ് ചാൾസ് ലവീഞ്ഞ് 1889-ൽ തൊമ്മച്ചനെ മൂന്നാംസഭയുടെ ശ്രേഷ്ഠനായി ഉപവിഷ്ഠനാക്കി. 1888-ൽ ക്ലാരസഭയുടെ ആരംഭത്തിനും ദിവ്യകാരുണ്യ ആരാധനാ സഭയുടെ സ്ഥാപനത്തിനും തൊമ്മച്ചൻ പ്രധാന പങ്കു വഹിച്ചു. 1908-ൽ, സകലവിശുദ്ധരുടേയും തിരുനാൾ ദിനമായ നവംബർ 1-നു അന്തരിച്ചു.

2012 ജൂൺ 19-ന് നാമകരണനടപടികളുടെ ആരംഭമായി ദൈവദാസ പ്രഖ്യാപനം നടത്തുവാനുള്ള നടപടികൾ ആരംഭിച്ചു. ജൂൺ 29-ന് സീറോ മലബാർ കത്തോലിക്കാസഭ ഇദ്ദേഹത്തെ ദൈവദാസനായി പ്രഖ്യാപിച്ചു. ആയിരങ്ങൾ ഉൾപ്പെട്ട ചടങ്ങിൽ ചങ്ങനാശ്ശേരി അതിരൂപതയിലെ എടത്വ സെൻറ് ജോർജ്ജ് ദേവാലയ മൈതാനത്ത് ചങ്ങനാശ്ശേരി അതിരൂപതാധ്യക്ഷൻ ആർച്ചുബിഷപ്പ് മാർ ജോസഫ് പെരുന്തോട്ടമാണ് ദൈവദാസ പ്രഖ്യാപനം നടത്തിയത്.



</doc>
<doc id="197878" url="https://ml.wikipedia.org/wiki?curid=197878" title="നവധാന്യങ്ങൾ">
നവധാന്യങ്ങൾ

അനുഷ്ഠാനകർമങ്ങൾക്കും ഹോമാദികൾക്കുമായി ഹൈന്ദവമത വിശ്വാസികൾ ഉപയോഗിക്കുന്ന ഒൻപത് ധാന്യങ്ങളാണ് നവധാന്യങ്ങൾ. നെല്ല്, ഗോതമ്പ്, കടല, എള്ള്, തുവര, പയർ, ഉഴുന്ന്, മുതിര, അമര എന്നിവയാണ് നവധാന്യങ്ങൾ. പലവിധ വൈദിക-താന്ത്രിക-മാന്ത്രിക കർമങ്ങൾക്കും മുളപ്പിച്ച ഈ ധാന്യങ്ങൾ ഉപയോഗിക്കുന്നു. ക്ഷേത്രങ്ങളിൽ വിശേഷപൂജയ്ക്കായി ഇവ മുളപ്പിക്കുകയും മുളയറയിൽ സൂക്ഷിക്കുകയും ചെയ്യാറുണ്ട്. കലശപൂജകൾക്ക് മുളപ്പിച്ച നവധാന്യങ്ങൾ ഉപയോഗിക്കാറുണ്ട്. അങ്കുരാദി ഉത്സവങ്ങൾ ആരംഭിക്കുന്നത് നവധാന്യങ്ങൾ മുളപ്പിച്ചുകൊണ്ടാണ്. ചില പ്രദേശങ്ങളിൽ ഗൃഹപ്രവേശത്തിന് നവധാന്യങ്ങളുമായി ദമ്പതികൾ പ്രവേശിക്കുന്ന ചടങ്ങുണ്ട്. നവധാന്യങ്ങൾ സമ്പത്തും ഐശ്വര്യവും കൊണ്ടുവരുമെന്നാണ് വിശ്വാസം. സമാവർത്തനം എന്ന വൈദികക്രിയയ്ക്ക് നവധാന്യങ്ങൾ ഉപയോഗിച്ചുള്ള ഒരു ചടങ്ങ് അനുഷ്ഠിക്കാറുണ്ട്. പുരാതനകാലത്തുതന്നെ ഹൈന്ദവർ ഈ ധാന്യങ്ങൾ കൃഷിചെയ്ത് ഉപയോഗിച്ചിരുന്നു എന്ന് ഇത്തരം പാരമ്പര്യചടങ്ങുകൾ വ്യക്തമാക്കുന്നു.

തെക്കൻ കേരളത്തിലെ ചില ദേശങ്ങളിൽ മരണാനന്തരമുള്ള സഞ്ചയനകർമത്തിന്റെ ഭാഗമായി, മണ്ണിട്ടുമൂടിയ സംസ്കാരസ്ഥലത്ത് നവധാന്യങ്ങൾ വിതറുന്ന പതിവുണ്ട്. നവധാന്യങ്ങൾ ഓരോന്നും ഓരോ ഇഷ്ടദേവതയുടെ പ്രതീകമായിട്ടാണ് സങ്കല്പിക്കപ്പെട്ടുപോരുന്നത്. 


എന്നിങ്ങനെയാണ് ആ സങ്കല്പനം.



</doc>
<doc id="197895" url="https://ml.wikipedia.org/wiki?curid=197895" title="അന്തിക്കാട് (വിവക്ഷകൾ)">
അന്തിക്കാട് (വിവക്ഷകൾ)


</doc>
<doc id="197898" url="https://ml.wikipedia.org/wiki?curid=197898" title="മഹ്മൂദ് അൽ മഫൂഹ്">
മഹ്മൂദ് അൽ മഫൂഹ്

ഹമാസിന്റെ മുതിർന്ന സൈനിക കമാൻഡറും അൽ ക്വാസം ബ്രിഗേഡിന്റെ സ്ഥാപകരിൽ ഒരാളുമായിരുന്നു മഹ്മൂദ് അൽ മഫൂഹ്(ജനനം: ഫെബ് 14,1960 – മരണം: ജനു: 19, 2010)ഇസ്രയേലിനെതിരായ പല സായുധനീക്കങ്ങളിലും 1989 ൽ രണ്ട് ഇസ്രയേലി സൈനികരെ തട്ടിക്കൊണ്ടു പോയി വധിച്ച സംഭവത്തിലും മഹ്മൂദിന്റെ പങ്ക് സംശയിക്കപ്പെട്ടിരുന്നു. ഇറാന്റെ റവലൂഷനറി ഗാർഡുകളുമായും അടുത്ത ബന്ധം ഹമാസ് പുലർത്തിയിരുന്നു.
2010 ജനുവരി 19 നു ദുബായിൽ ഒരു പഞ്ചനക്ഷത്രഹോട്ടലായ അൽ ബുസ്താൻ റോട്ടാനയിൽ വച്ച് അൽ മഫൂഹിനെ കൊല്ലപ്പെട്ട നിലയിൽ കണ്ടെത്തി. ഇസ്രയേലി ചാരസംഘടനയായ മൊസദാണു ഇതിനുപിന്നിലെന്നു വ്യാപകമായ ഊഹാപോഹങ്ങളുണ്ട്.




</doc>
<doc id="197909" url="https://ml.wikipedia.org/wiki?curid=197909" title="കൊച്ചിൻ ഹാർബർ പാലം">
കൊച്ചിൻ ഹാർബർ പാലം

കൊച്ചി തുറമുഖത്തുനിന്നു കരയിലേയ്ക്കു സർ റോബർട്ട് ചാൾസ് ബ്രിസ്റ്റോയുടെ നേതൃത്വത്തിൽ നിർമിച്ച പാലമാണ് കൊച്ചിൻ ഹാർബർ പാലം അഥവാ മട്ടാഞ്ചേരി പാലം.

1920ലാണു ഈസ്റ്റ് ഇന്ത്യാ കമ്പനിയുടെ എൻജിനീയറായി സർ റോബർട്ട് ബ്രിസ്റ്റോ കൊച്ചിയിൽ വന്നിറങ്ങിയത്. ഇവിടെയെത്തിയ അദ്ദേഹം കൊച്ചി തുറമുഖത്തിന്റെ വികസനത്തിനു പദ്ധതി രേഖ തയ്യാറാക്കുകയും അന്നത്തെ മദ്രാസ് ഗവർണർ ലോർഡ് വെല്ലിങ്ടണിനെ അറിയിക്കുകയും ചെയ്തു. കൊച്ചിയെ ലോകത്തെ ഏറ്റവും മികച്ച തുറമുഖമാക്കി മാറ്റാമെന്നായിരുന്നു വെല്ലിങ്ടൺ പ്രഭുവിനു ബ്രിസ്റ്റോ നൽകിയ ഉറപ്പ്. അനുമതി വാങ്ങിയ ബ്രിസ്റ്റോ തുറമുഖ നിർമ്മാണത്തിനു പ്രവർത്തനങ്ങൾ ആരംഭിച്ചു. അഴിമുഖത്തു രൂപപ്പെട്ടിരുന്ന വലിയ മൺകൂനയായിരുന്നു തുറമുഖത്തിന്റെ രൂപപ്പെടലിനുള്ള ഏറ്റവും വലിയ തടസം. ഈ മണ്ണു നീക്കംചെയ്താൽ കൊച്ചിയിൽ സുന്ദരമായ തുറമുഖം രൂപപ്പെടുമെന്നായിരുന്നു ബ്രിസ്റ്റോയുടെ പദ്ധതി രേഖ. അങ്ങനെ ലേഡി വെല്ലിങ്ടൺ എന്ന മണ്ണുമാന്തിക്കപ്പൽ ഉപയോഗിച്ച് ഈ മണ്ണു മാറ്റിത്തുടങ്ങി. അഴിമുഖത്തുനിന്നു നീക്കംചെയ്ത മണ്ണ് ഒരു മതിലുപോലെ കെട്ടി കായലിൽ കര സൃഷ്ടിച്ചുകൊണ്ടിരുന്നു. അങ്ങനെ 450 അടി വീതിയും മൂന്നര മൈൽ നീളവുമുള്ള അഴിമുഖം രൂപപ്പെട്ടപ്പോൾ അതിനേക്കാൾ ഉപയോഗപ്രദമായ ഒരു കരഭൂമി കായലിൽ രൂപപ്പെട്ടു.

780 ഏക്കർ വിസ്തൃതിവരുന്ന ഈ പ്രദേശത്തു തുറമുഖത്തിന്റെ ഓഫിസ് സമുച്ചയം അടങ്ങുന്ന ചെറു പട്ടണം നിർമിച്ചു. ഈ ദ്വീപിനെ വ്യാപാര കേന്ദ്രമായ മട്ടാഞ്ചേരിയുമായി ബന്ധിപ്പിക്കുന്നതിനു റോബർട്ട് ബ്രിസ്റ്റോയുടെതന്നെ നേതൃത്വത്തിൽ കായലിനു കുറുകേ പാലം നിർമിച്ചു. ഉരുക്കും തടിയും ഉപയോഗിച്ച പാലത്തിന് 486 മീറ്റർ നീളം. 1938ൽ ഇതിന്റെ നിർമ്മാണം പൂർത്തിയായി. തുറമുഖത്തേക്കു വരുന്നതും പോകുന്നതുമായ കപ്പലുകൾക്കു പാലം തടസമാകാതിരിക്കാൻ മധ്യഭാഗം കപ്പിയും ഇരുമ്പു വടവും ഉപയോഗിച്ച് മുകളിലേയ്ക്ക് ഉയർത്തും വിധമായിരുന്നു നിർമ്മാണം. ഇതിനായി പ്രത്യേക സ്പ്രിങ് സാങ്കേതിക വിദ്യയും ഉപയോഗിച്ചു. 16 സ്പാനുകളിൽ നിർമിച്ച പാലത്തിന്റെ മധ്യത്തിലെ സ്പാൻ ആണ് കപ്പിയും ഇരുമ്പു വടവും ഉപയോഗിച്ച് ഉയർത്താൻതക്ക രീതിയിൽ നിർമിച്ചത്. പാലം ഉയർത്തുന്നതിനു മുൻപു പാലത്തിന്റെ ഇരു കരകളിലും മുന്നറിയിപ്പു നൽകുമായിരുന്നു. കൊച്ചി മഹാരാജാവിന്റെ ആനപ്പന്തിയിൽ നിന്നു ലക്ഷണമൊത്ത ആനകളെക്കൊണ്ടുവന്നു കൂട്ടമായി നടത്തിച്ചാണ് പാലത്തിന്റെ ഉറപ്പ് ബ്രിട്ടോ സംശയാലുക്കൾക്ക് ബോധ്യപ്പെടുത്തിക്കൊടുത്തത്. 

1943 ഏപ്രിൽ 13ന് ആണു ഹാർബർ പാലം കമ്മിഷൻ ചെയ്തത്. പിന്നീട് ഇതു ദേശീയപാത 47ന്റെ ഭാഗമായി ആലപ്പുഴ, തൃശൂർ ജില്ലകളെ ബന്ധിപ്പിക്കുന്ന പ്രധാന കേന്ദ്രവും കൊച്ചിയുടെ പ്രവേശന കവാടവുമായി മാറി. പിന്നീട് 1998ൽ മട്ടാഞ്ചേരി ബിഒടി പാലം കമ്മിഷൻ ചെയ്തോടെ ഹാർബർ പാലത്തിന്റെ പ്രസക്തി കുറഞ്ഞു. ഇപ്പോൾ പൊതുമരാമത്തു വകുപ്പ് ഇതുവഴിയുള്ള ഗതാഗതം നിരോധിച്ചിരിക്കുകയാണ്.


</doc>
<doc id="197911" url="https://ml.wikipedia.org/wiki?curid=197911" title="തേവള്ളി പാലം">
തേവള്ളി പാലം

കൊല്ലം കോർപ്പറേഷനെയും തൃക്കടവൂർ പഞ്ചായത്തിനെയും ബന്ധിപ്പിക്കുന്ന പാലമാണ് തേവള്ളി പാലം. 1967ലാണ് അഷ്ടമുടിക്കായലിൽ കോട്ടയത്തുകടവിൽ തേവള്ളി പാലം നിർമ്മിച്ചത്. 100 മീറ്റർ നീളത്തിലുള്ള മൂന്നു സ്പാനുകളും 75 മീറ്റർ നീളമുള്ള രണ്ടു ചെറിയ സ്പാനുകളുമാണ് പാലത്തിലുള്ളത്. സാധാരണ പാലങ്ങളിൽനിന്നു വ്യത്യസ്തമായി സ്പാനുകൾ കൂടിച്ചേരുന്ന ഭാഗത്തല്ല പാലത്തിന്റെ തൂണുകൾ സ്ഥാപിച്ചിരിക്കുന്നത്. അപകടാവസ്ഥയിലായ സ്​പാനിനു താഴെ അഷ്ടമുടിക്കായലിന് ആഴം പതിനാറടിയിലും കൂടുതലാണ്.
വിള്ളൽ വീണതുമൂലം 1989ൽ പാലത്തിലൂടെയുള്ള ഗതാഗതം നിരോധിച്ചിരുന്നു. വിള്ളൽവീണ ഭാഗത്തെ തൂണ് ജാക്കറ്റിങ്ങിലൂടെ ബലപ്പെടുത്തിയശേഷമാണ് ഗതാഗതം പുനരാരംഭിച്ചത്. 
1989ൽ ജാക്കറ്റിങ് നടത്തിയ തൂണിന് കൂടുതൽ ബലക്ഷയമുള്ളതായും സംശയിക്കുന്നു. അന്ന് പാലത്തിലൂടെ വലിയ വാഹനങ്ങൾ കടന്നുപോകുന്നത് പൂർണമായി തടയുകയും പാലം അടച്ചിട്ട് അറ്റകുറ്റപ്പണികൾ നടത്തുകയും ചെയ്തിരുന്നു. ബോട്ടിലും വള്ളങ്ങളിലുമാണ് യാത്രക്കാരെ കടത്തിയിരുന്നത്. തൃക്കടവൂർ, തൃക്കരുവ, പനയം, കുണ്ടറ, പഞ്ചായത്തുകളിലേക്കുള്ള പ്രധാന യാത്രാമാർഗ്ഗമാണ് ഈ പാലം.


</doc>
<doc id="197920" url="https://ml.wikipedia.org/wiki?curid=197920" title="മെജുഗോറിയ">
മെജുഗോറിയ

പടിഞ്ഞാറൻ ബോസ്നിയ ഹെർസെഗോവിനായിലെ മോസ്റ്റാർ പ്രവിശ്യയിൽ ക്രൊയേഷ്യൻ അതിർത്തിക്കടുത്തുള്ള ഒരു പട്ടണമാണ് മെജുഗോറിയ (Medjugorje). പ്രാദേശികരായ ആറു കത്തോലിക്കാ വിശ്വാസികൾക്ക് വിശുദ്ധമാതാവിന്റെ ദർശനം കിട്ടിയെന്ന വാർത്തയെ തുടർന്ന് 1981 മുതൽ ഈ നഗരം തിരക്കേറിയ ഒരു ക്രൈസ്തവ തീർത്ഥാടനകേന്ദ്രമായി മാറിയിരിക്കുന്നു. 

'മെജുഗോറിയ' എന്ന പേരിനർത്ഥം മലകൾക്കിടയിലുള്ള പ്രദേശം എന്നാണ്. മദ്ധ്യധരണിക്കാലാവസ്ഥയുള്ള മലമ്പ്രദേശമാണിവിടം. 4000-ത്തോളം പേർ വരുന്ന ഒരു ക്രൊയേഷ്യൻ കത്തോലിക്കാസമൂഹം ഇവിടെയുണ്ട്. ഇവിടത്തെ കത്തോലിക്കാ ഇടവക മെജുഗോറിയയും, ബിജാക്കോവിസി, വിയോനിക്ക, മിലേത്തിന, സുർമാൻസി എന്നീ അയൽ ഗ്രാമങ്ങളും ചേർന്നതാണ്. 

ദൈവമാതൃപ്രത്യക്ഷത്തെക്കുറിച്ചുള്ള അവകാശവാദങ്ങളുടെ പരമാർത്ഥത കത്തോലിക്കാ സഭയ്ക്കുള്ളിൽ തന്നെ തർക്കവിഷയമാണ്. ഹാൻസ് ഉർസ് വോൺ ബാൽത്തസർ, റെനെ ലൗറന്റിൻ തുടങ്ങിയ ദൈവശാസ്ത്രജ്ഞന്മാർ ഈ പ്രത്യക്ഷസാക്ഷ്യങ്ങളെ വിശ്വസനീയമായി കരുതുന്നു. "മെജുഗോറിയയുടെ ദൈവശാസ്ത്രത്തിൽ സത്യത്തിന്റെ മണിമുഴക്കമുണ്ട്. അതിന്റെ പരമാർത്ഥതയിൽ എനിക്കു വിശ്വാസമാണ്. കത്തോലിക്കാ വീക്ഷണത്തിൽ നിന്നു നോക്കുമ്പോൾ മെജുഗോറിയയെ സംബന്ധിക്കുന്നതൊക്കെ ആധികാരികമാണ്. അവിടെ സംഭവിക്കുന്ന കാര്യങ്ങൾ തെളിവുള്ളതും ബോദ്ധ്യം തരുന്നതുമാണ്" എന്നു ബാൽത്തസർ അഭിപ്രായപ്പെട്ടു. 

എന്നാൽ കാലാകാലങ്ങളിലെ മോസ്റ്റാർ രൂപതാധ്യക്ഷന്മാർ മെജുഗോറിയയിലെ ദർശനങ്ങളെപറ്റിയുള്ള അവകാശവാദങ്ങളിൽ അടിസ്ഥാനമില്ലെന്ന അഭിപ്രായമാണ് പ്രകടിപ്പിച്ചിട്ടുള്ളത്. എങ്കിലും വിശ്വാസികൾ തുടർച്ചയായി പ്രകടിപ്പിച്ച താല്പര്യം പരിഗണിച്ച് 2010 മാർച്ചു മാസത്തിൽ വത്തിക്കാന്റെ കീഴിലുള്ള സത്യവിശ്വാസസമിതി, റോം രൂപതയുടെ മുൻവികാരി ജനറാൽ കർദ്ദിനാൾ കാമില്ലോ റൂയിനിയുടെ കീഴിൽ മെത്രാന്മാരും, ദൈവശാസ്ത്രജ്ഞന്മാരും വിദഗ്‌ദ്ധന്മാരും ചേർന്ന ഒരു സംഘത്തെ അതിനെക്കുറിച്ചന്വേഷിക്കാൻ നിയോഗിച്ചു.


</doc>
<doc id="197922" url="https://ml.wikipedia.org/wiki?curid=197922" title="ദി ലയൺ കിങ്">
ദി ലയൺ കിങ്

വാൾട്ട് ഡിസ്നി ഫീച്ചർ ആനിമേഷൻ 1994-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ദി ലയൺ കിങ്.


</doc>
<doc id="197923" url="https://ml.wikipedia.org/wiki?curid=197923" title="ഹവാ അബ്ദി">
ഹവാ അബ്ദി

സൊമാലിയയിലെ മനുഷ്യാവകാശ പ്രവർത്തകയും ഭിഷഗ്വരയുമാണ് ഡോ. ഹവാ അബ്ദി.

സോവിയറ്റ് യൂണിയനിലെ യുക്രേൻ കീവ് സർവകലാശാലയിൽനിന്ന് മെഡിക്കൽ വിദ്യാഭ്യാസവും ഡോക്ടർ ബിരുദവും കരസ്ഥമാക്കി. സോമാലിയയുടെ തലസ്ഥാനമായ മൊഗാ ഡിഷുവിൽ ഒറ്റ മുറിയിൽ ആരംഭിച്ച ക്ലിനിക് 1983 ആയപ്പോഴേയ്ക്കും പട്ടണത്തിനുപുറത്ത് അത്യാധുനിക സൗകര്യങ്ങളോടുകൂടിയ ഒരു വനിതാ ശിശുസംരക്ഷണ ആശുപത്രിയാക്കി മാറ്റി, ഡോ. ഹവാ അബ്ദി ഫൗണ്ടേഷന് രൂപംകൊടുത്തു. ആശുപത്രിക്ക് ചുറ്റുമുള്ള ആയിരത്തി മുന്നൂറേക്കർ ഫലഭൂയിഷ്ഠമായ കൃഷിഭൂമി ഡോ. അബ്ദി വാങ്ങി. കടുത്ത ഭക്ഷ്യക്ഷാമത്തിലും പകർച്ചവ്യാധികളിലുംപെട്ട് ആയിരക്കണക്കിനാളുകളുടെ ജീവൻ സോമാലിയയിൽ നഷ്ടപ്പെട്ടു. മതതീവ്രവാദി ഗ്രൂപ്പുകൾ അന്യോന്യം കലഹിക്കുന്ന ഗോത്രങ്ങളുടെ നേതൃത്വം പിടിച്ചടക്കിയതോടെ ഒരു കലാപഭൂമിയായി മാറിയ സോമാലിയയിൽ ആഭ്യന്തര കലാപത്തിൽ മുറിവേറ്റ ആയിരങ്ങളുടെ അഭയകേന്ദ്രമായി ഹവാ അബ്ദി മാറി. ഹവാ അബ്ദിയും അവരുടെ രണ്ടു പെൺമക്കളായ ഡോ. ആമിന മുഹമ്മദും ഡോ. ഡെക്കോ മുഹമ്മദും ഹവാ അബ്ദി ഫൗണ്ടേഷൻ പ്രവർത്തനങ്ങൾക്ക് നേതൃത്ത്വം നൽകുന്നു.

2010 മെയ് മാസത്തിൽ അക്രമം ഡോ. അബ്ദിയുടെ ക്യാമ്പിനുനേരെ തീവ്രവാദികൾ അഴിച്ചുവിട്ടത്. ഹിസബ്-അൽ-ഇസ്ലാം എന്ന തീവ്രവാദി സംഘടന ഡോ. അബ്ദി നടത്തുന്ന ക്യാമ്പും ആശുപത്രിയും ഓഫീസുകെട്ടിടങ്ങളും ഭക്ഷണവും മരുന്നും സൂക്ഷിക്കുന്ന കലവറകളും പിടിച്ചെടുക്കുകയും ഡോ. അബ്ദിയെ തടവിലാക്കുകയും ചെയ്തു.



</doc>
<doc id="197928" url="https://ml.wikipedia.org/wiki?curid=197928" title="ജിസാറ്റ് -7">
ജിസാറ്റ് -7

ഇന്ത്യൻ നാവികസേനയ്ക്കായി ഐ.എസ്.ആർ.ഒ. നിർമിച്ച വാർത്താവിനിമയ ഉപഗ്രഹമാണ് ജിസാറ്റ്-7(ഭൂസ്ഥിര ഉപഗ്രഹം - ജിയോ സിങ്ക്രണസ് സാറ്റലൈറ്റ്). ഫ്രഞ്ച് ഗയാനയിലെ കുരു ദ്വീപിൽനിന്ന് ആരിയാൻ-5 റോക്കറ്റുപയോഗിച്ച് 2013 ആഗസ്റ്റ് 30ന് വിക്ഷേപിച്ചു. രാജ്യത്തിന്റെ ഒരു സേനാവിഭാഗത്തിന് സ്വന്തമായി വാർത്താവിനിമയ ഉപഗ്രഹം ലഭിക്കുന്നത് ആദ്യമാണ്. പൂർണമായും സൈനികാവശ്യത്തിനായി ഐ.എസ്.ആർ.ഒ. നിർമ്മിക്കുന്ന ആദ്യ ഉപഗ്രഹമാണ് ജിസാറ്റ് -7.ഐ.എസ്.ആർ.ഒ.യുടെ ജി.എസ്.എൽ.വി. റോക്കറ്റുപയോഗിച്ച് ജിസാറ്റ്-7 ബഹിരാകാശത്തെത്തിക്കാനാണ് ലക്ഷ്യമിട്ടിരുന്നത്. അതിന്റെ പരീക്ഷണ വിക്ഷേപണങ്ങളെല്ലാം തുടർച്ചയായി പരാജയപ്പെട്ടതിനെത്തുടർന്ന് യൂറോപ്യൻ ഏജൻസിയുടെ ആരിയാനെ ആശ്രയിക്കാൻ തീരുമാനിക്കുകയായിരുന്നു.

'പ്രോജക്ട് രുക്മിണി' എന്നുപേരിട്ട് ഇന്ത്യൻ പ്രതിരോധവകുപ്പ് നാവികസേനയ്ക്കായി നടപ്പാക്കുന്ന നെറ്റ്‌വർക്ക് കേന്ദ്രീകൃത യുദ്ധതന്ത്രത്തിന്റെ (നെറ്റ്‌വർക്ക് സെൻട്രിക് വാർഫെയർ) തുടക്കമായാണ് ജിസാറ്റ്-7 ന്റെ വിക്ഷേപണം. ഇന്ത്യൻ പ്രതിരോധസേനയുടെ ചരിത്രത്തിൽ ആധുനികീകരണത്തിന്റെ നാഴികക്കല്ലുകൂടിയാണിത്. അറബിക്കടലിലും ഇന്ത്യൻമഹാസമുദ്രത്തിലും ബംഗാൾ ഉൾക്കടലിലും ഒക്കെയായി പ്രവർത്തിക്കുന്ന നാവികസേനാ വിഭാഗങ്ങൾക്ക് മേഖലയിലെ സുരക്ഷാഭീഷണി സംബന്ധിച്ച ആകെക്കൂടിയുള്ള കൃത്യമായ ചിത്രം ലഭ്യമാക്കുകയെന്നതാണ് പ്രാഥമികമായ ലക്ഷ്യം. നാവിക സേനയുടെ എല്ലാ കപ്പലുകളിലും മുങ്ങിക്കപ്പലുകളിലും വിമാനങ്ങളിലും താവളങ്ങളിലും ഇതിനുള്ള അനുബന്ധ ഉപകരണങ്ങൾ സജ്ജമാക്കിയിട്ടുണ്ട്.ഉപഗ്രഹാധിഷ്ഠിത നെറ്റ്‌വർക്ക് കേന്ദ്രീകൃത യുദ്ധതന്ത്രം നടപ്പാക്കുന്നതിന്റെ ചുമതലക്കാരനായി റിയർ അഡ്മിറൽ കിഷൻ കെ. പാണ്ഡെയെ അസിസ്റ്റന്റ് ചീഫ് ഓഫ് നേവൽ സ്റ്റാഫായി നിയമിച്ചിട്ടുണ്ട്.

2013 ആഗസ്റ്റ് 30ന് ഫ്രഞ്ച് ഗയാനയിലെ കൗറുവിൽ നിന്നും യൂറോപ്യൻ ഏജൻസിയുടെ ആരിയാനെ (Ariane 5 ECA) റോക്കറ്റുപയോഗിച്ച് വിക്ഷേപിച്ചു .

2330 കിലോഗ്രാം ഭാരവും രണ്ടായിരം വാട്ട്‌സ് പേലോഡ് ശക്തിയുമുള്ള ജിസാറ്റ് -7 ൽ യു.എച്ച്.എഫ്.(അൾട്രാ ഹൈ ഫ്രീക്വൻസി) , എസ്, സി, കെ.യു. ബാൻഡുകളിലുള്ള വാർത്താവിനിമയ സംവിധാനങ്ങളാണ് ഉൾപ്പെടുത്തിയിരിക്കുന്നത്. നാവികസേനയുടെ വിമാനവാഹിനികൾ, യുദ്ധക്കപ്പലുകൾ, മുങ്ങിക്കപ്പലുകൾ, പോർവിമാനങ്ങൾ എന്നിവയ്ക്ക് ഈ ഉപഗ്രഹസംവിധാനത്തിലൂടെ പരസ്​പരം ബന്ധപ്പെടാനും വിവരങ്ങൾ (ഡാറ്റ, ശബ്ദം, ചിത്രം, വീഡിയോ തുടങ്ങിയവ) കൈമാറാനും സേനാതാവളങ്ങളുമായി ആശയവിനിമയം നടത്താനും കഴിയും. നിരീക്ഷണത്തിനുപയോഗിക്കുന്ന പൈലറ്റില്ലാ വിമാനങ്ങളെയും ഭാവിയിൽ ഈ ഉപഗ്രഹപ്ലാറ്റ്‌ഫോമുമായി ബന്ധിപ്പിക്കും. അതോടെ കടൽ നിരീക്ഷണത്തിനുള്ള കണ്ണായും ജിസാറ്റ് -7 മാറും.

ആഫ്രിക്കൻ ഭൂഖണ്ഡത്തിന്റെ കിഴക്കൻപ്രദേശം മുതൽ ചൈനയ്ക്ക് കിഴക്കുള്ള പസഫിക് സമുദ്രഭാഗം വരെയാണ് ജിസാറ്റ് -7 ന്റെ പ്രഖ്യാപിത വിവരകൈമാറ്റ പരിധി (ഫുട്പ്രിന്റ്). ഇന്ത്യയുടെ തന്ത്രപ്രധാന സമുദ്രമേഖലയായ പടിഞ്ഞാറ് ഗൾഫിനടുത്തുള്ള ഹോർമൂസ് കടലിടുക്കു മുതൽ കിഴക്ക് മലാക്കാ കടലിടുക്കു വരെയുള്ള ഭാഗം ഇതിനുള്ളിലാണ്. ചൈനയ്ക്കും വിയറ്റ്‌നാമിനുമിടയിൽ പസഫിക്കിന്റെ ഭാഗമായ സൗത്ത് ചൈനാ കടലിലും ഇന്ത്യയ്ക്ക് സൈനിക സാമ്പത്തിക താത്പര്യങ്ങളുണ്ട്.



</doc>
<doc id="197933" url="https://ml.wikipedia.org/wiki?curid=197933" title="മലാക്കാ കടലിടുക്ക്">
മലാക്കാ കടലിടുക്ക്

ഇന്ത്യൻ മഹാസമുദ്രത്തിൽ മലയൻ ഉപദ്വീപിനും ഇന്തോനേഷ്യയിലെ സുമാത്ര ദ്വീപിനുമിടയിലുള്ള കടലിടുക്കാണ് മലാക്ക കടലിടുക്ക്. ഇത് സുമാത്രയെ മലായ് പെനിസുലയിൽ നിന്ന് വേർ തിരിക്കുന്നു. കിഴക്കൻ മേഖലയിലെ ഏറ്റവും തിരക്കുള്ള കപ്പൽപ്പാതയാണിത്.

ചൈനയെയും ഇന്ത്യയെയും സംബന്ധിച്ചിടത്തോളം വളരെ തന്ത്ര പ്രധാനമായ പാതയാണിത്. 93 ശതമാനം എണ്ണയും (പെട്രോളിയം) ചൈന ഇറക്കുമതി ചെയ്യുന്നത് ഗൾഫ് രാജ്യങ്ങളിൽ നിന്നാണ്; ഈ എണ്ണ കപ്പലിൽ കൊണ്ടുപോകുന്നത് ശ്രീലങ്കയെ ചുറ്റി നിക്കോബാർ ദ്വീപിനടുത്തുകൂടി മലേഷ്യയ്ക്കും ഇൻഡൊനീഷ്യയ്ക്കും ഇടയിലുള്ള മലാക്കാ കടലിടുക്കിലൂടെ ചൈനയിലെ സിങ്ഗാങ് തുറമുഖത്തേക്കാണ്. ചൈന ഇന്ത്യയ്‌ക്കെതിരെ ഒരു സൈനികസാഹസത്തിന് മുതിർന്നാൽ മലാക്കാ കടലിടുക്കിനെ നിയന്ത്രിക്കാനുള്ള ശേഷി കൈവരിക്കുന്നത് തന്ത്രപരമായി ഇന്ത്യയ്ക്ക് നേട്ടമായിരിക്കുമെന്ന് കരുതപ്പെടുന്നു.



</doc>
<doc id="197937" url="https://ml.wikipedia.org/wiki?curid=197937" title="വധശിക്ഷ പോളണ്ടിൽ">
വധശിക്ഷ പോളണ്ടിൽ

1998 ഏപ്രിൽ 1 വരെ വധശിക്ഷ പോളണ്ടിൽ നിലവിലുണ്ടായിരുന്നു. 1989-നു ശേഷം വധശിക്ഷ താൽക്കാലികമായി നിർത്തിവച്ചിരിക്കുകയായിരുന്നു. 1988-ലാണ് അവസാന വധശിക്ഷ നടപ്പാക്കപ്പെട്ടത്. ഇപ്പോൾ എല്ലാ കുറ്റങ്ങൾക്കും പോളണ്ടിൽ വധശിക്ഷ നിരോധിക്കപ്പെട്ടിരിക്കുകയാണ്. 

1818-ലെ ആദ്യ പീനൽ കോഡനുസരിച്ച് വാളുകൊണ്ട് ശിരഛേദം ചെയ്തോ തൂക്കിക്കൊന്നോ വേണം വധശിക്ഷ നടപ്പിലാക്കുവാൻ. തൂക്കിക്കൊല്ലൽ ഹീനമായ കുറ്റങ്ങൾ ചെയ്യുന്ന പുരുഷന്മാർക്ക് മാത്രമേ നൽകപ്പെട്ടിരുന്നുള്ളൂ. 1867-ൽ റഷ്യയോട് കൂട്ടിച്ചേർക്കപ്പെടുന്നതുവരെ ഈ പീനൽ കോഡ് നിലവിലുണ്ടായിരുന്നു. 

1918 സ്വാതന്ത്ര്യം വീണ്ടെടുത്ത ശേഷം പോളണ്ടിലെ നിയമം കൊലപാതകത്തിനും രാജ്യദ്രോഹത്തിനും സമാധാനകാലത്ത് വധശിക്ഷ നൽകാം എന്ന് വ്യവസ്ഥ ചെയ്തിരുന്നു. യുദ്ധസമയത്ത് മറ്റു പല കുറ്റങ്ങൾക്കും വധശിക്ഷ നൽകാമായിരുന്നു. ഉദാഹരണത്തിന് പോളണ്ടും സോവിയറ്റ് യൂണിയനും തമ്മിലുള്ള യുദ്ധസമയത്ത് എഴുത്തുകാരൻ സെർജിയസ് പിയാസെക്കി എന്നയാളെ സായുധമോഷണക്കുറ്റത്തിന് വധശിക്ഷയ്ക്ക് വിധിച്ചിരുന്നു. ശിക്ഷ പിന്നീട് ഇളവു ചെയ്യുകയും അദ്ദേഹം എഴുത്തുകാരനെന്ന നിലയിൽ പ്രശസ്തനാവുകയും ചെയ്തു. 

1918 മുതൽ 1927 വരെ ഫയറിംഗ് സ്ക്വാഡ് ഉപയോഗിച്ച് വെടിവച്ചു കൊല്ലുക മാത്രമായിരുന്നു ശിക്ഷാരീതി. 1927-ൽ പ്രസിഡന്റിന്റെ ഉത്തരവു പ്രകാരം തൂക്കിക്കൊല്ലൽ പ്രധാന വധശിക്ഷാ രീതിയായി. ഇതിനു ശേഷം ഫയറിംഗ് സ്ക്വാഡ് സൈനികർക്കോ രാജ്യസുരക്ഷയ്ക്കെതിരായ കുറ്റം ചെയ്യുന്നവർക്കോ മാത്രമായി ചുരുക്കി. സ്റ്റെഫാൻ മാകിയെജോവ്സ്കി എന്നയാളായിരുന്നു ആരാച്ചാരുദ്യോഗം ലഭിച്ച ആദ്യ വ്യക്തി. മദ്യപാനം ആരോപിച്ച് പുറത്താക്കും വരെ സുപ്രസിദ്ധനായിരുന്നു അദ്ദേഹം. 1922 ഡിസംബർ മാസത്തിൽ പോളിഷ് പ്രസിഡന്റ് ഗബ്രിയേൽ നൗറുറ്റോവിക്സിനെ കൊന്ന കുറ്റത്തിന് വെടിവച്ചു കൊല്ലപ്പെട്ട എലീജിയൂസ് നിയെവിയാഡോംസ്കി എന്നയാളുടെ ശിക്ഷയായിരുന്നു ഇക്കാലത്തു നടന്ന എടുത്തു പറയാവുന്ന വധശിക്ഷ. ഇയാൾ ഒരു തീവ്ര വലതുപക്ഷ നിലപാടുകാരനായിരുന്നു. 

രണ്ടാം ലോകമഹായുദ്ധത്തിനു മുൻപുള്ള കുറേ വർഷക്കാലം പോളണ്ടിലെ ക്രിമിനൽ നിയമങ്ങൾ പശ്ചിമ യൂറോപ്പിനെയപേക്ഷിച്ച് നോക്കുമ്പോൾ ക്രൂരത കുറവുള്ളതായിരുന്നു. 1931-ൽ ഒരു ക്രിമിനൽ നടപടിച്ചട്ടം നിലവിൽ വന്നസമയത്ത് വധശിക്ഷ നിലനിർത്തിയത് വെറും ഒരു വോട്ട് ഭൂരിപക്ഷത്തിനായിരുന്നു. 1932-ൽ 17 വയസ്സുകാരെപ്പോലും വധശിക്ഷയ്ക്ക് വിധിക്കുന്ന തരത്തിൽ നിലപാടുകൾ മാറിയിരുന്നു. 

1930-കളിൽ കുറച്ചുകാലം സൈനികക്കോടതികളും ഇന്ന് ഉക്രൈൻ രാജ്യത്തിന്റെ ഭാഗമായ പ്രദേശങ്ങളിൽ നിലവിലുണ്ടായിരുന്നു. ധാരാളം ആൾക്കാരെ രാജ്യസുരക്ഷയ്ക്കെതിരേ പ്രവർത്തിച്ചു എന്ന കുറ്റമാരോപിച്ച് ഈ സൈനികക്കോടതികളുടെ വിധിപ്രകാരം വധിച്ചിരുന്നു. 

രണ്ടാം പോളിഷ് റിപ്പബ്ലിക്കിനു കീഴിൽ വളരെനാൾ പൊതുജനങ്ങൾക്കു മുന്നിൽ വധശിക്ഷകൾ നടന്നിരുന്നില്ല. 

രണ്ടാം ലോകമഹായുദ്ധത്തിനു ശേഷം നാസി യുദ്ധക്കുറ്റവാളികളെ പരസ്യമായി തൂക്കിക്കൊന്നിരുന്നു. ഓഷ്വിറ്റ്സ് കോൺസൺട്രേഷൻ കാമ്പിലെ കമാന്റർ റുഡോൾഫ് ഹോസ്സ് എന്നയാളെ കാമ്പിൽ വച്ചുതന്നെ വലിയ ജനക്കൂട്ടത്തിന്റെ സാന്നിദ്ധ്യത്തിൽ വധിക്കുകയുണ്ടായി. സ്വതന്ത്ര നഗരമായിരുന്ന ഡാൻസിഗിലെ സെനറ്റിന്റെ പ്രസിഡന്റ് ആർതർ ഗ്രീസർ എന്നയാളെ പോസാൻ എന്ന സ്ഥലത്തുവച്ച് 1946 ജൂലൈ 14-ന് പരസ്യമായി തൂക്കിക്കൊന്നു. ഇതായിരുന്നു പോളണ്ടിലെ അവസാന പരസ്യ വധശിക്ഷ. 1950 വരെ പോളണ്ടിലെ ആഭ്യന്തരമന്ത്രിക്ക് പരസ്യ വധശിക്ഷയ്ക്കുള്ള ഉത്തരവിടാൻ അധികാരമുണ്ടായിരുന്നു.

1944 മുതൽ 1956 വരെയുള്ള സ്റ്റാലിനിസ്റ്റ് കാലഘട്ടത്തിൽ വധശിക്ഷ രാഷ്ട്രീയമായ അടിച്ചമർത്തലിനുപയോഗിച്ചിരുന്ന ഒരു പ്രധാന ആയുധമായിരുന്നു. തലയ്ക്കുപിന്നിൽ ഒറ്റവെടിയുണ്ട പായിച്ച് വധിക്കുന്നതായിരുന്നു പ്രധാന ശിക്ഷാമാർഗ്ഗം. വിറ്റോൾഡ് പൈലെക്കി എന്ന മുൻ ഓഷ്വിറ്റ്സ് തടവുകാരനും ഇക്കൂട്ടത്തിൽ വധിക്കപ്പെട്ടവരിൽ പെടും. 1956 വരെ വധിക്കപ്പെട്ടവരുടെ കൃത്യമായ എണ്ണം ലഭ്യമല്ല. 3000-ൽ അധികമാൾക്കാർ വധിക്കപ്പെട്ടിട്ടുണ്ടായിരിക്കാമെന്നാണ് കണക്കാക്കപ്പെടുന്നത്. 

1956-നു ശേഷം രാഷ്ട്രീയത്തടവുകാരെ വധിക്കുന്ന രീതി നിലച്ചു. മിക്ക വധശിക്ഷകളൂം കൊലപാതകങ്ങൾക്കോ മറ്റു കുറ്റങ്ങൾക്കോ ആയിരുന്നു നൽകിവന്നിരുന്നത്. സ്റ്റാനിസ്ലാവ് വാവ്രെസ്ക്കി എന്നയാളുടെ വധശിക്ഷയായിരുന്നു ഇതിനൊരപവാദം. ധനകാര്യക്കുറ്റങ്ങൾക്കായിരുന്നു ഇദ്ദേഹത്തെ വധശിക്ഷയ്ക്ക് വിധിച്ചത്. കമ്യൂണിസ്റ്റ് നേതാവ് വ്ലാഡിസ്ലാവ് ഗോമുൾക്കയുടെ സമ്മർദ്ദം കാരണമാണ് ഈ ശിക്ഷ നടപ്പാക്കിയത്. രാജ്യത്തിനെതിരായ കുറ്റങ്ങൾ ചെയ്യുന്ന സൈനികർക്കും ജനങ്ങൾക്കും ഫയറിംഗ് സ്ക്വാഡുപയോഗിച്ചുള്ള വധശിക്ഷയായിരുന്നു നൽകപ്പെട്ടിരുന്നത്. 

1969 മുതൽ 1995 വരെ 344 പേരെ വധശിക്ഷയ്ക്ക് വിധിക്കുകയും 183 പേരെ വധിക്കുകയും ചെയ്തിട്ടുണ്ട്. ഇവരെല്ലാവരും പുരുഷന്മാരായിരുന്നു. സോവിയറ്റ് നിയന്ത്രണത്തിലുണ്ടായിരുന്ന മറ്റു രാജ്യങ്ങളെയപേക്ഷിച്ച് പോളണ്ടിലെ വധശിക്ഷകളുടെ എണ്ണം തുലോം കുറവായിരുന്നു. 

അവസാന വധശിക്ഷ 1988 ഏപ്രിൽ 21ന് ക്രാക്കോവിൽ വച്ചാണു നടന്നത്. കൊലപാതകവും ബലാത്സംഗവും നടത്തി എന്ന കുറ്റത്തിന് സ്റ്റാനിസ്ലാവ് ക്സബാൻസ്കി എന്നയാളെ തൂക്കിക്കൊല്ലുകയായിരുന്നു. 

1995-ൽ ഹെൻറൈക്ക് മോറുസ് എന്നയാൾക്കാണ് അവസാനമായി വധശിക്ഷാവിധി ലഭിച്ചത്. 

മനുഷ്യാവകാശങ്ങൾക്കായുള്ള യൂറോപ്യൻ ഉടമ്പറ്റിയുടെ (European Convention on Human Rights) ആറാം പ്രോട്ടോക്കോൾ പോളണ്ട് അംഗീകരിച്ചിട്ടുണ്ട്. വധശിക്ഷ യുദ്ധസമയത്തോ യുദ്ധമുണ്ടാകുമെന്ന ഭീതിയുള്ള സമയത്തോ മാത്രമായി നിയന്ത്രിക്കാൻ ഈ ഉടമ്പടി വ്യവസ്ഥ ചെയ്യുന്നു. ഇതിന്റെ തന്നെ 13-ആം പ്രോട്ടോക്കോളും പോളണ്ട് ഒപ്പുവച്ചിട്ടുണ്ട്. വധശിക്ഷ പൂർണ്ണമായി നിർത്തലാക്കാൻ ഈ പ്രോട്ടോക്കോൾ വ്യവസ്ഥ ചെയ്യുന്നു. 1997-ലെ പീനൽ കോഡ് ഒരു കുറ്റത്തിനും വധശിക്ഷ നൽകാൻ പാടില്ല എന്ന നിലപാടാണെടുത്തിരിക്കുന്നത്. 1998 സെപ്റ്റംബർ 1-ന് ഇത് നിയമമായി. 

ഇപ്പോൾ മിക്ക രാഷ്ട്രീയ വൃത്തങ്ങളും വധശിക്ഷ പുനരാരംഭിക്കുന്നതിനെതിരാണെങ്കിലും പഴയ വലതുപക്ഷ സർക്കാരിലെ ([2005-2007) പ്രസിഡന്റ് ലെക് അലക്സാണ്ടർ കാക്സിൻസ്കിയെപ്പോലെ ചിലർ വധശിക്ഷയ്ക്കനുകൂല നിലപാടാണെടുക്കുന്നത്. നാഷണൽ കൺസർവേറ്റീവ് ലീഗ് ഓഫ് പോളിഷ് ഫാമിലീസ് (LPR), സമൂബ്രോണ ആർ.പി. എന്ന സംഘടനകളും കുറച്ചുകാലം വധശിക്ഷയ്ക്കനുകൂല നിലപാടെടുത്തിരുന്നു. ചില രാഷ്ട്രീയക്കാർ യൂറോപ്യൻ യൂണിയനിൽ വധശിക്ഷ നിയമപരമാവുകയാണെങ്കിൽ അത് പോളണ്ടിലും കൊണ്ടുവരാം എന്ന അഭിപ്രായക്കാരാണ്. 

സി.ബി.ഒ.എസ് എന്ന ഇൻസ്റ്റിറ്റ്യൂട്ട് നടത്തിയ പഠനമനുസരിച്ച് 63% പോളണ്ടുകാരും വധശിക്ഷ പുനരാരംഭിക്കുന്നതിനനുകൂല നിലപാടാണെടുക്കുന്നത്. കത്തോലിക് സഭയും പഴയ പ്രസിഡന്റ് ലെക് വലേസയും അലക്സാണ്ടർ ക്വാസ്നിയേവ്സിയും മറ്റും വധശിക്ഷ പുനരാരംഭിക്കുന്നതിനെതിരാണ്. 2007-ൽ നടന്ന മറ്റൊരു അഭിപ്രായ സർവേ പ്രകാരം 52% പോളണ്ടുകാരും വധശിക്ഷയ്ക്കെതിരാണ്. 46% പേരേ വധശിക്ഷയെ ഈ സർവേയിൽ പിന്തുണച്ചുള്ളൂ. 

പോളണ്ടിൽ വധശിക്ഷ നിലവിലുണ്ടായിരുന്ന കാലത്ത് രാജ്യത്തെ 8 ജയിലുകളിൽ ശിക്ഷ നടപ്പാക്കാറുണ്ടായിരുന്നു. വൈകുന്നേരം 6.00 മണിക്കായിരുന്നു സാധാരണയായി ശിക്ഷ നടപ്പാക്കാറ്. 

ശിക്ഷ നടപ്പാക്കാൻ പോകുന്ന കാര്യം (തീയതിയും സമയവും) പ്രതിയെ അറിയിക്കാറുണ്ടായിരുന്നില്ല. അവസാന നിമിഷം മാത്രമാണ് പ്രതികളെ ഇക്കാര്യം അറിയിച്ചിരുന്നത്. ശിക്ഷാമുറികൾ കുളിമുറികൾക്കടുത്തായിരുന്നു സ്ഥാപിച്ചിരുന്നത്. പലപ്രതികളും അവരെ കുളിപ്പിക്കാൻ കൊണ്ടു പോവുകയാണെന്ന് തെറ്റിദ്ധരിച്ചിട്ടുണ്ടാവണം. കുടുംബാംഗങ്ങളുമായി അവസാന കൂടിക്കാഴ്ച്ചയോ ശിക്ഷാ നടപടി വീക്ഷിക്കാനായി അവരെ അനുവദിക്കുകയോ ചെയ്യുമായിരുന്നില്ല. എന്നാണ് ശിക്ഷ നടക്കുന്നതെന്ന് കുടുംബത്തിനെയും അറിയിക്കുമായിരുന്നില്ല. ശിക്ഷ നടപ്പാക്കിയ ശേഷം മാത്രമാണ് കുടുംബം വിവരമറിയുക. 

ജയിൽ പാറാവുകാരും, മെഡിക്കൽ വിദഗ്ദ്ധസംഘവും, ആരാച്ചാരും, പ്രോസിക്യൂട്ടറും, പ്രതിക്ക് താല്പര്യമുണ്ടെങ്കിൽ ഒരു പാതിരിയും മാത്രമാണ് ശിക്ഷാമുറിയിൽ ഉണ്ടാവുക. സിഗററ്റോ, അവസാന ഭകഷണമോ, കുടുംബത്തിനുള്ള കത്തോ പോലെ എന്തെങ്കിലും അവസാന ആഗ്രഹം നിറവേറ്റാൻ പ്രതിയെ അനുവദിച്ചിരുന്നു. 

കൈകൾ ബന്ധിച്ച ശേഷം പ്രതിയെ ശിക്ഷാ മുറിയിലേയ്ക്ക് കൊണ്ടു പോകും. പ്രോസിക്യൂട്ടർ വിധി വായിച്ച ശേഷം ദയാഹർജി നിരസിക്കപ്പെട്ടകാര്യം അറിയിക്കും. 

പോളണ്ടിൽ രണ്ട് ഔദ്യോഗിക ആരാച്ചാർമാരുണ്ടായിരുന്നു (രണ്ടു പേരും ജയിൽ പാറാവുകാരായിരുന്നു). ഇവർക്ക് ഓരോ വധശിക്ഷയ്ക്കും പ്രതിഭലം ലഭിക്കുമായിരുന്നു. പ്രതികാരനടപടികളൊഴിവാക്കാൻ അവരുടെ പേരുകൾ രഹസ്യമാക്കി വച്ചിരുന്നു. 

ഫയറിംഗ് സ്ക്വാഡുപയോഗിച്ചുള്ള വധശിക്ഷ റെംബെർട്ടോ സൈനിക കാമ്പിലാണ് നടന്നിരുന്നത്. 1970 മുതൽ 1988 വരെ മൂന്നു സൈനികരെ കൊലപാതക്കുറ്റം ബലാത്സംഗക്കുറ്റം എന്നിവയ്ക്ക് വെടിവച്ചു കൊന്നിരുന്നു. 

വധശിക്ഷകളുടെ എണ്ണം 



</doc>
<doc id="197941" url="https://ml.wikipedia.org/wiki?curid=197941" title="ധ്വന്യാലോകം">
ധ്വന്യാലോകം

സംസ്കൃതത്തിൽ രചിച്ച കാവ്യമീമാംസാ ഗ്രന്ഥമാണ് ധ്വന്യാലോകം. കാവ്യാലോകം എന്നും സഹൃദയാലോകം ഈ ഗ്രന്ഥത്തിനു പേരു നല്കിക്കാണുന്നു. ഒൻപതാം ശതകത്തിൽ കാശ്മീരിൽ ജീവിച്ചിരുന്ന ആനന്ദവർധനനാണ് രചയിതാവ്. കാവ്യത്തിന്റെ ആത്മാവായി ധ്വനി എന്ന തത്ത്വത്തെ വിശദീകരിക്കുന്നതോടൊപ്പം ധ്വനിയും മറ്റു കാവ്യതത്ത്വങ്ങളുമായുള്ള ബന്ധവും ഈ കൃതിയിൽ ചർച്ച ചെയ്യപ്പെടുന്നു. നാല് ഭാഗമായാണ് ധ്വന്യാലോകത്തിലെ പ്രതിപാദനം. ഓരോ ഭാഗത്തിനും ഉദ്യോതം എന്ന് പേരു നല്കിയിരിക്കുന്നു
പദ്യരൂപത്തിൽ കാരികയും ഉദാഹരണപദ്യ-ഗദ്യഭാഗങ്ങളോടൊപ്പം ഗദ്യരൂപത്തിൽ വൃത്തിയും ഇടകലർന്നാണ് രചനാശൈലി. ഇതിലെ നിർവചനപരമായ കാരികാപദ്യങ്ങൾ അജ്ഞാത നാമാവായ ഒരു പണ്ഡിതൻ രചിച്ചതാണെന്നും വൃത്തിയുടെ രചയിതാവാണ് ആനന്ദവർധനൻ എന്നും കരുതുന്ന പണ്ഡിതന്മാരുണ്ട് . എന്നാൽ കൂടുതൽ ഗവേഷകരും കാരികയും വൃത്തിയും ആനന്ദവർധനന്റെതന്നെ കൃതിയാണെന്നാണ് രേഖപ്പെടുത്തുന്നത്. ഗ്രന്ഥാരംഭത്തിലെ പദ്യത്തിൽ 'സഹൃദയമനഃപ്രീതിക്കായിട്ട് ധ്വനിയുടെ സ്വരൂപം വിശദീകരിക്കുന്നു' എന്നു പ്രസ്താവിച്ചതിൽനിന്ന് കാരികാകാരന്റെ നാമം സഹൃദയൻ എന്നാകാം എന്ന് പ്രസ്താവം കാണുന്നുണ്ടെങ്കിലും ഈ മതം സാമാന്യമായി സ്വീകാര്യമായിട്ടില്ല. കാവ്യാത്മാവ് ധ്വനിയാണ് എന്ന് തന്റെ പൂർവസൂരികളായ കവികൾ വ്യക്തമാക്കിയിട്ടുണ്ടെങ്കിലും അതിന്റെ അസ്തിത്വത്തെ ചില പണ്ഡിതന്മാർ നിഷേധിക്കുകയും ചിലർ ധ്വനി എന്നത് അനുമാനം എന്ന തത്ത്വത്തിൽ അന്തർഭൂതമാണെന്ന് കരുതുകയും മറ്റു ചിലർ ധ്വനിതത്ത്വം ഉണ്ടെങ്കിലും അത് അനിർവചനീയമാണെന്നു വിലയിരുത്തുകയും ചെയ്യുന്നതിനാൽ ധ്വനിയെ വ്യക്തമാക്കുന്നതിനുവേണ്ടി താൻ ഈ കൃതി രചിക്കുന്നു' എന്ന് ഗ്രന്ഥകാരൻ ആമുഖമായി പറയുന്നു.

ധ്വന്യഭാവവാദികളുടെയും മറ്റും വാദമുഖങ്ങളെ ഓരോന്നായി വിശകലനംചെയ്ത് അവയുടെ നിരാസനത്തിനുശേഷം ധ്വനിയുടെ സ്വരൂപം വ്യക്തമാക്കുകയാണ് ആദ്യത്തെ ഉദ്യോതത്തിൽ. രസാഭിവ്യക്തിക്ക് വ്യഞ്ജനാവ്യാപാരം അനുപേക്ഷണീയമാണെന്നും കാളിദാസനെപ്പോലെ പ്രഗല്ഭരായ മഹാകവികൾ ഈ വസ്തുത തങ്ങളുടെ കൃതികളിലൂടെ സ്പഷ്ടമാക്കിയിട്ടുണ്ടെന്നും ആനന്ദവർധനൻ സൂചിപ്പിക്കുന്നു.
ധ്വനിഭേദത്തിന്റെ വിശദീകരണത്തോടെയാണ് രണ്ടാം ഉദ്യോതം ആരംഭിക്കുന്നത്. ഇതോടൊപ്പം ആനുഷംഗികമായി അലങ്കാരം, ഗുണം എന്നിവയും ധ്വനിയും തമ്മിലുള്ള ബന്ധത്തെപ്പറ്റി കൂലങ്കഷമായി ചർച്ചചെയ്യുന്നുണ്ട്. രസവദലങ്കാരവും രസധ്വനിയും തമ്മിലുള്ള വ്യത്യാസം, ഗുണങ്ങളെങ്ങനെ രസധർമങ്ങളാകുന്നു എന്നീ വിഷയങ്ങളുടെ പഠനമാണ് ഇതിൽ പ്രധാനം.
ധ്വനിഭേദങ്ങളുടെ പദ-വാക്യപ്രകാശകത വിശദമാക്കിക്കൊണ്ടാണ് മൂന്നാം ഉദ്യോതം ആരംഭിക്കുന്നത്. ഒരു ഒറ്റ പദം ധ്വന്യാത്മകമായി മാറുന്നതും ഒരു വാചകത്തിന് ഈ ശക്തി ലഭിക്കുന്നതും ഈ സന്ദർഭത്തിൽ പ്രതിപാദിക്കുന്നു. ഇതോടൊപ്പം വാക്കുകളുടെയും വാചകങ്ങളുടെയും ചേർച്ചയാൽ ലഭിക്കുന്ന സംഘടന, പ്രബന്ധം എന്നിവയും രസാദിധ്വനിക്കു വ്യഞ്ജകമാകുന്നതും ഈ ഉദ്യോതത്തിൽ വിശദീകരിക്കുന്നുണ്ട്. ഗുണീഭൂതവ്യംഗ്യവും ചിത്രകാവ്യവും ഈ സന്ദർഭത്തിൽ പ്രതിപാദിതമായിരിക്കുന്നു. രസ്വാദിധ്വനിയുടെ ആവിഷ്കാരരീതികളാണ് മറ്റൊരു പ്രധാന വിഷയം. ഈ സന്ദർഭത്തിൽ ഔചിത്യത്തിന്റെ പ്രാധാന്യം മറ്റെന്തിനെക്കാളുമധികമാണെന്നു നിരീക്ഷിക്കുന്നു. ഈ തത്ത്വനിരൂപണമാണ് പില്ക്കാലത്ത് ക്ഷേമേന്ദ്രന് ഔചിത്യവിചാരചർച്ച എന്ന ഗ്രന്ഥത്തിന്റെ രചനയ്ക്കുതന്നെ പ്രേരകമായതെന്ന് നിരൂപകർ കരുതുന്നുണ്ട്. ഒരു കൃതിയിൽത്തന്നെ വിരുദ്ധരസങ്ങളെ ആവിഷ്കരിക്കേണ്ടിവരുമ്പോൾ ശ്രദ്ധിക്കേണ്ടകാര്യങ്ങളും ശാസ്ത്രീയമായിചർച്ചചെയ്യുന്നു.
പൂർവസൂരികളായ കവികൾ അവതരിപ്പിച്ച ആശയങ്ങൾതന്നെ ധ്വനിയുടെ സമ്മേളനത്താൽ കൂടുതൽ ചമത്കാരകമായിത്തീരുന്നതെങ്ങനെയെന്ന വിശദീകരണത്തോടെയാണ് നാലാം ഉദ്യോതം ആരംഭിക്കുന്നത്. രാമായണത്തിലെയും മഹാഭാരതത്തിലെയും അംഗിയായ രസം ഏതെന്ന നിരൂപണമാണ് ഈ ഉദ്യോതത്തിലെ മറ്റൊരു പ്രസിദ്ധമായ വിഷയം. രാമായണത്തിലെ അംഗിയായ രസം കരുണവും മഹാഭാരതത്തിലേത് ശാന്തവുമാണെന്ന് ആന്ദവർധനൻ സമർഥിക്കുന്നു. ഇങ്ങനെ ധ്വനിയുടെ അവതരണത്തിലാരംഭിച്ച് കാവ്യതത്ത്വങ്ങളെ ഒട്ടുമിക്കതിനെയും സമഗ്രമായി വിലയിരുത്തിക്കൊണ്ട് രചിച്ച ധ്വന്യാലോകത്തിന് ഭാരതീയകാവ്യശാസ്ത്രരംഗത്ത് അദ്വിതീയ സ്ഥാനമാണുള്ളത്.
ധ്വന്യാലോകം ആദ്യവായനയിൽ വളരെ സരളമായ പ്രതിപാദനശൈലി പ്രകടമാക്കുന്നുവെങ്കിലും അതിലെ ധ്വനിതത്ത്വം പൂർണമായി മനസ്സിലാക്കുക അത്രതന്നെ അനായാസമല്ല. ധ്വന്യാലോകത്തിന് അഭിനവഗുപ്തൻ രചിച്ച ലോചനം എന്ന വ്യാഖ്യാനഗ്രന്ഥമാണ് ധ്വനിയുടെ സത്ത സഹൃദയർക്ക് സുഗ്രഹമാക്കിത്തീർത്തത്. ലോചനത്തിന് ഉത്തുംഗോദയൻ എന്ന പണ്ഡിതൻ വ്യാഖ്യാനം രചിച്ചിട്ടുണ്ട്. ചന്ദ്രാദിത്യന്റെ പുത്രനായ കയ്യടൻ ധ്വന്യാലോകത്തിന് പ്രൗഢമായ മറ്റൊരു വ്യാഖ്യാനം രചിച്ചിട്ടുണ്ട്. അഭിനവഗുപ്തന്റെ ലോചനത്തിലെ പല നിരീക്ഷണങ്ങളെയും ഖണ്ഡിച്ചുകൊണ്ട് കേരളീയനായ നീലകണ്ഠശാസ്ത്രി ധ്വന്യാലോകത്തിനു രചിച്ച വ്യാഖ്യാനം ആ നിലയിൽ ശ്രദ്ധേയമാണ്. ലോചനത്തിന് കേരളീയനായ ദാശരഥി നമ്പൂതിരി അഞ്ജനം എന്ന പേരിൽ ഒരു വ്യാഖ്യാനം രചിച്ചു. കേരളീയരായ ഉദയൻ, രാമപിഷാരടി എന്നിവർ യഥാക്രമം കൗമുദി, ബാലപ്രിയ എന്നീ പേരുകളിൽ സംസ്കൃതത്തിൽ രചിച്ച വ്യാഖ്യാനങ്ങളും ഉപലബ്ധമാണ്.
ധ്വനിതത്ത്വം എന്നത് ഒരു തത്ത്വമായി അവതരിപ്പിക്കേണ്ടതില്ല, മുമ്പുതന്നെ പ്രസിദ്ധമായ അനുമാനം എന്ന തത്ത്വത്തിന്റെ വിശദീകരണം മാത്രമാണ് എന്ന് വിശദീകരിച്ചുകൊണ്ട് ധ്വന്യാലോകത്തിലെ ആശയങ്ങളെ നിശ്ശേഷം ഖണ്ഡിച്ച് മഹിമഭട്ടൻ രചിച്ച ഗ്രന്ഥമാണ് വ്യക്തിവിവേകം. എന്നാൽ പില്ക്കാലത്തും ധ്വനിയും ധ്വന്യാലോകവും സർവാംഗീണമായി മാറുകയാണുണ്ടായത്. തത്ത്വശാസ്ത്രമേഖലയിൽ അദ്വൈതമതസ്ഥാപകനായ ശങ്കരാചാര്യരുടെ സ്ഥാനമാണ് സാഹിത്യമീമാംസാരംഗത്ത് ധ്വന്യാലോകരചയിതാവായ ആനന്ദവർധനന് പണ്ഡിതന്മാർ കല്പിക്കുന്നത്.
എല്ലാ ഭാരതീയഭാഷകളിലും പല വിദേശഭാഷകളിലും ധ്വന്യാലോകത്തിന് വിവർത്തനവും വ്യാഖ്യാനവും പഠനവും ഉപലബ്ധമാണ്. ഡോ. കെ. കൃഷ്ണമൂർത്തി ഇംഗ്ലീഷിൽ രചിച്ച പ്രഗല്ഭമായ പഠനഗ്രന്ഥവും ധ്വന്യാലോകത്തിന് തയ്യാറാക്കിയ സംശോധിതസംസ്കരണവും പ്രസിദ്ധമാണ്. മലയാളത്തിൽ വിവർത്തനവും പഠനവുമായി അനേകം ഗ്രന്ഥങ്ങൾ ധ്വന്യാലോകത്തിനുണ്ടായിട്ടുണ്ട്. ഇതിൽ ഇ.വി. ദാമോദരൻ ധ്വന്യാലോകത്തെയും ലോചനത്തെയും മലയാളത്തിൽ പരിചയപ്പെടുത്തുന്ന ഗ്രന്ഥം പ്രധാനമാണ്. മലയാളസാഹിത്യത്തിലെ ധ്വനിപ്രധാനമായ സന്ദർഭങ്ങൾ ഉദാഹരണമായി പരിചയപ്പെടുത്തിക്കൊണ്ട് ഡോ.പി.കെ. നാരായണപിള്ള രചിച്ച കൈരളീധ്വനിയെ 'കേരളീയരുടെ ധ്വന്യാലോകം' എന്നു വിശേഷിപ്പിക്കാം. പില്ക്കാലത്ത് മലയാളത്തിൽ ധ്വനിയെയും ധ്വന്യാലോകത്തെയും വിശദമാക്കാൻ രചിച്ച പല പഠനങ്ങളിലും മലയാളസാഹിത്യത്തിലെ കാവ്യാത്മകമായ ഭാഗങ്ങൾ ഉദാഹരണമായി ചൂണ്ടിക്കാട്ടുന്ന ഈ രീതി സ്വീകരിച്ചുവന്നു



</doc>
<doc id="197942" url="https://ml.wikipedia.org/wiki?curid=197942" title="നവധാഭക്തി">
നവധാഭക്തി

ഒൻപത് വിധത്തിലുള്ള ഭക്തിയെ നവധാഭക്തി എന്നു പറയുന്നു. "നവം" എന്നത് ഒൻപതിനെ സൂചിപ്പിക്കുന്നു.

ഹൈന്ദവ വിശ്വാസമനുസരിച്ച് ഭക്തി ഒൻപത് തരത്തിലുണ്ട്:- 
എന്നിവയാണവ.

ഈശ്വരനാമങ്ങൾ, സ്തോത്രങ്ങൾ, ചരിത്രങ്ങൾ എന്നിവ കേൾക്കുന്നതാണ് ശ്രവണം.

കേട്ടറിഞ്ഞ കാര്യങ്ങൾ പ്രകീർത്തിക്കുന്നതാണ് കീർത്തനം. സങ്കീർത്തനം, ഇതിഹാസ പുരാണ പാരായണം, ഭജനാർച്ചനകൾ എന്നിവ ഇതിൽ ഉൾപ്പെടുന്നു.

സദാ ഈശ്വരനെ ഓർത്തുകൊണ്ടിരിക്കുക എന്നതാണ് സ്മരണം. ആദ്യത്തെ രണ്ടെണ്ണം ഭക്തിയിലേക്കെത്താനുള്ള പ്രാഥമിക മാർഗങ്ങളാണെങ്കിൽ, ഭക്തി ഉണ്ടായിക്കഴിഞ്ഞ് ആദ്യമുണ്ടാകുന്നതാണ് സ്മരണം.

ഈശ്വരപാദപൂജയാണ് പാദസേവനം കൊണ്ടുദ്ദേശിക്കുന്നത്. അത് കേവലമായ വിഗ്രഹപൂജയല്ല; ഈശ്വരസൃഷ്ടിയായ പ്രപഞ്ചത്തെ സേവിക്കൽ കൂടിയാണ്.

ഈശ്വരാർച്ചന തന്നെയാണ് അർച്ചന. 

ഭഗവാനെയും ഭഗവാന്റെ സൃഷ്ടികളായ എല്ലാറ്റിനെയും ഭക്തിപൂർവം വണങ്ങുന്നതാണ് വന്ദനം.

ഈശ്വരനെ സ്വാമി അഥവാ യജമാനനായി കണ്ട് ദാസനെപ്പോലെ ജീവിക്കലാണ് ദാസ്യം.

ഈശ്വരനെ തന്റെ കൂട്ടുകാരനെപ്പോലെ കണ്ട് പെരുമാറാൻ കഴിയുന്ന ഭക്തിയുടെ ഒരു സമുന്നതതലമാണ് സഖ്യം.

ഈശ്വരനിൽ തന്നെത്തന്നെ സമർപ്പിക്കലാണ് ആത്മനിവേദനം. അനുക്രമം ഉയരുന്ന ഭക്തിയുടെ വിവിധ തലങ്ങളാണ് "നവധാഭക്തി" എന്ന സങ്കല്പത്തിലൂടെ അനാവൃതമാകുന്നത്. ഇതിൽനിന്ന് വ്യത്യസ്തമായ മറ്റൊരു ഭക്തിസങ്കല്പമാണ് ഏകാദശഭക്തി.

നവധാഭക്തിയുടെ ഓരോരോ ഭാവങ്ങളുടെ വിശദീകരണങ്ങളായ സ്വാതിതിരുനാൾ നവരത്നമാലികാ കീർത്തനങ്ങൾ.


</doc>
<doc id="197947" url="https://ml.wikipedia.org/wiki?curid=197947" title="മലാക്കാ">
മലാക്കാ

മലേഷ്യയിലെ 13 സംസ്ഥാനങ്ങളിൽ ഒന്നാണ് മലാക്കാ (). പേർലിസ്, പെനാഗ് എന്നീ സംസ്ഥാനങ്ങൾ കഴിഞ്ഞാൽ ഏറ്റവും ചെറിയ മൂന്നാമത്തെ സംസ്ഥാനമാണിത്. മലാക്കാ കടലിടുക്കിനടുത്തുള്ള മലായ് പെനിൻസുല എന്ന പ്രദേശത്താണ് ഈ സംസ്ഥാനം സ്ഥിതി ചെയ്യുന്നത്. ഇതിന്റെ അതിർത്തി നിഗെരി സെമ്പിലാനിൽ നിന്ന് വടക്കും, ജോഹോർ സംസ്ഥാനത്തിന്റെ തെക്കും ആണ്. മലാക്കാ സിറ്റി ആണ് തലസ്ഥാനം. മലേഷ്യയുടെ തലസ്ഥാനമായ കോലാലമ്പൂരിന് 148 കിലോമീറ്റർ അകലെ കിഴക്കും, ജോഹോർ സംസ്ഥാനത്തെ പ്രധാന നഗരമായ ജോഹോർ ബഹ്റുവിൽ നിന്ന് 235 കിലോമീറ്റർ അകലെ വടക്കുപടിഞ്ഞാറായിട്ടാണ് മലാക്കായുടെ സ്ഥാനം. ഇതൊരു ചരിത്ര പ്രാധാന്യമുള്ള പ്രദേശമായതിനാൽ യുനെസ്കോ ഈ സംസ്ഥനത്തെ 2008 ജൂലൈ 7 മുതൽ പൈതൃകസംസ്ഥാനങ്ങളുടെ ഗണത്തിൽ ഉൾപ്പെടുത്തി.
 ഭാഗത്താൽ ചുറ്റപ്പെട്ടതാണ് മലാക്കാ. ഈ സംസ്ഥാനത്തെ മൂന്ന് ജില്ലകളായി തിരിച്ചിരിക്കുന്നു. മധ്യമലാക്കാ (314 km²), അലോർ ഗജ (660 km²), ജാസിൻ (676 km²)എന്നിവയാണ് ജില്ലകൾ.

മലായ് പെനിൻസുലയുടെ തെക്ക് പടിഞ്ഞാറ് കടലോരഭാഗത്തും, സുമാത്രയുടെ എതിർഭാഗത്തും, നെഗെരി സെമ്പിലാനിന്റെ വടക്കും ജോഹോറിന്റെ കിഴക്കുമായിട്ടാണ് മാലാക്കായുടെ സ്ഥാനം. മലേഷ്യയുടെ തലസ്ഥാനമായ കോലാലമ്പൂരിലേക്ക് ഇവിടെ നിന്നും 148 കിലോമീറ്ററും സിങ്കപ്പോറിലേക്ക് 245 കിലോമീറ്ററുമാണുള്ളത്. മലാക്കാ സിറ്റിയാണ് സംസ്ഥാനത്തിന്റെ തലസ്ഥാന നഗരം. മലേഷ്യ, സിങ്കപ്പൂർ എന്നീ രാജ്യങ്ങളെ തമ്മിൽ ബന്ധിപ്പിക്കുന്ന പ്രധാനപാതകൾ ഈ സംസ്ഥാനത്തിലൂടെയാണ് കടന്ന് പോകുന്നത്.
വിനോദസഞ്ചാര കേന്ദ്രങ്ങളും യന്ത്രവത്കൃത ഫാക്ടറികളും ഇവിടുത്തെ സാമ്പത്തിക മേഖലയെ സ്വാധീനിക്കുന്ന പ്രധാന ഘടകങ്ങളാണ്. മലാക്കാ അംഗീകരിച്ചിരിക്കുന്ന ഒരു മുദ്രാവാക്യമാണ് "Melawat melaka bererti melawati malaysia". അതായത്, മലാക്കാ സന്ദർശനം മലേഷ്യാ സന്ദർശിക്കുന്നതുപ്പോലെയാണ്. സാംസ്കാരികമായി സമ്പന്നമായ ഒരു സംസ്ഥാനമായതിനാൽ ഇവിടെ അനേകം ചരിത്രപ്രധാന്യമുള്ള പ്രദേശങ്ങൾ കാണാൻ സാധിക്കും. മലേഷ്യായിലെ പ്രധാന വാനനിരീഷണ കേന്ദ്രം മലാക്കായിലാണ് തയ്യാറാക്കിയിട്ടുള്ളത്.
മലാക്കായിലെ പ്രധാനപ്പെട്ട ആശുപത്രികളാണ് ചുവടെ ചേർക്കുന്നത്:







</doc>
<doc id="197950" url="https://ml.wikipedia.org/wiki?curid=197950" title="കിണവക്കൽ">
കിണവക്കൽ

കണ്ണൂർ ജില്ലയിലെ കോട്ടയം ഗ്രാമപഞ്ചായത്തിൽ ഉൾപ്പെടുന്ന ഒരു പ്രദേശമാണ് കിണവക്കൽ. കണ്ണൂർ - കൂത്തുപറമ്പ് സംസ്ഥാന പാത 38 ഇതിലൂടെ കടന്നു പോകുന്നു.


</doc>
<doc id="197952" url="https://ml.wikipedia.org/wiki?curid=197952" title="അഗ്നിസാക്ഷി">
അഗ്നിസാക്ഷി

ലളിതാംബിക അന്തർജ്ജനം രചിച്ച മലയാളത്തിലെ പ്രശസ്തമായ നോവലാണ് അഗ്നിസാക്ഷി. ബ്രാഹ്മണ സമുദായത്തിലെ ഒരു സ്ത്രീയുടെ ജീവിതത്തിലെ മൂന്നു ഘട്ടങ്ങളിലൂടെയാണു കഥ പുരോഗമിക്കുന്നത്. ഭാര്യയിൽ നിന്ന് സ്വാതന്ത്ര്യ സമര സേനാനിയും പിന്നീട് സന്യാസിനിയായും മാറുന്ന നായികയുടെ കഥയാണിത്. കഥാകാരിയുടെ തന്നെ അഭിപ്രായത്തിൽ ഏതാണ്ട് നാൽപ്പതു വർഷക്കാലത്തെ സാമൂഹികവും രാഷ്ട്രീയവുമായ പരിവർത്തനങ്ങളുടെ ഓർമ്മക്കുറിപ്പുകൂടിയാണ് ഈ നോവൽ. കേരളീയ സമൂഹത്തിന്റെ സാമൂഹികവും രാഷ്‌ട്രീയവുമായ പരിവർത്തനങ്ങളുടെ കഥയും സാമൂഹിക സ്വാതന്ത്ര്യത്തിനു വേണ്ടി ജീവിതം ബലിദാനമായി കൊടുത്ത മാമ്പള്ളി ഇല്ലത്ത്‌ 'അഗ്നിസാക്ഷി'യായി 'കുടി' കയറിയെത്തിയ തേതിക്കുട്ടിക്കാവിന്റെ കഥയാണ് നോവൽ.
മാതൃഭൂമി ആഴ്ചപ്പതിപ്പിൽ നോവൽ ഖണ്ഡഃശ ആദ്യം പ്രസിദ്ധീകരിച്ചു. 1977ൽ പുസ്തക രൂപത്തിൽ പുറത്ത് വന്നു. ഈ നോവലിന് ആദ്യത്തെ വയലാർ അവാർഡ് , കേന്ദ്ര - കേരള സാഹിത്യ അക്കാദമി പുരസ്‌കാരങ്ങൾ,ഓടക്കുഴൽ അവാർഡ് എന്നിവ ലഭിച്ചു.
"പ്രധാന ലേഖനം:അഗ്നിസാക്ഷി_(ചലച്ചിത്രം)" 

ഈ നോവലിനെ ആസ്പദമാക്കി ശ്യാമപ്രസാദ് സംവിധാനം ചെയ്ത് 1999ൽ തിയേറ്ററുകളിലെത്തിയ ഒരു മലയാള ചലച്ചിത്രമാണ് അഗ്നിസാക്ഷി. വി.വി. ബാബു നിർമിച്ചിരിക്കുന്ന ഈ ചലച്ചിത്രത്തിൽ രജിത് കപൂർ,ശോഭന, ശ്രീവിദ്യ, മധുപാൽ തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്നു.


</doc>
<doc id="197954" url="https://ml.wikipedia.org/wiki?curid=197954" title="നവരത്നങ്ങൾ (സ്ഥാപനങ്ങൾ)">
നവരത്നങ്ങൾ (സ്ഥാപനങ്ങൾ)

ഇന്ത്യയിലെ പ്രത്യേക പദവിയിലുള്ള പൊതുമേഖലാ വ്യവസായ സ്ഥാപനങ്ങളിൽ അന്താരാഷ്ട്ര വിപണിയിൽ മത്സരിക്കാൻ കഴിവുള്ള 9 കമ്പനികൾ തിരഞ്ഞെടുത്ത് ഇന്ത്യാ ഗവൺമെന്റ് 1997-ൽ നവരത്ന എന്ന പദവി നൽകുകയായിരുന്നു. ഇന്ന് നവരത്ന പദവിയിലുള്ള 18 പൊതുമേഖലാ സ്ഥാപനങ്ങൾ ഇന്ത്യയിലുണ്ട്. അവ ഇവയെല്ലാമാണ്: 



</doc>
<doc id="197955" url="https://ml.wikipedia.org/wiki?curid=197955" title="എംഐടി അനുമതിപത്രം">
എംഐടി അനുമതിപത്രം

മസാച്ചുസെറ്റ്സ് ഇൻസ്റ്റിറ്റൂട്ട് ഓഫ് ടെക്നോളജി (എംഐടി) നിർമ്മിച്ച സോഫ്റ്റ്‌വെയർ അനുമതിപ്പത്രമാണ് എംഐടി അനുമതിപത്രം. ജിപിഎല്ലിൽ നിന്നും ഇത് താരതമ്യേന കർശന സ്വഭാവം ഇല്ലാത്തതാണ് എംഐടി ലൈസൻസ്. ഇത് സ്വകാര്യ സോഫ്റ്റ്‌വെയറുകളുടെ കൂടെയും ഉപയോഗിക്കാനുള്ള അനുമതി നൽകുന്നുണ്ട്. എന്നാലും സ്വതന്ത്ര സോഫ്റ്റ്‌വെയർ സമിതി അംഗീകരിച്ച അനുമതിപത്രങ്ങളിൽ ഒന്നാണിത്.

എക്സ്പാറ്റ്, പുട്ടി, മോണോ ലൈബ്രറി ക്ലാസുകൾ, റൂബി ഓൺ റെയിൽസ്, കേക്ക് പി.എച്ച്.പി, സിംഫണി, ലൂഅ, എക്സ് ജാലകസംവിധാനം എന്നിവയാണ് എംഐടി അനുമതിപത്രം ഉപയോഗിക്കുന്ന പ്രധാന സോഫ്റ്റ്‌വെയറുകൾ.

എക്സ്പാറ്റ് ലൈബ്രറി ഉപയോഗിക്കുന്ന എംഐടി അനുമതിപത്രത്തിന്റെ മറ്റൊരു രൂപമാണ് എക്സ്പാറ്റ് അനുമതിപത്രം. എംഐടി എക്സ് കൺസോർഷ്യം വികസിപ്പിക്കുന്ന എക്സ് ജാലകസംവിധാനത്തിലുള്ള അനുമതിപത്രമാണ് എംഐടി/എക്സ് കൺസോർഷ്യം അനുമതിപത്രം എന്നറിയപ്പെടുന്ന എക്സ്11 അനുമതിപത്രം. എന്നാൽ ഓപ്പൺ സോഴ്സ് സംരംഭത്തിന്റെ ഔദ്യോഗിക വെബ് സൈറ്റിലുള്ള എംഐടി അനുമതിപത്രം എക്സ്പാറ്റ് അനുമതിപത്രം തന്നെയാണ്.

എക്സ് ഫ്രീ86 പ്രൊജക്ട് ഉപയോഗിക്കുന്നത് എംഐടി അനുമതിപത്രത്തിന്റെ നവീകരിച്ച ഒരു രൂപമാണ്. ഇത് നാല് ഉപവകുപ്പ് ബിഎസ്ഡി അനുമതിപത്രത്തിന്റെ ചില സവിശേഷതകൾ കാണിക്കുന്നുണ്ട്. ഇത് ജിപിഎല്ലിന്റെ രണ്ടാം പതിപ്പുമായി ഒത്തു പോകുന്നതല്ലെങ്കിലും മൂന്നാം പതിപ്പുമായി ചേർന്ന് പോകും.

എംഐടി അനുമതിപത്രം നവീകരിച്ച ബിഎസ്ഡി അനുമതിപത്രത്തോട് സാദൃശ്യം കാണിക്കുന്നുണ്ട്. പകർപ്പവകാശ ഉടമസ്ഥന്റെ പേര് ചേർക്കുന്നതിനെ ബിഎസ്ഡി അനുമതിപത്രം എതിർക്കുമ്പോൾ എംഐടിയിൽ അത്തരം ഒരു നിർദ്ദേശം ഇല്ല എന്നതാണ് ഈ രണ്ട് അനുമതിപത്രങ്ങൾ തമ്മിലുള്ള വ്യത്യാസം. എന്നാൽ എംഐടി അനുമതിപത്രത്തിന്റെ ചില പതിപ്പുകളിൽ ഈ ഭാഗവും കാണാവുന്നതാണ്.

എക്സ് ഫ്രീ86 പ്രൊജക്റ്റ് ഉപയോഗിക്കുന്ന എംഐടി അനുമതിപത്രത്തിൽ യഥാർത്ഥ ബിഎസ്ഡി അനുമതിപത്രത്തിൽ ഉണ്ടായിരുന്ന പരസ്യപ്പെടുത്തൽ ഉപവകുപ്പ്( ബെർക്കിലീ സർവകലാശാല പിന്നീട് ഒഴിവാക്കിയത്) ചേർത്തിട്ടുണ്ട്.

എംഐടി അനുമതിപത്രം ഉപയോക്താവിന് ഒരു സോഫ്റ്റ്‌വെയർ അല്ലെങ്കിൽ ലൈബ്രറി ഉപയോഗിക്കാനും, പകർപ്പെടുക്കാനും, നവീകരിക്കാനും, കൂട്ടിച്ചേർക്കാനും, വിതരണം ചെയ്യാനും ഉപഅനുമതിപത്രം നിർമ്മിക്കാനും, വിൽക്കാനും ഉള്ള അനുമതികൾ നൽകിയിരിക്കുന്നു.

ലഘൂകരിച്ച ബിഎസ്ഡി അനുമതിപത്രവും എല്ലാതരത്തിലും എംഐടി അനുമതിപത്രവുമായി സാദൃശ്യം കാണിക്കുന്നുണ്ട്. കാരണം ലഘൂകരിച്ച ബിഎസ്ഡി അനുമതിപത്രത്തിൽ പരസ്യത്തെ സംബന്ധിക്കുന്ന ഉപവകുപ്പോ, പകർപ്പവകാശ ഉടമസ്ഥന്റെ പേരുപയോഗിക്കുന്നതിനെ എതിർക്കുകയോ ചെയ്തിട്ടില്ല.

ഇല്ലിനോയ്സ് സർവകലാശാല / എൻസിഎസ്എ ഓപ്പൺ സോഴ്സ് അനുമതിപത്രം എംഐടി, ബിഎസ്ഡി അനുമതിപത്രങ്ങളെ സമന്വയിപ്പിച്ച് നിർമ്മിച്ചതാണ്. പ്രധാന ഭാഗങ്ങൾ എംഐടി അനുമതിപത്രത്തിലേതാണ്.

ഏകദേശം ഒരേപോലെയുള്ള നിയമങ്ങളടങ്ങിയ ഐ.എസ്.സി അനുമതിപത്രത്തിൽ താരതമ്യേന ലളിതമായ ഭാഷയാണ് ഉപയോഗിച്ചിരിക്കുന്നത്.




</doc>
<doc id="197963" url="https://ml.wikipedia.org/wiki?curid=197963" title="ഗിറ്റ്">
ഗിറ്റ്

സോഫ്റ്റ്‌വെയർ വികസനത്തിനു വേണ്ടി ലിനസ് ടോർവാൾഡ്സ്‌ നിർമ്മിച്ച വേഗതക്ക് പ്രാധാന്യം നൽകുന്ന പതിപ്പ് കൈകാര്യ—പ്രഭവരേഖാ കൈകാര്യ വ്യവസ്ഥയാണ് ഗിറ്റ്. ലിനക്സിന്റെ വികസനത്തിനായാണ് ഗിറ്റ് നിർമ്മിച്ചത്. ഇപ്പോൾ എല്ലാ പോസിക്സ് ഓപ്പറേറ്റിംഗ് സിസ്റ്റങ്ങളിലും വിൻഡോസിലും ഗിറ്റ് പ്രവർത്തിക്കും. എല്ലാ ഗിറ്റ് റെപ്പോസിറ്ററിയും എല്ലാ ചരിത്രവും പതിപ്പുകളും സൂക്ഷിച്ച് വെക്കുന്നു. ഗ്നു ജിപിഎല്ലിൽ പുറത്തിറക്കിയിരിക്കുന്ന ഗിറ്റ് ഒരു സ്വതന്ത്ര സോഫ്റ്റ്‌വെയർ ആണ്.

ബിറ്റ്കീപ്പറിൽ നിന്നും മോണോടോണിൽ നിന്നും പ്രചോദനം കൊണ്ടാണ് ഗിറ്റ് രൂപകൽപന ചെയ്തത്. ഒരു താഴ്ന്ന നിലയിലുള്ള പതിപ്പ് കൈകാര്യ വ്യവസ്ഥയാവുകയും മറ്റുള്ളവർക്ക് ഫ്രണ്ട് എൻഡ് നിർമ്മിക്കാനാവുകയും ചെയ്യുക എന്നതായിരുന്നു ഗിറ്റിന്റെ ആദ്യകാല ലക്ഷ്യം. എസ്റ്റിഗിറ്റും കോഗിറ്റോയുമെല്ലാം ഇങ്ങനെ നിർമ്മിക്കപ്പെട്ട ഫ്രണ്ട് എൻഡുകളാണ്. പിന്നീട് അടിസ്ഥാന ഗിറ്റ് സോഫ്റ്റ്‌വെയർ സമ്പൂർണ്ണമാവുകയും എല്ലാ രീതിയിലും ഉപയോഗസജ്ജമാവുകയും ചെയ്തു.

ഗിറ്റ് ഉപയോഗിച്ച് ഹോസ്റ്റ് ചെയ്യാവുന്ന പ്രമുഖ വെബ്സൈറ്റുകൾ



</doc>
<doc id="197978" url="https://ml.wikipedia.org/wiki?curid=197978" title="കോട്ടയത്തു തമ്പുരാൻ">
കോട്ടയത്തു തമ്പുരാൻ

നവീന മലയാളസാഹിത്യകാലഘട്ടത്തിൽ ജീവിച്ചിരുന്ന കവിയും, ആട്ടക്കഥാ രചയിതാവുമായിരുന്നു കോട്ടയത്തു തമ്പുരാൻ. ആദ്യത്തെ ആട്ടക്കഥ കൊട്ടാരക്കര തമ്പുരാന്റെ രാമായണം ആട്ടക്കഥയാണ്. കല്യാണസൗഗന്ധികം ആട്ടക്കഥ ഇദ്ദേഹത്തിന്റെ പ്രസിദ്ധിയാർജ്ജിച്ച ആട്ടക്കഥകളിൽ ഒന്നാണ്. കഥകളിക്ക് അടിത്തറ പാകിയവരുടെ കൂട്ടത്തിൽ കോട്ടയത്തു തമ്പുരാനും ഉണ്ടായിരുന്നു. നാല് ആട്ടക്കഥകൾ ഇദ്ദേഹം രചിച്ചിട്ടുണ്ട്. ഇവ നാലും മഹാഭാരതകഥകൾ ആണ്. ഇദ്ദേഹത്തിന്റെ കഥകൾക്കു മുൻപ് രാമായണകഥകൾ മാത്രമാണ് കഥകളിയിൽ ഉണ്ടായിരുന്നത്. തമ്പുരാന്റെ കഥകളോടെയാണ് പച്ചവേഷത്തിന് നായകത്വം നൽകപ്പെട്ടത്. 

വടക്കൻ‌ കോട്ടയത്ത് രാജകുലത്തിൽ (പഴശ്ശിക്കോവിലകം) ജനിച്ച തമ്പുരാന്റെ നാമം ജീവിതകാലമൊ ഇതുവരെ തിട്ടപ്പെടുത്താനായിട്ടില്ല. നിലവിൽ ഐതിഹ്യങ്ങൾ മാത്രമാണ് ഇദ്ദേഹത്തെപ്പറ്റി പ്രചരിച്ചിട്ടുള്ളത്. ഭൂരിഭാഗം പണ്ഡിതരും അദ്ദേഹത്തിന്റെ പേര് "വീരവർമ്മ" എന്നാണെന്നും ഏ.ഡി.പതിനേഴാം നൂറ്റാണ്ടിൽ ഉത്തരാർദ്ധത്തിലാണു ജീവിച്ചിരുന്നതെന്നു അഭിപ്രായപ്പെടുന്നു. ഇദ്ദേഹത്തിന്റെ കൃതികളിൽ രചനാകാലമോ രചയിതാവിന്റെ പേരോ എഴുതപ്പെട്ടിട്ടില്ല. "മാതംഗാനനം" എന്നു തുടങ്ങുന്ന വന്ദനശ്ലോകത്തിൽ ആദിയായി ഗോവിന്ദൻ ഗുരുക്കന്മാരെ വന്ദിയ്ക്കുന്നുണ്ട് ( ഗോവിന്ദമാദ്യം ഗുരൂം). അക്കാരണത്താൽ ഇത് മായാവരം ഗോവിന്ദശാസ്ത്രികൾ എന്ന പണ്ഡിതനായിരിക്കണം എന്ന് ചില പണ്ഡിതർ വീക്ഷിക്കുന്നു.



</doc>
<doc id="197982" url="https://ml.wikipedia.org/wiki?curid=197982" title=".നെറ്റ് ഫ്രെയിംവർക്ക്‌">
.നെറ്റ് ഫ്രെയിംവർക്ക്

മുഖ്യമായും മൈക്രോസോഫ്റ്റ്‌ വിൻഡോസ്‌ തലത്തിൽ പ്രവർത്തിക്കുന്ന മൈക്രോസോഫ്റ്റ്‌ ഇറക്കിയ ഒരു സോഫ്റ്റ്‌വെയർ ഫ്രെയിംവർക്ക്‌ (ലൈബ്രറിക്ക് സമാനം) ആണ് ഡോട്ട് നെറ്റ് ഫ്രെയിം വർക്ക്‌. ഡോട്ട് നെറ്റ് ഫ്രെയിം വർക്ക്‌ ഒരു പൊതു ക്ലാസ് ശേഖരമായി പ്രവർത്തിച്ച്, മറ്റു ഭാഷയിൽ എഴുതപെടുന്ന കമ്പ്യുട്ടർ നിർദ്ദേശങ്ങൾ ഒരു മദ്ധ്യസ്ത കമ്പ്യുട്ടർ ഭാഷയിലേക്ക് മാറ്റുന്നു. ഇത് ഒരു ഇന്റപ്രട്ടർ ഉപയോഗിച്ചുകൊണ്ട് പ്രവർത്തനസമയത്തോ അല്ലെങ്കിൽ പ്രസിദ്ധികരണ സമയത്തോ കമ്പ്യുട്ടറിന്റെ ആർക്കിടെക്ച്ചറിനനുസരിച്ചുള്ള നിർദ്ദേശങ്ങളായി മാറ്റുന്നു. ഡോട്ട് നെറ്റ് ഫ്രെയിം വർക്കിനുവേണ്ടി എഴുതപ്പെട്ട പ്രോഗ്രാമുകൾ ഒരു സോഫ്റ്റ്‌വെയർ പരിസ്ഥിതിയിൽ പ്രവർത്തിക്കുന്നു(ഒരു ഹാർഡ്‌വെയർ പോലെ), ഇതിനെ കോമൺ ലാങ്വേജ് റൺടൈം (CLR) എന്നു പറയുന്നു, ഇത് ഭദ്രതയും, ശേഖരണ നടത്തിപ്പ്, എക്സപ്ഷൻ കൈകാര്യം തുടങ്ങിയവ നടത്തുന്ന ഒരു ആപ്ലിക്കേഷൻ വെർച്വൽ മെഷീൻ ആയി വർത്തിക്കുന്നു. ഈ ക്ലാസ് ശേഖരവും, ആപ്ലിക്കേഷൻ വെർച്വൽ മെഷീനും ചേന്നതാണ് ഡോട്ട് നെറ്റ് ഫ്രെയിം വർക്ക്‌. വിൻഡോസ് ഉപകരണങ്ങളിലെ പോഗ്രാമിങ്ങ് ലളിതമാക്കാൻ ഇത് ഉപകരിക്കുന്നു.


</doc>
<doc id="197983" url="https://ml.wikipedia.org/wiki?curid=197983" title="നാഗേന്ദ്ര മത്സ്യം">
നാഗേന്ദ്ര മത്സ്യം

സൈപ്രിനിഡെ (Cyprinidae) മത്സ്യകുടുംബത്തിൽപ്പെടുന്ന വളർത്തുമത്സ്യമാണ് നാഗേന്ദ്ര മത്സ്യം. ശാസ്ത്രനാമം.: ഓസ്റ്റിയോക്കൈലസ് തോമാസ്സി (Osteochilus thomassi). ദക്ഷിണേന്ത്യയിലെ ഗോദാവരി, കൃഷ്ണ, തുംഗഭദ്ര എന്നീ നദികളിൽ ഈ മത്സ്യം ധാരാളമായി കാണുന്നു.

60 സെ.മീ. നീളത്തിൽ വളരുന്ന നാഗേന്ദ്ര മത്സ്യത്തിന് ദീർഘായതാകൃതിയാണ്. ഇതിന്റെ മുതുകുഭാഗവും ഉദരഭാഗവും മങ്ങിയ വെളുപ്പും പാർശ്വങ്ങൾ വെള്ളിനിറവുമാണ്. ശരീരത്തിന്റെ പാർശ്വഭാഗം അല്പം പതിഞ്ഞിരിക്കുന്ന ഇതിന്റെ മോന്ത വായയുടെ മുകളിലേക്ക് അല്പം ഉന്തിനിൽക്കുന്നു. മോന്തയിൽ നിരവധി സൂക്ഷ്മസുഷിരങ്ങളുമുണ്ട്. മേൽച്ചുണ്ടിൽ ഞൊറികളുണ്ടായിരിക്കും; തൊങ്ങലുകളില്ല. മുൻപാർശ്വച്ചിറകുകൾ തലയുടെ അത്രതന്നെ നീളമുള്ളതാണ്. നാഗേന്ദ്ര മത്സ്യത്തിന് ക്രമത്തിൽ അടുക്കിയിരിക്കുന്ന വലിയ ചെതുമ്പലുകളാണുള്ളത്. പാർശ്വരേഖയിൽ 35-45 ചെതുമ്പലുകളുണ്ടായിരിക്കും. മുതുച്ചിറകിൽ 11-13 ശാഖകളുള്ള "റേ"കൾ കാണപ്പെടുന്നു. വാൽച്ചിറകിന്റെ അരികിനു കറുപ്പുനിറമാണ്.

നാഗേന്ദ്ര മത്സ്യം പ്രധാനമായും ജലോപരിതലത്തിലാണ് ഇരതേടുന്നത്. ജലാശയങ്ങളുടെ കരയോടടുത്ത ഭാഗങ്ങളിലും അടിത്തട്ടിലും ചുണ്ടുകൾ കൊണ്ട് ചികഞ്ഞു നടന്ന് ഇരയെ കണ്ടെത്തുന്നു. സസ്യപ്ലവകങ്ങളും പായലുകളും ക്രസ്റ്റേഷ്യ വർഗത്തിൽപ്പെട്ട ജന്തുപ്ലവകങ്ങളുമാണ് ഇവ ഭക്ഷിക്കുന്നത്.

നാഗേന്ദ്ര മത്സ്യം പ്രജനനം നടത്തുന്നത് ജൂൺ മുതൽ സെപ്തംബർ വരെയുള്ള മാസക്കാലയളവിലാണ്. ഇക്കാലത്ത് അമ്പതോളം മത്സ്യങ്ങൾ കൂട്ടം ചേർന്ന് ആഴം കുറഞ്ഞതും ചരൽനിറഞ്ഞതുമായ നല്ല ഒഴുക്കുള്ള നദീതീരങ്ങളിലേക്കു പ്രജനനത്തിനായി എത്തിച്ചേരുന്നു. 25 സെന്റിമീറ്ററോളം വളർച്ചയെത്തിയ ഒരു പെൺമത്സ്യം 30,000 മുട്ടകൾ വരെ ഇടുന്നതായി കണ്ടെത്തിയിട്ടുണ്ട്. മുട്ടകൾക്ക് ഏകദേശം 1.5 മി.മീ. വരെ വ്യാസമുണ്ടാകും.

തമിഴ്നാട്ടിലും ആന്ധ്രപ്രദേശിലും നാഗേന്ദ്ര മത്സ്യക്കൃഷിയുണ്ട്. പായലുകളും സസ്യപ്ലവകങ്ങളും നിറഞ്ഞ ഉൾനാടൻ കുളങ്ങളിലും ജലാശയങ്ങളിലും ഈ മത്സ്യം വളർത്തുന്നത് വളരെ ആദായകരമാണെന്ന് കണ്ടിട്ടുണ്ട്.



</doc>
<doc id="197987" url="https://ml.wikipedia.org/wiki?curid=197987" title="ഹാൻസ് ഉർസ് വോൺ ബാൽത്തസർ">
ഹാൻസ് ഉർസ് വോൺ ബാൽത്തസർ

സ്വിറ്റ്സർലൻഡുകാരനായ ഒരു പ്രമുഖ കത്തോലിക്കാ ദൈവശാസ്ത്രജനും പുരോഹിതനുമായിരുന്നു ഹാൻസ് ഉർസ് വോൺ ബാൽത്തസർ (ജനനം: 1905 ആഗസ്റ്റ് 12; മരണം: 1988 ജൂൺ 26). ക്രിസ്തീയതയ്ക്കു പുറംതിരിഞ്ഞു നിന്ന യൂറോപ്യൻ ആധുനികതയോട് ബൗദ്ധികതലത്തിൽ വിശ്വാസത്തിലുറച്ച് പ്രതികരിക്കാൻ ശ്രമിച്ച ഇരുപതാം നൂറ്റാണ്ടിലെ ദൈവശാസ്ത്രജ്ഞന്മാരിൽ ഒരാളായിരുന്നു അദ്ദേഹം. എങ്കിലും ആധുനികതയോട് സന്ധിചെയ്യാനും വിമർശനബുദ്ധിയോടെ അതിനെ സ്വാംശീകരിക്കാനും ശ്രമിച്ച മറ്റുള്ളവരുമായുള്ള താരതമ്യത്തിൽ ബാൽത്തസർ അതിന്റെ തീവ്രവിമർശകനായിരുന്നു. യൂറോപ്യൻ ആധുനികതയെ മനുഷ്യകേന്ദ്രിതവും ലഘുവൽക്കരണത്തെ(reductionism) ആശ്രയിച്ചുള്ളതുമെന്നു വിമർശിച്ച അദ്ദേഹം, ആധുനികസംവേദനത്തെ വെല്ലുവിളിക്കുകയാണ് ക്രിസ്തുമതം ചെയ്യേണ്ടതെന്നു വാദിച്ചു.

സ്വിറ്റ്സർലൻഡിൽ ലൂസർനേ പ്രവിശ്യയിലെ ഒരു പ്രതിഷ്ഠിതകുടുംബത്തിൽ മാതാപിതാക്കളുടെ ആദ്യസന്താനമായ ജനിച്ച ബാൽത്തസ്സറുടെ വിദ്യാഭ്യാസം ബെനഡിക്ടൻ, ജെസ്യൂട്ട് സ്ഥാപനങ്ങളിൽ ആയിരുന്നു. "യുഗാന്തസമസ്യ ആധുനിക ജർമ്മൻ സാഹിത്യത്തിൽ" (Eschatological Problem in Modern German Literature) എന്ന വിഷയത്തിലെ ഗവേഷണത്തിലാണ് അദ്ദേഹത്തിന്റെ കലാലയ വിദ്യാഭ്യാസം അവസാനിച്ചത്. ഗവേഷണബിരുദം പൂർത്തിയാകുന്നതിനു മുൻപ് 1927-ൽ അദ്ദേഹം, ബേസൽ നഗരത്തിൽ ഈശോസഭാവൈദികനായ ഫ്രീഡ്രീച്ച് ക്രൊൺസെഡർ നയിച്ച ഒരു ധ്യാനത്തിൽ പങ്കെടുത്തു. മുപ്പതു ദിവസം ദീർഘിച്ച ആ ആത്മീയാന്വേഷണം അദ്ദേഹത്തിന്റെ ജീവിതത്തിന്റെ ഗതി മാറ്റി. അതോടെ ബാൽത്തസർ ഈശോസഭാ വൈദികനാകാൻ തീരുമാനിച്ച് 1929 നവംബർ മാസത്തിൽ പരിശീലനം ആരംഭിച്ചു. രണ്ടു വർഷത്തെ നൊവിഷ്യേറ്റിനു ശേഷം രണ്ടു വർഷത്തെ തത്ത്വശാസ്ത്രപഠനവും നാലുവർഷത്തെ ദൈവശാസ്ത്രപഠനവും പൂർത്തിയാക്കിയ അദ്ദേഹത്തിന് ആ രണ്ടു വിഷയങ്ങളിലുമായി അദ്ധ്യാപനത്തിനുള്ള ഇരട്ട-അനുമതിബിരുദം (ഡബിൾ ലൈസൻസ്) ലഭിച്ചു. അങ്ങനെ പഠനം പൂർത്തിയാക്കിയ ബാലത്തസ്സർ 1936 ജൂലൈ മാസത്തിൽ പൗരോഹിത്യം സ്വീകരിച്ചു.

പൗരോഹിത്യപരിശീലനത്തിന്റെ ഭാഗമായ ദൈവശാസ്ത്രപഠനത്തിൽ സമകാലീനദൈവശാസ്ത്രത്തിന്റെ 'നവസ്കൊളാസ്റ്റിക' സമീപനത്തിൽ മടുപ്പു തോന്നിയ ബാലത്തസർ ക്രിസ്തീയചിന്തയുടെ ആദിമസ്രോതസ്സുകളിലേക്കു തിരിഞ്ഞു. അതിന്റെ ഭാഗമായി അദ്ദേഹം സഭാപിതാക്കന്മാരുടെ രചനകൾ ശ്രദ്ധാപൂർവം വായിക്കാൻ തുടങ്ങിയിരുന്നു. ഇക്കാലത്ത് അദ്ദേഹം ഹെൻറി ലുബാക്ക് തുടങ്ങിയ പ്രമുഖ ദൈവശാസ്ത്രജ്ഞന്മാരുമായി പരിചയപ്പെട്ടു. 1939-ൽ രണ്ടാം ലോകമഹായുദ്ധത്തിന്റെ തുടക്കത്തിൽ ബാൽത്തസർക്ക് റോമിലെ വിഖ്യാതമായ ഗ്രിഗോറിയൻ സർവകലാശാലയിൽ അദ്ധ്യാപക പദവി ലഭിച്ചെങ്കിലും അദ്ദേഹം അതു സ്വീകരിച്ചില്ല. പകരം സ്വിറ്റ്സർലൻഡിലെ ബേസൽ നഗരത്തിൽ വിദ്യാർത്ഥികളുടെ ആത്മീയോപദേഷ്ഠാവിന്റെ നിയുക്തിയാണ് അദ്ദേഹം സ്വീകരിച്ചത്.

1988-ൽ കർദ്ദിനാൾ ജോൺ പോൾ രണ്ടാമൻ മാർപ്പാപ്പ ബാൽത്തസറെ കർദ്ദിനാൾ പദവിയിലേക്ക് തെരഞ്ഞെടുത്തെങ്കിലും അതു സ്വീകരിക്കുന്നതിനു രണ്ടു ദിവസം മുൻപ് അദ്ദേഹം മരിച്ചു.


</doc>
<doc id="197988" url="https://ml.wikipedia.org/wiki?curid=197988" title="ഓ ദെ ത്വാലെത്">
ഓ ദെ ത്വാലെത്

മൃദുവായ സുഗന്ധമുള്ള ഇനം സുഗന്ധലേപനമാണ് ഓ ദെ ത്വാലെത് (Eau de toilette). ഇതിൽ 5-15 % സുഗന്ധ എണ്ണ അടങ്ങുന്നു.


</doc>
<doc id="197991" url="https://ml.wikipedia.org/wiki?curid=197991" title="മേധാക്ഷയം">
മേധാക്ഷയം

ഏതെങ്കിലും കാരണത്താൽ മസ്തിഷ്ക്കത്തിന്റെ സവിശേഷധർമ്മങ്ങൾ നഷ്ടപ്പെടുന്നതു വഴി ഗുരുതരമായ മറവിയുണ്ടാകുന്ന അവസ്ഥയാണ് മേധാക്ഷയം അഥവാ ഡിമെൻ‌ഷ്യ (Dementia). വാർദ്ധക്യത്തിന്റെ ഭാഗമായി ഉണ്ടാകാവുന്ന സ്വാഭാവിക ഓർമ്മക്കുറവിൽ നിന്ന് വ്യത്യസ്തമാണിത്. തലച്ചോറിന് ഏൽക്കുന്ന ആഘാതത്താലും മറ്റും പെട്ടെന്ന് ഈ അവസ്ഥ സംഭവിച്ചേക്കാം. മറ്റ് ചിലപ്പോൾ ദീർഘകാല ശാരീരിക അസുഖങ്ങൾ, തകരാറുകൾ എന്നിവ നിമിത്തം ക്രമേണയും ഈ അവസ്ഥ സംജാതമാകാം. പൊതുവേ പ്രായമേറിയവരിലാണ് ഈ രോഗം കണ്ടുവരുന്നതെങ്കിലും 65 വയസ്സിനു താഴെയുള്ളവരിലും മേധാക്ഷയം കണ്ടുവരാറുണ്ട്. ഹാർവാഡ് സർവ്വകലാശാലയുടെയും അൽഷിമേഴ്‌സ് യൂറോപ്പ് കൺസോർഷ്യത്തിന്റെയും നേതൃത്വത്തിൽ അടുത്ത കാലത്ത് നടന്ന ഒരു കണക്കെടുപ്പ് പ്രകാരം അർബുദം കഴിഞ്ഞാൽ മുതിർന്നവരെ ഏറ്റവുമധികം ബാധിക്കുന്ന ആരോഗ്യപ്രശ്നമാണ് മേധാക്ഷയം.

ഒരു രോഗമെന്നതിനേക്കാളും രോഗലക്ഷണങ്ങളുടെയും രോഗസൂചനകളുടെയും സഞ്ചയമാണ് മേധാക്ഷയം എന്നു പറയാം. അടുത്ത സമയത്ത് നടന്ന സംഭവങ്ങൾ ഏറ്റവും വേഗം മറന്നുപോകുക, പഴയ സംഭവങ്ങൾ രോഗം മൂർച്ഛിക്കുന്നതോടെ മാത്രം നഷ്ടപ്പെടുക തുടങ്ങിയവ മേധാക്ഷയത്തിന്റെ പ്രത്യേകതകളാണ്. ഓർമ്മശക്തിക്ക് പുറമേ ഏകാഗ്രതയെയും സംസാരരീതിയെയും ഒക്കെ മേധാക്ഷയം കടന്നാക്രമിക്കുകയും തത്ഫലമായി രോഗിയുടെ ദൈനംദിനപ്രവർത്തനങ്ങൾ തന്നെ താറുമാറാകുകയും ചെയ്യാറുണ്ട്.

മേധാക്ഷയം (ഡിമെൻ‌ഷ്യ) വിവിധ തരങ്ങളിലുണ്ട്. ഇവ മിക്കവയും തമ്മിൽ രോഗലക്ഷണങ്ങളിൽ ചെറിയ വ്യത്യാസങ്ങൾ മാത്രമാണെന്നതിനാൽ രോഗലക്ഷണങ്ങളിൽ നിന്ന് മാത്രം ഏത് വിഭാഗത്തിലുള്ള ഡിമെൻ‌ഷ്യയാണെന്ന് നിർണ്ണയിക്കുക സാധ്യമാകണമെന്നില്ല. അതിനാൽ പലപ്പോഴും രോഗനിർണ്ണയത്തിനായി ന്യൂക്ലിയർ മെഡിസിൻ ബ്രെയിൻ മാപ്പിംഗ് മാർഗ്ഗങ്ങൾ അവലംബിക്കാറുണ്ട്.

അൽഷീമർ ഡിമെൻഷ്യ അഥവാ അൽഷീമേഴ്‌സ് രോഗം, വാസ്‌കുലാർ ഡിമെൻ‌ഷ്യ, ഫ്രൻടോ-ടെമ്പറൽ ഡിമെൻ‌ഷ്യ, സെമാന്റിക് ഡിമെൻ‌ഷ്യ തുടങ്ങിയവയാണ് കൂടുതലായി കണ്ടുവരുന്ന ഡിമെൻ‌ഷ്യ വിഭാഗങ്ങൾ. ചില രോഗികളിൽ ഒന്നിലേറെ ഡിമെൻ‌ഷ്യ വിഭാഗങ്ങളുടെ ലക്ഷണങ്ങൾ കാണപ്പെടുന്ന അവസ്ഥയും ഉണ്ടാകാറുണ്ട്. പത്തു ശതമാനത്തോളം ഡിമെൻഷ്യ ബാധിതരിൽ അൽഷിമേഴ്‌സ് രോഗവും മൾട്ടി-ഇൻഫ്രാക്റ്റ് ഡിമെൻ‌ഷ്യയും ചേർന്ന 'സമ്മിശ്ര ഡിമെൻ‌ഷ്യ' കാണപ്പെടുന്നു.


</doc>
<doc id="198000" url="https://ml.wikipedia.org/wiki?curid=198000" title="പ്രെയിസ് ദ ലോർഡ്">
പ്രെയിസ് ദ ലോർഡ്

ഷിബു ഗംഗാധരന്റെ സംവിധാനത്തിൽ 2012-ൽ ചിത്രീകരണമാരംഭിക്കുന്ന മലയാളചലച്ചിത്രമാണ് പ്രെയിസ് ദ ലോർഡ്. ഷിബു ഗംഗാധരന്റെ ആദ്യ സംവിധാന സംരംഭമാണ് ഈ ചിത്രം. മമ്മൂട്ടിയാണ് ചിത്രത്തിലെ പ്രധാനകഥാപാത്രമായ ജോയി എന്ന കർഷകനെ അവതരിപ്പിക്കുന്നത്. സക്കറിയ രചിച്ച "പ്രെയിസ് ദ ലോർഡ്" എന്ന നോവലെറ്റാണ് ചലച്ചിത്രരൂപം പ്രാപിക്കുന്നത്. ടി.പി. ദേവരാജൻ ചിത്രത്തിനു തിരക്കഥ രചിക്കുന്നു.

കൃഷിയിൽ വ്യാപൃതനായി ജീവിക്കുന്ന പാലായിലെ ജോയിയെന്ന ധനിക കർഷകനെയാണ് മമ്മൂട്ടി അവതരിപ്പിക്കുന്നത്. കൃഷിയിലുള്ള വ്യാപൃതി മൂലം പുറംലോകത്തെക്കുറിച്ച് ജോയിക്ക് വലിയ ധാരണകളില്ല. അവിചാരിതമായി ഒരു കമിതാക്കളെ കണ്ടുമുട്ടുന്നതിലൂടെ ജോയിയുടെ ജീവിതത്തോടുള്ള കാഴ്ചപ്പാട് മാറുന്നതാണ് ചിത്രത്തിന്റെ ഇതിവൃത്തം.



</doc>
<doc id="198003" url="https://ml.wikipedia.org/wiki?curid=198003" title="അരുൺ ഷൂറി">
അരുൺ ഷൂറി

പ്രശസ്ത ഇന്ത്യൻ പത്രപ്രവർത്തകനും, എഴുത്തുകാരനും രാഷ്ട്രീയക്കാരനുമാണ് അരുൺ ഷൂറി (अरूण शौरी) (ജ: നവംബർ 2,1941). ജലന്ധറിൽ ജനിച്ച് ഇദ്ദേഹം, ലോകബാങ്കിലും(1968–72 ,1975–77) പ്ലാനിങ് കമ്മീഷനിലും പ്രവർത്തിച്ചിട്ടുണ്ട്.1998 മുതൽ 2004 വരെ കേന്ദ്രമന്ത്രിസഭയിൽ അംഗവുമായിരിന്നു. ഇന്ത്യൻ എക്സ്പ്രസ്സ്, ദ ടൈംസ്‌ ഓഫ്‌ ഇന്ത്യ എന്നീ പത്രങ്ങളുടെ ഏഡിറ്ററായും അരുൺ ഷൂറി പ്രവർത്തിയ്ക്കുകയുണ്ടായി.1984 ൽ മാഗ്സസെ അവാർഡ് അരുൺ ഷൂറിയ്ക്ക് ലഭിച്ചു.


</doc>
<doc id="198006" url="https://ml.wikipedia.org/wiki?curid=198006" title="കൊമ്പൻ‌കുയിൽ">
കൊമ്പൻ‌കുയിൽ

കൊമ്പൻ‌കുയിലിന്റെ ഇംഗ്ലീഷിലെ പേര് Jacobin Cuckoo, Pied Cuckoo, Pied Crested Cuckoo എന്നൊക്കെയാണ്. ശാസ്ത്രീയനാമം Clamator jacobinus എന്നാണ്.

ആഫ്രിക്കയിലും ഏഷ്യയിലും കാണപ്പെടുന്നു. ഇന്ത്യയിൽ ഭാഗ്ഗികമായി ദേശാടനപക്ഷിയാണ്.

ഇടത്തരം വലിപ്പമുള്ള കറുപ്പും വെളുപ്പുമുള്ള കുയിലാണ്. ചിറകിലുള്ള വെളുത്ത അടയാളം പറക്കുമ്പോൾ പോലും ഇവയെ തിരിച്ചറിയാൻ സഹായിക്കും.

ഇന്ത്യയിൽ കാണുന്ന ഉപ വിഭാഗമായ serratus വടക്കെ ഇന്ത്യയിൽ വേനൽക്കാലത്ത് ദേശാടനെത്തി മുട്ടയിടുന്നവയാണ്. 
Birds of Kerala, Salim Ali - Department of forests and wildlife


</doc>
<doc id="198008" url="https://ml.wikipedia.org/wiki?curid=198008" title="ലാർജ്‌ മഗല്ലനിക് ക്ലൗഡ്‌">
ലാർജ്‌ മഗല്ലനിക് ക്ലൗഡ്

വലിയ മഗല്ലനിക് മേഘം(ലാർജ്‌ മെഗല്ലനിക് ക്ലൗഡ്‌) ക്ഷീരപഥത്തിന്റെ ഉപതാരാപഥം ആയ ഒരു ക്രമരഹിത താരാപഥം ആണ്. ഇത് ഏകദേശം 160,000 പ്രകാശവർഷം ദൂരെ സ്ഥിതി ചെയ്യുന്നു. ഇത് ഭൂമിയിൽ നിന്ന് മൂന്നാമത്തെ അടുത്ത താരാപഥം ആണ്. ഇതിനു ഏകദേശം 10 ബില്യൻ സൗരപിണ്ഡം ഉണ്ടെന്നു കരുതുന്നു (ക്ഷീരപഥത്തിന്റെ 1/100 പിണ്ഡം). 14,000 പ്രകാശവർഷം വ്യാസം ഉള്ള ഈ ക്രമരഹിത താരാപഥം ലോക്കൽ ഗ്രൂപ്പിൽ നാലാമത്തെ വലിയ താരാപഥം ആണ്.

ഖഗോളത്തിന്റെ ദക്ഷിണാർധഭാഗത്ത്‌ മേശ നക്ഷത്രരാശിയുടെയും സ്രാവ് നക്ഷത്രരാശിയുടെയും അടുത്തതായി ഒരു നേരിയ മേഘം പോലെ ഇതിനെ കാണാം.

എ.ഡി.964-ൽ പേർഷ്യൻ ജ്യോതിശാസ്ത്രജ്ഞൻ ആയ അൽ-സൂഫി ആണ് ആദ്യമായി വലിയ മഗല്ലനിക് മേഘത്തെപറ്റി സൂചിപ്പിച്ചത്. പിന്നീട് അമേരിഗോ വെസ്പൂചി എന്നാ നാവികനും ഇതിനെ പറ്റി സൂചിപ്പിച്ചു. എന്നാൽ ഈ താരാപഥത്തെപറ്റി യൂറോപ്യന്മാർക്ക് പരിചയപ്പെടുത്തിയത് ഫെർഡിനാൻഡ്‌ മഗല്ലൻ ആയിരുന്നു. അദ്ദേഹത്തിന്റെ 1519 ലെ പര്യടനത്തിൽ തെക്കൻ ആകാശത്ത്‌ രാത്രിയിൽ കണ്ട പുതിയ രണ്ടു മേഘസദൃശ്യ രൂപങ്ങളെ അദ്ദേഹം ശ്രദ്ധിച്ചിരുന്നു. അതിനാൽ ഇവ അദ്ദേഹത്തിന്റെ പേരിൽ അറിയപ്പെടുന്നു.

ഇത് ഒരു ക്രമരഹിത താരാപഥം ആയാണ് കണക്കാക്കിയിരുന്നതെങ്കിലും പുതിയ പഠനങ്ങൾ ഇതിന്റെ മദ്ധ്യത്തിലായി ഒരു ദണ്ഡ് ആകൃതി ഉള്ളതായി തെളിയിച്ചിട്ടുണ്ട്. വലിയ മഗല്ലനിക് മേഘം ഒരു ബാർഡ് സർപ്പിളഗാലക്സി ആയിരുന്നിരിക്കാം എന്ന് കരുതപ്പെടുന്നു. ക്ഷീരപഥത്തിന്റെയും ചെറിയ മഗല്ലനിക് മേഘത്തിന്റെയും ആകർഷണത്തിൽ ഇതിന്റെ രൂപം നഷ്ടപ്പെട്ടതായിരിക്കാം.

വളരെ അധികം വാതകങ്ങളും പൊടിപടലങ്ങളും ഉൾക്കൊള്ളുന്ന ഈ താരാപഥം വളരെ വേഗത്തിലുള്ള നക്ഷത്ര രൂപീകരണ പ്രക്രിയ നടക്കുന്ന ഒരു സ്ഥലമാണ്. ലോക്കൽ ഗ്രൂപ്പിലെ ഏറ്റവും സജീവ നക്ഷത്ര രൂപീകരണ മേഖല (നീഹാരിക) ആയ ടാരൻടുല നീഹാരിക വലിയ മഗല്ലനിക് മേഘത്തിലാണ്. അടുത്ത കാലത്ത് നടന്ന പഠനങ്ങൾ 60 ഗോളീയ താരാവ്യൂഹങ്ങൾ, 400 ഗ്രഹ നീഹാരികകൾ, 700 തുറന്ന താരാവ്യൂഹങ്ങൾ എന്നിവ കൂടാതെ നിരവധി ഭീമൻ നക്ഷത്രങ്ങളെയും കണ്ടെത്തി. സമീപകാലത്ത് ഉണ്ടായ സൂപ്പർനോവ, സൂപ്പർനോവ 1987a കണ്ടെത്തിയതും ഈ താരാപഥത്തിലാണ്.

ചെറിയ മഗല്ലനിക് മേഘവും വലിയ മഗല്ലനിക് മേഘവും തമ്മിൽ ബന്ധിപ്പിച്ചുകൊണ്ട് വാതകങ്ങളുടെ ഒരു പാലം ഉണ്ട്. ഇത് രണ്ടു മഗല്ലനിക് മേഘങ്ങളും തമ്മിൽ ഉള്ള സമ്പർക്കത്തെ തെളിയിക്കുന്നു. ഈ മേഖല ഒരു നക്ഷത്രരൂപീകരണ പ്രദേശം ആണ്. രണ്ടു മഗല്ലനിക് മേഘങ്ങൾക്കും പൊതുവിൽ ഒരു ഹൈഡ്രജൻ വാതക പുതപ്പ് ഉണ്ട് എന്നത് രണ്ടു താരാപഥങ്ങളും തമ്മിലുള്ള ഗുരുത്വാകർഷണ ബന്ധം ദീർഘകാലം ആയി നില നിൽക്കുന്ന ഒന്നാണെന്ന് തെളിയിക്കുന്നു.


</doc>
<doc id="198018" url="https://ml.wikipedia.org/wiki?curid=198018" title="സാർവ്വദേശീയ ഗാനം">
സാർവ്വദേശീയ ഗാനം

പാരിസ് കമ്മ്യൂണിലെ അംഗമായിരുന്ന യൂജിൻ പോഷ്യർ (1816-1887), 1871-ൽ ഫ്രഞ്ച് ഭാഷയിൽ രചിച്ചതാണ് സാർവ്വദേശീയഗാനം (ഇംഗ്ലീഷിൽ The Internationale). പിയറി ഡിഗെയ്റ്റർ (1848-1932) അതിന് 1888-ൽ സംഗീതം പകർന്നു.

സാർവ്വദേീയഗാനം വിവിധ കാലഘട്ടങ്ങളിൽ പ്രേംജി, സച്ചിദാനന്ദൻ, രാമചന്ദ്രൻ മൊകേരി, എൻ. പി. ചന്ദ്രശേഖരൻ എന്നിവർ മലയാളത്തിലേയ്ക്ക് മൊഴി മാറ്റിയിട്ടുണ്ട്.

സച്ചിദാനന്ദന്റെ വിവർത്തനം

ഉണരുവിൽ, ഉയരുവിൻ, പട്ടിണിയുടെ തടവുകാരേ,

നിങ്ങളുണരുവിൻ, നിങ്ങളുയരുവിൻ!

ഭൂമിയലെ പീഡിതരേ, നിങ്ങളുയരുവിൻ

പട്ടിണിയുടെ തടവുകാരേ, നിങ്ങളുയരുവിൻ

ഇടിമുഴക്കിയലറിനിൽപ്പു നീതിയന്ത്യശാസനം

പട്ടിണിയുടെ തടവുകാരേ, നിങ്ങളുണരുവിൻ

പറവികൊൾകയായ്, പിറവികൊൾകയായ്

പുതിയ ലോകമൊന്നിതാ പിറന്നുവീഴുകയായ്

പഴമതൻ വിലങ്ങിനോ വഴങ്ങുകില്ല നാമിനി

അടിമകൾ നുകം വലിച്ചെറിഞ്ഞുയിർത്തെണീക്കുവിൻ

ഇന്നലെവരെയൊന്നുമല്ല നമ്മളെങ്കിലും

നാളെ നമ്മൾ നാളെ നമ്മൾ നമ്മളാം സമസ്തവും

ഒടുവിലത്തെ യുദ്ധമായ്

നിലയെടുത്തുനിൽക്കുവിൻ

അഖിലലോക ഗാനമിത്

മനുഷ്യ വംശമാകും…

വേണ്ട വേണ്ട മുകളിൽ നിന്നിറങ്ങി വന്ന രക്ഷകൻ

വേണ്ട രാജസഭയിൽനിന്നു നമ്മളെ ഭരിക്കുവോർ

തൊഴിലെടുക്കുവോർക്കു വേണ്ട അവരെറിഞ്ഞ തുട്ടുകൾ

കളളനെപ്പിടിച്ചു കളവുമുതൽ തിരിച്ചുവാങ്ങുവാൻ

തടവിൽനിന്നു മനുജ ചേതനയ്ക്കു മുക്തിനൽകുവാൻ

സകലവർക്കുമായ് നമുക്കു വഴി തിരക്കിടാം

നമ്മളെന്തു ചെയ്യണം? നമ്മൾ നിശ്ചയിക്കണം

നമ്മൾ നിശ്ചയിച്ചുറച്ചു വേണ്ടപോലെ ചെയ്യണം

ഒടുവിലത്തെ യുദ്ധമായ്

നിലയെടുത്തുനിൽക്കുവിന്

അഖിലലോക ഗാനമിത്

മനുഷ്യവംശമാകും…


</doc>
<doc id="198020" url="https://ml.wikipedia.org/wiki?curid=198020" title="സീതമുടി">
സീതമുടി

പശ്ചിമഘട്ടമലനിരകളിലും നാട്ടിൻ പുറങ്ങളിലും കണ്ടുവരുന്ന അപൂർവ്വമായിക്കൊണ്ടിരിക്കുന്ന ഓർക്കിഡേസീ കുടുംബത്തിലെ ഒരു ഓർക്കിഡ് ആണ് സീതമുടി (Foxtail Orchid, ശാസ്ത്രീയനാമം: Rhynchostylis retusa). തിരുവാതിര ഞാറ്റുവേല സമയത്താണ് സീതമുടി സാധാരണ പൂക്കുന്നത്. കുറുക്കൻ വാല്, ദ്രൗപദിമാല തുടങ്ങിയ പേരിലും അറിയപ്പെടുന്നു.

വെള്ള നിറത്തിൽ പിങ്ക് പുള്ളിക്കുത്തുകളുള്ള നൂറോളം ചെറു പൂക്കൾ ചേർന്നതാണ് ഇതിന്റെ പൂങ്കുല. ഓരോ ഇതളുകളും പരാഗണപ്രാണികൾക്കായി പൂന്തേൻ സൂക്ഷിക്കുന്നു. തേൻകുടത്തിൽ മഴവെള്ളം വീഴാതിരിക്കാൻ നാവുപോലൊരു കുടയുണ്ട്.

ബലമുള്ള മരക്കൊമ്പുകളിൽ തൂങ്ങിക്കിടക്കുന്ന ഈ സസ്യം പഴക്കമുള്ള മരങ്ങൾക്കൊപ്പം നഷ്ടപ്പെട്ടുകൊണ്ടിരിക്കുന്നു.



</doc>
<doc id="198026" url="https://ml.wikipedia.org/wiki?curid=198026" title="വധശിക്ഷ പോർച്ചുഗലിൽ">
വധശിക്ഷ പോർച്ചുഗലിൽ

വധശിക്ഷ പോർച്ചുഗലിൽ മറ്റു യൂ.j 

തൂക്കിക്കൊല്ലലാണ് പോർച്ചുഗലിൽ ഉപയോഗിച്ചിരുന്ന വധശിക്ഷാമാർഗം. ലോകത്തിലാദ്യമായി വധശിക്ഷ നിർത്തലാക്കിയ രാജ്യങ്ങളിലൊന്നാണ് പോർച്ചുഗൽ. രാഷ്ട്രീയകുറ്റങ്ങൾക്കുള്ള വധശിക്ഷ ഈ രാജ്യം 1852-ൽ നിർത്തലാക്കി. സൈനികകുറ്റങ്ങൾക്കൊഴികെയുള്ള വധശിക്ഷ 1867-ലും നിർത്തലാക്കി. 1911-ൽ ഒരു കുറ്റത്തിനും വധശിക്ഷ നൽകപ്പെടില്ല എന്ന തീരുമാനമെടുത്തു. 1916-ൽ യുദ്ധസമയത്ത് യുദ്ധരംഗത്തു മാത്രം ഉപയോഗിക്കാം എന്ന നിബന്ധനയോടെ വധശിക്ഷ തിരികെ കൊണ്ടുവരപ്പെട്ടു. 

ഒന്നാം ലോക മഹായുദ്ധസമയത്ത് ഫ്രാൻസിലെ യുദ്ധരംഗത്ത് ചാരവൃത്തിയാരോപിച്ച് ഒരു സൈനികനെ മാത്രമേ ഇപ്രകാരം വധിച്ചിട്ടുള്ളൂ. 1976-ൽ വീണ്ടും എല്ലാ കുറ്റങ്ങൾക്കുമുള്ള വധശിക്ഷ ഇല്ലാതെയാക്കി. 

പോർച്ചുഗലിലെ അവസാന വധശിക്ഷ ലാഗോസിൽ വച്ച് 1846-ലാണ് നടന്നത്. ഒന്നാം ലോകമഹായുദ്ധസമയത്തു നടന്ന വധശിക്ഷകളെക്കുറിച്ചുള്ള വിവരങ്ങൾ ശരിയായ രീതിയിൽ രേഖപ്പെടുത്തപ്പെട്ടിട്ടില്ല. 


</doc>
<doc id="198031" url="https://ml.wikipedia.org/wiki?curid=198031" title="വധശിക്ഷ റൊമാനിയയിൽ">
വധശിക്ഷ റൊമാനിയയിൽ

1989-ൽ റൊമാനിയയിൽ വധശിക്ഷ നിരോധിക്കപ്പെട്ടു. 1991-നു ശേഷം വധശിക്ഷ നടപ്പിലാക്കുന്നത് റൊമാനിയൻ ഭരണഘടന പ്രകാരം നിരോധിതമാണ്. 

വധശിക്ഷയ്ക്ക് ഇന്നത്തെ റൊമാനിയയിൽ വളരെ ദൈർഘ്യമേറിയതും വൈവിദ്ധ്യപൂർണ്ണവുമായ ചരിത്രമാണുള്ളത്. വ്ലാഡ് മൂന്നാമൻ (ദി ഇംപേലർ)വല്ലാച്ചിയ എന്ന സ്ഥലമാണ് ഭരിച്ചിരുന്നത്. ഇദ്ദേഹം ആയിരക്കണക്കിനാൾക്കാരെ ശൂലത്തിലേറ്റി വധശിക്ഷ നൽകുന്നതിൽ കുപ്രസിദ്ധനായിരുന്നു. വ്ലാഡിന്റെ ഒരു പിൻഗാമിയെ ഓട്ടോമാൻ സാമ്രാജ്യം കഴുത്തു ഞെരിച്ചും, വെടിവച്ചും, കത്തികുത്തിയും, ശിരച്ഛേദം ചെയ്തും 1799-ൽ വധിച്ചിരുന്നു. കലാപം നടത്തിയ രണ്ടു പേരെ ഓസ്ട്രിയൻ അധികൃതർ ബ്രേക്കിംഗ് വീൽ ഉപയോഗിച്ച് 1785-ൽ കൊന്നിരുന്നു. 

ചെറിയ രാജ്യങ്ങളുടെ ഐക്യത്തിലൂടെ ആധുനിമ റൊമാനിയ രൂപപ്പെട്ടതെ 1859-ലാണ്. രാജ്യത്തിന്റെ പീനൽ കോഡ് നിലവിൽ വന്നത് 1864-ലാണ്. യുദ്ധക്കുറ്റങ്ങൾക്കു മാത്രമേ ഈ പീനൽ കോഡ് വധശിക്ഷ വ്യവസ്ഥ ചെയ്തിരുന്നുള്ളൂ. 1866 ലെ റോമാനിയൻ ഭരണഘടനയും (1831-ലെ ഉദാരമായ ബെൽജിയൻ ഭരണഘടനയിൽ നിന്ന് ഊർജ്ജമുൾക്കൊണ്ട് രചിക്കപ്പെട്ടതായിരുന്നത്രേ ഇത്) സമാധാനകാലത്തുള്ള കുറ്റകൃത്യങ്ങൾക്ക് വധശിക്ഷ പൂർണ്ണമായി ഒഴിവാക്കിയിരുന്നു. 19-ആം നൂറ്റാണ്ടിന്റെ അവസാനസമയത്തു പോലും മറ്റ് ആറു യൂറോപ്യൻ രാജ്യങ്ങളേ വധശിക്ഷ നിർത്തലാക്കിയിരുന്നുള്ളൂ (ബെൽജിയം, ഫിൻലാന്റ്, ഇറ്റലി, ലക്സംബർഗ്, നെതർലാന്റ്സ്, പോർച്ചുഗൽ എന്നിവ).

സമാധാനകാലത്തുള്ള കുറ്റകൃത്യങ്ങൾക്കുള്ള വധശിക്ഷ 1923-ലെ ഭരണഘടനയുടെ 16ആം ആർട്ടിക്കിൾ എടുത്തു പറയുന്നു. കൂടിവന്ന കുറ്റകൃത്യങ്ങളുടെ നിരക്ക് പക്ഷേ വധശിക്ഷയ്ക്കനുകൂലമായ നിലപാടിലേയ്ക്ക് രാജ്യത്തെ കൊണ്ടുപോയി. 1924-ൽ മാർസെസ്കു നിയമം എന്ന പ്രത്യേക വ്യവസ്ഥ കമ്യൂണിസ്റ്റുകാർക്ക് വധശിക്ഷ നൽകാൻ അനുമതി നൽകി. 1936-ലെ പുതിയ ക്രിമിനൽ കോഡ് തയ്യാറാക്കിയവർക്ക് വധശിക്ഷയ്ക്കെതിരായ നിലപാടായിരുന്നെങ്കിലും മരണശിക്ഷയ്ക്കനുകൂലമായ ചില നിയമങ്ങൾ ഇതിൽ ഉൾപ്പെടുത്തപ്പെട്ടു. 1938-ലെ ഭരണഘടന രാജകീയ ഏകാധിപത്യം വിഭാവനം ചെയ്യുന്ന ഒന്നായിരുന്നു. രാജകുടുംബത്തിനെതിരേയുള്ളതും ഉന്നതസ്ഥാനങ്ങളിലുള്ളവർക്കും എതിരേയുള്ള കുറ്റങ്ങൾ; രാഷ്ട്രീയ കൊലപാതകങ്ങൾ, മോഷണശ്രമത്തിനിടെയുള്ള കൊലപാതകങ്ങൾ എന്നിവയ്ക്കൊക്കെ ഈ ഭരണഘടന വധശിക്ഷ വ്യവസ്ഥ ചെയ്തു. ഭരണഘടനയ്ക്കനുസൃതമായി പിന്നീട് പീനൽ കോഡ് പരിഷ്കരിക്കപ്പെട്ടു. ചില വധശിക്ഷകൾ ഉടനടി നടത്തുന്നവയായിരുന്നു. ഉദാഹരണത്തിന് പ്രധാനമന്ത്രി അർമാൻഡ് കാലിനെസ്കു 1939 സെപ്റ്റംബറിൽ വധിക്കപ്പെട്ടപ്പോൾ 253 അയൺ ഗാർഡ് പ്രവർത്തകരെ അടുത്ത ദിവസങ്ങളിൽ വിചാരണ കൂടാതെ വധിക്കുകയുണ്ടായി. രണ്ടാം ലോകമഹായുദ്ധ സമയത്ത് ഇയോൺ ആന്റണെസ്കുവിന്റെ ഏകാധിപത്യ ഭരണത്തിനിടെ ക്രിമിനൽ നിയമങ്ങൾ കൂടുതൽ കഠിനമായി. മോഷണം, ആയുധമോഷണം, കൊള്ളിവയ്പ്പ്, കള്ളക്കടത്ത് തുടങ്ങി പല കുറ്റങ്ങളും വധശിക്ഷയർഹിക്കുന്നവയാക്കപ്പെട്ടു. ജർമനിക്കെതിരേ പ്രതിരോധം നടത്താൻ ശ്രമിച്ചവരെയും, റൊമാനിയൻ കമ്യൂണിസ്റ്റ് പാർട്ടിയെയും അടിച്ചമർത്താനും ഈ അവസരത്തിൽ വധശിക്ഷകൾ ഒരുപകരണമായി ഉപയോഗിക്കപ്പെടുകയുണ്ടായി.എഴുത്തുകാരൻ മറിയസ് മിർകു ഇക്കാലത്ത് മുപ്പത് ആൾക്കാരെ വധിച്ചിട്ടുണ്ടെന്നും ഇതിൽ മൂന്നുപേരൊഴികെ ബാക്കിയെല്ലാവരും ജൂതന്മാരായിരുന്നുവെന്നും എഴുതിയിട്ടുണ്ട്. 

1945-ൽ യുദ്ധക്കുറ്റങ്ങളെ സംബന്ധിച്ച രണ്ടു നിയമങ്ങൾ നിലവിൽ വന്നു. അടുത്തവർഷം ആന്റൊണെസ്കുവിനെയും അടുത്ത അനുയായികളെയും ഫയറിംഗ് സ്ക്വാഡുപയോഗിച്ച് വധിക്കുകയുണ്ടായി. 1945-നും 1964-നും മധ്യെ 137 ആൾക്കാർ റൊമേനിയയിൽ വധിക്കപ്പെടുകയുണ്ടായി. ഝെയോർഝെ ഝെയോർഝിയു-ഡേജ് ആയിരുന്നു ഈ കാലയളവിന്റെ സിംഹഭാഗത്തും ഭരണനേതാവ്. റൊമാനിയൻ കമ്യൂണിസ്റ്റു വിരുദ്ധ പ്രതിരോധ പ്രവർത്തകരും, 1956-ൽ ഹങ്കേറിയൻ വിപ്ലവസമയത്ത് പ്രതിഷേധപ്രകടനം നടത്തിയവരും ഇക്കൂട്ടത്തിൽ പെടും. 1949-നിലവിൽ വന്ന ഒരു നിയമം (കമ്യൂണിസ്റ്റ് ഭരണത്തിനും ആസൂത്രിത സമ്പത് ഘടനയ്ക്കുമെതിരായ പ്രവർത്തനങ്ങൾക്ക് വധശിക്ഷ വ്യവസ്ഥ ചെയ്യുന്ന നിയമമായിരുന്നു ഇത്) ഉപയോഗിച്ചായിരുന്നു ശിക്ഷകൾ നൽകപ്പെട്ടത്. 1936-ലെ പരിഷ്കരിച്ച കോഡ് ഭരണകൂടം, സമാധാനം, മനുഷ്യരാശി എന്നിവയ്ക്കെതിരായുള്ള കുറ്റങ്ങൾക്കും, അക്രമത്തോടെയുള്ള കൊലപാതകത്തിനും, കൊള്ളയ്ക്കിടെ കൊലപാതകം നടത്തുന്നതിനും വധശിക്ഷ വ്യവസ്ഥ ചെയ്തു. 1957-ൽ രാജ്യത്തിന്റെ സമ്പദ് വ്യവസ്ഥയെ തകർക്കുന്ന വലിയ തട്ടിപ്പുകൾക്കും വധശിക്ഷ നൽകാൻ നിയമം കൊണ്ടുവന്നു. 1958-ൽ രാജ്യത്തെ യുദ്ധത്തിന്റെയോ മദ്ധ്യവർത്തിത്വത്തിന്റെയോ പാതയിലേയ്ക്ക് നിർബന്ധപൂർവ്വം നയിക്കാനുദ്ദേശിച്ച് വിദേശികളുമായി ബന്ധപ്പെടുന്നവർക്ക് വധശിക്ഷ നൽകാൻ തീരുമാനമായി. ഇത് ഹങ്കേറിയൻ വിപ്ലവത്തിനിടെ ഇമ്രേ നാഗി എടുത്ത തീരുമാനങ്ങൾ പോലെയുള്ള നീക്കങ്ങൾ റൊമാനിയയിൽ ആരും എടുക്കാതിരിക്കാൻ ഉദ്ദേശിച്ചുള്ളതായിരുന്നു. നിക്കോളായ് ചൗഷസ്ക്യൂവിന്റെ കീഴിൽ 1969-ൽ കൊണ്ടുവന്ന പുതിയ പീനൽ കോഡിൽ വധശിക്ഷയർഹിക്കുന്ന 28 കുറ്റങ്ങളുണ്ടായിരുന്നു. വസ്തുവകകൾക്കെതിരെയുള്ള കുറ്റങ്ങളും സാമ്പത്തികക്കുറ്റങ്ങളും ഇതിലുൾപ്പെട്ടിരുന്നു. 1970-കളിൽ ഈ കുറ്റങ്ങളുടെ എണ്ണം നന്നേകുറഞ്ഞു. സാമ്പത്തികക്കുറ്റങ്ങൾക്കുള്ള വധശിക്ഷ എടുത്തു കളയപ്പെട്ടു. 1980 മുതൽ 1989 വരെ 57 വധശിക്ഷാവിധികൾ വന്നു; ഇതിൽ 50 എണ്ണമെങ്കിലും നടപ്പിലാക്കപ്പെട്ടു. മിക്ക വധശിക്ഷകളും കൊലപാതകക്കുറ്റത്തിനായിരുന്നു നൽകപ്പെട്ടിരുന്നത്. ചിലവ വൻ മോഷണങ്ങൾക്കും രാജ്യത്തിന്റെ സ്വത്ത് മോഷ്ടിച്ചതിനുമായിരുന്നു. 1983-ൽ അഞ്ചു പേരെ സംഘടിതമായി മാംസം മോഷ്ടിച്ചതിന് വധശിക്ഷയ്ക്കു വിധിച്ചിരുന്നു. 

ചൗഷസ്ക്യൂ ഭരണത്തിലിരുന്ന സമയത്ത് (1965 മുതൽ 1989 വരെ), 104 പേരെ ഫയറിംഗ് സ്ക്വാഡുപയോഗിച്ച് ജിലാവ, റഹോവ എന്നീ ജയിലുകളിലായി വധിക്കുകയുണ്ടായി. വധശിക്ഷകൾ ചിലപ്പോൾ ഇളവു ചെയ്യുന്നത് ചൗഷസ്ക്യൂ കണിശക്കാരനും അതേസമയം തന്നെ ദയാവാനുമായ രാഷ്ട്രപിതാവാണ് എന്ന പ്രതിച്ഛായ ഉണ്ടാകാൻ കാരണമായിട്ടുണ്ടത്രേ. ജിലാവ ജയിലിൽ തുറന്ന സ്ഥലത്ത് പ്രറ്റികളെ ഒരു കുറ്റിയിൽ കെട്ടിയിട്ട ശേഷം വെടിവച്ചു കൊല്ലുകയായിരുന്നു ചെയ്തിരുന്നത്. റഹോവ ജയിലിൽ ഒരു ഭൂഗർഭ മുറിയിലായിരുന്നു ആൾക്കാരെ കൊന്നിരുന്നത്. വധശിക്ഷ അതീവരഹസ്യമായായിരുന്നു നടന്നിരുന്നത്. 

പ്രായപൂർത്തിയെത്താത്തവരെയും ഗർഭിണികളെയും വധശിക്ഷയിൽ നിന്ന് ഒഴിവാക്കിയിരുന്നു. റൊമാനിയൻ വിപ്ലവത്തിനിടെയാണ് (1989) അവസാന വധശിക്ഷകൾ നടപ്പിലാക്കിയത്. നിക്കോളായ് ചൗഷസ്ക്യൂ, എലീന ചൗഷസ്ക്യൂ എന്നിവരെയായിരുന്നു അവസാനമായി വധിച്ചത്. 

ചൗഷസ്ക്യൂവിനെ വെടിവച്ചു കൊന്നതിനു ശേഷം റൊമാനിയയിലെ നാഷണൽ സാൽവേഷൻ ഫ്രണ്ട് നേതാക്കൾ വധശിക്ഷ ഒരു ഉത്തരവിലൂടെ ഇല്ലാതെയാക്കി. ഇത് പഴയ കമ്യൂണിസ്റ്റുകാർ രക്ഷപെടാനിടയാക്കുനെന്നും അതിനാൽ വധശിക്ഷ വീണ്ടും കൊണ്ടുവരണമെന്നും ആവശ്യപ്പെട്ട് 1990 ജനുവരിയിൽ പല പ്രതിഷേധങ്ങളുമുണ്ടാകാൻ കാരണമായി. 1991 ഫെബ്രുവരി 27-ന് റൊമാനിയ പൊതുവും രാഷ്ട്രീയവുമായ അവകാളങ്ങൾക്കായുള്ള അന്താരാഷ്ട്ര ഉടമ്പടിയുടെ തിരഞ്ഞേടുക്കാവുന്ന രണ്ടാം പ്രോട്ടോക്കോൾ അംഗീകരിച്ചു. ആ വർഷം ഡിസംബറിൽ അംഗീകരിക്കപ്പെട്ട പുതിയ ഭരണഘടന വധശിക്ഷ പൂർണ്ണമായി നിരോധിക്കുന്നു. മനുഷ്യാവകാശങ്ങൾക്കായുള്ള യൂറോപ്യൻ ഉടമ്പടിയിലും (1994 മുതൽ); യൂരോപ്യൻ യൂണിയനിലെ മൗലികാവകാശങ്ങൾക്കായുള്ള ചാർട്ടറിലും (2007 ജനുവരി മുതൽ) റൊമാനിയ അംഗമാണ്. ഇവ രണ്ടും വധശിക്ഷയ്ക്കെതിരാണ്. 



</doc>
<doc id="198048" url="https://ml.wikipedia.org/wiki?curid=198048" title="മീന കന്ദസ്വാമി">
മീന കന്ദസ്വാമി

പുതു തലമുറയിലെ ശ്രദ്ധേയയായ ഇംഗ്ലീഷ് കവയിത്രിയും വിവർത്തകയും ആക്ടിവിസ്റ്റുമാണ് മീന കന്ദസ്വാമി(ജനനം :1984). ഇംഗ്ലീഷിൽ ദളിത് പക്ഷ കവിതകളെഴുതുന്ന ആദ്യ ഇന്ത്യൻ എഴുത്തുകാരിയായി വിശേഷിപ്പിക്കപ്പെടാറുണ്ട്.
ഡോ.ഡബ്ള്യു.ബി. വസന്തയുടെയും ഡോ. കെ. കന്ദസ്വാമിയുടെയും മകൾ. കേന്ദ്രീയ വിദ്യാലയത്തിലെ പ്ളസ്ടുവിനുശേഷം മുഴുവൻ സമയം എഴുത്തിലേക്ക് തിരിഞ്ഞു. പിന്നീട് വിദൂര വിദ്യാഭ്യാസത്തിലൂടെ ഇംഗ്ളീഷ് സാഹിത്യത്തിൽ ബിരുദവും ബിരുദാനന്തരബിരുദവും അണ്ണാ യൂനിവേഴ്സിറ്റിയിൽനിന്ന് സോഷ്യോ ലിംഗ്വിസ്റ്റിക്സിൽ പിഎച്ച്.ഡിയും കരസ്ഥമാക്കി. രണ്ടു കവിതാ സമാഹാരങ്ങൾ ‘ടച്ച്’ (2006), മിസ് മിലിറ്റൻസി (2010) മീനയുടേതായി പുറത്തിറങ്ങിയിട്ടുണ്ട്. നിരവധി വിദേശ സർവകലാശാലകളിൽ വിസിറ്റിങ് പ്രഫസറുമാണ് മീന.





ഗാന്ധിജിയെ വിമർശിക്കുന്ന കവിതയടങ്ങിയിട്ടുണ്ട് എന്നതിനാൽ മീന കന്ദസ്വാമിയുടെ 'സ്​പർശം' (ടച്ച് എന്ന കവിതാസമാഹാരത്തിന്റെ മലയാളവിവർത്തനം) എന്ന കവിതാ സമാഹാരം പ്രകാശനം ചെയ്യാൻ കവയിത്രി സുഗതകുമാരി വിസമ്മതിച്ചിരുന്നു.



</doc>
<doc id="198054" url="https://ml.wikipedia.org/wiki?curid=198054" title="നോറ എഫ്രോൺ">
നോറ എഫ്രോൺ

ഹോളിവുഡിലെ പ്രമുഖയായ തിരക്കഥാകൃത്തും സംവിധായികയുമാണ് നോറ എഫ്രോൺ(19 മേയ് 1941 – 26 ജൂൺ 2012). മികച്ച തിരക്കഥാകൃത്തിനുള്ള ഓസ്‌കർ നാമനിർദ്ദേശം മൂന്ന് തവണ ലഭിച്ച നോറ നിർമാതാവ്, നോവലിസ്റ്റ്, നാടകകൃത്ത്, പത്രപ്രവർത്തക എന്നീ നിലകളിലും പ്രസിദ്ധയാണ്.
ഹെന്റി എഫ്രോണിന്റെയും ഫോബിയുടെയും മകളായി 1941 മെയ് 19ന് ന്യൂയോർക്കിൽ ജനിച്ചു. അച്ഛൻ തെരുവുനാടക രചയിതാവും അമ്മ തിരക്കഥാകൃത്തുമായിരുന്നു. ബിരുദപഠനത്തിന് ശേഷം, 1960-തുകളുടെ അവസാനം മുതൽ യു.എസ്സിലെ വിവിധ മാസികകളിൽ ലേഖനങ്ങൾ എഴുതി. രണ്ട് ഓർമക്കുറിപ്പുകളും പല ലേഖനസമാഹാരങ്ങളും എഴുതിയിട്ടുണ്ട്. 'ഐ റിമമ്പർ നത്തിങ്: ആൻഡ് അദർ റിഫ്‌ളക്ഷൻസ്', 'ഐ ഫീൽ ബാഡ് എബൗട്ട് മൈ നെക്ക്: ആൻഡ് അദർ തോട്‌സ് ഓൺ ബീയിങ് എ വുമൺ' എന്നിവയാണ് ഓർമക്കുറിപ്പുകൾ. മൂന്ന് തവണ വിവാഹിതയായി. എഴുത്തുകാരൻ ഡാൻ ഗ്രീൻബർഗാണ് ആദ്യ ഭർത്താവ്. 1976-ൽ ആ ബന്ധം അവസാനിച്ചു. വാട്ടർഗേറ്റ് അഴിമതി പുറത്തുകൊണ്ടുവന്ന വാഷിങ്ടൺ പോസ്റ്റ് റിപ്പോർട്ടർമാരിൽ ഒരാളായ കാൾ ബേൺസ്റ്റീനെ പിന്നീട് വിവാഹം കഴിച്ചു. അന്നത്തെ ബ്രിട്ടീഷ് അംബാസഡറുടെ ഭാര്യയുമായുള്ള ബേൺസ്റ്റീന്റെ ബന്ധത്തെത്തുടർന്ന് നോറ വിവാഹമോചനം നേടി. ഈ സംഭവത്തെ അടിസ്ഥാനമാക്കി അവർ എഴുതിയ നോവലാണ് 'ഹാർട്ട്‌ബേൺ'. ഇത് പിന്നീട് മെറിൽസ്ട്രീപ്പും ജാക്ക് നിക്കോൾസണും അഭിനയിച്ച സിനിമയായി മാറി. തിരക്കഥാകൃത്തായ നിക്കൊളാസ് പിലെഗിയാണ് നോറയുടെ മൂന്നാമത്തെ ഭർത്താവ്. ഈ ബന്ധം 20 വർഷം നീണ്ടു. രണ്ട് മക്കളുണ്ട്.

സ്‌കിൽവുഡ്', 'വെൻ ഹാരി മെറ്റ് സാലി', 'സ്ലീപ്‌ലെസ് ഇൻ സിയാറ്റിൽ' എന്നിവയുൾപ്പെടെ പതിനഞ്ചോളം സിനിമകൾക്ക് തിരക്കഥയെഴുതിയിട്ടുണ്ട്. 2009-തിൽ പുറത്തിറങ്ങിയ 'ജൂലി ആൻഡ് ജൂലിയ'യാണ് നോറ തിരക്കഥയെഴുതിയ അവസാന സിനിമ



</doc>
<doc id="198056" url="https://ml.wikipedia.org/wiki?curid=198056" title="ബാംബി">
ബാംബി

വാൾട്ട് ഡിസ്നി 1942-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ബാംബി.


</doc>
<doc id="198068" url="https://ml.wikipedia.org/wiki?curid=198068" title="രാജേന്ദ്ര സിംഗ്">
രാജേന്ദ്ര സിംഗ്

രാഷ്ട്രീയ സ്വയംസേവക സംഘത്തിന്റെ നാലാമത്തെ സർസംഘചാലകൻ ആയിരുന്നു പ്രൊഫസർ: രാജേന്ദ്ര സിംഗ്. രജു ഭയ്യ എന്ന പേരിൽ ആണ് അദ്ദേഹം പൊതുവേ അറിയപ്പെട്ടിരുന്നത് . 1994 മുതൽ 2000 വരെ ആർ.എസ്.എസ് നേതൃസ്ഥാനത്ത് അദ്ദേഹം തുടർന്നു. 1960 വരെ അലഹബാദ് യൂണിവേഴ്സിറ്റി ഭൗതിക ശാസ്ത്ര വിഭാഗം മേധാവി ആയിരുന്നു . 2003 ജൂലായ്‌ 14 നു അന്തരിച്ചു .

ഉത്തർപ്രദേശിലെ ഷാജഹാൻപൂർ നഗരത്തിൽ ബുനൈൽപഹസു എന്ന ഗ്രാമത്തിൽ കുൻവർ ബൽബീർ സിങ്ങിന്റെയും ജ്വാല ദേവിയുടെയും മകനായി 1922 ജനുവരി 29നായിരുന്നു രാജേന്ദ്ര സിങ്ങിന്റെ ജനനം.ആദ്യമായി ഇന്ത്യൻ എഞ്ചിനീയറിംഗ് സർവീസിലേക്ക് തിരഞ്ഞെടുക്കപ്പെട്ട ഭാരതീയൻ ആയിരുന്നു ശ്രി ബൽബീർ സിംഗ്.


</doc>
<doc id="198074" url="https://ml.wikipedia.org/wiki?curid=198074" title="ഇവൻ മേഘരൂപൻ">
ഇവൻ മേഘരൂപൻ

പി. ബാലചന്ദ്രൻ തിരക്കഥയെഴുതി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഇവൻ മേഘരൂപൻ. പ്രകാശ് ബാരെ, പത്മപ്രിയ, ശ്വേത മേനോൻ, രമ്യ നമ്പീശൻ, ജഗതി ശ്രീകുമാർ എന്നിവർ പ്രധാന വേഷങ്ങളിലഭിനയിച്ചിരിക്കുന്ന ഈ ചിത്രം പി. കുഞ്ഞിരാമൻ നായരുടെ "കവിയുടെ കാല്പാടുകൾ" എന്ന ആത്മകഥയെ ആസ്പദമാക്കിയുള്ളതാണു്. നിർമ്മാതാവു കൂടിയായ പ്രകാശ് ബാരെ പ്രധാന കഥാപാത്രമായ കെ.പി. മാധവൻ നായരെ അവതരിപ്പിക്കുന്നു. 2011-ലെ മികച്ച രണ്ടാമത്തെ ചിത്രത്തിനുള്ള കേരളസംസ്ഥാന പുരസ്കാരം ഈ ചിത്രത്തിനു ലഭിച്ചു.

ഒ.എൻ.വി. കുറുപ്പ്, കാവാലം നാരായണപ്പണിക്കർ, പി. കുഞ്ഞിരാമൻ നായർ എന്നിവർ എഴുതിയ ഗാനങ്ങൾക്ക് ശരത് ആണ് സംഗീതം പകർന്നിരിക്കുന്നത്. ഈ ചിത്രത്തിലൂടെ മികച്ച സംഗീതസംവിധായകനുള്ള കേരളസംസ്ഥാന ചലച്ചിത്രപുരസ്കാരം ശരത് നേടി.



</doc>
<doc id="198077" url="https://ml.wikipedia.org/wiki?curid=198077" title="പാട്രിക് നാഗേൽ">
പാട്രിക് നാഗേൽ

പാട്രിക് നാഗേൽ (1945 നവംബർ 25 – 1984 ഫെബ്രുവരി 4) ഒരമേരിക്കൻ ചിത്രകാരനായിരുന്നു. ഇല്ലസ്ട്രേറ്റർ, ഗ്രാഫിക് ആർട്ടിസ്റ്റ്, ഫാഷൻ ഫോട്ടോഗ്രാഫിരംഗത്തെ പ്രമുഖൻ എന്നീ നിലകളിൽ ശ്രദ്ധേയൻ. കേവലം 39 വയസ്സുവരെ ജീവിച്ച ഇദ്ദേഹം അതിനകംതന്നെ വിശ്വപ്രസിദ്ധനായി എന്നതാണ് എടുത്തുപറയേണ്ടത്.

1945-ൽ ഡേറ്റണിൽ ജനിച്ചു. ലോസ് ഏഞ്ചൽസിലായിരുന്നു വിദ്യാഭ്യാസം. ചൗനാഡ് ആർട്ട് ഇൻസ്റ്റിറ്റ്യൂട്ടിൽനിന്ന് കലാപഠനം നടത്തി. ഫുള്ളെർട്ടണിലെ കാലിഫോർണിയ 1969-ൽ ഫൈൻ ആർട്സ് ബിരുദം നേടി.

രണ്ടുവർഷം ഫ്രീലാൻസ് ആർട്ടിസ്റ്റായി തുടർന്നശേഷം 1971-ൽ എബിസി ടിവിയിൽ ചേർന്നു. അതിൽ ഇദ്ദേഹം ചെയ്ത ടെലിവിഷൻ ഗ്രാഫിക്സുകൾ വളരെ പ്രശസ്തമാണ്. ഒരു വർഷത്തിനകം ആ ജോലി ഉപേക്ഷിച്ച് വീണ്ടും സ്വതന്ത്ര ചിത്രകാരനായി. തുടർന്ന് ഐ.ബി.എം., ഐ.റ്റി.റ്റി., യുണൈറ്റഡ് ആർട്ടിസ്റ്റ്സ്, എം.ജി.എം., യൂണിവേഴ്സൽ സ്റ്റുഡിയോസ് തുടങ്ങിയ സ്ഥാപനങ്ങൾക്കുവേണ്ടി നിരവധി ചിത്ര-ഗ്രാഫിക് രചനകൾ നടത്തി. ആർക്കിടെക്ചർ ഡൈജസ്റ്റ്, റോളിങ് സ്റ്റോൺ, പ്ലേബോയ് എന്നിവയിൽ ഇദ്ദേഹം ചെയ്ത കോളങ്ങൾ ജനപ്രിയങ്ങളാണ്. എങ്കിലും ഇദ്ദേഹത്തെ വിശ്വപ്രസിദ്ധനാക്കിയത് നാഗേൽ വുമൺ എന്ന രചനയാണ്. 70-കളിലെ പുതിയ ഗ്രാഫിക് യുഗത്തിനും ഫാഷൻ വിപ്ലവത്തിനും പ്രചോദകമായ ഈ രചന, പരസ്യങ്ങളിൽ ധാരാളമായി പ്രത്യക്ഷപ്പെട്ടിട്ടുണ്ട്. നാഗേൽ ഇതിലവലംബിച്ച ശൈലി അക്കാലത്തെ പോസ്റ്റർ രചനാശൈലിയെയും ഗണ്യമായി തിരുത്തി. 1980-ൽ കാലത്തിന്റെ മാറ്റങ്ങൾ ഉയിർക്കൊണ്ട മറ്റൊരു "നാഗേൽ വുമണി"നുകൂടി ഇദ്ദേഹം ജന്മം നൽകി. അതും പ്രശസ്തമായി. തുടർന്ന് ഇദ്ദേഹം ഒരു ഏകാംഗപ്രദർശനം നടത്തി. 15 മിനിട്ടിനുള്ളിൽ ചിത്രങ്ങളെല്ലാം വിറ്റുതീർന്നത്, ഒരു ചരിത്രംതന്നെയായി.

വിശ്വപ്രസിദ്ധമായ നിരവധി ആൽബങ്ങളുടെ കവർച്ചിത്രമൊരുക്കിയിട്ടുള്ളത് ഇദ്ദേഹമാണ്. ജോൺ കോളിൻസ് പോലുള്ള പ്രശസ്ത മോഡലുകൾ ഇദ്ദേഹത്തിനുവേണ്ടി പോസ് ചെയ്തിട്ടുണ്ട്. ഇദ്ദേഹത്തിന്റെ അകാലചരമത്തെത്തുടർന്ന് പ്ലേബോയ് മാസിക നാഗേൽ-കലയും ചിത്രകാരനും എന്ന പ്രത്യേക പതിപ്പിറക്കിയിട്ടുണ്ട്. 1984-ലാണ് പ്രായോഗിക ചിത്രകലാരംഗത്തെ 21-ആം നൂറ്റാണ്ടിന്റെ മാർഗദർശി എന്നുപോലും വിശേഷിപ്പിക്കപ്പെട്ടിട്ടുള്ള ഈ ജനപ്രിയ ചിത്രകാരൻ അന്തരിച്ചത്.



</doc>
<doc id="198079" url="https://ml.wikipedia.org/wiki?curid=198079" title="ആനന്ദവർദ്ധനൻ">
ആനന്ദവർദ്ധനൻ

ഒമ്പതാം നൂറ്റാണ്ടിൽ ഇന്ത്യയിൽ ജീവിച്ചിരുന്ന പ്രശസ്തനായ കവിയും നിരൂപകനും ദാർശനികനുമാണ് ആനന്ദവർദ്ധനൻ. ഇദ്ദേഹത്തിന്റെ പ്രധാനകൃതിയായ ധ്വന്യാലോകം എന്ന അലങ്കാരഗ്രന്ഥം പൗരസ്ത്യ കാവ്യമീമാംസയിലെ നെടുംതൂണാണ്. ദേവിശതകം, വിഷമബാണലീല, അർജ്ജുനചരിതം, തത്ത്വാലോകം തുടങ്ങിയവയാണ് ഇദ്ദേഹത്തിന്റെ മറ്റു കൃതികൾ.

വ്യാകരണത്തിൽ പാണിനിക്കും അദ്വൈതത്തിൽ ശങ്കരാചാര്യർക്കുമുള്ള സ്ഥാനമാണ് സാഹിത്യശാസ്ത്രരംഗത്ത് ആനന്ദവർദ്ധനന് കൽപ്പിച്ചിട്ടുള്ളത്. കൽഹണന്റെ രാജതരംഗിണിയിൽ അവന്തിവർമന്റെ സാമ്രാജ്യത്തിൽ മുക്താകണൻ, ശിവസ്വാമി, ആനന്ദവർദ്ധനൻ, രത്‌നാകരൻ എന്നിവർ പ്രശസ്തി നേടി എന്ന് പ്രസ്താവമുണ്ട്.

ഇദ്ദേഹം കശ്മീരിൽ അവന്തിവർമ മഹാരാജാവിന്റെ കാലത്താണ് ഇദ്ദേഹം ജീവിച്ചിരുന്നുവെന്ന് കൽഹണന്റെ രാജതരംഗിണിയിൽ പ്രസ്താവിക്കുന്നുണ്ട്. അവന്തിവർമൻ ജീവിച്ചിരുന്നത് എ.ഡി. 855-883 കാലഘട്ടത്തിൽ ആണെന്ന് പരിഗണിക്കപ്പെട്ടിരിക്കുന്നു. 
കവി, വിമർശകൻ, കാവ്യമീമാംസകൻ എന്നീ നിലകളിൽ പണ്ഡിതൻമാരുടെ മുക്തകണ്ഠമായ പ്രശംസയ്ക്കു പാത്രമായ ഇദ്ദേഹം കാശ്മീരിൽ 

എന്നാണ് ഏതാണ്ട് 900-നടുത്ത് ജീവിച്ചിരുന്ന കാവ്യമീമാംസാകർത്താവായ രാജശേഖരൻ ആനന്ദവർധനനെപ്പറ്റി പരാമർശിച്ചിരിക്കുന്നത്. ഇതിനെ ആസ്പദമാക്കി പി.വി. കാണെ മുതലായ ഗവേഷകൻമാർ ആനന്ദവർധനന്റെ ഗ്രന്ഥനിർമ്മാണകാലം 860-നും 890-നും ഇടയ്ക്കാണെന്ന് അഭിപ്രായപ്പെട്ടിട്ടുണ്ട്.

ഈ ആചാര്യസത്തമന്റെ കുലത്തെയും ഗുരുക്കൻമാരെയും പറ്റി പ്രാമാണികരേഖകളൊന്നും ലഭിച്ചിട്ടില്ല. എന്നാൽ ദേവീശതകത്തിലെ,

എന്ന അവസാനപദ്യത്തിൽനിന്ന് ആനന്ദവർധനന്റെ അച്ഛൻ നോണൻ എന്ന ഒരാളായിരുന്നുവെന്നു മാത്രം അറിയാൻ കഴിഞ്ഞിട്ടുണ്ട്.

ഇദ്ദേഹത്തിന്റെ കൃതികളായി വിഷമബാണലീല, അർജുനചരിതം, ദേവീശതകം എന്നീ മൂന്നു കാവ്യപ്രബന്ധങ്ങളും ധ്വന്യാലോകം, നിശ്ചയടീകാവിവൃതി, തത്ത്വാലോകം എന്ന മൂന്നു ശാസ്ത്രപ്രബന്ധങ്ങളും പ്രസിദ്ധങ്ങളാണ്. കൂടാതെ-'യാ, വ്യാപാരവതീ രസാൻ രസയിതും' എന്നു തുടങ്ങിയുള്ള ഒട്ടേറെ ശ്ലോകങ്ങളും ധ്വന്യാലോകത്തിൽ കാണപ്പെടുന്നുണ്ട്. വാല്മീകി, വ്യാസൻ, കാളിദാസൻ, അമരുകൻ, ഉദ്ഭടൻ, ബാണഭട്ടൻ, ഭരതൻ, ഭാമഹൻ, സർവസേനൻ, ധർമകീർത്തി തുടങ്ങിയ അനേകം ഗ്രന്ഥകാരൻമാരുടെ കൃതികളെ ഈ കൃതിയിൽ പരാമർശിച്ചിട്ടുണ്ട്.

ഭാരതീയ കാവ്യശാസ്ത്രം-ഡോ ടി ഭാസ്‌ക്കരൻ-കേരള ഭാഷാ ഇൻസ്റ്റിറ്റിയൂട്ട്


</doc>
<doc id="198089" url="https://ml.wikipedia.org/wiki?curid=198089" title="ഇടക്കോം">
ഇടക്കോം

കണ്ണൂർ ജില്ലയിലെ തളിപ്പറമ്പ് താലൂക്കിലെ ചപ്പാരപ്പടവും എരമം-കുറ്റൂർ പഞ്ചായത്തുകളിൽ വ്യാപിച്ചു കിടക്കുന്ന ഒരു ഗ്രാമം ആണ് ഇടക്കോം.എടക്കോം എന്നും അറിയപ്പെടുന്നു.


</doc>
<doc id="198108" url="https://ml.wikipedia.org/wiki?curid=198108" title="ഡാരിയോ യൂറോപ്സ്">
ഡാരിയോ യൂറോപ്സ്

പശ്ചിമഘട്ട നിരകളിൽ നിന്നും ആദ്യമായി കണ്ടെത്തിയ ബാഡിഡ് മത്സ്യകുടുംബത്തിലെ പുതിയ ഒരിനം മത്സ്യമാണ് ഡാരിയോ യൂറോപ്സ് - Dario Urpos. ഇത് ബാഡിഡെ കുടുംബത്തിലെ ഡാരിയോ ജനുസ്സിൽ ഉൾപ്പെടുന്നു. കോഴിക്കോട് ജില്ലയിലെ വളപട്ടണം പുഴയിൽ നിന്നുമാണ് ഇവയെ കണ്ടെത്തിയത്. ലണ്ടനിലെ നാഷണൽ ഹിസ്റ്ററി മ്യൂസിയത്തിന്റെ ക്യൂറേറ്റർ റാല്ഫ്യ ബ്രിട്‌സ്, എറണാകുളം സെന്റ് ആൽബർട്സ് കോളേജിലെ അൻവർ അലി, പോർട്ടുഗലിലെ യൂണിവേഴ്‌സിറ്റി ഓഫ് പോർട്ടോയിലെ ഗവേഷകൻ സിബി ഫിലിപ്പ് എന്നിവർ ഉൾപ്പെടുന്ന സംഘമാണ് വയനാട്ടിലെ ബാരാപ്പോൾ ജൈവമേഖലയിലെ വളപട്ടണം പുഴയിൽ നിന്നും പുതിയ ഈ ഇനത്തെ കണ്ടെത്തിയത്. 

മഞ്ഞനിറത്തിലുള്ള മത്സ്യത്തിനു മൂന്നു സെന്റീമീറ്റർ നീളമാണുള്ളത്. ബാഡിഡ് കുടുംബത്തിലെ മറ്റുള്ള 19 ഇനം മത്സ്യങ്ങളെയും ഹിമാലയത്തിന്റെ കിഴക്കൻ ഭാഗത്തു നിന്നാണ് കണ്ടെത്തിയിട്ടുള്ളത്.


Holotype: CRG—SAC 2012.3.1 Paratypes: CRG—SAC 2012.3.2–11 (10); BMNH 1870.5.2.9, 1889.2.1.3193-7 (5).

Type locality: India: Karnataka: from a small unnamed stream, off the Barapole tributary of Valapattanam river, 12°00.310’N, 75°53.408’E; 811m asl.

Etymology: The species name "urops" is derived from the Greek "oura" (= tail), and "ops" (= eye), and refers to the conspicuous eye spot on the caudal peduncle. A noun in apposition.


</doc>
<doc id="198111" url="https://ml.wikipedia.org/wiki?curid=198111" title="പ്രതിപാത്രം ഭാഷണഭേദം">
പ്രതിപാത്രം ഭാഷണഭേദം

സി.വി. രാമൻ പിള്ളയുടെ ചരിത്രാഖ്യായികളിലെ സംഭാഷണങ്ങളെ ആസ്പദമാക്കി, സാഹിത്യപണ്ഡിതൻ, ഗവേഷകൻ, നാടകകൃത്ത്, അദ്ധ്യാപകൻ എന്നീ നിലകളിൽ പ്രശസ്തനായ എൻ. കൃഷ്ണപിള്ള രചിച്ച ശൈലീപഠനമാണ് പ്രതിപാത്രം ഭാഷണഭേദം. മാർത്താണ്ഡവർമ്മ, ധർമ്മരാജ, രാമരാജബഹദൂർ എന്നിവയിലെ 44 കഥാപാത്രങ്ങളുടെ സംഭാഷണ ശൈലിയെപ്പറ്റിയുള്ള ആധികാരികമായ പഠനമാണിത്.


</doc>
<doc id="198114" url="https://ml.wikipedia.org/wiki?curid=198114" title="വിക്രമോർവശീയം">
വിക്രമോർവശീയം

സംസ്കൃതനാടകകൃത്ത് കാളിദാസന്റെ നാടകങ്ങളിൽ ഒന്നാണ് വിക്രമോർവശീയം. പുരൂരവസ് രാജാവും അപ്സരസായ ഉർവശിയും തമ്മിലുള്ള പ്രേമത്തിന്റെ പുരാതനകഥയെ ഈ നാടകത്തിലെ ഇതിവൃത്തം ഉപജീവിക്കുന്നു. ഉർവശിയുടേയും പുരൂരവസിന്റേയും അനുരാഗം പ്രതിബന്ധങ്ങളിലൂടെ കടന്നുപോയി ശുഭപര്യവസായി ആകുന്നതാണ് ഇതിവൃത്തം. നര-ദേവലോകങ്ങളെ ബന്ധിപ്പിക്കുന്ന ഇതിവൃത്തമുള്ള നാടകങ്ങൾ ചേർന്ന 'ത്രോടകം' എന്ന വിഭാഗത്തിൽ പെടുന്ന രചനയാണിത്. 

അസുരന്മാർ അപഹരിച്ചുകൊണ്ടുപോയ ഉർവശിയെ പുരൂരവസ് മോചിപ്പിക്കുന്നു. തുടർന്ന് അവർ അനുരക്തരായി. എങ്കിലും പുരൂരവസ്സിന് ഒരു പ്രണയലേഖനം എഴുതിയ ഉർവശിക്ക്, "ലക്ഷ്മീ കല്യാണം" നാടകത്തിൽ ലക്ഷ്മിയുടെ വേഷം അഭിനയിക്കാനായി സ്വർഗ്ഗത്തിലേക്കു മടങ്ങേണ്ടി വന്നു. പുരൂരവസിനെ ധ്യാനിച്ചിരുന്ന ഉർവശിക്ക് അഭിനയത്തിനിടെ സംഭാഷണത്തിൽ പിഴ പറ്റി. പുരുഷോത്തമന്റെ പേരിനു പകരം പുരൂരവസ് എന്നു പറഞ്ഞതായിരുന്നു പിഴ. ഇതുകേട്ടു കോപിഷ്ഠനായ നാടകാചാര്യൻ ഭരതമുനി, അവളെ വീണ്ടും ഭൂമിയിലേക്കയച്ചു. കാമുകനായ പുരൂരവസിനൊപ്പം ഒരു പുത്രൻ ജനിക്കുന്നതു വരെ കഴിയുമെങ്കിലും പുത്രനെ അച്ഛൻ കാണുന്ന നിമിഷം സ്വർഗ്ഗത്തിലെക്കു മടങ്ങാൻ ഇടയാകുമെന്നായിരുന്നു ശാപം. ഈ ഗതിയിൽ പുരോഗമിക്കുന്ന കഥ പലവിധം ആകസ്മിതകളിലൂടെ കടന്നുപോകുന്നു. പുരൂരവസുമായുണ്ടായ പ്രണയകലഹത്തിനിടെ, സ്ത്രീകൾക്കു പ്രവേശനമില്ലാതിരുന്ന കുമാരവനത്തിൽ പ്രവേശിക്കാനിടയായ ഉർവശി ഒരു ലതയായി പരിണമിക്കുന്നതും മറ്റും അതിൽ ഉൾപ്പെടുന്നു. എങ്കിലും ഒടുവിൽ സ്വരൂപം തിരികെ കിട്ടിയ ഉർവശി ശാപമുക്തി നേടി ഭർത്താവിനൊപ്പം ഭൂമിയിൽ കഴിയുന്നതോടെ നാടകം ശുഭാന്ത്യത്തിലെത്തുന്നു. 

ലോകത്തിലെ ഏറ്റവും പഴയ പ്രണയകഥകളിൽ ഒന്നെന്ന് പുകഴ്ത്തപ്പെട്ടിട്ടുള്ള മൂലകഥ, ഋഗ്വേദസൂക്തങ്ങളിലും പുരാണങ്ങളിലും ഹരിവംശത്തിലും കാണുന്നുണ്ട്. ഈ കഥ കാളിദാസൻ ഉപയോഗിക്കുന്നത് പല വ്യതിയാനങ്ങളും വരുത്തിയാണ്.


</doc>
<doc id="198116" url="https://ml.wikipedia.org/wiki?curid=198116" title="ഇനി ഞാൻ ഉറങ്ങട്ടെ">
ഇനി ഞാൻ ഉറങ്ങട്ടെ

വ്യാസഭാരതത്തിലെ കഥയെയും സന്ദർഭങ്ങളെയും പാത്രങ്ങളെയും ഇതിഹാസത്തിന്റെ അതേ അന്തരീക്ഷത്തിൽ നിലനിർത്തി പി.കെ. ബാലകൃഷ്ണൻ രചിച്ച നോവലാണിത്‌. കർണന്റെ സമ്പൂർണകഥയാണ്‌ ഈ കൃതിയുടെ പ്രധാന ഭാഗം. ദ്രൗപദിയെപ്പറ്റി സ്വകീയമായ ഒരു സമാന്തര കഥാസങ്കൽപം നടത്തി, ആ സങ്കൽപത്തിന്റെ നൂലിഴകളിൽ കർണകഥാദളങ്ങൾ കൊരുത്തെടുത്തിരിക്കുന്നു. 1974-ൽ കേരള സാഹിത്യ അക്കാദമി അവാർഡും 1978-ൽ വയലാർ രാമവർമ്മ സാഹിത്യ അവാർഡും ലഭിച്ച "ഇനി ഞാൻ ഉറങ്ങട്ടെ" കാലത്തെ അതിജീവിക്കുന്ന പ്രമേയവും ആഖ്യാനമികവുംകൊണ്ട്‌ മലയാളത്തിലെ ശ്രദ്ധേയമായ നോവലാണ്‌.. ഡി.സി. ബുക്സ് ആയിരുന്നു പ്രസാധകർ.

ഇംഗ്ലീഷിൽ "നൌ ലെറ്റ് മീ സ്ലീപ്" എന്ന പേരിലും തമിഴിൽ "ഇനി ഞാൻ ഉറങ്ങട്ടും" എന്ന പേരിലും കന്നഡയിൽ "നാനിന്നു നിദ്രിസുവെ" എന്ന പേരിലും ഈ നോവൽ വിവർത്തനം ചെയ്തിട്ടുണ്ട്. ഇംഗ്ലീഷിൽ തന്നെ രണ്ടാമതൊരു വിവർത്തനം ബാറ്റിൽ ബിയോണ്ട് കുരുക്ഷേത്ര എന്ന പേരിൽ  ഓസ്‌ഫോർഡ് യൂണിവേഴ്സിറ്റി പ്രസ് 2017-ൽ പ്രസിദ്ധീകരിച്ചു.

തന്റെ ജീവിതകഥയുടെ പ്രതിഫലനമായി ദ്രൗപദിയുടെ കാഴ്ചപ്പാടിലൂടെ ഈ നോവൽ കർണ്ണന്റെ കഥ പറയുന്നു. കുരുക്ഷേത്ര യുദ്ധത്തിന്റെ അവസാന ഭാഗത്താണ് നോവൽ ആരംഭിക്കുന്നത്.   അർജുനനാൽ കൊല്ലപ്പെട്ട കർണ്ണൻ സ്വന്തം ജ്യേഷ്ഠനാണെന്നറിയുന്ന യുധിഷ്‌ഠിരൻ ജീവിതവിരക്തനാകുന്നു. ഏറ്റവും കൊടിയ ശത്രു മരിച്ചതിൽ സന്തോഷത്തിനു പകരം കണ്ട ഈ ഭാവമാറ്റം ദ്രൗപദിയെ അസ്വസ്ഥയാക്കുന്നു. താൻ മനസ്സിലാക്കിയ ജീവിത സത്യങ്ങൾ തകിടംമറിഞ്ഞ ഈ അസ്വസ്ഥതയിൽ നിന്നാരംഭിക്കുന്ന അന്വേഷണം സൂതനായി ജീവിച്ച മഹാനും ദയാലുവുമായ ഒരു പാണ്ഡവരാജകുമാരന്റെ കഥ വെളിച്ചത്തു കൊണ്ടുവരുന്നു.  പാണ്ഡവർക്കവകാശപെട്ട രാജ്യത്തിന്റെ രാജാവാകേണ്ട ജ്യേഷ്ഠസഹോദരനെ, അവർക്കു യുദ്ധത്തിൽ അറിഞ്ഞുകൊണ്ട് ജീവദാനം കൊടുത്ത ഒരു കൂടപ്പിറപ്പിനെ,  ചതിയിൽവധിച്ചാണ്‌   തന്റെ പതിമാർ യുദ്ധം ജയിച്ചതെന്ന അറിവ് ദ്രൗപദിയെ സ്വന്തം ജീവിതത്തെ, അതിന്റെ അർത്ഥമില്ലായ്മയെ വീണ്ടും നോക്കിക്കാണാൻ നിർബന്ധിതയാക്കുന്നു.

ഏറെ സമാനതകളും വ്യത്യാസങ്ങളുമുള്ള രണ്ടു പ്രധാനകഥാപാത്രങ്ങളുടെ മനോവ്യാപാരങ്ങളിലൂടെ  ജീവിതത്തെ ഈ നോവൽ ആഴത്തിൽ നോക്കിക്കാണുന്നു.  

'possible


</doc>
<doc id="198117" url="https://ml.wikipedia.org/wiki?curid=198117" title="നടക്കൽ">
നടക്കൽ

കോട്ടയം ജില്ലയിലെ ഈരാറ്റുപേട്ടയിലെ ഒരു ഗ്രാമമാണ് നടക്കൽ. മുകളിലത്തെ നടക്കൽ, താഴത്തെ നടക്കൽ എന്ന് രണ്ടു ഭാഗമായി ഇതിനെ തിരിച്ചിട്ടുണ്ട്. എം.ഇ.എസ് കവല മുതൽ പത്താഴപടി വരെ ആണ് ഈ ഗ്രാമത്തിന്റെ അതിർത്തി. ധാരാളം ജനങ്ങൾ തിങ്ങിനിറഞ്ഞു താമസിക്കുന്ന ഈ സ്ഥലത്ത് 90 ശതമാനം ഇസ്ലാം മത വിശ്വാസികളാണ്. എന്നാൽ ക്രിസ്ത്യൻ, ഹിന്ദു മത വിശ്വാസികൾ ധാരാളമുണ്ട്. ഇവിടുള്ള ആളുകളുടെ പ്രധാന ഉപജീവനമാർഗ്ഗം കച്ചവടമാണ്. വി എം എ കരീം സ്ഥാപിച്ച എം ജി എച്ച് എസ് എസ്, എം എം എം യു എം യുപി സ്കൂൾ , കെ എസ് എം ബി എച്ച് എസ് എന്നീ വിദ്യാലയങ്ങൾ ഈ പ്രദേശത്ത് പ്രവർത്തിക്കുന്നു. എം ഈ എസ് കവല, കൊട്ടുകാപ്പള്ളി, ഈലക്കയം, മുണ്ടാക്കല്പരമ്പ്, മുല്ലുപ്പാര, കാട്ടമല, ഹുദാ കവല, അമാൻ കവല, കീരിയതോട്ടം, കാരക്കാട്, തെവരുപാര, വെട്ടിപ്പരമ്പ്, പത്താഴപ്പടി തുടങ്ങിയവയാണ് ഈ ഗ്രാമത്തിനു സമീപത്തെ പ്രധാന സ്ഥലങ്ങൾ.


</doc>
<doc id="198118" url="https://ml.wikipedia.org/wiki?curid=198118" title="യന്ത്രം (നോവൽ)">
യന്ത്രം (നോവൽ)

ഭരണയന്ത്രത്തെപ്പറ്റി നമ്മുടെ ഭാഷയിലുണ്ടായ നോവലുകളിൽ മികച്ച ഒന്നാണ് മലയാറ്റൂർ രാമകൃഷ്ണൻ രചിച്ച യന്ത്രം.
ബാലചന്ദ്രൻ എന്ന യുവ ഐ.എ.എസ് കാരന്റെ കഥയാണ്‌ യന്ത്രം. ഭരണ യന്ത്രത്തിന്റെ ഭാഗമായി തീരുന്ന ബാലചന്ദ്രൻ, അധികാര രാഷ്ട്രീയത്തിന്റെ അഴുക്കുകൾ നമുക്ക് കാണിച്ചു തരുന്നു. നാട്ടിൻപുറത്തെ നാടൻ സ്കൂളിൽ പഠിച്ച ബാലന്, അവന്റെ മേലുദ്യോഗസ്ഥന്റെ മകളെ വിവാഹം കഴിക്കേണ്ടി വന്നു. അവൾക്ക് തനി നാടനായ ബാലനെ ഉൾകൊള്ളാൻ കഴിയുന്നില്ല. വളരെ വിഷമം ഏറിയ ഒരു ദാമ്പത്യവും ജോലിയിൽ അവനു നേരെയുള്ള കുത്സിത ശ്രമങ്ങളും എല്ലാം ഈ നോവലിൽ ചുരുൾ നിവരുന്നു. എന്നാൽ ജെയിംസ്‌ എന്ന നിശ്ചയ ദാർഢ്യമുള്ള ഒരു മേലുദ്യോഗസ്ഥന്റെ കഥ കൂടിയാണ് ഈ നോവൽ. ആദർശ ശീലനായ, നിശ്ചയ ദാർഢ്യമുള്ള ജെയിംസ്‌ എന്ന മേലുദ്യോഗസ്ഥൻ എല്ലാവരുടെയും ഹൃദയം കവരുന്നു. അതി ജീവനത്തിനായി പെടാ പാട് പെടുമ്പോഴും സ്നേഹിച്ചു വിവാഹം കഴിച്ച ഭാര്യയുമായി അയാൾ അതെല്ലാം സധീരം നേരിടുകയാണ്. ഒരു മനുഷ്യൻ എങ്ങനെ ആയിരിക്കണം എന്ന് ജെയിംസ്‌ നമുക്ക് കാണിച്ചു തരുന്നു.



</doc>
<doc id="198123" url="https://ml.wikipedia.org/wiki?curid=198123" title="നാങ്ക്">
നാങ്ക്

തൈമീലിയേസീ (Thymeliaceae) സസ്യകുടുംബത്തിൽപ്പെടുന്ന കുറ്റിച്ചെടിയാണ് നാങ്ക്. ..

ഡെക്കാണിലെയും പശ്ചിമഘട്ടത്തിലെയും 2000 മീറ്ററിൽ താഴെ ഉയരമുള്ള പ്രദേശങ്ങളിലാണ് നാങ്ക് വളരുന്നത്. ഇത് രണ്ടരമീറ്ററോളം ഉയരത്തിൽ വളരുന്നു. ഇലകൾ ഏകാന്തരന്യാസത്തിൽ ക്രമീകരിച്ചിരിക്കും. പത്രവൃന്തം വളരെ ചെറുതാണ്. അനുപർണങ്ങളില്ലാത്ത ലഘുപത്രമാണ്. ഇലകൾക്ക് 5-8 സെന്റിമീറ്ററോളം നീളവും 2-3 സെന്റിമീറ്ററോളം വീതിയുമുണ്ടായിരിക്കും. ആയതാകൃതിയോ കുന്താകാരമോ ആയ ഇലകളുടെ പത്രസീമാന്തം അഖണ്ഡമാണ്. എല്ലാക്കാലങ്ങളിലും ഈ സസ്യം പുഷ്പിക്കും. ശാഖാഗ്രങ്ങളിൽ മുണ്ഡമഞ്ജരിയായിട്ടാണ് പുഷ്പങ്ങളുണ്ടാകുന്നത്. ഒരു പൂങ്കുലയിൽ ധാരാളം പുഷ്പങ്ങളുണ്ടായിരിക്കും. പുഷ്പങ്ങൾ അവൃന്തവും മഞ്ഞനിറമുള്ളതുമാണ്. പൂങ്കുലയിലെ ഓരോ പുഷ്പത്തിനും സഹപത്രങ്ങളുണ്ട്. കുഴലിന്റെ ആകൃതിയിലുള്ള പരിദളപുടങ്ങൾക്ക് ഒന്നോ ഒന്നരയോ സെ.മീ. നീളമുണ്ടായിരിക്കും. പത്തു കേസരങ്ങളുണ്ട്. ഒറ്റ അറമാത്രമുള്ള അണ്ഡാശയം ഊർധ്വവർത്തിയാണ്.

നാങ്കിന്റെ തടിക്ക് മഞ്ഞ കലർന്ന വെള്ള നിറമാണ്. സാമാന്യം നല്ല കടുപ്പമുള്ള ഒരു ഘന സെന്റിമീറ്റർ തടിക്ക് 800 ഗ്രാം വരെ തൂക്കമുണ്ടായിരിക്കും. തടി കടലാസു പൾപ്പ് ഉണ്ടാക്കാൻ അനുയോജ്യമാണ്. തീപ്പെട്ടിയും പായ്ക്കിങ് പെട്ടികളുമുണ്ടാക്കാൻ ഇത് വ്യാപകമായി ഉപയോഗിച്ചുവരുന്നു.

നാങ്കിന്റെ ഇലയും തടിയും മരത്തൊലിയും വിഷകരമാണ്. മത്സ്യത്തെ മയക്കി അവയെ പിടിക്കാൻ ഉപയോഗിക്കാറുണ്ട്.

ക്ലൂസിയേസീ (clusiaceae) സസ്യകുടുംബത്തിലെ നാകപ്പൂവ് അഥവാ ചുരുളി (Mesua nagassarium,M.ferrea) എന്ന സസ്യവും ചിലയിടങ്ങളിൽ നാങ്ക് എന്ന പേരിൽ അറിയപ്പെടുന്നുണ്ട്.



</doc>
<doc id="198126" url="https://ml.wikipedia.org/wiki?curid=198126" title="ഇന്ത്യൻ രാഷ്ട്രപതി തെരഞ്ഞെടുപ്പ് (2012)">
ഇന്ത്യൻ രാഷ്ട്രപതി തെരഞ്ഞെടുപ്പ് (2012)

പതിമൂന്നാമത്തെ ഇന്ത്യൻ രാഷ്ട്രപതിയെ തെരഞ്ഞെടുക്കുന്നതിനുള്ള തെരഞ്ഞെടുപ്പ് 2012 ജൂലൈ 19-നു് നടക്കും. നാമനിർദ്ദേശം സമർപ്പിക്കുന്നതിനുള്ള അവസാന തീയതി 2012 ജൂൺ 30 ആണു്. വോട്ടെണ്ണുന്നത് ജൂലൈ 22-നും .
പ്രണബ് മുഖർജിയും പി.എ. സാങ്മയുമാണു് പ്രധാന സ്ഥാനാർത്ഥികൾ.


</doc>
<doc id="198131" url="https://ml.wikipedia.org/wiki?curid=198131" title="പി.എ. സാങ്മ">
പി.എ. സാങ്മ

ഒരു ഇന്ത്യൻ രാഷ്ട്രീയ പ്രവർത്തകനാണ് പി.എ. സാങ്മ (ജനനം: സെപ്റ്റംബർ 1, 1947, മേഘാലയ, ഇന്ത്യ). മുൻ ലോക്‌സഭാ സ്പീക്കറും, മേഘാലയയുടെ മുൻ മുഖ്യമന്ത്രിയുമായി പ്രവർത്തിച്ചിട്ടുണ്ട്. നാഷണലിസ്റ്റ് കോൺഗ്രസ് പാർട്ടിയുടെ സഹസ്ഥാപകരിലൊരാളായ സാങ്മ 6,7,8,10,11,12,13,14 എന്നീ ലോക്‌സഭകളിൽ അംഗമായിരുന്നു. ഇപ്പോൾ മേഘാലയയിലെ വെസ്റ്റ് ഗാറോ ഹിൽസ് ജില്ലയിലെ തുറ നിയമസഭാമണ്ഡലത്തിൽ നിന്നുള്ള സാമാജികനാണു് . 2012-ലെ ഇന്ത്യൻ രാഷ്ട്രപതി തെരഞ്ഞെടുപ്പിൽ ഇദ്ദേഹം സ്വതന്ത്രനായി മത്സരിച്ചു. ഹൃദയാഘാതത്തെത്തുടർന്ന് 2016 മാര്ച്ച് 4 നു അന്തരിച്ചു

1973-ൽ മേഘാലയ പ്രദേശ് യൂത്ത് കോൺഗ്രസ്സിന്റെ വൈസ് പ്രസിഡന്റായി. അടുത്ത വർഷം ജനറൽ സെക്രട്ടറിയും 1975 മുതൽ 1980 വരെ മേഘാലയ പ്രദേശ് കോൺഗ്രസ്സ് കമ്മിറ്റിയുടെ ജനറൽ സെക്രട്ടറിയായിരുന്നു.
1977-ൽ തുറ മണ്ഡലത്തിൽ നിന്നും ആറാം ലോക്‌സഭയിലേയ്ക്ക് തെരഞ്ഞെടുക്കപ്പെട്ടു. തുടർന്ന് പതിനാലാം ലോക്‌സഭ വരെ അതേ സീറ്റിലിരുന്നു (ഒൻപതാം ലോക്‌സഭയൊഴിച്ച്). 1988 മുതൽ 1990 വരെ മേഘാലയ മുഖ്യമന്ത്രിയായിരുന്നു. 1991-ൽ വീണ്ടും ലോക്‌സഭയിലേയ്ക്ക് തെരഞ്ഞെടുക്കപ്പെട്ടു. പിന്നീട് 1996 വരെ ലോക്‌സഭാ സ്പീക്കർ ആകുന്നതുവരെ അതേപദവിയിൽ തുടർന്നു. 
സോണിയ ഗാന്ധിയുടെ നേതൃത്വത്തിനെതിരായി കോൺഗ്രസ്സിനുള്ളിലെ സമരത്തിന് നേതൃത്വം കൊടുത്തുവെന്ന കാരണത്താൽ 1999 മെയ് 20-ന് ശരദ് പവാറിനും താരിഖ് അൻവറിനുമൊപ്പം സാങ്മയെ കോൺഗ്രസ്സിൽ നിന്നും പുറത്താക്കി. തുടർന്ന് ഇവർ മൂവരും കൂടിച്ചേർന്ന് 1999-ൽ നാഷണലിസ്റ്റ് കോൺഗ്രസ് പാർട്ടി (എൻ.സി.പി.) രൂപീകരിച്ചു.

ശരദ് പവാർ സോണിയാഗാന്ധിയുമായി വീണ്ടും അടുത്തതോടെ 2004 ജനുവരിയിൽ എൻ.സി.പി യിൽ പിളർപ്പുണ്ടായി. പിന്നീട് തൃണമൂൽ കോൺഗ്രസ് നേതാവായ മമത ബാനർജിയുമായി കൂട്ടുകൂടി നാഷണലിസ്റ്റ് തൃണമൂൽ കോൺഗ്രസ്സ് രൂപീകരിച്ചു.

ലോക്‌സഭാ സീറ്റിൽ നിന്നും 2005 ഒക്ടോബർ 10-ന് രാജിവെച്ചു. പിന്നീട് 2006 ഫെബ്രുവരിയിൽ എൻ.സി.പി. സ്ഥാനാർത്ഥിയായി വീണ്ടും തെരഞ്ഞെടുക്കപ്പെട്ടു.
നിലവിലെ രാഷ്ട്രപതിയായ പ്രണബ് മുഖർജിക്കെതിരായി സാങ്മ രാഷ്ട്രപതി തെരഞ്ഞെടുപ്പിൽ മത്സരിച്ചു. എ.ഐ.എ.ഡി.എം.കെ യും ബി.ജെ.ഡിയുമാണ് സാങ്മയെ രാഷ്ട്രപതി സ്ഥാനത്തേയ്ക്ക് നാമനിർദ്ദേശം ചെയ്തത്. തുടർന്ന് ബി.ജെ.പി. യും. 2012 ജൂലൈ 23-ന് ഫലം വന്നപ്പോൾ സാങ്മ തോറ്റു. മുൻ കേന്ദ്രമന്ത്രിയും ആദിവാസി നേതാവുമായ അരവിന്ദ് നേതം സാങ്മയെ പിന്തുണച്ചുകൊണ്ട് രംഗത്ത് വന്നത് ശ്രദ്ധിക്കപ്പെട്ടു.

2013 ജനുവരി 5-ന് നാഷനൽ പീപ്പിൾസ് പാർട്ടി (എൻപിപി) എന്ന പുതിയ രാഷ്ട്രീയ കക്ഷി സാങ്മ രൂപീകരിച്ചു. പുസ്തകമാണ് പുതിയ പാർട്ടിയുടെ ചിഹ്നം. ബി.ജെ.പി. യുടെ നേതൃത്വത്തിലുള്ള എൻഡിഎയിൽ ചേർന്നു പ്രവർത്തിക്കാനാന് സാങ്മയുടെ പദ്ധതി.



</doc>
<doc id="198137" url="https://ml.wikipedia.org/wiki?curid=198137" title="മകരക്കൊയ്ത്ത്">
മകരക്കൊയ്ത്ത്

വൈലോപ്പിളളി ശ്രീധര മേനോന്റെ പ്രസിദ്ധ കാവ്യ സമാഹാരങ്ങളിലൊന്നാണ് മകരക്കൊയ്ത്ത് . കേരളത്തിന്റെ വൈവിധ്യമാർന്ന സംസ്‌കാരചിഹ്നങ്ങളും താളങ്ങളും സമന്വയിക്കുന്ന എൺപത്‌ കവിതകളുടെ സമാഹാരമാണിത്. 1980 ൽ പ്രസിദ്ധീകരിച്ചു.
മകരക്കൊയ്ത്തിലെ കവിതകളിൽ പലതിന്റെയും പശ്ചാത്തലം തൃശൂർ പട്ടണമോ സമീപസ്ഥലങ്ങളോ ആണ്.അങ്ങനെയാവാൻ കാരണം അവിടെയാണ് താൻ വസിക്കുന്നത് എന്നുമാത്രമല്ല മനുഷ്യരെ സ്‌നേഹിക്കുന്നതുപോലെ സ്ഥലങ്ങളെയും സ്‌നേഹിക്കുന്നതുകോണ്ടാണെന്ന് ആമുഖത്തിൽ കവി പറയുന്നു.മനുഷ്യരെയെന്നപോലെ അടുത്ത് പരിചയിക്കുന്ന സ്ഥലങ്ങളേയും ശകാരിക്കുകയും വിമർശിക്കുകയും ചെയ്യുന്നത് തന്റെ ഒരു സവിശേഷമായ മാനസികപ്രവണതയാണെന്നും കവി വെളിപ്പെടുത്തുന്നു. 



</doc>
<doc id="198142" url="https://ml.wikipedia.org/wiki?curid=198142" title="സിലിയോപാഗുരസ് ഗ്രാൻഡിസ്">
സിലിയോപാഗുരസ് ഗ്രാൻഡിസ്

ഞണ്ടുകളിലെ ഡിയോജെനിഡെ കുടുംബത്തിലെ സിലിയോപാഗുരസ് എന്ന ജനുസ്സിൽ കേരളതീരത്തുനിന്നും കണ്ടെത്തിയ ഒരിനമാണ് സിലിയോപാഗുരസ് ഗ്രാൻഡിസ് - Ciliopagurus grandis. കേരള സർവകലാശാലയിലെ അക്വാട്ടിക് ബയോളജി വിഭാഗമാണ് 2012-ൽ കൊല്ലം ജില്ലയിലെ ശക്തികുളങ്ങര ഭാഗത്ത് കടലിൽ 15 മീറ്റർ ആഴത്തിൽ നിന്നും ഇവയെ കണ്ടെത്തിയത്. ഇന്ത്യൻ മഹാസമുദ്രത്തിൽ സിലിയോപാഗുരസ് ജനുസ്സിൽ ഉൾപ്പെടുന്ന 17 വിഭാഗങ്ങളാണ് കണ്ടെത്തിയിട്ടുള്ളത്. ഇതിൽ ഏറ്റവും വലിപ്പമേറിയ ഇനമാണ് ഇത്. ("ഗ്രാൻഡിഡ്" എന്ന ലാറ്റിൻ വാക്കിന്റെ അർഥം വലുത് എന്നാണ്) 

ഓറഞ്ച് നിറത്തിലുള്ള ശരീരവും കാലുകളിൽ നെടുകെയുള്ള ചുവപ്പു വരകളുമാണ് ഇവയുടെ പ്രത്യേകത. 


</doc>
<doc id="198147" url="https://ml.wikipedia.org/wiki?curid=198147" title="ജിയാൻ ലുഗി ബഫൺ">
ജിയാൻ ലുഗി ബഫൺ

ഇറ്റാലിയൻ ഫുട്ബോൾ ഗോൾകീപ്പറാണു ജിയാൻ ലുഗി 'ജിജി' ബഫൺ ("ഇറ്റാലിയൻ ഉച്ചാരണം-[ˈdʒidʒi bufˈfon]"ജനനം:28 ജനവരി 1978, കരാര, ഇറ്റലി.) ബഫണിനെ ലോകത്തിലെ ജീവിച്ചിരിയ്ക്കുന്ന ഏറ്റവും മികച്ച 125 ഫുട്ബോൾ കളിക്കാരിൽ ഒരാളായി പെലെ തിരഞ്ഞെടുത്തിട്ടുണ്ട്. IFFHS(International Federation of Football History & Statistics)ബഫണിനെ ഏറ്റവും മികച്ച ഗോൾകീപ്പർ ആയി നാലു പ്രാവശ്യവും 21-ാ നൂറ്റാണ്ടിലെ ഗോൾകീപ്പറായും തിരഞ്ഞെടൂക്കുകയുണ്ടായി. ഇപ്പോൾ ഇറ്റലി ദേശീയ ടീമിന്റെ ക്യാപ്റ്റനാണ്.


</doc>
<doc id="198156" url="https://ml.wikipedia.org/wiki?curid=198156" title="നികാനോർ പാർറാ">
നികാനോർ പാർറാ

ചിലിയിലെ ജനകീയ കവികളിൽ ഒരാളാണ് നികാനോർ പാർറാ( Nicanor Parra Sandoval ;ജനനം 5 സെപ്റ്റംബർ 1914). സ്പാനിഷ് സാഹിത്യ പുരസ്കാരമായ സെർവാന്തെസ് പ്രൈസ് നേടിയിട്ടുണ്ട്.
അകവിത/പ്രതികവിത എന്നാണ് പാർറ തന്റെ കവിതയുടെ വിശേഷിപ്പിച്ചത്. പാരമ്പര്യകവിതയുടെ ഭാവഗീതസ്വഭാവത്തെ തകർക്കുന്നതാണ് അകവിത/പ്രതികവിത. ഫെർണാണ്ടൊ അലഗ്രിയേയെപ്പോലുള്ള ചിലിയൻ വിമർശകർ മൂന്ന് ഘടകങ്ങളെ ആശ്രയിച്ചു നിൽക്കുന്നതാണ് അകവിത/പ്രതികവിത എന്ന് വിശേഷിപ്പിച്ചു കണ്ടിട്ടുണ്ട്. 

1. അത് ആഖ്യാന പരമാണ്. 

2. അത് ഹാസ്യാത്മകമാണ്. 

3. അത് ആഢ്യഭാഷയെ തിരസ്‌കരിക്കുന്നു.

വിഷയത്തിന് അനുസൃതമായ ഒരു വികാരദ്രവ്യമല്ല ഭാഷ എന്ന തിരിച്ചറിവാണ് അകവിതയുടെ/പ്രതികവിതയുടെ അടിസ്ഥാന ഘടകമെന്ന് എഡിത്ത്-ഗ്രോസ്മാൻ. പാർറ തന്നെയും പല ഘട്ടത്തിൽ അകവിത/പ്രതികവിത എന്തെന്ന് വിശദീകരിക്കാൻ മുതിർന്നു. “ആന്റി പോയംസി”ന്റെ മുൻകുറിപ്പിലും നെരൂദയ്ക്ക് താൻ അധ്യാപകനായ സർവ്വകലാശാലയിൽ സ്വീകരണം നടങ്ങുന്ന ചടങ്ങിൽ നടത്തിയ, പിൽക്കാലത്ത് പ്രശസ്തമായ, പ്രഭാഷണത്തിലും ആ ശ്രമങ്ങൾ കാണാം. അകവിത/പ്രതികവിത എന്നത് ഒരു കണ്ടുപിടിത്തമല്ലെന്നും അത് സമാന്തരമായ ഒരു ഒഴുക്കാണെന്നും പാർറ പറഞ്ഞു വയ്ക്കുന്നുണ്ട്. പിന്നീട് ചിലർ ഷേക്സ്പിയർ വരെ അകവിത/പ്രതികവിതകളുടെ ഉറവിടം തേടി പോകുന്നുമുണ്ട്. എങ്കിലും അകവിത/പ്രതികവിത എന്തെന്ന് പാറയുടെ കവിത പറയും.

1937ൽ പുറത്തിറക്കിയ ‘സോങ് ബുക് വിത്തൗട്ട് നെയിം’ എന്ന ആദ്യ കവിതാസമാഹാരം തന്നെ സാഹിത്യലോകത്ത് ഏറെ ശ്രദ്ധിക്കപ്പെട്ടു. 25ലധികം കവിതാസമാഹാരങ്ങൾ വേറെയും പുറത്തിറക്കിയിട്ടുണ്ട്.രണ്ടുതവണ ദേശീയ സാഹിത്യ പുരസ്കാരം കരസ്ഥമാക്കിയിട്ടുള്ള പേര നൊബേൽ അവാർഡിനും നാമനിർദ്ദേശം ചെയ്യപ്പെട്ടിട്ടുണ്ട്. 



</doc>
<doc id="198158" url="https://ml.wikipedia.org/wiki?curid=198158" title="സൗരവ് കുമാർ ചാലിഹ">
സൗരവ് കുമാർ ചാലിഹ

സാഹിത്യ അക്കാദമി പുരസ്‌ക്കാര ജേതാവും പ്രശസ്ത അസാമീസ് ചെറുകഥാകൃത്തുമാണ് സൗരവ് കുമാർ ചാലിഹ.
സുരേന്ദ്ര നാഥ് മേധി എന്നാണ് ചാലിഹയുടെ യഥാർത്ഥ പേര്. ചെറുകഥാ സമാഹാരമായ 'ഗോലാം' 1974ൽ അദ്ദേഹത്തിന് സാഹിത്യ അക്കാദമി പുരസ്‌ക്കാരം നേടിക്കൊടുത്തിരുന്നു. ഗോലാമിന് 1995ലെ അസം വാലി സാഹിത്യ പുരസ്‌ക്കാരവും ലഭിച്ചിരുന്നു. 1962ലെ അശാന്ത ഇലക്‌ട്രോൺ എന്ന ചെറുകഥ വളരെ അധികം ശ്രദ്ധ പിടിച്ചു പറ്റിയിരുന്നു.അദ്ദേഹത്തിന്റെ പല കഥകളും മലയാളം, ഇംഗഌഷ്, ബംഗാളി, ഹിന്ദി, തെലുങ്കു എന്നീ ഭാഷകളിലേക്ക് മൊഴിമാറ്റം ചെയ്യപ്പെട്ടിട്ടുണ്ട്.



</doc>
<doc id="198161" url="https://ml.wikipedia.org/wiki?curid=198161" title="ദയ (ചലച്ചിത്രം)">
ദയ (ചലച്ചിത്രം)

എം.ടി. തിരക്കഥയെഴുതി വേണു സംവിധാനം ചെയ്ത് 1998-ൽ പുറത്തിറങ്ങിയ മലയാളചലച്ചിത്രമാണ് ദയ. "ആയിരത്തൊന്നു രാവുകളിലെ" ഒരു കഥയെ ആസ്പദമാക്കി എം.ടി. രചിച്ച "ദയ എന്ന പെൺകുട്ടി" എന്ന നോവലിന്റെ ചലച്ചിത്രാവിഷ്കാരമാണ് ഈ ചിത്രം. മഞ്ജു വാര്യരാണ് ഈ ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. ഛായാഗ്രാഹകനായ വേണു സംവിധാനം ചെയ്ത ആദ്യ ചലച്ചിത്രമാണിത്. മികച്ച നവാഗത സംവിധായകനുള്ള ദേശീയ-സംസ്ഥാന പുരസ്കാരങ്ങൾ ഈ ചിത്രത്തിലൂടെ വേണുവിന് ലഭിച്ചു. ഇവയുൾപ്പെടെ മൂന്ന് ദേശീയ ചലച്ചിത്രപുരസ്കാരങ്ങളും അഞ്ച് സംസ്ഥാന ചലച്ചിത്രപുരസ്കാരങ്ങളും ഈ ചിത്രം നേടി.





</doc>
<doc id="198172" url="https://ml.wikipedia.org/wiki?curid=198172" title="ഹോണോറെ ഡി ബൽസാക്">
ഹോണോറെ ഡി ബൽസാക്

പത്തൊൻപതാം നൂറ്റാണ്ടിലെ ഫ്രഞ്ച് നോവലിസ്റ്റും, നാടകകൃത്തും ആയിരുന്നു ഹോണോറെ ഡി ബൽസാക് ( Honoré de Balzac) ഉച്ചാരണം: [ɔ.nɔ.ʁe d(ə) bal.zak] (ജനനം: 20 മേയ് 1799; മരണം: 18 ആഗസ്റ്റ് 1850). ഇദ്ദേഹത്തിന്റെ പ്രധാന കൃതി ലാ കോമെഡീ ഹുമേൺ എന്ന സമാഹാരമാണ്. ഇതിൽ നോവൽ, നിരൂപണം, ചെറുകഥകൾ എന്നിവയുൾപ്പെടെ 91 പൂർണ രചനകളും 46 അപൂർണ രചനകളും ഉണ്ട്. ബൽസാക് നെപ്പോളിയന്റെ പതനത്തിനു ശേഷമുള്ള പത്തൊമ്പതാം നൂറ്റാണ്ടിലെ ഫ്രാൻസിലെ സാമൂഹ്യ ജീവിതത്തിന്റെ വിശാലദൃശ്യം ഈ കൃതിയിൽ വരച്ചു കാട്ടുന്നു. സൂക്ഷ്മ നിരീക്ഷണപാടവവും, വസ്തുനിഷ്ഠമായ ആഖ്യാന ശൈലിയും ബൽസാക് കൃതികളെ ശ്രദ്ധേയമാക്കുന്നു. സങ്കീർണ്ണവ്യക്തിത്വവും, സദാചാരമൂല്യങ്ങളോടുള്ള സമീപനത്തിൽ ആശയഭിന്നതയും (moral ambiguity) പ്രകടിപ്പിച്ച പച്ച മനുഷ്യർ ആയിരുന്നു ബൽസാക്കിന്റെ കഥാപാത്രങ്ങൾ. ഇതു മൂലം ഇദ്ദേഹം യുറോപ്യൻ സാഹിത്യത്തിലെ യഥാർത്ഥ്യ പ്രസ്ഥാനത്തിന്റെ സ്ഥാപകരിൽ ഒരാളായി കരുതപ്പെടുന്നു . ഇംഗ്ലീഷ് എഴുത്തുകാരൻ സോമർസെറ്റ് മോം "പത്തു നോവലുകളും അവയുടെ എഴുത്തുകാരും" (Ten Novels and Their Authors, 1954) എന്ന നിരൂപണരചനയിൽ ബൽസാക്കിനെ ലോകം കണ്ട എറ്റവും പ്രതിഭാശാലിയായ നോവലിസ്റ്റ് എന്നു വിശേഷിപ്പിച്ചു. 

പിന്നീടു വന്ന ഒരുപാട് എഴുത്തുകാർക്കും, ചിന്തകർക്കും ബൽസാക് പ്രചോദനം ആയി. അദ്ദേഹത്തിന്റെ കൃതികൾ മാർസെൽ പ്രൂസ്ത്, എമിൽ സോള, ചാൾസ് ഡിക്കൻസ്, എഡ്ഗാർ അല്ലൻ പോ, ദസ്തയേവ്സ്കി, ഗുസ്താവ് ഫ്ലോബേർ, ബെനിറ്റോ പെരേസ് ഗാൾദോസ്, മേരി കോറെല്ലി, ഹെൻറി ജെയിംസ്, വില്യം ഫാക്ക്നർ, ജാക്ക് കെറൂവാക്ക്, ഇറ്റാലൊ കൽവീനൊ, ഫ്രെഡറിക് എംഗൽസ്, കാൾ മാർക്സ് എന്നിവരെ സ്വാധീനിച്ചു. ബൽസാക്കിന്റെ കൃതികൾ അനേകം ഭാഷകളിലേയ്ക്ക് തർജ്ജുമ ചെയ്യപ്പെട്ടിട്ടുണ്ട്. പലതും ചലച്ചിത്രങ്ങൾക്ക് അവലംബം ആയിട്ടുമുണ്ട്.

ഹൊണൊറെ ബൽസാക് 1799 മേയ് 20-ന് ൽ ഫ്രാൻസിലെ ടൂർസ് നഗരത്തിൽ ജനിച്ചു. പിതാവ് ബെർണാർഡ് ഫ്രാൻസ്വാ ബൽസാ(Bernard-François Balssa) ഒരു വക്കീൽ ആയിരുന്നു. പാവപ്പെട്ട കുടുംബത്തിൽ ജനിച്ച് കഠിനാധ്വാനം വഴി ഉയർന്നു വന്ന ആളായിരുന്നു അദ്ദേഹം. ബെർണാർഡ് ഫ്രാൻസ്വാ അൻപത് വയസ്സ് ഉള്ളപ്പോൾ പതിനെട്ടു വയസ്സുകാരിയായ ഹൊണോറെയുടെ മാതാവ്, അന്ന ഷാർലൊ-ലോർ സല്ലാംബിയെയെ (Anne-Charlotte-Laure Sallambier) കല്യാണം കഴിച്ചു. ഇവരുടെ രണ്ടാമത്തെ കുട്ടിയായിരുന്നു ഹൊണൊറെ. ആദ്യം പിറന്ന ആൺകുട്ടി ഒരു മാസം കഴിഞ്ഞപ്പോൾ മരിച്ചു പോയി. അക്കാലത്തെ ഫ്രാൻസിൽ, കുട്ടികളെ മുലയൂട്ടാനായി ജനിച്ച ഉടനെ വാടക-വളർത്തമ്മമാരെ ഏല്പിക്കുന്നത് സാമ്പത്തിക സഥിതിയുള്ള കുടുംബങ്ങളിലെ ഒരു സമ്പ്രദായം ആയിരുന്നു . അങ്ങനെ ഹൊണൊറെയും ഇളയ സഹോദരി ലോറയും വീട്ടിൽ നിന്നകലെ നാലു വർഷം വളർത്തമ്മയുടെ അടുത്തായിരുന്നു. തിരിച്ച് വീട്ടിൽ വന്നപ്പോൾ അച്ഛനമ്മമാർ അധികം അടുപ്പം കാണിക്കാതിരുന്നത് ഹൊണൊറെയെ മാനസികമായി ബാധിച്ചിരുന്നു.

എട്ടു വയസ്സ് ഉള്ളപ്പോൾ ഹൊണൊറെയെ വെൻഡോം(Vendôme) എന്ന പട്ടണത്തിലെ ഒററ്റൊറിയൻ (Oratory of Jesus) പാതിരിമാർ നടത്തുന്ന ഒരു ബോർഡിങ്ങ് സ്കൂളിൽ ചേർത്തു. ഇവിടെ അദ്ദേഹം ഏഴു കൊല്ലം പഠിച്ചു. കാണാപ്പാഠം രീതിയിൽ ഉള്ള പഠന ശൈലിയോട് ഒത്തു പോവാൻ പറ്റാത്തതു കൊണ്ട് ഹൊണോറെക്ക് ഒരുപാട് ശിക്ഷയും പീഡനങ്ങളും അനുഭവിക്കേണ്ടി വന്നു. ഈ വിദ്യാലയത്തിലെ താമസവും, ശിക്ഷകളും ഹൊണൊറെയെ ശാരീരികമായി തളർത്തി. വേദനകളും, ഒറ്റപ്പെടലും തരണം ചെയ്യാൻ ഹൊണൊറെ കണ്ടെത്തിയ മാർഗ്ഗം വായന ആയിരുന്നു. അദ്ദേഹം കൈയിൽ കിട്ടുന്നത് എന്തും വായിച്ചു സമയം ചിലവഴിച്ചു. ഒന്നും കിട്ടാത്ത അവസ്ഥകളിൽ നിഘണ്ടു വരെ വായിക്കുന്നതിൽ ആനന്ദം കണ്ടെത്തി.

ഹൊണൊറെക്ക് പതിനഞ്ച് വയസ്സ് ഉള്ളപ്പോൾ ബൽസാക് കുടുംബം പാരിസിലേയ്ക്ക് താമസം മാറി. അവിടെ രണ്ടു വർഷം സ്വകാര്യ അധ്യയനം നടത്തി. ഇക്കാലത്ത് ഹൊണോറെ ഒരിക്കൽ ഒരു പാലത്തിൽ നിന്ന് നദിയിലേയ്ക്ക് ചാടി ആത്മഹത്യ ചെയ്യാൻ ശ്രമിച്ചെങ്കിലും മരിക്കാതെ രക്ഷപെട്ടു. 1816 - ൽ ഹൊണൊറെ സൊർബൊൺ യുണിവെർസിറ്റിയിൽ ചേർന്നു. അവിടെ പ്രമുഖരും പ്രശസ്തരും ആയ അധ്യാപകരുടെ കീഴിൽ അഭ്യസിക്കാൻ ഭാഗ്യമുണ്ടായി. സർവകലാശാല വിദ്യാഭ്യാസം പൂർത്തിയായപ്പോൾ ഹൊണൊറെ അച്ഛ്റെ നിർബന്ധപ്രകാരം കുടുംബ സുഹൃത്ത് വിക്ടർ പാസ്സെ എന്ന വക്കീലിന്റെ ഓഫീസിൽ മൂന്നു വർഷം ജൂനിയർ ആയി പ്രാക്റ്റീസ് ചെയ്തു. പരിശീലനം കഴിഞ്ഞപ്പോൾ വിക്ടർ പാസ്സെ ഹൊണോറെയെ സീനിയർ പാർട്ട്നർ ആക്കാമെന്നു പറഞ്ഞെങ്കിലും അദ്ദേഹം ആ ക്ഷണം നിരസിക്കയും താൻ ഒരു എഴുത്തുകാരനാവാൻ പോവുകയാണെന്നു പ്രഖ്യാപിക്കുകയും ചെയ്തു. ഈ പ്രഖ്യാപനം ബൽസാക്കിന്റെ മാതാപിതാക്കളെ അരിശം പിടിപ്പിച്ചതിനാൽ, അദ്ദേഹത്തിന് വീട്ടിൽ നിന്നു മാറി താമസിക്കേണ്ടിയും വന്നു.
ബൽസാക് ആദ്യമായി എഴുതിയത് ലാ കൊർസൈർ എന്ന ഓപ്പറയുടെ തിരക്കഥ (libretto) ആയിരുന്നു. ഇത് അവതരിപ്പിക്കാൻ ഒരു സംഗീത സ്ംവിധായകനെ കിട്ടാൻ ബുദ്ധിമുട്ടാവും എന്ന് മനസ്സിലായതൊടെ ബൽസാക് ഓപ്പറ വിട്ട് നാടകരചനയിലേയ്ക്കു തിരിഞ്ഞ്, ക്രോംവെൽ എന്ന ദുരന്തനാടകം എഴുതി. ഈ നാടകവും അധികം ജനശ്രദ്ധ നേടിയില്ല. പിന്നീട് ബൽസാക്, അഗസ്തെ ലെപ്വാറ്റെവിൻ (Auguste Lepoitevin) എന്ന സാഹിത്യ ഏജന്റ് (Literary agent) മുഖേന കുറെ ചെറുകഥകളും, ചെറു നോവലുകളും പ്രസിദ്ധീകരിച്ചു. കച്ചവട ഉദ്ദേശത്തോടെ എഴുതിയ നിലവാരം കുറഞ്ഞ കൃതികൾ ആയിരുന്നു അവ. പലവിധം തൂലികാനാമങ്ങളിൽ ആയിരുന്നു പ്രസിദ്ധീകരണം. 

ബൽസാക് ഇതിനിടയിൽ കുറെ ബിസിനസ്സ് സംരംഭങ്ങൾ തുടങ്ങിയെങ്കിലും അവ ദയനീയമായി പരാജയപ്പെട്ടു. ഇതു മൂലം 'തരക്കേടില്ലാത്ത' കട ബധ്യതകളും അദ്ദേഹത്തിനു ഉണ്ടായി. കുറെ "പോട്ട് ബോയിലർ" കൃതികൾ എഴുതിയതിനു ശേഷം 1831-ൽ ഇദ്ദേഹത്തിനു ജീവിതത്തിൽ വഴിത്തിരിവുണ്ടാക്കിയ ഒരു ആശയം മനസ്സിൽ ഉദിച്ചു. ആ ആശയമായിരുന്നു "ലാ കോമെഡീ ഹുമേൺ" എന്ന ബ്രഹ്മാണ്ഡ കൃതി.

ലാ കോമെഡീ ഹുമേൺ 91 പൂർണരചനകളും 45 അപൂർണരചനകളും ചേർന്ന ഒരു ശേഖരമാണ്. ഒരോ കൃതിയും സ്വന്തം നിലയിൽ പൂർണതയുള്ള നോവലോ ചെറുകഥയൊ ഒക്കെയാണ്. ഇവ ചേരുമ്പോഴാകട്ടെ അന്നത്തെ ഫ്രെഞ്ച് സാമൂഹ്യജീവിതത്തിന്റെ ബൃഹത്തായ ചിത്രമാകുന്നു. ചില കഥാപാത്രങ്ങൾ പല നോവലുകളിലും ആവർത്തിച്ചു പ്രത്യക്ഷപ്പെടുന്നു. ഈ പരമ്പരയിലെ ആദ്യ കൃതി ഫ്രഞ്ച് വിപ്ലവം പശ്ചാത്തലം ആക്കി രചിച്ച "ലെ ഷൊവാൻ" (Les Chouans) എന്ന നോവൽ ആയിരുന്നു. 1829 ൽ പ്രസിദ്ധീകരിച്ച ഈ കൃതി ബൽസാക് തന്റെ സ്വന്തം പേരിൽ എഴുതിയ ആദ്യത്തെ രചന ആയിരുന്നു. (അതിനു മുൻപ് അദ്ദേഹം എഴുതിയതെല്ലാം തൂലികാനാമങ്ങളിൽ ആയിരുന്നു.) ഈ നോവലിന്റെ വിജയം ബൽസാകിനെ ഫ്രാൻസിലെ അറിയപ്പെടുന്ന എഴുത്തുകാരിൽ ഒരാളാക്കി. 1830 മുതൽ 1832 വരെ അദ്ദേഹം എൽ വെർഡുഗോ, La Peau de Chagrin എന്നീ നോവലുകൽ എഴുതി. 1833-ലാണ് വൻവിജയമായിത്തീർന്ന Eugénie Grandet പ്രസിദ്ധീകരിച്ചത്, ഈ നോവലാണ് നിരൂപകരുടെ അഭിപ്രായത്തിൽ ബൽസാകിന്റെ എറ്റവും ഉദാത്തമായ സൃഷ്ടി. 1835 ൽ പ്രസിദ്ധീകരിച്ച Le Père Goriot ആണ് അടുത്ത വൻ വിജയം.

ബൽസാകിന്റെ ബിസിനസ്സ് സംരംഭങ്ങളും എഴുത്തിനൊപ്പം നടന്നുകൊണ്ടിരുന്നു. സാർഡിനിയിൽ പഴയ റോമൻ ഖനികളിലെ അവശിഷ്ടങ്ങൾ സംസ്കരിച്ച് സ്വർണ്ണം വേർതിരിച്ചെടുക്കുക, പ്രിന്റിങ്ങ് പ്രസ്സ്, രണ്ട് ആനുകാലിക പ്രസിദ്ധീകരണങ്ങൾ (Chronique de Paris, Revue Parisienne) എന്നീ സംരംഭങ്ങൾ പരാജയപ്പെട്ട് വൻ നഷ്ടങ്ങൾ ഉണ്ടാക്കിയതേയുള്ളു. 'അത്യാവശ്യം' കടവും കയറി. ഈ തിക്താനുഭവങ്ങൾ 1843 ൽ ഇറങ്ങിയ Illusions Perdues (നഷ്ടസ്വപ്നങ്ങൾ) എന്ന നോവലിനു പ്രചോദനമായി. പിന്നെ 1847 ൽ Le Cousin Pons ഉം , 1848 ൽ La Cousine Bette യും പ്രസിദ്ധീകരിച്ചു.

1832 ൽ ബൽസാകിനു റഷ്യയിലെ ഒഡെസ്സായിൽ നിന്ന് "L'Étrangère" (അജ്ഞാത) എന്ന പേരിൽ ഒരു ആരാധിക എഴുതിയ ഒരു കത്ത് കിട്ടി. ഈ കത്ത് എഴുതിയത് ഇവലീന ഹൻസ്കാ (Ewelina Hańska) എന്ന പോളണ്ടുകാരി യുവതി ആയിരുന്നു. ഇതിനു മറുപടിയായി ബൽസാക് 'ഗസറ്റ്-ഡി-ഫ്രാൻസ്' പത്രത്തിൽ ഒരു പരസ്യം ഇട്ടു എങ്കിലും ഇവലീന അത് കണ്ടിരിക്കാൻ വഴിയില്ല എന്നാണ് പിൽക്കാല സംഭവങ്ങളിൽ നിന്നു മനസ്സിലാവുന്നത്. ആ വർഷം ഇവലീന ബൽസാകിനു വീണ്ടും കത്തുകൾ എഴുതി. ഇവയിൽ, അവർ തമ്മിൽ ഒരിക്കലും കണ്ടു മുട്ടുകയില്ല "നിനക്ക് ഞാൻ അജ്ഞാത മാത്രം ആയിരിക്കും, എപ്പൊഴും!" എന്ന് അവൾ എഴുതുമായിരുന്നു. നവംബർ മാസത്തിൽ എഴുതിയ കത്തിൽ ഇവലീന ഒരു കാര്യം കൂടി എഴുതി: ബൽസാക്കിനു മറുപടി എഴുതാൻ ആഗ്രഹമുണ്ടെങ്കിൽ 'ലാ-ക്വോത്തിദിയേൻ' എന്ന പത്രത്തിൽ "L'É-യ്ക്ക് H.B-യിൽ നിന്ന്." എന്ന വാക്കുകൾ മാത്രം ഉള്ള ഒരു പരസ്യം ഇടുക. ബൽസാക് ആരാധിക പറഞ്ഞ പോലെ ചെയ്യുകയും, അടുത്ത കത്തിൽ ഇവലീന, ബൽസാകിന്റെ മറുപടികൾ വാങ്ങി സുരക്ഷിതമായി എത്തിക്കാൻ ഒരു സന്ദേശവാഹകനെ ഏർപ്പാടാക്കിയ വിവരം അറിയിക്കുകയും ചെയ്തു. അങ്ങനെ കത്തുകളിലൂടെ അവരുടെ സൗഹൃദം വളർന്നു. അടുത്ത വർഷം എഴുതിയ ഒരു കത്തിൽ താൻ ഭർത്താവിനൊപ്പം സ്വിറ്റ്സർലാന്റ് സന്ദർശിക്കുന്നുണ്ടെന്നും കണ്ടുമുട്ടാൻ ആഗ്രഹമുണ്ടെന്നും അറിയിച്ചു. ഉടനെ തന്നെ ബൽസാക് സ്വിറ്റ്സർലാന്റ് യാത്രക്കു ഉള്ള ഒരുക്കങ്ങൾ തുടങ്ങി; കൂടാതെ ആദ്യമായി തന്റെ പ്രേമം ഇവലീനയെ അറിയിച്ചു.

1833 സെപ്റ്റംബർ മാസം ഇരുപത്തഞ്ചാം തീയതി സ്വിറ്റ്സർലാന്റിലെ 'ന്യൂഷറ്റെൽ' തടാകത്തിനു സമീപമുള്ള ഒരു സ്ഥലത്ത് വച്ച് അവർ കണ്ടുമുട്ടി. ബൽസാക് നേരത്തെ നിശ്ചയിച്ച സ്ഥലത്ത് വന്നപ്പോൾ, തന്റെ പുസ്തകങ്ങളിലൊന്നു വായിച്ചു കൊണ്ടിരുന്ന ഒരു യുവതിയെ അദ്ദേഹം കണ്ടു. അവളുടെ സൗന്ദര്യത്തിൽ ബൽസാക് മയങ്ങിപ്പോയി; ആ യുവതി ഇവലീന ആയിരുന്നു. ഇവലീനയ്ക്കും ബൽസാക്കിനെ ഇഷ്ടമായി. പിന്നീട് അനേകം കണ്ടുമുട്ടലുകളിലൂടെ അവരുടെ പ്രണയം വളർന്നു. ഇവലീനയെക്കാൾ 20 വയസ്സിനു മൂത്ത വക്ലാ ഹാൻസ്കി എന്ന പോളിഷ് പ്രഭു ആയിരുന്നു ഇവലീനയുടെ ഭർത്താവ്. ഇദ്ദേഹം 1841 ൽ മരിച്ചു. 1843 ൽ ബൽസാക് സെയിന്റ് പീറ്റ്ർസ്ബർഗിലെത്തി ഇവലീനയെ കണ്ടു വിവാഹ അഭ്യർഥന നടത്തി. കോടതി കേസ്, ബൽസാകിന്റെ സാമ്പത്തിക ബാദ്ധ്യതകൾ മുതലായ പ്രശ്നങ്ങൾ കാരണം അവർക്ക് ഉടനേ വിവാഹിതരാകാൻ കഴിഞ്ഞില്ല. ഈ അനിശ്ചിതാവസ്ഥ വർഷങ്ങളോളം നീണ്ടു, അവസാനം 1850 മാർച്ചു മാസത്തിൽ അവർ വിവാഹിതരായി. അപ്പോൾ ഇവലീനയ്ക്ക് 45 വയസ്സും, ബൽസാകിനു 51 വയസ്സും ആയിരുന്നു.

വിവാഹം കഴിഞ്ഞു മാസങ്ങൾക്കകം രണ്ടുപേരും രോഗബാധിതരായി. ഇവലീനയ്ക്ക് പാദങ്ങളിലെ സന്ധി വീക്കവും നീരും, ബൽസാക്കിനു ഹൃദ്രോഗവും ആയിരുന്നു. എവലീന ചികിൽസക്ക് ശേഷം രോഗവിമുക്തയായെങ്കിലും, ബൽസാകിന്റെ രോഗം മൂർഛിച്ചു അദ്ദേഹം പൂർണമായി രോഗശയ്യയിൽ ആയി. ഒടുവിൽ, തന്റെ കല്യാണം കഴിഞ്ഞു അഞ്ചു മാസം കഴിഞ്ഞപ്പോൾ ബൽസാക് മരണമടഞ്ഞു. അദ്ദേഹത്തെ പാരിസിലെ 'ലാക്കേയ്സ്' സിമിത്തേരിയിലാണ് അടക്കം ചെയ്തിരിക്കുന്നത്. അന്ത്യസംസ്കാര ചടങ്ങിൽ പാരിസിലെ പ്രമുഖ എഴുത്തുകാർ പങ്കെടുത്തിരുന്നു.

സൂക്ഷ്മമായ പാശ്ചാത്തല വിവരണവും സങ്കീർണമായ കഥാപാത്രാവിഷ്കാരവും ബൽസാക് കൃതികളുടെ പ്രത്യേകതയാണ്. ബൽസാകിന്റെ കഥാപാത്രങ്ങളിൽ പൂർണമായ നന്മയോ തിന്മയോ ഉള്ളവർ ആരുമില്ല. ഓരോ കഥാപാത്രത്തിനും നന്മതിന്മകൾ ഇടകലർന്ന സ്വഭാവം ആണുള്ളത്. ഈ പാത്രാവിഷ്കാരശൈലിയാണ് ബൽസാകിനെ യുറോപ്യൻ സാഹിത്യത്തിലെ യഥാതഥ്യപ്രസ്ഥാനത്തിന്റെ സ്ഥാപകരിൽ ഒരാളെന്ന നിലയിൽ പ്രസിദ്ധനാക്കിയത്. എമീൽ സോള ബൽസാകിനെ നാച്ചറലിസ്റ്റ് നോവലിന്റെ പിതാവ് എന്ന് വിശേഷിപ്പിച്ചു. റൊമാന്റിക്കുകൾ ലോകം നിറമുള്ള കണ്ണാടിയിലൂടെ നോക്കി കണ്ടപ്പോൾ ബൽസാക് അതിനെ കണ്ണാടി ഇല്ലാതെ കണ്ട്, ജീവിത യാഥാർത്ഥ്യങ്ങളെ നിറഭേദങ്ങൾ ചേർക്കാതെ വരച്ചു കാട്ടി എന്ന് സോള എഴുതി. ബൽസാക് തന്റെ കഥാപാത്രങ്ങളെ ഓരോ സാമൂഹിക വർഗത്തിൽ (social types) പെടുന്നവരായി ചിത്രീകരിച്ചിരുന്നു. കഥാപാത്രങ്ങളെ അദ്ദേഹം കുലീനനായ പട്ടാള ഉദ്യോഗസ്തൻ, അഭിമാനിയായ തൊഴിലാളി, സൂത്രക്കാരനായ കച്ചവടക്കാരൻ, സുന്ദരിയായ അഭിസാരിക എന്നിങ്ങനെ പല തരങ്ങളിൽ പെടുത്തി. ഈ കഥാപാത്രങ്ങളുടെ പെരുമാറ്റം അവർ ഉൾപ്പെടുന്ന തരത്തിനനുസരിച്ചും അതേസമയം ഒരോരുത്തരും അവരവരുടെ വ്യക്തിത്വം നിലനിർത്തിയും ആയിരുന്നു. ഒരു വ്യക്തിയുടെ സ്വഭാവത്തിൽ തന്റെ വർഗഗുണവും, സ്വന്തം വ്യക്തിത്വവും ഒരേസമയത്ത് പ്രതിഫലിച്ചു കാണുന്നത് വളരെ തന്മയത്വത്തോടുകൂടി അവതരിപ്പിക്കാൻ കഴിഞ്ഞത് ബൽസാക്കിന്റെ രചനാപാടവത്തിന്റെ മികവ് ആണ്. പല കഥാപാത്രങ്ങളും വിവിധ നോവലുകളിൽ ആവർത്തിച്ച് പ്രത്യക്ഷപ്പെടുന്നത് കാരണം വായനക്കാരന് കഥാപാത്രങ്ങളോട് ഒരു പ്രത്യേക ആത്മബന്ധം തോന്നാനും ഇവരെ ശരിക്കും ജീവനുള്ള മനുഷ്യർ ആയി കരുതാനും ഉള്ള പ്രേരണ ഉണ്ടാവും. ഇതെല്ലാം കൂടി ചേർത്ത് അനുവാചകനിൽ ഇത് കഥയോ യഥാർത്ഥ സംഭവങ്ങളോ എന്ന ഒരു വിഭ്രമാവസ്ത വരെ ഉണ്ടാക്കുന്നു. 
തുടക്കകാലങ്ങളിൽ ബൽസാകിന്റെ രചനകൾ പൊതുവെ നഷ്ടബോധവും, നിരാശയും നിഴലിക്കുന്നവ ആയിരുന്നു. 1831 ൽ എഴുതിയ ലപ്പൊ ദി ഷഗ്രി (La Peau de chagrin) (en:The Wild Ass's Skin; ml:കാട്ടു കഴുതയുടെ തോൽ) ഇതിന് ഉദാഹരണമാണ്. ഈ നോവലിൽ ബൽസാക് ഫാന്റസിയും (Fantasy), യഥാർഥ ജീവിതത്തിലെ ദുരന്തങ്ങളും വിദഗ്ദ്ധമായി ഇടകലർത്തി കഥ നെയ്യുന്നു. ഈ നോവൽ മൂന്ന് ഭാഗങ്ങൾ ആയി ആണ് എഴുതിയിരിക്കുന്നത്. ലെ ടെലിസ്മാ (Le Talisman) (en: The Talisman; ml:മാന്ത്രിക തോൽ), ലാ ഫെമം സാങ് കേർ (La Femme sans cœur) (en:The woman without a heart;ml: ഹൃദയം ഇല്ലാത്ത പെണ്ണ്), ലാഗൊണീ (L'Agonie) (en:The Agony; ml: പ്രാണവേദന) എന്നിവ ആണ്. ലെ ടെലിസ്മായുടെ പ്രഥമ രംഗം പ്രധാന കഥാപാത്രമായ റാഫേൽ ഡി വലന്റി (Raphael de Valentin) തന്റെ അവസാന സ്വർണ നാണയവും ചൂതാടി നഷ്ടപ്പെട്ട് സീൻ നദിയിൽ ചാടി ആത്മഹത്യ ചെയ്യാൻ പോവുന്നതാണ്. കസീനോയുടെ രംഗ വിവരണത്തിൽ തന്നെ ബൽസാക് നിരാശയുടെ നിറം ചാലിക്കുന്നത് കാണാം. "മതിലിൽ അഴുക്കു പിടിച്ച വാൾപേപ്പർ അല്ലാതെ തൂങ്ങിച്ചാവാൻ ഒരു ആണി പോലും ഇല്ലായിരുന്നു" എന്ന് ബൽസാക് എഴുതുമ്പോൾ റാഫേലിന്റെ മാനസിക നിലയെപ്പറ്റി ഒരു ഏകദേശരൂപം അനുവാചകന് ലഭിക്കുന്നു. ആത്മഹത്യ ചെയ്യാൻ പറ്റിയ ഒരു സ്ഥലം തേടി പോവുന്ന രാഫേൽ, വഴിയിൽ കണ്ട ഒരു പുരാവസ്തു വില്പനശാലയിൽ (antique shop) കയറുന്നു. അവിടെ സംസ്കൃതത്തിൽ എന്തോ എഴുതിയ ഒരു കഷണം കഴുതത്തോൽ റാഫേലിനെ വൃദ്ധനായ കടക്കാരൻ കാണിച്ചു. ആഗ്രഹിക്കുന്നതെല്ലാം നേടിത്തരാനുള്ള മാന്ത്രിക ശക്തി അതിനുണ്ടെന്നും വേണമെങ്കിൽ അതു റാഫേലിനു വെറുതെ കൊടുക്കാമെന്നും പറഞ്ഞ വൃദ്ധൻ, പക്ഷേ ഈ അതു സ്വീകരിക്കാതിരിക്കുന്നതാവും നല്ലതെന്നും പറയുന്നു. സ്വത്തും പണവും പ്രശസ്തിയും ആഗ്രഹിക്കുന്ന റഫേൽ വൃദ്ധന്റെ മുന്നറിയിപ്പ് അവഗണിച്ച് റാഫേൽ കഴുതത്തോൽ വാങ്ങി. കഴുതത്തോൽ റാഫേലിന്റെ ജീവിതം മാറ്റിമറിക്കുന്നെങ്കിലും ഓരോ ആഗ്രഹം സാധിച്ചു കിട്ടുമ്പോഴും തോൽ അല്പം ചുരുങ്ങുന്നു, അതിനൊപ്പം റാഫേലിന്റെ ആയുസ്സും. 

ലപ്പൊ ദി ഷഗ്രിയുടെ (La Peau de chagrin) രണ്ടാം ഭാഗത്തിൽ (La Femme sans cœur) ഒരു ഫ്ലാഷ് ബാക്കിലൂടെ റഫേൽ തന്നെ ആത്മാർത്ഥമായി സ്നേഹിച്ച പോളീൻ (Pauline) എന്ന പെൺകുട്ടിയെ മറന്ന് ഫെഡോറാ (Foedora) എന്ന സോഷ്യലൈറ്റ്(socialite) സുന്ദരിയുടെ പുറകെ പോവുന്നതും, ഫെഡോറാ റാഫേലിന്റെ സ്നേഹം തിരസ്കരിക്കുന്നതും, അവസാനം നിർദ്ധനനും, നിരാശനും ആയി നോവലിന്റെ തുടക്കത്തിൽ കാണുന്ന അവസ്ഥയിൽ എത്തുന്നതും വിവരിക്കുന്നു. മൂന്നാം ഭാഗം ആയ ലാഗൊണീയിൽ (L'Agonie) കഴുതത്തോലിന്റെ സഹായത്തോടെ തന്റെ ആഗ്രഹങ്ങളൊക്കെ നേടാൻ കഴിഞ്ഞെങ്കിലും അനാരോഗ്യവും മരണഭയവും റാഫേലിനെ വേട്ടയാടുന്നു. ഇതിനിടെ ഓരോ ആഗ്രഹം മനസ്സിൽ തോന്നുമ്പോഴും ചെറുതാവുന്ന ഈ കഴുതത്തോൽ ചുരുങ്ങി ചുരുങ്ങി ഒരു ചെറിയ നിത്യകല്യാണി ഇലയോളം ആയി. ആഗ്രഹങ്ങൾ മനസ്സിൽ ഉണ്ടാവാതിരിക്കാൻ വേണ്ടി തന്റെ ജീവിതം ചിട്ടപ്പെടുത്തി റാഫേൽ ഒരു വലിയ വീട്ടിൽ അടച്ചു പൂട്ടി കഴിയുന്നു. കൂട്ടിനു ഒരു വേലക്കാരൻ മാത്രം. ഈ അവസ്ഥയിൽ ആണ് പോളീൻ (Pauline) റാഫേലിനെ കാണാൻ വരുന്നത്. മാന്ത്രിക തോലിന്റെ കാര്യം പോളീൻ അറിയുമ്പോൾ റാഫേലിന്റെ മനസ്സിൽ താൻ കാരണം ഇനി എന്തെങ്കിലും ആഗ്രഹം ഉണ്ടാവുമോ എന്ന് ഭയന്നു, പോളീൻ അവിടെ നിന്നു ഓടി അടുത്ത മുറിയിൽ കയറി വാതിൽ അടച്ചു കുറ്റി ഇടുന്നു. പുറകെ ചെന്ന റാഫേൽ "പോളീൻ, പോളീൻ വാതിൽ തുറക്കൂ, എനിക്ക് നിന്റെ കൈകളിൽ കിടന്നു മരിക്കണം" എന്ന് അലറി വിളിച്ചു വാതിലിൽ മുട്ടുന്നു. ഒടുവിൽ അവസാന ശക്തിയും സംഭരിച്ച് വാതിൽ ചവിട്ടി പൊളിക്കുന്നു. ഇതിനിടയിൽ രാഫേലിന്റെ ജീവൻ രക്ഷിക്കാൻ വേണ്ടി പോളീൻ സ്വന്തം കഴുത്തിൽ ഷാൾ മുറുക്കി ആത്മഹത്യ ചെയ്യാൻ ശ്രമിക്കുന്നു. അവളുടെ അഴിഞ്ഞുലഞ്ഞ മുടിയും, സ്ഥാനഭ്രംശം വന്ന വസ്ത്രവും എല്ലാം കണ്ട് റാഫേലിന്റെ സകല നിയന്ത്രണങ്ങളും വിട്ടു പൊവുന്നു. ആ ഷാൾ പിടിച്ചു മാറ്റി ഒരു ദീന രോദനത്തോടെ രാഫേൽ പോളീന്റെ മാറിൽ പല്ലുകൾ അമർത്തി അന്ത്യശ്വാസം വലിക്കുന്നു. 
ബൽസാക്കിന്റെ പിന്നീടുള്ള നോവലുകളിൽ ലപ്പൊ ദി ഷഗ്രിയിൽ നിന്നു വ്യത്യസ്തമായി പ്രധാന കഥാപാത്രങ്ങൾ ജീവിതത്തെ നേരിടാൻ അസാമാന്യമായ ധൈര്യം കാണിക്കുന്ന കഥകൾ ആണ്. ഉദാഹരണത്തിനു Illusions perdues (Lost Illusions) എന്ന നോവലിലെ പ്രധാന കഥാപാത്രം ജീവിതത്തിലെ എല്ലാ പ്രതീക്ഷയും അസ്തമിച്ച് ആത്മഹത്യക്ക് ഒരുങ്ങുമ്പോൾ ജയിൽ ചാടിയ കുറ്റവാളിയായ Vautrin ഒരു പാതിരിയുടെ വേഷത്തിൽ വന്നു അയാളെ ആത്മഹത്യയിൽ നിന്ന് പിന്തിരിപ്പിക്കുന്നു. നോവൽ അവസാനിക്കുമ്പോൾ രണ്ടു പേരും വീണ്ടും ഒരു കൈ നോക്കാം എന്ന് തീരുമാനിച്ചു ഒരു കുതിരവണ്ടിയിൽ പാരിസ് ലക്ഷ്യമായി പായുന്നതായി കാണാം. എന്നിരുന്നാലും, പ്രധാനമായും മനുഷ്യ സ്വഭാവത്തിന്റെ ഇരുണ്ട മുഖം വരച്ചു കാണിക്കാൻ ആണു ബൽസാക് ശ്രമിച്ചത്. സ്വന്തം ജീവിതാനുഭങ്ങളെ അദ്ദേഹം പല നോവലുകളിലെയും കഥകൾക്ക് അവലംബമാക്കി. 

സമകാലീനരെയും തനിക്കു പിന്നെ വന്നവരെയും വളരെയധികം സ്വാധീനിച്ച ഒരു എഴുത്തുകാരനാണ് ബൽസാക്. പ്രസിദ്ധ നിരൂപകൻ ഡബ്ലിയു. ഹെച്. ഹെം (W. H. Helm) ചാൾസ് ഡിക്കൻസിനെ ഇഗ്ലീഷിലെ ബൽസാക് എന്ന് വിശേഷിപ്പിച്ചു. ഡിക്കൻസ് കൃതികളിലെ സ്വഭാവികത ബൽസാക്കിന്റെ സ്വാധീനം കാരണമാണ് എന്ന് ചില നിരൂപകർ അഭിപ്രായപ്പെട്ടിട്ടുണ്ട്. മാഡം ബൊവറി എന്ന നോവൽ എഴുതിയ ഗുസ്റ്റാവ് ഫ്ലൊബെർ ബൽസാക്കിനെ സൂക്ഷമായി പഠിച്ച ഒരു എഴുത്തുകാരനാണു. ഗദ്യ രചനയുടെ കാര്യത്തിൽ ഒരു പെർഫക്ഷനിസ്റ്റ് ആയിരുന്ന ഫ്ലൊബെറിന് ബൽസാക്കിന്റെ രചനാ ശൈലിയോട് അത്ര പ്രതിപത്തി ഇല്ലായിരുന്നു എങ്കിലും കഥ പറയാനുള്ള ബൽസാക്കിന്റെ പാടവത്തെ അത്യധികം ബഹുമാനിച്ചിരുന്നു. 
ദുരന്ത കാവ്യം 
അപൂർണ്ണ് കൃതികൾ
തൂലികാനാമത്തിൽ പ്രസിദ്ധീകരിച്ചവ


</doc>
<doc id="198175" url="https://ml.wikipedia.org/wiki?curid=198175" title="യഥാതഥ്യപ്രസ്ഥാനം">
യഥാതഥ്യപ്രസ്ഥാനം

ദൃശ്യകലകളിലും സാഹിത്യത്തിലും യഥാതഥ്യം എന്ന പദം സൂചിപ്പിക്കുന്നത് വസ്തുക്കളെ അല്ലെങ്കിൽ കഥാപാത്രങ്ങളെ അവ ദൈനംദിനജീവിതത്തിൽ അവതരിക്കുന്നതുപോലെ, നിറപ്പകിട്ടോ വിശകലനമോ ഇല്ലാതെ ചിത്രീകരിക്കുന്നതിനെയാണ്‌. സത്യത്തെ അനാവരണം ചെയ്യുമ്പോൾ വൈകൃതമോ അറപ്പുളവാക്കുന്നതോ ആയ കാര്യങ്ങളെ എടുത്തുകാണിക്കുന്ന കലാസൃഷ്ടികളെയും റിയലിസത്തിൽ പെടുത്താം. 
പത്തൊമ്പതാം നൂറ്റാണ്ടിന്റെ മദ്ധ്യത്തോടെ ഫ്രാൻസിൽ രൂപം കൊണ്ട സാഹിത്യമുന്നേറ്റത്തെയും റിയലിസം എന്ന പദം കൊണ്ട് വിവക്ഷിക്കുന്നു. 1800-കളുടെ അവസാനത്തിൽ ഫ്രാൻസിൽ ഇത് വളരെ ജനപ്രിയമായ ഒരു കലാരൂപമായിരുന്നു. ഛായാഗ്രഹണത്തിന്റെ ആവിർഭാവത്തോടെയാണ് റിയലിസം നിലവിൽ വന്നത് - ഈ പുതിയ ദൃശ്യസങ്കേതം ജനങ്ങളിൽ വസ്തുതാപരമായി യഥാർത്ഥമായ കലാസൃഷ്ടികൾ സൃഷ്ടിക്കാനുള്ള ആഗ്രഹം ഉണ്ടാക്കി. പത്തൊമ്പതാം നൂറ്റാണ്ടിന്റെ മദ്ധ്യത്തിൽ ഫ്രെഞ്ച് സാഹിത്യത്തിലും കലയിലും നിറഞ്ഞുനിന്ന കാൽപ്പനികതയ്ക്ക് (റൊമാന്റിസിസം) ശക്തമായ ബദലായിരുന്നു റിയലിസം. വ്യക്തിപരമായ ചായ്‌വുകൾ കൊണ്ട് വളച്ചൊടിക്കപ്പെടാതെ, വസ്തുതാപരമായ യാഥാർത്ഥ്യം (ഒബ്ജെക്ടീവ് റിയാലിറ്റി) എന്ന തത്ത്വത്തിൽ വിശ്വസിച്ച റിയലിസം അതിവർണ്ണനകൾ കൊണ്ടുനിറഞ്ഞ വൈകാരികതയ്ക്ക് എതിരായിരുന്നു. സത്യം, കൃത്യത എന്നിവ പല റിയലിസ്റ്റുകളുടെയും ലക്ഷ്യങ്ങളായിത്തീർന്നു.

പത്തൊമ്പതാം നൂറ്റാണ്ടിൽ ഫ്രെഞ്ച് സാഹിത്യത്തിൽ പ്രത്യക്ഷപ്പെട്ട ചില രചനകളിലാണ് യഥാതഥ്യം എന്ന സങ്കേതം പ്രത്യക്ഷമായത്. സാധാരണക്കാരായ മനുഷ്യരുടെ ജീവിതത്തെ ഒട്ടും അതിശയോക്തിയില്ലാതെ ചിത്രീകരിച്ച് അവരുടെ ദൈനംദിന ജീവിതത്തിലെ സംഭവങ്ങളിൽക്കൂടി ജീവിതദർശനം അനുവാചകനിലേക്ക് എത്തിച്ച ശ്രീ ബൽസാക്കാണ് സാഹിത്യത്തിൽ ഈ സങ്കേതത്തിന്റെ പിതാവ് എന്നറിയപ്പെടുന്നത്. ഇദ്ദേഹം തുറന്ന വഴികളിലൂടെ സഞ്ചരിച്ച എഴുത്തുകാരാണ് എമിൽ സോള, ഫ്ലോബേർ എന്നിവർ. ബൽസാക്ക് തുടങ്ങിവച്ചത് പിൽക്കാലത്ത് ഫ്ലോബേറിന്റെ കൃതികളിൽ പൂർണ്ണതയെത്തിയ രൂപത്തിൽ പ്രത്യക്ഷപ്പെട്ടു. 

ചിത്രരചനയുടെ കാര്യത്തിൽ യഥാതഥ്യവും സ്വാഭാവികതയും തമ്മിൽ പരസ്പരം തെറ്റിദ്ധരിക്കപ്പെടാൻ സാധ്യതയുണ്ട്. സ്വാഭാവികത എന്ന് പറഞ്ഞാൽ വസ്തുക്കളെ ക്രൃത്യതയോടെ വരയ്ക്കുന്ന രീതിയാണ്. ചിത്രകലയിൽ യഥാതഥ്യ സങ്കേതം പ്രത്യക്ഷപ്പെടുന്നത് ചിത്രകാരൻ തിരഞ്ഞെടുക്കുന്ന വിഷയങ്ങളിലാണ്. ദൈനംദിന ജീവിതത്തിലെ ദൃശ്യങ്ങളും സംഭവങ്ങളും ഒട്ടും നാടകീയതയോ കൃത്രിമത്വമോ ഇല്ലാതെ അവതരിപ്പിക്കുക എന്നതാണ് ഒരു റിയലിസ്റ്റ് ചിത്രകാരന്റെ ലക്ഷ്യം. കാൽപ്പനികതയുടെ കൃത്രിമ നാടകീയതക്കെതിരെ പത്തൊമ്പതാം നൂറ്റാണ്ടിലെ ചില ചിത്രകാരന്മാരുടെ പ്രതികരണമാണ് പിൽക്കാലത്ത് ചിത്രകലയിലെ റിയലിസ്റ്റ് മൂവ്മെന്റ് എന്ന പേരിൽ ശക്തിപ്രാപിച്ചത്. 


</doc>
<doc id="198179" url="https://ml.wikipedia.org/wiki?curid=198179" title="കെ. പരാശരൻ">
കെ. പരാശരൻ

പ്രമുഖനായ നിയമജ്ഞനും മുൻ അറ്റോർണി ജനറലും രാജ്യസഭാംഗവുമാണ് കെ. പരാശരൻ.(ജനനം : 9 ഒക്ടോബർ 1927) 2012 ജൂണിൽ രാജ്യസഭയിലേക്ക് നാമ നിർദ്ദേശം ചെയ്യപ്പെട്ടു. 2003 ൽ പത്മഭൂഷണും 2011ൽ പദ്മവിഭൂഷൺ ബഹുമതിയും ലഭിച്ചു.
മദ്രാസ് പ്രസിഡൻസി കോളേജിലും ലാ കോളേജിലും പഠിച്ചു. 1958 ൽ സുപ്രീം കോടതി അഭിഭാഷകനായി എൻറോൾ ചെയ്തു. കേന്ദ്ര ഗവൺമെന്റിന്റെ സീനിയർ സ്റ്റാൻഡിംഗ് കൗൺസിലായി മദ്രാസ് ഹൈക്കോടതിയിൽ 1971 ൽ നിയമിതനായി. 1976 ൽ തമിഴ്‌നാട്ടിലെ അഡ്വക്കേറ്റ് ജനറലായെങ്കിലും ഒരു വർഷത്തിനുള്ളിൽ രാജി വെച്ചു. ഇന്ത്യയുടെ സോളിസിറ്റർ ജനറലായി 1980 ഫെബ്രുവരിയിൽ നിയമിതനായ അദ്ദേഹം പിന്നീട് 1983 ആഗസ്റ്റ് വരെ ആ പദവിയിൽ തുടർന്നു. 83 മുതൽ 89 വരെ അറ്റോർണി ജനറലായിരുന്നു.1984മുതൽ 1985 വരെ ഇന്ത്യൻ സൊസൈറ്റി ഓഫ് ക്രിമിനോളജിയടെ പ്രസിഡന്റായും ഭോപ്പാൽ ദുരന്തത്തെതുടർന്ന് ഇന്ത്യൻ ഗവൺമെന്റും അമേരിക്കയിലെ യൂണിയൻ കാർബൈഡ് കമ്പനിയും നടത്തിയ ചർച്ചകളിൽ ഇന്ത്യ സംഘത്തിന്റെ തലവനുമായിരുന്നു.



</doc>
<doc id="198181" url="https://ml.wikipedia.org/wiki?curid=198181" title="മൃണാൾ മിറി">
മൃണാൾ മിറി

പ്രമുഖനായ ഭാരതീയ വിദ്യാഭ്യാസ വിചക്ഷണനും ചിന്തകനുമാണ് പ്രൊഫ. മൃണാൾ മിറി (ജനനം :1 ആഗസ്റ്റ് 1940). 2012 ജൂണിൽ രാജ്യസഭയിലേക്ക് നാമ നിർദ്ദേശം ചെയ്യപ്പെട്ടു. 
സിംലയിലെ ഇൻസ്റ്റിറ്റിയൂട്ട് ഓഫ് അഡ്വാൻസ്ഡ് സ്റ്റഡീസിന്റെ ഡയറക്ടറായിരുന്നു. നോർത്ത് ഈസ്റ്റേൺ ഹിൽ യൂണിവേഴ്‌സിറ്റിയുടെ വൈസ് ചാൻസലറായും പ്രവർത്തിച്ചിട്ടുണ്ട്. വിദ്യാഭ്യാസ മേഖലയിലെ സംഭാവനകൾക്ക് അദ്ദേഹത്തിന് പത്മഭൂഷൺ ബഹുമതി ലഭിച്ചിരുന്നു. ഒന്നാം യു.പി.എ ഗവൺമെന്റിന്റെ പ്രധാനമന്ത്രി മൻമോഹൻ സിംഗിന്റെ കാലത്ത് ദേശീയ ഉപദേശക സമിതിയിലും വിവരാവകാശ നിയമം പ്രാബല്യത്തിലാക്കാനായി രൂപീകരിച്ച കൗൺസിലിലും അദ്ദേഹം അംഗമായിരുന്നു.



</doc>
<doc id="198185" url="https://ml.wikipedia.org/wiki?curid=198185" title="ദ അമേസിങ് സ്പൈഡർ-മാൻ (2012 ചലച്ചിത്രം)">
ദ അമേസിങ് സ്പൈഡർ-മാൻ (2012 ചലച്ചിത്രം)

സ്പൈഡർമാൻ പരമ്പരയിലെ നാലാമത് ചലച്ചിത്രമാണ് ദ അമേസിങ് സ്പൈഡർമാൻ.



</doc>
<doc id="198188" url="https://ml.wikipedia.org/wiki?curid=198188" title="ഓക്കപ്പുഞ്ച">
ഓക്കപ്പുഞ്ച

വയനാട് മേഖലയിൽ കൃഷി ചെയ്യുന്ന ഒരു പരമ്പരാഗത വിത്തിനമാണ് ഓക്കപ്പുഞ്ച. ഇതിന്റെ നീണ്ട മുള്ളുകൾ പന്നികളുടെയും മറ്റും ആക്രമണത്തെ ചെറുക്കുന്നു. 


http://www.mathrubhumi.com/online/php/print.php?id=925622


</doc>
<doc id="198193" url="https://ml.wikipedia.org/wiki?curid=198193" title="മൊറാഴ സമരം">
മൊറാഴ സമരം

ബ്രിട്ടീഷ് സാമ്രാജ്യത്വം ഏകപക്ഷീയമായി രണ്ടാം ലോകയുദ്ധത്തിൽ ഇന്ത്യയെ പങ്കാളിയാക്കിയതിനെതിരെ എല്ലാവിഭാഗം ജനങ്ങളും പ്രതിഷേധവുമായി രംഗത്തിറങ്ങി. ഇതിന്റെ തുടർച്ചയായി നടന്ന പ്രതിഷേധങ്ങളും സമരങ്ങളുമാണ് മൊറാഴ സമരമായി രൂപപ്പെട്ടത്.
കെ പി സി സി, മർദ്ദനത്തിനെതിരെ പ്രതിഷേധദിനം ആചരിക്കാൻ ആഹ്വാനം ചെയ്തു. കെ പി സി സിയുടെ പ്രതിഷേധാഹ്വാനത്തിനു മുമ്പു തന്നെ കർഷകസംഘം വിലവർദ്ധന പ്രതിഷേധ ദിനമാചരിക്കുവാൻ ആഹ്വാനം നടത്തിയിരുന്നു.ചിറയ്‌ക്കൽ താലൂക്കിലെ കീച്ചേരിയിലാണ്‌ കർഷകസംഘം സമ്മേളനം നടത്താൻ തീരുമാനിച്ചത്‌.1940 മെയ് 20ന് നിശ്ചയിച്ച മർദ്ദന പ്രതിഷേധദിനം ഗാന്ധിജിയുടെ അഭ്യർഥനപ്രകാരം ജൂലായ് 21ലേക്ക് മാറ്റി. അന്ന് മലബാറിലാകെ പ്രതിഷേധമിരമ്പി. പിന്നീട് ഓഗസ്റ്റ് 18ന് പൗരസ്വാതന്ത്ര്യദിനമാചരിക്കാൻ കമ്മ്യൂണിസ്റ്റ് പാർട്ടി ആഹ്വാനം നടത്തിയെങ്കിലും അതിന് ജില്ലാ മജിസ്‌ട്രേറ്റ് നിരോധനം ഏർപ്പെടുത്തി.
1940 സെപ്തംബർ 8ന് ചേർന്ന കെ പി സി സി, സെപ്തംബർ 15ന് പ്രതിഷേധദിനമായി ആചരിക്കാൻ ആഹ്വാനം ചെയ്തു. മലബാർ കലക്ടർ ഇതിന് നിരോധനം പ്രഖ്യാപിച്ചു. കെ പി സി സി സെക്രട്ടറി കെ ദാമോദരൻ നിരോധനാജ്ഞ ലംഘിക്കാൻ ആഹ്വാനം ചെയ്തു. നിരോധനം ലംഘിച്ചുകൊണ്ട് മലബാറിലാകെ ജനങ്ങൾ പ്രതിഷേധിച്ചു. പലയിടങ്ങളിലും പ്രകടനത്തെ പോലീസ് അറസ്റ്റുൾപ്പെടെയുള്ള മർദ്ദനമുറകളാൽ നിഷ്ഠൂരമായി നേരിട്ടു.
ചിറക്കൽ താലൂക്കിലെ കീച്ചേരിയിൽ പ്രതിഷേധ ദിനാചരണത്തോടൊപ്പം കർഷകസമ്മേളനവും നടത്താൻ തീരുമാനിച്ചിരുന്നു. സപ്തംബർ 15ന് രാവിലെ മുതൽതന്നെ ചെറുജാഥകൾ കീച്ചേരിയിലേക്ക് പുറപ്പെട്ടു. വളപട്ടണം പോലീസ് എസ് ഐ കുട്ടികൃഷ്ണമേനോനും സംഘവും കീച്ചേരിയിലെത്തി, തുടർന്ന് നിരോധന ഉത്തരവുണ്ടായി. നേതാക്കൾ ഉത്തരവ് ബാധകമല്ലാത്ത മൊറാഴ വില്ലേജിലെ അഞ്ചാംപീടികയിലേക്ക് പ്രകടനവും സമ്മേളനവും മാറ്റി. വിഷ്ണുഭാരതീയന്റെ അധ്യക്ഷതയിൽ 4 മണിയോടെ അഞ്ചാംപീടികയിൽ പൊതുയോഗം ആരംഭിച്ചു. ഈ സമയം വളപട്ടണം എസ് ഐ കുട്ടികൃഷ്ണമേനോൻ തളിപ്പറമ്പ് മജിസ്‌ട്രേറ്റിനെയും കൂട്ടി അവിടെയെത്തി. പ്രകടനവും പൊതുയോഗവും നിരോധിച്ചതായി പ്രഖ്യാപിച്ചു. എന്നിട്ടും ജനം പിരിഞ്ഞുപോകാതെവന്നപ്പോൾ എസ് ഐ യുടെ നേതൃത്വത്തിൽ ലാത്തിചാർജ്ജ് തുടങ്ങി. പൊറുതിമുട്ടിയ ജനം കയ്യിൽ കിട്ടിയ കല്ലും വടികളുമായി ചെറുത്തുനിന്നു. ജനങ്ങൾക്കുനേരെ രണ്ടുതവണ പോലീസ് വെടിവെച്ചു. ജനം പിരിഞ്ഞുപോകാതെ ഉറച്ചുനിന്നു. ഇതിനിടയിൽ കല്ലേറുകൊണ്ട് കുഴഞ്ഞുവീണ എസ് ഐ കുട്ടികൃഷ്ണമേനോൻ അവിടത്തന്നെ മരിച്ചു. പരിക്കേറ്റ ഹെഡ് കോൺസ്റ്റബിൾ ഗോപാലൻ നമ്പ്യാർ പിന്നീട് ആശുപത്രിയിൽവെച്ചും മരിച്ചു. 
ചരിത്രത്തിൽ മറ്റൊരധ്യായം കുറിച്ച വിചാരണയും വിധിന്യായവുമായിരുന്നു ഈ കേസിന്റേത്‌. 40 പേരെ പ്രതിചേർത്താണ് കേസ് ഫയൽ ചെയ്തത്. പോലീസ്‌ ഭീകരതയെക്കുറിച്ച്‌ പത്രങ്ങൾപോലും റിപ്പോർട്ട് ചെയ്യാൻ ഭയന്ന ഇക്കാലത്ത്‌ പി കൃഷ്ണപിള്ള അടക്കമുള്ള നേതാക്കൾ ഒളിവിൽ പ്രവർത്തിച്ച്‌ ജനങ്ങൾക്ക്‌ ആത്മവിശ്വാസം പകർന്നു.34 പേരെ കോടതിയിൽ ഹാജരാക്കാൻ പോലീസിന് കഴിഞ്ഞു. ഒരു കൊല്ലത്തോളം നീണ്ടുനിന്ന കേസിൽ മദ്രാസ് ഹൈക്കോടതി 14 പേരൊഴികെ എല്ലാവരെയും വിട്ടയച്ചു. കെ പി ആർ ഗോപാലനെ വധശിക്ഷയ്ക്ക് വിധിച്ചെങ്കിലും ജനകീയ സമ്മർദ്ദത്തെ തുടർന്ന് ശിക്ഷ ജീവപര്യന്തമായി ഇളവുചെയ്തു
മലബാറിന്റെയും ഇന്ത്യയുടെയും രാഷ്ട്രീയ സെഷൻസ്‌ കോടതി കെ പി ആറിനേയും ടി രാഘവൻ നമ്പ്യാരേയും ഏഴുവർഷത്തെ കഠിനതടവിനും മറ്റു പ്രതികളെ അതിൽ കുറഞ്ഞ ശിക്ഷക്കും വിധിച്ചു. പ്രതികളെ സംബന്ധിച്ചേടത്തോളം അവർക്ക്‌ കുട്ടികൃഷ്ണമേനോനെ വധിക്കണമെന്ന് ആഗ്രഹമുണ്ടായിരുന്നില്ലെന്ന് കോടതി വിധിയിൽ ജഡ്ജി വ്യക്തമാക്കി. പക്ഷേ, പ്രതികൾക്ക്‌ കടുത്ത ശിക്ഷ നൽകണമെന്ന് നിർബന്ധമുണ്ടായിരുന്ന കൊളോണിയൽ ഭരണകൂടം ഹൈക്കോടതിയിൽ അപ്പീൽ നൽകുകയും കെ പി ആറിന്റെ കഠിന തടവ്‌ വധശിക്ഷയാക്കി മാറ്റുകയും ചെയ്തു. പക്ഷേ, ഈ കോടതിവിധിക്കെതിരെ ഇന്ത്യയിലാകമാനം പ്രതിഷേധത്തിന്റെ അലകൾ ഉയർന്നു. കോടതിയുടെ തീരുമാനത്തെ വെല്ലുവിളിക്കാൻ സകലമാന ജനവിഭാഗങ്ങളും തയ്യാറായി. നിരവധി പെറ്റീഷനുകളും അതിലേറെ ജാഥകളും പ്രകടനങ്ങളും റാലികളും സംഘടിപ്പിക്കപ്പെട്ടു. ഗാന്ധി, നെഹ്‌റു അടക്കമുള്ള ദേശീയ നേതാക്കൾക്ക്‌ ഈ കാര്യത്തിൽ ഇടപെടേണ്ടിവന്നു. അവസാനം 1942 മാർച്ച്‌ മാസത്തോടെ ബ്രിട്ടീഷ്‌ ഗവൺമെന്റ്‌ കെ പി ആറിന്റെ വധശിക്ഷ ഇളവ്‌ ചെയ്തുകൊണ്ട്‌ ഉത്തരവിറക്കി. 



</doc>
<doc id="198194" url="https://ml.wikipedia.org/wiki?curid=198194" title="കെ.ടി. ജയകൃഷ്ണൻ വധം">
കെ.ടി. ജയകൃഷ്ണൻ വധം

ബി.ജെ.പി നേതാവും സ്കൂൾ അദ്ധ്യാപകനുമായിരുന്ന കെ.ടി.ജയകൃഷ്ണനെ 1999-ൽ ക്ലാസ് മുറിയിൽ വെച്ച് വെട്ടിക്കൊലപ്പെടുത്തിയ സംഭവം ആണ് കെ.ടി. ജയകൃഷ്ണൻ വധം എന്ന് അറിയപ്പെടുന്നത്. വലിയ കോളിളക്കം സൃഷ്ടിച്ച കേസിലെ പ്രതികളെല്ലം സി.പി.എം പ്രവർത്തകരായിരുന്നു. 
1999 ഡിസംബർ ഒന്നിന് പാനൂർ ഈസ്റ്റ് മൊകേരി യു.പി സ്‌കൂളിൽ ക്ലാസ്സെടുക്കുന്നതിനിടെയാണ് കെ.ടി ജയകൃഷ്ണൻ വധിക്കപ്പെടുന്നത്. യുവമോർച്ച സംസ്ഥാന വൈസ് പ്രസിഡന്റായിരുന്ന അദ്ദേഹത്തെ വിദ്യാർഥികളുടെ മുന്നിലിട്ടാണ് അക്രമിസംഘം കൊലപ്പെടുത്തിയതു്. 

കേസിൽ അച്ചാരമ്പത്ത് പ്രദീപൻ , നല്ലവീട്ടിൽ ഷാജി , സുന്ദരൻ , ദിനേഷ് ബാബു , അനിൽ കുമാർ എന്നീ സി പി എം പ്രവർത്തകർക്ക് തലശ്ശേരി അതിവേഗകോടതി വധശിക്ഷ വിധിച്ചിരുന്നു. കേരളാ ഹൈക്കോടതി വധശിക്ഷ ശരി വയ്ക്കുകയും ചെയ്തിരുന്നു . എന്നാൽ സുപ്രീംകോടതി പ്രതി അച്ചാരമ്പത്ത് പ്രദീപന്റെ ശിക്ഷ ജീവപര്യന്തമായി ഇളവുചെയ്തു. ബാക്കിയുള്ളവരെ വെറുതെവിട്ടു.
ടി പി ചന്ദ്രശേഖരൻ വധക്കേസുമായി ബന്ധപ്പെട്ട് ചില പ്രതികളിൽ നിന്നുലഭിച്ച മൊഴികളുടെ അടിസ്ഥാനത്തിൽ ജയകൃഷ്ണൻ വധക്കേസ് വീണ്ടുമന്വേഷിക്കാൻ കേരളത്തിലെ ആഭ്യന്തര വകുപ്പ് ഈയടുത്തകാലത്ത് തീരുമാനിച്ചിരുന്നു . 


</doc>
<doc id="198199" url="https://ml.wikipedia.org/wiki?curid=198199" title="ഡി കമ്പനി">
ഡി കമ്പനി

എം. പത്മകുമാർ, ദീപൻ, വിനോദ് വിജയൻ എന്നിവർ സംവിധാനം ചെയ്യുന്ന മൂന്നു ചിത്രങ്ങളുടെ കൂട്ടമാണ് ഡി കമ്പനി. ഒരു ബൊളീവിയൻ ഡയറി 1995, ഗാങ്‌സ് ഓഫ് വടക്കുംനാഥൻ, ഡേ ഓഫ് ജഡ്ജ്മെന്റ് എന്നിവയാണ് മൂന്നു ചിത്രങ്ങൾ. ഡി കട്ട്‌സ് ഫിലിം കമ്പനിയുടെ പേരിൽ വിനോദ് വിജയൻ, സെവൻ ആർട്‌സ് മോഹൻ, ഫൈസൽ ലത്തീഫ് എന്നിവർ ചേർന്നാണ് ഈ ചിത്രങ്ങൾ നിർമ്മിക്കുന്നത്.

മൂന്നു ചിത്രങ്ങളുടെ കൂട്ടമായ ഡി കമ്പനി എന്ന ചിത്രത്തിന്റെ ഭാഗമായി എം. പത്മകുമാർ സംവിധാനം ചെയ്യുന്ന അര മണിക്കൂർ ദൈർഘ്യമുള്ള ചിത്രമാണ് ഒരു ബൊളീവിയൻ ഡയറി 1995. സമുദ്രക്കനി, ആസിഫ് അലി, അനന്യ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. കേരള പോലീസിലെ ഒരു ഡി.വൈ.എസ്.പി.യുടെ സർവീസ് സ്‌റ്റോറിയിലെ ചില ഭാഗങ്ങളാണ് ഈ ചിത്രത്തിന്റെ പ്രമേയം. വയനാട്ടിലെ മുത്തങ്ങ വനത്തിലാണ് ചിത്രീകരണം നടത്തിയത്. ജി.എസ്. അനിൽ ചിത്രത്തിന്റെ തിരക്കഥ രചിക്കുന്നു.




</doc>
<doc id="198206" url="https://ml.wikipedia.org/wiki?curid=198206" title="ഉപ്പ് (കവിതാ സമാഹാരം)">
ഉപ്പ് (കവിതാ സമാഹാരം)

ജ്ഞാനപീഠ ജേതാവ് ഒ.എൻ.വി. കുറുപ്പ് രചിച്ച കാവ്യ സമാഹാരമാണ് ഉപ്പ്. ഈ കൃതിക്ക് 1981 ലെ സോവിയറ്റ്ലാൻഡ് നെഹ്രു പുരസ്കാരവും 1982 ലെ വയലാർ പുരസ്കാരവും ലഭിച്ചു. 


</doc>
<doc id="198212" url="https://ml.wikipedia.org/wiki?curid=198212" title="ചേസിങ് ദ മൺസൂൺ">
ചേസിങ് ദ മൺസൂൺ

ഇന്ത്യയിലെ മൺസൂണിനെക്കുറിച്ച് അലക്സാണ്ടർ ഫ്രേറ്റർ രചിച്ച ഗ്രന്ഥമാണ് ചേസിങ് ദ മൺസൂൺ. കേരളത്തിലെ തിരുവനന്തപുരം മുതൽ മേഘാലയയിലെ ചിറാപുഞ്ചി വരെ സഞ്ചരിച്ചാണ് അദ്ദേഹം ഇതിലെ വിവരങ്ങൾ തയ്യാറാക്കിയിരിക്കുന്നത്. കേരളത്തിലെ മൺസൂൺ കാലത്തെക്കുറിച്ചും പുസ്തകത്തിൽ വിവരിച്ചിരിക്കുന്നു.


</doc>
<doc id="198216" url="https://ml.wikipedia.org/wiki?curid=198216" title="നാജാഡേസീ">
നാജാഡേസീ

ഒരു സസ്യകുടുംബമാണ് നാജാഡേസീ. ജലനിമഗ്ന സസ്യമായ നാജാസ് (Najas) ജീനസ് മാത്രമേ ഈ കുടുംബത്തിൽ ഉൾപ്പെടുന്നുള്ളു. നാജാസിന് 40 സ്പീഷീസുണ്ട്. ശുദ്ധജലത്തിലും ലവണജലത്തിലും വളരുന്ന ഏകവർഷി സസ്യങ്ങളാണ് ഇവ. നാജാസിന്റെ ശാഖോപശാഖകളോടുകൂടിയ കനംകുറഞ്ഞ കാണ്ഡത്തിന് പർവങ്ങളും പർവസന്ധികളുമുണ്ട്. ചുവടുഭാഗത്തുള്ള പർവസന്ധികളിൽനിന്ന് ഉദ്ഭവിക്കുന്ന വേരുകൾ ജലത്തിനടിത്തട്ടിലേക്കു വളരുന്നു.

നാജാസിന്റെ ഇലകൾ ജോഡികളായാണ് ഉണ്ടാകുന്നത്. ഇവ രേഖീയമോ (linear) കുന്താകാരത്തിലുള്ളതോ ആയിരിക്കും. അനുപർണങ്ങളുള്ള സ്പീഷീസും ഇല്ലാത്തവയുമുണ്ട്. നാജാസിന്റെ ഓരോ ജോടി ഇലകളും ഓരോ തലത്തിലായിരിക്കും. ഇലകൾക്ക് ഉറയും (sheath) ഫലകവും (blade) ഉണ്ട്. ഓരോ ജോടി ഇലകളുടെയും ഷീത്ത്, തൊട്ടുമുകളിലുള്ള ഒരു ജോടി ഇലകളെയും കാണ്ഡത്തെയും പൊതിഞ്ഞിരിക്കും. ഇലയുടെ ഉറയ്ക്കുള്ളിലായി പല്ലുപോലെയുള്ള ഒരു ജോടി ശല്ക്കങ്ങൾ (Scales) കാണുന്നു. ചില സ്പീഷീസിൽ ഇലയുടെ ഉപരിവൃതികോശം മുള്ളു പോലെയായി രൂപാന്തരപ്പെടാറുണ്ട്.

കാണ്ഡത്തിനു ചുവടുഭാഗത്തുള്ള ദൃഢമായ ഇലകളോടനുബന്ധിച്ച് വളർച്ചാമുകുളങ്ങളും (Vegetative buds) പുഷ്പമുകുളങ്ങളുമുണ്ടാകുന്നു. ആൺപെൺ പുഷ്പങ്ങൾ ഒരേ സസ്യത്തിലോ വെവ്വേറെ സസ്യങ്ങളിലോ ഉണ്ടാകുന്നു. ചെറുതും, ഏകലിംഗികളുമായ പുഷ്പങ്ങൾ ഒറ്റയായോ, കൂട്ടമായോ ശാഖാകക്ഷ്യങ്ങളിൽനിന്നാണ് ഉണ്ടാകുന്നത്. ഒരു കേസരം മാത്രമുള്ള ആൺപുഷ്പങ്ങൾ, ഫ്ലാസ്കിന്റെ ആകൃതിയിലുള്ള ഒരു സ്തരജന്യ പർണത്താൽ (Membraneous bract) ആവരണം ചെയ്യപ്പെട്ടിരിക്കുന്നു. എന്നാൽ പെൺപുഷ്പങ്ങളിൽ സാധാരണയായി ഇത്തരം ആവരണം കാണപ്പെടുന്നില്ല. ജലമാർഗ്ഗമാണ് പരാഗണം നടക്കുന്നത്. അക്കീൻ ആണ് ഫലം. വിത്തിൽ ബീജാന്നം കാണപ്പെടുന്നില്ല.

ബ്രിട്ടനിൽനിന്നും മറ്റും കണ്ടെത്തിയിട്ടുള്ള വിത്തുകളുടെ ഫോസിലുകൾ നാജാസ് ജീനസ്സിന്റെ വ്യാപനത്തെ സൂചിപ്പിക്കുന്നു. മുൻകാലങ്ങളിൽ നാജാസ് ജീനസിനെ പൊട്ടാമോജിറ്റോനേസീ (Potamogetonaceae) എന്ന കുടുംബത്തിലാണ് ഉൾപ്പെടുത്തിയിരുന്നത്. എന്നാൽ പൊട്ടാമോജിറ്റോനേസീയിലെ മറ്റു സസ്യങ്ങളിൽനിന്നും വ്യത്യസ്തമായി നാജാസിന്റെ പുഷ്പങ്ങൾ പൂർണമായും ജലത്തിൽ നിമഗ്നമായിരിക്കുന്നതിനാലും, ഏകവർഷികളായതിനാലും സസ്യശാസ്ത്രജ്ഞർ ഈ ജീനസിനെ നാജാഡേസീ എന്ന ഒരു പ്രത്യേക കുടുംബത്തിൽ ഉൾപ്പെടുത്തിയിരിക്കുന്നു. ഏകപത്രസസ്യങ്ങൾ (monocot plants) ഉൾപ്പെടുന്ന ഒരു പുരാതന സസ്യകുടുംബമാണിത്.



</doc>
<doc id="198220" url="https://ml.wikipedia.org/wiki?curid=198220" title="സുരേന്ദ്രൻ ചുനക്കര">
സുരേന്ദ്രൻ ചുനക്കര

ലോകപ്രശസ്ത അർബുദചികിത്സാകേന്ദ്രമായ തിരുവനന്തപുരം റീജിയണൽ കാൻസർ സെന്ററിന്റെ പബ്ലിക് റിലേഷൻസ് വിഭാഗം മേധാവിയായി പ്രവർത്തിക്കുന്ന പ്രശസ്തശാസ്ത്രപത്രപ്രവർത്തകനും മാധ്യമപ്രവർത്തകനുമാണ് സുരേന്ദ്രൻ ചുനക്കര. കൈരളി ടെലിവിഷൻ സംപ്രേഷണം ചെയ്ത ലോകത്തിലെ ഏറ്റവും ദൈർഘ്യമേറിയ അർബുദബോധനപരമ്പരയായ 'മുക്തി'യുടെ രചനയും ഏകോപനവും അവതരണവും നിർവ്വഹിച്ച ഇദ്ദേഹത്തിന് 2007 ൽ കേരള സർക്കാർ ഏർപ്പെടുത്തിയ ഏറ്റവും നല്ല ശാസ്ത്രപത്രപ്രവർത്തകനുള്ള പുരസ്കാരവും ലഭിച്ചു. നിലവിൽ കേരളമൊട്ടുക്ക് 'അർബുദവും സമൂഹവും' എന്ന വിഷയത്തെ ആസ്പദമാക്കി ബോധവൽക്കരണക്ലാസ്സുകൾ നയിച്ചുവരുന്നു.
മുൻരാഷ്ട്രപതിയായിരുന്ന കെ.ആർ. നാരായണന്റെ ജീവചരിത്രപുസ്തകമായ 'കെ.ആർ.നാരായണൻ, ഇന്ത്യയുടെ വിശുദ്ധി' എന്ന ഗ്രന്ഥം ഇംപ്രിന്റ് ബുക്സ് പ്രസിദ്ധീകരിച്ചു. മുൻ രാഷ്ട്രപതിയായിരുന്ന ഏ.പി.ജെ. അബ്ദുൾകലാം രചിച്ച വിഷൻ 2020ന്റെ സഹവിവർത്തകനായിരുന്നു. ആഗോളവൽക്കരണശേഷമുള്ള കേരളത്തിന്റെ സാമൂഹ്യ, ആരോഗ്യ, പാരിസ്ഥിതികമണ്ഡലങ്ങളെക്കുറിച്ചുള്ള ആധികാരിക പഠനമാണ് സുരേന്ദ്രൻ ചുനക്കര രചിച്ച് 1998 ൽ മാതൃഭൂമി പ്രസിദ്ധീകരിച്ച 'കേരളം എങ്ങനെ ജീവിക്കുന്നു' എന്ന ലേഖന പരമ്പര. നാലായിരത്തിൽപ്പരം ലേഖനങ്ങൾ മാതൃഭൂമി, മലയാളമനോരമ, ദേശാഭിമാനി തുടങ്ങിയ ആനുകാലികങ്ങളിൽ പ്രസിദ്ധീകരിച്ചിട്ടുണ്ട്. 
മെഡിക്കൽ ലാബ് ടെക്നോളജി, കടലിലെ നിധികൾ, കൊതുകിന്റെ കഥ, ചന്ദ്രയാനം, പുള്ളിപ്പുലി എന്നീ ബാലസാഹിത്യകൃതികളുടെ കർത്താവാണ്. 
പാൻമസാലയുടെ ദൂഷ്യഫലങ്ങൾ ജനങ്ങളിലെത്തിക്കുന്നതിന് ഏറെ സഹായിച്ച ഡോക്യുഫിക്ഷനായ ലഹരിപ്പൊതി, മരണപ്പൊതിയുടെ രചനയും ഗാനരചനയും ഇദ്ദേഹം നിർവ്വഹിച്ചു. ഇത് കേരളത്തിൽ സ്കൂൾകുട്ടികളിൽ ബോധവൽക്കരണപ്രവർത്തനങ്ങൾക്കായി പിന്നീട് ഉപയോഗിക്കപ്പെട്ടു. അർബുദരോഗത്തെക്കുറിച്ച് ഫലവത്തായ അവബോധം സൃഷ്ടിക്കുന്നതിന് തിരുവനന്തപുരം ദൂരദർശൻ സംപ്രേഷണം ചെയ്ത 'സ്വസ്തി' എന്ന ഡോക്യുമെന്ററി പരമ്പരയും ഇദ്ദേഹം സാക്ഷാത്കരിച്ചു. കൈരളി ടെലിവിഷൻ 5 വർഷത്തോളം സംപ്രേഷണം ചെയ്ത ലോകത്തിലെ ഏറ്റവും ദൈർഘ്യമേറിയ കാൻസർ ബോധനപരിപാടിയായ 'മുക്തി'യുടെ രചനയും അവതരണവും നിർവ്വഹിച്ചു. നാൽപ്പതിൽപ്പരം ഡോക്യുമെന്ററികളുടെ രചനയും ഇദ്ദേഹം നിർവ്വഹിച്ചിട്ടുണ്ട്.
മുൻപ് തിരുവനന്തപുരം ദൂരദർശനിൽ വാർത്താവതാരകനായും ഇദ്ദേഹം പ്രവർത്തിച്ചിട്ടുണ്ട്. ദൂരദർശനിൽ സുരേന്ദ്രൻ ചുനക്കരയുടെ'ആരോഗ്യഭാരതം' എന്ന പരമ്പര എല്ലാ വെള്ളിയാഴ്ചകളിലും സംപ്രേഷണം ചെയ്തുവരുന്നു. റീജിയണൽ ക്യാൻസർ അസോസിയേഷന്റെ അച്ചീവ്മെന്റ് അവാർഡ് ലഭിച്ചിട്ടുണ്ട്. പബ്ലിക് റിലേഷൻസ് സൊസൈറ്റി ഓഫ് ഇന്ത്യയുടെ കേരളാഘടകം ജോയിന്റ് സെക്രട്ടറി, റീജിയണൽ കാൻസർ അസോസിയേഷൻ ജോയിന്റ് സെക്രട്ടറി എന്നീനിലകളിൽ പ്രവർത്തിച്ചുവരുന്നു. ജേർണലിസത്തിലും പബ്ലിക് റിലേഷൻസിലും ബിരുദാനന്തരബിരുദമുള്ള ഇദ്ദേഹം ഇപ്പോൾ ആർ.സി.സി പബ്ലിക് റിലേഷൻസ് വിഭാഗം മേധാവിയാണ്.


</doc>
<doc id="198221" url="https://ml.wikipedia.org/wiki?curid=198221" title="അവകാശികൾ">
അവകാശികൾ

'വിലാസിനി' എന്ന തൂലികാനാമമുള്ള എം.കെ. മേനോൻ 1980-ൽ പ്രസിദ്ധീകരിച്ച ബൃഹത് നോവലാണ് അവകാശികൾ.മലയാള നോവൽ രംഗത്തെ ഒരു അപൂർവസൃഷ്ടിയാണ് ഈ ഗ്രന്ഥം.അവകാശികളുടെ രചന ആരംഭിച്ചത് 1970 ജനുവരി ഒന്നാം തീയതിയാണ്.1975ൽ രചന പൂര്തികരിച്ചു.എന്നാൽ പകർത്തി എഴുതി 1980ൽ ഫെബ്രുവരിയിലാണ് പ്രസിദ്ധീകരിച്ചത്.സിംഗപ്പൂരിൽ ജോലി ചെയ്തിരുന്ന കാലത്ത് താൻ കാണുകേയും കണ്ടെതുകെയും ചെയ്ത ജീവിത സത്യങ്ങൾ വാക്കുകളിൽ ആവിഷ്കരിക്കാൻ ആണ് നോവലിസ്റ്റ്‌ ശ്രമിക്കുനത്.4000 പേജുകളായി പരന്നു കിടക്കുന്ന ഈ നോവൽ വായനക്കാരിൽ മടുപ്പ് ഉണ്ടാക്കുനില്ല എന്നതാണ്‌ ഈ നോവലിന്റെ ഏറ്റവും വലിയ ആകർഷണീയത.

നാലുഭാഗങ്ങളിലായി ഏതാണ്ട് 4000 പുറങ്ങളുള്ളതാണീ നോവൽ. മലയാളത്തിലെന്നല്ല മററു ഭാരതീയഭാഷകളിലും ഇത്ര ദൈർഘ്യമുള്ള നോവൽ രചിക്കപ്പെട്ടിട്ടില്ല. ഈ നോവലിൽ 40-ഓളം കഥാപാത്രങ്ങൾ പ്രത്യക്ഷപ്പെടുന്നുണ്ട്.എന്നാൽ പത്തോളം കഥാപാത്രങ്ങളുടെ കാഴ്ച്ചപാടിലുടെ ആണ് കഥയുടെ ചുരുളഴിയുന്നത്.നാല് തലമുറകളുടെ കഥയാണ് ഇതിൽ പ്രതിപാദിക്കുന്നത്. നാലഞ്ചുമാസക്കാലംകൊണ്ടാണ് നോവലിൽ വിവരിക്കുന്ന സംഭവങ്ങൾ നടക്കുന്നത്. എങ്കിലും അനേകദശകങ്ങളുടെ കഥ അനാവരണം ചെയ്യപ്പെടുന്നു. പിന്നിട്ട വർഷങ്ങളിലൂടെ മാനസികസഞ്ചാരം നടത്തുന്ന കഥാപാത്രങ്ങളിലൂടെയാണിതു സാധിക്കുന്നത്.ജീവിതം എങ്ങനെ ആണ് എന്ന് പറയലല്ല പക്ഷേ ജീവിച്ചിരിക്കുന്നവർക്ക് ജീവിതം എങ്ങനെ അനുഭവപെടുന്നു എന്ന് പ്രത്യക്ഷവൽകരിച് പ്രദശിപ്പിക്കുകയാണ് നോവലിസ്റ്റ്‌. ഈ നോവൽ ജീവിതത്തിന്റെ പരപ്പ് ചിത്രീകരിക്കാനുമ് മനസ്സിന്റെ അഗാധത അനാച്ചാദനം ചെയ്യുന്നതിനും ശ്രദ്ധിക്കുന്നു. ഒരേ സംഭവത്തെ വിവിധ കഥാപാത്രങ്ങളുടെ കാഴ്ച്ചപാടിലുടെ നോകുമ്പോൾ ഉണ്ടാകുന്ന വ്യതസ്തനങ്ങളായ പ്രതികരണങ്ങൾ ഈ നോവലിൽ വളരെ നന്നായി ആവിഷ്കരിച്ചിരിക്കുന്നു. .

ഇ നോവലിന്റെ പശ്ചാത്തലം മലേഷ്യ ആണ്.മലേഷ്യയുടെ തലസ്ഥാനമായ കോലംപുർ കൂടാതെ നോവലിസ്റ്റിന്റെ സാങ്കല്പിക സൃഷ്ടിയായ തന്ചോന്ഗ് ബസാർ എന്നീ നഗരങ്ങളിലാണ് പ്രധാന സംഭവങ്ങൾ നടക്കുന്നത്.മലേഷ്യയിൽ താമസമാക്കിയ മലയാളി കുടുംബത്തിന്റെ പശ്ചാത്തലത്തിൽ വളരെ സരസമായി ഒരു സമൂഹത്തിന്റെ കഥ പറയുന്ന നോവൽ ആണ് ഇത്.ഇന്നത്തെക്കാലത്തെ കുടുംബ ബന്ധങ്ങളുടെ തകർച്ച ല്യ്മ്ഗിക അരാജകത്വം അത് മൂലം ഉണ്ടാകുന്ന പ്രശ്നങ്ങളും പ്രതിസന്ധികളുമാണ് ഈ നോവലിൽ തുറന്നുകാട്ടുന്നത്.അധൃഷ്യപ്രതാപനായ വേലുണ്ണിക്കുറുപ്പിന്റെ വമ്പിച്ച സമ്പത്തു ഭാഗിക്കുന്നതു സംബന്ധിച്ച അവകാശത്തർക്കമാണ് മുഖ്യകഥാതന്തു. അർഥകാംക്ഷയും അവകാശസ്ഥാപനവ്യഗ്രതയും അതിലേക്കായി കൈക്കൊള്ളുന്ന നയോപായകൌശലങ്ങളും മനുഷ്യബന്ധങ്ങളിൽ സൃഷ്ടിക്കുന്ന ഉരസലുകളും ഉലച്ചിലുകളുമാണ് ഇതിൽ ചിത്രീകരിക്കപ്പെട്ടിട്ടുള്ളത്. രാജിയുടെയും കൃഷ്ണനുണ്ണിയുടെയും ആത്മബന്ധം ഒരുപകഥയായി ഇതിൽ വികസിപ്പിക്കുന്നു. 
സന്ധിപ്രതിസന്ധികളിലൂടെ കടന്നുപോകുന്ന ഏതാനും മനുഷ്യരുടെ ആന്തരികവ്യക്തിത്വത്തെ നോവലിസ്റ്റ് ഉൾക്കാഴ്ചയോടെ മറ നീക്കികാണിക്കുന്നു. സംഭവത്തിലല്ല, അവ വിവിധ കഥാപാത്രങ്ങളുടെ അന്തരംഗത്തിൽ സൃഷ്ടിക്കുന്ന പ്രതികരണങ്ങളിലാണ് നോവലിസ്റ്റ് ശ്രദ്ധിച്ചിട്ടുള്ളത്. ധൃതരാഷ്ട്രർ, ഗാന്ധാരി, ശകുനി, കുന്തീദേവി, അർജുനൻ, ശ്രീകൃഷ്ണൻ മുതലായ മഹാഭാരതകഥാപാത്രങ്ങളെ അനുസ്മരിപ്പിക്കുന്ന സമുജ്ജ്വലവ്യക്തിത്വം തികഞ്ഞ കഥാപാത്രങ്ങൾ ഈ കൃതിയിലുണ്ട്.



</doc>
<doc id="198224" url="https://ml.wikipedia.org/wiki?curid=198224" title="അമ്പലമണി">
അമ്പലമണി

മലയാള കവയിത്രി സുഗതകുമാരി രചിച്ച കാവ്യസമാഹാരമാണ് അമ്പലമണി. ഡി.സി. ബുക്സ് ആയിരുന്നു പ്രസാധകർ.
അമ്പലമണിയും മറ്റു നാല്‌പതു കവിതകളുമടങ്ങുന്നതാണ് ഈ സമാഹാരം.



</doc>
<doc id="198234" url="https://ml.wikipedia.org/wiki?curid=198234" title="കെ.കെ. വേണുഗോപാൽ">
കെ.കെ. വേണുഗോപാൽ

പ്രമുഖ നിയമജ്ഞനും,ഭരണഘടനാ വിദഗ്ദ്ധനും, സുപ്രീംകോടതിയിലെ മുതിർന്ന അഭിഭാഷകനുമാണ കെ.കെ.വേണുഗോപാൽ.(ജനനം: സപ്തം:6, 1931) 1954 ൽ ആണു അദ്ദേഹം അഭിഭാഷകനായി എൻറോൾ ചെയ്തത്.1979-80 കാലത്ത് അഡീഷനൽ സോളിസിറ്റർ ജനറലായി സേവനം അനുഷ്ഠിച്ചു.2002 ൽ 'പദ്മഭുഷണും 2014 ൽ പത്മവിഭൂഷൺ ബഹുമതി ലഭിച്ചു.
2017 ജൂണ് 30 ന് ഇന്ത്യയുടെ അറ്റോർണി ജനറൽ ആയി തിരെഞ്ഞെടുത്തു. ഈ പദവിയിൽ എത്തുന്ന ആദ്യ മലയാളിയാണ് വേണുഗോപാൽ.

സ്വാതന്ത്ര്യസമരസേനാനി കെ.മാധവന്റെ മൂത്ത ജ്യേഷ്ഠൻ ബാരിസ്റ്റർ എം.കെ.നമ്പ്യാരുടെ മകനാണ്. ഭൂട്ടാൻ ഭരണഘടന തയ്യാറാക്കിയ സമിതിയിലും നേപ്പാൾ ഭരണഘടന നിർമ്മാണ സമിതിയിലും അംഗമായിരുന്നു.


</doc>
<doc id="198240" url="https://ml.wikipedia.org/wiki?curid=198240" title="മേരി ഫൗസ്റ്റീന കൊവാൾസ്ക">
മേരി ഫൗസ്റ്റീന കൊവാൾസ്ക

റോമൻ കത്തോലിക്കാ സഭയിലെ ഒരു മിസ്റ്റിക്കും ദാർശനികയും കന്യാസ്ത്രീയും ആയിരുന്നു വിശുദ്ധ മേരി ഫൗസ്റ്റീന കൊവാൾസ്ക. (ഓഗസ്റ്റ് 25, 1905 - ഒക്ടോബർ 5, 1938) സ്വർഗീയ കാരുണ്യത്തിന്റെ അപ്പസ്തോല എന്ന് വിശുദ്ധ ഫൌസ്റ്റീന അറിയപ്പെടുന്നു. 1905 ആഗസ്റ്റ് 25ന് പോളണ്ടിലെ ലോഡ്സ് എന്ന സ്ഥലത്ത് ജനിച്ചു. 1938 ഒക്ടോബർ 5-നു അന്തരിച്ചു. 1993 ഏപ്രിൽ 18-ന് ജോൺ പോൾ രണ്ടാമൻ മാർപ്പാപ്പ മേരിയെ വാഴ്ത്തപ്പെട്ടവളായും അദ്ദേഹം തന്നെ 2000 ഏപ്രിൽ 30-ന് വിശുദ്ധയായും പ്രഖ്യാപിച്ചു. 

ജീവിത കാലത്തിലുടനീളം ഈശോയുടെ ദർശനങ്ങൾ ലഭിച്ചിരുന്നു എന്നു കത്തോലിക്കർ വിശ്വസിക്കുന്ന ഇവർ ഈശോയുമായുള്ള സംഭാഷണങ്ങൾ ഡയറിയിൽ കുറിച്ച് വച്ചിരുന്നത് പിൽക്കാലത്ത് ഡയറി: ഡിവൈൻ മേഴ്സി ഇൻ മൈ സോൾ എന്ന പേരിൽ പുസ്തകമായി പ്രസിദ്ധീകരിച്ചു. ദൈവത്തിന്റെ കരുണയ്ക്കായി പ്രാർത്ഥിക്കുക, ക്രിസ്തുവിന്റെ അനന്തമായ കരുണയിൽ വിശ്വസിക്കുക, മറ്റുള്ളവരിലേക്ക് ദൈവകാരുണ്യം ഒഴുകുന്നതിനുള്ള ചാലകം ആയി പ്രവർത്തിക്കാൻ ഉതകും വിധം എല്ലാവരോടും കാരുണ്യത്തോടെ ഇടപഴകുക എന്നീ മൂന്നു കാര്യങ്ങളാണ് വിശുദ്ധ പ്രചരിപ്പിച്ച ദൈവകാരുണ്യ ഭക്തിയുടെ അടിസ്ഥാനം.




</doc>
<doc id="198247" url="https://ml.wikipedia.org/wiki?curid=198247" title="നാടുകടത്തൽ">
നാടുകടത്തൽ

മുൻകാലങ്ങളിൽ നിലനിന്നിരുന്ന ഒരു ശിക്ഷാരീതിയാണ് നാടുകടത്തൽ. ഒരു വ്യക്തിയെ വിവിധ കാരണങ്ങൾ കൊണ്ട് അയാൾ വസിക്കുന്ന പ്രദേശത്തുനിന്നോ രാജ്യത്തുനിന്നുതന്നെയോ നിർബന്ധമായി പുറത്താക്കുന്ന സമ്പ്രദായമാണ് നാടുകടത്തൽ. മുൻകാലങ്ങളിൽ കുറ്റവാളികളോടും രാജ്യതാത്പര്യങ്ങൾക്ക് അനഭിമതരാകുന്നവരോടുമാണ് ഭരണകൂടമോ ഭരണത്തലവനോ ഇത്തരം ശിക്ഷ വിധിച്ചിരുന്നത്.

ഗോത്രവർഗങ്ങൾക്കിടയിൽ നിന്നും ഉടലെടുത്ത ഒരു ശിക്ഷാരീതിയായിട്ടാണ് ചരിത്രകാരന്മാർ നാടുകടത്തലിനെ വിലയിരുത്തുന്നത്. പണ്ടുകാലങ്ങളിൽ ഗോത്രാചാരങ്ങളോ നിയമങ്ങളോ ലംഘിക്കുന്നവർക്കു നേരെ ഗോത്രത്തലവൻ കല്പിക്കുന്ന ശിക്ഷാവിധിയായിരുന്നു നാടുകടത്തൽ. പ്രാചീനകാലങ്ങളിൽ രാഷ്ട്രീയമോ മതപരമോ ആയ കാരണങ്ങളാണ് നാടുകടത്തലിന് കാരണമാകാറുണ്ടായിരുന്നത്. രാജ്യങ്ങളിൽ ഇത് പതിവായി നിലനിന്നിരുന്നു. ചില സന്ദർഭങ്ങളിൽ നാടുകടത്തപ്പെടുന്നവരെ അടിമകളാക്കി വിൽക്കുമായിരുന്നു. റോമൻ കാലഘട്ടത്തിൽ സമാധാനത്തിനു ഭംഗം വരുത്തുന്നവർ എന്ന കാരണം കാട്ടി ജൂതന്മാരെ കൂട്ടത്തോടെ നാടുകടത്തിയിരുന്നു.

ഗ്രീസിലും പഴയകാലറോമിലും വധശിക്ഷയിൽ നിന്നുള്ള ഇളവായിട്ടാണ് നാടുകടത്തൽ കണക്കാക്കപ്പെട്ടിരുന്നത്; കുറ്റവാളികളിൽ നിന്ന് പൌരത്വം പിൻവലിക്കുകയും അവരെ ഏറെ അകലെയുള്ള ഒറ്റപ്പെട്ട ദ്വീപുകളിലേക്ക് തള്ളുകയും ചെയ്തിരുന്നതോടൊപ്പം സ്വത്ത് പൊതുഖജനാവിലേക്ക് കണ്ടുകെട്ടുകയും ചെയ്തിരുന്നു. പിൽക്കാല യൂറോപ്യൻ രാജ്യങ്ങളിൽ നാടുകടത്തപ്പെടുന്നവരേറെയും രാഷ്ട്രീയ കുറ്റവാളികളായിരുന്നു. ശിക്ഷിക്കപ്പെട്ടിരുന്നവരെ സാമ്രാജ്യത്വഭരണകൂടങ്ങൾക്കു കീഴിലുള്ള വിവിധ കോളിനികളിലേക്കാണ് നാടുകടത്തിയിരുന്നത്.

ചൈനയിൽ ചേരിപ്രദേശമായ കിഴക്കു പടിഞ്ഞാറൻ പ്രവിശ്യകളിലേക്കും ജപ്പാനിൽ ഹോക്കാജിയോ ദ്വീപുകളിലേക്കും ആണ് നാടുകടത്തിയിരുന്നത്.

ഇന്ത്യയിൽ ബ്രിട്ടീഷ് ഭരണകൂടം രാഷ്ട്രീയതടവുകാരെ ആൻഡമാൻ ദ്വീപുകളിലെ ജയിലുകളിലേക്ക് നാടുകടത്തിയിരുന്നതായി കാണാം.

ഇംഗ്ലണ്ടിലെ എലിസബത്തീയൻ കാലഘട്ടത്തിൽ വധശിക്ഷ ജീവപര്യന്തമായി ഇളവുചെയ്തു ലഭിക്കുന്നവരെയാണ് നാടുകടത്തലിന് വിധേയരാക്കിയിരുന്നത്. അനഭിമതരായ വ്യക്തികളെ വെസ്റ്റിൻഡീസിലേക്കും വടക്കേ അമേരിക്കൻ രാഷ്ട്രങ്ങളിലേക്കും നാടുകടത്തി.

അമേരിക്കൻ ഐക്യനാടിന്റെ സ്വാതന്ത്ര്യത്തോടെ ബ്രിട്ടൺ തങ്ങളുടെ കുറ്റവാളികളെ ആസ്ട്രേലിയ, നോർഫോക്ക് ദ്വീപ്, താൻസാനിയ, ന്യൂസിലൻഡ് എന്നിവിടങ്ങളിലേക്കായി നാടുകടത്തൽ. 19-ആം നൂറ്റാണ്ടിലെ ആദ്യ പകുതിയിൽ ഒന്നരലക്ഷത്തോളം തടവുകാരെയാണ് ഇത്തരത്തിൽ നാടുകടത്തിയത്. എന്നാൽ 1853-ലെയും 1857-ലെയും നിയമങ്ങൾ പ്രാബല്യത്തിൽ വന്നതോടെ ബ്രിട്ടണിൽ നാടുകടത്തലിന് അന്ത്യം കുറിക്കപ്പെട്ടു.

15-ആം നൂറ്റാണ്ടിൽ പോർച്ചുഗൽ, കുറ്റവാളികളെ തങ്ങളുടെ കോളനികളിലേക്കും സ്പെയിൻ ഭരണകൂടം അമേരിക്കയിലുള്ള തങ്ങളുടെ ഡൊമൈനുകളിലേക്കും നാടുകടത്തിയിരുന്നു. പിന്നീട് അത് മൊറോക്കോയിലേക്കും വടക്കേ അമേരിക്കൻ തീരപ്രദേശങ്ങളിലേക്കുമായി വ്യാപിപ്പിച്ചു.

ഫ്രാൻസിൽ 17-ആം നൂറ്റാണ്ടിന്റെ അന്ത്യനാളുകളിൽ ഏതാനും രാഷ്ട്രീയത്തടവുകാരെ ഫ്രഞ്ച് ഗയാനയിലേക്ക് നാടുകടത്തിയിട്ടുണ്ട്. വലിയതോതിലുള്ള വിമർശനങ്ങൾക്ക് അത് ഇടവരുത്തി. 19-ആം നൂറ്റാണ്ടിന്റെ മധ്യത്തോടെ ഈ സമ്പ്രദായം നിർത്തലാക്കുകയും ചെയ്തു. ഫ്രഞ്ച് ഗയാനയിലെ കടുത്ത കാലാവസ്ഥ നാടുകടത്തപ്പെടുന്നവരുടെ ജീവൻ അപഹരിക്കും വിധമായിരുന്നു. ഫ്രാൻസിലെ ഭീകരകുറ്റവാളിയായ കാപ്റ്റൻ ആൽഫ്രഡ് ഡ്രേഫസ് വർഷങ്ങളോളം "ഡെവിൾസ് ഐലന്റ്" എന്നറിയപ്പെട്ടിരുന്ന ദ്വീപിലായിരുന്നു. 1938-ൽ ഫ്രാൻസിൽ നാടുകടത്തൽ നിർത്തലാക്കി.

19-ആം നൂറ്റാണ്ടിന്റെ മധ്യത്തിൽ, ഇറ്റലിയുടെ ഏകീകരണം സാധ്യമാകുംമുമ്പ് വിവിധ കാരണങ്ങളാൽ ശിക്ഷിക്കപ്പെടുന്ന കുറ്റവാളികളെ നാടുകടത്തലിന് വിധേയരാക്കിയിരുന്നു. ഫാസിസ്റ്റ് കാലഘട്ടമായ 1930-കളിൽ രാഷ്ട്രീയത്തടവുകാരെ കിഴക്കൻ ഇറ്റലിയിലെ ദ്വീപുകളിലേക്ക് നാടുകടത്തുകയും കടുത്ത ശിക്ഷയ്ക്ക് വിധേയരാക്കുകയും ചെയ്തു.

റഷ്യയിൽ 18-ആം നൂറ്റാണ്ടിന്റെ തുടക്കത്തിൽ സർ ചക്രവർത്തി പീറ്റർ "ദ് ഗ്രേറ്റ്" രാഷ്ട്രീയത്തടവുകാരെയും കുറ്റവാളികളെയും സൈബീരിയയിലേക്ക് നാടുകടത്തി. ഇത്തരം ആളുകളുടെ എണ്ണം സെർബിയയിൽ കൂടിവന്നതിനെത്തുടർന്ന് തർക്കെസ്താനിലേക്കും ഏഷ്യയിലേക്കും സക്കാലിൻ ദ്വീപുകളിലേക്കുമായി നാടുകടത്തൽ.

സ്റ്റാലിന്റെ ഭരണകാലത്ത് റഷ്യയിൽ ലക്ഷക്കണക്കിന് വ്യക്തികളെ സൈബീരിയയിലേക്കു നാടുകടത്തിയിരുന്നു. ഇവരിലേറെപ്പേരും രാഷ്ട്രീയകാരണങ്ങളാൽ മാത്രം കുറ്റാരോപിതരായവരാണ്. സ്റ്റാലിന്റെ മരണത്തിനു ശേഷംപോലും ഇവർക്ക് സ്വന്തം മണ്ണിലേക്ക് തിരികെപോകാനായില്ല.

പുതിയ കാലഘട്ടത്തിൽ സ്വന്തം രാജ്യം ഉപേക്ഷിച്ച് അന്യരാജ്യങ്ങളിൽ പ്രവാസജീവിതം തിരഞ്ഞെടുക്കുന്നവരുടെ എണ്ണം വർധിച്ചുവരുന്നുണ്ട്. ഇങ്ങനെ പ്രവാസജീവിതം സ്വയം സ്വീകരിച്ച് വന്നെത്തുവർ പ്രസ്തുത രാജ്യത്തിന്റെ ഐക്യത്തിനോ സമാധാന അന്തരീക്ഷത്തിനോ വിഘാതം സൃഷ്ടിക്കുകയോ ഇതര കുറ്റകൃത്യങ്ങളിൽ ഏർപ്പെടുകയോ ചെയ്യുകയാണെങ്കിൽ അവരെ ശിക്ഷിക്കുകയും ജന്മദേശത്തേക്കു നിയമപരമായി തിരികെ അയയ്ക്കുകയും ചെയ്യുന്ന രീതിയും നാടുകടത്തലിന്റെ ഒരു രൂപഭേദമാണെന്നു കാണാം.

ചരിത്രത്തിൽ പ്രവാസജീവിതം തിരഞ്ഞെടുത്ത ഒട്ടേറെ മഹാന്മാരും ഭരണാധികാരികളുമുണ്ട്. ഡാന്റേ, മാക്യവല്ലി, നെപ്പോളിയൻ, കാറൽമാർക്സ്, തോമസ് മൻസ, പാബ്ലോ കസൽസ്, ട്രോട്സ്കി തുടങ്ങിയവർ.

തന്റെ പ്രവർത്തനങ്ങൾ അഥവാ സർഗപ്രക്രിയ സ്വന്തം രാജ്യത്തെ ഭരണകൂടത്തിനും ഭരണസംവിധാനത്തിനും സ്വീകാര്യമല്ലാതെ വരികയും ഭരണകൂടത്തിൽ നിന്നുതന്നെ ഭീഷണി നേരിടുകയും ചെയ്യുന്ന സാഹചര്യത്തിൽ മറ്റൊരു രാജ്യം അഭയകേന്ദ്രമായി സ്വീകരിക്കുവാൻ രാഷ്ട്രീയപ്രവർത്തകരും എഴുത്തുകാരും നിർബന്ധിതരാകാറുണ്ട്.

എഴുത്തിന്റെ മേഖലയിൽ സ്വന്തം രാജ്യത്തിന് അനഭിമതയായ തസ്ലിമാ നസ്റിനും, രാഷ്ട്രീയകാരണത്താൽ തിബത്തിലെ ദലൈലാമയ്ക്കും ഇന്ത്യ അഭയം നൽകിയിരുന്നു.

നാടുകടത്തൽ സംബന്ധിച്ച അമേരിക്കയിലെ ആദ്യത്തെ നിയമം 1798-ൽ നിലവിൽ വന്നു. ഒരു വ്യക്തി തങ്ങളുടെ രാജ്യത്തിന് അപകടകരാരിയാണെങ്കിൽ അയാളെ തിരികെ പറഞ്ഞയയ്ക്കാൻ പ്രസിഡന്റിന് അധികാരം നൽകുന്ന ഈ നിയമം പരക്കെ പ്രതിഷേധത്തിന് വഴിവച്ചു. തുടർന്ന് 1881, 1891 വർഷങ്ങളിലെ നിയമങ്ങളിൽ അത് അന്യായമായി അഥവാ നിയമം ലംഘിച്ച് അമേരിക്കയിൽ പ്രവേശിക്കുന്നവരെ പുറത്താക്കാൻ പ്രസിഡന്റിന് അധികാരം നൽകുന്നു എന്ന നിലയിലേക്ക് പരിഷ്കരിക്കപ്പെട്ടു.

20-ആം നൂറ്റാണ്ടിന്റെ തുടക്കത്തിൽ വിദേശപൌരന്മാരെ സംബന്ധിക്കുന്ന പുതിയ രണ്ട് നിയമങ്ങൾകൂടി അമേരിക്കയിൽ നിലവിൽ വന്നു. 1917-ലെ ഇമിഗ്രേഷൻ ആക്ടും 1918-ലെ അനാർക്കിസ്റ്റ് ആക്ടും. 1940-ലെ എലീൻ രജിസ്ട്രേഷൻ ആക്ട് പ്രകാരം ഭരണകൂടത്തെയും രാഷ്ട്രീയ സംവിധാനങ്ങളെയും അട്ടിമറിക്കാൻ ശ്രമിക്കുന്ന സംഘടനകളുമായിച്ചേർന്ന് പ്രവർത്തിക്കുന്നവരെ "നാടുകടത്തലിന്" വിധേയരാക്കുവാൻ അനുമതി നൽകുന്നു. 1950-ലെ ആഭ്യന്തര സുരക്ഷാ ആക്ട്, കമ്യൂണിസ്റ്റ് പാർട്ടിയിൽ നിലനിൽക്കുന്നവരെയും, മുൻകാലങ്ങളിൽ അതിൽ അംഗത്വമുണ്ടായിരുന്ന വിദേശപൌരന്മാരെയും അമേരിക്കയിൽ നിന്നു പറഞ്ഞുവിടണമെന്ന് സ്പഷ്ടമായി പ്രതിപാദിക്കുന്നു.

സാധാരണഗതിയിൽ കുറ്റവാളികളെ അവരുടെ ജന്മദേശത്തേക്കു തന്നെ മടക്കി അയയ്ക്കുകയാണ് പതിവ്. അതേസമയം ആ വ്യക്തി മറ്റൊരു രാജ്യം തിരഞ്ഞെടുക്കുകയും പ്രസ്തുത രാജ്യം അയാളെ സ്വീകരിക്കുവാൻ തയ്യാറാവുകയുമാണെങ്കിൽ അതും അമേരിക്കൻ നിയമം അംഗീകരിക്കുന്നുണ്ട്. നാടുകടത്തലിന്റെ പല നടുക്കുന്ന ഉദാഹരണങ്ങളും കേരളത്തിലും കാണാവുന്നതാണ്. അതിലൊന്നാണ് സ്വദേശാഭിമാനി രാമകൃഷ്ണപിള്ളയുടെ നാടു കടത്തൽ. 



</doc>
<doc id="198249" url="https://ml.wikipedia.org/wiki?curid=198249" title="നം. 66 മധുര ബസ്സ്">
നം. 66 മധുര ബസ്സ്

എം.എ. നിഷാദ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് നം. 66 മധുര ബസ്സ്. പശുപതി, പത്മപ്രിയ, മല്ലിക എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. കെ.വി. അനിൽ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.

തന്റെ കുടുംബത്തെ തകർത്ത തന്റെ ഉത്തമ സുഹൃത്തിനോട് പ്രതികാരം ചെയ്യാനിറങ്ങുന്ന വരദരാജൻ എന്ന ഫോറസ്റ്റ് ഗാർഡിന്റെ പ്രണയവും പ്രതികാരവും നിറഞ്ഞ ജീവിതകഥയാണ് ഈ ചിത്രം പറയുന്നത്.



</doc>
<doc id="198257" url="https://ml.wikipedia.org/wiki?curid=198257" title="വി.കെ. പവിത്രൻ">
വി.കെ. പവിത്രൻ

കേരളത്തിലെ അറിയപ്പെടുന്ന സാമൂഹ്യ പ്രവർത്തകനും യുക്തിവാദി സംഘത്തിന്റെ പ്രമുഖനേതാക്കളിലൊരാളുമാണ് വി.കെ. പവിത്രൻ. മിശ്രവിവാഹസംഘത്തിന്റെ പ്രവർത്തനങ്ങൾ പ്രചരിപ്പിക്കുന്നതിൽ മുൻകൈയെടുത്തു പ്രവർത്തിച്ചു.സഹോദരൻ അയ്യപ്പൻ , വി ടി ഭട്ടതിരിപ്പാട്, ചൊവ്വര പരമേശ്വരൻ , എം സി ജോസഫ് എന്നിവരുടെ അടുത്ത അനുയായിയായി സാമൂഹികപരിഷ്കരണരംഗത്ത് ആറുദശകം സേവനമനുഷ്ഠിച്ചു. മിശ്രവിവാഹസംഘത്തിന്റെ നേതാവ് എന്ന നിലയിൽ സംസ്ഥാനാടിസ്ഥാനത്തിൽ ആയിരക്കണക്കിന് മിശ്രവിവാഹങ്ങൾ അദ്ദേഹം മുൻകൈയെടുത്ത് നടത്തിയിട്ടുണ്ട്.
1946ൽ കൊച്ചിയിൽ രൂപംകൊണ്ട മിശ്രവിവാഹസംഘത്തിന്റെ സെക്രട്ടറിയായാണ് അദ്ദേഹം പൊതുപ്രവർത്തനം ആരംഭിക്കുന്നത്. ചൊവ്വര പരമേശ്വരനായിരുന്നു പ്രസിഡന്റ്. മിശ്രവിവാഹം കഴിക്കാൻ ആഗ്രഹിക്കുന്നവരെ സഹായിക്കുകയായിരുന്നു അദ്ദേഹത്തിന്റെയും സംഘടനയുടേയും പ്രധാനദൗത്യം. ഏകീകൃത സിവിൽ നിയമം നടപ്പിലാക്കണമെന്നതായിരുന്നു രൂപികരണയോഗത്തിലെ പ്രധാനപ്രമേയം. എല്ലാവർക്കും ക്ഷേത്രപ്രവേശനം എന്നതായിരുന്നു മറ്റൊരു പ്രമേയം. 1956ൽ സംഘടനയുടെ സെക്രട്ടറി തന്നെ മിശ്രവിവാഹം കഴിച്ചതോടെ അത് പ്രധാനവാർത്തയായി മാറി. 57ൽ ഐക്യകേരളം രൂപം കൊണ്ടതോടെ കൊച്ചി മിശ്രവിവാഹസംഘമായി അത് വികസിച്ചു. സംഘത്തിന്റെ പ്രഥമവാർഷിക സമ്മേളനം ഉദ്ഘാടനം ചെയ്തത് അന്നത്തെ മുഖ്യമന്ത്രിയായിരുന്ന ഇ എം എസാണ്. കുറ്റിപ്പുഴ കൃഷ്ണപിള്ള, വി.ടി. ഭട്ടതിരിപ്പാട്, പവനൻ തുടങ്ങിയവരുമായുള്ള നിരന്തരസമ്പർക്കം സംസ്ഥാനതലത്തിലുള്ള പ്രവർത്തനങ്ങൾ സംഘടിപ്പിക്കുന്നതിന്സഹായകമായി. 
എന്ന മുദ്രാവാക്യത്തിന്റെ രചയിതാവ് വി.കെ. പവിത്രനായിരുന്നു. 1968ൽ പാലക്കാട്ട് നടന്ന മിശ്രവിവാഹ സംഘം സംസ്ഥാനസമ്മേളനത്തിലാണ് ഈ മുദ്രാവാക്യം ആദ്യമായി മുഴങ്ങിയത്. 
അന്ധവിശ്വാസങ്ങൾക്കും അനാചാരങ്ങൾക്കും എതിരായും അദ്ദേഹം പ്രവർത്തിച്ചു. മിശ്രവിവാഹിതർക്ക് സർക്കാരിൽനിന്നും ഇന്ന് ലഭിക്കുന്ന പല ആനുകൂല്യങ്ങൾക്കും വേണ്ടി വിശ്രമരഹിതമായി പ്രവർത്തിച്ചിരുന്നത് വി കെ പവിത്രനായിരുന്നു. തന്റെ ആശയങ്ങളുടെ പ്രചാരണത്തിനായി സ്വന്തമായി പല പ്രസിദ്ധീകരണങ്ങളും അദ്ദേഹം നടത്തിയിരുന്നു. മിശ്രവിവാഹസംഘം ബുള്ളറ്റിൻ , പ്രഖ്യാപനം എന്നീ മാസികകളുടെ പത്രാധിപരായിരുന്നു. ഒടുവിലത്തേത് നിർത്തേണ്ടിവന്നപ്പോൾ വരിക്കാർക്കെല്ലാം ബാക്കി നൽകേണ്ട പണം തിരിച്ചയച്ച് പുതിയ മാതൃക കാണിക്കാൻ അദ്ദേഹം തയ്യാറായി. എം സി ജോസഫ് പത്രാധിപരായിരുന്ന "യുക്തിവാദി"" മാസികയുടെ പ്രചാരണത്തിനും മുൻനിരയിൽ പ്രവർത്തിച്ചു. 

ടാറ്റ ഓയിൽമിൽസിലെ ഉദ്യോഗസ്ഥനായിരുന്നു. 

ഭാര്യ: ടി എ സതി



</doc>
<doc id="198261" url="https://ml.wikipedia.org/wiki?curid=198261" title="മരിയോ ബലോട്ടെല്ലി">
മരിയോ ബലോട്ടെല്ലി

ഇറ്റലിയുടേയും നിലവിൽ എ.സി.മിലാന്റേയും മുന്നേറ്റനിരക്കാരനാണ് മരിയോ ബലോട്ടെല്ലി. ഇറ്റലിയുടെ ദേശീയ ഫുട്ബോൾ ടീമിൽ ഇടം നേടിയ ആദ്യ കറുത്ത വംശജനാണ് ഇദ്ദേഹം.

ഘാനയിൽനിന്ന് ഇറ്റലിയിലെ പാലർമോയിലേക്ക് കുടിയേറിയ തോമസിന്റെയും റോസ് ബറുവയുടെയും നാലുമക്കളിലൊരാളായിരുന്നു മരിയോ ബറുവ. 1990 ആഗസ്ത് 12-ന് ജനിച്ചു. ലോഹപ്പണിക്കാരനായിരുന്ന തോമസിന്റെ കുടുംബം കൊടിയ ദാരിദ്ര്യത്തിലായിരുന്നു.
പട്ടിണിയ്ക്കുപുറമേ, കുടൽ രോഗങ്ങളുമായാണ് മരിയോ വളർന്നത്. കുട്ടിക്കാലത്തുതന്നെ, ഒട്ടേറെ ശസ്ത്രക്രിയകൾ വേണ്ടിവന്നു. ഓരോ തവണ ആസ്പത്രിയിലെത്തുമ്പോഴും മരിയോ മരിച്ചുപോകുമെന്ന് ഡോക്ടർമാർ വിധിയെഴുതി. ദാരിദ്ര്യവും പട്ടിണിയും മരിയോയുടെ ചികിത്സയും കുടുംബത്തെ തളർത്തിയപ്പോൾ, തോമസിനും റോസിനും മരിയോയെ രണ്ടാം വയസ്സിൽ ഉപേക്ഷിക്കേണ്ടിവന്നു.
മരിയോയെ അഭയകേന്ദ്രത്തിലാക്കി അവർ മടങ്ങി. ഈ സമയത്ത് അവിടെ ബ്രെസിയയിൽനിന്ന് ഫ്രാൻസെസ്‌കോയും സിൽവിയ ബലോട്ടെല്ലിയുമെത്തി. ഉപേക്ഷിക്കപ്പെട്ട കുട്ടികളെ ഏറ്റെടുത്തുവളർത്തുന്ന ബലോട്ടെല്ലി കുടുംബത്തിലേക്ക് അങ്ങനെ മരിയോയുമെത്തി. മരിയോ ബറൂവ അങ്ങനെ മരിയോ ബലോട്ടെല്ലിയായി. ബലോട്ടെല്ലി കുടുംബത്തിലെ മറ്റ് അതിഥികളായ ക്രിസ്റ്റീനയെന്ന സഹോദരിയും കൊറാഡോ, ജിയോവാനി എന്നീ സഹോദരന്മാർക്കുമൊപ്പം ബലോട്ടെല്ലി വളർന്നു.

പിന്നീട് ലോകമറിയുന്ന ഫുട്‌ബോൾ താരമായപ്പോൾ ബറൂവ കുടുംബം മരിയോയോട് വീട്ടിലേക്ക് തിരിച്ചുവരണമെന്ന് അഭ്യർഥിച്ചു. പക്ഷേ അദ്ദേഹം അത് നിരാകരിച്ചു. തന്റെ സമ്പത്താണ് അച്ഛനമ്മമാർ വിലയ്ക്കുവാങ്ങുന്നതെന്ന് പറഞ്ഞാണ് മരിയോ കുടുംബത്തെ തള്ളിപ്പറഞ്ഞത്. രോഗിയായ തന്നെ ആസ്പത്രിയിൽ ഉപേക്ഷിക്കുകയായിരുന്നു അച്ഛനമ്മമാരെന്ന് മരിയോ ഇന്നും വിശ്വസിക്കുന്നു. ആദ്യ വർഷങ്ങളിൽ തന്നെ സന്ദർശിച്ചിരുന്ന അച്ഛനമ്മമാർ പിന്നീട് തിരിഞ്ഞുനോക്കിയിട്ടില്ലെന്നും താരമായശേഷമാണ് അവർക്ക് മകനോട് സ്‌നേഹം തോന്നിയതെന്നും മരിയോ പറയുന്നു. ഇറ്റലിയെ യൂറോയുടെ ഫൈനലിലേക്ക് നയിച്ച ഗോളുകൾ തന്നെ പോറ്റിവളർത്തിയ സിൽവയ്ക്കാണ് മരിയോ സമർപ്പിച്ചത്.
തന്റെ കുടുംബപ്പേരായ ബറൂവയെന്നത് കുട്ടിക്കാലത്തേ ഉപേക്ഷിച്ച മരിയോ, 2012 യൂറോയ്ക്ക് തൊട്ടുമുമ്പായി തന്റെ പേരിനൊപ്പം ആ പേരുകൂടി സ്വീകരിച്ചു. അങ്ങനെ, മരിയോ ബലോട്ടെല്ലി, മരിയോ ബറൂവ ബലോട്ടെല്ലിയായി.

അഞ്ചാം വയസ്സുമുതൽ മൊംപിയാനോ പാരിഷ് ടീമിനൊപ്പം കളിച്ചുതുടങ്ങിയ മരിയോയുടെ കഴിവുകൾ കണ്ടെത്തിയത് വാൾട്ടർ സാൽവിയോണിയാണ്. ലൂമേസൻ ടീമിലെ താരമായിരുന്നു മരിയോ അന്ന്. 15-ാം വയസ്സിൽ ലൂമേസന്റെ സീനിയർ താരമായി. ഇറ്റാലിയൻ ലീഗിന്റെ സി ഡിവിഷനിൽ കളിച്ച എക്കാലത്തെയും പ്രായം കുറഞ്ഞതാരമാണ് മരിയോ. മരിയോയെ കളിപ്പിക്കുന്നതിനുവേണ്ടി ഇറ്റാലിയൻ ഫെഡറേഷൻ നിയമങ്ങൾ പോലും മാറ്റി. മരിയോയെ സ്പാനിഷ് ടീം ബാഴ്‌സലോണയിൽ ട്രയൽസിലെത്തിക്കുന്നതും സാൽവിയോണിയാണ്. മരിയോയ്ക്ക് ബാഴ്‌സലോണ യൂത്ത് അക്കാദമിയിൽ പ്രവേശനം കിട്ടിയില്ല. എന്നാൽ, 2007-ൽമരിയോ ഇന്റർമിലാന്റെ താരമായി.

2007ലാണ് മരിയോ ഇന്റർമിലാനിലെത്തുന്നത്.
മാഞ്ചസ്റ്റർ സിറ്റിയുടെ പരിശീലകനായ റോബർട്ടോ മാഞ്ചീനിയായിരുന്നു അന്ന് ഇന്ററിന്റെ ചുമതലക്കാരൻ. ഇറ്റലിയിലെ തീവ്ര വലതുപക്ഷക്കാരുടെ വംശീയാധിക്ഷേപങ്ങൾക്ക് നിരന്തരം ഇരയായിട്ടും മരിയോ മൂന്ന് സീസൺ അവിടെ തുടർന്നു. കാണികളോടും കളിക്കാരോടും ഇടിപിടിച്ച് മുന്നേറിയ മരിയോയുടെ അച്ചടക്കം ടീമിന് ബാദ്ധ്യതയായി മാറി. മാഞ്ചീനിക്ക് പകരം ടീമിന്റെ ചുമതലയേറ്റ ഹോസെ മൗറീന്യോ താരത്തെ ഉൾക്കൊള്ളാൻ തയ്യാറായില്ല. അനുസരണയില്ലാത്തവൻ എന്നാണ് മരിയോയെ മൗറീന്യോ വിശേഷിപ്പിച്ചത്. വംശീയാധിക്ഷേപം ഏറിയതോടെ, മരിയോയുടെ കളികൾ പലതും അടച്ചിട്ട സ്റ്റേഡിയത്തിലുമായി.
ഇന്ററിന്റെ ജഴ്‌സിയൂരിയെറിഞ്ഞും ടീമിൽനിന്ന് മാറ്റിനിർത്തിയപ്പോൾ, ടി.വി. അഭിമുഖത്തിൽ എ.സി.മിലാന്റെ ജേഴ്‌സിയണിഞ്ഞെത്തിയും മരിയോ വിമത ശബ്ദം ഉയർത്തിക്കൊണ്ടിരുന്നു. ഒടുവിൽ, 2010-ൽ ഇന്ററിനെ ഉപേക്ഷിച്ച് മാഞ്ചീനിയുടെ തണലിലേക്ക് മരിയോ ചേക്കേറി.

മാഞ്ചസ്റ്റർ സിറ്റിയുടെ എഫ്.എ. കപ്പ് വിജയത്തിലും പ്രീമിയർ ലീഗ് കിരീടത്തിലും നിർണായക പങ്കുവഹിച്ചെങ്കിലും മരിയോയുടെ സ്വഭാവം എക്കാലത്തും വില്ലനായി നിന്നു.
യൂറോപ്യൻ ഫുട്‌ബോളിലെ 21 വയസ്സിൽത്താഴെയുള്ള മികച്ച താരത്തിനുള്ള ഗോൾഡൻ ബോയ് പുരസ്‌കാരത്തിന് 2010 ഡിസംബറിൽ അർഹനായ മരിയോ ബലോട്ടെല്ലിയുടെ കരിയർ മുഴുവൻ പ്രശ്‌നങ്ങളിലൂടെയാണ് കടന്നുപോയത്. കഴിഞ്ഞ സീസണിൽ നാല് ചുവപ്പുകാർഡുകൾ കണ്ടതോടെ, ബലോട്ടെല്ലിയെ ടീമിൽ നിലനിർത്താനാവില്ലെന്ന് മാഞ്ചീനിയും ഉറപ്പിച്ചു. പക്ഷേ, പ്രതിഭകൊണ്ട് തന്റെ കുരുത്തക്കേടുകളെ അതിജീവിക്കുന്ന മരിയോ, ആരാധർക്കിടയിൽ സൂപ്പർ മരിയോയെന്ന പ്രതിച്ഛായ നിലനിർത്തുന്നു. 2010-11ൽ സിറ്റി പ്രീമിയർലീഗ് കിരീടം നേടിയപ്പോൾ, പ്രീമിയർ ലീഗ് നേടിയ ആദ്യ ഇറ്റലിക്കാരനെന്ന പദവി ബലോട്ടെല്ലിയെ തേടിയെത്തി.

2013 ജനുവരി 29ന് എസി മിലാൻ ബലോട്ടെല്ലിയെ സിറ്റിയിൽ നിന്നും വാങ്ങുന്നതായി പ്രഖ്യാപിച്ചു. ജനുവരി 31ന് മിലാൻ ബലോട്ടെല്ലിയുമായുള്ള കരാർ പൂർത്തിയാക്കി. 2013 ഫെബ്രുവരി 3ന് മിലാനിലെ അരങ്ങേറ്റ മത്സരം കളിച്ചു. പെനാൽറ്റി ഉൾപ്പെടെ 2 ഗോളുകളാണ് അദ്ദേഹം നേടിയത്. ഉഡിനീസിനെതിരെ 2-1ന് മിലാൻ ജയിച്ചു. ഈ വിജയത്തിലൂടെ ലീഗിൽ മിലാൻ, ഇന്റർനാഷണലിനെ ഗോൾ വ്യത്യാസത്തിൽ മറികടന്ന് അഞ്ചാം സ്ഥാനത്തെത്തി. തുടർന്നുള്ള രണ്ട് കളികളിലും അദ്ദേഹം ഓരോ ഗോളുകൾ വീതം നേടി. ഉഡിനീസിനെതിരെ 30 യാർഡ് അകലെ നിന്ന് നേടിയ ഒരു ഫ്രീകിക്ക് ഗോളും ഇതിൽ ഉൾപ്പെട്ടിരുന്നു. ഇതിലൂടെ എസി മിലാനു വേണ്ടി ആദ്യ 3 കളികളിൽ നിന്ന് 4 ഗോളുകൾ നേടിയ ഒളിവർ ബയർഹോഫിന്റെ റെക്കോർഡിനൊപ്പം ബലോട്ടെല്ലിയും എത്തി,

ഇറ്റാലിയൻ കുടുംബം ഔദ്യോഗികമായി ദത്തെടുക്കാത്തതിനാൽ, പൗരത്വത്തിനുവേണ്ടി 18-ാം വയസ്സുവരെ മരിയോയ്ക്ക് കാത്തിരിക്കേണ്ടിവന്നു. 17-ാം വയസ്സിൽ ഘാന ടീമിലേക്ക് മരിയോയെ വിളിച്ചിരുന്നെങ്കിലും തനിക്ക് ജീവിതം തന്ന ഇറ്റലിക്കുവേണ്ടി കളിക്കാൻ എത്രവേണമെങ്കിലും കാത്തിരിക്കുകയെന്നതായിരുന്നു മരിയോയുടെ തീരുമാനം. ആ തീരുമാനം പലമത്സരങ്ങളും ശരിവച്ചു. പ്രീമിയർ ലീഗ് നേടിയ ആദ്യ ഇറ്റലിക്കാരനെന്ന പദവിക്ക് പിന്നാലെ, യൂറോയുടെ സെമിയിൽ ഗോളടിക്കുന്ന ആദ്യ ഇറ്റലിക്കാരനുമായി മരിയോ.





</doc>
<doc id="198264" url="https://ml.wikipedia.org/wiki?curid=198264" title="അധ്വാനശക്തി">
അധ്വാനശക്തി

അധ്വാനം പ്രയോഗിക്കുവാനുള്ള, മനുഷ്യന്റെ കായികവും മാനസികവുമായ കഴിവിനെയാണ് അധ്വാനശക്തി എന്നത് കൊണ്ട് മാർക്സിസ്റ്റ് പ്രത്യയശാസ്ത്രങ്ങളിൽ ഉദ്ദേശിക്കുന്നത്. അധ്വാനശക്തി അഥവാ അധ്വാനശേഷി ഇല്ലാതെ ഉല്പാദനം അസാധ്യമാണ്. തൊഴിലാളിയാണ് അധ്വാനശേഷിയുടെ ഉടമ. മുതലാളിത്ത വ്യവസ്ഥിതിയിൽ മറ്റേതൊരു ചരക്കിനെയും പോലെ വിൽക്കുകയും വാങ്ങപ്പെടുകയും ചെയ്യുന്ന ചരക്കാണ് തൊഴിലാളിയുടെ അധ്വാനശേഷി. മുതലാളിയാണ് അധ്വാനശേഷി വിലയ്ക്കു വാങ്ങുന്നത്. മുതലാളിക്ക് ആവശ്യം കുറഞ്ഞിരിക്കുന്ന അവസ്ഥയിൽ തൊഴിലാളിക്ക് അധ്വാനശേഷി വിൽക്കുവാൻ കഴിയില്ല. അത്തരമൊരു അവസ്ഥയെ ആണ് തൊഴിലില്ലായ്മ എന്ന് വിശേഷിപ്പിക്കുന്നത് .

അധ്വാനശേഷിയും അധ്വാനവും രണ്ട് വ്യത്യസമായ കാര്യങ്ങളാണ്. അധ്വാനശേഷി ചെലുത്തിക്കഴിഞ്ഞുള്ളതണ് അധ്വാനം. അധ്വാനശക്തി തൊഴിലാളിയിൽ കുടികൊള്ളുന്ന ഒരു കഴിവാണ്. അധ്വാനം തൊഴിലാളി നിർമ്മിച്ച ചരക്കിന്റെ ഭാഗവും .

മുതലാളിത്തമൊഴികെയുള്ള സാമൂഹിക വ്യവസ്ഥിതികളിൽ അധ്വാനശക്തിയുടെ ഉടമസ്ഥത അതത് ഉടമവർഗങ്ങളക്കായിരുന്നു. അടിമ-ഉടമ വ്യവസ്ഥയിൽ ഉടമകളും, നാടുവഴിത്ത വ്യവസ്ഥയിൽ ഭൂപ്രഭുക്കളും തൊഴിലാളിവർഗത്തിന്റെ അധ്വാനശേഷിയെ സ്വന്തമെന്നത് പോലെ കൈവശം വച്ചു. മറ്റ് വ്യവസ്ഥകളിൽ നിന്നും മുതലാളിത്തത്തെ വ്യത്യസ്തമാക്കുന്നത്, അധ്വാനശക്തിയുടെ ഉടമസ്ഥാവകാശം ഉടമവർഗത്തിന് - അതായത് മുതലാളിമാർക്ക് - കൈമോശം വന്നു എന്നതാണ്. എന്നാൽ അധ്വാനശക്തിയുടെ ഉടമസ്ഥാവകാശം തൊഴിലാളിയിൽ നിക്ഷിപ്തമായിരിക്കുന്ന അവസ്ഥയിലും, തൊഴിലാളിവർഗത്തിന് ജീവിക്കണമെങ്കിൽ മുതലാളിയെ ആശ്രയിച്ചുകൊണ്ടേ സാധ്യമാവുകയുള്ളൂ. അധ്വാനശക്തിയല്ലാതെ മറ്റൊന്നും കൈവശമില്ലാത്ത തൊഴിലാളിവർഗ്ഗം, തങ്ങളുടെ അധ്വാനം മുതലാളിക്ക് വില്പന നടത്തിയാണ് ജീവിക്കുന്നത് .


</doc>
<doc id="198268" url="https://ml.wikipedia.org/wiki?curid=198268" title="ജനാധിപത്യ കേന്ദ്രീകരണം">
ജനാധിപത്യ കേന്ദ്രീകരണം

കമ്മ്യൂണിസ്റ്റ് പാർട്ടികളുടെ അടിസ്ഥാന സംഘടനാതത്വമാണ് ജനാധിപത്യ കേന്ദ്രീകരണം. ഉൾപാർട്ടി ജനാധിപത്യത്തിന്റെ അടിസ്ഥാനത്തിലുള്ള കേന്ദ്രീകൃത നേതൃത്വവും, ഈ കേന്ദ്രീകൃത നേതൃത്വത്തിന്റെ മാർഗനിർദ്ദേശങ്ങളോട് കൂടിയ ജനാധിപത്യവുമാണ്, ജനാധിപത്യ കേന്ദ്രീകരണം എന്നത് കൊണ്ട് അർത്ഥമാക്കുന്നത്. 

ജനാധിപത്യ കേന്ദ്രീകരണ വ്യവസ്ഥയിൽ ഓരോ പാർട്ടി അംഗവും താൻ അംഗമായ ഘടകമെടുക്കുന്ന സംഘടിതമായ തീരുമാനങ്ങൾക്ക് വിധേയമായി വേണം പ്രവർത്തിക്കേണ്ടത്. ഭൂരിപക്ഷതീരുമാനങ്ങൾ നടപ്പിൽ വരുത്തുവാൻ ന്യൂനപക്ഷവും സഹകരിക്കേണ്ടതുണ്ട്. വ്യക്തിതാല്പര്യങ്ങളേക്കാൾ പാർട്ടിയുടെ താല്പര്യങ്ങൾക്ക് ആയിരിക്കും മുൻഗണന. വ്യക്തികൾ കൂട്ടായ തീരുമാനങ്ങൾക്കും ഇച്ഛകൾക്കും കീഴ്പ്പെടണം.

എന്നാൽ ഘടകത്തിന്റെ ഉള്ളിൽ സ്വതന്ത്രമായ വിമർശനങ്ങൾക്ക് ഓരോ അംഗത്തിനും അവകാശമുണ്ട്. മേലേക്കിടയിൽ ഉള്ളവർക്ക് തൊട്ട് താഴേക്കിടയിൽ ഉള്ളവർക്ക് വരെ, എല്ലാ തലത്തിലുമുള്ള വിമർശനവും, സ്വയം വിമർശനവും പാർട്ടി പ്രോൽസാഹിപ്പിക്കുന്നു. അതേ പോലെ, മേൽഘടകങ്ങളുടെ തീരുമാനങ്ങൾ നടപ്പിൽ വരുത്തുവാൻ കീഴ്‌ഘടകങ്ങൾ ബാദ്ധ്യസ്ഥരാണ്.

പാർട്ടി കോൺഗ്രസ്സിന്റെയും കേന്ദ്രകമ്മിറ്റിയുടെയും തീരുമാനങ്ങളും നിർദ്ദേശങ്ങളും എല്ലാ പാർട്ടി അംഗങ്ങളും നടപ്പിലാക്കണം. സ്വന്തം ഘടകത്തിലെ തെരെഞ്ഞെടുപ്പിൽ പങ്കാളികളാകുന്നതിനുള്ള അവകാശത്തിനു പുറമെ, മേൽക്കമ്മിറ്റികളെ തിരഞ്ഞെടുക്കുന്നതിനുള വിപുലമായ അവകാശവും കേന്ദ്രീകൃത ജനാധിപത്യതത്വം ഉറപ്പു നൽകുന്നു. എല്ലാ പാർട്ടി കമ്മിറ്റികളും കൂട്ടായ തീരുമാനത്തിന്റെയും പ്രവർത്തന പരിശോധനയുടെയും അടിസ്ഥാനത്തിലും വ്യക്തിപരമായ ഉത്തരവാദിത്തത്തോടെയും പ്രവർത്തിക്കണം. എല്ലാ പാർട്ടി കമ്മിറ്റികളും തങ്ങളുടെ പ്രവർത്തനങ്ങൾ സംബന്ധിച്ച് തൊട്ടുകീഴിലുള്ള പാർട്ടി ഘടകങ്ങൾക്ക് കാലകാലങ്ങളിൽ റിപ്പോർട്ട് ചെയ്യണം .


</doc>
<doc id="198272" url="https://ml.wikipedia.org/wiki?curid=198272" title="തൊഴിലാളിവർഗ സർവാധിപത്യം">
തൊഴിലാളിവർഗ സർവാധിപത്യം

മാർക്സിസ്റ്റ് സാമ്പത്തിക സാമൂഹിക ചിന്താഗതിയനുസരിച്ച് തൊഴിലാളി വർഗം രാജ്യാധികാരം കൈയാളുന്ന രാഷ്ട്രീയ അവസ്ഥയെയാണ് തൊഴിലാളിവർഗ സർവാധിപത്യം എന്നതുകൊണ്ട് അർത്ഥമാക്കുന്നത്. ജോസഫ് വെയ്ഡെമെയെർ രൂപപ്പെടുത്തിയ ഈ പദസഞ്ചയം പിന്നീട് 19ആം നൂറ്റാണ്ടിൽ മാർക്സും എംഗൽസും ഉപയോഗപ്പെടുത്തുകയായിരുന്നു. "കമ്മ്യൂണിസ്റ്റ് മാനിഫെസ്റ്റോ" പ്രകാരം തൊഴിലാളിവർഗ സർവാധിപത്യം നേടിയെടുക്കുക എന്നതാണ് തൊഴിലാളിവർഗ വിപ്ലവത്തിലെ ആദ്യ ചുവട്.

കമ്മ്യൂണിസ്റ്റ് സൈദ്ധാന്തിക വീക്ഷണത്തിൽ, തൊഴിലാളിവർഗ വിപ്ലവത്തിനെ തുടർന്ന് അധികാരത്തിലേറുന്ന ഭരണകൂടത്തിന്റെ സ്വഭാവമാണ് തൊഴിലാളിവർഗ സർവാധിപത്യം. അതനുസരിച്ച്, വർഗസമരത്തിന്റെ പുതിയ രൂപങ്ങളിലേക്കുള്ള തുടർച്ചയുടെ ഭാഗമാണ് തൊഴിലാളിവർഗ സർവാധിപത്യം. അധികാരത്തിലേറുക എന്ന കേവലലക്ഷ്യത്തിലുപരിയായി അത് നിലനിർത്തുകയും, ബൂർഷ്വാ ഭരണയന്ത്രത്തെയും ബൂർഷ്വാ ബന്ധങ്ങളെയും തകർക്കുക വഴി അധികാരത്തിൽ നിന്ന് നിഷ്കാസിതരായ ബൂർഷ്വാസിയുടെ തിരിച്ചടികളെ ചെറുക്കുകയും തൊഴിലാളിവർഗ സർവാധിപത്യത്തിന്റെ ലക്ഷ്യങ്ങളിൽപെടുന്നു .

ഭൂരിപക്ഷത്തിന്റെ മേൽ ആധിപത്യം സ്ഥാപിക്കുന്ന ചൂഷക വ്യവസ്ഥിതികളായിരിക്കും ന്യൂനപക്ഷമായ ബൂർഷ്വാവർഗത്തിന്റെ കൈപ്പിടിയിലുള്ള ഭരണകൂടങ്ങൾ എന്നാണ് മാർക്സിസ്റ്റ് കാഴ്ചപാട്. നേരെ മറിച്ച്, വിപ്ലവാനന്തരമുള്ള തൊഴിലാളിവർഗ ഭരണകൂടമാകട്ടെ, പുതുതായി സ്ഥാപിക്കപ്പെട്ട സ്ഥിതിസമത്വസമൂഹത്തിന്റെ രീതികളോട് സമരസപ്പെടുവാനായി പ്രതിവിപ്ലവ സ്വഭാവമുള്ള ബൂർഷ്വാ വർഗത്തിന് മേൽ അധികാരപ്രയോഗം നടത്തുന്നതായിരിക്കും. അതായത്, അത്തരമൊരു അവസ്ഥ സംജാതമാകുമ്പോൾ, ഭരണകൂടത്തിന്റെ ഉത്തരവാദിത്തമെന്നത് ആളുകളെ ഭരിക്കുക എന്നതിലുപരിയായി ഉല്പാദനപ്രക്രിയയുടെ മേൽനോട്ടം വഹിക്കുക എന്നതായിരിക്കും. തൽഫലമായി ഭരണകൂടത്തിന്റെ തന്നെ ആവശ്യമില്ലാത്ത - ജനങ്ങൾ സ്വയം ഭരിക്കുന്ന വ്യവസ്ഥയിൽ സമൂഹം പരിണമിച്ച് എത്തുമ്പോൾ ഭരണകൂടം സ്വയം കൊഴിഞ്ഞു പോവുകയും (the state will wither away) ചെയ്യും .

"വർഗ്ഗസമരത്തെക്കുറിച്ചുള്ള ബോദ്ധ്യത്തെ തൊഴിലാളിവർഗ്ഗസർവാധിപത്യത്തെ സംബന്ധിച്ച ബോദ്ധ്യമായി വളർത്താൻ കഴിയുന്നവൻ മാത്രമാണ് യഥാർത്ഥ മാർക്സിസ്റ്റ്" എന്നു കരുതിയ ലെനിൻ തൊഴിലാളിവർഗ സർവാധിപത്യത്തെ "പഴയ സമൂഹത്തിലെ ശക്തികൾക്കും പാരമ്പര്യങ്ങൾക്കുമെതിരെ, രക്തരൂക്ഷിതവും രക്തരഹിതവും, അക്രമാസക്തവും അഹിംസാത്മകവും, സായുധവും സാമ്പത്തികവും, പ്രബോധനപരവും ഭരണപരവും ആയ മാനങ്ങളുള്ള നിരന്തരമായ പോരാട്ടം" എന്നു വിശേഷിപ്പിച്ചു. 

ഇരുപതാം നൂറ്റാണ്ടിലെ സോവിയറ്റു റഷ്യയെ മുൻനിർത്തിയുള്ള വിലയിരുത്തലിൽ, തൊഴിലാളിവർഗ സർവാധിപത്യത്തിന്റെ പ്രയോഗം അതിന്റെ സിദ്ധാന്തവുമായി എങ്ങനെ വഴിപിരിഞ്ഞുവെന്ന് വിഖ്യാതദാർശനികൻ ബെർട്രാൻഡ് റസ്സൽ ചൂണ്ടിക്കാട്ടിയിട്ടുണ്ട്. അദ്ദേഹത്തിന്റെ അഭിപ്രായത്തിൽ സോവിയറ്റു വ്യവസ്ഥയുടെ സുഹൃത്തുക്കൾക്കും, റഷ്യയിലെ കമ്മ്യൂണിസ്റ്റുകാർക്കും തൊഴിലാളിവർഗ്ഗ സർവാധിപത്യത്തെക്കുറിച്ച് ഉണ്ടായിരുന്നത് വിപരീതസങ്കല്പങ്ങൾ ആയിരുന്നു: "ബോൾഷെവിഷത്തിന്റെ തത്ത്വവും പ്രയോഗവും" എന്ന കൃതിയിൽ റസ്സൽ ഇങ്ങനെ എഴുതി: "തൊഴിലാളികൾക്കു മാത്രം സമ്മതിദാനാവകാശം ഉണ്ടായിരിക്കുകയും നിയോജകമണ്ഡങ്ങൾ ഭൂമിശാസ്ത്രപരം മാത്രമായിരിക്കാതെ ഒരളവുവരെ തൊഴിലധിഷ്ഠിതമായിരിക്കുകയും ചെയ്യുന്ന ഒരു ജാതി പ്രാതിനിധ്യഭരണവ്യവസ്ഥയാണ് തൊഴിലാളിവർഗ സർവാധിപത്യമെന്ന് റഷ്യയുടെ സുഹൃത്തുക്കൾ കരുതുന്നു. ആ പ്രയോഗത്തിലെ "തൊഴിലാളിവർഗം" "തൊഴിലാളിവർഗം" തന്നെയാണെന്നും "സർവാധിപത്യം" മിക്കവാറും അതല്ലെന്നുമാണ് അവരുടെ വിശ്വാസം. എന്നാൽ സത്യം ഇതിനു നേർവിപരീതമാണ്. റഷ്യയിലെ കമ്മ്യൂണിസ്റ്റുകാരൻ "സർവാധിപത്യം" എന്നു പറയുമ്പോൾ അതിനു കല്പിക്കുന്നത് അക്ഷരാർത്ഥം തന്നെയാണ്. എന്നാൽ "തൊഴിലാളിവർഗം" എന്ന വാക്ക് അയാൾ ഉപയോഗിക്കുന്നത് ഒരുതരം വിരുദ്ധാർത്ഥത്തിൽ (Pickwickian‌ sense) ആണ്. തൊഴിലാളിവർഗത്തിലെ "വർഗബോധമുള്ള" വിഭാഗം അതായത് കമ്മ്യൂണിസ്റ്റ് കക്ഷി എന്നാണ് അയാൾ അതിനു കല്പിക്കുന്ന അർത്ഥം" . തൊഴിലാളിവർഗ സർവാധിപത്യത്തിന്റെ പ്രയോഗം റഷ്യയിൽ പാർട്ടി കമ്മറ്റിയുടെയും അന്തിമമായി സ്റ്റാലിൻ എന്ന ഏകമനുഷ്യന്റെയും മാത്രം സർവാധിപത്യമായി പരിണമിച്ച കാര്യവും റസ്സൽ ചൂണ്ടിക്കാട്ടുന്നു.



</doc>
<doc id="198275" url="https://ml.wikipedia.org/wiki?curid=198275" title="വധശിക്ഷ സാൻ മറീനോയിൽ">
വധശിക്ഷ സാൻ മറീനോയിൽ

വധശിക്ഷ നിർത്തലാക്കപ്പെട്ട രാജ്യമാണ് സാൻ മറീനോ. ഇവിടെ അവസാന വധശിക്ഷ നടപ്പിലാക്കിയത് 1468-ലാണ്. തൂക്കിക്കൊല്ലലായിരുന്നു ശിക്ഷാമാർഗ്ഗം. 1800-നു ശേഷം വധശിക്ഷ നടപ്പിലാക്കാത്ത ലോകത്തിലെ രണ്ടു രാജ്യങ്ങളിൽ ഒന്നാണ് സാൻ മറീനോ. ലിച്ച്റ്റൻസ്റ്റൈനാണ് മറ്റൊരു രാജ്യം. 1785-ലാണ് ലിച്ച്റ്റൻസ്റ്റൈനിൽ അവസാന വധശിക്ഷ നടപ്പിലാക്കപ്പെട്ടത്.

സാധാരണ കുറ്റങ്ങൾക്ക് വധശിക്ഷ നിർത്തലാക്കിയ ലോകത്തിലെ ആദ്യ രാജ്യമാണ് സാൻ മറീനോ. 1848-ലാണ് ഇതു നടന്നത്. 1865-ൽ എല്ലാ കുറ്റങ്ങൾക്കും വധശിക്ഷ നിർത്തലാക്കുന്ന രണ്ടാമത്തെ (യൂറോപ്പിലെ ആദ്യത്തെ) രാജ്യമായി സാൻ മറീനോ മാറി. ലോകത്തിലാദ്യമായി എല്ലാ കുറ്റങ്ങൾക്കും വധശിക്ഷ എടുത്തുകളഞ്ഞ രാജ്യം വെനസ്വേലയായിരുന്നു (1863-ൽ). 1900-നു മുൻപ് എല്ലാ കുറ്റങ്ങൾക്കും വധശിക്ഷ നിർത്തലാക്കിയ മൂന്നു രാജ്യങ്ങളേയുള്ളൂ (കോസ്റ്റാറിക്കയും, വെനസ്വേലയും സാൻ മറീനോയും). 

1989-ൽ സാൻ മറീനോ മനുഷ്യാവകാശങ്ങൾക്കുള്ള യൂറോപ്യൻ ഉടമ്പടിയുടെ ആറാം പ്രോട്ടോക്കോൾ അംഗീകരിച്ചു. സമാധാനകാലത്ത് വധശിക്ഷ നടപ്പാക്കാൻ പാടില്ല എന്ന് ഈ ഉടമ്പടി വ്യവസ്ഥ ചെയ്യുന്നു. 


</doc>
<doc id="198286" url="https://ml.wikipedia.org/wiki?curid=198286" title="ബെത്‌ലഹേം">
ബെത്‌ലഹേം

പലസ്തീനിലെ ഒരു നഗരമാണ് ബെത്‌ലഹേം ( അഥവാ "". യേശു ക്രിസ്തുവിന്റെ ജന്മഗേഹം ബെത്‌ലഹേമാണെന്ന് വിശ്വസിക്കപ്പെടുന്നു. ഐക്യരാഷ്ട്ര സഭയുടെ സാസ്കാരിക വിഭാഗമായ യുനെസ്കോയുടെ ലോക പൈതൃക പട്ടികയിൽ 2012 ജൂണിൽ ഉൾപ്പെടുത്തി. ജറൂസലേമിന് എട്ട് കിലോമീറ്റർ തെക്കായി സെൻട്രൽ വെസ്റ്റ് ബാങ്കിലാണ് ബെത്‌ലഹേം സ്ഥിതിചെയ്യുന്നത്.


</doc>
<doc id="198299" url="https://ml.wikipedia.org/wiki?curid=198299" title="വലിയ ഞെരിഞ്ഞിൽ">
വലിയ ഞെരിഞ്ഞിൽ

ഒരു ഔഷധസസ്യയിനമാണ് വലിയ ഞെരിഞ്ഞിൽ. ശാസ്ത്രനാമം "Pedalium murex". കാട്ടു ഞൈഞ്ഞിൽ എന്നും പേരുള്ള വലിയ ഞെരിഞ്ഞിലിന്റെ കായക്ക് നാല് ഏണുകളുണ്ട്. സസ്യത്തിന്റെ ഏതു ഭാഗം വെള്ളത്തിലിട്ടാലും വെള്ളം കൊഴുത്തുവരും.


ഗോഷ്ഠരാദി ചൂർണം, ത്രൈകണ്ട ഘൃതം, ഞെരിഞ്ഞിൽ കൂവളാദി ഘൃതം എന്നിവയിലെ ഒരു ചേരുവയാണ്.


</doc>
<doc id="198303" url="https://ml.wikipedia.org/wiki?curid=198303" title="മീരാ ബന്ദോപാധ്യായ">
മീരാ ബന്ദോപാധ്യായ

പാട്യാല ഖരാനയിലെ പ്രശസ്തയായ ഹിന്ദുസ്ഥാനി ശാസ്ത്രീയ സംഗീതഞ്ജയാണ് മീരാ ബന്ദോപാധ്യായ(1930 - 28 ജൂൺ 2012).ഉസ്താദ് ബഡേ ഗുലാം അലി ഖാന്റെ ശിഷ്യയായിരുന്നു.

1930 ൽ ജനിച്ചു. പിതാവ് ശൈലേന്ദ്രകുമാർ ചാറ്റർജിയുടെ താത്പര്യമാണ് മീരയെ സംഗീത ലോകത്ത് എത്തിച്ചത്. പണ്ഡിറ്റ് ചിന്മയ ലാഹിരിയായിരുന്നു ആദ്യ ഗുരു. പതിമൂന്നാം വയസ്സിൽ ആകാശവാണിയിൽ സംഗീതം അവതരിപ്പിച്ചു. 1950 കളുടെ മധ്യത്തിൽ മീരയുടെ ഗാന ഡിസ്കുകൾ ധാരാളം പുറത്തിറങ്ങി. 1950ലാണ് ഉസ്താദ് ബഡേ ഗുലാം അലിഖാന്റെ ശിഷ്യത്വം സ്വീകരിച്ചത്.

നിരവധി പുരസ്കാരങ്ങൾ ലഭിച്ച മീരയെ രാഷ്ട്രപതി ഭവനിൽ ആദരിച്ചിട്ടുണ്ട്. പണ്ഡിറ്റ് രവിശങ്കർ, ജ്ഞാൻ പ്രകാശ് ഘോഷ് എന്നിവർക്കൊപ്പം മീരയും ഇന്ത്യ സർക്കരിന്റെ സാംസ്കാരിക പ്രതിനിധിയായിരുന്നു. നിരവധി യൂറോപ്പ്യൻ രാജ്യങ്ങളിൽ സംഗീതപരിപാടികൾ അവതരിപ്പിച്ചിട്ടുണ്ട്. പ്രശസ്ത സംഗീതജ്ഞൻ പ്രസൂൺ ബന്ദോപാധ്യായയായിരുന്നു ഭർത്താവ്.

Prasun Banerjee 


</doc>
<doc id="198304" url="https://ml.wikipedia.org/wiki?curid=198304" title="ഹരേകൃഷ്ണ ബെഹറ">
ഹരേകൃഷ്ണ ബെഹറ

പ്രസിദ്ധനായ ഒഡീസി നർത്തകനായിരുന്നു ഗുരു ഹരേകൃഷ്ണ ബെഹറ(മരണം : 24 ജൂൺ 2012). 
ഒഡീഷയിലെ ബാലസോർ ജില്ലയിലെ ബുവാനി ഗ്രാമത്തിൽ ജനിച്ചു. എട്ടാം വയസ്സിൽ നൃത്ത പഠനം തുടങ്ങി. ഒഡീസി സംഗീതവും അഭ്യസിച്ചിട്ടുണ്ട്. പണ്ഡിറ്റ് ബിർജു മഹാരാജിന്റെ പക്കൽ കഥക് നൃത്തവും സിദ്ധേശ്വരി ദേവിയുടെയടുത്തു നിന്നും തുമ്രി സംഗീതവും പഠിച്ചു.1979 ൽ കട്ടക്കിലെ കേളു ചരൺ മഹാപാത്രയടെ കലാ കേന്ദ്രത്തിൽ ചേർന്ന് ഒഡീസി നൃത്തം അഭ്യസിച്ചു. ഡൽഹിയിൽ ഒഡീസി കേന്ദ്രം ആരംഭിച്ച ഇദ്ദേഹം ഒഡീസി നൃത്ത രൂപം പ്രചരിപ്പിക്കുന്നതിന് മുൻ കൈയെടുത്തു. സൊണാൽ മാൻസിങ്, മാധവി മുഡ്ഗൽ, രാധാറെഡ്ഡി, യാമിനി കൃഷ്ണമൂർത്തി, കബിത ദ്വിവേദി തുടങ്ങിയ പ്രസിദ്ധ ഒഡീസി നർത്തകിമാരുടയെല്ലാം ഗുരുവാണ് ഹരേകൃഷ്ണ ബെഹറ. പ്രസിദ്ധ ഒഡീസി നർത്തകി കബിത ദ്വിവേദി മകളാണ്.



</doc>
<doc id="198307" url="https://ml.wikipedia.org/wiki?curid=198307" title="നിക്കോളാസ് രണ്ടാമൻ">
നിക്കോളാസ് രണ്ടാമൻ

അവസാനത്തെ റഷ്യൻ ചക്രവർത്തിയായിരുന്നു സാർ നിക്കോളാസ് രണ്ടാമൻ(18 മെയ് 1868 – 17 ജൂലായ് 1918). അലക്സാണ്ടർ മൂന്നാമനു ശേഷം രാജ്യഭരണമേറ്റ നിക്കോളാസ് രണ്ടാമൻ 1894 മുതൽ 15 മാർച്ച് 1917 റഷ്യയുടെ ഭരണം നിയന്ത്രിച്ചു. 1917-ലെ ബോൾഷെവിക്ക് വിപ്ലവത്തെ തുടർന്ന് അധികാരഭ്രഷ്ടനായ അദ്ദേഹത്തെ പത്നി, മകൻ, നാലു പെണ്മക്കൾ, കുടുംബവൈദ്യൻ, പരിചാരകർ എന്നിവർക്കൊപ്പം 1918 ജൂലൈ 16-17 രാത്രിയിൽ വിപ്ലവകാരികൾ വെടിവച്ചു കൊന്നു.

റഷ്യൻ ഓർത്തഡോക്സ് സഭയുമായി ബന്ധപ്പെട്ട് റഷ്യയിലും പുറത്തുമുള്ള സമൂഹങ്ങൾ രാജദമ്പതികൾക്കും മക്കൾക്കും രക്തസാക്ഷികളുടെ പദവി കല്പിക്കുന്നു. ഓർത്തഡോക്സ് സഭയിൽ അദ്ദേഹം "പീഡിതനായ നിക്കോളാസ്", "രക്തസാക്ഷിയായ വിശുദ്ധ നിക്കോളാസ്" എന്നൊക്കെ അറിയപ്പെടുന്നു.


</doc>
<doc id="198308" url="https://ml.wikipedia.org/wiki?curid=198308" title="വധശിക്ഷ സ്പെയിനിൽ">
വധശിക്ഷ സ്പെയിനിൽ

വധശിക്ഷ സ്പെയിനിലെ 1978-ലെ ഭരണഘടനയനുസരിച്ച് നിരോധിക്കപ്പെട്ടിട്ടുണ്ട്. 1995 ഒക്ടോബർ 11 മുതൽ സൈനികക്കുറ്റങ്ങളുൾപ്പെടെയുള്ള എല്ലാ കുറ്റങ്ങൾക്കും മരണശിക്ഷ നൽകാൻ പാടില്ല എന്ന ചട്ടം നിലവിൽ വന്നു. 

1975 സെപ്റ്റംബർ 27-നാണ് അവസാന വധശിക്ഷ നടപ്പിലായത്. കൊലപാതകക്കുറ്റത്തിന്റെ ശിക്ഷയായി ഇ.ടി.എ., എഫ്.ആർ.എ.പി. എന്നീ സംഘടനകളുടെ അഞ്ച് അംഗങ്ങളെ ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയായിരുന്നു. ഇവരുടെ ശിക്ഷ ആദ്യം ഗരോട്ടുപയോഗിച്ച് കഴുത്തു ഞെരിച്ച് കൊല്ലാനായിരുന്നെങ്കിലും വെടിവച്ചുള്ള ശിക്ഷയായി ഇളവു ചെയ്യുകയായിരുന്നു. ഈ കേസിന്റെ വിചാരണയ്ക്കിടെ ഗർഭിണികളുൾപ്പെടെ ചിലരുടെ ശിക്ഷ ജനറൽ ഫ്രാങ്കോ ഇളവു ചെയ്യുകയുണ്ടായി. 1974-ൽ ഗരോട്ട് അവസാനമായി ഉപയോഗിച്ചത് വളരെ മോശമായ മാധ്യമ ചർച്ചയ്ക്കിടയാക്കിയിരുന്നു. 
രാജഭരണകാലത്ത് വധശിക്ഷ സ്പെയിനിൽ സാധാരണ നൽകാറുണ്ടായിരുന്ന ശിക്ഷയായിരുന്നു. ശിരച്ഛേദവും (പ്രത്യേകിച്ച് കുലീനർക്ക്) വധശിക്ഷ നൽകാനുപയോഗിച്ചിരുന്ന മാർഗ്ഗമായിരുന്നു. 1820-ൽ ഫെർഡിനാന്റ് ഏഴാമൻ രാജാവ് മറ്റു ശിക്ഷാ മാർഗ്ഗങ്ങൾക്കു പകരം ഗരോട്ട് ഉപയോഗിക്കാൻ തുടങ്ങി. പിന്നീട് സ്പെയിനിലെ സാധാരണ ശിക്ഷാ മാർഗ്ഗം ഗരോട്ടായിരുന്നു. ആറുപ്രാവശ്യം സ്പെയിനിന്റെ പ്രധാനമന്ത്രിയായിരുന്ന അന്റോണിയോ കാനോവാസ് ഡേൽ കാസ്റ്റില്ലോയും ഗരോട്ടുപയോഗിച്ച് വധിക്കപ്പെട്ടവരിൽ പെടും. 1932-ൽ രണ്ടാം സ്പാനിഷ് റിപ്പബ്ലിക്കിനു കീഴിൽ ശിക്ഷ ഉപേക്ഷിക്കപ്പെട്ടുവെങ്കിലും രണ്ടു വർഷത്തിനു ശേഷം ചില കുറ്റങ്ങൾക്കായി (കൊലപാതകത്തിനല്ല) പുനസ്ഥാപിക്കപ്പെട്ടു. 
1938-ൽ ഫ്രാങ്കോയുടെ കീഴിൽ വധശിക്ഷ ഒരുത്തരവിലൂടെ പൂർണ്ണമായി പുനസ്ഥാപിക്കപ്പെട്ടു. ഫ്രാങ്കോയുടെ ഭരണത്തിന്റെ ആദ്യകാലത്ത് അനേകം വധശിക്ഷകൾ അതിവേഗം നടത്തിയിരുന്നു. ഇവയിൽ പലതും നിയമത്തിനു പുറത്തായിരുന്നു നടപ്പാക്കിയിരുന്നത്. ലക്ഷക്കണക്കിനാൾക്കാരെ ഇങ്ങനെ കൊന്നിരിക്കാം എന്ന് കരുതുന്നവരുണ്ട്. 1940 മുതൽ 1975 വരെ 165 പേരെ നിയമപരമായി വധശിക്ഷയ്ക്ക് വിധേയരാക്കിയിരുന്നു. കൃത്യമായ കണക്കുകൾ പക്ഷേ (ആഭ്യന്തര യുദ്ധം കാരണം) ലഭ്യമല്ല. 

ഫ്രാങ്കോയുടെ ഭരണം ശക്തിപ്രാപിച്ചപ്പോൾ വധശിക്ഷകളുടെ എണ്ണം കുറഞ്ഞുവന്നു. 1950 മുതൽ 1975 വരെ രണ്ടു സ്ത്രീകളുൾപ്പെടെ 67 സ്പെയിൻകാർ ഗരോട്ടുപയോഗിച്ചും 16 പേർ ഫയറിംഗ് സ്ക്വാഡുപയോഗിച്ചും വധിക്കപ്പെട്ടുവെങ്കിലും 1972ൽ ഒരാളെയും 1974-ൽ രണ്ടു പേരെയും മാത്രമാണ് വധിച്ചത്. അവസാന അഞ്ചു വധശിക്ഷകൾ 1975-ലാണ് നടന്നത്. 

തീവ്രവാദത്തിനും വധശിക്ഷ നൽകപ്പെട്ടിരുന്നു. ,


</doc>
<doc id="198309" url="https://ml.wikipedia.org/wiki?curid=198309" title="നെൽസൺ ഫെർണാണ്ടസ്‌">
നെൽസൺ ഫെർണാണ്ടസ്

പ്രമുഖനായ മലയാള നാടകകൃത്തും കേരള സാഹിത്യ അക്കാദമി അവാർഡ് ജേതാവുമാണ് നെൽസൺ ഫെർണാണ്ടസ്‌ 
1935 നവംബർ 18-ന്‌ എറണാകുളം ജില്ലയിലെ ഫോർട്ട്‌കൊച്ചിയിൽ ജനിച്ചു. പിതാവ്‌ ആന്റണി ഫെർണാണ്ടസ്‌, മാതാവ്‌ റോസ്‌ലി ഫെർണാണ്ടസ്‌, എറണാകുളം സെന്റ്‌ ആൽബർട്ട്‌സിലും മഹാരാജാസിലും വിദ്യാഭ്യാസം. വോൾട്ടാസിൽനിന്നും 1993-ൽ സ്വയം വിരമിച്ചു. നാലു പതിറ്റാണ്ടിലേറെ പ്രൊഫഷണൽ നാടകരംഗത്ത്‌ ഗാനരചയിതാവ്‌, നടൻ, നാടകകൃത്ത്‌, നാടകസംവിധായകൻ എന്നീ നിലകളിൽ പ്രവർത്തിച്ചു. നാടകരാവുകൾ എന്ന കൃതിക്ക് നാടകരചനയെ സംബന്ധിച്ച ഗ്രന്ഥത്തിനുള്ള 2011 ലെ കേരള സംഗീത നാടക അക്കാദമിയുടെ അവാർഡ് ലഭിച്ചു.




</doc>
<doc id="198311" url="https://ml.wikipedia.org/wiki?curid=198311" title="വധശിക്ഷ സ്വിറ്റ്സർലാന്റിൽ">
വധശിക്ഷ സ്വിറ്റ്സർലാന്റിൽ

വധശിക്ഷ സ്വിസ് ഭരണഘടനയിലെ ആർട്ടിക്കിൾ 10, പാരഗ്രാഫ് 1-ലെ വ്യവസ്ഥയനുസരിച്ച് നിരോധിതമാണ്. ക്രിമിനൽ നിയമത്തിൽ നിന്ന് ഇത് 1942-ൽ ഒഴിവാക്കപ്പെട്ടിരുന്നു. 1992 വരെ സൈനിക നിയമത്തിൽ വധശിക്ഷ നിലവിലുണ്ടായിരുന്നു. 

ആധുനികകാലത്തെ സാധാരണ വധശിക്ഷാരീതി വാളുപയോഗിച്ചുള്ള ശിരഛേദമായിരുന്നു. 1835-ൽ ഗില്ലറ്റിനും ഉപയോഗിക്കാൻ തുടങ്ങി. മിക്ക പ്രദേശങ്ങളിലും (കാന്റണുകൾ) ശിക്ഷിക്കപ്പെടുന്നയാളിന് ഈ രണ്ടു മാർഗ്ഗങ്ങളിലൊന്ന് തിരഞ്ഞെടുക്കാൻ അനുവാദം കൊടുത്തിരുന്നു. 1848-ൽ രാഷ്ട്രീയ കുറ്റങ്ങൾക്ക് വധശിക്ഷ കൊടുക്കുന്നത് നിയമം മൂലം നിരോധിക്കപ്പെട്ടു. 1874-ൽ വധശിക്ഷ പൊതുവിൽ നിരോധിക്കപ്പെട്ടുവെങ്കിലും കുറ്റകൃത്യങ്ങൾ കൂടിയതുകാരണം (സാമ്പത്തിക രംഗത്തെ മാന്ദ്യമായിരുന്നിരിക്കാം ഇതിനു കാരണം) 1879-ൽ വധശിക്ഷ പുനരാരംഭിച്ചു.

1937 ഡിസംബർ 21-ന് സ്വിറ്റ്സർലാന്റിലെ ജനപ്രാതിനിദ്ധ്യസഭ ഒരു പുതിയ ക്രിമിനൽ കോഡ് പാസാക്കി. ഇത് വധശിക്ഷ നിർത്തലാക്കി. 1938 ജൂലൈ 3-ന് രാജ്യത്തിൽ അഭിപ്രായവോട്ടെടുപ്പിലൂടെ പുതിയ നിയമം അംഗീകരിക്കപ്പെട്ടു. 1942 ജനുവരി 1-ന് ഈ നിയമം നിലവിൽ വന്നു. ഹാൽസ് വോളൻ വൈഡർ എന്നയാളെയാണ് സാധാരണ കോടതി അവസാനം വധശിക്ഷയ്ക്ക് വിധിച്ചത്. മൂന്നുപേരെ കൊന്നെന്നായിരുന്നു ഇയാളുടെ മേൽ ആരോപിക്കപ്പെട്ട കുറ്റം. 1940 ഒക്ടോബർ 18-ന് ഇയാളെ വധിച്ചു. 

സൈനികനിയമം രാജ്യദ്രോഹക്കുറ്റത്തിന് വധശിക്ഷ നൽകാനുള്ള നിയമം നിലനിർത്തിയിരുന്നു. രണ്ടാം ലോകമഹായുദ്ധക്കാലത്ത് 30 സ്വിസ്സ് പടയാളികളെ വധശിക്ഷയ്ക്ക് വിധിച്ചിരുന്നു. ഇതിൽ 17 പേരെ യുദ്ധം തീരുന്നതിനു മുൻപ് വധിക്കുകയും ചെയ്തിരുന്നു. 1992 മാർച്ച് 20-ന് ജനപ്രാതിനിദ്ധ്യസഭ ഈ നിയമം റദ്ദാക്കി. 1999-ലെ സ്വിസ്സ് ഭരണഘടന വധശിക്ഷ ഭരണഘടനാതലത്തിൽ തന്നെ റദ്ദാക്കി.

വധശിക്ഷ പുനസ്ഥാപിക്കാൻ രണ്ടു ശ്രമങ്ങൾ ഇതുവരെ നടക്കുകയുണ്ടായി. 1985-ൽ മയക്കുമരുന്ന് വ്യാപാരം നടത്തുന്നവർക്ക് വധശിക്ഷ കൊടുക്കാൻ നിയമം കൊണ്ടുവരാൻ ശ്രമിച്ചതാണ് ആദ്യത്തെ സംഭവം. അഭിപ്രായ വോട്ടെടുപ്പ് നടത്താനാവശ്യമായ 100,000 ഒപ്പുകൾ ശേഘരിക്കാൻ സാധിക്കാഞ്ഞതിനെത്തുടർന്ന് ഈ ശ്രമം പരാജയപ്പെട്ടു. 

2010 ആഗസ്റ്റിൽ കൊല ചെയ്യപ്പെട്ട ഒരാളുടെ കുടുംബം ലൈംഗികാക്രമണത്തോടു കൂടിയ കൊലപാതകത്തിന് വധശിക്ഷ തിരികെക്കൊണ്ടുവരാനുള്ള ഭരണഘടനാ ഭേദഗതിക്കായി ശ്രമം നടത്തി. രാഷ്ട്രീയ നേതാക്കൾ ഈ ശ്രമത്തെ അപലപിക്കുകയുണ്ടായി. ഔദ്യോഗികമായി പ്രസിദ്ധീകരിച്ച് ഒരു ദിവസം കഴിഞ്ഞ് ഈ ശ്രമം പിൻവലിക്കപ്പെട്ടു. 



</doc>
<doc id="198325" url="https://ml.wikipedia.org/wiki?curid=198325" title="തത്കാൽ പദ്ധതി">
തത്കാൽ പദ്ധതി

തീവണ്ടി ടിക്കറ്റുകൾ മുൻ കൂർ റിസർവ്വു ചെയ്യുന്നതിനായി ഇൻഡ്യൻ റെയിൽവെ ഏർപ്പെടുത്തിയ സംവിധാനമാണ് തത്കാൽ പദ്ധതി. മുൻ റെയിൽവെ വകുപ്പ് മന്ത്രി നിതീഷ് കുമാറിന്റെ കാലത്താണ് ഈ പദ്ധതി ആരംഭിച്ചത്. ഈ പദ്ധതി പ്രകാരം സ്ലീപ്പർ ക്ലാസ്, എ.സി. ചെയർ കാർ, ത്രീ ടയർ എസി, ടു ടയർ എ.സി എന്നിങ്ങനെ എക്സ്പ്രസ്സ് അടക്കം എല്ലാ തീവണ്ടികളിലും മുൻകൂർ ടിക്കറ്റ് ബുക്ക് ചെയ്യാൻ സാധിക്കും. സെക്കൻഡ്ക്ലാസിൽ ഓരോവണ്ടിയിലും ആവശ്യമനുസരിച്ച് ചിലപ്പോൾ രണ്ടുകോച്ചുകൾവരെ തത്കാലിന് നീക്കിവെക്കുന്നുണ്ട്. എ.സി. ക്ലാസിൽ 15മുതൽ 20വരെ ബർത്തുകളും. യാത്രായിനത്തിലുള്ള റെയിൽവേയുടെ വരുമാനത്തിൽ നല്ലൊരു പങ്ക് തത്കാൽവഴിയാണ്. 2009-10ൽ 672 കോടിരൂപ തത്കാൽവഴി കിട്ടിയിരുന്നു.

ആദ്യകാലത്ത് ട്രാവൽഏജൻറുമാരാണ് വൻതോതിൽ തത്കാൽടിക്കറ്റുകൾ എടുത്തിരുന്നത്. വൻതുക മറിയുന്ന കച്ചവടമാണ് തത്കാൽ കരിഞ്ചന്ത. യഥാർഥ നിരക്കിന്റെ രണ്ടിരട്ടിയിലേറെയാണ് തിരക്കേറിയ സമയങ്ങളിൽ ഏജന്റുമാർ ഈടാക്കുന്നത്.രാവിലെമുതൽ കൂലിക്ക് ആളെവിട്ട് ടിക്കറ്റ് കൂട്ടത്തോടെ വാങ്ങുന്ന രീതിയായിരുന്നു. എന്നാൽ, ടിക്കറ്റുവാങ്ങാൻ ഫോട്ടോപതിച്ച തിരിച്ചറിയൽരേഖയും മറ്റും നിർബന്ധമാക്കിയതോടെ തട്ടിപ്പ് കുറഞ്ഞു. ഇതിനുപുറമെ ഒരു തിരിച്ചറിയൽകാർഡിൽ നാലുടിക്കറ്റ്മാത്രമേ നൽകൂ. ആദ്യത്തെ ഒരുമണിക്കൂർ ഓൺലൈൻവഴിയുള്ള തത്കാൽബുക്കിങ് നിർത്തലാക്കി..
പരാതികളെത്തുടർന്ന് റിസർവേഷൻ മാഫിയയെ നിയന്ത്രിക്കാൻ തത്കാൽ പദ്ധതി റെയിൽവെ സമൂലം പരിഷ്കരിച്ചു.



</doc>
<doc id="198331" url="https://ml.wikipedia.org/wiki?curid=198331" title="ഓപ്രയുടെ ബുക്ക് ക്ലബ്">
ഓപ്രയുടെ ബുക്ക് ക്ലബ്

വിഖ്യാത അമേരിക്കൻ ടെലിവിഷൻ അവതാരക ഓപ്ര വിൻഫ്രെ വീണ്ടും വാർത്തകളിൽ. ശ്രദ്ധേയമായ കൃതികളെയും അവയുടെ രചയിതാക്കളെയും പരിചയപ്പെടുത്തുന്ന ബുക്ക് ക്ലബ് പംക്തി പുനരുജ്ജീവിപ്പിച്ചാണ് അവർ രംഗത്തെത്തിയത്. ചെറിൽ സ്ട്രെയ്ഡിന്റെ "ദി വൈൽഡ്" എന്ന പുസ്തകം പരിചയപ്പെടുത്തിയായിരുന്നു വിൻഫ്രെയുടെ തുടക്കം. ഈ കൃതിയുമായി ബന്ധപ്പെട്ട വിവരങ്ങൾ ഓൺലൈനിലൂടെയും തന്റെ "ഒ മാഗസിൻ" വഴിയും അവർ വായനക്കാരുമായി പങ്കുവെക്കും. വിൻഫ്രെയുടെ പ്രതികരണത്തിനൊപ്പം വായനക്കാരുടെ അഭിപ്രായപ്രകടനങ്ങളും ഫേസ്ബുക്ക്, ട്വിറ്റർ തുടങ്ങിയവയിലൂടെ ലഭ്യമാകും.
അമേരിക്കൻ ടെലിവിഷൻ ടോക്ക് ഷോയിലെ അതിപ്രശസ്തമായ പംക്തിയായിരുന്നു ബുക്ക് ക്ലബ്. ഇതിലേക്ക് കൃതികൾ വിൻഫ്രെ തന്നെയാണ് തെരഞ്ഞെടുത്തിരുന്നത്. 1996ലായിരുന്നു പരിപാടിയുടെ തുടക്കം. ഓരോ മാസവും ഒരു പുസ്തകം തെരഞ്ഞെടുത്ത് ശ്രോതാക്കൾക്കായി നൽകും. അവ വായിച്ച് ചർച്ച നടത്തുകയാണ് രീതി. പതിനഞ്ച് വർഷത്തിനുള്ളിൽ 70 പ്രധാന രചനകൾ പരിചയപ്പെടുത്തുകയുണ്ടായി. ടെലിവിഷൻ ചരിത്രത്തിൽതന്നെ വഴിമാറ്റം കുറിച്ച ബുക്ക് ക്ലബ് പരിപാടി 1996 സെപ്തംബർ 17നാണ് തുടങ്ങിയത്. ജാക്വലിൻ മിറ്റ്ചാർഡിന്റെ ദി ഡീപ്പ് എൻഡ് ഓഫ് ദി ഓഷ്യനായിരുന്നു ആദ്യ കൃതി. തുടർച്ചയായി അവതരിപ്പിച്ച പരിപാടി 2002-03ൽ ഒരു വർഷം നിർത്തിവെക്കുകയുമുണ്ടായി. 2007ൽ കോർമാക് മെക്കാർത്തിയുടെ "ദി റോഡ്" പരിചയപ്പെടുത്തിയതിലൂടെയാണ് കഥ/നോവൽ വിഭാഗങ്ങൾക്ക് കൂടുതൽ പ്രാധാന്യം നൽകിയത്. ദി റോഡ് അക്കാലത്ത് പുലിറ്റ്സർ സമ്മാനം നേടിയത് മറ്റൊരു കാര്യം. 2007 ജൂൺ അഞ്ചിന് മെക്കാർത്തിയുമായുള്ള അഭിമുഖവും പ്രേക്ഷകരിലെത്തിച്ചു. അന്തർമുഖനായ ആ എഴുത്തുകാരനെ നന്നായി സംസാരിപ്പിക്കുന്നതിൽ വിജയിച്ചത് വിൻഫ്രെക്ക് മറ്റൊരു തൂവലായി.
വിൻഫ്രെയുടെ ബുക്ക് ക്ലബിൽ പരിഗണിക്കപ്പെടുന്ന രചനകൾ മിക്കവയും പിന്നീട് ബെസ്റ്റ് സെല്ലറുകളായി. അവർ പരാമാർശിച്ച 69 കൃതികളുടെ വില്പന അഞ്ചരക്കോടി പ്രതികളായിരുന്നത്രെ. എക്ഹാർട്ട് ടോളെയുടെ "എ ന്യൂ എർത്ത്" മുപ്പത്തിമൂന്ന് ലക്ഷത്തിലധികം പ്രതികളാണ് ചെലവായത്. മെക്കാർത്തിയുടെ റോഡ് 1385000 പ്രതികളും എലീ വീസലിന്റെ നൈറ്റ്റ ആകട്ടെ 2021000 കോപ്പികളും വിറ്റഴിഞ്ഞു. 
വിൻഫ്രെയുടെ പുസ്തക തെരഞ്ഞെടുപ്പ് അപൂർവം സാഹിത്യ വിവാദങ്ങളും കെട്ടഴിച്ചുവിട്ടിട്ടുണ്ട്. പ്രേക്ഷകർ കടുത്ത എതിർപ്പ് രേഖപ്പെടുത്തിയ അവസരങ്ങളുമുണ്ടായി. ജൊനാഥൻ ഫ്രാൻസെന്റെ "ദി കറക്ഷൻസ്", ജെയിംസ് ഫ്രെയുടെ ഓർമക്കുറിപ്പായ "എ മില്യൻ പീസസ്" തുടങ്ങിയ കൃതികൾക്ക് അമിത പ്രാധാന്യം നൽകിയതിലായിരുന്നു പ്രേക്ഷകരുടെ എതിർപ്പ്. 



</doc>
<doc id="198343" url="https://ml.wikipedia.org/wiki?curid=198343" title="നവാഗതർക്ക് സ്വാഗതം">
നവാഗതർക്ക് സ്വാഗതം

ജയകൃഷ്ണ കാർണവർ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് നവാഗതർക്കു് സ്വാഗതം. മുകേഷ്, ജ്യോതിർമയി, രജിത് മേനോൻ, ഷഫ്ന, വിനയ് ഫോർട്ട് എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. കലവൂർ രവികുമാർ ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="198348" url="https://ml.wikipedia.org/wiki?curid=198348" title="തിരുപ്പിറവി ദേവാലയം">
തിരുപ്പിറവി ദേവാലയം

യേശു ജനിച്ചതായി വിശ്വസിക്കപ്പെടുന്ന സ്ഥലത്തു നിർമിച്ച ദേവാലയമാണ് ഇസ്രായേൽ അധിനിവേശത്തിൻകീഴിലുള്ള പലസ്തീനിലെ ബെത്ലഹേമിലുള്ള തിരുപ്പിറവി ദേവാലയം. 2012 ൽ അപകടാവസ്ഥയിലുള്ള ലോക പൈതൃകസ്ഥലങ്ങളുടെ പട്ടികയിൽ യുനെസ്കോ തിരുപ്പിറവിയുടെ ദേവാലയവും അവിടേക്കുള്ള തീർഥാടന വഴിയും ഉൾപ്പെടുത്തുകയുണ്ടായി.
എഡി 339ൽ നിർമിച്ച ദേവാലയം ആറാം നൂറ്റാണ്ടിൽ പുതുക്കി പണിതിരുന്നു. ജറുസലേമിൽ നിന്ന് തെക്ക് 10 കിലോമീറ്റർ മാറിയാണ് ദേവാലയവും തീർഥാടനപാതയും സ്ഥിതിചെയ്യുന്നത്. ജറുസലേമിന് 10 കിലോമീറ്റർ തെക്ക് തിരുപ്പിറവി ദേവാലയവുമുള്ള സ്ഥലത്ത് ലാറ്റിൻ, ഗ്രീക് ഓർത്തഡോക്സ്, ഫ്രാൻസിസ്കൻ, ആർമീനിയൻ, കോൺവെന്റുകളും പള്ളികളും മണിഗോപുരങ്ങളും മറ്റും സ്ഥിതിചെയ്യുന്നുണ്ട്.
ഇസ്രയേൽ അധിനിവേശ വെസ്റ്റ് ബാങ്കിൽ പലസ്തീൻ അതോറിറ്റിയുടെ പരിമിത നിയന്ത്രണത്തിലുള്ള ദേവാലയം ഫണ്ടിന്റെ അഭാവം മൂലം അറ്റകുറ്റപ്പണികൾ നടത്താതെ നശിക്കുകയായിരുന്നു. പലസ്തീൻ പ്രക്ഷോഭകാലത്തു 2002ൽ പലസ്തീൻ തീവ്രവാദികൾ തിരുപ്പിറവി ദേവാലയം പിടിച്ചെടുത്തു സങ്കേതമാക്കിയതിനെത്തുടർന്ന് അവിടെ അറ്റകുറ്റപ്പണികൾ നടത്തുന്നത് ഇസ്രയേൽ തടഞ്ഞിരുന്നു. എന്നാൽ പൈതൃക സമിതിയുടെ പരിശോധനയിൽ ദേവാലയത്തിന് അടിയന്തര അറ്റകുറ്റപ്പണി അനിവാര്യമാണെന്നു കണ്ടെത്തി.

റഷ്യയിൽ സെന്റ് പീറ്റേഴ്സ്ബർഗിൽ 21 രാഷ്ട്രം പങ്കെടുത്ത ലോക പൈതൃകസമിതി യോഗത്തിൽ "തിരുപ്പിറവി ദേവാലയത്തെ" നശിച്ചുകൊണ്ടിരിക്കുന്ന പൈതൃക സ്ഥലങ്ങളുടെ പട്ടികയിൽ ഉൾപ്പെടുത്താൻ പലസ്തീൻ ശക്തമായി ആവശ്യമുന്നയിച്ചിരുന്നു. സാംസ്‌കാരിക വിജയം എന്നതിനപ്പുറം രാഷ്ട്രീയ നയതന്ത്ര വിജയമായാണ് പലസ്തീൻ ജനത ഇതിനെ ആഘോഷിക്കുന്നത്. ഇസ്രായേലിന്റെയും യു.എസ്സിന്റെയും എതിർപ്പ് വകവെയ്ക്കാതെയാണു 'യുനെസ്‌കോ' യുടെ നീക്കം.
റഷ്യയിലെ സെൻറ് പീറ്റേഴ്‌സ്ബർഗിൽ നടന്ന ലോക പൈതൃക സമിതി യോഗത്തിൽ ആറിനെതിരെ 13 വോട്ടുകൾ നേടിയാണ് തിരുപ്പിറവി ദേവാലയം ലോക പൈതൃക സ്മാരകമായത്. എട്ടു മാസം മുമ്പ് പലസ്തീന് 'യുനെസ്‌കോ' യിൽ പൂർണഅംഗത്വം നൽകിയതിനെയും ഇസ്രായേൽ-യു.എസ്. സഖ്യം എതിർത്തിരുന്നു. തിരുപ്പിറവി ദേവാലയത്തിനും അതു സ്ഥിതി ചെയ്യുന്ന ഭൂഭാഗത്തിനും മേലുള്ള തങ്ങളുടെ ചരിത്രപരവും സാംസ്‌കാരികവുമായ അവകാശത്തിനുള്ള അന്താരാഷ്ട്ര സമൂഹത്തിന്റെ അംഗീകാരമായാണ് പലസ്തീൻ ജനത 'യുനെസ്‌കോ' നടപടിയെ വീക്ഷിക്കുന്നത്. ഇസ്രായേലും യു.എസ്സും അതിനെ എതിർക്കുന്നതും അതിനാലാണ്.


</doc>
<doc id="198350" url="https://ml.wikipedia.org/wiki?curid=198350" title="സെസ് ഫാബ്രിഗസ്">
സെസ് ഫാബ്രിഗസ്

സ്പെയ്ന്റെയും നിലവിൽ ബാഴ്സലോണയുടേയും മധ്യനിരകളിക്കാരനാണ് ഫാബ്രിഗാസ്. സ്പെയ്ന്റെ സീനിയർ ടീമിൽ ഐവറികോസ്റ്റിനെതിരെ അരങ്ങേറ്റം. അരങ്ങേറ്റത്തിൽ തന്നെ ഗോൾ നേടി. അന്ന്, 70 വർഷത്തെ ചരിത്രത്തിൽ ഏറ്റവും പ്രായം കുറഞ്ഞ കളിക്കാരനെന്ന ബഹുമതി സെർജിയോ റാമോസിൽ നിന്ന് സ്വന്തമാക്കി.

ബാഴ്സയുടെ യൂത്ത് അക്കാദമിയായ ലാ മാസിയയിലാണ് ഫാബ്രിഗാസ് കളി പഠിച്ചത്. തുടർന്ന് സ്പെയ്ന്റെ എല്ലാ യൂത്ത് ടീമിലും കളിച്ചു. സ്പെയ്ന്റെ സുവർണ്ണ തലമുറയിൽ പിറന്നതിനാൽ വേണ്ടത്ര അവസരങ്ങൾ ഫാബ്രിഗാസിന് ലഭിച്ചിട്ടില്ല.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198351" url="https://ml.wikipedia.org/wiki?curid=198351" title="സ്ലാട്ടൻ ഇബ്രാഹിമോവിച്ച്">
സ്ലാട്ടൻ ഇബ്രാഹിമോവിച്ച്

സ്വീഡന്റെയും നിലവിൽ എൽ എ ഗാലക്സിയുടെയും കളിക്കാരനാണ് സ്ലാട്ടൻ ഇബ്രാഹിമോവിച്ച്. അന്താരാഷ്ട്ര ഫുട്ബോളിൽ നിന്ന് ഇടയ്ക്ക് വിരമിക്കൽ പ്രഖ്യാപിച്ചിരുന്നെങ്കിലും യൂറോ2012 യോഗ്യതാ മൽസരങ്ങൾക്ക് മുൻപ് ടീമിൽ തിരിച്ചെത്തി. യൂറോ2012ൽ ക്യാപ്റ്റനായാണ് കളിച്ചത്. ദേശിയ ടീമിന്റെ ക്യാപ്റ്റനായി തുടരുന്നു.

1990ൽ മാൽമോ എഫ്ഫിലായിരുന്നു ഇബ്രാഹിമോവിച്ച് തന്റെ കരിയർ തുടങ്ങുന്നത്. പിന്നീട് അജാക്സിലും യുവന്റസിലും അദ്ദേഹം കളിച്ചു. 2006 ൽ എഫ്. സി. ഇന്റനാസിയോണലിൽ കരാറിലായി. 2007 ലും 2009ലും യുവേഫ ടീം ഓഫ് ദി ഇയറിൽ സ്ഥാനം നേടിയിരുന്നു. 2008-09 കാലയളവിൽ ലീഗിലെ ടോപ്പ് സ്കോററായിരുന്നു അദ്ദേഹം. 2009 ൽ അദ്ദേഹം ബാഴ്സലോണയിലെത്തി. ഫുട്ബോൾ ചരിത്രത്തിലെ ഏറ്റവും ഉടർന്ന രണ്ടാമത്തെ ട്രാൻസ്ഫർ തുകയായിരുന്നു അന്ന് അദ്ദേഹത്തിന് ലഭിച്ചത്. പക്ഷേ അധിക കാലം അദ്ദേഹം ബാഴ്സയിൽ കളിച്ചില്ല. വീണ്ടും ഇറ്റാലിയൻ ലീഗിലേക്ക് തിരിച്ചെത്തി. ഇത്തവണ എസി മിലാനിലേക്കായിരുന്നു ചേക്കേറിയത്. മിലാൻ ഡെർബി, ചാമ്പ്യൻസ് ലീഗ്, യൂറോ കപ്പ് പോലെയുള്ള ശ്രദ്ധേയ മത്സരങ്ങളിൽ ഗോളുകൾ നേടിയും വിജയങ്ങളിൽ പങ്കാളിയാവുകയും ചെയ്തുകൊണ്ട് അദ്ദേഹം തനിക്കെതിരെ ഉയർന്ന വിമർശനങ്ങളെ നേരിട്ടു. ചാമ്പ്യൻസ് ലീഗിൽ ആറു ക്ലബ്ബുകൾക്കുവേണ്ടി ഗോൾ നേടിയ ഒരേയൊരു താരമാണ് സ്ലാട്ടൻ ഇബ്രാഹിമോവിച്ച്.

1981 ഒക്ടോബർ 3 ന് സെൽഫിക് ഇബ്രാഹിമോവിച്ചിന്റേയും ജുർക്ക ഗ്രാവിക്കിന്റേയും മകനായി സ്വീഡനിൽ ജനിച്ചു. മാതാപിതാക്കൽ രണ്ടുപേരും സ്വീഡനിലേക്ക് കുടിയേറിയവരാണ്. റോസൻ ഗാർഡിലാണ് അദ്ദേഹം വളർന്നത്. ആറാം വയസിൽ തനിക്ക് ലഭിച്ച രണ്ട് ഫുട്ബോൾ ബൂട്ടുകളുമായാണ് ഇബ്രാഹിമോവിച്ച് ഫുട്ബോൾ കളിച്ചു തുടങ്ങുന്നത്. പിന്നീട് പ്രാദേശിക ജൂനിയർ ടീമുകളായ മാൽമോ ബിഐ ലും എഫ്ബികെ ബാൽക്കണിലും അദ്ദേഹം കളിച്ചു. ബാൽക്കണിനു വേണ്ടി കളിക്കുന്ന സമയത്ത്, ആദ്യ പകുതിയിൽ തന്റെ ടീം 4-0ന് പുറകിലായിരുന്നു. പകരക്കാരനായി എത്തിയ താൻ 8 ഗോളുകൾ നേടി ടീനിനെ വിജയിപ്പിച്ചിട്ടുണ്ടെന്ന് അദ്ദേഹം ഒരു ഇന്റർവ്യൂവിൽ ഓർത്തിട്ടുണ്ട്. പതിനഞ്ചാം വയസിൽ അദ്ദേഹം തന്റെ ഫുട്ബോൾ കരിയർ നിർത്താൻ ഇടവരുന്ന സാഹചര്യങ്ങൾ വരെ ഉണ്ടായിരുന്നു. പക്ഷേ അദ്ദേഹത്തിന്റെ മാനേജർ അദ്ദേഹത്തെ തിരിച്ച് കളിയിലേക്ക് എത്തിച്ചു. തന്റെ ജൂനിയർ ഹൈസ്കൂൾ പഠനം ഒൻപതാം ഗ്രെയ്ഡോടെ അദ്ദേഹം പൂർത്തിയാക്കി ഹൈസ്കൂൾ ജീവിതത്തിലേക്ക് കടെന്നെങ്കിലും തന്റെ പഠനം ഉപേക്ഷിച്ച് പൂർണമായും ഫുട്ബോളിലേക്ക് ശ്രദ്ധ കേന്ദ്രീകരിച്ചു.

ബോസ്നിയ ആൻഡ് ഹെർസെഗോവിനിയക്കും ക്രൊയേഷ്യക്കും വേണ്ടി കളിക്കാൻ യോഗ്യതയുണ്ടായിരുന്നെങ്കിലും തന്റെ ജന്മ നാടായ സ്വീഡനുവേണ്ടി കളിക്കാനാണ് അദ്ദേഹം തീരുമാനിച്ചത്.

2000-01 കാലത്ത് നടന്ന നോർഡിക്ക് ഫുട്ബോൾ ചാമ്പ്യൻഷിപ്പിൽ ഫറോയി ഐലൻഡിനെതിരെ 2001 ജനുവരി 31ന് ടിപ്പ്ഷാളനിൽ നടന്ന സൗഹൃദ മത്സരത്തിലായിരുന്നു ഇബ്രാഹിമോവിച്ച് തന്റെ അരങ്ങേറ്റം കുറിച്ചത്. മത്സരം ഗോൾ രഹിത സമനിലയിൽ പിരിഞ്ഞു. 2001 ഒക്ടോബർ 7 ന് തന്റെ ആദ്യ പ്രധാന മത്സരം കളിച്ചു. ലോകകപ്പ് 2002 ലെ യോഗ്യതാ റൗണ്ടിൽ അലർബൈജാനെതിരെ 3-0ന് സ്വീഡൻ ജയിച്ച കളിയിൽ ഇബ്രഹിമോവിച്ച് ഒരു ഗോൾ നേടി. 2002ലെ ലോകകപ്പിൽ ദേശീയ ടീമിൽ അദ്ദേഹവും സ്ഥാനം നേടി. ഗ്രൂപ്പ് ഘട്ടത്തിൽ അർജന്റീനയ്ക്കെതിരെയും സെനഗലിനെതിരെയും പകരക്കാനായെത്തുകയും ചെയ്തു. പക്ഷേ സ്വീഡൻ സെനഗലിനോട് തോറ്റ് പുറത്തായി.

2004ലെ യൂറോകപ്പിൽ സ്വീഡന്റെ എല്ലാ മത്സരങ്ങളിലും ആദ്യ ഇലവനിൽ തന്നെ അദ്ദേഹം ഇടം നേടിയിരുന്നു. ബൾഗേറിയയോട് 5-0ത്തിന് ജയിച്ച കളിയിൽ അദ്ദേഹം പെനാൽറ്റിയിലൂടെ ഒരു ഗോൾ നേടിയിരുന്നു. ഇറ്റലിക്കെതിരെ നേടിയ ഗോൾ ആ ടൂർണമെന്റിലെ മികച്ച ഗോളുകൾക്കുവേണ്ടിയുള്ള തിരഞ്ഞെടുപ്പിൽ എത്തിയിരുന്നു. പക്ഷേ പിന്നീട് നെതർലൻഡ്സിനെതിരെ നടന്ന മത്സരത്തിൽ ഷൂട്ടൗട്ടിനിടെ ഇബ്രാഹിമോവിച്ച് തന്റെ അവസരം പാഴാക്കുകയും സ്വീഡൻ മത്സരം തോൽക്കുകയും ചെയ്തു.

2004 സെപ്റ്റംബർ 4ന് നടന്ന ലോകകപ്പ് 2006 യോഗ്യതാ റൗണ്ടിൽ മാൾട്ടയ്ക്കെതിരെ അദ്ദേഹം 4 ഗോളുകൾ നേടി. മത്സം 7-0ന് സ്വീഡൻ ജയിച്ചു. പക്ഷേ 2006 ലോകകപ്പിൽ അദ്ദേഹത്തിന് ഗോളൊന്നും നേടാൻ കഴിഞ്ഞില്ല. ഇത്തവണ ജർമ്മനിയോട് തോറ്റ് സ്വീഡൻ പുറത്തായി.

രാജ്യത്തെ ഏറ്റവും മികച്ച് കളിക്കാരന് നൽകുന്ന സ്വീഡിഷ് ഗോൾഡൻ ബോൾ 2007 ൽ അദ്ദേഹത്തിന് ലഭിച്ചു.

2 വർഷമായി തുടർന്ന് വന്നിരുന്ന തന്റെ അന്താരാഷ്ട്ര കളികളിലെ ഗോൾ വരൾച്ച യൂറോ 2008ൽ ഗ്രീസിനെതിരെ 2008 ജൂൺ 10ന് നടന്ന മത്സരത്തിലും 4 ദിവസങ്ങൾക്ക് ശേഷം സ്പെയ്നിനെതിരെ നടന്ന മത്സരത്തിലും അദ്ദേഹം തീർത്തു. ടൂർണമെന്റിൽ 2 ഗോളുകൾ നേടാനെ അദ്ദേഹത്തിനു കഴിഞ്ഞുള്ളു. ഗ്രൂപ്പ് ഘട്ടത്തിൽ തന്നെ റഷ്യയോട് തോറ്റ് അവർ പുറത്തായി.

2010ലോകകപ്പ് യോഗ്യതാറൗണ്ടിൽ മാൾട്ടയ്ക്കെതിരെ 2009 ജൂൺ 10ന് സ്വീഡൻ 4-0ത്തിന് ജയിച്ച മത്സരത്തിൽ അദ്ദേഹം ഒരു ഗോൾ നേടിയിരുന്നു. സെപ്റ്റംബർ 5ന് ഹംഗറിക്കെതിരെ അവസാന നിമിഷം അദ്ദേഹം നേടിയ ഗോൾ സ്വീഡനെ 2-1ന് വിജയത്തിലെത്തിച്ചു.

യൂറോ 2012ന്റെ യോഗ്യതാ റൗണ്ട് മത്സരങ്ങൾക്ക് മുന്നോടിയായി അദ്ദേഹം ടീമിൽ തിരിച്ചെത്തുകയും ടീമിന്റെ ക്യാപ്റ്റനാവുകയും ചെയ്തു. യോഗ്യതാറൗണ്ടിലെ തന്റെ ആദ്യ ഗോൾ സാൻ മാരിനോയ്ക്കെതിരെ അദ്ദേഹം നേടി. ഒരു മണിക്കൂറോളം 10പേരായി ചുരുങ്ങി കളിച്ചിട്ടം 6-0ന് സ്വീഡൻ ജയിച്ച മത്സരത്തിൽ ആദ്യഗോളും അഞ്ചാമത്തെ ഗോളും അദ്ദേഹമാണ് നേടിയത്. ഫിൻലാൻഡിനെതിരെ 5-0ന് ജയിച്ച മത്സരത്തിൽ അദ്ദേഹം ഹാട്രിക് നേടി. യൂറോ 2012ൽ ഉക്രെയ്നെതിരെ നടന്ന സ്വീഡന്റെ ആദ്യ മത്സരത്തിൽ തന്നെ ഇബ്രാഹിമോവിച്ച് ഗോൾ നേടി. ഫ്രാൻസിനെതിരെ 2-0ന് ജയിച്ച മത്സരത്തിലും ആദ്യ ഗോൾ നേടിയത് അദ്ദേഹം തന്നെയായിരിന്നു. ഈ ഗോൾ പിന്നീട് ടൂർണമെന്റിലെ മികച്ച ഗോളായി തിരഞ്ഞെടുത്തു. ഗ്രൂപ്പ് ഘട്ടത്തിൽ തന്നെ പുറത്തായെങ്കിലും യൂറോ 2012 ന്റെ ടീമിൽ അദ്ദേഹം സ്ഥാനം നേടിയിരുന്നു. ക്വാർട്ടർ ഫൈനലിൽ എത്താതെ യൂറോ 2012 ടീമിൽ ഇടം നേടിയ ഏക കളിക്കാരനും അദ്ദേഹമായിരുന്നു.

2012 നവംബർ 14ന് ഫ്രണ്ട്സ് അറീന ഗ്രണ്ടിൽ നടന്ന ഉദ്ഘാടന മത്സരത്തിൽ ഇംഗ്ലണ്ടിനെതിരെ അദ്ദേഹം മറ്റൊരു ചരിത്രം കൂടി എഴുതിച്ചേർത്തു. 4-2ന് സ്വീഡൻ ജയിച്ച കളിയിൽ 4 ഗോളുകളും അദ്ദേഹമാണ് നേടിയത്. അദ്ദേഹം നാലാമതായി പോസ്റ്റിൽ നിന്നും 35-32വാര അകലെ നിന്ന് നേടിയ ഗോൾ ഫുട്ബോൾ ചരിത്രം കണ്ട ഏറ്റവും മികച്ച സിസ്സർ കിക്കായിട്ടാണ് ഫുട്ബോൾ ലോകവും പണ്ഡിതരും രേഖപ്പെടുത്തിയത്. താൻ കണ്ടിട്ടുള്ളതിൽവെച്ചേറ്റവും മനോഹരമായ ഗോൾ എന്നാണ് ഇംഗ്ലണ്ട് നായകൻ സ്റ്റീവൻ ജെറാർഡ് ഈ ഗോളിനെപ്പറ്റി അഭിപ്രായപ്പെട്ടത്. അസാധാരണമായ 'സിസ്സർ കിക്ക്' എന്നാണ് മുൻ ലോക ഫുട്‌ബോളർ സിനദിൻ സിദാനെ ഇതിനെ വിശേഷിപ്പിച്ചത്. ബി.ബി.സി.യുടെ ജോൺ മോട്‌സൺ, ചരിത്രത്തിലെ ഏറ്റവും മികച്ച ഗോളെന്നാണ് വിലയിരുത്തിയത്. ഗോൾകീപ്പർ സ്ഥാനത്തില്ലെന്ന് മനസ്സിലാക്കിയ താൻ പന്ത് വലയിലേക്ക് തിരിച്ചുവിടാൻ ശ്രമിച്ചതാണെന്നും അത് ഈ രീതിയിൽ കലാശിച്ചതിൽ സന്തോഷമുണ്ടെന്നുമാണ് ഇബ്രാഹിമോവിച്ച് ഇതേപ്പറ്റി പ്രതികരിച്ചത്.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198352" url="https://ml.wikipedia.org/wiki?curid=198352" title="ആന്ദ്രേ ഇനിയേസ്റ്റ">
ആന്ദ്രേ ഇനിയേസ്റ്റ

സ്പെയിന്റെയും ബാഴ്സയുടെയും ഫുട്ബോൾ ടീമിലെ മദ്ധ്യ നിര കളിക്കാരനാണ് ഇനിയേസ്റ്റ. ലോകം കണ്ട ഏറ്റവും മികച്ച മധ്യനിര കളിക്കാരിലൊരാളാണ് ഇദ്ദേഹം. സ്പെയിന്റെയും ബാഴ്സയുടെയും ടിക്കി ടാക്ക തന്ത്രം ഏറ്റവും മികച്ച രീതിയിൽ ഇനിയേസ്റ്റ കളിക്കുന്നു. 2010ൽ സ്പെയ്ന് ലോക കിരീടം നേടിക്കൊടുത്ത ഗോൾ ഇനിയേസ്റ്റയുടെ ബൂട്ടിൽ നിന്നാണ് പിറന്നത്. 2006 മുതൽ ദേശീയ ടീമിലുണ്ട്.



</doc>
<doc id="198355" url="https://ml.wikipedia.org/wiki?curid=198355" title="കരീം ബെൻസിമ">
കരീം ബെൻസിമ

ഫ്രാൻസിന്റെയും നിലവിൽ റയൽ മാഡ്രിഡിന്റെയും മുന്നേറ്റനിര കളിക്കാരനാണ് കരീം ബെൻസിമ. 2006ൽ ഗ്രീസിനെതിരെയായിരുന്നു സീനിയർ ടീമിൽ അരങ്ങേറ്റം. പക്ഷേ മികച്ച കളി പുറത്തെടുക്കാനായില്ല. ഫറോദ്വീപുകൾക്കെതിരെയുള്ള കളിയിൽ രണ്ട് ഗോൾ നേടിയതോടെ 2008 യൂറോകപ്പ് ടീമിൽ സ്ഥാനമുറച്ചു. യൂറോയിലെയും ലോകകപ്പ് യോഗ്യതാ റൗണ്ടിലെയും മോശം കളിയും സെക്സ് വിവാദവും തിരിച്ചടിയായി. ലോകകുപ്പ് ടീമിൽ സ്ഥാനമില്ലായിരുന്നു. പുതിയ പരിശീലകൻ ലോറന്റ് ബ്ലാങ്കിനു കീഴിൽ 2012യൂറോ യോഗ്യതയിൽ നിർണ്ണായകമായ 3 ഗോളുകൾ നേടി. പക്ഷേ യൂറോ2012 ൽ മികച്ച കളി പുറത്തെടുക്കാനായില്ല.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198362" url="https://ml.wikipedia.org/wiki?curid=198362" title="വാഴമറ്റം">
വാഴമറ്റം

ഈരാറ്റുപേട്ട പഞ്ചായത്തും തലപ്പലം പഞ്ചായത്തും കൂടിച്ചേരുന്ന സ്ഥലമാണ് വാഴമറ്റം. വിവിധ ജാതി മതസ്ഥർ ഏകോദര സഹോദരന്മാരെ പോലെ ജീവിക്കുന്ന സ്ഥലം. കടുവാമുഴി, പ്ലാശനാൽ, ഈലക്കയം, വട്ടക്കയം,പോലീസ് സ്റ്റേഷൻ എന്നിവിടങ്ങളിൽ നിന്നെല്ലാം ഇവിടേക്ക് പാതകളുണ്ട്.


</doc>
<doc id="198369" url="https://ml.wikipedia.org/wiki?curid=198369" title="റോബി കീൻ">
റോബി കീൻ

ഐർലൻഡിനും നിലവിൽ ഇന്ത്യൻ സൂപ്പർ ലീഗ് ക്ലബ്ബായ അത്‌ലറ്റിക്കോ ഡി കൊൽക്കത്തക്കുവേണ്ടി കളിക്കുന്ന ഒരു ഫുട്‌ബോൾ താരമാണ് റോബി കീൻ. കരിയറിന്റെ തുടക്കത്തിൽ വിഖ്യാത ഐറിഷ് താരം റോയ് കീനിന്റെ പേരിനോടുള്ള സാദൃശ്യമാണ് റോബി കീനിനെ പ്രശസ്തനാക്കിയത്. അധികം വൈകാതെ ലോകത്തിനു മുന്നിൽ അദ്ദേഹം തന്റെ കഴിവ് തെളിയിച്ചു. 2012യൂറോ യോഗ്യതാ റൗണ്ടിൽ 7 ഗോളുകളാണ് റോബി കീൻ നേടിയത്.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198371" url="https://ml.wikipedia.org/wiki?curid=198371" title="ഫ്രാങ്ക് ലംപാർഡ്">
ഫ്രാങ്ക് ലംപാർഡ്

ഇംഗ്ലണ്ടിന്റെയും നിലവിൽ ചെൽസിയുടെയും മധ്യനിര കളിക്കാരനാണ് ഫ്രാങ്ക് ലംപാർഡ്. ലോകത്തെ മികച്ച പ്ലേമേക്കറിലൊരാളാണ് ഇദ്ദേഹം. 1999 മുതൽ ഇംഗ്ലണ്ടിന്റെ അഭിഭാജ്യ ഘടകമാണ് ലംപാർഡ്. മധ്യനിരയിലും മുന്നേറ്റനിരയിലും ഒരേപോലെ കഴിവു തെളിയിച്ചിട്ടുണ്ട്. 2012ലെ ചാമ്പ്യൻസ് ലീഗ് ചെൽസിക്ക് നേടിക്കൊടുക്കുന്നതിൽ പ്രധാന പങ്ക് വഹിച്ചു. ഫിഫയുടെ ലോക ഫുട്ബോളർ പരിഗണനപ്പട്ടികയിൽ ഫൈനലിസ്റ്റ് ആയിട്ടുണ്ട്.

ഇംഗ്ളണ്ട് മധ്യനിരക്കാരൻ ഫുട്ബോൾ കളിക്കാരനായിരുന്നു ഫ്രാങ്ക് ലാംപാർഡ് ഇംഗ്ളണ്ടിനുവേണ്ടി ഏറ്റവും കൂടുതൽ മത്സരങ്ങൾ കളിച്ച ആറാമത്തെ താരമാണ്‌ ലംപാർഡ്.

2014 ലോകകപ്പിൽ കോസ്റ്ററീകക്കെതിരെ ഇംഗ്ളണ്ടിനെ നയിച്ച ലംപാർഡ് ഇംഗ്ളണ്ടിനു വേണ്ടി 106 മത്സരങ്ങളിൽ നിന്ന് 29 ഗോളുകൾ നേടിയിട്ടുണ്ട്.മാഞ്ചസ്റർ സിറ്റിയുടെ താരമായ ലാംപാർഡ് ക്ളബ് ഫുട്ബോളിൽ തുടരുന്നും.1999 ലാണ് ലാംപാർഡ് ഇംഗ്ളണ്ട് ഫുട്ബോൾ ടീമിലെത്തുന്നത്.2010 ബ്രസീൽ ലോകകപ്പിലും ലാംപാർഡ് ഇംഗ്ളണ്ട് ടീമിനു വേണ്ടി കുപ്പായമണിഞ്ഞിരുന്നു.. 1999ൽ ബെൽജിയവുമായുള്ള സൗഹൃദ മത്സരത്തിലായിരുന്നു ഇംഗ്ളണ്ട് ടീമിൽ അരങ്ങേറ്റം കുറിച്ചത്.ദേശീയ ടീമിനുവേണ്ടിയുള്ള 15 വർഷത്തെ കരിയറിനൊടുവിലാണ് വിരമിച്ചത്.

2015 മുതൽ മേജർ ലീഗ് സോക്കർ ക്ളബായ ന്യൂയോർക് സിറ്റിക്കു വേണ്ടി കളിക്കുന്നതിന് കരാർ ഒപ്പിട്ടുവെങ്കിലും ഇപ്പോൾ മാഞ്ചസ്റ്റർ സിറ്റിക്കുവേണ്ടിയാണ് പന്തുതട്ടുന്നത്. 1995ൽ വെസ്റ്റ്ഹാം സിറ്റിയിലൂടെ ക്ളബ് കരിയറിന് തുടക്കംകുറിച്ച ലംപാർഡ് ലോണടിസ്ഥാനത്തിൽ സ്വാൻസി സിറ്റിക്കുവേണ്ടിയും കളിച്ചിട്ടുണ്ട്.പിന്നീട്, 2001 മുതൽ 2014 വരെ നീണ്ട കാലയളവിൽ ചെൽസിയിലായിരുന്നു.
ചെൽസിക്ക്‌ വേണ്ടി 13 വർഷം നീണ്ട ഫുട്‌ബോൾ കളി ജീവിതം ചെൽസിയുടെ എക്കാലത്തെയും മികച്ച ഗോൾ വേട്ടക്കാരനായ ലംപാർഡ് 2014 ലാണ്‌ ക്ളബ് വിട്ടത്.
ചെൽസിക്ക്‌ വേണ്ടി ഇതുവരെ 211 ഗോളുകളാണ്‌ ഈ സൂപ്പർ മധ്യനിര താരം അടിച്ചുകൂട്ടിയത്‌.36 കാരനായ ലാംപാർഡ്‌ ബ്രസീൽ ലോകകപ്പിൽ ഇംഗ്ളണ്ട്‌ ടീമിന്റെ ഉപനായകനായിരുന്നു. . 2001 ൽ 18.43 മില്യൺ ഡോളറിനാണ്‌ ചെൽസി ലാംപാർഡിനെ സ്വന്തമാക്കിയത്‌. വിശ്വസ്‌തനായ ഈ കളിക്കാരന്‌ കരാർ പുതുക്കി നൽകുന്ന കാര്യത്തിൽ ചെൽസി ഒരു മടിയും കാണിച്ചിരുന്നില്ല.പലപ്പോഴും പ്രീമിയർ ലീഗിലെ റെക്കോർഡ്‌ തുകയ്‌ക്കായിരുന്നു സൂപ്പർ താരത്തെ ക്ളബ്ബിൽ പിടിച്ചുനിർത്തിയിരുന്നത്‌. ചെൽസിയുടെ കുപ്പായത്തിൽ മൂന്നു പ്രീമിയർ ലീഗ്‌ കിരീടങ്ങൾ, രണ്ടു എഫ്‌.എ കപ്പ്‌, രണ്ടു ലീഗ്‌ കപ്പ്‌, യൂറോപ്പാ ലീഗ്‌, ചാമ്പ്യൻസ്‌ ലീഗ്‌ കിരീടങ്ങൾ എന്നീ നേട്ടങ്ങൾ ലാംപാർഡ്‌ നേടിയിട്ടുണ്ട്..

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198375" url="https://ml.wikipedia.org/wiki?curid=198375" title="മുക്കുന്നൂർ ക്ഷേത്രം">
മുക്കുന്നൂർ ക്ഷേത്രം

അതി പുരാതനമായ ഒരു ഹൈന്ദവക്ഷേത്രമാണ് മുക്കുന്നൂർ ക്ഷേത്രം. ഇവിടുത്തെ പ്രധാന ദേവൻ ശാസ്താവ് ആണ്.

തിരുവനന്തപുരം ജില്ലയിലെ വെഞ്ഞാറമൂട് എന്നാ സ്ഥലത്തിന് സമീപത്താണ് ഈ ക്ഷേത്രം സ്ഥിതിചെയ്യുന്നത്.


</doc>
<doc id="198381" url="https://ml.wikipedia.org/wiki?curid=198381" title="ആൽഡസ് ഹക്സിലി">
ആൽഡസ് ഹക്സിലി

ഇംഗ്ലണ്ടിലെ ഏറ്റവും പ്രമുഖരായ എഴുത്തുകാരിൽ ഒരാളായിരുന്നു ആൽഡസ് ലിയോനാർഡ് ഹക്സിലി(26 ജൂലായ് 1894 – 22 നവം: 1963).പ്രശസ്തമായ ഹക്സിലി കുടുംബത്തിലായിരുന്നു അദ്ദേഹത്തിന്റെ ജനനം.അദ്ദേഹത്തിന്റെ കൃതികളിൽ വിവിധ വിഷയങ്ങളാണു കൈകാര്യം ചെയ്യപ്പെട്ടിരുന്നത്. കൂടാതെ മാസികയായ 'ഓക്സ്ഫോർഡ് പോയട്രി'യുടെ ഏഡിറ്ററായും പ്രവർത്തിച്ചിട്ടുണ്ട്.നിരവധി ചെറുകഥകളും,നോവലുകളും,തിരക്കഥകളും,പദ്യകൃതികളും,സഞ്ചാര വിവരണങ്ങളൂം അദ്ദേഹം തന്റെ ജീവിതകാലത്തു രചിച്ചു .1937 മുതൽ മരണം വരെ ലോസാഞ്ചലസിലാണു അദ്ദേഹം ശിഷ്ടകാലം ചിലവഴിച്ചത്.









</doc>
<doc id="198383" url="https://ml.wikipedia.org/wiki?curid=198383" title="നിക്ലാസ് ബെൻഡ്നർ">
നിക്ലാസ് ബെൻഡ്നർ

ഡെൻമാർക്കിന്റെയും സണ്ടർലാൻഡിന്റെയും മുന്നേറ്റനിരക്കാരനാണ് നിക്ലാസ് ബെൻഡ്നർ. 2006 മുതൽ ഡെൻമാർക്ക് ദേശീയടീമിന് വേണ്ടി കളിക്കുന്നു.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198384" url="https://ml.wikipedia.org/wiki?curid=198384" title="ലൂക്കാ മോഡ്രിച്ച്">
ലൂക്കാ മോഡ്രിച്ച്

ക്രൊയേഷ്യയുടെയും നിലവിൽ സ്പാനിഷ് ക്ലബ്ബ് റയൽ മാഡ്രിഡിന്റെയും മധ്യനിര കളിക്കാരനാണ് ലൂക്കാ മോഡ്രിച്ച്. യൂറോപ്പിലെ ഏറ്റവും മികച്ച മധ്യനിരക്കളിക്കാരനായാണ് മോഡ്രിച്ച് ഇന്ന് വിലയിരുത്തപ്പെടുന്നത്. 

ക്രൊയേഷ്യയിലെ സഡാറിൽ 1985 സെപ്തംബർ 9 നാണ് മോഡ്രീച്ച് ജനീച്ചത്.

2012 ആഗസ്റ്റ് 27 ന് മോഡ്രിച്ചിനെ ടോട്ടനാം ഹോട്സ്പറിൽ നിന്ന് വാങ്ങിയതായി റയൽ പ്രഖ്യാപിച്ചു. 5 വർഷത്തേക്കായിരുന്നു കരാർ.

രണ്ട് ദിവസത്തിനു ശേഷം 29 ന് റയലിൽ തന്റെ ആദ്യ മത്സരം കളിച്ചു. സ്പാനിഷ് സൂപ്പർ കപ്പിന്റെ രണ്ടാം പാദ ഫൈനലിൽ ബാഴ്സലോണയ്ക്കെതിരെയായിരുന്നു മത്സരം. മെസ്യൂട്ട് ഓസിലിന് പകരം 83 ആം മിനിറ്റിലായിരുന്നു മോഡ്രിച്ച് ഇറങ്ങിയത്. ഈ സമയം റയൽ 2-1 ന് മുന്നിലായിരുന്നു. കരാർ ഒപ്പിട്ട് 36 മണിക്കൂറുകൾക്ക് ശേഷം റയലിൽ തന്റെ ആദ്യ വിജയം അദ്ദേഹം ആഘോഷിച്ചു. 

റഷ്യൻ ലോകകപ്പിൽ മിന്നും ഫോമിലായിരൂന്ന താരം ക്രൊയേഷ്യൻ ടീമിന്റെ നായകത്വം വഹിച്ച് ടീമീനെ ഫൈനൽ റൗണ്ട് വരെ എത്തിക്കുന്നതിൽ നിർണായക പങ്ക് വഹിച്ചൂ.ഫൈനലിൽ ഫ്രാൻസിനോട് 2-1 ന് തോൽക്കേണ്ടി വന്നെങ്കിലും മികച്ച താരത്തിനുള്ള ഗോൾഡൻ ബോൾ പുരസ്കാരത്തിന് മോഡ്രിച്ച് അർഹനായി.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198385" url="https://ml.wikipedia.org/wiki?curid=198385" title="മെസ്യൂട്ട് ഓസിൽ">
മെസ്യൂട്ട് ഓസിൽ

ജർമ്മനിയുടെയും നിലവിൽ ആഴ്സണലിന്റെയും മധ്യനിര കളിക്കാരനാണ് മെസ്യൂട്ട് ഓസിൽ. അറ്റാക്കിംഗ് മിഡ്ഫീൽഡറായാണ് കളിക്കുന്നത്. ലാ ലീഗയിൽ 2011-12 സീസണിൽ റയൽമാഡ്രിഡ് ചാമ്പ്യൻമാരായതിൽ പ്രധാന പങ്കുവഹിച്ചു.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198386" url="https://ml.wikipedia.org/wiki?curid=198386" title="പീറ്റർ ചെക്ക്">
പീറ്റർ ചെക്ക്

ലോകത്തിലെ ഏറ്റവും മികച്ച ഗോളിമാരിലൊരാളായാണ് പീറ്റർ ചെക്ക് ഇന്ന് അറിയപ്പെടുന്നത്. ചെക്ക് റിപ്പബ്ലിക്കിന്റെയും നിലവിൽ ചെൽസിയുടെയും വിശ്വസ്തനായ ഗോളിയാണ് പീറ്റർ ചെക്ക്. തലയോട്ടിക്ക് പരിക്കേറ്റങ്കിലും അത് വകവയ്ക്കാതെയാണ് അദ്ദേഹം കളിക്കുന്നത്. 2012ലെ ചാമ്പ്യൻസ് ലീഗ് ചെൽസിക്ക് നേടിക്കൊടുക്കുന്നതിൽ പ്രധാന പങ്കാണ് പീറ്റർ ചെക്ക് വഹിച്ചത്. ഫൈനലിൽ ആര്യൻ റോബൻ എടുത്ത പെനാൽറ്റി കിക്ക് ചെക്ക് തടുത്തതിനാലാണ് കളി എക്സ്ട്രാ ടൈമിലേക്കും പിന്നീട് ഷൂട്ടൗട്ടിലേക്കും നീങ്ങിയത്. ദേശീയ ടീമിന്റെ നായകനായാണ് യൂറോ2012 കളിച്ചത്.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="198390" url="https://ml.wikipedia.org/wiki?curid=198390" title="ഇഞ്ചത്തൊട്ടി തൂക്കുപാലം">
ഇഞ്ചത്തൊട്ടി തൂക്കുപാലം

കേരളത്തിലെ ഏറ്റവും നീളം കൂടിയ തൂക്കുപാലങ്ങളിലൊന്നാണ് ഇഞ്ചത്തൊട്ടി തൂക്കുപാലം. എറണാകുളം ജില്ലയിലെ കോതമംഗലത്തിനടുത്ത് കീരംപാറ പഞ്ചായത്തിലെ ചാരുപ്പാറയിൽ നിന്ന് കുട്ടമ്പുഴ പഞ്ചായത്തിലെ ഇഞ്ചത്തൊട്ടിയിലേക്കുള്ള നടപാലമാണിത്. കോതമംഗലം - തട്ടേക്കാട് വഴിയിൽ പുന്നേക്കാട് കവലയിൽ നിന്ന് വലത്തോട്ട് തിരിഞ്ഞ് നേര്യമംഗലത്തേക്ക് പോകുന്ന വഴിയിലാണ് ചാരുപ്പാറ. പ്രകൃതിരമണീയമായ സ്ഥലമാണ്. തട്ടേക്കാട് പക്ഷിസങ്കേതം സന്ദർശിച്ചിട്ട് മൂന്നാർ പോകുന്നവർക്ക് പുന്നേക്കാട് - നേര്യമംഗലം വഴിയിലൂടെ പോയാൽ 15 കിലോമീറ്റർ കുറവുമാണ്. 

പെരിയാറിന് കുറുകെയാണ് ഈ തൂക്കുപാലം നിർമ്മിച്ചിരിക്കുന്നത്. കേരളസർക്കാർ സ്ഥാപനമായ കേരള ഇലക്ട്രിക്കൽ ആൻഡ് അലൈഡ് എൻജിനീയറിംഗ് കമ്പനി ലിമിറ്റഡ്യാണ് ഈ തൂക്കുപാലത്തിന്റെ രൂപകല്പനയും നിർമ്മാണവും നിർവഹിച്ചിരിക്കുന്നത്. 185 മീറ്ററർ നീളമുള്ള ഇതിന് ജലാശയത്തിൽ നിന്ന് 200 മീറ്ററോളം ഉയരമുണ്ട്.


</doc>
<doc id="198396" url="https://ml.wikipedia.org/wiki?curid=198396" title="പെറ്റിബൂർഷ്വാസി">
പെറ്റിബൂർഷ്വാസി

മാർക്സിസ്റ്റ് പ്രത്യയശാസ്ത്രങ്ങൾ പ്രകാരം, ബൂർഷ്വാവർഗത്തിനും തൊഴിലാളിവർഗത്തിനുമിടയിൽ സ്ഥാനമുള്ള, തൊഴിലാളികളുടെ ജീവിതവും ബൂർഷായുടെ ചിന്താഗതിയുമുള്ള സാമൂഹിക വിഭാഗമാണ് പെറ്റിബൂർഷ്വാ. തൊഴിലാളികളിൽ നിന്നും വ്യത്യസ്തമായി ഉല്പാദനോപകരണങ്ങളിന്മേൽ പെറ്റിബൂർഷ്വായ്ക്ക് ഉടമാവകാശമുണ്ട്. ബൂർഷ്വായിൽ നിന്നു വ്യത്യസ്തമായി ഇവർ സ്വയം ജോലി ചെയ്യുകയോ അല്ലെങ്കിൽ ഒരു ചെറു സംഘം ജോലി ചെയ്യിക്കുകയോ ചെയ്യുന്നു. അധ്വാനിക്കുന്ന കൃഷിക്കാർ, കൈവേലക്കാർ, ചെറുകിട വ്യാപാരികൾ, ശമ്പളം പറ്റി ജീവിക്കുന്ന ഇടത്തരക്കാർ എന്നിവരെല്ലാം പെറ്റിബൂർഷ്വാ വർഗത്തിൽ പെടുന്നു. എന്നാൽ ബൂർഷ്വാ വർഗത്തിന്റെ കൂടിക്കൂടിവരുന്ന ചൂഷണങ്ങൾ പെറ്റി ബൂർഷ്വാ വർഗ്ഗത്തെ ക്രമേണ തൊഴിലാളിയുടെ ചേരിയിലേക്ക് തള്ളി വിടുന്നു എന്നും മാർക്സിസ്റ്റ് പ്രത്യയശാസ്ത്രം സൈദ്ധാന്തീകരിക്കുന്നു .


</doc>
<doc id="198406" url="https://ml.wikipedia.org/wiki?curid=198406" title="കള്ളിച്ചെല്ലമ്മ">
കള്ളിച്ചെല്ലമ്മ

പി. ഭാസ്കരൻ സംവിധാനം ചെയ്ത് 1969-ൽ പുറത്തിറങ്ങിയ ഒരു മലയാളചലച്ചിത്രമാണ് കള്ളിച്ചെല്ലമ്മ. ഷീലയാണ് ഈ ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. പ്രേംനസീർ, മധു, കെ.പി. ഉമ്മർ, അടൂർ ഭാസി തുടങ്ങിയവർ മറ്റ് പ്രധാനവേഷങ്ങളിൽ അഭിനയിച്ചിരിക്കുന്നു. രൂപവാണിയുടെ ബാനറിൽ ശോഭന പരമേശ്വരൻ നായർ ആണ് ഈ ചിത്രം നിർമ്മിച്ചത്. ജി. വിവേകാനന്ദനാണ് ചിത്രത്തിന്റെ രചന നിർവ്വഹിച്ചിരിക്കുന്നത്. ഈ ചിത്രത്തിന്റെ കലാസംവിധാനം നിർവഹിച്ചത് എസ്. കൊന്നനാട്ട് ആയിരുന്നു. കള്ളിച്ചെല്ലമ്മയിലെ അഭിനയത്തിന് നടി ഷീലയ്ക്ക് 1969-ലെ മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം ലഭിച്ചിരുന്നു.




</doc>
<doc id="198416" url="https://ml.wikipedia.org/wiki?curid=198416" title="ലിയോൺ ബ്രട്ടൺ">
ലിയോൺ ബ്രട്ടൺ

ഇംഗ്ലണ്ടുകാരനായ ഒരു ഫുട്ബോൾ കളിക്കാരനാണ് ലിയോൺ ബ്രട്ടൺ. ബ്രട്ടൺ നിലവിൽ സ്വാൻസിയ സിറ്റിക്കു വേണ്ടിയാണ് കളിക്കുന്നത്. മധ്യനിരയിലാണ് സ്ഥാനം. സ്വാൻസിയയെ ഇംഗ്ലീഷ് പ്രീമിയർ ലീഗിലേക്ക് എത്തിച്ചതിൽ സുപ്രധാന പങ്കാണ് ബ്രട്ടൺ വഹിച്ചത്. 2012 ഏപ്രിൽ വരെയുള്ള കണക്കനുസരിച്ച് തന്റെ പാസുകളിൽ 93.1% ലക്ഷ്യത്തിലെത്തിക്കാൻ ബ്രട്ടണായി. യൂറോപ്പിലെ 5 മുൻനിര ക്ലബ്ബുകളിൽ ഈ കണക്ക് പരിശോധിച്ചാൽ ബാഴ്സയുടെ സെയ്ദു കെയ്റ്റ മാത്രമേ ബ്രട്ടണ് മുൻപിലുള്ളു. ബോൾട്ടണെ 3-1ന് സ്വാൻസിയ തോൽപ്പിച്ചപ്പോൾ 100% ആയിരുന്നു ബ്രട്ടന്റെ പാസിങ് മികവ്.

ആഴ്സണൽ യൂത്ത് അക്കാദമിയിലാണ് ബ്രട്ടൺ കളി പഠിച്ചത്. 16-ആം വയസിൽ ആഴ്സണലിൽ നിന്ന് ബ്രട്ടണെ നേടാൻ 400000പൗണ്ടാണ് വെസ്റ്റ്ഹാം ചിലവിട്ടത്. പക്ഷേ വിംഗറായ് കളിച്ചു ശീലിച്ച ബ്രട്ടണ് അവിടെ തിളങ്ങാനായില്ല. പിന്നീട് സ്വാൻസിയയിൽ തിരിച്ചെത്തി കോച്ച് റോബർട്ടോ മാർട്ടിനസിനറെ കീഴിൽ സ്വാൻസിയയുടെ അഭിഭാജ്യ ഘടകമായ് മാറി. സഹതാരങ്ങൾക്ക് ആവശ്യാനുസരണം ബ്രട്ടന്റെ ബൂട്ടിൽ നിന്ന് പാസെത്തുമെന്ന് കോച്ച് ബ്രണ്ടൻ റോഡ്ജേഴ്സ് സാക്ഷ്യപ്പെടുത്തുന്നു. ഇങ്ങനെയൊക്കെയാണെങ്കിലും ബ്രട്ടനു് ഇനിയും ഇംഗ്ലണ്ട് ടീമിൽ സ്ഥാനം നേടാനായിട്ടില്ല.

ദേശാഭിമാനി കിളിവാതിൽ 2012 ഏപ്രിൽ 19


</doc>
<doc id="198420" url="https://ml.wikipedia.org/wiki?curid=198420" title="റ്റിംബക്റ്റൂ">
റ്റിംബക്റ്റൂ

പശ്ചിമാഫ്രിക്കൻ രാഷ്ട്രമായ മാലിയിലെ ഒരു നഗരമാണ് റ്റിംബക്റ്റൂ. 15-16 നൂറ്റാണ്ടുകളിൽ അത് ലോകത്തിലെ മുഖ്യ ആത്മീയ-വൈജ്ഞാനിക കേന്ദ്രങ്ങളിലൊന്നും ആഫ്രിക്കൻ ഭൂഖണ്ഡത്തിലെ ഇസ്ലാം മതപ്രചാരണത്തിന്റെ ആസ്ഥാനവും ആയിരുന്നു. പേരെടുത്ത സാങ്കോർ സർവകലാശാലയുടേയും ഒട്ടേറെ മദ്രസകളുടേയും ആസ്ഥാനമാണ് ഈ നഗരം. ജിൻഗ്വേരവർ, സാങ്കോർ, സിദി യാഹ്യാ എന്നീ മോസ്ക്കുകൾ റ്റിംബക്റ്റൂവിന്റെ സുവർണ്ണകാലത്തെ അനുസ്മരിപ്പിച്ച് ഇന്നും നിലനിൽക്കുന്നു. മാലി സാമ്രാജ്യത്തിന്റെ പത്താം സാമ്രാട്ടായിരുന്ന മൻസാ മൂസായാണ് റ്റിംബക്റ്റൂവിനെ സമ്പന്നമാക്കി അതിന്റെ പിൽക്കാലമഹത്ത്വത്തിനും പ്രശസ്തിക്കും വഴിയൊരുക്കിയത്. തുടർച്ചയായ പുന:സ്ഥാപനങ്ങൾ നടന്നിട്ടും റ്റിംബക്റ്റൂവിലെ ചരിത്രസ്മാരകങ്ങൾ ഇന്ന് മരുഭൂമീകരണത്തിന്റെ (Desertification) ഭീഷണിയിലാണ്.
മുഖ്യമായും സോങ്ങ്ഹായ്, തുവാരെഗ്, ഫുലാ ജനവിഭാഗങ്ങളിൽ പെട്ടവർ അധിവസിക്കുന്ന റ്റിംബക്റ്റൂ, നൈജർ നദിയിൽ നിന്ന് 15 കിലോമീറ്ററോളം അകലെയാണ്. കിഴക്കൻ മാലിയിലെ അരൗവ്വാനേയിലേക്ക് സഹാറ മരുഭൂമി മുറിച്ചു പോകുന്ന കിഴക്കുപടിഞ്ഞാറൻ, വടക്കുകിഴക്കൻ രാജമാർഗങ്ങളിലെ മുഖ്യകണ്ണികൂടിയാണ് റ്റിംബക്റ്റൂ. വടക്കൻ മാലിയിലെ തഗാസാ, തൗദെന്നി പ്രദേശങ്ങളിൽ ഉല്പാദിക്കപ്പെടുന്ന കല്ലുപ്പിന്റെ ചുങ്കമില്ലാത്ത കയറ്റിറക്കുമതിയുടെ കേന്ദ്രമെന്ന നിലയിൽ പണ്ടുമുതലേയുള്ള പ്രാധാന്യം റ്റിംബക്റ്റൂ ഇന്നും നിലനിർത്തുന്നു. 
റ്റിംബക്റ്റൂവിന്റെ ഭൂമിശാസ്ത്രപരമായ സ്ഥാനം അതിനെ, സമീപത്തുള്ള പശ്ചിമാഫ്രിക്കൻ ജനവിഭാഗങ്ങളുടേയും, നാടോടികളായ ബെർബർ വിഭാഗങ്ങളുടേയും ഉത്തരദേശങ്ങളിലെ അറബികളുടേയും സംഗമസ്ഥാനമാക്കി. പശ്ചിമാഫ്രിക്കയെ ഉത്തരാഫ്രിക്ക എമ്പാടുമുള്ള ബെർബർ, അറബി, യഹൂദ കച്ചവടക്കാരുമായും അതുവഴി പരോക്ഷമായി യൂറോപ്യൻ കമ്പോളങ്ങളുമായും കൂട്ടിയിണക്കുന്ന വ്യാപാരനഗരം എന്ന നിലയിലെ പ്രശസ്തി റ്റിംബക്റ്റൂവിന്, അത്ഭുതകഥകളിലെ നഗരത്തിന്റെ പരിവേഷം ഉണ്ടാക്കിക്കൊടുത്തു. പാശ്ചാത്യദേശങ്ങളിൽ റ്റിംബക്റ്റൂ, അതിദൂരത്തുള്ള മായാദേശം എന്നതിന്റെ പര്യായം തന്നെയായി. "ഇവിടുന്ന് റ്റിംബക്റ്റൂ വരെ" എന്ന ചൊല്ലു പോലും പ്രചരിച്ചു. 
എന്നാൽ ഇസ്ലാമിക ലോകത്തിനും, മനുഷ്യരാശിക്കു മുഴുവനുമുള്ള റ്റിംബക്റ്റൂവിന്റെ സ്ഥായിയായ സംഭാവന വൈജ്ഞാനികമാണ്. ലോകത്തിലെ ആദ്യത്തെ സർവകലാശാലകളിലൊന്ന് റ്റിംബറ്റൂവിലായിരുന്നു എന്ന് കരുതപ്പെടുന്നു. അവിടത്തെ പണ്ഡിതന്മാരുടേയും പുസ്തകശേഖരക്കാരുടെയും കൈവശം പുരാതന ഗ്രീക്ക് സാഹിത്യത്തിന്റെ കനപ്പെട്ട ശേഖരം ഇന്നുമുണ്ട്. പതിനാലാം നൂറ്റാണ്ടായപ്പോൾ പ്രധാനപ്പെട്ട ഗ്രന്ഥങ്ങൾ എഴുതപ്പെടുകയും പകർത്തപ്പെടുകയും ചെയ്തിരുന്ന റ്റിംബക്റ്റൂ ആഫ്രിക്കയിലെ ശ്രദ്ധേയമായ ലേഖനകലാപാരമ്പര്യങ്ങളിൽ ഒന്നിന്റെ ഇരിപ്പിടമായി. 

പത്താം നൂറ്റാണ്ടിനടുത്തെങ്ങോ നാടോടികളായ തുവാരെഗ് വർഗ്ഗക്കാരാണ് റ്റിംബറ്റൂ സ്ഥാപിച്ചത്. ഏറെ പ്രചാരമുള്ള ഒരു പദവ്യുൽപ്പത്തി കഥയനുസരിച്ച്, കിണർ എന്നർത്ഥമുള്ള 'റ്റിൻ' എന്ന വാക്ക് 'ബക്റ്റൂ' എന്ന ഒരു വൃദ്ധ മാലി സ്ത്രീയുടെ പേരുമായി ചേർന്നപ്പോഴാണ് റ്റിംബക്റ്റൂ എന്ന് പേരുണ്ടായത്. കച്ചവടക്കാർ അവരുടെ ചരക്കുകൾ സൂക്ഷിക്കാനായി സത്യസന്ധയായ ബക്റ്റൂവിന്റെ കിണറ്റിനരികെ വച്ചുപോകുമായിരുന്നത്രെ. എന്നാൽ ഫ്രഞ്ച് പൗരസ്ത്യവിദഗ്ദ്ധൻ റെനെ ബാസ്സെറ്റിന്റെ വിശദീകരണം മറ്റൊന്നാണ്: ബെർബർ ഭാഷകളിൽ ബക്റ്റ് എന്നതിനർത്ഥം "ഏറെ ദൂരെ" എന്നാണ്. അതനുസരിച്ച്, റ്റിംബക്റ്റൂവെന്നാൽ ലോകത്തിന്റെ അതിർത്തിയിൽ എന്നാണർത്ഥം.
തുവാരെഗുകൾ സ്ഥാപിച്ച പട്ടണം ഇടക്കാലത്താവളം മാത്രമേ ആയിരുന്നുള്ളൂ. മദ്ധ്യമാലിയിലെ ജെന്നെ പ്രദേശക്കാരായ വ്യാപാരികളാണ് ചന്തകളും സ്ഥിരമായ വാസസ്ഥാനങ്ങളും നിർമ്മിച്ച് ഈ പട്ടണത്തെ ഒട്ടകപ്പുറത്ത് യാത്രചെയ്യുന്നവരുടെ സംഗമസ്ഥാനമാക്കി മാറ്റിയത്. സഹാറയ്ക്ക് കുറുകേയുള്ള സ്വർണ്ണം, ആനക്കൊമ്പ്, അടിമകൾ, ഉപ്പ് എന്നിവയുടെ വ്യാപാരത്തിൽ അതിനുണ്ടായിരുന്ന പങ്ക് റ്റിംബറ്റൂവിനെ ഏറെ സമ്പന്നമാക്കി. തുവാരെഗ്, മണ്ഡെ, ഫുലാനി വ്യാപാരികൾ, ഉത്തരദിശയിലെ ഇസ്ലാമിക ദേശങ്ങളിൽ നിന്ന് ഒട്ടകപ്പുറത്ത് സാർത്ഥവാഹസംഘങ്ങൾ കൊണ്ടുവന്ന ചരക്കുകൾ നൈജർ നദിയിലെ വള്ളങ്ങളിലേയ്ക്ക് പകർത്തി. അങ്ങനെ സഹാറയാകുന്ന കടലിലെ മുഖ്യ തുറമുഖമായി റ്റിംബക്റ്റൂ പ്രവർത്തിച്ചു. സാമ്രാജ്യങ്ങൾ മാറിമാറി വന്നപ്പോഴും അത് ഒരു പ്രധാന നഗരമായി തുടർന്നു: ഘാനാ സാമ്രാജ്യം, 1324 മുതലുള്ള മാലി സാമ്രാജ്യം, 1468-ലെ സോൺഘായ് സാമ്രാജ്യം, വീണ്ടും അധികാരത്തിലെത്തിയ തുവാരെഗ് നേതാക്കന്മാരെ അട്ടിമറിച്ച് സാമ്രാജ്യങ്ങൾ നടത്തിയ രണ്ടാം അധിനിവേശം എന്നിവയെയൊക്കെ അത് അതിജീവിച്ചു. പതിനാറാം നൂറ്റാണ്ടിന്റെ മദ്ധ്യത്തിൽ റ്റിംബക്റ്റൂ അതിന്റെ പ്രതാപത്തിന്റെ ഔന്നത്യത്തിലെത്തി. ആ നൂറ്റാണ്ടിന്റെ അവസാനത്തോടടുത്ത് (1591-ൽ) നഗരം മൊറോക്കയിൽ നിന്നുള്ള ഒരുപറ്റം സാഹസികരുടെ പിടിയിലായത് തകർച്ചയുടെ തുടക്കമായിരുന്നില്ല. സഹാറയിലൂടെയെന്നതിനു പകരം നൈജർ നദീമുഖം വഴി വരാൻ തുടങ്ങിയിരുന്ന പോർത്തുഗീസ് ഉല്പന്നങ്ങൾ റ്റിംബക്റ്റൂവിനെ താങ്ങിനിർത്തിയ പുരാതനസമ്പദ്ഘടനയെ തകർത്തുകൊണ്ടിരിക്കുകയാണെന്നതിന്റെ സൂചനയായിരുന്നു ആ പതനം.

റ്റിംബക്റ്റൂവിന്റെ അസാമാന്യമായ സമ്പന്നതയെക്കുറിച്ച് പ്രചരിച്ച് കഥകൾ യൂറോപ്യൻ പര്യവേഷകരെ ആഫ്രിക്കയുടെ പടിഞ്ഞാറൻ തീരത്തെക്കാർഷിക്കുന്നതിൽ കാര്യമായ പങ്കുവഹിച്ചു. ലിയോ ആഫ്രിക്കാനസ്, ഇബ്‌ൻ ബത്തൂത്ത, ഷബേനി തുടങ്ങിയവരുടെ വിവരണങ്ങൾ ഈ 'കഥകളിൽ' പെടുന്നു.
ഏറ്റവും പ്രചാരം കിട്ടിയത് ലിയോ ആഫ്രിക്കാനസിന്റെ വിവരണത്തിനാണ്. ഫെസിലെ സുൽത്താന്റെ ദൂതനായിരിക്കെ ക്രിസ്തീയകടൽ കൊള്ളക്കാരുടെ കയ്യിൽ അകപ്പെട്ട ആഫ്രിക്കാനസ് നേരത്തെ മുസ്ലിം ആയിരുന്നു. റോമിൽ, മാർപ്പായ്ക്ക് സമർപ്പിക്കപ്പെട്ട അദ്ദേഹം ക്രിസ്തുമതത്തിലേയ്ക്ക് പരിവർത്തിതനായി പുതിയ പേര് സ്വീകരിച്ചു. സോങ്ങ്ഹായ് സാമ്രാജ്യത്തിന്റെ പ്രതാപകാലത്തെ റ്റിംബക്റ്റൂവിനെ ആഫ്രിക്കാനസ് ഇങ്ങനെ വിവരിക്കുന്നു: 
ആഫ്രിക്കാനസിന്റെ സന്ദർശനത്തിന്റെ സമയത്ത് റ്റിംബക്റ്റൂവിൽ ധാരാളം പുല്ലുണ്ടായിരുന്നതുകൊണ്ട്, അവിടത്തെ പാചകത്തിൽ പാലും, വെണ്ണയും മറ്റും സമൃദ്ധമായി ഉപയോഗിച്ചിരുന്നു. എന്നാൽ നഗരത്തിനു ചുറ്റും ഉദ്യാനങ്ങളോ പഴത്തോട്ടങ്ങളോ ഉണ്ടായിരുന്നില്ല.

തടവുകാരനായി ഇംഗ്ലണ്ടിലെത്തിയ മൊറോക്കോയിലെ ഒരു കച്ചവടക്കാരനായിരുന്നു ഷബേനി. 1787-നടുത്ത് പതിനാലു വയസ്സുള്ളപ്പോൾ പിതാവിനോടൊപ്പം റ്റിംബക്റ്റൂ സന്ദർശിച്ചതിനെക്കുറിച്ച് അദ്ദേഹം ഇംഗ്ലണ്ടിലായിരിക്കെ എഴുതി. ആ വിവരണത്തിന്റെ ഒരു ഭാഷ്യം ജെയിംസ് ഗ്രേ ജാക്ക്സൺ "റ്റിംബക്റ്റൂവിന്റേയും ഹൗസാ ജനതയുടേയും കഥ" എന്ന പുസ്തകത്തിൽ ഉൾപ്പെടുത്തിയിട്ടുണ്ട്: 

റ്റിംബക്റ്റൂ നഗരത്തിന്റെ കിഴക്കുഭാഗത്ത് ഒരു വലിയ വനവും അതിൽ നിറയെ ആനകളുമുണ്ട്. ഇവിടത്തെ തടികൾ വളരെ വലുതാണ്. കാടിന്റെ അതിരിലുള്ള മരങ്ങൾ രണ്ടുപേർ ഒന്നിച്ച് ചുറ്റിപ്പിടിച്ചാൽ എത്താത്തത്ര വലുതാണ്. അവയിൽ വാൽനട്ടിന്റെയത്ര വലിപ്പമുള്ള ഒരു തരം പഴം പത്തിരുപതെണ്ണം ചേർന്ന കുലകളായി വളരുന്നു. 

പതിനഞ്ചാം നൂറ്റാണ്ടിൽ ഒട്ടേറെ ഇസ്ലാമികസ്ഥാപനങ്ങൾ ഇവിടെ സ്ഥാപിക്കപ്പെട്ടു. അവയിലെ ഏറ്റവും പ്രധാനമായ സാങ്കോർ സർവകലാശാല എന്നുകൂടി അറിയപ്പെടുന്ന സാങ്കോർ പള്ളിയാണ്. 

നഗരത്തിൽ ഇസ്ലാം അനുഷ്ടിക്കപ്പെട്ടപ്പോഴും, ഗ്രാമപ്രദേശങ്ങളിൽ ഭൂരിഭാഗവും പരമ്പാരാഗത വിശ്വാസങ്ങൾ പിന്തുടർന്ന അമുസ്ലിങ്ങളായിരുന്നു. പലപ്പോഴും നേതാക്കന്മാർ സാമ്പത്തിക നേട്ടം കണക്കാക്കിയുള്ള നാമമാത്ര മുസ്ലിങ്ങളും സാധാരണക്കാർ പരമ്പരാഗതവിശ്വാസങ്ങൾ പിന്തുടർന്നവരുമായിരുന്നു.

ഇപ്പോഴത്തെ സാങ്കോർ 13-14 നൂറ്റാണ്ടുകളിൽ നിർമ്മിക്കപ്പെട്ട സ്ഥാപനത്തിന്റെ 1581-ലെ പുനർനിർമ്മിതിയാണ്. അത് റ്റിംബക്റ്റൂവിലെ ഇസ്ലാമികവിജ്ഞാനത്തിന്റെ കേന്ദ്രമായിത്തീർന്നു. ഈ സർവകലാശാല മദ്ധ്യകാല യൂറോപ്പിലെ സർവകലാശാലകളുടേതിൽ നിന്ന് ഭിന്നമായ സം‌വിധാനങ്ങളുള്ള ഒരു മദ്രസയായിരുന്നു. പൂർണ്ണമായും സ്വതന്ത്രമായ അനേകം കലാലയങ്ങളുടെ കൂട്ടായ്മയായിരുന്നു അത്. അവയിൽ ഓരോന്നിന്റേയും നടത്തിപ്പ് ഒരു അദ്ധ്യാപകൻ അല്ലെങ്കിൽ ഇമാമിന്റെ ചുമതലയായിരുന്നു. ഏക അദ്ധ്യാപനെ മാത്രം ആശ്രയിച്ച് പഠിച്ചിരുന്ന വിദ്യാർത്ഥികളുടെ പഠനസ്ഥലം മോസ്കിനു പുറത്തുള്ള തുറസ്സയ മുറ്റങ്ങളോ സ്വകാര്യവസതികളോ ആയിരുന്നു. ഈ കലാലയങ്ങൾ പ്രധാനമായും ശ്രദ്ധകേന്ദ്രീകരിച്ചിരുന്നത് ഖുർആൻ പഠനത്തിൽ ആയിരുന്നു. ഒപ്പം, തർക്കശാസ്ത്രം, ജ്യോതിശാസ്ത്രം, ചരിത്രം തുടങ്ങിയ മതേതരവിഷയങ്ങളും പഠനത്തിന്റെ ഭാഗമായിരുന്നു. വിദ്യാർത്ഥികൾ പാണ്ഡിത്യത്തിന് പ്രാധാന്യം കല്പിച്ചിരുന്ന ഒരു സാമൂഹ്യ-സാമ്പത്തിക നിലപാടിനെ പിന്തുടർന്ന് സ്വന്തം ഗ്രന്ഥങ്ങൾ എഴുതി. പുസ്തകങ്ങളുടെ ക്രയ-വിക്രയങ്ങളിൽ നിന്ന് ലഭിച്ചിരുന്ന ലാഭം, സ്വർണ്ണത്തിന്റേയും ഉപ്പിന്റേയും വ്യാപാരത്തിൽ നിന്ന് കിട്ടിയതിന് തൊട്ടു താഴെയായിരുന്നു. ഏറെ ശ്രദ്ധിക്കപ്പെട്ട പണ്ഡിതന്മാരിലും അദ്ധ്യാപകരിലും ഒരാൾ പ്രഗല്ഭചരിത്രകാരൻ അഹമ്മദ് ബാബ ആയിരുന്നു.

റ്റിംബക്റ്റൂവിന്റെ ഏറ്റവും ശ്രദ്ധേയമായ സമ്പത്ത്, അവിടെ പല കുടുംബങ്ങളുടേയും കൈവശമായി ചിതറിക്കിടക്കുന്ന എണ്ണമറ്റ കൈയെഴുത്തുപ്രതികളാണ്.ഇസ്ലാമിനു മുൻപുള്ള കാലത്തും പന്ത്രണ്ടാം നൂറ്റാണ്ടിലും ഒക്കെയായി എഴുതപ്പെട്ടവ ഉൾപ്പെടെയുള്ള ഈ ഗ്രന്ഥങ്ങൾ കുടുംബരഹസ്യങ്ങളെന്ന മട്ടിൽ റ്റിംബക്റ്റൂവിലും സമീപഗ്രാമങ്ങളിലും സൂക്ഷിക്കപ്പെട്ടു. അവയിൽ മിക്കവയും മാലി സാമ്രാജ്യത്തിലെ വിജ്ഞാനികൾ ആറബിയിലോ ഫുലാനി ഭാഷയിലോ എഴുതിയവയാണ്. അവ, പ്രത്യേകിച്ച് ജ്യോതിശാസ്ത്രം, സംഗീതം, സസ്യശാസ്ത്രം, എന്നീ വിഷയങ്ങളിൽ എഴുതപ്പെട്ടവ, പ്രബോധനാത്മകമായവയാണ്. പഴക്കം കുറഞ്ഞ ഗ്രന്ഥങ്ങൾ നിയമം, ഭൗതികശാസ്ത്രങ്ങൾ, ചരിത്രം എന്നീ വിഷയങ്ങളിലാണ്.

1970-ൽ മാലി സർക്കാർ യുനെസ്കോയുടെ സഹകരണത്തോടെ സ്ഥാപിച്ച അഹമ്മദ് ബാബാ ഇൻസ്റ്റിട്ട്യൂട്ട് ഈ കൈയെഴുത്തുപ്രതികളിൽ ചിലത് അവയുടെ പുനരുദ്ധാരണത്തിനും, ഡിജറ്റലീകരണത്തിനുമായി കൈവശം വച്ചിരിക്കുന്നു. അതിന്റെ കൈവശമുള്ള ഇത്തരം ഗ്രന്ഥങ്ങളുടെ സംഖ്യ 18,000-ൽ അധികമാണ്. എന്നാൽ റ്റിംബക്റ്റൂ പ്രദേശത്ത് ചിതറിക്കിടക്കുന്ന കൈയെഴുത്തുപ്രതികളുടെ സംഖ്യ മൂന്നുമുതൽ ഏഴുവരെ ലക്ഷം ഉണ്ടാകുമെന്നാണ് വിശ്വാസം.

സാങ്കോർ സർവകലാശാലയിലും റ്റിംബക്റ്റൂവിലെ മറ്റിടങ്ങളിലുമുള്ള ഗ്രന്ഥശേഖരങ്ങൾ സർവകലാശാലയുടേയും റ്റിംബക്റ്റൂവിന്റെ തന്നെയും ഗതകാലപ്രതാപത്തെപ്പറ്റി മനസ്സിലാക്കാൻ സഹായിക്കുന്നു. പണ്ഡിതന്മാരെ കഴിഞ്ഞകാലത്തിന്റെ ചിത്രം നിർമ്മിച്ചെടുക്കാൻ ഈ രേഖകൾ സഹായിക്കുകയും ചെയ്യുന്നു. മനുഷ്യജീവിതത്തിന്റെ എല്ലാ മേഖലകളേയും സ്പർശിക്കുന്ന ഈ കൈയെഴുത്തുപ്രതികൾ, അക്കാലത്ത് പശ്ചിമാഫ്രിക്കയിൽ പുഷ്കലമായ ഉന്നതസംസ്കാരത്തിന്റെ സൂചകങ്ങളാണ്. അക്കാലത്തെ ഒരു പശ്ചിമാഫ്രിക്കൻ ഇസ്ലാമിക ചൊല്ല്, റ്റിംബക്റ്റൂവിന്റെ മഹത്ത്വത്തെ പ്രതിഫലിപ്പിക്കുന്നു.

നഗരത്തിലെ 60 മുതൽ 80 വരെ വരുന്ന സ്വകാര്യ ഗ്രന്ഥാലയങ്ങളിലാണ് ഈ കൈയെഴുത്തുപ്രതികളിൽ ഏറെയും: മാമ്മാ ഹൈദരാ ഗ്രന്ഥശേഖരം, ആൻഡലൂസിയയിൽ നിന്നുള്ള 14-15 നൂറ്റാണ്ടുകളിലെ 3000-ത്തോളം കൈയെഴുത്തു പ്രതികൾ ഉൾക്കൊള്ളുന്ന ഫോണ്ടാ കാത്തി ഗ്രന്ഥശേഖരം; അൽ-വാൻഗരി ഗ്രന്ഥശേഖരം; മൊഹമ്മദ് താഹർ ഗ്രന്ഥശേഖരം തുടങ്ങിയവ ഇവയിൽ മുഖ്യമാണ്. ഒരുകാലത്ത് പശ്ചിമാഫ്രിക്കയെ ഉത്തര-പൂർവ ആഫ്രിക്കകളുമായി ബന്ധിപ്പിച്ചു കിടന്നിരുന്ന "ആഫ്രിക്കൻ മഷിവഴി"-യുടെ (African Ink Road) ഭാഗമായി ഈ ഗ്രന്ഥശേഖരങ്ങൾ കണക്കാക്കപ്പെടുന്നു. റ്റിംബക്റ്റൂവിലും ചുറ്റുപാടുകളിലുമായി കൈയെഴുത്തുപ്രതികളുടെ ഇത്തരം 120-ഓളം ശേഖരങ്ങൾ നേരത്തേ ഉണ്ടായിരുന്നു. മാലിയിൽ തന്നെ പത്തുലക്ഷത്തിലേറെ രേഖകൾ ഈ വിധത്തിൽ ഉണ്ടായിരിക്കണം. 20 ലക്ഷം രേഖകൾ നൈജീരിയയിലെ സൊക്കോട്ടൊ ഉൾപ്പെടെയുള്ള ആഫ്രിക്കയുടെ മറ്റു ഭാഗങ്ങളിലും കണ്ടേക്കാം. കോളനിവാഴ്ചയുടെ സമയത്ത് ഗ്രന്ഥശേഖരങ്ങൾ ഒന്നായി പാരിസിലേയ്ക്കും ലണ്ടണിലേക്കും യൂറോപ്പിന്റെ ഇതരഭാഗങ്ങളിലേയ്ക്കും മറ്റും നീക്കം ചെയ്യപ്പെട്ടതിനെ തുടർന്ന്, ഈ ലിഖിതങ്ങളെ മറച്ചു വയ്ക്കാൻ പ്രവണതയുണ്ടായിൽ. ചിലർ കൈയെഴുത്തുപ്രതികൾ മണ്ണിൽ കുഴിച്ചിട്ടു. മറ്റുചിലർ അവയെ മരുഭൂമിയിലോ ഗുഹകളിലോ ഒളിച്ചുവച്ചു. പല ഗ്രന്ഥങ്ങളും ഇന്നും ആ സ്ഥിതിയിലാണ്. 2003 ജൂണിൽ നടന്ന ഒരു പ്രദർശനത്തിൽ, അമേരിക്കൻ കോൺഗ്രസിന്റെ ഗ്രന്ഥാലയം ഒരുപറ്റം കൈയെഴുത്തുപ്രതികൾ മൈക്രോഫിൽം ചെയ്യുകയുണ്ടായി. 2006 ഫെബ്രുവരിയിൽ ദക്ഷിണാഫ്രിക്കൻ-മാലി സർക്കാരുകൾ ചേർന്ന്, റ്റിംബക്റ്റൂവിലേയും പശ്ചിമ ആഫ്രിക്കയിലെ ഇതര ഭാഗങ്ങളിലേയും വിജ്ഞാനശേഖരത്തെക്കുറിച്ചുള്ള ഒരു സം‌യുക്ത അന്വേഷണം തുടങ്ങി.

പോർത്തുഗലിൽ നിന്നും മറ്റും പശ്ചിമാഫ്രിക്കയിലെത്തിയ യൂറോപ്യൻ പര്യവേഷകരും അടിമക്കച്ചവടക്കാരും, അടിമവ്യാപാരത്തിന് ലോകത്തിലെ ഏറ്റവും വലിയ മരുഭൂമിയായ സഹാറയിൽ കൂടിയല്ലാതുള്ള വഴി തുറന്നത് റ്റിംബക്റ്റൂവിന്റെ അധഃപതനത്തിന് തുടക്കമിട്ടു. മോറോക്കോയിലെ സുൽത്താൻ നിയോഗിച്ച തോക്കുധാരികളായ കൂലിപ്പട്ടാളക്കാരുടെ 1591-ലെ ആക്രമണം റ്റിംബക്റ്റൂവിന്റെ പതനത്തെ ത്വരിതപ്പെടുത്തി. 

യൂറോപ്പിലെ പല വ്യക്തികളും സ്ഥാപനങ്ങളും റ്റിംബക്റ്റൂവിനേയും അതിന്റെ കേൾവികേട്ട സമ്പത്തിനേയും കണ്ടെത്താൻ ശ്രമം നടത്തി. 1788-ൽ ഉന്നതന്മാരായ ഒരു പറ്റം ഇംഗ്ലീഷുകാർ ചേർന്ന് റ്റിംബറ്റൂവിനെയും നൈജർ നദിയുടെ ഗതിയേയും കണ്ടെത്താനായി ആഫ്രിക്കൻ അസോസിയേഷൻ എന്ന സംഘടനക്ക് രൂപം കൊടുത്തു. അവർ നിയോഗിച്ച പര്യവേഷകരിൽ ആദ്യത്തെയാൾ മുങ്കോ പാർക്ക് എന്ന സ്കോട്ട്‌ലൻഡുകാരനായിരുന്നു. നൈജർ നദിയുടെ പാതയും റ്റിംബക്റ്റൂവും കണ്ടെത്താനായി അയാൾ 1795-ലും 1805ലും രണ്ടു പര്യവേഷണങ്ങൾ നടത്തി. റ്റിംബറ്റൂവിലെത്തിയ ആദ്യത്തെ ആധുനിക യൂറോപ്യൻ പാർക്ക് ആയിരുന്നെന്ന് കരുതപ്പെടുന്നു. എന്നാൽ തന്റെ കഥ പറയാൻ പറ്റാനാവാതെ അദ്ദേഹം നൈജീരിയയിൽ വച്ച് മരണമടഞ്ഞു. 1824-ൽ പാരിസ് ആസ്ഥാനമായുള്ള ഭൂമിശാസ്ത്രസമിതി, റ്റിംബക്റ്റൂവിലെത്തി തിരികെ വരുന്ന ആദ്യത്തെ അമുസ്ലീമിന് പതിനായിരം ഫ്രാങ്കിന്റെ സമ്മാനം വാഗ്ദാനം ചെയ്തു. ബ്രിട്ടീഷുകാരനായ അലക്സാണ്ടർ ഗോർഡൺ ലെയിങ്ങ് 1826-ൽ റ്റിംബക്റ്റൂവിൽ എത്തിയെങ്കിലും യൂറോപ്യന്മാർ റ്റിംബക്റ്റൂ കണ്ടുപിടിക്കുന്നതിനേയും അവിടെ ഇടപെടുന്നതിനേയും ഭയപ്പെട്ടിരുന്ന പ്രാദേശിക മുസ്ലിങ്ങൾ ആയാളെ വധിച്ചു. റെയ്നെ കൈല്ലീ എന്ന ഫ്രഞ്ചുകാരൻ ഒറ്റയ്ക്ക് അറബിവേഷത്തിൽ യാത്രചെയ്ത് റ്റിംബക്റ്റൂ കണ്ടു മടങ്ങിയെത്തി സമ്മാനം വാങ്ങി. 

അടിമയായിരിക്കെ, കപ്പൽച്ചേതത്തെ തുടർന്ന് 1811-ൽ റ്റിംബക്റ്റൂ സന്ദർശിച്ചതായി ആഫ്രിക്കൻ-അമേരിക്കൻ നാവികനായ റോബർട്ട് ആദംസ് അവകാശപ്പെട്ടു. 1813-ൽ സന്ദർശനത്തിന്റെ വിവരങ്ങൾ അദ്ദേഹം മൊറോക്കോയിൽ താൻഗീറിലെ ബ്രിട്ടീഷ് സ്ഥാനപതിക്കു നൽകി. എന്നാൽ ആദംസിന്റെ അവകാശവാദത്തിന്റെ യാഥാർത്ഥ്യം സ്ഥിരീകരിക്കപ്പെട്ടിട്ടില്ല. 1890-നു മുൻപ് റ്റിംബക്റ്റൂ സന്ദർശിച്ചിട്ടുള്ളത് മൂന്നു യൂറോപ്യന്മാർ മാത്രമാണ്: 1853-ൽ ഹീൻറിച്ച് ബാർത്തും 1880-ൽ ജർമ്മൻകാരൻ ഓസ്കാർ ലെൻസും അയാൾക്കൊപ്പമുണ്ടായിരുന്ന സ്പെയിൻകാരാൻ ക്രിസ്റ്റോബാൽ ബെനിറ്റസും.

ടിംബക്ടുവിലുള്ള എട്ട് നൂറ്റാണ്ടിലേറെ പഴക്കമുള്ള സ്മാരകങ്ങളാണ് ടിംബക്ടു ചരിത്രസ്മാരകങ്ങൾ. ടിംബക്ടുവിനെ യുനെസ്കോ നാശോന്മുഖ പൈതൃകസ്ഥലങ്ങളുടെ പട്ടികയിൽ 2012 ജൂണിൽ ഉൾപ്പെടുത്തിയിരുന്നു. നാലുദിവസം കഴിഞ്ഞ് ഇസ്ലാമിക ഭീകരസംഘടനയായ അൻസാർ ദിൻ ഭീകരർ പൈതൃകനഗരത്തെ സ്മൃതികുടീരങ്ങൾ തകർക്കുകയുണ്ടായി. 
16 സ്മൃതികുടീരങ്ങളാണ് ടിംബക്ടു നഗരത്തിലുള്ളത്. 
സീദി മഹമൂദിന്റെയും(ബിൻ അമർ) മറ്റ് രണ്ടുപേരുടെയും സ്മൃതികുടീരങ്ങൾ തകർത്ത ഭീകരർ =കൂടുതൽ കെട്ടിടങ്ങൾ തകർക്കുമെന്ന് ഭീഷണിപ്പെടുത്തിയിരുന്നു. ആയുധങ്ങളുമായി എത്തിയ ഭീകരർ സ്മൃതികുടീരങ്ങൾ ഇടിച്ചുതകർക്കുകയായിരുന്നെന്ന് നാട്ടുകാർ പറഞ്ഞു. ടിംബക്ടുവും അസ്കിയ കുടീരവുമാണ് മാലിയിൽ യുനെസ്കോ പട്ടികയിൽ പെടുത്തിയിരിക്കുന്നത്. യുനെസ്കോ തീരുമാനത്തിനുള്ള പ്രതികരണമായിട്ടാണ് ഭീകരർ രംഗത്തെത്തിയതെന്ന് സൂചനയുണ്ട്. ദൈവം ഏകമാണെന്നും സ്മാരകങ്ങൾ ഹറാമാണെന്നും പറഞ്ഞ അൻസാർ ദിൻ വക്താവ് യുനെസ്കോ എന്താണെന്ന് പരിഹസിച്ചു.

റ്റിംബക്റ്റൂവിന്റെ പുരാതനപ്രശസ്തി അതിനെ സഞ്ചാരികളുടെ ഇഷ്ടലക്ഷ്യങ്ങളിൽ ഒന്നാക്കി നിർത്തുന്നതിനാൽ അവിടെ ഒരന്തരാഷ്ട്രവിമാനത്താവളം ഉണ്ടെങ്കിലും ഇന്നത്തെ റ്റിംബക്റ്റൂ ഒരു ദരിദ്രനഗരമാണ്. മാലിയിലെ എട്ടു പ്രവിശ്യകളിലൊന്നും പ്രവിശ്യാധികാരിയുടെ ആസ്ഥാനവുമായ റ്റിംബക്റ്റൂ മാലിയിലെ മറ്റൊരു നഗരമായ ജെന്നെയുടെ സഹനഗരമാണ്. 

1988 മുതൽ റ്റിംബക്റ്റൂ യുനെസ്ക്കോയുടെ ലോകപൈതൃകസ്ഥാനങ്ങളിൽ ഒന്നാണ്. മരുഭൂമീകരണത്തിന്റെ ഭീഷണി നേരിടുന്ന പൈതൃകസ്ഥാനങ്ങളിൽ ഒന്നായി 1990-ൽ അത് പ്രഖ്യാപിക്കപ്പെട്ടു. 2005-ൽ അതിന്റെ സം‌രക്ഷണത്തിനായി ഒരു പദ്ധതി തുടങ്ങുകയും അതിനെ അപകടത്തിന്റെ വക്കിലായ സ്ഥാനങ്ങളുടെ പട്ടികയിൽ നിന്ന് മാറ്റുകയും ചെയ്തു. എന്നാൽ പുതിയ നിർമ്മാണപ്രവർത്തനങ്ങൾ പഴയ മോസ്ക്കുകൾക്ക് ഭീഷണിയാണെന്ന് ഒരു യെനെസ്കോ സമിതി മുന്നറിയിപ്പു നൽകിയിട്ടുണ്ട്.
രഹസ്യമയവും പുരാതനവുമായ ഒരു നഗരമെന്ന പ്രശസ്തി റ്റിംബക്റ്റൂ മറ്റു രാഷ്ട്രങ്ങളിൽ ഇന്നും നിലനിർത്തുന്നു: 2006-ൽ ബ്രിട്ടണിലെ യുവതലമുറയ്ക്കിടയിലെ 150 പേർക്കിടയിൽ നടത്തിയ ഒരു സർവേയിൽ പങ്കെടുത്തവരിൽ 34% പേർ അങ്ങനെയൊരു പട്ടണത്തെക്കുറിച്ച് കേട്ടിരുന്നില്ല. 66% പേർ അതിനെ ഒരു കല്പിതനഗരമായി അറിഞ്ഞിരുന്നു.


</doc>
<doc id="198424" url="https://ml.wikipedia.org/wiki?curid=198424" title="ഇസ്ഹാക് ഷമീർ">
ഇസ്ഹാക് ഷമീർ

മുൻ ഇസ്രയേൽ മുൻ പ്രധാനമന്ത്രിയായിരുന്നു യിസ്‌ഹാക്‌ ഷമീർ(Hebrew: יצחק שמיר‎, born Icchak Jaziernicki; 15 ഒക്ടോബർ 1915 – 30 ജൂൺ 2012). ഇസ്രയേലിന്റെ ഏഴാമത്തെ പ്രധാനമന്ത്രിയായ അദ്ദേഹം 1983-84, 1986-92 കാലയളവിൽ ഏഴുവർഷം ഇസ്രയേലിനെ ഭരിച്ചു.ഇസ്രയേലിനെ പുരോഗതിയുടെ പാതയിലേക്കു നയിക്കുന്നതിൽ നിർണായക പങ്കുവഹിച്ചു 
ഇസ്രയേൽ രൂപീകൃതമാകുന്നതിനു മുൻപു തന്നെ ജൂതർക്കു വേണ്ടിയുള്ള പോരാട്ടങ്ങളിൽ ശ്രദ്ധേയനായിരുന്നു അദ്ദേഹം. 1915ൽ പോളണ്ടിലായിരുന്നു ഷമീറിന്റെ ജനനം. മാതാപിതാക്കളെയും സഹോദരിയെയും നാസി പട കൊലപ്പെടുത്തിയതിനെ തുടർന്ന്‌ 1935ൽ പലസ്‌തീനിലേക്കു കുടിയേറി. ബ്രിട്ടീഷ് ഭരണത്തിലുള്ള പലസ്തീനിൽ പുസ്തകശാലാ ജീവനക്കാരനായും നിർമ്മാണത്തൊഴിലാളിയായും ജോലിനോക്കി. 1936-ൽ അറബികൾ പലസ്തീനിലെ ജൂതകുടിയേറ്റക്കാരെയും ബ്രിട്ടീഷുകാരെയും ആക്രമിച്ചപ്പോൾ ഷമീർ ജൂതരുടെ ഗറില്ലാസംഘത്തിൽ ചേർന്നു. ഈ സംഘത്തിലെ ഭൂരിഭാഗംപേർ ചേർന്ന് സ്റ്റേൺ ഗാങ് എന്ന മറ്റൊരു പോരാട്ട സംഘമുണ്ടാക്കിയപ്പോൾ അദ്ദേഹം അതിൽ അംഗമായി.സംഘത്തലവനായ സ്‌റ്റേണിനെ ബ്രിട്ടീഷ് പോലീസ് 1942-ൽ വധിച്ചതോടെ ഷമീർ സംഘനേതാവായി. ഇദ്ദേഹത്തിന്റെ നേതൃത്വത്തിൽ സംഘം ബ്രിട്ടീഷ് സേനാംഗങ്ങളെ കൊലപ്പെടുത്തി. രണ്ടാം ലോകമഹായുദ്ധത്തിന്‌ശേഷം പ്രമുഖമായ മൂന്ന് ജൂത ഗറില്ലാസംഘങ്ങൾ ഒരുമിച്ച് ചേർന്നു. ഒട്ടേറെപ്പേരെ കൂട്ടക്കൊല ചെയ്തു. ഷമീർ അറസ്റ്റിലായി. എറിത്രിയയിലേക്ക് നാടുകടത്തപ്പെട്ടു. അവിടെനിന്ന് രക്ഷപ്പെട്ട് ഫ്രാൻസിൽ അഭയംതേടിയ ഷമീർ 1948-ൽ മെയിൽ സ്വതന്ത്ര ഇസ്രായേലിൽ എത്തിച്ചേർന്നു. അന്നത്തെ ലേബർ സർക്കാരിൽ അംഗമാകാൻ ശ്രമിച്ചെങ്കിലും ഷമീറിനെ തീവ്രവാദിയായികണ്ട് അവർ അകറ്റിനിർത്തി. 1955- വരെ ചെറുജോലികൾ ചെയ്ത് ജീവിച്ച ഷമീർ 1948ൽ ഇസ്രയേൽ രൂപീകൃതമായതോടെ മൊസാദ്‌ രഹസ്യാന്വേഷണ ഏജൻസിയിൽ ചേർന്നു. മൊസാദിലെ പല ഉന്നതസ്ഥാനങ്ങളും വഹിച്ചു. രണ്ടുപതിറ്റാണ്ടിലധികം മൊസാദിന്റെ വിശ്വസ്‌തനായിരുന്നു. 1970കളിലാണ്‌ രാഷ്‌ട്രീയ ജീവിതം തുടങ്ങുന്നത്‌. 1970-ൽ മെനാക്കിം ബെഗിൻരെ ഹെററ്റ് പാർട്ടിയിൽചേർന്നു. '73-ൽ പാർലമെന്റംഗമായി. ഹെററ്റ് പിന്നീട് ലിക്കുഡ് പാർട്ടിയിൽ ലയിച്ചു. ലിക്കുഡ് പാർട്ടി '77-ൽ അധികാരമേറ്റപ്പോൾ ഷമീർ സ്​പീക്കറായി. '80-ൽ വിദേശകാര്യമന്ത്രിയായി. '86- വരെ ആ പദവിയിൽ തുടർന്നു. 1983ൽ പ്രധാനമന്ത്രി പദവിയിലെത്തി. ഷമീർ പ്രധാനമന്ത്രിയായിരുന്നകാലത്താണ് 1987-ൽ ആദ്യ പലസ്തീൻ മുന്നേറ്റം അടിച്ചമർത്താൻ ഉത്തരവിട്ടത്.മെഡിറ്ററേനിയൻ പ്രദേശത്തിനും ജോർഡൻ നദിക്കും ഇടയിലുള്ള വിശാല ഇസ്രായേൽ സ്ഥാപിക്കണമെന്നായിരുന്നു അദ്ദേഹത്തിന്റെ അഭിപ്രായം. 1991ൽ അന്താരാഷ്ട്ര സമ്മർദങ്ങൾക്ക് വഴങ്ങി അറബ് രാജ്യങ്ങളുമായി സമാധാന ചർച്ച ആരംഭിക്കാൻ ഷമീർ നിർബന്ധിതനായി. 1992ലെ തെരഞ്ഞെടുപ്പിൽ പരാജയപ്പെട്ടതോടെ ഷമീർ സജീവരാഷ്‌ട്രീയം വിട്ടു.
അൽഷിമേഴ്‌സ് രോഗബാധിതനായി മരിച്ചു.
സിക്കുമോ ഷെൽ ദവാർ (ആത്മകഥ, 1994)


In 2005, he was voted the 29th-greatest Israeli of all time, in a poll by the Israeli news website Ynet to determine whom the general public considered the 200 Greatest Israelis.[23]


</doc>
<doc id="198426" url="https://ml.wikipedia.org/wiki?curid=198426" title="അലക്സാണ്ടർ ദുബ്ചെക്">
അലക്സാണ്ടർ ദുബ്ചെക്

ചെക്കോസ്ലോവാക്യയിലെ കമ്മ്യൂണിസ്റ്റ്നേതാവും പരിഷ്കരണവാദിയുമായിരുന്നു അലക്സാണ്ടർ ദുബ്ചെക്.(ജനനം: 27 നവം: 1921 – 7 നവം:1992 ). 1968-69 കാലത്ത് ദുബ്ചെക്ക് ചെക്കോസ്ലോവാക്യയിലെ കമ്മ്യൂണിസ്റ്റ് ഭരണത്തിൽ നടപ്പാക്കിയ പരിഷ്കാരങ്ങൾ പ്രാഗ് വസന്തം (Prague Spring) എന്നറിയപ്പെടുന്നു. 1969-ൽ സോവിയറ്റു സേനയുടെ കടന്നാക്രമണത്തെ തുടർന്ന് ഭരണത്തിൽ നിന്നു പുറത്താക്കപ്പെട്ട അദ്ദേഹം, കമ്മ്യൂണിസ്റ്റ് വ്യവസ്ഥയുടെ തിരോധാനത്തെ തുടർന്ന് 1989-ൽ ചെക്ക്-സ്ലോവാക് പാർലമെന്റിന്റെ ചെയർമാനായി.


</doc>
<doc id="198428" url="https://ml.wikipedia.org/wiki?curid=198428" title="വധശിക്ഷ വെനസ്വേലയിൽ">
വധശിക്ഷ വെനസ്വേലയിൽ

വധശിക്ഷ ബൊളിവാറിയൻ റിപ്പബ്ലിക് ഓഫ് വെനസ്വേലയിൽ നിരോധിക്കപ്പെട്ട ശിക്ഷാരീതിയാണ്. ഭരണഘടനാപരമായി എല്ലാ കുറ്റങ്ങൾക്കും വധശിക്ഷ നിർത്തലാക്കിയ ആദ്യ രാജ്യമാണ് (1863-ൽ) വെനസ്വേല. (സാൻ മറീനോ സാധാരണ കുറ്റങ്ങൾക്ക് 1948-ൽ വധശിക്ഷ നിന്ത്തലാക്കിയിരുന്നു.) കോസ്റ്റാറിക്ക വധശിക്ഷ 1877-ൽ നിർത്തലാക്കുകയുണ്ടായി. 1900-നു മുൻപ് വധശിക്ഷ നിർത്തലാക്കിയ മൂന്ന് രാജ്യങ്ങളിലൊന്നാണ് കോസ്റ്റാറിക്ക. 


</doc>
<doc id="198431" url="https://ml.wikipedia.org/wiki?curid=198431" title="വധശിക്ഷ ടർക്കിയിൽ">
വധശിക്ഷ ടർക്കിയിൽ

വധശിക്ഷ നിർത്തലാക്കിയ രാജ്യമാണ് ടർക്കി. 1984 ഒക്ടോബറിനു ശേഷം ടർക്കിയിൽ വധശിക്ഷ നടപ്പാക്കപ്പെട്ടിട്ടില്ല.

ഇതിനു മുൻപ് സൈന്യത്തിന്റെ ഇടപെടലിനെത്തുടർന്നാണ് സാധാരണ വധശിക്ഷ നടപ്പിലാകാറുണ്ടായിരുന്നത്. ടർക്കിയുടെ പ്രധാനമന്ത്രിയായിരുന്ന അഡ്നാൻ മെൻഡേറസിനെ 1960-ലെ പട്ടാള അട്ടിമറിയെത്തുടർന്ന് 1961 സെപ്റ്റംബർ 17-ന് തൂക്കിക്കൊല്ലുകയുണ്ടായി. രണ്ടു മന്ത്രിമാരെയും ഇദ്ദേഹത്തോടൊപ്പം തൂക്കിക്കൊന്നിരുന്നു. 1971-ലെ പട്ടാള അട്ടിമറിക്കു ശേഷം 1972 മേയ് 6-ന് രണ്ട് വിദ്യാർത്ഥി നേതാക്കളെ തൂക്കിക്കൊല്ലുകയുണ്ടായി. 1980-ലെ പട്ടാള അട്ടിമറിയെത്തുടർന്ന് 1984-നുള്ളിൽ 50 ആൾക്കാരെ തൂക്കിക്കൊല്ലുകയുണ്ടായി. 

2002 ആഗസ്റ്റ് 9-ലെ യൂറോപ്യൻ യൂണിയനുമായി സമരസപ്പെടാനുള്ള നിയമമനുസരിച്ച് വധശിക്ഷ സമാധാന കാലത്തുള്ള കുറ്റങ്ങൾക്ക് നിരോധിക്കുകയുണ്ടായി. 2004 ജൂലൈ 14-ലെ നിയമം എല്ലാ കുറ്റങ്ങളും വധശിക്ഷയിൽ നിന്നൊഴിവാക്കി. മനുഷ്യാവകാശങ്ങൾക്കുള്ള യൂറോപ്യൻ ഉടമ്പടിയുടെ വധശിക്ഷ നിർത്തലാക്കുന്ന പ്രോട്ടോക്കോൾ 13 ടർക്കി അംഗീകരിച്ചിട്ടുണ്ട്. 

വധശിക്ഷയ്ക്കു പകരം ജീവപര്യന്തം കഠിനതടവാണ് ഉപയോഗിക്കപ്പെടുന്നത്. ഈ തടവുകാരെ ഒറ്റയ്ക്കാണ് തടവുമുറികളിൽ പാർപ്പിക്കുക. ദിവസം ഒരു മണിക്കൂർ വീതം വ്യായാമസമയമനുവദിക്കപ്പെടും. 

സർക്കാരിനെതിരേയുള്ള 19 കുറ്റങ്ങൾക്കും കൊലപാതകവും ബലാത്സംഗവും പോലുള്ള പത്തു സാധാരണ കുറ്റങ്ങൾക്കും വധശിക്ഷ നൽകാൻ ടർക്കിയുടെ നിയമം അനുവദിക്കുമായിരുന്നു. 

വധശിക്ഷകൾ തൂക്കുകയറിലൂടെയായിരുന്നു നടപ്പാക്കേണ്ടിയിരുന്നത്. ഇതിന് ദേശീയ അസംബ്ലിയുടെ അനുവാദം ആവശ്യമായിരുന്നു. നിർദ്ദേശം പ്രസിഡന്റ് അംഗീകരിക്കുകയും വേണമായിരുന്നു. പ്രായമോ അനാരോഗ്യമോ കണക്കിലെടുത്ത് വധശിക്ഷയിൽ ഇളവു ചെയ്യാൻ പ്രസിഡന്റിന് അധികാരമുണ്ടായിരുന്നു. 



</doc>
<doc id="198432" url="https://ml.wikipedia.org/wiki?curid=198432" title="അസ്കിയ കുടീരം">
അസ്കിയ കുടീരം

മാലിയിൽ യുനെസ്കോ നാശോന്മുഖ പൈതൃകസ്ഥലങ്ങളുടെ പട്ടികയിൽ ഉൾപ്പെടുത്തിയിട്ടുള്ള സ്മാരകമാണ് അസ്കിയ കുടീരം. പതിനഞ്ചാം നൂറ്റാണ്ടിന്റെ അവസാനത്തോടെ പണി കഴിപ്പിച്ചതായി കരുതപ്പെടുന്നു. അസ്കിയ മുഹമ്മദ് ഒന്നാമനെ അടക്കം ചെയ്തതിവിടെയാണ് 
മെക്കയിലേക്ക് ഹജ്ജനുഷ്ടിക്കാനായി പോയി മടങ്ങിയ അസ്കിയ മുഹമ്മദ് ഒന്നാമൻ തന്റെ സംഘത്തോടൊപ്പം, തന്റെ കബറിന്റെ നിർമ്മിതിക്കായുള്ള ചെളിയടക്കമുള്ള വസ്തുക്കൾ മെക്കയിൽ നിന്നു കൊണ്ടു വന്നിരുന്നു. ആയിരത്തോളം ഒട്ടകങ്ങളാണ് സംഘത്തിലുണ്ടായിരുന്നത്. ഈ കുടീരത്തിന് വീടിന്റെ ആകൃതിയാണുള്ളത്.നിരവധി മുറികളും ഇടനാഴികകളും ചേർന്ന ഈ കുടീരം അസ്കിയ മുഹമ്മദ് ഒന്നാമന്റെ അടക്കത്തിനു ശേഷം അടച്ച് സീൽ ചെയ്തു.



</doc>
<doc id="198439" url="https://ml.wikipedia.org/wiki?curid=198439" title="വധശിക്ഷ സ്വീഡനിൽ">
വധശിക്ഷ സ്വീഡനിൽ

വധശിക്ഷ 1910 വരെ സ്വീഡനിൽ ഉപയോഗത്തിലുണ്ടായിരുന്നു. ഇപ്പോൾ ഭരണഘടന പ്രകാരം വധശിക്ഷയും പീഡനവും ശാരീരികമായ ശിക്ഷാരീതികളും നിരോധിതമാണ്. 


വധശിക്ഷ നിരോധിക്കുന്ന വ്യവസ്ഥ 1975 മുതൽ ഭരണഘടനയുടെ ഭാഗമാണ്. പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ നിർബന്ധമല്ലാത്ത രണ്ടാം പ്രോട്ടോക്കോളിലും; മനുഷ്യാവകാശങ്ങൾക്കായുള്ള യൂറോപ്യൻ ഉടമ്പടിയുടെ ആറാം പ്രോട്ടോക്കോളിലും (1984-ൽ അംഗീകരിച്ചു); പതിമൂന്നാം പ്രോട്ടോക്കോളിലും (2003-ൽ അംഗീകരിച്ചു) സ്വീഡൻ അംഗമാണ്. 

പ്രാതിനിദ്ധ്യസഭയിൽ (Riksdag of the Estates) ഭൂരിഭാഗം കർഷകത്തൊഴിലാളികളും വധശിക്ഷ നിർത്തലാക്കാനാണ് യത്നിച്ചത് (ഉദാഹരണത്തിന് 1864-ൽ പുതിയ ശിക്ഷാ കോഡ് ചർച്ച ചെയ്തപ്പോൾ). 

സ്വീഡനിൽ ആരാച്ചാർക്ക് രണ്ട് സ്ഥാനപ്പേരുകളാണ് നൽകപ്പെട്ടിരുന്നത്. ശിരഛേദം നടത്തിയിരുന്നയാളെ സ്കാർപ്രാറ്റർ ("Skarprättare") എന്നും, തൂക്കിലേറ്റി വധശിക്ഷ നടപ്പാക്കിയിരുന്നയാളെ ബോഡൽ ("Bödel") എന്നുമാണ് വിളിച്ചിരുന്നത്. പത്തൊമ്പതാം നൂറ്റാണ്ടിന്റെ തുടക്കം വരെ സാധാരണക്കാരെ തൂക്കിലേറ്റുകയും കുലീനരെ ഗളഛേദത്തിലൂടെ വധിക്കുകയുമായിരുന്നു ചെയ്തിരുന്നത്. 19-ആം നൂറ്റാണ്ടിൽ സ്വീഡനിലെ പ്രവിശ്യകളിൽ ഓരോ ആരാച്ചാർമാരെ നിയമിച്ചിട്ടുണ്ടായിരുന്നു. ശിക്ഷ നടപ്പാക്കാനായി ഇയാൾ വിവിധ പ്രദേശങ്ങളിലേയ്ക്ക് യാത്ര ചെയ്യുകയായിരുന്നു പതിവ്. 1900-ൽ ഒരു ദേശീയ ആരാച്ചാരെ നിയമിക്കുകയുണ്ടായി. ആൽബർട്ട് ഗുസ്താഫ് ഡാൽമാൻ എന്നയാളായിരുന്നു ഈ പദവിയിൽ നിയമിതനായത്. ഇദ്ദേഹമായിരുന്നു സ്വീഡനിലെ അവസാന ആരാച്ചാർ.

സ്വീഡനിൽ അവസാനമായി വധിക്കപ്പെട്ടയാൾ ജോഹാൻ ആൽഫ്രഡ് ആൻഡർ എന്നയാളായിരുന്നു. 1910 ജനുവരിയിൽ കൊള്ളയ്ക്കിടെ കൊലപാതകം നടത്തി എന്ന കുറ്റത്തിനായിരുന്നു ഇയാൾക്ക് വധശിക്ഷ വിധിച്ചത്. ശിക്ഷ ഇളവുചെയ്തു കൊടുക്കപ്പെടാത്തതിനെത്തുടർന്ന് നവംബർ 23-ന് ഗില്ലറ്റിനുപയോഗിച്ച് സ്റ്റോക്ഹോമിൽ വച്ച് ഇയാളെ ശിരഛേദം ചെയ്തു വധിക്കുകയാണുണ്ടായത്. ഈയൊരു പ്രാവശ്യമേ സ്വീഡനിൽ ഗില്ലറ്റിൻ ഉപയോഗിക്കപ്പെട്ടിരുന്നുള്ളൂ. ആൽബർട്ട് ഗുസ്താവ് ഡാൽമാൻ ആയിരുന്നു ആരാച്ചാർ. 1920-ൽ ഡാൽമാൻ മരിച്ചതിനെത്തുടർന്ന് അടുത്ത ആരാച്ചാരെ കണ്ടെത്താനുണ്ടായ വിഷമവും അതിനടുത്ത വർഷം വധശിക്ഷ നിർത്തലാക്കാൻ കാരണമായിരുന്നിരിക്കാം എന്ന് കരുതപ്പെടുന്നുണ്ട്. 
1890 ആഗസ്റ്റ് 7-ന് മഴുവുപയോഗിച്ച് ശിരഛേദം ചെയ്യപ്പെട്ട അന്ന മാൻസ്ഡോട്ടറാണ് അവസാനമായി വധശിക്ഷയ്ക്ക് വിധേയയാക്കപ്പെട്ട സ്ത്രീ. മാൻസ്ഡോട്ടറും മകൻ പെർ എന്നയാളും ചേർന്ന് പെറിന്റെ ഭാര്യ ഹന്ന ജൊഹാൻസ്ഡോട്ടർ എന്ന സ്ത്രീയെ കൊലചെയ്തു എന്നതായിരുന്നു കുറ്റം. സ്വന്തം പുത്രനോട് ലൈംഗികബന്ധം പുലർത്തി എന്ന കുറ്റവും അന്ന മാൻസ്ഡോട്ടറിൽ ആരോപിക്കപ്പെട്ടിരുന്നു. പെറിനെ ജീവപര്യന്തം തടവിനു ശിക്ഷിക്കുകയും 1914-ൽ വിടുതൽ ചെയ്യുകയും ചെയ്തിരുന്നു.

1876 മേയ് 18-നാണ് സ്വീഡനിലെ അവസാന പരസ്യ വധശിക്ഷ നടന്നത്. അന്നു കാലത്ത് 7 മണിക്ക് രണ്ടു പേരെ ശിരഛേദം ചെയ്തു വധിക്കുകയായിരുന്നു. കോൺറാഡ് ലണ്ട്ക്വിസ്റ്റ് പെറ്റേഴ്സൺ ടെക്റ്റർ എന്നയാളെയും ഗുസ്താവ് എറിക്സൺ ഹ്ജെർട്ട് എന്നയാളെയുമായിരുന്നു വധിച്ചത്. മോഷണശ്രമത്തിനിടെ രണ്ടു പേരെ കൊന്നു എന്നതായിരുന്നു ഇവർ ചെയ്ത കുറ്റം. 

1836-ലായിരുന്നു തൂക്കുകയറുപയോഗിച്ച് അവസാനം വധശിക്ഷ നടപ്പാക്കിയത്. 1864-ലെ പീനൽ കോഡ് തൂക്കിക്കൊല ഒഴിവാക്കുന്നതുവരെ ഈ രീതിയും നിയമപുസ്തകങ്ങളിൽ തുടർന്നു.

1853 ആഗസ്റ്റ് 10-ന് മാർട്ടൻ പെഹൃസ്സൺ എന്നയാളെ വധിച്ചത് ആക്രമിച്ച് പരിക്കേൽപ്പിച്ചു എന്ന കുറ്റത്തിനാണ്. 

1800-നും 1866-നുമിടയിൽ 644 വധശിക്ഷകൾ സ്വീഡനിൽ നടപ്പിലാക്കപ്പെട്ടിട്ടുണ്ട്. പ്രതിശീർഷക്കണക്കെടുത്താൽ യൂറോപ്പിൽ സ്പെയിനിനു പിന്നിൽ രണ്ടാമതായിരുന്നു സ്വീഡന്റെ സ്ഥാനം. 1864-ൽ പീനൽ കോഡ് പരിഷ്കരിക്കുകയും വധശിക്ഷയുടെ ഉപയോഗം കുറയ്ക്കുകയും ചെയ്യപ്പെട്ടു. 1866-മുതലുള്ള വർഷങ്ങളിൽ (1921-ൽ വധശിക്ഷ നിർത്തലാക്കുന്നതു വരെ)15 ആൾക്കാരെ വധിച്ചിരുന്നു. 1864-നു ശേഷം നിർബന്ധമായി വധശിക്ഷ നൽകേണ്ട കുറ്റം ജയിൽ ജീവനക്കാരനെ ജീവപര്യന്തം തടവനുഭവിക്കുന്ന പ്രതി കൊലപ്പെടുത്തുന്നതു മാത്രമായിരുന്നു. 1864-നു ശേഷം നടപ്പിലായ രണ്ട് വധശിക്ഷകൾ ഈ കുറ്റത്തിനായിരുന്നു.

സ്വീഡനിൽ 30-40% ആൾക്കാർ വധശിക്ഷയെ പിന്തുണയ്ക്കുന്നവരാണ്. 2006-ലെ ഒരു പഠനം കാണിക്കുന്നത് 36% ജനങ്ങളും വധശിക്ഷ ലഭിക്കേണ്ട കുറ്റങ്ങൾ നിലവിലുണ്ടെന്നാണ് വിശ്വസിക്കുന്നതെന്നാണ്. യുവാക്കളിലാണ് വധശിക്ഷയ്ക്ക് കൂടുതൽ പിന്തുണയുള്ളത്. പ്രായമനുസരിച്ചുള്ള ഒരു വിഭാഗത്തിലും വധശിക്ഷയ്ക്കനുകൂലമായ നിലപാടെടുക്കുന്നവർക്ക് ഭൂരിപക്ഷമില്ല. 



</doc>
<doc id="198454" url="https://ml.wikipedia.org/wiki?curid=198454" title="നങ്ങ്യാർക്കൂത്ത്">
നങ്ങ്യാർക്കൂത്ത്

കൂടിയാട്ടത്തിന്റെ ഒരു ഭാഗമായും, കൂടിയാട്ടത്തിൽനിന്നു വേറിട്ട് ക്ഷേത്രങ്ങളിൽ ഒരു ഏകാംഗാഭിനയ ശൈലിയായിട്ടും ചെയ്തുവരുന്ന ഒരു കലാരൂപമാണ് നങ്ങ്യാർക്കൂത്ത്. കൂടിയാട്ടത്തിൽ സ്ത്രീവേഷങ്ങൾ കെട്ടുന്നത് നങ്ങ്യാന്മാരാണ്. നങ്ങ്യാന്മാർ മാത്രമായി നടത്തുന്ന കൂത്താണ് നങ്ങ്യാർക്കൂത്ത്.ഇരുപതാം നൂറ്റാണ്ടിന്റെ രണ്ടാം പകുതിയോടു കൂടി ജാതിമത ഭേദമന്യേ എല്ലാവരും ഈ കലാരൂപം അഭ്യസിക്കുകയും അവതരിപ്പിക്കുകയും ചെയ്തു വരുന്നുണ്ട്. എല്ലാ ചാക്യാന്മാർക്ക് അംഗുലീയാങ്കം എങ്ങനെയോ, അതുപോലെയാണ് നങ്ങ്യാന്മാർക്ക് ശ്രീകൃഷ്ണചരിതമെന്നുസാരം. അതിലെ കഥാപാത്രം "സുഭദ്രാധനഞ്ജയം" നാടകത്തിന്റെ രണ്ടാമങ്കത്തിലെ ‘ചേടി’ (സുഭദ്രയുടെ ദാസി) ആണ്. ദ്വാരകാവർണന, ശ്രീകൃഷ്ണന്റെ അവതാരം, ബാലലീലകൾ എന്നിവ തൊട്ട് സുഭദ്രയും അർജ്ജുനനും തമ്മിൽ പ്രേമബദ്ധരാകുന്നതുവരെയുള്ള ഭാഗം ചേടി വിസ്തരിച്ച് അഭിനയിക്കുന്നു. ഇതിനിടയിൽ ചേടിക്ക് പുരുഷന്മാരും സ്ത്രീകളുമായ പലകഥാപാത്രങ്ങളുമായി പകർന്നാടേണ്ടി വരുന്നു.

സുഭദ്രാധനഞ്ജയം നാടകം കുലശേഖര പെരുമാളുടെ നിർദ്ദേശമനുസരിച്ച് ചിട്ടപ്പെടുത്തി തോലൻ രംഗത്ത് അവതരിപ്പിച്ചപ്പോൾ അവലംബിച്ച രീതിയാണ് കൂടിയാട്ടം. സംസ്കൃത നാടകാഭിനയമാണ് ഇത്. നമ്പ്യാന്മാരുടെ സഹായത്തോടെ ചാക്യാന്മാരാണ് ഇത് നടത്തിയിരുന്നത്. കൂടിയാട്ടത്തിൽ പുരുഷവേഷം ചാക്യാരും സ്ത്രീവേഷം നങ്ങ്യാരുമാണ് കെട്ടിയിരുന്നത്. നാടകാഭിനയത്തിന് ആദ്യകാലത്തു പറഞ്ഞിരുന്ന പേരാണ് കൂത്ത്. ഇത് ഒന്നിലധികം കഥാപാത്രങ്ങൾ ചേർന്ന് അഭിനയിക്കുമ്പോൾ കൂടിയാട്ടമായി മാറുന്നു. ചാക്യാന്മാരുടെ നാടാകാഭിനയത്തിന് പൊതുവിൽ കൂടിയാട്ടമെന്നു പറഞ്ഞുവരുന്നു. ചാക്യാരും നങ്ങ്യാരും കൂടിയുള്ള അഭിനയവും കൂടിയാട്ടമാണ്. അഭിനയാംശം തീരെ കുറഞ്ഞ നാടകാവതരണമാണ് കൂത്ത്. സുഭദ്രാധനഞ്ജയം നാടകത്തിൽ നായികയുടെ തോഴി ശ്രീകൃഷ്ണചരിതം സാത്വികാഭിനയത്തിലൂടെയും ആംഗികാഭിനയത്തിലൂടെയും ആവിഷ്കരിക്കുന്നതാണ് നങ്ങ്യാർകൂത്ത്. കൂത്തിന്റെ പ്രധാനാംശം വാചികാഭിനയമാണെങ്കിൽ നങ്ങ്യാർകൂത്തിൽ വാചികാഭിനയത്തിനു സ്ഥാനമില്ല. കൂടിയാട്ടത്തിൽ ഉപയോഗിക്കുന്ന മിഴാവും ഇടയ്ക്കയും തന്നെയാണ് നങ്ങ്യാർകൂത്തിന്റെയും പശ്ചാത്തലം. നാടകാഭിനയചതുരയായ ഒരു നങ്ങ്യാർയുവതിയെ കുലശേഖരവർമൻ വിവാഹം കഴിച്ചുവത്രെ. ഇവരുടെ പരമ്പരയിൽപ്പെട്ട നങ്ങ്യാർമാർക്ക് ക്ഷേത്രങ്ങളിൽ കൂത്ത് നടത്താൻ അദ്ദേഹം അനുവാദം കൊടുത്തു. അവരുടെ അഭിനയത്തിനുവേണ്ടി സുഭദ്രാധനഞ്ജയംനാടകത്തിൽ ഒരു ചേടിയെ അവതരിപ്പിച്ചുവെന്നും ഈ ചേടി അവതരിപ്പിക്കുന്ന ശ്രീകൃഷ്ണചരിതം ക്ഷേത്രങ്ങളിൽ സാർവത്രികമായി അദ്ദേഹം നടത്തിച്ചുപോന്നുവെന്നും പറയപ്പെടുന്നു. ഇവരുടെ അഭിനയമികവ് സർവാദൃതമായിരുന്നതുകൊണ്ടുതന്നെയാണ് കൂടിയാട്ടത്തിനൊപ്പം നങ്ങ്യാർകൂത്തിന് പ്രാധാന്യമുണ്ടായത്. കേരള കലാമണ്ഡലത്തിൽ കൂത്തും കൂടിയാട്ടവും അഭ്യസിപ്പിക്കാൻ തുടങ്ങിയപ്പോൾ നങ്ങ്യാർകൂത്തും പഠനവിധേയമായി. ഈ കലാരൂപങ്ങളൊന്നും രംഗകല എന്ന നിലയിൽ ഇന്ന് സാർവത്രികമല്ല. എങ്കിലും കലാകാരന്മാരുടെയും കലാകാരികളുടെയും അർപ്പണബോധംകൊണ്ട്, കലാമൂല്യം കുറഞ്ഞുപോകാതെ തുടർന്നുപോകുന്നു.

പണ്ടു പല ക്ഷേത്രങ്ങളിലും ‘അടിയന്തര’മായി നങ്ങ്യാർകൂത്ത് നടത്തിയിരുന്നു. ഇപ്പോൾ തൃശ്ശൂർ വടക്കുന്നാഥക്ഷേത്രത്തിൽ മാത്രം അഷ്ടമിരോഹിണിയോടനുബന്ധിച്ച് ഈ കൂത്ത് പതിവുണ്ട്. ശ്രീകൃഷ്ണചരിതം മുഴുവൻ അവതരിപ്പിക്കാൻ പഠിച്ചിട്ടുള്ള കുറച്ചു കലാകാരികൾ ഇന്ന് ശ്രീകൃഷ്ണചരിതം ക്ഷേത്രത്തിനു പുറത്ത് വിവിധ വേദികളിൽ അവതരിപ്പിച്ചു വരുന്നുണ്ട് 

ആംഗികം, വാചികം, ആഹാര്യം, സാത്ത്വികം എന്നിങ്ങനെ നാല് വിധം അഭിനയങ്ങളെ കൂട്ടി ഇണക്കി നൃത്തവാദ്യങ്ങളോടുകൂടി അഭിനയിക്കുന്ന സംസ്കൃതനാടകമാണ് കൂടിയാട്ടം. ചാക്യാർ പുരാണകഥ പറയുന്നതിനെ ചാക്യാർക്കൂത്തെന്നും നങ്ങ്യാർ പുരാണകഥ അഭിനയിക്കുന്നതിനെ നങ്ങ്യാർക്കൂത്തെന്നും പറയുന്നു. നങ്ങ്യാരുടെ ഉടയാടയിലെ ചുവന്ന പട്ട്, ശിരോഭൂഷണത്തിലെ ചെത്തിപ്പൂവ്, മുടിയിലെ നാഗഫണം എന്നിവയെല്ലാം കേരളത്തിലെ ഭഗവതീസങ്കല്പത്തോട് ഏറെ ബന്ധം പുലർത്തുന്നവയാണ്. അമ്പലപ്പുഴ ശ്രീകൃഷ്ണ ക്ഷേത്രം ,തൃശ്ശൂർ വടക്കുംനാഥൻ ക്ഷേത്രം, ഇരിഞ്ഞാലക്കുട കൂടൽമാണിക്യം ക്ഷേത്രം, തൃപ്പൂണിത്തുറ പൂർണ്ണത്രയീശക്ഷേത്രം, കോട്ടയം കുമാരനല്ലൂർ ഭഗവതീക്ഷേത്രം തുടങ്ങിയ പല പ്രമുഖക്ഷേത്രങ്ങളിലും നങ്ങ്യാർക്കൂത്ത് ഒരനുഷ്ഠാനമായി നാമമാത്രമായി നടത്തിവരുന്നു. ശ്രീകൃഷ്ണകഥയാണ് നങ്ങ്യാർക്കൂത്തിലെ ഇതിവൃത്തം.

വില്ലുവട്ടം, കോശമ്പിള്ളി, മേലട്ട്, എടാട്ട് തുടങ്ങിയ കുടുംബങ്ങളിൽ നങ്ങ്യാർകൂത്ത് അനുഷ്ഠാനമായി ചെയ്തുവരുന്ന നങ്ങ്യാരമ്മമാർ ഇപ്പോഴും ഉണ്ട്. ഒരു ചടങ്ങെന്ന നിലയിൽ കാണിക്കുവാനേ ഇവരിൽ പലർക്കും സാധിക്കുകയുള്ളു. പ്രോത്സാഹനക്കുറവുകൊണ്ട് കുറേവർഷങ്ങളായി നിഷ്കൃഷ്ടമായ അഭ്യാസമില്ലാതെ പോയതായിരിക്കണം ഇതിന് കാരണം.


സർവ്വവിജ്ഞാനകോശം വെബ് സൈറ്റ്


</doc>
<doc id="198455" url="https://ml.wikipedia.org/wiki?curid=198455" title="ദ്വിബീജപത്രസസ്യങ്ങൾ">
ദ്വിബീജപത്രസസ്യങ്ങൾ

ആവൃതബീജി സസ്യങ്ങളുടെ ഒരു വിഭാഗമാണ് ദ്വിബീജപത്ര സസ്യങ്ങൾ. ഈ വിഭാഗത്തിൽ പ്പെടുന്ന സസ്യങ്ങളുടെ വിത്തിനുള്ളിലെ ഭ്രൂണത്തിൽ രണ്ട് ബീജ പത്രങ്ങളുണ്ടായിരിക്കും. ആവൃതബീജി സസ്യങ്ങളിലെ മറ്റൊരു വിഭാഗമായ ഏകബീജപത്രികൾ ഒരു ബീജപത്രം മാത്രമേ കാണപ്പെടുന്നുള്ളൂ. ദ്വിബീജപത്രികളിൽ 1,65,000-ൽ അധികം സ്പീഷീസുണ്ട്. ഇവയെ 265-ഓളം കുടുംബങ്ങളിലായി ക്രമീകരിച്ചിരിക്കുന്നു.

തുടങ്ങിയവയെല്ലാം ഇതിലുൾപ്പെടുന്നു.

ഓഷധികളും ദുർബലസസ്യങ്ങളും ആരോഹികളും കുറ്റിച്ചെടികളും മരങ്ങളും പരാദസസ്യങ്ങളും ജലസസ്യങ്ങളും മരുസസ്യങ്ങളും ഈ വിഭാഗത്തിലുൾപ്പെടുന്നു. വിത്ത് മുളയ്ക്കുമ്പോൾ മുതൽ സസ്യത്തിന്റെ ആയുഷ്കാലത്തോളം വളരുന്ന പ്രാഥമിക മൂലവും ആഗിരണത്തെ സഹായിക്കുന്ന മൂലലോമങ്ങളും ഈ സസ്യവിഭാഗത്തിന്റെ സവിശേഷതയാണ്. ദ്വിബീജപത്രികൾക്കെല്ലാംതന്നെ ശാഖോപശാഖകളോടുകൂടിയ വേരുപടലമാണുള്ളത്. ഉരുളക്കിഴങ്ങ്, മധുരക്കിഴങ്ങ്, മരച്ചീനി, കാരറ്റ്, ബീറ്റ്റൂട്ട്, മുള്ളങ്കി തുടങ്ങിയ ഭൂകാണ്ഡങ്ങൾ ദ്വിബീജപത്രികളിൽപ്പെടുന്ന പച്ചക്കറിവിളകളാണ്. ദ്വിബീജപത്ര സസ്യങ്ങളുടെ ഇളം വേരുകളിലെ അധിചർമവും കോർട്ടെക്സും ഏകബീജി പത്രികളിലേതുപോലെ തന്നെയാണ്. സംവഹന നാളികൾക്ക് ഒരേപോലെയുള്ള അരീയ വിന്യാസമായിരിക്കും. മൃദു-ഖര വ്യൂഹങ്ങൾ എണ്ണത്തിൽ കുറവായിരിക്കും. ഖരവ്യൂഹങ്ങൾ തമ്മിൽ യോജിച്ചാണിരിക്കുക. പിത്ത് ഒട്ടും തന്നെ കാണപ്പെടുന്നില്ല. പുതിയ മെരിസ്റ്റമിക കലയായ കേമ്പിയം രൂപംകൊണ്ടതിനുശേഷമേ ദ്വിബീജപത്രികളുടെ വേരുകൾക്ക് വണ്ണം കൂടാറുള്ളൂ. കേമ്പിയത്തിന്റെ കോശവിഭജനംമൂലം ദ്വിതീയ കലകളുണ്ടാകുന്നു. ഖര-മൃദു വ്യൂഹങ്ങളുടെ എണ്ണത്തിലുള്ള കുറവും വിസ്താരമേറിയ പിത്തിന്റെ അഭാവവും ദ്വിബീജപത്രികളുടെ വേരുകളെ ഏകബീജപത്രികളുടേതിൽനിന്ന് വ്യത്യസ്തമാക്കുന്നു.

ദ്വിബീജപത്രികളുടെ കാണ്ഡത്തിന്റെ ഘടനയും ഏകബീജപത്രികളുടേതിൽനിന്ന് വ്യത്യസ്തമാണ്. അധിചർമത്തെ ത്തുടർന്ന് കോർട്ടെക്സും കേന്ദ്രഭാഗത്തായി വൃത്താകൃതിയിൽ ക്രമീകരിച്ചിരിക്കുന്ന സംവഹനവ്യൂഹങ്ങളും ഇതിലുണ്ട്. ഏകബീജ പത്രികളിലാകട്ടെ സംവഹനവ്യൂഹങ്ങൾ കോർട്ടെക്സിൽ ചിന്നിച്ചിതറിയ നിലയിലാണ് കാണപ്പെടുന്നത്. ഖരവ്യൂഹത്തിനും മൃദുവ്യൂഹത്തിനുമിടയ്ക്കുള്ള മെരിസ്റ്റമിക കോശങ്ങളായ കേമ്പിയം കാണ്ഡത്തിന്റെ ദ്വിതീയ വൃദ്ധിക്കും തുടർന്നുള്ള വണ്ണംവയ്ക്കലിനും കാരണമായിത്തീരുന്നു. കാണ്ഡത്തിന്റെ മധ്യഭാഗത്ത് കനം കുറഞ്ഞ പാരൻകൈമ കോശങ്ങളുള്ള പിത്ത് കാണപ്പെടുന്നു.

കനംകുറഞ്ഞ തണ്ടോടുകൂടിയ ദുർബലസസ്യങ്ങൾക്ക് നിവർന്നു വളരാൻ ബലമില്ലാത്തപ്പോൾ മരങ്ങളിലോ കുറ്റിച്ചെടികളിലോ താങ്ങുകളിലോ കയറി പടർന്നു വളരുന്നു. ഇതിന് പ്രധാനമായും സസ്യങ്ങളെ സഹായിക്കുന്നത് പ്രതാനങ്ങളാണ്. പ്രകന്ദം, ധാവരൂഹം, കന്ന്, ശൽക്കകന്ദം, ഫില്ലോക്ലാഡ് എന്നിങ്ങനെ വിവിധ രൂപങ്ങളായി കാണ്ഡം രൂപാന്തരപ്പെട്ടിരിക്കുന്ന അവസ്ഥകളുമുണ്ട്.

ദ്വിബീജപത്രസസ്യങ്ങളുടെ ഇലയ്ക്ക് ജാലിക സിരാവിന്യാസവും ഏകബീജപത്രികളിൽ സമാന്തര സിരാവിന്യാസവുമാണുള്ളത്. ഇലകളുടെ ഉപരിതലത്തിലും അടിഭാഗത്തുമുള്ള അധിചർമപാളികൾക്കിടയിലായിട്ടാണ് മീസോഫിൽ കല കാണപ്പെടുന്നത്. അധിചർമത്തിലുള്ള രന്ധ്രങ്ങൾ വഴിയാണ് വാതക വിനിമയം സാധ്യമാകുന്നത്. പ്രാണികളെയും ഷഡ്പദങ്ങളെയും മറ്റും പിടിച്ചു ഭക്ഷിക്കുന്ന, മാംസഭോജനത്തിനായി രൂപാന്തരം പ്രാപിച്ച ഇലകളോടുകൂടിയ സസ്യങ്ങളും ദ്വിബീജ പത്ര വിഭാഗത്തിലുൾ പ്പെടുന്നു. ഉദാ. നെപ്പൻതസ്, യൂട്രിക്കുലേറിയ. ലോകത്തിലെ ഏറ്റവും വലിപ്പം കൂടിയ ഇലകളുള്ള വിക്ടോറിയ റിജിയയും ഇതിലുൾ പ്പെടുന്നു.

ഇവയിൽ ഒറ്റയായോ ധാരാളം പുഷ്പങ്ങളുള്ള പുഷ്പമഞ്ജരിയായോ പുഷ്പങ്ങളുണ്ടാകുന്നു. വർഗീകരണ ശാസ്ത്രത്തിന്റെ അടിസ്ഥാന ഘടകങ്ങളിലൊന്നായ പുഷ്പം നിറത്തിലും വലിപ്പത്തിലും ആകൃതിയിലും ഘടനയിലും ഇനങ്ങൾതോറും വ്യത്യസ്തത പുലർത്തുന്നതായി കാണാം. പുഷ്പഘടകങ്ങളധികവും അഞ്ചോ അതിന്റെ ഗുണിതങ്ങളായോ ആയിരിക്കും. പയറുവർഗങ്ങളുൾ പ്പെടുന്ന ഫാബേസീ (Fabaceae) കുടുംബത്തിലെ പുഷ്പങ്ങളുടെ പിൻഭാഗത്ത് വലിയ ഒറ്റദളമായി നിലകൊള്ളുന്ന പതാകദളവും പാർശ്വദളങ്ങളായ പക്ഷദളങ്ങളും പക്ഷദളങ്ങൾക്കു കീഴെയായി വീതികുറഞ്ഞ രണ്ട് കീൽ ദളങ്ങളും കാണപ്പെടുന്നു. കേസരങ്ങൾ രണ്ടുമുതൽ അനേകഎണ്ണം വരെ കാണപ്പെടാറുണ്ട്. ദ്വിബീജപത്രികളിൽപ്പെടുന്ന ചില ആദിമകുടുംബങ്ങളിലൊഴികെ, മിക്കവാറും സസ്യങ്ങളുടെയെല്ലാം പരാഗത്തിന് മൂന്ന് രന്ധ്രങ്ങളുണ്ടായിരിക്കും; ഏകബീജികളിൽ ഇത് ഒറ്റയായിരിക്കും.

950-ലധികം ജീനസ്സുകളും ഇരുപതിനായിരത്തിലധികം സ്പീഷീസും ഉള്ള കമ്പോസിറ്റെ (Compositae) കുടുംബമാണ് ഏറ്റവും വലിയ കുടുംബമായി കണക്കാക്കപ്പെടുന്നത്. ഈ കുടുംബത്തിലെ അധിക ഇനങ്ങളും ഓഷധികളാണ്; മൈക്കാനിയ സ്ക്കാൻഡൻസ് ( Mikania scandens ) എന്ന ആരോഹിയും അപൂർവം കുറ്റിച്ചെടികളും മരങ്ങളും ഈ കുടുംബത്തിലുണ്ട്. പയറുവർഗങ്ങളെല്ലാം ഉൾ പ്പെടുന്ന ഫാബേസീ കുടുംബമാണ് രണ്ടാം സ്ഥാനത്ത്. ഇതിൽ 13,000-ത്തിലധികം സ്പീഷീസ് ഉണ്ട്. ഏതാനും അലങ്കാരച്ചെടികളും ഇതിൽ പ്പെടുന്നു. ഇത്തരം സസ്യങ്ങളുടെ വേരിലെ മൂലാർബുദങ്ങളിലുള്ള ബാക്റ്റീരിയ നൈട്രജൻ യൗഗികങ്ങൾ നിർമിച്ച് മണ്ണിനെ ഫലഭൂയിഷ്ഠമാക്കുന്നു. അതിനാൽ ഈ കുടുംബത്തിലെ സസ്യങ്ങളെ വിളപരിക്രമത്തിന് കർഷകർ ഉപയോഗപ്പെടുത്തുന്നു. യുഫോർബിയേസീയിൽ 7500 സ്പീഷീസും റൂബിയേസീയിൽ 6500-ഉം ലാമിയേസീയിൽ 3200-ഉം അംബെല്ലിഫെറെയിൽ 3000-ഉം റോസേസീയിൽ 3000-ഉം ബ്രസീക്കേസീയിൽ 3000-ഉം സ്പീഷീസ് ഉൾപ്പെടുത്തിയിട്ടുണ്ട്.

വർഗീകരണ ശാസ്ത്രകാരന്മാർ അഗ്രഗത സ്വഭാവങ്ങളെ അടിസ്ഥാനമാക്കിയാണ് ഏകബീജപത്രികൾക്കും ദ്വിബീജപത്രികൾക്കും സ്ഥാനം നൽകിയത്. ആദ്യമായി സപുഷ്പികളെ ഏകബീജപത്രികളെന്നും ദ്വിബീജപത്രികളെന്നും വിഭജിച്ചത് ജോസഫ് ദെ ജെസ്സ്യു ആയിരുന്നു. ബെസ്സിയും ഹച്ചിൻസണും ദ്വിബീജപത്രികൾക്കുശേഷമാണ് ഏകബീജപത്രികൾക്കു സ്ഥാനം നൽകിയത്. ഏകബീജികൾ കൂടുതൽ അഗ്രഗത സ്വഭാവങ്ങളുള്ളതാണെന്നു കരുതിയതാണ് ഇതിനു കാരണം. ബെസ്സിയുടെ വർഗീകരണത്തിൽ 24 ഗോത്രങ്ങളിലായി 255 കുടുംബങ്ങളെ ഉൾപ്പെടുത്തിയിരിക്കുന്നു. ഹച്ചിൻസൺ ദ്വിബീജപത്രികളിലെ 76 ഗോത്രങ്ങളിലായി 264 കുടുംബങ്ങളെ വർഗീകരിച്ചിരിക്കുന്നു (1926). 

ദെ ജെസ്സ്യുവിന്റെ വർഗീകരണത്തിനുശേഷം ദെ കാൻഡോൾ ആവിഷ്കരിച്ച വർഗീകരണപദ്ധതിയാണ് ബെൻതാം-ഹുക്കർ അടിസ്ഥാനമായി സ്വീകരിച്ചത്. ദെ കാൻഡോൾ ദ്വിബീജപത്രസസ്യങ്ങളെ ഡിപ്ലോക്ലാമിഡ്യേ, മോണോക്ലാമിഡ്യേ എന്ന് രണ്ടായി തിരിച്ചു. ബെൻതാം-ഹുക്കർ ദ്വിബീജികളെ തുല്യപദവിയുള്ള മൂന്ന് ഭാഗങ്ങളായിട്ടാണ് തിരിച്ചത്: പോളിപെറ്റാലെ, ഗാമോപെറ്റാലെ, മോണോ ക്ലാമിഡിയേ. ദെ കാൻഡോളിന്റെ വർഗീകരണത്തിലെ തലാമിഫ്ലോറയ്ക്കും കാലിസിഫ്ലോറയ്ക്കും ഇടയിലായി ഡിസ്ക്കിഫ്ലോറ എന്നൊരു സീരീസും കൂടി ഉൾ പ്പെടുത്തിയിട്ടുണ്ട്. ബെൻതാം-ഹുക്കർ അനാവൃതബീജിസസ്യങ്ങളെ ദ്വിബീജിപത്രികളുടെയും ഏകബീജപത്രികളുടെയും മധ്യത്തിലുൾ പ്പെടുത്തിയിരിക്കുന്നു. അനാവൃതബീജികൾ ആവൃതബീജികളിൽനിന്ന് ഒട്ടേറെ വ്യത്യാസങ്ങൾ ഉള്ളവയായതിനാൽ ദ്വിബീജികൾക്കും ഏകബീജികൾക്കുമിടയിൽ പ്പെടുത്തിയത് ഉചിതമായില്ല എന്ന് അഭിപ്രായമുണ്ട്. ബെൻതാം-ഹുക്കർ വർഗീകരണ പദ്ധതിയിൽ ആവൃതബീജികളുടെ ഉത്പത്തിയെപ്പറ്റി പരാമർശിച്ചിട്ടുമില്ല. ചില ദ്വിബീജപത്ര സസ്യങ്ങളുടെ പുഷ്പങ്ങൾ അലങ്കാരത്തിന് ഉപയോഗപ്പെടുത്തി വരുന്നു. റോസ്, മുല്ല, കൈതപ്പൂ എന്നിവയിൽനിന്നുള്ള സുഗന്ധദ്രവ്യങ്ങൾ മെച്ചമേറിയതാണ്. മുരിങ്ങ, പയർ തകര തുടങ്ങിയവയുടെ പുഷ്പങ്ങൾ കറിവയ്ക്കാനുപയോഗിക്കുന്നു. ഗ്രാമ്പു ഔഷധമായും മസാലയായും ഉപയോഗപ്പെടുത്തിവരുന്നു. കോളിഫ്ലവർ പച്ചക്കറിയായുപയോഗിക്കുന്നു. പുഷ്പത്തിന്റെ വർത്തികയിൽ നിന്നും വർത്തികാഗ്രത്തിൽ നിന്നും ലഭിക്കുന്ന കുങ്കുമം (കാർത്താമസ് ടിങ്റ്റോറിയസ്) ഔഷധമായും പായസങ്ങളിലും മറ്റും ചേർക്കാനും ഉപയോഗിക്കാറുണ്ട്. 




</doc>
<doc id="198476" url="https://ml.wikipedia.org/wiki?curid=198476" title="റീജിയണൽ ക്യാൻസർ സെന്റർ തിരുവനന്തപുരം">
റീജിയണൽ ക്യാൻസർ സെന്റർ തിരുവനന്തപുരം

1981ൽ കേരള സർക്കാരും കേന്ദ്രസർക്കാരും സംയുക്തമായി തിരുവനന്തപുരത്ത് സ്ഥാപിച്ച സ്വതന്ത്രാധികാര അർബുദ ചികിത്സാ കേന്ദ്രമാണ് റീജിയണൽ ക്യാൻസർ സെന്റർ (ആർ.സി.സി). കേന്ദ്രഗവൺമെന്റിന്റെ മിനിസ്ട്രി ഓഫ് ഹെൽത്ത് ആന്റ് ഫാമിലി വെൽഫെയർ നടപ്പിലാക്കുന്ന ദേശീയ അർബുദ നിയന്ത്രണപരിപാടിയുടെ ഭാഗമായി ഇന്ത്യയിലൊട്ടുക്ക് പ്രവർത്തിക്കുന്ന 26 കേന്ദ്രങ്ങളിലൊന്നാണ് ആർ.സി.സി, തിരുവനന്തപുരം. തിരുവനന്തപുരം മെഡിക്കൽ കോളേജ് ക്യാമ്പസിലാണ് ആർ.സി.സി. പ്രവർത്തിക്കുന്നത്. തിരുവനന്തപുരം മെഡിക്കൽ കോളേജിന്റെ റേഡിയോതെറാപ്പി വകുപ്പിന്റെ വിപുലീകരിക്കപ്പെട്ട വിഭാഗമായാണ് ആർ.സി.സി. നിലവിൽ വന്നത്. 

ഹീമറ്റോളജി, ലിംഫോറെട്ടിക്കുലാർ വിഭാഗം, മൃദുകല, അസ്ഥി, ശിരസ്സും കഴുത്തും, സ്തനങ്ങൾ, ഗൈനക്കോളജി, മൂത്രാശയം, ഉരസ്സ്, ഉദരാശയം, ശിശുവിഭാഗം, തൈറോയിഡ് ഇങ്ങനെ വിവിധ അവയവങ്ങളുടെ അർബുദബാധയ്ക്ക് ആർ.സി.സിയിൽ ചികിത്സ നൽകുന്നുണ്ട്. പ്രതിവർഷം 11000 ത്തോളം പുതിയ രോഗികളെ ഇവിടെ പരിശോധിക്കുകയും ചികിത്സ നൽകുകയും ചെയ്യുന്നു. ഇതുകൂടാതെ 80000ത്തോളം പേർ ക്യാൻസർസംബന്ധമായ പരിശോധനകൾക്കും 50000ത്തോളം പേർ ചികിത്സാനന്തരസേവനങ്ങൾക്കും പ്രതിവർഷം ആർ.സി.സിയിലെത്തുന്നു.

1981 ൽ ആർ.സി.സിയുടെ തുടക്കത്തിൽ കേരള സംസ്ഥാന ഗവൺമെന്റ് തിരുവനന്തപുരം മെഡിക്കൽ കോളേജിലെ അർബുദ സംബന്ധിയായ ചില വിഭാഗങ്ങളെ ആർ.സി.സിയിലേയ്ക്ക് ഉൾപ്പെടുത്തി. 1985 ലാണ് ഇന്ത്യയിലാദ്യമായി അർബുദബാധ തുടക്കത്തിൽത്തന്നെ കണ്ടെത്താൻ കമ്മ്യൂണിറ്റി ഓങ്കോളജി വിഭാഗം തിരുവനന്തപുരത്ത് തുടങ്ങുന്നത്. ആർ.സി.സി. ഇന്ന് കേരള യൂണിവേഴ്‌സിറ്റിയുടേയും മഹാത്മാ ഗാന്ധി യൂണിവേഴ്‌സിറ്റിയുടേയും ഏറ്റവും പ്രധാന ഗവേഷണ പങ്കാളിയാണ്. 

രോഗികളായി ഇവിടെയെത്തുന്നവരിൽ 60 ശതമാനം പേരും തീർത്തും സൗജന്യമായും മധ്യവർഗ്ഗസാമ്പത്തികശേഷിയുള്ള 29 ശതമാനം പേരും സബ്സിഡി നിരക്കിലും ചികിത്സ നേടുന്നു. 


</doc>
<doc id="198478" url="https://ml.wikipedia.org/wiki?curid=198478" title="വാളമര">
വാളമര

ഫാബേസിയേ സസ്യകുടുംബത്തിലെ ഒരു പച്ചക്കറിയിനമാണ് വാളമര. ഇംഗ്ലീഷിൽ സ്വോഡ് ബീൻ എന്നറിയപ്പെടുന്ന ഇവ മലയാളത്തിൽ വാളരിപ്പയർ, വാൾപ്പയർ, വാളരിങ്ങ എന്നൊക്കെയും അറിയപ്പെടുന്നു. ഇവയുടെ കായ്കൾക്ക് വാൾത്തലപ്പിനോട് സാമ്യമുള്ളതിനാലാണ് ഇവ ഇത്തരത്തിൽ അറിയപ്പെടുന്നത്. 

6 അടി വരെ ഉയരത്തിൽ ചുറ്റിപ്പിടിച്ചു വളരുന്ന ഇവയിൽ പിങ്ക്, വെള്ള കലർന്ന പൂക്കൾ ഉണ്ടാകുന്നു. ഏകദേശം ഒന്നര മാസമാകുമ്പോളാണ് ചെടികൾ പുഷ്പിക്കുന്നത്. ചെടി കാലിത്തീറ്റയായും ഉപയോഗിക്കുന്നു. ഒരു ചുവട് ഇനത്തിൽ നിന്നും ഏകദേശം രണ്ട് കിലോയോളം വിഅളവ് ലഭിക്കുന്നു.



</doc>
<doc id="198490" url="https://ml.wikipedia.org/wiki?curid=198490" title="ഭാരതത്തിലെ ഗതാഗതചിഹ്നങ്ങൾ">
ഭാരതത്തിലെ ഗതാഗതചിഹ്നങ്ങൾ

ഗതാഗതം സുഗമവും സുരക്ഷിതവുമാകാൻ വേണ്ടി ഭാരതത്തിലെ പാതകളിൽ ഉപയോഗിക്കുന്ന നിർദ്ദേശകചിഹ്നങ്ങൾ രാജ്യമൊട്ടുക്കും ഏകദേശം ഒരേ മാനദണ്ഡം അനുവർത്തിക്കുന്നവയാണു്. ഒന്നിലധികം ഭാഷകളിൽ ആലേഖനം ചെയ്തിരിക്കാം എന്നതൊഴിച്ചാൽ ഇവ മിക്കവാറും ബ്രിട്ടണിലെ അതേ ശൈലിയിലാണു് രൂപപ്പെടുത്തിയിട്ടുള്ളതു്.

മിക്ക സംസ്ഥാനങ്ങളിലും അവിടത്തെ പ്രാദേശികപാതകളിൽ ഉപയോഗിക്കുന്ന സ്ഥലനാമസൂചകങ്ങളിൽ ഇംഗ്ലീഷും അതതു സംസ്ഥാനത്തിന്റെ ഔദ്യോഗിക പ്രാദേശികഭാഷയും കാണാം. ദേശീയപാതകളിൽ ഇതിനുപുറമേ ഹിന്ദിയും പതിവാണു്.

റോഡു ചിഹ്നങ്ങളെ സ്ഥലനാമങ്ങളോ ദിശകളോ കാണിക്കുന്ന ചിഹ്നങ്ങൾ, നിർബന്ധമായും അനുസരിക്കേണ്ട നിയമസൂചകങ്ങൾ, മുന്നറിയിപ്പിനുള്ള സൂചകങ്ങൾ, സുഗമമായ വാഹനനിയന്ത്രണത്തിനും ഡ്രൈവിങ്ങിനും സഹായിക്കുന്ന ചിഹ്നങ്ങൾ എന്നിങ്ങനെ പൊതുവേ നാലു വിധത്തിൽ തിരിക്കാം.
സൂചനാഫലകത്തിന്റെ ആകൃതി (വൃത്തം അല്ലെങ്കിൽ ത്രികോണം), ചിഹ്നത്തിന്റെ അതിർവരയുടെ നിറം (ചുവപ്പോ നീലയോ), ചിഹ്നത്തിനു നെടുകേയുള്ള ചുവന്ന വര ഇവയ്ക്കെല്ലാം സാമാന്യമായ അർത്ഥങ്ങളുണ്ടു്.

പച്ച, നീല എന്നീ നിറങ്ങളുടെ പശ്ചാത്തലത്തിൽ വെളുത്ത നിറത്തിൽ ഒന്നോ അതിലധികമോ ഭാഷകളിൽ എഴുതിയിട്ടുള്ള വലിയ ഫലകങ്ങളാണു് ഔദ്യോഗികമായി ഒരു സ്ഥലത്തിന്റെ പേരോ അല്ലെങ്കിൽ ദൂരെയുള്ള ഒരു സ്ഥലത്തേക്കുള്ള ദിശയോ കാണിക്കാൻ ഉപയോഗിക്കുന്നതു്.

ട്രാഫിക് നിയമങ്ങൾ



</doc>
<doc id="198496" url="https://ml.wikipedia.org/wiki?curid=198496" title="ഡാർട്മൗത് (വിവക്ഷ)">
ഡാർട്മൗത് (വിവക്ഷ)


</doc>
<doc id="198497" url="https://ml.wikipedia.org/wiki?curid=198497" title="സിനിമാ കമ്പനി">
സിനിമാ കമ്പനി

പുതുമുഖങ്ങളെ അണിനിരത്തി മമാസ് രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് സിനിമാ കമ്പനി. ബേസിൽ, സഞ്ജീവ്, ശ്രുതി, ബദ്രി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. മമാസിയൻ മൂവീസിന്റെ ബാനറിൽ ഫരീദ് ഖാൻ നിർമ്മിച്ച ഈ ചിത്രം വൈറ്റ് സാൻഡ്സ് മീഡിയ ഹൗസ് വിതരണം ചെയ്തിരിക്കുന്നു.

സിനിമ നിർമ്മിക്കണമെന്ന ആഗ്രഹവുമായി ജീവിക്കുന്ന നാല് സുഹൃത്തുക്കളുടെ കഥയാണ് ഈ ചിത്രം പറയുന്നത്. സിനിമ തങ്ങളുടെ ജീവിതമായി തീരുമ്പോൾ അവരുടെ ജീവിതം എങ്ങനെ മാറിമറിയുന്നു എന്നതുമാണ് ഈ ചിത്രത്തിന്റെ പ്രമേയം.


റഫീക്ക് അഹമ്മദ്, സന്തോഷ് വർമ്മ, ജഗ്‌മീത് ബാൽ എന്നിവർ എഴുതിയ ഗാനങ്ങൾക്ക് സംഗീതം പകർന്നത് അൽഫോൻസ് ജോസഫ് ആണ്. ഗാനങ്ങൾ മനോരമ മ്യൂസിക് വിപണനം ചെയ്തിരിക്കുന്നു.


</doc>
<doc id="198502" url="https://ml.wikipedia.org/wiki?curid=198502" title="ചാല ഭഗവതി ക്ഷേത്രം">
ചാല ഭഗവതി ക്ഷേത്രം

കണ്ണൂർ ജില്ലയിലെ എടക്കാട് പഞ്ചായത്തിൽ കണ്ണൂർ-കൂത്തുപറമ്പ് റോഡിനു വലതു വശത്തായി സ്ഥിതി ചെയ്യുന്ന ഒരു ഭഗവതി ക്ഷേത്രമാണ് ചാല ഭഗവതി ക്ഷേത്രം.പരശുരാമ മഹർഷിയാൽ പ്രതിഷ്ഠിതമായ നൂറ്റിയെട്ടു ദുർഗ്ഗാലയങ്ങളിൽ ഒന്നാണ് ഈ ക്ഷേത്രം എന്നാണ് വിശ്വാസം.മലബാർ ദേവസ്വത്തിന് കീഴിലുള്ള ക്ഷേത്രമാണ് ശ്രീ ചാല ഭഗവതി ക്ഷേത്രം.

രാക്ഷസനായ ദാരികനെ വധിച്ചതിനു ശേഷമുള്ള ഭാവത്തോട് കൂടിയ ഭദ്രകാളിയെ ആണ് പരശുരാമ മഹർഷി ഇന്നത്തെ പടിഞ്ഞാറെ നടയിൽ ആദ്യമായി പ്രതിഷ്ഠിച്ചത്. കിഴക്ക് അഭിമുഖമായി പ്രതിഷ്ഠിച്ച ഭദ്രകാളിയുടെ മുഖത്ത് നിന്നും പ്രസരിച്ചിരുന്ന ഊർജ്ജ പ്രവാഹത്താൽ ക്ഷേത്രത്തിന്റെ മുൻഭാഗത്ത്‌ നോക്കെത്താദൂരത്തോളം വരുന്ന ജീവജാലങ്ങൾക്കും സസ്യലതാദികൾക്കും നാശം സംഭവിച്ചു. ജീവജാലങ്ങൾ താപം സഹിക്ക വയ്യാതെ പരവശരായത് കണ്ട പരശുരാമൻ ഭദ്രകാളിയുടെ രൌദ്രഭാവത്തിന്റെ തീക്ഷ്ണത കുറയ്ക്കുവാനായി ഭദ്രകാളി പ്രതിഷ്ഠക്ക് നേരെ മുന്നിലായി സൌമ്യ മൂർത്തിയായ ശ്രീ ദുർഗ്ഗാ ദേവിയെ പ്രതിഷ്ഠിച്ചു . സഹോദരിയെ മുന്നിൽ ദർശിച്ച ഭദ്രകാളി തന്റെ രൌദ്ര ഭാവം കുറച്ചുവെന്നാണ് ഐതിഹ്യം.

കിഴക്കേ നടയിലൂടെ ക്ഷേത്രത്തിലേക്ക് വരുന്ന ജനങ്ങൾ ക്ഷേത്രക്കുളത്തിൽ കുളിച്ചു ശുദ്ധി വരുത്തിവേണം ക്ഷേത്രത്തിലേക്ക് പ്രവേശിക്കാൻ. കിഴക്കേ നടയിൽ ആദ്യം ദുർഗ്ഗാഭഗവതിയെ ദർശിച്ച് പ്രദക്ഷിണം ചെയ്ത് തെക്ക് ഭാഗത്ത്‌ ശ്രീ പേരും തൃക്കോവിലപ്പനെ തൊഴുത്‌ (ശിവചൈതന്യം ) പടിഞ്ഞാറെ നടയിൽ എത്തുമ്പോൾ മാത്രമേ ശ്രീ ഭദ്രകാളി പ്രതിഷ്ഠ ദർശിക്കാനാവുകയുള്ളൂ. ദുഷ്ട രാക്ഷസനായ ദാരികനെ വധിച്ചിട്ടും തീരാത്ത പോർക്കലിയോട് കൂടി നിൽക്കുന്ന ദേവിയുടെ ചൈതന്യപൂർണ്ണമായ വിഗ്രഹം മുന്നിൽ നേരെ നിന്ന് തൊഴുവാനോ ശ്രീ കോവിലിന് മുന്നിലൂടെ മുറിച്ചു കടക്കുവാനോ പാടില്ലെന്ന് പറയപ്പെടുന്നു. ഇരുവശങ്ങളിൽ മാറിനിന്ന് സാഷ്ടാംഗം പ്രണമിച്ച്‌ കൊണ്ടു മാത്രമേ തൊഴാൻ പാടുള്ളൂ.

ക്ഷേത്രത്തിന്റെ മൂലസ്ഥാനമായ അമ്മൂപറമ്പ് എന്ന സ്ഥലം 500 മീറ്റർ ദൂരത്തിൽ പടിഞ്ഞാറു ഭാഗത്ത്‌ ചാല പന്ദ്രണ്ടുകണ്ടി എന്ന പ്രദേശത്തിന് സമീപം സ്ഥിതി ചെയ്യുന്നു. അമ്മയുടെ പറമ്പ് അമ്മൂപറമ്പ് ആയി എന്നാണു സ്ഥലകാല ചരിത്രം. ഈ പുണ്യസ്ഥലത്തെ കുറിച്ച് പല ഐതിഹ്യങ്ങളും പറയപ്പെടുന്നുണ്ട്. അതിലൊന്ന് ശ്രീ ചാല ഭഗവതി ക്ഷേത്രത്തിലെ ശ്രീ ഭദ്രകാളി തപസ്സിനായി തിരഞ്ഞെടുത്ത സ്ഥലം എന്നാണ്. അമ്മ ധ്യാനനിരതയായി ഇരുന്ന സ്ഥലമായതിനാൽ ഇവിടെ ക്ഷേത്രവും പൂജാവിധികളൊന്നും പാടില്ലെന്നും ഒരു നേരത്തെ നിവേദ്യവും, മാല ചാർത്തലും മതിയെന്ന് വിധിച്ചിട്ടുണ്ട്.

എല്ലാ വർഷവും മീനമാസത്തിലെ പൂരം നാളുകളിൽ ശ്രീ ചാല ഭഗവതി ക്ഷേത്രത്തിലെ ഉത്സവം കൊണ്ടാടുന്നു. ഏഴ് ദിവസങ്ങളിലായി നടക്കുന്ന ഈ പൂരമഹോത്സവം ക്ഷേത്രം തന്ത്രി കാട്ടുമാഠം അവർകളുടെ മുഖ്യകാർമ്മികത്വത്തിൽ കൊടിയേറി ആറാട്ടോടെ സമാപിക്കുന്നു.ഇരട്ട തിടമ്പെഴുന്നള്ളത്ത്, അമ്മൂലമ്മ സന്നിധാനത്തിൽ എഴുന്നള്ളത്, ചാക്യാർ കൂത്ത്, കാലത്തിലരിയും പാട്ടും, ശ്രീ ഭൂതബലി, കളപൂജ, ഗ്രാമപ്രദക്ഷിണം, പള്ളിവേട്ട, അമ്മൂലമ്മ സന്നിധാനത്തിൽ കൂടിപിരിയൽ ചടങ്ങ്, നവകാഭിഷേകം, പൂരക്കുളി,ആറാട്ട്‌ എന്നീ ഭക്തിനിർഭരമായ ചടങ്ങുകൾ ഉത്സവ ദിവസങ്ങളുടെ പ്രത്യേകതയാണ്.



ചൊവ്വ, വെള്ളി ദിവസങ്ങളിലാണ് ഗുരുതീ പൂജ, നിറമാല എന്നീ വഴിപാടുകൾ നടക്കുന്നത്.


</doc>
<doc id="198503" url="https://ml.wikipedia.org/wiki?curid=198503" title="നദീൻ ഗോർഡിമർ">
നദീൻ ഗോർഡിമർ

ദക്ഷിണാഫ്രിക്കയിൽ ജനിച്ച എഴുത്തുകാരിയാണ് നദീൻ ഗോർഡിമർ(1923 നവംബർ 20 - 2014 ജൂലൈ 13). 1991 ലെ സാഹിത്യത്തിനുള്ള നോബൽ സമ്മാനം നേടിയിട്ടുണ്ട്. നദീന്റെ കൃതികൾ പ്രധാനമായും ദക്ഷിണാഫ്രിക്കയിലെ വർണ്ണവിവേചനത്തെക്കുറിച്ചും വംശീയ പ്രശ്നങ്ങളെക്കുറിച്ചും പ്രതിപാദിയ്ക്കുന്നവയാണ്. വർണ്ണവിവേചനത്തിനെതിരേയുള്ള പ്രസ്ഥാനങ്ങളിൽ അവർ സജീവമായി പങ്കെടുത്തിരുന്നു.


</doc>
<doc id="198504" url="https://ml.wikipedia.org/wiki?curid=198504" title="പൊക്ലാശ്ശേരി">
പൊക്ലാശ്ശേരി

ആലപ്പുഴ ജില്ലയിൽ, ചേർത്തല താലൂക്കിൽ, മാരാരിക്കുളം വടക്ക് വില്ലേജിൽ സ്ഥിതിചെയ്യുന്ന സ്ഥലമാണ് പൊക്ലാശ്ശേരി.കണിച്ചുകുളങ്ങര ദേവീക്ഷേത്രത്തിൽ നിന്ന് ഉദ്ദേശം 1.5 കി.മീ തെക്കുപടിഞ്ഞാറാണ് ഈ ഗ്രാമം.ശ്രീ ബാലഭദ്രാ ദേവീക്ഷേത്രം,1911 ൽ സ്ഥാപിതമായ ഗവ:എൽ.പി.സ്കൂൾ,കൈരളി ഗ്രന്ഥശാല എന്നിവ ഈ ഗ്രാമത്തിലുണ്ട്. 


</doc>
<doc id="198507" url="https://ml.wikipedia.org/wiki?curid=198507" title="ഋഷികാ">
ഋഷികാ

ഋഷി എന്നതിന്റെ സ്ത്രീലിംഗമാണ് ഋഷികാ. വേദങ്ങളിൽ ഇത് ഒരു സ്ത്രീ പദവിയെക്കുറിക്കുന്നു. 

"മന്ത്രത്തെ ദർശിച്ച സ്ത്രീ" എന്നാണ് ഇതുകൊണ്ട് അർത്ഥമാക്കുന്നത് .

വേദങ്ങളിൽ പരാമർശിച്ചിട്ടുള്ള പ്രസിദ്ധകളായ ഋഷികകൾ ഇവരാണ്. 




</doc>
<doc id="198528" url="https://ml.wikipedia.org/wiki?curid=198528" title="ദ്രവ ബലതന്ത്രം">
ദ്രവ ബലതന്ത്രം

നിശ്ചലാവസ്ഥയിലോ ചലനാവസ്ഥയിലോ ഉള്ള ദ്രവങ്ങളിന്മേൽ ബലത്തിന്റെ പ്രഭാവത്തെക്കുറിച്ചുള്ള പഠനമാണ് ദ്രവ ബലതന്ത്രം. സ്വതന്ത്രമായി ഒഴുകാൻ കഴിയുന്ന പദാർഥങ്ങളെയാണ് ദ്രവങ്ങൾ (fluids) എന്നു വിവക്ഷിക്കുന്നത്. അതിനാൽ ദ്രാവകങ്ങളെയും (liquids) വാതകങ്ങളെയും (gases) ദ്രവങ്ങളുടെ വിഭാഗത്തിലുൾ പ്പെടുത്താം. ദ്രവ്യമാനം (mass), സംവേഗം (momentum), ഊർജം (energy) എന്നിവയുടെ അടിസ്ഥാന സംരക്ഷണ നിയമങ്ങൾ ഖരപദാർഥങ്ങൾക്കെന്നതുപോലെ ദ്രവങ്ങൾക്കും ബാധകമാണ്. എങ്കിലും അവയുടെ ഗണിതീയരൂപങ്ങൾക്കു വ്യത്യാസമുണ്ട്. അതിനാൽ ദ്രവ ബലതന്ത്രം പ്രത്യേകമായൊരു ശാഖയായി പരിഗണിക്കപ്പെടുന്നു. ദ്രാവകങ്ങളുടെയും വാതകങ്ങളുടെയും പ്രവാഹവുമായി ബന്ധപ്പെട്ട് പ്രകൃതിയിൽ നാം കാണുന്ന ചില പ്രതിഭാസങ്ങളെ വിശദീകരിക്കുന്നതിനും വ്യവസായ-സാങ്കേതിക രംഗങ്ങളിലും ദ്രവ ബലതന്ത്ര തത്ത്വങ്ങൾ ഉപയുക്തമാണ്. മെക്കാനിക്കൽ engineeringസിവിൽ എൻജിനീയറിങ്, കെമിക്കൽ എൻജിനീയറിങ്, എയ്റോനോട്ടിക്സ്, അസ്റ്റ്രോനോട്ടിക്സ്, ജലവിജ്ഞാനം (Hydrology), സമുദ്രശാസ്ത്രം(Oceanography), കാലാവസ്ഥാശാസ്ത്രം (Meteorology) എന്നീ മേഖലകളിലെല്ലാം ഈ ശാസ്ത്രശാഖയുടെ തത്ത്വങ്ങൾ പ്രയോജനപ്പെടുത്തുന്നുണ്ട്.

ബി.സി. 3-ആം നൂറ്റാണ്ടിൽ പ്രഖ്യാപിതങ്ങളായ ആർക്കിമിഡീസിന്റെ പ്ലവന നിയമങ്ങൾ (laws of buoyancy) ആണ് ദ്രവ ബലതന്ത്രത്തിലെ ആദ്യപഠനങ്ങളായി അംഗീകരിക്കപ്പെട്ടിട്ടുള്ളത്. വിരാമാവസ്ഥ(rest)യിലെ ജലത്തെക്കുറിച്ചുള്ള പഠനമായ ഹൈഡ്രോസ്റ്റാറ്റിക്സ് ഒരു ശാസ്ത്രശാഖയായി ആദ്യം വികാസം പ്രാപിച്ചു. എന്നാൽ, ചലനാവസ്ഥയിലെ ദ്രവങ്ങളെക്കുറിച്ചുള്ള പഠനം ദീർഘകാലത്തിനുശേഷം മാത്രമാണ് നടന്നിട്ടുള്ളത്. ദ്രവങ്ങളുടെ ഗുണധർമങ്ങളായ ശ്യാനത (viscosity), ഇലാസ്തികത (elasticity) എന്നിവയെ തൃപ്തികരമായി വിശദീകരിക്കാൻ കഴിയാതിരുന്നതായിരിക്കാം അതിനു കാരണം. സ്റ്റെവിൻ, ടോറിസെല്ലി, പാസ്കൽ, ന്യൂട്ടൺ, ഓയ്ലർ, ബെർണൗളി, നെവിയർ, സ്റ്റോക്സ്, റെയ്നോൾഡ്സ്, പ്രണ്ഡൽ, കാർമൻ എന്നീ ശാസ്ത്രജ്ഞരുടെ സംഭാവനകളാണ് പിൽക്കാലത്ത് ദ്രവ ബലതന്ത്രശാഖയെ പരിപോഷിപ്പിച്ചത്.

ദ്രവങ്ങളുടെ വ്യത്യസ്ത സ്ഥിതികളെ അടിസ്ഥാനമാക്കി ദ്രവബലതന്ത്രത്തെ പല ഉൾപ്പിരിവുകളായി തിരിച്ചാണ് ആധുനികകാലത്ത് പഠനം നടത്തുന്നത്. അവയിൽ പ്രധാനപ്പെട്ടവ

എന്നിവയാണ്. 

(Properties of fluids) 

ഖരവസ്തുക്കളിൽനിന്നു വ്യത്യസ്തമായി ദ്രവങ്ങളിൽ വളരെ എളുപ്പം വിരൂപണം (deformation) നടത്താൻ കഴിയും. ദ്രവത്തെ ചലിപ്പിക്കാനും അവയുടെ സ്വതന്ത്രമായ ഒഴുക്ക് നിലനിർത്താനും വളരെ ചെറിയ ഒരു അപരൂപണ ബലത്തിന് (shearing force) സാധിക്കുന്നു. ദ്രാവകത്തെപ്പോലെ വാതകത്തെ ഒരു പാത്രത്തിൽനിന്നു മറ്റൊന്നിലേക്കു പൂർണമായി പകരാൻ കഴിയുകയില്ല. എന്നാൽ അപരൂപണബലത്താൽ വാതകത്തിനും വിരൂപണം സംഭവിക്കുന്നുണ്ട്.

പ്രയോഗിക്കപ്പെട്ട ബലത്താൽ എളുപ്പത്തിൽ വിരൂപണം ചെയ്യപ്പെടുമെങ്കിലും ദ്രാവകവും വാതകവും ഈ ബലത്തെ പ്രതിരോധിക്കുന്നുണ്ട്. ശ്യാനതയാണ് ഈ പ്രതിരോധബലങ്ങളിൽ പ്രധാനം. വാതകങ്ങളുടെ ശ്യാനത ദ്രാവകങ്ങളുടേതിനെ അപേക്ഷിച്ച് വളരെ കുറഞ്ഞതാണ്. താപനില ഉയരുമ്പോൾ അവയുടെ ശ്യാനതയും ചെറിയ തോതിൽ ഉയരുന്നു. എന്നാൽ, താപനില കൂടുമ്പോൾ ദ്രാവകങ്ങളുടെ ശ്യാനത കുറയുകയാണു ചെയ്യുന്നത്.

മർദവും സാന്ദ്രതയും ദ്രവത്തിന്റെ ബലതന്ത്ര ഗുണധർമങ്ങൾ (mechanical properties) ആയി പരിഗണിക്കപ്പെട്ടുപോരുന്നു (ഇവയെ താപഗതിക ഗുണധർമങ്ങളായും പരിഗണിക്കാറുണ്ട്).

ബാഹ്യബലങ്ങളുടെ മർദം വിരാമാവസ്ഥയിലുള്ള ദ്രവങ്ങളെ എങ്ങനെ ബാധിക്കുന്നു എന്ന് ഫ്ലൂയിഡ് സ്റ്റാറ്റിക്സിൽ പ്രതിപാദിക്കുന്നു. ഭൂഗുരുത്വത്താലുള്ള വസ്തുവിന്റെ ഭാരം, അന്തരീക്ഷമർദം, പിസ്റ്റൺ ഉപയോഗിച്ചു നൽകുന്ന ബലം എന്നിവയെല്ലാം ബാഹ്യബലങ്ങൾക്ക് ഉദാഹരണങ്ങളാണ്. ഗുരുത്വബലത്തിന്റെ പ്രഭാവത്താൽ, ആഴം കൂടുന്നതനുസരിച്ച് മർദവും വർധിക്കുന്നു. നിരീക്ഷിത ബിന്ദുവിന്റെ മുകളിലുള്ള ദ്രവത്തിന്റെ ഭാരംകൂടി കണക്കിലെടുക്കേണ്ടതുകൊണ്ടാണ് ഇപ്രകാരം സംഭവിക്കുന്നത്.

ഗതികാവസ്ഥയിലുള്ള ദ്രവങ്ങൾ. ഒഴുക്കിന്റെ രീതിയും സംവഹന സംവിധാനത്തിന്റെ സ്വഭാവവുമനുസരിച്ച് ദ്രവങ്ങളുടെ പ്രവാഹത്തെ വിവിധ ഇനങ്ങളായി തിരിച്ച് പരിഗണിക്കുന്നു. ഇതാണ് ഫ്ലൂയിഡ് ഡൈനമിക്സിലെ പ്രതിപാദ്യം.

സാന്ദ്രതയും (density) വിശിഷ്ട ഭാരവും (specific weight) സ്ഥിരമായിട്ടുള്ള ദ്രവത്തിന്റെ പ്രവാഹം. സാധാരണ താപനിലയിലും മർദത്തിലുമുള്ള ദ്രാവകങ്ങളുടെയും വാതകങ്ങളുടെയും പ്രവാഹം ഈ വിഭാഗത്തിൽ പരിഗണിക്കുന്നു.

(compressible flow) 

സാന്ദ്രതയും വിശിഷ്ട ഭാരവും സ്ഥിരമല്ലാത്ത ദ്രവങ്ങളുടെ പ്രവാഹം. വാതക ഗതികത്തിലെ പഠനങ്ങൾ ഈ വിഭാഗത്തിൽ ഉൾ പ്പെടുത്തിയിരിക്കുന്നു.

(closed conduit flow) 

പൈപ്പുകളിലൂടെയോ മറ്റ് അടഞ്ഞ ചാനലുകളിലൂടെയോ അന്തരീക്ഷമർദത്തിലല്ലാതെയുള്ള ദ്രാവകങ്ങളുടെ പ്രവാഹം.

(open channel flow) 

അന്തരീക്ഷ മർദത്തിലേക്കു തുറന്ന പ്രതലമുള്ള ദ്രാവകങ്ങളുടെ പ്രവാഹം.

(supersonic flow) 

ഒരു നിർദിഷ്ട ദ്രവം അതിലൂടെയുള്ള ശബ്ദത്തിന്റെ വേഗതയെക്കാൾ കൂടിയ വേഗതയിൽ പ്രവഹിക്കുന്ന അവസ്ഥ.

(subsonic flow) 

ദ്രവത്തിലൂടെയുള്ള ശബ്ദപ്രവേഗത്തെ അപേക്ഷിച്ച് കുറഞ്ഞ പ്രവേഗത്തിലുള്ള ദ്രവപ്രവാഹം.

(steady flow) 

ഒരു നിശ്ചിത സമയത്തേക്ക് സ്ഥിരമായി നിൽക്കുന്ന രീതിയിലുള്ള പ്രവാഹം.

(unsteady flow) 

സമയം മാറുന്നതനുസരിച്ച് വ്യത്യാസപ്പെടുന്നയിനം പ്രതിരൂപ(pattern)ത്തോടുകൂടിയ പ്രവാഹം. ഉദാ. തരംഗ ചലനം.

(uniform flow) 

നിശ്ചിത ദൂരത്തിനുള്ളിൽ സ്ഥിരപ്രവേഗത്തോടെയുള്ള പ്രവാഹം. ഉദാ. സ്ഥിര വ്യാസമുള്ള പൈപ്പ്‌ലൈനിലെ പ്രവാഹം.

(non uniform flow) 

പ്രവാഹപാതയിലെ ഓരോ ബിന്ദുവിലും പ്രവേഗമാറ്റത്തോടെയുള്ള പ്രവാഹം.

(streamline or laminar flow) 

ദ്രാവകത്തിലെ ഓരോ സ്തരവും മറ്റൊന്നിനുമേൽ മൃദുവായി (smooth), വിക്ഷോഭത്തിന് ഇടനല്കാതെ തെന്നിനീങ്ങുന്നതാണ് ധാരാരേഖീ പ്രവാഹം. ഒഴുക്കിന്റെ വേഗം ഒരു നിശ്ചിത അളവിൽ (ക്രാന്തിക പ്രവേഗം) കുറഞ്ഞിരുന്നാൽ മാത്രമേ പ്രവാഹം ധാരാരേഖീയമാകൂ.

(turbulent flow) 

തുടർച്ചയായ ചുഴികളോടെയുള്ള പ്രവാഹം. ഇതിൽ, ദ്രവകണങ്ങൾ നിരന്തരമായി കൂടിക്കലരുന്നതിനാൽ ഒരു നിശ്ചിത കണത്തിന്റെ കൃത്യമായ സ്ഥാനനിർണയനമോ പഥനിർണയനമോ സാധ്യമല്ല. അതിനാൽ ഇത്തരം പ്രവാഹത്തെ സാംഖ്യികീയമായി (statistically) മാത്രം പരിഗണിക്കുന്നു.

ഇവയിൽ ധാരാരേഖീയവും വിക്ഷുബ്ധവുമായ പ്രവാഹങ്ങളെയാണ് പ്രധാനമായും വേർതിരിച്ചു പഠനവിധേയമാക്കുന്നത്. നെവിയർ-സ്റ്റോക്സ് സമീകരണങ്ങൾ (Navier-Stokes equations) വഴി ധാരാരേഖീ പ്രവാഹത്തെ വിശദീകരിക്കാൻ കഴിയുന്നു. വിക്ഷുബ്ധ പ്രവാഹത്തെക്കുറിച്ചുള്ള സമീകരണങ്ങൾ കൂടുതൽ സങ്കീർണങ്ങളാണ്. സാധാരണ ഒഴുക്കിന്റെ പ്രവേഗം വർധിക്കുമ്പോൾ അത് അസ്ഥിരമായി മാറുകയും ധാരാരേഖീയത്തിൽനിന്ന് വിക്ഷുബ്ധ അവസ്ഥയിലേക്കു വ്യതിയാനപ്പെടുകയും ചെയ്യുന്നു. ദ്രവകണങ്ങൾ വളരെ അനിയമിത പഥങ്ങളിലൂടെ ഒഴുകാൻ തുടങ്ങുകയും ചുഴികൾ (eddies) രൂപപ്പെടുകയും ചെയ്യും. ദ്രവം ധാരാരേഖീ പ്രവാഹത്തിൽനിന്ന് വിക്ഷുബ്ധ പ്രവാഹത്തിലേക്കു കടക്കുന്ന പ്രവേഗമൂല്യത്തെ ക്രാന്തിക പ്രവേഗം (critical velocity) എന്നു വിളിക്കുന്നു. ദ്രാവകങ്ങളുടെ കാര്യത്തിൽ രണ്ടിനം പ്രവാഹങ്ങളുടെയും പ്രധാന ലക്ഷണങ്ങൾ താഴെ കൊടുക്കുന്നു.

പൊതുവേ, ഒരു പ്രവാഹം ധാരാരേഖീയമാണോ വിക്ഷുബ്ധമാണോ എന്ന് അതിന്റെ റെയ്നോൾഡ്സ് നമ്പർ (Re) അടിസ്ഥാനമാക്കി നിർണയിക്കാനാകും. Re=ρLV/μഎന്ന സമീകരണം വഴി റെയ്നോൾഡ്സ് നമ്പർ കണ്ടുപിടിക്കാം. ഇവിടെ ρ സാന്ദ്രതയെയും L നീളത്തെയും (ജ്യാമിതീയവും ലാക്ഷണികവുമായ നീളം) V പ്രവേഗത്തെയും μ ശ്യാനതയുടെ ഗുണാങ്കത്തെയും (coefficient of viscosity) പ്രതിനിധാനം ചെയ്യുന്നു.

Re മാനങ്ങളില്ലാത്ത (dimensionless) ഒരു ശുദ്ധ സംഖ്യ ആണ്. Re യുടെ മൂല്യം കുറഞ്ഞിരുന്നാൽ പ്രവാഹം ധാരാരേഖീയവും, ക്രാന്തികമൂല്യം കടന്നുകഴിഞ്ഞാൽ (Re > Rec)അത് വിക്ഷുബ്ധവുമായി മാറുന്നു.ρ,L,μ എന്നിവ സ്ഥിരമായിരുന്നാൽ Re എന്നത് V യ്ക്ക് ആനുപാതികമായിമാത്രം മാറുന്നു എന്നു കാണാം. ഉരുണ്ടതും മിനുസമുള്ളതുമായ പൈപ്പുകളിലൂടെയുള്ള പ്രവാഹത്തിൽ Recയുടെ മൂല്യം ഏകദേശം 2,000 ആയിരിക്കും. ഇവിടെ L പൈപ്പിന്റെ വ്യാസത്തിനു തുല്യമായ നീളമാണ്. മറിച്ച്, പരന്ന പ്രതലത്തിനു മുകളിലൂടെയുള്ള പ്രവാഹത്തിൽ Rec ഏകദേശം 5,00,000 ആണ്. 

പ്രവാഹം ഏതു തരത്തിലുള്ളതായാലും ശ്യാനത മൂലം യാന്ത്രികോർജം താപോർജമായി രൂപാന്തരപ്പെടും. പൈപ്പുകളിലൂടെയും മറ്റു വാഹികകളിലൂടെയുമുള്ള പ്രവാഹവുമായി ബന്ധപ്പെട്ട പ്രശ്നങ്ങൾ നിർധാരണം ചെയ്യുമ്പോൾ ഈ പ്രക്രിയകൂടി പ്രത്യേകം പരിഗണിക്കേണ്ടതുണ്ട്. 

വിക്ഷുബ്ധത കഴിയുന്നത്ര കുറയ്ക്കത്തക്ക രീതിയിലാണ് വിമാനങ്ങളും മത്സരഓട്ടത്തിനുള്ള റേസിങ് കാറുകളും മറ്റും രൂപകല്പന ചെയ്യുന്നത്. എന്നാൽ വിക്ഷുബ്ധത അഭിലഷണീയമായിത്തീരുന്ന സന്ദർഭങ്ങളും നിത്യജീവിതത്തിലുണ്ട്. ഇംഗ്ലണ്ടിനടുത്തുകൂടി ഒഴുകുന്ന ഉഷ്ണജലപ്രവാഹമാണ് "ഗൾഫ് സ്ട്രീരീം". ഇതിലെ ജലത്തിന്റെ ഒഴുക്ക് തീർത്തും ധാരാരേഖീയം മാത്രമായിരുന്നുവെങ്കിൽ ഇംഗ്ലണ്ട് ഇന്നത്തേതിനെക്കാൾ കൂടുതൽ തണുത്ത പ്രദേശമായി മാറുമായിരുന്നു. ദ്രവകണങ്ങളുടെ കൂടിക്കലരൽ വർധിപ്പിച്ചുകൊണ്ട് ദ്രവ്യമാനം, സംവേഗം, ഊർജം എന്നിവയുടെ സ്ഥാനാന്തരണ നിരക്ക് കൂട്ടുന്നതിനും വിക്ഷുബ്ധത സഹായകമാകുന്നുണ്ട്. ഉദാഹരണമായി അടുക്കളയിൽ ഉപയോഗിക്കുന്ന മിക്സറിൽ (മിക്സി) ബ്ലേഡുകൾവഴി ജാറിനുള്ളിൽ വിക്ഷുബ്ധപ്രവാഹം ഉളവാക്കുകയാണു നാം ചെയ്യുന്നത്. മിക്സറിൽ മുട്ട ഏകസമാനമായി പതപ്പിച്ചെടുക്കാൻ കഴിയുന്നത് ഈ ഗുണവിശേഷത്താലാണ്.

ഓയ്ലർ സമീകരണങ്ങളുടെ (Euler equations) നിർധാരണങ്ങളാണ് ദ്രവ ബലതന്ത്രത്തിൽ കൂടുതലായും ഉപയോഗിക്കുന്നത്. വിക്ഷുബ്ധപ്രവാഹങ്ങളുടെ കാര്യത്തിൽ, പ്രത്യേകിച്ചും റെയ്നോൾഡ്സ് സംഖ്യ വളരെ കൂടിയിരിക്കുമ്പോൾ, ഗണിതനിർധാരണം സങ്കീർണവും അസാധുവുമായിത്തീരും. അതിവേഗ കമ്പ്യൂട്ടറുകളുടെ സഹായത്തോടെയുള്ള മാതൃകാപഠനങ്ങൾ (Simulation studies) ആണ് ഇത്തരം സാഹചര്യങ്ങളിൽ പ്രയോജനപ്പെടുത്തുന്നത്. പൈപ്പുകൾ, പമ്പുകൾ, ഡാമുകൾ, ടർബൈനുകൾ, താപപ്രക്രിയാ പ്ലാന്റുകൾ എന്നിവിടങ്ങളിലെ പ്രവാഹങ്ങൾ; അന്തരീക്ഷത്തിലെയും സമുദ്രത്തിലെയും പ്രവാഹങ്ങൾ; എയർക്രാഫ്റ്റ്, സ്പേയ്സ് ക്രാഫ്റ്റ് എന്നിവയുടെ ഫ്ലൈറ്റുകൾ; പ്ലാസ്മാ പ്രവാഹങ്ങൾ എന്നിവയെ വിശദീകരിക്കാൻ ഈ സമീകരണങ്ങൾ പ്രയോജനപ്പെടുത്തുന്നു. കൂടാതെ ചലനാവസ്ഥയിലുള്ള ഓട്ടോമൊബൈലുകൾ, കപ്പലുകൾ, തീവണ്ടികൾ എന്നിവയ്ക്കും സ്ഥിരമായി നിൽക്കുന്ന പാലങ്ങൾ, കെട്ടിടങ്ങൾ എന്നിവയ്ക്കും ചുറ്റുമുള്ള ദ്രവപ്രവാഹം കണക്കുകൂട്ടാനും ഇതേ സമീകരണങ്ങൾ തന്നെയാണ് ഉപയോഗപ്പെടുത്തുന്നത്. 


</doc>
<doc id="198537" url="https://ml.wikipedia.org/wiki?curid=198537" title="വധശിക്ഷ വിവിധ രാജ്യങ്ങളിൽ">
വധശിക്ഷ വിവിധ രാജ്യങ്ങളിൽ

ലോകരാജ്യങ്ങളിൽ വധശിക്ഷയുടെ ചരിത്രപരവും നിലവിലുള്ളതുമായ ഉപയോഗത്തിന്റെ സ്ഥിതിവിവരക്കണക്കാണ് ഈ താളിൽ ഉൾക്കൊള്ളിച്ചിട്ടുള്ളത്. വധശിക്ഷ അവസാനം നടപ്പിലാക്കിയ തീയതികൾ; വധശിക്ഷ നിർത്തലാക്കുന്നതു സംബന്ധിച്ച അന്താരാഷ്ട്ര ഉടമ്പടികൾ; വധശിക്ഷയെപ്പറ്റി ലോകത്ത് നിലവിലുള്ള വിവിധ നിയമങ്ങൾ; വധശിക്ഷ ലഭിക്കാവുന്ന കുറ്റങ്ങൾ മുതലായ വിവരങ്ങളും ചേർത്തിട്ടുണ്ട്. വധശിക്ഷയുടെ ഉപയോഗത്തെ അടിസ്ഥാനമാക്കി ലോകരാജ്യങ്ങളെ തരം തിരിക്കുന്ന രീതിയും, ഭൂഖണ്ഡങ്ങൾ അടിസ്ഥാനമാക്കിയുള്ള പട്ടികകളും മറ്റും ഉൾക്കൊള്ളിക്കപ്പെട്ടിട്ടുണ്ട്.

ലോകത്തിന്റെ എല്ലാ ഭാഗങ്ങളിലും ഒരിക്കലല്ലെങ്കിൽ മറ്റൊരിക്കൽ വധശിക്ഷ നിലവിലിരുന്നിട്ടുണ്ട്. കഴിഞ്ഞ കുറേ പതിറ്റാണ്ടുകളായി പല ലോകരാജ്യങ്ങളും വധശിക്ഷ ഉപേക്ഷിച്ചിട്ടുണ്ട്. വധശിക്ഷയുടെ ഉപയോഗം താഴെക്കൊടുത്തിരിക്കുന്ന നാലു പ്രധാന വിഭാഗങ്ങളായി വർഗീകരിക്കപ്പെട്ടിട്ടുണ്ട്. ഐക്യരാഷ്ട്രസഭയുടെ അംഗത്വമോ നിരീക്ഷകപദവിയോ ഉള്ള 194 സ്വതന്ത്ര രാജ്യങ്ങളിൽ:


ഈ വിവരങ്ങൾ 2012 ജനുവരിയിൽ ലഭ്യമായ കണക്കുകൾ വച്ച് കൃത്യമാണ്. 2012 ജനുവരിയിൽ മംഗോളിയൻ പാർലമെന്റ് പൊതുവും രാഷ്ട്രീയവുമായ അവകാശങ്ങളെക്കുറിച്ചുള്ള അന്താരാഷ്ട്ര ഉടമ്പടിയിൽ ഒപ്പുവച്ചതാണ് ഇക്കാര്യത്തിൽ ഏറ്റവും പുതിയ സംഭവവികാസം.


താഴെക്കൊടുത്തിരിക്കുന്ന ഭൂഖണ്ഡങ്ങളുടെ കണക്കുകാണിക്കുന്ന പട്ടികകളിൽ സ്വന്തം പ്രവിശ്യകളുടെ മേൽ നിയന്ത്രണമുണ്ടെങ്കിലും ലോകരാജ്യങ്ങളാൽ പരക്കെ അംഗീകരിക്കപ്പെട്ടിട്ടില്ലാത്ത പത്ത് രാജ്യങ്ങളുടെ കണക്കും ഉൾപ്പെടുത്തിയിട്ടുണ്ട് (മുകളിൽ കൊടുത്ത രാജ്യങ്ങളുടെ പട്ടികയിൽ ഈ രാജ്യങ്ങൾ പെടുന്നില്ലെന്നതു ശ്രദ്ധിക്കുക). ഇവയിൽ മൂന്നു രാജ്യങ്ങൾ വധശിക്ഷ നിയമത്തിലും പ്രയോഗത്തിലും നിലനിർത്തിയിട്ടുണ്ട് (പാലസ്തീനിയൻ അതോറിറ്റി, സൊമാലിലാന്റ്, തായ്‌വാൻ). രണ്ടു രാജ്യങ്ങൾ (കൊസോവോ, സഹ്രാവി റിപ്പബ്ലിക്ക് എന്നിവ) വധശിക്ഷ നിർത്തലാക്കിയിട്ടുണ്ട്. മറ്റു രാജ്യങ്ങൾ സ്വാതന്ത്ര്യം കിട്ടിയ ശേഷം വധശിക്ഷ ഉപയോഗിച്ചിട്ടില്ലാത്തതുകൊണ്ട് പ്രവൃത്തിയിൽ വധശിക്ഷ നടപ്പാക്കാത്ത രാജ്യങ്ങളായി കണക്കാക്കാവുന്നതാണ് (അബ്ഘാസിയ, വടക്കൻ സൈപ്രസ്, നഗോർണോ കാറബാക്ക്, ദക്ഷിണ ഒസ്സേഷ്യ, ട്രാൻസിറ്റാനിയ എന്നിവയാണ് ഈ രാജ്യങ്ങൾ).

ആഫ്രിക്കയിലെ ഐക്യരാഷ്ട്രസഭയിൽ അംഗങ്ങളായുള്ള 54 സ്വതന്ത്രരാജ്യങ്ങളിൽ:


പരിമിതമായ അംഗീകാരം മാത്രമുള്ളതിനാൽ മേൽപ്പറഞ്ഞ കണക്കുകളിൽ ഉൾപ്പെടുത്താത്ത രാജ്യങ്ങളിൽ സൊമാലിലാന്റ് വധശിക്ഷ നിലനിർത്തുകയും നടപ്പാക്കുകയും ചെയ്യുന്ന രാജ്യമാണ്. സഹ്രാവി റിപ്പബ്ലിക്ക് വധശിക്ഷ നിർത്തലാക്കിയിട്ടുണ്ട്.

2011-ൽ ഗാബോൺ വധശിക്ഷ നിർത്തലാക്കിയതുവരെയുള്ള കാര്യങ്ങൾ ഈ പട്ടികയിൽ ഉൾപ്പെടുത്തപ്പെട്ടിട്ടുണ്ട്.


2010-ൽ ആഫ്രിക്കയിൽ നടന്ന വധശിക്ഷകൾ: ലിബിയ (18+), സൊമാലിയ (8+), സുഡാൻ (6+), ഈജിപ്റ്റ് (4), ഇക്വറ്റോറിയൽ ഗിനി (4), ബോട്സ്വാന (1) <br>
2011-ൽ ആഫ്രിക്കയിൽ നടന്ന വധശിക്ഷകൾ: സുഡാൻ (7+), സൊമാലിയ (6), ദക്ഷിണ സുഡാൻ (5+), ഈജിപ്റ്റ് (1+)

"കുറിപ്പ്: പട്ടികകൾ അക്ഷരമാലാക്രമത്തിലോ കാലക്രമത്തിലോ ഐകൺ ഉപയോഗിച്ച് മാറ്റാവുന്നതാണ്."

വടക്കേ അമേരിക്കയിലും തെക്കേ അമേരിക്കയിലുമായി ഐക്യരാഷ്ട്രസഭയിൽ അംഗങ്ങളായ 35 സ്വതന്ത്ര രാജ്യങ്ങളുള്ളതിൽ:


2010-ൽ ഗ്വാട്ടിമാലയും ബഹാമാസും പ്രായോഗികമായി വധശിക്ഷ നടപ്പിലാക്കാത്ത രാജ്യങ്ങളുടെ ഗണത്തിലെത്തിയതാണ് ഈ പട്ടികയിൽ അവസാനത്തെ മാറ്റം.


2010-ൽ ഭൂഖണ്ഡത്തിൽ നടന്ന വധശിക്ഷകൾ : അമേരിക്കൻ ഐക്യനാടുകൾ (46). <br>
2011-ൽ ഭൂഖണ്ഡത്തിൽ നടന്ന വധശിക്ഷകൾ: അമേരിക്കൻ ഐക്യനാടുകൾ (43)

"കുറിപ്പ്: പട്ടികകൾ അക്ഷരമാലാക്രമത്തിലോ കാലക്രമത്തിലോ ഐകൺ ഉപയോഗിച്ച് മാറ്റാവുന്നതാണ്."

ഐക്യരാഷ്ട്രസഭയിൽ അംഗങ്ങളായ ഏഷ്യാപെസഫിക് മേഖലയിലെ 56 സ്വതന്ത്ര രാജ്യങ്ങളിൽ:


പരിമിതമായ അംഗീകാരം മാത്രമുള്ള രണ്ട് ഏഷ്യൻ രാജ്യങ്ങളായ തായ് വാനും പാലസ്തീനിയൽ അതോറിറ്റിയും വധശിക്ഷ നിയമത്തിലും പ്രയോഗത്തിലും നിലനിർത്തിയിട്ടുള്ളവയാണ്.

മുകളിൽ കൊടുത്ത വിവരണത്തിൽ 2012-ൽ മംഗോളിയ വധശിക്ഷ നിർത്തലാക്കിയതുവരെയുള്ള വിവരങ്ങൾ ഉൾപ്പെടുത്തിയിട്ടുണ്ട്.


2010 ൽ ഏഷ്യയിൽ നടന്ന വധശിക്ഷകൾ: ചൈന (2000+), ഇറാൻ (252+), വടക്കൻ കൊറിയ (60+), യമൻ (53+), സൗദി അറേബ്യ (27+), സിറിയ (17+), ബംഗ്ലാദേശ് (9+), പാലസ്തീനിയൻ അതോറിറ്റി (5), തായ്വാൻ (ROC) (4), ജപ്പാൻ (2), ഇറാക്ക് (1+), സിങ്കപ്പൂർ (1+), മലേഷ്യ (1+), വിയറ്റ്നാം (5+), ബഹറൈൻ (1).

2011ൽ ഏഷ്യയിൽ നടന്ന വധശിക്ഷകൾ: ചൈന (2000+), ഇറാൻ (360+), സൗദി അറേബ്യ (82+), ഇറാക്ക് (68+), യമൻ (41+), വടക്കൻ കൊറിയ (30+), ബംഗ്ലാദേശ് (5+), വിയറ്റ്നാം (5+) പാലസ്തീനിയൻ അതോറിറ്റി (5), തായ്വാൻ (5), അഫ്ഗാനിസ്ഥാൻ (2), മലേഷ്യ (1+), സിറിയ (1+), യുണൈറ്റഡ് അറബ് എമിറേറ്റ്സ് (1).

"കുറിപ്പ്: പട്ടികകൾ അക്ഷരമാലാക്രമത്തിലോ കാലക്രമത്തിലോ ഐകൺ ഉപയോഗിച്ച് മാറ്റാവുന്നതാണ്."

ഐക്യരാഷ്ട്രസഭയിൽ അംഗങ്ങളോ നിരീക്ഷകരോ ആയ യൂറോപ്പിലെ 56 സ്വതന്ത്ര രാജ്യങ്ങളിൽ:


മേൽപ്പറഞ്ഞ കണക്കിൽ പെടാത്ത 6 (പരിമിതമായ അംഗീകാരം മാത്രമുള്ള) രാജ്യങ്ങളുണ്ട്. ഇതിൽ കൊസോവോ വധശിക്ഷ നിർത്തലാക്കിയിട്ടുണ്ട്. മറ്റ് രാജ്യങ്ങൾ (അബ്ഘാസിയ, നോർതേൺ സൈപ്രസ്, നഗോർണോ-കാരബാക്ക്, സൗത്ത് ഒസ്സേഷ്യ, ട്രാൻസിറ്റാനിയ എന്നിവ) സാധാരണ കുറ്റങ്ങൾക്ക് വധശിക്ഷ നൽകാവുന്ന നിയമങ്ങൾ നിലനിർത്തിയിട്ടുണ്ടെങ്കിലും കഴിഞ്ഞ പത്തു വർഷമായി വധശിക്ഷ നടപ്പാക്കാതിരിക്കുകയോ, വധശിക്ഷ നടപ്പാക്കാതിരിക്കാനുള്ള ഒരു നയം സ്വീകരിക്കുകയോ ചെയ്തിട്ടുള്ളവയാണ്.

2012-ൽ ലാത്വിയ വധശിക്ഷ പൂർണമായും നിർത്തലാക്കിയതാണ് ഈ പട്ടികയിൽ ഏറ്റവും പുതിയ വിവരം.


2010- ൽ യൂറോപ്പിൽ നടന്ന വധശിക്ഷകൾ : ബെലാറൂസ് (2). <br>
2011-ൽ യൂറോപ്പിൽ നടന്ന വധശിക്ഷകൾ: ബെലാറൂസ് (2)

"കുറിപ്പ്: പട്ടികകൾ അക്ഷരമാലാക്രമത്തിലോ കാലക്രമത്തിലോ ഐകൺ ഉപയോഗിച്ച് മാറ്റാവുന്നതാണ്."

ഐക്യരാഷ്ട്രസഭയിലെ അംഗങ്ങളായതോ നിരീക്ഷകപദവിയുള്ളതോ ആയ വധശിക്ഷ ഉപേക്ഷിച്ചിട്ടുള്ള 97 സ്വതന്ത്ര രാജ്യങ്ങളുടെ പട്ടികയാണ് താഴെക്കൊടുത്തിരിക്കുന്നത്. വെനസ്വേല 1863-ൽ വധശിക്ഷ നിർത്തലാക്കിയ ശേഷമുള്ള 100 വർഷങ്ങളിൽ 10 രാജ്യത്തൾക്കേ തുടർച്ചയായി വധശിക്ഷ ഉപേക്ഷിക്കാൻ സാധിച്ചുള്ളൂ. മറ്റു പല രാജ്യങ്ങളും വധശിക്ഷ നിർത്തലാക്കിയെങ്കിലും അവിടങ്ങളിൽ വധശിക്ഷ തിരിച്ചുവരവ് നടത്തുകയായിരുന്നു. 1960-നു ശേഷം വധശിക്ഷ ഉപേക്ഷിക്കുന്നതിനോട് ലോകമാസകലം അനുഭാവപൂർണമായുള്ള സമീപനം ഉടലെടുത്തുവരുന്നുണ്ട്. 1960-കളിൽ 4 രാജ്യങ്ങൾ വധശിക്ഷ നിർത്തലാക്കി. അതുവരെയുള്ള കണക്കു വച്ചു നോക്കിയാൽ ഇതൊരു റിക്കോർഡാണ്. 1970-കളിൽ 10 രാജ്യങ്ങൾ വധശിക്ഷ നിർത്തലാക്കിയതോടെ ഈ ദിശയിൽ ഒരു മുന്നേറ്റം ദൃശ്യമായിത്തുടങ്ങി. 1980-കളിൽ 9 രാജ്യങ്ങൾ കൂടി വധശിക്ഷ നിർത്തലാക്കി. 1989-ൽ പല രാജ്യങ്ങളിലും കമ്യൂണിസം നശിച്ചതോടെ വധശിക്ഷ നിർത്തലാക്കുന്നതിൽ ഒരു വൻ മുന്നേറ്റം ദൃശ്യമായിത്തുടങ്ങി. 34 രാജ്യങ്ങളാണ് 1990-കളിൽ വധശിക്ഷ ഉപേക്ഷിച്ചത്. 1990-ൽ 8 രാജ്യങ്ങളും 1998-ൽ 7 രാജ്യങ്ങളും വധശിക്ഷ നിർത്തലാക്കിയത് ശ്രദ്ധേയമായിരുന്നു. ഇരുപത്തൊന്നാം നൂറ്റാണ്ടിന്റെ ആദ്യദശകത്തിൽ 26 രാജ്യങ്ങളാണ് വധശിക്ഷ ഉപേക്ഷിച്ചത്. 1985-നു ശേഷം രണ്ടു വർഷങ്ങളിലേ ഒരു രാജ്യവും മരണശിക്ഷ ഉപേക്ഷിക്കാതിരുന്നിട്ടുള്ളൂ (1988-ഉം 2003-ഉം).

കുറിപ്പ്: ഒരു രാജ്യം വധശിക്ഷ ഉപേക്ഷിക്കുകയും പുരസ്ഥാപിക്കുകയും വീണ്ടും ഉപേക്ഷിക്കുകയും ചെയ്ത സാഹചര്യങ്ങളിൽ (ഉദാ: ഫിലിപ്പീൻസ്, സ്വിറ്റ്സർലാന്റ്, പോർച്ചുഗൽ) അവസാനം വധശിക്ഷ നിർത്തലാക്കിയ തീയതി മാത്രമേ ഉൾപ്പെടുത്തിയിട്ടുള്ളൂ. വധശിക്ഷ നിർത്തലാക്കിയെങ്കിലും പുനസ്ഥാപിക്കപ്പെട്ട രാജ്യങ്ങൾ (ഉദാ: ലൈബീരിയ) പട്ടികയിൽ ഉൾപ്പെടുത്തിയിട്ടില്ല. പരിമിതമായ അംഗീകാരം മാത്രമുള്ള പത്തു രാജ്യങ്ങളെ ഇക്കൂട്ടത്തിൽ ഉൾപ്പെടുത്തിയിട്ടില്ല. മുകളിൽ കൊടുത്തിട്ടുള്ള ഭൂഖണ്ഡങ്ങളുടെ പട്ടികകളിൽ ഇത്തരം രാജ്യങ്ങളെ ഉൾപ്പെടുത്തിയിട്ടുണ്ടെങ്കിലും സ്ഥിതിവിവരക്കണക്കുകൾ (ശതമാനക്കണക്കുകൾ) പറഞ്ഞിട്ടുള്ള സ്ഥലങ്ങളിൽ ഈ രാജ്യങ്ങളെ കണക്കിലെടുത്തിട്ടില്ലെന്നത് ശ്രദ്ധിക്കുക. അധിനിവേശപ്രദേശങ്ങൾ അധിനിവേശരാജ്യത്തിന്റെ നിയമവ്യവസ്ഥയുടെ ഭാഗമായാണ് പട്ടികയിൽ കണക്കാക്കിയിട്ടുള്ളത്. ബ്രിട്ടന്റെയും, ന്യൂസിലാന്റിന്റെയും, നെതർലാന്റ്സിന്റെയും വധശിക്ഷ നിർത്തലാക്കുന്ന നാളുകൾ വളരെ താമസിച്ചു വരാൻ കാരണം ഇതാണ് (ജേഴ്സി (ബ്രിട്ടൺ), കുക്ക് ദ്വീപ് (ന്യൂസിലന്റ്), നെതർലാന്റ്സ് ആന്റിലിസ് എന്ന പ്രദേശങ്ങൾ അധിനിവേശരാജ്യത്തിൽ വധശിക്ഷ നിർത്തിയശേഷം വളരെക്കഴിഞ്ഞാണ് സ്വന്തം നിയമവ്യവസ്ഥയിൽ മാറ്റം വരുത്തി മരണശിക്ഷ ഉപേക്ഷിച്ചത്). ഇപ്പോൾ നിലവിലില്ലാത്ത കിഴക്കൻ ജർമനി (1987-ൽ വധശിക്ഷ നിർത്തലാക്കിയെങ്കിലും 1990-ൽ രാജ്യം ഇല്ലാതായി) പോലുള്ള രാജ്യങ്ങളെ പട്ടികയിൽ ഉൾപ്പെടുത്തിയിട്ടില്ല. മുകളിൽ കൊടുത്തിട്ടുള്ള പട്ടികകളിലെ അവലംബങ്ങൾ താഴെക്കാണുന്ന പട്ടികയിൽ ആവർത്തിച്ചിട്ടില്ല.



</doc>
<doc id="198557" url="https://ml.wikipedia.org/wiki?curid=198557" title="കല്ലുമ്മക്കായ">
കല്ലുമ്മക്കായ

കടലിൽ പാറകെട്ടുകളിൽ ഒട്ടിപ്പിടിച്ചു വളരുന്ന കടൽ ജീവിയാണ് കല്ലുമ്മക്കായ/ കടുക്ക അഥവാ ഞവുണിക്ക. കക്കയുടെ വർഗത്തിലുള്ള കട്ടിയുള്ള പുറംതോടുള്ള മത്സ്യം (shell fish). കക്ക പോലെ തന്നെ ഇതും ഭക്ഷ്യയോഗ്യമായ ഒരു ജീവിയാണ്. ഇതിന്റെ തോടിന് പൊതുവെ നീല, പച്ചയും കറുപ്പും കലർന്ന നിറമാണ്. കേരളത്തിലെ മലബാർ തീരത്തു കൂടുതലായി കാണപ്പെടുന്നു. ഇന്ന് കേരളത്തിന്റെ തീരപ്രദേശത്ത് ഒട്ടുമിക്ക സ്ഥലങ്ങളിലും കല്ലുമ്മക്കായ കൃഷി ചെയ്തു വരുന്നുണ്ട്. മൈടിളിടെ (Mytilidae) എന്ന ജൈവ കുടുംബത്തിലെ അംഗമാണ് ഇവ. ഇതിൽ ഏകദേശം 32 അംഗങ്ങൾ ഉണ്ട്. 

മലബാറിൽ കല്ലുമ്മക്കായയ്ക്ക് കടുക്ക എന്നും പേരുണ്ട്. കോഴിക്കോട് ജില്ലയിൽ പയ്യോളിക്കും, തിക്കോടിക്കും ഇടയ്ക്ക് നാലഞ്ചു കിലോമീറ്റർ പടിഞ്ഞാറ് കടലിൽ സ്ഥിതി ചെയ്യുന്ന വെള്ളിയാൻകല്ലിലും അനുബന്ധ പാറകളിലും പണ്ട് ഇവ ധാരാളമായി വളർന്നിരുന്നു. ഇക്കാലത്ത് (ക്രിസ്ത്വബ്ദം 2013) പരിസ്ഥിതി ആഘാതവും കടൽജല മലിനീകരണവും കൊണ്ടാവാം വിളവു വളരെ കുറവാണ് . അതുപോലെ പണ്ടുള്ളത്ര രുചിയുണ്ടോ എന്നു സംശയം. ഇവിടെക്കൂടാതെ വടക്കേ മലബാറിൽ കണ്ണൂരും മംഗലാപുരത്തും ഇവ വളരുന്നുണ്ട്. കേരളത്തിൽ മിക്ക ജില്ലകളിലും വളരുന്നു.

കടലിലെ മലിനീകരണത്തെ ചെറുക്കുവാൻ സഹായിക്കുന്നവയാണ് കല്ലുമ്മക്കായകളെന്നു പഠനങ്ങൾ തെളിയിക്കുന്നു. കടലിൽ അടിയുന്ന സൂക്ഷ്മ പ്ലാസ്റ്റിക്കുകളും കീടനാശിനിയും മറ്റ് മാലിന്യവുമൊക്കെ ജൈവ സൂചകങ്ങളായ കല്ലുമ്മക്കായ അകത്താക്കുന്നുണ്ട്. ഇവയൊക്കെ അകത്താക്കിയ ശേഷം ബാക്കി വരുന്ന ജലം ശുദ്ധീകരിച്ചു പുറത്തേക്ക് വിടുന്നു. ഒരു ദിവസം ഇങ്ങനെ 25 ലിറ്റർ വെള്ളം ശുദ്ധീകരിക്കാൻ ഓരോ കല്ലുമ്മകായക്കും കഴിവുണ്ട്. വെള്ളത്തിലെ മാലിന്യങ്ങൾ അകത്താക്കുന്ന ഇവയുടെ ശരീരത്തിൽ രാസമാലിന്യങ്ങളും മറ്റും ഉണ്ടാകാറുണ്ട്. അതിനാൽ ഇവയെ ഭക്ഷിക്കുന്നത് സൂക്ഷിച്ചു വേണമെന്ന് വിദഗ്ദ്ധർ മുന്നറിയിപ്പ് നൽകുന്നു. ജലത്തിലെ മലിനീകരണത്തിന്റെ തോത് അറിയുവാൻ കല്ലുമ്മക്കായകളെ പരിശോധിച്ചാൽ മതിയാകും എന്ന്‌ ഗവേഷകർ ചൂണ്ടിക്കാട്ടുന്നു. 
ഭക്ഷണത്തിനായി പൊതുവേ മൂന്നിനം കല്ലുമ്മക്കായകളാണ് ഉപയോഗിക്കാറുള്ളത്. പച്ച പുറം തോടുള്ളത് (Green Mussels, ശാസ്ത്രീയനാമം - "Perna viridis"), തവിട്ടുനിറമുള്ള പുറം തോടുള്ളത് (Brown Mussels, ശാസ്ത്രീയനാമം -"Perna indica"), 
നീല പുറംതോടുള്ളത് (Blue Mussels, ശാസ്ത്രീയനാമം -"Mytilus edulis") എന്നിവയാണവ.

കല്ലുമ്മേക്കായ ലോകത്തിന്റെ പലസ്ഥലങ്ങളിലായി കാണപ്പെടുന്നു. പാറക്കെട്ടുകളിലും, പരുത്ത പ്രതലത്തിലും മറ്റും പുറംതോടിന്റെ അടിഭാഗത്തുള്ള നാരുപോലെയുള്ള വസ്തു കൊണ്ട് ഒട്ടിപിടിച്ചു കിടക്കുന്നു. കല്ലുമ്മേക്കായയുടെ അടിഭാഗത്തുള്ള ബ്യ്സ്സൽ (byssal) എന്ന ഗ്രന്ഥി ഉത്പാദിപ്പിക്കുന്നതാണ് ഈ നാരുകൾ. 

ത്രികോണ ആകൃതിയും എന്നാൽ ഒരു വശം വളഞതുമായ പുറംതോടാണ് കല്ലുമ്മേക്കായക്കുള്ളത്. ഇത് മിനുസമായതും വളരെ മനോഹരമായ നേർത്ത വരകളോടു കൂടിയതുമാണ്. വെള്ളത്തിന്റെ ഏറ്റകുറച്ചിൽ അനുസരിച്ച് ഒരു സ്ഥലത്ത് നിന്ന് മറ്റൊരു സ്ഥലത്തേക്ക് ചലിക്കാനുള്ള കഴിവ് ഇതിനുണ്ട്. 

കല്ലുമ്മേക്കായയിൽ ആൺ പെൺ വർഗ്ഗങ്ങൾ ഉണ്ട്. പുരുഷബീജം, അണ്ഡം ഇവ പ്രായമായി കഴിഞ്ഞാൽ അത് ബീജസംയോഗത്തിനായി വെള്ളത്തിലേക്ക് സ്രവിക്കുന്നു. പതിനായിരക്കണക്കിനു പുരുഷബീജം, അണ്ഡം ഉണ്ടെങ്കിലും അവയിൽ 1% മാത്രമേ പ്രായപൂർത്തിയായ കല്ലുമ്മേക്കായ ആവാറുള്ളൂ. 

കല്ലുമ്മേക്കായ ലോകമെമ്പാടും ഭക്ഷണമായി ഉപയോഗിച്ചുവരുന്നു. ഇതിൽ ധാരാളം കാൽഷ്യം അടങ്ങിയിട്ടുണ്ട്. കല്ലുമ്മേക്കായ നിറച്ചത് (അരി ഉപയോഗിച്ചുള്ളത്) മലബാർ പ്രദേശത്ത് വളരെ പ്രസിദ്ധമാൺ. അമിതമായ ഉപയോഗം കാരണം ഇന്ന് കല്ലുമ്മേക്കായയുടെ അളവ് കടലിൽ കുറഞ്ഞു വരികയാണ്‌.


</doc>
<doc id="198562" url="https://ml.wikipedia.org/wiki?curid=198562" title="സോമർസെറ്റ് മോം">
സോമർസെറ്റ് മോം

നോവലിസ്റ്റ്, നാടകകൃത്ത്, നിരൂപകൻ എന്നീ നിലകളിൽ പ്രശസ്തനായിരുന്നു വില്യം സോമർസെറ്റ് മോം (William Somerset Maugham) (25 January 1874 – 16 December 1965). പത്തൊമ്പതാം നൂറ്റാണ്ടിലെ ഇംഗ്ലീഷ് ഭാഷയിലെ ഏറ്റവും ജനപ്രീതിയാർജിച്ച എഴുത്തുകാരിൽ ഒരാളായിരുന്നു മോം. 1930-കളിൽ ഏറ്റവും കൂടുതൽ പ്രതിഫലം വാങ്ങുന്ന എഴുത്തുകാരനും ഇദ്ദേഹമായിരുന്നു.

സോമർസെറ്റ് മോം ജനിച്ചത് ഫ്രാൻസിലാണ്. അഭിഭാഷകനായിരുന്ന ഇദ്ദേഹത്തിന്റെ പിതാവ് റോബർട്ട് ഓമണ്ട് മോം പാരിസിലെ ബ്രിട്ടീഷ് എംബസ്സിയിലെ ഉദ്യോഗസ്ഥനായിരുന്നു. ഇദ്ദേഹത്തിനു എട്ടു വയസ്സ് ഉള്ളപ്പോൾ മാതാവ് ഈഡിത് മരിച്ചു. ഇത് സോമർസെറ്റ് മോമിനെ മാനസികമായി വല്ലാതെ ബാധിച്ചു. രണ്ടു വർഷം കഴിഞ്ഞു പിതാവ് റോബർട്ട് മോമും മരണമടഞ്ഞു. പിന്നെ സോമർസെറ്റ് വളർന്നത് പിതൃസഹോദരൻ ഹെൻറി മക്‌ഡോണാൾഡ് മോമിന്റെ സംരക്ഷണയിലായിരുന്നു. ഹെൻറി മക്‌ഡോണാൾഡ് ഇംഗ്ലണ്ടിലെ കെന്റ് കൗണ്ടിയിലെ വിറ്റ്സ്റ്റേബിൾ പട്ടണത്തിലെ ഒരു ആംഗ്ലിക്കൻ പള്ളിയിലെ വികാരിയായിരുന്നു. ഹെൻറി മക്‌ഡോണാൾഡ്, സോമർസെറ്റിനെ അടുത്ത് കാന്റർബറി പട്ടണത്തിലെ കിംഗ്സ് സ്കൂളിൽ പഠിക്കാൻ ചേർത്തു. ഫ്രാൻസിൽ വളർന്നത് കൊണ്ട് സോമർസെറ്റിന് ഇംഗ്ലീഷ് സംസാരിക്കാൻ അത്ര വശമില്ലായിരുന്നു. കൂടുതൽ അറിയാവുന്നത് ഫ്രഞ്ച് ആയിരുന്നു. കൂടാതെ ഉയരവും നന്നെ കുറവായിരുന്നു. ഇതു കാരണം സോമർസെറ്റ് സ്കൂളിൽ വച്ച് മറ്റു കുട്ടികളുടെ നിർദയമായ കളിയാക്കലിനു ഇരയായി. ഇത് പലപ്പോഴും മോമിനെ മാനസികമായി തളർത്തിയിരുന്നു. കടുത്ത മാനസിക സമ്മർദ്ദം ഉള്ള സമയങ്ങളിൽ മോമിന് വിക്ക് ഉണ്ടാവുക പതിവായി.

സോമർസെറ്റ് മോമിനു പതിനാറു വയസ്സ് ഉള്ളപ്പോൾ അദ്ദേഹം ജർമനിയിലെ ഹൈഡൽബർഗ് യൂണിവേഴ്സിറ്റിയിൽ ഒരു വർഷം സാഹിത്യം പഠിക്കാൻ ചേർന്നു. അവിടെവച്ച് അദ്ദേഹം തന്റെ ആദ്യത്തെ പുസ്തകം എഴുതി. അത് സുപ്രസിദ്ധ കമ്പോസർ ജാകൊമോ മെയർബീറിന്റെ (Giacomo Meyerbeer) ജീവചരിത്രമായിരുന്നു. തിരിച്ച് ഇംഗ്ലണ്ടിൽ വന്നതിനു ശേഷം ഒരു സ്ഥാപനത്തിൽ അക്കൗണ്ടന്റായി ജോലി ചെയ്തു. അദ്ദേഹത്തിനു ആ ജോലിയുമായി പൊരുത്തപ്പെട്ടുപോവാൻ ബുദ്ധിമുട്ടായത് കൊണ്ട് അതുപേക്ഷിച്ചു തിരിച്ചു വിറ്റ്സ്റ്റേബിളിൽ വന്നു. ഒടുവിൽ കുറച്ച് കൂടിയാലോചനകൾക്ക് ശേഷം വളർത്തഛൻ മോമിനെ വൈദ്യപഠനത്തിനയക്കാൻ തീരുമാനിച്ചു. അങ്ങനെ മോം ലണ്ടനിലെ സെന്റ് തോമസ് ഹോസ്പിറ്റലിൽ മെഡിസിനു പഠിക്കാൻ ചേർന്നു. ഇതിനിടയിലും മോം എഴുത്ത് തുടർന്നു കൊണ്ടിരുന്നു.

ഹോസ്പിറ്റലിൽ ഇന്റേൺ ആയി സേവനമനുഷ്ടിച്ച കാലം അമൂല്യമായ ജീവിതാനുഭവ സമ്പത്ത് ഉണ്ടാക്കാൻ സഹായിച്ച്തായി മോം പിൽക്കാലത്ത് പറയുകയുണ്ടായി. പലതരം ആൾക്കാരുമായി ഇടപഴകാനും, അവരുടെ ജീവിതത്തിലെ നിർണ്ണായക നിമിഷങ്ങളിൽ പങ്കു ചേരാനും ഉള്ള അവസരം ആശുപത്രി ജോലിയിൽ നിന്നുണ്ടായി. മോം ഈ അനുഭവത്തെ ഇങ്ങനെ വിവരിച്ചു "ഞാൻ മനുഷ്യർ മനുഷ്യർ മരിക്കുന്നത് കണ്ടു, അവർ മരണത്തെ എങ്ങനെ നേരിട്ടു എന്നു കണ്ടു, വേദന താങ്ങുന്നത് കണ്ടു, ഭീതിയും, പ്രത്യാശയും, ആശ്വാസവും കണ്ടു". 1897-ൽ മോം തന്റെ രണ്ടാമത്തെ പുസ്തകമായ "ലിസാ ഒഫ് ലാംബെത്" എന്ന നോവൽ എഴുതി. ലിസ എന്ന പതിനെട്ടുകാരി തൊഴിലാളി യുവതിക്ക് ഒൻപത് കുട്ടികളുടെ അച്ഛനായ നാല്പത് വയസ്സുകാരനോട് തോന്നുന്ന ആകർഷണവും, ഈ നിഷിദ്ധ ബന്ധത്തിന്റെ പ്രത്യാഘാതങ്ങളും ഇഴചേർന്ന ഈ കഥ ഒരു വൻ വിജയമായിരുന്നു. ഈ പുസ്തകത്തിന്റെ ആദ്യത്തെ പ്രിന്റ് ആഴ്ചകൾക്കകം വിറ്റ് തീർന്നു. ലിസ ഒഫ് ലാംബെത്തിന്റെ വിജയത്തോടെ മോം മെഡിക്കൽ പ്രാക്റ്റീസ് ഉപേക്ഷിച്ചു മുഴുവൻ സമയവും എഴുത്തിലേക്ക് തിരിഞ്ഞു.

മോമിന്റെ അടുത്ത പത്തു കൃതികളും ലിസ ഒഫ് ലാംബെത്തിന്റെ അത്ര വിജയം നേടിയില്ല. അതിനു ശേഷം 1907-ൽ ഇറങ്ങിയ "ലേഡി ഫ്രെഡറിക്" എന്ന നാടകം വൻ വിജയമായിരുന്നു. അതോടെ മോം നോവൽരചനയ്ക്കൊപ്പം നാടകരചനയ്ക്കും തുല്യപ്രാധാന്യം നൽകിത്തുടങ്ങി. 1914-ൽ ഒന്നാം ലോകമഹായുദ്ധം പൊട്ടിപ്പുറപ്പെട്ട സമയമായപ്പോൾ മോം ഇംഗ്ലണ്ടിലെ അറിയപ്പെടുന്ന എഴുത്തുകാരിൽ ഒരാളായിരുന്നു. പട്ടാളത്തിൽ ചേരാനുള്ള പ്രായപരിധി കഴിഞ്ഞിരുന്നത് കൊണ്ട് അദ്ദേഹം യുദ്ധകാലത്ത് ഫ്രാൻസിലെ ബ്രിട്ടീഷ് റെഡ്ക്രോസ്സിൽ സേവനമനുഷ്ടിച്ചു. ഇക്കാലത്താണ് മോമിന്റെ മാസ്റ്റർപീസെന്ന് നിരൂപകർ വിശേഷിപ്പിക്കുന്ന "ഒഫ് ഹ്യൂമൺ ബോണ്ടേജ്" എന്ന നോവൽ എഴുതുന്നത്.


</doc>
<doc id="198592" url="https://ml.wikipedia.org/wiki?curid=198592" title="വെയ്റ്റിങ്ങ് ഫോർ ഗോദോ">
വെയ്റ്റിങ്ങ് ഫോർ ഗോദോ

സാമുവൽ ബെക്കറ്റ് എഴുതിയ 'അസംബന്ധ'-നാടകമാണ് വെയ്റ്റിങ്ങ് ഫോർ ഗോദോ (Waiting for Godot - ഗോദോയെ കാത്ത്). ആരെന്നറിയാത്ത ഗോദോ എന്നയാൾക്കു വേണ്ടി സുഹൃത്തുക്കളായ വ്ലാദിമിർ, എസ്ട്രാഗൻ എന്നിവരുടെ അനന്തവും ഫലശൂന്യവുമായ കാത്തിരിപ്പാണ് ഇതിൽ ചിത്രീകരിക്കപ്പെടുന്നത്. ഇരുപതാം നൂറ്റാണ്ടിലെ ഏറ്റവും ശ്രദ്ധേയമായ ഇംഗ്ലീഷ് ഭാഷാ നാടകമായി ഇതു തെരഞ്ഞെടുക്കപ്പെട്ടിട്ടുണ്ട്. 

ബെക്കെറ്റ് ഫ്രഞ്ചു ഭാഷയിൽ എഴുതിയ മൂലരചനയ്ക്ക് അദ്ദേഹം തന്നെ നിർവഹിച്ച ഇംഗ്ലീഷ് പരിഭാഷയുടെ പേരാണ് "വെയ്റ്റിങ്ങ് ഫോർ ഗോദോ". "രണ്ടംഗങ്ങളുള്ള ഒരു ശുഭ-ദുരന്തനാടകം" (A tragicomedy in two acts) എന്ന ഉപശീർഷകവും അദ്ദേഹം ഇംഗ്ലീഷ് പരിഭാഷയിൽ മാത്രം സ്വീകരിച്ചിട്ടുണ്ട്. ഫ്രെഞ്ചിലെ മൂലരചന 1948 ഒക്ടോബർ 9-നും 1949 ജനുവരി 29-നും ഇടയ്ക്ക് എഴുതിയതാണ്. പാരിസിൽ നടന്ന ആദ്യാവതരണം 1953 ജനുവരി 5-നായിരുന്നു. നാടകത്തിൽ 'പോസോ' എന്ന കഥാപാത്രത്തിന്റെ വേഷമിടുകകൂടി ചെയ്ത റോജർ ബ്ലിൻ ആയിരുന്നു രംഗാവതരണം സൃഷ്ടിച്ചത്.

ഗോദോയ്ക്കു വേണ്ടിയുള്ള കാത്തിരിപ്പിനെ സംബന്ധിക്കുന്ന ഈ നാടകത്തിൽ ഗോദോയുടെ അസാന്നിദ്ധ്യം ഉൾപ്പെടെ നാടകത്തിന്റെ പല ഘടകങ്ങളും അതിന്റെ കണക്കില്ലാത്ത വ്യാഖ്യാനങ്ങൾക്കു കാരണമായിട്ടുണ്ട്. ഗോദോ ദൈവത്തിന്റെ പ്രതീകമാണെന്നും ഒരിക്കലും വന്നെത്താത്ത ദൈവികരക്ഷയ്ക്കു വേണ്ടിയുള്ള കാത്തിരിപ്പിന്റെ ചിത്രീകരണമാണ് ഈ നാടകമെന്നും കരുതുന്നവരുണ്ട്. എങ്കിലും ഗോദോ ദൈവത്തെ സൂചിപ്പിക്കുന്നു എന്ന വ്യാഖ്യാനത്തെ ബെക്കറ്റ് സ്വയം തള്ളിപ്പറഞ്ഞിട്ടുണ്ട്. ഗോദോ ദൈവമായിരുന്നെങ്കിൽ താൻ ദൈവം എന്ന പേരു തന്നെ ഉപയോഗിക്കുമായിരുന്നു എന്നാണ് അദ്ദേഹത്തിന്റെ നിലപാട്. 


</doc>
<doc id="198603" url="https://ml.wikipedia.org/wiki?curid=198603" title="മദായിൻ സ്വാലിഹ്">
മദായിൻ സ്വാലിഹ്

സൗദി അറേബ്യയിലെ അൽ ഉലയിൽ മരുഭൂമിയിലെ കൂറ്റൻ പാറകളാണ് മദായിൻ സ്വാലിഹ്. 2008-ൽ ഇവ യുനെസ്കോ ലോകപൈതൃകപട്ടികയിൽ സ്ഥാനം നേടി. സൗദി അറേബ്യയിൽ ലോകപൈതൃക പട്ടികയിൽ സ്ഥാനം നേടുന്ന പ്രഥമസ്ഥലമാണ് മദായിൻ സ്വാലിഹ്. കാനഡയിൽ നടന്ന ലോക ഹെറിറ്റേജ് കമ്മിറ്റി യോഗത്തിലാണ് ഇതു സംബന്ധിച്ച് പ്രഖ്യാപനം ഉണ്ടായത്. 

മദീനയിൽ നിന്ന് 300 കിലോമീറ്റർ വടക്ക് അൽ ഉല നഗറിൽ നിന്ന് 22 കിലോമീറ്റർ ദൂരത്താണ് മദായിൽ സ്വാലിഹിന്റെ സ്ഥാനം. പതിമൂന്നര കിലോമീറ്റർ ചുറ്റളവിലുള്ള ഈ പ്രദേശത്ത് ചെറുതും വലുതുമായ 132 പാറകൾ തുരന്നുണ്ടാക്കിയിരിക്കുന്നു. പ്രവേശന ഭാഗത്തായുള്ള കൂറ്റൻ ശവക്കല്ലറകൾ ക്രിസ്തുവിന് മുമ്പ് ഒന്നാം നൂറ്റാണ്ടിൽ നിർമ്മിച്ചവയാണ്. ഈ കല്ലറകളും ഇവിടുത്തെ കിണറുകളും നബ്തികളുടെ വാസ്തു, ശിൽപ നിർമ്മാണ നൈപുണ്യം വ്യക്തമാക്കുന്നു. നബ്തിയൻ സംസ്‌ക്കാരത്തിന് മുമ്പുള്ള 50 ലിഖിതങ്ങളും ചിത്രകലകളും ഇവിടെ ദൃശ്യമാണ്. 

മദീനയിൽ നിന്നും 370 KM ഉണ്ട് അൽ ഉലയിലേക്ക് അവിടെ നിന്നും 25 km ഉണ്ട് മദാഇൻ സാലിഹിലേക്ക്

നബാറ്റൻ സ്ഥിതി ചെയ്യുന്ന ഹെഗ്ര ക്രിസ്തു വർഷം ഒന്നാം നൂറ്റാണ്ടിൽ ആണ് നിലവിൽ ,വന്നിട്ടുള്ളതു , ഇത് അന്ന് നിലനിന്നിരുന്ന ഒരു ഒരു ജനവാസ്ഥ സ്ഥലം ആയിരുന്നു അവിടെ ഒരു മരുപ്പച്ചയും ഉണ്ടായിരുന്നു . കല്ലുകൾ കൊത്തിയാണ് കെട്ടിടങ്ങൾ പണിതിരുന്നത് , ഇന്ന് അവശേഷിക്കുന്നവ 4 എണ്ണം ആണ് , ഇതിൽ 131 കല്ലിൽ കൊത്തിയെടുത്ത ശവകുടീരങ്ങൾ ഉണ്ട് , ഇത് ഏകദേശം 13.4 കിലോമീറ്റര് വിസ്തൃതിയിൽ വ്യാപിച്ചു കിടക്കുക്കയാണ് , ഇതിൽ പലതിലും നബാറ്റൻ ശിലാ ചിത്രങ്ങൾ ആലേഖനം ചെയ്തിട്ടുമുണ്ട് . പ്രതേകതകൾ ഒന്നും ഇല്ലാത്ത രണ്ടായിരത്തോളം മറ്റു കല്ലറകളും ഇതിന്റെ ഭാഗമായി ഉണ്ട്. കല്ലറകളിൽ അവയിൽ അടക്കം ചെയ്തവരെ കുറിച്ചും കല്ലറ പണിത കല്ലാശാരിയുടെയും വിവരങ്ങൾ കാണാം. വീടുകൾ മതിലുകൾ എന്നിവ പണിയാൻ ഉപയോഗിച്ചിരിക്കുന്ന മുഖ്യ വസ്തു വെയിലിൽ ചുട്ടു എടുത്തിട്ടുള്ള മണ്ണ് കട്ടകൾ ആണ് .



</doc>
<doc id="198619" url="https://ml.wikipedia.org/wiki?curid=198619" title="സെന്റ് എഡ്വേഡ് ചർച്ച്, മക്ലസ്ഫീൽഡ്">
സെന്റ് എഡ്വേഡ് ചർച്ച്, മക്ലസ്ഫീൽഡ്

ലണ്ടനിൽ ഷീഷെയറിലെ മക്ലസ്ഫീൽഡിലുള്ള ഒരു കത്തോലിക്കാ ദേവാലയമാണ് സെന്റ് എഡ്വേഡ്സ് ചർച്ച്. ഷ്രേസ്ബറി രൂപതയുടെ കീഴിലായി സൗത്ത് മക്ലസ്ഫീൽഡിലാണ് ദേവാലയം സ്ഥിതി ചെയ്യുന്നത്. 

1938 ജൂൺ 15-നാണ് ഇപ്പോഴുള്ള ദേവാലയ നിർമ്മാണം ആരംഭിച്ചത്. സെന്റ് എഡ്വേഡിനോടുള്ള ഓർമ്മ നിലനിർത്താനായി എഡ്വേഡ് ലോമാസാണ് ദേവാലയം നിർമ്മിച്ചു നൽകിയത്. രണ്ടാം ലോക മഹായുദ്ധത്തിനു മുൻപായി 1939 ഏപ്രിൽ 26-ന് ദേവാലയ നിർമ്മാണം പൂർത്തീകരിച്ചു. 


</doc>
<doc id="198632" url="https://ml.wikipedia.org/wiki?curid=198632" title="ആദിചേരന്മാർ">
ആദിചേരന്മാർ

സംഘകാലഘട്ടത്തിൽ കേരളവും കൊങ്ങു(ങ്കു)നാടും വാണിരുന്ന ചേരരാജാക്കൻമാർ. ചേരം, ചോളം, പാണ്ഡ്യം എന്ന പൗരാണികമൊഴിയുടെ ക്രമത്തെ അടിസ്ഥാനമാക്കി തമിഴകത്തെ രാജവംശങ്ങളിൽ ഏറ്റവും പ്രാചീനമായത് ചേരൻമാരുടേതാണെന്ന് ഒരഭിപ്രായഗതി നിലവിലുണ്ട്. കുടവർ, കുട്ടുവർ എന്നീ പേരുകളിലും ചേരൻമാർ അറിയപ്പെട്ടുവന്നു. ചേരൻമാർക്ക് അധീനമായിരുന്ന കേരളത്തിലെ ചില ഭൂവിഭാഗങ്ങളിൽനിന്നായിരിക്കണം ഈ പേരുകൾ സിദ്ധിച്ചത്. ഉയർന്ന പീഠഭൂമികളുടെ അധീശൻമാരായിരുന്നതുകൊണ്ട് ചേരൻമാരെ 'വാനവർ' എന്നും വിളിച്ചുവന്നു.

ചേരം എന്ന പദത്തിന്റെ ഉത്പത്തി നിർണയിക്കുക പ്രയാസമാണ്. കേരങ്ങളുടെ നാടായ 'കേരള'ത്തിൽനിന്നാണ് ഈ പദമുണ്ടായതെന്ന് ഒരു വാദഗതി നിലവിലുണ്ട്. 'ചേരു' (രാജാവ് എന്നർഥമുള്ള ഈജിപ്ഷ്യൻ പദം) എന്ന ശബ്ദത്തിൽനിന്നാണ് ഈ വാക്കിന്റെ ഉദ്ഭവമെന്നു മറ്റൊരു കൂട്ടർ വാദിക്കുന്നു. 'ചെറുമർ' എന്ന പദത്തിൽനിന്ന് ഉദ്ഭിന്നമാണ് ചേരം എന്നാണ് കെ.പി. പത്മനാഭമേനോന്റെ അഭിപ്രായം. കുറവരായിരുന്നു ചേരൻമാരുടെ ആദിപിതാക്കളെന്ന് പി.ടി. ശ്രീനിവാസയ്യങ്കാർ അഭിപ്രായപ്പെടുമ്പോൾ, പ്രാചീന തമിഴകത്തിലെ വില്ലവരായിരുന്നു ചേരൻമാരെന്ന് ഇളങ്കുളം കുഞ്ഞൻപിള്ള വാദിക്കുന്നു. "ചേരുക" എന്ന ക്രിയാപദത്തിൽ നിന്നാണ് "ചേരം" എന്ന വാക്ക് ഉണ്ടായത് (പല നാടുകളെ ഒന്നിച്ചു ചേർത്തവർ എന്ന അർത്ഥത്തിൽ) എന്നാണ് ഇന്ന് പരക്കെ അംഗീകരിക്കുന്നത് .

"പുറനാനൂറ്, അകനാനൂറ്, പതിറ്റുപ്പത്ത്, നറ്റിണൈ, ഐങ്കുറുനൂറ്, തൊല്കാപ്പിയം, കുറുംതൊകൈ, പെരുന്തൊകൈ, കലിത്തൊകൈ" മുതലായവ ചേർന്നതാണ് മുഖ്യമായും സംഘസാഹിത്യം. "ചിലപ്പതികാരവും, മണിമേഖലയും" സംഘകൃതികളിൽ ഉൾപ്പെടുന്നുവെന്ന് ചിലർ വാദിക്കുന്നുണ്ട്. അകനാനൂറിലും പുറനാനൂറിലും 400 കവിതകൾ വീതമുണ്ട്. "പതിറ്റുപ്പ"ത്തിലെ ഒന്നാം പത്തും, പത്താം പത്തും നഷ്ടപ്പെട്ടുപോയി. ചേരരാജാക്കൻമാരെക്കുറിച്ചു മാത്രമേ പതിറ്റുപ്പത്തിൽ പ്രതിപാദനമുള്ളു. സംഘസാഹിത്യത്തിൽ 2,279 ഗാനങ്ങളാണുള്ളത്; 473-ഓളം കവികളാ (കവയിത്രികളും പെടും)ണവ രചിച്ചത്. ഈ ഗാനങ്ങളിൽ പരമാർശിക്കപ്പെടുകയോ സ്തുതിക്കപ്പെടുകയോ ചെയ്യുന്ന ചേരൻമാരെ ആദിചേരൻമാരെന്ന് പൊതുവേ വിളിക്കാം. താഴെ പറയുന്ന ഇരുപത്തിയാറ് ചേരൻമാരുടെ പേരുമാത്രമേ ഇവയിൽനിന്ന് ലഭിച്ചിട്ടുള്ളു. 


ചേര ചോള നാടുകളിൽവച്ച് ഏറ്റവും വലുത് ചേരനാടായിരുന്നു. ചേരനാടിന്റെ പരമ്പരാഗതമായ വിസ്തൃതി 80 കാതമായിരുന്നു (515 കി.മീ.) തെ. ആയ് രാജ്യത്തിനും വ. പൂഴിനാട്ടിനും മധ്യത്തിലാണ് ചേരരാജ്യം സ്ഥിതിചെയ്തിരുന്നത്.

ആദിചേരൻമാരിൽ ആദ്യത്തെ രാജാവ്; പെരുഞ്ചോറ്റുതിയൻ ചേരലാതൻ എന്നാണ് പൂർണനാമം; വാനവരമ്പൻ, പേരുംചേരലാതൻ, ചേരലാതൻ എന്നീ പേരുകളിലും ഉതിയൻ അറിയപ്പെടുന്നുണ്ട്. മുരഞ്ചിയൂർ മുടിനാഗരായർ പുറനാനൂറിൽ ഉതിയനെ സ്തുതിക്കുന്നു. കുരുക്ഷേത്ര യുദ്ധത്തിൽ പങ്കെടുത്ത പാണ്ഡവർക്കും കൌരവർക്കും ഭക്ഷണം നല്കിയതുകൊണ്ടാണ് പെരുഞ്ചോറ്റുതിയൻ എന്ന വിശേഷണം ലഭിച്ചതെന്നു പറയപ്പെടുന്നു. ഇദ്ദേഹം പൂർവികരുടെ സ്മരണയ്ക്കായി യാഗങ്ങൾ ചെയ്തതായും പെരുഞ്ചോറ്റു സദ്യ നടത്തിയതായും കേരളത്തിൽനിന്നുള്ള സംഘകാലകവിയായ മാമൂലനാർ അകനാനൂറിൽ പ്രസ്താവിച്ചിരിക്കുന്നു. യുദ്ധപ്രിയനായ ഇദ്ദേഹം കുട്ടനാടു മുഴുവൻ ആക്രമിച്ചു പിടിക്കുകയും സമകാലികനായ കരികാല ചോളനോടു യുദ്ധം ചെയ്യുകയും ചെയ്തു. ചേരൻമാരുടെയും പാണ്ഡ്യൻമാരുടെയും രാജ്യങ്ങൾക്കു മധ്യത്തിൽ സ്ഥിതി ചെയ്ത രാജ്യത്തിലെ രാജാവായ വേളിന്റെ പുത്രിയെ വിവാഹം ചെയ്ത് ഉതിയൻ തന്റെ സ്ഥാനം ഉറപ്പിച്ചു; തുളുനാട്ടിലെ നന്നൻ ക-ന് സ്വപുത്രിയെ വിവാഹം കഴിച്ചു കൊടുക്കുകയും ചെയ്തു. കൊങ്ങുനാടിന്റെ അധീശത്വം നേടുവാനും ഉതിയനു കഴിഞ്ഞു. ഈ രാജാവിന്റെ നാട് കിഴക്കും പടിഞ്ഞാറും സമുദ്രതീരങ്ങൾവരെ വ്യാപിച്ചിരുന്നതായി മുരഞ്ചിയൂർ മുടിനാകരായർ പ്രസ്താവിക്കുന്നു. വൈക്കത്തിനടുത്തുള്ള ഉദയമ്പേരൂർ സ്ഥാപിച്ചത് ഈ രാജാവായിരുന്നുവെന്ന് കെ.ജി. ശേഷയ്യർ അഭിപ്രായപ്പെടുന്നു. കരികാലചോളനുമായി നടന്ന വെണ്ണിയുദ്ധത്തിൽ ഉതിയനു മുറുവേറ്റു; അപമാനിതനായ ഉതിയൻ ചേരൻ പട്ടിണികിടന്ന് ആത്മഹത്യ ചെയ്തതായി പറയപ്പെടുന്നു.

ഉതിയൻചേരലാതന് വെളിയൻ വേൺമാൻ എന്ന സാമന്തന്റെ പുത്രിയായ നല്ലിനിയിൽ ജാതനായ പുത്രനാണ് നെടുഞ്ചേരലാതൻ. ചേരരാജാവായിത്തീർന്ന ഇദ്ദേഹം ഹിമാലയംവരെയുള്ള രാജാക്കൻമാരെ തോല്പിച്ച് ചേരൻമാരുടെ വംശചിഹ്നമായ വില്ല് ഹിമശിഖരത്തിൽ കൊത്തിയതുകൊണ്ട് ഇമയവരമ്പൻ എന്ന വിശേഷണം ലഭിക്കാനിടയായി എന്ന് മാമൂലനാർ അകനാനൂറിലെ ഒരു ഗാനത്തിൽ സൂചിപ്പിക്കുന്നു. കദമ്പരുടെ കാവൽമരമായ കടമ്പിനെ മുറിച്ച് അതുകൊണ്ട് മുരശുണ്ടാക്കിയ വീരനാണ് നെടുഞ്ചേരലാതൻ എന്നും മാമൂലനാർ പറയുന്നു. 'ഏഴുമുടിമാർപൻ' (ഏഴു രാജാക്കൻമാരുടെ കിരീടങ്ങൾ ഒരു മാലയായി മാറിൽ അണിയുന്നവൻ) എന്ന ബിരുദവും മറ്റു പല ചേരരാജാക്കൻമാരെപ്പോലെ ഇദ്ദേഹവും സ്വീകരിച്ചു. ഇദ്ദേഹം കീഴടക്കിയ രാജാക്കൻമാർ പാരി, ഓരി, നന്നൻ, കാരി എവ്വി, ആവി, ആയ് എന്നിവരായിരിക്കുമെന്നു കരുതപ്പെടുന്നു. കന്യാകുമാരി മുതൽ ഹിമാലയംവരെയുള്ള ഭൂമി മുഴുവൻ ചേരലാതന്റെ കീഴിലായിരുന്നുവെന്ന് പതിറ്റുപ്പത്തിന്റെ രണ്ടാംപത്തിൽ കുമട്ടൂർ കണ്ണനാർ എന്ന കവി പറയുന്നു. കണ്ണൂരിനടുത്തുള്ള മാന്തൈ ആയിരുന്നു ഇദ്ദേഹത്തിന്റെ തലസ്ഥാനം എന്നു ചിലർ കരുതുന്നു. ഈ നഗരത്തിൽവച്ച് ശത്രുക്കളിൽനിന്നു കപ്പം കൈക്കൊണ്ടതായി പതിറ്റുപ്പത്തിൽ സൂചനകളുണ്ട്. നെടുഞ്ചേരലാതൻ 58 വർഷം ഭരിച്ചു. ഇദ്ദേഹത്തിന്റെ പത്നി ചോളരാജകുമാരിയായ നർച്ചോണയായിരുന്നു. ചോളരാജാവായ കരികാർ പെരുവളത്താന്റെ പുത്രിയായിരുന്നു നർച്ചോണയെന്നു ചില ചരിത്രകാരൻമാർ വിശ്വസിക്കുന്നു. നെടുഞ്ചേരലാതന്റെ ഭാര്യ ചോഴൻ മണക്കിള്ളിയുടെ പുത്രിയായിരുന്നുവെന്ന് പതിറ്റുപത്തിലെ അഞ്ചാംപത്തിൽ പറയുന്നു. ചില ഗ്രീക്കു വ്യാപാരികളെ ഇദ്ദേഹം തടവുകാരായി പിടിച്ചെന്നും വമ്പിച്ച പ്രതിഫലം വാങ്ങിയിട്ടാണ് പിന്നീട് അവരെ വിട്ടയച്ചതെന്നും വിശ്വസിക്കപ്പെടുന്നു. ചേരലാതൻ യുദ്ധത്തിൽ വീരമൃത്യു വരിക്കയാണുണ്ടായത്. ഇദ്ദേഹവും ചോളരാജാവായ പെരുവീരർ കിള്ളിയും തമ്മിൽ പോർപുറത്തുവച്ച് ഏറ്റുമുട്ടി. പുറനാനൂറിൽ കളാത്തലൈയാർ ഈ യുദ്ധത്തെ വർണിച്ചിട്ടുണ്ട്. ഈ യുദ്ധത്തിൽ രണ്ടുപേരും മൃതിയടഞ്ഞു. പോർപ്പുറത്തു നടന്ന ഘോരയുദ്ധത്തെപ്പറ്റി പരണരും പാടിയിട്ടുണ്ട്. ഈ ചേരരാജാവിന്റെ ബഹുമാനപാത്രമായ കവി കുമട്ടൂർ കണ്ണനാർ ആണ്.

ഇമയവരമ്പൻ നെടുഞ്ചേരലാതനെത്തുടർന്ന് അദ്ദേഹത്തിന്റെ സഹോദരനായ പൽയാനൈ ചെൽകെഴുകുട്ടുവൻ ചേരരാജാവായി. ഇദ്ദേഹത്തിന്റെ പേരുതന്നെ ഇദ്ദേഹത്തിന് അനേകം ആനകൾ ഉണ്ടായിരുന്നുവെന്ന് സൂചിപ്പിക്കുന്നു. പൽയാനൈ 25 വർഷം രാജ്യം ഭരിച്ചു. പതിറ്റുപത്തിലെ മൂന്നാം പത്തിലെ കഥാനായകൻ ഈ രാജാവാണ്. 'ചെറുപ്പീർപൂഴിയർകോൻ', 'മഴവൻ മെയ്മറൈ', 'ആയിരൈ പൊരുണൻ' എന്നീ വിശേഷണങ്ങൾ ഈ രാജാവിനുണ്ടായിരുന്നു. കുട്ടനാടിന്റെ വ. കിടക്കുന്ന പൂഴിനാടിന്റെ ആക്രമണമാണ് അദ്ദേഹത്തിന്റെ ആദ്യവിജയങ്ങളിലൊന്ന്. ഇതിനാൽ ഉത്തര മലബാറിന്റെ ചില ഭാഗങ്ങളും ചേരരാജ്യത്തിൽ ഉൾപ്പെട്ടിരുന്നു എന്നു കരുതാം. ഈ വിജയത്തിന്റെ ഫലമായി അദ്ദേഹം 'പൂഴിയർകോൻ' എന്ന പേരിൽ അറിയപ്പെട്ടു. തെ. പാണ്ഡ്യരുടെ അധീനത്തിലായിരുന്ന കുട്ടനാടും പിടിച്ചെടുത്തു; അങ്ങനെ കുട്ടുവൻ എന്ന പേരും സമ്പാദിച്ചു. ദക്ഷിണ തിരുവിതാംകൂർ ഉൾപ്പെട്ട വേണാട്ടിലെ ആയ്വേൾമാരെയും പൽയാനൈ പരാജയപ്പെടുത്തി. കാലിസമ്പത്ത് നിറഞ്ഞ കൊങ്ങുനാട് കൈവശമാക്കിയത് ഇദ്ദേഹത്തിന്റെ നേട്ടമായി കരുതപ്പെടുന്നു. ഇദ്ദേഹം ആയിരൈ മലയിലെ ദേവിക്ക് ശത്രുരക്തത്തിൽ കുഴച്ച ചോറ് നിവേദിച്ചതായി പറയപ്പെടുന്നു. ജൈനമതവും ബുദ്ധമതവും പ്രാബല്യത്തിൽ ഇരുന്നിരുന്നു. രണ്ടിനെയും ഇദ്ദേഹം പ്രോത്സാഹിപ്പിച്ചിരുന്നു. ചേരരാജ്യത്തിന്റെ കിഴക്കേ അതിർത്തിയിൽ മരതകഖനികൾക്കു കേൾവികേട്ട പുന്നാടായിരുന്നു സ്ഥിതി ചെയ്തിരുന്നത്. ആ രാജ്യം പിടിച്ചടക്കിയത് പൽയാനൈയുടെ മറ്റൊരു നേട്ടമാണ്. ഇദ്ദേഹത്തിന്റെ കാലത്തെ കവികളിലും പുരോഹിതൻമാരിലും പ്രസിദ്ധൻ പാലൈഗൌതമനാരായിരുന്നു. ഗൌതമനാരുടെ നേതൃത്വത്തിൽ 10 യാഗങ്ങൾ നടത്തപ്പെട്ടു. കുറച്ചുകാലത്തിനുശേഷം രാജാവു തന്നെ വാനപ്രസ്ഥം സ്വീകരിച്ച് തപസ്സിനു പോയി.

ചേരലാതനു പുതുമൻ ദേവിയിൽ ജനിച്ച പുത്രനായിരുന്നു ഇദ്ദേഹം. കിരീടധാരണത്തിന് ഒരുക്കിവച്ചിരുന്ന മാലയും മകുടവും ശത്രുക്കൾ മോഷ്ടിച്ചുകൊണ്ടുപോയി; എങ്കിലും ചടങ്ങു മാറ്റി വച്ചില്ല. രുദ്രാക്ഷവും ചില സുഗന്ധദ്രവ്യങ്ങളുംകൊണ്ട് അതു നിർവഹിച്ചു. പതിറ്റുപത്ത് നാലാംപത്തിൽ കാപ്പിയാറ്റുകാപ്പിയനാർ നാർമുടിച്ചേരലിനെ പുകഴ്ത്തിപ്പാടിയിട്ടുണ്ട്. പൽയാനൈയുടെ ഏകപുത്രനായിരുന്ന ആണ്ടുവൻ പിതാവിനു മുൻപുതന്നെ അന്തരിച്ചതിനാൽ സഹോദരനായ കളങ്കായ്കണ്ണി രാജാവായിത്തീരുകയാണുണ്ടായത്. സുഗന്ധവാഹിയായ 'വെട്ടിവേർ' നാരുകൊണ്ട് കിരീടവും കളങ്കായ് കൊണ്ട് മാലയും നിർമിച്ച് ധരിച്ചിരുന്നതിനാലാണ് ഇദ്ദേഹത്തെ കളങ്കായ് കണ്ണിനാർ മുടിച്ചേരൽ എന്നു വിളിക്കുന്നത്. പൂഴിനാട്ടിലെ നന്നൻ കക ആയിരുന്നു നാർമുടിച്ചേരലിന്റെ പ്രധാന വൈരി. ആദ്യത്തെ ഏറ്റുമുട്ടലായ പാഴിയുദ്ധത്തിൽ നാർമുടിച്ചേരൽ തോല്പിക്കപ്പെട്ടുവെങ്കിലും തുടർന്നുള്ള വാകൈനാവിക യുദ്ധത്തിൽ നന്നൻ കക നെ നിശ്ശേഷം തോല്പിക്കുകയും വധിക്കുകയും ചെയ്തു. ഈ യുദ്ധത്തിൽ വിജയിച്ച നാർമുടിച്ചേരലിന്, പൂഴിയർകോൻ എന്ന സ്ഥാനപ്പേരും കിട്ടി. ആ വിജയംമൂലം പൂഴിനാടും ചേരസാമ്രാജ്യത്തിൽ ഉൾപ്പെട്ടു. തകടൂരിലെ അതിയമാൻ രാജാവായ നെടുമാൻ അഞ്ചിയെ തോല്പിച്ചു കീഴടക്കിയതും നാർമുടിച്ചേരലിന്റെ നേട്ടമായിരുന്നു. ധർമിഷ്ഠനായിരുന്ന ഈ ചേരരാജാവ് കാപ്പിയാറ്റുകാപ്പിയനാർക്ക് നാലുലക്ഷം സ്വർണനാണയം ദാനം ചെയ്തതായി പറയപ്പെടുന്നു.

നെടുഞ്ചേരലാതന് ചോളരാജകുമാരിയായ മണക്കിള്ളിയിലുണ്ടായ പുത്രനാണ് ഈ രാജാവ്. ചിലപ്പതികാരത്തിലെ പ്രശസ്ത രാജാവായ ചെങ്കുട്ടുവനാണ് വേൽകെഴുകുട്ടുവൻ എന്ന് അനുമാനിക്കപ്പെടുന്നു. സംഘകാലത്തെ രാജാക്കൻമാരിൽ കാലനിർണയം സംബന്ധിച്ച് വ്യക്തമായ തെളിവു ലഭിച്ചിട്ടുള്ള ഏക ചേരരാജാവാണ് ചെങ്കുട്ടുവൻ. സംഘകാല സാഹിത്യത്തിന്റെയും ചരിത്രത്തിന്റെയും മൊത്തത്തിലുള്ള കാലനിർണയത്തിന് മൂലമായിട്ടുള്ളത് ചെങ്കുട്ടുവന്റെ കാലമാണ്.

ചെങ്കുട്ടുവൻ വഞ്ചിപ്പട്ടണത്തിൽ പത്തിനിക്കടവുളിന്റെ (പത്തിനീദേവി) വിഗ്രഹം പ്രതിഷ്ഠിച്ചപ്പോൾ അവിടെ സന്നിഹിതരായിരുന്ന രാജാക്കൻമാരിൽ സിംഹളത്തിലെ ഗജബാഹുവുമുണ്ടായിരുന്നു. ഈ ഗജബാഹു സിംഹളപരമ്പരയിലെ 46-ാമത്തെ രാജാവായിരുന്നുവെന്ന് മഹാവംശം, ദീപവംശം മുതലായ സിംഹള കൃതികൾ സാക്ഷ്യം വഹിക്കുന്നു. ഗജബാഹുവിന്റെ കാലം എ.ഡി. 171 മുതൽ 193 വരെയാണെന്നു കണക്കാക്കപ്പെടുന്നു. അക്കാലത്ത് ചെങ്കുട്ടുവന് 50 വയസ് പ്രായമുണ്ടായിരുന്നു. അതിനാൽ ഏകദേശം എ.ഡി. 121-നോടടുപ്പിച്ചാണ് ചെങ്കുട്ടുവൻ ജനിച്ചതെന്നു കണക്കാക്കാം.

ആദിചേരൻമാരിൽ ഏറ്റവും ശക്തനും പ്രതാപശാലിയും ചെങ്കുട്ടുവനായിരുന്നു. ഇദ്ദേഹം ഒരു നാവികസേനയെ നിലനിർത്തി കടലിൽ ആധിപത്യം സ്ഥാപിച്ചിരുന്നു. ഇദ്ദേഹത്തിന്റെ കാലത്ത് കടൽ പിറകോട്ടു പോയതുകൊണ്ടോ, വമ്പിച്ചൊരു നാവികവിജയം നേടിയതുകൊണ്ടോ ആണ് ഇദ്ദേഹത്തെ കടൽപിറകോട്ടിയ കൂട്ടുവൻ എന്ന് പറഞ്ഞുവരുന്നത്. പതിറ്റുപത്ത് അഞ്ചാംപത്തിൽ പരണർ ചെങ്കുട്ടുവനെ സ്തുതിക്കുന്നു. ഉമ്പർക്കാട് എന്ന നാട് ഒന്നോടെ പരണർക്കു ദാനം ചെയ്തതു കൂടാതെ സ്വപുത്രനായ കുട്ടുവഞ്ചേരലിനെയും പരണർക്കു കൊടുത്തു. പൂഴിനാട്ടിലെ നന്നനെയും മോക്കൂറിലെ പഴയനെയും ചെങ്കുട്ടുവൻ പടയിൽ തോല്പിച്ചു. പഴയന്റെ കുടുംബവൃക്ഷമായ വേപ്പുമരം മുറിപ്പിച്ച് അതൊരു വലിയ വണ്ടിയിൽ കയറ്റി ആനകളെക്കൊണ്ട് വലിപ്പിച്ച് തന്റെ തലസ്ഥാനനഗരിയിലേക്ക് ചെങ്കുട്ടുവൻ കൊണ്ടുവന്നു. ഈ പഴയൻ ഒരു കൂറുനില മന്നനായിരുന്നു എന്ന് അരുംപത ഉരൈയാശിരിയർ പ്രസ്താവിക്കുന്നു. ചെങ്കുളത്തുവച്ച് കൊങ്ങൻമാരെ തോല്പിച്ചു; ഗംഗാതടംവരെയുള്ള രാജ്യങ്ങൾ കീഴടക്കിയതായും ചിലപ്പതികാരം പറയുന്നു. കരികാലചോളന്റെ നിര്യാണത്തെത്തുടർന്ന് ചോളസിംഹാസനത്തിനുവേണ്ടി നടന്ന അധികാരമത്സരത്തിൽ ചെങ്കുട്ടുവൻ ചോളരാജ്യം ആക്രമിക്കുകയും ഒൻപത് രാജാക്കൻമാരെ തോല്പിച്ച്, തന്റെ സ്യാലനെ അവിടെ അധികാരത്തിൽ വാഴിക്കുകയും ചെയ്തു.

കോവലന്റെ പത്നിയായ പത്തിനിദേവിയുടെ പ്രതിമ നിർമ്മിക്കുന്നതിനുവേണ്ട ശില അന്വേഷിച്ചുകൊണ്ടുള്ള ഉത്തരേന്ത്യൻ പര്യടനം ചെങ്കുട്ടുവനെ പ്രശസ്തനാക്കി. പതിറ്റുപ്പത്തിന്റെ പതികത്തിലും ചിലപ്പതികാരത്തിലും ഇതു വർണിച്ചിരിക്കുന്നു. എന്നാൽ പതിറ്റുപ്പത്തിലെ അഞ്ചാം പത്തിന്റെ കർത്താവായ പരണർ ചെങ്കുട്ടുവന്റെ വിജയങ്ങളെ വർണിക്കുന്ന കൂട്ടത്തിൽ ഈ സംഭവം പരാമർശിച്ചിട്ടില്ല. കൊടുങ്ങല്ലൂരിലായിരുന്നു ഈ പ്രതിഷ്ഠ. അവിടത്തെ പ്രസിദ്ധമായ ഭഗവതിക്ഷേത്രത്തിന്റെ ഉദ്ഭവം അതോടെ ആയിരിക്കാമെന്ന് ചരിത്രകാരന്മാർ അനുമാനിക്കുന്നു.

ഒരു പ്രസിദ്ധ നാവികനായിരുന്ന ചെങ്കുട്ടുവൻ കടൽക്കൊള്ള അവസാനിപ്പിച്ചു. ഇദ്ദേഹത്തിനു ചെങ്കുട്ടുവൻ എന്ന പേരു സിദ്ധിച്ചത് ചുവന്ന നിറം മൂലമായിരുന്നുവെന്ന് ഒരു വാദഗതി നിലവിലുണ്ട്; ധർമനിഷ്ഠയുടെ ഫലമായി ആ പേര് സിദ്ധിച്ചുവെന്ന് വേറൊരു കൂട്ടരും വാദിക്കുന്നു. ചെങ്കുട്ടുവന്റെ ഇളയ സഹോദരനായിരുന്നു ചിലപ്പതികാരകർത്താവായ ഇളങ്കോവടികൾ.

ഇമയവരമ്പൻ നെടുഞ്ചേരലാതന്റെ മൂന്നാമത്തെ പുത്രനും നാർമുടിച്ചേരലിന്റെ സഹോദരനും ചെങ്കുട്ടുവന്റെ പിൻഗാമിയുമായ ഇദ്ദേഹം 38 വർഷം രാജ്യം ഭരിച്ചു. പതിറ്റുപ്പത്ത് ആറാം പത്തിൽ കാക്കൈപാടിനിയാർ നാച്ചെളൈയാർ എന്ന കവയിത്രി ഈ രാജാവിനെ സ്തുതിച്ചിരിക്കുന്നു. ഈ രാജാവിന്റെ പൊതുവായ വിവരണം മാത്രമേ നറച്ചെളൈയാരുടെ ഗാനത്തിലുള്ളു. വെണ്ണിപ്പോരിൽ കരികാർ പെരുവളത്താൻ എന്ന ചോളനാൽ തോല്പിക്കപ്പെട്ട ചേരമാൻ പെരുഞ്ചേരലാതൻ തന്നെയാണ് ആട്ടുകൊട്ട് പാട്ടു ചേരലാതൻ എന്ന് കെ.ജി. ശേഷയ്യർ അഭിപ്രായപ്പെടുന്നു. ഈ രാജാവ് പ്രത്യേകിച്ച് ഒരു യുദ്ധവുമായി ബന്ധപ്പെട്ടു കാണുന്നില്ല. സമാധാനപ്രിയനായ ചേരലാതൻ രാജ്യത്തെ വാണിജ്യം അഭിവൃദ്ധിപ്പെടുത്തുകയും സാമ്പത്തികനില ഭദ്രമാക്കുകയും ചെയ്തു. ആട്ടുകൊട്ട് പാട്ടു ചേരലാതൻ എന്ന പേരിന്റെ ഉദ്ഭവത്തെപ്പറ്റി ചരിത്രകാരൻമാർക്കിടയിൽ അഭിപ്രായ ഭിന്നതയുണ്ട്. ശത്രുക്കൾ പിടിച്ചെടുത്ത ആടുകളെ തിരിച്ചെടുത്തതുകൊണ്ടാണ് ഈ പേരു ലഭിച്ചതെന്ന് ഒരഭിപ്രായം; യുദ്ധക്കളത്തിൽ വിജയം നേടിയ ഉടൻതന്നെ വാളുമേന്തി നൃത്തം ചെയ്യുന്നവനായതുകൊണ്ടാണ് ഈ പേരുണ്ടായതെന്നു രണ്ടാമത്തെ കൂട്ടരും വാദിക്കുന്നു. ആട്ടുകൊട്ട് പാട്ടു ചേരലാതന്റെ കാലശേഷം ആദിചേരൻമാരുടെ പ്രധാന പരമ്പര അപ്രത്യക്ഷമായി. ചെങ്കുട്ടുവന്റെ പുത്രനായ കുട്ടുവഞ്ചേരൽ സന്ന്യാസിയായിത്തീർന്നു. തുടർന്നുളള കാലഘട്ടത്തിൽ ഇരുമ്പൊറൈ എന്നറിയപ്പെടുന്ന പുതിയൊരു ചേരരാജപരമ്പര അധികാരത്തിൽ വന്നു.

ആട്ടുകൊട്ട് പാട്ടു ചേരലാതനു പുരുഷസന്താനം ഉണ്ടായിരുന്നില്ല; ചെങ്കുട്ടുവന്റെ ഏകപുത്രൻ സന്ന്യാസിയാവുകയും ചെയ്തു. അതിനാൽ ചേരരാജവംശത്തിലെ മൂത്ത പുരുഷപ്രജ ആണ്ടുവൻചേരലിന്റെ പുത്രനായ ചെൽവക്കടുങ്കോവാഴിയാതൻ രാജാവായി. ഇദ്ദേഹം മാതാവിൽനിന്ന് ഇരുമ്പൊറൈ എന്ന സ്ഥാനപ്പേർ സ്വീകരിച്ച്, പിതാവിൽനിന്നും ലഭിച്ച ചേരമാൻ എന്ന സ്ഥാനപ്പേരുമായി അതിനെ സംയോജിപ്പിച്ച് ചേരമാൻ ഇരുമ്പൊറൈ എന്ന പേരാക്കി മാറ്റി. ചേരമാൻ ഇരുമ്പൊറൈ ശാഖയിലെ ആദ്യത്തെ രാജാവായിരുന്നു ഇദ്ദേഹം. ഒരു വിഖ്യാതയോദ്ധാവായിരുന്ന ചേരമാൻ ഇരുമ്പൊറൈ ഏഴുമുടിപ്പതക്കം അണിഞ്ഞിരുന്നു. ആദ്യകാല ചേരരാജാക്കൻമാർ കീഴടക്കിയ ഏഴു മുഖ്യൻമാരുടെയുംമേൽ ആധിപത്യം തുടർന്നു. ചെൽവക്കടുങ്കോയും ഇദ്ദേഹത്തിന്റെ പിൻഗാമികളും കരുവൂർ തലസ്ഥാനമാക്കിയാണ് ഭരണം നടത്തിയത്. ഇദ്ദേഹം രാജാവായതിനെത്തുടർന്നു ചോളൻമാരും പാണ്ഡ്യൻമാരും ചേർന്ന് കരുവൂരിനെ ആക്രമിച്ചു. ചെൽവക്കടുങ്കോ ഈ യുദ്ധത്തിൽ ആക്രമണകാരികളെ തോല്പിക്കുകയും ചെയ്തു. ഒകന്തൂർ ഗ്രാമത്തിന്റെ ആദായം ഒരു വിഷ്ണുക്ഷേത്രത്തിന് ഇദ്ദേഹം വിട്ടുകൊടുത്തു. തൊണ്ടിയായിരുന്നു ഇദ്ദേഹത്തിന്റെ ആസ്ഥാനം.

ചെൽവക്കടുങ്കോയുടെ ആസ്ഥാനകവിയും ഉപദേഷ്ടാവും കപിലരായിരുന്നു. നൃത്തസംഗീതാദികലകളുടെ പരിപോഷകനായിരുന്നു ഈ രാജാവ്. പുകഴൂർ എന്ന സ്ഥലത്തുനിന്ന് അടുത്തകാലത്ത് കണ്ടുകിട്ടിയ ലിഖിതത്തിൽ പരാമർശിക്കപ്പെട്ട ആതൻചേരൽ ഇരുമ്പൊറൈ ചെൽവക്കടുങ്കോയായിരിക്കുമെന്നു ചരിത്രകാരൻമാർ ഊഹിക്കുന്നു.

ചെൽവക്കടുങ്കോയുടെയും വേളാവിക്കോമാൻ പതുമൻ ദേവിയുടെയും പുത്രനായ പെരുഞ്ചേരൽ തകടൂരിലെ എഴിനിയെ പരാജയപ്പെടുത്തിയതോടുകൂടി പ്രസിദ്ധനായി. പിതാവായ ചെൽവക്കടുങ്കോ പെരുഞ്ചേരൽ ഇരുമ്പൊറൈ എന്ന പേരിലും അറിയപ്പെട്ടിരുന്നതിനാൽ ഈ രാജാവിനെ പെരുഞ്ചേരൽ ഇരുമ്പൊറൈ കക എന്ന് വിളിക്കുന്നു. പെരുഞ്ചേരലും എഴിനിയും തമ്മിൽ നടന്ന യുദ്ധത്തിൽ പാണ്ഡ്യന്മാരും ചോളൻമാരും അതികമാനെ സഹായിച്ചിരുന്നു. ഈ സംയുക്തസേനയെ പരാജയപ്പെടുത്തി തകടൂർ നശിപ്പിക്കാൻ കഴിഞ്ഞതാണ് പെരുഞ്ചേരലിന്റെ നേട്ടം. കഴുവുൾ നടത്തിയ കലാപം ഇദ്ദേഹം അടിച്ചമർത്തി; അയാളുടെ കോട്ട പിടിച്ചെടുക്കുകയും ചെയ്തു. പൂഴിനാടിന്റെയും കൊല്ലിമലയുടെയും കുതിരമലയുടെയും പുകാറിന്റെയും നായകനായി കവികൾ ഇദ്ദേഹത്തെ സ്തുതിച്ചിരുന്നു. പെരുഞ്ചേരൽ 17 വർഷം രാജ്യം വാണു. പതിറ്റുപ്പത്തിന്റെ എട്ടാംപത്തിൽ അരിശിൽ കീഴാർ പ്രകീർത്തിച്ചിട്ടുള്ള രാജാവും ഇദ്ദേഹമാണ്. മോശികീരനാർ എന്ന കവി, രാജാവില്ലാത്ത സന്ദർഭത്തിൽ രാജധാനിയിൽ ആഗതനായി, സിംഹാസനത്തിൽ ഇരുന്ന് ഉറങ്ങിപ്പോയി എന്ന് പറയപ്പെടുന്നു. പെരുഞ്ചേരൽ, ഉറങ്ങിക്കിടന്ന കവിയെക്കണ്ട് ഉണരുന്നതുവരെ ഇദ്ദേഹത്തിനു വീശിക്കൊടുത്തുവെന്നും ഒരു കഥയുണ്ട്.

പെരുഞ്ചേരലിന് ആണ്ടുവൻ ചെള്ളൈയിൽ ജനിച്ച പുത്രനാണിദ്ദേഹം. കൊങ്ങർകോവൈ, കുട്ടുവരേരൈ, പൂഴിയർകോവൈ എന്നീ സ്ഥാനപ്പേരുകൾ ഇദ്ദേഹം സ്വീകരിച്ചിരുന്നതിനാൽ കൊങ്ങുനാട്, പൂഴിനാട്, കുട്ടനാട് എന്നീ പ്രദേശങ്ങൾ അദ്ദേഹം ഭരിച്ചിരുന്നതായി കണക്കാക്കാം. വിച്ചി, പെരുംചോഴൻ, ഇളംപഴയൻ എന്നിവരെ ഇദ്ദേഹം പരാജയപ്പെടുത്തി. പുകാർ നഗരത്തിൽനിന്ന് 'ചതുക്കപ്പൂത'ത്തിന്റെ ബിംബംകൊണ്ടുവന്ന് കൊടുങ്ങല്ലൂരിൽ പ്രതിഷ്ഠിച്ചത് ഇളഞ്ചേരലാണെന്നു കരുതപ്പെടുന്നു. പെരുംകുന്റൂർ കിഴാർ എഴുതിയ ഒമ്പതാംപത്തിൽ പ്രകീർത്തിതനായ രാജാവ് ഇദ്ദേഹമാണ്.

ചേരനാടിന്റെ അവസാനത്തെ പ്രതാപശാലിയായ രാജാവ്. പതിറ്റുപ്പത്തിലെ നഷ്ടപ്പെട്ട പത്താം ദശകത്തിൽ പരാമൃഷ്ടനായിട്ടുള്ളത് ഈ രാജാവായിരിക്കുമെന്ന് ഊഹിക്കപ്പെടുന്നു. ഇദ്ദേഹം ആനയെപ്പോലെ ഇരുന്നതുകൊണ്ടായിരിക്കണം ആ പേരു സിദ്ധിച്ചതെന്ന് ഒരു വാദമുണ്ട്. ഇളഞ്ചേരലും ഈ രാജാവും തമ്മിലുള്ള ബന്ധംപോലും വ്യക്തമല്ല. മാന്തൈ നഗരം തിരികെ പിടിച്ചതുകൊണ്ടാവണം ഇദ്ദേഹത്തിനു മാന്തരം എന്ന പേരു കിട്ടിയത്. ഒരു യോദ്ധാവായിരുന്ന ഇദ്ദേഹം വിളങ്ങിൽ യുദ്ധത്തിൽ ചോള രാജാവിനെയും മറ്റൊരു യുദ്ധത്തിൽ പെരുനാർ കിളളിയെയും തോല്പിച്ചതായി പറയപ്പെടുന്നു. വ. മലബാറിലെ തൊണ്ടിയായിരുന്നു ഇദ്ദേഹത്തിന്റെ ആസ്ഥാനം; കൊല്ലിമലയും (സേലംജില്ല) ഇദ്ദേഹത്തിന്റെ കീഴിലായിരുന്നു. ഐങ്കുറുനൂറ് എന്ന കാവ്യം കൂടല്ലൂർ കിഴാർ സമാഹരിച്ചത് ഈ രാജാവിന്റെ ആജ്ഞ്രപ്രകാരമാണ്. ഇദ്ദേഹത്തെ പാണ്ഡ്യരാജാവായ നെടുഞ്ചേഴിയൻ തലൈയാലങ്കാനം യുദ്ധത്തിൽ തോല്പിച്ചു തടവുകാരനാക്കി. തടവുചാടി രക്ഷപ്പെട്ട ഇദ്ദേഹം വീണ്ടും ചേരരാജാവായി. അവസാനത്തെ മഹാനായ ചേരരാജാവെന്നു പ്രസിദ്ധനായ ഇദ്ദേഹത്തിനുശേഷം ദുർബലരായ ചിലരാണ് രാജ്യം ഭരിച്ചത്.

കോക്കോതൈമാർവൻ, കുട്ടുവൻകോത, ഇളംകുട്ടുവൻ, ചേരമാൻ ചാത്തൻ, കുട്ടുവൻ കണ്ണൻ, നമ്പികുട്ടുവൻ ചേരമാൻ എന്തൈ തുടങ്ങി ചില അപ്രധാന രാജാക്കൻമാരും ഈ പരമ്പരയിൽപ്പെടും. തമിഴിലുള്ള നാവലർചരിതൈയിൽ ചേരൻമാർ കളഭ്രർക്ക് കീഴ്പ്പെട്ടതായി പ്രസ്താവമുണ്ട്. കടമ്പർ തുളുനാടും കീഴടക്കി, കൊങ്ങുനാട് സ്വതന്ത്രവുമായി. അതോടെ ചേരശക്തി അസ്തമിച്ചു. സംഘകാലഘട്ടത്തിൽ ഉതിയൻചേരലിന്റെ ശാഖ 201 കൊല്ലം ഭരിച്ചതായും ഇരുമ്പൊറൈ ശാഖ 58 കൊല്ലം ഭരിച്ചതായും കണക്കാക്കപ്പെടുന്നു.


</doc>
<doc id="198645" url="https://ml.wikipedia.org/wiki?curid=198645" title="ലിയോൺ ഡുഗിറ്റ്">
ലിയോൺ ഡുഗിറ്റ്

ഫ്രാൻസിലെ പ്രസിദ്ധനായ നിയമ സൈദ്ധാന്തികനായിരുന്നു ലിയോൺ ഡുഗിറ്റ് (1859 - 1928). രാഷ്ട്രീയതത്ത്വശാസ്ത്രരംഗത്തും ഇദ്ദേഹം മികച്ച സംഭാവനകൾ നൽകിയിട്ടുണ്ട് 1859 ഫെബ്രുവരി 4-ന് ഫ്രാൻസിലെ ലിബോണിൽ (Libourne) ജനിച്ചു. ബോർദൊ (Bordeaux) സർവകലാശാലയിൽ നിയമവിദ്യാഭ്യാസം പൂർത്തിയാക്കിയശേഷം 1886 മുതൽ അവിടെത്തന്നെ ദീർഘകാലം അധ്യാപകനായി സേവനമനുഷ്ഠിച്ചു. സർവകലാശാലയിലെ നിയമ ഫാക്കൽറ്റിയുടെ ഡീൻ പദവിയിലെത്താനും ഇദ്ദേഹത്തിനു കഴിഞ്ഞു. ഫ്രാൻസിൽ നിയമ സൈദ്ധാന്തികനെന്ന നിലയിൽ അംഗീകരിക്കപ്പെട്ടിരുന്ന ഇദ്ദേഹം ഭരണഘടനാ നിയമത്തെക്കുറിച്ചും നിയമശാസ്ത്രത്തെക്കുറിച്ചും ഗ്രന്ഥരചന നടത്തി. രാഷ്ട്രീയതത്ത്വചിന്താപരമായ ഗ്രന്ഥങ്ങളും ഇദ്ദേഹം രചിച്ചിട്ടുണ്ട്. നിയമം, സ്റ്റേറ്റ്, സമൂഹം, പരമാധികാരസ്ഥാനം (soverign) എന്നീ മേഖലകളെക്കുറിച്ച് ഇദ്ദേഹത്തിന്റെ ഗ്രന്ഥങ്ങളിൽ വിശദമായ അപഗ്രഥനം ലഭ്യമാണ്.

എന്നിവയാണ് ഇദ്ദേഹത്തിന്റെ പ്രധാനകൃതികൾ.



</doc>
<doc id="198661" url="https://ml.wikipedia.org/wiki?curid=198661" title="സാഹിത്യവാരഫലം">
സാഹിത്യവാരഫലം

സാഹിത്യവിമർശകൻ എം. കൃഷ്ണൻ നായർ മലയാളത്തിൽ എഴുതിയിരുന്ന ഒരു പ്രതിവാരപംക്തിയായിരുന്നു സാഹിത്യവാരഫലം. സാഹിത്യനിരൂപണങ്ങളുടെ ശുഷ്കശൈലിയിൽ നിന്നു വ്യത്യസ്തമായി സാധാരണവായനാക്കാരെ ആകർഷിക്കുന്ന മട്ടിൽ എഴുതപ്പെട്ടിരുന്ന ഈ പംക്തി ഏറെ ജനപ്രീതി നേടുകയും മൂന്ന് ആനുകാലികങ്ങളിലായി മുപ്പത്താറു വർഷം തുടരുകയും ചെയ്തു. 1969-ൽ മലയാളനാടുവാരികയിൽ ആരംഭിച്ച 'വാരഫലം' ആ വാരിക പ്രസിദ്ധീകരിക്കപ്പെടാതായതിനു ശേഷം ആദ്യം കലാകൗമുദിയിലും പിന്നീട് സമകാലീനമലയാളം വാരികയിലും തുടർന്നു. 2006 ഫെബ്രുവരി മാസത്തിൽ കൃഷ്ണൻ നായർ മരിക്കുന്നതിന് ഒരാഴ്ച മുൻപാണ് ഈ പംക്തി അവസാനം പ്രത്യക്ഷപ്പെട്ടത്. സാധാരണവായനക്കാരുടെ സാഹിത്യകൗതുകത്തെ ലക്ഷ്യം വച്ച് എഴുതിയിരുന്ന 'വാരഫലം' സാഹിത്യനിരൂപണമല്ലെന്ന് ഏറ്റുപറഞ്ഞ കൃഷ്ണൻ നായർ അതിനെ "ലിറ്റററി ജേർണലിസം" എന്നു വിശേഷിപ്പിച്ചു. 

സാഹിത്യവും ഇതരവിഷയങ്ങളുമായി ബന്ധപ്പെട്ട ചെറിയ കഥകളും അനുഭവാഖ്യാനങ്ങളും ചേർന്ന ഒരുതരം 'കൊളാഷ്' ആയി പ്രത്യക്ഷപ്പെട്ടിരുന്ന ഈ കോളത്തിന്റെ ജനപ്രീതിയുടെ കാരണം അതിന്റെ ഘടന തന്നെ ആയിരുന്നെന്നു വിലയിരുത്തപ്പെട്ടിട്ടുണ്ട്. സാഹിത്യനിരൂപണങ്ങൾ ഇഷ്ടപ്പെടാതിരുന്ന ശരാശരി വായനക്കാരന് വാരഫലത്തിന്റെ ഈ ചേരുവ ഹൃദ്യമായി അനുഭവപ്പെട്ടു. ലോകസാഹിത്യത്തിലെ നായകശില്പങ്ങളുമായി മലയാളത്തിലെ രചനകളെ ചേർത്തുവച്ചു കൊണ്ട് മലയാളസാഹിത്യത്തിന്റെ താരതമ്യമായ ദരിദ്രാവസ്ഥയെ വായനക്കാരെ ബോദ്ധ്യപ്പെടുത്താൻ കൃഷ്ണൻ നായർ ശ്രമിച്ചു. ഇതരസാഹിത്യങ്ങളിലെ എണ്ണപ്പെട്ട കൃതികളെ "മൂല്യനിർണ്ണയത്തിനു സഹായകമാവാത്ത വിധം സംഗ്രഹിച്ച് അവതരിപ്പിക്കുക വഴി വികലമായ ഒരാസ്വാദക സംസ്കാരത്തെ" അദ്ദേഹം സൃഷ്ടിച്ചതായി വിമർശിക്കപ്പെട്ടിട്ടുണ്ടെങ്കിലും "സാധാരണ വായനക്കാരന് ഉത്തമ സാഹിത്യത്തിലേയ്ക്കുള്ള കിളിവാതിലായി പ്രവർത്തിക്കാൻ" ഈ പംക്തിയ്ക്കു കഴിഞ്ഞതായി ചൂണ്ടിക്കാണിക്കപ്പെട്ടിട്ടുണ്ട്.


</doc>
<doc id="198662" url="https://ml.wikipedia.org/wiki?curid=198662" title="എൻറിക് പെന്യാ നിയെതോ">
എൻറിക് പെന്യാ നിയെതോ

മെക്സിക്കോയുടെ നിയുക്ത പ്രസിഡന്റാണ് എൻറിക് പെന്യാ നിയെതോ(ജനനം :ജൂലൈ 20 1966). ഇൻസ്റ്റിറ്റ്യൂഷണൽ റെവല്യൂഷണറി പാർടിയുടെ (പിആർഐ) പ്രതിനിധിയായാണ് എൻറിക് പെന്യാ നിയെതോ തെരഞ്ഞെടുപ്പിൽ മത്സരിച്ചത്. 71 വർഷം രാജ്യം അടക്കിഭരിച്ച പിആർഐ 12 വർഷത്തെ ഇടവേളയ്ക്കുശേഷമാണ് അധികാരത്തിൽ തിരിച്ചെത്തുന്നത്. 
2005 മുതൽ 2011 വരെ മെക്സിക്കോ സിറ്റിയുടെ ഗവർണറായിരുന്നു.

നാൽപ്പത്തഞ്ചുകാരനായ നിയെതോയ്ക്ക് 38 ശതമാനത്തോളം വോട്ട് ലഭിച്ചപ്പോൾ രണ്ടാമതെത്തിയ ഡെമോക്രാറ്റിക് റെവല്യൂഷൻ പാർടിയുടെ (പിആർഡി) മാനുവൽ ലോപസ് ഒബ്രാദോർ 31 ശതമാനം വോട്ട് നേടി. 12 വർഷമായി രാജ്യം ഭരിക്കുന്ന വലതുപക്ഷ നാഷണൽ ആക്ഷൻ പാർടിയുടെ ജോസഫിന വാസ്കെസ് മോത്ത 25 ശതമാനം വോട്ടോടെ മൂന്നാംസ്ഥാനത്തായി. ഇതാദ്യമായാണ് മെക്സിക്കോയിൽ പ്രസിഡന്റ് തെരഞ്ഞെടുപ്പിൽ പ്രധാന കക്ഷികളിൽ ഒന്നിന്റെ സ്ഥാനാർഥിയായി വനിത മത്സരിക്കുന്നത്. അധികാരത്തിൽ തിരിച്ചുവന്നെങ്കിലും പാർലമെന്റിൽ പിആർഐക്ക് സീറ്റുകൾ നഷ്ടപ്പെടും എന്നാണ് സൂചന. 80 ശതമാനം വോട്ട് എണ്ണിയപ്പോൾ പിആർഐ-ഗ്രീൻ പാർടി സഖ്യത്തിന് കോൺഗ്രസിൽ 37 ശതമാനം വോട്ടേയുള്ളൂ. മൂന്നുവർഷംമുമ്പ് നടന്ന കഴിഞ്ഞ തെരഞ്ഞെടുപ്പിൽ സഖ്യത്തിന് 46 ശതമാനം വോട്ട് ലഭിച്ചിരുന്നു. ജാലിസ്കോ, ചിയാപാസ് സംസ്ഥാനങ്ങളുടെ ഗവർണർ സ്ഥാനം തിരിച്ചുപിടിക്കാൻ പിആർഐക്ക് കഴിഞ്ഞു. എന്നാൽ, ഒബ്രാദോറിന്റെ നാടായ തബാസ്കോയിൽ പിആർഡിയാണ് മുന്നിൽ. മെക്സിക്കോ സിറ്റി മേയറായിരുന്ന ഒബ്രാദോർ 2006ലെ തെരഞ്ഞെടുപ്പിൽ ചെറിയ വ്യത്യാസത്തിനാണ് നിലവിലെ പ്രസിഡന്റ് ഫെലിപ്പെ കാൽഡറോണിനോട് പരാജയപ്പെട്ടത്. തെരഞ്ഞെടുപ്പിൽ ക്രമക്കേട് ആരോപിച്ച് ലക്ഷക്കണക്കിന് ജനങ്ങൾ തെരുവിലിറങ്ങിയത് അന്ന് മെക്സിക്കോയെ ആഴ്ചകളോളം സ്തംഭിപ്പിച്ചിരുന്നു. 



</doc>
<doc id="198663" url="https://ml.wikipedia.org/wiki?curid=198663" title="ഡെക്കാൺ ഹെറാൾഡ്">
ഡെക്കാൺ ഹെറാൾഡ്

ബാംഗ്ലൂരിൽ നിന്ന് പ്രസിദ്ധീകരിക്കുന്ന ഒരു ഇംഗ്ലീഷ് ദിനപത്രമാണ് ഡെക്കാൺ ഹെറാൽഡ്. 1948-ൽ ബാംഗ്ലൂരിൽ നിന്ന് പ്രസിദ്ധീകരണം ആരംഭിച്ച ഡെക്കാൺ ഹെറാൾഡ് കർണാടക സംസ്ഥാനത്തെ ഏറ്റവും പഴക്കം ചെന്ന ഇംഗ്ലീഷ് പത്രമാണ്. മലയാളിയും വിഖ്യാത പത്രപ്രവർത്തകനുമായ പോത്തൻ ജോസഫ് ആയിരുന്നു പ്രഥമ പത്രാധിപർ. സ്വാതന്ത്ര്യസമരസേനാനിയും, പി.എസ്.പി. നേതാവും രാജ്യസഭാംഗവുമായിരുന്ന സി.ജി.കെ. റെഡ്ഡിയുടെ നേതൃത്വത്തിൽ പ്രിന്റേഴ്സ് ലിമിറ്റഡ് എന്ന സ്ഥാപനത്തിന്റെ ആഭിമുഖ്യത്തിലാണ് ഡെക്കാൺ ഹെറാൾഡ് ആരംഭിച്ചത്. അക്കാലത്ത് കർണാടകയിൽ ഇംഗ്ലീഷ് പത്രങ്ങൾ ഇല്ലായിരുന്നു. അതിനാൽ, ഡെക്കാൺ ഹെറാൾഡിന്റെ പ്രചാരം വളരെവേഗം വർധിച്ചു. പ്രജാവാണി എന്ന കന്നട ഭാഷാ പത്രവും ഒപ്പം ആരംഭിച്ചു. സംയുക്ത കർണാടകത്തിനുവേണ്ടിയുള്ള പ്രക്ഷോഭത്തിന് ഡെക്കാൻ ഹെറാൾഡ് പിന്തുണ നൽകിയിരുന്നു. ആദ്യ കാലങ്ങളിൽ കേരളത്തിനുവേണ്ടി പ്രത്യേക പതിപ്പ് പ്രസിദ്ധീകരിച്ചിരുന്നു. ഹിന്ദുസ്ഥാൻ ടൈംസിലും, ഇൻഡ്യൻ എക്സ്പ്രസിലും "ഓവർ എ കപ്പ് ഒഫ് റ്റീ" എന്ന പംക്തിയിലൂടെ പ്രസിദ്ധനായ പോത്തൻ ജോസഫിന്റെ പത്രാധിപത്യമാണ് ഡെക്കാൺ ഹെറാൾഡിനെ കർണാടകയിലെ മുൻനിരപ്പത്രങ്ങളിലൊന്നായി വളർത്തിയത്. പോത്തൻ ജോസഫിനുശേഷം വി.ബി. മേനോൻ, ടി.എസ്. രാമചന്ദ്രറാവു എന്നിവർ പത്രാധിപരായി പ്രവർത്തിച്ചിട്ടുണ്ട്. ഇപ്പോൾ കർണാടക സംസ്ഥാനത്തെ ഏറ്റവും പ്രചാരമുള്ള ഇംഗ്ലീഷ് ദിനപത്രം ഡെക്കാൺ ഹെറാൾഡ് ആണ്.



</doc>
<doc id="198665" url="https://ml.wikipedia.org/wiki?curid=198665" title="ദേശീയ മൺസൂൺ ദൗത്യം">
ദേശീയ മൺസൂൺ ദൗത്യം

എർത്ത് സിസ്റ്റം സയൻസ് ഓർഗനൈസേഷനു (ESSO) കീഴിൽ അഞ്ചു വർഷത്തേക്ക് ദേശീയ മൺസൂൺബ്ദൌത്യം തുടങ്ങുന്നതിന് സാമ്പത്തിക കാര്യങ്ങൾക്കുള്ള കാബിനറ്റ് കമ്മിറ്റി അനുമതി നൽകി. ഈ ദൌത്യത്തിന് അഞ്ചു വര്ഷത്തേക്ക് നാനൂറു കോടി രൂപയുടെ ബജറ്റ് ഉണ്ട്.



പൂനയിലെ ഇന്ത്യൻ ഇൻറ്റിറ്റ്യൂട്ട് ഓഫ് ട്രോപോളജിക്കൽ മീറ്റിരിയോളജി (IITM), യായിരിക്കും ഈ ദൌത്യത്തിന്റെ നോഡൽ ഏജൻസി 
2004 ലേയും 2009 ലേയും വരൾച്ച പ്രവചിക്കാൻ ഭാരതീയ കാലാവസ്ഥ പഠന വകുപ്പിനായില്ല(IMD). അപ്പോഴാണ് 2010ൽ ഇത്തരം ഒരു ദൌത്യത്തിന് നിർദ്ദേശം സമർപ്പി ച്ചത്. 2012 ഏപ്രിൽ അവസാനം അനുമതിയാവുകയും ചെയ്തു. 

ഇപ്പോൾ കാലാവസ്ഥ പ്രവചനത്തിന് സ്റ്റാറ്റിസ്റ്റിക്കൽ രീതിയാൺ ഉപയോഗിക്കുന്നത്. ഡൈനാമിക് ന്യൂമെറിക് രീതിയാണ് കൂടുതൽ കൃത്യതയുള്ളതും വേഗതയുള്ളതും.ഡൈനാമിക് രീതിയ്ക്ക് മഴയുടെ പ്രവചനം കൂടാതെ വരൾച്ചയെ കുറിച്ചും മഴക്കിടയിലെ ഇടവേളകളെ കുറിച്ചും പ്രവചിക്കാനാവും.

അന്തർദേശീയ ഡൈനാമിക് രീതികളായ അമേരിക്കയുടെ കാലവസ്ഥ പ്രവചന സങ്കേതവും ബ്രിട്ടന്റെ കാലാവസ്ഥ പഠന ആപ്പീസിന്റെ യൂണിഫൈഡ് മാതൃകയും ആധാരമാക്കിയായിരിക്കും നമ്മുടെ ദൌത്യം.


</doc>
<doc id="198666" url="https://ml.wikipedia.org/wiki?curid=198666" title="സലിൽ ഭട്ട്">
സലിൽ ഭട്ട്

പ്രമുഖനായ ഭാരതീയ സാത്വിക വീണാ വാദകനാണ് സലിൽ ഭട്ട്. പ്രശസ്ത മോഹനവീണ വാദകൻ പത്മശ്രീ വിശ്വമോഹൻ ഭട്ടിന്റെ മകനാണ്.
സലിൽ ഭട്ടിന്റെ പുതിയ ആൽബങ്ങളായ സ്ലൈഡ് ടു ഫ്രീഡം 2 - മേക്ക് എ ബെറ്റർ വേൾഡ് കാനഡയിലെ ജുനോ അവാർഡിനു നാമ നിർദ്ദേശം ചെയ്യപ്പെട്ടിട്ടുണ്ട്. .





</doc>
<doc id="198668" url="https://ml.wikipedia.org/wiki?curid=198668" title="ബേബിക്കുട്ടൻ">
ബേബിക്കുട്ടൻ

ഒരു മലയാള നാടക അഭിനേതാവും സംവിധായകനും ഗാനരചയിതാവും നാടകരചയിതാവുമാണ് ബേബിക്കുട്ടൻ. എഴുപതോളം നാടകങ്ങൾ രചിച്ചിട്ടുള്ള ഇദ്ദേഹം മികച്ച നാടകകൃത്തിനുള്ള സംസ്ഥാന അവാർഡടക്കം നിരവധി പുരസ്കാരങ്ങൾ നേടിയിട്ടുണ്ട്. മലയാള നാടകപ്രതിഭയായിരുന്ന തേവലക്കര കുഞ്ഞൻ പിള്ളയുടെ രണ്ടാമത്തെ മകനാണ് ബേബിക്കുട്ടൻ. ഹാസ്യതാരമായി തുടക്കമിട്ട ഇദ്ദേഹം നവചേതനയുടെ "മഹാറാണി" എന്ന നാടകത്തിൽ ആറു വേഷത്തിൽ അഭിനയിച്ചു. തുടർന്നാണ് ഗാനരചനയിലും നാടകരചനയിലും പ്രവേശിച്ചത്. തൂലിക എന്ന പേരിൽ നാടകസമിതി രൂപീകരിച്ചു. തകഴിയുടെ ചെമ്മീൻ നാടകമായി അവതരിപ്പിച്ചു. ഈ നാടകം അഞ്ചു സംസ്ഥാന പുരസ്കാരങ്ങൾ നേടി. 2002-ൽ ഇദ്ദേഹത്തിനു കേരള സംഗീതനാടക അക്കാദമി പുരസ്കാരം ലഭിച്ചു. 



</doc>
<doc id="198673" url="https://ml.wikipedia.org/wiki?curid=198673" title="പി. സുന്ദരയ്യ">
പി. സുന്ദരയ്യ

കമ്മ്യൂണിസ്റ്റ് പാർട്ടി ഓഫ് ഇന്ത്യ മാർക്സിസ്റ്റിന്റെ സ്ഥാപകനേതാക്കളിലൊരാളും തെലുങ്കാന സമരസേനാനിയുമായിരുന്നു പി. സുന്ദരയ്യ എന്ന പുച്ചാലപ്പള്ളി സുന്ദരയ്യ(തെലുങ്ക്: పుచ్చలపల్లి సుందరయ్య)(1 മെയ് 1913 – 19 മെയ് 1985) . ആന്ധ്രാപ്രദേശുകാരനായ ഇദ്ദേഹം സഖാവ് പി.എസ് എന്നാണ് അറിയപ്പെട്ടിരുന്നത്. കമ്മ്യൂണിസ്റ്റ് ആശയങ്ങളിൽ ആകൃഷ്ടനായ സുന്ദരയ്യ സുന്ദരരാമി റെഡ്ഡി എന്ന തന്റെ പേരിലെ ജാതിയെ സൂജിപ്പിക്കുന്ന ഭാഗം മാറ്റി സുന്ദരയ്യ എന്നാക്കി. ദരിദ്ര ജനവിഭാഗങ്ങൾക്കുവേണ്ടി എന്നും നിലകൊണ്ട സുന്ദരയ്യ തെലുങ്കാന സമരത്തിന്റെ ഭാഗമായി ഉണ്ടായ സായുധ സമരങ്ങളിൽ നേരിട്ട് പങ്കെടുത്ത വ്യക്തിയാണ്.
ആദ്യകാല ഇന്ത്യൻ കമ്മ്യൂണിസ്റ്റുകളിലൊരാളായ അമീർ ഹൈദർഖാൻ ആണ് സുന്ദരയ്യയെ രാഷ്ട്രീയത്തിലേക്ക് കൊണ്ടുവരുന്നത്. കമ്മ്യൂണിസ്റ്റ് പാർട്ടിയിൽ ചേർന്ന അന്നുമുതൽ തന്റെ ജീവിതവും, പരമ്പരാഗതമായി ലഭിച്ച സ്വത്തുക്കളും ജനസേവനത്തിനും, പാർട്ടിക്കും വേണ്ടി ചിലവഴിച്ചു. ആന്ധ്രപ്രദേശിൽ നല്ല അടിത്തറയുള്ളൊരു കർഷകപ്രസ്ഥാനം കെട്ടിപ്പടുക്കുന്നതിൽ സുന്ദരയ്യ മുഖ്യ പങ്കു വഹിച്ചു. കർഷകപ്രശ്നങ്ങൾക്കുപരി പലയിടങ്ങളിലായി ചിതറികിടന്നിരുന്ന തെലുങ്കുഭാഷ സംസാരിക്കുന്നവരെ ഒരുമിച്ചു കൂട്ടി വിശാലാന്ധ്ര എന്ന പുതിയ ഭാഷാ സംസ്ഥാനത്തിനുവേണ്ടി പരിശ്രമിച്ചു.

തെലുങ്കാനസമരം പിൻവലിച്ചതിനുശേഷം ഇന്ത്യയിൽ ജനകീയജനാധിപത്യവിപ്ലവം എന്ന പുതിയ കാഴ്ചപ്പാട് അനുസരിച്ച് പ്രവർത്തിക്കാൻ മോസ്കോയിൽ സ്റ്റാലിനുമായി നടത്തിയ ചർച്ചകളിൽ ഇന്ത്യൻ കമ്മ്യൂണിസ്റ്റ് പാർട്ടി തീരുമാനിച്ചു. ഇതിന്റെ നേതൃത്വവും സുന്ദരയ്യക്കായിരുന്നു. 1952 ലെ പൊതു തിരഞ്ഞെടിനുശേഷം സുന്ദരയ്യ രാജ്യസഭയിലെ പ്രതിപക്ഷനേതാവായി മാറി. ഒന്നരപതിറ്റാണ്ടോളം ആന്ധ്രയിലെ കമ്മ്യൂണിസ്റ്റ് പ്രതിപക്ഷനേതാവെന്ന നിലയിൽ പ്രവർത്തിച്ചു.

1913 മെയ് 1 ന് ആന്ധ്രാപ്രദേശിലെ നെല്ലൂർ ജില്ലയിൽ അലങ്കാനിപാടിലാണ് സുന്ദരയ്യ ജനിച്ചത്. ഒരു ജന്മി കുടുംബമായിരുന്നു സുന്ദരയ്യയുടേത്. സുന്ദരയ്യയ്ക്ക് ആറ് വയസ്സുള്ളപ്പോൾ അച്ഛൻ മരിച്ചു. സ്കൂൾ തല വുദ്യാഭ്യാസം കഴിഞ്ഞ് കോളേജിൽ ചേർന്ന അദ്ദേഹം 1930 ൽ 17ആം വയസ്സിൽ ഗാന്ധിജിയുടെ നിസ്സകരണ പ്രസ്ഥാനത്തിൽ പങ്ക് ചേരാൻ കോളേജ് വിട്ടു. കോൺഗ്രസ് സോഷ്യലിസ്റ്റ് പാർട്ടിയിൽ അംഗത്വമെടുത്ത അദ്ദേഹം ഉടൻ തന്നെ അതിന്റെ സെക്രട്ടറിയായി തിരഞ്ഞെടുക്കപ്പെട്ടു.

ആദ്യകാല കമ്മ്യൂണിസ്റ്റ് നേതാക്കളിലൊരാളായിരുന്ന അമീർ ഹൈദർ ഖാന്റെ നിർദ്ദേശപ്രകാരമാണ് കമ്മ്യൂണിസ്റ്റ് പാർട്ടി നിരോധിക്കപ്പെട്ടിരുന്ന രണ്ടാം ലോക മഹായുദ്ധ കാലത്ത് സുന്ദരയ്യ കമ്മ്യൂണിസ്റ്റ് പാർട്ടി അംഗമാകുന്നത്. അക്കാലത്ത് കേരളത്തിൽ നിന്നുള്ള കമ്മ്യൂണിസ്റ്റു നേതാകളായ ഇ.എം.എസ്, പി. കൃഷ്ണപിള്ള മുതലായവരിൽ സുന്ദരയ്യ ആകൃഷ്ടനായിരുന്നു. 1936ൽ കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ കേന്ദ്രകമ്മറ്റിയിൽ അംഗമായ അദ്ദേഹം ആ വർഷം തന്നെ ഓൾ ഇന്ത്യ കിസാൻ സഭയ്കക്ക് രൂപം നൽകി.


</doc>
<doc id="198678" url="https://ml.wikipedia.org/wiki?curid=198678" title="നോട്ടി പ്രൊഫസ്സർ">
നോട്ടി പ്രൊഫസ്സർ

ബാബുരാജ് രചനയും ഹരിനാരായണൻ സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് നോട്ടി പ്രൊഫസ്സർ. ബാബുരാജ് തന്നെയാണ് ഈ ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. ലക്ഷ്മി ഗോപാലസ്വാമി, ഇന്നസെന്റ്, ലെന, ടിനി ടോം എന്നിവർ മറ്റ് പ്രധാനവേഷങ്ങളിൽ അഭിനയിച്ചിരിക്കുന്നു.

അന്ന അമല ഫിലിംസിന്റെ ബാനറിൽ അരുൺ ജോസ്, ശ്രീകാന്ത് പിള്ള എന്നിവർ ചേർന്നാണ് ഈ ചിത്രം നിർമ്മിച്ചിരിക്കുന്നത്. കലാസംഘം & കാസ് റിലീസ് ചിത്രം വിതരണം ചെയ്തിരിക്കുന്നു.




</doc>
<doc id="198682" url="https://ml.wikipedia.org/wiki?curid=198682" title="സുന്ദരയ്യ വിജ്ഞാന കേന്ദ്രം">
സുന്ദരയ്യ വിജ്ഞാന കേന്ദ്രം

ഹൈദ്രാബാദിലുള്ള പ്രസിദ്ധമായ ഒരു ഗ്രന്ഥശാലയും ഗവേഷണ സ്ഥാപനവുമാണ് സുന്ദരയ്യ വിജ്ഞാന കേന്ദ്രം. പി സുന്ദരയ്യയുടെ ഓർമ്മയ്ക്കായ് പ്രവർത്തിക്കുന്ന സന്നദ്ധ സംഘടനയാണു 1988 ൽ ഈ ഗ്രന്ഥശാലയ്ക് രൂപം നൽകിയത്.


</doc>
