<doc id="233483" url="https://ml.wikipedia.org/wiki?curid=233483" title="ഫോക്കസ് മാൾ">
ഫോക്കസ് മാൾ

കോഴിക്കോട് നഗരത്തിൽ മൊഫ്യൂസിൽ ബസ് സ്റ്റാൻഡിന് സമീപത്തായി നിലകൊള്ളുന്ന ഷോപ്പിംഗ് മാളാണ് ഫോക്കസ് മാൾ. കേരളത്തിലെ ആദ്യത്തെ ഷോപ്പിങ്ങ് മാളാണ് ഇത് (2007). ധാരാളം വ്യാപാരസ്ഥാപനങ്ങൾ ഇവിടെ പ്രവർത്തിക്കുന്നു. 

ഗ്രൗണ്ട് ഫ്ലോർ:
ഫോക്കസ് ഹൈപ്പർമാർക്കറ്റ്, ട്രെൻ്റ്സ്, നൈക്, ലൂയിസ് ഫിലിപ്പ്, റാങ്ക്ലർ, ലീ, വൈൽഡ്ക്രാഫ്റ്റ്, എം ആൻഡ് ബി, അൻമോൾ, കളേർസ്, സിൽക്കി, ബ്ലാക്ക്ബെറീസ്, ഡോക് & മാർക്ക്, ലീവൈസ്, ടൈമെക്സ്, ടൈറ്റാൻ, റൈബാൻ, എയർടെൽ. 

ഒന്നാം നില:
മാക്സ്, മ്ഹിർ, അലൻ സോള്ളി, വാൻ ഹ്യൂസെൻ, ഏരോ, സ്കള്ളേർസ്, സോഡിയാക്, ബോസ്സിനി, ഇൻഡിഗോ നാഷൻസ്, സ്പൈക്കർ,സീക്റെട്ട്സ്, ബേബി കെയർ.

രണ്ടാം നില:
റിലയൻസ് ഫൂട്ട്പ്രിൻ്റ്, കൈർ, യുണൈറ്റഡ് കളേർസ് ബെനെറ്റൺ, റിലയൻസ് ഡിജിറ്റൽ, അമീബ, ബേസിക്സ്, ജോൺ മില്ലർ, യൂസ്, അഫ്രീൻസ്, ഒറീലിയ, ലൈവ് ഇൻ, ജോക്കി, ഡെർബി, ഫാബിൻഡ്യ കോട്ടൺ.

മൂന്നാം നില:
പാർക്ക് അവന്യൂ, പോഗോ, ആർചീസ്, മാഞ്ചസ്റ്റർ യുണൈറ്റഡ്, ദി യുവതി, വെൻഫീൽഡ്, പാരഗൺ, പിസ്സ കോർണർ, ഡി സി ബുക്സ്, ജോൺ പ്ലെയേർസ്, അർബൻ ടച്ച്, പീറ്റർ ഇംഗ്ലണ്ട്, വൈറ്റ് സാൾട്ട്, ഡെൽറ്റ, ഹൈലൈറ്റ് ബിൽഡേർസ്, 6D സിനിമ, കളർ പ്ലസ്, പാർക്സ്, കാഡ് സെൻ്റർ.

ഈ മാൾ ഹൈലൈറ്റ് ബിൾഡേർസ് & ഡവലപ്പേർസിൻ്റെ ഉടമസ്ഥതയിലാണ്.
അഞ്ച് നിലകളുള്ള ഈ മാളിന്റെ വിസ്തീർണ്ണം 2.5 ലക്ഷം ചതുരശ്ര അടിയാണ്.

http://www.focusmall.in/


</doc>
<doc id="233484" url="https://ml.wikipedia.org/wiki?curid=233484" title="അൽഗൊരിതങ്ങളുടെ വിശകലനം">
അൽഗൊരിതങ്ങളുടെ വിശകലനം

അൽഗൊരിതങ്ങളുടെ പ്രവർത്തനത്തിലുള്ള മെച്ചം മനസ്സിലാക്കുന്നതിനും, ഒരു കാര്യം ചെയ്യുവാനനുയോജ്യമായ അൽഗൊരിതമേതെന്നു നിശ്ചയിക്കുന്നതിനും അവയെ വിശകലനം ചെയ്യേണ്ടത് അത്യാവശ്യമാണു.

അൽഗൊരിതങ്ങളുടെ വിശകലനനത്തിന്റെ മറ്റൊരു പ്രധാന ഉപയോഗം, ഒരു പ്രശ്നത്തിന്റെ പരിഹാരത്തിനു ലഭിയ്ക്കാവുന്ന മികച്ച സങ്കീർണ്ണതയേതെന്ന് മനസ്സിലാക്കുകയും, അതിനനുസരിച്ച് പുതിയ അൽഗൊരിതങ്ങൾ വികസിപ്പിച്ചെടുക്കുന്നതിനുള്ള ശ്രമങ്ങൾ നടത്തുകയും ചെയ്യുക എന്നതാണു. (സങ്കീർണ്ണതയുടെ ലോവർബൗണ്ട് - താഴെ തട്ട് - മനസ്സിലാക്കി, സങ്കീർണ്ണതയുടെ മേൽ തട്ട് കുറച്ച് കൊണ്ട് വരുന്ന രീതി)
ഡോക്ടർ ഡൊണാൾഡ് കനൂത്ത് ആണ് അൽഗൊരിത വിശകലനത്തിനു ഒരു ശാസ്ത്രീയ സമീപന രീതി ആദ്യമായി മുന്നോട്ട് വച്ചത്.

ചുവടെ കൊടുത്തിരിയ്ക്കുന്ന,രണ്ട് കാര്യങ്ങളാണിത്തരം വിശകലനങ്ങളിൽ കണക്കാക്കുന്നത്.

പലവിധത്തിലും ഒരൽഗൊരിതത്തിന്റെ സമയ സങ്കീർണ്ണത കണക്ക് കൂട്ടാവുന്നതാണു.


അൽഗൊരിതത്തിൽ നിന്നും ഒരു കമ്പ്യൂട്ടർ പ്രോഗ്രാം ഉണ്ടാക്കുകയും, പല ഇൻപുട്ടുകൾക്ക് ഉത്തരം ലഭിക്കാനാവശ്യമായ സമയം കണക്കാക്കുകയും,അതിൽ നിന്നും ഒരു ഇൻപുട്ട്-അവശ്യസമയ ഗ്രാഫ് സൃഷ്ടിക്കുകയും, ഗ്രാഫിൽ നിന്നും സങ്കീർണ്ണതയെ കുറിക്കുന്ന ഒരു ഗണിത വാക്യം നിർദ്ധാരണം ചെയ്തെടുക്കയും ചെയ്യുന്ന രീതിയാണിത്.

ഈ രീതിയിലുള്ള വിശകലനത്തിനു പല പോരായ്മകളുമുണ്ട്. വിശകലനത്തിനു ഉപയോഗിക്കുന്ന കമ്പ്യൂട്ടർ ഹാർഡ്വെയറിന്റെ ഗുണത്തിനും, പ്രോഗ്രാമിന്റെ കംബൈലറിന്റെയും, മെഷീൻ ഇൻസ്റ്റ്ർക്ഷനായി മാറ്റുന്നതിനു അവലംബിക്കുന്ന മാർഗ്ഗത്തിനുമനുസരിച്ച് വിശകലന ഫലം മാറാനിടയുണ്ട്. അതായത് ഒരു റഫറൻസ് സ്റ്റാന്ദേർഡ് വക്കാൻ മാർഗ്ഗമില്ലയെന്നതാണു പ്രധാന പ്രശ്നം.

ഒരു അൽഗൊരിതത്തിന്റെ സമയ സങ്കീർണ്ണത, അതിലടങ്ങിയ വിവിധ ക്രിയകളുടെ എണ്ണവുമായും, അവ ഓരോന്നും ചെയ്യുന്നതിനാവശ്യമായ സമയവുമായിയും നേരിട്ട് ബന്ധപ്പെട്ടാണിരിയ്ക്കുന്നത്. ചുവടെ കൊടുത്ത സമവാക്യം അത്തന്മൊരു സമീപനരീതിയാണ് കുറിയ്ക്കുന്നത്.

T = c1A + c2B + c3C + c4D + c5E

A = അറേ ഉപയോഗങ്ങളുടെ എണ്ണം.

B = പൂർണ്ണ സംഖ്യകളുടെ കൂട്ടലുകളൂടെ എണ്ണം.

C = താരതമ്യങ്ങളുടെ എണ്ണം.

D = ഇങ്ക്രിമെന്റുകളുടെ എണ്ണം.

E = താത്കാലിക മൂലകങ്ങളിൽ, മൂല്യം ഇടുന്ന ക്രിയകളുടെ എണ്ണം

c1,c2,c3,c4,c5 എന്നിവ ഇവ ഓരോന്നും ചെയ്യുന്നതിനാവശ്യമായ സമയം. ഇത് കമ്പ്യൂട്ടറിനെയും, ഉപയോഗിയ്ക്കുന്ന ഭാഷയെയും, കമ്പൈലറിനെയുമൊക്കെ ആശ്രയിച്ചിരിയ്ക്കുന്നു. 

ഇപ്രകാരം ഓരോന്നും കൃത്യമായി കണക്കാക്കി ഒരു കൃത്യമായ ഗണിതമാതൃക സൃഷ്ടിക്കുന്നതിനു പല പ്രായോഗിക ബുദ്ധിമുട്ടുകളും ഉണ്ട്. ഉയർന്ന ഗണിത ക്രിയകൾ ആവശ്യമായ സങ്കീർണ്ണങ്ങളായ ഫോർമുലകളൂം മറ്റും ചിലപ്പോൾ ആവശ്യമായി വരും. അതിനു പുറമേ, അത്ര വിശദമായ ഒരു വിശകലനം വഴി ലഭിയ്ക്കാവുന്ന നിരീക്ഷണത്തിനായി ചിലവിടുന്ന ഊർജ്ജത്തിനനുസരിച്ചുള്ള വലിയ ഗുണം ചിലപ്പോൾ ലഭിച്ചെന്നു വരില്ല. അതിനാൽ പ്രയാസം കുറഞ്ഞ രീതിയിൽ ഏറെ കുറേ കൃത്യമായ സമയ സങ്കീർണ്ണത നിർദ്ധാരണം നടത്താവുന്ന രീതിയിൽ ചില ലളിതമാക്കലുകൾ വിശകലനത്തിൽ വരുത്താവുന്നതാണു.


അൽഗൊരിതത്തിന്റെ സങ്കീർണ്ണതയെത്രയെന്ന്(സമയ/മെമ്മറി) മനസ്സിലാക്കിയാൽ അൽഗരിതങ്ങളെ വിവിദ്ധ ഗണങ്ങളായി വർഗ്ഗീകരിക്കാവുന്നതാണു.അപ്രകാരം, ഇൻപുട്ടിനുള്ള എണ്ണത്തിന്റെ ഫൺക്ഷൻ അനുസരിച്ച് അൽഗൊരിതങ്ങളുടെ സങ്കീർണ്ണതയെ വർഗ്ഗീകരണം ചെയ്താൽ പ്രധാനമായും,1, lgN, N, NlgN, N^2, N3,2N തുടങ്ങിയ പല സങ്കീർണ്ണതകളും ഉണ്ട്. അവയെ യഥാക്രമം കോൺസ്റ്റന്റ്, ലോഗരിതമിക്ക്, ലീനിയർ, ലീനിയരിത്മെറ്റിക്ക് ,ക്വാഡ്രാറ്റിക്ക്, ക്യൂബിക്ക്, എക്സ്പോണൻഷ്യൽ എന്നിങ്ങനെ വിളിയ്ക്കുന്നു.

മേൽക്കൊടുത്ത വർഗ്ഗീകരണം അവയുടെ സങ്കീർണ്ണതയുടെ ആരോഹണക്രമത്തിൽ ക്രമപ്പെടുത്തി ആണെഴുതിയിരിക്കുന്നത്. ഇത്തരം വർഗ്ഗീകരണം വഴി ഒരു അൽഗൊരിതം എന്തു മാത്രം സമയം അല്ലെങ്കിൽ, മെമ്മറി എടുക്കാനിടയുണ്ടെന്ന് മനസ്സിലാക്കാനും, പ്രശ്നത്തിനനുസരിച്ച് മറ്റ് അൽഗൊരിതങ്ങൾ എടുക്കണമോയെന്ന് തീരുമാനമെടുക്കാനും പ്രോഗ്രാമ്മറെ സഹായിക്കുന്നു. 

ഉദാഹരണത്തിനു സെലക്ഷൻ സോർട്ടിന്റെ സമയ സങ്കീർണ്ണത N ആണു. വലിയ സംഖ്യകൾ ഉള്ള ലിസ്റ്റിൽ സെലക്ഷൻ സോർട്ട് മിക്കവാറും പ്രായോഗികമല്ല എന്നറിവിലേയ്ക്ക് ഈ ദ്വിമാന സങ്കീർണ്ണത പ്രോഗ്രാമറിനെ നയിക്കുകയും, അത്തരം പ്രശ്നങ്ങളിൽ മറ്റ് അൽഗരിതങ്ങൾ ഉദാഹരണത്തിനു സങ്കീർണ്ണത NlgN ഉള്ള മെർജ് സോർട്ട് ഉപയോഗിക്കുകയും ചെയ്യുന്നു.



</doc>
<doc id="233488" url="https://ml.wikipedia.org/wiki?curid=233488" title="സൂപ്പർമറീൻ സ്പിറ്റ്ഫയർ">
സൂപ്പർമറീൻ സ്പിറ്റ്ഫയർ

രണ്ടാം ലോകമഹായുദ്ധത്തിൽ ബ്രിട്ടണും മറ്റു ചില സഖ്യകക്ഷി രാജ്യങ്ങളും വ്യാപകമായി ഉപയോഗിച്ചിരുന്ന ഒറ്റ ഇരിപ്പിടത്തോടുകൂടിയ പോർവിമാനമാണ് സൂപ്പർമറീൻ സ്പിറ്റ്ഫയർ. ഒരു മുൻനിര പോർവിമാനമായും മറ്റാവശ്യങ്ങൾക്കുമൊക്കെ 1950കളിലും ഈ വിമാനം ഉപയോഗിക്കപ്പെട്ടിട്ടുണ്ട്. രണ്ടാം ലോകമഹായുദ്ധകാലത്ത് തുടരെ നിർമ്മിക്കപ്പെട്ട ഏക ബ്രിട്ടീഷ് പോർവിമാനമായ ഇവ നിർമ്മിക്കപ്പെട്ടിട്ടുള്ള എണ്ണത്തോളം മറ്റൊരു ബ്രിട്ടീഷ് പോർവിമാനവും നിർമ്മിക്കപ്പെട്ടിട്ടില്ല. 


</doc>
<doc id="233491" url="https://ml.wikipedia.org/wiki?curid=233491" title="റോസ്‌മേരി">
റോസ്‌മേരി

ഒരു ബഹുവർഷ കുറ്റിച്ചെടിയാണ് റോസ്‌മേരി. . മദ്ധ്യധരണ്യാഴി പ്രദേശത്തെ തദ്ദേശവാസിയാണ്. സൂചിപോലുള്ള ഇലകളാണ്. വെള്ള, പിങ്ക്, പർപ്പിൾ, നീല എന്നീ നിറങ്ങളിൽ പൂക്കളുണ്ടാവാറുണ്ട്. അലങ്കാരസസ്യമെന്നതിനുപരി ഔഷധഗുണങ്ങളും ഭക്ഷ്യഗുണങ്ങളുമുള്ള സസ്യമാണിത്. ഓർമ്മ ശക്തി വർദ്ധിപ്പിക്കാനുള്ള കഴിവുണ്ടെന്ന് കരുതുന്നു. ഭക്ഷണം പാകം ചെയ്യുമ്പോൾ ഇലകൾ ചേർക്കാറുണ്ട്. റോമാക്കാരുടെ കാലത്തുതന്നെ ഭക്ഷണങ്ങളിൽ ചേർത്തിരുന്നു. വരൾച്ചയെ അതിജീവിക്കാനുള്ള കഴിവുണ്ട്. 



</doc>
<doc id="233495" url="https://ml.wikipedia.org/wiki?curid=233495" title="വിഷപ്പച്ച">
വിഷപ്പച്ച

പശ്ചിമഘട്ടത്തിൽ അങ്ങോളമിങ്ങോളം അടിക്കാടുകളായി വളരുന്ന വള്ളിച്ചെടിയുടെ സ്വഭാവമുള്ള ഒരു കുറ്റിച്ചെടിയാണ് വിഷപ്പച്ച. . Snake Grass എന്ന് പേരുണ്ട്. പാമ്പുകടിക്കെതിരെ ലോകമെങ്ങും ഉപയോഗിക്കുന്ന ഒരു ഔഷധസസ്യമാണിത്. ഇന്തോനേഷ്യയിൽ പ്രമേഹത്തിനെതിരെ ഇത് ഔഷധമായി ഉപയോഗിക്കുന്നു. കാൻസറിനും കിഡ്‌നി രോഗങ്ങൾക്കും വിഷപ്പച്ച ഉപയോഗിക്കാറുണ്ടെന്ന് കാണുന്നു.



</doc>
<doc id="233509" url="https://ml.wikipedia.org/wiki?curid=233509" title="ഹായിൽ പ്രവിശ്യ">
ഹായിൽ പ്രവിശ്യ

സൗദി അറേബ്യയുടെ വടക്ക് ഭാഗത്ത് സ്ഥിതി ചെയ്യുന്ന പ്രവിശ്യയാണ് ഹായിൽ പ്രവിശ്യ ( ""). സൗദ്‌ ബിൻ അബ്ദുൽ മുഹ്സിൻ ആണ് നിലവിൽ ഹായിൽ പ്രവിശ്യ ഗവർണർ. ഹായിൽ ആസ്ഥമാന പ്രവിശ്യയുടെ വിസ്ത്രിതി 103,887 ചതുരശ്ര കിലോമീറ്റർ പ്രദേശമാണ്.


</doc>
<doc id="233515" url="https://ml.wikipedia.org/wiki?curid=233515" title="സുവർണ്ണ ശലഭം">
സുവർണ്ണ ശലഭം

മഴക്കാടുകളിൽ കൂടുതലായി കാണപ്പെടുന്ന ഒരു പൂമ്പാറ്റയാണ് സുവർണ്ണ ശലഭം ("Vindula erota"). പശ്ചിമഘട്ടത്തിൽ കൂടുതലായി കാണുന്ന ഇവ മറ്റു വനമേഖലകളിലും കാണാറുണ്ട്.


</doc>
<doc id="233520" url="https://ml.wikipedia.org/wiki?curid=233520" title="വള്ളിമന്ദാരം">
വള്ളിമന്ദാരം

തെക്കേപശ്ചിമഘട്ടത്തിൽ മാത്രം കാണുന്ന, മരങ്ങളുടെ മുകളിലോളം കയറിപ്പോവുന്ന, ചുവന്ന പൂക്കൾ നിറയെ ഉണ്ടാവുന്ന ഒരു വള്ളിച്ചെടിയാണ് വള്ളിമന്ദാരം. . Scarlet Bauhinia എന്ന് അറിയപ്പെടുന്നു. നീലനവാബ് ശലഭ-ലാർവകളുടെ ഭക്ഷണസസ്യങ്ങളിൽ ഒന്ന് വള്ളിമന്ദാരമാണ്.

2015 -ൽ ഇറങ്ങിയ ഗവേഷണഫലങ്ങളിൽ വള്ളിമന്ദാരത്തിന്റെ സ്ഥിതി ഭേദ്യകരമായ അവസ്ഥയിൽ ആണെന്ന് കാണുന്നുണ്ട്. മേലാപ്പു വരെ കയറിച്ചെന്നു മരങ്ങളുടെ അന്തകൻ ആകാൻ തക്ക മിടുക്കുള്ള ഒരു വള്ളിച്ചെടിയാണിത്. 1919-ൽ ഗാംബിൾ നിരീക്ഷിച്ചത് "കാടിന്റെ നാശത്തിനു തന്നെ കാരണമാവൻ മാത്രം ശേഷിയുള്ള വള്ളിമന്ദാരത്തെ നശിപ്പിക്കേണ്ടതാണ്" എന്നാണ്. അക്കാലത്തിനു ശേഷം കാര്യമായ പഠനങ്ങളൊന്നും ഈ ചെടിയെപ്പറ്റി നടന്നിട്ടില്ല. 2007 മുതൽ 2012 വരെയുള്ള പഠനത്തിലാണ് ഈ ചെടിയുടെ വിതരണത്തെപ്പറ്റിയുള്ള കാര്യമായ അറിവു ലഭിച്ചത്. ഗാംബിളിന്റെ നിരീക്ഷണപ്രകാരം ഈ ചെടി വ്യാപകമായി നശിപ്പിച്ചുണ്ടാവാം, മാത്രമല്ല യാതൊരു സാമ്പത്തികഗുണങ്ങളും വള്ളിമന്ദാരത്തിനില്ലതാനും. കഴിഞ്ഞ നൂറ്റാണ്ടിൽ കാടുമുഴുവൻ നിറഞ്ഞുനിന്നിരുന്ന ഈ സസ്യം ഇന്നു അവിടവിടെയായി ചില സ്ഥലങ്ങളിൽ മാത്രമേ കാണപ്പെടുന്നുള്ളൂ. 



</doc>
<doc id="233521" url="https://ml.wikipedia.org/wiki?curid=233521" title="തേൾക്കട">
തേൾക്കട

ബൊറാജിനേസിയേ കുടുംബത്തിൽപ്പെട്ട ഒരു ഏകവാർഷിക സസ്യമാണ് തേക്കട അഥവാ തേൾക്കട. ഏഷ്യൻ വംശജനാണ്. 15-20 സെന്റിമീറ്ററോളം പൊക്കം വയ്ക്കും. കേരളത്തിലാകമാനം കളയായി വളരുന്നു. പൂങ്കുല തേളിന്റെ വാലിന്റെ ആകൃതിയിൽ കാണപ്പെടുന്നതിലാണ് ആ പേരു വന്നത്. പിന്നീട് ലോപിച്ച് തേൾക്കട തേക്കടയായി. കേരളത്തിന്റെ തീരപ്രദേശങ്ങളിൽ സുലഭമായി കാണപ്പെടുന്നു. ഹീലിയോട്രോപ്പിയം ഇൻഡിക്കം (Heliotropium indicum) എന്നാണ് ശാസ്ത്രനാമം. നാപ്പച്ച, വേനപ്പച്ച എന്നെല്ലാം പേരുകളുണ്ട്.

ഇവ സാധാരണയായി നിലത്ത് പറ്റിപ്പിടിച്ച് വളരുന്നു. അനുകൂല സാഹചര്യമാണെങ്കിൽ നിവർന്നു നിന്നും വളരാറുണ്ട്. അപ്പോൾ ഒന്നരയടിയോളം പൊക്കം വയ്ക്കും. ശാഖകൾ ഉണ്ടാകും. നീണ്ടുരുണ്ട തണ്ടുകൾക്ക് പച്ചനിറം, രോമാവൃതമാണ്. ഒരു മുട്ടിൽ രണ്ടിലകൾ അഭിമുഖമായി വിന്യസിച്ചിരിക്കുന്നു. പൂങ്കുല വളഞ്ഞ് തേളിന്റെ വാലു പോലെയാണ്. വെള്ളയോ വെള്ളയും നീലയും കലർന്നതോ ആയ നിറത്തിലാണ് പൂക്കൾ.

ഫിലിപ്പൈൻസിലെ നാട്ടുവൈദ്യങ്ങളിൽ ഈ ചെടിക്ക് വലിയ പ്രാധാന്യമുണ്ട്. ആയുർവേദത്തിലും ഇതു മരുന്നായി ഉപയോഗിക്കുന്നു. വിഷാംശമുണ്ട്.




</doc>
<doc id="233523" url="https://ml.wikipedia.org/wiki?curid=233523" title="അഡയാർ ഫിലിം ഇൻസ്റ്റിറ്റ്യൂട്ട്‌">
അഡയാർ ഫിലിം ഇൻസ്റ്റിറ്റ്യൂട്ട്

ഇന്ത്യയിലെ ആദ്യകാല ചലച്ചിത്ര പരിശീലന സ്ഥാപനങ്ങളിലൊന്നാണ് ചെന്നൈയിലെ അഡയാർ ഫിലിം ഇൻസ്റ്റിറ്റിയൂട്ട് എന്ന് പൊതുവെ അറിയപ്പെടുന്ന എം.ജി.ആർ. ഗവ. ഫിലിം ആൻഡ് ടി.വി. ഇൻസ്റ്റിറ്റിയൂട്ട്. ചലച്ചിത്ര നിർമ്മാണം, അഭിനയം, സംവിധാനം തുടങ്ങിയ നിരവധി കോഴ്‌സുകൾ ഉള്ളതിനു പുറമേ പുതിയതായി ത്രീ-ഡി അനിമേഷൻ ആൻഡ് വിഷ്വൽ എഫക്ട്‌സ് കോഴ്‌സുകളും ഇവിടെ തുടങ്ങാനിരിക്കുന്നു.

1945-ൽ സെൻട്രൽ പോളിടെക്‌നിക് എന്ന പേരിലായിരുന്നു തുടക്കം. അക്കാലത്ത് ലൈസൻസ് ഇൻ സിനിമാട്ടോഗ്രാഫ് ആൻഡ് സൗണ്ട് എൻജിനീയറിംഗ് എന്ന കോഴ്‌സ് മാത്രമാണുണ്ടായിരുന്നത്. പിന്നീട് 1957-ൽ ഈ സ്ഥാപനം ചലച്ചിത്ര ഇൻസ്റ്റിറ്റിയൂട്ടായി മാറുകയായിരുന്നു. തമിഴിലെ അറിയപ്പെടുന്ന നടൻ കൂടിയായ രവിരാജ് ആണ് ഇപ്പോൾ അഡയാർ ഫിലിം ഇൻസ്റ്റിറ്റിയൂട്ടിന്റെ ഡയറക്ടർ. 

1994-ൽ സിനിമാ നിർമ്മാണ സൗകര്യങ്ങൾ വിപുലീകരിക്കുന്നതിന്റെ ഭാഗമായി തമിഴ്‌നാട് സർക്കാർ അഡയാർ ഫിലിം ഇൻസ്റ്റിറ്റിയൂട്ടിനടുത്തായി എം.ജി.ആർ. ഫിലിം സിറ്റി സ്ഥാപിച്ചു. 1997 ഒക്ടോബർ 16-ാം തിയതി ചെന്നൈ സന്ദർശിച്ച ഇംഗ്ലണ്ടിലെ എലിസബത്ത് രാജ്ഞി എം.ജി.ആർ. ഫിലിം സിറ്റിയിലെത്തി മരുതനായകം എന്ന തമിഴ് ചലച്ചിത്രത്തിന്റെ ചിത്രീകരണം നേരിൽ സന്ദർശിക്കുകയുണ്ടായി. 


</doc>
<doc id="233524" url="https://ml.wikipedia.org/wiki?curid=233524" title="അസ്ഥിമരം">
അസ്ഥിമരം

പശ്ചിമഘട്ടത്തിലെ തദ്ദേശവാസിയായ ഒരു വൃക്ഷമാണ് ചൂട്ട എന്നും അറിയപ്പെടുന്ന അസ്ഥിമരം. . 12 മീറ്റരോളം ഉയരം വയ്ക്കും. ആൽബട്രോസ് ശലഭത്തിന്റെ ലാർവയുടെ ഭക്ഷണസസ്യങ്ങളിൽ ഒന്നാണിത്. ഏണിക്കമ്പൻ, കൊനമരം, വെള്ളപുലി എന്നെല്ലാം ഈ മരത്തിന് പേരുകളുണ്ട്.



</doc>
<doc id="233529" url="https://ml.wikipedia.org/wiki?curid=233529" title="പുത്രഞ്ജീവേസീ">
പുത്രഞ്ജീവേസീ

4 ജനുസുകളിലായി 210 സ്പീഷിസുകളോളം വൃക്ഷങ്ങൾ ഉൾക്കൊള്ളുന്ന ഒരു സസ്യകുടുംബമാണ് പുത്രഞ്ജീവേസീ.



</doc>
<doc id="233564" url="https://ml.wikipedia.org/wiki?curid=233564" title="അടവിപ്പാല">
അടവിപ്പാല

കളിപ്പാൽവള്ളി, കാട്ടുപാൽവള്ളി, ചെറുപാൽവള്ളി, പാൽവള്ളി എന്നെല്ലാം അറിയപ്പെടുന്ന അടവിപ്പാല ഒരു ചെറിയ വള്ളിച്ചെടിയാണ്. . ഏഷ്യയിലെല്ലായിടത്തും കാണുന്നു. വള്ളി ഒടിച്ചാൽ പാൽപോലുള്ള ഒരു കറ ഉണ്ടാവുന്നു. വേരിന് ഔഷധഗുണമുണ്ട്. പാമ്പുവിഷത്തിനെതിരെ ഉപയോഗിക്കാറുണ്ട്. ഫംഗസിനെതിരെ പ്രയോഗിക്കാനാവുമെന്ന് പഠനങ്ങളിൽ കാണുന്നു. ബാക്ടീരിയകൾക്കെതിരെയും ഫലപ്രദമാണ്.



</doc>
<doc id="233568" url="https://ml.wikipedia.org/wiki?curid=233568" title="ഹമാദി ജബാലി">
ഹമാദി ജബാലി

ടുണീഷ്യയുടെ മുൻ പ്രധാനമന്ത്രിയാണ് ഹമാദി ജബാലി(12 ജനുവരി 1949). പുതിയ സഖ്യസർക്കാർ രൂപവത്ക്കരിക്കാനുള്ള പദ്ധതി അദ്ദേഹം അംഗമായ അന്നഹ്ദ പാർട്ടി അംഗീകരിക്കാത്തതിനെ തുടർന്ന് 2013 ഫെബ്രുവരിയിൽ രാജി വച്ചു.
1949-ൽ സൂസ നഗരത്തിലാണ് ഹമാദി ജബാലി ജനിച്ചത്. തൂനിസ്, പാരീസ് എന്നിവിടങ്ങളിൽ നിന്ന് വിദ്യാഭ്യാസം പൂർത്തിയാക്കി. 
മുൻ പത്രപ്രവർത്തകനും സോളാർ എൻജിനീയറുമാണ് ജബാലി. ഏകാധിപതിയായിരുന്ന ഹബീബ് ബുർഗീബയുടെ ഭരണത്തിൽ 1987-ൽ വധശിക്ഷയ്ക്ക് വിധിക്കപ്പെട്ടു. സ്‌പെയിനിലേക്ക് പലായനംചെയ്തു രക്ഷപ്പെടുകയും സൈനുൽ ആബിദീൻ ബിൻ അലിയുടെ കാലത്ത് ഒന്നരപ്പതിറ്റാണ്ടുകാലം (1992 മുതൽ 2006 വരെ</ref>) ജയിൽവാസം അനുഭവിക്കുകയുംചെയ്തു. അന്നഹ്ദ പാർട്ടിയുടെ സ്ഥാപകരിൽ ഒരാളാണ്.

തൊഴിലില്ലായ്മയും പണപ്പെരുപ്പവും വർദ്ധിച്ചതും വിനോദസഞ്ചാരത്തിൽ നിന്നുള്ള വരുമാനത്തിൽ ഇടിവുണ്ടായതും രാജ്യത്തിന്റെ സാമ്പത്തികമേഖലയ്ക്ക് വൻ തിരിച്ചടി ഉണ്ടാക്കിയിരുന്നു. വിലക്കയറ്റത്തിനെതിരെയും മതതീവ്രതയ്‌ക്കെതിരെയും സർക്കാർ ശക്തമായ നടപടികൾ സ്വീകരിക്കുന്നില്ലെന്ന പ്രതിപക്ഷത്തിന്റെ ആരോപണങ്ങൾക്കിടയ്ക്കാണ് പ്രമുഖ ഇടതുപക്ഷനേതാവ് ശുക്രി ബിലൈദ് വെടിയേറ്റുമരിച്ചത്. ഇതുമായി ബന്ധപ്പെട്ട് ആരെയും പിടികൂടാൻ കഴിയാത്തത് സർക്കാറിന്റെ പ്രതിച്ഛായയ്ക്ക് മങ്ങലേൽപിച്ചു. ഇതിന് പരിഹാരമായി ജബാലി, നിലവിലെ രാഷ്ട്രീയാടിസ്ഥാനത്തിലുള്ള സർക്കാറിനെ പിരിച്ചുവിട്ട് സാങ്കേതിക വിദഗ്ദ്ധർ ഉൾപ്പെടുന്ന പുതിയ സർക്കാർ രൂപവത്കരിക്കാൻ തീരുമാനിച്ചു. ഇത് അന്നഹ്ദ പാർട്ടിയും സഖ്യകക്ഷികളും തള്ളിയതോടെ ജബാലി രാജി വെച്ചു.


</doc>
<doc id="233572" url="https://ml.wikipedia.org/wiki?curid=233572" title="ഉദ്യോഗസ്ഥഭരണം">
ഉദ്യോഗസ്ഥഭരണം

ഉദ്യോഗസ്ഥന്മാരുടെ മേധാവിത്വത്തിലുള്ള ഭരണത്തെ ഉദ്യോഗസ്ഥഭരണം എന്നുപറയുന്നു. പൊതുകാര്യങ്ങൾ കൈകാര്യം ചെയ്യുന്നതിനുള്ള സർക്കാരാഫീസിനെ സൂചിപിക്കുന്ന ബ്യൂറോ (bureau) എന്ന ഫ്രഞ്ചുപദത്തിൽ നിന്നാണ് "ബ്യൂറോക്രസി" (Bureaucracy) എന്ന പ്രയോഗം ഉണ്ടായത്. ഫ്രാൻസിൽ സർക്കാർ ഉദ്യോഗസ്ഥരുടെ മേശവിരിയെ പരമർശിക്കുന്നതിനാണ് ബ്യൂറോ എന്ന പദം ആദ്യമായി പ്രയോഗിച്ചത്. ഉദ്യോഗസ്ഥഭരണം എന്ന പദത്തിന് ചുവപ്പുനാട അല്ലെങ്കിൽ "കാര്യക്ഷമതാരാഹിത്യം" എന്നീ ധ്വനികളാണുള്ളത്. കാലക്രമേണ "ഉദ്യോഗസ്ഥദുഷ്പ്രഭുത്വം" എന്ന അർഥം അതിനു കൈവന്നു എന്നു മാത്രം. ഈ അർഥത്തിൽ ഇപ്പോൾ ഈ പദം ഉദ്യോഗസ്ഥന്മാരെ വിമർശിക്കുന്നതിനായി ഉപയോഗിച്ചു വരുന്നു.
നിർദിഷ്ടമായ ഒരു ഔപചാരിക സംഘടനാ സംവിധാനത്തെ പരാമർശിക്കുന്നതിന് ഉദ്യോഗസ്ഥഭരണം എന്ന പദം ഉപയോഗിക്കുന്നു. ഈ പദം ഉദ്യോഗസ്ഥവൃന്ദം (Civil Service) എന്ന അർഥത്തിലും ഉപയോഗിക്കാറുണ്ട്. ഒരുപ്രകൃയ എന്ന അർഥവും ഇതുൾക്കൊള്ളുന്നു. സംഘടനാരൂപം എന്ന നിലയിൽ ഇതിന് ചില സ്വഭാവവിശേഷങ്ങളുണ്ട്. ഇവനിയമരൂപത്തിൽ ആവിഷ്കരിച്ചത് ജർമൻ സാമൂഹിക ശാസ്ത്രജ്ഞനായ മാക്സ് വെബ്ബർ (1864 - 1920) ആണ്.
തുടങ്ങിയവയാണ് ഘടനാപരമായ സവിശേഷതകൾ. ഉദ്യോഗസ്തഭരണത്തിന്റെ മൗലിക ലക്ഷണങ്ങൾ പൂർണ വികസിതമായ തൊഴിൽ വിഭജനവും തൊഴിൽ വൈദഗ്ദ്ധ്യവത്കരണവും (functional specialization) ആണ്. ഓരോ പദവിയുടെയും ഉത്തരവാദിത്തത്തെ സംബന്ധിച്ച സൂക്ഷ്മായ വിശദ നിർവചനങ്ങളിലൂടെയാണ് ഈ തൊഴിൽ വിഭജനം സാധിക്കുന്നത്. ഭരണപരമായ ചട്ടങ്ങളിലൂടെ നിർണയിക്കുന്ന നിശ്ചിതാധികാര മേഖലകൾ എന്ന തത്ത്വമനുസരിച്ചാണ് ഓരോപദവിയിലുള്ള ഉദ്യോഗസ്തന്മാരുടെ ജോലികൾ തീരുമാനിക്കുക. പൗരാണിക ഭരണ വ്യവസ്ഥകളിൽ (ഉദാഹരണം ഫ്യൂഡൽ സംവിധാനം) മേലാൾ കീഴാൾ ബന്ധം വ്യക്തിഗതമായിരുന്നു. ഈ ബന്ധത്തിനടിസ്ഥാനം പാരമ്പര്യത്തിന്റെ പവിത്രതയിലുള്ള വിശ്വാസമായിരുന്നു. ഉദ്യോഗസ്ഥ ഭരണത്തിൽ അതല്ല സ്ഥിതി. ഉദ്യോഗസ്ഥന്റെ കൂറ് ഉന്നതപദവിയോടായിരിക്കും; ആപദവിയിൽ അവരോധിതനായിരിക്കുന്ന വ്യക്തിയോടല്ല. ഉന്നതോദ്യോഗസ്ഥനും കീഴ്ജീവനക്കാരും തമ്മിലുള്ള ബന്ധതെ സംബന്ധിച്ച യുക്തിസഹവും നിർവ്യക്തികവും (impersonal) ആയ ചട്ടങ്ങള്ളുണ്ടെന്നതാണ് മറ്റൊരു സവിശേഷത.

കുടുംബപദവി, രാഷ്ടീയബന്ധം എന്നിവ ഉദ്യോഗസ്ഥ നിയമനത്തിന്റെ മാനദണ്ഡങ്ങളായി പരിഗണിക്കാറില്ല. ചുമതലകൾ ഫലപ്രദമായി നിർവഹിക്കുന്നതിനാവശ്യമായ യോഗ്യതയുണ്ടോ എന്നതിന്റെ അടിസ്ഥാനത്തിലാണ് ഒരാളുടെ നിയമനം നടത്തുന്നത്. ഒരു വ്യക്തി ഭരണസംവിധാണത്തിൽ പ്രവേശിച്ചുകഴിഞ്ഞാൽ തന്റെ ഏകജീവിതമാർഗ്ഗം ആ ഉദ്യോകമായി തീരുന്നു. ഉദ്യൊഗസ്ഥനു വേതനം ലഭിക്കുന്നു. പദവി അടിസ്ഥാനമാക്കിയാണ് വേദനം നിശ്ചയിക്കുന്നത് അല്ലാതെ ഉത്പാദനക്ഷമതയല്ല വേദനത്തിനടിസ്ഥാനം. ഒരുദ്യോഗസ്ഥനു തന്റെ സ്ഥാനം കൈമാറ്റം ചെയ്യുവാനോ അനന്തരാവകാശിക്കു സമ്മാനിക്കുവാനോ സാധ്യമല്ല. ഉദ്യോഗത്തിൽ നിന്നു വിരമിക്കുന്നതിന് പ്രായപരിധി നിശ്ചയിട്ടുണ്ട് ആ പ്രായപരിധി കഴിയുമ്പോൾ വിരമിക്കണം.

സാങ്കേതിജ്ഞാനമാണ് ഉദ്യോഗസ്ഥഭരണത്തിന്റെ അടിസ്ഥാനം. പരമാവധി കാര്യക്ഷമതയാണ് അതിന്റെ ലക്ഷ്യം. ഇതിനായി സംഘടനയുടെ ആസൂത്രണവും നിയന്ത്രണവും നിർവഹിക്കുന്ന നിയമങ്ങൾ നിലനിൽക്കുന്നു. മറ്റൊരുകാര്യം ഇതിന്റെ ശ്രേണീഘടനയാണ്. അതനുസരിച്ച് മേൽനോട്ടത്തിനും നിയന്ത്രണത്തിനുമുള്ള അധികാരം ഒരു നിശ്ചിത ശ്രേണിയുടെ അടിസ്ഥാനത്തിൽ കേന്ദ്രീകരിച്ചിരിക്കുന്നു. സാംഗത്യം, വിവേചനം, വാസ്തവികത, സൂക്ഷ്മത എന്നിവയും ഉദ്യോഗസ്ഥഭരണത്തിന്റെ അവിഭാജ്യ ഘടകങ്ങളായി കരുതപ്പെടുന്നു.

ഉദ്യോഗസ്ഥഭരണ ഭരണസമ്പ്രദായത്തിന്റെ പ്രധാന മെച്ചം കേന്ദ്രീകരണം, ഐക്യം, കർമക്ഷമത എന്നിവ പ്രദാനം ചെയ്യുന്നു എന്നതാണ്. "പ്രൊഫസർ ഗൈ കെയറുടെ" അഭിപ്രായത്തിൽ "കൂട്ടായ പരിശ്രമഫലങ്ങൾ ഏറ്റവും കാര്യക്ഷമമായി നേടാൻ കഴിയുന്ന ഒരു മാതൃകയായി, ജോലിയുടെയും വ്യക്തികളുടെയും വ്യവസ്ഥിതമായ ഒരു സമന്വയം" ആണ് ഉദ്യോഗസ്ഥ ഭരണവ്യവസ്ഥ. ഓരോ ഉദ്യോഗസ്ഥനും തന്റെ തൊട്ടടുത്ത മേലധികാരിയോടും അങ്ങനെ അന്തിമമായി രാഷ്ട്രത്തലവനോടും ഉത്തരവദിത്വം വഹിക്കുന്നു.

ഉദ്യോഗസ്ഥഭരണത്തിൽ ചില ന്യൂനതകൾ ഉണ്ട്. "ചാക്രിക ക്രമണം" (circumlocation) ആണ് ഇതിൽ പ്രധാനം. സുദീർഘവും സുനിശ്ചിതവും നിർദിഷ്ടവുമായ നടപടിക്രമമനുസരിച്ച് എന്തും വളച്ചുകെട്ടിപറയുന്നതിനും പ്രവർത്തിക്കുന്നതിനുമുള്ള ശീലത്തെയാണ് ഈ പദംകൊണ്ട് ഉദ്ദേശിക്കുന്നത്. എത്രയേറെ അടിയന്തര സ്വഭാവമുള്ള സംഗതിയായാലും ചിട്ടപ്പെടുത്തിയ നടപടിക്രമങ്ങളുടെ നൂലാമാലകൾ പൂർത്തിയാക്കിയശേഷമേ തീരുമാനമുണ്ടാവുകയുള്ളൂ. പൊതുഭരണം പൊതുജനാഭിപ്രയത്തോട് ഉത്തരവാദരഹിതമായും പ്രതികരണശൂന്യമായും വർത്തിക്കുന്നു എന്നതാണ് മറ്റൊരുന്യൂനത. തന്മൂലം ഉദ്യോഗസ്ഥരും സാമാന്യജനങ്ങളും തമ്മിൽ അഗാധമായ വിടവുണ്ടാകുന്നു. ഉദ്യോഗസ്ഥന്മാർ മേധാവിത്വബോധം (superiority complex) പുലർത്തുകയും അവരുടെ സമീപനം അരോചകമായിതീരുകയും ചെയ്യുന്നു

ഔപചാരികത്വം ഉദ്യോഗസ്ഥഭരണത്തിന്റെ മറ്റൊരു തകരാറാണ്. വസ്തുതകൾ മുഴുവനും കുറഞ്ഞ ചെലവിൽ കുറഞ്ഞ സമയത്തിനുള്ളിൽ മനസ്സിലാക്കാൻ ഉപചാരപരത ഉദ്യോഗസ്ഥനെ സഹായിച്ചേക്കാം. എന്നാൽ അതധികമാകുമാകുമ്പോൾ വിധിതീർപ്പിനുള്ള ശേഷി മരവിക്കുന്നതിനിടയാക്കുന്നു. പുറത്ത് രാഷ്ട്രീയ സാഹചര്യത്തിൽ വരുന്ന മാറ്റത്തോട് പ്രതികരണമൊന്നുമില്ലാത്ത യാഥാസ്ഥിതിക ശക്തിയാണ് ഉദ്യോഗസ്ഥഭരണം. ഉദ്യോഗസ്ഥർക്ക് അനുവർത്തിക്കേണ്ടി വരുന്ന ക്രമീകൃത നടപടികളും ഔപചാരികത്വവുമാവാം ഈ തകരാറിനു കാരണം



</doc>
<doc id="233590" url="https://ml.wikipedia.org/wiki?curid=233590" title="ജന്നത്തുൽ ബഖീ">
ജന്നത്തുൽ ബഖീ

സൗദി അറേബ്യയിലെ മദീനയിൽ സ്ഥിതി ചെയ്യുന്ന ചരിത്ര പ്രസിദ്ധമായ ഇസ്ലാമിക ഖബറിടമാണ് ജന്നത്തുൽ ബഖീ (, "Al-Baqi' Cemetery"). മസ്‌ജിദുന്നബവിയുടെ തെക്ക്-കിഴക്ക് ഭാഗത്താണ് ഇത് സ്ഥിതി ചെയ്യുന്നത്. പതിനായിരത്തോളം സ്വഹാബികളുടെ ഖബറിടങ്ങൾ‌ ഇവിടെയുണ്ട്.

മുഹമ്മദ്‌ നബിയുടെ ജീവിതകാലം മുതൽ തന്നെ പല പ്രമുഖ സ്വഹാബിമാരെയും ഇവിടെ അടക്കം ചെയ്തിട്ടുണ്ട്. ആദ്യ കാലത്ത് ഇവിടെ മനോഹരമായ വലിയ ഖുബ്ബയും കെട്ടിടവും ഉണ്ടായിരുന്നു. ബഖീഉൽ അമ്മാത്ത്, മദ്ഫനു ഉസ്മാൻ തുടങ്ങി പല പേരുകളിൽ പല കെട്ടുകളിലായിരുന്നു. ഇപ്പോൾ എല്ലാം ഒരു മതിൽകെട്ടിനുള്ളിൽ ഒതുക്കിയിരിക്കുന്നു. മദീനാ നിവാസികളുടെ നിലവിലുള്ള ഖബർസ്ഥാൻ കൂടിയാണത്.

ആധുനിക സൗദി ഭരണാധികാരികൾ ജന്നത്തുൽ ബഖീ രണ്ടു തവണ വികസിപ്പിച്ചിട്ടുണ്ട്. ഫൈസൽ രാജാവിന്റെ ഭരണ കാലത്ത് അടുത്ത സ്ഥലങ്ങൾ കൂട്ടിച്ചേർത്തു ആകെ 5929 ചതുരശ്രമീറ്റർ ആക്കി വികസിപ്പിച്ചു. പിന്നീട് ഫൈസൽ രാജാവിന്റെ കാലത്ത് തന്നെ സന്ദർശകർക്കും മയ്യത് മറവ് ചെയ്യുന്നതിനും ഉപകാരപ്പെടുന്ന രീതിയിൽ ഖബറുകൾക്കിടയിലൂടെ നടപ്പാത നിർമിച്ചു. പിന്നീട് ഫഹദ് രാജാവിന്റെ കാലത്ത് നടന്ന വിപുലീകരണത്തിൽ കൂടുതൽ സ്ഥലം കൂട്ടിചേർത്തു.

എല്ലാ ദിവസവും സുബഹി, അസ്ർ നിസ്കാരാനന്തരം ഇവിടെ സന്ദർശനാനുമാതിയുണ്ട്. ഈ സമയത്ത് മസ്ജിദുന്നബവിയുടെ ഭാഗത്തുള്ള പ്രധാന പ്രവേശന കവാടം വഴി പുരുഷന്മാർക്ക് സൌകര്യാനുസരണം അകത്ത് പ്രവേശിക്കാം. സ്ത്രീകൾക്ക് അകത്തേക്ക് പ്രവേശനമില്ല


</doc>
<doc id="233591" url="https://ml.wikipedia.org/wiki?curid=233591" title="നസ്യം">
നസ്യം

ആയുർവേദവിധിപ്രകാരം മൂക്കിൽക്കൂടിയുള്ള ഔഷധപ്രയോഗമാൺ നസ്യം. ഇത് നാവനം എന്നും അറിയപ്പെടാറുണ്ട്. മൂക്കിൽ ഒഴിക്കപ്പെട്ട ഔഷധം ശിരസ്സിന്റെ മധ്യഭാഗത്ത് എല്ലാ സ്രോതസ്സുകളും വന്നു ചേരുന്ന സ്ഥലത്ത് എത്തി ശിരസ്സിലാകമാനവും കണ്ണ്, ചെവി, നാക്ക്, കഴുത്ത് എന്നിവയുടെ സ്രോതസ്സുകളുടെ ദ്വാരങ്ങളിലും വ്യാപിച്ച് അവിടങ്ങളിൽ പറ്റിപ്പിടിച്ച് രോഗകാരണമായിത്തീരാനിടയുള്ള ദോഷങ്ങളെ ശിരസ്സിൽ നിന്ന് വേർപെടുത്തി വായിൽക്കൂടി പുറത്തേക്കു കളയുന്നു. ഇപ്രകാരം ചെയ്യുന്നതുകൊണ്ട് കഴുത്തിനുമുകളിൽ ഉണ്ടാകാവുന്ന മിക്ക വ്യാധികളെയും തടുക്കുന്നതിനു കഴിയും. ശിരസ്സ്, ഇന്ദ്രിയങ്ങളുടെയും പ്രാണന്റെയും മനസ്സിന്റെയും സ്ഥാനമാകയാൽ ഉത്തമാംഗത്തിലുണ്ടാകുന്ന രോഗങ്ങളുടെ മുഖ്യചികിത്സയായി നസ്യകർമത്തെ ആയുർവേദം വിവക്ഷിക്കുന്നു. മസ്തിഷകത്തിലേക്ക് ഔഷധങ്ങളുടെ വീര്യം എത്തിക്കുന്നതിന് ഏറ്റവും അടുപ്പവും സൗകര്യവുമുള്ള സ്വഭാവികമായ മാർഗ്ഗം നാസാരന്ധ്രമാണ് ('നാസാ ഹി ശിരസ്സോദ്വാരാ').

മസ്തിഷ്കത്തിൽനിന്നു പുറപ്പെടുന്ന അനേകം നാഡികളുടെ അഗ്രങ്ങൾ നാസാന്തർഭാഗത്ത് വ്യാപിച്ചുകിടക്കുന്നു. തന്മൂലം മൂക്കിൽ പ്രയോഗിക്കുന്ന ഔഷധം പ്രസ്തുത തന്ത്രികളിൽക്കൂടി സ്വശക്തിയെ ഉദ്ദീപിപ്പിച്ച് പ്രവർത്തനക്ഷമമാകുന്നു. അല്പമാത്രയിലുള്ള ഔഷധംകൊണ്ട് വളരെ വലിയഫലത്തെ ഉണ്ടാക്കാൻ കഴിയുന്നു എന്നുള്ളത് നസ്യകർമത്തിന്റെ പ്രത്യേകതയാണ്.

കർമത്തിനനുസരിച്ച് നസ്യത്തെ വിരേചനം, ബൃംഹണം, ശമനം എന്നിങ്ങനെ മൂന്നായി തിരിക്കാം. കഫം ദോഷപ്രധാനമായി ഉണ്ടാകുന്ന രോഗങ്ങളിലാണ് വിരേചനനസ്യം സാധാരണയായി പ്രയോഗിക്കുന്നത്. ഇത് ശ്വാസമാർഗ്ഗത്തിലും കഴുത്തിലും മറ്റുമുള്ള ദോഷങ്ങളെ സ്രവിപ്പിച്ച് പുറത്തേക്ക് കളയുന്നതുമൂലം ശിരസ്സിനും ഇന്ദ്രിയങ്ങൾക്കും ലാഘവത്തെ ഉണ്ടാക്കുന്നു. ബൃംഹണനസ്യം ക്ഷീണം സംഭവിച്ചിരിക്കുന്ന തന്ത്രികളെ പോഷിപ്പിക്കുന്നതിനും ഉത്തേജിപ്പിക്കുന്നതിനും സഹായിക്കുന്നു. ഓരോ രോഗത്തിന്റെയും ശമനത്തിനായി അവസ്ഥാനുസരണം ഉപയോഗിക്കുന്ന നസ്യങ്ങളെയാണ് ശമനനസ്യങ്ങൾ എന്നു വിവക്ഷിക്കുന്നത്.

സർവ സാധാരണമായി നസ്യത്തിനായി ഉപയോഗിക്കുന്നത് ഔഷധസിദ്ധമായ സ്നേഹദ്രവ്യങ്ങൾ ആണ്. സ്നേഹദ്രവ്യങ്ങളുപയോഗിച്ചുള്ള നസ്യത്തെ മർശനസ്യമെന്നും പ്രതിമർശനസ്യമെന്നും മാത്രാഭേദമനുസരിച്ച് രണ്ടായി തിരിക്കാം.

മർശനസ്യം കൂടിയ അളവിൽ ജേഹന്മോദാദിപൂർവകർമങ്ങൾക്കുശേഷം മാത്രമേ ചെയ്യാൻ വിധിയുള്ളു. ഇത് രോഗ ചികിത്സയ്ക്കായിട്ടാണ് പ്രധാനമായും ഉദ്ദേശിച്ചിട്ടുള്ളത്. പ്രതിമാർഗ നസ്യത്തിന്റെ അളവ് രണ്ടു തുള്ളിയാണ്. ഇത് എല്ലാവർക്കും എപ്പോഴും പ്രത്യേക നിഷ്കർഷ കൂടാതെ ചെയ്യാവുന്ന ഒന്നാണ്. ആരോഗ്യസംരക്ഷണകാര്യത്തിൽ താത്പര്യമുള്ളവർ ദിനചര്യയുടെ ഭാഗമായി പ്രതിമർശനസ്യം നിത്യേന ശീലിക്കുന്നത് പല രോഗങ്ങളെയും തടഞ്ഞുനിർത്തുന്നതിനും ഇന്ദ്രിയശക്തി, ഓർമശക്തി, ബുദ്ധിശക്തി എന്നിവയെ വർധിപ്പിക്കുന്നതിനും സഹായിക്കുന്നു.

രാത്രി, പകൽ, ഭക്ഷണം, ഛർദി, പകലുറക്കം, വഴിനടക്കുക, അധ്വാനം, സ്ത്രീസംഗമം, അഭൃംഗസ്നാനം, കവിൾകൊള്ളുക, മൂത്രം ഒഴിക്കുക, കണ്ണിൽ അഞ്ജനം ചെയ്യുക, മലശോധന, പല്ലുതേപ്പ്, ഉറക്കെച്ചിരിക്കുക ഇതിന്റെയെല്ലാം അവസാനത്തിൽ രണ്ടു തുള്ളി സ്നേഹം കൊണ്ടുള്ള പ്രതിമർശം ചെയ്യണമെന്ന് ആയുർവേദം നിർദ്ദേശിക്കുന്നു. ആദ്യത്തെ അഞ്ചുസമയത്ത് ചെയ്യുന്നതുകൊണ്ട് സ്രോതോശുദ്ധിയും പിന്നത്തെ മൂന്നു സമയത്ത് ചെയ്യുന്നതുകൊണ്ട് തളർച്ചയ്ക്ക് താത്ക്കാലിക ശമനവും അടുത്ത അഞ്ച് സമയത്തുചെയ്യുന്നത് കണ്ണിനുബലവും പല്ലുതേപ്പിന്റെ അവസാനത്തിൽ ചെയ്യുന്നത് ദന്തങ്ങൾക്ക് ഉറപ്പും ചിരിക്കുശേഷം ചെയ്യുന്നത് ചിരിമൂലം ഉണ്ടാകുന്ന വാതവൃദ്ധിയുടെ ശമനത്തിനും പ്രയോജനപ്പെടുന്നു.

മരുന്ന് അരച്ച് എടുത്ത കല്ക്കം, കഷായം, ചൂർണം, ഔഷധങ്ങളുടെ സ്വരസം, തേൻ, ഇന്ദുപ്പ്, മദ്യം, ഇല, പാൽ, മാംസരസം, പിത്തരസം, മൂത്രം, രക്തം എന്നിവകൾകൊണ്ട് രോഗാവസ്ഥയ്ക്ക് അനുസരിച്ച് നസ്യകർമം നടത്താൻ വിധിയുണ്ട്.

കല്ക്കം കൊണ്ട് ചെയ്യുന്ന നസ്യത്തിന് അവപീഡമെന്നും ചൂർണം കൊണ്ട് ചെയ്യുന്നതിനെ ധ്മാനം എന്നും പറയുന്നു.

വെള്ളം, മദ്യം, സ്നേഹദ്രവ്യങ്ങൾ എന്നിവ കഴിച്ച ഉടനെയും ഉടനെതന്നെ കഴിക്കാൻ ഉദ്ദേശിക്കുന്നവരിലും നസ്യം ചെയ്യാൻ പാടില്ല. വിഷദ്രവ്യങ്ങൾ കഴിച്ചവരും കുളികഴിഞ്ഞ ഉടനേയുള്ളവരും ഉടൻ കുളിക്കാൻ പോകുന്നവരും മലമൂത്രാദിവേഗങ്ങൾ ഉള്ളവരിലും നസ്യം ചെയ്യാൻ പാടില്ല. സൂതിക, രക്തമോക്ഷം ചെയ്ത് പ്രകൃതിഭോജനം നടത്തുന്നതിനുമുമ്പുള്ളവർ, വമന, വിരേചന, വസ്തി കർമങ്ങൾ ചെയ്തിരിക്കുന്നവരിലും കാനം, ശ്വാസം, പീനസം എന്നീ രോഗങ്ങളുടെ നവാവസ്ഥയിലും നസ്യം നിഷിദ്ധമാണ്.

ദോഷവ്യാധികാലം മുതലായവയെ അടിസ്ഥാനപ്പെടുത്തി നിർണയിക്കണം. കഫവൃദ്ധിയിൽ പ്രഭാതത്തിലും പിത്തവൃദ്ധിയിൽ മധ്യാഹ്നത്തിലും വാതവൃദ്ധിയിൽ സായാഹ്നത്തിലും നസ്യം ചെയ്യുന്നതാണ് ഉത്തമം. ശരത്, വസന്തകാലങ്ങളിൽ രാവിലെയും ഹേമന്തശിശിരങ്ങളിൽ മധ്യാഹ്നത്തിലും ഗ്രീഷ്മകാലത്ത് വൈകിട്ടും വർഷകാലത്ത് വെയിലുള്ള സമയം നോക്കിയും വേണം നസ്യകർമം ചെയ്യേണ്ടത്. രോഗാവസ്ഥകളിൽ ഒന്നിടവിട്ട ദിവസങ്ങളിലാണ് നസ്യം ചെയ്യേണ്ടത്. എന്നാൽ ചില പ്രത്യേക രോഗാവസ്ഥകളിൽ രാവിലെയും വൈകിട്ടും നസ്യം ചെയ്യാനും വിധിയുണ്ട്. തുടർച്ചയായി ഏഴുദിവസത്തിൽ കൂടുതൽ ചെയ്യാൻ പാടില്ല. ഏഴു വയസ്സിനു മുമ്പും എൺപതു വയസ്സിനുശേഷവും മർശനസ്യം ചെയ്യാൻ പാടില്ല. പ്രതിമർശം ആകട്ടെ ജനനം മുതൽ മരണംവരെ ഏതു പ്രായത്തിലും ശീലിക്കാവുന്നതാണ്. ശരിയായവിധം ദിർഘകാലം ശീലിക്കുന്നതുകൊണ്ട് മർശനസ്യംകൊണ്ട് മാറ്റാവുന്ന മിക്ക രോഗങ്ങളും പരിപൂർണമായി മാറ്റാൻ കഴിയും. കൂടാതെ, ഇപ്രകാരം നിയമേന നസ്യം ശീലിക്കുന്നവരുടെ ചുമൽ, കഴുത്ത്, മുഖം തുടങ്ങിയ ഭാഗങ്ങൾ ഉയർന്ന രക്തപ്രസാദത്തോടുകൂടിയിരിക്കും. തൊലിക്ക് മാർദവവും ഇന്ദ്രിയങ്ങൾക്ക് ദൃഢതയും പ്രദാനം ചെയ്യുകയും ചെയ്യും. ജരാനരകളെ വൈകിപ്പിക്കാനും അതിനു കഴിയും.

നസ്യം ചെയ്യാൻ യോഗ്യനാണെന്ന് കണ്ടു കഴിഞ്ഞാൽ രോഗത്തിന്റെ ദോഷദൂഷ്യാവസ്ഥയും കാലവും വിശകലനം ചെയ്ത് ഏതുതരത്തിലുള്ള നസ്യമാണ് പ്രയോഗിക്കേണ്ടതെന്നും ഏതുമാത്രയിൽ ഏതു കാലത്ത് പ്രയോഗിക്കണമെന്നും നിശ്ചയിക്കണം. തുടർന്ന് സ്നേഹസ്വേദങ്ങൾ ചെയ്ത് നസ്യം ചെയ്യാൻ പാകത്തിൽ തയ്യാറെടുപ്പിച്ചശേഷം, നേരിട്ട് കാറ്റു കടക്കാത്ത ഒരു മുറിയിൽ രോഗിയെ കയറ്റി മൂർധാവിൽ തളവും കർണപൂരണവും ചെയ്തശേഷം രോഗിയുടെ ചുമലിനുമേല്പോട്ടുള്ള ഭാഗത്ത് രോഗാനുസാരേണ നിശ്ചയിച്ച തൈലം പുരട്ടി മൃദുവായി തടവിയശേഷം വിയർപ്പിക്കണം. ആവണക്കില, പുളിയില, കരിനൊച്ചിയില തുടങ്ങിയ വാതഹരങ്ങളായ ഇലകളോ, കുറുന്തോട്ടിവേര്, കരിംകുറിഞ്ഞിവേര് തുടങ്ങിയ ഔഷധങ്ങളോ ഇട്ട് തിളപ്പിച്ച് ഉണ്ടാകുന്ന ആവി കൊണ്ട് വിയർപ്പിക്കുന്നതാണ് ഉത്തമം. അതിനുശേഷം കാലിന്റെ ഭാഗം അല്പം ഉയർത്തിയും തല അല്പം താഴ്ത്തിയും കയ്യും കാലും നിവർത്തിമലർന്ന് കിടക്കണം. യഥാവിധി തയ്യാറാക്കിയ ഔഷധം ശരിയായമാത്രയിൽ രണ്ടു ഗോകർണത്തിലായി എടുത്ത് ഓരോ മൂക്കിലും ധാരമുറിയാതെ ഒഴിക്കണം. അതിനുശേഷം രോഗിയോട് ഔഷധം ശക്തിയായി മേല്പോട്ട് വലിച്ചുകയറ്റാൻ ആവശ്യപ്പെടുന്നു. വലിച്ചുകയറ്റാൻ വൈഷമ്യമുള്ള രോഗികളിലും ചൂർണം നസ്യം ചെയ്യുമ്പോഴും പരിചാരകൻ തന്നെ ഔഷധം ഊതിക്കയറ്റേണ്ടതാണ്. ഇതിനുശേഷം നെറ്റി, മൂക്കിനുചുറ്റുമുള്ള പ്രദേശങ്ങൾ, ചെവികൾ, ഉള്ളംകൈകൾ, ഉള്ളംകാലുകൾ എന്നിവ സുഖമാംവിധം തലോടി ഉത്തേജിപ്പിക്കേണ്ടതാണ്. കാർക്കിച്ച് തുപ്പുവാൻ തോന്നിത്തുടങ്ങിയാൽ ഇടതുവലതു ഭാഗങ്ങളിലേക്ക് തിരിഞ്ഞ് പ്രത്യേകപാത്രത്തിൽ തുപ്പുവാൻ നിർദ്ദേശിക്കണം. തുപ്പാനുള്ള കഫം ഏതാണ്ട് അവസാനിച്ചാൽ തൊണ്ടയിലും വായിലും ബാക്കിയുള്ള കഫം മാറ്റി ശുദ്ധിവരുത്തുന്നു. രോഗാനുസാരേണയുള്ള ധൂമപാനവും (പുകവലി) ചൂടുവെള്ളംകൊണ്ടുള്ള കബളവും (കവിൾകൊൾക) ചെയ്യണം. നസ്യം ചെയ്യുന്നവർ മുഖം കഴുകുന്നതിനും മറ്റും ചൂടുവെള്ളം ഉപയോഗിക്കണം. വിശപ്പുവന്നാൽ ലഘുവായ ആഹാരം കഴിക്കാം. അധികമായി ദ്രവരൂപത്തിലുള്ള ആഹാരം കഴിക്കരുത്.

നസ്യം ചെയ്തത് ശരിയായ മാത്രയിലാണോ എന്നു നിശ്ചയിക്കുവാൻ ചില ലക്ഷണങ്ങൾ സഹായിക്കുന്നു. സ്നേഹം കൊണ്ടുള്ള നസ്യം ചെയ്ത് സ്നിഗ്ധത വന്നിട്ടുണ്ടെങ്കിൽ ശ്വാസത്തിന്റെ ഗതാഗതത്തിനു തടസ്സിമല്ലാതെയാകും, കണ്ണിനു ചിമ്മുവാനും മിഴിക്കുവാനും വൈഷമ്യം ഉണ്ടാവില്ല, ഇന്ദ്രിയങ്ങൾക്ക് വിഷയഗ്രഹണശക്തി കൂടും. എന്നാൽ നസ്യം മതിയാവാതിരുന്നാൽ കണ്ണുകൾക്ക് സ്തബ്ധത, മൂക്കിലും വായിലും വരൾച്ച, ശിരസ്സ് ശൂന്യമായി തോന്നുക എന്നിവ ലക്ഷണങ്ങൾ. നസ്യമധികമായാൽ തലയ്ക്കു കനം, ചൊറി, വായിൽ വെള്ളം വരിക, അരുചി, പീനസം മുതലായ ഉപദ്രവങ്ങളുണ്ടാകും.


</doc>
<doc id="233593" url="https://ml.wikipedia.org/wiki?curid=233593" title="വിദ്യാഭ്യാസ അവകാശനിയമം കേരളത്തിൽ">
വിദ്യാഭ്യാസ അവകാശനിയമം കേരളത്തിൽ

2009-ലെ കേന്ദ്ര നിയമപ്രകാരം കേരള സർക്കാർ സംസ്ഥാനത്തിനു ബാധകമാകുന്ന തരത്തിൽ കുട്ടികൾക്ക് സൗജന്യവും നിർബന്ധിതവുമായ വിദ്യാഭ്യാസം നൽകുക എന്ന ഉദ്ദേശത്തോടുകൂടി ചട്ടങ്ങൾ രൂപപ്പെടുത്തുകയുണ്ടായി. ലിഡ ജേക്കബ് അദ്ധ്യക്ഷയായ കമ്മീഷണനാണ് ഈ ചട്ടങ്ങൾ രൂപപ്പെടുത്തുന്നതിൽ മുഖ്യ പങ്കു വഹിച്ചത്. 


ലിഡ ജേക്കബിന്റ 
വിദ്യാഭ്യാസ അവകാശ നിയമം.



</doc>
<doc id="233594" url="https://ml.wikipedia.org/wiki?curid=233594" title="വാൻകൂവർ ഫിലിം സ്‌കൂൾ">
വാൻകൂവർ ഫിലിം സ്‌കൂൾ

കാനഡയിലെ വാൻകൂവർ നഗരത്തിലുള്ള ഒരു സ്വകാര്യ ചലച്ചിത്ര പരിശീലന കേന്ദ്രമാണ് വാൻകൂവർ ഫിലിം സ്‌കൂൾ (Vancouver Film School - VFS). 1987-ൽ സ്ഥാപിതമായ വാൻകൂവർ ഫിലിം സ്‌കൂൾ ക്യാമ്പസിൽ ആറു കെട്ടിടങ്ങളാണുള്ളത്. 2008-ൽ വി.എഫ്.എസ് യു ട്യൂബുമായി സഹകരിച്ച് സ്‌കോളർഷിപ്പ് മത്സരം സംഘടിപ്പിക്കുകയുണ്ടായി. 

1987-ൽ വെറും ആറ് വിദ്യാർത്ഥികളുമായി പ്രവർത്തനമാരംഭിച്ച വാൻകൂവർ ഫിലിം സ്‌കൂൾ പിന്നീട് ഘട്ടം ഘട്ടമായി വളർച്ച പ്രാപിക്കുകയായിരുന്നു. 2012-ൽ മികച്ച കമ്പ്യൂട്ടർ ഗ്രാഫിക്ക് ആർട്ടിസ്റ്റുകൾക്കുള്ള അവാർഡ് നേടിയവരിൽ കൂടുതൽ പേരും വി.എഫ്.എസിലെ പൂർവ്വവിദ്യാർത്ഥികളായിരുന്നു.

സിനിമാ നിർമ്മാണം, 3ഡി അനിമേഷൻ ആന്റ് വിഷ്വൽ എഫക്ട്‌സ്, കമ്പ്യൂട്ടർ ഗെയിംസ് നിർമ്മാണം, സിനിമാ - ടി.വി. അഭിനയം, തിരക്കഥാ രചന തുടങ്ങി വിവിധ വിഷയങ്ങളിലാണ് കോഴ്‌സുകൾ.

കാനഡയുടെ വടക്കു പടിഞ്ഞാറു ഭാഗത്തായുള്ള വാൻകൂവർ നഗരത്തിൽ പ്രതിവർഷം 200 ലധികം സിനിമാ - ടി.വി. പ്രോഗ്രാമുകളുടെ ചിത്രീകരണങ്ങൾ നടക്കാറുണ്ട്.

ടൈപ്പോഗ്രാഫിയെക്കുറിച്ചുള്ള വി.എഫ്.എസ്. അനിമേഷൻ ചിത്രം


</doc>
<doc id="233602" url="https://ml.wikipedia.org/wiki?curid=233602" title="ജി. മണിലാൽ">
ജി. മണിലാൽ

പ്രമുഖ മലയാള നാടക രചയിതാവും സംവിധായകനുമാണ് ജി. മണിലാൽ (ജനനം : 4 ജൂൺ 1954). നാടകരചനയ്ക്കുള്ള കേരള സംഗീത നാടക അക്കാദമിയുടെ പുരസ്‌കാരം ലഭിച്ചിട്ടുണ്ട്.

കൊല്ലം തേവലക്കരയിൽ ഗോപാലന്റെയും ലക്ഷ്മിക്കുട്ടിയമ്മയുടെയും മകനായി ജനിച്ചു. അയ്യൻകോയിക്കൽ ഗവ. ഹൈസ്‌കൂൾ, എസ്.എൻ കോളേജ്, ശാസ്താംകോട്ട ഡി.ബി കോളേജ് ഉടുപ്പി ലോ കോളേജ് എന്നിവടങ്ങളിൽ പഠിച്ചു. അഭിഭാഷകനായി പ്രാക്ടീസ് ആരംഭിച്ചെങ്കിലും പിന്നീട് നാടക രചനാരംഗത്ത് സജീവമായി.

1983 ൽ പടയൊരുക്കം ​എന്ന നാടക രചനയിലൂടെ പ്രൊഫഷണൽ നാടകരംഗത്ത് പ്രവേശിച്ചു. 1984 ൽ ഉദയഗീതം നാടകത്തിന് സംസ്ഥാന അവാർഡ് ലഭിച്ചു. പദയാത്ര, കൊടിമരം തുടങ്ങി ഇരുന്നൂറിലധികം നാടകങ്ങൾ എഴുതി. 



</doc>
<doc id="233604" url="https://ml.wikipedia.org/wiki?curid=233604" title="ജനാധിപത്യ സംരക്ഷണസമിതി">
ജനാധിപത്യ സംരക്ഷണസമിതി

1994-ൽ കമ്മ്യൂണിസ്റ്റ് പാർട്ടിയിൽ (മാർക്സിസ്റ്റ്) നിന്ന് പുറത്താക്കപ്പെട്ട ശേഷം കെ.ആർ. ഗൗരിയമ്മ രൂപീകരിച്ച രാഷ്ട്രീയകക്ഷിയാണ് ജനാധിപത്യ സംരക്ഷണ സമിതി (ജെ.എസ്.എസ്.). ഗൗരിയമ്മയാണ് പാർട്ടിയുടെ ജനറൽ സെക്രട്ടറി.. പാർട്ടിയുടെ തിരഞ്ഞെടുപ്പു ഛിഹ്നം ബസ് ആണ്. ആലപ്പുഴയിലാണ് പാർട്ടിയുടെ സംസ്ഥാന കമ്മിറ്റി ഓഫീസ്. ഇത് കേരളത്തിലെ ഒരു രജിസ്റ്റേഡ് രാഷ്ട്രീയ കക്ഷിയാണ്

ഐക്യ ജനാധിപത്യ മുന്നണിയ്ക്കൊപ്പമാണ് ജനാധിപത്യ സംരക്ഷണ സമിതി ആരംഭം മുതൽ നിലകൊണ്ടിരുന്നത്. കെ.ആർ. ഗൗരിയമ്മ 2001-ലെ ഐക്യ ജനാധിപത്യ മുന്നണി മന്ത്രിസഭയിൽ കൃഷിമന്ത്രിയായിരുന്നു. . ഈ തിരഞ്ഞെടുപ്പിൽ അഞ്ചു സീറ്റുകളിൽ മത്സരിച്ച ജെ.എസ്.എസ് നാലെണ്ണത്തിൽ വിജയിച്ചിരുന്നു. 

2011-ലെ നിയമസഭാ തിരഞ്ഞെടുപ്പിൽ 1.31% വോട്ടുകളാണ് ഈ കക്ഷിക്ക് ലഭിച്ചതെങ്കിലും മത്സരിച്ച നാലു സീറ്റുകളിൽ ഒന്നിൽ പോലും വിജയിക്കുവാൻ സാധിച്ചില്ല.

2011-ലെ നിയമസഭാ തിരഞ്ഞെടുപ്പിനു മുൻപും അതിനു ശേഷവും ജനാധിപത്യ സംരക്ഷണ സമിതിയും ഐക്യജനാധിപത്യ മുന്നണിയും തമ്മിലുള്ള അഭിപ്രായവ്യത്യാസങ്ങൾ പുറത്തുവന്നിരുന്നു. ഇതിനു മുൻപും ഇത്തരം അഭിപ്രായ വ്യത്യാസങ്ങൾ വാർത്തയായിട്ടുണ്ട്

ഗവണ്മെന്റ് ചീഫ് വിപ്പ് പി.സി. ജോർജ്ജുമായുണ്ടായ അഭിപ്രായവ്യത്യാസങ്ങളെത്തുടർന്ന് ഐക്യ ജനാധിപത്യ മുന്നണി വിടുകയാണെന്ന് 2013 ഏപ്രിൽ 20-ന് ജെ.എസ്.എസ്. പ്രഖ്യാപിച്ചു. 
കെ.ആർ. ഗൗരിയമ്മയുടെ നേതൃത്വത്തിൽ പ്രവർത്തിച്ചിരുന്ന ജെ.എസ്‌.എസ്‌.പാർട്ടി രൂപവത്കരിച്ചതിന്റെ 20-ൽ വർഷത്തിൽ ജനാധിപത്യ സംരക്ഷണസമിതി (ജെ.എസ്.എസ്.) നാലു പാർട്ടികളായി പിളർന്നിരുന്നു. 2015-ൽ തമ്മിലുള്ള അഭിപ്രായവ്യത്യാസങ്ങൾ മുലം പാർട്ടി നാലായി പിളർന്ന്, പല മുന്നണിയിൽ ആയി ചിതറി കിടക്കുന്നു. ഇത് കുടാതെ ഈ പിളർന്ന വിഭാഗത്തിൽ പിന്നെയും പിളർന്ന് അവർ മറ്റ് പാർട്ടികളിൽ ചേർന്നു.
2001-ൽ കൊടുങ്ങല്ലൂർ നിയമസഭാ മണ്ഡലത്തിൽ നിന്ന് വിജയിച്ച ഉമേഷ് ചള്ളിയിൽ ശ്രീനാരായണഗുരുവിന്റെ നാമത്തിൽ സത്യപ്രതിജ്ഞയെടുത്തത് വിവാദമാവുകയും ഇതിന്റെ പേരിൽ കോടതി നടപടികളുണ്ടാവുകയും ചെയ്തിരുന്നു 



</doc>
<doc id="233605" url="https://ml.wikipedia.org/wiki?curid=233605" title="കോൺസ്റ്റന്റീന്റെ ദാനം">
കോൺസ്റ്റന്റീന്റെ ദാനം

പാശ്ചാത്യറോമാസാമ്രാജ്യത്തിന്റെ അവകാശം മാർപ്പാപ്പായ്ക്ക് നൽകിക്കൊണ്ട് കോൺസ്റ്റന്റീൻ ഒന്നാമൻ ചക്രവർത്തി നൽകിയ ലിഖിതത്തിന്റെ രൂപത്തിൽ ചമക്കപ്പെട്ട വ്യാജരേഖയാണ് കോൺസ്റ്റന്റീന്റെ ദാനം അഥവാ "ഡൊണേഷ്യോ കോൺസ്റ്റന്റീനി" എന്നറിയപ്പെടുന്നത്. എട്ടാം നൂറ്റാണ്ടിലോ മറ്റോ സൃഷ്ടിക്കപ്പെട്ടിരിക്കാവുന്ന ഈ കൃത്രിമരേഖ, പിൽക്കാലങ്ങളിൽ, പ്രത്യേകിച്ച് പതിമൂന്നാം നൂറ്റാണ്ടിൽ, മാർപ്പാപ്പാമാരുടെ രാഷ്ട്രീയാധികാരത്തെ പിന്തുണക്കാൻ ഉപയോഗിക്കപ്പെട്ടിട്ടുണ്ട്. പൊതുവർഷം 1001 മുതൽ ഈ രേഖയുടെ ആധികാരികത ചോദ്യം ചെയ്യപ്പെട്ടിട്ടുണ്ടെങ്കിലും ഭാഷാശാസ്ത്രസംബന്ധിയായ വാദങ്ങളും മറ്റും ഉന്നയിച്ച് 1439-40-ൽ അതിന്റെ വ്യാജസ്വഭാവം ഖണ്ഡിതമായി സ്ഥാപിച്ചത് ഇറ്റലിയിലെ കത്തോലിക്കാ പുരോഹിതനും നവോത്ഥാനകാല മാനവതാവാദിയും ആയിരുന്ന ലോറൻസോ വല്ല ആണ്.

ഏറ്റവും പുരാതനമായ പ്രതികളിൽ ഈ രേഖ അറിയപ്പെടുന്നത് "കോൺസ്റ്റിട്യൂട്ടം ദോമിനി കോൺസ്റ്റന്റീനി ഇമ്പരേറ്റോറിസ്" എന്ന പേരിലാണ്.

കോൺസ്റ്റന്റീൻ ഒന്നാമന്റെ തന്റെ കോൺസുലർ പദവിയുടെ നാലാമൂഴത്തിൽ ഗാല്ലിക്കനസ് കൂടി കോൺസുലർ ആയിരിക്കെ മാർച്ച് 30-ന് പുറപ്പെടുവിച്ച പ്രഖ്യാപനമെന്ന മട്ടിൽ ചമക്കപ്പെട്ടിരിക്കുന്ന ഈ രേഖയിൽ ക്രിസ്തീയവിശ്വാസത്തിന്റെ വിശദമായ ഏറ്റുപറച്ചിലും, കുഷ്ഠരോഗത്തിൽ നിന്നു മുക്തികിട്ടാൻ ആഗ്രഹിച്ച ചക്രവർത്തിയെ സിൽവെസ്റ്റർ ഒന്നാമൻ മാർപ്പാപ്പ മാനസാന്തരപ്പെടുത്തി ജ്ഞാനസ്നാനം നൽകിയതിന്റെ കഥയും കാണാം. കൃതജ്ഞതാഭരിതനായ ചക്രവർത്തി, പത്രോസിന്റെ സിംഹാസനത്തെ, അധികാരവും, ബഹുമതിയും, മഹത്ത്വവും, ഉശിരും, സാമ്രാജ്യത്വവും, അലക്സാണ്ട്രിയ, അന്ത്യോഖ്യ, യെരുശലേം, കോൺസ്റ്റാന്റിനോപ്പിൾ എന്നീ മുഖ്യസിംഹാസനങ്ങൾക്കും ലോകമൊട്ടാകെയുള്ള ദൈവത്തിന്റെ സഭകൾക്കും മേൽ പ്രാമുഖ്യവും ഭരമേല്പിക്കാൻ തീരുമാനിച്ചതായും പറയുന്നു. പത്രോസിന്റേയും പൗലോസിന്റേയും ദേവാലയങ്ങളുടെ പരിപാലനത്തിനായി യൂദയായിലും, ഗ്രീസിലും, ഏഷ്യയിലും, ത്രേസിലും, ആഫ്രിക്കയിലും, ഇറ്റലിയിലും വിവിധദ്വീപുകളിലും ഭൂസ്വത്ത് ദാനം ചെയ്ത ചക്രവർത്തി, സാമ്രാജ്യാധികാരമുദ്രയും, മകുടമണിയും, റോമാനഗരിയും, ഇറ്റലിയിലും പശ്ചിമദേശങ്ങളിലുമുള്ള പ്രവിശ്യകളും, നഗരങ്ങളും സിൽവെസ്റ്റർ മാർപ്പാപ്പാക്കും അനന്തരഗാമികൾക്കുമായി നൽകിയെന്നും രേഖയിൽ പറയുന്നു.

പൊതുവർഷം 778-ൽ ഹാഡ്രിയൻ ഒന്നാമൻ മാർപ്പാപ്പ, കാറൽമാൻ ചക്രവർത്തിക്കെഴുതിയ ഒരു കത്തിലാണ് "കോൻസ്റ്റന്റീന്റെ ദാനത്തിന്റെ" ആദ്യത്തെ സൂചന കാണുന്നത്. റോമൻ സഭയ്ക്ക് സ്വത്തു ദാനം ചെയ്യുന്നതിൽ കൊൺസ്റ്റന്റീന്റെ മാതൃക പിന്തുടരാൻ ആ കത്തിൽ മാർപ്പാപ്പ ചക്രവർത്തിയെ ഉപദേശിച്ചു. 

ഈ രേഖയെ വ്യക്തമായി പരാമർശിച്ച ആദ്യത്തെ മാർപ്പാപ്പ ലിയോ ഒൻപതാമൻ ആയിരുന്നു. 1054-ൽ കോൺസ്റ്റാന്റിനോപ്പിളിലെ പാത്രിയർക്കീസ് ഒന്നാം മൈക്കേൽ സെറുലാറിയസിനെഴുതിയ ഒരു കത്തിലായിരുന്നു ആ പരാമർശം. ഈ രേഖയുടെ വാസ്തവികമായി കണക്കാക്കിയ അദ്ദേഹം, അതിനെ ദീർഘമായി ഉദ്ധരിക്കുന്നുമുണ്ട്. പൗരസ്ത്യ-പാശ്ചാത്യക്രിസ്തീയതകൾക്കിടയിലുള്ള പിളർപ്പിൽ ചെന്നെത്തിയ സംവാദത്തിന്റെ ഭാഗമായിരുന്നു ഈ കത്ത്. 11-12 നൂറ്റാണ്ടുകളിൽ, മെത്രാന്മാരുടെ നിയമനത്തിലുള്ള അധികാരത്തെ സംബന്ധിച്ച് സിവിൽ ഭരണാധികാരികളുമായുള്ള തർക്കത്തിൽ മാർപ്പാപ്പ-പക്ഷം ഈ രേഖ പതിവായി എടുത്തുകാട്ടി.

വിഖ്യാത ഇറ്റാലിയൻ കവി ദാന്തെ ഈ രേഖയുടെ ആധികാരികതയിൽ വിശ്വസിച്ചിരുന്നെങ്കിലും അതിനെ തിന്മയുടെ സ്രോതസ്സായി കണ്ടു. തന്റെ പ്രസിദ്ധരചന ഡിവൈൻ കോമഡിയുടെ, നരകഖണ്ഡത്തിൽ ദാന്തെ ഇങ്ങനെ എഴുതി: 

മദ്ധ്യയുഗങ്ങളിൽ 'വിശുദ്ധറോമാസാമ്രാട്ട്' ഓട്ടോ മൂന്നാമനെപ്പോലുള്ളവർ കോൺസ്റ്റന്റീൻ സ്വർണ്ണലിപികളിൽ എഴുതിക്കൊടുത്തതായി കരുതപ്പെട്ട ഈ രേഖയെ സംശയിച്ചെങ്കിലും പൊതുവേ അത് ആധികാരികമായി കണക്കാക്കപ്പെട്ടു. പതിനഞ്ചാം നൂറ്റാണ്ടിന്റെ മദ്ധ്യത്തിൽ ക്ലാസിക്കൽ വിജ്ഞാനത്തിന്റെ പുർജ്ജന്മത്തേയും പാഠവിമർശനസമ്പ്രദായത്തിന്റെ വികാസത്തേയും തുടർന്ന് മാനവതാവാദികളും സഭയിലെ തന്നെ ഉദ്യോഗസ്ഥവൃന്ദവും ഈ രേഖയുടെ കൃത്രിമത്വം തിരിച്ചറിയാൻ തുടങ്ങി. കൂസായിലെ നിക്കോളാസ് കർദ്ദിനാൽ അതിനെ വ്യാജരേഖയെന്നു വിളിക്കുകയും അതിന്റെ കർതൃത്വം അജ്ഞാതമാണെന്നു പറയുകയും ചെയ്തു. പിന്നീട് കത്തോലിക്കാ പുരോഹിതനായ ലോറൻസോ വല്ല അതിന്റെ വ്യാജസ്വഭാവം അസന്ദിഗ്ധമായി തെളിയിച്ചു. ചിക്കെസ്റ്ററിയിലെ മെത്രാൻ റെജിനാൽഡ് പെക്കോക്കും സ്വന്തം നിലയിൽ ഇതേ നിഗമനത്തിൽ എത്തിച്ചേർന്നു. ഈ രേഖയിലെ ഭാഷയും അതിൽ പ്രയോഗിച്ചിരിക്കുന്ന സാമ്രാജ്യയുഗസൂത്രവാക്യങ്ങളിൽ പലതിന്റേയും പൊരുത്തക്കേടും അതിനെ തുറന്നുകാട്ടി. ഈ രേഖയുടേതായി അതിൽ തന്നെ സൂചിപ്പിച്ചിരുന്ന രചനാവർഷവും അതിനെ അവിശ്വസനീയമാക്കി. കോൺസ്റ്റന്റീന്റെ കോൺസൽ പദവിയുടെ നാലാമൂഴവും ഗാലിക്കസിന്റെ കോൺസൽ പദവിയും ഒരേവർഷമാണെന്ന അതിലെ സങ്കല്പം തെറ്റായിരുന്നു.

അധികാരത്തിലെത്തുന്നതിന് അഞ്ചുവർഷം മുൻപ് 1453-ൽ എഴുതിയ ഒരു നിബന്ധത്തിൽ, കോൺസ്റ്റന്റീന്റെ ദാനം വ്യാജമാണെന്നു സമ്മതിച്ച പീയൂസ് രണ്ടാമൻ മാർപ്പാപ്പ, സഭയ്ക്ക് ഭൗതികാധികാരം കാറൽമാൻ ചക്രവർത്തിയിൽ നിന്നും "സ്വർഗ്ഗത്തിന്റെ താക്കോൽ" പത്രോസിന്റെ പ്രാഥമികത വഴിയും കിട്ടിയതാണെന്ന വിശദീകരണം മുന്നോട്ടു വച്ചു. എങ്കിലും ആ രചന അദ്ദേഹം പ്രസിദ്ധപ്പെടുത്തിയില്ല.

പിൽക്കാലങ്ങളിൽ, നവലോകത്തെ പോർച്ചുഗലിലും സ്പെയിനിനും ഇടയിൽ വിഭജിച്ചു നൽകിയപ്പോൾ പോലും മാർപ്പാപ്പാമാർ കോൺസ്റ്റന്റീന്റെ ദാനത്തെ പരാമർശിച്ചില്ല. എങ്കിലും അതിനെ തുറന്നു കാട്ടുന്ന വില്ലയുടെ രചന 16-ആം നൂറ്റാണ്ടു വരെ നിരോധിതഗ്രന്ഥങ്ങളുടെ പട്ടികയിൽ ഉണ്ടായിരുന്നു. 'ദാനത്തിന്റെ' കഥ പിന്നെയും കുറേക്കാലം കൂടി വിശ്വസിക്കപ്പെട്ടു പോന്നു. 1588-നും 1607-നുമിടയിൽ പ്രസിദ്ധീകരിച്ച സീസർ ബറോണിയസിന്റെ സഭാചരിത്രം അതു വ്യാജമാണെന്നു സമ്മതിച്ചതോടെ അത് പൊതുവേ വിശ്വസിക്കപ്പെടാതെയായെങ്കിലും, പിന്നെയും ഒരു നൂറ്റാണ്ടു കാലത്തോളം അത് ആധികാരികമാണെന്നു വാദിക്കുന്നവർ ഉണ്ടായിരുന്നു. പതിനേഴാം നൂറ്റാണ്ടിൽ റഷ്യൻ ഓർത്തഡോക്സ് സഭാനേതൃത്വവും ചക്രവർത്തിയുമായി മേൽക്കോയ്മയെ സംബന്ധിച്ചു നടന്ന തർക്കത്തിൽ, പാത്രിയർക്കീസ് നിഖോൻ (Nikhon 1652-8), തന്റെ ഭാഗം വാദിക്കാൻ "പാശ്ചാത്യസഭയിലെ ബഹുമാന്യമായ ഈ കൃത്രിമരേഖയെ" (that venerable western forgery) ആശ്രയിച്ചതായി ഡയർമെയ്ഡ് മക്കല്ലക് ചൂണ്ടിക്കാണിക്കുന്നു.


</doc>
<doc id="233606" url="https://ml.wikipedia.org/wiki?curid=233606" title="രാജശ്രീ വാര്യർ">
രാജശ്രീ വാര്യർ

പ്രമുഖയായ കേരളീയ നർത്തകിയാണ് രാജശ്രീ വാര്യർ. ടെലിവിഷൻ അവതാരകയും ഗായികയുമാണ്. ഭരതനാട്യത്തിന് കേരള സംഗീത നാടക അക്കാദമിയുടെ 2012-ലെ പുരസ്‌കാരം ലഭിച്ചിട്ടുണ്ട്.

ഗുരു വി. മൈഥിലി, ഗുരു ജയന്തി സുബ്രമണ്യൻ എന്നിവരുടെ പക്കൽ നൃത്തവും പാറശ്ശാല പൊന്നമ്മാൾ, പെരുമ്പാവൂർ ജി. രവീന്ദ്രനാഥ്, അശ്വതി തിരുന്നാൾ രാമവർമ്മ എന്നിവരുടെ പക്കൽ സംഗീതവും അഭ്യസിച്ചു. ഏഷ്യാനെറ്റിലെ സുപ്രഭാതം , അമൃത ടിവിയിലെ സിറ്റിസൺ ജേർണലിസ്റ്റ് എന്നീ പരിപാടികളുടെ അവതാരകയായി പ്രവർത്തിച്ചു. സംഗീതത്തിൽ ഗവേഷണ വിദ്യാർത്ഥിയാണ്.

സി.എൻ. ശ്രീകണ്ഠൻ നായരുടെ 'ലങ്കാലക്ഷ്മി' നാടകത്തിന് രാജശ്രീ വാര്യർ ഭരതനാട്യത്തിലൂടെ ചമച്ച നൃത്തഭാഷ്യം ശ്രദ്ധേയമായിരുന്നു. നൃത്തഗവേഷണത്തിനും അധ്യാപനത്തിനുമായി തിരുവനന്തപുരത്ത് നേത്ര എന്ന പേരിൽ നൃത്തകലാവിദ്യാലയം നടത്തുന്നു.




</doc>
<doc id="233608" url="https://ml.wikipedia.org/wiki?curid=233608" title="സൈനികവിമാനം">
സൈനികവിമാനം

ഒരു രാജ്യത്തിന്റെ സൈന്യം യുദ്ധത്തിനോ, ഗതാഗത സൗകര്യങ്ങൾക്കോ ഉപയോഗിക്കുന്ന വിമാനങ്ങളെയും, ഹെലികോപ്റ്ററുകളെയും സൈനികവിമാനം എന്ന് പറയുന്നു. സൈനികവിമാനങ്ങളിൽ ശത്രുരാജ്യത്തിന്റെ സേനയെയോ, അവരുടെ മറ്റ് ആസ്ഥികളെയോ ആക്രമിച്ച് നശിപ്പിക്കാൻ ഉപയോഗിക്കുന്ന വിമാനങ്ങളെ യുദ്ധവിമാനം എന്ന് വിളിക്കുന്നു. സൈനികരെയോ, സൈന്യത്തിന് ആവശ്യമുള്ള സാമഗ്രികളെയോ കടത്താൻ ഉപയോഗിക്കുന്ന വിമാനങ്ങളെ മിലിട്ടറി ട്രാൻസ്പോർട്ട് എന്ന് പറയുന്നു. യുദ്ധവിമാനങ്ങൾ പ്രധാനമായും നാല് തരം ഉണ്ട്, അവ ആക്രമണ വിമാനം, പോർവിമാനം , ബോംബർ വിമാനം, ഇലക്ട്രോണിക് ആക്രമണവിമാനം എന്നിവയാണ്.

കാലാൾപ്പട (infantry), യന്ത്രവൽകൃത കാലാൾപ്പട (mechanised infantry), കവചിത സേന (armour unit) എന്നിവയെ ആക്രമിക്കാൻ ഉപയോഗിക്കുന്ന വിമാനങ്ങളാണ് ആക്രമണ വിമാനങ്ങൾ. ആക്രമണ വിമാനങ്ങളിൽ സാധാരണ വലിയ ഇനം തോക്കുകളും സൂക്ഷ്മലക്ഷ്യ മിസ്സൈലുകളും, ബോംബുകളും (precision guided munitions) ഘടിപ്പിച്ചിട്ടുണ്ടാവും. ഭാരിച്ച ഇനം തോക്കുകൾ വഹിക്കുന്നത്കൊണ്ട് ഇവയെ ഗൺഷിപ്പ് (gunship) എന്നും പറയും.

പോർവിമാനങ്ങളുടെ പ്രധാന ഉപയോഗം മറ്റ് യുദ്ധ വിമാനങ്ങളെ ആക്രമിക്കുകയാണ്. പോർവിമാനങ്ങൾ മറ്റുള്ള യുദ്ധവിമാനങ്ങളെ അപേക്ഷിച്ച് വലിപ്പം കുറഞ്ഞവയും, വർദ്ധിച്ച ഗതിനിയന്ത്രണ (manoeuvrability) ശേഷിയുള്ളവയുമായിരിക്കും. പോർവിമാനങ്ങൾക്ക് വായുവിൽനിന്ന് കരസേനകളെ ആക്രമിക്കാനുപയോഗിക്കുന്ന ആക്രമണ വിമാനമായും പ്രവർത്തിക്കാനുള്ള ശേഷിയുണ്ടാവും. കൂടുതലും ഈ ഇരട്ട ഉപയോഗത്തിനുള്ള (dual use) ശേഷി വിമാനത്തിൽ സജ്ജമാക്കുന്ന വെടിക്കോപ്പുകളെ (munitions) അപേക്ഷിച്ചിരിക്കും. സൂക്ഷ്മലക്ഷ്യ മിസ്സൈലുകളും, ബോംബുകളും (precision guided munitions) ഘടിപ്പിച്ചാൽ മിക്കവാറും എല്ലാ പോർവിമാനങ്ങളും ആക്രമണവിമാനമായി ഉപയോഗിക്കാം

ശത്രുരാജ്യത്തിന്റെ നിയന്ത്രണത്തിലുള്ള പ്രദേശങ്ങളിൽ ഉയരത്തിൽ നിന്ന് ബോംബുകൾ വർഷിക്കാൻ ഉപയോഗിക്കുന്ന വിമാനങ്ങളാണ് ബോംബർ വിമാനങ്ങൾ. ഇത്തരം വിമാനങ്ങൾ വലിപ്പം കൂടിയവയും കൂടുതൽ ഭാരം വഹിക്കാൻ കഴിവുള്ളതുമായിരിക്കും. പറക്കുന്ന വേഗം താരതമ്യേന കുറവായിരിക്കും, ഗതിനിയന്ത്രണ ശേഷിയും (manoeuvrability) കുറവായിരിക്കും, പോർവിമാനങ്ങളുടെ ആക്രമണം ചെറുക്കാനുള്ള ശേഷി കുറവാണ് അത് കാരണം ബോംബിടാൻ പോകുമ്പോൾ സുരക്ഷയ്ക്ക് ഒന്ന് രണ്ട് പോർവിമാനങ്ങളുണ്ടാവും. 

ശക്തിയുള്ള റേഡിയോ തരംഗങ്ങൾ പുറപ്പെടുവിച്ച് ശത്രുസൈന്യത്തിന്റെ റാഡാറും, മറ്റ് വാർത്താവിനിയമ ഉപകരണങ്ങളുടെയും പ്രവർത്തനം തടസ്സപ്പെടുത്താൻ ഉപയോഗിക്കുന്ന വിമാനങ്ങളാണിവ. ഇതിനുള്ളിൽ ആയുധങ്ങളെക്കാൾ കൂടുതൽ പലത്രത്തിലുള്ള ഇലക്ട്രോണിക് ഉപകരണങ്ങളാണുണ്ടാവുക. AWACS പോലെ മൊബൈൽ റാഡാർ വഹിക്കുന്ന വിമാനങ്ങളും ഈ കൂട്ടത്തിൽ പെടും. 


</doc>
<doc id="233629" url="https://ml.wikipedia.org/wiki?curid=233629" title="ചേല (സസ്യം)">
ചേല (സസ്യം)

ഒരു പരാദസസ്യമാണ് ചേല (Bearded Fig) . മരങ്ങളിൽ ചുറ്റി വളർന്ന് കാലക്രമേണ ആ മരത്തെ തന്നെ ഇല്ലാതാക്കുന്ന അവസ്ഥയിലേക്ക് വളരുന്ന ഒരു സസ്യമാണിത്. Strangler Fig എന്ന കുടുംബത്തിലാണ് ചേലയെ കണക്കാക്കുന്നത്.


</doc>
<doc id="233634" url="https://ml.wikipedia.org/wiki?curid=233634" title="കെ. കൃഷ്ണകുമാർ">
കെ. കൃഷ്ണകുമാർ

കേരള സംഗീത നാടക അക്കാദമി പുരസ്കാരം നേടിയ കർണാടക സംഗീതജ്ഞനാണ് ട്രിവാൻഡ്രം കൃഷ്ണകുമാർ എന്ന കെ. കൃഷ്ണകുമാർ (ജനനം :1973).

പ്രൊഫ.വൈ. കല്യാണസുന്ദരത്തിന്റെയും ഗായിക ശാരദ കല്യാണസുന്ദരത്തിന്റെയും മകനായി തിരുവനന്തപുരത്ത് ജനിച്ചു. ബാല പ്രതിഭകൾക്കുള്ള ദേശീയ ടാലന്റ് സ്കോളർഷിപ്പ് നേടി, നെയ്യാറ്റിൻകര മോഹനചന്ദ്രന്റെ പക്കൽ നിന്ന് സംഗീതമഭ്യസിച്ചു. പിന്നീട് ചെന്നൈയിൽ ഡോ.ബാലമുരളീകൃഷ്ണയുടെ ശിഷ്യനായി.

പ്രശസ്ത കർണാടക സംഗീതജ്ഞയും ചലച്ചിത്ര പിന്നണി ഗായികയുമായ ബിന്നി കൃഷ്ണകുമാറാണ് ഭാര്യ. ബിന്നിക്കും 2012 ലെ കേരള സംഗീത നാടക അക്കാദമി പുരസ്കാരം ലഭിച്ചിരുന്നു. ഇവർക്ക് ഒരു മകളുണ്ട്. 



</doc>
<doc id="233638" url="https://ml.wikipedia.org/wiki?curid=233638" title="ബിന്നി കൃഷ്ണകുമാർ">
ബിന്നി കൃഷ്ണകുമാർ

പ്രമുഖ ചലച്ചിത്രപിന്നണിഗായികയും കർണാടക സംഗീതജ്ഞയുമാണ് ബിന്നി കൃഷ്ണകുമാർ. 2013 ൽ കർണാടക സംഗീതത്തിനു നൽകുന്ന കേരള സംഗീത നാടക അക്കാദമിയുടെ പുരസ്‌കാരം ലഭിച്ചു.

കെ.എൻ. രാമചന്ദ്രൻ നായരുടയും ശാന്തയുടെയും മകളായി തൊടുപുഴയിൽ ജനിച്ചു. തിരുവിഴാ സുരേന്ദ്രൻ, വയലിനിസ്റ്റ് ബി. ശശികുമാർ, നെയ്യാറ്റിൻകര മോഹനചന്ദ്രൻ, ഡോ. എം. ബാലമുരളീകൃഷ്ണ എന്നിവരുടെ പക്കൽ സംഗീതമഭ്യസിച്ചു. രജനീകാന്ത് ചിത്രമായ ചന്ദ്രമുഖിയിൽ വിദ്യാസാഗറിന്റെ സംഗീതസംവിധാനത്തിൽ ബിന്നി പാടിയ 'രാ രാസരസുക്കു രാ രാ' എന്ന ഗാനം ഹിറ്റായതോടെ നിരവധി ചലച്ചിത്രങ്ങൾക്കായി പാടി. ഏഷ്യാനെറ്റിലെ നാദമാധുരി എന്ന പരിപാടിയിൽ കൈതപ്രത്തോടൊപ്പം പങ്കെടുത്തു.

പ്രശസ്ത കർണാടക സംഗീതജ്ഞനായ ട്രിവാൻഡ്രം കൃഷ്ണകുമാറാണ് ഭർത്താവ്. കൃഷ്ണകുമാറിനും 2012 ലെ കേരള സംഗീത നാടക അക്കാദമി പുരസ്കാരം ലഭിച്ചിരുന്നു.



</doc>
<doc id="233645" url="https://ml.wikipedia.org/wiki?curid=233645" title="കാക്കഞാറ">
കാക്കഞാറ

കോലരക്ക്, കുഴിമുണ്ടൻ, മോളക്ക എന്നെല്ലാം അറിയപ്പെടുന്ന കാക്കഞാറ 6 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ്. . ഇന്ത്യയിലെങ്ങും കാണുന്നുണ്ട്. കമ്പ് മുറിച്ച് നട്ട് വളർത്താം. ഭംഗിയുള്ള പൂക്കളുള്ളതിനാൽ ഉദ്യാനങ്ങളിൽ നട്ടുവളർത്താറുണ്ട്. വേര് ഔഷധമായി ഉപയോഗിക്കുന്നു.ആംഗലേയഭാഷയിൽ ഇതിനെ "ഷൂബട്ടൺ ആർഡിസിയ" എന്നും വിളിക്കാറുണ്ട്.



</doc>
<doc id="233648" url="https://ml.wikipedia.org/wiki?curid=233648" title="കേരള കോൺഗ്രസ് (ബി)">
കേരള കോൺഗ്രസ് (ബി)

കേരള കോൺഗ്രസ് പിളർന്നപ്പോൾ ആർ. ബാലകൃഷ്ണപിള്ളയുടെ നേതൃത്വത്തിൽ രൂപം കൊണ്ട പ്രാദേശിക രാഷ്ട്രീയ പാർട്ടിയാണ് കേരളാ കോൺഗ്രസ് (ബി). ഇതൊരു രജിസ്റ്റേഡ് രാഷ്ട്രീയ കക്ഷിയാണ്.

2015 വരെ ഐക്യ ജനാധിപത്യ മുന്നണിയുടെ (യു.ഡി.എഫ്.) ഘടക കക്ഷിയായിരുന്ന കേരള കോൺഗ്രസ് (ബി) ഇപ്പോൾ ഇടതുപക്ഷ ജനാധിപത്യ മുന്നണിയുടെ ഘടക കക്ഷിയാണ്. 

നിലവിൽ പാർട്ടിക്ക് ഒരു നിയമ സഭാംഗമാണുള്ളത്. കൊല്ലം ജില്ലയിലെ പത്തനാപുരം നിയോജക മണ്ഡലത്തെ 2001 മുതൽ പ്രതിനിധീകരിക്കുന്ന കെ.ബി. ഗണേഷ് കുമാറാണ് പാർട്ടിയുടെ ഏക എം.എൽ.എ

ആർ.ബാലകൃഷ്ണപിള്ള 1971-ൽ ലോകസഭയിലേയ്ക്കും 1960 മുതൽ എട്ടു തവണ നിയമ സഭയിലേയ്ക്കും തിരഞ്ഞെടുക്കപ്പെട്ടിട്ടുണ്ട്. 2006-ലെ തിരഞ്ഞെടുപ്പിൽ ഇദ്ദേഹം സി.പി.ഐ.എമ്മിന്റെ പ്രായേണ പരിചിതയല്ലാത്ത പി.അയിഷാ പോറ്റിയോട് തോൽക്കുകയുണ്ടായി. സിനിമാതാരം കൂടിയായ കെ.ബി.ഗണേഷ് കുമാർ 2001-ലാണ് രാഷ്ട്രീയത്തിൽ പ്രവേശിച്ചത്. ഇദ്ദേഹം പത്തനാപുരത്തു നിന്ന് തിരഞ്ഞെടുക്കപ്പെടുകയും എ.കെ. ആന്റണിയുടെ മന്ത്രിസഭയിൽ ഗതാഗത വകുപ്പ് മന്ത്രിയാവുകയും ചെയ്തു. 

2011-ലെ നിയമസഭാ തിരഞ്ഞെടുപ്പിൽ രണ്ടു സീറ്റുകളിൽ (ഡോ. എൻ.എൻ. മുരളി കൊട്ടാരക്കരയിൽ നിന്നും ഗണേഷ് കുമാർ പത്തനാപുരത്തു നിന്നും) മത്സരിക്കുകയുണ്ടായെങ്കിലും ഗണേഷ് കുമാർ മാത്രമേ വിജയിച്ചുള്ളൂ.
ഗണേഷ് കുമാർ ഉമ്മൻ ചാണ്ടി മന്ത്രിസഭയിലെ ഒരംഗമായിരുന്നുവെങ്കിലും 2013 ഏപ്രിൽ 1-ന് രാജിവയ്ക്കുകയുണ്ടായി. 2016-ൽ ഇടതുപക്ഷ ജനാധിപത്യ മുന്നണിയുടെ ഭാഗമായി പത്തനാപുരത്ത് മത്സരിച്ച ഗണേഷ് കുമാർ എതിർ സ്ഥാനാർത്ഥിയായിരുന്ന കോൺഗ്രസ്(ഐ) ലെ പി.വി. ജഗദീഷ് കുമാറിനെ(സിനിമാ താരം ജഗദീഷ്) -24562 വോട്ടുകൾക്ക് പരാജയപ്പെടുത്തി വീണ്ടും നിയമസഭാംഗമായി.

ഗണേഷ് കുമാർ പാർട്ടിയെ അനുസരിക്കുന്നില്ലെന്നും അതിനാൽ അദ്ദേഹത്തെ മന്ത്രിസ്ഥാനത്തുനിന്നും നീക്കം ചെയ്യണമെന്നും ആവശ്യപ്പെട്ട് കേരള കോൺഗ്രസ്സ് (ബി) മുഖ്യമന്ത്രി ഉമ്മൻ ചാണ്ടിക്ക് കത്തു നൽകുകയുണ്ടായി. യു.ഡി.എഫ്. യോഗത്തിലും കേരള കോൺഗ്രസ് പ്രതിനിധികൾ ഇതേ ആവശ്യം ഉന്നയിക്കുകയുണ്ടായി .
തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കേരളാ കോൺഗ്രസുകൾ 


</doc>
<doc id="233654" url="https://ml.wikipedia.org/wiki?curid=233654" title="കേരള കോൺഗ്രസ് (ജേക്കബ്)">
കേരള കോൺഗ്രസ് (ജേക്കബ്)

കേരളത്തിലെ ഒരു രജിസ്റ്റർ ചെയ്ത രാഷ്ട്രീയ കക്ഷിയാണ് കേരളാ കോൺഗ്രസ് (ജേക്കബ്). പരേതനായ ടി.എം. ജേക്കബ് രൂപീകരിച്ച രാഷ്ട്രീയ കക്ഷിയാണിത്. വിദ്യാഭ്യാസം, ജലസേചനം, സാംസ്കാരികം, പൊതുവിതരണം തുടങ്ങിയ വകുപ്പുകളുടെ മന്ത്രിയായിരുന്നു ടി.എം. ജേക്കബ്. 2011-ൽ ഇദ്ദേഹം മരിച്ച ശേഷം ജോണി നെല്ലൂർ ആണ് പാർട്ടി നയിക്കുന്നത്. . ടി.എം. ജേക്കബിന്റെ ഭാര്യ ഡേയ്സി ജേക്കബ്‌ ആണ് പാർട്ടി വൈസ് ചെയർമാൻ.

വിദ്യാർത്ഥി നേതാവ് എന്ന നിലയ്ക്കാണ് ഇദ്ദേഹം പൊതുരംഗത്തെത്തിയത്. അവിഭാജ്യ കേരള കോൺഗ്രസിന്റെ വിദ്യാർത്ഥി പ്രസ്ഥാനമായ കേരള സ്റ്റുഡന്റ്സ് കോൺഗ്രസ് ആയിരുന്നു ഇദ്ദേഹത്തിന്റെ സംഘടന. 26 വയസ്സിൽ ഇദ്ദേഹം കേരളത്തിലെ ഏറ്റവും പ്രായം കുറവുള്ള എം.എൽ.എ. ആയി മാറി. 1982-ൽ 32 വയസ്സ് പ്രായമുള്ളപ്പോൾ ഇദ്ദേഹം കേരളത്തിലെ വിദ്യാഭ്യാസമന്ത്രിയായി. 

കെ. എം. മാണിയുടെ നേതൃത്വത്തിലുള്ള കേരള കോൺഗ്രസ് (എം) പാർട്ടിയിൽ നിന്നും അഭിപ്രായവ്യത്യാസത്തെത്തുടർന്ന് 1993-ൽ ടി.എം. ജേക്കബ് - ജോണി നെല്ലൂർ, മാത്യൂ സ്റ്റീഫൻ, പി.എം. മാത്യു എന്നിവർ വിഭജിച്ച് പുതിയ കക്ഷിയുണ്ടാക്കാൻ തീരുമാനിക്കുകയായിരുന്നു. പി.എം. മാത്യൂ, മാത്യൂ സ്റ്റീഫൻ എന്നിവർ പിന്നീട് മാതൃസംഘടനയിലേയ്ക്ക് മടങ്ങി. എറണാകുളം ജില്ലയുടെ കിഴക്കൻ ഭാഗങ്ങളായ പിറവം, കൂത്താട്ടുകുളം, കണ്ണൂർ,ആലപ്പുഴ, കൊല്ലം, തിരുവനന്തപുരം എന്നീ ജില്ലകളിലെ പോക്കറ്റുകൾ എന്നിവിടങ്ങളിലാണ് പാർട്ടിക്ക് ശക്തിയുള്ള‌ത്. 

1993 ഡിസംബർ 12-ന് കക്ഷി രൂപീകരിച്ചതുമുതൽ കേരള കോൺഗ്രസ് (ജേക്കബ്) വിഭാഗം യു.ഡി.എഫിന്റെ ഭാഗമായിരുന്നുവെങ്കിലും 2005-ൽ ഉമ്മൻ ചാണ്ടിയുമായുള്ള അഭിപ്രായവ്യത്യാസത്തെത്തുടർന്ന് കെ. കരുണാകരന്റെ ഡെമോക്രാറ്റിക് ഇന്ദിര കോൺഗ്രസ് (കരുണാകരൻ) എന്ന കക്ഷിയിൽ ലയിക്കാനുള്ള തീരുമാനമെടുത്തു. 2006-ലെ തിരഞ്ഞെടുപ്പിൽ ഡി.ഐ.സി.(കെ) ഐക്യജനാധിപത്യ മുന്നണിയുമായി സഖ്യമുണ്ടാക്കി തിരഞ്ഞെടുപ്പിൽ മത്സരിച്ചു. എൽ.ഡി.എഫുമായി പാർട്ടി സഖ്യമുണ്ടാക്കും എന്നായിരുന്നു പരക്കെ പ്രതീക്ഷിക്കപ്പെട്ടിരുന്നത്.

ടി.എം. ജേക്കബും (പിറവം) ജോണി നെല്ലൂരും (മൂവാറ്റുപുഴ) 2006-ലെ തിരഞ്ഞെടുപ്പിൽ പരാജയപ്പെടുകയാണുണ്ടായത്. 

2006 സെപ്റ്റംബറിൽ പാർട്ടി പ്രസിഡന്റായ കെ. മുരളീധരനുമായുള്ള അഭിപ്രായവ്യത്യാസത്തെത്തുടർന്ന് ടി.എം. ജേക്കബും ഇദ്ദേഹത്തെ പിന്തുണയ്ക്കുന്നവരും ഡി.ഐ.സി.യിൽ നിന്ന് വിഘടിച്ച് കേരള കോൺഗ്രസ് (ജേക്കബ്) കക്ഷി പുനരുജ്ജീവിപ്പിച്ചു. ഇവരെ ചെറിയ ഇടവേളയ്ക്കുശേഷം യു.ഡി.എഫിലേയ്ക്ക് തിരികെ സ്വീകരിക്കുകയുണ്ടായി.

2011-ലെ തിരഞ്ഞെടുപ്പിൽ ടി.എം. ജേക്കബ് പിറവത്തുനിന്നും വിജയിച്ചുവെങ്കിലും ജോണി നെല്ലൂർ അങ്കമാലിയിൽ നിന്ന് പരാജയപ്പെട്ടു. ടി.എം. ജേക്കബ് ഉമ്മൻ ചാണ്ടി മന്ത്രിസഭയിലെ ഭക്ഷ്യ സിവിൽ സപ്ലൈസ് മന്ത്രിയായി ചുമതലയേറ്റു. 2011 ഒക്റ്റോബർ 30-ന് ഇദ്ദേഹം മരിച്ചതിനെത്തുടർന്ന് മകൻ അനൂപ് ജേക്കബ് പിറവത്തുനിന്നും മത്സരിച്ചു ജയിച്ചു. ഇദ്ദെഹം കേരള യൂത്ത് ഫ്രണ്ട് (ജേക്കബ്) എന്ന സംഘടനയുടെ സംസ്ഥാന പ്രസിഡന്റായിരുന്നു. ആദ്യ തവണ നിയമസഭയിലെത്തുന്ന അനൂപ് ജേക്കബിന് ഉമ്മൻ ചാണ്ടി മന്ത്രിസഭയിൽ മന്ത്രിസ്ഥാനം നൽകുകയുണ്ടായി. 

1996, 2001, 2006, 2011 എന്നീ വർഷങ്ങളിലെ അസംബ്ലി തിരഞ്ഞെടുപ്പുകളിലും 2012-ലെ ഉപതിരഞ്ഞെടുപ്പിലും കേരള കോൺഗ്രസ് (ജേക്കബ്) വിഭാഗം മത്സരിച്ച സീറ്റുകൾ ഇവയാണ്. 

1996
പിറവം - ടി.എം. ജേക്കബ് (ജയിച്ചു)
മൂവാറ്റുപുഴ - ജോണി നെല്ലൂർ (ജയിച്ചു)
കടുത്തുരുത്തി - പി.എം. മാത്യൂ (പരാജയപ്പെട്ടു)
പീരുമേട് - മാത്യൂ സ്റ്റീഫൻ (പരാജയപ്പെട്ടു)

2001
പിറവം - ടി.എം. ജേക്കബ് (ജയിച്ചു)
മൂവാറ്റുപുഴ - ജോണി നെല്ലൂർ (ജയിച്ചു)
കുട്ടനാട് - പ്രഫ. ഉമ്മൻ മാത്യു (പരാജയപ്പെട്ടു)
ഉടുമ്പൻ ചോല - മാത്യൂ സ്റ്റീഫൻ (പരാജയപ്പെട്ടു)

2011
പിറവം - ടി.എം. ജേക്കബ് (വിജയിച്ചു)
അങ്കമാലി - ജോണി നെല്ലൂർ (പരാജയപ്പെട്ടു)
താരൂർ - എൻ.വിനീഷ് (പരാജയപ്പെട്ടു)

2012
പിറവം - അനൂപ് ജേക്കബ് (വിജയിച്ചു)

അനൂപ് ജേക്കബ് - ഭക്ഷ്യ സിവിൽ സപ്ലൈസ്, ഉപഭോക്തൃ വകുപ്പ്, രജിസ്ട്രേഷൻ എന്നിവയുടെ മന്ത്രി

ജോണി നെല്ലൂർ പണ്ട് എം.എൽ.എ. ആയിരുന്നു - ഫാർമസ്യൂട്ടിക്കൽ കോർപ്പറേഷൻ, കേരള ലിമിറ്റഡ് (ഔഷധി) ചെയർമാൻ
പ്രഫ. ഉമ്മൻ മാത്യു പണ്ട് എം.എൽ.എ. ആയിരുന്നു - സംസ്ഥാന ഫാമിംഗ് കോർപ്പറേഷൻ ഓഫ് കേരളയുടെ ചെയർമാൻ
വാക്കനാട് രാധാകൃഷ്ണൻ - ക്വയിലോൺ കോ-ഓപറേറ്റീവ് സ്പിന്നിംഗ് മിൽസ് ലിമിറ്റഡിന്റെ ചെയർമാൻ

തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കേരളാ കോൺഗ്രസുകൾ 


</doc>
<doc id="233683" url="https://ml.wikipedia.org/wiki?curid=233683" title="കോലരക്ക്">
കോലരക്ക്

ചുവന്ന നിറമുള്ള അരക്ക്. കൂറമുള്ള്, ഇരുൾ എന്നീ സസ്യങ്ങളിൽ ഒരു പ്രാണിയുടെ പ്രവർത്തനഫലമായി ഉണ്ടാവുന്ന ഒരു കറയാണ് കോലരക്ക്.. 



</doc>
<doc id="233684" url="https://ml.wikipedia.org/wiki?curid=233684" title="കുഴിമുണ്ടൻ">
കുഴിമുണ്ടൻ

ഒരു അലങ്കാരച്ചെടി എന്ന രീതിയിൽ കൊണ്ടുവന്ന ഇടങ്ങളിലെല്ലാം വളരെ വേഗം വ്യാപിക്കാൻ കഴിവുള്ള ഒരു അധിനിവേശസസ്യമാണ് കുഴിമുണ്ടൻ. . നിത്യഹരിതമായ ഈ ചെറുമരം ഇന്ത്യ, ശ്രീലങ്ക, ഇൻഡോചൈന, മലേഷ്യ, ഇന്തോനേഷ്യ, ന്യൂ ഗിനിയ എന്നിവിടങ്ങളിലെ പശ്ചിമതീരത്ത് തദ്ദേശീയമായി കാണപ്പെടുന്നു.

അഞ്ചു മീറ്ററോളം ഉയരത്തിൽ വളരാറുള്ള ഈ ചെറുമരത്തെ ശല്യപ്പെടുത്താതിരുന്നാൽ ഒറ്റ കമ്പായി മുകളിലോട്ടു വളരുകയും തിരശ്ചീനമായി ചെറിയ ശിഖരങ്ങളും ഉണ്ടാവുകയും ചെയ്യുന്നു.

ചില സസ്യശാസ്ത്രവിദഗ്ദരുടെ അഭിപ്രായത്തിൽ "കാക്കഞാറയും" "ആർഡീസിയ ഹ്യുമിലിസും" കുഴിമുണ്ടന്റെ വകഭേദങ്ങൾ മാത്രമാണ്.

അലങ്കാരസസ്യമായി വളർത്തിയ കുഴിമുണ്ടൻ പ്യൂർട്ടോ റിക്കോയിലും, ക്വീൻസ്‌ലാന്റിലും, തെക്കേ ഫ്ലോറിഡയിലും, കരീനിയനിലും, മസ്കാറീൻ ദ്വീപുകളിലും, സെയ്‌ഷെൽസിലും, ഹവായ് പോലുള്ള മറ്റനേകം പസഫിക് ദ്വീപസമൂഹങ്ങളിലും അധിനിവേശസസ്യമായി മാറി.

അനുയോജ്യമായ അവസരങ്ങളിൽ രണ്ടുമുതൽ നാലുവരെ വർഷം കൊണ്ട് വളർച്ചയെത്തുന്ന കുഴിമുണ്ടൻ 400 -ഓളം വിത്തുകൾ ഉൽപ്പാദിപ്പിക്കും. ആറുമാസത്തിലേറെ കേടുകൂടാതെ ഇരിക്കുന്ന വിത്തുകൾ മുളയ്ക്കുന്ന തൈകൾ നിഴലുകളുള്ള അസ്വീകാര്യമായ അവസരങ്ങളിൽ ഏറെക്കാലം ചെറിയ കുറ്റിച്ചെടിയായിത്തന്നെ കഴിയാൻ ശേഷിയുള്ളവയാണ്. പഴം കഴിക്കുന്ന ജന്തുക്കൾ വഴിയും വളരെ വേഗം വിത്തുവിതരണം നടക്കുന്നുണ്ട്.

മലേഷ്യയിൽ വേദനയ്ക്കെതിരെ ഉപയോഗിക്കാറുണ്ട്. തായ്‌ലന്റിൽ വയറിളക്കത്തിനെതിരെയും തെക്കുകിഴക്കേ ഏഷ്യയിൽ വിരയ്ക്കെതിരെയും മരുന്നായി ഉപയോഗിക്കാറുണ്ട്.

കൊല്ലം, ആലപ്പുഴ ജില്ലകളിലെ കണ്ടൽപ്രദേശങ്ങളിൽ വളരാറുണ്ട്.



</doc>
<doc id="233688" url="https://ml.wikipedia.org/wiki?curid=233688" title="തവിടി">
തവിടി

വരണ്ട ഇലപൊഴിയും കാടുകളിൽ കാണുന്ന 20 മീറ്റർ വരെ പൊക്കം വയ്ക്കുന്ന ഒരു മരമാണ് തവിടി. കുഴൽപ്പൂമരം, കൈതമാവ്, കാനക്കൈത എന്നെല്ലാം പേരുകളുണ്ട്. ബാക്ടീരിയയക്കെതിരെ തവിടിയിൽ നിന്നും ലഭിക്കുന്ന എണ്ണ ഫലപ്രദമാണെന്ന് കരുതുന്നു. ചെമ്പഴകൻ ശലഭങ്ങൾ ഇതിന്റെ ഇലയിൽ മുട്ടയിടാറുണ്ടത്രേ. നീലക്കുടുക്ക ശലഭത്തിന്റെ ലാർവ തവിടിയുടെ ഇലകൾ ഭക്ഷിക്കാറുണ്ട്.



</doc>
<doc id="233691" url="https://ml.wikipedia.org/wiki?curid=233691" title="അനോനേസീ">
അനോനേസീ

130 ജനുസുകളിലായി 2300 മുതൽ 2500 വരെ സ്പീഷീസുകളുള്ള ഒരു സസ്യകുടുംബമാണ് അനോനേസീ. മരങ്ങളും കുറ്റിച്ചെടികളും മരം കയറുന്ന വള്ളികളുമുള്ള ഒരു കുടുംബമാണിത്. Magnoliales നിരയിലെ ഏറ്റവും വലിയ കുടുംബമാണ്.



</doc>
<doc id="233693" url="https://ml.wikipedia.org/wiki?curid=233693" title="രാജാ രാമണ്ണ സെന്റർ ഫോർ അഡ്വാൻസ്ഡ് ടെക്നോളജി">
രാജാ രാമണ്ണ സെന്റർ ഫോർ അഡ്വാൻസ്ഡ് ടെക്നോളജി

മദ്ധ്യപ്രദേശിലെ ഇൻഡോറിൽ സ്ഥിതി ചെയ്യുന്ന ഒരു കേന്ദ്രസർക്കാർ ഗവേഷണ സ്ഥാപനമാണ് രാജാ രാമണ്ണ സെന്റർ ഫോർ അഡ്വാൻസ്ഡ് ടെക്നോളജി. ആണവോർജ്ജവകുപ്പിനു കീഴിലാണ് ഇതിന്റെ പ്രവർത്തനം. ഭാഭാ ആണവഗവേഷണ കേന്ദ്രത്തിലെ പരീക്ഷണങ്ങളുടെയും പ്രവർത്തനങ്ങളുടെയും വിപുലീകരണമായിരുന്നു ലക്ഷ്യം. പ്രധാനമായും ആക്സിലറേറ്റർ, ലേസർ എന്നീ മേഖലകളിലാണ് പരീക്ഷണങ്ങൾ.

ഇൻഡോർ നഗരപ്രാന്തത്തിലെ സുഖ്‌നിവാസ് എന്ന സ്ഥലത്ത് 760-ല്പരം ഹെക്റ്ററിൽ സ്ഥിതിചെയ്യുന്ന ക്യാമ്പസിൽ ഗവേഷണശാലകൾ കൂടാതെ, ഔദ്യോകിക വസതികൾ, സ്കൂൾ, കളിസ്ഥലങ്ങൾ മുതലായവയും ഒരുക്കിയിരിക്കുന്നു.




</doc>
<doc id="233694" url="https://ml.wikipedia.org/wiki?curid=233694" title="ബൊയ്കൊ ബോറിസോവ്">
ബൊയ്കൊ ബോറിസോവ്

മുൻ ബൾഗേറിയൻ പ്രധാനമന്ത്രിയാണ് ബൊയ്‌കൊ ബോറിസോവ് (13 ജൂൺ 1959). 2013 ൽ വൈദ്യുതി നിരക്ക് വർധനയിലും ചെലവുചുരുക്കൽ നടപടികളിലും പ്രതിഷേധിച്ചുള്ള രാജ്യവ്യാപക സമരത്തിന്റെ പശ്ചാത്തലത്തിൽ രാജി വയ്ക്കുകയായിരുന്നു. 



</doc>
<doc id="233698" url="https://ml.wikipedia.org/wiki?curid=233698" title="കമ്മ്യൂണിസ്റ്റ് മാർക്സിസ്റ്റ് പാർട്ടി">
കമ്മ്യൂണിസ്റ്റ് മാർക്സിസ്റ്റ് പാർട്ടി

കേരളത്തിലെ ഒരു രാഷ്ട്രീയ കക്ഷിയാണ് കമ്യൂണിസ്റ്റ് മാർക്സിസ്റ്റ് പാർട്ടി (സി.എം.പി.). 1986-ൽ മുസ്ലീം ലീഗുമായി സഖ്യമുണ്ടാക്കുന്നതുസംബന്ധിച്ച രൂക്ഷമായ അഭിപ്രായവ്യത്യാസത്തെത്തുടർന്ന് എം.വി.രാഘവനെ സി.പി.ഐ.(എം.) പുറത്താക്കിയതിനെത്തുടർന്നാണ് പാർട്ടി രൂപീകരിക്കപ്പെട്ടത്. മതനിരപേക്ഷമല്ല്ലാത്ത മുസ്ലീം ലീഗിനെപ്പോലുള്ള കക്ഷികളെ ഇടതു ജനാധിപത്യ മുന്നണിയിൽ ചേർത്ത് ഐക്യ ജനാധിപത്യ മുന്നണിയുമായി മത്സരിക്കാനുള്ള നീക്കം സി.പി.ഐ.(എം) തള്ളിക്കളയുകയുണ്ടായി. ഇദ്ദേഹത്തെ ഇതോടൊപ്പം പാർട്ടിയിൽ നിന്ന് പുറത്താക്കുകയും ചെയ്തു. 

സി.എം.പി. ഇപ്പോൾ ഐക്യജനാധിപത്യ മുന്നണിയുടെ ഭാഗമാണ്. 2011 നിയമസഭാ തിരഞ്ഞെടുപ്പിൽ സി.എം.പി.യുടെ മൂന്ന് സ്ഥാനാർത്ഥികളും പരാജയപ്പെടുകയുണ്ടായി. പശ്ചിമ ബംഗാളിലെ സൈഫുദ്ദീൻ ചൗധരിയുടെ പാർട്ടി ഓഫ് ഡെമോക്രാറ്റിക് സോഷ്യലിസം എന്ന കക്ഷിയുമായി സി.എം.പി.യ്ക്ക് ബന്ധമുണ്ട്. 2003 ഡിസംബറിലെ പി.ഡി.എസ്. സംസ്ഥാന സമ്മേളനത്തിൽ എം.വി. രാഘവൻ പങ്കെടുക്കുകയുണ്ടായി. 

കോൺഫെഡറേഷൻ ഓഫ് ഇൻഡ്യൻ കമ്യൂണിസ്റ്റ്സ് ആൻഡ് ഡെമോക്രാറ്റിക് സോഷ്യലിസ്റ്റ്സ് എന്ന കൂട്ടായ്മയിൽ സി.എം.പി. അംഗമാണ്.

യു.ഡി.എഫ്. വിടാനുള്ള നീക്കങ്ങൾ സി.എം.പി. നടത്തുന്നുണ്ട് എന്ന് വാർത്തകളുണ്ടായിരുന്നു. സി.എം.പി.യിലെ ഒരു വിഭാഗം സി.പി.ഐ.യിൽ ചേരാൻ പോകുന്നുവെന്നും വാർത്തയുണ്ടായിരുന്നു. സി.എം.പി.യെ ഇടതുമുന്നണിയിലേയ്ക്ക് ക്ഷണിച്ചതായും വാർത്തകൾ വന്നിരുന്നു. സി.പി.ഐ.യിൽ ലയിക്കാൻ ഉദ്ദേശമില്ല എന്ന് എം.വി. രാഘവൻ വ്യക്തമാക്കുകയുണ്ടായി. ചില സി.എം.പി. പ്രവർത്തകർ പാർട്ടി വിട്ട് സി.പി.ഐ.യിൽ ചേരുകയുണ്ടായിട്ടുണ്ട് . 


പാർട്ടിയുടെ സ്ഥാപകനേതാവായ എം.വി.ആർ ഗുരുതരമായ രോഗബാധയിൽ അവശനായതിനെത്തുടർന്ന് പാർട്ടി സെക്രട്ടറിയായി ചുമതല ഏറ്റെടുക്കുന്നതിനെത്തുടർന്നുണ്ടായ അഭിപ്രായ വത്യാസത്തിൽ, 2014 ജനുവരിയിൽ ഔദ്യോഗികമായി സി.എം.പി രണ്ടു കക്ഷിയായി പിളർന്നു. സ്ഥാപക കാലം മുതൽ ഉണ്ടായിരുന്ന നേതാക്കളായ കെ.ആർ. അരവിന്ദാക്ഷന്റെയും സി.പി. ജോണിന്റെയും നേതൃത്വത്തിൽ രണ്ടു കക്ഷികളായി മാറി പരസ്പരം പാർട്ടിയിൽ നിന്നു എതിർ ചേരിക്കാരെ പുറത്താക്കുകയും ചെയ്തു. 

2014 ജനുവരിയിൽ ഔദ്യോഗികമായി സി.എം.പി രണ്ടു കക്ഷിയായി പിളർന്നു. കെ.ആർ. അരവിന്ദാക്ഷന്റെ നേതൃത്വത്തിലുള്ള വിഭാഗം ഇടതു ജനാധിപത്യ മുന്നണിൽ ചോർന്നു. <br> സി.പി. ജോണിന്റെ നേതൃത്വത്തിൽ ഉളള വിഭാഗം ഐക്യജനാധിപത്യ മുന്നണിൽ തന്നെ ഉറച്ചുനിന്നു.

2016 നിയമസഭാ തൊരഞ്ഞടുപ്പിൽ ഈ രണ്ടു വിഭഗത്തിനും അതത് മുന്നണികമുന്നണികകൾ ഒരോ സിറ്റ് നൽകി. കുന്നംകുളം നിയമസഭാമണ്ഡലത്തിൽ 
സി.എം.പി ജോൺ വിഭാഗം സ്ഥനർത്തിയായി യു.ഡി.എഫ് പിന്തുണയോടെ 
സി.പി. ജോൺ മത്സരിച്ചത്.
ചവറ നിയമസഭാമണ്ഡലത്തിൽ സി.എം.പി അരവിന്ദാക്ഷൻ വിഭാഗം സ്ഥനർത്തിയായി എൽ.ഡി.എഫ് പിന്തുണയോടെ 
എൻ. വിജയൻ പിളള മത്സരിച്ചത്.
നിയമസഭാ ഫാലം വന്നപ്പോൾ ജോൺ 7782 വോട്ടിന് സി.പി.ഐ.എം സ്ഥാനാർതിയോടെ തോറ്റു. എന്നൽ എൻ. വിജയൻ പിളള ആർ.എസ്.പി സ്ഥാനാർത്തിയായ ഷിബു ബേബി ജോൺനെ അട്ടിമറിലുടെ തോൽപ്പിപിച്ചു.



</doc>
<doc id="233700" url="https://ml.wikipedia.org/wiki?curid=233700" title="തെണ്ട് (വിവക്ഷകൾ)">
തെണ്ട് (വിവക്ഷകൾ)

തെണ്ട് എന്ന പേരിൽ താഴെക്കാണുന്ന എന്തിനേയും വിവക്ഷിക്കാം.


</doc>
<doc id="233702" url="https://ml.wikipedia.org/wiki?curid=233702" title="തെണ്ട് (പലഹാരം)">
തെണ്ട് (പലഹാരം)

മദ്ധ്യകേരളത്തിൽ പറവൂർ, ചേർത്തല തുടങ്ങിയ പ്രദേശങ്ങളിൽ പ്രചാരത്തിലുള്ള ഒരു നാടൻ പലഹാരമാണ് തെണ്ട്.

അരിപ്പൊടി, ശർക്കര, തേങ്ങ ചിരകിയത്, എള്ള്, മുന്തിരി, അണ്ടിപ്പരിപ്പ് തുടങ്ങിയവ ചേർത്ത് കമുകിൻപാളയിൽ പൊതിഞ്ഞു തുന്നിക്കെട്ടി കനലിലിട്ട് ദീർഘനേരം വേവിച്ചെടുക്കുന്ന സ്വാദിഷ്ഠമായ പലഹാരമാണ് ഇത്.

ചേർത്തലയിലെ വാരനാട് ദേവീക്ഷേത്രം, പറവൂരിലെ കാളികുളങ്ങര ദേവീക്ഷേത്രം തുടങ്ങിയ ക്ഷേത്രങ്ങളിൽ ഇത് നിവേദ്യവും പ്രസാദവുമായി ലഭിക്കും. കാളികുളങ്ങര ക്ഷേത്രത്തിൽ കാൽത്തെണ്ട്, കൈത്തെണ്ട്, ആൾത്തെണ്ട് എന്നിങ്ങനെ പല വിധത്തിലുള്ള തെണ്ടുകൾ നിവേദിക്കാറുണ്ടത്രേ

ഉരുക്കുയ ശർക്കര, അരിപ്പൊടി, സുഗന്ധ വ്യഞ്ജനങ്ങൾ, തുടങ്ങിയവ ചേർത്തു കുഴച്ച് കവുങ്ങിന്റെ പാളയിൽ നീളത്തിൽ കെട്ടിയശേഷം മണലിൽ കുഴിച്ചിട്ട് അതിനുമേൽ തീകത്തിച്ച് ചുട്ടെടുക്കുകയാണ് ചെയ്യുക. ഇത് പാകമാകാൻ എട്ടു മണിക്കൂറോളം സമയമെടുക്കും. 


</doc>
<doc id="233705" url="https://ml.wikipedia.org/wiki?curid=233705" title="സാപ്പിൻഡേസീ">
സാപ്പിൻഡേസീ

Sapindales നിരയിലുള്ള ഒരു സസ്യകുടുംബമാണ് സാപ്പിൻഡേസീ . 140-150 ജനുസുകളിലായി ഏകദേശം 1400-2000 സ്പീഷിസുകൾ ഇതിൽ ഉണ്ട്.


</doc>
<doc id="233706" url="https://ml.wikipedia.org/wiki?curid=233706" title="റെവല്യൂഷനറി സോഷ്യലിസ്റ്റ് പാർട്ടി ഓഫ് കേരള (ബോൾഷെവിക്)">
റെവല്യൂഷനറി സോഷ്യലിസ്റ്റ് പാർട്ടി ഓഫ് കേരള (ബോൾഷെവിക്)

2001-ൽ കേരളത്തിൽ റെവല്യൂഷണറി സോഷ്യലിസ്റ്റ് പാർട്ടി പിളർന്നുണ്ടായ കക്ഷിയാണ് റെവല്യൂഷനറി സോഷ്യലിസ്റ്റ് പാർട്ടി ഓഫ് കേരള (ബോൾഷെവിക്). ആർ.എസ്.പി. (ബി) എന്നാണ് ചുരുക്കപ്പേര്. പാർട്ടി രൂപീകരിക്കപ്പെട്ട സമയത്ത് ബേബി ജോണായിരുന്നു പാർട്ടി നേതാവ്.

2001-ലെ സംസ്ഥാന തിരഞ്ഞെടുപ്പിൽ ഐക്യ ജനാധിപത്യ മുന്നണിക്കൊപ്പം മത്സരിച്ച ആർ.എസ്.പി. (ബി) സ്ഥാനാർത്ഥികളിൽ ഷിബു ബേബി ജോൺ (ബേബി ജോണിന്റെ പുത്രൻ), ബാബു ദിവാകരൻ എന്നിവർ വിജയിച്ചു. നാലു സ്ഥാനാർത്ഥികളാണ് മത്സര രംഗത്തുണ്ടായിരുന്നത്. ഈ തിരഞ്ഞെടുപ്പിൽ പോൾ ചെയ്തതിൽ 1.37% വോട്ടുകളാണ് ഈ കക്ഷിക്ക് ലഭിച്ചത്. തിരഞ്ഞെടുപ്പിനുശേഷം ബാബു ദിവാകരൻ തൊഴിൽ വകുപ്പ് മന്ത്രിയാകുകയുണ്ടായി.

2005-ൽ ആർ.എസ്.പി. (ബി) ഐക്യജനാധിപത്യ മുന്നണി വിട്ടു. ഈ തീരുമാനം പാർട്ടി ജനറൽ സെക്രട്ടറി എ.വി. താമരാക്ഷന്റേതാണ് എന്ന് അഭിപ്രായമുയർന്നിരുന്നു. ബാബു ദിവാകരൻ പാർട്ടിയിൽ നിന്ന് വിഘടിച്ചുപോവുകയും റെവല്യൂഷണറി സോഷ്യലിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) എന്ന കക്ഷി രൂപീകരിക്കുകയും ചെയ്തു. ആർ.എസ്.പി. (എം) ഐക്യജനാധിപത്യ മുന്നണിയിൽ ചേരുകയുണ്ടായി. 2006-ലെ സംസ്ഥാന തിരഞ്ഞെടുപ്പിൽ ആർ.എസ്.പി. (ബി) ഒരു നിയോജകമണ്ഡലത്തിൽ മത്സരിച്ചിരുന്നു. മറ്റിടങ്ങളിൽ കക്ഷി ഇടതു ജനാധിപത്യ മുന്നണിയെ പിന്തുണയ്ക്കുകയായിരുന്നു ചെയ്തത്.

2009-ൽ ഈ കക്ഷി ജനാധിപത്യ സംരക്ഷണ സമിതിയുമായി ലയിക്കുകയുണ്ടായി. 2012-ൽ യു.ഡി.എഫ്. സംവിധാനവുമായി തുടർന്നുപോകാൻ താല്പര്യമില്ലാത്തതിനാൽ എ.വി. താമരാക്ഷൻ ജെ.എസ്.എസിൽ നിന്ന് രാജിവയ്ക്കുകയുണ്ടായി. ഇത് സി.പി.എമ്മിനെ ശക്തിപ്പെടുത്താനാണെന്നും അദ്ദേഹം അവകാശപ്പെടുകയുണ്ടായി . 
2014ലെ ലോക്സഭാ തിരഞ്ഞെടുപ്പിൽ ആർ.എസ്.പി.(ബി) ബി.ജെ.പി നേതൃത്വം നൽകുന്ന എൻ.ഡി.എ മുന്നണിയെപിന്തുണക്കുകയും പാർട്ടി ജനറൽ സെക്രട്ടറി എ.വി.താമരാക്ഷൻ ആലപ്പുഴയിൽ എൻ.ഡി.എ സ്ഥാനാർഥിയായി മത്സരിക്കുകയും ചെയ്തിരുന്നു. 2016ൽ ആർ.എസ്.പി (ബി) എൻ.ഡി.എ വിട്ടതായി പ്രഖ്യാപിക്കുകയും മാതൃ സംഘടനയായ ആർ.എസ്.പി യിലേക്ക് മടങ്ങുമെന്നും താമരാക്ഷൻ കോട്ടയത്ത് പത്രസമ്മേളനത്തിൽ അറിയിച്ചിരുന്നു.എൻ.ഡി.എ മുന്നണിയുടെ ഭാഗമായി ഒരു സീറ്റിലാണ് തദ്ദേശ തിരഞ്ഞെടുപ്പിൽ ആർ.എസ്.പി (ബി) മത്സരിച്ചത്. കോട്ടയം നഗരസഭയിലായിരുന്നു മത്സരം. ജില്ലാ സെക്രട്ടറി പ്രമോദ് ഒറ്റക്കണ്ടമായിരുന്നു സ്ഥാനാർഥി. ആകെ ലഭിച്ചത് 3 വോട്ട് മാത്രമായിരുന്നു.





</doc>
<doc id="233708" url="https://ml.wikipedia.org/wiki?curid=233708" title="കേരള റെവല്യൂഷണറി സോഷ്യലിസ്റ്റ് പാർട്ടി (ബേബി ജോൺ)">
കേരള റെവല്യൂഷണറി സോഷ്യലിസ്റ്റ് പാർട്ടി (ബേബി ജോൺ)

ബേബി ജോണിന്റെ പുത്രനായ ഷിബു ബേബി ജോൺ നയിക്കുന്ന പാർട്ടിയാണ് കേരള റെവല്യൂഷണറി സോഷ്യലിസ്റ്റ് പാർട്ടി (ബേബി ജോൺ). ഈ കക്ഷി ഐക്യ ജനാധിപത്യ മുന്നണിയുടെ ഭാഗമാണ്. 


</doc>
<doc id="233713" url="https://ml.wikipedia.org/wiki?curid=233713" title="റെവല്യൂഷണറി സോഷ്യലിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)">
റെവല്യൂഷണറി സോഷ്യലിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)

മുൻകാല തൊഴിൽ മന്ത്രിയായിരുന്ന ബാബു ദിവാകരൻ 2005-ൽ രൂപം കൊടുത്ത കക്ഷിയാണ് റെവല്യൂഷണറി സോഷ്യലിസ്റ്റ് പാർട്ടി ഓഫ് ഇൻഡ്യ (മാർക്സിസ്റ്റ്). ദിവാകരൻ റെവല്യൂഷനറി സോഷ്യലിസ്റ്റ് പാർട്ടി ഓഫ് കേരള (ബോൾഷെവിക്) എന്ന കക്ഷിയിൽ നിന്ന് വിഘടിച്ചാണ് പുതിയ കക്ഷിയുണ്ടാക്കിയത്. ആർ.എസ്.പി. (ബി) ജനറൽ സെക്രട്ടറി എ.വി. താമരാക്ഷൻ ഐക്യജനാധിപത്യ മുന്നണി വിടാനു‌ള്ള തീരുമാനമെടുത്തതാണ് വിഘടനത്തിനുള്ള കാരണം. 2008-ൽ ഈ കക്ഷി സമാജ്‌വാദി പാർട്ടിയുമായി (എസ്.പി.) ലയിക്കുകയുണ്ടായി.

പിന്നീട് ബാബു ദിവാകരൻ ആർ.എസ്.പി (എം) കക്ഷി പുനരുജ്ജീവിപ്പിക്കാൻ ശ്രമിച്ചുവെങ്കിലും അവസാനം കോൺഗ്രസ്സിൽ ചേരാനുള്ള തീരുമാനമെടുത്തു

2014 ൽ ലോക്സഭാ തെരഞ്ഞെടുപ്പിനോടനുബന്ധിച്ച് കോൺഗ്രസ് വിട്ട് ആർ.എസ്.പി. (എം) പുനരുജ്ജീവിപ്പിച്ച് ഇടതുപക്ഷവുമായി സഹകരിക്കാൻ തീരുമാനിച്ചു. ബാബു ദിവാകരനെ കെ.പി.സി.സിയുടെ 105 അംഗ നിർവാഹകസമിതിയിൽ ക്ഷണിതാവാക്കിയെങ്കിലും ആർ.എസ്.പി. (എം) യിൽ ഉണ്ടായിരുന്ന ഒരു പ്രവർത്തകനെയും ഉൾക്കൊള്ളാൻ കോൺഗ്രസ് തയ്യാറായില്ല. തങ്ങൾക്ക് നൽകിയ ഉറപ്പുകൾ കോൺഗ്രസ് പാലിച്ചില്ലെന്ന് ബാബു ദിവാകരൻ പത്രസമ്മേളനത്തിൽ ആരോപിച്ചിരുന്നു. 



</doc>
<doc id="233718" url="https://ml.wikipedia.org/wiki?curid=233718" title="സോഷ്യലിസ്റ്റ് ജനത (ഡെമോക്രാറ്റിക്)">
സോഷ്യലിസ്റ്റ് ജനത (ഡെമോക്രാറ്റിക്)

ജനതാ ദൾ (എസ്.) എന്ന കക്ഷിയിൽ നിന്ന് വിഘടിച്ചുണ്ടായ പാർട്ടിയാണ് സോഷ്യലിസ്റ്റ് ജനത (ഡെമോക്രാറ്റിക്) അഥവ എസ്.ജെ.ഡി.. കേരളത്തിൽ ഐക്യജനാധിപത്യ മുന്നണിയോടൊപ്പമാണ് ഈ കക്ഷി നിലയുറപ്പിച്ചിട്ടുള്ളത്. 

സി.പി.ഐ. (എം) എന്ന കക്ഷിയുടെ നേതൃത്വത്തിലുള്ള ഇടതു ജനാധിപത്യ മുന്നണിയുടെ ഭാഗമായിരുന്നു ജനതാദൾ (എസ്) എന്ന കക്ഷിയുടെ കേരള ഘടകം. 2008-ൽ സി.പി.ഐ. (എം), ജനതാദൾ (എസ്) എന്നീ കക്ഷികൾ തമ്മിലുള്ള ബന്ധത്തിൽ പ്രശ്നങ്ങളുണ്ടാകാൻ തുടങ്ങി. 2009-ലെ ലോകസഭാ തിരഞ്ഞെടുപ്പിൽ കോഴിക്കോട് പാർലമെന്റ് മണ്ഡലത്തിൽ സ്ഥാനാർത്ഥിയെ നിർത്താൻ ജനതാദളിനെ (എസ്) അനുവദിക്കുന്നതിൽ സി.പി.ഐ. (എം) താല്പര്യക്കുറവ് കാട്ടിയതോടെ പ്രശ്നം വഷളായി. എം.പി. വീരേന്ദ്രകുമാർ തലപ്പത്തുള്ള മാതൃഭൂമി പത്രം സി.പി.ഐ. (എം) സെക്രട്ടറി പിണറായി വിജയനെതിരേ ലാവലിൻ കേസുമായി സംബന്ധിച്ച വാർത്തകൾ പ്രസിദ്ധീകരിച്ചതും അകൽച്ചയ്ക്ക് കാരണമായിരുന്നു. 2010 ഓഗസ്റ്റ് 7-ന് ജനതാദൾ (സെക്യുലാർ) കക്ഷിയിൽ പെട്ട ധാരാളം പ്രവർത്തകർ പാർട്ടി വിട്ട് എം.പി. വീരേന്ദ്രകുമാറിനൊപ്പം സോഷ്യലിസ്റ്റ് ജനത (ഡെമോക്രാറ്റിക്) കക്ഷി രൂപീകരിക്കുകയും ഐക്യ ജനാധിപത്യ മുന്നണിയെ പിന്തുണയ്ക്കാൻ തീരുമാനമെടുക്കുകയും ചെയ്തു. 


എം.പി. വിരേന്ദ്രകുമാറിന്റെ നേതൃത്വത്തിലുണ്ടായിരുന്ന സോഷ്യലിസ്റ്റ് ജനത ഡെമോക്രാറ്റിക് പാർട്ടി ജനതാദൾ (യു.)വിൽ 2014 ഡിസംബർ 28-ന് തൃശ്ശൂർ തേക്കിൻകാട് മൈതാനത്ത് വെച്ച് നടന്ന റാലിയോടെ ലയിച്ചു. ജനതാദൾ യുനൈറ്റഡിന്റെ സംസ്ഥാന പ്രസിഡന്റായി എം.പി. വീരേന്ദ്രകുമാറിനെ തിരഞ്ഞെടുക്കുകയും ചെയ്തു. 



</doc>
<doc id="233720" url="https://ml.wikipedia.org/wiki?curid=233720" title="കോൺഗ്രസ് (എസ്)">
കോൺഗ്രസ് (എസ്)

1978-നും 1986-നുമിടയിൽ ഇൻഡ്യൻ കോൺഗ്രസ് (സോഷ്യലിസ്റ്റ്) എന്ന കക്ഷി ഇന്ത്യയിൽ ഒരു ദേശീയ പാർട്ടിയായിരുന്നു. ഇൻഡ്യൻ നാഷണൽ കോൺഗ്രസ് വിഘടിച്ചാണ് ഈ കക്ഷി രൂപപ്പെട്ടത്. ആദ്യകാലത്ത് ഈ പാർട്ടി ഇൻഡ്യൻ നാഷണൽ കോൺഗ്രസ് (അരസ്) എന്നായിരുന്നു അറിയപ്പെട്ടിരുന്നത്. ഡി. ദേവരാജ് അരസ് ആയിരുന്നു പാർട്ടിയെ നയിച്ചിരുന്നത്. 1977-ലെ പൊതു തിരഞ്ഞെടുപ്പിൽ ഇന്ദിരാ ഗാന്ധിക്കേറ്റ വൻ പരാജയത്തെത്തുടർന്നായിരുന്നു 1978-ൽ പാർട്ടി പിളർന്നത്. കർണാടക, കേരളം, മഹാരാഷ്ട്ര, ഗോവ എന്നിവിടങ്ങളിൽ നിന്നുള്ള പല പാർലമെന്റംഗങ്ങളും അരസിന്റെയൊപ്പം ചേരുകയുണ്ടായി. പിന്നീട് എ.കെ. ആന്റണിയും, ശരദ് പവാറും, ദേവ് കാന്ദ് ബറുവയും, പ്രിയരഞ്ചൻ ദാസ് മുൻഷിയും, കെ.പി. ഉണ്ണികൃഷ്ണനും ഇക്കൂട്ടത്തിൽ കോൺഗ്രസ്സ് വിട്ടുപോയവരിൽ ഉൾപ്പെട്ടിരുന്നു.

1981-ൽ ശരദ് പവാർ പാർട്ടി പ്രസിഡന്റായപ്പോൾ പാർട്ടിയുടെ പേര് ഇൻഡ്യൻ കോൺഗ്രസ് (സോഷ്യലിസ്റ്റ്) എന്നാക്കി മാറ്റി. ഐ.സി. (എസ്.) എന്നായിരുന്നു ചുരുക്കെഴുത്ത്. 1986-ൽ ശരദ് പവാറും കക്ഷിയും ഇന്ത്യൻ നാഷണൽ കോൺഗ്രസ്സിൽ ലയിച്ചു.

ശരദ് ചന്ദ്ര സിൻഹയുടെ നേതൃത്വത്തിൽ ഒരു ഘടകം 1984-ൽ പാർട്ടിയിൽ നിന്ന് വിഘടിച്ച് ഇൻഡ്യൻ കോൺഗ്രസ് (സോഷ്യലിസ്റ്റ്) - ശരദ് ചന്ദ്ര സിൻഹ എന്ന കക്ഷി രൂപീകരിച്ചു. ഈ ഘടകം 1999-ൽ ശരദ് പവാറിന്റെ നാഷണലിസ്റ്റ് കോൺഗ്രസ് പാർട്ടി എന്ന കക്ഷിയിൽ ലയിക്കുകയുണ്ടായി. 

കേരളത്തിൽ രാമചന്ദ്രൻ കടന്നപ്പള്ളിയുടെ നേതൃത്വത്തിൽ ഒരു ചെറിയ ഘടകം കോൺഗ്രസ് (സോഷ്യലിസ്റ്റ്) എന്ന പേരിൽ തുടരുന്നുണ്ട്. ഈ കക്ഷി ഇടതുപക്ഷ ജനാധിപത്യ മുന്നണിയുടെ ഭാഗമാണ്. 

2007-ൽ എം.എ. ജോണിന്റെ നേതൃത്വത്തിൽ ഡെമോക്രാറ്റിക് ഇന്ദിര കോൺഗ്രസ് (ഇടത്) ഈ കക്ഷിയിൽ ലയിക്കുകയുണ്ടായി. 



</doc>
<doc id="233723" url="https://ml.wikipedia.org/wiki?curid=233723" title="ഇന്ത്യൻ ഫുട്ബോൾ അസോസിയേഷൻ">
ഇന്ത്യൻ ഫുട്ബോൾ അസോസിയേഷൻ

ബംഗാൾ ഫുട്ബോൾ അസോസിയേഷനാണ് ഇന്ത്യൻ ഫുട്ബോൾ അസോസിയേഷൻ ഇന്ത്യയിലെ ആദ്യ ഫുട്ബോൾ അസോസിയേഷനാണ്. "സന്തോഷ്" എന്ന കൊച്ചു നാട്ടുരാജ്യത്തെ (ഇന്നത്തെ ബംഗ്ലാദേശിൽ) മഹാരാജാവുമായിരുന്ന സർ മന്മഥനാഥ് റോയ് ചൗധരി ഐഎഫ്എയുടെ ഇന്ത്യക്കാരനായ ആദ്യ പ്രസിഡന്റായിരുന്നു. 
മന്മഥനാഥ് റോയ് ചൗധരിയുടെ സ്മരണാർത്ഥമാണ് അന്തർ സംസ്ഥാന ഫുട്ബോൾ മത്സരമായ സന്തോഷ് ട്രോഫിക്കു വേണ്ടിയുള്ള ട്രോഫി ഐഎഫ്എ സംഭാവന ചെയ്തത്.


</doc>
<doc id="233727" url="https://ml.wikipedia.org/wiki?curid=233727" title="ആസ്റ്റ്രേസീ">
ആസ്റ്റ്രേസീ

ഓർക്കിഡേസീ സസ്യകുടുംബം കഴിഞ്ഞാൽ ഏറ്റവും കൂടുതൽ അംഗങ്ങളുള്ള സസ്യകുടുംബമാണ് ആസ്റ്റ്രേസീ. 1620 ജനുസുകളിലായി 23000 സ്പീഷിസുകൾ ഇതിലുണ്ട്. മിക്കവാറും അംഗങ്ങൾ കുറ്റിച്ചെടിയാണെങ്കിലും വള്ളികളും മരങ്ങളും ഇതിലുണ്ട്. ലോകത്ത് എല്ലായിടത്തുമുണ്ട്. സാമ്പത്തികപ്രാധാന്യമുള്ള പല അംഗങ്ങളും ആസ്റ്റ്രേസീ കുടുംബത്തിലുണ്ട്. 


</doc>
<doc id="233728" url="https://ml.wikipedia.org/wiki?curid=233728" title="ക്യൂബൻ ഫൈവ്">
ക്യൂബൻ ഫൈവ്

തൊണ്ണൂറുകളിൽ അമേരിക്കൻ സൈനിക ആസ്ഥാനത്ത് നുഴഞ്ഞുകയറിയ ജെറാർഡോ ഹെർണാണ്ടസ്, അന്റാണിയോ ഗുറേ, റാമോൺ ലബാനിനോ, ഫെർണാന്റോ ഗൊൺസാലസ്, റെനെ ഗൊൺസാലസ് എന്നീ അഞ്ച് ഇന്റലിജൻസ് ഉദ്യോഗസ്ഥരാണ് 'ക്യൂബൻ ഫൈവ്' എന്നറിയപ്പെടുന്നത്. ഇവരെ അമേരിക്ക നീണ്ടകാലത്തെ തടവിന് വിധിച്ചിരുന്നു. മിയാമി ഫൈവ് എന്നമറിയപ്പെടുന്ന ഇവർക്കു ക്യൂബയിൽ വീരപരിവേഷമാണ്.



</doc>
<doc id="233735" url="https://ml.wikipedia.org/wiki?curid=233735" title="പൊരിപ്പൂവം">
പൊരിപ്പൂവം

കാനമൈലി, കൽപ്പൂവത്തി എന്നെല്ലാം അറിയപ്പെടുന്ന പൊരിപ്പൂവം പശ്ചിമഘട്ടതദ്ദേശവാസിയായ ഒരു മരമാണ്. . 28 മീറ്റർ വരെ ഉയരം വയ്ക്കും. 1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. Otonephelium ജനുസിലെ ഏകസ്പീഷിസ് ആണ് ഈ സസ്യം.



</doc>
<doc id="233738" url="https://ml.wikipedia.org/wiki?curid=233738" title="ബസുധാര">
ബസുധാര

സമകാലീന ബംഗാളി സാഹിത്യത്തിലെ ശ്രദ്ധേയയായ എഴുത്തുകാരി തിലോത്തമാ മജുംദാറുടെ നോവലാണ് ബസുധാര (বসুধারা) . ഈ നോവലിന് 2003-ലെ ആനന്ദ പുരസ്കാരം ലഭിച്ചു. 

പശ്ചിമ ബംഗാളിൽ നക്സൽ പ്രസ്ഥാനത്തിൻറേയും പൂർവ്വ ബംഗാളിൽ സ്വാതന്ത്ര്യസമരത്തിൻറേയും തീ കെട്ടണഞ്ഞിട്ടേയുളളു, ചൂടും പുകയും ബാക്കി നില്ക്കുന്നു.കൊൽക്കത്ത നഗരത്തിനകത്ത്, മധ്യവർഗ്ഗക്കാർ താമസിക്കുന്ന മാഥൂർ ഗഢിലും അതിനോടു ചേർന്നുളള ഫടിക്ബിൽ എന്ന ചേരിപ്രദേശത്തുമായാണ് കഥ നടക്കുന്നത്. നക്സൽ പ്രസ്ഥാനത്തിൽ, "ബ്രില്ലിയൻറ്" എന്നു സമൂഹം വിശേഷിപ്പിച്ചിരുന്ന, കൌമാരാവസ്ഥ കടന്നിട്ടില്ലാത്ത യുവ വിദ്യാർത്ഥികൾ, ദേവാർച്ചനും, നീലാദ്രിയും കൌഷികും , അവരെപ്പോലെ മറ്റനേകം പേരും പോലീസിന്റെ വെടിയേറ്റു മരിച്ചു. അവരുടെ കുടുംബങ്ങൾ ജീവിതവുമായി വീണ്ടും പൊരുത്തപ്പെടാൻ ശ്രമിക്കയാണ്. ജനിച്ച മണ്ണുപേക്ഷിച്ച് കൊൽക്കത്ത നഗരത്തിലെത്തിയ പൂർവ്വ ബംഗാളിൽ നിന്നുളള അഭയാർത്ഥികൾ പുതു ജീവിതം കെട്ടിപ്പടുക്കാനുളള ഉദ്യമത്തിലാണ്. പരമ്പരാഗതമായി ചെയ്തു വന്നിട്ടുളള കാളീസേവ തുടർന്നുകൊണ്ടുപോകാഞ്ഞാൽ ദേവീകോപം ഉണ്ടാകുമെന്നു വിശ്വസിക്കുന്ന ഡോക്റ്റർ മല്ലീനാഥ്, അച്ഛന്റെ അന്ധവിശ്വാസത്തിനു കൂട്ടു നില്ക്കാനാകാതെ മയക്കുമരുന്നിൽ അഭയം തേടുന്ന മൂത്തമകൻ അമലേന്ദു , നിരർത്ഥകങ്ങളായ മതാചാരങ്ങളെ ലംഘിക്കാൻ ധൈര്യപ്പെടുന്ന കോളേജ് അധ്യാപകൻ അനീസുജ്ജമാൻ, ചെറു പ്രായത്തിൽ അവിചാരിതമായി മുഖമാകെ പൊളളിപ്പോയതിനാൽ ബുർഖയിൽ സമാശ്വാസം കണ്ടെത്തുന്ന നീലോഫാ, അഞ്ചു സന്താനങ്ങളുണ്ടായിരുന്നിട്ടും, കളഞ്ഞുകിട്ടിയ കുട്ടിയെ കൈവിടാത്ത തൂപ്പുകാരൻ ഹരിചരണും, ഭാര്യ തുളസിയും.പൂർവ്വ ബംഗാളിലെ പ്രശാന്തരമണീയമായ ഗ്രാമമുപേക്ഷിച്ച് സ്നേഹശൂന്യനായ ഭർത്താവിനോടൊപ്പം കൊൽക്കത്തയിലെത്തിയ രാധിക. രൂപൊഷി നദിയും ഷംഷേറും ഇപ്പോഴും അവളുടെ സ്വപ്നത്തിലുണ്ട്. കിഴക്കു നിന്ന് പടിഞ്ഞാട്ടേക്കുളള പാലായനത്തിൽ ശെഫാലി നഷ്ടപ്പെട്ടെങ്കിലും രാധികയിൽ ശേഫാലിയെ കണ്ടെത്തുന്ന ശേഫാലിയുടെ അമ്മ. താ ജാരസന്തതിയാണെന്ന സത്യം ഉൾക്കൊളളാനാകാത്ത ദേവോപം. ഇവരുടെയൊക്കെ കഥയാണ് ബസുധാര


</doc>
<doc id="233743" url="https://ml.wikipedia.org/wiki?curid=233743" title="സെന്റ് തോമസ് ഹയർ സെക്കണ്ടറി സ്കൂൾ, തോപ്പ്">
സെന്റ് തോമസ് ഹയർ സെക്കണ്ടറി സ്കൂൾ, തോപ്പ്

തൃശ്ശൂർ നഗരകേന്ദ്രത്തിൽനിന്നും ഒരു കിലോമീറ്ററോളം കിഴക്കുമാറി, ജൂബിലി മിഷൻ ഹോസ്പിറ്റൽ, ലൂർദ്ദ് പള്ളി എന്നിവയ്ക്കു സമീപം സ്ഥിതിചെയ്യുന്ന വിദ്യാലയമാണ് തോപ്പ് സെന്റ് തോമസ് ഹയർ സെക്കണ്ടറി സ്കൂൾ. ആൺകുട്ടികൾ മാത്രം പഠിക്കുന്ന വിദ്യാലയമാണിത്. 1982-ൽ തനതായ മേൽനോട്ടത്തിലായ ഈ വിദ്യാലയം അതുവരെ, തൃശ്ശൂരിൽ തന്നെയുള്ള സെന്റ് തോമസ് കോളേജ് ഹൈയർ സെക്കൻഡറി സ്കൂളിന്റെ ശാഖ മാത്രമായിരുന്നു. ഇപ്പോൾ തൃശ്ശൂർ അതിരൂപതാ കോർപ്പറേറ്റ് മാനേജ്മെന്റിന്റെ കീഴിലാണ് പ്രവർത്തിച്ചുവരുന്നത്. 5 മുതൽ പ്ലസ് ടു വരെയുള്ള ക്ലാസ്സുകൾ ഇവിടെ നടക്കുന്നു. 


</doc>
<doc id="233744" url="https://ml.wikipedia.org/wiki?curid=233744" title="ഹുഫൂഫ്">
ഹുഫൂഫ്

സൗദി അറേബ്യയുടെ കിഴക്കൻ പ്രവിശ്യയിൽ പെട്ട ഒരു പ്രധാന പട്ടണമാണ് ഹുഫൂഫ്‌, ( ""). സമുദ്രനിരപ്പിൽ നിന്ന് 149 മീറ്റർ ഉയരത്തിൽ ആണ് ഹുഫൂഫ് സ്ഥിതി ചെയ്യുന്നത്.

ഈന്തപന തോട്ടത്തിനും കൃഷിക്കും പ്രസിദ്ധമാണ്.

അന്തരാഷ്ട്രനിലവാരത്തിലുള്ള റോഡ് ശ്രിംഖലയുള്ള നഗരമാണ് ഹുഫൂഫ്. രാജ്യത്തിന്റെ ഏതൊരു നഗരത്തിലേക്ക് എത്തിപ്പെടാവുന്ന രീതിയിലാണ് റോഡുകൾ നിർമ്മിച്ചിരിക്കുന്നത്. ദമാം - റിയാദ് തീവണ്ടിപാളം കടന്നുപോകുന്നത് ഈ പട്ടണത്തിലൂടെയാണ്. ഇവിടെ ആഭ്യന്തരവ്യോമയാനഗതാഗതത്തിനായി ഒരു വിമാനതാവളവുമുണ്ട്. അന്തരാഷ്ട്രവിമാനയാത്രയ്ക്കായി ദമാമിനേയും റിയാദിനേയും ആശ്രയിക്കുന്നു. ഏറ്റവും അടുത്ത തുറമുഖം ദമാമിലാണ്.




</doc>
<doc id="233748" url="https://ml.wikipedia.org/wiki?curid=233748" title="ബ്ലാക്ക് മാൻ">
ബ്ലാക്ക് മാൻ

രാത്രിയിൽ വീടുകളുടെ കതകുകളിൽ മുട്ടി ശല്യപ്പെടുത്തുക, കോളിംഗ് ബെൽ അടിക്കുക, പൈപ്പിലെ വെള്ളം തുറന്നു വിടുക തുടങ്ങിയ ഉപദ്രവങ്ങൾ ചെയ്യുന്ന ബ്ലാക്ക് മാൻ എന്ന ഒരു കഥാപാത്രമുണ്ടെന്ന് ഏകദേശം 2012-മുതൽ കേരളത്തിന്റെ പല ഭാഗങ്ങളിലും ഒരു അന്ധവിശ്വാസം രൂപപ്പെട്ടിട്ടുണ്ട്. ചെവി കടിച്ചുപറിച്ച് മോഷണം നടത്തുക, സിറിഞ്ച് കൊണ്ട് ശരീരത്തിൽ കുത്തുക (ഇത് എയ്ഡ്സ് പരത്താനാണത്രേ), ബ്ലേഡ് കൊണ്ട് ശരീരത്തിൽ മുറിവേൽപ്പിക്കുക എന്നീ അക്രമങ്ങളും ബ്ലാക്ക് മാൻ ചെയ്യുന്നുണ്ടെന്നും കഥകളുണ്ട്. ഈ കഥാപാത്രം മുറ്റത്തേയ്ക്ക് അമ്മിക്കല്ല് എടുത്തെറിയുകയും തലയ്ക്കടിച്ച് പരിക്കേൽപ്പിക്കുന്നുണ്ടെന്നും കഥയുണ്ട്.

കേരളത്തിന്റെ തെക്കൻ ജില്ലകളിലാണ് ഈ കഥകൾ കൂടുതലും പ്രചരിക്കുന്നതെങ്കിലും കാസർകോട് ജില്ലയിലും ബ്ലാക്ക് മാനെ കാണപ്പെട്ടിട്ടുള്ളതായി വാർത്തയുണ്ട്. സ്ത്രീകളെ ആക്രമിക്കുന്ന ഒരു സംഘം ബ്ലാക്ക് മാന്മാർ ഉണ്ടെന്നാണ് മറ്റൊരു കഥ. രാത്രിയിൽ മാത്രമല്ല, വൈകുന്നേരം നാലുമണിക്കും ബ്ലാക്ക് മാൻ പ്രത്യക്ഷപ്പെട്ടതായും വാദമുണ്ട് ഇത്തരം കഥകളിൽ എന്തെങ്കിലും വസ്തുതയുണ്ടെന്ന് ഇതുവരെ കണ്ടെത്താനായിട്ടില്ല.

ഒരു കാലിൽ സ്പ്രിങ് കെട്ടി, കയ്യിൽ നഖങ്ങൾ നീട്ടി വളർത്തി, കറുത്ത മുഖത്തോടുകൂടിയ ആളാണെന്നും, ഞൊടിയിടയിൽ പ്രത്യക്ഷനും, അപ്രത്യക്ഷനുമാവാനുള്ള കഴിവുണ്ടെന്നുമാണ് ഈ കഥാപാത്രത്തെപ്പറ്റി പൊതുവിൽ ഉരുത്തിരുഞ്ഞുവന്നിട്ടുള്ള അഭിപ്രായം. കറുത്ത പാന്റും ഷർട്ടും ധരിച്ച ബ്ലാക്ക് മാന്മാരെപ്പോലെ തന്നെ മുണ്ട് മാത്രം ധരിച്ച ബ്ലാക്ക് മാന്മാരുമുണ്ട്. ചില വിവരണങ്ങളിൽ ബ്ലാക്ക് മാൻ കറുത്ത മുണ്ടും ഷർട്ടും ധരിച്ച ഏഴടിയിലധികം പൊക്കമുള്ളയാളാണ്. ബ്ലാക്ക് മാനെ ആൾക്കാർ കണ്ടെത്തുമ്പോൾ പ്രത്യേകരീതിയിൽ ശബ്ദമുണ്ടാക്കുകയും ചെയ്യുന്നുണ്ടെന്നും വിവരണമുണ്ട്. ആവശ്യമുള്ളപ്പോൾ ഈ കഥാപാത്രം പുഴയിൽ ചാടി നീന്തിമറയുകയും ചെയ്യുന്നുണ്ടെന്നാണ് ഒരു വിവരണം. മനുഷ്യരെ ഭയപ്പെടുത്തുക മാത്രമാണ് ഈ ബ്ലാക്ക് മാന്റെ ലക്ഷ്യം.

ഒരു വിവരണത്തിൽ ബ്ലാക്ക് മാന്റെ ഉയരം 12 അടിയാണ്!! പുല്ലുകൊണ്ടുള്ള കിടക്കയിൽ കിടക്കുകയും ബിയർ കുടിക്കുകയും ചെയ്യുന്ന കഥാപാത്രമാണ് ഈ ബ്ലാക്ക് മാൻ. ഒരാളുടെ തോളിൽ മറ്റൊരാൾ കയറിയിരുന്ന് ബ്ലാക്ക് മാൻ വേഷം കെട്ടുന്നതായി കാണപ്പെട്ടിട്ടുണ്ട്. 

ഒരേ സമയം പല വീടുകളിലും ആക്രമണം നടക്കുന്നുണ്ടെന്നും ഇതിനു പിന്നിൽ ഒരു സംഘമാണെന്നും കഥകളുണ്ട് .

കൊല്ലം ജില്ലയിലെ ആയൂരിലെ ഇളമാട് ഗ്രാമപഞ്ചായത്തിലെ കുണ്ടൂർ കോളനിയിൽ ബ്ലാക്ക് മാനാണെന്നാരോപിച്ച് ആറു പേരെ പിടികൂടുകയുണ്ടായി. ഇവരെ മറ്റൊരു സംഘം ആൾക്കാർ മാരകായുധങ്ങളുമായി വാഹനത്തിലെത്തി കടത്തിക്കൊണ്ടുപോവുകയായിരുന്നു എന്ന് റിപ്പോർട്ട് ചെയ്യപ്പെട്ടിട്ടുണ്ട്. ഇതെത്തുടർന്ന് ബ്ലാക്ക് മാനു പിന്നിൽ ദളിത് യുവാക്കളാണെന്ന് ആരോപിച്ചുകൊണ്ടുള്ള പോസ്റ്ററുകൾ പ്രദേശത്ത് പ്രത്യക്ഷപ്പെട്ടു. ഇത്തരം കെട്ടുകഥകൾ വിശ്വസിക്കുന്ന സമൂഹത്തിന്റെ ഭീതികളും മുൻവിധികളും മറ്റും കഥയുടെ ഭാഗമാകാറുണ്ട്. ദളിത് യുവാക്കളുടെയും അന്യസംസ്ഥാന തൊഴിലാളികളുടെയും പങ്കിനെ സംബന്ധിച്ച ഭീതി ഇതിലേയ്ക്കാണ് വിരൽ ചൂണ്ടുന്നത് 

ബ്ലാക്ക് മാനെ പിടികൂടാനുള്ള ശ്രമത്തിനിടെ മോഷ്ടാക്കളെ നാട്ടുകാർ പിടികൂടുന്ന സംഭവങ്ങളുണ്ടായിട്ടുണ്ട് പുലർച്ചെ 1.30-നും മറ്റും ടാപ്പിംഗിനായിപ്പോകുന്ന തൊഴിലാളികളെ ബ്ലാക്ക് മാനാണെന്ന തെറ്റിദ്ധാരണ മൂലം മർദ്ദിച്ച സംഭവങ്ങൾ ഉണ്ടായിട്ടുണ്ട്

കാസർകോട് ജയിലിൽ നിന്ന് തടവുചാടിയ ഒരു പ്രതിയായിരിക്കാം കാസർകോടെ ബ്ലാക്ക് മാനെന്നാണ് ഒരു അഭ്യൂഹം. മാവോയിസ്റ്റ് സംഘമാണോ ഇതിനു പിന്നിൽ എന്ന സംശയവും ഉയർന്നുവന്നിട്ടുണ്ട്..

ഇത്തരം അർബൻ ലെജന്റുകൾക്ക് സാധാരണ കാണുന്ന പ്രത്യേകതയാണ് കഥയുടെ ഉറവിടം ഏതെന്ന് ആർക്കും വ്യക്തമായ ധാരണയില്ലാതിക്കുന്നത്. ഈ പ്രത്യേകത ബ്ലാക്ക് മാൻ എന്ന കെട്ടുകഥയിലും കാണപ്പെടുന്നുണ്ട്. ബ്ലാക്ക്‌മാൻ ഒരു പെൺകുട്ടിയെ ആക്രമിച്ചു എന്ന വാർത്തയ്ക്കു പിന്നിൽ സുഹൃത്ത് ഏൽപ്പിച്ച നഖക്ഷതമായിരുന്നു എന്ന മട്ടിലുള്ള കഥകളും പ്രചരിക്കുന്നുണ്ട്.

 എന്ന് തിരുവനന്തപുരം പോലീസ് കമ്മീഷണർ പരസ്യപ്രസ്താവന നടത്തുകയുണ്ടായി. ബ്ലാക്ക് മാനെ പിടികൂടാനായി നൈറ്റ് വിഷൻ കാമറ, നൈറ്റ് വിഷൻ ബൈനോക്കുലർ എന്നിവ ഉൾപ്പെടെയുള്ള സജ്ജീകരണങ്ങളുമായി പോലീസ് പ്രത്യേക സംഘത്തെയും രൂപീകരിച്ചിട്ടുണ്ട്!.

ഇതു സംബന്ധിച്ച നേരിട്ടുള്ള ഒരു പരാതിയും ഒരു പോലീസ് സ്റ്റേഷനിലും ലഭിച്ചിട്ടില്ലയെന്നും വാർത്തയുണ്ടായിരുന്നു..




</doc>
<doc id="233754" url="https://ml.wikipedia.org/wiki?curid=233754" title="വാല്മീക് താപർ">
വാല്മീക് താപർ

പ്രമുഖനായ ഇന്ത്യൻ പ്രകൃതി ഗവേഷകനാണ് വാല്മീക് താപർ (ജനനം 1952).പത്രപ്രവർത്തകൻ റൊമേഷ് താപ്പറിന്റെയും രാജ്താപ്പറിന്റെയും മകൻ.ഭാര്യ നടൻ ശശി കപൂറിന്റെ മകൾ സഞ്ജന കപൂർ. നാഷണൽ ജിയോഗ്രഫിക് ചാനൽ, ഡിസ്കവറി നെറ്റ്‌വർക്സ്, ബി.ബി.സി എന്നിവക്ക് വേണ്ടി ഇന്ത്യയിലെ പ്രകൃതിയെ പറ്റി ഒട്ടേറെ പ്രശസ്തമായ ഡോക്യുമെൻററികൾ ചെയ്തിടുണ്ട്. കടുവകളെ കുറിച്ചുള്ള ഡോക്യുമെൻററികൾ ആണ് ഇവയിൽ മിക്കതും. കടുവ സംരക്ഷണ പ്രവർത്തനത്തിനും ഇന്ത്യയിലെ തന്നെ ഏറ്റവും മുൻനിരയിൽ പെട്ട വ്യക്തിയും ആണ് ഇദേഹം. 14 പുസ്തകങ്ങളും ഒട്ടേറെ ലേഖനങ്ങളും ഇദേഹം രചിച്ചിടുണ്ട്. 


</doc>
<doc id="233767" url="https://ml.wikipedia.org/wiki?curid=233767" title="ഷിംല കരാർ">
ഷിംല കരാർ

1972 ജൂലൈ 2-ന് ഇന്ത്യൻ പ്രധാനമന്ത്രി ഇന്ദിരാ ഗാന്ധിയും പാകിസ്താൻ പ്രധാനമന്ത്രി സുൽഫിക്കർ അലി ഭൂട്ടോയും തമ്മിൽ ഒപ്പുവെച്ച കരാറാണ് ഷിംല കരാർ. ഹിമാചൽ പ്രദേശിന്റെ തലസ്ഥാനമായ ഷിംലയിൽ വെച്ചാണ് ഇന്ത്യയും പാകിസ്താനും തമ്മിലുള്ള ഈ സമാധാനക്കരാർ ഒപ്പുവെച്ചത്.തൊട്ടുമുൻപത്തെ വർഷം ഇരുരാജ്യങ്ങളും തമ്മിൽ നടന്ന യുദ്ധത്തിൽ യുദ്ധത്തടവുകാരായി പിടിക്കപ്പെട്ട പാകിസ്താൻ സൈനികരെ മോചിപ്പിച്ചതും ബംഗ്ലാദേശിന്റെ സ്വാതന്ത്ര്യത്തിലേയ്ക്ക് വഴിതെളിച്ചതും ഈ കരാറാണ്. ഇന്ത്യയ്ക്കും പാകിസ്താനുമിടയിലെ നിയന്ത്രണരേഖ (LOC) ഇരു രാജ്യങ്ങളും അംഗീകരിച്ചതും ഈ കരാറിന്റെ അടിസ്ഥാനത്തിലാണ്.

1947-ൽ ഇരു രാജ്യങ്ങളും തമ്മിലുണ്ടായ യുദ്ധത്തിനൊടുവിൽ ഇന്ത്യൻ പ്രധാനമന്ത്രിയായിരുന്ന ജവഹർലാൽ നെഹ്രുവിന്റെ അഭ്യർത്ഥനപ്രകാരം ഐക്യരാഷ്ട്രസഭ പ്രശ്നത്തിലിടപെടുകയും 1948 ഓഗസ്റ്റ് 13-ന് പാസാക്കപ്പെട്ട ഒരു പ്രമേയത്തിലൂടെ ഇന്ത്യാ-പാകിസ്താൻ അതിർത്തിയിൽ 1945 ജനുവരി 55-ന് ഒരു വെടിനിറുത്തൽ രേഖ നിലവിൽ വരികയും ചെയ്തു. ഈ രേഖയിലെ വെടിനിർത്തൽ നിരീക്ഷിക്കാൻ നിരീക്ഷണ സമിതിയും നിലവിൽ വന്നിരുന്നു. എന്നാൽ, 1972-ൽ ഇരുരാജ്യങ്ങളിലെയും നേതാക്കൾ ഒപ്പുവച്ച്, പിന്നീട് ഇരുപാർലമെൻറുകളും അംഗീകരിച്ച ഷിംല കരാർ യാഥാർഥ്യമായതോടെ ഈ വെടിനിറുത്തൽ രേഖ നിയന്ത്രണരേഖയായി ഇരുരാജ്യങ്ങളും അംഗീകരിക്കുകയാണുണ്ടായത്.

[[വർ

</doc>
<doc id="233773" url="https://ml.wikipedia.org/wiki?curid=233773" title="സൈസീജിയം">
സൈസീജിയം

മൈർട്ടേസീ സസ്യകുടുംബത്തിലെ ഒരു ജനുസാണ് സൈസീജിയം. 1200 സ്പീഷിസുകൾ അംഗങ്ങളായി ഇതിൽ ഉണ്ട്. മിക്കവയും നിത്യഹരിത വൃക്ഷങ്ങളോ കുറ്റിച്ചെടികളോ ആണ്. ചിലവയെ തണൽ മരമായും, ഫലവൃക്ഷമായും നട്ടു വളർത്താറുണ്ട്. സിസ്സീജിയം ജീനസ്സ് ആഫ്രിക്ക, മഡഗാസ്കർ മുതൽ ഏഷ്യവരെയും മലേഷ്യ മുതൽ ഓസ്ട്രേലിയ വരേയും വിതരണം ചെയ്യപ്പെട്ടിട്ടുണ്ട്. ഏകദേശം 52 ഓളം സ്പീഷിസുകൾ ഓസ്ട്രേല്യയിൽ കണ്ടെത്തിയിട്ടുണ്ട്, ഇവയെല്ലാം ലില്ലിപ്പില്ലീസ്, ബ്രഷ് ചെറീസ് അല്ലെങ്കിൽ സറ്റിനാഷ് (lillipillies, brush cherries or satinash) അറിയപ്പെടുന്നത്. ചില സ്പീഷിസ്സുകൾ ജൈവാധിനിവേശകാരികളായും കരുതപ്പെടുന്നു.

കേരളീയർക്ക് പരിചിതങ്ങളായ ഞാവൽ, ഞാറ, മലർക്കായ് മരം, വെള്ളഞാറ, കുളവെട്ടി, മലയൻ ആപ്പിൾ, ചെറുഞാവൽ, ആറ്റുവയണ, കരയാമ്പൂ തുടങ്ങിയ സസ്യങ്ങൾ സൈസീജിയം ജനുസ്സിലാണ് പെടുന്നത്.


</doc>
<doc id="233775" url="https://ml.wikipedia.org/wiki?curid=233775" title="പൊന്നുഞാവൽ">
പൊന്നുഞാവൽ

തീരെ അറിയപ്പെടാത്ത ഒരു സ്പീഷിസാണ് വല്ലമഞ്ചി അഥവാ പൊന്നുഞാവൽ. . വയനാട്ടിലും കേരള-കർണാടക അതിർത്തിയിലും കാണുന്നു. വംശനാശഭീഷണി നേരിടുന്ന ഒരു വൃക്ഷമാണ്. 800 മീറ്റർ വരെ ഉയരമുള്ള നിത്യഹരിതവനങ്ങളിൽ കാണപ്പെടുന്നു. 



</doc>
<doc id="233776" url="https://ml.wikipedia.org/wiki?curid=233776" title="ജനതാദൾ (സെക്കുലർ)">
ജനതാദൾ (സെക്കുലർ)

ഇടതുപക്ഷ നിലപാടുകളുള്ള ഒരു രാഷ്ട്രീയ കക്ഷിയാണ് ജനതാദൾ (സെക്കുലർ) (ജെ.ഡി.(എസ്))(കന്നഡ: ಜನತಾ ದಳ(ಜಾತ್ಯಾತೀತ)) ഇന്ത്യയുടെ പ്രധാനമന്ത്രിയായിരുന്ന എച്ച്.ഡി. ദേവഗൗഡയാണ് പാർട്ടിത്തലവൻ. കർണാടകം, കേരളം എന്നീ സംസ്ഥാനങ്ങളിൽ ഈ പാർട്ടിയെ സംസ്ഥാനരാഷ്ട്രീയ കക്ഷിയായി അംഗീകരിച്ചിട്ടുണ്ട്. 1999 ജൂലൈ മാസത്തിൽ ജനതാദൾ പിളർന്നതിനെത്തുടർന്നാണ് ഈ കക്ഷി രൂപീകരിക്കപ്പെട്ടത്. കർണാടകത്തിലും കേരളത്തിലുമാണ് പാർട്ടിക്ക് പ്രധാനമായും വേരുകളുള്ളത്. കേരളത്തിൽ ഈ കക്ഷി ഇടതു ജനാധിപത്യ മുന്നണിയുടെ ഭാഗമാണ്.

ജയപ്രകാശ് നാരായൺ രൂപം കൊടുത്ത ജനതാ പാർട്ടിയിലാണ് ജനതാദൾ (സെക്യുലർ) കക്ഷിയുടെ വേരുകൾ. ഇന്ദിരാ ഗാന്ധിക്കെതിരായ എല്ലാ രാഷ്ട്രീയ കക്ഷികളെയും 1977-ലെ ദേശീയ തിരഞ്ഞെടുപ്പിൽ ഒരുമിച്ചുകൊണ്ടുവന്നത് ഈ കക്ഷിയായിരുന്നു. ജനതാ പാർട്ടി രണ്ടു പ്രാവശ്യം പിളരുകയുണ്ടായി. 1979-ലും 1980-ലും നടന്ന പിളർപ്പുകളിലൂടെ ഭാരതീയ ജനതാ പാർട്ടി (ബി.ജെ.പി.) രൂപീകരിക്കപ്പെട്ടു. ആർ.എസ്.എസിനോട് അടുപ്പമുണ്ടായിരുന്ന പഴയ ജനസംഘത്തിലെ അംഗങ്ങളായിരുന്നു ഭാരതീയ ജനതാ പാർട്ടിയിലേയ്ക്ക് കൊഴിഞ്ഞുപോയത്. 

1988-ൽ ജനതാ പാർട്ടിയും ചെറിയ പ്രതിപക്ഷ കക്ഷികളും ചേർന്നാണ് ബാങ്കളൂരിൽ വച്ച് ജനതാദൾ രൂപീകരിച്ചത്. 1996 മേയ് മാസത്തിൽ ജനതാ ദൾ സെക്കുലറിന്റെ നേതാവായ എച്ച്.ഡി. ദേവഗൗഡ ഐക്യമുന്നണി സർക്കാരിന്റെ നേതാവെന്ന നിലയിൽ ഇന്ത്യയുടെ പ്രധാനമന്ത്രിയായി. 

1999-ൽ ജനതാദൾ പിളരുകയും ചില നേതാക്കന്മാർ ബി.ജെ.പി.യുടെ നേതൃത്വത്തിലുള്ള ദേശീയ ജനാധിപത്യ സഖ്യത്തിൽ ചേരുവാനായി ജനതാദൾ (യുനൈറ്റഡ്) എന്ന കക്ഷി രൂപീകരിക്കുകയും ചെയ്തു. ജോർജ്ജ് ഫെർണാണ്ടസ് ആയിരുന്നു ജനതാദൾ (യുനൈറ്റഡ്) കക്ഷിയുടെ നേതാവ്. എച്ച്.ഡി. ദേവഗൗഡ ജനതാദൾ (സെക്കുലാർ) കക്ഷിയുടെ നേതാവായി തുടർന്നു. പിളർപ്പിനു കാരണം ദേശീയ ജനാധിപത്യ സഖ്യത്തിൽ ചേരുന്നതിനുള്ള എതിർപ്പായിരുന്നുവെങ്കിലും ദേവ ഗൗഡ കോൺഗ്രസിനോടും തുടക്കം മുതൽ തന്നെ തുല്യ അകൽച്ച പാലിച്ചിരുന്നു. 2004-ലെ തിരഞ്ഞെടുപ്പിൽ കർണാടകത്തിൽ പാർട്ടി തിരികെ വരുകയും ഭരണസഖ്യത്തിന്റെ ഭാഗമാവുകയും ചെയ്തു. ഇതെത്തുടർന്ന് എച്ച്.ഡി. കുമാരസ്വാമി 20 മാസത്തേയ്ക്ക് ബി.ജെ.പി. പിന്തുണയോടെ ഭരണം നടത്തി. 

നിലവിൽ ജനതാദൾ (സെക്യുലാർ) കർണാടകത്തിലെ നിയമസഭയിൽ മൂന്നാമത്തെ വലിയ കക്ഷിയാണ്. ഇപ്പോൾ [[Indian National Congress|കോൺഗ്രസ്സുമായി] ഭരണം പങ്കിടുന്നു.പാർട്ടി നേതാവ് [[H. D. Kumaraswamy|എച്ച്.ഡി. കുമാരസ്വാമി]] ആണ് മുഖ്യമന്ത്രി


2005-ൽ [[Siddaramaiah|സിദ്ധരാമയ്യയും]] അദ്ദേഹത്തിന്റെ അനുയായികളും (പഴയ കേന്ദ്രമന്ത്രി [[സി.എം. ഇബ്രാഹിം]] ഉദാഹരണം) പാർട്ടി ഉപേക്ഷിച്ച് ഇൻഡ്യൻ നാഷണൽ കോൺഗ്രസിൽ ചേർന്നു. തത്ത്വശാസ്ത്ര ബദ്ധരായ സുരേന്ദ്ര മോഹൻ, [[എം.പി. വീരേന്ദ്രകുമാർ]], മൃണാൾ ഗോർ, പി.ജി.ആർ. സിന്ധ്യ എന്നിവർ 2006-ൽ ദേവഗൗഡയെയും സംഘത്തെയും ബി.ജെ.പി.യുമായി സഖ്യമുണ്ടാക്കിയതിന് പാർട്ടിയിൽ നിന്ന് പുറത്താക്കുകയുണ്ടായി. ദേവ ഗൗഡ ഈ വിമതരെ പാർട്ടിയിൽ നിന്ന് സസ്പെൻഡ് ചെയ്തു. ഇവർ [[Janata Dal (Secular)|ജനതാദൾ (സെക്കുലർ)]] ആയി തന്നെ തുടരാൻ തീരുമാനിച്ചു. എന്നാൽ ദേവഗൗഡ വിഭാഗത്തിനാണ് അംഗീകാരം ലഭിച്ചത്. ആണവബില്ലിനെ എതിർക്കുന്ന ഘട്ടത്തിൽ വീരേന്ദ്രകുമാറും കേരളത്തിലെ പ്രവർത്തകരും ജനതാദളിൽ (സെക്കുലർ) തിരിച്ചെത്തി. പി.ജി.ആർ. സിന്ധ്യയും ജെ.ഡി.(എസ്.) പാർട്ടിയിൽ പിന്നീട് തിരികെയെത്തുകയുണ്ടായി. എന്നാൽ സുരേന്ദ്രമോഹനും ചുരുക്കം ചിലരും സമാജ് വാദി ജനതാ പാർട്ടി എന്ന പേരിൽ പുതിയ പാർട്ടിയുണ്ടാക്കി. വീരേന്ദ്രകുമാറും വലിയൊരു വിഭാഗം അണികളും പിന്നീട് സോഷ്യലിസ്റ്റ് ജനത എന്ന പാർട്ടിയുണ്ടാക്കി.


[[വർഗ്ഗം:കേരളത്തിലെ രാഷ്ട്രീയകക്ഷികൾ]]
[[വർഗ്ഗം:ഇന്ത്യയിലെ രാഷ്ട്രീയകക്ഷികൾ]]

</doc>
<doc id="233782" url="https://ml.wikipedia.org/wiki?curid=233782" title="കാമിക്കാസി">
കാമിക്കാസി

വോഡ്ക, ട്രിപ്പിൾസെക്, നാരങ്ങാനീര്, സിറപ്പ് എന്നിവ സമാസമം ചേർത്ത് ഉണ്ടാക്കുന്ന ഒരു കോക്ക്ടൈലാണ് കാമിക്കാസി. ഗാർണിഷ് ചെയ്യാൻ ഒരു തുണ്ട് നാരങ്ങയും ചേർക്കാം. ഉണ്ടാക്കുന്ന രീതി ഇപ്രകാരമാണ്. ഒരു കോക്ക്റ്റൈൽ ഷേക്കറിൽ പകുതി ഐസ് ക്യൂബോ, ക്രഷ്ഡ് ഐസൊ ഇടുക. അമ്പത് മില്ലി വോഡ്ക (ഗ്രേ ഗൂസ് ഇതിന് അത്യുത്തമം), മുപ്പത് മില്ലി പിഴിഞ്ഞ നാരങ്ങ നീര്, അമ്പത് മില്ലി ട്രിപ്പിൾസെക്, ഇരുപത് മില്ലി സിറപ്പ് (optional) എന്നിവ ഇട്ടിട്ട് നല്ലോണം കുലുക്കുക. ഒരു ഭംഗിയുള്ള ഗ്ലാസ്സിൽ സ്റ്റ്രൈൻ ചെയ്ത് ഒഴിക്കുക. പല റെസിപ്പികളും അനുസരിച്ച് കാമിക്കാസി "സ്ട്രൈറ്റ് അപ്പ്" ആയിട്ടാണ് സെർവ് ചെയ്യേണ്ടത്. "സ്ട്രൈറ്റ് അപ്പ്" എന്നു പറഞ്ഞാൽ ഷേക്കറിൽ ഐസ് ഇട്ട് കുലുക്കി അരിച്ച് ചിൽ ചെയ്ത ഗ്ലാസ്സിൽ സെർവ് ചെയ്യുക എന്നാണ്. പിന്നീട് ഇതിൽ ഐസ് ഇടില്ല. സ്ട്രൈറ്റ് അപ്പിന് പൊതുവെ പോട്ടൻസി കൂടും. ഗ്ലാസ്സിൽ ഒഴിച്ചശേഷം ഒരു സ്ലൈസ് നാരങ്ങാ വച്ച് ഗാർണിഷ് ചെയ്യുക. ഇതാണ് കാമിക്കാസി. അധികം ഉള്ളിൽ ചെന്നാൽ ആപത്താണ്. അതുകൊണ്ടാണ് കാമിക്കാസി എന്ന പേര് വന്നത്. 


</doc>
<doc id="233786" url="https://ml.wikipedia.org/wiki?curid=233786" title="ഈസ്റ്റ്മാൻ കൊഡാക് കമ്പനി">
ഈസ്റ്റ്മാൻ കൊഡാക് കമ്പനി

അമേരിക്കയിലെ റോച്ചെസ്റ്റർ, ന്യൂയോർക്ക് കേന്ദ്രമാക്കി പ്രവർത്തിക്കുന്ന ഡിജിറ്റൽ ചിത്രനിർമ്മാണരംഗത്തുള്ള ഒരു കമ്പനിയാണ് ഈസ്റ്റ്മാൻ കൊഡാക്. 1889 ലാണ് ജോർജ്ജ്‌ ഈസ്റ്റ്‌മാൻ കമ്പനി സ്ഥാപിച്ചത്. ഫോട്ടോഗ്രാഫിയെ സാധാരണക്കാർക്ക് പ്രാപ്യമാക്കിയത് കൊഡാക്ക് കമ്പനിയുടെ ഉത്പന്നങ്ങളായിരുന്നു. കൊഡാക് കമ്പനിയുടെ ഫിലിം ഉല്പന്നങ്ങൾ ലോകപ്രശസ്തമാണ്. ഇരുപതാം നൂറ്റാണ്ടിലെ ഫിലിം വ്യവസായത്തിലെ ലോകമാർക്കറ്റിൽ പ്രധാനപങ്ക് കൊഡാക് കമ്പനിക്കായിരുന്നു. 1976ൽ അമേരിക്കയിലെ വിപണിയുടെ 90% പങ്കും കമ്പനി സ്വന്തമാക്കി.

1990ന് ശേഷം ഫിലിം വ്യവസായത്തിന് തകർച്ച നേരിടുകയും, ഡിജിറ്റൽ ഫോട്ടോഗ്രഫി വളർന്ന് വരികയും ചെയ്തതോടെ കൊഡാക് കമ്പനിക്ക് ക്ഷീണം സംഭവിക്കുകയും, 2007നു ശേഷം നഷ്ടത്തിലേക്ക് കൂപ്പുകുത്തുകയും ചെയ്തു. വിപണിയിൽ പിടിച്ചുനിൽക്കാനായി കൊഡാക് ഡിജിറ്റൽ, ഡിജിറ്റൽ പ്രിന്റിംഗ് രംഗത്ത് ശ്രദ്ധ കേന്ദ്രീകരിച്ചു. പേറ്റന്റ് നിയമയുദ്ധങ്ങളില്ലുടെയും വരുമാനം കണ്ടെത്താൻ ശ്രമിച്ചു..
2012 ജനുവരിയിൽ കമ്പനി പാപ്പരായതായി പ്രഖ്യാപിക്കണമെന്ന് ആവശ്യപ്പെട്ട് ഹരജി നൽകി.
2012 ഫെബ്രുവരിയിൽ കാമറകളുടെ ഉത്പാദനം നിർത്തിയതായും, ഡിജിറ്റൽ ഇമേജിങ് രംഗത്ത് ശ്രദ്ധിക്കുമെന്നും പ്രഖ്യാപനമുണ്ടായി 
2013 ജനുവരിയിൽ കോടതി സാമ്പത്തികസഹായത്തിന് അനുമതി നൽകി.
കൊഡാക് (KODAK) എന്ന പേര് എങ്ങനെ ഉണ്ടായി എന്നതിനെക്കുറിച്ച് വ്യത്യസ്താഭിപ്രായങ്ങളുണ്ട്. നോർത്ത് ഡക്കോട്ട (NORTH DAKOTA) എന്നതിന്റെ ചുരുക്കപ്പേരായ നൊഡാക് എന്നതിൽ നിന്നാണ് കൊഡാക് രൂപം കൊണ്ടത് എന്നാണ് ഒരഭിപ്രായം. ഈസ്റ്റ്മാന് കാമറയുടെ പേറ്റന്റ് കൈമാറിയ ഡേവിഡ് ഹൂസ്റ്റണിന്റെ സംസ്ഥാനമാണ് നോർത്ത് ഡക്കോട്ട. എന്നാൽ കൊഡാക് എന്ന നാമം ഈസ്റ്റ്മാൻ കമ്പനി തുടങ്ങുന്നതിന് മുൻപേ നിലവിലുണ്ടായിരുന്നെന്നും അഭിപ്രായമുണ്ട്

1889ൽ സ്ഥാപിച്ചത് മുതൽ വിലകുറഞ്ഞ കാമറകളും അനുബന്ധ ഉല്പന്നങ്ങളും വില്പന തുടങ്ങി. ഫിലിം, രാസവസ്തുക്കൾ, പേപ്പർ തുടങ്ങിയ അനുബന്ധ ഉല്പന്നങ്ങളിൽ നിന്ന് സ്ഥായിയായ വരുമാനമാണ് കമ്പനിക്ക് കിട്ടിക്കൊണ്ടിരുന്നത്.

ജപ്പാൻ കമ്പനിയായ ഫ്യൂജി ഫിലിംസിന്റെ ആഗമനത്തോടെ അമേരിക്കൻ വിപണിയിൽ കടുത്ത മത്സരം നടന്നു. ലോകവ്യാപാരസംഘടനയിൽ ഫ്യൂജിക്കെതിരെ കൊഡാക് പരാതി നൽകിയെങ്കിലും അത് തള്ളിപ്പോയി. തങ്ങളുടെ എതിരാളികളെ ശരിയായി വിലയിരുത്തുന്നതിലും, മറുതന്ത്രങ്ങൾ ആസൂത്രണം ചെയ്യുന്നതിലും കൊഡാക് കമ്പനി പിന്നിലായിരുന്നു എന്ന് കരുതപ്പെടുന്നു.
1975ൽ കൊഡാക് കമ്പനി ആദ്യത്തെ ഡിജിറ്റൽ കാമറ വികസിപ്പിച്ചെങ്കിലും തങ്ങളുടെ ഫിലിം വ്യവസായത്തിന് വിലങ്ങുതടിയാകുമെന്ന് കണ്ട് പിൻവലിഞ്ഞു.

1990കളിൽ വീണ്ടും ഡിജിറ്റൽ രംഗത്തേക്ക് പുഃനപ്രവേശനം ചെയ്ത കൊഡാക്, 1994ൽ ആപ്പിൾ കമ്പനിയുടെ ക്വിക്ക്‌ടേക്ക് എന്ന ഡിജിറ്റൽ കാമറ നിർമ്മിച്ചു. 1996ൽ കൊഡാക് ഡി.സി-20, ഡി.സി-25 എന്നീ ഡിജിറ്റൽ കാമറകൾ കൊഡാക് സ്വന്തമായി വിപണിയിലിറക്കി. 2005 വരെ ഡിജിറ്റൽ കാമറ വ്യവസായത്തിൽ മുൻനിരയിൽ തന്നെയുണ്ടായിരുന്നെങ്കിലും, 2010 ആകുമ്പോൾ കൊഡാക് വളരെ പിറകോട്ട് പോയി.



</doc>
<doc id="233792" url="https://ml.wikipedia.org/wiki?curid=233792" title="മൈർട്ടേസീ">
മൈർട്ടേസീ

130-150 ജനുസുകളിലായി ഏതാണ്ട് 5650 സ്പീഷിസ് അംഗങ്ങൾ ഉൾക്കൊള്ളുന്ന ഒരു സസ്യകുടുംബമാണ് മൈർട്ടേസീ . ഞാവലും ചാമ്പയും പേരയും ഉൾപ്പെടുന്ന കുടുംബമാണിത്.


</doc>
<doc id="233796" url="https://ml.wikipedia.org/wiki?curid=233796" title="പീച്ചി-വാഴാനി വന്യജീവി സംരക്ഷണ കേന്ദ്രം">
പീച്ചി-വാഴാനി വന്യജീവി സംരക്ഷണ കേന്ദ്രം

കേരളത്തിലെ തൃശ്ശൂർ ജില്ലയിലെ ഒരു വന്യജീവി സങ്കേതമാണ് പീച്ചി-വാഴാനി വന്യജീവി സംരക്ഷണ കേന്ദ്രം.


</doc>
<doc id="233849" url="https://ml.wikipedia.org/wiki?curid=233849" title="കാസർഗോഡ് കുള്ളൻ പശു">
കാസർഗോഡ് കുള്ളൻ പശു

കേരളത്തിലെ ഒരു കന്നുകാലിയിനമാണ് കാസർഗോഡ് കുള്ളൻ പശു. കാസർഗോഡ് ജില്ലയുടെ മലമ്പ്രദേശങ്ങളാണ് ഇവയുടെ സ്വദേശം. 95.33 സെ.മീറ്റർ വരെ ഇവ ഉയരം വയ്ക്കുന്ന ഇവയുടെ പ്രധാനഭക്ഷണം അടുക്കള അവശിഷ്ടങ്ങളും കരിയിലകളുമാണ്. വയ്ക്കോൽ, തീറ്റപ്പുല്ല് മുതലായവയൊന്നും ആവശ്യമില്ലാത്തതിനാൽ കൃഷിയൊന്നുമില്ലാത്ത മലമ്പ്രദേശങ്ങളിൽ ഇവ നന്നായി വസിക്കുന്നു. പ്രതിദിന ഏകദേശം 2- 3 ലിറ്റർ പാൽ മാത്രമേ ലഭിക്കൂവെന്നതിനാൽ അത് കിടാവിന് മാത്രമേ ഉപകാരപ്പെടുകയുള്ളൂ. അതിനാൽതന്നെ ഇവയുടെ പ്രാധാന്യം ജൈവകൃഷി എന്ന രീതിയിയിലാണ്. 

ഇവയെ സാധാരണ കാണപ്പെടുന്നത് കറുപ്പ് നിറത്തിലാണെങ്കിലും ചുവപ്പിന്റെ നിറഭേദങ്ങളും അപൂർവമല്ല. മിക്കവാറും തൊലിയാകമാനം ഒറ്റ നിറത്തിൽ കാണുന്നു. ജനിക്കുമ്പോൾ ഏകദേശം 10-11 കിലോഗ്രാം തൂക്കമാണ് ഉണ്ടാകുക. മുതിർന്ന കാളകൾക്ക് 190 മുതൽ 200 വരെ കിലോഗ്രാം വരെയും പശുക്കൾക്ക് 40-150 കി.ഗ്രാം വരെയും ഭാരമുണ്ടാകും. പെട്ടെന്നു വളരുന്ന ഇനമായതിനാൽ മാംസ ഉൽപാദനത്തിനും ഉപയോഗിക്കപ്പെടുന്നു. 

മനുഷ്യരുമായി നന്നായി ഇണങ്ങുന്ന ഇനമാണ്<br>
തൂക്കം 147 കിലോ വരെ<br> കിടാക്കൾ ജനിക്കുമ്പോൾ തുക്കം 10 - 10/5 കിലോ <br> ആദ്യ മദി ലക്ഷണം 18 -19 ആം മാസത്തിൽ, ഇണ ചേർക്കേണ്ട സമയം രണ്ട്-രണ്ടര വയസ്സ്<br>ആദ്യ കറവ 33 മാസം മുതൽ 36 മാസം വരെ, ഏകദേശം 14 മാസം അകലം 2 പ്രസവങ്ങൾക്കിടയിൽ വേണം.

വെള്ളം - 87.7% <br>
കാർബോഹൈഡ്രേറ്റ് - 4.9% (പഞ്ചസാര)<br>
കൊഴുപ്പ് - 3.4 %<br>
മാംസ്യം - 3.3 %<br>
ലവണാംശം - 0.7 %


</doc>
<doc id="233851" url="https://ml.wikipedia.org/wiki?curid=233851" title="ഐറിഷ് കാർ ബോംബ്">
ഐറിഷ് കാർ ബോംബ്

ബീർ കൊണ്ടുണ്ടാക്കുന്ന ഒരു കോക്ക്റ്റൈലാൺ ഐറിഷ് കാർ ബോംബ്. ഉണ്ടാക്കാൻ ഒരു ചെറിയ ഷോട്ട് ഗ്ലാസ്സിൽ കാൽ ഭാഗം ബൈലീസ് ഐറിഷ് ക്രീം ഒഴിക്കുക, മുക്കാൽ ഭാഗം ഐറിഷ് വിസ്കി ഒഴിക്കുക ഐറിഷ് വിസ്കിക്ക് പകരം ബൗർബോൺ ആയാലും മതി പക്ഷേ സ്കോച്ച് വിസ്കി ഒരിക്കലും ഉപയോഗിക്കാൻ പാടില്ല. ഇനി ഒരു വലിയ ഗ്ലാസ്സിൽ ഗിന്നസ് സ്റ്റൗട്ട് എടുക്കുക. ഷോട്ട് ഗ്ലാസ് സ്റ്റൗട്ടിൽ ഇടുക. കുടിക്കുക. ഇതാണ് ഐറിഷ് കാർ ബോംബ്. 


</doc>
<doc id="233853" url="https://ml.wikipedia.org/wiki?curid=233853" title="കേരളസംസ്ഥാന ചലച്ചിത്രപുരസ്കാരം 2012">
കേരളസംസ്ഥാന ചലച്ചിത്രപുരസ്കാരം 2012

കേരള സർക്കാറിന്റെ 2012-ലെ സംസ്ഥാന ചലച്ചിത്ര അവാർഡുകൾ 2013 ഫെബ്രുവരി 22-നു് തിരുവനന്തപുരത്ത് പ്രഖ്യാപിച്ചു. സംസ്ഥാന ചലച്ചിത്ര അക്കാദമിയുടെ മേൽനോട്ടത്തിൽ സംവിധായകൻ ഐ.വി.ശശി അധ്യക്ഷനായി രൂപീകരിച്ച ജൂറിയുടെ മുൻപാകെ 80 കഥാചിത്രങ്ങളും 4 കുട്ടികളുടെ ചിത്രങ്ങളും ഉൾപ്പെടെ ആകെ എൺപത്തിനാല് ചിത്രങ്ങളാണ് പ്രദർശിപ്പിച്ചത്. സംവിധായകൻ സിബി മലയിൽ, ഛായാഗ്രഹകൻ വിപിൻ മോഹൻ, എഴുത്തുകാരി ജയശ്രീ കിഷോർ, നടി സുലേഖ, സംഗീതസംവിധായകൻ ആർ സോമശേഖരൻ, എഡിറ്റർ രമേശ് വിക്രമൻ എന്നിവരാണ് ജൂറിയിലെ മറ്റ് അംഗങ്ങൾ.

അവാർഡിനായി പരിഗണിച്ചവയിൽ മൂന്നിലൊന്നു ചിത്രങ്ങളും അവാർഡിനായി പരിഗണിക്കാൻ യാതൊരു അർഹതയും ഇല്ലാത്തവണെന്നു ജൂറി വിലയിരുത്തി.

കുട്ടികളുടെ ചിത്രത്തിനായുള്ള അവാർഡിനായി "ബ്ലാക്ക് ഫോറസ്റ്റ്" എന്ന ചിത്രം ജൂറി കണ്ടെത്തിയെങ്കിലും അവാർഡ് നിർണയ നിയമാവലി പ്രകാരം ചലച്ചിത്ര അക്കാദമി ജനറൽ കൗൺസിൽ അംഗങ്ങളെ അവാർഡിനായി പരിഗണിക്കാനാകാത്തതിനാൽ ചിത്രത്തെ മികച്ച ചിത്രത്തിനായും മികച്ച സംവിധായകനായുള്ള അവാർഡിനായും പരിഗണിച്ചില്ല.

മികച്ച ഡബ്ബിങ് ആർട്ടിസ്റ്റുകൾക്കായുള്ള പുരുഷവിഭാഗത്തിൽ ജൂറിക്ക് ആരെയും കണ്ടെത്താനായില്ല. പെൺവിഭാഗത്തിൽ വിമ്മി മറിയം ജോർജിന് പുരസ്കാരം ലഭിച്ചു. മികച്ച കോറിയോഗ്രാഫർ വിഭാഗത്തിലും ആരെയും കണ്ടെത്താനായില്ല.




</doc>
<doc id="233857" url="https://ml.wikipedia.org/wiki?curid=233857" title="മരിയ വാൾത്തോർത്ത">
മരിയ വാൾത്തോർത്ത

മരിയ വാൾത്തോർത്ത(14 മാർച്ച് 1897 – 12 ഒക്ടോബർ 1961) ഇറ്റാലിയൻസാഹിത്യകാരിയായിരുന്നു. അവരുടെ ഏറ്റവും മികച്ച ഗ്രന്ഥമാണ് ദൈവമനുഷ്യന്റെ സ്നേഹഗീത. മരിയ വാൾത്തോർത്തയ്ക്ക് ഈശോ നൽകിയ ദർശനങ്ങളുടെ സമാഹാരമാണ് ദൈവമനുഷ്യന്റെ സ്നേഹഗീത(The Poem of the Man God) എന്നു കത്തോലിക്കരായ ക്രൈസ്തവർ വിശ്വസിക്കുന്നു.

ഇറ്റാലിയൻ കുതിരപ്പട്ടാളത്തിൽ ജോലി ചെയ്തിരുന്ന ഗിസേപ്പേയുടേയും ഫ്രഞ്ച് അധ്യാപികയായിരുന്ന ഇസിദെയുടെയും ഏകപുത്രിയായിരുന്ന മരിയ, ഇറ്റലിയിലെ കസേർട്ട എന്ന സ്ഥലത്തു ജനിച്ചു. ഏഴാം വയസ്സിലാണ് മരിയ തന്റെ പ്രാഥമിക വിദ്യാഭ്യാസം ആരംഭിച്ചതു്. പട്ടാളക്കാരനായിരുന്ന പിതാവിന് ഇറ്റലിയുടെ വിവിധ ഭാഗങ്ങളിൽ ജോലി ചെയ്യേണ്ടി വന്നിരുന്നതിനാൽ ഇറ്റലിയുടെ വിവിധ ഭാഗങ്ങളിലായാണ് മരിയ തന്റെ സ്കൂൾ വിദ്യാഭ്യാസം പൂർത്തിയാക്കിയതു്. പഠന കാലത്തു് അവർ ഇറ്റാലിയൻ സാഹിത്യത്തിൽ വലിയ താത്പര്യം കാണിച്ചിരുന്നു.


</doc>
<doc id="233858" url="https://ml.wikipedia.org/wiki?curid=233858" title="ദൈവമനുഷ്യന്റെ സ്നേഹഗീത">
ദൈവമനുഷ്യന്റെ സ്നേഹഗീത

ഇറ്റാലിയൻ മിസ്റ്റിക്ക് ആയ മരിയ വാൾത്തോർത്തയ്ക്ക് ഈശോ നൽകിയ ദർശനങ്ങളുടെ സമാഹാരം എന്നു കത്തോലിക്കരായ ക്രൈസ്തവർ വിശ്വസിക്കുന്ന ഗ്രന്ഥമാണ് ദൈവമനുഷ്യന്റെ സ്നേഹഗീത (The Poem of the Man God). ഈശോയുടെ ജീവിതം പൂർണ്ണമായും ദൈവമനുഷ്യന്റെ സ്നേഹഗീത രേഖപ്പെടുത്തുന്നു. അതുകൊണ്ട് തന്നെ സുവിശേഷ ഗ്രന്ഥങ്ങളുടെ ഒരു വിശദീകരണമായും ദൈവമനുഷ്യന്റെ സ്നേഹഗീതയെ കാണാം.


</doc>
<doc id="233859" url="https://ml.wikipedia.org/wiki?curid=233859" title="ന്റ">
ന്റ

മലയാളലിപിയിലെ ഒരു കൂട്ടക്ഷരമാണ് ന്റ. ഺ-വർഗ്ഗത്തിലെ അനുനാസികമായ "ഩ", ഖരമായ "ഺ" എന്നീ അക്ഷരങ്ങളുടെ സ്വനിമങ്ങൾ കൂടിച്ചേർന്നതാണ് ന്റ ഉണ്ടാകുന്നത്. ഺ-വർഗ്ഗത്തിന് പ്രത്യേക ലിപികൾ പ്രയോഗത്തിലില്ലാത്ത മലയാളത്തിൽ ൻ എന്ന അക്ഷരം ഩ-യുടെ ചില്ലായി പ്രവർത്തിക്കുന്നു; അതിനുതാഴെ ഺ എന്ന സ്വനിമം കൂടി എഴുതാനുപയോഗിക്കുന്ന റ ചേർത്താണ് സാധാരണയായി ഈ കൂട്ടക്ഷരം എഴുതുന്നത്. എന്നാൽ ൻ, റ എന്നിവ അടുപ്പിച്ചെഴുതുന്ന രീതിയും (ൻ‌റ) നിലവിലുണ്ട്. 1970-നു മുമ്പുള്ള അച്ചടിയിൽ "ൻ‌റ" എന്ന രൂപമാണ് ഉപയോഗിച്ചിരുന്നത്. 1800-നു മുമ്പുള്ള അച്ചടിയിലും, മലയാളം അച്ചടി വരുന്നതിനു മുൻപുള്ള മിക്കവാറും കൈയ്യെഴുത്ത് പ്രതികളിലും "ൻ‌ററ" എന്ന രൂപവുമാണ് കാണുന്നത്. "റൻറ" എന്ന രൂപം ഉപയോഗിച്ചിരുന്ന പഴയ പ്രമാണങ്ങളും ലഭ്യമാണ്.

യൂണികോഡ് ഫോണ്ടുകളിൽ ഈ കൂട്ടക്ഷരം പ്രദർശിപ്പിക്കുന്നതിന് പല രീതികൾ പ്രചാരത്തിലുണ്ട്. 


</doc>
<doc id="233861" url="https://ml.wikipedia.org/wiki?curid=233861" title="ചെസ്സിലെ പ്രാരംഭനീക്കങ്ങൾ">
ചെസ്സിലെ പ്രാരംഭനീക്കങ്ങൾ

ചെസ്സ് കളിയുടെ ആരംഭത്തിലെ നീക്കങ്ങളുടെ കൂട്ടമാണ് ചെസ്സിലെ പ്രാരംഭനീക്കങ്ങൾ. ചെസ്സ് കളിയുടെ തുടക്കത്തിലെ പരിനിഷ്ഠിതമായ നീക്കങ്ങളുടെ ശ്രേണികളെ ബുക്ക് മൂവുകൾ എന്നാണ് പറയാറുള്ളത്. ഡസൻ കണക്കിന് സാർവത്രികമായ പ്രാരംഭനീക്കങ്ങളും അവയുടെ തന്നെ ശതക്കണക്കിന് വ്യത്യസ്തങ്ങളായ ശ്രേണീക്രമങ്ങളും ഉൾപ്പെടുന്നതാണ് ഇത്തരം ബുക്ക് മൂവുകൾ.

വെളുപ്പ് മുൻകൈ നേടാനും കറുപ്പ് തുല്യത നേടാനും ചലനാത്മകമായ അസന്തുലിതാവസ്ഥ സൃഷ്ടിക്കാനും ശ്രമിക്കുകയും ചെയ്യുമ്പോൾ, കളിക്കാർ പൊതുവെ പ്രാരംഭഘട്ടത്തിൽ ചില കാര്യങ്ങളിൽ കൂടുതൽ ശ്രദ്ധ ചെലുത്താറുണ്ട്:

വെള്ളക്കരുക്കൾ കൊണ്ട് കളിക്കുമ്പോൾ കരുക്കൾ മെച്ചപ്പെട്ട സ്ഥാനങ്ങളിൽ എത്തിക്കുകയും കറുത്തകരുക്കൾ കൊണ്ട് കളിക്കുമ്പോൾ വെള്ളയ്ക്കൊപ്പമായ നില നേടുകയുമാണ് ഉയർന്നതലങ്ങളിലുള്ള കളികളിൽ പ്രാരംഭനീക്കങ്ങളിൽ ലക്ഷ്യമാക്കുന്നത്. ആദ്യത്തെ നീക്കം ലഭിക്കുന്നതിനാൽ തുടക്കത്തിൽ വെള്ളകൊണ്ട് കളിക്കുന്നയാൾക്ക് ഒരു ചെറിയ മെച്ചം കൈവരുന്നതിനാലാണ് ഇത്.ഉദാഹരണമായി ഇരുപക്ഷവും ഒരേതരം നീക്കങ്ങളോടെ ആരംഭിക്കുന്ന കളികളിൽ(കറുത്തകരുക്കൾ വെള്ളകരുക്കളുടെ പ്രതിബിംബം പോലെ വിന്യസിക്കുമ്പോൾ) വെള്ളയ്ക്ക് ആദ്യം തന്നെ ആക്രമിച്ചുകളിക്കാൻ കഴിയുന്നു..1950ഓടെ പ്രാരംഭനീക്കങ്ങൾക്ക് പുതിയ ഒരു ലക്ഷ്യം പതുക്കെ പ്രബലമായി.ഇന്റർ നാഷണൽ മാസ്റ്റർ ജെറമി സിൽമാന്റെ അഭിപ്രായത്തിൽ ഇതിന്റെ ഉദ്ദേശം ഇരുപക്ഷവും തമ്മിൽ ഒരു ചലനാത്മക അസന്തുലിതാവസ്ഥ സൃഷ്ടിക്കുക എന്നതായിരുന്നു ഈ ലക്ഷ്യം.ഇത്തരം ഒരു അസന്തുലിതാവസ്ഥ കളിയുടെ മധ്യഘട്ടത്തിന്റെ സ്വഭാവം നിർണ്ണയിക്കും.


</doc>
<doc id="233868" url="https://ml.wikipedia.org/wiki?curid=233868" title="റെവല്യൂഷനറി സോഷ്യലിസ്റ്റ് പാർട്ടി">
റെവല്യൂഷനറി സോഷ്യലിസ്റ്റ് പാർട്ടി

മാർക്സിസ്റ്റ്-ലെനിനിസ്റ്റ് വിശ്വാസപ്രമാണങ്ങളുള്ള ഒരു രാഷ്ട്രീയ കക്ഷിയാണ് റെവല്യൂഷനറി സോഷ്യലിസ്റ്റ് പാർട്ടി (ആർ.എസ്.പി.). 1940 മാർച്ച് 19-നാണ് പാർട്ടി രൂപീകരിക്കപ്പെട്ടത്. ബംഗാളിന്റെ വിമോചനത്തിനായി പ്രവർത്തിച്ച അനുശീലൻ സമിതി, ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ ആർമി എന്നിവയിലാണ് ഈ കക്ഷിയുടെ വേരുകൾ. 2013- ഫെബ്രുവരിയിൽ ഈ കക്ഷി ത്രിപുരയിലെ സർക്കാരിന്റെ ഭാഗമാണ്.

1930 മുതൽ തന്നെ അനുശീലൻ പ്രസ്ഥാനത്തിന്റെ പ്രവർത്തകരിൽ ഒരു പ്രധാന ഭാഗമാൾക്കാർ മാർക്സിസത്തിൽ ആകൃഷ്ടരായിരുന്നു. നീണ്ട ജയിൽ വാസത്തിനിടെയാണ് ഇവരിൽ പലരും മാർക്സിസ്റ്റ്-ലെനിനിസ്റ്റ് കൃതികൾ വായിക്കാനിടയായത്. പ്രവർത്തകരിൽ ഭൂരിപക്ഷവും അനുശീലൻ പ്രസ്ഥാനത്തിൽ നിന്ന് വിട്ടുപോവുകയും കമ്യൂണിസ്റ്റ് കൺസോളിഡേഷന്റെ ഭാഗമാവുകയും ചെയ്തു. പിന്നീട് ചിലർ കമ്യൂണിസ്റ്റ് പാർട്ടിയിലും അംഗങ്ങ‌ളായി. അനുശീലൻ പ്രസ്ഥാനത്തിൽ പ്രവർത്തിച്ചവരിൽ മിക്കവർക്കും മാർക്സിസ്റ്റ്-ലെനിനിസ്റ്റ് ചിന്താധാരയോട് താല്പര്യമുണ്ടെങ്കിലും കമ്യൂണിസ്റ്റ് പാർട്ടിയിൽ ചേരാൻ ആഗ്രഹമില്ലായിരുന്നു. 

കമ്യൂണിസ്റ്റ് ഇന്റർനാഷണലിന്റെ രാഷ്ട്രീയ കാഴ്ച്ചപ്പാടുകളോട് അനുശീലനിൽ പ്രവർത്തിച്ചവർക്ക് താല്പര്യമില്ലായിരുന്നു. 1928-ലെ ആറാമത്തെ കമിന്റേൺ കോൺഗ്രസ്സിലെ നയങ്ങളെ 'തീവ്ര-ഇടത് വർഗ്ഗീയത'യായാണ് അനുശീലൻ പ്രവർത്തകർ വിമർശിച്ചത്. ആറാം കമിന്റേൺ കോൺഗ്രസ്സിലെ കൊളോണിയൽ തീസിസ് 'ദേശീയ പരിഷ്കരണവാദികളായ നേതാക്കളോട്' പോരാടുവാനും 'ഇന്ത്യൻ നാഷണൽ കോൺഗ്രസ്സിന്റെ ദേശീയ പരിഷ്കരണവാദത്തിന്റെ മുഖംമൂടി ചീന്താനും' 'സ്വരാജ്യവാദികൾ ഗാന്ധിയന്മാർ എന്നിവരുടെ നിസ്സഹകരണ മുദ്രാവാക്യങ്ങളെ എതിർക്കുവാനും' കമ്യൂണിസ്റ്റ് പ്രവർത്തകരെ ഉത്ബോധിപ്പിച്ചിരുന്നു. ഇന്ത്യയിലെ ഇടതുപക്ഷ വിശ്വാസികൾ 1934-ൽ കോൺഗ്രസ് സോഷ്യലിസ്റ്റ് പാർട്ടി രൂപീകരിച്ചപ്പോൽ സി.പി.ഐ. ഇതിനെ സോഷ്യൽ ഫാസിസ്റ്റ് പ്രസ്ഥാനം എന്നധിക്ഷേപിക്കുകയുമുണ്ടായി. 1935-ലെ കോൺഗ്രസ്സോടെ കമിന്റേൺ നയം ‌പോപ്പുലർ ഫ്രണ്ടുകൾക്ക് അനുകൂലമായി മാറി. അനുശീലൻ മാർക്സിസ്റ്റുകൾ ഇത് കമിന്റേണിന്റെ അന്താരാഷ്ട്ര സ്വഭാവത്തോടുള്ള വഞ്ചനയായി കണ്ടു. പ്രസ്ഥാനം സോവിയറ്റ് വിദേശനയം നടപ്പാക്കാനുള്ള ഏജൻസിയായി മാറി എന്നായിരുന്നു ഇവരുടെ വിശ്വാസം. "ഒരു രാജ്യത്തെ സോഷ്യലിസം" എന്ന സിദ്ധാന്തത്തെയും അനുശീലൻ മാർക്സിസ്റ്റുകൾ എതിർത്തു.

ജോസഫ് സ്റ്റാലിന്റെ നേതൃത്വത്തെയും കമിന്റേണിനെയും എതിർത്തിരുന്നുവെങ്കിലും അനുശീലൻ മാർക്സിസ്റ്റുകൾ ട്രോട്കിയിസം സ്വീകരിച്ചില്ല എന്ന് ബുദ്ധദേവ് ഭട്ടാചാര്യ തന്റെ 'ഒറിജിൻസ് ഓഫ് ദി ആർ.എസ്.പി.' എന്ന ഗ്രന്ഥത്തിൽ വിവരിക്കുന്നുണ്ട്. അന്താരാഷ്ട്ര സോഷ്യലിസ്റ്റ് വിപ്ലവത്തെപ്പറ്റി ലെനിന്റെ ധാരണ ട്രോട്സ്കിയുടെ സുസ്ഥിര വിപ്ലവം എന്ന സിദ്ധാന്തത്തിൽ നിന്ന് വ്യത്യസ്തവുമാണ്.

1936-ന്റെ അവസാനത്തോടെ അനുശീലൻ മാർക്സിസ്റ്റുകൾ രജപുത്താനയിലെ ദിയോളി ഡിറ്റൻഷൻ ജയിലിൽ വച്ച് ഒരു രാഷ്ട്രീയ നിലപാടു രേഖ തയ്യാറാക്കിയിരുന്നു. ഈ രേഖ രാജ്യത്താകമാനമുള്ള ജയിലുകളിലെ തടവുകാരായ അനുശീലൻ മാർക്സിസ്റ്റുക‌ൾക്കിടയിൽ വിതരണം ചെയ്യപ്പെട്ടു. 1938-ൽ ഇവരെയെല്ലാം ഒരുമിച്ച് വിട്ടയച്ചതോടെ അനുശീലൻ മാർക്സിസ്റ്റുകൾ ഈ രേഖ ഔദ്യോഗികമായി അംഗീകരിച്ചു. "ദി തീസിസ് ആൻഡ് പ്ലാറ്റ്ഫോം ഓഫ് ആക്ഷൻ ഓഫ് ദി റെവല്യൂഷണറി സോഷ്യലിസ്റ്റ് പാർട്ടി ഓഫ് ഇൻഡ്യ (മാർക്സിസ്റ്റ്-ലെനിനിസ്റ്റ്): വാട്ട് റെവല്യൂഷണറി സോഷ്യലിസം സ്റ്റാൻഡ്സ് ഫോർ" എന്നായിരുന്നു ഈ രാഷ്ട്രീയ പരിപാടി രേഖയുടെ പേര്. 

ഈ സമയത്ത് പ്രത്യേക രാഷ്ട്രീയ കക്ഷിയാകണോ അതോ ഏതെങ്കിലും രാഷ്ട്രീയ കക്ഷിയുടെ ഭാഗമാകണോ എന്ന ചോദ്യമാണ് ഇവർക്കുമുന്നിലുണ്ടായിരുന്നത്. പുതിയ രാഷ്ട്രീയ കക്ഷി രൂപീകരിക്കുവാനുള്ള സാഹചര്യവും സമ്പത്തും തങ്ങൾക്കില്ല എന്നു മനസ്സിലാക്കിയതുകൊണ്ടും സി.പി.ഐ. എന്ന കക്ഷിയിൽ ലയിക്കുന്നത് (രാഷ്ട്രീയ അഭിപ്രായ വ്യത്യാസങ്ങൾ കാരണം) അചിന്ത്യമായതുകൊണ്ടും കോൺഗ്രസ് സോഷ്യലിസ്റ്റ് പാർട്ടിയിൽ ചേരുവാനു‌ള്ള തീരുമാനമെടുക്കപ്പെട്ടു. കോൺഗ്രസ് സോഷ്യലിസ്റ്റ് പാർട്ടി 1936-ൽ തന്നെ ഫിറോസ്പൂറിൽ നടന്ന അവരുടെ മൂന്നാം കോൺഫറൻസിൽ മാർക്സിസം സ്വീകരിക്കുകയും ഇന്ത്യൻ നാഷണൽ കോൺഗ്രസ്സിനെ സാമ്രാജ്യത്വവിരുദ്ധ പാതയിലേയ്ക്ക് കൊണ്ടുവരാനുള്ള തീരുമാനമെടുക്കുകയും ചെയ്തിരുന്നു.

1938-ലെ വേനൽക്കാലത്ത് കോൺഗ്രസ് സോഷ്യലിസ്റ്റ് പാർട്ടി നേതാവായ ജയപ്രകാശ് നാരായണും, ജോഗേഷ് ചന്ദ്ര ചാറ്റർജി, ത്രിദീബ് ചൗധരി, കേശവ് പ്രസാദ് ശർമ എന്നിവരും തമ്മിൽ ഒരു കൂടിക്കാഴ്ച്ച നടന്നിരുന്നു. അനുശീലൻ മാർക്സിസ്റ്റുകൾ പിന്നീട് ഈ വിഷയം ആചാര്യ നരേന്ദ്ര ദേവുമായി ചർച്ച ചെയ്തു. കോൺഗ്രസ് സോഷ്യലിസ്റ്റ് പാർട്ടിക്കുള്ളിൽ ഒരു പ്രത്യേക സ്വത്വം നിലനിർത്താനും അനുശീലൻ മാർക്സിസ്റ്റുകൾ തീരുമാനിച്ചിരുന്നു. 

അനുശീലൻ സമിതിയിലെ ബഹുഭൂരിപക്ഷവും (അനുശീലൻ മാർക്സിസ്റ്റുകൾ മാത്രമല്ല) കോൺഗ്രസ് സോഷ്യലിസ്റ്റ് പാർട്ടിയിൽ ചേരുകയുണ്ടായി. മാർക്സിസ്റ്റുകളല്ലാത്തവർ അനുശീലൻ സമിതിയുടെ പകുതിയോളം വരുമായിരുന്നു. ഇവർ മാർക്സിസ്റ്റ് അംഗങ്ങളോടുള്ള കൂറുകാരണമാണ് കോൺഗ്രസ് സോഷ്യലിസ്റ്റ് പാർട്ടിയിൽ ചേരുവാൻ തീരുമാനിച്ചത്. ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ ആർമിയുടെ അംഗങ്ങളിൽ ഏകദേശം 25% ആൾക്കാരും കോൺഗ്രസ് സോഷ്യലിസ്റ്റ് പാർട്ടിയിൽ ചേരുകയുണ്ടായി. ജോഗേഷ് ചന്ദ്ര ചാറ്റർജിയുടെ നേതൃത്വത്തിലുള്ള സംഘമായിരുന്നു ഇത്.

1938 അവസാനത്തോടെ അനുശീലൻ മാർക്സിസ്റ്റുകൾ "ദി സോഷ്യലിസ്റ്റ്" എന്ന പ്രസിദ്ധീകരണം കൽക്കട്ടയിൽ നിന്ന് പുറത്തിറക്കാൻ തുടങ്ങി. സതീഷ് സർക്കാരായിരുന്നു ഇതിന്റെ എഡിറ്റർ. ആചാര്യ നരേന്ദ്ര ദേവയെപ്പോലുള്ള മുതിർന്ന കോൺഗ്രസ് സോഷ്യലിസ്റ്റ് പാർട്ടി അംഗങ്ങളും എഡിറ്റോറിയൽ ബോർഡിലുണ്ടായിരുന്നുവെങ്കിലും ഇത് അനുശീലൻ മാർക്സിസ്റ്റ് കാഴ്ച്ചപ്പാടുകാരുടെ മുഖപത്രമായിരുന്നു. ഈ പ്രസിദ്ധീകരണത്തിന്റെ വളരെക്കുറച്ച് പ്രതികൾ മാത്രമേ പുറത്തിറങ്ങിയുള്ളൂ. 

കോൺഗ്രസ് സോഷ്യലിസ്റ്റ് പാർട്ടിയിലെ സംഭവവികാസങ്ങൾ അനുശീലൻ മാർക്സിസ്റ്റുകളെ പെട്ടെന്നുതന്നെ നിരാശരാക്കി. ഈ സമയത്ത് പാർട്ടി ഒരു ഐകരൂപ്യമുള്ള സംഘടനയായിരുന്നില്ല. ജെ.പി. നാരായൺ, നരേന്ദ്ര ദേവ തുടങ്ങിയവർ മാർക്സിസ്റ്റ് വിശ്വാസമുള്ളവരായിരുന്നു. മിനൂ മസാനി, അശോക മേത്ത തുടങ്ങിയവർ ഫാബിയൻ സോഷ്യലിസ്റ്റ് ചിന്താഗതിക്കാരായിരുന്നു. റാം മനോഹർ ലോഹ്യ, അച്യുത് പട്‌വർദ്ധൻ എന്നിവരാകട്ടെ ഗാന്ധിയൻ സോഷ്യലിസ്റ്റ് ചിന്താഗതിക്കാരായിരുന്നു. പാർട്ടിയുടെ തത്ത്വശാസ്ത്രവും പ്രായോഗിക രാഷ്ട്രീയവും തമ്മിലുള്ള വ്യത്യാസം അനുശീലൻ മാർക്സിസ്റ്റുകളെ അസ്വസ്ഥരാക്കി. ഈ അഭിപ്രായവ്യത്യാസം 1939-ലെ ജബല്പൂറിലെ ഇന്ത്യൻ നാഷണൽ കോൺഗ്രസിന്റെ വാർഷിക സമ്മേളനത്തിൽ പുറത്തുവന്നു. സമ്മേളനത്തിനു മുൻപ് തന്നെ ഇടതുപക്ഷക്കാരനായ കോൺഗ്രസ് പ്രസിഡന്റ് സുഭാഷ് ചന്ദ്ര ബോസും ഗാന്ധിയുടെ അനുയായികളും തമ്മിലുള്ള കഠിനമായ ഭിന്നതകൾ പുറത്താവുകയുണ്ടായി. രണ്ടാം ലോകമഹായുദ്ധം വരുന്നതോടെ ബ്രിട്ടീഷ് സാമ്രാജ്യം ദുർബ്ബലമാകുമെന്നും അത് ഇന്ത്യൻ സ്വാതന്ത്ര്യം സ്ഥാപിക്കാൻ പ്രയോജനപ്പെടുത്താമെന്നുമായിരുന്നു ബോസിന്റെ ചിന്താഗതി. ഗാന്ധിയുടെ സ്ഥാനാർത്ഥിയെ പരാജയപ്പെടുത്തി ബോസ് തിരഞ്ഞെടുക്കപ്പെട്ടു. ഈ സമ്മേളനത്തിൽ തന്നെ ജി.ബി. പന്ത് കോൺഗ്രസ് വർക്കിംഗ് കമ്മിറ്റി രൂപീകരിക്കുന്ന നടപടിക്രമങ്ങളിൽ ഗാന്ധിയ്ക്ക് വീറ്റോ അധികാരം കൊടുക്കുന്ന നിർദ്ദേശം മുന്നോട്ടുവച്ചു, സബ്ജക്റ്റ്സ് കമ്മിറ്റിയിൽ കോൺഗ്രസ് സോഷ്യലിസ്റ്റ് പാർട്ടിയും ഇടതുപക്ഷാനുഭാവികളും ഈ നിർദ്ദേശത്തെ എതിർത്തു. കോൺഗ്രസ്സിന്റെ തുറന്ന സെഷനു മുന്നിൽ ഈ പ്രമേയം കൊണ്ടുവന്നപ്പോൾ കോൺഗ്രസ് സോഷ്യലിസ്റ്റ് പാർട്ടി നേതാക്കൾ നിഷ്പക്ഷത പാലിച്ചു. സി.എസ്.പി. എതിർത്തിരുന്നുവെങ്കിൽ ഈ നിർദ്ദേശം പാസാകുമായിരുന്നില്ലെന്ന് സുഭാഷ് ചന്ദ്ര ബോസ് തന്നെ പറയുകയുണ്ടായി. കോൺഗ്രസ് സോഷ്യലിസ്റ്റ് പാർട്ടി ബോസിന്റെ നേതൃത്വത്തെ പിൻതാങ്ങുന്നുണ്ടെങ്കിലും കോൺഗ്രസിന്റെ ഐക്യം തകർക്കാൻ താല്പര്യപ്പെട്ടിരുന്നില്ല എന്നാണ് ജയപ്രകാശ് നാരായൺ ഇതെപ്പറ്റി പറഞ്ഞത്. ഈ സമ്മേളനം കഴിഞ്ഞയുടൻ കോൺഗ്രസ് സോഷ്യലിസ്റ്റ് പാർട്ടി ഡൽഹിയിൽ ഒരു സമ്മേളനം വിളിച്ചുകൂട്ടുകയുണ്ടായി. ജബല്പൂരിലെ സമ്മേളനത്തിലെ വഞ്ചനയ്ക്കെതിരേ രൂക്ഷമായ വിമർശനം ഡൽഹി സമ്മേളനത്തിൽ ഉയരുകയുണ്ടായി. 

പ്രസിഡന്റ് തിരഞ്ഞെടുപ്പിലും പന്തിന്റെ പ്രമേയത്തിനെതിരേ വോട്ടുചെയ്യുന്നതിലൂടെയും അനുശീലൻ മാർക്സിസ്റ്റുകൾ ബോസിനു പിന്നിലാണ് നിലയുറപ്പിച്ചത്. ജോഗേഷ് ചന്ദ്ര ചാറ്റർജി കോൺഗ്രസ് സോഷ്യലിസ്റ്റ് പാർട്ടി നേതൃത്വത്തിന്റെ നിലപാടിൽ പ്രതിഷേധിച്ച് പാർട്ടി അംഗത്വം രാജിവയ്ക്കുകയുമുണ്ടായി.

ജബല്പൂരിലെ സമ്മേളനത്തിനു ശേഷം ബോസ് കോൺഗ്രസ് പ്രസിഡന്റുസ്ഥാനം രാജിവയ്ക്കുകയും ഫോർവേഡ് ബ്ലോക്ക് സ്ഥാപിക്കുകയും ചെയ്തു. എല്ലാ ഇടതുപക്ഷ പ്രസ്ഥാനങ്ങളെയും ഏകോപിപ്പിക്കുവാനുള്ള ഉദ്ദേശത്തോടെയാണ് ഫോർവേഡ് ബ്ലോക്ക് സ്ഥാപിക്കപ്പെട്ടത്. 1939 ജൂൺ 22–23 തീയതികളിൽ ഫോർവേഡ് ബ്ലോക്കിന്റെ ആദ്യ സമ്മേളനം നടന്നു. ഇതേസമയം തന്നെ ഫോർവേഡ് ബ്ലോക്ക്, സി.പി.ഐ., കോൺഗ്രസ് സോഷ്യലിസ്റ്റ് പാർട്ടി, കിസാൻ സഭ, റാഡിക്കൽ ഡെമോക്രാറ്റിക് പാർട്ടി ഓഫ് ഇൻഡ്യ, ലേബർ പാർട്ടി അനുശീലൻ മാർക്സിസ്റ്റുകൾ എന്നിവർ ചേർന്ന് ഒരു ലെഫ്റ്റ് കൺസോളിഡേഷൻ കമ്മിറ്റി രൂപീകരിച്ചു. അനുശീലൻ മാർക്സിസ്റ്റുകൾ തന്റെ ഫോർവേഡ് ബ്ലോക്കിൽ ചേരണം എന്നായിരുന്നു ബോസിന്റെ ആഗ്രഹം. ബോസിന്റെ സാമ്രാജ്യത്വ വിരുദ്ധ തീവ്രവാദത്തെ അനുകൂലിച്ചുവെങ്കിലും ഇത് ദേശീയവാദമാണെന്നും വിവിധ ആശയഗതികൾ ചേർന്ന ഒരു തട്ടിക്കൂട്ടണെന്നുമായിരുന്നു അനുശീലൻ മാർക്സിസ്റ്റുകളുടെ അഭിപ്രായം. യുദ്ധസമയത്തെ ബ്രിട്ടീഷ് ദൗർബല്യം സ്വാതന്ത്ര്യപ്രസ്ഥാനം മുതലെടുക്കണമെന്ന ബോസിന്റെ അഭിപ്രായത്തോട് അനുശീലൻ മാർക്സിസ്റ്റുകൾക്ക് അനുകൂലാഭിപ്രായമായിരുന്നു. 1939-ൽ പ്രതുൽ ഗാംഗുലി, ജോഗേഷ് ചന്ദ്ര ചാറ്റർജി, ആചാര്യ നരേന്ദ്ര ദേവ, ജയപ്രകാശ് നാരായൺ എന്നിവർ ചേർന്ന ഒരു "യുദ്ധ കൗൺസിൽ" രൂപീകരിക്കാമെന്ന് നിർദ്ദേശം ജയപ്രകാശ് നാരാണിന്റെ ഭാഗത്തുനിന്നുണ്ടായി. കുറച്ചു ദിവസം കഴിഞ്ഞ് ഓൾ ഇന്ത്യ കോൺഗ്രസ് കമ്മിറ്റി യോഗത്തിൽ ജയപ്രകാശ് നാരായണും മറ്റു കോൺഗ്രസ് സോഷ്യലിസ്റ്റ് പാർട്ടി നേതാക്കളും ഗാന്ധിയുടെ നിലപാടുകളല്ലാതെ സമാന്തരമായ മറ്റു നിലപാടുകളെടുക്കുകയില്ല എന്ന് പ്രതിജ്ഞ ചെയ്തു. 

ലെഫ്റ്റ് കൺസോളിഡേഷൻ കമ്മിറ്റി പെട്ടെന്നു തന്നെ ശിഥിലമായി. സി.പി.ഐ., സി.എസ്.പി. റോയിസ്റ്റുകൾ എന്നിവർ ഈ കമ്മിറ്റിയിൽ നിന്നു വിട്ടു നിന്നു. ബോസ് ബിഹാറിലെ (ഇപ്പോൾ ഝാർഖണ്ഡ്) രാംഗഡിൽ വച്ച് ഒരു ഒത്തുതീർപ്പു വിരുദ്ധ കോൺഫറൻസ് വിളിച്ചുകൂട്ടി. ഫോർവേഡ് ബ്ലോക്ക്, അനുശീലൻ മാർക്സിസ്റ്റുകൾ (ഇവർ ഇപ്പോഴും കോൺഗ്രസ് സോഷ്യലിസ്റ്റ് പാർട്ടിയുടെ അംഗത്വമുപേക്ഷിച്ചിരുന്നില്ല), ലേബർ പാർട്ടി, കിസാൻ സഭ എന്നീ കക്ഷികൾ ഈ സമ്മേളനത്തിൽ പങ്കെടുത്തു. ഇൻഡ്യൻ സ്വാതന്ത്ര്യപ്രസ്ഥാനം ബ്രിട്ടനോട് ഒരു തരത്തിലും ഒത്തുതീർപ്പുണ്ടാക്കേണ്ടതില്ലെന്ന് ഈ സമ്മേളനത്തിൽ തീരുമാനിക്കപ്പെട്ടു. ഈ സമ്മേളനത്തിൽ അനുശീലൻ മാർക്സിസ്റ്റുകൾ റെവല്യൂഷനറി സോഷ്യലിസ്റ്റ് പാർട്ടി ഓഫ് ഇൻഡ്യ (മാർക്സിസ്റ്റ് ലെനിനിസ്റ്റ്) എന്ന പേരിൽ സ്വന്തം പാർട്ടി രൂപീകരിക്കാനും കോൺഗ്രസ് സോഷ്യലിസ്റ്റ് പാർട്ടിയുമായുള്ള എല്ലാ ബന്ധങ്ങളും വിച്ഛേദിക്കാനും തീരുമാനിച്ചു. ജോഗേഷ് ചന്ദ്ര ചാറ്റർജി ആയിരുന്നു പാർട്ടിയുടെ ആദ്യ ജനറൽ സെക്രട്ടറി.

ആർ.എസ്.പിയുടെ 1940-ലെ ആവശ്യം സാമ്രാജ്യത്വയുദ്ധം ഒരു ആഭ്യന്തര യുദ്ധമായി മാറ്റിയെടുക്കണം എന്നായിരുന്നു. ജർമനി സോവിയറ്റ് യൂണിയനെ ആക്രമിച്ചപ്പോൾ ഈ നിലപാടിൽ മാറ്റം വന്നു. സോവിയറ്റ് യൂണിയനെ പിന്തുണയ്ക്കണമെങ്കിലും തങ്ങളുടെ രാജ്യത്തെ സാമ്രാജ്യത്വഭരണം അവസാനിപ്പിക്കുകയാണ് ഇന്ത്യൻ വിപ്ലവകാരികൾക്ക് ഇതിനുള്ള ഏറ്റവും നല്ല മാർഗ്ഗം എന്ന് വിശദീകരിക്കപ്പെട്ടു. സി.പി.ഐ., റോയിസ്റ്റ് പാർട്ടിയായ ആർ.ഡി.പി. എന്നിവയുടെ നിലപാട് ഫാസിസ്റ്റ് വിരുദ്ധർ സഖ്യകക്ഷിക‌ളെ യുദ്ധത്തിൽ പിന്തുണയ്ക്കണം എന്നായിരുന്നു. ആർ.എസ്.പി.യുടെ അഭിപ്രായം ഇതിനെതിരായിരുന്നു.

1949 ഒക്റ്റോബറിൽ കേരള സോഷ്യലിസ്റ്റ് പാർട്ടി പിളരുകയും എൻ. ശ്രീകണ്ഠൻ നായർ, ബേബി ജോൺ, കെ. ബാലകൃഷ്ണൻ തുടങ്ങിയവർ ആർ.എസ്.പി.യിൽ ചേരുകയും ചെയ്തു. പാർട്ടിക്ക് കേരളത്തിൽ ഇതോടെ ഒരു ഘടകം രൂപീകൃതമായി.

1952-ലെ പൊതുതിരഞ്ഞെടുപ്പിനു മുൻപായി ആർ.എസ്.പിയും യുനൈറ്റഡ് സോഷ്യലിസ്റ്റ് ഓർഗനൈസേഷൻ ഓഫ് ഇൻഡ്യയും (യു.എസ്.ഒ.ഐ.) (വിവിധ സോഷ്യലിസ്റ്റ് പ്രസ്ഥാനങ്ങളുടെ ഒരു കൂട്ടായ്മയായിരുന്നു ഇത്) തമ്മിൽ ചർച്ചകൾ നടത്തുകയുണ്ടായി. യു.എസ്.ഒ.ഐ.യുടെ താല്പര്യം ആർ.എസ്.പി.യും അവരോടോപ്പം ചേരണമെന്നായിരുന്നു. ആർ.എസ്.പി. ഈ ആവശ്യം നിരസിച്ചുവെങ്കിലും ഒരു തിരഞ്ഞെടുപ്പു ധാരണ ഇവർ തമ്മിലുണ്ടായി. പശ്ചിമ ബംഗാളിലെ രണ്ട് ലോകസഭാ മണ്ഡലങ്ങളിൽ യു.എസ്.ഒ.ഐ ആർ.എസ്.പി. സ്ഥാനാർത്ഥികളെ പിന്തുണച്ചെങ്കിലും മറ്റു മണ്ഡലങ്ങളിൽ ഇവർ പരസ്പരം മത്സരിക്കുകയാണുണ്ടായത്. തിരഞ്ഞെടുപ്പിൽ ബംഗാളിൽ നിന്ന് ആർ.എസ്.പി.യുടെ രണ്ട് സ്ഥാനാർത്ഥികളും കേരളത്തിൽ നിന്ന് ഒരു സ്ഥാനാർത്ഥിയുമാണ് തിരഞ്ഞെടുക്കപ്പെട്ടത്.

1953-ൽ ജഗദീശ് ചന്ദ്ര ചാറ്റർജി പാർട്ടി വിട്ട് കോൺഗ്രസിൽ തിരികെ പ്രവേശിച്ചു. ത്രിദീബ് കുമാർ ചൗധരി പാർട്ടിയുടെ പുതിയ ജനറൽ സെക്രട്ടറിയായി ചുമതലയേറ്റു. 1969-ൽ കിഴക്കൻ പാകിസ്താനിലെ ആർ.എസ്.പി. അനുകൂലനിലപാടുള്ളവർ ശ്രമിക് കൃഷക് സമാജ്ബാദി ദൾ എന്ന സംഘടന രൂപീകരിച്ചു. അതിനുശേഷം ആർ.എസ്.പി.യും എസ്.കെ.എസ്.ഡി.യും അടുത്ത ബന്ധം പുലർത്തുന്നുണ്ട്.

1977-ലെ തിരഞ്ഞെടുപ്പിനുശേഷം കേരളത്തിലെ ഒരു ഭാഗം അടർന്നുപോവുകയും നാഷണൽ റെവല്യൂഷനറി സോഷ്യലിസ്റ്റ് പാർട്ടി രൂപീകരിക്കുകയും ചെയ്തു. എൻ.ആർ.എസ്.പി. സി.പി.ഐ. (എം.) എന്ന കക്ഷിയോടു തിരഞ്ഞെടുപ്പ് സഖ്യത്തിലായിരുന്നു.

2000-ൽ കേരള ഘടകം നെടുകെ പിളർന്നു. പ്രാദേശിക ഘടകത്തിന്റെ തലവനായിരുന്ന ബേബി ജോൺ റെവല്യൂഷനറി സോഷ്യലിസ്റ്റ് പാർട്ടി (ബോൾഷെവിക്) രൂപീകരിച്ചു. ആർ.എസ്.പി.(ബി.) പിന്നീട് [[United Democratic Front (India)|ഐക്യജനാധിപത്യ മുന്നണിയുമായി സഖ്യമുണ്ടാക്കി 2014ൽ ഇടതുമുന്നണി വിട്ട് ഔദ്യോദിഗ ആർഎസ്പിയും ആർഎസ്പി ബിയും പുനരേകീകരണം നടത്തി ഐക്യ ജനാധിപത്യ മുന്നണിയുടെ ഭാഗമായി തുടരുന്നു എ എ അസീസ് നിലവിൽ കേരള ഘടകം സംസ്ഥാന സെക്രട്ടറിയാണ്.

ആർ.എസ്.പി.യ്ക്ക് ഏറ്റവും ശക്തിയുള്ള സംസ്ഥാനം [[West Bengal|പശ്ചിമ ബംഗാളാണെങ്കിലും]] പാർട്ടിക്ക് 18 സംസ്ഥാനങ്ങളിൽ സാനിദ്ധ്യമുണ്ട്. [[Kerala|കേരളത്തിൽ]] [[കൊല്ലം ജില്ല|കൊല്ലം ജില്ല]] ഉൾപ്പെട്ട പ്രദേശത്താണ് പാർട്ടിക്ക് ഏറ്റവും ശക്തിയുള്ളത്.കൊല്ലം പാർലമെന്ററി പ്രധിനിധിയായി NK പ്രേമചന്ദ്രൻ വമ്പിച്ച ഭൂരിപക്ഷത്തിൽ തെരഞ്ഞടുക്കപ്പെട്ടു 2016ലെ നിയമസഭ തെരഞ്ഞെടുപ്പിൽ പാർട്ടിക്ക് ആരെയും വിജയിപ്പിക്കാൻ കഴിഞ്ഞില്ല അഞ്ച് നിയമസഭാ മണ്ഡലങ്ങളിലും പാർട്ടി പരാജയ പ്പെട്ടു പശ്ചിമ ബംഗാളിൽ മൂന്ന് നിയമസഭ സാമാജികർ പാർട്ടിക്കുണ്ട് കൊല്ലം ജില്ലയിൽ തൊഴിലാളികൾക്കിടയിൽ പാർട്ടിക്ക് നല്ല സ്വാധീനമുണ്ട്. കേരള ഘടകം [[Kerala Socialist Party|കേരള സോഷ്യലിസ്റ്റ് പാർട്ടിയിലെ]] പിളർപ്പിനെത്തുടർന്നാണ് രൂപീകൃതമായത്. 2008 വരെ ജനറൽ സെക്രട്ടറിയായിരുന്ന [[K. Pankajakshan|കെ. പങ്കജാക്ഷൻ]] കെ.എസ്.പി. അംഗമായിരുന്നു ബംഗാൾ ഘടകം സംസ്ഥാന സെക്രട്ടറിയും മുൻ പൊതുമരമത്ത് വകുപ്പ് മന്ത്രിയുമായ ക്ഷത്തിഗോസാമിയാണ് ദേശീയ ജനറൽ സെക്രട്ടറി പ്രഫ.ടിജെ ചന്ദ്രചൂoൻ ആയിരുന്നു മുൻ ദേശീയ സെക്രട്ടറി.



ഇലക്ഷൻ കമ്മീഷന്റെ വെബ് സൈറ്റിൽ നിന്നാണ് ഫലങ്ങൾ എടുത്തിരിക്കുന്നത്.

[[വർഗ്ഗം:ഇന്ത്യയിലെ രാഷ്ട്രീയകക്ഷികൾ]]

</doc>
<doc id="233874" url="https://ml.wikipedia.org/wiki?curid=233874" title="സിത്താര (ഗായിക)">
സിത്താര (ഗായിക)

മലയാളത്തിലെ ശ്രദ്ധേയായ ഒരു ചലച്ചിത്രപിന്നണിഗായികയാണ് സിതാര കൃഷ്ണകുമാർ. ടെലിവിഷൻ ചാനലുകളിലെ സംഗീതപരിപാടികളിലൂടെയും റിയാലിറ്റിഷോകളിലൂടെയുമാണ് ചലച്ചിത്രപിന്നണി രംഗത്തെത്തുന്നത്. കൈരളി ടിവിയുടെ ഗന്ധർവസംഗീതം സീനിയേഴ്സ്-2004, ഏഷ്യാനെറ്റ് ചാനലിന്റെ സപ്തസ്വരങ്ങൾ, ജീവൻ ടിവിയുടെ വോയ്സ്-2004 തുടങ്ങിയവയിലെ മികച്ച പാട്ടുകാരി ആയി തെരഞ്ഞെടുക്കപ്പെട്ടു. മികച്ച പിന്നണിഗായികയ്ക്കുള്ള 2012ലെ കേരളസംസ്ഥാന ചലച്ചിത്രപുരസ്കാരം ലഭിച്ചു. പിന്നീട് മികച്ച പിന്നണിഗായികക്കുള്ള 2017 ലെ കേരള സംസ്ഥാന ചലച്ചിത്ര പുരസ്കാരവും ലഭിച്ചിരുന്നു.

മലപ്പുറം ജില്ലയിലെ തേഞ്ഞിപ്പാലത്ത് കെ.എം. കൃഷ്ണകുമാറിന്റെയും സാലിയുടെയും മകളായി ജനിച്ചു. കാലിക്കറ്റ് യൂണിവേഴ്സിറ്റി കാമ്പസ് സ്കൂൾ,ഫാറൂഖ് കോളേജ്,കാലിക്കറ്റ് യൂണിവേഴ്സിറ്റി എന്നിവിടങ്ങളിലായി വിദ്യാഭ്യാസം പൂർത്തിയാക്കി. ഇംഗ്ലീഷ് ഭാഷയിലും സാഹിത്യത്തിലും ബിരുദാനന്തര ബിരുദധാരിയാണ്. പാലാ സി.കെ. രാമചന്ദ്രൻ, ഉസ്താദ് ഫയാസ് ഖാൻ, വിജയസേനൻ, രാമനാട്ടുകര സതീശൻ എന്നിവരുടെ അടുത്ത് സംഗീതമഭ്യസിച്ചു.




</doc>
<doc id="233884" url="https://ml.wikipedia.org/wiki?curid=233884" title="മാൻഹട്ടൻ (കോക്ക്ടെയിൽ)">
മാൻഹട്ടൻ (കോക്ക്ടെയിൽ)

ബൂർബൺ വിസ്കി, മധുര വെർമത്ത്, അംഗോസ്റ്റുറാ ബിറ്റർസ് എന്നിവ ചേർത്ത് ഉണ്ടാക്കുന്ന ഒരു കോക്ക്ടൈലാണ് മാൻഹട്ടൺ. ഇതുണ്ടാക്കുന്നതിപ്രകാരമാണ്. ആദ്യം ഒരു കാലി കോക്ക്ടൈൽ ഗ്ലാസ് ഫ്രീസറിൽ വൈയ്ക്കുക. ഒരു മിക്സിങ്ങ് ഗ്ലാസ്സിൽ രണ്ടര ഔൺസ് ബൂർബൺ, ഒരൗൺസ് വെർമത്ത്, നാല് തുള്ളി അംഗോസ്റ്റുറാ ബിറ്റർസ് , മൂന്ന് ഐസ് ക്യൂബ് എന്നിവ ചേർത്ത് ഒരു സ്റ്റിറർ വച്ച് മൃദുവായി ഇളക്കുക. ശക്തിയായി ഇളക്കിയാൽ കലങ്ങിപ്പോവും, അത്കൊണ്ട് മൃദുവായി മാത്രം ഇളക്കുക. ഫ്രീസറിൽ വച്ച ഗ്ലാസ് എടുത്ത് അതിന്റെ അറ്റത്ത് ഓറഞ്ചിന്റെ തൊലി വെട്ടിയത് പുരട്ടുക. എന്നിട്ട് ഈ ഗ്ലാസ് ഒരു പാത്രം പഞ്ചസാരയിൽ കമിഴ്ത്തുക അപ്പോൾ അറ്റത്ത് പഞ്ചസാര പിടിക്കും. പിന്നെ ഗ്ലാസ്സിൽ ഒരു ചെറി വയ്ക്കുക. ഫ്രെഷ് ചെറി അല്ല സിറപ്പിൽ പ്രിസർവ് ചെയ്ത ചെറിയാണ് ഉപയോഗിക്കേണ്ടത്. ഇനി ഇതിനു മുകളിൽ മിക്സിങ്ങ് ഗ്ലാസ്സിലെ മിശ്രിതം ഒഴിക്കുക. എന്നിട്ട് മെല്ലെ മെല്ലെ കുടിക്കുക.



</doc>
<doc id="233887" url="https://ml.wikipedia.org/wiki?curid=233887" title="ഒറ്റ ഒരുത്തിയും ശരിയല്ല!">
ഒറ്റ ഒരുത്തിയും ശരിയല്ല!

ശ്യാം പ്രവീണിന്റെ സംവിധാനത്തിൽ 2013-ൽ പുറത്തിറങ്ങാനിരിക്കുന്ന മലയാളചലച്ചിത്രമാണ് ഒറ്റ ഒരുത്തിയും ശരിയല്ല!. രഞ്ജിനി ഹരിദാസ്, പ്രവീൺ അനിദിൽ, ഗിരീഷ്‌ പരമേശ്വർ, ബേബി മരിയ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു


</doc>
<doc id="233893" url="https://ml.wikipedia.org/wiki?curid=233893" title="കേരള കോൺഗ്രസ് (ലയനവിരുദ്ധ ഗ്രൂപ്പ്)">
കേരള കോൺഗ്രസ് (ലയനവിരുദ്ധ ഗ്രൂപ്പ്)

പി.സി. തോമസിന്റെ നേതൃത്വത്തിൽ രൂപം കൊണ്ടതാണ്‌ കേരള കോൺഗ്രസ്‌ (ലയന വിരുദ്ധ വിഭാഗം). ആദ്യം ഇടതുമുന്നണിയോടൊപ്പമായിരുന്നെങ്കിലും പിളർപ്പിനെ തുടർന്ന്‌ പി.സി.തോമസ്‌ എൻ.ഡി.എ. ബിജെപി സഖ്യവുമായി ബന്ധപ്പെട്ട്‌ പ്രവർത്തിക്കുകയും സ്കറിയ തോമസ്‌, സുരേന്ദ്രൻ പിള്ള എന്നിവർ ഇടതുമുന്നണിയിൽ പ്രവർത്തിക്കുയും ചെയ്യുന്നു. 

2010 ഏപ്രിൽ മാസത്തിൽ കേരള കോൺഗ്രസ് (എം) എന്ന കക്ഷിയും പി.ജെ. ജോസഫിന്റെ നേതൃത്വത്തിലുള്ള കേരള കോൺഗ്രസ് വിഭാഗവും ലയിക്കാനുള്ള തീരുമാനമെടുത്തു. പക്ഷേ പി.സി. തോമസ് ലയനനീക്കത്തിനെതിരായിരുന്നു. പി.ജെ. ജോസഫും, പി.സി. തോമസും സൈക്കിൾ ഛിഹ്നവും കേരള കോൺഗ്രസ് എന്ന പേരിന്മേലുള്ള അവകാശവും മുന്നോട്ടുവച്ചു. ഈ കക്ഷിയുടെ രജിസ്ട്രേഷൻ സംബന്ധിച്ച വിഷയം ഇലക്ഷൻ കമ്മീഷനു മുന്നിലെ‌ത്തി. പി.സി. തോമസ് വിഭാഗം ഇപ്പോൾ കേരള കോൺഗ്രസ് (ലയന വിരുദ്ധ വിഭാഗം) എന്നാണറിയപ്പെടുന്നത്. 

എന്നാൽ പി.സി.തോമസും സ്കറിയ തോമസും അഭിപ്രായ വ്യത്യാസമുണ്ടാവുകയും 2 പേരും വ്യത്യസ്ത ഗ്രൂപ്പുകളുമായി പ്രവർത്തിക്കുകയുമായിരുന്നു. ആദ്യം പി.സി.തോമസിനൊപ്പം നിന്ന സുരേന്ദ്രൻ പിള്ള പിന്നീട്‌ സ്കറിയ തോമസിനൊപ്പം നിന്നു. തുടർന്നുണ്ടായ സംഭവ വികാസങ്ങളുടെ ഫലമായി ഇടതുമുന്നണിയിൽ നിന്ന്‌ പി.സി.തോമസിനെ മാറ്റി നിർത്തുകയും അദ്ദേഹം എൻ.ഡി.എ. ബിജെപി സഖ്യവുമായി ബന്ധപ്പെട്ട്‌ പ്രവർത്തിക്കുകയുമാണ്‌. സ്കറിയ തോമസ്‌ ചെയർമാനും സുരേന്ദ്രൻ പിള്ള വർക്കിംഗ്‌ ചെയർമാനുമായുള്ള പാർട്ടിയാണ്‌ നിലവിൽ ഇടതുമുന്നണിയിലെ ഘടക കക്ഷി പദവിയിലുള്ള കേരള കോൺഗ്രസ്സ്‌. ഈ പാർട്ടിക്ക്‌ തെരഞ്ഞെടുപ്പ്‌ കമ്മീഷൻ കേരള കോൺഗ്രസ്സ്‌ (സ്കറിയ തോമസ്‌ വിഭാഗം) എന്ന പേര്‌ അംഗീകരിച്ചുനൽകി. ഈ കേരള കോൺഗ്രസ്സിന്‌ പുറമെ പി.സി.ജോർജ്ജിണ്റ്റെ പാർട്ടിയും ബാലകൃഷ്ണപിള്ളയുടെ കേരള കോൺഗ്രസ്‌ (ബി)യും മാണിയുമായി തെറ്റിപ്പിരിഞ്ഞ്‌ പുതിയ പാർട്ടി പ്രഖ്യാപിച്ച ഫ്രാൻസിസ്‌ ജോർജ്ജ്‌ വിഭാഗവും നിലവിൽ ഇടതുമുന്നണിയുമായി സഹകരിക്കുന്ന കേരള കോൺഗ്രസ്സുകളാണ്‌.

2011 കേരള കോണ്ഗ്രസ്സ് (ലയന വിരുദ്ധ വിഭാഗം) ഇടതു പക്ഷ ജനാധിപത്യ മുന്നണിയുടെ ഭാഗമായാണ് മത്സരിച്ചത്.
കോതമംഗലം, തിരുവനന്തപുരം ,കടുത്തുരുത്തി എന്നീ സീറ്റുകളില് പാര്ട്ടി മത്സരിച്ചെങ്കിലും മൂന്നു സീറ്റുകളിലും സ്ഥാനാര്ത്ഥികള് തോറ്റതോടെ കാര്യമായ ചലനം സൃഷ്ടിക്കുവാന് സാധിച്ചില്ല,



യുവജന പ്രസ്ഥാനമായ യൂത്ത്‌ ഫ്രണ്ട്‌ സംസ്ഥാന ഭാരവാഹികളായി മനു വി. വൃന്ദാവൻ, പ്രണവ്‌, ഷിജിൻ, മനീഷ്‌ വി. ഡേവിഡ്‌, ശ്യാം തുടങ്ങിയവർ പ്രവർത്തിച്ചുവരുന്നു.


</doc>
<doc id="233897" url="https://ml.wikipedia.org/wiki?curid=233897" title="കേരള കോൺഗ്രസ് (ജോസഫ്)">
കേരള കോൺഗ്രസ് (ജോസഫ്)

കേരളത്തിൽ നിലവിലുണ്ടായിരുന്ന ഒരു രാഷ്ട്രീയ കക്ഷിയാണ് കേരള കോൺഗ്രസ് (ജോസഫ്) വിഭാഗം. കെ.സി(ജെ) എന്ന ചുരുക്കപ്പേരിലായിരുന്നു ഈ കക്ഷി സാധാരണഗതിയിൽ അറിയപ്പെട്ടിരുന്നത്. 1979 മുതൽ 2010 വരെ പി.ജെ. ജോസഫ് ആയിരുന്നു ഈ കക്ഷിയുടെ നേതാവ്. ഇദ്ദേഹം കേരള സർക്കാരിൽ 2010 മേയ് 1 വരെ പൊതുമരാമത്ത് വകുപ്പു മന്ത്രിയായിരുന്നു. പല മന്ത്രിസഭകളിലും ഇദ്ദേഹം അംഗമായിരുന്നിട്ടുണ്ട്. 

കേരള കോൺഗ്രസ് (ജോസഫ്) എന്ന പേര് മാതൃസംഘടനയെ മറ്റു ഘടകങ്ങളിൽ നിന്ന് വേർതിരിച്ചറിയാനായി ഉപയോഗിച്ചിരുന്നുവെങ്കിലും പാർട്ടിയുടെ ഔദ്യോഗിക നാമം കേരള കോൺഗ്രസ് എന്നായിരുന്നു. 

ഈ കക്ഷി ഇടതുപക്ഷ ജനാധിപത്യ മുന്നണിയുടെ ഭാഗമായിരുന്നുവെങ്കിലും 2010-ൽ മുന്നണി വിട്ട് കേരള കോൺഗ്രസ് (എം.) എന്ന കക്ഷിയുമായി ലയിക്കുകയും അതോടെ ഐക്യജനാധിപത്യ മുന്നണിയുടെ ഭാഗമാവുകയും ചെയ്തു. 

നേരത്തേ പി.സി. തോമസിന്റെ ഇന്ത്യൻ ഫെഡറൽ ഡെമോക്രാറ്റിക് പാർട്ടി എന്ന കക്ഷി ഈ പാർട്ടിയിൽ ലയിക്കുകയുണ്ടായി. മാണി വിഭാഗവുമായി ലയിക്കാനുള്ള തീരുമാനം പി.ജെ. ജോസഫ് എടുത്തതോടെ പി.സി. തോമസ് വിഭാഗം പാർട്ടിയിൽ നിന്ന് പിരിഞ്ഞുപോയി. 2011-ലെ അസംബ്ലി തിരഞ്ഞെടുപ്പിനു മുൻപായി പി.ജെ. ജോസഫും പി.സി. തോമസും തങ്ങളാണ് യഥാർത്ഥ പാർട്ടിയുടെ തുടർച്ച എന്നവകാശപ്പെട്ടുവെങ്കിലും ഇലക്ഷൻ കമ്മീഷൻ ഈ അവകാശവാദങ്ങൾ മരവിപ്പിക്കുകയും ജോസഫിന്റെ വിഭാഗത്തോട് കേരള കോൺഗ്രസ് (എം) എന്ന കക്ഷിയിൽ ലയിക്കാനാവശ്യപ്പെടുകയും ചെയ്തു. തോമസിന്റെ വിഭാഗത്തിനോട് ‎കേരള കോൺഗ്രസ് (ലയന വിരുദ്ധ ഗ്രൂപ്പ്) എന്ന പേരിൽ മത്സരിക്കാനും ഇലക്ഷൻ കമ്മീഷൻ നിർദ്ദേശിച്ചു.


</doc>
<doc id="233906" url="https://ml.wikipedia.org/wiki?curid=233906" title="ഡെമോക്രാറ്റിക് ഇന്ദിര കോൺഗ്രസ് (കരുണാകരൻ)">
ഡെമോക്രാറ്റിക് ഇന്ദിര കോൺഗ്രസ് (കരുണാകരൻ)

കേരളത്തിൽ നിലവിലുണ്ടായിരുന്ന ഒരു രാഷ്ട്രീയ കക്ഷിയാണ് ഡെമോക്രാറ്റിക് ഇന്ദിര കോൺഗ്രസ് (കരുണാകരൻ) (DIC(K)). 2005 മേയ് 1-ന് തൃശ്ശൂരിൽ വച്ചു നടന്ന ഒരു സമ്മേളനത്തിൽ കെ. കരുണാകരനാണ് ഡി.ഐ.സി.(കെ) സ്ഥാപിച്ചത്. ഇന്ത്യൻ നാഷണൽ കോൺഗ്രസ്സിലെ കരുണാകരന്റെ കീഴിലുണ്ടായിരുന്ന വിഭാഗമാണ് പുതിയ പാർട്ടിയിൽ അംഗങ്ങളായത്. ആദ്യം നാഷണൽ കോൺഗ്രസ് (ഇന്ദിര) എന്നായിരുന്നു കക്ഷിയുടെ പേര്. 2005 ഓഗസ്റ്റിൽ തന്നെ രജിസ്ട്രേഷനുവേണ്ടി പാർട്ടിയുടെ പേര് ഡി.ഐ.സി. (കെ.) എന്നാക്കി മാറ്റി. 

കരുണാകരന്റെ മകനായ കെ. മുരളീധരനായിരുന്നു പാർട്ടി പ്രസിഡന്റ്. പ്രാദേശിക തിരഞ്ഞെടുപ്പിൽ പാർട്ടി ഇടതുപക്ഷ ജനാധിപത്യ മുന്നണിയുമായി ചേർന്നു പ്രവർത്തിച്ചത് വിജയമായിരുന്നു. ഇതെത്തുടർന്നുവന്ന നിയമസഭാതിരഞ്ഞെടുപ്പിൽ ഡി.ഐ.സി.(കെ) പാർട്ടിയെ ഇടതുമുന്നണിയിൽ ഉൾപ്പെടുത്തിയില്ല. പാർട്ടിക്ക് ഇലക്ഷനിൽ വലിയ നേട്ടങ്ങൾ ഉണ്ടാക്കുവാനും സാധിച്ചില്ല. പിന്നീട് കരുണാകരനും മുരളീധരനും ചില പാർട്ടി പ്രവർത്തകരും നാഷണലിസ്റ്റ് കോൺഗ്രസ് പാർട്ടിയിൽ ലയിച്ചു. ഒരു ചെറിയ കാലയളവിനു ശേഷം കരുണാകരൻ കോൺഗ്രസിലേയ്ക്ക് തിരികെ ചേർന്നു.

കോൺഗ്രസിലെ ഉൾപ്പാർട്ടി പ്രശ്നങ്ങളെത്തുടർന്നാണ് ഈ കക്ഷി രൂപപ്പെട്ടത്. കരുണാകരന് ആവശ്യത്തിനു പരിഗണന ന‌ൽകുന്നില്ല എന്ന പരാതി ഇദ്ദേഹത്തിന്റെ അനുയായികൾക്കുണ്ടായിരുന്നു. കരുണാകരന്റെ മകൻ കെ. മുരളീധരനും കേരള കോൺഗ്രസ് നേതാവായ ടി.എം. ജേക്കബും എം.എ. ജോണുമായിരുന്നു പാർട്ടിയിലെ മറ്റു നേതാക്കൾ. പിളർപ്പിനുശേഷം ഡി.ഐ.സി.(കെ) പാർട്ടിക്ക് ഇടതുമുന്നണിയിൽ ഒരു സ്ഥാനം നേടാനായില്ല. പാർട്ടിയിൽ 'ഡി.ഐ.സി.(കെ) ഇടതു ഫോറം' എന്നൊരു വിഭാഗം രൂപപ്പെടുകയുമുണ്ടായി. ഇവർക്ക് സ്വന്തമായൊരു കക്ഷി രൂപീകരിക്കാനുള്ള താല്പര്യവുമുണ്ടായിരുന്നു. 

പിന്നീട് ഡി.ഐ.സി.(കെ) ശരദ് പവാറിന്റെ കീഴിലുള്ള നാഷണലിസ്റ്റ് കോൺഗ്രസ് പാർട്ടിയിൽ (എൻ.സി.പി) ലയിക്കാനുള്ള തീരുമാനമെടുത്തു. ഇത് പാർട്ടിയിലെ ചില അംഗങ്ങൾ തിരികെ ഇന്ത്യൻ നാഷണൽ കോൺഗ്രസിലേയ്ക്ക് പോകാൻ കാരണമായി. ഇപ്പോൾ ഈ കക്ഷി നിലവിലില്ല.

പാർട്ടിയുടെ മൂവർണ്ണക്കൊടിയിൽ ചർക്ക ഇന്ദിരാഗാന്ധിയുടെ ചിത്രവുമാണുണ്ടായിരുന്നത്.


</doc>
<doc id="233918" url="https://ml.wikipedia.org/wiki?curid=233918" title="വൈറ്റ് റഷ്യൻ">
വൈറ്റ് റഷ്യൻ

വോഡ്ക, കോഫീ ലിക്കർ, ക്രീം എന്നിവ ചേർത്തുണ്ടാക്കുന്ന ഒരു കോക്ക്ടൈലാണ് വൈറ്റ് റഷ്യൻ. ഇതുണ്ടാക്കുന്നത് ഇപ്രകാരമാണ്. ഒരു മീഡിയം സൈസ് ഗ്ലാസ്സിൽ നാല് ഐസ് ക്യൂബ് ഇടുക. ഒരു പെഗ് മെഷർ വോഡ്ക ഒഴിക്കുക (ഗ്രേ ഗൂസ് വോഡ്ക ഇതിനു അത്യുത്തമം), പകുതി പെഗ് മെഷർ കോഫീ ലിക്കർ ഒഴിക്കുക (കലൂഹ അല്ലെങ്കിൽ ടിയ മറിയ) ഒരു സ്റ്റിറർ ഉപയോഗിച്ച് മൃദുവായി ഇളക്കുക. ഇനി ഇതിനു മുകളിൽ ക്രീം ഒഴിക്കുക. ഇത് സ്റ്റിർ ചെയ്യാതെ സർവ് ചെയ്യുക. ഉപയോക്താവ് ആവശ്യാനുസരണം സ്റ്റിർ ചെയ്ത് ഉപയോഗിക്കുകയാണ് പതിവ്. ഈ ഡ്രിങ്കിന് റഷ്യയുമായി യാതൊരു ബന്ധവുമില്ല ഒരുപക്ഷേ വോഡ്ക ഉപയോഗിക്കുന്നത് കൊണ്ടാവും ഇതിനു ഈ പേര് വന്നത്. ആദ്യ കാലങ്ങളിൽ ഇത് ബ്ലാക്ക് റഷ്യൻ എന്ന പേരിലാണവതരിച്ചത്. അന്ന് അത് വെറും വോഡ്കയും, കോഫീ ലിക്കറിന്റെയും മിക്സായിരുന്നു. ക്രീം ചേർത്ത വകഭേദമുണ്ടായപ്പോഴാണ് പേര് വൈറ്റ് റഷ്യൻ എന്നാക്കിയത്.


</doc>
<doc id="233922" url="https://ml.wikipedia.org/wiki?curid=233922" title="പപ്പടവട">
പപ്പടവട

പപ്പടം കൊണ്ടുണ്ടാക്കുന്ന വടയാണ് പപ്പടവട. കടലമാവിൽ മുക്കി എണ്ണയിലിട്ട് വറുത്താണ് പപ്പടവട ഉണ്ടാക്കുന്നത്. ചായ/ കാപ്പി എന്നിവയോടൊന്നിച്ചുള്ള ലഘുഭക്ഷണവിഭവം ആയിട്ടാണ് പപ്പടവട പൊതുവേ ഉപയോഗിക്കുന്നത്.

കടലമാവും എള്ളും അരിപ്പൊടിയും കുരുമുളകുപൊടിയും മഞ്ഞൾപ്പൊടിയും കായം പൊടിയും നന്നായി തിരുമിയോജിപ്പിക്കുക. അതിലേക്ക് കുറേശെ വെള്ളം ചേർത്ത് കുഴക്കുക. നല്ല കുഴമ്പുപരുവമാവുന്നതുവരെ വെള്ളം ചേർക്കണം. കട്ടിയിലുള്ള മാവാക്കിമാറ്റുക. വെളിച്ചെണ്ണ ചീനച്ചട്ടിയിൽ ഒഴിച്ച് ചൂടാക്കുക. ഒരു പപ്പടം എടുത്ത് കടലമാവിൽ മുക്കുക. പപ്പടത്തിന്റെ രണ്ടുവശത്തും മാവ് പുരളണം. എന്നിട്ട് വെളിച്ചെണ്ണയിലിട്ട് വറുത്തെടുക്കുക. കൂടുതൽ എണ്ണയുണ്ടെങ്കിൽ കൂടുതൽ പപ്പടം ഇടാം. ഒരുവശം വെന്തുകഴിഞ്ഞാൽ ചട്ടുകം കൊണ്ട് മറിച്ചിട്ട് മറുവശവും വേവിക്കുക. പപ്പടം മാവിൽ മുക്കിയാൽ പെട്ടെന്ന് വെളിച്ചെണ്ണയിൽ ഇടണം. വെന്തപപ്പടം കോരിയെടുക്കുക. പപ്പടം കുത്തിയോ കണ്ണാപ്പയോ കോരാനായി ഉപയോഗിക്കാം.


</doc>
<doc id="233925" url="https://ml.wikipedia.org/wiki?curid=233925" title="ബ്രാഡ്‌ലി കൂപ്പർ">
ബ്രാഡ്‌ലി കൂപ്പർ

ഒരു അമേരിക്കൻ നടനും സംവിധായകനുമാണ് ബ്രാഡ്‌ലി കൂപ്പർ (ജനനം: 5 ജനുവരി 1975). തുടക്കത്തിൽ "ഏലിയാസ്" എന്ന് ടെലിവിഷൻ പരമ്പരയിലൂടെ ശ്രദ്ധിക്കപ്പെട്ടു. "വെഡ്ഡിങ്ങ് ക്രാഷേഴ്സ്" (2005), "യെസ് മാൻ" (2008), "ഹീ ഈസ് ജസ്റ്റ് നോട്ട് ദാറ്റ് ഇന്റു യൂ" (2009) തുടങ്ങിയ ചിത്രങ്ങളിൽ സഹനടനായി. "ദി ഹാങ്ങോവർ" (2009). "ദി എ-ടീം" (2010), "ലിമിറ്റ്‌ലെസ്സ്" (2011), "ദി ഹാങ്ങോവർ -2", "സിൽവർ ലൈനിങ്ങ്സ് പ്ലേബുക്ക്" (2012) എന്നീ ചിത്രങ്ങളിലൂടെ പ്രശസ്തനായി. ഇതിൽ "സിൽവർ ലൈനിങ്ങ്സ് പ്ലേബുക്ക്" ഇദ്ദേഹത്തിന്റെ ആദ്യത്തെ അക്കാഡമി അവാർഡ് നാമനിർദ്ദേശത്തിന് അർഹനാക്കി. 2011-ൽ പീപ്പിൾ മാഗസിനിലൂടെ "സെക്സിയെസ്റ്റ് മാൻ എലൈവ്" എന്ന വിശേഷണത്തിനർഹനായി.
ആദ്യമായി സംവിധാനം ചെയ്ത "എ സ്റ്റാർ ഈസ് ബോൺ" എന്നചിത്രത്തിന് മികച്ച സംവിധായകനുള്ള ഗോൾഡൻ ഗ്ലോബ് പുരസ്കാരത്തിന് നാമനിർദ്ദേശം നേടി.


</doc>
<doc id="233926" url="https://ml.wikipedia.org/wiki?curid=233926" title="ജഗന്നാഥ വർമ്മ">
ജഗന്നാഥ വർമ്മ

മുപ്പത്തിയഞ്ചിൽ അധികം വർഷങ്ങൾ മലയാളചലച്ചിത്രവേദിയിലെ സജീവസാന്നിധ്യമായിരുന്ന അഭിനയ പ്രതിഭയായിരുന്നു ജഗന്നാഥ വർമ്മ.

1939 ൽ ആലപ്പുഴ ജില്ലയിൽ ചേർത്തല താലൂക്കിൽ വാരനാട് എന്ന ഗ്രാമത്തിലാണ് അദ്ദേഹത്തിന്റെ ജനനം. 1978 ൽ എ. ഭീം സിംഗ് സംവിധാനം ചെയ്ത മാറ്റൊലി എന്ന സിനിമയിലൂടെയാണ് ചലച്ചിത്ര രംഗത്ത് എത്തിയത്. മാറ്റൊലിക്ക് ശേഷം 1979 ൽ നക്ഷത്രങ്ങളേ സാക്ഷി, 1980 ൽ അന്തഃപ്പുരം, 1984 ൽ ശ്രീകൃഷ്ണപ്പരുന്ത്, 1987 ൽ ന്യൂഡെൽഹി തുടങ്ങി 2012 ൽ പുറത്തിറങ്ങിയ ഡോൾസ് വരെ 108 ചിത്രങ്ങളിൽ ഇദ്ദേഹം വ്യത്യസ്തങ്ങളായ കഥാപാത്രങ്ങളെ അവതരിപ്പിച്ചു.

പതിനാലാം വയസ്സിൽ കഥകളി അഭ്യസിച്ചു തുടങ്ങിയ ജഗന്നാഥ വർമ്മ കളിയരങ്ങിലെ പ്രശസ്ത നടന്മാരോടൊപ്പം നിരവധി വേദികൾ പങ്കിട്ടുണ്ട്. കഥകളി ആചാര്യൻ പള്ളിപ്പുറം ഗോപാലൻ നായരായിരുന്നു കഥകളിയിൽ അദ്ദേഹത്തിന്റെ ഗുരു. ചെണ്ട വിദ്വാൻ കണ്ടല്ലൂർ ഉണ്ണിക്കൃഷ്ണന്റെ കീഴിൽ ചെണ്ടയിൽപരിരിശീലനം നേടിയ അദ്ദേഹം തന്റെ 74-ാം വയസ്സിൽ ചെണ്ടയിലും അരങ്ങേറ്റം കുറിച്ചു.

2016 ഡിസംബർ 20ന് തിരുവനന്തപുരത്തെ ഒരു സ്വകാര്യ ആശുപത്രിയിൽ വച്ച് ജഗന്നാഥ വർമ്മ അന്തരിച്ചു.


</doc>
<doc id="233927" url="https://ml.wikipedia.org/wiki?curid=233927" title="ജന്തുക്കളുടെ ശാസ്ത്രനാമത്തിന്റെ പട്ടിക">
ജന്തുക്കളുടെ ശാസ്ത്രനാമത്തിന്റെ പട്ടിക


</doc>
<doc id="233938" url="https://ml.wikipedia.org/wiki?curid=233938" title="ഫാബേസീ">
ഫാബേസീ

ഫാബേസീ അല്ലെങ്കിൽ ലെഗൂമിനേസീ എന്നറിയപ്പെടുന്നത് പയറുവർഗ്ഗങ്ങൾ ഉൾപ്പെടുന്ന സസ്യകുടുംബം ആണ്. . ഓർക്കിഡേസീ, ആസ്റ്റ്രേസീ എന്നീ സസ്യകുടുംബങ്ങൾ കഴിഞ്ഞാൽ ഈറ്റവും കൂടുതൽ അംഗങ്ങൾ ഉള്ള ഫാബേസീ വളരെ സാമ്പത്തിക പ്രാധാന്യമുള്ള ഒരു കുടുംബമാണ്. 730 ജനുസുകളിലായി 19400 സ്പീഷീസുകൾ ഇതിലുണ്ട്. ഈ കുടുംബത്തിലുള്ള സസ്യങ്ങളുടെ വേരുകളിൽ ഉണ്ടാവുന്ന ബാക്ടീരിയകൾ നൈട്രജൻ fix ചെയ്ത് മണ്ണിൽ സസ്യങ്ങൾക്ക് അവശ്യം വേണ്ട പോഷകങ്ങൾ ഉണ്ടാക്കുന്നു. മണ്ണിൽ നൈട്രജൻ ഉണ്ടാക്കാനായി ഫാബേസീ കുടുംബത്തിലെ സസ്യങ്ങൾ മറ്റു വിളകൾക്കിടയിൽ നട്ടുവളർത്താറുണ്ട്.
തൊട്ടാവാടി, ആനത്തൊട്ടാവാടി, പുളിവാക, വാളൻപുളി, വെള്ളവാക, പീലിവാക, നെന്മേനിവാക എന്നീ സസ്യങ്ങളും ഇതിൽപ്പെടുന്നു.


</doc>
<doc id="233942" url="https://ml.wikipedia.org/wiki?curid=233942" title="ഓർക്കിഡേസീ">
ഓർക്കിഡേസീ

ഏറ്റവും കൂടുതൽ അംഗങ്ങളുള്ള സസ്യകുടുംബമാണ് ഓർക്കിഡേസീ അഥവാ ഓർക്കിഡ് കുടുംബം. . 880 ജനുസുകളിലായി 25000 -ത്തോളം സ്പീഷീസുകൾ ഇതിൽ അടങ്ങിയിരിക്കുന്നു.


</doc>
<doc id="233948" url="https://ml.wikipedia.org/wiki?curid=233948" title="കേരള കോൺഗ്രസ് (സെക്യുലർ)">
കേരള കോൺഗ്രസ് (സെക്യുലർ)

പി.സി. ജോർജ്ജിന്റെ നേതൃത്വത്തിൽ കേരളത്തിൽ നിലവിലുണ്ടായിരുന്ന ഒരു രാഷ്ട്രീയ കക്ഷിയാണ് കേരള കോൺഗ്രസ് (സെക്യുലർ). ടി.എസ്. ജോൺ, ജേക്കബ് തോമസ് അരികുപുറം എന്നിവരായിരുന്നു പാർട്ടിയിലെ മറ്റു പ്രധാന നേതാക്കൾ. ഇപ്പോൾ ഭാരതീയ ജനതാ പാർട്ടി നേതൃത്വം നൽകുന്ന ദേശീയ ജനാധിപത്യ മുന്നണിയിൽ അംഗമാണ്.
2009 ഒക്റ്റോബറിൽ പാർട്ടി കേരള കോൺഗ്രസ് (മാണി) വിഭാഗവുമായി ലയിച്ചു. ഇതിനുശേഷവും പാർട്ടിയുടെ ഒരു വിഭാഗം കേരള കോൺഗ്രസ് (സെക്യുലാർ) എന്ന പേരിൽ തന്നെ നിലനിൽക്കുന്നുണ്ടായിരുന്നു. ഇവർ കോൺഗ്രസ് (എസ്) പാർട്ടിയിൽ ലയിക്കാൻ തീരുമാനിക്കുകയുണ്ടായി മാണി ഗ്രൂപ്പുമായി പി.സി. ജോർജ്ജ് ലയിച്ച ശേഷം പൂഞ്ഞാറിൽ നിയമസഭാ തിരഞ്ഞെടുപ്പിൽ മത്സരിച്ചപ്പോൾ കേരള കോൺഗ്രസ് സെക്യുലർ നേതാവായ മോഹൻ തോമസായിരുന്നു ഇടതുമുന്നണി സ്ഥാനാർത്ഥി .

ഐക്യജനാധിപത്യ മുന്നണിക്കകത്തുള്ള കേരള കോൺഗ്രസ് ഗ്രൂപ്പുകളെ ഒന്നിപ്പിക്കാനുള്ള ശ്രമം 2008-ൽ നടക്കുകയുണ്ടായി . ഐക്യ കേരള കോൺഗ്രസിൽ കേരള കോൺഗ്രസ് (മാണി), കേരള കോൺഗ്രസ് (ബാലകൃഷ്ണപിള്ള), കേരള കോൺഗ്രസ് (ജേക്കബ്), കേരള കോൺഗ്രസ് (സെക്യുലർ) എന്നീ കക്ഷികളെ ഉ‌ൾപ്പെടുത്താനായിരുന്നു ശ്രമം. എന്നാൽ ഇത് ഫലവത്തായില്ല. കേരള കോൺഗ്രസ് (ജോസഫ്), കേരള കോൺഗ്രസ് (സെക്യുലർ) എന്നീ വിഭാഗങ്ങൾ മാണി ഗ്രൂപ്പിനൊപ്പം ലയിക്കുകയുണ്ടായി. 

മാണിയുമായുള്ള അഭിപ്രായ വ്യത്യാസങ്ങളെ തുടർന്ന് പി.സി. ജോർജിനെ ചീഫ് വിപ്പ് സ്ഥാനത്ത് നിന്ന് നീക്കാൻ തീരുമാനിച്ചതോടെ കേരള കോൺഗ്രസ് സെകുലർ പുനരുജ്ജീവിപ്പിക്കുമെന്നു പി.സി. ജോർജ് പ്രഖ്യാപിച്ചു. തിരുവനന്തപുരത്ത് പഴയ നേതാക്കളുടെ യോഗം വിളിച്ചു ചേർത്ത് അതിനുള്ള നീക്കങ്ങൾ ആരംഭിച്ചു.

തെരെഞ്ഞെടുപ്പ് കമ്മീഷനിൽ രജിസ്റ്റർ ചെയ്യേപ്പെട്ട കേരളാ കോൺഗ്രസുകൾ 


</doc>
<doc id="233961" url="https://ml.wikipedia.org/wiki?curid=233961" title="മാജിക് സ്ലിം">
മാജിക് സ്ലിം

'ബ്ലൂസ്' എന്ന അമേരിക്കൻ- ആഫ്രിക്കൻ നാടൻപാട്ട് രീതിയെ ജനകീയമാക്കിയ ഗായകനും ഗിറ്റാർ വിദഗ്ദ്ധനുമായിരുന്നു മാജിക് സ്ലിം എന്നറിയപ്പെടുന്ന മോറിസ് ഹോൾട് (7 ആഗസ്റ്റ് 1937 - 21 ഫെബ്രുവരി 2013).
അമേരിക്കയിലെ മിസിസ്സിപ്പിയിൽ ജനിച്ചു. പതിമൂന്നാം വയസിലുണ്ടായ അപകടത്തിൽ വലത് കൈയിലെ ചെറുവിരൽ നഷ്ടപ്പെട്ടതോടെ, പിയാനോ വായിച്ചിരുന്ന സ്ലിം ഗിറ്റാറിലേക്ക് തിരിഞ്ഞു. ചിക്കാഗോ ബ്ലൂസ് എന്ന സംഗീത സംഘത്തിലെ പ്രധാനിയായിരുന്നു. തന്റെ മുറിഞ്ഞ കൈവിരൽ ഉപയോഗിക്കാൻ പാകത്തിൽ പുതിയൊരു ഗിത്താർ അവതരണരീതി സ്ലിം അവലംബിച്ചു. 

മുപ്പതോളം ആൽബങ്ങൾ അദ്ദേഹം പുറത്തിറക്കി. 



</doc>
<doc id="233965" url="https://ml.wikipedia.org/wiki?curid=233965" title="രക്തരക്ഷസ്">
രക്തരക്ഷസ്

കെട്ടുകഥകളിൽ മനുഷ്യരക്തം കൂടിച്ച് ജീവിക്കുന്നതായി കാണിക്കുന്ന കഥാപാത്രങ്ങളാണ് രക്തരക്ഷസ്(vampire).

മനുഷ്യരുടെ രക്തമൂറ്റിക്കുടിച്ച് തങ്ങളുടെ ശക്തിയും നിത്യയൗവനവും ഇവ നിലനിർത്തുന്നു എന്നാണ് ഐതിഹ്യം.സാഹിത്യത്തിലും ചലച്ചിത്രങ്ങളിലും രക്തരക്ഷസ്സുകൾ ചിത്രീകരിച്ചിരിക്കപ്പെട്ടിട്ടുണ്ട്. ഡ്രാക്കുള എന്ന നോവലിലൂടെ ലോക പ്രശസ്തിയാർജ്ജിച്ച രക്തരക്ഷസാണ് ഡ്രാക്കുള പ്രഭു.കേരള ഐതിഹ്യങ്ങളിൽ കാണപ്പെടുന്ന രക്തരക്ഷസ്സാണ് യക്ഷി.


</doc>
<doc id="233967" url="https://ml.wikipedia.org/wiki?curid=233967" title="പ്രബീർ പുർകായസ്ഥ">
പ്രബീർ പുർകായസ്ഥ

ഇന്ത്യയിലെ ഒരു എഴുത്തുകാരനും ചിന്തകനും ജനകീയ ശാസ്ത്ര പ്രചാരകുനുമാണ് പ്രബീർ പുർകായസ്ത. എഞ്ചിനീയർ കൂടിയായ ഇദ്ദേഹം പ്രമുഖ ജനകീയ ശാസ്ത്ര പ്രസ്ഥാനമായ ഡൽഹി സയൻസ് ഫോറത്തിന്റെ സ്ഥാപകരിലൊരാളുമാണ്. 

സ്വതന്ത്ര സോഫ്റ്റ്‌വെയർ, ആണവവിരുദ്ധ പ്രചരണം തുടങ്ങിയ മേഖലകളിലെ സാമൂഹ്യ പ്രസ്ഥാനങ്ങളിലും അദ്ദേഹം സജീവ പങ്കുവഹിക്കുന്നു. . വിവിധ അക്കാദമിക് ആനുകാലികങ്ങളിലെ സ്ഥിരം എഴുത്തുകാരനുമാണ് പ്രബിർ പുർകായസ്ത. ഫ്രീ സോഫ്റ്റ്‌വെയർ മൂവ്മെന്റ് ഓഫ് ഇന്ത്യയുടെ ദേശീയ വൈസ് പ്രസിഡന്റുമാരിൽ ഒരാളുമാണ്. 


</doc>
<doc id="233984" url="https://ml.wikipedia.org/wiki?curid=233984" title="വോക്വിൻ ഫീനിക്സ്">
വോക്വിൻ ഫീനിക്സ്

ഒരു അമേരിക്കൻ അഭിനേതാവാണ് വോക്വിൻ ഫീനിക്സ് (ജനനം: 28 ഒക്റ്റോബർ 1974). മ്യൂസിക് വീഡിയോ സംവിധായകൻ, നിർമ്മാതാവ്, സംഗീതജ്ഞൻ, സാമൂഹ്യപ്രവർത്തകൻ എന്നീ നിലകളിലും അറിയപ്പെടുന്നു. അക്കാദമി അവാർഡ്, ഗ്രാമി അവാർഡ്, രണ്ട് ഗോൾഡൻ ഗ്ലോബ്സ് എന്നിവ ഉൾപ്പെടെ നിരവധി അംഗീകാരങ്ങൾ അദ്ദേഹത്തിന് ലഭിച്ചിട്ടുണ്ട്. ഗ്ലാഡിയേറ്റർ (2000) എന്ന ചലച്ചിത്രത്തിലെ സ്വേച്ഛാധിപതിയായ റോമൻ ഭരണാധികാരിയുടെ വേഷമാണ് ഇദ്ദേഹത്തെ പ്രശസ്തനാക്കിയത്. മികച്ച സഹനടനുള്ള അക്കാഡമി അവാർഡ്, ഗോൾഡൻ ഗ്ലോബ്, സ്ക്രീൻ ആക്റ്റേഴ്സ് ഗിൽഡ്, ബാഫ്റ്റ തുടങ്ങിയ പ്രമുഖ അവാർഡുകൾക്കൊക്കെ ഈ പ്രകടനം നാമനിർദ്ദേശം ചെയ്യപ്പെട്ടു. "വാക്ക് ദി ലൈൻ" (2005) എന്ന ചിത്രത്തിലെ ജോണി കാഷിന്റെ വേഷത്തിലൂടെ അക്കാഡമി അവാർഡ്, ഗോൾഡൻ ഗ്ലോബ് എന്നിവയിൽ മികച്ച നടനുള്ള നാമനിർദ്ദേശവും നേടി. ഈ ചിത്രത്തിലൂടെ മികച്ച സൗണ്ട്ട്രാക്കിനുള്ള ഗ്രാമി പുരസ്കാരം ഫീനിക്സ് കരസ്ഥമാക്കി. 2013-ൽ പുറത്തിറങ്ങിയ ഹെർ എന്ന ചിത്രത്തിലെ അഭിനയത്തിന് മികച്ച നടനുള്ള ഓസ്ക്കാർ നാമനിർദ്ദേശം ലഭിച്ചു. 2019-ലെ ജോക്കറിലെ പ്രധാന വേഷം അദ്ദേഹത്തിന് ഓസ്കാർ, രണ്ടാമത്തെ ഗോൾഡൻ ഗ്ലോബ് എന്നിവ നേടിക്കൊടുത്തു.


</doc>
<doc id="233985" url="https://ml.wikipedia.org/wiki?curid=233985" title="മരതകം">
മരതകം

മരതകം പച്ചനിറമുള്ള ഈ രത്നം വളരെ മൃദുവായ ഒരിനം കല്ല്‌ ആണ്, ഇന്ത്യയിൽ ജെയ്‌പൂർ, ഗോൽക്കൊണ്ട എന്നീ സ്ഥലങ്ങളിൽ ആണ് മരതകം കൂടുതലായി ലഭിക്കുന്നത്, നവരത്നങ്ങളിൽ ഒന്നാണ് മരതകം, തെക്കേ അമേരിക്കയും മരതകത്തിനു പേര് കേട്ട സ്ഥലമാണ്, വജ്രത്തെപ്പോലെ തന്നെ പ്രാധാന്യമുള്ള ചില മരതകങ്ങളും ലോകത്തുണ്ട്. അവ പട്രീഷ്യ, ദേവന്ശയാർ എന്ന പേരുകളിൽ അറിയപ്പെടുന്നു,

നവരത്നങ്ങളിൽ ഒന്നാണ് മരതകം.


</doc>
<doc id="233988" url="https://ml.wikipedia.org/wiki?curid=233988" title="ശ്രീമൂലം പ്രജാസഭ 1904">
ശ്രീമൂലം പ്രജാസഭ 1904

1904-ൽ ട്രാവൻകൂർ ലെജിസ്ലേറ്റീവ് കൌൺസിലിനു പുറമേ മഹാരാജാവിന്റെ ഒരു പുതിയ ഉത്തരവ് മൂലം ശ്രീ മൂലം പോപ്പുലർ അസംബ്ലി ഓഫ് ട്രാവൻകൂർ (ശ്രീമൂലം പ്രജാസഭ) നിലവിൽ വന്നു. 85 അംഗങ്ങളായിരുന്നു 1904-ലെ ശ്രീമൂലം പ്രജാസഭയിലുണ്ടായിരുന്നത്. ഇന്ത്യയിൽ തന്നെ തിരഞ്ഞെടുക്കപ്പെട്ട ആദ്യ നിയമസഭയായിരുന്നു ഇത്.

1904 ഒക്റ്റോബ്ർ 22 ശനിയാഴ്ച്ചയും 24 തിങ്കളാഴ്ച്ചയും വി.ജെ.ടി. ഹാളിൽ വച്ചാണ് ആദ്യ സമ്മേളനം നടന്നത്. ദിവാൻ വി.പി. മാധവറാവു ആയിരുന്നു സഭാ അദ്ധ്യക്ഷൻ . ജനാഭിലാഷം സർക്കാരിനെ അറിയിക്കാനും നിയമനിർമ്മാണം ശുപാർശ ചെയ്യാനും മാത്രമായിരുന്നു സഭയുടെ അധികാരം.

100 രൂപയിൽ കുറയാത്ത ഭൂനികുതി നൽകുന്നവർ; 6000 രൂപയിൽ കൂടുതൽ വാർഷികവരുമാനമുള്ളവർ; തിരുവനന്തപുരം, കോട്ടയം, ആലപ്പുഴ, കൊല്ലം, നാഗർകോവിൽ എന്നീ മുനിസിപ്പാലിറ്റികളുടെ പ്രതിനിധികൾ; ഗവണ്മെന്റ് ക്ഷണിക്കുന്ന അസോസിയേഷനുകൾ എന്നിവയ്ക്കായിരുന്നു പ്രതിനിധികളെ അയയ്ക്കാനുള്ള അധികാരം. 

സർക്കാർ പിരിച്ചുവിട്ട ഉദ്യോഗസ്ഥർ, ഭ്രാന്തുള്ളവർ, ക്രിമിനൽ കുറ്റത്തിന് ശിക്ഷിക്കപ്പെട്ടവർ, പതിനെട്ടു വയസ്സിൽ താഴെ പ്രായമുള്ളവർ എന്നിവർക്ക് അംഗത്വം ലഭിക്കുമായിരുന്നില്ല. ഗവണ്മെന്റുദ്യോഗസ്ഥർക്കും സഭയിൽ അംഗത്വം നിഷിധമായിരുന്നു.

ധനകാര്യം, ഖനനം, പ്രത്യേക വിദ്യാഭ്യാസം (ലോ കോളേജ്), സ്റ്റേറ്റ് ലൈഫ് ഇൻഷുറൻസ്, മഹാരാജാസ് കോളേജും ഹൈസ്കൂളും, കാർഷികവിദ്യാഭ്യാസം, ടെക്നിക്കൽ വിദ്യാഭ്യാസം, പിന്നോക്കവിഭാഗങ്ങൾക്കായുള്ള സ്കൂളുകൾ, സ്ത്രീകളുടെ വിദ്യാഭ്യാസം, വിദ്യാഭ്യാസം, വൈദ്യസഹായം, കസ്റ്റംസ്, വീടുകളിൽ നിർമിച്ച ഉപ്പ്, ഉപ്പ്, പ്രത്യേക റെവന്യൂ, പൊതുമരാമത്ത്, തേയില, സൈന്യം, രജിസ്ട്രേഷൻ, സിവിൽ കോടതികൾ, ജയിലുകൾ, പോലീസ്, പ്രാധമിക വിദ്യാഭ്യാസം, അബ്കാരി നിയമവും കറുപ്പും ഭാങ്ങും, ദിവാന്റെ അഭിസംബോധന, ക്രിമിനൽ കോടതികൾ, സാനിറ്റേഷൻ, പൊതുമരാമത്തുവകുപ്പ്, അഞ്ചൽ, വ്യാപാരവും ഷിപ്പിംഗും, വനം എന്നീ വിഷയങ്ങൾ 22-ആം തീയതി നടന്ന ഗവർണറുടെ പ്രസംഗത്തിൽ പരാമർശിക്കപ്പെട്ടു. 

സഭയെ അറിയിച്ച ചില പ്രധാന വിഷയങ്ങൾ താഴെക്കൊടുത്തിരിക്കുന്നു:

രാജ്യത്ത് 1748 പോലീസുകാരുണ്ടെന്നും (4.9 ചതുരശ്രമൈലിനും 2071 ജനസംഖ്യയ്ക്കും ഒരു പോലീസുകാരൻ വീതം) ആ വർഷം 4647 കേസുകൾ രജിസ്റ്റർ ചെയ്തിരുന്നുവെന്നും ഇതിൽ 1771 എണ്ണം കള്ളക്കേസാണെന്ന് തെളിഞ്ഞുവെന്നും വിശദീകരിക്കപ്പെട്ടു. ചാർജ്ജ് ചെയ്ത 2848 കേസുകളിൽ 2392 കേസുകളിൽ ശിക്ഷ വിധിക്കപ്പെട്ടു. ഗ്രാമങ്ങൾക്ക് കാവൽക്കാരുണ്ടായിരുന്ന പഴയ സംവിധാനം തിരികെക്കൊണ്ടുവരിക പരിഗണനയിലായിരുന്നു. തെക്കൻ അതിർത്തികളിൽ മറവന്മാർ കടന്നുകയറുന്നതും ഒരു പ്രശ്നമായി ചൂണ്ടിക്കാണിക്കപ്പെട്ടു. 

തിരുവനന്തപുരത്തെ സെൻട്രൽ ജയിലിൽ 649 തടവുകാരെ പുതുതായി പ്രവേശിപ്പിച്ചു. ഇതിൽ 520 പേരെ കോടതി ശിക്ഷിച്ചിരുന്നു. മൂന്നു മാസത്തിൽ കൂടുതൽ തടവുശിക്ഷ ലഭിക്കുന്നവരെ ജില്ലാ ജയിലിൽ നിന്ന് സെൻട്രൽ ജയിലിലേയ്ക്ക് മാറ്റാൻ സർക്കാർ തീരുമാനമെടുത്തു. പ്രാദേശിക സ്റ്റേഷനുകളിൽ പരസ്യമായി വധശിക്ഷ നടപ്പാക്കുന്നത് 1904 തുടക്കത്തിൽ തന്നെ നിർത്തലാക്കിയിരുന്നു. ജയിൽ പുള്ളികളുടെ അച്ചടക്കം നിലനിർത്തുന്നതിനായി മാത്രമായിരുന്നു ചങ്ങലയ്ക്കിടൽ ഉപയോഗിച്ചിരുന്നത്. തടവുകാരുടെ ഭക്ഷണച്ചെലവ് 21/2 ചക്രത്തിൽ നിന്ന് 3 1/2 ചക്രമാക്കി വർദ്ധിപ്പിക്കുകയും ചെയ്തു.

കേസുകളുടെ എണ്ണം 35613-ൽ നിന്ന് 40589 ആയി വർദ്ധിക്കുകയുണ്ടായി. മുൻസിഫ് കോടതികളിലാണ് കേസുകളുടെ വർദ്ധന കൂടുതലും ഉണ്ടായത്. 40545 കേസുകൾ തീർപ്പാക്കപ്പെടുകയും ചെയ്തു. വർഷാവസാനം 11167 കേസുകളും അപ്പീലുകളും ബാക്കിയുണ്ടായിരുന്നു.

425349 രൂപ മരാമത്ത് ജോലികൾക്കായി ചെലവാക്കുകയുണ്ടായി. വാർത്താവിനിമയത്തിനായി 30851 രൂപ, കെട്ടിടങ്ങൾക്കായി 272503 രൂപ, ജലസേചനത്തിനായി 40204 രൂപ എന്നിങ്ങനെയാണ് പ്രധാന ചെലവുകൾ. കൊട്ടാരങ്ങൾ, ക്ഷേത്രങ്ങൾ, സത്രങ്ങൾ, ഊട്ടുപുരകൾ, നാട്ടുവഴികൾ, കുളങ്ങൾ വൃത്തിയാക്കൽ, ചെറിയ ജലസേചനപ്രവൃത്തികൾ എന്നിവയായിരുന്നു പ്രധാന ജോലികൾ.

22,44,394 രൂപയാണ് പൊതുമരാമത്ത് വകുപ്പ് ചിലവഴിച്ചത്. ആദ്യ കാലമായ 1863-64 വർഷത്തെയപേക്ഷിച്ച് പതിനൊന്നിരട്ടിയാണ് മരാമത്തു ചെലവ് വർദ്ധിച്ചത് എന്ന് വ്യക്തമാക്കപ്പെട്ടു. ചങ്ങനാശ്ശേരിയിലും വൈക്കത്തും അരൂക്കുറ്റിയിലും ഡിസ്പൻസറികൾ സ്ഥാപിക്കുകയുണ്ടായി. ആലപ്പുഴയിലെയും കൊല്ലത്തെയും ആശുപത്രികൾ വികസിപ്പിച്ചു; ഏറ്റുമാനൂർ, ചങ്ങനാശ്ശേരി എന്നിവിടങ്ങളിൽ താലൂക്ക് കച്ചേരികൾ സ്ഥാപിക്കപ്പെട്ടു; പറവൂരിലെ ഇംഗ്ലീഷ് ഹൈസ്കൂളിൽ പുതിയ കെട്ടിടം നിർമ്മിക്കപ്പെട്ടു; തിരുവനന്തപുരത്തെ മഹാരാജാസ് ഹൈസ്കൂളിൽ പുതിയ കെട്ടിടം സ്ഥാപിക്കപ്പെട്ടു; പാങ്ങോട് സർവ്വീസ് ബറ്റാലിയന് പുതിയ ലൈൻ നിർമ്മാണം നടത്തി എന്നിവയാണ് എടുത്തുപറയാവുന്ന പ്രവൃത്തികൾ. 

വകുപ്പ് അറ്റകുറ്റപ്പണികൾ നടത്തിയിരുന്നത് 2218 മൈൽ റോഡിനാണ്. കോട്ടയം കുമിളി റോഡ് നന്നാക്കുകയും പെരിയാറിനു കുറുകേ പാലം നിർമ്മിക്കുകയും ചെയ്യുകയുണ്ടായി. വൈക്കം മുതൽ ഉദയമ്പേരൂർ വരെയുള്ള ഗ്രാമ പാത കാളവണ്ടിക്ക് പോകാവുന്ന വിധം മെച്ചപ്പെടുത്തി; മൂന്നാർ മുതൽ ബോഡിമെട്ട് വരെയുള്ള റോഡ് നന്നാക്കി; പെരുമ്പാവൂർ ആലുവ റോഡിലെ രണ്ടു പാലങ്ങൾ പുനർനിർമിച്ചു; ആലുവ ഇടപ്പള്ളി റോഡിലെ നാലാം മൈലിൽ ഒരു പാലം നിർമിച്ചു; കാക്കനാട് ഒരു ഇരുമ്പുപാലം നിർമിച്ചു; അമ്പലപ്പുഴ മുതൽ കളർകോടുവരെ റോഡ് നിർമിച്ചു; പന്തളത്തും ഏനാദിയിലും പാലങ്ങൾ നിർമിച്ചു; കൂവക്കുടി ക്രോസിംഗിൽ കരമനയാറിനു കുറുകേ പാലം നിർമിച്ചു; കൽപ്പാലക്കടവ് മുതൽ തിരുവല്ലം വരെയുള്ള കനാലിന് നീളം കൂട്ടി എന്നിവ പ്രധാന ജോലികളായി എടുത്തുപറയുന്നു. മൂന്നാർ മുതൽ ചിന്നാർ വരെ റോഡ് നിർമ്മിക്കാനായി കണ്ണൻ ദേവൻ ഹിൽസ് പ്രൊഡ്യൂസ് കമ്പനിക്ക് നാലരലക്ഷം രൂപ നൽകാൻ സർക്കാർ കരാറുണ്ടാക്കിയിരുന്ന കാര്യം പ്രസ്താവിക്കപ്പെട്ടു. . 

കോടയാറിനു കുറുകേ 72 1/4 അടി ഉയരമുള്ള ഡാം നിർമ്മിക്കാനും 11 മൈൽ നീളത്തിൽ വെള്ളം കൊണ്ടുപോകാൻ കനാൽ നിർമ്മിക്കാനും ഇതുവഴി 15000 ഏക്കർ ഭൂമിയിൽ അധികമായി കൃഷി നടത്താനും തീരുമാനമെടുത്തത് വിശദീകരിക്കപ്പെട്ടു. ആദ്യം ഡാം നിർമ്മിക്കാൻ സ്ഥലം നിർണയിച്ചത് ചീഫ് എഞ്ചിനിയർ മിസ്റ്റർ ജോപ്പിന്റെ നിർദ്ദേശപ്രകാരം പരിഷ്കരിക്കാനും അതുവഴി പുതുതായി ജലസേചനം നടക്കുന്ന ഭൂമി 55000 ഏക്കറായി വർദ്ധിപ്പിക്കാനും തീരുമാനമെടുത്തതും വെളിപ്പെടുത്തപ്പെട്ടു. ആകെ ചെലവ് ഈ മാറ്റം മൂലം 794850-ൽ നിന്ന് 28 ലക്ഷമായി വർദ്ധിച്ചു. വലതുവശത്തെ കനാലിനു പകരം തോവാള കനാൽ നിർമ്മിക്കുന്നതിന് പ്രാധാന്യം കൊടുത്തുകൊണ്ടുള്ള നടപടി വിശദമാക്കപെട്ടു. 

തിരുന്നൽവേലി കൊല്ലം റെയിൽ പാതയുടെ നിർമ്മാണം തീർന്നുവെന്നും മണ്ണിടിച്ചിൽ മൂലം പാത പ്രവർത്തനമാരംഭിച്ചിട്ടില്ലെന്നും പ്രസ്താവനയുണ്ടായി. കഴിഞ്ഞ ജൂൺ 1-ന് പുനലൂർ കൊല്ലം റെയിൽ പാത പ്രവർത്തനമാരംഭിച്ചു. തിരുവിതാം കൂറിലെ റെയിൽ പാതയ്ക്കായി ആകെ മുടക്കിയത് 15771766 രൂപയായിരുന്നുവത്രേ. നാളിതുവരെ 3.5% പലിശനിരക്കിൽ 666256 രൂപ ഭരണകൂടം ചിലവഴിച്ചുവെന്ന് പ്രസ്താവിക്കപ്പെട്ടു. കൊച്ചിക്കും കൊല്ലത്തിനുമിടയിൽ വല്ലി ഭായി കാദർ ഭായി ആൻഡ് കമ്പനി ബോട്ട് സർവീസ് തുടങ്ങിയിരുന്നു. ഇവരും മറ്റുള്ള സംരംഭകരും റെയിൽ ഗതാഗതവുമായി ബന്ധിപ്പിച്ച് സ്ഥിരമായി ആവിബോട്ട് സർവ്വീസ് തുടങ്ങാനനുവദിക്കാനായി അപേക്ഷ സമർപ്പിച്ചിട്ടുള്ള കാര്യം സഭയെ അറിയിക്കുകയുണ്ടായി.

രാജ്യത്ത് 150 അഞ്ചലാപ്പീസുകളും 179 അഞ്ചൽ പെട്ടികളും നിലവിലുണ്ടായിരുന്നു. 50 ലക്ഷം തപാലുരുപ്പടികളാണ് കൈമാറ്റം ചെയ്യപ്പെട്ടത്. ഇതിൽ സർക്കാരിന് 100307 രൂപ ചെലവുണ്ടായെങ്കിലും 368853 രൂപ വരുമാനം ലഭിച്ചു. ഭാരമുള്ള ഉരുപ്പടികൾക്കായി ഒരു അഞ്ചൽ ബോട്ട് നിലവിലുണ്ടായിരുന്നു. ആവിബോട്ട് സർവ്വീസ് ആരംഭിക്കുമ്പോൾ ഇത് നിർത്തലാക്കാനാണ് സർക്കാർ ഉദ്ദേശിച്ചിരുന്നത്. 

997422 മൗണ്ട് ഉപ്പ് വിൽപ്പനയ്ക്കായി ലഭ്യമായിരുന്നു. 749141 മൗണ്ട് വില്പന നടന്നു. താമരക്കുളം, രജകമംഗലം, വരിയൂർ എന്നിവിടങ്ങളിലായി 257201 1/2 മൗണ്ട് ഉപ്പ് പ്രാദേശികമായി ഉൽപ്പാദിപ്പിക്കപ്പെടുന്നുമുണ്ടായിരുന്നു. കൊളച്ചലിലെ ഉപ്പളം പുനരുജ്ജീവിപ്പിക്കണമെന്നും ക്രമേണ പ്രാദേശികമായിത്തന്നെ രാജ്യത്തിനാവശ്യമുള്ള ഉപ്പ് നിർമ്മിക്കപ്പെടണമെന്നും തീരുമാനമുണ്ടായതായി സഭയെ അറിയിച്ചു. ക്രമേണ ഉപ്പിന്റെ വിതരണം സ്വകാര്യ മേഖലയ്ക്ക് വിട്ടുകൊടുക്കാനും സർക്കാരിന് പദ്ധതിയുണ്ടായിരുന്നു.

പുകയില വ്യാപാരത്തിൽ നിന്ന് നികുതിയായി കൊ.വ. 1079-ൽ (ക്രി.വ. 1903) സർക്കാരിനു ലഭിച്ചത് 12,32,608 രൂപയായിരുന്നു. 

849876 രൂപയായിരുന്നു വർഷം സർക്കാരിന് ഈ മേഖലയിലെ എക്സൈസ്/കാർഷിക വരുമാനം.

1865-ൽ ബ്രിട്ടീഷ് ഇന്ത്യയും തിരുവിതാംകൂറും തമ്മിൽ വ്യാപാരം സ്വതന്ത്രമാക്കുന്നതിനുള്ള കരാർ ഉണ്ടാക്കപ്പെട്ടിരുന്നു. ഇതനുസരിച്ച് ഇറക്കുമതി നികുതി ബ്രിട്ടീഷ് നിരക്കുകളനുസരിച്ചായി നിജപ്പെടുത്തപ്പെട്ടിരുന്നു. നാട്ടിലെ വ്യവസായം പരിപോഷിപ്പിക്കാനായി കയറ്റുമതി നികുതി കുറയ്ക്കുക എന്ന നയമായിരുന്നു സർക്കാർ സ്വീകരിച്ചിരുന്നത്. ഇതനുസരിച്ച് വെളിച്ചെണ്ണയുടെ നികുതി 12 രൂപയിൽ നിന്ന് 10 രൂപയായി കുറയ്ക്കുകയുണ്ടായി. വരുമാനം 894090 രൂപയായിരുന്നു. 

1894 വരെ നഗരശുചിത്വം സർക്കാരുത്തരവുകളിലൂടെയായിരുന്നു നടപ്പാക്കിക്കൊണ്ടിരുന്നത്. മുനിസിപ്പൽ പ്രവൃത്തികൾക്കായി നികുതി പിരിക്കാൻ 1901-ൽ ഉത്തരവുണ്ടായി (1076-ലെ റെഗുലേഷൻ മൂന്ന്). കോട്ടയം, ആലപ്പുഴ, കൊല്ലം, തിരുവനന്തപുരം, നാഗർകോവിൽ എന്നിവിടങ്ങളിൽ ഈ റെഗുലേഷൻ നിലവിലുണ്ടായിരുന്നു. നഗര നികുതി വളരെക്കുറവായതിനാൽ സർക്കാരായിരുന്നു ഇവിടങ്ങളിലെ ശുചീകരണത്തിനുള്ള തുകയുടെ സിംഹഭാഗവും ചിലവഴിച്ചുകൊണ്ടിരുന്നത്. നഗരങ്ങളുടെ സാമ്പത്തികസ്ഥിതി മെച്ചപ്പെടും വരെ സർക്കാർ പൊതുനികുതിയിൽ നിന്ന് ഇതിനായി പണം നൽകുന്ന അവസ്ഥ തുടരാൻ തീരുമാനമെടുത്തിരുന്നു. 

കഴിഞ്ഞ ഒരു വർഷം 54292 ജനനങ്ങളും 42293 മരണങ്ങളും രജിസ്റ്റർ ചെയ്യപ്പെട്ടിരുന്നു. ജനനമരണ രജിസ്ട്രേഷൻ നിർബന്ധമായിരുന്നില്ല. 150117 ആ‌ൾക്കാർക്കാണ് ഒരുവർഷം പ്രതിരോധക്കുത്തിവയ്പ്പ് നൽകപ്പെട്ടത്. ഇതിൽ 13000 പ്രതിരോധക്കുത്തിവയ്പ്പ് കുട്ടികൾക്കാണ് നൽകപ്പെട്ടത്. 

പനി, വയറിളക്കം, ഡിസന്ററി എന്നിവയൊഴിച്ചാൽ പകർച്ചവ്യാധികൾ കഴിഞ്ഞ വർഷം കാണപ്പെട്ടിരുന്നില്ല.

22 ആശുപത്രികളും 20 ഡിസ്പൻസറികളും ഭ്രാന്തുള്ളവർക്കും കുഷ്ടരോഗികൾക്കുമായി 2 ആലയങ്ങളുമാണ് രാജ്യത്തുണ്ടായിരുന്നത്. 15739 പേരെ ഈ ആശുപത്രികളിൽ കിടത്തി ചികിത്സിക്കുകയും 607904 പേരെ അല്ലാതെ ചികിത്സിക്കുകയും ചെയ്തിരുന്നു. കൊല്ലത്ത് മിഡ്‌വൈഫുകൾക്കായി വിക്ടോറിയ മെഡിക്കൽ സ്കൂൾ പ്രവർത്തിക്കുന്നുണ്ടായിരുന്നു. ഇവിടെനിന്ന് ഒരുവർഷം 9 പേരാണ് പാസ്സായിക്കൊണ്ടിരുന്നത്. 32 വയറ്റാട്ടികൾ മെഡിക്കൽ സർവ്വീസിൽ ജോലി ചെയ്തിരുന്നു. സർക്കാർ സ്കോളർഷിപ്പോടുകൂടി രണ്ട് ഹിന്ദു വിദ്യാർത്ഥികൾ എഡിൻബറയിൽ വൈദ്യശാസ്ത്ര വിദ്യാഭ്യാസം നേടുന്നുണ്ടായിരുന്നു. 

1888-ൽ തലസ്ഥാനത്ത് ഒരു ചെറിയ മൃഗാശുപത്രി പ്രവർത്തനം തുടങ്ങിയിരുന്നു.

ബ്രിട്ടീഷ് ഇന്ത്യയെയും മറ്റു നാട്ടുരാജ്യങ്ങളെയും അപേക്ഷിച്ച് തിരുവിതാംകൂർ വിദ്യാഭ്യാസരംഗത്ത് വളരെ മുന്നിലായിരുന്നു. സാക്ഷരതാനിരക്ക് ബറോഡയിൽ 1000-ൽ 88-ഉം മദ്രാസിൽ 63-ഉം മൈസൂറിൽ 51-ഉം ആയിരുന്നപ്പോൾ തിരുവിതാംകൂറിൽ അത് 124 ആയിരുന്നു. ആയിരത്തിൽ 31 സ്ത്രീകൾക്ക് തിരുവിതാംകൂറിൽ അക്ഷരാഭ്യാസം ലഭിച്ചിരുന്നതുമായി തട്ടിച്ചുനോക്കുമ്പോൾ ബോംബെയിൽ ഇത് 11-ഉം മദ്രാസിലും മൈസൂറിലും ഇത് 8-ഉമായിരുന്നു. കഴിഞ്ഞ വർഷം 3727 സ്ഥാപനങ്ങളിലായി രാജ്യത്ത് 197385 പേർ വിദ്യാഭ്യാസം നടത്തുന്നുണ്ടായിരുന്നു. സർക്കാർ സ്കൂളുകൾക്കും സർക്കാർ സഹായം ലഭിക്കുന്ന സ്കൂളുകൾക്കും 32 എണ്ണത്തിന്റെ വർദ്ധനയുണ്ടായപ്പോൾ ആശാൻ പള്ളിക്കൂടങ്ങളുടെ എണ്ണത്തിൽ 126-ന്റെ കുറവുണ്ടായി. 
സ്ത്രീ അദ്ധ്യാപരുടെ പരിശീലനസ്ഥാപനമായ നോർമൽ സ്കൂൾ ഫോർ ഫീമേൽ ടീച്ചേഴ്സ് വെർണാക്കുലാർ ഹൈസ്കൂളിൽ നിന്നെടുത്തുമാറ്റി ഗേൾസ് കോളേജിനോട് യോജിപ്പിക്കുകയും ഇത് എല്ലാ ജാതിയിലുള്ളവർക്കുമായി തുറക്കുകയും ചെയ്തു. സ്കൂൾ പ്രായത്തിലുള്ള 12.8% പെൺകുട്ടികൾ (46332 പേർ) വിദ്യാലയങ്ങളിൽ പഠനം നടത്തുന്നുണ്ടായിരുന്നു. 

ഏതെങ്കിലും സ്കൂളിൽ ഭൂരിഭാഗം വിദ്യാർത്ഥികളും പിന്നോക്കവിഭാഗത്തിൽ നിന്നുള്ളവരാണെങ്കിൽ സ്കൂൾ നടത്തിപ്പിന്റെ മുഴുവൻ ചെലവും സർക്കാർ വഹിക്കാനുള്ള തീരുമാനം എടുക്കപ്പെട്ടിരുന്നു. പിന്നോക്കവിഭാഗങ്ങളിൽ പെട്ട അദ്ധ്യാപകരെ പരിശീലിപ്പിക്കാനായി രാജ്യത്ത് 4 പ്രത്യേക സ്ഥാപനങ്ങൾ തുടങ്ങാനുള്ള തീരുമാനമെടുത്തിരുന്നു. പിന്നോക്ക വിഭാഗങ്ങൾക്കായി 480 സ്കൂളുകളാണ് സംസ്ഥാനത്തുണ്ടായിരുന്നത്. 5വയസ്സിനും 10 വയസ്സിനുമിടയിലുള്ള കുട്ടികളിൽ 47.8% പേർക്കും സ്കൂൾ വിദ്യാഭ്യാസം ലഭിക്കുന്നുണ്ടായിരുന്നു. 

തിരുവനന്തപുരത്തെ ഇൻഡസ്ട്രിയൽ സ്കൂൾ ഓഫ് ആർട്ട്സ് മൺപാത്രനിർമ്മാണം, ആനക്കൊമ്പുപയോഗിച്ചുള്ള ശില്പകല, തറപ്പായകളുടെ നിർമ്മാണം, ലോഹപ്പണി, വാഴനാരെടുക്കൽ മുതലായ വിഷയങ്ങളിൽ പരിശീലനം നൽകുന്നുണ്ടായിരുന്നു. നാഗർകോവിലിലെ ശ്രീമൂല രാമ വർമ ടെക്നിക്കൽ ഇൻസ്റ്റിറ്റ്യൂട്ട് (സർവേ, എഞ്ചിനിയറിംഗ്, മേസ്തിരിപ്പണി, കാർപ്പന്ററി, കയർ നിർമ്മാണം തുടങ്ങിയ മേഖലകളിലെ വിദ്യാഭ്യാസം), തിരുവനന്തപുരത്തെ നേറ്റീവ് ടെക്നിക്കൽ ഇൻസ്റ്റിറ്റ്യൂട്ട്, ആറ്റിങ്ങലിലെ വീവിംഗ് ഇൻസ്റ്റിറ്റ്യൂട്ട്, ചങ്ങനാശ്ശേരിയിലെ രാമ വർമ ടെക്നിക്കൽ ഇൻസ്റ്റിറ്റ്യൂട്ട്, മണിയംകുളം കയർ മാന്യുഫാക്ചറി എന്നിവിടങ്ങളിൽ ടെക്നിക്കൽ വിദ്യാഭ്യാസം നൽകപ്പെറ്റുന്നുണ്ടായിരുന്നു. 

ജിയോളജി, മൈനിംഗ്, അഗ്രിക്കൾച്ചറൽ കെമിസ്ട്രി എന്നീ വിഷയങ്ങളിൽ പരിശീലനം നേടാനായി സർക്കാർ മൂന്നു വിദ്യാർത്ഥികളെ സ്കോളർഷിപ്പോടുകൂടി യൂറോപ്പിലയച്ചിട്ടുണ്ടായിരുന്നു. 

തിരുവനന്തപുരത്തെ അഗ്രിക്കൾച്ചറൽ ഡെമോൺസ്ട്രേഷൻ ഫാമിൽ ആധുനിക കാർഷിക രീതികൾ പഠിപ്പിക്കുന്നുണ്ടായിരുന്നു. ഇത് അദ്ധ്യാപർക്കായുള്ള പരിശീലനം നൽകാൻ സജ്ജമാക്കാൻ സർക്കാരിന് പദ്ധതിയുണ്ടായിരുന്നു.

1898-ന്റെ തുടക്കത്തിലാണ് ഈ പദ്ധതി നടപ്പിൽ വന്നത്. ദർബാർ ഡോക്ടർ ഉൾപ്പെട്ട കമ്മിറ്റിയ്ക്കായിരുന്നു നടത്തിപ്പു ചുമതല. ഇതിന്റെ നടത്തിപ്പ് ചീഫ് സെക്രട്ടറിക്ക് നൽകപ്പെട്ടുവെങ്കിലും തിരികെ പഴയ സംവിധാനത്തിൻ കീഴിലാക്കാനുള്ള തീരുമാനമുണ്ടായി.

മൈക്ക, പ്ലംബാഗോ എന്നിവയുടെ ഖനനം മാത്രമായിരുന്നു രാജ്യത്ത് നടന്നുകൊണ്ടിരുന്നത്. പ്ലംബാഗോയുടെ കയറ്റുമതി നികുതി 8750 രൂപയും മൈക്കയുടേത് 30 രൂപ 13 ചക്രം 6 കാശുമായിരുന്നു. 

ധനകാര്യ പരിഷ്കരണത്തിനായി ഒരു കമ്മിറ്റി നിയോഗിക്കപ്പെട്ടിരുന്നു. 

ആദ്യകാലത്ത് രാജ്യതലസ്ഥാനത്തുമാത്രമേ ട്രഷറി നിലവിലുണ്ടായിരുന്നുള്ളൂ. പണമായും മുതലായുമാണ് നികുതി പിരിച്ചിരുന്നത്. നികുതിപിരിവുകാർ തലമുറകളായി ഈ ജോലി ചെയ്യുന്ന കുടുംബങ്ങളിൽ നിന്നുള്ളവരായിരുന്നു. ഇവർക്ക് ചിലവിനായി ഭൂമി അനുവദിച്ചുകൊടുക്കുകയോ വാർഷിക കൂലി ധനമായോ നെല്ലായോ നൽകുകയോ ആയിരുന്നു ചെയ്തുവന്നിരുന്നത്. ഇവർ വർഷാവർഷം തിരുവനന്തപുരത്തെത്തിയായിരുന്നു നികുതിക്കണക്കുകൾ നൽകിയിരുന്നത്. കഴിഞ്ഞ 16 വർഷത്തെ നികുതിപിരിവുകാരുടെ കണക്കില്ലാത്തതും അനുമതിയില്ലാത്തതുമായ ചെലവുകൾ 72 ലക്ഷം രൂപയോളം വരുമത്രേ. 

1860-ൽ നികുതിപിരിവു സമ്പ്രദായം ലഘൂകരിക്കപ്പെട്ടിരുന്നു. നികുതിപിരിവ്, ബഡ്ജറ്റ്, അക്കൗണ്ട്, ഓഡിറ്റ് എന്നിവയ്ക്കായുള്ള ചട്ടങ്ങളും നിയമങ്ങളും പുതുതായി കൊണ്ടുവരാൻ സർക്കാർ തീരുമാനിക്കുകയുണ്ടായി. 

വാർഷിക വരവുചെലവു കണക്കുകൾ സഭയ്ക്കുമുൻപാകെ സമർപ്പിക്കപ്പെട്ടു. 





വിവിധ ജനപ്രതിനിധികളുടെ പ്രസംഗങ്ങളുടെ പ്രസക്ത ഭാഗങ്ങൾ താഴെക്കൊടുത്തിരിക്കുന്നു:


</doc>
<doc id="233998" url="https://ml.wikipedia.org/wiki?curid=233998" title="തുരുത്തിപറമ്പ്">
തുരുത്തിപറമ്പ്

കേരളത്തിൽ തൃശ്ശൂർ ജില്ലയിലെ ആളൂർ പഞ്ചായത്തിലെ ഒരു ഗ്രാമമാണ് തുരുത്തിപറമ്പ്. ഈ ഗ്രാമത്തിനെ തിരുത്തിപറമ്പ് എന്നും വിളിക്കാറുണ്ട്. ആളൂർ പഞ്ചായത്തിന്റെ തെക്ക്-കിഴക്ക് ഭാഗത്തും ചാലക്കുടി പട്ടണത്തിന്റെ പടിഞ്ഞാറുഭാഗത്തുമായാണ് ഈ ഗ്രാമത്തിന്റെ സ്ഥാനം. ആളുർ പഞ്ചായത്തിന്റെ രണ്ട് വാർഡുകളായ കിഴക്ക് തുരുത്തിപറമ്പ് പടിഞ്ഞാറ് തുരുത്തിപറമ്പ് ഉൾപ്പെടുന്നതാണ് ഈ ഗ്രാമം. 
തൃശ്ശൂർ പട്ടണത്തിൽ നിന്ന് 35 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 50 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 6 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് തുരുത്തിപറമ്പ്. 



എൻ.എച്ച് 47 ൽ തൃശ്ശൂർ-എർണാകുളം വഴിയിൽ, കൊടകരയിൽ നിന്ന് 12 കിലോമീറ്റർ, ചാലക്കുടിയിൽ നിന്ന് 6 കിലോമീറ്റർ ദൂരത്തിൽ സ്ഥിതി ചെയ്യുന്നു. റോഡ് വഴി - തൃശ്ശൂർ, ചാലക്കുടി, കൊടുങ്ങല്ലൂർ ഇരിങ്ങാലക്കുട കൊടകര എന്നിവിടങ്ങളിൽ നിന്നും ചാലക്കുടി-മാള ബസ്സ് വഴി തുരുത്തിപറമ്പിൽ എത്താം. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 4 കിലോമീറ്റർ, ഇരിഞ്ഞാലക്കുട, ദൂരം 6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 30 കിലോമീറ്റർ.

തുരുത്തിപറമ്പ് ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234001" url="https://ml.wikipedia.org/wiki?curid=234001" title="ആളൂർ">
ആളൂർ

കേരളത്തിലെ തൃശ്ശൂർ ജില്ലയിലെ ആളൂർ ഗ്രാമപഞ്ചായത്തിന്റെ ആസ്ഥാനമാണ് ആളൂർ ഗ്രാമം. തൃശ്ശൂർ പട്ടണത്തിൽ നിന്നും ഏകദേശം 24 കി. മി ദൂരത്തിലും, കൊച്ചി നഗരത്തിൽ നിന്നും ഏകദേശം 55കി. മി ദൂ.രത്തിലും,ഇരിഞ്ഞാലക്കുട പട്ടണത്തില് നിന്ന് 8 കിലോമീറ്ററും ചാലക്കുടി പട്ടണത്തിൽ നിന്നും ഏകദേശം 9 കി. മി ദൂരത്തിലുമാണ് ആളൂർ സ്ഥിതി ചെയ്യുന്നത്.


റോഡ് വഴി - തൃശ്ശൂർ, എറണാകുളം, ചാലക്കുടി, ഇരിങ്ങാലക്കുട എന്നിവിടങ്ങളിൽ നിന്നും കേരള സ്റ്റേറ്റ് റോഡ് ട്രാൻസ്പോർട്ട് കോർപ്പറേഷൻ ബസിലും സ്വകാര്യ ബസ് വഴിയും ആളൂരിൽ എത്താം. കൊടകര-മാള ദേശസാത്കൃതവഴിയും ഇരിങ്ങാലക്കുട-ചാലക്കുടി വഴിയും ആളൂർ കവലയിലൂടെയാണ് കടന്നുപോകുന്നത്.

റെയിൽ വഴി - ഇരിങ്ങാലക്കുട തീവണ്ടിതാവളം സ്ഥിതി ചെയ്യുന്ന കല്ലേറ്റുംകരയിൽ നിന്ന് 0.1 കിലോമീറ്ററും ചാലക്കുടിയിൽ തീവണ്ടിതാവളത്തിൽ നിന്ന് 10 കിലോമീറ്ററും ദൂരമുണ്ട്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)

ആളൂർ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234002" url="https://ml.wikipedia.org/wiki?curid=234002" title="കാർട്ടൂൺ നെറ്റ്‌വർക്ക്">
കാർട്ടൂൺ നെറ്റ്‌വർക്ക്

റ്റേണർ ബ്രോഡ്കാസ്റ്റിങിന്റെ ഉടമസ്ഥതയിലുള്ള ഒരു കേബിൾ ടി.വി. ശൃംഖലയാണ് കാർട്ടൂൺ നെറ്റ്‌വർക്ക്(ചുരുക്കെഴുത്ത്:CN, operated by The Cartoon Network, Inc.).അനിമേഷൻ പരമ്പരകളാണ് പ്രധാനമായും കാർട്ടൂൺ നെറ്റ്‌വർക്കിലൂടെ സംപ്രേഷണം ചെയ്യപ്പെടുന്നത്. 1992 ഒക്ടോബർ ഒന്നിനാണ് ഈ ചാനൽ പ്രക്ഷേപണം ആരംഭിച്ചത്. 1991ൽ റ്റേണർ ഗ്രൂപ് ഹന്ന ബാർബെറ പ്രൊഡക്ഷൻസ് എന്ന അനിമേഷൻ സ്റ്റുഡിയൊ വിലയ്ക്ക് വാങ്ങി. ഇതിനെ തുടർന്നാണ് കാർട്ടൂൺ നെറ്റ്‌വർക്ക് എന്ന് ടി. വി. ചാനൽ നിലവിൽ വരുന്നത്. ആരംഭത്തിൽ എല്ലാ പ്രായക്കാരായ ആളുകളെയും ഉദ്ദേശിച്ചായിരുന്നു ഇതിലെ പരിപാടികൾ സമ്പ്രേക്ഷണം ചെയ്തിരുന്നത്, പിന്നീട് കുട്ടികൾക്കായുള്ള പരിപാടികൾ സമ്പ്രേക്ഷണം ചെയ്യുന്ന ഒരു ചാനലായി കാർട്ടൂൺ നെറ്റ്‌വർക്ക് മാറി.

ആക്ഷൻ, കോമഡി കാർട്ടൂണുകളും കാർട്ടൂൺ നെറ്റ്‌വർക്കിലൂടെ സമ്പ്രേഷണം ചെയ്യപ്പെട്ടുവരുന്നു. 1994ലാണ് പ്രധാന കാർട്ടുൺ പരമ്പരകൾ ആരംഭിച്ച് തുടങ്ങിയത്. സ്പേസ് ഗോസ്റ്റ് കോസ്റ്റ് റ്റു കോസ്റ്റ് ആരിരുന്നു അവയിലൊന്ന്. കൂടാതെ ഡെക്സ്റ്റേഴ്സ് ലബൊററ്ററി, കൗ ആന്റ് ചിക്കെൻ, ദ് പവർ പഫ് ഗേൾസ്, എഡ്, എഢ് എൻ എഢി, ജോണി ബ്രാവോ, കറിജ് ദ് കവേഡി ഡോഗ് തുടങ്ങിയ കാർട്ടൂണുകളും ഈ ചാനലിലൂടെ സമ്പ്രേക്ഷണം ചെയ്തവയാണ്.




</doc>
<doc id="234006" url="https://ml.wikipedia.org/wiki?curid=234006" title="ഹോസ്പീസ്">
ഹോസ്പീസ്

പ്രായം വർദ്ധിച്ച് അവശനിലയിയായതും ചികിത്സ ചെയ്താലും മാറാത്ത രോഗമുള്ളതുമായ മനുഷ്യർ മരണത്തെ പ്രതീക്ഷിക്കുന്ന ദിവസങ്ങളിൽ പരിചരിക്കുന്ന സ്ഥാപനമാണ് ഹോസ്പീസ്. വേദന അനുഭവിക്കുന്ന മനുഷ്യർക്ക് മരിക്കുന്നതുവരെ ആശ്വാസം നൽകി അവരെ പരിചരിക്കുകയാണ് ഇവിടെനിന്നും ചെയ്യുന്നത്. ജീവിതത്തിന്റെ അവസാനനാളുകളിൽ മാനസികപ്രയാസങ്ങൾ ഒഴിവാക്കാനും ശാരീരിക വേദനകൾ മറന്ന്, മരിക്കാനും ഈ സ്ഥാപനത്തിലെ പരിചരണം കൊണ്ട് കഴിയുന്നു. സാന്ത്വനചികിത്സയുടെ ഭാഗമായി പാലിയേറ്റീവ് സ്ഥാപനത്തോടൊപ്പമാണ് പലയിടത്തും ഹോസ്പീസ് പ്രവർത്തിക്കുന്നത്.

മനുഷ്യന്റെ അവസാന നാളുകളിൽ പരിചരണം നൽകുക എന്ന ആശയം പതിനൊന്നാം നൂറ്റാണ്ട് മുതൽ തുടങ്ങിയെങ്കിലും പതിനേഴാം നൂറ്റാണ്ടിലാണ് പ്രവർത്തനത്തിൽ വന്നത്. യുദ്ധത്തിൽ മുറിവേറ്റവരെയും തീർത്ഥാടകരെയും പരിചരിക്കാനായിരുന്നു ആദ്യം തുടങ്ങിയത്. ആധുനിക രീതിയിലുള്ള ഹോസ്പീസ് സ്ഥാപിച്ചത് 1950ൽ Cicely Saunders എന്ന വ്യക്തിയാണ്. തുടർന്ന് ഇംഗ്ലണ്ടിലും അമേരിക്കയിലും അനേകം ഹോസ്പീസ് സ്ഥാപിക്കാൻ തുടങ്ങി. ഫ്രാൻസ്, പോളണ്ട്, ജപ്പാൻ, ഇസ്രയേൽ, ചൈന, തായ്‌വാൻ ഹോങ്‌കോങ്ങ്, റഷ്യ തുടങ്ങിയ രാജ്യങ്ങളിൽ ഹോസ്പീസ് സ്ഥാപിച്ചിട്ടുണ്ട്. 

1986ൽ മുംബെയിൽ സ്ഥാപിച്ച ‘ശാന്തി അവെദ്ന ആശ്രമം’ ഇന്ത്യയിലെ ആദ്യത്തെ ഹോസ്പീസ് ആയി അറിയപ്പെടുന്നു. ഇപ്പോൾ ഇന്ത്യയിലെ വൻ‌നഗരങ്ങളിലെല്ലാം ഹോസ്പീസ് ഉണ്ട്.

ആശുപത്രിയിൽ നിന്നും വീട്ടിൽ നിന്നും ലഭിക്കുന്ന പരിചരണമാണ് ഹോസ്പീസിൽ പ്രവേശിക്കപ്പെടുന്ന വ്യക്തിക്ക് ലഭിക്കുന്നത്. പ്രായം കൊണ്ടും രോഗം കൊണ്ടും അവശരായ വ്യക്തിയുടെ അവസാനദിവസങ്ങളിൽ സ്വന്തം വീട്ടിൽ കഴിയുന്നതിനു പകരം ആശുപത്രി പരിചരണം കൂടി ഇവിടെനിന്നും ലഭിക്കുന്നു. മാസങ്ങൾക്കുള്ളിൽ മരണം പ്രതീക്ഷിക്കുന്ന വ്യക്തികളെയാണ് ഹോസ്പീസുകളിൽ പ്രവേശിപ്പിക്കുന്നത്. അതിനാൽ വ്യക്തിയുടെയും അവരുടെ കുടുംബാംഗങ്ങളുടെയും സഹകരണം ഹോസ്പീസിലെ ജീവനക്കാർക്ക് ആവശ്യമാണ്.


</doc>
<doc id="234007" url="https://ml.wikipedia.org/wiki?curid=234007" title="മൂത്താശ്ശാരി">
മൂത്താശ്ശാരി

തെക്കൻ പശ്ചിമഘട്ടത്തിലെ തദ്ദേശവാസിയായ ഒരു മരമാണ് മുത്താശ്ശാരി. . 15 മീറ്റർ വരെ ഉയരം വയ്ക്കും. നിത്യഹരിതവനങ്ങളിൽ 100 മുതൽ 1200 മീറ്റർ വരെ ഉയരമുള്ളയിടങ്ങളിൽ കാണുന്നു. ത്വക്ക്രോഗത്തിനും വാതത്തിനും ഔഷധമാണ്. വംശനാശഭീഷണിയുണ്ടെന്ന് കാണുന്നു.



</doc>
<doc id="234009" url="https://ml.wikipedia.org/wiki?curid=234009" title="ചെറുകല്ലവി">
ചെറുകല്ലവി

കലവി, കൊളക്കട്ട, ശെമ്പാവ് എന്നെല്ലാം അറിയപ്പെടുന്ന ചെറുകല്ലവി 15 മീറ്റർ ഉയരം വയ്ക്കുന്ന ഒരു വൃക്ഷമാണ്. . 300-1600 മീറ്റർ ഉയരമുള്ള നിത്യഹരിതവനങ്ങളുടെ ഓരത്ത് കാണപ്പെടുന്നു. മിക്ക ഏഷ്യൻ രാജ്യങ്ങളിലും കാണുന്നു. തടി ഫർണിച്ചർ ഉണ്ടാക്കാൻ കൊള്ളാം.



</doc>
<doc id="234011" url="https://ml.wikipedia.org/wiki?curid=234011" title="കുരുവി">
കുരുവി

സ്പാരോ (Sparrow) എന്ന പക്ഷിയെയും അതുപോലുള്ള ചെറു പക്ഷികളെയുമാണ് കുരുവി എന്ന് വിളിക്കാറുള്ളത്. കുരുവിയെ (ഹൗസ് സ്പാരോ) ഡൽഹി സംസ്ഥാനത്തിന്റെ ഔദ്യോഗിക പക്ഷിയായി അടുത്തകാലത്ത് തിരഞ്ഞെടുക്കുകയുണ്ടായി. ഡൽഹി നഗരത്തിൽ കുരുവികളുടെ എണ്ണം കുറയുന്നത് ആശങ്കയ്ക്കിടയാക്കിയിരുന്നു. 

മനുഷ്യന്റെ സാന്നിധ്യമുള്ള എല്ലാ സ്ഥലങ്ങളിലും സ്ഥാനം ഉറപ്പിക്കുന്ന പക്ഷിയാണ് കുരുവി. പ്രത്യേകിച്ച് വീടുകൾ, കൃഷിസ്ഥലങ്ങൾ, ക്ഷേത്രങ്ങൾ, പള്ളികൾ, തുടങ്ങി പല സ്ഥലങ്ങളിലും ഇവയുടെ കൂട് കണ്ടെത്താവുന്നതാണ്. പട്ടണങ്ങളിലും ഗ്രാമങ്ങളിലും ധാരാളമായി പാറി പറക്കുന്ന കുരുവികളെ കുന്നിൻ പ്രദേശങ്ങൾ, വനമേഖലകൾ, മരുഭൂമികൾ, പുൽമേടുകൾ എന്നിവിടങ്ങളിൽ കാണാറില്ല എന്നത് ശ്രദ്ധയമായ വസ്തുതയാണ്. ശബ്ദമുണ്ടാക്കി വിഹരിക്കുന്ന കുരുവികൾ യൂറോപ്പ്, ആഫ്രിക്ക, ഏഷ്യ, അമേരിക്ക, ആസ്ട്രേലിയ എന്നിവിടങ്ങളിൽ ധാരാളം കണ്ടുവരുന്നു. ആദ്യകാല കുടിയേറ്റക്കാർ വഴി അമേരിക്കയിലും ആസ്ട്രലിയയിലും കുരുവികളെ കൊണ്ടുപോയിരുന്നു. വളരെ വേഗം ഇവ അവിടങ്ങളിൽ ഇണങ്ങിച്ചേരുകയും വംശങ്ങളുടെ ഒരു നീണ്ട പരമ്പര സൃഷ്ടിക്കുകയും ചെയ്തു. എന്നാൽ മനുഷ്യന്റെയും ജീവിതശൈലിയുടെയും വികാസത്തിന്റെ ഫലമായി കുരുവികളുടെ എണ്ണം ദിനംപ്രതി കുറഞ്ഞുവരികയാണ്. നെതർലാന്റ് ഉൾപ്പെടെ യൂറോപ്പിന്റെ പലഭാഗത്തും വംശനാശത്തിന്റെ വക്കിലാണ്. കാലം മാറിയതനുസരിച്ചും കാർഷികമേഖലയിലെ വികാസങ്ങൾ, പൂന്തോട്ടങ്ങളിൽ വന്ന വ്യതിയാനങ്ങൾ, തുടങ്ങിയവ കുരുവികളുടെ വംശനാശത്തിനുണ്ടായ മറ്റു കാരണങ്ങളാണ്. കുരുവികളുടെ ജീവിത കാലാവധി 13 വർഷമാണ്.

മനോഹരമായ വർണ്ണതൂവലുകൾക്ക് ഉടമകളായ കുഞ്ഞുപക്ഷികളാണ് കുരുവികൾ. ആൺപക്ഷികളുടെ ശരീരത്തിന്റെ അടിഭാഗവും താടിയും തലപ്പാവും ചാരനിറത്തിലായിരിക്കും. ഇവർക്ക് കറുപ്പ് നിറമാർന്ന തൊണ്ട, നെഞ്ച്, ചുണ്ടിനും കണ്ണിനും ഇടയിലുള്ള ഭാഗം എന്നിവയും ഉണ്ടായിരിക്കും. കൂടാതെ തവിട്ടുനിറമാർന്ന കാലുകളാണ് ഇവയുടേത്. കാലാവസ്ഥ കുരുവികളുടെ ശരീരത്തിന് നിറവ്യത്യാസങ്ങൾ വരുത്തുന്നു. വേനലിൽ ചുണ്ടുകൾ കറുപ്പും നീലയും കലർന്ന നിറവും, തണുപ്പിൽ തൂവലുകൾക്ക് മഞ്ഞ കലർന്ന തവിട്ടു നിറവും ഉണ്ടായിരിക്കും. പെൺപക്ഷികൾക്കാവട്ടെ തൊണ്ടയിലും തലയിലും കറുപ്പു നിറമോ, ചാരനിറത്തിലുള്ള തലപ്പാവോ ഇവയ്ക്കുണ്ടാകാറില്ല. പെൺപക്ഷികളുടെ അടിവശം തവിട്ടുനിറത്തിലും കാണപ്പെടുന്നു. കുഞ്ഞുങ്ങൾ തവിട്ടുനിറത്തിലോ മങ്ങിയ മഞ്ഞനിറത്തിലോ ആണ് കണ്ടുവരുന്നത്. കൂടാതെ ഇവയുടെ ചുണ്ടും മങ്ങിയ മഞ്ഞനിറമായിരിക്കും. ഇവയുടെ ഭാരം 28 മുതൽ 50 ഗ്രാം വരെയാണ്.

കുരുവികൾ മിശ്രഭുക്കാണ്. എല്ലാത്തരം ധാന്യവർഗ്ഗങ്ങളും, പുഷ്പദളങ്ങൾ, വിത്തുകൾ തുടങ്ങി സസ്യാഹാരങ്ങൾ എല്ലാം തന്നെ ഇവർക്ക് പഥ്യമാണ്. കൂടാതെ ചിത്രശലഭങ്ങൾ, പ്രാണികൾ എന്നിവയെയും ഇവ ഭക്ഷണമാക്കുന്നു. പ്രാണിവർഗ്ഗങ്ങളെ കൊത്തിത്തിന്നുന്ന ശീലക്കാരായതുകൊണ്ട് പ്രാണിശല്യത്തിൽ നിന്നും സസ്യജാലങ്ങളുടെ രക്ഷകനായിത്തീരുന്നവയാണ് കുരുവികൾ. കൂട്ടം കൂടി വിഹരിക്കുന്ന പക്ഷികളാണ് കുരുവികൾ. ഇവർ പലപ്പോഴും തീറ്റതേടി പറമ്പുകളിൽ കൊത്തി ചികഞ്ഞ് നടക്കുന്ന സ്വഭാവക്കാർ കൂടിയാണ്. 

ശക്തമായ ഒരു കുടുംബ ബന്ധമാണ് കുരുവികൾക്കുള്ളത്. ജീവിതത്തിൽ ഒരു ഇണ മാത്രം ഉള്ള പക്ഷിയായ കുരുവികളുടെ പ്രജനനകാലം ഫെബ്രുവരി മുതൽ മെയ് വരെയാണ്. വീടുകളുടെയോ കെട്ടിടങ്ങളുടെയോ ഇടുക്കുകളിലായിരിക്കും കൂടുണ്ടാക്കുന്നത്. മറ്റു ചിലപ്പോൾ സ്തൂപികാഗ്രിത വൃക്ഷങ്ങളായ ദേവദാരുവിലോ പൈൻമരത്തിലോ അല്ലെങ്കിൽ ഇലകൊഴിയും വനത്തിലോ ഇവ കൂട് കൂട്ടുന്നു.1 മുതൽ 8 വരെ മുട്ടയിടുന്ന കുരുവികൾ 11 ദിവസം അടയിരിക്കുന്നു. അടയിരിക്കുന്ന കാര്യത്തിൽ തുടങ്ങി മുട്ടവിരിഞ്ഞ് കുഞ്ഞുണ്ടായതിനുശേഷം അവയെ തീറ്റിപ്പോറ്റുന്നത് വരെ ആൺ-പെൺകുരുവികളുടെ ശക്തമായ സാന്നിദ്ധ്യം കാണാറുണ്ട്. 

1968-ൽ പുറത്തിറങ്ങിയ വിപ്ലവകാരികൾ എന്ന ചിത്രത്തിൽ വയലാർ രാമവർമ രചിച്ച "തൂക്കണാം കുരുവി" എന്നുതുടങ്ങുന്ന ചലച്ചിത്രഗാനമുണ്ടായിരുന്നു. 

1815-ൽ പസ്സേരിഡേ കുടുംബം ആദ്യമായി അവതരിപ്പിച്ചത് ഫ്രഞ്ച് പോളിമത്ത് കോൺസ്റ്റാന്റിൻ സമുവൽ റഫൈനെസ്ക്യൂ ആയിരുന്നു. ഹാൻഡ് ബുക്ക് ദ ബേഡ്സ് ഓഫ് ദ വേൾഡ് (HBW)) എന്ന പ്രസ്തുത പുസ്തകത്തിന്നടിസ്ഥാനത്തിൽ സ്പാരോയുടെ കൂട്ടങ്ങളെ ട്രൂ സ്പാരോസ് (ജീനസ് -പാസ്സെർ), സ്നൗഫിൻചെസ് (ജീനസ്-മോൺഡിഫ്രിൻജില്ല), റോക്ക് സ്പാരോസ് (പെട്രോണിയയും പേയ്ൽ റോക്ക്ഫിൻച്) എന്ന പ്രകാരം വർഗ്ഗീകരണം നടത്തി. പ്രത്യേകിച്ച് പാസ്സെർ ഉൾപ്പെടെ ഒരേ ജീനസിൽപ്പെട്ട ഈ കൂട്ടങ്ങൾ എല്ലാം ഒന്നിനോടൊന്ന് സാമ്യമുള്ളതായിരുന്നു. തന്മാത്രകളുടെയും അസ്ഥികൂടത്തിന്റെയും തെളിവുകളുടെ പഠനത്തിന്നടിസ്ഥാനത്തിൽ ജോൺ ഫ്ജെൽഡ്സയും സുഹൃത്തുക്കളും ഫിലിപ്പിൻസിലെ സിന്നബൻ ഐബൻ മുമ്പെ തന്നെ വൈറ്റ്-ഐ സ്പാരോകളുടെ സഹോദരി കുടംബത്തിലുള്ളതാണെന്ന് എച്ച്.ഡബ്ള്യൂ.ബി (HBW) യിൽ പ്രതിപാദിച്ചിരിക്കുന്നു. അതുകൊണ്ട് ഇതിനെ ഉപകുടുംബമായ പാസ്സേരിഡേയിൽ വർഗ്ഗീകരിച്ചിരിക്കുന്നു.

സ്പാരോ സ്പീഷീസ്:

ഹൈപോക്രിപ്റ്റഡിയസ്


പസ്സേരിഡേ, ട്രൂ സ്പാരോസ്


പെട്രോണിയ, പെട്രോണിയസ് അല്ലെങ്കിൽ റോക്ക് സ്പാരോസ്


കാർപോസ്പിസ


മോൺടിഫ്രിഞ്ചില, സ്നൗഫിൻചെസ്





</doc>
<doc id="234012" url="https://ml.wikipedia.org/wiki?curid=234012" title="ചാലി നാരായണപുരം ക്ഷേത്രം">
ചാലി നാരായണപുരം ക്ഷേത്രം

ആലപ്പുഴ ജില്ലയിലെ തണ്ണീർമുക്കത്ത് സ്ഥിതിചെയ്യുന്ന ക്ഷേത്രമാണ് ചാലി നാരായണപുരം ക്ഷേത്രം. മഹാവിഷ്ണുവും ശിവനും ആണ് ഇവിടത്തെ പ്രധാന ആരാധനാ മൂർത്തികൾ. 2012 ജൂൺ മാസം 18ന് തിരുവിതാംകൂർ ദേവസ്വം ബോർഡ് ഈ ക്ഷേത്രം ഏറ്റെടുത്തു. 


</doc>
<doc id="234014" url="https://ml.wikipedia.org/wiki?curid=234014" title="ട്രാവൻകൂർ ലെജിസ്ലേറ്റീവ് കൗൺസിൽ 1888-91">
ട്രാവൻകൂർ ലെജിസ്ലേറ്റീവ് കൗൺസിൽ 1888-91

1888 മാർച്ച് 30നാണ് ഇന്ത്യൻ നാട്ടുരാജ്യങ്ങളിലാദ്യമായി ഒരു നിയമനിർമ്മാണ സഭ രൂപീകരിച്ചുകൊണ്ടുള്ള ഉത്തരവ് വന്നത്. ട്രാവൻകൂർ ലെജിസ്ലേറ്റീവ് കൗൺസിൽ അഥവാ തിരുവിതാംകൂർ നിയമനിർമ്മാണസഭയായിരുന്നു ഇത്തരത്തിലെ ആദ്യ സഭ. എട്ടംഗങ്ങളായിരുന്നു സഭയിൽ ആകെയുണ്ടായിരുന്നത്. അഞ്ചുപേർ ഔദ്യോഗികാംഗങ്ങളും മൂന്നുപേർ അനൗദ്യോഗികാംഗങ്ങളുമായിരുന്നു. ഹജൂർകച്ചേരിയുടെ (സെക്രട്ടേറിയറ്റ്) വടക്കേയറ്റത്തുള്ള ദിവാൻ ഓഫീസിന്റെ രണ്ടാം നിലയിലാണ് 1888 ആഗസ്ത് 23 ന് ഉച്ചയ്ക്ക് പന്ത്രണ്ടുമണിക്ക് നിയമനിർമ്മാണ സഭയുടെ ആദ്യയോഗം നടന്നത്. ദിവാൻ ടി. രാമറാവുവായിരുന്നു അധ്യക്ഷൻ. ഈ സഭ പാസാക്കുന്ന നിയമങ്ങളിലാണ് പിന്നീട് മഹാരാജാവ് ഒപ്പുവച്ചിരുന്നത്. അതേവരെ ദിവാനും ഉദ്യോഗസ്ഥന്മാരും ചേർന്ന് എഴുതിയുണ്ടാക്കുന്ന നിയമങ്ങളിൽ രാജാവ് ഒപ്പുവയ്ക്കുകയും അത് വിളംബരങ്ങളായി പ്രസിദ്ധീകരിക്കുകയും ചെയ്യുക എന്ന പതിവായിരുന്നു നിലവിലുണ്ടായിരുന്നത്. അത് ഈ സംവിധാനം തുടങ്ങിയതോടെ മാറി.. 

നിയമനിർമ്മാണ കാര്യത്തിൽ ഗവണ്മെന്റിന് ആവശ്യമായ ഉപദേശം നൽകുകയായിരുന്നു കൗൺസിലിന്റെ ചുമതല. കൗൺസിലിന്റെ കാലാവധി മൂന്നുവർഷമായിരുന്നു ആദ്യത്തെ ലെജിസ്ലേറ്റീവ് കൗൺസിലിന്റെ കാലാവധി 1888, '89, '90 എന്നീ വർഷങ്ങളിലായിരുന്നു.

എട്ടുപേരുള്ള സഭയിൽ അഞ്ചുപേർ ഉദ്യോഗസ്ഥരും മൂന്നുപേർ അനൗദ്യോഗികാംഗങ്ങളുമായിരുന്നു. 


നാലു ബില്ലുകളാണ് ഈ യോഗത്തിൽ പരിഗണിക്കപ്പെട്ടത്. 
"റിക്കവറി ഓഫ് അരിയേഴ്സ് ഓഫ് ലോക്കൽ റെവന്യൂ ബിൽ" സെലക്റ്റ് കമ്മിറ്റിക്കു വിടുക മാത്രമാണ് ഈ ദിവസമുണ്ടായ നടപടി. 
രണ്ട് ബില്ലുകളാണ് ഈ ദിവസം പരിഗണിച്ചത് 
രണ്ട് ബില്ലുകളാണ് ഈ ദിവസം പരിഗണിച്ചത് 
അഞ്ചൽ ബില്ലാണ് ഈ യോഗത്തിൽ പരിഗണിച്ചത്. ഹൈക്കോർട്ട് ബില്ലിനെതിരായ ഒരു പെറ്റീഷനും പരിഗണിക്കുകയുണ്ടായി. 
അഞ്ചൽ ബിൽ മാത്രമാണ് ഈ ദിവസവും പരിഗണിച്ചത്
സിവിൽ പ്രൊസീജ്യർ ബില്ലിനെ സംബന്ധിച്ച സെലക്റ്റ് കമ്മിറ്റി റിപ്പോർട്ട് ഈ യോഗത്തിൽ പരിഗണിച്ചു.
സിവിൽ പ്രൊസീജ്യർ ബിൽ ഈ ദിവസവും ചർച്ച ചെയ്തു. പല വകുപ്പുകളിലെയും ഭേദഗതി നിർദ്ദേശങ്ങൾ ചർച്ച ചെയ്യപ്പെട്ടു. 
സിവിൽ പ്രൊസീജ്യർ ബിൽ പാസ്സാക്കപ്പെട്ടു. 
അഞ്ചു വിഷയങ്ങളാണ് യോഗത്തിൽ പരിഗണിച്ചത്. 
ഒൻപതു വിഷയങ്ങളാണ് ഈ ദിവസം ചർച്ച ചെയ്യപ്പെട്ടത്. 
രണ്ടു വിഷയങ്ങളാണ് യോഗം ചർച്ച ചെയ്തത് 
ആംസ് റെഗുലേഷൻ (അമെൻഡ്മെന്റ്) ബിൽ മാത്രമാണ് 25-ആം തീയതി പരിഗണിച്ചത്. ചർച്ച 26-ലേയ്ക്കും നീണ്ടു. ആംസ് റെഗുലേഷൻ നിയമം പ്രശ്നം പിടിച്ചതാണെന്നും ഇത് ഭേദഗതി ചെയ്യുന്നതിലും ഭേദം പുതിയ ബിൽ കൊണ്ടുവരുന്നതാണെന്നും യോഗം തീരുമാനിച്ചു. 
ഏഴു വിഷയങ്ങൾ ഈ ദിവസം പരിഗണിച്ചു 
രണ്ട് വിഷയങ്ങളാണ് ഈ ദിവസം പരിഗണിച്ചത് 
രണ്ട് വിഷയങ്ങളാണ് ഈ ദിവസവും പരിഗണിക്കപ്പെട്ടത് 
നാലുവിഷയങ്ങൾ കൗൺസിൽ ഈ ദിവസം പരിഗണയ്ക്കെടുത്തു. 
ഉകന്തുടമ ബിൽ (Ukanthuduma Bill) മാത്രമാണ് ഈ ദിവസം പരിഗണിക്കപ്പെട്ടത്. 
തുടർച്ചയായി 9 ദിവസം ക്രിമിനൽ പ്രൊസീജ്യർ ബിൽ കൗൺസിൽ പരിഗനയ്ക്കെടുത്തു. നിയമത്തിലെ വിവിധ വകുപ്പുകൾ വിശദമായി കൗൺസിൽ ചർച്ച ചെയ്തു.
അഗ്രിക്കൾച്ചറൽ ലോൺ ബിൽ ചർച്ചയ്ക്കെടുത്തു. സെലക്റ്റ് കമ്മിറ്റി നിർദ്ദേശിച്ച പരിഷ്കാരങ്ങളോടെ നിയമം പാസാക്കപ്പെട്ടു. 
ക്രിമിനൽ പ്രൊസീജ്യർ ബിൽ കൗൺസിൽ വീണ്ടും പരിഗണിച്ചു
വേസ്റ്റ് ലാൻഡ് ബിൽ സെലക്റ്റ് കമ്മിറ്റിയുടെ പരിഗണനയ്ക്കയക്കാൻ തീരുമാനമെടുത്തു. ഇൻഡ്യൻ എവിഡൻസ് ബിൽ പരിഗണിക്കപ്പെട്ടു
ക്രിമിനൽ പ്രൊസീജ്യർ ബിൽ വീണ്ടും പരിഗണനയ്ക്കെടുത്തു. 129, 407, 280, 281, 398 (1), 398 (2) എന്നീ സെക്ഷനുകളിലെ ഭേദഗതികൾ അംഗീകരിക്കപ്പെട്ടു. 
ഫോറസ്റ്റ് ബിൽ പരിഗണനയ്ക്കെടുത്തു. ഇത് സെലക്റ്റ് കമ്മിറ്റിക്ക് അയയ്ക്കാൻ തീരുമാനമെടുത്തു. 


</doc>
<doc id="234023" url="https://ml.wikipedia.org/wiki?curid=234023" title="സുസ്ഥിര വികസനം">
സുസ്ഥിര വികസനം

വിഭവങ്ങളുടെ അമിതചൂഷണം നിയന്ത്രിച്ചും പാരിസ്ഥിത ആഘാതങ്ങൾ കുറച്ചും കൈവരിക്കുന്ന വികസനത്തേയാണ് പൊതുവെ സുസ്ഥിര വികസനം(ഇംഗ്ലീഷിൽ:Sustainable development) എന്ന് പറയുന്നത്. വിഭവങ്ങലുടെ അമിത ചൂഷണം നിയന്ത്രിക്കുന്നതിലൂടെ അവ വരും തലമുറയ്ക്കു കൂടി പ്രയോജനപ്പെടുത്താൻ സാധിക്കും എന്ന് ഉറപ്പുവരുത്തുന്നു. സുസ്ഥിര വികസനത്തിന് ബ്രണ്ഡ്ലന്റ് കമ്മീഷൻ(Brundtland Commission) നൽകിയിട്ടുള്ള നിർവചനമാണ് വ്യാപകമായും കണ്ടുവരുന്നത്. 

"ഭാവി തലമുറയുടെ ആവശ്യങ്ങളെ തൃപ്തിപ്പെടുത്താനുള്ള പര്യാപ്തതയ്ക്ക് വിട്ടുവീഴ്ചയില്ലാതെ ഈ തലമുറയുടെ ആവശ്യങ്ങളെ തൃപ്തിപ്പെടുത്താൻ ഉതകും വിധമുള്ള വികസനമാണ് സുസ്ഥിര വികസനം."

=പരിസ്ഥതി=

പരിസ്ഥിതി സൗഹാർദ്ധ രീതികളെ അവലംബിച്ച്, മാനുഷിക-പാരിസ്ഥിതിക വ്യവസ്ഥകൾക്ക് കോട്ടം തട്ടാതെയുള്ള കൃഷിയാണ് സുസ്ഥിരകൃഷി.പരിസ്ഥിതിയ്ക്ക് കോട്ടം തട്ടാത്തതും മണ്ണിന്റെ സംതുലിതാവസ്ഥ നിലനിറ്ത്തുന്നതും ഈ കൃഷിയുടെ മേന്മകളാണ്. ജൈവ വസ്തുക്കളുടെ വിഘടനത്തിലൂടെ മികച്ച വിളവ് ലഭ്യമാക്കുന്നതില് സുസ്ഥിരകൃഷി മുന്പിലാണ്. വൈവിധ്യമാണ് സുസ്ഥിര കൃഷിയുടെ അടിസ്ഥാന തത്ത്വം. 

ഇതും കാണുക 

സുസ്ഥിര വാസ്തുവിദ്യെ


</doc>
<doc id="234027" url="https://ml.wikipedia.org/wiki?curid=234027" title="ടി. ഗീനാകുമാരി">
ടി. ഗീനാകുമാരി

കേരളത്തിലെ വനിതാവിമോചന രംഗത്തെ സജീവ പ്രവർത്തകയും അഭിഭാഷകയും രാഷ്ട്രീയ പ്രവർത്തകയും എഴുത്തുകാരിയുമാണ് ടി. ഗീനാകുമാരി (ജ. 21 മെയ് 1975). വിദ്യാർത്ഥി പ്രസ്ഥാനത്തിലൂടെയാണ് ഇദ്ദേഹം സാമൂഹ്യരംഗത്ത് സജീവമാകുന്നത്.

തിരുവനന്തപുരം ജില്ലയിൽ കല്ലറയിൽ ഇന്ദിരയുടെയും തങ്കപ്പൻ പിള്ളയുടെയും മകളായി ജനിച്ച ഗീനാകുമാരി മിതൃമല ഗവൺമെന്റ് ഗേൾസ് ഹൈസ്കൂൾ, നിലമേൽ എൻ.എസ്.എസ്. കോളേജ് എന്നിവിടങ്ങളിലെ വിദ്യാഭ്യാസത്തിനുശേഷം തിരുവന്തപുരം കേരള ലോ അക്കാദമി ലോ കോളേജിൽ നിന്നും നിയമ ബിരുദം നേടി. ഇപ്പോൾ നാഷണൽ യൂണിവേഴ്സിറ്റി ഫോർ അഡ്വാൻസ്ഡ് ലീഗൽ സ്റ്റഡീസ്, കൊച്ചിയിൽ ഗവേഷകയുമാണ്.

കേരള യൂണിവേഴ്സിറ്റി യൂണിയൻ ചെയർപേഴ്സൺ എസ്.എഫ്.ഐ കേന്ദ്രസമിതി അംഗം, സംസ്ഥാന ഭാരവാഹി എന്ന നിലകളിൽ പ്രവർത്തിച്ചു. 1994 - 95 കാലത്ത് എസ്.എഫ്.ഐ നേതൃത്വത്തിൽ നടത്തിയ നടത്തിയ വിളനിലം സമരത്തിനിടയിലും കൂത്തുപറമ്പ് സമരത്തിനിടയിലും പോലീസ് നടപടികളിൽ പരിക്കേറ്റിരുന്നു. 
സ്ത്രീകളും നിയമവും എന്ന വിഷയത്തിൽ പഠനങ്ങളും പ്രവർത്തനങ്ങളും നടത്തുന്നു.


</doc>
<doc id="234028" url="https://ml.wikipedia.org/wiki?curid=234028" title="വിർഗ">
വിർഗ

മഴത്തുള്ളികൾ അന്തരീക്ഷത്തിലെ വരണ്ട വായുവിലൂടെ സഞ്ചരിക്കുമ്പോൾ അവിടെ വച്ചു തന്നെ നീരാവിയായി മാറുന്നു. ഇങ്ങനെ ഒരു തുള്ളിപോലും താഴേയ്ക്കു വീഴാത്ത മഴയെ വിർഗ എന്നുവിളിക്കുന്നു. ചൂടുള്ള, വരണ്ട, മരുപ്രദേശങ്ങളിലാണ് ഈ പ്രതിഭാസം കാണപ്പെടുന്നത്.


</doc>
<doc id="234029" url="https://ml.wikipedia.org/wiki?curid=234029" title="ആക്സെഞ്ച്വർ">
ആക്സെഞ്ച്വർ

ഇന്ത്യയിലും വിദേശത്തും ആയി പ്രവർത്തിക്കുന്ന ഒരു ഐ.ടി. സ്ഥാപനമാണ് ആക്സെഞ്ച്വർ (Accenture). സോഫ്റ്റ്‌വെയർ രംഗത്ത് വളരെ അധികം സംഭാവനകൾ ചെയ്യുന്ന ആക്സെഞ്ച്വറിൽ ഏകദേശം 2 ലക്ഷത്തിൽ പരം ആളുകൾ ജോലി ചെയ്യുന്നുണ്ട്.


</doc>
<doc id="234048" url="https://ml.wikipedia.org/wiki?curid=234048" title="യശങ്ക്">
യശങ്ക്

ഒരിനം ഔഷധ സസ്യമാണ് യശങ്ക് . കേരളത്തിൽ കടലോരപ്രദേശങ്ങളിലാണ് ഇവ കാണപ്പെടുന്നത്. രണ്ടു മീറ്റർ വരെ ഉയരം വയ്ക്കും. ഇന്ത്യ കൂടാതെ ശ്രീലങ്കയിലും കാണപ്പെടുന്നു. ചെറുചെമ്പൻ അറബി ശലഭത്തിന്റെ ലാർവകൾ ഇതിന്റെ ഇലകൾ ഭക്ഷണമാക്കാറുണ്ട്. 




</doc>
<doc id="234054" url="https://ml.wikipedia.org/wiki?curid=234054" title="അലീസ">
അലീസ

കോഴിക്കോട്ട് കാണപ്പെടുന്ന് ഒരു വിഭവമാണ് അലീസ. നോമ്പുതുറയ്ക്കും വിവാഹസൽക്കാരങ്ങൾക്കുമെല്ലാം അലീസ ഉണ്ടാക്കാറുണ്ട്. ഗോതമ്പും കോഴിയും ചേർത്താണ് അലീസ ഉണ്ടാക്കുന്നത്. പഞ്ചസാര ചേർത്താണ് അലീസ വിളമ്പുന്നത്. 
ഗോതമ്പ് വെള്ളത്തിലിട്ട് ഒരു മണിക്കൂർ കുതിർക്കുക. വെള്ളത്തിൽ നിന്നും വാരിയെടുത്ത് കോഴിയിറച്ചി, സവാള, വെളുത്തുള്ളി, ഏലക്കായ, കറുകപ്പട്ട, ഉപ്പ് ഇവ ഒന്നിച്ചു നന്നായി വേവിക്കുക. അടുപ്പിൽ നിന്നും ഇറക്കി വച്ച് നന്നായി ഉടച്ച് യോജിപ്പിക്കുക. വീണ്ടും ഇത് അടുപ്പിൽ വച്ച് തേങ്ങാപാൽ ചേർത്ത് ചെറുതായി തിളച്ചുവരുമ്പോൾ ഇറക്കിവെക്കുക.

ഇതിൽ വറുത്ത ഉള്ളി ചേർത്ത് വിളമ്പുക. അലങ്കാരത്തിന് അണ്ടിപ്പരിപ്പും ഉണക്കമുന്തിരിയും വറുത്ത് ചേർക്കാം. ഇതിൽ പഞ്ചസാര ചേർത്ത് കഴിക്കുക.


</doc>
<doc id="234056" url="https://ml.wikipedia.org/wiki?curid=234056" title="ഇംഗ്ലണ്ടിലെ നാടകവേദി">
ഇംഗ്ലണ്ടിലെ നാടകവേദി

ഇംഗ്ലണ്ടിലെ നാടകവേദിക്ക് സുദീർഘമായ ചരിത്രമാണുള്ളത്. ഇംഗ്ലണ്ടിലെ നാടകപാരമ്പര്യത്തിൽ മതവിശ്വാസത്തിന്റെ സ്വാധീനം ശക്തമാണ്. 

പുരോഹിതന്റെ വേദവാക്യവ്യാഖ്യാനത്തിൽ നാടകാവതരണത്തിന്റെ ഗാംഭീര്യം തെളിഞ്ഞുനിന്നിരുന്നു. പിന്നീട് പള്ളിയിൽനിന്ന് പള്ളിമുറ്റത്തേക്കും അവിടെനിന്ന് തെരുവിലേക്കും നാടകകല വികസിച്ചതോടെ നാടകത്തിന് സാമൂഹിക ജീവിതത്തിന്റെ പൊതുമാനങ്ങൾ കൈവന്നു. അങ്ങനെ മധ്യകാലഘട്ടമെത്തിയപ്പോഴേക്കും വൈദികമായ ലാറ്റിൻഭാഷയിൽനിന്നും മതപരമായ ആചാരങ്ങളിൽനിന്നും വ്യത്യസ്തമായി പ്രാദേശികഭാഷയുടെ കരുത്താർജിച്ചുകൊണ്ട് ഹാസ്യരസത്തോടെ ഇംഗ്ലീഷ് നാടകം പരക്കെ പ്രചരിച്ചുതുടങ്ങി.

ഇംഗ്ലണ്ടിലെ പട്ടണങ്ങളിൽ കച്ചവട നാടകസംഘങ്ങൾ ഉയർന്നു വരികയും ബൈബിൾ ഇതിവൃത്തങ്ങൾ ആസ്പദമാക്കി നിരവധി നാടകങ്ങൾ ആവിഷ്കൃതമാവുകയും ചെയ്തു. എ.ഡി. 1300-1400 കാലഘട്ടത്തിലാണ് കച്ചവടനാടകങ്ങളുടെ വികാസദശ തുടങ്ങിയത്. നോഹയുടെ ജീവിതകഥയും ഇസഹാക്കിന്റെ ബലിയും ചിത്രീകരിക്കുന്ന ചെസ്റ്റർ നാടകങ്ങളും അക്കാലത്ത് പ്രസിദ്ധമായിരുന്നു.

ബൈബിൾ നാടകങ്ങൾക്കൊപ്പം സമാന്തരമായി സദാചാരം പ്രചരിപ്പിക്കുന്ന നാടകരൂപങ്ങളും വ്യാപകമായിരുന്നു. സദാചാര നാടകങ്ങൾപോലെതന്നെ (morality plays) ഇടവേള വിനോദങ്ങളും (interludes) പ്രധാനപ്പെട്ട നാടകവിനിമയങ്ങളായി സമൂഹം അംഗീകരിച്ചിരുന്നു. ഇംഗ്ലണ്ടിലെ ഹ്യൂമനിസ്റ്റുകൾ തുടക്കമിട്ട നവോത്ഥാനപ്രക്രിയയിൽ ഇത്തരം ഇടവേള നാടകങ്ങളുടെ സ്വാധീനം ശക്തമായിരുന്നു. ജോൺ റാസ്ടലിന്റെ (John Rastell) ദ് ഫോർ എലമെന്റ്സ്, ജോൺ റെഡ്ഫോഡിന്റെ വിറ്റ് ആൻഡ് സയൻസ് എന്നീ ഇടവേള നാടകങ്ങളും ഏറെ പ്രസിദ്ധമായിരുന്നു. ഇത്തരം നാടകങ്ങളുടെ രചനയിലൂടെ ഏറെ കീർത്തി നേടിയ നാടകകൃത്താണ് ജോൺ ഹേവുസ്. വിദ്യാസമ്പന്നരായ ആളുകൾക്കിടയിലാണ് ഇൻർലൂഡ്സ് നാടകങ്ങൾ ഏറെ ശ്രദ്ധ നേടിയത്. ഹോവുസിന്റെ പല നാടകങ്ങളും രാജകൊട്ടാരങ്ങളിലാണ് അരങ്ങേറിയിരുന്നത്. രാജാവിന്റെയും രാജ്ഞിയുടെയും നാടകക്കാർ, കിങ് ചേംബർ ലെയിനിന്റെ നാടകസംഘം തുടങ്ങിയ രാജകീയ കലാസംഘങ്ങൾ പതിനാറാം ശതകത്തിന്റെ ആദ്യദശകങ്ങളിലെ പതിവുകാഴ്ചയായിരുന്നു. സാമൂഹിക പ്രശ്നങ്ങളെ വിമർശന ബുദ്ധിയോടെ നോക്കിക്കാണുന്ന ഒരുകൂട്ടം നാടകസംഘക്കാരും അക്കാലത്ത് ഉണ്ടായിരുന്നു. അവർക്കുമേൽ പലപ്പോഴും പിഴ ചുമത്തപ്പെട്ടിരുന്നു. ഷെയ്ക്സ്പിയറിന്റെ കാലത്തും അവർക്കെതിരെ ചില നിയന്ത്രണങ്ങൾ നിലനിന്നിരുന്നതായി കാണാം. പതിനാറാം ശതകത്തിന്റെ അവസാനദശകങ്ങളിൽ ഇംഗ്ലീഷ് നാടകത്തിന്റെ വളർച്ച താരതമ്യേന കുറവായിരുന്നു. 

1567-ൽ ആദ്യ ഇംഗ്ലീഷ് തിയേറ്ററായ 'ദി റെഡ് ലയൺ' ആരംഭിച്ചതുമുതൽ 1642-ൽ തിയേറ്ററുകൾ പൂട്ടുന്നതുവരെയുള്ള കാലഘട്ടമാണ് ഇംഗ്ലീഷ് നവോത്ഥാന തിയേറ്റർ എന്ന് വിളിക്കപ്പെടുന്നത്. 
1576-ലാണ് ജയിംസ് ബർബേജ് ദിനംതോറുമുള്ള നാടകപ്രദർശനത്തിനായി ലണ്ടൻ പ്ലേഹൗസ് സ്ഥാപിച്ചത്. ക്രിസ്റ്റഫർ മാർലോയുടെ (1564-93) ദുരന്തനാടകങ്ങൾ ഇംഗ്ലീഷ് നാടകവേദിക്ക് പുതുചലനങ്ങൾ നല്കി. മാർലോയുടെ റ്റാംബർലെയിൻ (Tamburlaine) എന്ന നാടകം (1587) ഇംഗ്ലീഷ് നാടകവേദിയുടെ നാഴികക്കല്ലായിത്തീർന്നു. തോമസ് കിഡ്, ജോൺ ലിലി, റോബർട്ട് ഗ്രീൻ തുടങ്ങിയ നാടകകൃത്തുക്കൾ ഇതിവൃത്ത വൈവിധ്യങ്ങൾകൊണ്ട് ഇംഗ്ലണ്ടിലെ നാടകവേദികളെ ചലനാത്മകമാക്കി.

വില്യം ഷെയ്ക്സ്പിയറാണ് (1564-1616) ഇംഗ്ലീഷ് നാടകവേദിയെ നാടകകലയുടെ വിശ്വസങ്കേതമാക്കി മാറ്റിയത്. ഹാംലെറ്റ് (1601), ദ് ടെംപെസ്റ്റ് (1611), ഒഥെലോ, ആന്റണി ആൻഡ് ക്ലിയോപാട്രാ തുടങ്ങിയ നാടകങ്ങൾ ലോകപ്രശസ്തങ്ങളാണ്.

1642-ലെ ആഭ്യന്തരയുദ്ധത്തിന്റെ ഫലമായി ഇംഗ്ലണ്ടിലെ നാടകപ്രസ്ഥാനത്തിന് തകർച്ച നേരിട്ടു. പാർലമെന്റ് നിയമത്തിലൂടെ ഇംഗ്ളണ്ടിൽ നാടകാവതരണങ്ങൾ നിഷേധിക്കപ്പെടുകയും ചെയ്തു.

1660-ൽ ചാൾസ് രണ്ടാമന്റെ തിരിച്ചുവരവോടെയാണ് നാടകത്തിന് പുനരുജ്ജീവനമുണ്ടായത്. പുനഃസ്ഥാപിതമായ നാടകസങ്കല്പത്തിൽ പ്രാമുഖ്യം കൈവന്നത് കോമഡിക്കാണ്. വില്യം കോൺഗ്രീവ് (1670-1729), ജോൺവാൾ ബ്രൂഗ് (1664-1726), തോമസ് ഷാഡ്വെൽ (1642-92) തുടങ്ങിയവർ വ്യത്യസ്തമായ ഹാസ്യഭേദങ്ങളാണ് രംഗത്ത് കൊണ്ടുവന്നത്.

പതിനേഴാം ശതകത്തിൽ ജോൺ ഡ്രൈഡന്റെ കോമഡി നാടകങ്ങളാണ് ഇംഗ്ലണ്ടിന്റെ രംഗവേദികളെ നിലനിർത്തിയത്. ചെറിയ കോമഡി നാടകങ്ങളും രൂപകങ്ങളുമായിട്ടാണ് 18-ആം ശതകം ഉദയം ചെയ്തത്. ഹാസ്യ-ദുരന്ത ഇതിവൃത്തങ്ങളുമായി രംഗത്തുവന്ന നിരവധി നാടകങ്ങൾ ശ്രദ്ധിക്കപ്പെട്ടു. നിക്കോളാസ് റോ (1674-1718), അഡിസൺ (1672-1719) തുടങ്ങിയവരുടെ ദുരന്ത നാടകസങ്കല്പം ആസ്വാദകാഭിരുചികളെ തിരുത്തിക്കുറിക്കുന്നവയായിരുന്നു. സെന്റ് ലിവർ (1667-1723), റിച്ചാഡ് സ്റ്റീൽ (1672-1729) തുടങ്ങിയവരുടെ കോമിക് ട്രീറ്റുമെന്റുകളും ഇംഗ്ലീഷ് നാടകവേദിയുടെ ഭാവവൈവിധ്യത്തിന് മാറ്റേകി. ഡേവിഡ് ഗാറിക്കിന്റെ നാടകപരീക്ഷണങ്ങളും ഏറെ ചർച്ചാവിഷയമായി.

ലോഡ് ബൈറൺ, ജയിംസ് ഷെരിസൻകോ, നോലെസ്, ഹെന്റി ടെയ്ലർ, തോമസ് നൂൺ താഫോഡ് തുടങ്ങിയവരാണ് പത്തൊൻപതാം ശതകത്തിന്റെ ആദ്യപകുതിയിലെ നാടകത്തിന്റെ മുഖ്യ പ്രയോക്താക്കൾ എന്നു പറയാം. ഹെന്റി ആർതർ ജോൺസ്, ആർതർ വിങ് പിനെറോ തുടങ്ങിവർ രണ്ടാംപകുതിയിൽ പുതിയ വസന്തംകൊണ്ടുവന്നവരാണ്.

ഇംഗ്ലണ്ടിൽ ആധുനികതയുടെ ആരവം മുഴങ്ങുന്നത്, ബർണാഡ് ഷാ, ഇബ്സൻ തുടങ്ങിയവരുടെ വരവോടെയാണ്. കാവ്യനാടകങ്ങളുടെ നവീനമായ അരങ്ങുവാഴ്ചകളാണ് ഇരുപതാം ശതകത്തിന്റെ ആദ്യപകുതിയെ സമ്പന്നമാക്കിയത്. ഷെയ്ക്സ്പിയർ പാരമ്പര്യത്തെ മറികടക്കാനും പഴയകാലത്തിന്റെ പ്രതിധ്വനിയാകാതിരിക്കാനും നവീന നാടകകലാകാരന്മാർ ശ്രദ്ധവച്ചു.

സിനിമയുടെ വരവോടെ ലണ്ടനിലെ പ്രമുഖമായ നാടകതിയേറ്ററുകൾ പലതും സിനിമാഹൌസുകളായി പരിണമിച്ചു. ഇതോടെ നാടകരംഗവും അവതരണക്കമ്പനികളും അവതാളത്തിലായി. എങ്കിലും ഷെയ്ക്സ്പിയർ നാടകങ്ങൾക്ക് ലഭിച്ച അംഗീകാരം, നാടകവേദിക്ക് വിശ്വവ്യാപകമായ ജനസമ്മതിയാണ് നേടിക്കൊടുത്തത്. കാവ്യനാടക കല്പനകളെ കേന്ദ്രീകരിച്ചുള്ള സങ്കല്പനങ്ങൾ ടി.എസ്. എലിയറ്റിനും ക്രിസ്റ്റഫർ ഫ്രൈക്കും ഏറെ പ്രശസ്തിയാണ് നല്കിയത്.

1955-നുശേഷം കാവ്യനാടകകൃത്തുക്കളിൽനിന്ന്, സാമൂഹികപ്രശ്നങ്ങളിലേക്കും ആൾക്കൂട്ടത്തിന്റെ ഉത്കണ്ഠകളിലേക്കും ശ്രദ്ധവയ്ക്കുന്ന നാടകകൃത്തുക്കളിലേക്കുമാണ് നാടകധാര വികസിച്ചത്. മനുഷ്യന്റെ ഏകാന്തദുഃഖങ്ങളും അസ്തിത്വപരമായ വിഹ്വലതകളും വൈചിത്ര്യത്തോടെ ആവിഷ്കരിച്ച പുതിയ നാടക ചിന്തകർ, കറുത്ത ഹാസ്യംകൊണ്ട് രംഗകലയെ പ്രതിരോധസജ്ജമാക്കാൻ ശ്രമിച്ചവരാണ്. ജോൺ ഓസ്ബോണിന്റെ ലുക് ബാക് ഇൻ ആങ്ഗർ (1956) എന്ന നാടകമാണ് പുതിയ ദർശനത്തിന് തുടക്കമിട്ടത്. ഇതിനെത്തുടർന്ന് ഷെലക് ദിലനെ, ആൾനോൾഡ് വെസ്കർ തുടങ്ങിയവരുടെ നാടകങ്ങൾ ശ്രദ്ധയാകർഷിച്ചു. ബ്രെഹ്തിന്റെ ആശയസ്വാധീനം വ്യക്തമാക്കുന്ന സൃഷ്ടികളായിരുന്നു, റോബർട്ട് ബോൾട്ടിന്റെ എ മാൻ ഫോർ ആൾ സീസൺസ് (1960), ജോൺ വൈറ്റിങ്സിന്റെ ദ് ഡെവിൾസ് തുടങ്ങിയവ.

സാമുവൽ ബെക്കറ്റിന്റെയും യൂജിൻ അയനസ്കോയുടെയും ആശയങ്ങളെ പുതിയ പകിട്ടിലും പരപ്പിലും വൈവിധ്യത്തിലും മെനഞ്ഞെടുക്കാൻ ശ്രമിച്ച ഹരോൾഡ് പിന്റർ, നവീന ഇംഗ്ലീഷ് തിയേറ്ററിന് ഉത്തരാധുനികമുദ്രയാണ് നല്കിയത്. അരങ്ങിന്റെ സാമ്പ്രദായിക വ്യവസ്ഥകളെ പുതിയ ശൈലിയും ഭാഷാവൈവിധ്യങ്ങളുംകൊണ്ട് ലംഘിച്ച പിന്റർ നാടകത്തിന് പുതിയ കളരിയും സങ്കേതവുമാണ് പകർന്നത്. ആറ്റോമിക് യുഗത്തിലെ മനുഷ്യന്റെ പ്രതിസന്ധികളെ ക്രിയാത്മകമായും വിമർശനാത്മകമായും അരങ്ങിൽ വിലയിരുത്തുന്ന നാടകമൂല്യങ്ങളാണ് ഇന്ന് ഇംഗ്ലീഷ് നാടകവേദിയിൽ തെളിഞ്ഞു കാണുന്നത്.



</doc>
<doc id="234057" url="https://ml.wikipedia.org/wiki?curid=234057" title="ബി.വി. രാഘവലു">
ബി.വി. രാഘവലു

പ്രമുഖ മാർക്സിസ്റ്റും സി.പി.ഐ.(എം.) ആന്ധ്രാ സംസ്ഥാന സെക്രട്ടറിയുമാണ് ബി. രാഘവലു. ഇദ്ദേഹം ഇപ്പോൾ സി.പി.ഐ.(എം.) പോളിറ്റ്‌ ബ്യൂറോ അംഗമായും പ്രവർത്തിക്കുന്നു. 

ആന്ധ്രയിലെ പ്രകാശം ജില്ലയിലെ പെദമപോടു എന്ന ഗ്രാമത്തിൽ പുന്നമ്മയുടെയും വെങ്കട സുബ്ബയ്യയുടെയും മകനായിട്ടാണ് രാഘവലു ജനിക്കുന്നത്. കണ്ടുകുറിലെ സ്കൂൾ പഠനത്തിന് ശേഷം ആന്ധ്ര ക്രിസ്ത്യൻ കോളേജിൽ നിന്നും ഇന്റർമീഡിയറ്റ് പഠനം പൂർത്തിയാക്കി. സയൻസ് ബിരുദപഠനത്തിനായി ബാപ്‌ടല കാർഷിക കോളേജിൽ ചേർന്നുവെങ്കിലും പഠനം പൂർത്തിയാക്കാനായില്ല. പിന്നീട് ബി.എ. പഠനത്തിനായി കവാലി കോളേജിൽ ചേർന്നുവെങ്കിലും അവസാനവർഷ പഠനത്തിനിടെ രാജ്യത്ത് അടിയന്തരാവസ്ഥ നിലവിൽ വരുകയും സി.പി.ഐ.എമ്മിന്റെ മുഴുവൻ സമയ പ്രവർത്തനങ്ങൾക്കായി നെല്ലൂർ ജില്ലയിലേക്ക് പോവുകയും ചെയ്തു. 

രാഘവലു വിവാഹം ചെയ്തിരിക്കുന്നത് സെന്റർ ഓഫ് ഇന്ത്യൻ ട്രേഡ് യൂണിയൻസ് ആന്ധ്രാ സംസ്ഥാന വൈസ് പ്രസിഡന്റും, അഖിലേന്ത്യ ജനാധിപത്യ മഹിള അസോസിയേഷൻ ജനറൽ സെക്രട്ടറിയുമായ പുണ്യവതിയെയാണ്. ശ്രൂചനയാണ് ഏക മകൾ.


</doc>
<doc id="234061" url="https://ml.wikipedia.org/wiki?curid=234061" title="ഉന്നതമേഖല">
ഉന്നതമേഖല

സമുദ്ര നിർപ്പിൽ നിന്ന് ഉയർന്നു നിൽക്കുന്നതും ഉഷ്ണമേഖലയിൽ ഉൽപ്പെട്ടതുമായ പ്രദേശങ്ങളെ ഉന്നതമേഖലകൾ എന്നു പറയുന്നു. ഇത്തരം സ്ഥലങ്ങളിൽ സമീകൃത കാലാവസ്ഥയായിരിക്കും അനുഭവപ്പെടുക. ഭൂമിശാസ്ത്രത്തിൽ ഈ പ്രദേശത്തെ ഉന്നതമേഖല (High land) എന്നു പറയുന്നു. സങ്കീർണമായ ഭൂപ്രകൃതിയാണെങ്കിലും തുല്യ അക്ഷാംശങ്ങളിലുള്ള നിംനപ്രദേശങ്ങളിലെ അത്യുഷ്ണവും ആർദ്രവുമായ കാലാവസ്ഥയെ അപേക്ഷിച്ച് തുലോം സുഖകരമായ അവസ്ഥയാണ് ഈ മേഖലയിലുള്ളത്. ഇത് വൻതോതിലുള്ള കുടിയേറ്റത്തിന് പ്രേരകമായി തീർന്നിരിക്കുന്നു. ഭൂമധ്യരേഖയിൽ നിന്ന് ധ്രുവത്തിനഭിമുഖമായി സഞ്ചരിക്കുമ്പോളെന്നപോലെ ഉയരംകൂടുംതോറും കാലാവസ്ഥയിലും സസ്യജാലങ്ങളിലും മാറ്റങ്ങൾ ദൃശ്യമാണ്. നന്നേ ഉയർന്ന ഭാഗങ്ങളിൽ അർട്ടിക് മേഖലയ്ക്കു തുല്യമായ സസ്യങ്ങളും സ്ഥിരമായി മഞ്ഞു മൂടിക്കിടക്കുന്ന സ്ഥലങ്ങളും വിരളമല്ല. ഏറ്റവും താണ ഭാഗങ്ങളിൽ മദ്ധ്യരേഖാവനങ്ങളോ മഴക്കാടുകളോ കാണുന്നതും സാധാരണമാണ്.

ഉന്നതമേഖലകളായി കരുതാവുന്ന പ്രദേശങ്ങൾ ഉഷ്ണമേഖലയിലെങ്ങും ചിതറിക്കിടക്കുന്നു. നിയതമായ സ്ഥാനനിർണയം അസാദ്ധ്യമാണെന്നു തന്നെ പറയാം. ഈ വിഭാഗത്തിൽപ്പെട്ട പ്രദേശങ്ങൾ വിസ്തൃതമോ നന്നേചെറുതോ ആയിരിക്കാം. അമേരിക്കയിലെ മലനിരകളും പീഠഭൂമികളും, അവയുടെ തുടർച്ചയെന്നോണം തെക്കേ അമേരിക്കയിൽ എഴുന്നുകാണുന്ന ആൻഡീസ് ഉന്നതതടവും ഉന്നതമേഖലയിൽ പെടുന്നു. ബ്രസീലിന്റെ കിഴക്കേ പകുതിയിലും വെസ്റ്റിൻഡീസ് ദ്വീപുകളിലും ഉന്നതമേഖലയായി വിശേഷിപ്പിക്കാവുന്ന പീഠബൂമികൾ ഉണ്ട്. ആഫ്രിക്കയുടെ പൂർവ-മധ്യ ഭാഗങ്ങളിലായി വ്യാപിച്ച് എത്യോപ്യ, കെനിയ, ഉഗാണ്ട, താൻസാനിയ, റൊഡേഷ്യ, നസാലാൻഡ് എന്നീ രാജ്യങ്ങളെ ഭാഗികമായി ഉൾക്കൊള്ളുന്ന പീഠഭൂമിയും ഈ കാലാവസ്ഥയയിൽ പെടുന്നു. തെക്കു കിഴക്കൻ ഏഷ്യയിലെ ഇന്തോനേഷ്യ, ഫിലിപ്പീൻസ്, എന്നി ദ്വീപസമൂഹങ്ങളിലും മധ്യ പസഫിക് ദ്വീപുകളിലും ഉള്ളഗിരിനിരകളെയും ഈ വിഭാഗത്തിൽ പെടുത്താവുന്നതാണ്
മൺസൂൺ വനങ്ങൾ, മെഡിറ്ററേനിയൻ പ്രദേശം, മഴക്കാടുകൾ തുടങ്ങിയ ഇതരകാലാവസ്ഥാ വിഭാഗങ്ങളെപോലെ വർഷപാതം, താപനില തുടങ്ങിയ സൂചകാങ്കങ്ങളുടെ ശരാശരിത്തോതിന്റെ അടിസ്ഥാനത്തിൽ ഉന്നതമേഖലയിലെ കാലാവസ്ഥ നിർവചിക്കാനാവില്ല. എന്നാലും സാമാന്യമായ സ്വഭാവങ്ങൾ ഇല്ലന്നു പറഞ്ഞുകൂടാ. താപനിലയിലെ ഏറ്റകുറച്ചിലുകൾ ഉന്നതമേഖലയിൽ നന്നേ കുറവായിരിക്കും. താപനിലയെ സംബന്ധിച്ചിടത്തോളം സമുദ്രനിരപ്പിൽ നിന്നുള്ള ഉയരം നിർണ്ണായക ഘടകമാണ്. 300 മീറ്ററിന് ശരാശരി 3.3C എന്ന ക്രമത്തിൽ താപനില താഴുന്നു. ഉയരം കൂടുംതോറും അന്തരീക്ഷമർദ്ദത്തിൽ ഉണ്ടാവുന്ന കുറവ് ശരീരം തളർത്തുന്നതിനും മൂക്കിലൂടെയുള്ള രക്തശ്രാവത്തിനും ജഠരാഗ്നിമാന്ദ്യത്തിനും കാരണമാവുന്നു. "ഇൻസോമിയ" എന്ന അസുഖമുണ്ടാവുന്നതും സഹജമാണ്. വായു താരതമ്യേന നേർത്തതായതിനാൽ അൾട്രാവയറ്റ് രശ്മിയുടെ തീവ്രത വർധിക്കുന്നു. തന്മൂലം മനുഷ്യരുടെ തൊലി കറുക്കാൻ കാരണമാകുന്നു. ഇതുമൂലം പകൽ ക്രമാതീതമായ ചൂടിനും രാത്രിൽ അതിശൈത്യതിനും കാരണമാകുന്നു.



</doc>
<doc id="234063" url="https://ml.wikipedia.org/wiki?curid=234063" title="സ്പാനിഷ് തിയേറ്റർ">
സ്പാനിഷ് തിയേറ്റർ

ക്രിസ്തുവർഷം ആദ്യശതകങ്ങൾ മുതൽക്കുതന്നെ സ്പെയിനിൽ നാടകീയ കലാരൂപങ്ങൾക്ക് പ്രചാരമുണ്ടായിരുന്നു. പള്ളികളിലെ ആഘോഷങ്ങളോടനുബന്ധിച്ച് നടന്നിരുന്ന കലാപരിപാടികളിൽ പലതിനും നാടകസ്വഭാവമുണ്ടായിരുന്നു. പള്ളികളിലെ കലാപരിപാടികൾക്കെതിരെ വിലക്ക് വന്നതോടെ, അവ ജനം ഏറ്റെടുക്കുകയും പ്രചരിപ്പിക്കുകയും ചെയ്തു. എങ്കിലും മൂറുകളുടെ അധിനിവേശത്തോടെ, തെക്കൻ സ്പെയിനിൽനിന്നും ജനകീയകലകൾ തുടച്ചുമാറ്റപ്പെട്ടു. വടക്കു-കിഴക്കൻ സ്പെയിനിൽ പൌരോഹിത്യം അധികാരം ആർജിച്ചതോടെ, പാരമ്പര്യകലകളുടെ ചൈതന്യവും ശക്തിയും ഇല്ലാതാവുകയും കർശനമായ മതനിഷ്ഠകൾ നടപ്പാക്കപ്പെടുകയും ചെയ്തു.

മധ്യകാലഘട്ടത്തിലാണ് ആരാധനാധിഷ്ഠിതമായ നാടകം ആദ്യമായി പെനിൻസുലയിൽ അരങ്ങേറിയത്. ആരാധനാപുസ്തകത്തിൽനിന്ന് ആശയങ്ങൾ സ്വീകരിച്ച് അവതരിപ്പിച്ചിരുന്ന 'ട്രോപ്സ്' (Tropes) എന്ന കലാരൂപത്തിൽനിന്നാണ് സ്പെയിനിൽ നാടകം ഉടലെടുത്തത്. പ്രത്യേകം തയ്യാറാക്കിയ വേദികളിലാണ് ഇത്തരം ആരാധനാ നാടകങ്ങൾ അരങ്ങേറിയത്. ഒൻപതാം ശതകം മുതൽ പതിനൊന്നാം ശതകം വരെയുള്ള മൂറിഷ് ആധിപത്യം നാടകത്തിന്റെ വളർച്ചക്ക് മങ്ങലേൽപ്പിച്ചു.

സാധാരണ സമൂഹത്തിന്റെയും പുരോഹിതവിഭാഗത്തിന്റെയും കലാസങ്കല്പങ്ങൾ തമ്മിലുള്ള സംഘർഷം അക്കാലയളവിൽ പ്രകടമായിരുന്നു. പതിനാലാം ശതകത്തിന്റെ ആദ്യപകുതിയിൽ കോർപ്പസ് ക്രിസ്റ്റി പ്രൊഡക്ഷൻ സംഘടിപ്പിക്കപ്പെട്ടതോടെ, പള്ളിക്കും സാധാരണ ജനസമൂഹത്തിനും അവരുടേതായ നാടകാസ്വാദത്തിനും പ്രചരണത്തിനും വഴി തുറന്നുകിട്ടി. എങ്കിലും മതാത്മകമായ ആരാധനാ സമ്പ്രദായത്തിന് തന്നെയായിരുന്നു മുൻതൂക്കം. പതിനഞ്ചാം ശതകത്തോടെ, ഘോഷയാത്രയുടെ മതാത്മക പരിവേഷം ഇല്ലാതാവുകയും ജനകീയകലാരൂപങ്ങൾ ശക്തിയാർജിക്കുകയും ചെയ്തു.

രാജസഭയുടെ തീരുമാനങ്ങൾ, പിന്നീട് നാടകവികാസത്തിന് പുതിയ വഴി തെളിച്ചു. രാജകീയ പരിപാടികളിലും മറ്റും നാടകരൂപങ്ങൾ അവതരിക്കപ്പെട്ടു. ക്ളാസ്സിക്കൽ കലയുടെയും സാഹിത്യത്തിന്റെയും നവോത്ഥാനത്തിനൊപ്പം വളരാൻ സ്പെയിനിലെ ജനങ്ങൾക്ക് അവസരം ലഭിച്ചു. പതിനേഴാം ശതകം, കലയുടെ പുനരുജ്ജീവനത്തിന്റെ ആശയങ്ങളാണ് പകർന്നു കൊടുത്തത്.

പതിനഞ്ചാം ശതകത്തിൽ പ്രത്യക്ഷപ്പെട്ട 'കോർട്ട് തിയേറ്റർ' പ്രസ്ഥാനം മതാത്മകദൃശ്യങ്ങളും നവോത്ഥാനത്തിന്റെ മതേതര സ്വഭാവങ്ങളും സമന്വയിപ്പിക്കുകയുണ്ടായി.

യുവാൻ ഡെൽ ഇൻസിനയുടെ (1468-1528) (Iuan del Encina) മതേതര നാടകങ്ങൾ നവോത്ഥാനത്തെ സ്വാധീനിച്ചു. ലൂക്കാസ് ഫെർണാണ്ടസ് (1474-1542), ഗിൽ വിസന്റ് (Gil Vicente 14651537), ബർത്തലോമാ ഡി ടൊറസ് നഹാരോ തുടങ്ങിയവരും നവോത്ഥാനകാലത്തിന് മാറ്റു കൂട്ടിയ പ്രതിഭകളാണ്. മതപരമായ ഉത്സവാഘോഷങ്ങളെ നാടകത്തിന്റെ വളർച്ചയിൽ ഫലപ്രദമായി ഉപയോഗിച്ച ലോപ് ഡി റൂഡാ (Lope de Rueda 150565)യും പ്രധാനിയാണ്. നിയോ-ക്ലാസ്സിക്കൽ നാടകകലാകാരന്മാരുടെ പ്രഭാവവും ശ്രദ്ധേയമായിരുന്നു. ഹെർനൻ പെരസ്ഡി ഒലിവാ (1494-1533), പെട്രോ സൈമൺ അബ്റിൽ (1530-95), ലിയനാഡോ ഡി അർജൻസോളാ (1559-1613), തിമോനെദാ, ആർട്രൈഡാ, ക്രിസ്റ്റബൽ ഡി വൈറൂസ്, സെർവാന്റ്സ് സാവെദ്രാ തുടങ്ങിയവരും സ്പാനിഷ് നാടകവേദിയുടെ വളർച്ചയെ ത്വരിതപ്പെടുത്തിയവരിൽ പ്രധാനികളാണ്.

കോമഡിനാടകങ്ങളുടെ ആധിപത്യം അവസാനിപ്പിച്ചുകൊണ്ട് ഇറ്റാലിയൻ ഓപ്പറെകൾ അരങ്ങേറുന്ന കാഴ്ചയാണ് പതിനെട്ടാം ശതകത്തിന്റെ തുടക്കത്തിൽ കണ്ടത്. ബോർബോൺ മൊണാർക്കിന്റെ സ്ഥാനപതിയായിരുന്ന ഫാറിനെല്ലിയുടെ ഉത്തരവുപ്രകാരം തിയേറ്ററുകളും നാടകസങ്കേതങ്ങളുമെല്ലാം പുനരുദ്ധരിക്കപ്പെട്ടു. നവീന നാടകചിന്തകളും സങ്കേതങ്ങളുമായി അന്റോണിയോ ഡി സമോറ (1664-1728), കാനി സറസ് (1676-1750), ഇഗ്നേഷ്യോ ലുസാൻ (1702-54), നിക്കോളാസ് ഫെർണാണ്ടസ് ഡി മൊറാറ്റിൻ (1737-80) തുടങ്ങിയവർ രംഗപ്രവേശം ചെയ്തു.

റൊമാന്റിസിസത്തിന്റെയും റിയലിസത്തിന്റെയും പ്രയാണമാണ് പതിനെട്ടാം ശതകത്തിന്റെ അവസാനത്തിലും പത്തൊൻപതാം ശതകത്തിന്റെ ആരംഭത്തിലും കണ്ടത്. ബ്രെന്റൺ ഡി ഹെറെറോസ്, ലോപസ് ഡി അയാളാ, തമായോ ബോസ് തുടങ്ങിയവർ റൊമാന്റിക് നാടകത്തിന്റെ സൂത്രധാരകരായിനിന്നു. പത്തൊൻപതാം ശതകത്തിന്റെ അവസാനത്തിലാണ്, പാശ്ചാത്യാശയങ്ങളുടെ സ്വാധീനത്തിൽ പരീക്ഷണനാടകങ്ങൾ രംഗത്തെത്താൻ തുടങ്ങിയത്. ആൻട്രിയാ ഗുവാളിന്റെ (1872-1943) നാടകദർശനങ്ങളാണ് സ്പെയിനിൽ മോഡേണിസത്തിന് പ്രതിഷ്ഠയേകിയത്. ജാസിന്റോ ഗ്രാപ് (1877-1958), മാർട്ടിനസ് സീറാ (1881-1947), മരിയാ ഡി വാലെ ഇൻക്ളാൻ (1866-1936) എന്നിവർ ആധുനിക നാടകവേദിയെയും കുട്ടികളുടെ നാടകചിന്തകളെയും വളർത്തുന്നതിൽ പ്രധാന പങ്ക് വഹിച്ചു. 1917-25 കാലഘട്ടത്തിലാണ് 'ന്യൂ' തിയേറ്റർ പ്രസ്ഥാനം കടന്നുവന്നത്.

നിരവധി തിയേറ്റർ ക്ലബ്ബുകളും ലിറ്റിൽ തിയേറ്ററുകളും സ്പാനിഷ് നാടകവേദിയെ ഇപ്പോൾ സമ്പന്നമാക്കുന്നു. ക്ലാസ്സിക് നാടകങ്ങളുടെ അവതരണവും വിജയം നേടിയ പാശ്ചാത്യ നാടകങ്ങളുടെ അരങ്ങേറ്റങ്ങളും സ്പെയിനിൽ ജനകീയാംഗീകാരത്തോടെ നടത്തിവരുന്നു. ഒരുപാട് വൈദേശിക സ്വാധീനം സ്പാനിഷ് നാടകവേദിയിൽ പ്രകടമാണെങ്കിലും, സ്പാനിഷ് സംസ്കാരത്തിന്റെയും കലയുടെയും തനതു ഗന്ധമാണ് സ്പാനിഷ് നാടകവേദിയെ വ്യതിരിക്തമാക്കുന്നത്.


</doc>
<doc id="234064" url="https://ml.wikipedia.org/wiki?curid=234064" title="വട്ടക്കാക്കക്കൊടി">
വട്ടക്കാക്കക്കൊടി

ഒരിനം ഔഷധസസ്യമാണ് വട്ടക്കാക്കക്കൊടി. . ആംഗലേയത്തിൽ sneez wort, sneezing silk, cotton milk plant എന്നും പറയുന്നു. എരുക്കിന്റെ കുടുബത്തിൽപെട്ട ഇതിന്റെ വിത്തുകൾ അപ്പൂപ്പൻ താടികളാണ്.

കരിനീലക്കടുവ, നീലക്കടുവ എന്നീ ചിത്രശലഭങ്ങളുടെ ലാർവ വട്ടക്കാക്കക്കൊടിയുടെ ഇലകൾ ഭക്ഷിച്ചാണ് വളരുന്നത്.


ഇല, തണ്ട്, വേര്.


</doc>
<doc id="234066" url="https://ml.wikipedia.org/wiki?curid=234066" title="തബൂക്ക് പ്രവിശ്യ">
തബൂക്ക് പ്രവിശ്യ

സൗദി അറേബ്യയുടെ വടക്ക്-പടിഞ്ഞാറ് ഭാഗത്ത് സ്ഥിതി ചെയ്യുന്ന തീരദേശ പ്രവിശ്യയാണ് തബൂക്ക് പ്രവിശ്യ ( ""). സൗദി കിരീടാവകാശിയായിരിക്കെ മരണപ്പെട്ട സുൽത്താൻ രാജകുമാരന്റെ രണ്ടാമത്തെ മകൻ ഫഹദ് ബിൻ സുൽത്താൻ ആണ് നിലവിൽ തബൂക്ക് പ്രവിശ്യ ഗവർണർ. തബൂക്ക് ആസ്ഥമാന പ്രവിശ്യയുടെ മൊത്തം വിസ്ത്രിതി 1,08,000 ചതുരശ്ര കിലോമീറ്റർ പ്രദേശമാണ്. ഫഹദ് ബിൻ സുൽത്താൻ രാജകുമാരാൻ ആണ് നിലവിൽ തബൂക്ക് പ്രവിശ്യ ഗവർണർ.

1926 മുതൽ പ്രവിശ്യ ഭരിച്ച ഗവർണർമാരുടെ പേരുകൾ


</doc>
<doc id="234067" url="https://ml.wikipedia.org/wiki?curid=234067" title="വള്ളിക്കുറുന്തോട്ടി">
വള്ളിക്കുറുന്തോട്ടി

ഒരിനം ഔഷധസസ്യമാണ് വള്ളിക്കുറുന്തോട്ടി അഥവാ വെളുത്തഊരകം . ഇന്ത്യയിൽ കാണപ്പെടുന്ന ഇരുപത്തിയൊന്നിലധികം കുറുന്തോട്ടികളിൽ ഒന്നാണിത്. ഫിജി, തായ്‌വാൻ, ഫിലിപ്പീൻസ്, ഇന്ത്യ എന്നിവിടങ്ങളിൽ കാണപ്പെടുന്നു.



</doc>
<doc id="234070" url="https://ml.wikipedia.org/wiki?curid=234070" title="അടയാളം (ചലച്ചിത്രം)">
അടയാളം (ചലച്ചിത്രം)

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത മലയാള കുറ്റാന്വേഷണ ചലച്ചിത്രമാണ് അടയാളം. 1991ലാണ് ഈ ചിത്രം പുറത്തിറങ്ങിയത്. മമ്മൂട്ടി, രേഖ, ശോഭന, മുരളി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.



</doc>
<doc id="234073" url="https://ml.wikipedia.org/wiki?curid=234073" title="സ്ത്രീ നാടകവേദി">
സ്ത്രീ നാടകവേദി

സ്ത്രീവാദപരമായ കാഴ്ചപ്പാടിൽ, ആസൂത്രിതമായ വിമോചനലക്ഷ്യങ്ങളോടെ രംഗവേദിയെ ഉപയോഗപ്പെടുത്തുന്ന നാടകപ്രസ്ഥാനത്തെയാണ് സ്ത്രീ നാടകവേദി എന്നു വിളിക്കുന്നത്. പാശ്ചാത്യ നാടകവേദിയിൽ ഇബ്സന്റെ കാലം മുതൽതന്നെ ഫെമിനിസ്റ്റ് ദർശനത്തിലധിഷ്ഠിതമായ നാടക ചർച്ചകൾ ഉരുത്തിരിഞ്ഞിട്ടുണ്ട്. ഇബ്സന്റെ ചില നാടകചിന്തകൾ ആധുനികസ്ത്രീവാദത്തിലേക്ക് ചെന്നെത്തുന്നുവെന്ന് ലൂയിബെന്നറ്റ് ചൂണ്ടിക്കാട്ടുന്നു. ഗോസ്റ്റ് അത്തരം ഒരു നാടകമാണെന്ന് അവർ സൂചിപ്പിക്കുന്നുണ്ട്. കലാചിന്തകനായ ആന്റണി എലിസ് ഒരു സ്ത്രീനാടകവേദി വിഭാവനം ചെയ്തിരുന്നു. വിഭിന്നസ്വഭാവങ്ങളും പ്രതിനിധാനങ്ങളുമുള്ള സ്ത്രീകഥാപാത്രങ്ങൾ നാടകത്തിൽ പ്രത്യക്ഷപ്പെടാൻ തുടങ്ങിയതോടെയാണ് തിയേറ്റർരംഗത്ത് സ്ത്രീകൾക്കുള്ള പ്രാധാന്യം വർധിച്ചത്. നാല്പതുകൾക്ക് മുമ്പ് ഇംഗ്ളണ്ടിലും അമേരിക്കയിലും വളരെക്കുറച്ച് സ്ത്രീകളേ നാടകരംഗത്ത് ഉണ്ടായിരുന്നുള്ളു. പത്തൊമ്പതാം നൂറ്റാണ്ടിൽ 189 സ്ത്രീകൾ നാടകരചനയിലേർപ്പെട്ടുവെന്ന് കാതറിൻ ഇ. കെല്ലി രേഖപ്പെടുത്തിയിട്ടുണ്ട്. ഇംഗ്ലണ്ടിൽ സിസ്ലി ഹാമിൽടണും ക്രിസ്റ്റഫർ സെന്റ് ജോണും ചേർന്നെഴുതിയ ഹൗ ദ് വോട്ട് വാസ് വൺ (1909) ഉൾപ്പെടെയുള്ള നാടകങ്ങൾ ഏറെ ശ്രദ്ധിക്കപ്പെട്ടിരുന്നു. അമേരിക്കയിൽ സൂസൻ ഗ്ളാസ്പെൽ എഴുതിയ ട്രൈഫിൾസ് (1916) എന്ന നാടകവും പ്രധാനമാണ്. അതിനുശേഷം ഇംഗ്ളണ്ടിൽ ലിലിയൻ ബെയ്ലിസും ജോയൻ ലിറ്റിൽവുഡും മികച്ച സംഭാവനകൾ നല്കിയപ്പോൾ അമേരിക്കയിൽ ഹാലി ഫ്ളെയ്നഗൻ അമേരിക്കൻ തിയേറ്ററിന് പുതിയ വികാസം നല്കി. സ്ത്രീകളുടെ സ്വത്വപ്രശ്നങ്ങളെക്കുറിച്ച് സ്ത്രീകൾ രചന നിർവഹിച്ച് സ്ത്രീകൾ തന്നെ ആവിഷ്കരിക്കുന്ന രംഗാവിഷ്കാരത്തെയാണ് പൊതുവേ 'ഫെമിനിസ്റ്റ് തിയേറ്റർ' എന്നു പറഞ്ഞുവന്നത്.

'ഫെമിനിസ്റ്റ് തിയേറ്റർ' എന്ന നിർവചനത്തിൽ ഒട്ടനേകം സ്ത്രീപക്ഷധാരകൾ ഉൾപ്പെടുന്നു. സ്ത്രീപക്ഷ പഠനങ്ങൾ, സ്ത്രീവാദപരമായ സാമ്പത്തിക രാഷ്ട്രീയ-സാംസ്കാരിക മൂല്യങ്ങൾ തുടങ്ങിയവ ഫെമിനിസ്റ്റ് തിയേറ്ററിന്റെ പാഠസങ്കല്പനത്തിൽ ഉൾപ്പെടുന്നുണ്ട്. പ്രയോഗത്തിലുള്ള താരതമ്യ തത്ത്വശാസ്ത്രം എന്ന നിലയിലും സാമൂഹ്യമാറ്റത്തിനുള്ള ലക്ഷ്യപദ്ധതി എന്ന നിലയിലും ഫെമനിസം ഒരു തന്ത്രമാണെന്ന് ലിൻഡാ അൽക്കോഫ് സൂചിപ്പിക്കുന്നു.

സ്ത്രീവാദനിരീക്ഷകരുടെയും കലാശില്പികളുടെയും അഭിനേതാക്കളുടെയും വീക്ഷണങ്ങൾ സമന്വയിക്കുന്ന ഒരു സാംസ്കാരിക പ്രതിനിധാനമാണ് 'ഫെമിനിസ്റ്റ് തിയേറ്റർ' എന്നു പറയാം.

1968-നുശേഷമുള്ള കാലഘട്ടമാണ് സ്ത്രീനാടകവേദിയുടെ വളർച്ച നിർണയിച്ചത്. 1968, 69 കാലഘട്ടം യൂറോപ്പിലും അമേരിക്കയിലും സംഘർഷങ്ങളുടെ കാലമായിരുന്നു. 1968-ൽ ബ്രിട്ടനിൽ തിയേറ്റർ സെൻസർഷിപ്പ് നിരോധിച്ചു. 1969-ലാണ് ആദ്യത്തെ ബ്രിട്ടീഷ് നാഷണൽ വിമൺസ് ലിബറേഷൻ കോൺഫറൻസ് ഓക്സ്ഫഡിൽ നടന്നത്. ഈ കാലഘട്ടത്തിലാണ് നിരവധി നാടകസംഘങ്ങൾ രൂപംകൊണ്ടത്. മിസ് വേൾഡ്, മിസ് അമേരിക്ക മത്സരങ്ങളെ 1969-ലും 1971-ലും ഫെമിനിസ്റ്റ് പ്രസ്ഥാനം തടസ്സപ്പെടുത്തുകയുണ്ടായി. ഇത്തരം പ്രതിരോധങ്ങളിലൂടെയാണ് സ്ത്രീപക്ഷ അവബോധം ഫെമിനിസ്റ്റ് തിയേറ്റർ പ്രസ്ഥാനമായി വികസിച്ചത്.

ആദ്യകാല സ്ത്രീപക്ഷ പ്രസ്ഥാനങ്ങൾ, സ്ത്രീവാദ തെരുവുനാടകസംഘങ്ങളായി ഉയർന്നുവന്നതോടെയാണ് ഫെമിനിസ്റ്റ് തിയേറ്ററിന്റെ രണ്ടാംഘട്ടം തുടങ്ങുന്നത്. രാഷ്ട്രീയ കാഴ്ചപ്പാടോടു കൂടിയ ഇത്തരം നാടകസങ്കല്പത്തെ നിരവധി ഫെമിനിസ്റ്റ് തിയേറ്റർ ഗ്രൂപ്പുകൾ സ്വാഗതം ചെയ്തു. പ്രത്യുത്പാദനപരമായ അവകാശങ്ങൾ, മാതൃത്വം, സാഹോദര്യം, സ്ത്രീസൗഹൃദം, ലെസ്ബിയനിസം തുടങ്ങിയ നവീന സ്ത്രീപക്ഷ മൂല്യങ്ങൾ നാടകവേദിയിൽ 'സ്ത്രീഭാഷ' എന്ന പുതിയ ആശയത്തിന് പ്രേരണ നല്കി. രചനാപരമായ സങ്കേതങ്ങളെക്കാൾ, രംഗാവിഷ്കരണത്തിന്റെ നവീനതലങ്ങൾക്കാണ് ഫെമിനിസ്റ്റ് തിയേറ്റർ പ്രാമുഖ്യം നല്കിയതെന്ന് പറയാം. മിക്ക സ്ത്രീവാദ നാടകരൂപങ്ങളിലും സ്ത്രീകളായ പ്രേക്ഷരുടെ സാന്നിധ്യവും ശ്രദ്ധയും ഗൗരവഘടകമായി പരിഗണിക്കപ്പെട്ടു. ദ് വിമൻ സ്ട്രീറ്റ് തിയേറ്റർ ഗ്രൂപ്പ്, ദ് മോൺസ്ട്രസ് റെജിമെന്റ് ഒഫ് വിമൺ, മിസിസ് വർത്തിങ്ടൺസ് ഡോട്ടേർസ് എന്നിവയായിരുന്നു ഇംഗ്ലണ്ടിലെ ആദ്യകാല സ്ത്രീവാദനാടകസംഘങ്ങൾ. 1972-ൽ റെഡ് ലാദർ നിർമിച്ച സ്ട്രൈക്ക് വൈൽ ദി അയൺ ഈസ് ഹോട്ട് അവതരിപ്പിക്കപ്പെട്ടു. 1974-ൽ വിമൺസ് തിയേറ്റർ ഗ്രൂപ്പിന്റെ ആദ്യനാടകമായ മൈ മദേഴ്സ് ചോയ്സ് ഐ നെവർ ഷുഡ് കാഴ്ചക്കാർക്ക് മുന്നിലെത്തി. അറുപതുകളിൽ രചനാരംഗത്ത് പ്രത്യക്ഷപ്പെട്ട അൻജെലിക്കോ, ജെയിൻ ആർഡൻ, മാർഗരറ്റാ ഡി ആർസി, ഷീലാ ഡിലനോയ്, ഡോറിസ് ലെസിങ് തുടങ്ങിയവർക്ക് പിന്നാലെ പുതിയ നിരയുമെത്തി. കരോൾ ചർച്ചിൽ, പാഠ ജംസ് തുടങ്ങിയവയായിരുന്നു അവർ. എൺപതുകളിലും തൊണ്ണൂറുകളിലും ഫെമിനിസ്റ്റ് നാടകവേദി ശക്തമായി. സാറാ ഡാനിയൽസ്, ഡിബോറാ ലെവി, ജാക്കി കേയ്, കിം മോറിസി, വെന്റി വാസർസ്റ്റെയിൻ, ജോയൻ ലിപ്റ്റിൻ തുടങ്ങിയവർ പുതിയ സ്ത്രീനാടകഭാഷ്യങ്ങൾക്ക് ഊർജ്ജം പകർന്നു. 1972-ൽ നോർത്ത് അമേരിക്കയിൽ വിമൺസ് തിയേറ്റർ കൗൺസിൽ സ്ഥാപിക്കപ്പെട്ടു. മൌണ്ടൻ തിയേറ്റർ, ഒമാഹാ മാജിക് തിയേറ്റർ, ലാവൻഡർ സെല്ലാർ, വുമൺസ് പ്രോജക്ട്, സ്പ്ളിറ്റ് ബ്രിച്ചസ് തുടങ്ങിയ സ്ത്രീപക്ഷ നാടകക്കമ്പനികൾ അവിടെ ഉയർന്നുവന്നു. എഴുപതുകളിലും എൺപതുകളിലുമായി ലോകമെമ്പാടും ഫെമിനിസ്റ്റ് തിയേറ്റർ പ്രസ്ഥാനങ്ങൾ വികസിക്കുകയുണ്ടായി. 1977-ൽ സിസ്ട്രേൻ (Sistren) എന്ന പേരിൽ ജമൈക്കൻ സ്ത്രീനാടകവേദി രൂപീകൃതമായി. തുടർന്ന് ഇംഗ്ലണ്ടിന്റെ വിവിധ ഭാഗങ്ങളിലും കാനഡ, ആസ്റ്റ്രേലിയ, ഇറ്റലി, ഫ്രാൻസ് എന്നിവിടങ്ങളിലും സ്ത്രീപക്ഷ രംഗകല പടർന്നുപന്തലിച്ചു. ഓരോ രാജ്യത്തും നിലവിലുണ്ടായിരുന്ന സാമൂഹികമൂല്യത്തിനും അഭിരുചികൾക്കും അനുസൃതമായാണ് ഫെമിനിസ്റ്റ് നാടകമൂല്യങ്ങൾ നിർണയിക്കപ്പെട്ടത്. എഴുപതുകളിൽ തുടക്കമിട്ട പല നാടകപ്രസ്ഥാനങ്ങളെയും എൺപതുകളിലെ ഫണ്ടിങ് പ്രതിസന്ധി ബാധിച്ചു. താച്ചർ ഭരണപരിഷ്കാരങ്ങളുടെ പ്രതിഫലനമായിരുന്നു അത്. അതോടെ പല നാടകവേദികളും അടച്ചു പൂട്ടാൻ നിർബന്ധിതരായി. ഇതിനെ മറികടക്കാനായി പലരും ചുവടുമാറ്റി. അതോടെ 'ഫെമിനിസ'ത്തിന്റെ നിർവചനം മാറുകയായിരുന്നു. സമൂഹത്തിന്റെ മുഖ്യധാരകളിലേക്ക് നേരിട്ടുള്ള പ്രവേശനമായിരുന്നു സ്ത്രീവാദപ്രസ്ഥാനം ലക്ഷ്യമിട്ടത്. വ്യവസ്ഥാപിതമായ രംഗവേദിയിൽ നിന്ന് രാഷ്ട്രീയ-സാമൂഹിക വിമർശനത്തിന്റെ പുതിയ അവതരണ ഭാഷ്യങ്ങളിലേക്ക് അവർ നാടകത്തെ നയിച്ചു. മാധ്യമവത്കൃതമായ ഒരു നാടകാനുഭവവും സമുചിതമായ രാഷ്ട്രീയപ്രതികരണങ്ങളും ജീവിക്കുന്ന കല(Live Art)യിലൂടെ അവർ പകരാൻ ശ്രമിച്ചു. സ്ത്രീവാദപ്രസ്ഥാനം, രംഗകലയിലൂടെ പുതിയ സാങ്കേതികവിദ്യയെ പ്രയോജനപ്പെടുത്തിക്കൊണ്ട് പുതിയ കർത്തൃത്ത്വങ്ങൾ സൃഷ്ടിച്ചെടുക്കുകയായിരുന്നു. ഇത് സ്ത്രീ നാടകവേദിയുടെ ലോകവ്യാപകമായ ശാക്തീകരണത്തിന് വഴിതെളിയിച്ചു.

ലോകവ്യാപകമായി ചലനം സൃഷ്ടിച്ച സ്ത്രീവാദനാടകവേദി ഇന്ത്യൻ തിയേറ്ററിനെയും സ്വാധീനിക്കുകയുണ്ടായി. ഭാരതി സാരഭായ്, മഞ്ജരി ഈശ്വരൻ, ഉമാ മനേശ്വർ എന്നിവരുടെ സംഭാവനകൾ പ്രധാനപ്പെട്ടവയാണ്. ഇന്ത്യൻ നാടകങ്ങൾ ഇംഗ്ളീഷ് ഭാഷയിൽ അവതരിപ്പിക്കുന്നു എന്ന പ്രതിസന്ധി, ഇവരുടെ അവതരണങ്ങളിലുണ്ടായിരുന്നുവെങ്കിലും, അവയെല്ലാം മികച്ച ജനസമ്മതി നേടി. സ്ത്രീവാദ കാഴ്ചപ്പാടുകളോട് കൂറ് പുലർത്തുകയും സമൂഹത്തിൽ നിലനിൽക്കുന്ന അസമത്വങ്ങളോട് പ്രതികരിക്കുകയും ചെയ്യുന്ന ഇന്ത്യൻ ഇംഗ്ളീഷ് നാടകങ്ങളാണ് അവർ ആവിഷ്കരിച്ചത്. ദീനാ മേത്ത, പോളി സെൻ ഗുപ്ത, മഞ്ജുളാ പദ്മനാഭൻ, ത്രിപുരാരി ശർമ തുടങ്ങിയവർ സമകാലിക ഇന്ത്യൻ സ്ത്രീവാദ നാടകപ്രസ്ഥാനത്തിന്റെ മുൻനിരയിൽ പ്രവർത്തിക്കുന്നവരാണ്.

മലയാള നാടകവേദിയിലും സ്ത്രീപക്ഷദർശനം ശക്തമാണ്. ആധുനിക മലയാള നാടകവേദികളിൽ ഒട്ടനേകം സ്ത്രീകൾ പ്രവർത്തിക്കുന്നുണ്ട്. അഭിനേത്രികൾ എന്ന നിലയിലാണ് അവരുടെ പൊതുസമ്മതി. എന്നാൽ രചനാരംഗത്തും സംവിധാനരംഗത്തും ശക്തമായ സ്ത്രീസാന്നിധ്യം കുറവാണെന്ന് കാണാം. 1944-ൽ കെ. സരസ്വതിയമ്മ ദേവദൂതി എന്ന നാടകമെഴുതുകയുണ്ടായി. നമ്പൂതിരി സമൂഹത്തിലെ അനാചാരങ്ങൾക്കെതിരെ പുനർജന്മം എന്ന പേരിൽ ലളിതാംബിക അന്തർജനം നാടകമെഴുതി. പുരുഷ നാടകകൃത്തുക്കളുടെ പല രചനകളിലും സ്ത്രീവാദപരമായ വിഷയങ്ങൾ അവതരിപ്പിച്ചെങ്കിലും ഫെമിനിസ്റ്റ് ദർശനത്തെ അതൊന്നും പൂർണമായും ഉൾക്കൊണ്ടില്ല എന്നു പറയാം.

സ്ത്രീ സ്വാതന്ത്ര്യത്തിനും വിമോചനത്തിനും പ്രാധാന്യം നല്കുന്ന നാടകപ്രസ്ഥാനങ്ങൾ കേരളത്തിൽ ഉണ്ടായത് തൊണ്ണൂറുകളുടെ തുടക്കത്തിലാണ്. 'അഭിനേത്രി' എന്ന സ്ത്രീവാദനാടകവേദിയുടെ ഉദയം കേരളീയ നാടകരംഗത്ത് ശ്രദ്ധേയമായ ചലനങ്ങൾ സൃഷ്ടിച്ചു. പ്രൊഫ. ജി. ശങ്കരപ്പിള്ളയുടെ രണ്ട് നാടകരചനകളെ സമന്വയിപ്പിച്ചുകൊണ്ട് ചിറകടിയൊച്ചകൾ എന്ന പുതിയ നാടകഭാഷ്യം അഭിനേത്രി ഒരുക്കി. ശ്രീലത, സജിത മഠത്തിൽ, സുധി എന്നിവർ ആവിഷ്കരിച്ച ഈ കലാസൃഷ്ടി കേരളീയ സ്ത്രീവാദ കലയിൽ പുതിയ വഴിത്തിരിവുണ്ടാക്കി. ഒരു കഥാപാത്രം മാത്രം രംഗത്തുവരുന്ന ബ്യൂട്ടിപാർലർ എന്ന സ്ത്രീവാദ നാടകവും പുതിയ ഉണർവുകൾ സൃഷ്ടിക്കുകയുണ്ടായി സജിതയും കെ.എസ്. ശ്രീകാന്തും ചേർന്ന് സൃഷ്ടിച്ച ഈ കലാസൃഷ്ടി, ഒട്ടേറെ പുതിയ സ്ത്രീവാദ നാടകലക്ഷ്യങ്ങൾക്ക് തുടക്കമിട്ടു. വൈ.ജി. മധുവന്തി രംഗത്ത് ആവിഷ്കരിച്ച 'കന്യ' എന്ന ബാലേയും സ്ത്രീപക്ഷ ദർശനത്തിന് പുതിയ മുഖം പകർന്നു. മലയാള സ്ത്രീനാടകരംഗത്തെ മറ്റൊരു നാഴികക്കല്ലാണ് ശ്രീജയുടെ 'ലേബർ റൂം'. രാജരാജേശ്വരി എഴുതി സി.വി. സുധി സംവിധാനം ചെയ്ത കസാൻഡ്ര എന്ന നാടകവും സ്ത്രീകഥാപാത്രങ്ങളുടെ തീക്ഷ്ണഭാവങ്ങളെ ആവാഹിച്ചെടുക്കുന്നതായിരുന്നു.


</doc>
<doc id="234074" url="https://ml.wikipedia.org/wiki?curid=234074" title="രാഷ്ട്രീയ നാടകങ്ങൾ">
രാഷ്ട്രീയ നാടകങ്ങൾ

രാഷ്ട്രീയബോധം സൃഷ്ടിക്കുന്നതിനും സമൂഹത്തിൽ അത് പക്ഷപാതപരമായോ, പക്ഷരഹിതമായോ പ്രചരിപ്പിക്കുന്നതിനുമുള്ള ഉപകരണമാണ് രാഷ്ട്രീയ നാടകം. ആദ്യകാല യൂറോപ്യൻ നാടകവേദി ഭരണശക്തിയുടെ പ്രതീകവും നീതിനിയമങ്ങളുടെ അടയാളമുദ്രയുമായിരുന്നു. അഥീനിയൻ കാലഘട്ടത്തിൽ ആക്ഷേപഹാസ്യവും കോമഡിയും രംഗത്തവതരിപ്പിച്ചു തുടങ്ങിയതോടെ, രാഷ്ട്രീയ വിഷയങ്ങൾ നാടകത്തിന്റെ മർമഭാഗമായിത്തീർന്നു.

രാഷ്ട്രീയ നീക്കങ്ങൾക്ക് നാടകവുമായുള്ള സാമ്യത്തെക്കുറിച്ച് പല ചിന്തകരും നിരീക്ഷിച്ചിട്ടുണ്ട്. രാഷ്ട്രീയത്തിന്റെ നാടകവത്കരണവും പ്രധാനപ്പെട്ട സാംസ്കാരിക ഗവേഷണവിഷയമാണ്. 1890-1914 കാലഘട്ടത്തിലെ ഇന്റർനാഷണൽ സോഷ്യലിസ്റ്റ് മൂവ്മെന്റിന്റെ പ്രവർത്തനങ്ങൾ പ്രോട്ടോ തിയേറ്റർ രൂപങ്ങൾക്ക് ഒരുപാട് ആശയങ്ങൾ നല്കിയിട്ടുണ്ട്. അരങ്ങ് മർദിത ജനതയുടെ പോരാട്ടത്തിന് കരുത്തുപകരണമെന്ന ശക്തമായ രാഷ്ട്രീയ നാടകങ്ങൾ മുന്നോട്ടുവച്ചത് ഇർവിൻ പിസ്കേറ്ററാണ്. ഹെർമൻ ഷൂളറുമൊത്ത് അദ്ദേഹം പ്രോലിറ്റേറിയൻ തിയേറ്റർ സ്ഥാപിച്ചു. പില്ക്കാലത്ത് അതിൽനിന്നൊക്കെയാണ് മർദിതരുടെ നാടകവേദി (തിയേറ്റർ ഒഫ് ഒപ്രെസ്ഡ്) പിറന്നത്.

പ്രവചനപരമായ രാഷ്ട്രീയ മാറ്റങ്ങളുടെ വെളിപാടുകളായി നാടകങ്ങളെ ആസ്വാദകർ വിലയിരുത്താറുണ്ട്. രാഷ്ട്രീയ പ്രവർത്തനത്തിനുമേൽ നാടകത്തിന് 'മെറ്റാഫിസിക്കൽ' സ്വാധീനമുണ്ടെന്ന നിരീക്ഷണവും ശ്രദ്ധേയമാണ്. ഇബ്സന്റെ 'നോറ' എന്ന നാടകത്തിലെ സ്വതന്ത്രവാദിയായ സ്ത്രീകഥാപാത്രം, വരാനിരിക്കുന്ന ഫെമിനിസ്റ്റ് വീക്ഷണത്തിന്റെ പ്രതീകമായി വർഷങ്ങൾക്ക് മുൻപേതന്നെ വിലയിരുത്തപ്പെട്ടിരുന്നു. ഫ്രെഡി ലോൺസ്ഡേലിന്റെ സൊസൈറ്റി കോമഡികളും 'വാഡ് ഡോഗ്സ് ആൻഡ് ഇംഗ്ളീഷ്മെൻ' പോലെയുള്ള നാടകങ്ങളും പുതിയ രാഷ്ട്രീയ നിരീക്ഷണങ്ങളാണ് സമൂഹത്തിന് നല്കിയത്. ആർ.സി. ഫെരീഫിന്റെ ജേർണീസ് എൻഡ് പോലെയുള്ള നാടകങ്ങൾ യുദ്ധവിരുദ്ധസാഹിത്യത്തിലേക്കും സമാധാനശ്രമങ്ങളിലേക്കും സമൂഹത്തെ നയിച്ചിട്ടുണ്ട്. പിന്നീട് ഈ രംഗത്തെ ശക്തമായ സാന്നിധ്യമായി മാറുകയായിരുന്നു ഒഗസ്തോ ബോൾ.

പ്രചാരണ നാടകങ്ങളുടെ രാഷ്ട്രീയ സ്വാധീനവും വളരെ വലുതാണ്. പാട്ടബാക്കി, നിങ്ങളെന്നെ കമ്യൂണിസ്റ്റാക്കി തുടങ്ങിയ രാഷ്ട്രീയ നാടകങ്ങൾ കേരളീയ സമൂഹത്തിൽ വലിയ സ്വാധീനം ചെലുത്തിയിട്ടുണ്ട്. ഇടതുപക്ഷപ്രസ്ഥാനത്തിന്റെ ആശയങ്ങൾ പ്രായോഗികമായി ജനങ്ങളിലെത്തിക്കാൻ ഇത്തരം നാടകങ്ങൾ പ്രധാന പങ്ക് വഹിച്ചു. ചെറുകാടിന്റെ നമ്മളൊന്ന്, കെ.ടി. മുഹമ്മദിന്റെ ഇത് ഭൂമിയാണ്, മൊയാരത്തിന്റെ മേവാഡ് പതനം തുടങ്ങിയ നാടകങ്ങൾ കേരളത്തിന്റെ രാഷ്ട്രീയ വ്യവസ്ഥയെ രൂപീകരിക്കാനും നവീകരിക്കാനും കളമൊരുക്കി. ആക്ഷേപഹാസ്യ നാടകങ്ങളുടെയും സിമ്പോളിക് നാടകങ്ങളുടെയും പ്രചാരം രാഷ്ട്രീയബോധത്തെ പുതുക്കിപ്പണിയാൻ മലയാളികളെ പ്രേരിപ്പിക്കുകയുണ്ടായി. തോപ്പിൽഭാസിയുടെ അശ്ളീലം കസ്റ്റഡിയിൽ, സി.ജെ. തോമസിന്റെ ക്രൈം... തുടങ്ങിയ നാടകങ്ങൾ പുതിയ ബോധമൂല്യങ്ങളാണ് സമൂഹത്തിന് പകർന്നു നല്കിയത്. ഒരുതരത്തിൽ അല്ലെങ്കിൽ മറ്റൊരു തരത്തിൽ എല്ലാ നാടകങ്ങളും ശക്തമായ രാഷ്ട്രീയ വിമർശനവും നിരൂപണവും ഉന്നയിക്കാറുണ്ട് എന്നതാണ് വാസ്തവം.


</doc>
<doc id="234075" url="https://ml.wikipedia.org/wiki?curid=234075" title="അൽ ബഹ പ്രവിശ്യ">
അൽ ബഹ പ്രവിശ്യ

സൗദി അറേബ്യയുടെ തെക്ക് ഭാഗത്ത് സ്ഥിതി ചെയ്യുന്ന പ്രവിശ്യ ഭരണ വിഭാഗമാണ്‌ അൽ ബഹ പ്രവിശ്യ ( "" ). മിസ്ഹരി ഇബ്ൻ സൗദ് ആണ് ഇപ്പോഴത്തെ പ്രവിശ്യാ ഗവർണർ. പ്രവിശ്യയിലെ പ്രധാന നഗരമായ അൽ ബഹയാണ് ഭരണ സിരാകേന്ദ്രം.

അസീർ പ്രവിശ്യയോടു ചേർന്ന് കിടക്കുന്ന രാജ്യത്തെ ഏറ്റവു ചെറിയ പ്രവിശ്യയായ അൽ ബഹ പ്രവിശ്യയുടെ മൊത്തം വിസ്ത്രിതി 15,000 ചതുരശ്ര കിലോമീറ്റർ പ്രദേശമാണ്. പർവതങ്ങൾ, താഴ്വരകൾ, വെള്ളച്ചാട്ടങ്ങൾ, കാടുകൾ, തീര പ്രദേശങ്ങൾ എല്ലാം അടങ്ങിയ മനോഹരമായ പ്രകൃതി ഭംഗി നിറഞ്ഞ പ്രദേശമാണ് അൽ ബഹ പ്രവിശ്യ. പ്രവിശ്യയിലെ പ്രധാന പർവതമായ സരാവത്ത് പർവതം സമുദ്ര നിരപ്പിൽ നിന്നും 1500 മുതൽ 2450 മീറ്റർ ഉയരത്തിൽ ആണ്. ഉയർന്ന പ്രദേശമായതിനാൽ പൊതുവെ തണുത്ത കാലാവസ്ഥയാണ് ഇവിടെ അനുഭവപ്പെടുന്നത്. ചൂട് കാലത്ത് 12 മുതൽ 23 ഡിഗ്രി വരെയാണ് അനുഭവപ്പെടുന്നത്. അൽ ബഹ, ബെല്ജർശി, അൽ മന്തഖ്, മഖവ മേഖലയിലെ പ്രധാന പട്ടണങ്ങൾ. പ്രവിശ്യയിലെ തേൻ കൃഷി പ്രസിദ്ധമാണ്. കൂടാതെ ഈന്തപ്പഴം, പച്ചക്കറി, പഴങ്ങൾ, ധാന്യങ്ങൾ എന്നിവയും ഇവിടെ വിളയിച്ചെടുക്കുന്നുണ്ട്. 


</doc>
<doc id="234111" url="https://ml.wikipedia.org/wiki?curid=234111" title="പഴൂക്കര">
പഴൂക്കര

കേരളത്തിലെ തൃശ്ശൂർ ജില്ലയിലെ മാള പഞ്ചായത്തിലെ ഒരു ഗ്രാമമാണ് പഴൂക്കര. തൃശ്ശൂർ പട്ടണത്തിൽ നിന്ന് 35 കിലോമീറ്റർ തെക്ക് ഭാഗത്തും കൊച്ചി നഗരത്തിൽ നിന്ന് 50 കിലോമീറ്റർ വടക്ക് ഭാഗത്തും, ചാലക്കുടി പട്ടണത്തിൽ നിന്ന് 7 കിലോമീറ്റർ പടിഞ്ഞാറ് ഭാഗത്തും മാള പട്ടണത്തിൽ നിന്ന് 6 കിലോമീറ്റർ വടക്ക് ഭാഗത്തുമായി സ്ഥിതി ചെയ്യുന്ന പ്രദേശമാണ് പഴൂക്കര.



റോഡ് വഴി - തൃശ്ശൂർ-എറണാകുളം ദേശീയപാതയിൽ ചാലക്കുടിയിൽ നിന്ന് മാള വഴിയിൽ 7 കിലോമീറ്റർ അകലെയാണ് പഴൂക്കര. കൊടകര-മാള സംസ്ഥാന പാതയിൽ അഷ്ടമിച്ചിറയിൽ നിന്ന് ചാലക്കുടി വഴിയിൽ 2 കിലോമീറ്റർ ദൂരം.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 6 കിലോമീറ്റർ, ഇരിഞ്ഞാലക്കുട, ദൂരം 10 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 30 കിലോമീറ്റർ.

പഴൂക്കര ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234123" url="https://ml.wikipedia.org/wiki?curid=234123" title="വടമ">
വടമ

കേരളത്തിലെ തൃശ്ശൂർ ജില്ലയിലെ മാള പഞ്ചായത്തിലെ ഒരു ഗ്രാമമാണ് വടമ. തൃശ്ശൂർ നഗരത്തിൽ നിന്ന് 33 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 52 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 11 കിലോമീറ്റർ ദൂരത്തിലും മാള പട്ടണത്തിൽ നിന്ന് 2 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് വടമ. വടമ എന്ന പേരിലുള്ള വില്ലേജിന്റേയും വടക്കുഭാഗം എന്ന വില്ലേജിന്റേയും ആസ്ഥാനമാണ് വടമ. രണ്ടിനേയും ചേർത്ത് വടമ-വടക്കുഭാഗം വില്ലേജെന്നും അറിയപ്പെടുന്നു. മാള അരവിന്ദൻ എന്ന സിനിമ നടൻ താമസിക്കുന്നതും ഈ ഗ്രാമത്തിലാണ്.



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 13 കിലോമീറ്റർ, ചാലക്കുടിയിൽ നിന്ന് 11 കിലോമീറ്റർ ദൂരത്തിൽ സ്ഥിതി ചെയ്യുന്നു. കൊടകര-മാള സംസ്ഥാന പാതയിലും ചാലക്കുടി-മാള വഴിയിലും അഷ്ടമിച്ചിറയ്ക്കും മാളയ്ക്കും ഇടയിലാണ്.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 10.1 കിലോമീറ്റർ, ഇരിഞ്ഞാലക്കുട, ദൂരം 9 കിലോമീറ്റർ,ഡിവൈൻ നഗർ മുരിങ്ങൂർ 10.6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 30 കിലോമീറ്റർ.

വടമ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234132" url="https://ml.wikipedia.org/wiki?curid=234132" title="ഡെ സ്റ്റൈൽ">
ഡെ സ്റ്റൈൽ

1917-ൽ സ്ഥാപിത്മായ ഒരു ഡച്ച് കലാപ്രസ്ഥാനമാണ് ഡെ സ്റ്റൈൽ(ഇംഗ്ലീഷിൽ: De Stijl; ) അഥവാ നിയോപ്ലാസ്റ്റിസിസം. "The Style" എന്നുള്ളതിന് സമാനമായ ഡച്ച് പദമാണ് "De Stijl". 1917 മുതൽ 1931വരെയുള്ള കാലയളവിൽ ഡച്ച് കലാസൃഷ്ടികളെ സൂചിപ്പിക്കാനും ഈ പദം ഉപയോഗിക്കാറുണ്ട്.
ഡച്ച് ചിത്രകാരനും, സാഹിത്യകാരനും, വിമർശകകനുമായിരുന്ന തിയോ വാൻ ഡസ്ബെർഗ്(1883–1931) പുറത്തിറക്കിയ ഒരു ആനുകാലിക പ്രസിദ്ധീകരണത്തിന്റെ പേരും ഡെ സറ്റിൽ എന്നായിരുന്നു. കലാസിദ്ധാന്തങ്ങൾ പലതും ഈ പ്രസിദ്ധീകരണത്തിലൂടെയാണ് പ്രചരിപ്പിക്കപ്പെട്ടത്. ഡസ്ബെർഗിനെ കൂടാതെ പീറ്റ് മൊൺട്രിയൻ (1872–1944), വിൽമോസ് ഹുസ്സാർ (1884–1960), ബ്ബ്രാറ്റ് വാൻ ഡെർ ലെക് (1876–1958)തുടങ്ങിയ ചിത്രകാരന്മാരും ,ഗെറിറ്റ് റീറ്റ്വെൽഡ് (1888–1964), റോബെർട് വാന്റ് ഹൊഫ് (1887–1979), ജെ.ജെ.പി ഔഡ് (1890–1963) തുടങ്ങിയ വാസ്തുശില്പികളും ഈ പ്രസ്ഥാനത്തിന് വളരെയേറെ സംഭാവനകൾ നൽകിയവരാണ്. ഈ ആലുകളുടെ പ്രവർത്തനഫലമായുദ്ഭവിച്ച കലാ തത്ത്വചിന്തയാണ് നിയോപ്ലാസ്റ്റിസിസം എന്ന് അറിയപ്പെട്ടുതുടങ്ങിയത്.
ഡെ സ്റ്റൈലിന്റെ ഉപജ്ഞാതാക്കൾ ശുദ്ധമായ അമൂർത്തകലയുടെയും സാർവ്വജനീനത്വത്തിന്റെയും വക്താക്കളായിരുന്നു. ലാളിത്യത്തെ അവലംബിക്കുന്നതായിരുന്നു ഡെ സ്റ്റൈൽ കലാസൃഷ്ടികൾ. അനേകം നിറങ്ങളുടെ വർണശബളിമ ഈ സൃഷ്ടികൾക്ക് ഉണ്ടായില്ലെന്നുവരാം. പ്രധാനമായും നിറങ്ങളുടെ സഞ്ചയം പ്രാധമിക വർണ്ണങ്ങളായ ചുവപ്പ്, മഞ്ഞ, നീല എന്നിവയിലും പ്രാധമിക ഗുണനിറങ്ങളായ കറുപ്പ്, വെള്ള ചാരനിറം എന്നിവയിലുമായി പരിമിതപ്പെടുത്തിയിരിക്കുന്നു. ഡെ സ്റ്റൈൽ സൃഷ്ടികൾ പ്രതിസമതയെ വർജ്ജിക്കുന്നു, അതേസമയം വൈരുദ്ധ്യത്തിന്റെ(കല) ഉപയോഗപ്പെടുത്തലിലൂടെ കലാസൗന്ദര്യ സമതുലനാവസ്ഥകൈവരിക്കുന്നു.





</doc>
<doc id="234150" url="https://ml.wikipedia.org/wiki?curid=234150" title="പഴൂക്കര പള്ളി">
പഴൂക്കര പള്ളി

തൃശ്ശൂർ ജില്ലയിലെ മാള പഞ്ചായത്തിലെ പഴൂക്കരയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് പഴൂക്കര പള്ളി (Pazhookkara Church) അഥവ സെന്റ് ജോസഫ്സ് പള്ളി (St: Joseph's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്കാ സഭയുടെ ഭാഗമാണ് ഈ പള്ളി. വിശുദ്ധ ജോസഫിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിൽ അമ്പഴക്കാട് ഫൊറോന പള്ളിയുടെ കീഴിലാണ് പഴൂക്കര പള്ളി.

ചാലക്കുടിയിൽ നിന്ന് 7 കിലോമീറ്റർ പടിഞ്ഞാറ് മാറി ചാലക്കുടി-മാള വഴിയിലാണ് ഈ പള്ളി സ്ഥിതി ചെയ്യുന്നത്.

പഴൂക്കര നിവാസികൾ മൂന്ന് കിലോമീറ്റർ അകലെയുള്ള അമ്പഴക്കാട് ഫൊറോന പള്ളിയിലേക്ക് പോകുന്നതിന്റെ പ്രായോഗികബുദ്ധിമുട്ടുകൾ കണക്കിലെടുത്ത് 1970 ൽ അമ്പഴക്കാട് ഫൊറോന പള്ളിയെ വിഭജിച്ച് പഴൂക്കര കേന്ദ്രമാക്കി പള്ളി പണിയാനുള്ള അനുമതി ലഭിച്ചു. 1974 മെയ് 8ന് പള്ളിയുടെ ശിലാസ്ഥാപനം നിർവഹിച്ചു. 1977 ഫെബ്രുവരി 19 ന് പള്ളി വെഞ്ചിരിപ്പും 1988 ജനുവരി 18 ന് ഇടവകയാകുകയും ചെയ്തു.

 സി.ൽ.സി.
പഴൂക്കരയിലെ മികച്ച ഭക്ത സംഘടന. രൂപത തലത്തിലും സംസ്ഥാനതലത്തിലും പഴൂക്കരയെ പ്രശസ്തിയിലേക് എത്തിച്ച യുവജന കൂട്ടായിമ. ഇടവക്ക് എന്നും പുതിയ കാഴ്ചപ്പാട് നല്കികൊടിരിക്കുന്നു. 2020 എന്ന പുതിയ ദധൗത്യവുമായി മുന്നോട്ട് വന്നിരിക്കുന്നു.



</doc>
<doc id="234154" url="https://ml.wikipedia.org/wiki?curid=234154" title="പി.യു. ചിന്നപ്പ">
പി.യു. ചിന്നപ്പ

പ്രശസ്ത തമിഴ് സിനിമാ നടനും ഗായകനുമായിരുന്നു പുതുക്കോട്ടൈ ഉലകനാഥൻ പിള്ളൈ ചിന്നപ്പ എന്ന പി.യു. ചിന്നപ്പ(5 മേയ് 1916 – 23 സെപ്റ്റംബർ 1951). 1930 – 40 കാലഘട്ടത്തിൽ നാടക, സിനിമാ രംഗങ്ങളിൽ സജീവമായിരുന്ന ചിന്നപ്പ തെന്നിന്ത്യ സിനിമയിലെ ആദ്യ കാല സൂപ്പർ സ്റ്റാറുകളിലൊരാളായിരുന്നു. 
ഉലകനാഥൻ പിള്ളൈ, മീനാക്ഷി അമ്മാൾ ദമ്പതികളുടെ മകനായി പുതുക്കോട്ടൈയിൽ ജനിച്ചു. നാടക അഭിനേതാവായ അച്ഛനോടൊപ്പം അഞ്ചു വയസ്സു മുതൽ നാടകാഭിനയമാരംഭിച്ചു. നാടകത്തിൽ അച്ഛൻ പാടിയിരുന്ന പാട്ടുകൾ പാടി, ഗായകനെന്ന നിലയിലും അറിയപ്പെട്ടു. നാലാം ക്ലാസിൽ പഠനമുപേക്ഷിച്ച ചിന്നപ്പ പിന്നീട് ഗുസ്തി, ചിലമ്പം എന്നിവ അഭ്യസിച്ചു. കയർ കമ്പനിയിലും ജോലി നോക്കി. എട്ടാമത്തെ വയസ്സു മുതൽ പ്രൊഫഷണൽ നാടകസംഘങ്ങളിൽ ചേർന്നു അഭിനയിച്ചു തുടങ്ങി. മധുരൈ ഒറിജനൽ ബോയ്സ് കമ്പനിയിൽ ചേർന്നതോടെ ചിന്നപ്പ അഭിനേതാവെന്ന നിലയിലും ഗായകനെന്ന നിലയിലും പേരെടുത്തു. ഇക്കാലത്ത് എം.ജി.ആർ , പി.ജി. വെങ്കടേശൻ തുടങ്ങിയവർ പെൺ വേഷത്തിൽ ചിന്നപ്പയോടൊപ്പം അഭിനയിച്ചിരുന്നു.



</doc>
<doc id="234163" url="https://ml.wikipedia.org/wiki?curid=234163" title="ഷട്ടർ (ചലച്ചിത്രം)">
ഷട്ടർ (ചലച്ചിത്രം)

ജോയ് മാത്യു രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് ഷട്ടർ. കോഴിക്കോടിന്റെ പശ്ചാത്തലത്തിൽ അണിയിച്ചൊരുക്കിയ ഈ ചിത്രത്തിൽ ലാൽ, ശ്രീനിവാസൻ, വിനയ് ഫോർട്ട്, സജിത മഠത്തിൽ, റിയ സൈറ എന്നിവർ പ്രധാനവേഷങ്ങളിൽ അഭിനയിച്ചിരിക്കുന്നു.




</doc>
<doc id="234166" url="https://ml.wikipedia.org/wiki?curid=234166" title="അർബൻ ലെജന്റ്">
അർബൻ ലെജന്റ്

കഥാകൃത്തുക്കൾക്കു തന്നെ സത്യാവസ്ഥ ബോദ്ധ്യമില്ലാത്ത ചില ആധുനിക കെട്ടുകഥകളെയാണ് അർബൻ ലെജന്റ് (urban legend), അർബൻ മിത്ത് (urban myth), എന്നൊക്കെ വിളിക്കുന്നത്. വർത്തമാനകാല ഐതിഹ്യങ്ങൾ (contemporary legend) എന്നും ഇത്തരം കെട്ടുകഥകളെ വിളിക്കാം. കഥ സത്യമാണോ അല്ലയോ എന്നതല്ല, പലപ്രാവശ്യം കൈമറിയുന്നതിലൂടെ കഥപറയുന്നവരുടെ താല്പര്യങ്ങളും കഥയുടെ കൂട്ടത്തിൽ കലരും എന്നതാണ് ഇത്തരം കഥകളുടെ പ്രത്യേകത.

അർബൻ ലെജന്റ് എന്നാൺ പേരെങ്കിലും ഇത് നഗരപ്രദേശത്തുണ്ടായതാകണമെന്നില്ല. നാടോടിക്കഥകളിൽ (ഫോക്‌ലോർ) നിന്ന് വേർതിരിച്ചറിയാനാണ് അർബൻ ലെജന്റ് എന്ന പേരുപയോഗിക്കുന്നത്. ഇക്കാരണത്താൽ സാമൂഹ്യശാസ്ത്രജ്ഞന്മാരും നാടോടിക്കഥാ വിദഗ്ദ്ധരും സമകാലീന ഐതിഹ്യം/വർത്തമാനകാല ഐതിഹ്യം എന്ന വിശേഷണമാണ് കൂടുതൽ ഉപയോഗിക്കുന്നത്. 

അർബൻ ലെജന്റുകൾ വർത്തമാനപ്പത്രങ്ങളിൽ റിപ്പോർട്ട് ചെയ്യപ്പെടുകയും അടുത്തകാലത്തായി ഇ-മെയിലുകളിലൂടെയും സോഷ്യൽ മീഡിയകളിലൂടെയും കൈമാറാറുണ്ട്. ഒരു സുഹൃത്തിന്റെ സുഹൃത്തിന് സംഭവിച്ചു എന്ന മട്ടിലാണ് സാധാരണഗതിയിൽ ഈ കഥകൾ പറയപ്പെടുന്നത്.

പ്രാദേശികമായ ചില മാറ്റങ്ങൾ വന്നു എന്നതൊഴിച്ചാൽ ചില അർബൻ ലെജന്റുകൾ പ്രായേണ വ്യത്യാസങ്ങളില്ലാതെ വർഷങ്ങളോളം കൈമാറപ്പെടാറുണ്ട്. മുടിക്കെട്ടിനിടയിൽ കൂടുകെട്ടി ഒളിച്ചിരുന്ന ചിലന്തികൾ ഒരു സ്ത്രീയെ കൊന്നു എന്നതാണ് ഇത്തരമൊരു കഥ. ആൾക്കാരെ തട്ടിക്കൊണ്ടുപോയി അനസ്തീഷ്യ നൽകുകയും ഒരു കിഡ്നിയില്ലാതെ (ശസ്ത്രക്രീയയിലൂടെ മോഷ്ടിക്കപ്പെട്ടു എന്നു ചുരുക്കം) ഇവർ മയക്കത്തിൽ നിന്നുണരുകയും ചെയ്തു എന്നതാണ് ഒരു കഥ.

1968 മുതലെങ്കിലും “അർബൻ ലെജന്റ്” എന്ന പദം ഉപയോഗിക്കപ്പെടുന്നുണ്ട്. ജാൻ ഹരോൾഡ് ബ്രൺവാൾഡ് എന്ന ഇംഗ്ലീഷ് ഭാഷാ പ്രഫസ്സർ (യൂട്ടാ സർവ്വകലാശാല) 1981 മുതൽ തന്റെ പുസ്തകങ്ങളിലൂടെ ഈ പ്രയോഗത്തിന് പ്രശസ്തി നേടിക്കൊടുക്കുകയുണ്ടായി. "ദി വാനിഷിംഗ് ഹിച്ച്‌ഹൈക്കർ: അമേരിക്കൻ അർബൻ ലെജന്റ്സ് ആൻഡ് ദെയർ മീനിംഗ്സ്" (1981) എന്ന പുസ്ത്കത്തിലൂടെ രണ്ടു കാര്യങ്ങൾ സമർത്ഥിക്കുകയുണ്ടായി: 1. ഐതിഹ്യങ്ങളും നാടോടിക്കഥകളും അപരിഷ്കൃത സമൂഹങ്ങളിലോ പാരമ്പര്യാധിഷ്ടിത സമൂഹങ്ങളിലോ മാത്രമല്ല കാണപ്പെടുന്നത്. 2. ഇത്തരം കഥകളിൽ നിന്ന് നാഗരിക സമൂഹത്തെപ്പറ്റിയും സംസ്കാരത്തെപ്പറ്റിയും നമുക്ക് ധാരാളം കാര്യങ്ങൾ മനസ്സിലാക്കാൻ സാധിക്കും.

പല അർബൻ ലെജന്റുകളും കഥാതന്തുവും കഥാപാത്രങ്ങളുമുള്ള കഥകളായാണ് കാണപ്പെടുന്നത്. നിഗൂഢത, ഭീകരത, ഭയം, ഹാസ്യം എന്നിങ്ങനെ പല ഘടകങ്ങളും കേൾവിക്കാരന്റെ ശ്രദ്ധയാകർഷിക്കും. ഒരു താക്കീത് എന്ന തരത്തിലുള്ള കഥകളുമുണ്ട്. സദാചാര കഥകളാണ് ചിലവ. ഒരാൾ (പ്രായപൂർത്തിയാകാത്ത ആളാവാം) സ്വീകാര്യമല്ലാത്ത രീതിയിൽ പെരുമാറുന്നതും അതിലൂടെ കുഴപ്പത്തിൽ ചാടുന്നതും ഇത്തരം കഥകളുടെ പ്രത്യേകതയാണ്. 

പഴയകാല ഐതിഹ്യങ്ങളെയും നാടോടിക്കഥക‌ളെയും പോലെ ഈ കഥകൾക്കും ഒരു ഉദ്ഭവസ്രോതസ്സ് കണ്ടുപിടിക്കുക പ്രായേണ അസാദ്ധ്യമാണ്. ജാൻ ബ്രൺവാൻഡ് ചൂണ്ടിക്കാട്ടിയതുപോലെ ഒരു അർബൻ ലെജന്റിൽ അതിനു മുൻപു നിലനിന്നിരുന്ന ഐതിഹ്യങ്ങളിലെയും അർബൻ ലെജന്റുകളിലെയും കഥാതന്തുക്കളും ബിംബങ്ങളും കാണാൻ സാധിക്കും. "ദി ഡെ‌ത്ത് കാർ" എന്ന അർബൻ ലെജന്റ് "സിമന്റുകൊണ്ടുണ്ടാക്കിയ കാഡിലാക്" എന്ന കെട്ടുകഥയിൽ നിന്നാവണം ഉദ്ഭവിച്ചത്. "ദി ഹുക്ക്" എന്ന അർബൻ ലെജന്റിന്റെ തുടക്കം 1946-ൽ ടെക്സാസിൽ കമിതാക്കൾ ലവേഴ്സ് ലേനിൽ കൊലചെയ്യപ്പെട്ടതിൽ നിന്ന് ഉദ്ഭവിഫച്ചതാവാൻ സാദ്ധ്യതയുണ്ട്. ഫാന്റ എന്ന പാനീയം കൊക്ക കോള വികസിപ്പിച്ചത് നാട്ടുകാരുടെ എതിർപ്പുകൂടാതെ നാസി ജർമനിയിൽ വിൽക്കുവാനുദ്ദേശിച്ചാണെന്ന കഥ ഈ പാനീയം കണ്ടുപിടിച്ച മാക്സ് കൈത്ത് എന്നയാളിൽ നിന്ന് ആവേശമുൾക്കൊണ്ട് സൃഷ്ടിക്കപ്പെട്ടതാവണം. മാക്സ് കൈത്താണ് രണ്ടാം ലോകമഹായുദ്ധക്കാലത്ത് ജർമനിയിൽ കൊക്കക്കോളയുടെ വിതരണസംവിധാനം സ്ഥാപിച്ചത്.

തന്റെ ഒരു പരിചയക്കാരനാണ് ഇതു സംഭവിച്ചത് എന്ന് പറയുന്നതിലൂടെ കഥപറയുന്നയാൾ വിശ്വാസ്യത നേടിയെടുക്കാനാണ് ശ്രമിക്കുന്നത്. വളരെയധികം ആൾക്കാരെ ബാധിക്കുന്ന കുറ്റകൃത്യങ്ങളും മായം ചേർക്കപ്പെട്ട ഭക്ഷണസാധനങ്ങളും മറ്റും പല അർബൻ ലെജന്റുകളിലെയും കഥാ തന്തുവാണ്. ഇത് വിശ്വസിക്കുന്ന ആൾക്കാർ അവരുടെ സുഹൃത്തുക്കളെയും ഇതുസംബന്ധിച്ച് താക്കീതുചെയ്യാൻ ആഗ്രഹിക്കുന്നത് സ്വാഭാവികമാണ്. പത്രമാദ്ധ്യമങ്ങളും സ്കൂൾ അധികൃതരും പോലീസ് ഡിപ്പാർട്ട്മെന്റുകൾ പോലും ഇത്തരം സംഭവങ്ങളെപ്പറ്റി താക്കീതുകൾ നൽകാറുണ്ട്. "ലൈറ്റ്സ് ഔട്ട്" എന്ന അർബൻ ലെജന്റിൽ ഒരു തെരുവു ഗുണ്ടാ സംഘം രാത്രിയിൽ വാഹനത്തിന്റെ ഹെഡ് ലൈറ്റ് തെളിക്കാതെ റോഡിലൂടെ വണ്ടിയോടിക്കുമെന്നും ആരെങ്കിലും ഇവർക്ക് അപകടസൂചന നൽകാനായി സ്വന്തം വാഹനത്തിന്റെ ലൈറ്റ് ഫ്ലാഷ് ചെയ്തു കാണിച്ചാൽ ഈ ഗുണ്ടാ സംഘത്തിൽ പുതുതായി ചേർന്നയാൾ നല്ലവനായ ആ നാട്ടുകാരനെ (സംഘത്തിലെ അംഗമാകുന്ന ചടങ്ങ് എന്ന നിലയിൽ) കൊലപ്പെടുത്തുമെന്നുമാണ് കഥ. ഫ്ലോഡിഡയിലെ നസൗ കൗണ്ടിയിലെ അഗ്നിശമനസേനയ്ക്ക് ഈ കഥ വിവരിച്ചുകൊണ്ട് ലഭിച്ച ഒരു ഫാക്സ് ഇവർ പോലീസിനു കൈമാറുകയും പോലീസ് ഇത് വിതരണം ചെയ്യുകയും ചെയ്തിട്ടുണ്ട്. 

കാനഡയിലെ പ്രതിരോധമന്ത്രിയും ഈ കഥ വിശ്വസിക്കുകയുണ്ടായി. ഇദ്ദേഹം ഇതു സംബന്ധിച്ച ഒരു സന്ദേശം പാർലമെന്റംഗങ്ങൾക്ക് വിതരണം ചെയ്തുവത്രേ. 
പല അർബൻ ലെജന്റുകളും സത്യമെന്ന രീതിയിൽ പറയപ്പെടുന്ന തമാശകൾ മാത്രമാണ്. സാധാരണയായി അർബൻ ലെജന്റുകളിൽ കാണാറുള്ള രണ്ടു പ്രത്യേകതകളാണ് സംഭവത്തിന്റെ സാക്ഷിയായിരിക്കില്ല ഇത് ഒരിക്കലും പറയുന്നത് എന്നതും 'ഗുണപാഠം" വിശ്വസിക്കാത്തവർക്കുള്ള ശക്തമായ താക്കീത് ലെജന്റിന്റെ ഉള്ളടക്കത്തിന്റെ ഭാഗമായിരിക്കുമെന്നതും. ഇ-മെയിൽ പ്‌ഫിഷിംഗ് സ്കാമുകളിൽ രണ്ടാമത്തെ പ്രത്യേകത അടങ്ങിയിട്ടുണ്ട്. പറയുന്ന സംഭവത്തെപ്പറ്റിയുള്ള വിശദാംശങ്ങൾ (പേര്, തീയതി, സ്ഥലം, തുടങ്ങിയവ) മിക്ക കഥകളിലും ഉണ്ടാവാറില്ല.

ചില അർബൻ ലെജന്റുകൾക്ക് ചെറിയ സാദ്ധ്യതയെങ്കിലുമുള്ളതുകൊണ്ടാണ് അവ ദീർഘകാലം നിലനിൽക്കുന്നത് (സീരിയൽ കൊലപാതകി കാറിന്റെ പിൻ സീറ്റിൽ ഒളിഞ്ഞിരിക്കുന്നത് ഉദാഹരണം). പ്രോക്ടർ ആൻഡ് ഗാംബിൾ എന്ന കമ്പനിക്ക് സാത്താൻ ആരാധനയുമായി ബന്ധമുണ്ടെന്ന അർബൻ ലെജന്റ് മറ്റൊരുദാഹരണമെടുക്കാം. 1970-കൾ മുതൽ ഈ കഥ പ്രചരിക്കുന്നുണ്ട്. പത്തൊൻപതാം നൂറ്റാണ്ടിലെ ഈ കമ്പനി ഉപയോഗിച്ചിരുന്ന ട്രേഡ് മാർക്കാണ് ഈ കഥയ്ക്ക് ആധാരം. ഈ കഥ കമ്പനിയുടെ ബിസിനസിനെ ബാധിച്ചതുകാരണം ട്രേഡ് മാർക്ക് മാറ്റേണ്ട സ്ഥിതിവിശേഷം പോലുമുണ്ടായി. 

ഇത്തരം വിശ്വാസങ്ങൾ വസ്തുതാപരമല്ല എന്നത് ഇവ വിശ്വസിക്കപ്പെടുന്നതിൽ മറ്റു കാരണങ്ങളുണ്ടാവാം എന്നതിലേയ്ക്കാണ് വിരൽ ചൂണ്ടുന്നതെന്നാണ് നാടോടിക്കഥാവിദഗ്ദ്ധർ അവകാശപ്പെടുന്നത്. ഈ കഥകൾ കൈമാറപ്പെടുന്ന സമൂഹത്തിന്റെ വീക്ഷണകോൺ കെട്ടിപ്പടുക്കുകയും ഊട്ടിയുറപ്പിക്കുകയും ചെയ്യപ്പെടുന്നതിന് ഇത്തരം വിശ്വസങ്ങൾ സഹായിക്കും എന്നതും “സങ്കീർണ്ണമായ സംഭവങ്ങ‌ൾക്ക് വിശ്വസനീയവും യുക്തിഭദ്രവുമായ വിശദീകരണങ്ങൾ ഈ ലെജന്റുകൾ നൽകുന്നുണ്ട്” എന്നതും ഇവയുടെ നിലനിൽപ്പിനെ സഹായിക്കുന്നുണ്ടത്രേ. കുറ്റകൃത്യം, കുട്ടികളുടെ സംരക്ഷണ, ഫാസ്റ്റ് ഫുഡ്, എസ്.യു.വി.കൾ തുട‌ങ്ങിയ കാര്യങ്ങളെപ്പറ്റിയുള്ള സാമൂഹ്യപരവും മനശാസ്ത്രപരവുമായ വിശ്വാസങ്ങളെ വിശകലനം ചെയ്യാൻ ഇത്തരം അർബൻ ലെജന്റുകൾ സാമൂഹിക ശാസ്ത്രജ്ഞന്മാർ ഉപയോഗിക്കുന്നുണ്ട്. ഗ്രിം സഹോദരന്മാരുടെ കുട്ടിക്കഥകളിലും ഇത്തരം കഥാതന്തുക്കളും ബിംബങ്ങളും കാണപ്പെടുന്നുണ്ട്. ഇത്തരം അർബൻ ലെജന്റുകൾ നിലനിൽക്കുന്ന സമൂഹങ്ങൾക്കുള്ളിൽ ഇവ തെറ്റാണെന്ന അഭിപ്രായത്തോട് ശക്തമായ എതിർപ്പുണ്ടാകാറുണ്ട്. 

അർബന്റ് ലെജന്റുകൾ പ്രചരിപ്പിക്കാനെന്നപോലെ അവ തെറ്റാണെന്ന് തെളിയിക്കാനും ഇന്റർനെറ്റ് പ്രയോജനപ്പെടുന്നുണ്ട്. യൂസ്‌നെറ്റ് എന്ന ന്യൂസ് ഗ്രൂപ്പ് അർബൻ ലെജന്റുകൾ ചർച്ച ചെയ്യുകയും പിൻതുടരുകയും വിശകലനം ചെയ്യുന്നുണ്ട്. മറ്റു പല വെബ്‌സൈറ്റുകളും ഇത്തരം വിശ്വാസ‌ങ്ങൾ പിന്തുടരുന്നുണ്ട്.

"അർബൻ ലെജന്റ്സ്", "", "", ഡിസ്കവറി ചാനലിലെ "മിത്ത് ബസ്റ്റേഴ്സ്" എന്നിവ ശാസ്ത്രീയ മാർഗ്ഗത്തിലൂടെ അർബൻ ലെജന്റുകളെ സ്ഥാപിക്കാനോ തെറ്റാണെന്ന് തെളിയിക്കാനോ ഉതകുന്ന തരം വിശകലനങ്ങൾ നടത്തുന്നുണ്ട്.

ബ്രിട്ടീഷ് എഴുത്തുകാരനായ ടോണി ബാരൽ അർബൻ ലെജന്റുകൾ ശേഖരിക്കുന്നയാളാണ്. ഓർസൺ വെൽസ് ഒരു ബാറ്റ്മാൻ ചലച്ചിത്രത്തിന്റെ പ്രാരംഭജോലികൾ 1940-കളിൽ ആരംഭിച്ചുവെന്നും; കോർട്ട്നി ലവ് മാർലൺ ബ്രാണ്ടോയുടെ കൊച്ചുമകളാണെന്നതും; ഫാറ ഫൗസെറ്റിന്റെ 1970-കളിലെ ഒരു പോസ്റ്ററിൽ ലൈംഗികസന്ദേശം (സബ്‌ലിമിനൽ തലത്തിലുള്ളത്) ഒളിഞ്ഞുകിടപ്പുണ്ട് എന്നതും മറ്റും ഇദ്ദേഹം ശേഖരിച്ച അർബൻ ലെജന്റുകളാണ്. 





</doc>
<doc id="234174" url="https://ml.wikipedia.org/wiki?curid=234174" title="ഗുരുവായൂർ ആനയോട്ടം">
ഗുരുവായൂർ ആനയോട്ടം

ഗുരുവായൂർ ശ്രീ കൃഷ്ണക്ഷേത്രത്തിലെ ഉത്സവാഘോഷങ്ങളോടനുബന്ധിച്ചുള്ള പ്രത്യേക ചടങ്ങാണ് ഗുരുവായൂർ ആനയോട്ടം. ഉത്സവകാലത്ത് ഭഗവാന്റെ സ്വർണ്ണതിടമ്പ് എഴുന്നള്ളിക്കുന്നതിനുള്ള ആനയെ തിരഞ്ഞെടുക്കുന്നത് ആനയോട്ടത്തിലൂടെയാണ്. ക്ഷേത്രത്തിന്റെ കിഴക്കുള്ള മഞ്ജുളാൽ പരിസരത്ത് നിന്ന് ആരംഭിക്കുന്ന ആനയോട്ടം അമ്പലത്തിന്റെ ഉള്ളിൽ ഏഴു പ്രദക്ഷിണത്തോടെ അവസാനിക്കുന്നു. ആദ്യം ക്ഷേത്രത്തിന്റെ കിഴക്കേ ഗോപുരം കടക്കുന്ന ആനയെ വിജയിയായി പ്രഖ്യാപിക്കും.

ഗുരുവായൂരമ്പലത്തിൽ ആനയില്ലാതിരുന്ന കാലത്ത് ഉത്സവ എഴുന്നള്ളിപ്പിന് മറ്റുള്ള ക്ഷേത്രത്തിൽനിന്നും ആനകളെ കൊണ്ടുവരുമായിരുന്നു. എന്തോ കാരണങ്ങൾകൊണ്ട് ഒരു വർഷം ആനകളെ കൊണ്ടുവരാൻ കഴിഞ്ഞില്ല. അന്ന് ഉച്ചക്ക് ശേഷം തൃക്കണാമതിലകം ക്ഷേത്രത്തിൽനിന്ന് ഗുരുവായൂർ ക്ഷേത്രത്തിലേക്ക് ആനകൾ ഓടിയെത്തി എന്നാണ് ഐതിഹ്യം. ഇതിന്റെ ഓർമ്മയ്ക്കായി എല്ലാവർഷവും ഗുരുവായൂർ ഉത്സവം ആരംഭിക്കുന്നത് ആനയോട്ടത്തോടെയാണ്. ആനകൾ ഓടിവന്ന സമയത്തെ അനുസ്മരിച്ചുകൊണ്ട് ഉച്ചതിരിഞ്ഞ് മൂന്നുമണിക്കാണ് ആനയോട്ടം നടത്തുന്നത്.

ക്ഷേത്രത്തിൽ ആനയില്ലാതിരുന്ന കാലത്തെ ശീവേലിയെ അനുസ്മരിപ്പിക്കുന്നതാണ് ഉത്സവാരംഭദിവസത്തെ ആനയില്ലാ ശീവേലി. രാവിലത്തെ ശീവേലിക്ക് കീഴ്ശാന്തി ഗുരുവായൂരപ്പന്റെ സ്വർണ്ണതിടന്പ് കൈയിലെടുത്ത് നടന്നാണ് മൂന്നു പ്രദക്ഷിണം വെയ്ക്കുക. അന്നേ ദിവസം ആനയോട്ടം കഴിയുന്നതുവരെ ആനകൾ ക്ഷേത്രപരിസരത്ത് വരരുത് എന്നാണ് വ്യവസ്ഥ.

പുന്നത്തൂർ കോട്ടയിലുള്ള ആനകളിൽനിന്നും നല്ല ആരോഗ്യസ്ഥിതിയും അക്രമസ്വഭാവമില്ലാത്തതുമായ തിരഞ്ഞെടുക്കപ്പെട്ട ആനകളാണ് ആനയോട്ടത്തിൽ പങ്കെടുക്കുക. തിരഞ്ഞെടുക്കപ്പെട്ട ആനകളിൽ നിന്നും അഞ്ച് ആനകളെ മുൻനിരയിൽ ഓടാൻവേണ്ടി നറുക്കിട്ട് തീരുമാനിക്കും. പങ്കെടുക്കുന്ന ആനകളെ കുളിപ്പിച്ച് തയ്യാറാക്കി രണ്ടരയോടെ മഞ്ജുളാലിന്റെ അടുത്ത് അണിനിരത്തും.

ക്ഷേത്രത്തിലെ നാഴികമണി മൂന്നടിച്ചാൽ ആനയോട്ടചടങ്ങുകൾ ആരംഭിക്കും. പാരമ്പര്യ അവകാശികൾ എടുത്തുകൊടുക്കുന്ന കുടമണികളുംകൊണ്ട് പാപ്പാന്മാർ ക്ഷേത്രത്തിൽനിന്നും മഞ്ജുളാൽ പരിസരത്തേക്കു ഓടിയെത്തി ആനകളെ അണിയിക്കും. ക്ഷേത്രം മാരാർ ശംഖുവിളിക്കുന്നതോടെ ആനയോട്ടം ആരംഭിക്കും. ആദ്യം ഓടിയെത്തി കിഴക്കേ ഗോപുരം കടക്കുന്ന ആനയെ വിജയിയായി പ്രഖ്യാപിക്കും. മുന്നിലെത്തുന്ന മൂന്നാനകളെ മാത്രമേ ക്ഷേത്രമതിലകത്തിലേക്ക് പ്രവേശിപ്പിക്കുകയുള്ളൂ. ആനകൾ ക്ഷേത്രത്തിനകത്ത് ഏഴ് പ്രദക്ഷിണം വച്ച് കൊടിമരം വണങ്ങുന്നതോടെ ആനയോട്ടചടങ്ങുകൾ പൂർത്തിയാകും. ആനയോട്ടത്തിലെ വിജയിക്ക് ഉത്സവം കഴിയുന്നതുവരെ ക്ഷേത്രത്തിൽ പ്രത്യേക പരിഗണനയുണ്ടാവും.

2011ലെ ആനയോട്ടത്തിൽ ഒരു ആന മറ്റൊരാനയെ ആക്രമിക്കുകയും ഭയാനകമായ അവസ്ഥ സൃഷ്ടിക്കുകയും ചെയ്ത സംഭവങ്ങളുടെ പശ്ചാത്തലത്തിൽ വളരെയധികം ക്രമീകരണങ്ങൾ വരുത്തിയിട്ടുണ്ട്. ക്ഷേത്രമതിലകത്തേക്ക് കടക്കുന്ന ആനകളുടെ എണ്ണത്തിലും ആനകളോടൊപ്പം ഓടുന്ന ആളുകളുടെ എണ്ണത്തിലും നിയന്ത്രണങ്ങൾ ഏർപ്പെടുത്തിയിട്ടുണ്ട്.



</doc>
<doc id="234180" url="https://ml.wikipedia.org/wiki?curid=234180" title="ആർട്ടോകാർപസ്">
ആർട്ടോകാർപസ്

മൊറേസി സസ്യകുടുംബത്തിലെ ഒരു ജനുസ് ആണ് ആർട്ടോകാർപസ് . നമ്മുടെ നാട്ടിൽ കാണുന്ന പ്ലാവ്, കടപ്ലാവ്, ആഞ്ഞിലി, തീറ്റിപ്ലാവ് എന്നിവ ആർട്ടോകാർപസ് ജനുസിലുള്ള സസ്യങ്ങളാണ്. തെക്ക്‌കിഴക്കേഷ്യൻ രാജ്യങ്ങളിലാണ് വ്യാപകമായി കാണുന്നത്. മിക്കതും ഭക്ഷ്യയോഗ്യമാണ്. തോൽ മുറിച്ചാൽ പാൽ പോലെയുള്ള കറ വരുന്നവയാണ് ഈ സസ്യങ്ങൾ.


</doc>
<doc id="234181" url="https://ml.wikipedia.org/wiki?curid=234181" title="സന ഖാൻ">
സന ഖാൻ

ഒരു ഇന്ത്യൻ മോഡലും നർത്തകിയും അഭിനേത്രിയുമാണ് സന ഖാൻ (ജനനം: 1987 ആഗസ്റ്റ് 21). മോഡലായി കരിയർ ആരംഭിച്ച സന ഖാൻ പിന്നീട് നിരവധി പരസ്യ ചിത്രങ്ങളിലും ചലച്ചിത്രങ്ങളിലും അഭിനയിച്ചിട്ടുണ്ട്. ബിഗ് ബോസ് റിയാലിറ്റി ഷോയുടെ ആറാം പതിപ്പിലെ മത്സരാർത്ഥിയായിരുന്നു സന ഖാൻ. സന ഇതു വരെ അഞ്ചു ഭാഷകളിലായി 14ഓളം ചലച്ചിത്രങ്ങളിലും 50ഓളം പരസ്യചിത്രങ്ങളിലും അഭിനയിച്ചിട്ടുണ്ട്. സിൽക്ക് സ്മിതയുടെ ജീവിതം കേന്ദ്രീകരിച്ചെടുക്കുന്ന ക്ലൈമാക്സാണ് സനയുടെ ആദ്യ മലയാളചിത്രം 


</doc>
<doc id="234188" url="https://ml.wikipedia.org/wiki?curid=234188" title="85-ആം അക്കാദമി പുരസ്കാരങ്ങൾ">
85-ആം അക്കാദമി പുരസ്കാരങ്ങൾ

2012-ലെ തെരഞ്ഞെടുത്ത മികച്ച ചലച്ചിത്രങ്ങളെ ആദരിച്ചു കൊണ്ടുള്ള 85-ആം അക്കാദമി പുരസ്കാരദാനച്ചടങ്ങ് അമേരിക്കൻ സമയം 2013 ഫെബ്രുവരി 24-ന് (ഇന്ത്യൻ സമയം:2013 ഫെബ്രുവരി 25) നടന്നു.

ബെൻ അഫ് ലെക്ക് സംവിധാനം ചെയ്ത ആർഗോ മികച്ച ചിത്രമായി തിരഞ്ഞെടുക്കപ്പെട്ടു. മികച്ച സംവിധായകനുള്ള പുരസ്‌കാരം ലൈഫ് ഓഫ് പൈ എന്ന ചിത്രത്തിന്റെ സംവിധായകൻ ആങ് ലീ നേടി. 

ലിങ്കൺ എന്ന ചലച്ചിത്രത്തിലെ അഭിനയത്തിലൂടെ ഡാനിയേൽ ഡേ ലൂയിസ് മികച്ച നടനായും സിൽവർ ലൈനിങ്‌സ് പ്ലേബുക്ക് എന്ന ചിത്രത്തിലൂടെ ജെന്നിഫർ ലോറൻസ് മികച്ച നടിയായും തിരഞ്ഞെടുക്കപ്പെട്ടു.
ജേതാക്കളെ ആദ്യവും കടുപ്പത്തിലും കാണിച്ചിരിക്കുന്നു 



</doc>
<doc id="234190" url="https://ml.wikipedia.org/wiki?curid=234190" title="എം.ഇ. വാട്ട്സ്">
എം.ഇ. വാട്ട്സ്

ഇന്ത്യൻ അഭിഭാഷകനും സിവിൽ സർവന്റും ഭരണകർത്താവുമായിരുന്ന മൗറിസ് എമിഗ്ഡിയസ് വാട്ട്സ് (1878 ജൂൺ 11 – 1933 ഫെബ്രുവരി 22) 1925 മുതൽ 1929 വരെ തിരുവിതാംകൂറിലെ ദിവാൻ ആയിരുന്നു.

തിരുവിതാം കൂറിലെ ചീഫ് സെക്രട്ടറി ആയിരുന്ന ഫ്രാങ്ക് വാട്ട്സിന്റെ മകനായി 1878 ജൂൺ 11-നാണ് എം.ഇ. വാട്ട്സ് ജനിച്ചത്. മദ്രാസിലായിരുന്നു ഇദ്ദേഹം ആദ്യകാലവിദ്യാഭ്യാസം നടത്തിയത്. നിയമബിരുദമെടുത്ത ശേഷം ഇദ്ദേഹം 1901-ൽ മദ്രാസ് പ്രൊവിൻഷ്യൽ സർവ്വീസിൽ പ്രവേശിച്ചു.

1933 ഫെബ്രുവരി 22-ന് ലണ്ടനിൽ വച്ചായിരുന്നു ഇദ്ദേഹം മരിച്ചത്. 54 വയസ്സായിരുന്നു പ്രായം. തിരുവനന്തപുരത്തെ നന്ദൻകോടുള്ള വാട്ട്സ് ലേൻ ഇദ്ദേഹത്തിന്റെ കുടുംബത്തിന്റെ ആദരാർത്ഥം നാമകരണം ചെയ്യപ്പെട്ട പാതയാണ്. 

വാട്ട്സിന്റെ സഹോദരി ഡൊറോത്തിയ ഹെൻറിയറ്റ് വാട്ട്സ് തിരുവിതാംകൂർ രാജകുടുംബത്തിലെ രാജകുമാരിമാരുടെ അദ്ധ്യാപികയായും ഗവേണസ് ആയും ജോലി ചെയ്തിട്ടുണ്ട്. 1947-ൽ ഇന്ത്യയ്ക്ക് സ്വാതന്ത്ര്യം ലഭിച്ചശേഷം ഡൊറോത്തിയ നീലഗിരി ജില്ലയിലെ കോതഗിരിയിൽ താമസമായി. ഇവിടെയാണ് ഇവർ അന്ത്യകാലം ചിലവഴിച്ചത്. 


</doc>
<doc id="234194" url="https://ml.wikipedia.org/wiki?curid=234194" title="ഭാര്യ">
ഭാര്യ

വിവാഹബന്ധത്തിലെ പങ്കാളിയായ സ്ത്രീയെയാണ് ഭാര്യ എന്നു വിളിക്കുന്നത്. വേർപിരിഞ്ഞുകഴിയുകയാണെങ്കിലും ഈ പ്രയോഗം സാധുവാണെങ്കിലും നിയമപരമായി വിവാഹമോചനം നടന്നുകഴിഞ്ഞാൽ പിന്നെ ബന്ധമൊഴിഞ്ഞുകഴിഞ്ഞ സ്ത്രീയെ ഭാര്യ എന്നുവിളിക്കാറില്ല. ഭർത്താവ് മരിച്ചുപോവുകയാണെങ്കിൽ ഭാര്യയെ വിധവ എന്നാണ് വിവക്ഷിക്കാറ്. 

ഭാര്യയുടെ ചുമതലകളും അധികാരങ്ങളും സ്ഥാനവും വിവിധ സംസ്കാരങ്ങളിൽ വ്യത്യസ്തമാണ്. ഹെറ്ററോസെക്ഷ്വൽ വിവാഹബന്ധത്തിൽ സ്ത്രീയുടെ പങ്കാളിയെ ഭർത്താവ് എന്നാണ് വിളിക്കുന്നത്.



</doc>
<doc id="234195" url="https://ml.wikipedia.org/wiki?curid=234195" title="നജ്റാൻ പ്രവിശ്യ">
നജ്റാൻ പ്രവിശ്യ

സൗദി അറേബ്യയുടെ തെക്ക് ഭാഗത്ത് അയൽ രാജ്യമായ യെമൻ അതിർത്തിയോട് ചേർന്ന് സ്ഥിതി ചെയ്യുന്ന പ്രവിശ്യ ഭരണ വിഭാഗമാണ്‌ നജ്റാൻ പ്രവിശ്യ ( ""). 2013-ലെ കണക്കു പ്രകാരം 555,100 ആണ് പ്രവിശ്യയിലെ ജനസംഖ്യ.


</doc>
<doc id="234196" url="https://ml.wikipedia.org/wiki?curid=234196" title="ഭർത്താവ്">
ഭർത്താവ്

വിവാഹബന്ധത്തിലെ പുരുഷ പങ്കാളിയാണ് ഭർത്താവ്. ഭർത്താവിന്റെ ഉത്തരവാദിത്ത്വങ്ങളും സ്ഥാനവും ചുമതലകളും വിവിധ സംസ്കാരങ്ങളിൽ വ്യത്യസ്തമാണ്. ഹെറ്ററോസെക്ഷ്വൽ വിവാഹബന്ധത്തിൽ പുരുഷന്റെ പങ്കാളിയെ ഭാര്യ എന്നാണ് വിളിക്കുന്നത്.



</doc>
<doc id="234205" url="https://ml.wikipedia.org/wiki?curid=234205" title="വടക്കൻ അതിർത്തി പ്രവിശ്യ (സൗദി അറേബ്യ)">
വടക്കൻ അതിർത്തി പ്രവിശ്യ (സൗദി അറേബ്യ)

സൗദി അറേബ്യയുടെ വടക്കേ അതിർത്തിയിൽ ഇറാഖിനോട് ചേർന്ന് സ്ഥിതി ചെയ്യുന്ന പ്രവിശ്യയാണ് വടക്കൻ അതിർത്തി പ്രവിശ്യ ( "" ). അതിർത്തി നഗരമായ അറാർ ആണ് വടക്കൻ അതിർത്തി പ്രവിശ്യയുടെ ഭരണസിരാകേന്ദ്രം. അബ്ദുള്ള ഇബ്ൻ അബ്ദുൽ അസീസ്‌ മുസായിദ് ഇബ്ൻ ജലവി ആണ് ഇപ്പോൾ പ്രവിശ്യയുടെ ഗവർണർ.


</doc>
<doc id="234209" url="https://ml.wikipedia.org/wiki?curid=234209" title="ടി. രാഘവയ്യ">
ടി. രാഘവയ്യ

ദിവാൻ ബഹാദൂർ തോഡ്ല രാഘവയ്യ 1920 മുതൽ 1925 വരെ തിരുവിതാംകൂർ നാട്ടുരാജ്യത്തെ ദിവാൻ ആയിരുന്ന ഭരണകർത്താവായിരുന്നു. ഇദ്ദേഹം മൂലം തിരുനാൾ മഹാരാജാവിന്റെ പ്രത്യേക പ്രീതിക്ക് പാത്രമായിരുന്നു. താഴ്ന്ന ജാതിക്കാരെന്ന് കണക്കാക്കിയിരുന്ന ജനവിഭാഗങ്ങളെ ഹിന്ദു ക്ഷേത്രങ്ങളിൽ പ്രവേശിക്കാനനുവദിക്കുകയില്ല എന്ന ഇദ്ദേഹത്തിന്റെ തീരുമാനമാണ് വൈക്കം സത്യാഗ്രഹത്തിലേയ്ക്ക് നയിച്ചത്.

മദ്രാസ് പ്രസിഡൻസിയുടെ വടക്കുഭാഗത്തുള്ള തെലുങ്ക് കുടുംബത്തിലാണ് ഇദ്ദേഹം ജനിച്ചത്. മദ്രാസ് നഗരത്തിലെ വിദ്യാഭ്യാസത്തിനുശേഷം ഇദ്ദേഹം 1893-ൽ ഡെപ്യൂട്ടി കളക്ടറായി ജോലിയിൽ പ്രവേശിച്ചു. ഇദ്ദേഹം മദ്രാസിൽ സ്പെഷ്യൽ ഫോറസ്റ്റ് സെറ്റിൽമെന്റ് ഓഫീസറായും റെവന്യൂ ഓഫീസറായും 1904 മുതൽ 1906 വരെ ജോലി ചെയ്തിട്ടുണ്ട്. 

1920-ൽ എം. കൃഷ്ണൻ നായർക്ക് പകരം രാഘവയ്യ ദിവാനായി സ്ഥാനമേറ്റു. ഇദ്ദേഹത്തിന്റെ ഭരണകാലത്ത് പുരോഗതിയുണ്ടായെങ്കിലും എതിർപ്പുകളും ഉണ്ടായിട്ടുണ്ട്. തിരുവിതാംകൂറിലെ തിരഞ്ഞെടുപ്പ് സംവിധാനം പരിഷ്കരിച്ചതിന്റെ കീർത്തി ഇദ്ദേഹത്തിനുള്ളതാണ്. 1920-ൽ ഇദ്ദേഹം സർക്കാർ കോളേജുകളിലെ വിദ്യാർത്ഥികളുടെ റ്റ്യൂഷൻ ഫീസ് വർദ്ധിപ്പിച്ചത് രാജ്യത്താകമാനം പ്രതിഷേധത്തിനിടയാക്കി.

അധഃകൃത ജാതികളിൽ പെട്ടവർ എന്ന് കണക്കാക്കി ധാരാളം മനുഷ്യരെ വൈക്കം ക്ഷേത്രത്തിൽ പ്രവേശിക്കുന്നതിൽ നിന്ന് കാലങ്ങളായി വിലക്കിയിരുന്നു. 1920-ക‌ളുടെ തുടക്കത്തിൽ ടി.കെ. മാധവൻ എന്ന പൊതുപ്രവർത്തകന്റെ ഉത്സാഹത്താൽ ഇന്ത്യൻ നാഷണൽ കോൺഗ്രസ് ഈ രീതി അവസാനിപ്പിക്കണം എന്ന് തീരുമാനമെടുത്തു. 1924-ൽ മാധവൻ രാഘവയ്യയ്ക്ക് എല്ലാ ഹിന്ദുക്കൾക്കും ക്ഷേത്രപ്രവേശനം (വൈക്കം ഉൾപ്പെടെ രാജ്യത്തെ ക്ഷേത്രങ്ങളിൽ) അനുവദിച്ചുള്ള നിയമം നിർമ്മിക്കണമെന്നാവശ്യപ്പെട്ടുള്ള നിവേദനം സമർപ്പിക്കുകയുണ്ടായി. രാഘവയ്യ ഉന്നതജാതിയെന്ന് കരുതപ്പെട്ടിരുന്ന വിഭാഗത്തിലുള്ളയാളായതിനാലും കടുത്ത യാധാസ്ഥിതികവാദിയായിരുന്നതിനാലും ഈ നിവേദനം തള്ളിക്കളഞ്ഞു. ഇത് ഭരണകൂടത്തിനെതിരായ വലിയ പ്രതിഷേധങ്ങൾക്ക് കാരണമായി. വൈക്കം സത്യാഗ്രഹം ഇതിന്റെ ഭാഗമാണ്.

1921 -ൽ ഇദ്ദേഹത്തിന് ദിവാൻ ബഹാദൂർ പദവി ലഭിക്കുകയും 1924 -ൽ കമ്പാനിയൻ ഓഫ് ദി ഓർഡർ ഓഫ് ദി സ്റ്റാർ സ്ഥാനം ലഭിക്കുകയും ചെയ്തു.



</doc>
<doc id="234213" url="https://ml.wikipedia.org/wiki?curid=234213" title="അൽ ജൗഫ് പ്രവിശ്യ">
അൽ ജൗഫ് പ്രവിശ്യ

സൗദി അറേബ്യയുടെ വടക്കുഭാഗത്ത് ജോർദാൻ അതിർത്തിയിൽ സ്ഥിതി ചെയ്യുന്ന പ്രവിശ്യയാണ് അൽ ജൗഫ് ( "" ). ഫഹദ് ബിൻ ബന്ദർ രാജകുമാരൻ ആണ് ഇപ്പോൾ പ്രവിശ്യയുടെ ഗവർണർ. സകാകയാണ് അൽ ജൗഫ് പ്രവിശ്യയുടെ ഭരണസിരാകേന്ദ്രം.

ഭോഒപ്രക്രുതികൊന്ദ വളരെ മനോഹരമായ ഷ്ടലമാണ് അല്ജൌഫ്. കൃഷിഭൂമികൾ ധാരാളമുണ്ട്. സവാള, കിഴന്ഗ്, തന്നിമാതൻ, ഓറഞ്ച്, മുന്തിരി തുടങ്ങി അനേകം പച്ചക്കറികളും പഴവർഗ്ഗങ്ങളും ഇവിടെ കൃഷി ചെയ്യുന്നു. ശുദ്ധമായ വെള്ളം ലഭിക്കുന്നു. ശ്യ്ത്യകലത് മൈനസ് ഡിഗ്രീ വരെ തണുപ്പ അനുഭവപ്പെടാരുണ്ട്. മലയാളികൾ ധാരാളം ഉള്ള സ്ഥലമാണ്‌, മറ്റു രാജ്യക്കാരും കുറവല്ല.

ധോമ, സുവൈർ തബർജൽ തുടങ്ങി സ്ഥലങ്ങൾ അല്ജൌഇഫില് ഉൾപ്പെടുന്നു. 


</doc>
<doc id="234223" url="https://ml.wikipedia.org/wiki?curid=234223" title="എം. കൃഷ്ണൻ നായർ (തിരുവിതാംകൂർ ദിവാൻ)">
എം. കൃഷ്ണൻ നായർ (തിരുവിതാംകൂർ ദിവാൻ)

ഇൻഡ്യൻ നാഷണൽ കോൺഗ്രസ്സിലും പിന്നീട് ജസ്റ്റിസ് പാർട്ടിയിലും പ്രവർത്തിച്ചിരുന്ന ഒരു ഇന്ത്യൻ പൊതുപ്രവർത്തകനാണ് ദിവാൻ ബഹാദൂർ സർ മന്നത്ത് കൃഷ്ണൻ നായർ (1870–1938). ഇദ്ദേഹം മദ്രാസ് ലെജിസ്ലേറ്റീവ് കൗൺസിലിൽ അംഗമായിരുന്നു. പിന്നീട് ഇദ്ദേഹം മദ്രാസിലെ ഗവർണറാകുകയും ചെയ്തു. 1914 മുതൽ 20 വരെ കൃഷ്ണൻ നായർ തിരുവിതാംകൂറിലെ ദിവാനുമായിരുന്നു. 

1870-ലാണ് കൃഷ്ണൻ നായർ ജനിച്ചത്. മദ്രാസ് പ്രസിഡൻസിയിൽ പെട്ട മലബാർ ജില്ലയിലെ മന്നത്ത് എന്ന ഭൂപ്രഭുക്കൻമാരുടെ കുടുംബത്തിലാണ് ഇദ്ദേഹം ജനിച്ചത്. ഇദ്ദേഹത്തിന്റെ സ്കൂൾ വിദ്യാഭ്യാസം മലബാറിലായിരുന്നു. കൽക്കട്ട ഗവണ്മെന്റ് കോളേജിലും മദ്രാസ് ക്രിസ്ത്യൻ കോളേജിലുമായി ഇദ്ദേഹം ബിരുദപഠനം നടത്തി. മദ്രാസ് ലോ കോളേജിലെ നിയമപഠനത്തിനു ശേഷം ഇദ്ദേഹം അഭിഭാഷകനായി ജോലിയാരംഭിച്ചു.

ചെറുപ്രായത്തിൽ തന്നെ ഇദ്ദേഹം ഇന്ത്യൻ നാഷണൽ കോൺഗ്രസ്സിൽ അംഗമാവുകയും യോഗങ്ങളിൽ പങ്കെടുക്കുകയും ചെയ്തിട്ടുണ്ട്. 1904-ൽ ഇദ്ദേഹത്തെ മദ്രാസ് ലെജിസ്ലേറ്റീവ് കൗൺസിലിലേയ്ക്ക് തിരഞ്ഞെടുത്തു. 1904 മുതൽ 1910 വരെ ഇദ്ദേഹം ഈ സ്ഥാനം വഹിക്കുകയുണ്ടായി.

1914-ൽ സർ. പി. രാജഗോപാലാചാരിക്കുശേഷംതിരുവിതാംകൂറിലെ ദിവാനായി ഇദ്ദേഹം സ്ഥാനമേറ്റു. 1914 മുതൽ 1920 വരെ ഇദ്ദേഹം തിരുവിതാംകൂറിലെ ദിവാനായിരുന്നു.

1920-ൽ നായർ ജസ്റ്റിസ് പാർട്ടിയിൽ അംഗമായി. 1920-ലും 1923-ലും നടന്ന തിരഞ്ഞെടുപ്പുകളിൽ ഇദ്ദേഹം ജയിച്ചു. 1923-ലെ തിരഞ്ഞെടുപ്പ് 1922-ലെ മാപ്പിള ലഹളയ്ക്കു ശേഷമുള്ള അന്തരീക്ഷത്തിൽ സമുദായ ധ്രുവീകരണത്തിലൂടെയായിരുന്നുവെന്ന് ആരോപണമുണ്ട്. 

ജസ്റ്റിസ് പാർട്ടിയും സ്വരാജ്യ പാർട്ടിയും സൈമൺ കമ്മിഷനെതിരേ കൈ കോർത്തപ്പോൾ അന്ന് മദ്രാസ് ഗവർണറായിരുന്ന ലോഡ് ഗോസ്ചൻ ജസ്റ്റിസ് പാർട്ടിയെ പാട്ടിലാക്കാനായി കൃഷ്ണൻ നായരെ തന്റെ ലോ മെംബറായി നിയമിച്ചു. ലോ മെംബറായിരുന്നപ്പോൾ മുത്തുലക്ഷ്മി റെഡ്ഡി കൊണ്ടുവന്ന "ദേവദാസി" ബില്ലിനെ ഇദ്ദേഹം അനുകൂലിക്കുകയുണ്ടായി. 

മലബാറിലെ കുടിയാൻ സമ്പ്രദായം അവസാനിപ്പിക്കാനായി ഇദ്ദേഹം മലബാർ കുടിയാൻ സംഘം (എം.കെ.എസ്.) എന്ന സംഘടന രൂപീകരിക്കുന്നതിൽ പങ്കാളിയാവുകയുണ്ടായി. ഈ നീക്കം ബോൾഷെവിക് വിപ്ലവം എന്ന് ആക്ഷേപിക്കപ്പെട്ടിട്ടുണ്ട് .

1938-ലാണ് ഇദ്ദേഹം മരിച്ചത്.

1930 ജനുവരി മാസത്തിൽ കൃഷ്ണൻ നായർക്ക് നൈറ്റ് കമാൻഡർ ഓഫ് ദി ഓർഡർ ഓഫ് ദി ഇൻഡ്യൻ എമ്പയർ എന്ന സ്ഥാനം ലഭിച്ചു.


</doc>
<doc id="234228" url="https://ml.wikipedia.org/wiki?curid=234228" title="കൊറ്റനെല്ലൂർ">
കൊറ്റനെല്ലൂർ

കേരളത്തിലെ തൃശ്ശൂർ ജില്ലയിലെ വേളൂക്കര ഗ്രാമപഞ്ചായത്തിലെ ഒരു ഗ്രാമമാണ് കൊറ്റനെല്ലൂർ. തൃശ്ശൂർ പട്ടണത്തിൽ നിന്ന് 26 കിലോമീറ്റർ ദൂരത്തിലും, ഇരിങ്ങാലക്കുട പട്ടണത്തിൽ നിന്ന് 7 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 16 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കൊറ്റനെല്ലൂർ.



റോഡ് വഴി - തൃശ്ശൂർ - കൊടുങ്ങല്ലൂർ സംസ്ഥാനപാതയിൽ വെള്ളാങ്ങല്ലൂരിൽ നിന്ന് കിഴക്കോട്ട് 3 കിലോമീറ്റർ. എൻ.എച്ച് 47-ൽ കൊടകരയിൽ നിന്നും ചാലക്കുടിയിൽ നിന്നും കൊറ്റനെല്ലൂരിലേക്ക് ബസ് മാർഗ്ഗം എത്താവുന്നതാണ്.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 15 കിലോമീറ്റർ, ഇരിഞ്ഞാലക്കുട, ദൂരം 6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 36 കിലോമീറ്റർ.

കൊറ്റനെല്ലൂർ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234230" url="https://ml.wikipedia.org/wiki?curid=234230" title="അനാർക്കലിയുടെ ശവകുടീരം">
അനാർക്കലിയുടെ ശവകുടീരം

പാകിസ്താനിലെ ലാഹോറിൽ സ്ഥിതിചെയ്യുന്ന മുഗൾ കാലത്തെ ചരിത്രസ്മാരകമാണ് അനാർക്കലിയുടെ ശവകുടീരം. പഞ്ചാബ് ആക്കൈവ്സിന്റെ കാര്യാലയം ഇവിടെ പ്രവത്തിക്കുന്നു. ഈ ശവകുടീരം നിലനിൽക്കുന്ന പ്രദേശത്തിന്റെ പേരും അനാർക്കലി എന്നാണ്. പ്രേമഭാജനമായ അനാർക്കലിക്കായി 1599-ലാണ് മുഗൾ ചക്രവർത്തി ജഹാംഗീർ അഷ്ടഭുജാകൃതിയിലുള്ള ഈ ശവകുടീരം പണിതത് എന്നാണ് കരുതപ്പെടുന്നത്. അനാർക്കലിയുടെ ശരീരാവശിഷ്ടങ്ങൾ ഇതിൽ അടക്കം ചെയ്തതായും കരുതപ്പെടുന്നു.

ഈ ശവകുടീരം അനാർക്കലിയുടേതാണെന്ന കാര്യത്തിൽ തർക്കമുണ്ടെങ്കിലും പതിനേഴാം നൂറ്റാണ്ടിന്റെ തുടക്കത്തിൽത്തന്നെ ഈ ശവകുടീരം അവിടെ നിലനിൽക്കുന്നുണ്ടായിരുന്നു. 1611-ൽ ഇവിടം സന്ദർശിച്ച ഒരു ഇംഗ്ലീഷ് വ്യാപാരി ഇതിനെക്കുറിച്ച് പരാമർശിച്ചിട്ടുണ്ട്.

പത്തൊമ്പതാം നൂറ്റാണ്ടിന്റെ തുടക്കത്തിൽ ഈ ശവകുടീരം, രഞ്ജിത് സിങ്ങിന്റെ കീഴിലെ വിദേശപടയാളിയായിരുന്ന ജീൻ ബാപ്റ്റിസ്റ്റ് വെഞ്ചുറയുടെ ഭാര്യയുടെ വസതിയായായിരുന്നു. വെഞ്ചുറയുടെ വസതിയായിരുന്ന വെഞ്ചുറ ഹൗസ് ഇതിന്റെ തൊട്ടടുത്താണ്. ബ്രിട്ടീഷ് അധീനകാലത്ത് (1846-നു ശേഷം) ഈ പ്രദേശം റെസിഡന്റിന്റെ ഗുമസ്തന്മാരുടെ കാര്യാലയവും താമസസ്ഥലവുമായി മാറിയിരുന്നു. അക്കാലത്ത് ഈ ശവകുടീരം സിവിൽലൈൻസ് എന്നറിയപ്പെട്ട ആ മേഖലയിലെ പള്ളിയാക്കി മാറ്റിയിരുന്നു. 1891-ൽ പഞ്ചാബ് ആർക്കൈവ്സിന്റെ കാര്യാലയമാക്കി. ഇന്നും ഈ നിലയിൽ തുടരുന്നു. ഈ ശവകുടീരത്തിന്റെ മദ്ധ്യഭാഗത്തായിരുന്ന ശവക്കല്ലറ, പിൽക്കാലത്ത് മാറ്റിസ്ഥാപിച്ചിരുന്നു.

കാലങ്ങളായി ചരിത്രകാരൻമാർ നശിപ്പിക്കപ്പെട്ടു എന്നു തീർച്ചയാക്കിയിരുന്ന, ദില്ലിയിലെ ബ്രിട്ടീഷ് റെസിഡെൻസിയിലെ 1857-ലെ ലഹളക്കുമുമ്പുള്ള രേഖകൾ ഇവിടത്തെ പുരാവസ്തുശേഖരത്തിലുണ്ട്. മുഗൾ സഭയെ ഇല്ലായ്മ ചെയ്യാനുള്ള പദ്ധതികൾ ചർച്ചചെയ്യുന്ന റെസിഡന്റും കൽക്കത്തയിലെ മേലധികാരികളും തമ്മിലുള്ള എഴുത്തുകുത്തുകൾ, ചാരൻമാരുടെ സന്ദേശങ്ങൾ തുടങ്ങിയവയെല്ലാം ഇക്കൂട്ടത്തിൽപ്പെടുന്നു. 1857-ലെ ലഹളയെക്കുറിച്ച് ലാഹോറിലെ ബ്രിട്ടീഷുദ്യോഗസ്ഥർക്ക് മുന്നറിയിപ്പ് നൽകിക്കൊണ്ട് മേയ് 11-ന് ഡെൽഹിയിൽനിന്ന് അയച്ച രണ്ട് കമ്പിസന്ദേശങ്ങൾ ഇതിൽ പ്രധാനപ്പെട്ടതാണ്. ഇതനുസരിച്ചാണ് ശിപായികളെ നിരായുധീകരിക്കാനും കലാപം പഞ്ചാബിലേക്ക് പടരാതെ നോക്കാനും ലാഹോറിലെ ബ്രിട്ടീഷ് ഉദ്യോഗസ്ഥർക്ക് സാധിച്ചത്.


</doc>
<doc id="234238" url="https://ml.wikipedia.org/wiki?curid=234238" title="തുമ്പൂർ">
തുമ്പൂർ

കേരളത്തിലെ തൃശ്ശൂർ ജില്ലയിലെ വേളൂക്കര ഗ്രാമപഞ്ചായത്തിലെ ഒരു ഗ്രാമമാണ് തുമ്പൂർ. തൃശ്ശൂർ പട്ടണത്തിൽ നിന്ന് 28 കിലോമീറ്റർ ദൂരത്തിലും ഇരിങ്ങാലക്കുട നഗരത്തിൽ നിന്ന് 11 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 12 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് തുമ്പൂർ.



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 10 കിലോമീറ്റർ, ചാലക്കുടിയിൽ നിന്ന് 12 കിലോമീറ്റർ ദൂരത്തിൽ സ്ഥിതി ചെയ്യുന്നു. തൃശ്ശൂർ - കൊടുങ്ങല്ലൂർ സംസ്ഥാനപാതയിൽ വെള്ളാങ്ങല്ലൂരിൽ നിന്ന് 4 കി.മി ദൂരത്തിലും. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 10 കിലോമീറ്റർ, ഇരിഞ്ഞാലക്കുട, ദൂരം 6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 35 കിലോമീറ്റർ.

തുമ്പൂർ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234242" url="https://ml.wikipedia.org/wiki?curid=234242" title="ക്യൂബൻ വിപ്ലവം">
ക്യൂബൻ വിപ്ലവം

ഫുൾജെൻസിയോ ബാറ്റിസ്റ്റയുടെ ഏകാധിപത്യ ഭരണത്തിനെതിരായി ഫിദൽ കാസ്‌ട്രോയുടെയും ഏർണസ്റ്റോ ചെ ഗുവേരയുടെയും നേതൃത്വത്തിൽ 1953 ൽ നടത്തിയ പോരാട്ടമാണ് ക്യൂബൻ വിപ്ലവം. 1953 ജുലായ് 26 ന് മൊൻകാട ബാരക്സ് ആക്രമണത്തോടെ ആരംഭിച്ച ക്യൂബൻ വിപ്ലവം 1959 ലാണ് അവസാനിക്കുന്നത്. തുടർന്ന് വിപ്ലവ ഗവൺമെന്റിന്റെ നേതൃത്വം ഏറ്റെടുത്ത ഫിദൽ കാസ്‌ട്രോ ക്യൂബയുടെ പ്രസിഡന്റ്, കമ്യൂണിസ്‌റ്റ് പാർട്ടി ജനറൽ സെക്രട്ടറി, സർവ്വ സൈന്യാധിപൻ എന്നീ ചുമതലകൾ ഏറ്റെടുത്തു.

ക്യൂബയുടെ മേൽ അമേരിക്ക ഏർപ്പെടുത്തിയ ഉപരോധം ഉൾപ്പെടെ ആഭ്യന്തരമായും, അന്താരാഷ്ട്രപരമായും ധാരാളം പ്രത്യാഘാതങ്ങൾ ഉളവാക്കിയ ഒരു യുദ്ധപരമ്പരയായിരുന്നു ഇത്. ക്യൂബൻ വിപ്ലവത്തെത്തുടർന്ന് അധികാരം പിടിച്ചെടുത്ത ഫിദൽ കാസ്ട്രോയുടെ നേതൃത്വത്തിലുള്ള കമ്മ്യൂണിസ്റ്റ് സർക്കാർ പിന്നീട് അംഗോള, നിക്കരാഗ്വ മുതലായ വിദേശ രാഷ്ട്രങ്ങളുടെ ആഭ്യന്തര വിപ്ലവങ്ങളിലും ഇടപെടുകയുണ്ടായി.

1940 മുതൽ 1944 വരെയുള്ള കാലഘട്ടത്തിൽ ക്യൂബയുടെ പ്രസിഡന്റായിരുന്നു ഫുൾജെൻസിയോ ബാറ്റിസ്റ്റ. 1952 ലെ തിരഞ്ഞെടുപ്പ് റദ്ദാക്കി ഒരു സൈനിക അട്ടിമറിയിലൂടെ ബാറ്റിസ്റ്റ വീണ്ടും ക്യൂബയുടെ പരമാധികാര സ്ഥാനത്തെത്തി. ആദ്യതവണ ക്യൂബയുടെ പ്രസിഡന്റായിരുന്നപ്പോൾ പുരോഗമനപരമായ പല തീരുമാനങ്ങളും ബാറ്റിസ്റ്റ നടപ്പാക്കിയിരുന്നെങ്കിലും, രണ്ടാമൂഴത്തിൽ തികച്ചും ഏകാധിപതിയെപ്പോലെയാണ് ബാറ്റിസ്റ്റ പെരുമാറിയിരുന്നത്. ജനദ്രോഹ നടപടികളായിരുന്നു ഭരണത്തിലിരുന്നുകൊണ്ട് നടപ്പാക്കാൻ ശ്രമിച്ചത്. തൊഴിലില്ലായ്മകൊണ്ടും മറ്റു പലവിധ പ്രശ്നങ്ങൾകൊണ്ടും ക്യൂബയിലെ ജനങ്ങൾ സഹികെട്ടപ്പോഴും, അത്തരം വിഷയങ്ങളിലൊന്നും ശ്രദ്ധപതിപ്പിക്കാതെ ക്യൂബയുടെ സാമ്പത്തിക മേഖല അമേരിക്കൻ കമ്പനികൾക്ക് അടിയറവെക്കാനുള്ള സഹായങ്ങൾ ചെയ്തുകൊടുക്കുകയായിരുന്നു ബാറ്റിസ്റ്റ. അഴിമതിയും,അധോലോക ബന്ധവുമുൾപ്പടെയുള്ള വിവിധ തരം കുറ്റങ്ങൾ ബാറ്റിസ്റ്റയുടെ മേൽ ആരോപിക്കപ്പെട്ടിരുന്നു.

ബാറ്റിസ്റ്റയുടെ ഭരണത്തിന്റെ ഒന്നാമൂഴത്തിൽ ക്യൂബൻ കമ്മ്യൂണിസ്റ്റ് പാർട്ടിയുടെ പിന്തുണ ബാറ്റിസ്റ്റക്കുണ്ടായിരുന്നു. എന്നാൽ രണ്ടാം വട്ടം അധികാരം കൈവന്നപ്പോൾ അമേരിക്കയുമായി ബാറ്റിസ്റ്റ സൗഹൃദം സ്ഥാപിക്കുകയും അവരിൽ നിന്ന് സൈനിക,സാമ്പത്തിക സഹായങ്ങൾ സ്വീകരിച്ച് തികഞ്ഞ ഒരു കമ്മ്യൂണിസ്റ്റ് വിരുദ്ധനായി മാറുകയായിരുന്നു. ക്യൂബയിൽ വളർന്നുവരുന്ന കമ്മ്യൂണിസ്റ്റ് മതത്തിന്റെ വളർച്ച തടയുകയായിരുന്നു അമേരിക്കയുടെ താൽപര്യമെങ്കിൽ, അധികാരം ഉപയോഗിച്ച് സുഖലോലുപത എന്നതായിരുന്നു ബാറ്റിസ്റ്റയുടെ ലക്ഷ്യം. തന്റെ എതിരാളികളെ അധികാരം ഉപയോഗിച്ച് നിശ്ശബ്ദരാക്കിയിരുന്നു. ബാറ്റിസ്റ്റയുടെ അധികാരത്തിൻ കീഴിൽ ക്യൂബ തികഞ്ഞ ഒരു പോലീസ് സ്റ്റേറ്റായി മാറിയിരുന്നു.

ബാറ്റിസ്റ്റയുടെ ഭരണത്തിൽ തികഞ്ഞ അതൃപ്തി തോന്നിയ ക്യൂബയിലെ ജനങ്ങളുടെ പ്രതിനിധിയായ ഫിദറൽ കാസ്ട്രോ എന്ന അഭിഭാഷകൻ, ബാറ്റിസ്റ്റയെ അധികാരത്തിൽ നിന്നും നീക്കം ചെയ്യാൻ കോടതിയിൽ ഒരു അപേക്ഷ സമർപ്പിച്ചിരുന്നു. ബാറ്റിസ്റ്റയെ അധികാരത്തിൽ നിന്ന് നീക്കം ചെയ്യാൻ കാസ്ട്രോ സമർപ്പിച്ച കാരണങ്ങളൊന്നും മതിയാവില്ല എന്ന കാരണം പറഞ്ഞ് കോടതി ആ അപേക്ഷ തള്ളിക്കളയുകയാണുണ്ടായത്. നിയമപരമായ ബാറ്റിസ്റ്റയെ അധികാരത്തിൽ നിന്നും നീക്കം ചെയ്യാൻ കഴിയില്ലെന്നു മനസ്സിലാക്കിയ കാസ്ട്രോയും, സഹോദരൻ റൗളും ഇതേ ലക്ഷ്യത്തിനു വേണ്ടി മറ്റു വഴികൾ തേടുകയുണ്ടായി. ഇരുവരും ചേർന്ന് ദ മൂവ്മെന്റ് എന്ന സമാന്തര സൈന്യത്തെ സൃഷ്ടിക്കാൻ തീരുമാനിച്ചു. ഈ സംഘടനയിലേക്ക് 1200 ഓളം വരുന്ന സമാനലക്ഷ്യം വച്ചു പുലർത്തുന്ന ആളുകളേയും അംഗങ്ങളായി ചേർത്തു. 1952 ൽ രൂപംകൊണ്ട ഈ സംഘടയിലെ അംഗങ്ങൾ ഭൂരിഭാഗവും സാധാരണ തൊഴിലാളികളായിരുന്നു. ബാറ്റിസ്റ്റയുടെ ഭരണത്തിൽ തൃപ്തരല്ലാത്ത സമാനചിന്താഗതിക്കാരായ മറ്റു ചില സംഘടനകൾ കൂടി ക്യൂബയിലുണ്ടായിരുന്നു. ഇന്നാൽ ഇവരൊന്നും ഒരു രക്തരൂക്ഷിത വിപ്ലവത്തോട് ആഭിമുഖ്യമുണ്ടായിരുന്നവരല്ലായിരുന്നു, അതുകൊണ്ടു തന്നെ ഫിദലിന്റെ നേതൃത്വത്തിലുള്ള സംഘടന ഇവരുമായി ചേർന്ന് പ്രവർത്തിക്കാൻ താൽപര്യപ്പെട്ടിരുന്നില്ല. വിദേശാധിപത്യത്തിനെതിരേ പോരാടിയ മുൻ സ്വാതന്ത്ര്യസമരപോരാളിയായിരുന്ന ജോസ് മാർട്ടിനിയുടെ ചരിത്രമാണ് ഫിദലിനേയും റൗളിനേയും മുന്നോട്ടു നയിച്ചത്.

മൊൻകാട ബാരക്ക് ആക്രമണം എന്ന പേരിൽ നടത്തിയ വിപ്ലവമുന്നേറ്റത്തോടെയാണ് ക്യൂബൻ വിപ്ലവത്തിന്റെ തുടക്കം എന്നു പറയാം. ബാറ്റിസ്റ്റ് ഭരണത്തോട് എതിർപ്പുള്ള വിമതരെ കണ്ടുപിടിച്ച് തങ്ങളുടെ സംഘടനയിൽ ചേർത്ത് സായുധ പരിശീലനം നൽകുകയാണ് ഫിദലും, റൗളും ആദ്യമായി ചെയ്തത്. പത്ത് പേരടങ്ങുന്ന ചെറിയ സെല്ലുകളായിട്ടായിരുന്നു വിപ്ലവകാരികളെ അവർ സംഘടിപ്പിച്ചത്. 1953 ൽ ബാറ്റിസ്റ്റയെ അധികാരത്തിൽ നിന്നും പുറത്താക്കാൻ നടത്തിയ ശ്രമമാണ് മൊൻകാട ബാരക് ആക്രമണം എന്നറിയപ്പെടുന്നത്. ക്യൂബൻ വിപ്ലവചരിത്രത്തിലെ ധീരോജ്ജ്വലമായ ഏടായി ഇത് തിളങ്ങി നിൽക്കുന്നു. മൊൻകാട ബാരക്ക് പിടിച്ചെടുത്ത് അവിടുത്തെ ആയുധങ്ങൾ കൈക്കലാക്കുകയായിരുന്നു ഈ മുന്നേറ്റത്തിന്റെ ലക്ഷ്യം. കൂടാതെ സാന്റിയാഗോ റേഡിയോ സ്റ്റേഷൻ പിടിച്ചെടുത്ത് ദ മൂവ്മെന്റിന്റെ പ്രകടന പത്രിക അതിലൂടെ പ്രക്ഷേപണം ചെയ്യുക എന്ന ലക്ഷ്യം കൂടി കാസ്ട്രോയ്ക്കുണ്ടായിരുന്നു. എന്നാൽ വ്യക്തമായ ഒരു പദ്ധതിയുടെ അഭാവം മൂലം ഈ മുന്നേറ്റം പാളി പോവുകയായിരുന്നു. കൂടാതെ അപ്രതീക്ഷിതമായി സൈന്യത്തിൽ നിന്നേറ്റ തിരിച്ചടിയും കാസ്ട്രോയുടെ മുന്നേറ്റത്തെ തടയുകയുണ്ടായി.

റൗളും ഫിദലും അവശേഷിക്കുന്ന വിപ്ലവകാരികളുടെ കൂടെ ഒളിത്താവളത്തിലേക്കു പോയെങ്കിലും താമസിയാതെ പിടിക്കപ്പെട്ടു. വിചാരണ സമയത്ത് വിപ്ലവകാരികൾക്കു വേണ്ടി കോടതിയിൽ വാദിച്ചത് അഭിഭാഷകൻ കൂടിയായിരുന്നു ഫിദൽ തന്നെയായിരുന്നു. പാലസ് ഓഫ് ജസ്റ്റീസ് എന്ന കോടതിയിൽ നടന്ന വിചാരണ സമയത്ത് കാസ്ട്രോ പറഞ്ഞ ചരിത്രം എനിക്കു മാപ്പു നൽകും എന്ന വാചകം പിന്നീട് ക്യൂബൻ വിപ്ലവത്തിന്റെ വിളംബര പ്രഖ്യാപനം പോലയായിത്തീർന്നു. ഒക്ടോബർ 16 ന് വിചാരണക്കോടതിയിൽ ഫിദൽ നടത്തിയ നാലുമണിക്കൂർ നീണ്ട വാദത്തിന്റെ പതിനായിരക്കണക്കിന് അച്ചടിച്ച പതിപ്പുകൾ രാജ്യവ്യാപകമായി പ്രചരിച്ചു. ഫിദലിനെ പതിനഞ്ചു വർഷത്തേക്കും, റൗളിനെ പതിമൂന്നു വർഷത്തേക്കും തടവിന് കോടതി ശിക്ഷിച്ചു. ഫിദലിന്റെ ചെറുപ്പകാലത്തെ അദ്ധ്യാപകരുടെ പ്രേരണമൂലം ബാറ്റിസ്റ്റ ഫിദലിനെ തടവുശിക്ഷയിൽ നിന്നും മോചിപ്പിക്കുകയുണ്ടായി.

ജയിൽമോചിതരായ ഫിദലിന്റേയും, റൗളിന്റേയും പിറകെ ബാറ്റിസ്റ്റയുടെ ചാരന്മാർ സദാ ഉണ്ടായിരുന്നു. ബാറ്റിസ്റ്റയുടെ പതനം ആഗ്രഹിച്ചിരുന്ന ഈ സഹോദരന്മാർ കൂടുതൽ ശക്തിയാർജ്ജിക്കുന്നതിനും, വിപ്ലവത്തിനായി തയ്യാറെടുക്കുന്നതിനുവേണ്ടി തൽക്കാലം ക്യൂബയിൽ നിന്നും മാറി നിൽക്കാൻ തീരുമാനിച്ചു. ഇരുവരും, സഹപ്രവർത്തകരോടൊപ്പം മെക്സിക്കോയിലേക്ക് പലായനം ചെയ്തു. റൗൾ കാസ്ട്രോ അവിടെ വെച്ച് അർജന്റീനിയൻ ഡോക്ടറും, വിപ്ലവകാരിയും കൂടെയായ ഏണസ്റ്റോ ചെഗുവേരയെ പരിചയപ്പെട്ടു. തന്നെക്കാൾ ആധുനികനായ വിപ്ലവകാരി എന്നാണ് ഫിദൽ ചെഗുവേരയെ വിശേഷിപ്പിച്ചത്. ഗറില്ലാ യുദ്ധമുറകളിൽ അറിവുള്ളയാളായിരുന്നു ചെ ഗുവേര. ക്യൂബൻ വിപ്ലവമുന്നേറ്റത്തിൽ പങ്കെടുക്കാനുള്ള തന്റെ താൽപര്യം ചെ ഗുവേര ഫിദലിനെ അറിയിച്ചു. ചെഗുവേരയും, ഫിദലും, മുൻ സ്പാനിഷ് സൈനികോദ്യോഗസ്ഥൻ കൂടിയായ ആൽബർട്ടോ ബായോയിൽ നിന്ന് ഗറില്ലാ യുദ്ധമുറകൾ പരിശീലിച്ചു. 25 നവംബർ 1956 ന് വിലക്കു വാങ്ങിയ ഗ്രന്മ എന്ന പായ്ക്കപ്പലിൽ കാസ്ട്രോയും 82 വിപ്ലവകാരികളും, മെക്സിക്കോയിൽ നിന്നും ക്യൂബ ലക്ഷ്യമാക്കി യാത്രതിരിച്ചു. 90 ചെറുതോക്കുകൾ, 3 യന്ത്രവൽകൃത തോക്കുകൾ, 40 കൈത്തോക്കുകൾ, 2 ടാങ്ക്-വേധ തോക്കുകൾ എന്നിവയായിരുന്നു ക്യൂബയിലെ സർക്കാരിനെ പരാജയപ്പെടുത്താൻ തയ്യാറെടുത്തിരുന്ന ആ സൈന്യത്തിന്റെ ആയുധബലം

വിപ്ലവകാരികളേയും വഹിച്ചുകൊണ്ട്ഗ്രന്മ പായ്ക്കപ്പൽ 1956 ഡിസംബർ 2 ന് പ്ലായാ ലാസ് കൊളോറോഡസ് എന്ന സ്ഥലത്ത് എത്തിച്ചേർന്നു. വിചാരിച്ചിരുന്നതിലും രണ്ടും ദിവസം വൈകിയാണ് കപ്പൽ തീരത്തടുത്തത്. പരിശീലനയാത്രയിലേക്കാളും ഭാരം കൂടുതലുണ്ടായിരുന്നതിനാൽ യാത്രാ സമയം കൂടുകയായിരുന്നു. വിമതർ സിയറ മിസ്ത്ര എന്ന മലനിരകളിലേക്ക് നീങ്ങി, അവിടെ നിന്നും ആക്രമണം തുടങ്ങുക എന്നതായിരുന്നു പദ്ധതി. എന്നാൽ വിചാരിച്ചിരുന്ന അത്ര എളുപ്പമായിരുന്നില്ല ഇത്. സംഘാംഗങ്ങളിൽ ഏറെപ്പേരും ഈ ദീർഘയാത്ര കൊണ്ട് ക്ഷീണിതരായിരുന്നു. ക്ഷീണിതരായി തങ്ങളുടെ താൽക്കാലിക താവളങ്ങളിൽ വിശ്രമിച്ചിരുന്ന വിമതരെ ബാറ്റിസ്റ്റയുടെ ചാരവിമാനങ്ങൾ കണ്ടെത്തുകയും ആക്രമണം അഴിച്ചുവിടുകയും ചെയ്തു. അപ്രതീക്ഷിതമായ സൈന്യത്തിന്റെ ആക്രമണത്തിൽ വിമതസേന തകർന്നു. ക്യൂബൻ തീരത്തെത്തിയ 82 പേരിൽ 19 മാത്രമേ ജീവിച്ചിരുന്നുള്ളു. ബാക്കിയുള്ളവരെ ബാറ്റിസ്റ്റയുടെ സൈന്യം കൊല്ലുകയോ പിടികൂടുകയോ ചെയ്തു. 

തുടക്കത്തിൽ കാസ്ട്രോയുടെ സേനയിൽ ചേരാൻ പ്രാദേശികരായ യുവാക്കൾ മടിച്ചുവെങ്കിലും, പിന്നീട് ഇവരുടെ ചെറിയ വിജയങ്ങൾ യുവാക്കളെ സേനയിലേക്ക് ആകർഷിച്ചു. വിമതസേനയുടെ അംഗസംഖ്യ ക്രമേണ 200 ആയി ഉയർന്നു. ഇവരെ മൂന്നു ചെറിയ സംഘങ്ങളാക്കി ആക്രമണം തുടങ്ങാനാണ് ഫിദൽ തീരുമാനിച്ചത്. ഓരോ സംഘത്തിന്റേയും നേതൃത്വം യഥാക്രമം ഫിദൽ കാസ്ട്രോ, ചെ ഗുവേര, റൗൾ കാസ്ട്രോ എന്നിവർ ഏറ്റെടുത്തു. ക്യൂബയിലാകമാനം ഒരു ബാറ്റിസ്റ്റവിരുദ്ധ തരംഗം ഉയർന്നുവരുന്നുണ്ടായിരുന്നു. ക്യൂബയിലെ സംഘർഷങ്ങൾ കണ്ട്അമേരിക്ക ക്യൂബക്കുമേൽ ഏർപ്പെടുത്തിയ ഉപരോധവും, നയതന്ത്രബന്ധങ്ങൾ തൽക്കാലം നിറുത്തിവെക്കുന്നതിന്റെ ഭാഗമായി അമേരിക്കയുടെ നയതന്ത്രപ്രതിനിധിയെ തിരിച്ചുവിളിച്ചതും ബാറ്റിസ്റ്റയെ വല്ലാതെ ബാധിച്ചു. കൂടാതെ ബാറ്റിസ്റ്റയുടെ അനുയായികൾ പോലും, വിമതസേനയിൽ ചേരുകയോ, ബാറ്റിസ്റ്റയിൽ നിന്നും അകലം പാലിക്കുകയോ ചെയ്തു. എന്നാൽ അമേരിക്കൻ കുത്തക, അധോലോക സംഘങ്ങളും ബാറ്റിസ്റ്റക്ക് ശക്തമായ പിന്തുണയുമായി രംഗത്തുണ്ടായിരുന്നു.

ബാറ്റിസ്റ്റയെ അധികാരത്തിൽ നിന്നും പുറത്താക്കാൻ ഓർത്തഡോക്സ് രാഷ്ട്രീയ കക്ഷിയുമായി ഫിദൽ സഖ്യമുണ്ടാക്കി. ആശയപരമായി വിയോജിപ്പുണ്ടായിരുന്നെങ്കിലും, ലക്ഷ്യം സാധൂകരിക്കുന്നതിനുവേണ്ടിയാണ് ഫിദൽ ഇത്തരം തീരുമാനങ്ങളെടുത്തിരുന്നത്. ബാറ്റിസ്റ്റയെ പുറത്താക്കി ജനാധിപത്യരീതിയിലുള്ള ഒരു തിരഞ്ഞെടുപ്പു നടത്തുക എന്നതായിരുന്നു പുതിയ സഖ്യക്ഷിയുടെ മുഖ്യ അജണ്ട. ബാറ്റിസ്റ്റയുടെ സേനാബലം 37000 ത്തോളം ഉണ്ടായിരുന്നുവെങ്കിലും, കേവലം 200 ഓളം വരുന്ന 26 ജൂലൈ മൂവ്മെന്റിന്റെ വിമതസേനയോട് അവർക്ക് പലപ്പോഴും പരാജയം സമ്മതിക്കേണ്ടി വന്നു. കൂടാതെ 1958 മാർച്ച് 14 ന് അമേരിക്കൻ സർക്കാർ ക്യൂബയുടെ മേൽ ആയുധ ഉപരോധം ഏർപ്പെടുത്തി. അതോടെ ബാറ്റിസ്റ്റയുടെ സേനക്ക് പുതിയ ആയുധങ്ങൾക്കായി സമീപിക്കാൻ രാജ്യങ്ങളില്ലാതെ വന്നു. കൂടാതെ ബാറ്റിസ്റ്റയുടെ വ്യോമസേനയുടെ വിമാനങ്ങൾ അറ്റകുറ്റപണികൾ നടത്താൻ കഴിയാതെയും വന്നത് അവർക്ക് തിരിച്ചടിയായി.

വിമതസേനയെ പരാജയപ്പെടുത്താൻ ഓപ്പറേഷൻ വെറാനോ എന്നൊരു സൈനിക പദ്ധതി ബാറ്റിസ്റ്റയുടെ സേന തയ്യാറാക്കി. 12000 ഓളം വരുന്ന സൈന്യത്തെ സിയറ മിസ്ത്ര മലനിരകളിലേക്കയച്ചു. എന്നാൽ ഇവരിൽ പകുതിയോളം പേരും മലനിരകളിൽ യുദ്ധം ചെയ്യുന്നതിന് പ്രാവീണ്യം നേടിയിട്ടുള്ളവരല്ലായിരുന്നു. കാസ്ട്രോയുടെ ഗറില്ലാ സൈന്യം ബാറ്റിസ്റ്റയുടെ സേനയെ പരാജയപ്പെടുത്തി. 1958 ജൂലൈ 11 മുതൽ 21 വരെ നടന്ന ലാ പ്ലാറ്റ യുദ്ധത്തിലും കാസ്ട്രോയുടെ വിമതസേന വിജയം കൈവരിച്ചു. ഈ യുദ്ധത്തിൽ ബാറ്റിസ്റ്റയുടെ സൈന്യത്തിലെ 240 പേരോളം പേരെ വിമതസേന തടവിലാക്കി.

29 ജൂലൈ 1958 ന് കാസ്ട്രോയുടെ വിമതസേനക്കു മേൽ കനത്ത ആഘാതം ഏൽപ്പിക്കാൻ ബാറ്റിസ്റ്റയുടെ സൈന്യത്തിനു കഴിഞ്ഞു. ഇതോടെ താൽക്കാലിക വെടിനിർത്തലിനു വേണ്ടി കാസ്ട്രോ നിർബന്ധിതനായി. എന്നാൽ ഉഭയകക്ഷി ചർച്ചകൾ നടക്കുന്നതിനിടെ കാസ്ട്രോയുടെ സേന മലനിരകളിലേക്ക് ഒളിച്ചോടുകയായിരുന്നു. ചുരുക്കത്തിൽ ഓപ്പറേഷൻ വെറാനോ ഒരു പരാജയത്തിൽ കലാശിക്കുകയായിരുന്നു.

അമേരിക്കയിൽ നിന്നും ആയുധം ലഭ്യമാകാതെ വന്നപ്പോൾ ബാറ്റിസ്റ്റ ഇംഗ്ലണ്ടിൽ നിന്നും വെടിക്കോപ്പുകൾ വാങ്ങാൻ തീരുമാനിച്ചു. ഇത് വ്യാപകമായ പ്രതിഷേധം വിളിച്ചുവരുത്തി. പ്രതിപക്ഷം ഒരു പൊതുമണിമുടക്കിനു ആഹ്വാനം ചെയ്തു. ഓപ്പറേഷൻ വെറാനോക്കുശേഷം സുപ്രധാന സൈനികതാവളങ്ങളിൽ ആധിപത്യം ഉറപ്പിക്കാൻ വിമതസേനക്കു കഴിഞ്ഞു. സാന്താ ക്ലാരയിലും, ലാസ് വില്ലാസിലും, വിമതർ നിയന്ത്രണം നേടിയെടുത്തു. ചുരുക്കത്തിൽ ക്യൂബയെ രണ്ടായി വിഭജിക്കാൻ വിമതർക്കു കഴിഞ്ഞു. ബാറ്റിസ്റ്റക്ക് സാധനസാമഗ്രികൾ എത്തിച്ചേരുന്ന മുഖ്യമായ റെയിൽ, റോഡ് മാർഗ്ഗങ്ങൾ വിമതർ തകർത്തു. 1958 ഓഗസ്റ്റിനുശേഷം, ചെറുതെങ്കിലും ചില നഗരങ്ങൾ കൂടി വിമതസേന കൈയ്യടക്കി.

ചെ ഗുവേര, കാമില്ലോ, ജൈമി എന്നിവരുടെ നേതൃത്വത്തിലുള്ള മൂന്നു സൈനിക വിഭാഗങ്ങൾ പടിഞ്ഞാറൻ ഭാഗത്തേക്കു നീങ്ങി. ബാറ്റിസ്റ്റയുടെ സൈന്യം ശക്തമായി തിരിച്ചടിച്ചെങ്കിലും ലാസ് വില്ലാസ് പോലുള്ള സ്ഥലങ്ങളിൽ വിജയം കൈവരിക്കാൻ വിമതർക്കായി. തുടരെ തുടരെയുള്ള വിജയങ്ങൾ വിമതസേനക്ക് കൂടുതൽ കരുത്തു പകർന്നു. സാന്താ ക്ലാര പൂർണ്ണമായും നിയന്ത്രണത്തിലാക്കാനുള്ള ശ്രമം അവർ ആരംഭിച്ചു. ചെ ഗുവേരയുടെ നേതൃത്വത്തിലുള്ള സൈന്യത്തിനു മുന്നിൽ സാന്താ ക്ലാര പൂർണ്ണമായും വരുതിയിലായി. ബാറ്റിസ്റ്റയുടെ സൈന്യത്തിൽ നിന്നും കടുത്തഎതിർപ്പുകൾ നേരിട്ടുവെങ്കിലും, വിമതസേന വിജയം കൈവരിക്കുകയായിരുന്നു.

ബാറ്റിസ്റ്റയുടെ പതനം ഏതാണ്ട് തീർച്ചയായപ്പോൾ, പുതിയ ബന്ധങ്ങൾക്കായി അമേരിക്ക ക്യൂബയിലെ അന്നത്തെ പട്ടാള മേധാവിയായിരുന്ന ജനറൽ കാന്റിലോയെ സമീപിച്ചു. കാരണം, ഫിദൽ അധികാരത്തിലെത്തുന്നതിനെ അമേരിക്ക ഭയപ്പെട്ടിരുന്നു. തങ്ങളുടെ താൽപര്യങ്ങൾ ക്യൂബയിൽ നടപ്പാക്കാൻ അത് ബുദ്ധിമുട്ടുണ്ടാക്കുമെന്ന് അമേരിക്കക്കറിയാമായിരുന്നു. അമേരിക്കയുമായുള്ള കൂടിക്കാഴ്ചക്കുശേഷം കാന്റില്ലോ ഫിദലിനെ സമീപിച്ച് ഒരു വെടിനിർത്തലിനായി നിർബന്ധിച്ചു. മൂന്നു നിർദ്ദേശങ്ങളാണ് കാന്റില്ലോക്ക് മുന്നിൽ ഫിദൽ വെച്ചത്. ഹവാനയിൽ ഇനിയൊരു സൈനികനും പാടില്ല, ബാറ്റിസ്റ്റയെ രക്ഷപ്പെടാനായി ആരും സഹായിക്കാൻ പാടില്ല, അമേരിക്കൻ എംബസ്സിയുമായി യാതൊരു ബന്ധവും പാടില്ല എന്നിവയായിരുന്നു ഈ മൂന്നു ആവശ്യങ്ങൾ. ഇതെല്ലാം അംഗീകരിച്ച കാന്റില്ലോ ഇതേസമയം തന്നെ ബാറ്റിസ്റ്റയേയും സമീപിച്ചു, പരാജയശേഷം വിപ്ലവകാരികളുടെ തീരുമാനമെന്തായിരിക്കുമെന്ന് കാന്റില്ലോ ബാറ്റിസ്റ്റയേയും അറിയിച്ചു. യുദ്ധത്തിൽ പരാജയപ്പെടുകയാണെങ്കിൽ അത് തന്റെ ജീവനു തന്നെ ഭീഷണിയായേക്കാമെന്നറിയാവുന്ന ബാറ്റിസ്റ്റ രാജി വെക്കാൻ സന്നദ്ധനനായി. തുടർന്ന് 1958 ഡിസംബർ 31 ന് കയ്യിൽ കിട്ടിയ പണവുമായി ബാറ്റിസ്റ്റ രാജ്യം വിട്ടു.


</doc>
<doc id="234247" url="https://ml.wikipedia.org/wiki?curid=234247" title="സൊളാനേസീ">
സൊളാനേസീ

തക്കാളി, ഉരുളക്കിഴങ്ങ്, വഴുതന എന്നിവ ഉൾപ്പെടുന്ന സൊളാനം ജനുസ് കൂടാതെ ഭക്ഷ്യവിളകളും അലങ്കാരസസ്യങ്ങളും വിഷസസ്യങ്ങളും ഔഷധസസ്യങ്ങളും അടങ്ങുന്ന ഒരു വലിയ സസ്യകുടുംബമാണ് സൊളാനേസീ (Solanaceae). കുറ്റിച്ചെടികളും, മരങ്ങളും വള്ളികളും ഈ കുടുംബത്തിലുണ്ട്. സൊളാനേസിയിലെ മറ്റു പ്രധാന ജനുസുകൾ, ഉമ്മം അടങ്ങുന്ന Datura, മുളക് അടങ്ങുന്ന Capsicum, പുകയില അടങ്ങുന്ന Nicotiana എന്നിവയാണ്.


</doc>
<doc id="234248" url="https://ml.wikipedia.org/wiki?curid=234248" title="വിവാഹമോചനം">
വിവാഹമോചനം

വിവാഹബന്ധം സ്ഥിരമായി വേർപെടുത്തുന്നതിനെയാണ് വിവാഹമോചനം (ഡിവോഴ്സ്) എന്നു പറയുന്നത്. ഇതോടെ ഭാര്യയും ഭർത്താവും തമ്മിലുള്ള വിവാഹബന്ധ‌ത്തിന്റെ ഭാഗമായ എല്ലാ നിയമപരമായ ഉത്തരവാദുത്തങ്ങളും അവസാനിക്കും. ഇതിൽ നിന്നു വ്യത്യസ്തമാണ് വിവാഹം അസാധുവാക്കുക എന്ന പ്രക്രീയ. വിവാഹമോചന നിയമത്തിന് ലോകത്തിന്റെ വിവിധ ഭാഗങ്ങളിൽ കാര്യമായ വ്യത്യാസമുണ്ട്. മിക്ക രാജ്യങ്ങളിലും കോടതിയോ നിയമം അനുശാസിക്കുന്ന മറ്റ് അധികാരിയോ, മതനേതാക്കളോ പുരോഹിത്യമോ അനുമതി നൽകേണ്ടതുണ്ട്. ജീവനാംശം, കുട്ടികളെ വളർത്താനുള്ള അവകാശം, കുട്ടികൾക്കുള്ള ചെലവുതുക, സ്വത്തിന്റെ വിഭജനം, കടമുണ്ടെങ്കിൽ അതിന്റെ വിഭജനം എന്നിവ വിവാഹമോചനപ്രക്രീയയുടെ ഭാഗമാണ്. കുട്ടികളുണ്ടെങ്കിൽ അവരെ മാതാപിതാക്കൾ തമ്മിലുള്ള പ്രശ്നങ്ങൾ ആഴത്തിൽ ബാധിക്കാൻ സാധ്യതയുണ്ട്. വിവാഹമോചനവും പലപ്പോഴും കുട്ടികളെ ബാധിക്കാറുണ്ട്. എന്നാൽ തീരെ യോജിച്ചു പോകുവാൻ സാധിക്കാത്തവർ തമ്മിലുള്ള വിവാഹബന്ധം വേർപ്പെടുത്തുന്നതാണ് നല്ലതെന്ന് വിദഗ്ദ്ധർ ചൂണ്ടിക്കാട്ടുന്നു. വിവാഹമോചനത്തിന് മുൻപായി പലപ്പോഴും പങ്കാളികളെ കോടതി കൗൺസിലിംഗിന് അയക്കാറുണ്ട്. മാനസികമായ അടുപ്പക്കുറവ്, ലൈംഗിക പ്രശ്നങ്ങൾ, സാമ്പത്തിക ബാദ്ധ്യത, കുടുംബ പ്രശ്നങ്ങൾ, വൈവാഹിക ബലാത്സംഗം, ഗാർഹിക പീഡനം, സ്ത്രീധനം, വിവാഹേതരബന്ധം, ലഹരി ഉപയോഗം, സംശയരോഗം, വ്യക്തി സ്വാതന്ത്ര്യത്തിലേക്കുള്ള അമിതമായ കടന്നുകയറ്റം തുടങ്ങിയവ വിവാഹമോചനത്തിന്റെ കാരണങ്ങൾ ആകാം. 

അമേരിക്കയിൽ ആദ്യ വിവാഹങ്ങളുടേ 40% മുതൽ 50% വരെയും രണ്ടാം വിവാഹങ്ങളുടെ 60%-ഉം വിവാഹമോചനത്തിൽ അവസാനിക്കുന്നു. ബ്രിട്ടനിൽ വിവാഹത്തിനു 15 വർഷങ്ങൾക്കു ശേഷം നടക്കുന്ന വിവാഹമോചനം1970-ൽ 22% ആയിരുന്നത് 1995-ൽ 33% ആയി വർദ്ധിക്കുകയുണ്ടായി. 

എമാൻസിപ്പേഷൻ ഓഫ് മൈനേഴ്സ് (പ്രായപൂർത്തിയാകാത്ത കുട്ടികൾ മാതാപിതാക്കളിൽ നിന്നു വിട്ട് സ്വയം പര്യാപ്തരാവുക) എന്ന പ്രക്രീയയ്ക്ക് മാതാപിതാക്കളെ ഡിവോഴ്സ് ചെയ്യുക എന്ന് വിളിക്കാറുണ്ട്.






</doc>
<doc id="234253" url="https://ml.wikipedia.org/wiki?curid=234253" title="സൊളാനം">
സൊളാനം

സൊളാനേസീ സസ്യകുടുംബത്തിലെ അതിപ്രധാനമായ ഒരു ജനുസാണ് സൊളാനം (Solanum). ഈ ജനുസ്സിൽ ലോകത്തിലെ ഏറ്റവും പ്രധാന ഭഷ്യവസ്തുക്കളിൽ‌പ്പെടുന്ന തക്കാളി, ഉരുളക്കിഴങ്ങ്, വഴുതന എന്നിവ ഈ ജനുസ്സിലെ അംഗങ്ങളാണ്. ഈ ജനുസ്സിൽ പലതും വിഷമയമുള്ളതാണ്. ധാരാളം ഔഷധഗുണമുള്ള ചെടികളും സൊളാനം ജനുസ്സിലുണ്ട്. നൈറ്റ്ഷേഡ്സ്, ഹോഴ്സ് നെറ്റിൽസ് എന്നിവയും ഇതിൽ കാണപ്പെടുന്നു. കൂടാതെ ഈ സ്പീഷീസിലെ ധാരാളം സസ്യങ്ങൾ അലങ്കാര പൂക്കൾക്കുവേണ്ടിയും പഴങ്ങൾക്കുവേണ്ടിയും കൃഷിചെയ്തുവരുന്നു.



</doc>
<doc id="234260" url="https://ml.wikipedia.org/wiki?curid=234260" title="കള്ളക്കറുവ">
കള്ളക്കറുവ

15 മീറ്റർ വരെ ഉയരം വയ്ക്കുന്ന ഒരു ചെറുവൃക്ഷമാണ് കള്ളക്കറുവ. . നദികളുടെയും വനങ്ങളുടെയും ഓരത്ത് ഏഷ്യയിൽ മിക്കയിടത്തും കണ്ടുവരുന്നു. Indian Laurel എന്നും അറിയപ്പെടുന്നു. ആസ്ത്രേലിയയിലെ ആദിമനിവാസികളും ഇന്ത്യക്കാരും ഈ മരം ഔഷധങ്ങൾക്കായി ഉപയോഗിച്ചിരുന്നു. തടി വാറ്റിയെടുത്തതിന് ബാക്ടീരിയയ്ക്കെതിരെ പ്രവർത്തിക്കാനുള്ള കഴിവുണ്ട്. പലനാട്ടിലും ഇതിനെയൊരു അധിനിവേശസസ്യമായി കരുതുന്നു. ഫിലിപ്പൈൻസിൽ പുസൊ-പുസൊ എന്നറിയപ്പെടുന്ന കള്ളക്കറുവ വളരെ പ്രാധാന്യമുള്ള ഒരു ഔഷധസസ്യമാണ്. വിത്തിൽ നിന്നും ലഭിക്കുന്ന എണ്ണ സോപ്പും മെഴുകുതിരിയും ഉണ്ടാക്കാൻ ഉപയോഗിക്കുന്നു. വേരിൽ നിന്നും കിട്ടുന്ന നാര് തായ്‌ലാന്റിൽ കയറുണ്ടാക്കാനും പേപ്പർ പൾപ്പ് ഉണ്ടാക്കാനും ഉപയോഗിക്കുന്നു. പഴം തിന്നാൻ കൊള്ളും. കാലിത്തീറ്റയായും ഇലകൾ ഉപയോഗിച്ചുവരുന്നു. വഴന ശലഭത്തിന്റെ ലാർവ ഭക്ഷിക്കുന്ന ചെടികളിൽ ഒന്ന് കള്ളക്കറുവയാണ്.



</doc>
<doc id="234282" url="https://ml.wikipedia.org/wiki?curid=234282" title="ജിസാൻ പ്രവിശ്യ">
ജിസാൻ പ്രവിശ്യ

യെമൻ അതിർത്തിയോട് ചേർന്ന് കിടക്കുന്ന സൗദി അറേബ്യയുടെ പ്രവിശ്യയാണ് ജിസാൻ പ്രവിശ്യ ( ""). തെക്ക് ഭാഗത്ത് 300 കിലോമീറ്ററോളം ചെങ്കടൽ, വടക്ക് ഭാഗത്ത് അയൽ രാജ്യമായ യെമൻ എന്നിവയാണ് അതിർത്തികൾ. 11,671 ചതുരശ്ര കിലോമീറ്റർ മൊത്തം വിസ്ത്രിതിയുള്ള ജിസാൻ പ്രവിശ്യയിലെ ജനസംഖ്യ 2010-ലെ കണക്കെടുപ്പ് പ്രകാരം 1,365,110 ആണ്. ജിസാൻ ആസ്ഥാനമായി പ്രവർത്തിക്കുന്ന പ്രവിശ്യയുടെ നിലവിലെ ഗവർണർ മുഹമ്മദ്‌ ഇബ്ൻ നാസർ ഇബ്ൻ അബ്ദുൽ അസീസ്‌ ആണ്.

ജിസാൻ പ്രവിശ്യക്ക് കീഴിൽ ഉപ വിഭാഗങ്ങളായി പതിനാല് പ്രദേശങ്ങൾ ഉണ്ട്.


</doc>
<doc id="234284" url="https://ml.wikipedia.org/wiki?curid=234284" title="അസീർ പ്രവിശ്യ">
അസീർ പ്രവിശ്യ

സൗദി അറേബ്യയുടെ തെക്ക്-പടിഞ്ഞാറ് ഭാഗത്ത് സ്ഥിതി ചെയ്യുന്ന പ്രവിശ്യയാണ് അസീർ ( ""). 81000 ചതുരശ്ര കിലോമീറ്റർ വിസ്ത്രിതിയുള്ള പ്രവിശ്യയുടെ തലസ്ഥാനം അബഹയാണ്. രാജ്യത്തെ ഉയർന്ന പ്രദേശമായ അസീർ പ്രവിശ്യയുടെ കാലാവസ്ഥ തണുപ്പാണ്. സൗദി അറേബ്യയിൽ മഴ ഏറ്റവും കൂടുതൽ ലഭിക്കുന്ന പ്രദേശം കൂടിയാണ് അസീർ പ്രവിശ്യ. അബഹ, ഖമീസ് മുശൈത്ത്, ബിഷ എന്നിവയാണ് പ്രവിശ്യയിലെ പ്രധാന നഗരങ്ങൾ.


</doc>
<doc id="234289" url="https://ml.wikipedia.org/wiki?curid=234289" title="കടുപ്പശ്ശേരി">
കടുപ്പശ്ശേരി

കേരളത്തിലെ തൃശ്ശൂർ ജില്ലയിലെ വേളൂക്കര ഗ്രാമപഞ്ചായത്തിലെ ഒരു ഗ്രാമമാണ് കടുപ്പശ്ശേരി. തൃശ്ശൂർ പട്ടണത്തിൽ നിന്ന് 27 കിലോമീറ്റർ ദൂരത്തിലും ഇരിങ്ങാലക്കുട നഗരത്തിൽ നിന്ന് 10 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 13 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കടുപ്പശ്ശേരി. ഇതേ പേരിലാണ് വില്ലേജും അറിയപ്പെടുന്നത്.



റോഡ് വഴി - എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 11 കിലോമീറ്റർ, ചാലക്കുടിയിൽ നിന്ന് 13 കിലോമീറ്റർ ദൂരത്തിൽ സ്ഥിതി ചെയ്യുന്നു. തൃശ്ശൂർ - കൊടുങ്ങല്ലൂർ സംസ്ഥാനപാതയിൽ വെള്ളാങ്ങല്ലൂരിൽ നിന്ന് 5 കി.മി ദൂരത്തിലും. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 11 കിലോമീറ്റർ, ഇരിഞ്ഞാലക്കുട, ദൂരം 6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 36 കിലോമീറ്റർ.

കടുപ്പശ്ശേരി ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="234292" url="https://ml.wikipedia.org/wiki?curid=234292" title="കൊമ്പത്തുകടവ് പള്ളി">
കൊമ്പത്തുകടവ് പള്ളി

തൃശ്ശൂർ ജില്ലയിലെ പുത്തൻചിറ പഞ്ചായത്തിൽ പുത്തൻചിറയുടെ തെക്കെ ഭാഗത്ത് കൊമ്പത്തുകടവിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കൊമ്പത്തുകടവ് പള്ളി (Kombathukadavu Church) അഥവ സെന്റ് സേവ്യർസ് പള്ളി (St: Xaviur's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ ഫ്രാൻസീസ് സേവ്യാറിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. ഈ പ്രദേശത്തെ മുട്ടിക്ക എന്നും സേവിയൂർ എന്നും വിളിക്കാറുണ്ട്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള പുത്തൻചിറ ഫൊറോന പള്ളിയുടെ കീഴിലാണ് ഈ ഇടവക പള്ളി.




</doc>
<doc id="234299" url="https://ml.wikipedia.org/wiki?curid=234299" title="മെർക്കാറ്റർ പ്രക്ഷേപം">
മെർക്കാറ്റർ പ്രക്ഷേപം

1569ൽ ജറാർഡസ് മെർക്കാറ്റർ എന്ന ബൽജിയൻ (ഫിന്നിഷ്) ഭൂപടവിശാരദൻ (Cartographer) വികസിപ്പിച്ചെടുത്ത ഒരു ഭൂപടരചനാസമ്പ്രദായമാണ് മെർക്കാറ്റർ പ്രക്ഷേപം (Mercator Projection). ഭൂമിയുടെ വക്രതലങ്ങളെ ഒരു ദ്വിമാന പ്രതലത്തിലേക്ക് ശാസ്ത്രീയമായി പകർത്തുന്നതിനെയാണ് ഭൂപ്രക്ഷേപം എന്നു പരയുന്നത്. 
ഫ്ലെമ്മിങാണ് ആദ്യമായി ശാസ്ത്രീയമായി ഭൂപ്രക്ഷേപം നടത്തിയത്. 1569 - ഇൽ ആയിരുന്നു അത്. ഇത് സിലിണ്ടറിക്കൽ പ്രക്ഷേപത്തിന്റെ പരിഷ്കരിച്ച രൂപമായിരുന്നു. ഗ്ലാസ്സുകൊണ്ട് ഭൂമിയുടെ മാതൃക നിർമ്മിച്ച് അതിന്റെ മദ്ധ്യത്തിൽ ഒരു പ്രകാശ സ്ത്രോതസ്സ് വെയ്ക്കുന്നു. ഭൂമദ്ധ്യരേഖയെ സ്പർശിച്ച് സിലിണ്ടർ ആകൃതിയിലുള്ള ഒരു പേപ്പർ കൊണ്ട് ഗ്ലോബിനെ പൊതിയുന്നു. അപ്പോൾ അക്ഷാംശങ്ങളുടേയും രേഖാംശങ്ങളുടേയും നിഴലുകൾ പേപ്പറിൽ പതിയുന്നു.ഭൂമദ്ധ്യരേഖ പൂജ്യം ഡിഗ്രി ചെരിവിൽ ആയിരിക്കും.
ഏതാണ്ട് ഒരു പരന്നഅണ്ഡാകൃതി അല്ലെങ്കിൽ ഗോളാഭാകൃതിയുള്ള (Obalate Speroid) ഒരു ഗോളമാണു ഭൂമി. ഭൂന്മിയുടെ ഉപരിതലം വക്രമായ (വളഞ്ഞ) ഒരു തലമാണ്. ഒരു വക്രതലത്തിൽ വരച്ചിരിക്കുന്ന ഒരു ചിത്രം, ഒരു സമതലത്തിൽ (Plane surface) രചിക്കുമ്പോൾ ഏതെങ്കിലും ഒരു തരത്തിൽ രൂപവ്യത്യാസം (വൈരൂപ്യം; Distortion) വരും. അത് കാൾ ഫ്രെഡറിക് ഗോസ്സ് എന്ന ഗണിതശാസ്ത്രജ്ഞൻ തന്റെ വിശിഷ്ടസിദ്ധാന്തത്തിൽ (Theorema Egregium) തെളിയിച്ചിട്ടുണ്ട്. ഒരു ഭൂപടം എന്തിന് ഉപയോഗിക്കുന്നു എന്നതനുസരിച്ച്, ചില തരം വൈരുപ്യങ്ങൾ സ്വീകാര്യങ്ങളാണ്; മറ്റുചിലത് അസ്വീകാര്യങ്ങളും. അതുകൊണ്ട്, നിരവധി ഭൂപടരചനാസമ്പ്രദായങ്ങൾ നിലവിലുണ്ട്. 

മെർക്കാറ്റർ പ്രക്ഷേപത്തിൽ, ഭൂപ്രതലത്തിലെ കോണളവുകൾ, വ്യത്യാസം വരാതെ തന്നെ ഒരു സമതലത്തിൽ രചിക്കാൻ കഴിയും. എന്നാൽ, വിസ്തൃതിയിൽ (Area) വ്യത്യാസം വരും. ഭൂതലത്തിലെ രൂപങ്ങൾ, ഒരു വൃത്തസ്തംഭത്തിൽ (Cylinder) പ്രക്ഷേപിക്കുകയാണ് ഈ രീതിയിൽ ചെയ്യുന്നത്. (ചിത്രം.1. കാണുക). സമുദ്രയാത്ര ചെയ്യുന്ന കപ്പലുകളുടെ ഋജുസഞ്ചാരമാർഗ്ഗങ്ങൾ (Rhumb Lines) ഭൂപടത്തിൽ നേർവരകളായിത്തന്നെ മെർക്കാറ്റർ പ്രക്ഷേപരീതിയിൽ രചിക്കാൻ കഴിയും. അതുകൊണ്ട്, സമുദ്രയാത്രക്കാവശ്യമായ ഭൂപടങ്ങൾ ഈ രീതിയിലാണ് നിർമ്മിക്കുന്നത്.

1569 ൽ മെർക്കാറ്റർ രചിച്ച, 202 സെന്റീമീറ്റർ നീളവും 124 സെന്റീമീറ്റർ വീതിയുമുള്ള ഭൂപടങ്ങൾ പ്രത്യേകം 18 താളുകളിലാണ് അച്ചടിചിരുന്നത്. (ചിത്രം.2. കാണുക) എല്ലാ വൃത്തസ്തംഭ പ്രക്ഷേപത്തിലുമുള്ളതു പോലെ ഈ പടങ്ങളിലും എല്ലാ അക്ഷാശരേഖകളും എല്ലാ രേഖാംശരേഖകളും ഋജുവും സമാന്തരങ്ങളുമായിരുന്നു; അവ പരസ്പരം ലംബങ്ങളുമായിരുന്നു. എന്നാൽ ഈ പടങ്ങളിൽ, ഭൂമദ്ധ്യരേഖയിൽ നിന്ന് ധ്രൂവങ്ങളിലെക്കു പോകുന്തോറും, കിഴക്കു-പടിഞ്ഞാറായി പടം അനിവാര്യമായി വലിച്ചു നീട്ടേണ്ടി വന്നു. അതിനനുസരിച്ച്, ക്രമമായി വടക്കു-തെക്കു ദിശയിലും പടം വലിച്ചുനീട്ടി. അതുകൊണ്ട്, ഭൂപടത്തിലേ ഏതു ബിന്ദുവെടുത്താലും, ലംബവും തിരശ്ചീനവുമായ തോതുകൾ (Scales) തുല്യമായിരിക്കും. അപ്രകാരമാണ് മെർക്കാറ്റർ കോണളവുകൾ മാറാതെ സംരക്ഷിച്ചത്. ഇപ്രകാരം കോണളവുകൾ സംരക്ഷിക്കപ്പെടുന്ന പ്രക്ഷേപണസമ്പ്രദായത്തെ സമകോണപ്രക്ഷേപം (Conformal Mapping) എന്നു പറയുന്നു.

നാവികാവശ്യങ്ങൾക്കായിട്ടാണ് മെർക്കാറ്റർ ഇത്തരം ഭൂപടങ്ങൾ രചിച്ചത്. ഈ സമ്പ്രദായം പതിനാറാം നൂറ്റാണ്ടിലെ ഒരു പ്രധാന നേട്ടമായിരുന്നു. അക്കാലത്തെ നാവികോപകരണങ്ങളും ഭൂമാപനരീതിയും ഈ സമ്പ്രദായം നാവികാവശ്യത്തിനായി ഉപയോഗപ്പെടുത്തുവാൻ പര്യാപ്തമായിരുന്നില്ല. രണ്ടു പ്രധാനപ്രശ്നങ്ങളാണ് ഉണ്ടായിരുന്നത്: ഒന്ന്, കടലിൽ ഒരു സ്ഥലത്തെ രേഖാംശം കൃത്യമായി നിർണയിക്കുവാൻ അന്നു കഴിയുമായിരുന്നില്ല; രണ്ട്, ഭൗമദിശാസമ്പ്രദായം ഉപയോഗിക്കുന്നതിനുപകരം അന്ന് കാന്തികദിശാസമ്പ്രദായമാണ് പ്രയോഗത്തിലുണ്ടായുരുന്നത്. ഏതാണ്ട് പതിനെട്ടാം നൂറ്റാൺറ്റിന്റെ മദ്ധ്യത്തോടെ, ക്രോണോമീറ്റർ കണ്ടുപിടിച്ചതിനും കാന്തികച്ചരിവിനേക്കുരിച്ചുള്ള അറിവുലഭിച്ചതിനും ശേഷം മാത്രമാണ് നാവികർ മെർക്കാറ്റർ പ്രക്ഷേപം സമുദ്രസഞ്ചാരത്തിനായി പൂർണമായി ഉപയോഗിച്ചു തുടങ്ങിയത്.

മെർക്കാറ്റർ പ്രക്ഷേപത്തിലെ ഒരു ബിന്ദുവിന്റെ x, y അക്ഷസംഖ്യകൾ, അവിടത്തെ അക്ഷാംശ -രേഖാംശസംഖ്യകളിൽ (യഥാക്രമം φ,λ) നിന്നു നിർണയിക്കുന്നതിന് താഴെക്കാണുന്ന സമവാക്യങ്ങൾ ഉപയോഗിക്കുന്നു. സമവാക്യങ്ങളിൽ, λ0 ഭൂപടത്തിന്റെ മധ്യമാണു സൂചിപ്പിക്കുന്നത്.

മെർക്കാറ്റർ പ്രക്ഷേപം, ഭൂമധ്യരേഖയിൽ നിന്നകന്നു കിടക്കുന്ന പ്രദേശങ്ങൾ വളരെ വലുതാക്കിക്കാണിക്കുമെന്ന് മുകളിൽ സൂചിപ്പിച്ചിരുന്നു. ഉദാഹരണത്തിന്, ഫിൻലന്റിന്റെ തെക്കുവടക്കുനീളം, ഇന്ത്യയുടെ സമാനനീളത്തേക്കാൾ വലുതാക്കിയാണ് കാണിച്ചിരിക്കുന്നത്, വാസ്തവത്തിൽ, ഇന്ത്യക്കാണ് നീളക്കൂടുതൽ.അലാസ്കക്ക് ബ്രസീലിനേക്കാൾ വലുതാക്കിക്കാണിച്ചിരിക്കുന്നു; എന്നാൽ ബ്രസീലിന്, അലാസ്കയേക്കാൾ അഞ്ചിരട്ടി വലിപ്പമുണ്ട്.അതുപോലെ, ആഫ്രിക്കക്ക്,ഗ്രീൻലാന്റ്നേക്കാൾ 14 ഇരട്ടി വലിപ്പമുണ്ടെങ്കിലും, ഭൂപടത്തിൽ ഗ്രീൻലന്റിന് വലിപ്പക്കൂടുതലുണ്ട്. ഇപ്രകാരമുള്ള വൈരൂപ്യങ്ങൾ കൊണ്ട്, മെർക്കാറ്റർസമ്പ്രദായം ലോകഭൂപടം മുഴുവൻ വരക്കാൻ ഉപയോഗിക്കാറില്ല.എന്നാൽ നാവികാവശ്യങ്ങൾക്ക് ഉപയോഗിക്കുന്നുമുണ്ട്. ആധുനിക ഭൂപടങ്ങളിൽ, ഭൂമധ്യരേഖാപ്രദേശങ്ങളിൽ മെർക്കാറ്റർ പ്രക്ഷേപത്തിലെ വൈരൂപ്യം ചെറുതായതുകൊണ്ട്, അവിടെ മാത്രമേഉപയോഗിക്കുന്നുള്ളൂ. എന്നാൽ, ഗൂഗിൾഭൂപടത്തിൽ ഈ സമ്പ്രദായം ഉപയോഗിക്കുന്നുണ്ട്. ഉപയോക്തൃപ്രവർത്തിതങ്ങളായ (User interactive) അത്തരം ഭൂപടങ്ങൾക്ക്, ഈ രീതി തികച്ചും യോജിച്ചതാണ്.

ഭൂമധ്യരേഖാ പ്രദേശത്തിന് ഈ മാതൃക ഫലപ്രദമെങ്കിലുംഭൂമധ്യരേഖയിൽ നിന്നും അകലുംതോറുമുള്ളപ്രദേശങ്ങൾ വളഞ്ഞതായി രേഖപ്പെടുത്തുന്നതിനാൽ ആ ഭാഗങ്ങൾക്ക് ഈ മാതൃക ഗുണകരമല്ല.

കൂടുതലറിവിന് ഈ ലേഖനങ്ങൾ നോക്കുക:




</doc>
<doc id="234300" url="https://ml.wikipedia.org/wiki?curid=234300" title="ഗ്വാണ്ടനമേരാ">
ഗ്വാണ്ടനമേരാ

ലോക പ്രശസ്തമായ ഒരു സ്പാനിഷ് പാട്ടും, ക്യൂബയിലെ ഏറ്റവും ശ്രദ്ധേയമായ ദേശഭക്തി ഗാനവുമാണ് ഗ്വാണ്ടനമേരാ (Guantanamera). ഇതിന്റെ സംഗീതവും, വരികളും രചിച്ചത് ഹൊസെയ്ത്തോ ഫെർണാണ്ടസ് ഡയസ് (സെപ്റ്റംബർ 5, 1908 - ഒക്ടോബർ 11, 1979) എന്ന ക്യൂബക്കാരനായ ഗായകനാണ്. ഗ്വാണ്ടനമേരാ എന്ന വാക്കിന്റെ അർത്ഥം "ഗ്വണ്ടനാമോയിലെ പെൺകുട്ടി" എന്നാണ്. ഗ്വണ്ടനാമൊ ക്യൂബയിലെ ഒരു പ്രവിശ്യയാണ്. ഹൊസെയ്ത്തോ ഫെർണാണ്ടസ് ഡയസ് രചിച്ച വരികളിൽ ഇതിന്റെ റിഫ്രൈൻ (refrain) മാത്രം നിലനിർത്തി പിന്നീട് ഹോസെ മാർട്ടിയുടെ കവിതകളിലെ വരികൾ ചേർത്തുണ്ടാക്കിയതാണ് ഈ ഗാനത്തിന്റെ ഔദ്യോഗിക രൂപം. ഹോസെ മാർട്ടിയുടെ വരികളായത്കൊണ്ട് ഈ ഗാനത്തിന് ക്യൂബയിൽ ദേശീയഗീതത്തിനു തുല്യമായ (ഭാരതത്തിൽ വന്ദേ മാതരം പോലെ) സ്ഥാനമാണുള്ളത്. ഈ പാട്ടിന്റെ ഔദ്യോഗിക രൂപത്തിൽ വരികൾ ഇപ്രകാരമാണ്: 


</doc>
<doc id="234301" url="https://ml.wikipedia.org/wiki?curid=234301" title="ലോറേസീ">
ലോറേസീ

കറുവ അടങ്ങിയ സസ്യകുടുംബമായ ലോറേസീ കുടുംബത്തിലെ സസ്യങ്ങൾ മിക്കവയ്ക്കും നല്ല സുഗന്ധമുണ്ട്. 50 ജനുസുകളിലായി ഏതാണ്ട് 3000 സ്പീഷീസ് സസ്യങ്ങൾ ഇതിലുണ്ട്. മിക്കവയും കുറ്റിച്ചെടികളോ മരങ്ങളോ ആണ്. 


</doc>
<doc id="234305" url="https://ml.wikipedia.org/wiki?curid=234305" title="കിഴക്കൻ പ്രവിശ്യ (സൗദി അറേബ്യ)">
കിഴക്കൻ പ്രവിശ്യ (സൗദി അറേബ്യ)

സൗദി അറേബ്യയിലെ ഏറ്റവും വലിയ പ്രവിശ്യയാണ് ദമാം ആസ്ഥാനമായ കിഴക്കൻ പ്രവിശ്യ (). സൗദ് ഇബ്ൻ നായിഫ് രാജകുമാരൻ ആണ് 2013 ജനുവരി മുതൽ പ്രവിശ്യ ഗവർണർ. സൗദി അറേബ്യയുടെ പ്രധാന വ്യവാസായിക മേഖലയാണ് ജുബൈൽ വ്യാവാസായിക നഗരം അടക്കം സ്ഥിതി ചെയ്യുന്ന പ്രദേശമാണ് കിഴക്കൻ പ്രവിശ്യ.



</doc>
<doc id="234311" url="https://ml.wikipedia.org/wiki?curid=234311" title="കറ്റടിനായകം">
കറ്റടിനായകം

ഒരു വള്ളിച്ചെടിയാണ് കറ്റടിനായകം. . മോതിരവള്ളി എന്നും ഇത് അറിയപ്പെടുന്നു. കാസർഗോഡ് ജില്ലയിലെ ആദിവാസി വിഭാഗമായ കൊറഗർ കൊട്ടയുണ്ടാക്കാനായി ഈ വള്ളി ഉപയോഗിക്കാറുണ്ട്. 


</doc>
<doc id="234313" url="https://ml.wikipedia.org/wiki?curid=234313" title="സൽമാൻ ബിൻ അബ്ദുൽ അസീസ് അൽ സൗദ്">
സൽമാൻ ബിൻ അബ്ദുൽ അസീസ് അൽ സൗദ്

സൗദി അറേബ്യയുടെ രാജാവാണ് സൽമാൻ ബിൻ അബ്ദുൽ അസീസ്‌ അൽ സൗദ് (, ""). രാജകുടുംബത്തിൽ വലിയ സ്വാധീന ശക്തിയുള്ള സൽമാൻ രാജകുമാരനടക്കമുള്ള ഏഴു സഹോദരങ്ങളെ "സുദൈരി സെവൻ" എന്നാണ് അറിയപ്പെടുന്നത്.

1963 മുതൽ 2011 വരെയുള്ള 48 വർഷം അദ്ദേഹം റിയാദിന്റെ ഡെപ്യൂട്ടി ഗവർണർ, ഗവർണർ എന്നീ സ്ഥാനങ്ങൾ വഹിച്ചിട്ടുണ്ട്. 2011 ൽ സൗദി അറേബ്യയുടെ പ്രതിരോധ മന്ത്രിയായി നിയമിക്കപ്പെട്ടു. 2012 ൽ നയിഫ് രാജകുമാരൻ അന്തരിച്ചപ്പോൾ സൽമാൻ, കിരീടാവകാശിയായി അവരോധിക്കപ്പെട്ടു. 2015 ൽ അബ്ദുള്ള രാജാവ് അന്തരിച്ചപ്പോൾ, സൽമാൻ സൗദി അറേബ്യയുടെ രാജാവായി നിയമിതനായി.

സൗദി രാഷ്ട്രപിതാവ് അബ്ദുൽഅസീസ് രാജാവിന്റെയും ഹിസ്സ ബിൻത് അഹ്മദ് സുദൈരിയുടെയും 25 മക്കളിൽ ഒരാളായി 1935 ഡിസംബർ 31 ന് റിയാദിലാണ് സൽമാൻ ബിൻ അബ്ദുൽഅസീസ്‌ അൽ സൗദിന്റെ ജനനം. മുറബ്ബ കൊട്ടാരത്തിലായിരുന്നു അദ്ദേഹത്തിന്റെ ബാല്യം.

തന്റെ പത്തൊൻപതാമത്തെ വയസിൽ തന്നെ സൽമാൻ ബിൻ അബ്ദുൽ അസീസ് ഔദ്യോഗിക ജീവിതം ആരംഭിച്ചു. 1935 ഡിസംബർ 31ന് ജനിച്ച സൽമാൻ രാജകുമാരൻ രണ്ടു തവണയായി 48 വർഷം റിയാദ് ഗവർണർ പദവി അലങ്കരിച്ചു. ആദ്യം 1955 മുതൽ 1960വരെയും പിന്നീട് 1963 മുതൽ 2011വരെയുമായിരുന്നു. കിരീടവകാശി സുൽത്താൻ രാജകുമാരൻെറ മരണത്തെ തുടർന്നാണ് പ്രതിരോധ മന്ത്രിയായി ചുമതലയേറ്റത്. 2012 ജൂണിലാണ് സൽമാനെ കിരീടവകാശിയായി അബ്ദുല്ല രാജാവ് പ്രഖ്യാപിച്ചത്. ആരോഗ്യ കാരണങ്ങളാൽ ഒൗദ്യോഗിക കൃത്യനിർവഹണത്തിൽ നിന്നും അബ്ദുല്ല രാജാവ് വിട്ടുനിന്നപ്പോഴെല്ലാം പകരം ഭരണചുമതല വഹിച്ചിരുന്നത് 79കാരനായ സൽമാൻ രാജകുമാരനായിരുന്നു. പ്രായോഗിക വാദിയെന്ന് അറിയപ്പെടുന്ന സൽമാൻ രാജകുടുംബത്തിലെ തർക്കങ്ങളും lമറ്റും പരിഹരിക്കുന്നതിൽ മുന്നിൽ നിൽക്കുന്ന വ്യക്തികൂടിയാണ്. സൗദി അറേബ്യയിലെ പ്രമുഖ ദിനപത്രമായ അശ്ശർക് അൽ ഔസാത്ത് പത്രം സൽമാന്റെ ഉടമസ്ഥതയിലാണ്. റിയാദ് പ്രവിശ്യ ഗവർണർ, സൗദി പ്രതിരോധമന്ത്രി എന്നീ നിലകളിൽ പ്രവർത്തിച്ചതിനു ശേഷമാണ് ഇപ്പോഴുള്ള പദവിയിലെത്തിയത്. ഡെപ്യൂട്ടി ഓയിൽ മന്ത്രി അബ്ദുൽ അസീസ് രാജകുമാരൻ, മദീന ഗവർണർ ഫൈസൽ രാജകുമാരൻ, മുൻ വ്യോമസേനാ പൈലറ്റും ബഹിരാകാശ യാത്രികനും ടൂറിസം അതോറിറ്റി മേധാവിയുമായ സുൽത്താൻ രാജകുമാരൻ എന്നിവർ മക്കളാണ്.


</doc>
<doc id="234357" url="https://ml.wikipedia.org/wiki?curid=234357" title="പുലിപ്പൂച്ച">
പുലിപ്പൂച്ച

ഏഷ്യയിൽ കാണപ്പെടുന്ന ഒരിനം കാട്ടുപൂച്ചയാണ് പുലിപ്പൂച്ച അഥവാ പൂച്ചപ്പുലി. ഈ പൂച്ചയുടെ പന്ത്രണ്ടോളം സബ്സ്പീഷീസുകളെ കണ്ടുവരുന്നു. ശരീരത്തിൽ പുള്ളിപ്പുലിയുടെ പോലയുള്ള പുള്ളികൾ ഉള്ളതിനാലാണ് പുലിപ്പൂച്ച എന്ന പേരുവന്നത്. കേരളത്തിലും ഇവയെ സാധാരണമായി കണ്ടുവരുന്നു.
വീട്ടിൽ വളർത്തുന്ന പൂച്ചയുടെ വലിപ്പം തന്നെയാണ് പുലിപ്പൂച്ചക്കും ഉള്ളത്. കാലുകൾക്ക് അല്പം നീളം കൂടുതലാണ്. സാധാരണ പൂച്ചകളെപ്പോലെ തന്നെ നിറഭേദങ്ങൾ കണ്ടുവരുന്നുണ്ട്. അര കിലോഗ്രാം മുതൽ മൂന്ന് കിലോഗ്രാം വരെ ഭാരം ഉണ്ടാകും. 38 സെ.മീ. മുതൽ 66 സെ.മി. വരെ നീളവും കാണാം. വടക്കേ ചൈനയിലും സൈബീരിയയിലും ഉള്ള പൂച്ചപ്പുലികൾ 7 കിലോഗ്രാം വരെ ഭാരമുണ്ടാകാറുണ്ട്. 
ഏഷ്യയിൽ മിക്കയിടങ്ങളിലും ഇവയെ കാണാം. കൊറിയ, ചൈന, ഇന്ത്യൻ ഉപഭൂഖണ്ഡം തുടങ്ങിയയിടങ്ങളിലെല്ലാം ഇവയുടെ സാന്നിദ്ധ്യമുണ്ട്. കൃഷി ചെയ്യുന്നിടങ്ങളിൽ കാണപ്പെടാറുണ്ടെങ്കിലും കൂടുതലായും കാടുകൾ ഇഷ്ടപ്പെടുന്നവരാണ് പൂച്ചപ്പുലികൾ. ഹിമാലയിത്തിലെ ഒരു കിലോമീറ്റർ ഉയരമുള്ള മലനിരകളിലും ഇവയെ കണ്ടെത്തിയിട്ടുണ്ട്. 
ഒറ്റയ്ക്കു ജീവിക്കാൻ ഇഷ്ടപ്പെടുന്നവരാണ് പുലിപ്പൂച്ചകൾ. ഇണചേരുന്ന കാലത്തു മാത്രമാണ് ഇവ മറ്റു പുലിപ്പൂച്ചകളുമായി ബന്ധം സ്ഥാപിക്കുന്നത്. ചില പൂച്ചകൾ പകൽ ഇരതേടാറുണ്ടെങ്കിലും ഭൂരിഭാഗവും രാത്രി ഇര തേടാൻ ഇഷ്ടപ്പെടുന്നവരാണ്. 



</doc>
<doc id="234361" url="https://ml.wikipedia.org/wiki?curid=234361" title="ഭരതം">
ഭരതം

1991ൽ ലോഹിതദാസിന്റെ രചനയിൽ സിബി മലയിൽ സംവിധാനം ചെയ്തു പുറത്തിറങ്ങിയ മലയാളചലച്ചിത്രമാണ് ഭരതം. പ്രണവം ആർട്സ്ന്റെ ബാനറിൽ മോഹൻലാലാണ് ഈ ചിത്രം നിർമിച്ചിരിക്കുന്നത്. മോഹൻലാൽ, നെടുമുടി വേണു, ഉർവ്വശി, ലക്ഷ്മി, മുരളി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. രവീന്ദ്രൻ മാസ്റ്റർ സംഗീതസംവിധാനം നിർവഹിച്ച ഈ ചിത്രത്തിലെ ഗാനങ്ങൾ വളരെ പ്രസിദ്ധമാണ്.

1991-ൽ മൂന്നു ദേശീയ ചലച്ചിത്രപുരസ്കാരങ്ങളും അഞ്ചു സംസ്ഥാന ചലച്ചിത്രപുരസ്കാരങ്ങളും ഈ ചലച്ചിത്രം കരസ്ഥമാക്കി.


കൈതപ്രം രചിച്ച ഗാനങ്ങൾക്ക് സംഗീതം നൽകിയിരുക്കുന്നത് രവീന്ദ്രൻ മാസ്റ്ററാണ്. യേശുദാസും, ചിത്രയും, ബാലമുരളികൃഷ്ണയുമാണ്‌ ഈ ചിത്രത്തിലെ ഗാനങ്ങൾ ആലപിച്ചിരിക്കുന്നത്.






</doc>
<doc id="234367" url="https://ml.wikipedia.org/wiki?curid=234367" title="സജിത മഠത്തിൽ">
സജിത മഠത്തിൽ

നാടകരംഗത്തും ചലച്ചിത്രരംഗത്തും പ്രവർത്തിക്കുന്ന ഒരു അഭിനേതാവാണു് സജിത മഠത്തിൽ. മികച്ച രണ്ടാമത്തെ നടിക്കുള്ള 2012-ലെ കേരള സർക്കാരിന്റെ പുരസ്കാരം ഷട്ടർ എന്ന ചിത്രത്തിലെ അഭിനയത്തിന് സജിതയ്ക്കു ലഭിച്ചു. ഇപ്പോൾ ഡൽഹിയിലെ സംഗീത നാടക അക്കാദമിയിൽ ഡെപ്യൂട്ടി സെക്രട്ടറിയായി പ്രവർത്തിക്കുന്നു. ആദിമധ്യാന്തം, ഷട്ടർ, വീരപുത്രൻ, ഈ അടുത്ത കാലത്ത് തുടങ്ങിയ സിനിമകളിൽ അഭിനയിച്ചിട്ടുണ്ട്. അഭിനേത്രി എന്ന സ്ത്രീവാദനാടകവേദിയിലൂടെ പുറത്തുവന്ന ചിറകടിയൊച്ചകൾ എന്ന നാടകത്തിന്റെ ആവിഷ്കാരത്തിൽ പ്രധാന പങ്കുവഹിച്ചു.

കൊൽക്കൊത്തയിലെ രബീന്ദ്ര ഭാരതി സർവകലാശാലയിൽ നിന്നു നാടകത്തിൽ എം.എ ബിരുദവും, കോട്ടയത്തെ മഹാത്മ ഗാന്ധി സർവകലാശാലയിൽ നിന്ന് എം ഫിലും നേടി. ഡെൽഹിയിലെ ജവഹർലാൽ നെഹ്‌റു സർവകലാശാലയിൽ പി.എച്ച്.ഡിക്കായുള്ള ഗവേഷണം നടത്തിയിട്ടുണ്ട്..

2008 മുതൽ കേരള ചലച്ചിത്ര അക്കാദമി ഡെപ്യൂട്ടി ഡയറക്ടറായിരുന്ന സജിതയെ 2012-ൽ കാരണമൊന്നും കാണിക്കാതെ പുറത്താക്കി.





</doc>
<doc id="234382" url="https://ml.wikipedia.org/wiki?curid=234382" title="സിനിമയുടെ നോട്ടങ്ങൾ">
സിനിമയുടെ നോട്ടങ്ങൾ

കെ. ഗോപിനാഥൻ രചിച്ച ചലച്ചിത്രസംബന്ധിയായ ലേഖനങ്ങളുടെ സമാഹാരമാണ് സിനിമയുടെ നോട്ടങ്ങൾ. മികച്ച ചലച്ചിത്രഗ്രന്ഥത്തിനു നൽകുന്ന 2012-ലെ കേരളസംസ്ഥാന ചലച്ചിത്രപുരസ്കാരം ഈ ഗ്രന്ഥത്തിനു ലഭിച്ചു.


</doc>
<doc id="234385" url="https://ml.wikipedia.org/wiki?curid=234385" title="തടിക്കാട്">
തടിക്കാട്

കൊല്ലം ജില്ലയിൽ ഇടമുളയ്ക്കൽ പഞ്ചായത്തിൽ ഉൾപ്പെടുന്ന ഗ്രാമമാണ് തടിക്കാട്. ഇവിടെ രണ്ടു ഹയർസെക്കൻഡറി സ്കൂളുകൾ ഉൾപ്പെടെ അഞ്ചു സ്കൂളുകൾ ഉണ്ട്. മലമേൽ. അറയ്ക്കൽ എന്നീ ക്ഷേത്രങ്ങൾ ഈ പ്രദേശത്തിനടുത്താണ്. കൊട്ടാരക്കരയിൽ നിന്ന് 20 കി.മീറ്ററും അഞ്ചലിൽനിന്നു് 6 കി. മീറ്ററും അകലെയാണ് തടിക്കാട്.


</doc>
<doc id="234388" url="https://ml.wikipedia.org/wiki?curid=234388" title="പുരികം">
പുരികം

മനുഷ്യരിൽ, നെറ്റിക്ക് താഴെ രണ്ട് കണ്ണുകൾക്ക് മുകളിലായി കാണപ്പെടുന്ന ഇടതൂർന്ന മുടിയെ പുരികങ്ങൾ എന്ന് വിളിക്കുന്നു. മനുഷ്യരുടെ ശരീരഭാഷയിലെ പ്രധാനഘടകമാണ് പുരികങ്ങളും അവയുടെ ചലനങ്ങളും.


</doc>
<doc id="234389" url="https://ml.wikipedia.org/wiki?curid=234389" title="കണിച്ചുകുളങ്ങര">
കണിച്ചുകുളങ്ങര

ആലപ്പുഴ ജില്ലയിലെ ചേർത്തല താലൂക്കിലെ ഒരു ഗ്രാമമാണ് കണിച്ചുകുളങ്ങര. ദേശീയപാത 47-ൽ ആലപ്പുഴയ്ക്കും ചേർത്തലയ്ക്കും ഇടയ്ക്കാണ് ഈ ഗ്രാമം സ്ഥിതി ചെയ്യുന്നത്.

കണിച്ചുകുളങ്ങര എന്ന പേരിന്റെ ഉത്ഭവം സംബന്ധിച്ച ഐതിഹ്യം ഇവിടുത്തെ ക്ഷേത്ര ചരിത്രവുമായി ബന്ധപ്പെട്ടാണ്.വളരെ പുരാതനമായ ഒരു ക്ഷേത്രമാണ് കണിച്ചുകുളങ്ങര ദേവീക്ഷേത്രം.ഇവിടുത്തെ ഉത്സവം വളരെ പ്രശസ്തമാണ്. ക്ഷേത്രത്തിലെ പ്രതിഷ്ഠയായ ദേവിയെ ഒരു ബ്രാഹ്മണൻ ഇവിടെ കുടിയിരുത്തിയതായാണ് ഐതിഹ്യം.
ഈ പ്രദേശം പണ്ട് കടലായിരുന്നു.ഒരു ദിവസം ഒരു കപ്പലിൽ കളിച്ചു വന്ന ദേവിയെ ഈ ഭാഗത്തു വച്ച് കപ്പൽ തകർന്നതിനെ തുടർന്ന് ഇവിടെ തപസ്സു ചെയ്യുകയായിരുന്ന ബ്രാഹ്മണൻ രക്ഷപ്പെടുത്തുകയും തുടർന്ന് ഇവിടെ പ്രതിഷ്ഠിക്കുകയുമായിരുന്നു എന്ന് പറയപ്പെടുന്നു. അങ്ങനെ ഇവിടെ ക്ഷേത്രം പണി കഴിക്കുകയും ദേവി കളിച്ചു കുളിച്ചു വന്ന സ്ഥലം ആയതുകൊണ്ട് ഈ പ്രദേശം കളിച്ചുകുളങ്ങര എന്നറിയപ്പെടുകയും ചെയ്തു. ഇത് പിന്നീട് രൂപാന്തരം പ്രാപിച്ചാണ് കണിച്ചുകുളങ്ങര ആയത് എന്നാണ് ഐതിഹ്യങ്ങൾ സൂചിപ്പിക്കുന്നത്.

ഇന്ന് കേരളത്തിലെ പ്രശസ്തമായ ക്ഷേത്രങ്ങളിൽ ഒന്നാണ് കണിച്ചുകുളങ്ങര ദേവീക്ഷേത്രം. ഇവിടുത്തെ ഉത്സവം അതിലെ പുഴുക്ക് വഴിപാട്, വെടിക്കെട്ട്, കുട്ടികളെ ചിക്കരയിരുത്തുന്ന ചടങ്ങ് തുടങ്ങിയവ പ്രസിദ്ധമാണ്.

കണിച്ചുകുളങ്ങരയിൽ വളരെ വിപുലമായ വിദ്യാഭ്യാസ സൌകര്യങ്ങൾ ഉണ്ട്.ദേവസ്വത്തിന്റെ കീഴിലായി 2 ഹൈസ്കൂളുകളും,ഒരു ഹയർ സെക്കണ്ടറി സ്കൂളും,ഒരു ഇംഗ്ലീഷ് മീഡിയം ഹൈസ്കൂളും,വൊക്കേഷണൽ ഹയർ സെക്കണ്ടറി സ്കൂളും പ്രവർത്തിക്കുന്നു.പരിസര പ്രദേശങ്ങളിലായി മറ്റ് 3 ഹയർ സെക്കണ്ടറി സ്കൂളുകളും,ഒരു സി.ബി.എസ്.ഇ സെൻട്രൽ സ്കൂളും, 2 കോളേജുകളും ഉണ്ട്.


</doc>
<doc id="234392" url="https://ml.wikipedia.org/wiki?curid=234392" title="ബാൻജി">
ബാൻജി

ഓവിരാപ്ട്ടെർ വിഭാഗത്തിൽ പെട്ട ഒരു ദിനോസർ ആണ് ബാൻജി. ചൈനയിൽ നിന്നും ആണ് ഫോസ്സിൽ കണ്ടു കിട്ടിയത് . അന്ത്യ ക്രിറ്റേഷ്യസ് കാലത്ത് ആയിരുന്നു ഇവ ജീവിച്ചിരുന്നത്. കണ്ടു കിട്ടിയിടുള്ള ഫോസ്സിൽ ഭാഗങ്ങൾ തലയോടിയും കിഴ്താടിയും ആണ്. ഹോലോ ടൈപ്പ് IVPP V 16896, ഫോസ്സിൽ ശേഖരണത്തിൽ പുതുമുഖം ആയ ഒരാൾക്ക് ആണ് ഇവ കിട്ടിയതു. തലയിൽ ഉയർന്ന് നിൽകുന്ന ആവരണം ഉണ്ടായിരുന്നു ഇവയ്ക്ക്.


</doc>
<doc id="234404" url="https://ml.wikipedia.org/wiki?curid=234404" title="കെ.പി. തോമസ്">
കെ.പി. തോമസ്

കേരളത്തിലെ ഒരു കായികപരിശീലകനാണ് കെ.പി.തോമസ് എന്ന തോമസ്‌ മാഷ്‌. കായിക പരിശീനത്തിനുള്ള ഇന്ത്യയിലെ ഏറ്റവും വലിയ പുരസ്‌ക്കാരമായ ദ്രോണാചാര്യ ഇദ്ദേഹത്തിനു ലഭിച്ചു. കോട്ടയം ജില്ലയിലെ കോരുത്തോട് ഗ്രാമപഞ്ചായത്തിൽ സ്ഥിതിചെയ്യുന്ന കോരുത്തോട് സി. കേശവൻ മെമ്മോറിയൽ എച്ച്.എച്ച്.എസ്സ് എന്ന സ്കൂളിൽ 1979 മുതൽ കായിക അദ്ധ്യാപകനായിരുന്നു ഇദേഹം. ഈ കാലഘട്ടത്തിൽ ഇദ്ദേഹം ഈ സ്കൂളിനെ 16 തവണ സംസ്ഥാന സ്കൂൾ കായിക മേളയിൽ ചാമ്പ്യൻ സ്കൂൾ പട്ടം നേടിക്കൊടുത്തിട്ടുണ്ട്.

ഏഷ്യൻ ഗയിംസിൽ സ്വർണം നേടിയ ജോസഫ് എബ്രഹാമും ലോക അത്ലറ്റിക് ചാമ്പ്യൻഷിപ്പിൽ മെഡൽ നേടിയ അഞ്ജു ബോബി ജോർജും തോമസ്‌ മാഷിന്റെ ശിഷ്യരാണ്. 

തൊടുപുഴ വഴിത്തല സ്വദേശിയാണ് തോമസ്. 16 വർഷം പട്ടാളത്തിലായിരുന്നു ഇദ്ദേഹം. അതിനുശേഷമാണ് കായിക പരിശീലകനായത്. 1963 മുതൽ 1979 വരെ ആർമി കോച്ചായി പ്രവർത്തിച്ചു. 1972-ലെ ഏഷ്യാഡിൽ ഭരതത്തെ പ്രതിനിധീകരിച്ച് 400 മീറ്റർ റിലേയിൽ പങ്കെടുത്തിരുന്നു. 1979 മുതലാണ് കോരുത്തോട് സി.കെ.എം.എച്ച്.എസിൽ പരിശീലകനായി പ്രവേശിച്ചത്. 2000 ത്തിലാണ് കോരുത്തോട് സ്‌കൂളിന് 16-ആമത് ചാമ്പ്യൻഷിപ്പ് ലഭിച്ചു. ഇവിടെ നിന്നും വിരമിച്ച ശേഷം ഏന്തയാർ സ്‌കൂളിൽ പരിശീലകനായി പ്രവേശിച്ചു. തോമസ് മാഷ് ഇപ്പോൾ തൊടുപുഴ വണ്ണപ്പുറം എസ്.എൻ.എം.വി.എച്ച്.എസ്.എസിലെ പരിശീലകരിൽ ഒരാളായി പ്രവർത്തിക്കുന്നു. 

രാജി, രജനി, രാജാസ് എന്നിവർ മക്കൾ.


</doc>
<doc id="234408" url="https://ml.wikipedia.org/wiki?curid=234408" title="ബാവോറ്റിയാൻമാൻസോറസ്">
ബാവോറ്റിയാൻമാൻസോറസ്

സോറാപോഡ് വിഭാഗത്തിൽ പെട്ട വളരെ വലിയ ഒരു ദിനോസർ ആണ് ഇവ. ടൈറ്റനോസോറ കുടുംബത്തിൽ പെട്ടവയാണ് എന്ന് കരുതുന്നു. ഫോസ്സിൽ കണ്ടു കിട്ടിയിടുള്ളത് ചൈനയിലെ Baotianman എന്ന പ്രകൃതി സംരക്ഷണ കേന്ദ്രത്തിൽ നിന്നും ആണ് . ഹോലോ ടൈപ്പ് 41H III-0200 , ഫോസ്സിൽ ആയി കിട്ടിയിടുള്ളത് നട്ടെല് , വാരി എല്ല് , തോൾ പലക എന്നിവയുടെ ഭാഗങ്ങൾ മാത്രം ആണ് . വർഗ്ഗം ഗണം എന്നിവ തിരിച്ചത് 2009 ൽ ആണ് കുടുതൽ വിവരങ്ങൾ ഇപ്പോൾ ലഭ്യം അല്ല . 


</doc>
<doc id="234412" url="https://ml.wikipedia.org/wiki?curid=234412" title="ഹെപ്പറ്റൈറ്റിസ്-സി">
ഹെപ്പറ്റൈറ്റിസ്-സി

ഹെപ്പറ്റൈറ്റിസ്-സി വൈറസ് മൂലം കരളിനെ ബാധിക്കുന്ന ഒരു സാംക്രമിക രോഗമാണ് ഹെപ്പറ്റൈറ്റിസ്-സി. രോഗിയുടെ രക്തത്തിലൂടെയാണ് ഈ രോഗം പകരുന്നത്. ഈജിപ്ത്(15%), പാകിസ്താൻ(4.8%), ചൈന(3.2%) എന്നീ രാജ്യങ്ങളിലാണ്‌ രോഗബാധിതർ ഏറ്റവും കൂടുതൽ.
തീവ്ര രോഗാവസ്ഥ
സ്ഥായി രോഗാവസ്ഥ

കരളിനുണ്ടാകുന്ന സീറോസിസ്, അർബുദം എന്നിവയുടെ പ്രാഥമിക കാരണങ്ങളിൽ പ്രധാനിയാണ്‌ സ്ഥായിയായ ഹെപ്പറ്റൈറ്റിസ്-സി രോഗാണുബാധ. രോഗബാധിതരിൽ 10-30% ആളുകളിൽ 30 വർഷത്തിനുള്ളിൽ സീറോസിസ് ഉണ്ടാവുന്നു. രോഗബാധിതരിൽ ഹെപ്പറ്റൈറ്റിസ്-ബി, എച്ച്.ഐ.വി.അണുബാധയുണ്ടെങ്കിൽ, അവർ മദ്യപാനികളാണെങ്കിൽ,ആൺ വർഗ്ഗത്തിലാണെങ്കിൽ സീറോസിസ് ഉണ്ടാവാനുള്ള സാധ്യത വളരെ കൂടുതലാണ്. സീറോസിസ് വന്നവരിൽ അർബുദ ബാധയ്ക്കുള്ള സാധ്യത 20 മടങ്ങ് വർധിക്കുന്നു.
സീറോസിസ് ബാധിച്ചവരിൽ പോർട്ടൽ സിരകളിൽ രക്താതിമർദ്ദം, മഹോദരം, മഞ്ഞപ്പിത്തം, ആമാശയത്തിലെ സിരകൾ വിർത്ത് പൊട്ടി രക്തം ഛർദ്ദിക്കുക എന്നീ ലക്ഷണങ്ങൾ കാണപ്പെടുന്നു. 

ഹെപ്പറ്റൈറ്റിസ്-സി വൈറസ്സിനെതിരായ അന്റിബോഡിയുടെ സാന്നിദ്ധ്യം രക്തത്തിൽ കണ്ടെത്തുക വഴി രോഗബാധ ഉറപ്പിക്കാം.ഇതിനായി പലതരം രീതികൾ നിലവിലുണ്ട്.(ഉദാ:ഹെപ്പറ്റൈറ്റിസ്-സി വൈറസ് റികോമ്പിനന്റ് ഇമ്മ്യുണോബ്ലോട്ട് അസ്സെ,ഹെപ്പറ്റൈറ്റിസ്-സി വൈറസ് ആർ.എൻ.എ.ടെസ്റ്റിംഗ്).
വിവിധങ്ങളായ ആന്റിവൈറൽ മരുന്നുകളുപയോഗിച്ചുള്ള ചികിത്സകൾ ലഭ്യമാണ്.


</doc>
<doc id="234416" url="https://ml.wikipedia.org/wiki?curid=234416" title="കടലാടി">
കടലാടി

കടലാടി പലതരമുണ്ട്. മിക്കതും ഔഷധയോഗ്യമായ കുറ്റിച്ചെടികളാണ്. ചിലവ,

വൻകടലാടി(Achyranthes aspera)
ചെറുകടലാടി(Cyathula prostrata)
പെരുംകടലാടി(Achyranthes bidentata)
ശീമക്കൊങ്ങിണി (Stachytarpheta indica) - കടലാടി എന്നും പറയും


</doc>
<doc id="234419" url="https://ml.wikipedia.org/wiki?curid=234419" title="ചെറുകടലാടി">
ചെറുകടലാടി

ലോകത്തെല്ലായിടത്തും തന്നെ സാന്നിധ്യമുള്ള ഒരു കുറ്റിച്ചെടിയാണ് ചെറുകടലാടി. . അരമീറ്ററോളം ഉയരം വയ്ക്കും. 1650 മീറ്റർ വരെ ഉയരമുള്ള ഇടങ്ങളിൽ വഴിവക്കിലും, ചെറുകാട്ടിലുമെല്ലാം വ്യാപകമായി വളരുന്ന ഒരു കളയാണ് ചെറുകടലാടി. Pastureweed, Hookweed, Purple Princess എന്നെല്ലാം അറിയപ്പെടുന്നു. ഔഷധസസ്യമാണ്. ഫിലിപ്പൈൻസിലെ നാട്ടുവൈദ്യത്തിൽ ഇത് പല അസുഖങ്ങൾക്കും മരുന്നായി ഉപയോഗിക്കുന്നുണ്ട്.



</doc>
<doc id="234424" url="https://ml.wikipedia.org/wiki?curid=234424" title="പെരുംകടലാടി">
പെരുംകടലാടി

ഇന്ത്യ, നേപ്പാൾ, ചൈന, ജപ്പാൻ എന്നിവിടങ്ങളിൽ വളരുന്ന ഒരു ചെടിയാണ് പെരുംകടലാടി. . ചൈനയിലെ നാട്ടുമരുന്നിൽ ഉപയോഗിക്കുന്നു. നേപ്പാളിൽ പല്ലുവേദനയ്ക്ക് ഉപയോഗിക്കാറുണ്ട്. വറുതിയുടെ സമയത്ത് ഇതിന്റെ വിത്ത് ഭക്ഷണമാക്കാറുണ്ട്. മിസോറമിൽ അട്ട കടിച്ചാൽ ചികിൽസിക്കാൻ പെരുംകടലാടി ഉപയോഗിക്കുന്നു. ഹിമാലയത്തിലും സിക്കിമിലും കാണാറുണ്ട്. ഗർഭകാലത്ത് ഉപയോഗിക്കരുതെന്നു കാണുന്നു. വേരുകൾക്ക് വിഷമുണ്ട്. ഇലകളും ഭക്ഷ്യയോഗ്യമാണ്.



</doc>
<doc id="234425" url="https://ml.wikipedia.org/wiki?curid=234425" title="ഏകവർഷി">
ഏകവർഷി

ഒരു കൊല്ലം മാത്രമോ അല്ലെങ്കിൽ ഒരു വേളയിൽ മാത്രമോ ആയുസ്സുള്ള ഇനം സസ്യങ്ങളാണ് ഏകവർഷി . ഈ ചുരുങ്ങിയ കാലയളവിൽ തന്നെ ഇവ വളർച്ചയും പ്രത്യുദ്പാദനവും പൂർത്തിയാക്കി നശിക്കുന്നു. പയർ, സൂര്യകാന്തി, ബെന്തി, നെല്ല് എന്നിവ ചില ഉദാഹരണങ്ങളാണ്.


</doc>
<doc id="234442" url="https://ml.wikipedia.org/wiki?curid=234442" title="പഞ്ചാബ് സിവിൽ സെക്രട്ടേറിയേറ്റ് മന്ദിരം">
പഞ്ചാബ് സിവിൽ സെക്രട്ടേറിയേറ്റ് മന്ദിരം

പാകിസ്താനിലെ പഞ്ചാബ് പ്രവിശ്യയുടെ ഭരണകേന്ദ്രമാണ് ലാഹോറിലെ അനാർക്കലി പ്രദേശത്ത് നിലനിൽക്കുന്ന പഞ്ചാബ് സിവിൽ സെക്രട്ടേറിയേറ്റ്. സിഖ് ചക്രവർത്തി രഞ്ജിത് സിങ്ങിന്റെ സൈന്യത്തിലെ വിദേശപടയാളിയായിരുന്ന ജീൻ ബാപ്റ്റിസ്റ്റ് വെഞ്ചുറ പണികഴിപ്പിച്ച ഈ കെട്ടിടം ആദ്യകാലത്ത് വെഞ്ചുറ ഹൗസ് എന്നായിരുന്നു അറിയപ്പെട്ടിരുന്നത്. അനാർക്കലി ശവകുടീരത്തിനോട് ചേർന്ന് പണിതതായതിനാൽ അനാർക്കലി ഹൗസ് എന്ന പേരിലും അറിയപ്പെട്ടിരുന്നു. മുൻപ് ഇവിടെ നിലനിന്നിരുന്ന ഒരു മുഗൾ കൊട്ടാരത്തിന്റെ അവശിഷ്ടങ്ങൾക്കു മുകളിലാണ് യൂറോപ്യൻ പേർഷ്യൻ ശൈലികൾ സമന്വയിപ്പിച്ചുകൊണ്ട് വെഞ്ചുറ ഈ കെട്ടിടം പണിതത്. ബ്രിട്ടീഷ് ഭരണകാലത്ത്, 1846 മുതൽ ഇത് ബ്രിട്ടീഷ് റെസിഡണ്ടിന്റെ കാര്യാലയവും വസതിയുമായി മാറി. 1849-ൽ പഞ്ചാബ് ഭരണബോർഡിന്റെ ആസ്ഥാനമായി. 1871 മുതൽ പഞ്ചാബ് സർക്കാറിന്റെ സെക്രട്ടറിയേറ്റായി. ഇപ്പോഴും ഇത് പഞ്ചാബ് ചീഫ് സെക്രട്ടറിയുടെ കാര്യാലയമാണ്.

രഞ്ജിത് സിങ്ങിന്റെ ഭരണകാലത്ത്, വെഞ്ചുറക്കുപുറമേ, ഷോൺ ഫ്രാൻസ്വ അല്ലാഡ് എന്ന സിഖ് സേനയിലെ മറ്റൊരു ഫ്രഞ്ചുകാരനായിരുന്ന സേനാനായകനും ഈ കെട്ടിടം താമസത്തിനുപയോഗിച്ചിരുന്നു. ഈ കെട്ടിടം പണിതത് 1845-ലാണെന്നാണ് 1916-ലെ പഞ്ചാബ് ഗസറ്റീർ അഭിപ്രായപ്പെടുന്നത്. എന്നാൽ 1917-ൽ ഇവിടെ സ്ഥാപിച്ചിട്ടുള്ള ഒരു ഫലകം അനുസരിച്ച് വെഞ്ചുറ ഇത് പണിതീർത്ത് കുറേ വർഷങ്ങളോളം ഇവിടെ താമസിക്കുകയും ചെയ്തിരുന്നു. 1831-ൽ ഇവിടെയെത്തിയ വിദേശസഞ്ചാരി ജാക്ക് മോണ്ടിന്റെ വിവരണത്തിൽ അപ്പോളിവിടെ വെഞ്ചുറയും അല്ലാഡും താമസിക്കുകയായിരുന്നുവെന്നാണ്. ഈ വസതി യഥാർത്ഥത്തിൽ രഞ്ജിത് സിങ്ങിന്റെ മൂത്തപുത്രനായ ഖഡക് സിങ്ങിനു വേണ്ടി പണികഴിപ്പിച്ചതാണെന്നും അഭിപ്രായമുണ്ട്. 1846-ൽ ബ്രിട്ടീഷ് റെസിഡന്റായെത്തിയ ഹെൻറി ലോറൻസ് ഈ കെട്ടിടത്തിൽ കൂട്ടിച്ചേർക്കലുകൾ വരുത്തിയിരുന്നു. ഈ കെട്ടിടവും ഇതിനോടടുത്തുള്ള അനാർക്കലി ശവകുടീരവും, പഞ്ചാബിലെ ബ്രിട്ടീഷ് ഭരണത്തിന്റെ കേന്ദ്രമായിരുന്നു. ഇതിനോടടുത്തായി നിരവധി പട്ടാളബാരക്കുകളും മറ്റുമായി അനാർക്കലി ജില്ലയിൽ നിരവധി ബ്രിട്ടീഷ് കെട്ടിടങ്ങൾ നിർമ്മിക്കപ്പെട്ടു.



</doc>
<doc id="234443" url="https://ml.wikipedia.org/wiki?curid=234443" title="മൂന്നിലവ്">
മൂന്നിലവ്

കേരളത്തിൽ കോട്ടയം ജില്ലയിൽ മീനച്ചിൽ താലൂക്കിൽപ്പെട്ട ഒരു ഗ്രാമമാണ് മൂന്നിലവ്. 2001ലെ സെൻസസ് പ്രകാരം ഇവിടെ 9525 പേർ വസിക്കുന്നു. ഇതിൽ 4723 പേർ പുരുഷന്മാരും 4802 പേർ സ്ത്രീകളുമാണ്.


</doc>
<doc id="234448" url="https://ml.wikipedia.org/wiki?curid=234448" title="കക്കയം">
കക്കയം

കോഴിക്കോട് പട്ടണത്തിൽനിന്നും 67 കിലോമീറ്ററാണ് കക്കയം ഡാം സൈറ്റിലേക്കുള്ളത് എന്നാൽ മറ്റൊരു വഴിയെ കോഴിക്കോട് നഗരത്തിൽ നിന്നും ഏകദേശം 45 കിലോമീറ്റർ അകലെയായി കൂരാച്ചുണ്ട് ഗ്രാമപഞ്ചായത്തിൽ സ്ഥിതി ചെയ്യുന്ന ഒരു വനമേഖലയാണ് കക്കയം. ഇതൊരു കുടിയേറ്റ പ്രദേശമാണ്. കോഴിക്കോട് നിന്നും ബാലുശ്ശേരി, എസ്‌റ്റേറ്റ് മുക്ക്, തലയാട് വഴിയാണ് ഇവിടേക്ക് ബസ്‌ സർവീസുള്ളത്. പശ്ചിമഘട്ടത്തിന്റെ ഭാഗമായ ഈ മേഖലയിലാണ് കക്കയം ഡാം സ്ഥിതി ചെയ്യുന്നത്. കേരളരാഷ്ട്രീയത്തിൽ കോളിളക്കമുണ്ടാക്കിയ രാജൻ കേസുമായി ബന്ധപ്പെട്ടാണ് ഈ പ്രദേശം കൂടുതലായി അറിയപ്പെടുന്നത്. കക്കയം വാലി, ഡാം സൈറ്റ്, ഉരക്കുഴി വെള്ളച്ചാട്ടം എന്നിവയാണ് ഇവിടത്തെ പ്രധാന ടൂറിസ്റ്റ് ആകർഷണങ്ങൾ.

ഉത്തര കേരളത്തിലെ പ്രധാന വൈദ്യുതോല്പാദന സ്രോതസ്സായ കുറ്റ്യടി ഹൈഡ്രോ ഇലക്ട്രിക്‌ പവർ ഹൌസ് ഇവിടെയാണ് സ്ഥിതി ചെയ്യുന്നത് 

നിത്യഹരിതവനം, അർധ നിത്യഹരിതവനം, ഇലപൊഴിയും ആർദ്രവനം, ചോലവനം എന്നീ നാലുതരം വനങ്ങളാണ് ഇവിടെയുള്ളത്. 680 സപുഷ്പികളായ സസ്യങ്ങളും 148 ഇനം ചിത്ര ശലഭങ്ങളും 52 ഇനം മത്സ്യങ്ങളും ഇവിടെ കാണപ്പെടുന്നു. 38 ഇനം ഉഭയ ജീവികൾ, 32 ഇനം ഇഴജന്തുക്കൾ, 180 ഇനം പക്ഷികൾ, 41 ഇനം സസ്തനികൾ എന്നിവ കക്കയം, പെരുവണ്ണാമൂഴി ഉൾപ്പെടുന്ന മലബാർ വന്യജീവി സങ്കേതത്തിലുണ്ട്.

 കോഴിക്കോട് പട്ടണത്തിൽനിന്നും 67 കിലോമീറ്ററാണ് കക്കയം ഡാം സൈറ്റിലേക്കുള്ളത്. കോഴിക്കോട് നിന്നും ബാലുശ്ശേരി എസ്‌റ്റേറ്റ് മുക്ക്-തലയാട് വഴി കക്കയം ടൗണിലേക്ക് സ്വകാര്യ ബസുകൾ സർവീസ് നടത്തുന്നു.കക്കയം ടൗണിൽനിന്നും 14 കിലോമീറ്റർ സഞ്ചരിച്ച് വേണം ഡാം സൈറ്റിലെത്താൻ. ഈ ദൂരമത്രയും കുത്തനെയുള്ള കയറ്റമാണ്. ഇവിടെയാണ് വിനോദ സഞ്ചാരികൾക്ക് പ്രിയപ്പെട്ട ഉരൾക്കുഴിയുള്ളത്.



</doc>
<doc id="234463" url="https://ml.wikipedia.org/wiki?curid=234463" title="ഹൊസെയ്ത്തോ ഫെർണാണ്ടസ് ഡയസ്">
ഹൊസെയ്ത്തോ ഫെർണാണ്ടസ് ഡയസ്

ഒരു ക്യൂബൻ ഗായകനും ഗാനരചയിതാവുമാണ് പൊതുവേ ഹൊസെയ്ത്തോ ഫെർണാണ്ടസ് എന്നറിയപ്പെടുന്ന ഹൊസെ ഫെർണാണ്ടസ് ഡയസ്, (സെപ്റ്റംബർ 5, 1908 - ഒക്ടോബർ 11, 1979), പ്രസിദ്ധമായ "ഗ്വഹീര ഗ്വാണ്ടനമേരാ" എന്ന ഗാനവും "Elige tú, que canto yo", "Amor de madre", "Demuéstrame tú", "Así son, boncó" എന്നീ ഗാനങ്ങളുമുൾപ്പെടെ ഏറെ ഗാനങ്ങൾ അദ്ദേഹം രചിച്ചിട്ടുണ്ട്.


</doc>
<doc id="234494" url="https://ml.wikipedia.org/wiki?curid=234494" title="രേഷ്മ (ഗായിക)">
രേഷ്മ (ഗായിക)

പാകിസ്താനിലെ പ്രശസ്തയായ ഒരു നാടൻപാട്ടുകാരിയാണ് രേഷ്മ.

രാജസ്ഥാനിലെ ബിക്കാനീറിൽ ഒരു ബഞ്ചാര കുടുംബത്തിൽ 1947 ൽ ജനിച്ചു. ഇവരുടെ പിതാവ് ഹാജി മമദ് മുഷ്താഖ് ഒട്ടകത്തിന്റേയും കുതിരയുടെയും വ്യാപാരിയായിരുന്നു.ഇസ്ലാം മതത്തിലേക്ക് പരിവർത്തനം ചെയ്യപ്പെട്ട ഗോത്രത്തിൽ പെട്ടവരായിരുന്നു രേഷ്മ. ഇന്ത്യയുടെ വിഭജനത്തിന് കുറച്ച് നാളുകൾക്ക് ശേഷം ഇവരുടെ ഗോത്രം പാകിസ്താനിലെ കറാച്ചിയിലേക്ക് കുടിയേറി .

ഔപചാരിക വിദ്യാഭ്യാസം ലഭിക്കാത്ത ഇവർ സിന്ധിലെ സിദ്ധരുടെ ആരാധനാലയങ്ങളിൽ (Mazars (shrines) of the mystic saints of Sindh) പാടിയാണ് ചെറുപ്പകാലം ചെലവഴിച്ചത്.

പന്ത്രണ്ടു വയസ്സുള്ളപ്പോൾ ഷഹബാസ് കലന്തറുടെ ബലികുടീരത്തിൽ പാടിക്കൊണ്ടിരിക്കുന്നത് കാണാനിടയായ ടെലിവിഷൻ-റേഡിയൊ പ്രൊഡ്യൂസർ ഇവരെ "ലാൽ മെരി" എന്ന ആൽബം പാകിസ്താൻ റേഡിയോയിൽ അവതരിപ്പിക്കാനുള്ള അവസരം ഒരുക്കിക്കൊടുത്തു. ആദ്യ ദിനം തന്നെ ഇത് ജനസമ്മതി നേടി. 1960 മുതൽ പാകിസ്താനിൽ ടെലിവിഷനിൽ പാട്ടുകൾ അവതരിപ്പിച്ചു വരുന്ന , പാകിസ്താനിലേയും ഇന്ത്യയിലേയും സിനിമക്കു വേണ്ടി പാട്ടുകൾ റെക്കോർഡ് ചെയ്തു.

"ദമാ ദം മസ്ത് കലന്തർ", "ഹൈ ഒ റബ്ബാ നയ്യൊ ലഗ്‌ദാ ദിൽ മേരാ", "സുന് ചർഖെ ദി മിഠി മിഠി കൂക് മാഹിയാ മെയ്‌നു യാദ് ഓന്ദാ", "വെ മെ ചോറി ചോറി", "അഖിയാ നൊ രെഹെൻ ദെ അഖ്‌യാ ദെ ഖോൽ ഖോൽ" തുടങ്ങിയവ ഇവരുടെ പ്രശസ്തമായ പാട്ടുകളിൽ ചിലതാണ്.


</doc>
<doc id="234501" url="https://ml.wikipedia.org/wiki?curid=234501" title="മഡഗാസ്കർ (ചലച്ചിത്രം)">
മഡഗാസ്കർ (ചലച്ചിത്രം)

2005ൽ പുറത്തിറങ്ങിയ ഒരു അമേരിക്കൻ കമ്പ്യൂട്ടർ അനിമേറ്റ്ഡ് കോമഡി ചലച്ചിത്രം ആണ് മഡഗാസ്കർ. ഇതിന്റെ സംവിധാനം നിർവഹിച്ചിരിക്കുന്നത് എറിക് ദംവെല്ലും , ടോം മഗ്രാത്തും ആണ് .

ന്യൂയോർക്ക്‌ മൃഗശാലയിൽ നിന്നും ആഫ്രിക്കയിലേക്ക് കയറ്റി അയക്കുന്ന ഒരു കൂട്ടം മൃഗങ്ങൾ കപ്പൽ തകരുന്നത് മൂലം മഡഗാസ്കറിൽ എത്തിപെടുനതാണ് കഥ.


</doc>
<doc id="234503" url="https://ml.wikipedia.org/wiki?curid=234503" title="അലഖ്">
അലഖ്

മുസ്ലീങ്ങളുടെ വിശുദ്ധ ഗ്രന്ഥമായ ഖുർആനിലെ തൊണ്ണൂറ്റിആറാം അദ്ധ്യായമാണ്‌ അലഖ് (ഭ്രൂണം). ഈ അദ്ധ്യായത്തിലെ ഒന്നു മുതൽ അഞ്ചു വരെയുള്ള സൂക്തങ്ങളാണ് ഖുർ‌ആനിൽ ആദ്യമായവതരിച്ച വചനങ്ങൾ. മുഹമ്മദ് നബി മക്കയിലെ ഹിറാ ഗുഹയിൽ ധ്യാനനിരതനായി ഇരിക്കുമ്പോൾ ജിബ്രീൽ എന്ന മാലാഖ മുഖേന അല്ലാഹു ഈ വചനങ്ങൾ നബിക്ക് അവതരിപ്പിച്ചു എന്ന് മുസ്ലീങ്ങൾ വിശ്വസിക്കുന്നു.

വായികുക എന്ന വാക്കാണ്‌ വിശുദ്ധ ഖുർആനിൽ ആദ്യം വെളിപ്പെടുത്തപ്പെട്ടത് എന്നാണ് ഇസ്ലാം മതവിശ്വാസം. അറബിയിൽ വായിക്കുക എന്നെഴുതുന്നത് ഇങ്ങനെയാണ് : [إكرع]... അതിന്റെ ഉച്ചാരണം ഇംഗ്ലീഷിൽ : iqrag എന്നും, മലയാളത്തിൽ : ഇഖ്‌റഗ് എന്നും ആണ്.

അവതരണം: മക്ക

സൂക്തങ്ങൾ: 19


</doc>
<doc id="234507" url="https://ml.wikipedia.org/wiki?curid=234507" title="പി. രാജഗോപാലാചാരി">
പി. രാജഗോപാലാചാരി

ദിവാൻ ബഹാദൂർ സർ പെരുങ്കാവൂർ രാജഗോപാലാചാരി, () കെ.സി.എസ്.ഐ., സി.ഐ.ഇ. (1862 മാർച്ച് 18 – 1927 ഡിസംബർ 1) ഇന്ത്യയിലെ ഒരു ഭരണകർത്താവായിരുന്നു. ചില രേഖകളിൽ ഇദ്ദേഹത്തിന്റെ പേര് സർ പി. രാജഗോപാൽ ആചാരി എന്നും രേഖപ്പെടുത്തപ്പെട്ടിട്ടുണ്ട്. 1896 മുതൽ 1901 വരെ കൊച്ചി നാട്ടുരാജ്യത്തിന്റേതും 1896 മുതൽ 1901 വരെ തിരുവിതാംകൂർ നാട്ടുരാജ്യത്തിന്റേയും ദിവാനായി ഇദ്ദേഹം ജോലി ചെയ്തിട്ടുണ്ട്. 

മദ്രാസിലായിരുന്നു ഇദ്ദേഹം ജനിച്ചത്. പ്രസിഡൻസി കോളേജിലും ലോ കോളേജിലുമായി ഇദ്ദേഹം വിദ്യാഭ്യാസം നടത്തി. 1886 മേയ് 3-ന് ഇദ്ദേഹം ഇന്ത്യൻ സിവിൽ സർവീസിലെ ജുഡീഷ്യൽ ഡിപ്പാർട്ട്മെന്റിൽ പ്രവേശിച്ചു. 1887 ഡിസംബറിൽ ഇദ്ദേഹത്തിന് കളക്ടറായി നിയമനം ലഭിച്ചു. 1890 മേയ് 2 മുതൽ 1896 ഡിസംബർ വരെ ഇദ്ദേഹം മദ്രാസ് പ്രോവിൻസിൽ അസിസ്റ്റന്റ് കളക്ടറും മജിസ്ട്രേറ്റുമായി ജോലി ചെയ്യുകയുണ്ടായി .

1896 ഡിസംബർ മാസത്തിൽ രാജഗോപാലാചാരിയെ കൊച്ചിയുടെ ദിവാനായി മഹാരാജാവ് രാമ വർമ നിയോഗിച്ചു. 1896 മുതൽ 1901 വരെ ഇദ്ദേഹം ഈ ലാവണത്തിൽ ജോലി ചെയ്തു. ഇദ്ദേഹം ദിവാനായിരുന്നപ്പോഴാണ് കൊച്ചിൻ നേറ്റീവ് മർച്ചന്റ്സ് അസോസിയേഷൻ രൂപീകരിക്കപ്പെട്ടത്. ഇതാണ് പിന്നീട് ഇന്ത്യൻ ചേമ്പർ ഓഫ് കൊമേഴ്സ് ആൻഡ് ഇൻഡസ്ട്രി - കൊച്ചിൻ ആയി രൂപാന്തരപ്പെട്ടത്. 1901-ൽ ത്രിപ്പൂണിത്തുറയിൽ സെൻട്രൽ റിക്കോർഡ്സ് ഓഫ് കൊച്ചിൻ സ്റ്റേറ്റ് രൂപീകരിക്കപ്പെട്ടു. ഇത് പിന്നീട് പരിണമിച്ച് കേരള സ്റ്റേറ്റ് ആർക്കൈവ്സ് ഡിപ്പാർട്ട്മെന്റായി രൂപാന്തരപ്പെട്ടു. 

1901-ൽ ഇദ്ദേഹത്തെ മദ്രാസ് പ്രസിഡൻസിയിലെ കോ-ഓപറേറ്റീവ് ക്രെഡിറ്റ് സൊസൈറ്റികളുടെ രജിസ്ട്രാർ ആയി നിയമിച്ചു. 1902 മാർച്ച് മുതൽ 1906 വരെ ഇദ്ദേഹം അസിസ്റ്റന്റ് കളക്ടറായും ജോലി ചെയ്തു. അതിനുശേഷമാണ് ഇദ്ദേഹത്തെ തിരുവിതാംകൂർ ദിവാനായി നിയമിച്ചത്.

1907-ൽ അയ്യൻകാളി ദളിതരുടെ വിദ്യാഭ്യാസത്തിനായി ശ്രമിക്കുവാൻ സാധു ജന പരിപാലന സംഘം സ്ഥാപിക്കുകയുണ്ടായി. . രാജഗോപാലാചാരി ഈ നീക്കത്തെ പിൻതുണയ്ക്കുകയുണ്ടായി. 1907-ൽ തിരുവിതാംകൂർ സർക്കാർ ദളിത് വിദ്യാർത്ഥികൾക്ക് സ്കൂളിൽ പ്രവേശനം നൽകുന്നതിനുള്ള ഉത്തരവ് പുറത്തിറക്കി. ഉയർന്ന ജാതിക്കാരായ ഭൂപ്രഭുക്കളായിരുന്നു മിക്ക സ്കൂളുകളും നിയന്ത്രിച്ചിരുന്നത്. ഇവർ സർക്കാരുത്തരവിനെ തുറന്നെതിർക്കുകയും ദളിത് വിദ്യാർത്ഥികൾക്ക് പ്രവേശനം നിഷേധിക്കുകയും ചെയ്തു. ഇതിനെതിരേ പ്രഷോഭം പൊട്ടിപ്പുറപ്പെട്ടു. പിന്നോക്ക ജാതിക്കാരായ തൊഴിലാളികൾ വയലുകളിൽ ജോലി ചെയ്യാൻ കൂട്ടാക്കിയില്ല. 1910-ൽ രാജഗോപാലാചാരിയും വിദ്യാഭ്യാസവകുപ്പിന്റെ മേധാവിയായ മിച്ചലും ദളിത് വിദ്യാർത്ഥികൾക്ക് പ്രവേശനം നൽകാനുള്ള ഉത്തരവ് പരസ്യമാക്കിയതോടെ വിവാദത്തിന് അറുതി വന്നു. 

രാജഗോപാലാചാരി ഭരണരംഗത്തും മാറ്റങ്ങൾ കൊണ്ടുവരുകയുണ്ടായി. ദളിതരെ ഇതിനു മുൻപ് ഭരണത്തിൽ നിന്നു മാറ്റി നിർത്തിയിരുന്നുവെങ്കിലും സംസ്ഥാന നിയമനിർമ്മാണ സഭയിലേയ്ക്ക് ഇവരെയും നാമനിർദ്ദേശം ചെയ്യാനുള്ള ചട്ടം ഇദ്ദേഹം കൊണ്ടുവന്നു. തിരുവിതാം കൂർ സ്റ്റേറ്റ് അസംബ്ലിയിലേയ്ക്ക് ആദ്യമായി നാമനിർദ്ദേശം ചെയ്യപ്പെട്ട ദളിത് അംഗമായിരുന്നു അയ്യങ്കാളി. ഷേക്ക് ഹമദാനി തങ്ങൾക്ക് ഇസ്ലാമിക് കോളേജ് സ്ഥാപിക്കുവാനായി ഇദ്ദേഹം എട്ട് ഏക്കർ ഭൂമിയും നൽകുകയുണ്ടായി. 

ഇദ്ദേഹത്തിന്റെ ഭരണകാലത്ത് വിവാദങ്ങളുമുണ്ടായിരുന്നു. വൈക്കം മൗലവിയെപ്പറ്റിയുള്ള തന്റെ ഗ്രന്ഥത്തിൽ എം.എ. ഷുക്കൂർ രാജഗോപാലാചാരിയുടെ ഭരണം ഏകാധിപത്യസ്വഭാവം കാണിച്ചിരുന്നുവെന്ന് ആരോപിക്കുന്നുണ്ട്. 

1914-ൽ രാജഗോപാലാചാരി മദ്രാസിലേയ്ക്ക് ജുഡീഷ്യൽ ഡിപ്പാർട്ട്മെന്റ് സെക്രട്ടറിയായി തിരികെയെത്തി. ഈ പോസ്റ്റിലെത്തുന്ന ആദ്യ ഇന്ത്യക്കാരനായിരുന്നു ഇദ്ദേഹം. 1917-ൽ ഇദ്ദേഹത്തെ മദ്രാസ് ഗവർണറുടെ കൗൺസിലിലെ അംഗമായി നിയമിച്ചു. 1919-ലെ ഗവണ്മെന്റ് ഓഫ് ഇന്ത്യ ആക്റ്റ് പ്രകാരം മദ്രാസ് ലെജിസ്ലേറ്റീവ് കൗൺസിൽ നിലവിൽ വന്നപ്പോൾ 1920 ഡിസംബർ 17-ന് രാജഗോപാലാചാരിയെ ഇതിന്റെ ആദ്യ പ്രസിഡന്റായി തിരഞ്ഞെടുക്കുകയുണ്ടായി. Iപനങ്ങൽ രാജാവിന്റെ ജസ്റ്റീസ് പാർട്ടി സർക്കാരിനെതിരേ അവിശ്വാസപ്രമേയം കൊണ്ടുവരുന്നതിൽ മുഖ്യ പങ്കുവഹിച്ചത് രാജഗോപാലാചാരിയാണെന്ന് കരുതപ്പെടുന്നു. ഇദ്ദേഹത്തിന്റെ കാലാവധി 1923-ൽ അവസാനിച്ചതിനെത്തുടർന്ന് എൽ. ഡി. സാമിക്കണ്ണു പിള്ള ഈ സ്ഥാനത്തെത്തി. 1923-ൽ ലണ്ടനിലെ കൗൺസിൽ ഓഫ് ഇൻഡ്യയിൽ ഇദ്ദേഹം നിയമിതനായി. 1925-ൽ അനാരോഗ്യത്തെത്തുടർന്ന് ഇദ്ദേഹം സ്ഥാനം രാജിവച്ച് ഇന്ത്യയിലേയ്ക്ക് മടങ്ങുകയായിരുന്നു ചെയ്തത്. 

1909-ൽ ഇദ്ദേഹത്തിന് കമ്പാനിയൻ ഓഫ് ദി ഓർഡർ ഓഫ് ദി ഇന്ത്യൻ എമ്പയർ (സി.ഐ.ഇ.) ബഹുമതിയും 1920-ൽ നൈറ്റ് കമാൻഡർ ഓഫ് ദി ഓർഡർ ഓഫ് ദി സ്റ്റാർ ഓഫ് ഇന്ത്യ (കെ.സി.എസ്.ഐ.) ബഹുമതിയും ലഭിക്കുകയുണ്ടായി. 

മദ്രാസ് ലെജിസ്ലേറ്റീവ് കൗൺസിലിന്റെ ഹാളിൽ ഇദ്ദേഹത്തിന്റെ അർത്ഥകായ പ്രതിമ സ്ഥാപിച്ചിട്ടുണ്ട്.

രാജഗോപാലാചാരിയുടെ സഹോദരൻ പി. നരസിംഹാചാരി റങ്കൂണിലെ (ബർമ) ഹൈക്കോടതിയിൽ ന്യായാധിപനായിരുന്നു. ഇദ്ദേഹത്തിന്റെ സഹോദരിയുടെ പുത്രന്മാരായ സി.ടി. രാജഗോപാലാചാരി, സി.ടി. വേണുഗോപാൽ, സി. ടി കൃഷ്ണമാചാരി എന്നിവരും സ്വന്തം നിലയിൽ പ്രസിദ്ധരായിരുന്നു.




</doc>
<doc id="234514" url="https://ml.wikipedia.org/wiki?curid=234514" title="ഫ്രഞ്ച് പ്രതിരോധം">
ഫ്രഞ്ച് പ്രതിരോധം

s
ചെസ്സിലെ പ്രാരംഭനീക്കത്തിന്റെ ഒരു രീതിയാണ് ഫ്രഞ്ച് ഡിഫൻസ് അഥവാ ഫ്രഞ്ച് പ്രതിരോധം.വെളുത്തകരുവിന്റെ e4 എന്ന നീക്കത്തിനെതിരെ കറുത്ത കരു e6 നീക്കിയാണ് ഇത് തുടങ്ങുന്നത്.

ശക്തവും പെട്ടെന്ന് തകരാത്തതുമെന്ന് പുകൾപെറ്റ ഫ്രഞ്ച് പ്രതിരോധത്തിൽ കളിയുടെ തുടക്കത്തിൽ കറുത്ത കരുക്കൾക്ക് ചലനസ്വാതന്ത്ര്യം കുറയും. 
ഈ പ്രതിരോധത്തിൽ വെള്ളയ്ക്ക് രാജാവിന്റെ വശത്തും കറുപ്പിന് മന്ത്രിയുടെ വശത്തുമാണ് ആക്രമണം സാധ്യമാകുക.


</doc>
<doc id="234516" url="https://ml.wikipedia.org/wiki?curid=234516" title="റുയ് ലോപസ്">
റുയ് ലോപസ്

ചെസ്സിലെ പ്രാരംഭനീക്കങ്ങളുടെ ഒരു രീതിയാണ് സ്പാനിഷ് ഓപ്പണിങ് (സ്പാനിഷ് ഗെയിം‌) അഥവാ റുയ് ലോപസ്. ഇതിലെ നീക്കങ്ങളുടെ ക്രമം താഴെ കൊടുത്തിരിക്കുന്ന വിധമാണ്

പതിനാറാം നൂറ്റാണ്ടിൽ ജീവിച്ചിരുന്ന സ്പാനിഷ് പുരോഹിതനായ റുയ് ലോപസ് ഡി സെഗുരയ്ക്ക് ശേഷമാണ് ഈ നീക്കത്തിന് റുയ് ലോപസ് എന്ന പേര് വന്നത്. വളരെയധികം വേരിയേഷനുകൾ ഉള്ള ഈ നീക്കം, ജനപ്രീതിയാർജിച്ച പ്രാരംഭനീക്കങ്ങളിൽ ഒന്നാണ്. ചെസ്സ് പ്രാരംഭനീക്കങ്ങളുടെ സർവ്വവിജ്ഞാനകോശത്തിൽ C60 മുതൽ C99 വരെ ഇതിന്റെ വേരിയേഷനുകൾ രേഖപ്പെടുത്തിയിരിക്കുന്നു.

ചെസ്സ് പ്രാരംഭനീക്കങ്ങളെക്കുറിച്ച് ക്രമാനുഗതമായ പഠനം നടത്തിയ, പതിനാറാം നൂറ്റാണ്ടിലെ സ്പാനിഷ് പുരോഹിതനായ റുയ് ലോപസ് ഡി സെഗുരയ്ക്ക് ശേഷമാണ് ഈ നീക്കത്തിന് റുയ് ലോപസ് എന്ന പേര് വന്നത്. 1561 ൽ പുറത്തിറങ്ങിയ 150 പേജുകളുള്ള, "ലിബ്രോ ഡെൽ അജെഡ്രെസ്" എന്ന പുസ്തകത്തിലുടെയാണ് റുയ് ലോപസ് ഡി സെഗുര തന്റെ പഠനങ്ങൾ കുറിച്ചിട്ടിരിക്കുന്നത്.

താഴെ കൊടുത്തിരിക്കുന്ന വേരിയേഷനുകളിൽ, ഏറ്റവും കൂടുതൽ ജനശ്രദ്ധയുള്ളത് ബെർലിൻ പ്രതിരോധവും സ്ച്ലീമാൻ പ്രതിരോധവുമാണ്. ഇവയ്ക്കുശേഷം ക്ലാസ്സിക്കൽ പ്രതിരോധവും..
കറുപ്പിന് മൂന്നാം നീക്കത്തിൽ കളിക്കാവുന്ന ചില പ്രചാരം കുറഞ്ഞ നീക്കങ്ങൾ :




</doc>
<doc id="234517" url="https://ml.wikipedia.org/wiki?curid=234517" title="ഗ്രീക്ക് പുരാണം">
ഗ്രീക്ക് പുരാണം

ഗ്രീക്ക് പുരാണം കൗതുകകരമായ കഥകളുടെ സഞ്ചയമാണ്. ദേവന്മാരേയും മനുഷ്യന്മാരേയും കേന്ദ്രകഥാപാത്രങ്ങളാക്കി ഭാവനാസമ്പന്നരായ പുരാതന ഗ്രീക്കു ജനത നെയ്തെടുത്ത കഥകൾ പിന്നീട് അല്പം ചില ഭേദഗതികളോടെ റോമക്കാരുടേയും പൈതൃകമായി മാറി. ആകാരത്തിലും വികാരത്തിലും മനുഷ്യസദൃശ്യരായിരുന്ന ഗ്രീക്കു ദേവീദേവതമാരുടെ രോഷവും പകയും എടുത്തു ചാട്ടവും പ്രണയചാപല്യങ്ങളും വിഡ്ഢിത്തങ്ങളും അനുകമ്പയും എല്ലാം ഈ പുരാണകഥകളിലുണ്ട്. ഈ കഥകളുടെ ഏറ്റവും പുരാതന സ്രോതസ്സ് ഹോമറാണ്. ക്രിസ്തുവിനു മുമ്പ് നാലും അഞ്ചും നൂറ്റാണ്ടുകളിൽ ജീവിച്ചിരുന്ന യൂറിപ്പിഡിസും സോഫോക്ളീസും അരിസ്റ്റോഫേനസും മറ്റു പലരും ഈ കഥകളെ ആധാരമാക്കി നാടകങ്ങളെഴുതി. പിന്നീട്, ക്രിസ്തുവിന്റെ ജനനത്തിന് പതിനേഴോ പതിനെട്ടോ കൊല്ലം മുമ്പ് ഈ കഥകളെല്ലാം ലാറ്റിൻ സാഹിത്യകാരനായ ഓവിഡ് , രൂപാന്തരങ്ങൾ എന്ന തന്റെ കൃതിയിൽ ക്രോഡീകരിച്ചു. ഏതു സന്ദർഭത്തിനും സാഹചര്യത്തിനും അനുയോജ്യമായ കഥകൾ ഇവിടെ കാണാം. വിശ്വസാഹിത്യത്തേയും, ശില്പകലയേയും, ചിത്രകലയേയും, സിനിമാലോകത്തേയും ഗ്രീക്ക് പുരാണകഥകൾ ഏറെ സ്വാധീനിച്ചിട്ടുണ്ട്. മനഃശാസ്ത്രത്തിൽ ചില പ്രത്യേക സ്വഭാവവിശേഷതകൾക്കും ഗ്രീക്കു പുരാണകഥകളെ അടിസ്ഥാനപ്പെടുത്തിയുളള പേരുകൾ കാണാം. 

ഹോമറും, യൂറിപ്പിഡിസും, സോഫക്കിൾസും അരിസ്റ്റോഫേനസും ഓവിഡും വിർജിലും ഒരേ വിധത്തിലല്ല ഈ കഥകൾ പറയുന്നത്. കാലാന്തരത്തിൽ ഗ്രീക്ക് ചിന്താഗതി സമീപപ്രദേശങ്ങളിലേക്ക് പടർന്നതോടെ, പ്രാദേശികദൈവങ്ങളുടെ സവിശേഷതകൾ കൂടി ഗ്രീക്കു ദൈവങ്ങൾ ഉൾക്കൊണ്ടെന്നും അങ്ങനെ കഥകളുടെ ഉൾപ്പിരിവുകൾ വർദ്ധിച്ചുവെന്നും ഹാമിൽട്ടൺ അഭിപ്രായപ്പെടുന്നു. </br>

അരൂപവും അമൂർത്തവുമായ വ്യവസ്ഥയില്ലായ്മയിൽ നിന്ന് ദൈവം പ്രപഞ്ചത്തെ സൃഷ്ടിച്ചുവെന്നും പല മേഖലകളായി വിഭജിച്ചുവെന്നു് ഓവിഡ് പറയുന്നു . ഹെസിയോഡ് കുറെക്കൂടി വിശദമായും സങ്കീർണ്ണമായും മൂന്നു തലമുറകളായുളള ദേവോല്പത്തിയുടെ കഥ പറയുന്നു.. 
എന്തായാലും ആദിയിൽ നിരാകാരമായ അന്ധകാരവും അവ്യവസ്ഥിതിയുമായിരുന്നെന്നും ആദിമ ദൈവങ്ങൾ യുറാനസും(ആകാശം) ഗയയും(ഭൂമി) ആണെന്ന കാര്യത്തിലും ഇരുവരും ഒരേ അഭിപ്രായക്കാരാണ്. മറ്റൊരു രസകരമായ കഥയാണ് ഹാസ്യനാടകകൃത്തായിരുന്ന അരിസ്റ്റോഫേനസ് പക്ഷികൾ എന്ന വ്യംഗനാടകത്തിൽ പറയുന്നത്: അന്ധകാരത്തിന്റേയും അഗാധതയുടേയും സംഗമത്തിലൂടെ പ്രണയം (Eros) പ്രകടമായെന്നും പക്ഷികളാണ് ദേവഗണത്തിനു മുമ്പെ ആവിർഭൂതരായതെന്നും 
യുറാനസിന്റേയും ഗയയുടേയും സന്താനങ്ങളായിരുന്നു അതികായന്മാരും അതിശക്തന്മാരുമായ ടൈറ്റന്മാർ.. 
നിരവധി ടൈറ്റന്മാർ ഉണ്ടായിരുന്നു, അവരിൽ പ്രധാനികളായിരുന്നു,ക്രോണസ്, റിയ, ഓഷാനസ്, തെഥിസ്, കയ്യൂസ്, ഫോബെ, ഹൈപ്പീരിയോൺ, തെയ്യ, ഇയാപെറ്റസ്, മ്നെമോസിൻ ,സിറിയസ്, തെമിസ് എന്നിവർ. പക്ഷേ ഈ പന്ത്രണ്ടു പേരുടെ നേതാവ് അവരിൽ ഏറ്റവും പ്രതാപശാലിയായ ക്രോണസായിരുന്നു. റോമൻ പുരാണത്തിൽ ക്രോണസിന്റെ പേര് സാറ്റേൺ എന്നാണ്. ദേവഗണത്തെ ഒന്നടങ്കം അടക്കി വാണിരുന്ന ക്രോണസ്സിനെതിരായി പുത്രനായ സ്യൂസ് പ്രതിഷേധമുയർത്തി, സിംഹാസനം കരസ്ഥമാക്കി. നിഷ്ക്കാസിതനായ ക്രോണസ് ഇറ്റലിയിൽ അഭയം തേടിയെന്നും, അന്നു മുതൽ ഇറ്റലിയുടെ സുവർണ്ണകാലം തുടങ്ങിയെന്നും പറയപ്പെടുന്നു 
സ്യൂസും സഹോദരരും ഭരണാധികാരം നറുക്കിട്ടാണത്രെ പങ്കു വെച്ചത്. പൊസൈഡോണിന് സമദ്രവും ഹോഡിസ്ന് പാതാളലോകവും കിട്ടി. സ്യൂസിന് ദേവാധിദേവനായി സ്ഥാനമേറ്റു. ഭരണാധികാരികളായി സ്ഥാനമേറ്റവരെല്ലാവരും സകുടുംബം ഒളിമ്പസ് പർവ്വതശിഖരത്തിൽ വാസമുറപ്പിച്ചു. അതു കൊണ്ടാണ് ഇവർ ഒളിമ്പ്യന്മാർ എന്നറിയപ്പെട്ടത്. ടൈറ്റന്മാരുടെ സന്തതിപരമ്പരയിൽപ്പെട്ട ഇവരും പന്ത്രണ്ടു പേരായിരുന്നു. ഇതിൽ ഹെസ്റ്റിയക്കു പകരം പലപ്പോഴും ഡിമീറ്റിന്റേയോ, ഡൈനീഷ്യസിന്റേയോ പേരു കാണപ്പെടാറുണ്ട്. കൃത്യമായിപ്പറഞ്ഞാൽ, പാതാളലോകത്ത് സ്ഥിരവാസമുറപ്പിച്ച ഹേഡിസിനെ ഒളിമ്പ്യന്മാരുടെ കൂട്ടത്തിൽ പെടുത്താനാവില്ല. 

ഗ്രീസിലെ ഏറ്റവും ഉയരം കൂടിയ പർവ്വതനിരയാണ് ഒളിമ്പസ്. ഗ്രീസിന്റെ വടക്കു കിഴക്കായി തെസ്സലിയേയും മാസിഡോണിയയേയും വേർ തിരിച്ചുകൊണ്ട് 100 കിലോമീറ്റർ നീളത്തിൽ കിടക്കുന്നു. 50ൽപരം ശിഖരങ്ങളുണ്ട്. ഏറ്റവും കൂടിയ പൊക്കം 2917 മീറ്റർ.

പുരാണങ്ങൾ ഗ്രീസിൽ മാത്രം ഒതുങ്ങിനിന്ന കാലത്ത്, കഥകളിലൊക്കെ ദേവന്മാരുടെ ആസ്ഥാനം ഒളിമ്പസ് പർവ്വതം തന്നേയായിരുന്നെന്നും പിന്നീടെപ്പോഴോ അത് ആകാശത്തെ കാല്പനികസ്ഥലമായി മാറിയെന്നും കരുതപ്പെടുന്നു. 
ഒളിമ്പ്യന്മാർ ഭരണാധികാരികളായിരുന്നു. അവരുടെ കീഴിൽ ഇടത്തരക്കാരും താഴേക്കിടയിലുമുളള മറ്റനേകം ദേവീദേവന്മാരും ഉണ്ടായിരുന്നു. മനുഷ്യരുണ്ടാകുന്നതിനു മുമ്പ് ഒളിമ്പ്യന്മാരുടെ മേൽക്കോയ്മ ഇവരിൽ മാത്രം ഒതുങ്ങിനിന്നു. എല്ലാ ദേവീദേവന്മാരും ജരാനര ബാധിക്കാത്തവരും സുന്ദരീസുന്ദരന്മാരും മരണമില്ലാത്തവരുമായിരുന്നു. 
ഗ്രീക്കു പുരാണത്തിൽ മനുഷ്യോല്പത്തിയെക്കുറിച്ച് പല വ്യത്യസ്ത കഥകളുമുണ്ട്. 
ക്രോണസിനെ പരാജയപ്പെടുത്താനായി തന്നെ സഹായിച്ച പ്രൊമിഥ്യുസിനേയും എപിമെഥ്യുസിനേയുമാണ് സ്യൂസ് മനുഷ്യനെ സൃഷ്ടിക്കാനായി ചുമതലപ്പെടുത്തിയത്. പ്രൊമിഥ്യൂസ് എന്നാൽ ബുദ്ധിമാനെന്നും എപിമെഥ്യുസ് എന്നാൽ മന്ദബുദ്ധിയെന്നുമാണ് അർത്ഥം. മനുഷ്യരെ സൃഷ്ടിക്കുന്നതിനു മുമ്പ് എപിമെഥ്യൂസ് മറ്റു ജീവജാലങ്ങളെ സൃഷ്ടിച്ചു, എല്ലാ മെച്ചപ്പെട്ട സ്വഭാവവൈശിഷ്ട്യങ്ങളും അവക്കു നല്കി. മനുഷ്യന്റെ ഊഴം വന്നപ്പോൾ എപിമെഥ്യൂസ് ആകെ കുഴങ്ങി, പ്രൊമീഥ്യുസിന്റെ സഹായം തേടി. ബുദ്ധിമാനായ പ്രൊമീഥ്യൂസ് മനുഷ്യനെ എല്ലാതരത്തിലും മറ്റു ജീവജന്തുക്കളേക്കാളും ഉന്നതനാക്കി, ദേവന്മാരെപ്പോലെ ആകാരസുഷമയുളള ഇരുകാലികളാക്കി. മാത്രമല്ല, സ്വർഗ്ഗത്തിൽ നിന്ന് അനധികൃതമായി തീ ഭൂമിയിലേക്കു കടത്തി മനുഷ്യനെ ഏല്പിച്ചു.</br> 
മറ്റൊരു കഥ ദേവന്മാർ തന്നേയാണ് മനുഷ്യരെ സൃഷ്ടിച്ചതെന്നാണ്. ആദ്യം സ്വർണ്ണം കൊണ്ടും തുടർന്ന് വെളളി, ചെമ്പ്, ശില എന്നിവ കൊണ്ടൊക്കെ മനുഷ്യരെ ഉണ്ടാക്കിയെടുത്തു, പക്ഷേ തൃപ്തി വന്നില്ല. അഞ്ചാമത്തെ പരിശ്രമമാണ് ഇരുമ്പു കൊണ്ടുളള ഇന്നത്തെ മനുഷ്യർ. 
ഇവയെ അഞ്ചു യുഗങ്ങളായി ഹെസേയോഡും ശിലയൊഴിച്ച് നാലു യുഗങ്ങളായി ഓവിഡും വിശേഷിപ്പിക്കുന്നു. 

ഈ യുഗങ്ങളില്ല്ലാം പുരുഷന്മാർ മാത്രമേ ഉണ്ടായിരുന്നുളളു. 
ഗ്രീക്കു പുരാണ പ്രകാരം പ്രഥമ മനുഷ്യസ്ത്രീ പൻഡോറയാണ്. അവളെ സൃഷ്ടിക്കാനിടയായ സാഹചര്യവും രസകരമാണ്. പ്രൊമീഥ്യൂസിന് മനുഷ്യരോട് പക്ഷപാതം ഉണ്ടായിരുന്നു. പ്രൊമീഥ്യൂസ് മനുഷ്യർക്കു വേണ്ടി തീ ഒളിച്ചു കടത്തിയതിൽ സ്യൂസ് കുപിതനായിരുന്നു. പ്രൊമീഥ്യൂസിന്റെ മറ്റൊരു കൌശലം ആ രോഷത്തെ ആളിക്കത്തിച്ചു. മനുഷ്യന്മാർ പതിവായി സ്യൂസിന് മൃഗബലി അർപ്പിച്ചിരുന്നു. ഒരിക്കൽ പ്രൊഫ്യൂസ് അതു രണ്ടു ഭാഗങ്ങളായി പകുത്തു വെച്ചു. ഒന്നിൽ നല്ല, ഭക്ഷണയോഗ്യമായ മാംസക്കഷണങ്ങൾക്കു മീതെയായി വൃത്തികെട്ട കുടലും മറ്റു ആന്തരാവയവങ്ങളും കൂട്ടി വെച്ചു. മറ്റേതിൽ കൊഴുപ്പുകൊണ്ടു മൂടിയ എല്ലിൻ കഷണങ്ങളും. തെറ്റിദ്ധരിച്ച് സ്യൂസ്, കൊഴുപ്പു കൂന തിരഞ്ഞെടുത്തു. അന്നു മുതൽ അതായി സ്യൂസിനുളള പങ്ക്, എല്ലും കൊഴുപ്പും മാത്രം. . യഥാർത്ഥ കുറ്റവാളിയായിരുന്ന പ്രൊമീഥ്യൂസിനെ മാത്രമല്ല, മനുഷ്യരേയും സ്യൂസ് ശിക്ഷിക്കാൻ തീരുമാനിച്ചു. മനുഷ്യരോടു പകരം വീട്ടാനായി സ്യൂസ് അതിസുന്ദരിയായ സ്ത്രീയെ സൃഷ്ടിച്ചു. ദേവന്മാരെല്ലാം അവൾക്ക് സമ്മാനങ്ങൾ നല്കി. അതുകൊണ്ടാണ് അവളുടെ പേര് പൻഡോറ (സർവ്വ സമ്മാനിത) എന്നായത്. എല്ലാവരും -ദേവന്മാരടക്കം- അവളിൽ മോഹിതരായി. സ്ത്രീയുടെ വരവ് എല്ലാവരേയും വലച്ചു, പ്രത്യേകിച്ച് സ്യൂസിനെ; സ്ത്രീകൾ സ്യൂസിന്റെ ഏറ്റവും വലിയ ദൌർബല്യമായി. 
മറ്റൊരു കഥയിൽ ശിലായുഗത്തിലെ മനുഷ്യരുടെ ദുഷ്കൃതികൾ കണ്ട് കുപിതനായി സ്യൂസ് ആദേശം നല്കുന്നു പ്രളയം സംഭവിക്കട്ടെ. വരുംവരായ്കകൾ മുൻകൂട്ടി കണ്ടറിഞ്ഞ പ്രൊമീഥ്യൂസ് തന്റെ വംശജരായ പൈറയേയും ഭർത്താവ് ഡ്യൂകാലിയോണിനേയും അവശ്യസാധനങ്ങളോടൊപ്പം ഒരു പേടകത്തിലടച്ച് ഒഴുക്കിവിട്ടു. അങ്ങനെ ഭൂമിയിൽ അവരിരുവരും മാത്രം രക്ഷപ്പെട്ടു. അവരോട് കരുണ തോന്നിയ സ്യൂസ് പ്രളയം പിൻവലിച്ചു. അവരിലൂടെ വീണ്ടും പുതിയ മനുഷ്യവംശം രൂപം കൊണ്ടു.

പറക്കും കുതിരയും വട്ടക്കണ്ണുളള രാക്ഷസന്മാരും സ്വർണ്ണ ആപ്പിളുകളും നൂറു കണ്ണുകളുളള നായയും സർപ്പകേശിയായ രാക്ഷസിയുമൊക്കെ ഈ കഥകളിലുണ്ട്. അവയോടൊപ്പം തന്നെ സ്വന്തം സൌന്ദര്യത്തിൽ മോഹിതനാവുന്ന നാർസിസ്സസ്സിന്റേയും ഏറ്റു പറയാൻ മാത്രം വിധിക്കപ്പെട്ട എക്കോയുടേയും വെളളം അടുത്തുണ്ടായിട്ടും എന്നെന്നേക്കും ദാഹാർത്തനായിരിക്കാൻ ശപിക്കപ്പെട്ട ടാൻടലസ്സിന്റേയും വിധിവൈപരീത്യം മൂലം അമ്മയെ വിവാഹം ചെയ്യേണ്ടി വന്ന ഈഡിപ്പസ്സിന്റേയും സ്വന്തം പിതാവിനോട് അനുരാഗം തോന്നിയ മൈറയുടേയും താൻ മെനഞ്ഞെടുത്ത പ്രതിമയിൽ അനുരക്തനായ ശില്പിയുടേയും വിചിത്രകഥകളും ഇതിലുണ്ട്. പ്രധാനമായും പ്രണയവും വീരസാഹസികതയുമാണ് കഥകളിലെ അടിസ്ഥാന പ്രമേയങ്ങൾ


</doc>
<doc id="234518" url="https://ml.wikipedia.org/wiki?curid=234518" title="ഇന്ത്യൻ പ്രതിരോധം (ചെസ്)">
ഇന്ത്യൻ പ്രതിരോധം (ചെസ്)

താഴെ കൊടുത്തിരിക്കുന്ന ക്രമത്തിൽ ആരംഭിക്കുന്ന പ്രാരംഭനീക്കങ്ങളെയാണ് ഇന്ത്യൻ പ്രതിരോധം എന്നു വിളിക്കുന്നത്

സാധാരണയായി ഈ നീക്കത്തിനെതിരെ വെള്ള കളിക്കുന്നത് 2.c4 ആണ്. ഇതോടെ വെള്ള കാലാളുകൾ മധ്യഭാഗം നിയന്ത്രിക്കുകയും ശേഷം Nc3 എന്ന നീക്കത്തിലൂടെ c-കാലാളിനു തടസ്സമാകാതെ, കുതിരയെ പുറത്തെടുക്കുന്നതിനും സഹായകമാകുന്നു. തുടർന്ന് e4 നീക്കത്തിനു വേണ്ടി തയ്യാറാവുകയും ചെയ്യുന്നു. എന്നാൽ കറുപ്പ് തിരിച്ചടിക്കുന്നത് നീക്കങ്ങൾ താഴെ പറയുന്നു:




</doc>
<doc id="234522" url="https://ml.wikipedia.org/wiki?curid=234522" title="ദിവാൻ">
ദിവാൻ

ദിവാൻ എന്ന പേർഷ്യൻ സ്ഥാനപ്പേര് ഇസ്ലാമിക ചരിത്രത്തിൽ പല (സാമ്യമുള്ള) അർത്ഥങ്ങളിൽ ഉപയോഗിക്കപ്പെട്ടിട്ടുണ്ട്. 

ഈ പദം പേർഷ്യൻ ഭാഷയിൽ നിന്ന് അറബി ഭാഷ കടം കൊണ്ടതാണ്. എഴുതിയ കടലാസുകെട്ട്/പുസ്തകം/കണക്കുപുസ്തകം എന്നൊക്കെയായിരുന്നു ആദ്യ അർത്ഥം. പിന്നീട് "അക്കൗണ്ട്സ് ഓഫീസ്" "കസ്റ്റംസ് ഓഫീസ്" "കൗൺസിൽ ചേമ്പർ" എന്നീ അർത്ഥങ്ങളും ഈ വാക്കിന് കൈവന്നു. "ദിവാൻ" എന്ന നീളമുള്ളതും പഞ്ഞിമെ‌ത്ത പിടിപ്പിച്ചതുമായ ഇരിപ്പിടം മദ്ധ്യപൂർവ്വദേശത്തെ കൗൺസിൽ ചേമ്പറുകളിൽ ഉണ്ടായിരുന്നതുകൊണ്ടാണ് ആ പേരുലഭിച്ചത്. 

ഒമാർ I-ന്റെ ഖലീഫേറ്റിലാണ് (എ.ഡി. 634–644) ഈ പേര് കൗൺസിൽ എന്ന അർത്ഥത്തിൽ ആദ്യമായി പ്രത്യക്ഷപ്പെടുന്നത്. രാജ്യഭരണം കൂടുതൽ സങ്കീർണമായതോടെ ഈ പ്രയോഗം എല്ലാ സർക്കാർ ഓഫീസുകൾക്കും ഉപയോഗിക്കാൻ തുടങ്ങി. 
ഓട്ടോമാൻ സാമ്രാജ്യത്തിൽ ഗ്രാന്റ് വിസിയറായിരുന്നു ദിവാന്റെ തലവൻ. 19-ആം നൂറ്റാണ്ടിൽ റൊമേനിയയിൽ ഓട്ടോമാൻ ഭരണത്തിൽ നിന്ന് മോചനം നേടാനുദ്ദേശിച്ചുണ്ടാക്കിയ ഒരു കൂട്ടായ്മയായിരുന്നു അഡ് ഹോക് ദിവാൻ എന്നറിയപ്പെട്ടിരുന്നത്. 

ജാവനീസ് ഭാഷയിലും ദിവാൻ എന്നാൽ കൗൺസിൽ എന്നാണർത്ഥം. 

മുഗൾ സാമ്രാജ്യം ഫലവത്തായ ഭരണം നട‌ത്തിയിരുന്ന സമയത്ത് ഒരു പ്രവിശ്യയിലെ നികുതിപിരിവിന്റെ ചുമതലയുള്ള ഉദ്യോഗസ്ഥനെ "ദിവാൻ" എന്നായിരുന്നു വിളിച്ചിരുന്നത്.

പിന്നീട് മുഗൾ സാമ്രാജ്യത്തിനു കീഴിലുള്ള രാജ്യങ്ങൾ സ്വയം ഭരണാവകാശം നേടിയപ്പോൾ ധനകാര്യമന്ത്രിയെയോ പ്രധാന മന്ത്രിയെയോ ദിവാൻ എന്ന് വിളിക്കാൻ തുടങ്ങി. പ്രധാനമായും മുസ്ലീം നാട്ടുരാജ്യങ്ങളിലായിരുന്നു ഈ സമ്പ്രദായമുണ്ടായിരുന്നതെങ്കിലും ഹിന്ദു നാട്ടുരാജ്യങ്ങളിലും ഈ സ്ഥാനപ്പേരുണ്ടായിരുന്നു. ബറോഡ, ഹൈദരാബാദ്, കോട്ട് ഫതേ ഖാൻ സ്റ്റേറ്റ്, മൈസൂർ, കൊച്ചി, തിരുവിതാംകൂർ എന്നിവിടങ്ങളിൽ ഈ സ്ഥാനപ്പേരുണ്ടായിരുന്നു. തിരുവിതാം കൂറിൽ 1811 വരെ ദിവാൻ ദളവ എന്ന പേരിലായിരുന്നു അറിയപ്പെട്ടിരുന്നത്.

ചില സ്ഥലങ്ങളിൽ രാജാവിന്റെ തന്നെ സ്ഥാനപ്പേര് ദിവാൻ എന്നോ നവാബ് എന്നോ ആയിരുന്നു. 

ഇപ്പോൾ ഈ സ്ഥാനപ്പേര് ദക്ഷിണേഷ്യയിലെ ഉപരി-മദ്ധ്യ വർഗത്തിൽ പെട്ട കുടുംബങ്ങൾ ഉപയോഗിക്കുന്നുണ്ട്. ബംഗാളിലെയും പഞ്ചാബിലെയും മുസ്ലീം ഭൂപ്രഭുക്കൾ ഈ സ്ഥാനപ്പേരുപയോഗിക്കാറുണ്ട്. 

കൂച്ച് നാട്ടുരാജ്യത്തെ പരമ്പരാഗത മുഖ്യ മന്ത്രിമാരുടെ സ്ഥാനപ്പേര് ദിവാൻ ദേവ് എന്നായിരുന്നു. നാരായൺ രാജവംശത്തിലെ ഒരു ചെറിയ ശാഖയായിരുന്നു ഈ സ്ഥാനപ്പേരുപയോഗിച്ചിരുന്നത്. 

ഇന്ത്യയിലെ മദ്ധ്യകാല രാജവംശങ്ങളിൽ രാജാവിനു തൊട്ടു താഴെയുള്ള ഉദ്യോഗസ്ഥരുടെ സ്ഥാനപ്പേരായിരുന്നു, "ദിവാൻ" എന്നത്. ഇതോട് "ജി" എന്ന് ബഹുമാനസൂചകമായി ചേർത്തുവിളിക്കാറുണ്ട്.

ബ്രിട്ടന് ഇന്ത്യയ്ക്കുമേലുൺറ്റായിരുന്ന അധികാരത്തെ "ദിവാനി" എന്ന് വിശേഷിപ്പിക്കാറുണ്ടായിരുന്നു. 

ഫ്രാൻസിന് ഇന്ത്യയിലുണ്ടായിരുന്ന കോളനികളിലൊന്നായ യാനം എന്നസ്ഥലത്ത് സമീൻദാർ, ദിവാൻ ബഹാദൂർ എന്നീ സ്ഥാനപ്പേരുകളുണ്ടായിരുന്നു. ഫ്രഞ്ച് ഭരണസമയത്തെ മുനിസിപ്പൽ ഭരണത്തിലും പ്രാദേശികഭരണത്തിലും ഇവർക്ക് സ്ഥാനമുണ്ടായിരുന്നു.



</doc>
<doc id="234530" url="https://ml.wikipedia.org/wiki?curid=234530" title="സുഗത മിത്ര">
സുഗത മിത്ര

ബ്രിട്ടനിലെ ന്യൂകാസിൽ യൂണിവേഴ്‌സിറ്റിയിലെ എജ്യുക്കേഷൻ ടെക്‌നോളജി പ്രൊഫസറാണ് ഡോ. സുഗത മിത്ര.1999 ൽ നടപ്പാക്കിയ "ചുമരിലെ സുഷിരം പദ്ധതി" (Hole in the Wall project) എന്ന പരീക്ഷണത്തിലൂടെയാണ് മിത്ര ലോകശ്രദ്ധ നേടിയത്.

ഇംഗ്ലീഷ് പരിജ്ഞാനമില്ലാത്ത ചേരിപ്രദേശത്തെ കുട്ടികൾക്ക് സ്വയം കമ്പ്യൂട്ടർ പരിശീലിക്കാനാവുന്ന തരത്തിലായിരുന്നു ഈ പരീക്ഷണം ആസൂത്രണം ചെയ്തത്. ഡോ: മിത്രയും സഹപ്രവർത്തകരും ഡൽഹിയിലെ ഒരു ചേരിയോട് ചേർന്നുള്ള ഗവേഷണശാലയുടെ ചുമരിൽ ദ്വാരമുണ്ടാക്കി അവിടെ സൗജന്യമായി ബ്രോഡ് ബാൻഡ് സൌകര്യത്തോടെ കമ്പ്യൂട്ടർ ലഭ്യമാക്കി. അതിനോടു ചേർന്ന് ഒരു ഒളി ക്യാമറയും സ്ഥാപിച്ചു. ചേരിയിലെ കുട്ടികൾ കംപ്യൂട്ടറിന്റെ ചുറ്റും കൂടുകയും സ്വയ പരിശീലനത്തിലൂടെ കമ്പ്യൂട്ടർ പരിജ്ഞാനം നേടുകയും ചെയ്യുന്നതായി ക്യാമറ ദൃശ്യങ്ങൾ വ്യക്തമാക്കി.

കംപ്യുട്ടർ പരിജ്ഞാനമോ പ്രാഥമിക വിദ്യാഭ്യാസമോ ഇല്ലാത്ത കുട്ടികൾക്ക് സ്വയം പരിശീലനത്തിലൂടെ മികവ് നേടാനാകുമെന്ന് തെളിയിക്കാൻ ഈ പദ്ധതി കൊണ്ട് സാദ്ധ്യമായി.

പ്രശസ്ത സാഹിത്യകാരനും നയതന്ത്രഞ്ജനുമായ വികാസ് സ്വരൂപ് 'ചുമരിലെ സുഷിരം' പദ്ധതിയിൽ നിന്നു പ്രചോദനം നേടി എഴുതിയ ക്യൂ & എ എന്ന നോവൽ ആണ് പിൽക്കാലത്ത് നിരവധി അവാർഡുകൾ നേടിയ സ്ലംഡോഗ് മില്യണയർ എന്ന വിഖ്യാതമായ ആംഗലേയ ചലച്ചിത്രത്തിന്റെ മൂലകഥ.

2013 ലെ ടെഡ് പുരസ്കാരം ഡോ: മിത്രയ്ക്കാണ് ലഭിച്ചത്.


</doc>
<doc id="234533" url="https://ml.wikipedia.org/wiki?curid=234533" title="നിലത്തുവര">
നിലത്തുവര

ഏഷ്യയിൽ എല്ലായിടത്തും തന്നെ കണ്ടുവരുന്ന ഒന്നര മീറ്ററോളം ഉയരം വയ്ക്കുന്ന ഒരു കുറ്റിച്ചെടിയാണ് നിലത്തുവര. . പുൽമേടുകളിലും മലഞ്ചെരിവുകളിലും കാടുകളിലും എല്ലാം കാണാറുണ്ട്. വരണ്ടകാലാവസ്ഥയെ അതിജീവിക്കാനുള്ള കഴിവുണ്ട്.
Asian Tick Trefoil, Carpon Desmodium, Asian ticktrefoil എന്നെല്ലാം പേരുകളുണ്ട്. കന്നുകാലികൾക്കുള്ള മേച്ചിൽപ്പുറങ്ങളിൽ വളർത്താറുണ്ട്. ചുമയ്ക്ക് മരുന്നായി ഉപയോഗിക്കാറുണ്ട്.



</doc>
<doc id="234550" url="https://ml.wikipedia.org/wiki?curid=234550" title="ഡേയ്ക്കിരി">
ഡേയ്ക്കിരി

റം കൊണ്ടുണ്ടാക്കുന്ന ഒരു കോക്ക്ടൈലാണ് ഡേയ്ക്കിരി. ഇത് അന്തർദേശീയ ബാർമാൻ അസ്സോസിയേഷന്റെ ഔദ്യോഗിക കോക്ക്ടൈലുകളിൽ ഒന്നാണ് ഡേയ്ക്കിരിക്ക് പല വകവഭേദങ്ങളുണ്ട്. ക്ലാസ്സിക് ഡേയ്ക്കിരി ഇപ്രകാരമാണുണ്ടാക്കുക ഒരു കോക്ക്ടൈൽ ഷേക്കറിൽ ഒരു ജിഗർ (jigger 29 മില്ലിലിറ്ററിനു തുല്യം) വെള്ള റം, ഒരു ജിഗർ നാരങ്ങാ നീര്, ഒരു റ്റീസ്പൂൺ പഞ്ചസാര, രണ്ട് റ്റേബിൾസ്പൂൺ ക്രഷ് ചെയ്ത ഐസ് ഇട്ട് നല്ലോണം കുലുക്കുക. എന്നിട്ട് സ്റ്റ്രൈൻ ചെയ്ത് ഒരു കോക്ക്ടൈൽ ഗ്ലാസ്സിൽ ഒഴിക്കുക. ഒരു സ്ലൈസ് നാരങ്ങ വച്ച് ഗാർണിഷ് ചെയ്യാം. ഐ ബി ഏ ഇതിനെ ഒരു ബിഫോർ ഡിന്നർ കോക്ക്ടൈൽ ആയിട്ടാണ് വർഗ്ഗീകരിച്ചിരിക്കുന്നത്.


</doc>
<doc id="234555" url="https://ml.wikipedia.org/wiki?curid=234555" title="ശോശാ ജോസഫ്">
ശോശാ ജോസഫ്

പ്രമുഖയായ കേരളീയ ചിത്രകാരിയാണ് ശോശാ ജോസഫ്(ജനനം :23 ഡിസംബർ 1971). 
പരുമലയിൽ ജനിച്ചു. മാവേലിക്കര രാജാ രവിവർമ്മ കോളേജിൽ നിന്ന് ഫൈൻ ആർട്സിൽ ഡിപ്ലോമയും ബറോഡ എം.എസ്. യൂണിവേഴ്സിറ്റിയിൽ നിന്ന് ചിത്രകലയിൽ ബിരുദാനന്തര ബിരുദവും നേടി. ബറോഡ യൂണിവേഴ്സിറ്റിയിലെ ഫൈൻ ആർട്ട് ഫാക്കൽറ്റിയാണ്.

കൊച്ചി,മുംബൈ, ബാംഗ്ലൂർ യു.എസ്.എ എന്നിവടങ്ങളിൽ ചിത്ര പ്രദർശനം നടത്തിയിട്ടുണ്ട്.
'വാട്ട് ആർ വി' എന്ന ചിത്ര പരമ്പരയിലെ ആദ്യ മൂന്ന് ചിത്രങ്ങൾ പ്രദർശിപ്പിച്ചു.



</doc>
<doc id="234558" url="https://ml.wikipedia.org/wiki?curid=234558" title="റസ്റ്റി നെയ്ൽ">
റസ്റ്റി നെയ്ൽ

സ്കോച്ച് വിസ്കിയും , എന്ന ലിക്കറും ചേർത്തുണ്ടാക്കുന്ന ഒരു കോക്ക്ടൈലാണ് തുരുമ്പിച്ച ആണി അഥവാ റസ്റ്റി നെയ്ൽ. ഇത് അന്തർദേശീയ ബാർമാൻ അസ്സോസിയേഷന്റെ ഔദ്യോഗിക കോക്ക്ടൈലുകളിൽ ഒന്നാണ്. ഇതുണ്ടാക്കുന്നതിപ്രകാരമാണ്. ഒരു വിസ്കി ഗ്ലാസ്സിൽ ഒരു പെഗ് ബ്ലെൻഡഡ് സ്കോച്ച് (ഇതുണ്ടാക്കാൻ സിംഗിൽ മാൾട്ട് ഉപയോഗിക്കാൻ പാടില്ല) ഒഴിക്കുക. അതിന് മുകളിൽ രണ്ട് റ്റേബിൾസ്പൂൺ ഒഴിക്കുക. ആവശ്യത്തിനു ഐസ്ക്യൂബും ഇട്ട് മൃദുവായി ഇളക്കുക. കുറച്ച് നാരങ്ങാ സെസ്റ്റ് ഇട്ട് ഗാർണിഷ് ചെയ്യുക. 


</doc>
<doc id="234561" url="https://ml.wikipedia.org/wiki?curid=234561" title="അനാക്കാർഡിയേസീ">
അനാക്കാർഡിയേസീ

കശുമാവ്, മാവ്, അമ്പഴം, ചേര് എന്നിവയെല്ലാം ഉൾപ്പെടുന്ന സസ്യകുടുംബമാണ് അനാക്കാർഡിയേസീ. Anacardiaceae. ധാരാളം സാമ്പത്തിക പ്രാധാന്യമുള്ള വൃക്ഷങ്ങൾ ഈ കുടുംബത്തിലുണ്ട്. ഈ സസ്യകുടുംബത്തിലെ കുരുക്കൾ ഔഷധഗുണമുള്ളതും ഓർമ്മയുണ്ടാവാൻ നല്ലതുമാണത്രേ.


</doc>
<doc id="234562" url="https://ml.wikipedia.org/wiki?curid=234562" title="സിജി കൃഷ്ണൻ">
സിജി കൃഷ്ണൻ

ശ്രദ്ധേയയായ ഒരു കേരളീയ ചിത്രകാരിയാണ് സിജി കൃഷ്ണൻ(ജനനം :1983).
മാവേലിക്കര രാജാ രവിവർമ്മ കോളേജിൽ നിന്ന് ചിത്രകലയിൽ ബിരുദവും ഹൈദരാബാദ് സരോജിനി നായിഡു സ്കൂൾ ഓഫ് ഫൈൻ ആർട്സിൽ നിന്ന് ബിരുദാനന്തര ബിരുദവും നേടി.
കൊച്ചി,മുംബൈ, ബാംഗ്ലൂർ, ഡൽഹി എന്നിവടങ്ങളിൽ ചിത്ര പ്രദർശനം നടത്തിയിട്ടുണ്ട്. 2003 ലെ കേരള ലളിത കലാ അക്കാദമി ചിത്ര പ്രദർശനത്തിൽ പങ്കെടുത്തിട്ടുണ്ട്.

അച്ഛനും മകളും തമ്മിലുള്ള ബന്ധത്തെ ചിത്രീകരിക്കുന്ന 'ലുല്ലബി സീരിസിലെ' മൂന്ന് ചിത്രങ്ങളും വിങ്സ് എന്ന സെൽഫ് പോർട്രെയിറ്റുമാണ് പ്രദർശിപ്പിച്ചിരിക്കുന്നത്. ലുല്ലബി സീരിസിന്റെ പശ്ചാത്തലം പൂജ്യം എന്ന അക്കം കൊണ്ടു നിറച്ചിരിക്കുന്നു. വിങ്സ് എന്ന സെൽഫ് പോർട്രെയിറ്റിൽ ചിറക് വിരിച്ച് കിടക്കുന്ന ഒരു പെൺകുട്ടിയെ വരച്ചിരിക്കുന്നു.

നേപ്പാളിൽ നിന്നുള്ള റൈസ് പേപ്പറിൽ ജലച്ചായം ഉപയോഗിച്ചാണ് ഇവ വരച്ചിരിക്കുന്നത്. 


</doc>
<doc id="234564" url="https://ml.wikipedia.org/wiki?curid=234564" title="കേരളസംസ്ഥാന ചലച്ചിത്രപുരസ്കാരം 1969">
കേരളസംസ്ഥാന ചലച്ചിത്രപുരസ്കാരം 1969

മലയാളചലച്ചിത്രത്തിന് കേരളസർക്കാർ പുരസ്കാരങ്ങൾ ഏർപ്പെടുത്തിയത് 1969-ലാണ്. ഏറ്റവും മികച്ച ചിത്രമായി പി. സുബ്രഹ്മണ്യൻ സംവിധാനം ചെയ്ത കുമാരസംഭവവും മികച്ച സംവിധായകനായി എ. വിൻസെന്റും തിരഞ്ഞെടുക്കപ്പെട്ടു.


</doc>
<doc id="234567" url="https://ml.wikipedia.org/wiki?curid=234567" title="റോസ് ഗിറ്റാറിനാൽ">
റോസ് ഗിറ്റാറിനാൽ

ഫോട്ടോഗ്രാഫർ എന്ന 2006ലെ ചിത്രം പുറത്തിറങ്ങി 7 വർഷങ്ങൾക്കു ശേഷം രഞ്ജൻ പ്രമോദ് വീണ്ടും സംവിധായകനായെത്തുന്ന മലയാളചലച്ചിത്രമാണ് റോസ് ഗിറ്റാറിനാൽ. കളർ സ്റ്റെൻസിലിന്റെ ബാനറിൽ മഹാസുബൈർ നിർമ്മിക്കുന്ന ഈ ചിത്രം വിതരണത്തിനെത്തിക്കുന്നത് വർണചിത്രാ ബിഗ്‌സ്ക്രീൻ ആണ്. ഈ ചിത്രം 2013 മാർച്ച് 1 നാണ് പ്രദർശനത്തിനെത്തിയത്.







</doc>
<doc id="234569" url="https://ml.wikipedia.org/wiki?curid=234569" title="പാട്യാല പെഗ്">
പാട്യാല പെഗ്

ലോകത്തിലെ ഏറ്റവും വലിയ പെഗ് എന്ന ഖ്യാതി നേടിയ പെഗ് ആണ് പാട്യാല പെഗ്. പട്യാല പെഗ്ഗിന്റെ ഉപജ്ഞാതാവ് പട്യാലയിലെ മഹാരാജാവ് ഭുപിന്ദർ സിംഗ് ആണ്. പോളോ മാതിരി കുതിരപ്പുറത്ത് ഉള്ള കളി ആയ "Tent Pegging" കളിയിൽ പാട്യാല ടീമും , ഐർലണ്ടിൽ നിന്ന് വന്ന ഒരു ടീമും തമ്മിൽ മത്സരം നടക്കുന്ന വേളയിൽ , ഐർലണ്ട് ടീമിനെ ഫിറ്റ്‌ ആക്കി കളി ചുളുവിൽ ജയിക്കാൻ വേണ്ടി ഭുപിന്ദർ സിംഗ് ഇറക്കിയ ഒരു നമ്പർ ആണ് സാധാരണ പെഗ്ഗിന്റെ ഇരട്ടി വരുന്ന ഈ വ്യാജ പെഗ്. ഇതാണ് പിൽക്കാലത്ത് പട്യാല പെഗ് എന്ന് അറിയപ്പെടുന്നത്.


</doc>
<doc id="234570" url="https://ml.wikipedia.org/wiki?curid=234570" title="ബെന്നി പുന്നത്തറ">
ബെന്നി പുന്നത്തറ

എഴുത്തുകാരനും വാഗ്മിയും കത്തോലിക്കാ കരിസ്മാറ്റിക് പ്രസ്ഥാനത്തിന്റെ നേതാക്കളിൽ ഒരാളുമാണ് ബെന്നി പുന്നത്തറ. ശാലോം പ്രസിദ്ധീകരണങ്ങളുടെ ചീഫ് എഡിറ്ററും ശാലോം ടെലിവിഷൻ ചെയർമാനുമായ ഇദ്ദേഹത്തെ 2011ൽ കത്തോലിക്കാസഭ "ഷെവലിയർ" പട്ടം നൽകി ആദരിച്ചു.

1960 ഫെബ്രുവരി ഒന്നിന് എറണാകുളം ജില്ലയിലെ ഞാറക്കാട്, പുന്നത്തറ മർക്കോസ് - സാറാമ്മ ദമ്പതികളുടെ മകനായി ജനിച്ച ബെന്നി പുന്നത്തറ, 17 വർഷത്തോളം ഫെഡറൽ ബാങ്കിൽ ഉദ്യോഗസ്ഥനായിരുന്നു. 1995ൽ ജോലി രാജിവച്ചു മുഴുവൻ സമയ സുവിശേഷ പ്രവർത്തനം ആരംഭിച്ചു. അദ്ധ്യാപികയും എഴുത്തുകാരിയുമായ സ്റ്റെല്ല ബെന്നിയാണ് ഭാര്യ. മക്കൾ മനു, നിർമ്മൽ. കോഴിക്കോട് ജില്ലയിലെ പേരാമ്പ്രയ്ക്കടുത്ത് പെരുവണ്ണാമൂഴി എന്ന ഗ്രാമത്തിലാണ് ഇപ്പോൾ താമസിക്കുന്നത്.

ആത്മാവിന്റെ പ്രതിധ്വനികൾ, ഷീനാർ സമതലത്തിലെ വിലാപങ്ങൾ, കാലത്തിന്റെ അടയാളങ്ങൾ, കൃപയുടെ നീർച്ചാലുകൾ, നിലവിളി കേൾക്കുന്ന ദൈവം, സാമ്പത്തിക പുരോഗതിയുടെ സുവിശേഷം, വിജയം നൽകുന്ന കർത്താവ്, മനുഷ്യ പുത്രന്റെ അടയാളം, തുടങ്ങി നിരവധി ഗ്രന്ഥങ്ങളുടെ കർത്താവാണ്. ബെന്നി പുന്നത്തറയുടെ പുസ്തകങ്ങൾ തമിഴ്, ഹിന്ദി, കന്നഡ, ഇംഗ്ളീഷ്, ജെർമ്മൻ, സ്പാനിഷ് എന്നീ ഭാഷകളിലേക്കും വിവർത്തനം ചെയ്യപ്പെട്ടിട്ടുണ്ട്.




</doc>
<doc id="234578" url="https://ml.wikipedia.org/wiki?curid=234578" title="സുകോമൾ സെൻ">
സുകോമൾ സെൻ

പ്രമുഖ ഇന്ത്യൻ ട്രേഡ് യൂണിയൻ നേതാവും മുൻ രാജ്യസഭാംഗവുമാണ് സുകോമൾസെൻ(ജനനം : 16 ജൂൺ 1934). സി.പി.ഐ. എം കേന്ദ്ര കമ്മിറ്റി അംഗവും കേന്ദ്ര കൺട്രോൾ കമീഷൻ ചെയർമാനുമാണ്. 
സുകുമാർ സെന്നിന്റെയും റോമാ സെന്നിന്റെയും മകനായി പശ്ചിമ ബംഗാളിൽ ജനിച്ചു. ഇംഗ്ലീഷിൽ ബിരുദാനന്തര ബിരുദവും റഷ്യൻ ഭാഷയിൽ ഡിപ്ലോമായും നേടി. 3-4-0982 മുതൽ 2-4-1988 വരെയും 3-4-1988 മുതൽ 2-4-1994 വരെയും രാജ്യസഭാംഗമായിരുന്നു. ട്രേഡ് യൂണിയനുകളുടെ ലോക ഫെഡറേഷനുമായി ബന്ധമുള്ള ഇന്റർനാഷണൽ ഓഫ് പബ്ലിക് ആൻഡ് അലൈഡ് എംപ്ലോയീസിന്റെ ജനറൽ സെക്രട്ടറിയാണ്. സംസ്ഥാന ഗവൺമെന്റ് ജീവനക്കാരുടെ അഖിലേന്ത്യാ സംഘടയുടെ സീനിയർ വൈസ് ചെയർമാനാണ്.


</doc>
<doc id="234593" url="https://ml.wikipedia.org/wiki?curid=234593" title="സെക്യൂരിറ്റീസ് ആന്റ് എക്സ്ചേഞ്ച് ബോർഡ് ഓഫ് ഇന്ത്യ">
സെക്യൂരിറ്റീസ് ആന്റ് എക്സ്ചേഞ്ച് ബോർഡ് ഓഫ് ഇന്ത്യ

"സെബി" എന്ന ചുരുക്കപ്പേരിൽ അറിയപ്പെടുന്ന സെക്യൂരിറ്റീസ് ആന്റ് എക്സ്ചേഞ്ച് ബോർഡ് ഓഫ് ഇന്ത്യ 1988-ൽ ഒരു ഗവൺമെന്റ് തീരുമാനപ്രകാരം സ്ഥാപിതമായതാണ്. നിക്ഷേപകരുടെ താൽപര്യം സംരക്ഷിക്കാനും സ്റ്റോക്ക് മാർക്കറ്റിന്റെ വികസനം പ്രോത്സാഹിപ്പിക്കാനും സ്റ്റോക്ക് മാർക്കറ്റിനെ നിയന്ത്രിക്കാനും വേണ്ടിയാണ് സെബി സ്ഥാപിതമായത്. എന്നാൽ ചില സംഭവവികാസങ്ങൾ, സ്റ്റോക്ക് എക്സ്ചേഞ്ചുകളെ നിയന്ത്രിക്കാനുള്ള കാര്യശേഷി സെബിക്കില്ലെന്ന് തെളിയിച്ചു. തന്മൂലം സെബിക്ക് നിയമപരമായൊരു പദവി പ്രദാനം ചെയ്യേണ്ടത് ഒരാവശ്യമായിത്തീർന്നു. അങ്ങനെ 1992-ൽ സെക്യൂരിറ്റീസ് ആന്റ് എക്സ്ചേഞ്ച് ബോർഡ് ഓഫ് ഇന്ത്യ ആക്ട് പ്രകാരം സെബി ഒരു നിയമാധിഷ്ഠിത സ്ഥാപനമായി തീർന്നു. കേന്ദ്രഗവൺമെന്റ് നിയമിക്കുന്ന ഒരു ചെയർമാനും അഞ്ചംഗങ്ങളുമടങ്ങിയതാണ് ഡയറക്ടർ ബോർഡ്. ഇതിന്റെ ആസ്ഥാനം മുംബൈയിലാണ്. 1992-ൽ സെക്യൂരിറ്റീസ് ആന്റ് എക്സ്ചേഞ്ച് ബോർഡ് ഓഫ് ഇന്ത്യ ആക്ട് പാസ്സായതോടെ, സെക്യൂരിറ്റീസ് മാർക്കറ്റിനെ നിയന്ത്രിക്കാനുള്ള അധികാരങ്ങളിൽ ചിലത് സെബിക്ക് കൈമാറി.



</doc>
<doc id="234600" url="https://ml.wikipedia.org/wiki?curid=234600" title="ബംഗ്ലാദേശ് അവാമി ലീഗ്">
ബംഗ്ലാദേശ് അവാമി ലീഗ്

ബംഗ്ലാദേശിലെ പ്രധാനപ്പെട്ട രാഷ്ട്രീയപാർട്ടികളിൽ ഒന്നാണ് ബംഗ്ലാദേശ് അവാമിലീഗ്. (ബംഗ്ലാ:বাংলাদেশ আওয়ামী লীগ).2014ലെ തിരഞ്ഞെടുപ്പിൽ ഭൂരിപക്ഷം നേടിയ അവാലി ലീഗ് തന്നെയാണ് ഇപ്പോഴത്തെ ബംഗ്ലാദേശ് സർക്കാരിന് നേതൃത്വം നൽകുന്നതും.

പൂർവ പാകിസ്താനിലെ ധാക്കയിൽ 1949നാണ് ബംഗ്ലാദേശ് അവാമിലീഗ് രൂപീകരിച്ചത്.മൗലാനാ അബ്ദുൽ ഹമീദ് ഖാൻ ഭാഷാനി,യാർ മൊഹമ്മദ് ഖാൻ,ഷംസുൽ ഹക്ക്,ഹുസൈൻ ഷഹീദ് സുഹ്രവർദി എന്നിവരായിരുന്നു പ്രധാന നേതാക്കൾ.


</doc>
<doc id="234604" url="https://ml.wikipedia.org/wiki?curid=234604" title="ടൈപ്റൈറ്റർ">
ടൈപ്റൈറ്റർ

മലയാളത്തിൽ അച്ചെഴുത്തു യന്ത്രം എന്നു പറയാം.അക്ഷരങ്ങൾ പ്രത്യേകമായി സംവിധാനിച്ചുവച്ച കട്ടകളിൽ വിരലുകൾ കൊണ്ടമർത്തുമ്പോൾ ഒരു സിലിണ്ടറിലോ ഗോളകങ്ങളിലോ വച്ചിട്ടുള്ള കടലാസിൽ അക്കങ്ങളോ, അക്ഷരങ്ങളോ പതിപ്പിക്കുന്ന യന്ത്രത്തെ ടൈപ്റൈറ്റർ എന്ന് പറയുന്നു.ഇത് പ്രവർത്തിപ്പിക്കുന്ന ആളിനെ ടൈപ്പിസ്റ്റ് എന്നാണു വിളിക്കാറ്.കമ്പ്യൂട്ടർ വരുന്നതിന്ന് മുമ്പ് എല്ലാ പ്രധാനപ്പെട്ട ഓഫീസുകളിലും ടൈപ്റൈറ്റർ ആയിരുന്നു മുഖ്യ ടൈപിങ് യന്ത്രം.

കമ്പ്യൂട്ടർ ഇന്റർനെറ്റ് സംവിധാനങ്ങൾ ഉപയോഗിച്ച് രഹസ്യ വിവരങ്ങൾ ചോർത്താൻ എളുപ്പമാണെന്നതിനാൽ, പ്രതിരോധമന്ത്രാലയവുമായി ബന്ധപ്പെട്ട ഓഫീസുകളിൽ വീണ്ടും പഴയ ടൈപ്പ്‌റൈറ്റിംഗ് മെഷീനുകൾ തന്നെ ഉപയോഗിച്ചു തുടങ്ങാൻ 2013 ജൂലൈ മാസം റഷ്യ നടപടികൾ സ്വീകരിച്ചു തുടങ്ങി.. 

"പ്രധാന ഭാഗങ്ങൾ"-
കീബോർഡ്, ഷിഫ്റ്റ് കീ, സ്പേസ് ബാർ, സിലിണ്ടർ നോബ്, കാര്യേജ് റിട്ടേൺ ലിവർ, ബാക്ക് കീ

ടൈപ്റൈറ്റർ നിർമ്മാണത്തിൽ മുൻപന്തിയിലുള്ളവർ ഇ.റമിങ്ടൺ ആന്റ് സൺസ്, ഐ.ബി.എം, ഇമ്പീരിയൽ ടൈപ്റൈറ്റേഴ്സ്,ഒലിവർ ടൈപ്റൈറ്റർ കമ്പനി,ഒലിവെട്ടി,റോയൽ,സ്മിത് കൊറോണ,അണ്ടർവുഡ് എന്നിവരാണു.

അന്ധർക്ക് ഉപയോഗിക്കാൻ ഉന്തിനിൽക്കുന്ന അക്ഷരങ്ങൾ നിർമ്മിക്കുന്നതിനുള്ള ഒരു യന്ത്രം 1784-ൽ ഫ്രാൻസിൽ കണ്ടുപിടിച്ചു.വിരലുകൾ കൊണ്ടമർത്തി പ്രവർത്തിപ്പിക്കാവുന്ന കട്ടകളോടുകൂടിയ ഒരു ടൈപ്റൈറ്റർ ആദ്യമായി പ്രയോഗത്തിൽ വന്നതും ഫ്രാൻസിൽ തന്നെ ആയിരുന്നു(1829).പരിഷ്കരിച്ച ആദ്യത്തെ ടൈപ്റൈറ്റർ യന്ത്രം വിപണിയിൽ കൊണ്ടുവന്നത് റെമിങ്ടൺ കമ്പനി ആണു(1873).വൈദ്യുതികൊണ്ട് പ്രവർത്തിപ്പിക്കാവുന്ന ആദ്യത്തെ റ്റൈപ്റൈറ്റർ ഉണ്ടാക്കിയത് 1872-ൽ തോമസ് എഡിസൺ ആണു. ഇവയെല്ലാം പ്രചാരത്തിൽ വന്നത് 1920-നു ശേഷമായിരുന്നു.

ലിപികൾ, അക്കങ്ങൾ, ചിഹ്നങ്ങൾ തുടങ്ങിയ,ഇന്നത്തെ [കമ്പ്യൂട്ടർ] കീബോർഡുകൾ ഉപയോഗിക്കുന്ന 'ക്വെർട്ടി' സംവിധാനം ആദ്യമായി തുടങ്ങിവെച്ചത് ടൈപ്രൈറ്ററുകളിലാണു. ഇതെല്ലാം പഠിപ്പിക്കാനും മറ്റും പരിശീലനം നേടിയ അധ്യാപകർ നടത്തുന്ന സ്ഥാപനങ്ങൾ എല്ലായിടത്തും, മുൻ കാലങ്ങളിൽ സജീവമായിരുന്നു. അവിടെ നിന്നും പരിശീലനം നേടി, [ഗവണ്മെന്റ്]പരീക്ഷകൾ പാസ്സായ സർട്ടിഫിക്കറ്റ് ഉള്ള ഉദ്യോഗാർത്ഥിൾക്കേ ടൈപിസ്റ്റ് ജോലികൾ ലഭിക്കുമായിരുന്നുള്ളൂ.


</doc>
<doc id="234606" url="https://ml.wikipedia.org/wiki?curid=234606" title="കോക്ക്ടെയിൽ (വിവക്ഷകൾ)">
കോക്ക്ടെയിൽ (വിവക്ഷകൾ)



</doc>
<doc id="234614" url="https://ml.wikipedia.org/wiki?curid=234614" title="ചെസ്സുകളിയിലെ മദ്ധ്യഘട്ടം">
ചെസ്സുകളിയിലെ മദ്ധ്യഘട്ടം

ചെസ്സിലെ പ്രാരംഭനീക്കങ്ങൾക്കും അന്ത്യഘട്ടത്തിനും ഇടയിലുള്ള ദശയ്ക്കാണ് ചെസ്സുകളിയിലെ മദ്ധ്യഘട്ടം എന്നു പറയുന്നത്.പ്രാരംഭനീക്കങ്ങളും മധ്യഘട്ടത്തിലെ നീക്കങ്ങളും തമ്മിൽ വ്യക്തമായ അതിർവരമ്പുകളൊന്നുമില്ല.രണ്ടുകളിക്കാരും കരുക്കളുടെവിന്യാസം ഏകദേശം പൂർത്തിയാക്കിയിട്ടുള്ള ഘട്ടത്തെയാണ് പൊതുവെ മദ്ധ്യഘട്ടം എന്നു വിവക്ഷിക്കുന്നത്.


</doc>
<doc id="234616" url="https://ml.wikipedia.org/wiki?curid=234616" title="ചെസ്സുകളിയിലെ അന്ത്യഘട്ടം">
ചെസ്സുകളിയിലെ അന്ത്യഘട്ടം

ബോർഡിൽ കുറച്ചുകരുക്കൾ മാത്രം അവശേഷിക്കുന്ന കളിയിലെ ഘട്ടത്തെയാണ് ചെസ്സും അതുപോലെയുള്ള ബോർഡ് ഗയിമുകളിലും അന്ത്യഘട്ടം എന്നതുകൊണ്ട് വിവക്ഷിക്കുന്നത്. ചെസ്സ്കളിയിൽ മദ്ധ്യഘട്ടവും അന്ത്യഘട്ടവും തമ്മിൽ വ്യക്തമായ അതിർവരമ്പൊന്നുമില്ല, ക്രമേണയോ പെട്ടെന്ന് കുറെ കരുക്കൾ പരസ്പരം വെട്ടിമാറ്റുന്നതിലൂടയോ കളി അന്ത്യഘട്ടത്തിലേക്കു കടക്കാം. മദ്ധ്യഘട്ടത്തിൽ നിന്ന് വ്യത്യസ്തമാണ് ചെസ്സുകളിയിലെ അന്ത്യഘട്ടം. അതിനാൽ തന്നെ തന്ത്രങ്ങളും ഭിന്നമായിരിക്കും. കാലാളിന്റെ പ്രാധാന്യം വർദ്ധിക്കുന്നു എന്നത് ഈ ഘട്ടത്തിന്റെ ഒരു സവിശേഷതയാണ്. കാലാളിന് സ്ഥാനക്കയറ്റം നൽകാനുള്ള ശ്രമത്തെ ചുറ്റിപ്പറ്റിയാണ് ഈ ഘട്ടത്തിൽ കളിനീങ്ങുന്നത്. കളിയുടെ മദ്ധ്യഘട്ടത്തിൽ ചെക്ക്മേറ്റിന്റെ ഭീഷണിമൂലം സുരക്ഷിതമായ സ്ഥാനങ്ങളിൽ വയ്ക്കാറുള്ള രാജാവ് അന്ത്യഘട്ടങ്ങളിൽ ശക്തമായ ഒരു കരുവായി ഉപയോഗപ്പെടുന്നു. രാജാവിനെ ബോർഡിന്റെ മദ്ധ്യത്തിലേക്കു കൊണ്ടുവന്ന് ആക്രമണത്തിനായി ഉപയോഗപ്പെടുത്താമെന്നതും അന്ത്യഘട്ടത്തിന്റെ ഒരു പ്രത്യേകതയാണ്. ബോർഡിൽ ശേഷിക്കുന്ന കരുക്കളെ അടിസ്ഥാനമാക്കി അന്ത്യഘട്ടങ്ങൾ വർഗീകരിക്കാം. സാധരണമായ ചിലതരം അന്ത്യഘട്ടങ്ങൾ താഴെ ചർച്ച ചെയ്യുന്നു.
അന്ത്യഘട്ടങ്ങൾ മൂന്നു വർഗങ്ങളായി തരംതിരിക്കാം.



</doc>
<doc id="234620" url="https://ml.wikipedia.org/wiki?curid=234620" title="എസ്. ഗോപാലാചാരി">
എസ്. ഗോപാലാചാരി

ദിവാൻ ബഹാദൂർ സരുക്കൈ ഗോപാലാചാരി (ജനനം: 1850, മരണം: ?) ഒരു അഭിഭാഷകനും ഭരണകർത്താവുമായിരുന്നു. ഇദ്ദേഹം 1906 മുതൽ 1907 വരെ തിരുവിതാംകൂറിലെ ദിവാനായിരുന്നു.

മദ്രാസ് പ്രസിഡൻസിയിലെ സരുക്കൈ എന്ന സ്ഥലത്തെ ഒരു അയ്യങ്കാർ കുടുംബത്തിൽ 1850-ലാണ് ഇദ്ദെഹം ജനിച്ചത്. ഇദ്ദേഹത്തിന്റെ ആദ്യകാല വിദ്യാഭ്യാസം മദ്രാസിലാണ് നടന്നത്. ഇദ്ദേഹം നിയമവിദ്യാഭ്യാസം നേടുകയും മധുരയിൽ വക്കീലായി ജോലി നോക്കുകയും ചെയ്തിരുന്നു. പിന്നീട് 1885 മാർച്ച് 21-ന് ഇദ്ദേഹം സബ് ജഡ്ജായി സ്ഥാനമേറ്റു. 1903 ജൂണിൽ ഇദ്ദേഹം ഡിസ്ട്രിക്റ്റ് ആൻഡ് സെഷൻസ് ജഡ്ജായി. തിന്നവെളിയിൽ ഡിസ്ട്രിക്റ്റ് ജഡ്ജായിരുന്നപ്പോഴാണ് ഇദ്ദേഹത്തിന് തിരുവിതാംകൂർ ദിവാനായി നിയമനം ലഭിച്ചത്.


</doc>
<doc id="234623" url="https://ml.wikipedia.org/wiki?curid=234623" title="വി.പി. മാധവറാവു">
വി.പി. മാധവറാവു

വിശ്വനാഥ് പാടൺകർ മാധവ റാവു ( (1850 ഫെബ്രുവരി 10 - 1934) ഇൻഡ്യക്കാരനായ ഭരണകർത്താവായിരുന്നു. ഇദ്ദേഹം1904 മുതൽ 1906 വരെ തിരുവിതാംകൂറിന്റെയും 1906 മുതൽ 1909 വരെ മൈസൂർ രാജ്യത്തിന്റെയും 1910 മുതൽ 1913 വരെ ബറോഡയുടെയും ദിവാനായിരുന്നു.

മദ്രാസ് പ്രസിഡൻസിയിലെ കുംഭകോണം എന്ന സ്ഥലത്ത് ദക്ഷസ്ഥ ബ്രാഹ്മണൻ എന്ന ജാതിയിൽ 1850 ഫെബ്രുവരിയിലാണ് ഇദ്ദേഹം ജനിച്ചത്. തഞ്ചാവൂർ മറാഠികളായിരുന്നു ഇദ്ദേഹത്തിന്റെ പൂർവ്വികർ. തഞ്ചാവൂർ മറാഠ ഭരണകാലത്താണ് ഇദ്ദേഹത്തിന്റെ പൂർവ്വികർ ഇവിടേയ്ക്ക് കുടിയേറിയത്.

കുംഭകോണം കോളേജിൽ വില്യം ആർച്ചർ പോർട്ടറിന്റെ കീഴിലാണ് ഇദ്ദേഹം വിദ്യാഭ്യാസം നേടിയത്. 1869-ൽ ഇദ്ദേഹം ബി.എ. പാസാവുകയും മൈസൂർ നാട്ടുരാജ്യത്തിലെ റോയൽ സ്കൂളിൽ ഹെഡ് മാസ്റ്ററായി ജോലിയിൽ പ്രവേശിക്കുകയും ചെയ്തു. ഇദ്ദേഹം പിന്നീട് മൈസൂറിലെ പബ്ലിക് പ്രോസിക്യൂട്ടർ ആയി നിയമിതനായി. റെവന്യൂ വിഭാഗത്തിലും ജുഡീഷ്യൽ വിഭാഗത്തിലും ഇദ്ദേഹം ജോലി ചെയ്തിട്ടുണ്ട്. 1898 മുതൽ 1901 വരെ ഇദ്ദേഹം മൈസൂറിലെ ഇൻസ്പെക്ടർ ജനറൽ ഓഫ് പോലീസ്, പ്ലേഗ് കമ്മീഷണർ എന്നീ തസ്തികകളിലുമിരുന്നിട്ടുണ്ട്. 1902 മുതൽ1904 വരെ ഇദ്ദേഹം റെവന്യൂ കമ്മീഷണറായിരുന്നു. 

ഇദ്ദേഹം1904 മുതൽ 1906 വരെ തിരുവിതാംകൂറിന്റെ ദിവാനായിരുന്നു. മൂലം തിരുനാൾ ആയിരുന്നു ഇക്കാലത്ത് തിരുവിതാംകൂർ രാജാവ്.

ഇന്ത്യയിലെ ആദ്യത്തെ തിരഞ്ഞെടുക്കപ്പെട്ട അംഗങ്ങളുള്ള നിയമനിർമ്മാണസഭയായ ശ്രീമൂലം പോപ്പുലർ അസംബ്ലി (ശ്രീമൂലം പ്രജാസഭ) ആരംഭിച്ചത് ഇദ്ദേഹത്തിന്റെ കാലത്താണ്. ആദ്യയോഗത്തിന്റെ അദ്ധ്യക്ഷൻ ഇദ്ദേഹമായിരുന്നു.

ശ്രീമൂലം പ്രജാസഭ സ്ഥാപിക്കുന്നതിനു മുൻപായി പ്രധാന പ്രമാണിമാരുടെ അഭിപ്രായം അദ്ദേഹം ആരായുവാനായി ഭക്തിവിലാസത്തുവച്ച് (ദിവാന്റെ ഔദ്യോഗികവസതി - ഇപ്പോൾ ഇവിടെ ആകാശവാണി പ്രവർത്തിക്കുന്നു). ജനഹിതം അറിയാനും അഭിപ്രായം കേൾക്കാനും വിപുലമായ മറ്റൊരു സഭ രൂപവകരിക്കുന്നതിനോട് പ്രമാണിമാർ എതിർപ്പു പ്രകടിപ്പിക്കുകയാണുണ്ടായത്. രാജാവിനും ദിവാനുമുള്ള അധികാരങ്ങൾ ജനങ്ങൾക്കു നൽകുന്നത് അപകടകരമാണെന്നായിരുന്നു പൊതു അഭിപ്രായം. എതിർപ്പുകളെ തള്ളിക്കളഞ്ഞ് ജനപ്രാതിനിദ്ധ്യ സഭ സ്ഥാപിക്കുവാനുള്ള ഉദ്ദ്യമവുമായി ഇദ്ദേഹം മുന്നോട്ടുപോയി.

1906 ജൂൺ 30 മുതൽ 1909 മാർച്ച് 31 വരെ ഇദ്ദേഹം മൈസൂറിലെ ദിവാനായിരുന്നു. 

1906-ൽ ഇദ്ദേഹത്തിന്റെ കാലത്ത് മൈസൂർ ലജിസ്ലേറ്റീവ് അസംബ്ലിയിലെ അംഗങ്ങൾക്ക് നിയമങ്ങൾ പാസാക്കാനുള്ള അധികാരം നൽകുന്ന നിയമം നിലവിൽ വരുകയുണ്ടായി. 1907 മാർച്ച് 7-ൽ പുതിയ നിയമസഭ നിലവിൽ വന്നു. ഭൂനികുതി നിയമം ഭേദഗതി ചെയ്യപ്പെടുകയും റെവന്യൂ കമ്മീഷണറെ പ്രധാന റെവന്യൂ അധികാരിയായി വ്യവസ്ഥ ചെയ്യുകയും ചെയ്യുകയുണ്ടായി. റെവന്യൂ കമ്മീഷണർക്ക് ട്രഷറിയുടെ നിയന്ത്രണവും നൽകപ്പെട്ടു. പൊതു ആരോഗ്യ ഡിപ്പാർട്ട്മെന്റ് രൂപീകരിക്കപ്പെടുകയും മൈസൂർ സിവിൽ സർവീസിലേയ്ക്കുള്ള മത്സര പരീക്ഷകൾ പുനരാരംഭിക്കുകയും ചെയ്തു. കവുങ്ങിലുള്ള നികുതി പിൻവലിക്കപ്പെട്ടു.

രാജ്യത്ത് കിന്റർഗാർട്ടൻ സ്കൂളുകൾ ആരംഭിക്കുകയും പ്രാധമിക വിദ്യാഭ്യാസം സൗജന്യമാക്കുകയും ചെയ്തു. ധാരാളം ജലസേചനപദ്ധതികൾ ആരംഭിച്ചു. 1906-07 മാരികാനൈറ്റ് ജോലികളും 1907-08 കാലത്ത് ബെലഗോളയിലെ കാവേരി പവർ വർക്കിന്റെ ജോലികളും പൂർത്തിയായി. ഇൻഡ്യൻ ഇൻസ്റ്റിറ്റ്യൂട്ട് ഓഫ് സയൻസിനായി സർക്കാർ സൗജന്യമായി ഭൂമി നൽകുകയുമുണ്ടായി. 

ബാംഗളൂർ പട്ടണത്തിലെ സിവിൽ സ്റ്റേഷനും മിലിട്ടറി സ്റ്റേഷനും വൈദ്യുത വിളക്കുകൾ 1908 ജനുവരി 1-ന് ലഭ്യമായി. മൈസൂർ പട്ടണത്തിന് വൈദ്യുത വിളക്കുകൾ ലഭിച്ചത് 1908 സെപ്റ്റംബർ 26-നായിരുന്നു.

1910 മുതൽ 1913 വരെ ഇദ്ദേഹം ബറോഡയുടെ ദിവാനായിരുന്നു.

1899-ൽ ഇദ്ദേഹത്തിന് കമ്പാനിയൻ ഓഫ് ദി ഓർഡർ ഓഫ് ദി ഇൻഡ്യൻ എമ്പയർ എന്ന സ്ഥാനം ലഭിച്ചു. 1900-ൽ കൈസർ-ഇ-ഹിന്ദ് മെഡലും ഇദ്ദേഹത്തിന് ലഭിക്കുകയുണ്ടായി.



</doc>
<doc id="234626" url="https://ml.wikipedia.org/wiki?curid=234626" title="ദ്വിവർഷി">
ദ്വിവർഷി

ജീവിതചക്രം രണ്ട് വർഷം കൊണ്ട് പൂർത്തിയാകുന്ന ഇനം സസ്യങ്ങളാണ് ദ്വിവർഷി (Biennial plant) . ഇവ ആദ്യ വർഷം വളർച്ച പൂർത്തിയാക്കുന്നു. പിന്നീടുള്ള വർഷം പ്രത്യുത്പാദനം നടത്തിയ ശേഷം നശിക്കുന്നു. ചേന, ചേമ്പ് എന്നിവ ചില ഉദാഹരണങ്ങളാണ്.


</doc>
<doc id="234631" url="https://ml.wikipedia.org/wiki?curid=234631" title="എക്സ്ട്രിമോഫൈൽ">
എക്സ്ട്രിമോഫൈൽ

അത്യന്തം പ്രതികൂലമായ സാഹചര്യങ്ങളിൽ ജീവിക്കുന്ന ജീവികളാണ് എക്സ്ട്രിമോഫൈലുകൾ. സാധാരണ ജീവികൾക്ക് വളരാൻ കഴിയാത്ത ഭൗതികചുറ്റുപാടുകളിലായിരിക്കും ഇത്തരം ജീവികൾ ജീവിക്കുന്നത്. വളരെ ഉയർന്ന താപനില, ഉയർന്ന അമ്ലത്വം, ക്ഷാരത്വം തുടങ്ങിയ സാഹചര്യങ്ങളിൽ ജീവിക്കുന്ന ജീവികളെ ശാസ്ത്രജ്ഞർ കണ്ടെത്തിയിട്ടുണ്ട്. അത്തരം പ്രതികൂല സാഹചര്യങ്ങളെ മറികടക്കാനുള്ള അനുകൂലനങ്ങൾ ഇത്തരം ജീവികൾ നേടിയെടുത്തിട്ടുണ്ട്. 
അതീവപ്രതികൂലപരിസ്ഥിതിയെ നേരിടുന്ന ഇവയിൽ പലതും സൂക്ഷ്മജീവികളാണ്. 

സമുദ്രങ്ങളിലെ അത്യുഷ്ണജല പ്രവാഹങ്ങളുള്ളിടത്ത് വസിക്കുന്ന വിരകൾ പോലുള്ള ജീവികളെ കണ്ടെത്തിയിട്ടുണ്ട്. അഗ്നിപർവ്വതമുഖങ്ങളിലും മറ്റുമാണ് ഇത്തരം ജീവികളുടെ വാസം. 45 മുതൽ 122 വരെ ഡിഗ്രി സെന്റിഗ്രേഡ് താപനിലയിൽ സുഖമായി വസിക്കുന്ന ജീവികളാണ് തെർമോഫൈലുകൾ.

ജ്യോതിർജീവശാസ്ത്രജ്ഞർ എക്സ്ട്രിമോഫൈലുകളെക്കുറിച്ചുള്ള പഠനങ്ങളിൽ ഏർപ്പെടുന്നുണ്ട്. മറ്റു ഗ്രഹങ്ങളിലെ ജീവൻ നിലനിൽക്കാൻ സാധ്യതയില്ല എന്നു കരുതുന്ന ഇടങ്ങളിലും ജീവനെ അന്വേഷിക്കാം എന്ന് തിരിച്ചറിഞ്ഞത് ഇത്തരം അതിതീവ്രസാഹചര്യങ്ങളിൽ വളരുന്ന ജീവികളെക്കുറിച്ച് പഠിച്ചതോടെയാണ്.


</doc>
<doc id="234634" url="https://ml.wikipedia.org/wiki?curid=234634" title="കെ. കൃഷ്ണസ്വാമി റാവു">
കെ. കൃഷ്ണസ്വാമി റാവു

ഇൻഡ്യൻ സിവിൽ സർവന്റ്, ന്യായാധിപൻ, ഭരണകർത്താവ് എന്നീ രംഗങ്ങളിൽ പ്രവർ‌ത്തിച്ചിട്ടുള്ള ദിവാൻ ബഹാദൂർ കാഞ്ചി കൃഷ്ണസ്വാമി റാവു (1845–1923) 1898 മുതൽ 1904 വരെ തിരുവിതാംകൂറിന്റെ ദിവാനായിരുന്നു. 

1845 സെപ്റ്റംബറിൽ സേലത്താണ് ഇദ്ദേഹം ജനിച്ചത്. ഇദ്ദേഹത്തിന്റെ അച്ഛൻ കാഞ്ചി വെങ്കട്ട റാവു ജില്ലാ കളക്ടറേറ്റിലെ ഹുസൂർ ശിരസ്തദാറായിരുന്നു. 16-ആം വയസ്സിൽ മട്രിക്കുലേഷൻ പൂർത്തിയായതോടെ ഇദ്ദേഹം സർക്കാർ സർവ്വിസിൽ പ്രവേശിച്ചു. 

നെല്ലൂർ ജില്ലാ കോടതിയിലെ രേഖകളുടെ സൂക്ഷിപ്പുകാരനായി 1864 ഒക്റ്റോബറിലാണ് ഇദ്ദേഹം ജോലിയിൽ പ്രവേശിച്ചത്. 20 രൂപയായിരുന്നു ശമ്പളം. 1867-ൽ ഇദ്ദേഹത്തിന് ശിരസ്തദാറായി ജോലിക്കയറ്റം ലഭിച്ചു. 1870 ജൂലൈ മാസത്തിൽ ഇദ്ദേഹം ജില്ലാ മുനിസിഫായി. 1883-ൽ കോകനാടയിലെ സബ് ജഡ്ജായി ഇദ്ദേഹം നിയമിതനായി. 1894 മേയ് മാസത്തിൽ ഇദ്ദേഹത്തെ മഹാരാജാവ് തിരുവിതാംകൂറിലെ ചീഫ് ജസ്റ്റിസായി നിയമിച്ചു. 1898-ൽ ദിവാനായി നിയമിക്കപ്പെടും വരെ ഇദ്ദേഹം ചീഫ് ജസ്റ്റിസായി തുടർന്നു. 

1923-ലാണ് കൃഷ്ണസ്വാമി റാവു മരിച്ചത്.


</doc>
<doc id="234635" url="https://ml.wikipedia.org/wiki?curid=234635" title="ബഹുവർഷി">
ബഹുവർഷി

വളർച്ച കാലയളവിന്റെ അന്ത്യത്തിൽ ഒരിക്കൽ മാത്രം പുഷ്പ്പിക്കുകയും പുനരുത്പാദനം നടത്തിയശേഷം നശിക്കുകയും ചെയ്യുന്ന സസ്യങ്ങളാണ് ബഹുവർഷി. മുള, കുടപ്പന എന്നിവ ഉദാഹരണം.


</doc>
<doc id="234638" url="https://ml.wikipedia.org/wiki?curid=234638" title="തിരുവിതാംകൂറിലെ ദളവമാരുടെയും ദിവാന്മാരുടെയും പട്ടിക">
തിരുവിതാംകൂറിലെ ദളവമാരുടെയും ദിവാന്മാരുടെയും പട്ടിക

1729 മുതൽ 1948 വരെ തിരുവിതാംകൂർ ഭരിച്ചിരുന്ന ദളവമാരുടെയും ദിവാന്മാരുടെയും പട്ടികയാണിത്.




</doc>
<doc id="234645" url="https://ml.wikipedia.org/wiki?curid=234645" title="ജവഹർലാൽ നെഹ്രു ട്രോപ്പിക്കൽ ബൊട്ടാണിക്ക് ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട്">
ജവഹർലാൽ നെഹ്രു ട്രോപ്പിക്കൽ ബൊട്ടാണിക്ക് ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട്

കേരളസർക്കാർ 1979 നവംബർ 17 -ന് തിരുവനന്തപുരം ജില്ലയിലെ നെടുമങ്ങാട് താലൂക്കിൽ പാലോടിനടുത്തായി കേരള സർക്കാരിന്റെ ശാസ്ത്രസാങ്കേതിക വകുപ്പിനു കീഴിൽ പ്രവർത്തിക്കുന്ന ഒരു ശാസ്ത്ര ഗവേഷണ സ്ഥാപനമാണ്‌ ജവഹർലാൽ നെഹ്രു ട്രോപ്പിക്കൽ ബൊട്ടാണിക്ക് ഗാർഡൻ ആൻഡ് റിസർച്ച് ഇൻസ്റ്റിറ്റ്യൂട്ട്. (Jawaharlal Nehru Tropical Botanic Garden and Research Institute, JNTBGRI). തെക്കെ ഏഷ്യയിൽ ഏറ്റവും കൂടുതൽ സസ്യങ്ങളുടെ ശേഖരം ഇവിടെയാണ്.
സസ്യയിനങ്ങൾ, വൃക്ഷങ്ങൾ 1000 ഇനം, ഓർക്കിഡുകൾ 600 ഇനം, മരുന്നുചെടികൾ, സുഗന്ധദ്രവ്യങ്ങൾ 1500 ഇനം, മുളകൾ 60 ഇനം , ഇഞ്ചി 50 ഇനം , പനകൾ 105 ഇനം എന്നിവ ഇവിടെയുണ്ട്. ലെംബോസിയേസിയേ (Lembosiaceae) സസ്യകുടുംബം ഇവിടുന്ന് കണ്ടെത്തി. ഇവിടുത്തെ ശാസ്ത്രജ്ഞർ നടത്തിയ ഗവേഷണങ്ങളിൽ മരവഞ്ചി എന്ന ഓർക്കിഡിൽ നിന്നുംവേർതിരിച്ചെടുത്ത രാസപദാർത്ഥം പുരുഷന്മാരിലെ ഉദ്ദാരണവൈകല്യങ്ങൾക്ക് ഔഷധമാവുമെന്ന് കരുതുന്നു.

ഇവിടത്തെ ശാസ്ത്രജ്ഞർ പുതിയതായി പലതരം സസ്യങ്ങൾ കണ്ടെത്തിയിട്ടുണ്ട്.



</doc>
<doc id="234650" url="https://ml.wikipedia.org/wiki?curid=234650" title="കൃഷ്ണ ഗോപാലയ്യൻ">
കൃഷ്ണ ഗോപാലയ്യൻ

1768 മുതൽ 1776 വരെ തിരുവിതാംകൂർ നാട്ടുരാജ്യത്തിന്റെ ദളവ ആയിരുന്നയാളാണ് കൃഷ്ണ ഗോപാലയ്യൻ. ഈ സമയത്ത് രാമവർമ രണ്ടാമനായിരുന്നു (കാർത്തിക തിരുനാൾ രാമവർമ എന്നും ധർമരാജ എന്നും ഇദ്ദേഹം അറിയപ്പെട്ടിരുന്നു) തിരുവിതാംകൂർ രാജാവ്. 

ഇദ്ദേഹം അധികാര‌ത്തിലിരുന്ന സമയത്ത് ഹൈദരാലി തിരുവിതാംകൂർ ആക്രമിക്കുമെന്ന ഭീഷണി നിലവിലുണ്ടായിരുന്നു. 


</doc>
<doc id="234652" url="https://ml.wikipedia.org/wiki?curid=234652" title="അണ്ടത്തോട്">
അണ്ടത്തോട്

തൃശൂർ ജില്ലയിലെ ചാവക്കാട് താലൂക്കിൽ ചാവക്കാട് ബ്ളോക്കിലെ പുന്നയൂർക്കുളം ഗ്രാമപഞ്ചായത്തിലെ പുന്നയൂർക്കുളം വില്ലേജിന്റെ പരിധിയിൽ ഉൾപ്പെടുന്ന ഒരു സ്ഥലമാണ് അണ്ടത്തോട്. ഇതിന്റെ പടിഞ്ഞാറുഭാഗത്ത് അറബിക്കടലാണ്. 

മദ്രാസ് പ്രസിഡൻസിയുടെ കീഴിലെ മലബാർ ഡിസ്ട്രിക്ടിൽ ഉൾപ്പെട്ടിരുന്ന പ്രദേശമായിരുന്ന പുന്നയൂർക്കുളം. പിന്നീട് ഇത് ആറ്റുപുറം, അണ്ടത്തോട് എന്നീ രണ്ടു പഞ്ചായത്തുകളായി വിഭജിച്ചുകിടക്കുകയായിരുന്നു. 1962-ലാണ് ഇന്ന് നിലവിലുള്ള ഏകീകൃത പുന്നയൂർക്കുളം പഞ്ചായത്തായി മാറിയത്. ആദ്യം കോഴിക്കോട് ജില്ലയിലും പിന്നീട് 1956-നു ശേഷം പാലക്കാട് ജില്ലയിലും ഉൾപ്പെട്ടിരുന്ന അണ്ടത്തോട് 1970-കൾക്കുശേഷമാണ് തൃശൂർ ജില്ലയിലായത്. തെക്കേമലബാറിലെ വളരെ പ്രശസ്തമായ കളരിത്തറവാടായ ചെറായി കളരി ഈ പഞ്ചായത്തിലാണ് സ്ഥിതി ചെയ്യുന്നത്. ചെറായി പണിക്കന്മാർ നടത്തിയിരുന്ന ഈ കളരിയിൽ ഒതേനൻ ആയുധവിദ്യ അഭ്യസിക്കാൻ എത്തിയിരുന്നതായി ചരിത്രസൂചനയുണ്ട്. നാട്ടിൽ നിന്ന് പഠനം കഴിഞ്ഞ ഒതേനൻ ഉപരിപഠനാർത്ഥം രണ്ടുവർഷം കൊല്ലം ചെറായി കളരിയിൽ ആയുധവിദ്യ അഭ്യസിച്ചിട്ടുണ്ട്. ചില അപൂർവ്വ വിദ്യകൾ പഠിക്കാനായിരുന്നുവത്രേ ഒതേനൻ ഇവിടെ വന്നത്. ഇതിൽ നിന്നും മനസ്സിലാവുന്ന വസ്തുത, അണ്ടത്തോട് ചെറായി കളരിയുടെ പ്രശസ്തി വർഷങ്ങൾക്കു് മുമ്പുതന്നെ വടക്കേമലബാറിലും എത്തിയിരുന്നു എന്നാണ്. കേരളത്തിൽ ഏറ്റവുമധികം രാമച്ചം കൃഷി ചെയ്ത് അന്യസംസ്ഥാനങ്ങളിലേക്ക് കയറ്റിയയ്ക്കുന്ന ഗ്രാമങ്ങളിലൊന്നാണ് അണ്ടത്തോട്. 

ഒന്നാം കേരള നിയമസഭയിൽ അണ്ടത്തോട് നിയോജകമണ്ഡലത്തെ പ്രതിനിധാനം ചെയ്തിരുന്നത് കൊളാടി ഗോവിന്ദൻകുട്ടി മേനോൻ ആയിരുന്നു. 1957-ൽ പ്രമുഖ കോൺഗ്രസ് നേതാവായിരുന്ന കെ.ജി. കരുണാകരമേനോനെ പരാജയപ്പെടുത്തി അണ്ടത്തോട് നിയമസഭാ മണ്ഡലത്തിൽ നിന്ന് ഇദ്ദേഹം ഒന്നാം കേരളനിയമസഭയിലേക്ക് തിരഞ്ഞെടുക്കപ്പെടുകയായിരുന്നു.


</doc>
<doc id="234653" url="https://ml.wikipedia.org/wiki?curid=234653" title="ആർ. വെങ്കട്ടറാവു">
ആർ. വെങ്കട്ടറാവു

1821 മുതൽ 1829 വരെയും 1838 മുതൽ 1839 വരെയും തിരുവിതാംകൂറിന്റെ ദളവയായിരുന്നു റായ് രായ റായ് വെങ്കട്ട റാവു (1843-ൽ മരണം). ആർ. രഘുനാഥ റാവു ഇദ്ദേഹത്തിന്റെ മകനും സർ ടി. മാധവ റാവു സഹോദരപുത്രനുമാണ്.

മദ്രാസ് പ്രസിഡൻസിയിലെ കുംഭകോണത്താണ് ഇദ്ദേഹം ജനിച്ചത്. ഗുണ്ടു പന്തായിരുന്നു അച്ഛൻ. തഞ്ചാവൂർ മറാഠി കുടുംബമായിരുന്നു ഇദ്ദേഹത്തിന്റേത്. മദ്രാസ് പ്രസിഡൻസിയിലായിരുന്നു ഇദ്ദേഹത്തിന്റെ വിദ്യാഭ്യാസം. ഇതിനു ശേഷം ഇദ്ദേഹം ബ്രിട്ടീഷ് സർവീസിൽ പ്രവേശിച്ചു. 

1819-ൽ വെങ്കട്ട റാവു ബ്രിട്ടീഷ് റസിഡന്റായിരുന്ന കേണൽ മക്ഡോണലിന്റെ സഹായിയായി തിരുവിതാംകൂർ സ്റ്റേറ്റ് സർവ്വീസിൽ പ്രവേശിച്ചു. തിരുവിതാംകൂറിലെ റീജന്റായിരുന്ന രാജ്ഞിക്ക് ഇദ്ദേഹത്തിന്റെ കഴിവുകളിൽ മതിപ്പു തോന്നിയതിനാൽ "ദിവാൻ പേഷ്കാർ" എന്ന തസ്തികയിൽ നിയമിച്ചു. തിരുവിതാംകൂറിന്റെ ഡിവിഷനുകളിലൊന്നിന്റെ ഭരണാധികാരിയായിരുന്നു ദിവാൻ പേഷ്കാർ. ഇദ്ദേഹം ദിവാൻ പേഷ്കാരായിരുന്ന സമയത്ത് ശിപായിമാരുടെ വേഷവിധാനത്തിൽ മാറ്റം വരുത്തുകയും പത്മനാഭസ്വാമി ക്ഷേത്രത്തിലെ കുളം വൃത്തിയാക്കുകയും ചെയ്തിരുന്നു.

1821-ൽ ദിവാൻ റെഡ്ഡിറാവു രണ്ടു ഗ്രാമങ്ങളുടെ ഉടമസ്ഥത (jagir) രാജ്ഞിയിൽ നിന്ന് ഏറ്റെടുത്തത് വിവാദമുണ്ടാക്കുകയും ഇദ്ദേഹം ഇതെ‌ത്തുടർന്ന് രാജിവയ്ക്കുകയും ചെയ്തു. വെങ്കട്ട റാവുവിനെയായിരുന്നു പകരം ദിവാനാക്കിയത്. ഇദ്ദേഹത്തിന് ബ്രിട്ടീഷ് റെസിഡന്റിന്റെ പിന്തുണയുമുണ്ടായിരുന്നു.

ഉദ്യോഗമേറ്റുടനെ വെങ്കട്ട റാവു നികുതിയിളവുകൾ പ്രഖ്യാപിക്കുകയുണ്ടായി. ഇദ്ദേഹം കൊല്ലം ആസ്ഥാനമാക്കിയായിരുന്നു ഭരണം നടത്തിയത്. ധാരാളം ജലസേചന പദ്ധതികൾ ഇദ്ദേഹം നടപ്പിൽ വരുത്തുകയുണ്ടായി. തിരുവനന്തപുരത്തുനിന്ന് കഠിനംകുളം കായലിലേയ്ക്കുള്ള കനാൽ, കൊല്ലവും പറവൂരും തമ്മിൽ ബന്ധിപ്പിക്കുന്ന കനാൽ എന്നിവ ഇദ്ദേഹത്തിന്റെ കാലയളവിലാണത്രേ നിർമ്മിക്കപ്പെട്ടത് .

ചാന്നാർ ലഹളയ്ക്ക് മുൻപ് തിരുവിതാംകൂറിൽ പത്മനാഭപുരത്തുവച്ച് മാറുമറച്ചു നടന്ന ചില ക്രിസ്ത്യൻ നാടാർ സ്ത്രീകളെയും അവരുടെയൊപ്പമുണ്ടായിരുന്ന പുരുഷന്മാരെയും നായർ സമുദായാംഗങ്ങളായ ഏതാനും പേർ തല്ലിച്ചതയ്ക്കുകയും സമീപത്തുണ്ടായിരുന്ന ക്രിസ്ത്യൻ പള്ളി തീവച്ചു നശിപ്പിക്കുകയും ചെയ്തു. ഈ സംഭവത്തോടെ പ്രത്യാക്രമണവും വ്യാപകമായുണ്ടായി. ലഹള തിരുവതാം‌കൂറിന്റെ ഇതര പ്രദേശങ്ങളിലേക്കും വ്യാപിച്ചു. ദിവാൻ വെങ്കട്ടറാവു നാടാർ സമുദായത്തിനെതിരായ നിലപാടാണെടുത്തത്.

എന്നാൽ മിഷണറിയായ റീഡ് ഇതിനെതിരെ കോടതിയെ സമീപിക്കുകയും നാടാർ സ്ത്രീകൾക്ക് അനുകൂലമായി വിധി സമ്പാദിക്കുകയും ചെയ്തു. കോടതിവിധി മറികടക്കുവാനായി ദിവാൻ നാടാർ സ്ത്രീകൾ മാറു മറച്ചുകൂടാ എന്നൊരു കല്പന ഇറക്കി.

മൈസൂറിന്റെ ചീഫ് കമ്മീഷണറുടെ മുഖ്യ ശിരസ്തദാരായി വെങ്കട്ട റാവു 1834 മുതൽ 1838 വരെ ജോലി ചെയ്തിരുന്നു. 1840 മുതൽ 1842 വരെ ഇദ്ദേഹം മൈസൂറിലെ അസിസ്റ്റന്റ് ചീഫ് കമ്മീഷണറായി പ്രവർത്തിച്ചു. 1842-ൽ ഇദ്ദേഹത്തെ ഹൈദരാബാദിലെ ദിവാനായി നിയോഗിച്ചു. ഇവിടെ 1843 വരെ ഇദ്ദേഹം ജോലി ചെയ്യുകയും അനാരോഗ്യം കാരണം ബാംഗ്ലൂരിലേയ്ക്ക് മടങ്ങുകയുമാണുണ്ടായത്.

ഇദ്ദേഹം 1843-ൽ രോഗബാധിതനാവുകയും 1843 ജൂലൈ മാസത്തിൽ ബാംഗ്ലൂരിൽ വച്ച് മരണമടയുകയും ചെയ്തു.

1838-ൽ തിരുവിതാംകൂറിനു നൽകിയ സേവനങ്ങൾക്ക് ഇദ്ദേഹത്തിന് "റായ് രായ റായ്" എന്ന സ്ഥാനപ്പേര് നൽകുകയുണ്ടായി.


</doc>
<doc id="234657" url="https://ml.wikipedia.org/wiki?curid=234657" title="തഞ്ചാവൂർ സുബ്ബറാവു">
തഞ്ചാവൂർ സുബ്ബറാവു

തഞ്ചാവൂർ സുബ്ബ റാവു സംഗീതജ്ഞനും 1830-കളിൽ തിരുവിതാംകൂർ നാട്ടുരാജ്യത്തിന്റെ ദിവാനുമായിരുന്നയാളായിരുന്നു.

ഇദ്ദേഹം തഞ്ചാവൂർകാരനായിരുന്നു. ഇംഗ്ലീഷ് അനർഗളമായി സംസാരിച്ചിരുന്നതിനാൽ "ഇംഗ്ലീഷ്" സുബ്ബറാവു എന്നും ഇദ്ദേഹത്തെ വിളിച്ചിരുന്നു. ഇദ്ദേഹം തിരുവിതാംകൂർ മഹാരാജാവായിരുന്ന സ്വാതി തിരുനാളിനെ സംസ്കൃതം, മറാഠി, പൊളിറ്റിക്കൽ സയൻസ്, കർണാടക സംഗീതം എന്നിവ പഠിപ്പിച്ചിരുന്നു. 1830-ൽ ഇദ്ദേഹത്തെ തിരുവിതാംകൂർ ദിവാനായി നിയമിക്കുകയുണ്ടായി. 

Weidman, Amanda J.(2006), "Singing the Classical, Voicing the Modern", Duke University Press,ISBN 0-8223-3620-0


</doc>
<doc id="234666" url="https://ml.wikipedia.org/wiki?curid=234666" title="ടി. മാധവറാവു">
ടി. മാധവറാവു

ഇൻഡ്യൻ സിവിൽ സർവീസിലെ ഒരു ഉദ്യോഗസ്ഥനും ഭരണകർത്താവും പൊതുപ്രവർത്തകനുമായിരുന്നു രാജ സർ തഞ്ചാവൂർ മാധവ റാവു, (ജനനം. 1828 - മരണം. 1891 ഏപ്രിൽ 4). സർ മാധവ റാവു തഞ്ചാവൂർക്കർ എന്നും ഇദ്ദേഹം അറിയപ്പെട്ടിരുന്നു. ഇദ്ദേഹം 1857 മുതൽ 1872 വരെ തിരുവിതാംകൂറിന്റെ ദിവാനായിരുന്നു. ഇതുകൂടാതെ ഇദ്ദേഹം 1873 മുതൽ 1875 വരെ ഇൻഡോറിന്റെയും 1875 മുതൽ 1882 വരെ ബറോഡയുടെയും ദിവാൻ സ്ഥാനം വഹിച്ചിട്ടുണ്ട്. ഇദ്ദേഹം പണ്ട് തിരുവിതാംകൂർ ദിവാനായിരുന്ന ടി. വെങ്കട്ട റാവുവിന്റെ സഹോദരന്റെ പുത്രനാണ്. ഇദ്ദേഹത്തിന്റെ അച്ഛന്റെ പേരും രങ്ക റാവു എന്നാണ്.

1828-ൽ കുംഭകോണത്തെ ഒരു തഞ്ചാവൂർ മറാഠി കുടുംബത്തിലാണ് ഇദ്ദേഹം ജനിച്ചത്. മദ്രാസിലായിരുന്നു ഇദ്ദേഹം വിദ്യാഭ്യാസം നടത്തിയത്. മദ്രാസ് സിവിൽ സർവീസുൽ രണ്ടു വർഷം ജോലി ചെയ്ത ശേഷം മാധവറാവുവിനെ തിരുവിതാംകൂറിലെ രാജകുമാരന്മാരുടെ അദ്ധ്യാപകനായി നിയമിച്ചു. ഇദ്ദേഹത്തിന്റെ കഴിവിൽ തൃപ്തരായ രാജകുടുംബം റെവന്യൂ ഡിപ്പാർട്ട്മെന്റിൽ മാധവ റാവുവിനെ നിയമിച്ചു. ഇവിടെ പടിപടിയായി ഉയർന്നാണ് ഇദ്ദേഹം 1857-ൽ ദിവാനായത്.

1857 മുതൽ 1872 വരെ ഇദ്ദേഹം തിരുവിതാംകൂറിന്റെ ദിവാനായിരുന്നു. വിദ്യാഭ്യാസം, നിയമനിർമ്മാണം, പൊതുമരാമത്ത്, വൈദ്യശാസ്ത്രം, പ്രതിരോധക്കുത്തിവയ്പ്പുകൾ, പൊതുജനാരോഗ്യം, കൃഷി എന്നീ രംഗങ്ങളിൽ അദ്ദേഹം കാര്യമായ പുരോഗതി കൊണ്ടുവന്നു. തിരുവിതാംകൂറിന്റെ പൊതു കടം ഇല്ലാതാക്കിയത് ഇദ്ദേഹത്തിന്റെ കീഴിലായിരുന്നു. 1872-ൽ ദിവാൻ പദവി രാജിവച്ച് ഇദ്ദേഹം മദ്രാസിലേയ്ക്ക് മടങ്ങി. പിൽക്കാലത്ത് ഇദ്ദേഹം രാഷ്ട്രീയരംഗത്ത് പ്രവേശിക്കുകയും ഇൻഡ്യൻ നാഷണൽ കോൺഗ്രസിന്റെ ആദ്യകാല നേതാക്കളിലൊരാളായി തീരുകയും ചെയ്തു. 1891-ൽ മദ്രാസിലെ മൈലാപ്പൂരിൽ 63 വയസ്സു പ്രായത്തിലാണ് ഇദ്ദേഹം മരിച്ചത്.

ഇദ്ദേഹത്തിന്റെ ഭരണപരമായ കഴിവുകൾ പ്രശംസ പിടിച്ചുപറ്റിയിട്ടുണ്ട്. ബ്രിട്ടീഷ് ഭരണകർത്താവായ ഹെൻട്രി ഫോസെറ്റ് ഇദ്ദേഹത്തെ "ഇൻഡ്യയുടെ ടർഗോട്ട്" എന്ന് വിളിച്ചിട്ടുണ്ട്. 1866-ൽ ഇദ്ദേഹത്തിന് നൈറ്റ് കമാൻഡർ ഓഫ് ദി ഓർഡർ ഓഫ് ദി സ്റ്റാർ ഓഫ് ഇൻഡ്യ എന്ന ബഹുമതി ലഭിച്ചിരുന്നു.

1828-ൽ ഒരു പ്രധാന തഞ്ചാവൂർ മറാഠി കുടുംബത്തിലാണ് ഇദ്ദേഹം ജനിച്ചത്. തൻഞ്ചാവൂർക്കർ എന്നായിരുന്നു ഇദ്ദേഹത്തിന്റെ കുടുംബപ്പേര്. ഇദ്ദേഹത്തിന്റെ മുതുമുത്തച്ഛനായ ഗോപാൽ പന്തും മുത്തച്ഛനായ ഗുണ്ടു പന്തും ബ്രിട്ടീഷ് ഭരണത്തിൻ കീഴിലും വിവിധ രാജാക്കന്മാർക്കുവേണ്ടിയും വിശ്വസ്തർക്കുനൽകുന്ന ഉദ്യോഗങ്ങൾ വഹിച്ചിരുന്നു. ഇദ്ദേഹത്തിന്റെ പിതൃസഹോദരനായ റായി രായ റായി വെങ്കട്ട റാവു തിരുവിതാംകൂറിന്റെ ദിവാനായിരുന്നു. ഇദ്ദേഹത്തിന്റെ അച്ഛനായി രങ്കറാവുവും ചെറിയ കാലയളവിൽ തിരുവിതാംകൂറിലെ ദിവാനായിരുന്നു. മാധവറാവുവിന് രണ്ട് മൂത്ത സഹോദരന്മാരുണ്ടായിരുന്നു.

ആദ്യകാലം ഇദ്ദേഹം മദ്രാസ് നഗരത്തിലായിരുന്നു താമസിച്ചിരുന്നത്. അദ്ദേഹം ഗവണ്മെന്റ് ഹൈ സ്കൂളിലാണ് (പിന്നീട് പ്രസിഡൻസി കോളേജ്, മദ്രാസ്) വിദ്യാഭ്യാസം നടത്തിയത്. ഇദ്ദേഹം സൂക്ഷ്മതയുള്ള വിദ്യാർത്ഥിയായിരുന്നു. കണക്കിലും ശാസ്ത്രത്തിലും ഇദ്ദേഹം സാമർത്ഥ്യം കാണിച്ചിരുന്നു. 1846-ൽ ഇദ്ദേഹം പ്രശസ്തനിലയിൽ പ്രൊഫിഷ്യന്റ്സ് ഡിഗ്രി കരസ്ഥമാക്കി. അടുത്തുതന്നെ പവൽ ഇദ്ദേഹത്തെ ഹൈസ്കൂളിൽ കണക്കും ഫിസിക്സും പഠിപ്പിക്കുവാൻ നിയമിച്ചു. പക്ഷേ മാധവ റാവു പെട്ടെന്നുതന്നെ ജോലി ഉപേക്ഷിക്കുകയും അക്കൗണ്ടന്റ് ജനറലിന്റെ ഓഫീസിൽ ഉദ്യോഗം സ്വീകരിക്കുകയും ചെയ്തു. 1848-ൽ ഇദ്ദേഹത്തെ തിരുവിതാംകൂറിലെ രാജകുമാരന്മാരെ പഠിപ്പിക്കുവാനായി നിയമിച്ചു. ഇംഗ്ലീഷ് റസിഡന്റിന്റെ ശുപാർശയിലാണ് ഈ ജോലി ഇദ്ദേഹത്തിനു ലഭിച്ചത്. നാലു വർഷം ഇദ്ദേഹം ഈ ജോലിയിൽ തുടർന്നു. ഇദ്ദേഹത്തിന്റെ പ്രാഗല്ഭ്യത്തിൽ ആകൃഷ്ടരായ അധികൃതർ റെവന്യൂ വിഭാഗത്തിൽ ഇദ്ദേഹത്തിന് ജോലി നൽകി. വളരെച്ചുരുങ്ങിയ കാലം കൊണ്ട് ഇദ്ദെഹം തിരുവിതാംകൂറിലെ തെക്കൻ ഡിവിഷനിലെ ദിവാൻ പേഷ്കാരായി മാറി.

ഈ സമയത്ത് തിരുവിതാംകൂർ കടുത്ത സാമ്പത്തിക പ്രതിസന്ധിയിലൂടെ കടന്നുപോവുകയായിരുന്നു. ഖജനാവ് കാലിയായിരുന്നു. മദ്രാസ് സർക്കാരിന് വലിയ തുക സബ്സിഡിയായി കൊടുത്തു തീർക്കാനുണ്ടായിരുന്നു. ഡോക്ട്രിൻ ഓഫ് ലാപ്സ് കൊണ്ടുവന്നശേഷം, ഡൽഹൗസി പ്രഭു തിരുവിതാംകൂറിനെ ബ്രിട്ടീഷ് ഇൻഡ്യയോട് ലയിപ്പിക്കാൻ തക്കം പാർത്തിരിക്കുകയായിരുന്നു. തിരുവിതാംകൂർ രാജാവായിരുന്ന ഉത്രം തിരുന്നാൾ മാധവ റാവുവിനെ ബ്രിട്ടീഷുകാരുമായി ചർച്ച ചെയ്ത് ഒരു കരാറുണ്ടാക്കാൻ നിയോഗിച്ചു. ഇദ്ദേഹം ഈ ജോലി ഭംഗിയായി നിർവഹിച്ചതിനാൽ അടുത്ത ദിവാനായി ഇദ്ദേഹത്തെ നിയമിക്കുവാൻ തീരുമാനിക്കുകയായിരുന്നു. 

1857 മുതൽ 1872 മേയ് മാസം വരെയുള്ള പതിനഞ്ചു വർഷമാണ് ഇദ്ദേഹം തിരുവിതാംകൂർ ദിവാനായിരുന്നത്. തിരുവിതാംകൂറിനെ അടിമുടി മാറ്റിയ ഭരണകാലമായിരുന്നു ഇത് . 
ഇദ്ദേഹം ദിവാനായി ജോലിയിൽ പ്രവേശിച്ച സമയത്ത് രാജ്യഭരണം താറുമാറായി കിടക്കുകയായിരുന്നു. ഉദ്യോഗസ്ഥരുടെ ശമ്പളമായും മറ്റും വലിയൊരു തുക സർക്കാരിന് ബാദ്ധ്യതയുണ്ടായിരുന്നു. ദീർഘനാളായി ശമ്പളം കൊടുത്തിരുന്നില്ല. മഹാരാജാവ് തിരുവനന്തപുരത്തെ ശ്രീ പദ്മനാഭസ്വാമി ക്ഷേത്രത്തിൽ നിന്ന് പണം കടം വാങ്ങിയിട്ടുണ്ടായിരുന്നു. ബ്രിട്ടീഷ് സർക്കാരിനു നൽകാനുള്ള തുകയും കൂട്ടിയാൽ ഭരണകൂടം കടക്കെണിയിലായിരുന്നു. ആരും ഈ സമയത്ത് തിരുവിതാംകൂറിന്റെ ദിവാൻ സ്ഥാനം സ്വമനസാലെ ഏറ്റെടുക്കുമായിരുന്നില്ല. മാധവറാവുവിന്റെ നിയമനത്തിനു തൊട്ടു പിന്നാലെ തിരുവിതാംകൂറിൽ ചാന്നാർ ലഹളയും പൊട്ടിപ്പുറപ്പെട്ടു. ഇതും രാജ്യത്തിന്റെ പ്രശ്നങ്ങളിലൊന്നായി മാറി.

1860-ൽ പാരമ്പര്യവാദിയായിരുന്ന മഹാരാജാവ് മരിക്കുകയും അദ്ദേഹത്തിന്റെ അനന്തരവനും മാധവറാവുവിന്റെ ശിഷ്യനുമായിരുന്ന ആയില്യം തിരുനാൾ അധികാരമേൽക്കുകയും ചെയ്തു. യാധാസ്ഥിതികത്വം കുറവായിരുന്ന പുതിയ മഹാരാജാവിന്റെ കീഴിൽ മാധവറാവുവിന്റെ ഭരണം ഫലം കാണാൻ തുടങ്ങി. കുത്തകകളും ചെറിയ ചെറിയ നികുതികളും സെസ്സുകളും നിർത്തലാക്കുകയും ഭൂനികുതി കുറയ്ക്കുകയും ചെയ്തു. 1863ഓടെ തിരുവിതാംകൂറിന്റെ കടം തുടച്ചുനീക്കപ്പെട്ടു. "തിരുവിതാംകൂറിന് ഇപ്പോൾ പൊതുകടമില്ല" എന്ന് ദിവാൻ അഭിമാനത്തോടെ പ്രസ്താവിക്കുകയുമുണ്ടായി. ഉദ്യോഗസ്ഥരുടെ ശമ്പളം 50 ശതമാനത്തിലധികം വർദ്ധിപ്പിക്കുകയും ഉദ്യോഗസ്ഥരുടെ പ്രവർത്തനക്ഷമത കൂട്ടുകയും ചെയ്തു. ഇദ്ദേഹം സ്ഥാനമേറ്റപ്പോൾ തിരുവിതാംകൂറിന്റെ ഖജനാവ് ശൂന്യവും രാജ്യം കടക്കെണിയിലുമായിരുന്നുവെങ്കിൽ ഇദ്ദേഹം സ്ഥാനമൊഴിയുമ്പോൾ ഖജനാവിൽ നാൽപ്പതു ലക്ഷം രൂപ നീക്കിയിരിപ്പുണ്ടായിരുന്നു.

ഇദ്ദേഹം 1865ൽ കൊണ്ടുവന്ന പണ്ടാരപ്പാട്ട വിളംബരത്തിലൂടെ, സർക്കാർ വക പാട്ടഭൂമി കുടിയാന് ഒരു നിശ്ചിതതുക ഈടാക്കി ഉടമസ്ഥാവകാശം നൽകാൻ വ്യവസ്ഥ ചെയ്തു. ഇതോടെ ഭൂമി ഭാഗിക്കാനും വിൽക്കാനും സാധിക്കുന്ന നില വന്നു. വലിയ തോതിൽ നായർ യുവാക്കൾ ഭാഗിച്ച് കിട്ടിയ ഭൂമി വിറ്റ് പഠിക്കാൻ തുടങ്ങിയത്രേ. ഇത് തിരുവിതാംകൂറിൽ വിദ്യാഭ്യാസരംഗത്ത് വൻ മുന്നേറ്റമുണ്ടാക്കുകയും വർഷങ്ങൾക്കുള്ളിൽ നൂറുകണക്കിന് ബിരുദധാരികളും ബിരുദാനന്തര ബിരുദധാരികളും ഉണ്ടാകുകയും ചെയ്യാൻ കാരണമായി .

വിദ്യാഭ്യാസം, നിയമനിർമ്മാണം, പൊതുമരാമത്ത്, വൈദ്യശാസ്ത്രം, പ്രതിരോധക്കുത്തിവയ്പ്പുകൾ, പൊതുജനാരോഗ്യം എന്നീ രംഗങ്ങളിലും ഇദ്ദേഹത്തിന്റെ ഭരണകാലത്ത് നേട്ടമുണ്ടായി. 

1863-ൽ ബാർട്ടൺ സായിപ്പ് ചീഫ് എഞ്ചിനീയറായി ചുമതലയേറ്റെടുക്കുകയും സർക്കാർ മന്ദിരങ്ങളുടെ നിർമ്മാണ പ്രക്രിയകളുമായി ബന്ധപ്പെടുന്ന ശാസ്ത്രീയജ്ഞാനം ആവശ്യമുളള പ്രവർത്തനങ്ങൾ പൊതുമരാമത്ത് വകുപ്പിന് നൽകപ്പെടുകയും ചെയ്തു. 1869-ലാണ് ഇന്നത്തെ സെക്രട്ടറിയേറ്റ് മന്ദിരം നിലവിൽ വന്നത് . 

ആദ്യമായി രാജകീയ ഉദ്യോഗങ്ങൾക്ക് യോഗ്യത വേണമെന്ന് നിശ്ചയിച്ചത് ഇദ്ദേഹമാണത്രേ. തിരുവിതാംകൂർ രാജകീയ സർവീസിനെ കാര്യക്ഷമമാക്കാനുള്ള ശ്രമങ്ങൾക്ക് തുടക്കംകുറിച്ചത് ഇദ്ദേഹമാണ്. 1860-ൽ മുപ്പത് രൂപയിൽ കൂടുതൽ ശമ്പളമുള്ള നിയമവകുപ്പ് ഉദ്യോഗസ്ഥന്മാർക്ക് നിയമപരീക്ഷ നിർബന്ധമാക്കി. 1864-ൽ എൻജിനീയറിങ് വകുപ്പ് ജോലിക്ക് മത്സര പരീക്ഷ ഏർപ്പെടുത്തി. 1872 ലെ റെഗുലേഷനിൽ ഉദ്യോഗങ്ങൾക്കുള്ള പരീക്ഷായോഗ്യതകൾ വ്യവസ്ഥചെയ്തു .

എല്ലാ വർഷവും ഇദ്ദേഹത്തിന്റെ പ്രവർത്തനങ്ങൾ മദ്രാസ് ഭരണകൂടം ശ്ലാഘിക്കുക പതിവായിരുന്നു. അതിർത്തി തർക്കം, വ്യാപാര റിപ്പോർട്ടുകൾ എന്നിവയെപ്പറ്റി ഇദ്ദേഹം സ്റ്റേറ്റ് പേപ്പറുകൾ തയ്യാറാക്കുകയുണ്ടായി. എല്ലാ വകുപ്പുകളിലും രേഖകൾ സൂക്ഷിക്കാൻ ആരംഭിച്ചു. ജനറൽ ആശുപത്രി, ഹജൂർക്കച്ചേരിയുടെ പൂർവ്വരൂപം, ഇന്നത്തെ യൂണിവേഴ്സിറ്റി കോളേജ് എന്നിവ സ്ഥാപിച്ചത് ഇദ്ദേഹത്തിന്റെ കാലത്താണ്.

ഇദ്ദേഹത്തിന്റെ സേവനങ്ങൾക്ക് പ്രത്യുപകാരമായി ജനങ്ങളുടെ പണമുപയോഗിച്ച് തിരുവനന്തപുരത്ത് മാധവറാവുവിന്റെ ഓട്ടു പ്രതിമ സ്ഥാപിക്കുകയുണ്ടായി. പൊതുജന പങ്കാളിത്തത്തോടെ തിരുവനന്തപുരത്ത് നിർമിച്ചട ആദ്യ പ്രതിമ ഇതായിരുന്നു. ശ്രീമൂലം തിരുനാളിന്റെ കാലത്ത് 1894-ൽ കേരള വർമ്മ വലിയകോയിത്തമ്പുരാനാണ് പ്രതിമ അനാച്ഛാദനം ചെയ്തത്.

ദിവാനും മഹാരാജാവും തമ്മിലുണ്ടായ തെറ്റിദ്ധാരണയെയും അഭിപ്രായവ്യത്യാസങ്ങളെയും തുടർന്ന് 1872 ഫെബ്രുവരിയിൽ ഇദ്ദേഹം ജോലി ഉപേക്ഷിക്കാൻ തീരുമാനിച്ചു. മഹാരാജാവ് ഇദ്ദേഹത്തിന് 1000 രൂപ പെൻഷനായി അനുവദിക്കുകയുണ്ടായി. ഇത് ആ സമയത്ത് വലിയ തുകയായിരുന്നു. മദ്രാസിൽ വിശ്രമജീവിതം നയിക്കുകയായിരുന്നു ഇദ്ദേഹം ആദ്യം ഉദ്ദേശിച്ചതെങ്കിലും നാട്ടുരാജ്യങ്ങൾക്കിടയിൽ ഇദ്ദേഹത്തിന്റെ സേവനത്തിന് ധാരാളം ആവശ്യക്കാരുണ്ടായിരുന്നു. തിരുവിതാംകൂറിന് "മാതൃകാ നാട്ടു രാജ്യം" എന്ന പ്രശംസ ബ്രിട്ടിഷുകാരിൽ നിന്നു ലഭിച്ചതായിരുന്നു ഇതിനു കാരണം. ഇദ്ദേഹം വിരമിച്ചതു കേട്ടപ്പോൾ ഹെൻട്രി ഫോസെറ്റ് മാധവറാവുവിനെപ്പറ്റി ഇപ്രകാരം പറയുകയുണ്ടായി:

ചട്ടമ്പി സ്വാമികളെ കണ്ടെത്തുകയും അദ്ദേഹത്തെ തിരുവനന്തപുരം സെക്രട്ടറിയേറ്റിൽ നിയമിക്കുകയും ചെയ്തത് ഇദ്ദേഹമാണ്.

1872-ൽ ഇൻഡോറിലെ തൂക്കോജിറാവു ഹോൾക്കർ രണ്ടാമന്റെ അഭ്യർത്ഥനപ്രകാരം ഇൻഡ്യൻ ഭരണകൂടം മാധവറാവുവിനെ വിശ്രമജീവിതമുപേക്ഷിക്കാനും ഇൻഡോറിൽ ദിവാൻ ജോലി സ്വീകരിക്കാനും നിർബന്ധിച്ചു. 1873 മുതൽ 1875 വരെ ഇദ്ദേഹം ഇൻഡോറിന്റെ ദിവാനായി ജോലി ചെയ്തു. ഈ സമയത്ത് ഇദ്ദേഹം ഇൻഡ്യൻ പീനൽ കോഡിന്റെ കരട് തയ്യാറാക്കുന്ന ജോലിയിൽ ഏർപ്പെട്ടു. റെയിൽവേ ഇൻഡോറിലേയ്ക്ക് നീക്കുന്നതുസംബന്ധിച്ചും കറുപ്പു വ്യാപാരം സംബന്ധിച്ചും ഇദ്ദേഹം കുറിപ്പുകൾ തയ്യാറാക്കുകയുണ്ടായി. ഇതിനു ശേഷം ഇൻഡ്യൻ ഭരണകൂടം മാധവറാവുവിനോട് ബറോഡയിലെ ദിവാൻ റീജന്റ് സ്ഥാനം ഏറ്റെടുക്കാനാവശ്യപ്പെട്ടു. അവിടുത്തെ ഭരണാധികാരിയായിരുന്ന മൽഹർ റാവു ഗൈക്ക്‌വാദിനെ ദുർഭരണം കാരണം സ്ഥാനഭൃഷ്ടനാക്കിയിരുന്നു. 

മാധവ റാവു ബറോഡയിലെ റെവന്യൂ വിഭാഗത്തെ ഉടച്ചു വാർത്തു. "സിർദാർ" എന്നു വിളിച്ചിരുന്ന റെവന്യൂ ഉദ്യോഗസ്ഥരുടെ അധികാരം ഇദ്ദേഹം വെട്ടിക്കുറച്ചു. സിർദാർമാരുടെ ഭൂമിയിന്മേലുള്ള അധികാരം ഇല്ലാതാക്കുകയും ഇവരുടെ ഭൂമി ഭരണകൂടം പിടിച്ചെടുക്കുകയും ചെയ്തു. ഇദ്ദേഹത്തിന്റെ ഭരണകാലത്ത് സൈന്യം, സ്കൂൾ, കോടതികൾ, ലൈബ്രറികൾ എന്നിവ പരിഷ്കരിക്കുകയുണ്ടായി. നഗരാസൂത്രണപരിപാടികളും ഇദ്ദേഹം നടപ്പിൽ വരുത്തി. 

1880-ൽ തിരുവനന്തപുരം സന്ദർശിച്ചപ്പോൾ ഇദ്ദേഹം തന്റെ പരിചയക്കാരനായിരുന്ന രാജാ രവി വർമയുടെ ചില ചിത്രങ്ങൾ ബറോഡയ്ക്കായി വാങ്ങുകയുണ്ടായി 

1882-ൽ പുതിയ മഹാരാജാവായ സായാജിറാവു ഗേക്ക്‌വാദ് മൂന്നാമനോടുള്ള അഭിപ്രായവ്യത്യാസം മൂലം ഇദ്ദേഹം ജോലിയിൽ നിന്നു വിരമിച്ചു. പെൻഷൻ പറ്റി ഇദ്ദേഹം മൈലാപ്പൂരിൽ താമസമാരംഭിച്ചു.

പിൽക്കാല ജീവിതത്തിൽ ഇദ്ദേഹം പൊതുരംഗത്ത് പ്രവർത്തിക്കാൻ തുടങ്ങി. 1887-ൽ ഇദ്ദേഹം ഇൻഡ്യൻ നാഷണൽ കോൺഗ്രസ്സിൽ ചേർന്നു. കോൺഗ്രസ് രൂപീകരിച്ചിട്ട് അപ്പോൾ രണ്ടു വർഷമേ ആയിട്ടുണ്ടായിരുന്നുള്ളൂ. 1887-ലെ മദ്രാസ് സെഷനിൽ ഇദ്ദേഹം റിസപ്ഷൻ കമ്മിറ്റിയുടെ ഭാഗമായിരുന്നു. 1888-ൽ അന്നത്തെ വൈസ്രോയി ആയിരുന്ന ലോഡ് ഡഫറിൻ ഇദ്ദേഹത്തിന് ഇമ്പീരിയൽ ലെജിസ്ലേറ്റീവ് കൗൺസിലിൽ അംഗത്വം വാഗ്ദാനം ചെയ്തുവെങ്കിലും ആരോഗ്യകാരണങ്ങളാൽ മാധവറാവു ഇത് നിരസിച്ചു.

1887-ലെ സെഷന്റെ ഉദ്ഘാടനസമയത്ത് മാധവറാവു ഇൻഡ്യൻ നാഷണൽ കോൺഗ്രസിനെ ഇപ്രകാരം വിവരിക്കുകയുണ്ടായി. 

അതേ സമയം തന്നെ അദ്ദേഹം ഈ താക്കീതും നൽകുകയുണ്ടായി

1889-ൽ പരിഷ്കരിച്ച ലെജിസ്ലേറ്റീവ് കൗൺസിലിനെ സംബന്ധിച്ച് പാസാക്കിയ പ്രമേയത്തെ സംബന്ധിച്ച് മറ്റംഗങ്ങളുമായുള്ള അഭിപ്രായവ്യത്യാസത്തെത്തുടർന്ന് മാധവറാവു സ്റ്റാൻഡിംഗ് കമ്മിറ്റിയിൽ നിന്ന് രാജി വച്ചു. 

അവസാന കാലത്ത് മാധവറാവു വിദ്യാഭ്യാസ സമ്പ്രദായം ഉടച്ചുവാർക്കുവാൻ ശ്രമിച്ചു. ബറോഡയിലെ ദിവാനായി ജോലി ചെയ്യുമ്പോൾ തന്നെ മാധവറാവുവിനെ മദ്രാസ് യൂണിവേഴ്സിറ്റിയിലെ ഫെലോ ആയി നിയമിക്കുകയുണ്ടായി. സ്ത്രീകളുടെ വിദ്യാഭ്യാസത്തിനായി ഇദ്ദേഹം പ്രചാരണം നടത്തുകയും ശൈശവ വിവാഹത്തെ എതിർക്കുകയും ചെയ്തു. ഹിന്ദു "ശാസ്ത്രങ്ങളെ" വാച്യാർത്ഥത്തിൽ എടുക്കുന്നതിനെയും അദ്ദേഹം വിമർശിച്ചു. എങ്കിലും ഇദ്ദേഹം സാമൂഹിക പരിഷ്കരണത്തിന്റെ കാര്യത്തിൽ ഒരിക്കലും തീവ്രനിലപാടുകൾ എടുത്തിട്ടില്ല.

1885-ൽ മദ്രാസ് ഗവർണറായിരുന്ന, എം.ഇ. ഗ്രാന്റ് ഡഫിന്റെ നിർബന്ധത്തെത്തുടർന്ന് മാധവറാവു മലബാർ ലാന്റ് റെന്യർ കമ്മീഷന്റെ അദ്ധ്യക്ഷസ്ഥാനം വഹിച്ചു. 1887-ൽ ഇദ്ദേഹം മദ്രാസ് സർവ്വകലാശാലയുടെ കൺവക്കേഷൻ പരിപാടിയുടെ അദ്ധ്യക്ഷനായിരുന്നു.

ഇദ്ദേഹത്തിന്റെ ജീവിതത്തിന്റെ അവസാന വർഷങ്ങളിൽ ബ്രിട്ടീഷ് സോഷ്യോളജിസ്റ്റും രാഷ്ട്രീയ ചിന്തകനുമായ ഹെർബർട്ട് സ്പെൻസറിന്റെ കൃതികളിൽ ആകൃഷ്ടനാവുകയും അവയുടെ പഠനത്തിനായി സമയം ചിലവഴിക്കുകയും ചെയ്യുമായിരുന്നു. വിവിധ പത്രങ്ങളിൽ രാഷ്ട്രീയം, മതം, ജ്യോതിഷം മുതലായ വിഷയങ്ങളെ അധികരിച്ച് ഇദ്ദേഹം ലേഖനങ്ങളെഴുതുമായിരുന്നു. "നേറ്റീവ് തിങ്കർ" "നേറ്റീവ് ഒബ്സർവർ" എന്നീ കള്ളപ്പേരുകളായിരുന്നു ഇദ്ദേഹം ഉപയോഗിച്ചിരുന്നത്. ജർമനി ആഫ്രിക്കൻ പ്രദേശങ്ങൾ കയ്യടക്കുന്നതിനെപ്പറ്റിയും ഹിന്ദു സ്ത്രീകളുടെ വസ്ത്രധാരണ‌ത്തെപ്പറ്റിയും ഇദ്ദേഹം പത്രങ്ങളിൽ അഭിപ്രായങ്ങളെഴുതിയിട്ടുണ്ട്. ജർമനിയുടെ ആഫ്രിക്കൻ അധീശത്വത്തെപ്പറ്റി ഇദ്ദേഹം എഴുതിയ ലേഖനം ജർമനിയുടെ ചാൻസലറായിരുന്ന ബിസ്മാർക്കിന് ഇദ്ദേഹം അയച്ചുകൊടുക്കുകയും ബിസ്മാർക്ക് അനുമോദനമറിയിച്ചുകൊണ്ട് മറുപടി അയയ്ക്കുകയും ചെയ്യുകയുണ്ടായി. 1889-ൽ "ഹിന്റ്സ് ഓൺ ദി ട്രെയിനിംഗ് ഓഫ് നേറ്റീവ് ചിൽഡ്രൺ ബൈ എ നേറ്റീവ് തിങ്കർ" എന്ന പേരിൽ എഴുതിയ ലഘുലേഖ ഗുജറാത്തി, മറാഠി, മലയാളം മുത‌ലായ പല ഇന്ത്യൻ ഭാഷകളിലേയ്ക്കും മൊഴിമാറ്റപ്പെട്ടിട്ടുണ്ട്. തമിഴിൽ ചെറു കവിതകളും ഇദ്ദേഹം രചിച്ചിട്ടുണ്ട്.

ജീവിതാന്ത്യത്തോടടുത്ത് ആരോഗ്യപ്രശ്നങ്ങൾ ഇദ്ദേഹത്തെ അലട്ടിയിരുന്നു. 1890 ഡിസംബർ 22-ന് ഇദ്ദേഹത്തിന് മൈലാപ്പൂരിലെ സ്വവസതിയിൽ വച്ച് മസ്തിഷ്കാഘാതം ബാധിച്ചു. മൂന്നു മാസങ്ങൾക്കുശേഷം 1891 ഏപ്രിൽ 4-ന് അറുപത്തിമൂന്നാം വയസിൽ ഇദ്ദേഹം മരണമടഞ്ഞു.

മാധവറാവുവിന്റെ മൂത്ത മകനായിരുന്ന ടി. ആനന്ദ റാവു 1909 മുതൽ 1912 വരെ മൈസൂറിന്റെ ദിവാനായി ജോലി ചെയ്തിട്ടുണ്ട്. മാധവറാവുവിന്റെ ബന്ധുവായ ആർ. രഘുനാഥ റാവു ബറോഡയിലെ ദിവാനായി ജോലി ചെയ്തിട്ടുണ്ട്. ഇദ്ദേഹം ഇൻഡ്യൻ നാഷണൽ കോൺഗ്രസിന്റെ ആദ്യകാല നേതാക്കന്മാരിലൊരാളുമായിരുന്നു.




</doc>
<doc id="234667" url="https://ml.wikipedia.org/wiki?curid=234667" title="പാഥേയം">
പാഥേയം

ലോഹിതദാസിന്റെ തിരക്കഥയിൽ ഭരതൻ സംവിധാനം ചെയ്ത 1993-ൽ പുറത്തിറങ്ങിയ മലയാളചലച്ചിത്രമാണ് പാഥേയം. മമ്മൂട്ടി ചന്ദ്രദാസ് എന്നൊരു കവിയായി അഭിനയിച്ചിരിക്കുന്നു. പ്രമുഖ ചലച്ചിത്ത്രനട്ൻ ഭരത് ഗോപിയും ചിത്രത്തിന്റെ നിർമ്മാണ പങ്കാളിയണ്.


ചിത്രത്തിന്റെ സംഗീതസംവിധനം ബോംബെ രവി രചന കൈതപ്രം ദാമോദരൻ നമ്പൂതിരി




</doc>
<doc id="234678" url="https://ml.wikipedia.org/wiki?curid=234678" title="ഹെപ്പറ്റൈറ്റിസ്-ഡി">
ഹെപ്പറ്റൈറ്റിസ്-ഡി

ഹെപ്പറ്റൈറ്റിസ്-ഡി വൈറസ് മൂലം കരളിനെ ബാധിക്കുന്ന ഒരു സാംക്രമിക രോഗമാണ് ഹെപ്പറ്റൈറ്റിസ്-ഡി. രോഗിയുടെ രക്തം വഴിയാണ് ഈ രോഗം പകരുന്നത്. ഹെപ്പറ്റൈറ്റിസ്-ഡി വൈറസിന്റെ പ്രത്യുല്പാദനത്തിന് ഹെപ്പറ്റൈറ്റിസ്-ബി വൈറസിന്റെ സഹായം ആവശ്യമായതിനാൽ ഹെപ്പറ്റൈറ്റിസ്-ബി അണുബാധയുള്ളവരിൽ മാത്രമേ ഈ അസുഖം ഉണ്ടാവുകയുള്ളൂ. ഈ രണ്ട് അണുബാധകളും ഒരുമിച്ച് വരികയോ (coinfection) ഹെപ്പറ്റൈറ്റിസ്-ബി വന്നതിനു ശേഷം ഹെപ്പറ്റൈറ്റിസ്-ഡി വരികയോ (superinfection) ചെയ്യാം.

ഹെപ്പറ്റൈറ്റിസ്-ഡി, ഹെപ്പറ്റൈറ്റിസ്-ബിയുടെ ലക്ഷണങ്ങളുടെ തീവ്രത കൂട്ടുന്നു. ഈ രണ്ട് അസുഖങ്ങളും ഉള്ള രോഗിയുടെ കരളിന്റെ പ്രവർത്തനം നിലയ്ക്കുവാനും സിറോസിസ്,അർബുദം എന്നിവയുണ്ടാകുവാനുമുള്ള സാധ്യത വർദ്ധിക്കുന്നു.

ഹെപ്പറ്റൈറ്റിസ്-ബി പകരുന്ന മാർഗ്ഗങ്ങളിലൂടെ തന്നെയാണ് ഹെപ്പറ്റൈറ്റിസ്-ഡിയും പകരുന്നത്.മയക്കുമരുന്ന് കുത്തിവയ്ക്കുന്നവർ,ക്ലോട്ടിംഗ് ഫാക്റ്റെർസ് സ്വീകരിക്കുന്നവർ, പതിവായി ഡയാലിസിസ് ചെയ്യുന്നവർ എന്നിവരിൽ രോഗം പകരുവാനുള്ള സാധ്യത കൂടുതലാണ്.
ഹെപ്പറ്റൈറ്റിസ്-ബിയ്ക്കെതിരായ പ്രതിരോധ കുത്തിവയ്പ്പ് ഹെപ്പറ്റൈറ്റിസ്-ഡിയ്ക്കെതിരെയും സുരക്ഷ നൽകും.എന്നാൽ ഹെപ്പറ്റൈറ്റിസ്-ബി രോഗാണു വാഹകരിൽ ഇതുകൊണ്ട് പ്രയോജനമില്ല.
ഫലപ്രദമായ ചികിത്സ ലഭ്യമല്ല.


</doc>
<doc id="234685" url="https://ml.wikipedia.org/wiki?curid=234685" title="ആർക്കോട്ട് രാജവംശം">
ആർക്കോട്ട് രാജവംശം

1690 മുതൽ 1801 വരെ തമിഴ്നാട്, കർണാടക, ആന്ധ്ര എന്നീ പ്രദേശങ്ങൾ ഭരിച്ച രാജവംശമാണ് ആർക്കോട്ട് രാജവംശം. നവാബ് അബ്ദുൽ അലി അസിം ജാ ആണ് പ്രിൻസ് ഒഫ് ആർക്കോട്ട് എന്ന പദവി വഹിക്കുന്ന ഈ രാജവംശത്തിന്റെ ഇപ്പോഴത്തെ അവകാശി. ഇദ്ദേഹത്തിന്റെ മഹൽ ചെന്നൈ നഗരത്തിലെ റോയ്പ്പേട്ടയിലാണ് സ്ഥിതി ചെയ്യുന്നത്. ഈ രാജവംശം ഉമർ ബിൻ അൽ ഖത്താബിന്റെ സന്തതി പരമ്പരകളിൽ പെട്ടതൊന്നാണ്. ഈ രാജവംശത്തിലെ ആദ്യത്തെ നവാബ് H. H. സുൽഫിഖർ അലി ഖാനാണ് (1657 - 1703)


</doc>
<doc id="234695" url="https://ml.wikipedia.org/wiki?curid=234695" title="ലൈം രോഗം">
ലൈം രോഗം

മാൻചെള്ളിൽ നിന്ന് പകരുന്ന രോഗമാണ് ലൈം ഡിസീസ്. പനി, ഛർദി തുടങ്ങിയവയാണ് രോഗ ലക്ഷണങ്ങൾ. അമേരിക്കയിൽ ചില സംസ്ഥാനങ്ങളിൽ വ്യാപകമാണെങ്കിലും ഇന്ത്യയിൽ വളരെ അപൂർവമാണ് ലൈംഡിസീസ്.

ബൊറീലിയ ജനുസ്സിൽ പെട്ട മൂന്ന് ബാക്ടീരിയകളാണ് മനുഷ്യരിൽ ഈ അസുഖം ഉണ്ടാക്കുന്നത്.. ഈ രോഗം ആദ്യമായി റിപ്പോർട്ട് ചെയ്യപ്പെട്ടത് അമേരിക്കൻ ഐക്യനാടുകളിലെ ലൈം നഗരത്തിലാണെന്നതുകൊണ്ട് ഇതിനെ ലൈം രോഗം എന്ന് വിളിക്കുന്നു. ഇക്സോഡെസ് എന്ന ചെള്ളാണ് രോഗവാഹകകാരി. പനി, തലവേദന, ക്ഷീണം, വിഷാദം, ത്വഗ്രക്തിമ എന്നിവയാണ് പ്രധാന രോഗലക്ഷണങ്ങൾ. ബൊറീലിയ ബുഗ്ഡോർഫേറി എന്ന ബാക്ടീരിയയാണ് അമേരിക്കൻ ഐക്യനാടുകളിലെ പ്രധാന രോഗകാരി. 1981-ൽ വില്ലി ബുർഗ്ഡോർഫറാണ് ഈ ബാക്ടീരിയയെ കണ്ടെത്തിയത്.

ശരീരത്തിലെ പല അവയവവ്യൂഹങ്ങളെയും ഒരേസമയം ബാധിക്കുന്ന അസുഖമാണ് ലൈം രോഗം. മറ്റ് ബാക്ടീരിയൽ രോഗങ്ങളിലുണ്ടാവുന്ന സാധാരണ രോഗലക്ഷണങ്ങൾ ലൈം രോഗബാധിതരിലും കാണപ്പെടാം. രോഗാണു ശരീരത്തിൽ പ്രവേശിച്ച് ഒന്നോ രണ്ടോ ആഴ്ചകൾക്കുള്ളിൽ രോഗലക്ഷണങ്ങൾ കാണപ്പെടും. 7 ശതമാനം രോഗികളിൽ രോഗലക്ഷണങ്ങൾ ഒന്നും തന്നെ പ്രകടമാവുകയില്ല.ശരീരത്തിൽ ചെള്ളിന്റെ കടിയേറ്റ ഭാഗത്ത് ത്വഗ്രക്തിമ വരുന്നതാണ് ആദ്യലക്ഷണം. ഇതിനെ ക്രോണിക്കം മൈഗ്രൻസ് ത്വഗ്രക്തിമ എന്ന് പറയുന്നു. ചുവന്ന വേദനയില്ലാത്ത വൃത്താകൃതിയിലുള്ള പാടുകളാണ് കാണപ്പെടുക. പാടിന്റെ ഉൾഭാഗത്ത് കടും ചുവപ്പ് നിറവും, അതിനു പുറത്ത് വൃത്താകൃതിയിലായി സാധാരണ ത്വക്കിന്റെ നിറവും, പുറത്തായി ഇളം ചുവപ്പ് നിറത്തിലുള്ള വൃത്തമായും ആണ് ത്വഗ്രതിമ കാണപ്പെടുക. ഇതിനെ 'ബുൾസ് ഐ' ആകാരം എന്ന് വിളിക്കുന്നു. 80 ശതമാനം രോഗികളിലും ത്വഗ്രക്തിമ കാണപ്പെടുന്നു. ഇതുകൂടാതെ, തലവേദന, തൊണ്ടവേദന, ക്ഷീണം എന്നിവയും രോഗത്തിന്റെ ആദ്യഘട്ടത്തിന്റെ ലക്ഷണങ്ങളാണ്.
രോഗത്തിന്റെ ആദ്യഘട്ടം പുരോഗമിക്കും തോറും ബാക്ടീരിയ ശരീരത്തെ ഒന്നാകെയായി ബാധിച്ചു തുടങ്ങുന്നു.ബൊറീലിയൽ ലിംഫോസൈറ്റോമ എന്ന് വിളിക്കുന്ന പർപ്പിൾ നിറത്തിലുള്ള ചെറിയ മുഴകൾ പുറം ചെവിയിലും, മുലഞെട്ടിലും, വൃഷണസഞ്ചിയിലും കാണപ്പെടാം. മുഖ ഞരമ്പിന്റെ ബലഹീനത, മെനിഞ്ചൈറ്റിസ്, എങ്കെഫലൈറ്റിസ്, വെളിച്ചത്തോടുള്ള വിരക്തി എന്നീ രോഗലക്ഷണങ്ങളും കാണപ്പെടാം. ഈ രോഗലക്ഷണങ്ങളെ ഒന്നാകെ ന്യൂറോബൊറീലിയോസിസ് എന്ന് വിളിക്കുന്നു.

ചികിത്സ ഫലവത്തായില്ലെങ്കിൽ രോഗം ബാധിച്ച് മാസങ്ങൾക്കു ശേഷം ശരീരത്തിലെ പ്രധാന അവയവങ്ങൾക്ക് കേടു സംഭവിക്കാൻ ഇടയുണ്ട്. പെട്ടെന്നുള്ള വേദന, തരിപ്പ്, ഇക്കിളി എന്നീ പോളിന്യൂറൊപതി രോഗലക്ഷണങ്ങൾ കാണപ്പെടാം. ഇതു കൂടാതെ, ഓർമ്മക്കുറവ്, ക്ഷീണം, ശ്രദ്ധക്കുറവ് എന്നിവ കാണപ്പെടാം. ചിലർക്ക് മാനസിക പ്രശ്നങ്ങൾ ഉണ്ടാകാം. ആക്രോഡെർമറ്റൈറ്റിസ് എന്ന ചർമ്മരോഗവും കാണപ്പെടാം.

വനപ്രദേശങ്ങളിൽ കാണുന്ന ചെള്ളുകളിലുള്ള 'ബൊറോലിയ ബാക്ടീരിയ'യാണ് ഇതു പരത്തുന്നത്. ഇത്തരം ബാക്ടീരിയ വാഹകരായ ചെള്ളുകൾ കടിച്ചാണ് മനുഷ്യരിൽ ഒരാളിൽനിന്ന് ഒരാളിലേക്ക് രോഗം പകരുന്നത്.
ബൊറീലിയ ജനുസ്സിൽ പെട്ട സ്പൈറൊകീറ്റ് ബാക്ടീരിയയാണ് രോഗകാരി. ബൊറീലിയ ബുർഗ്ഡോർഫേറി എന്ന ബാക്ടീരിയമാണ് അമേരിക്കൻ ഐക്യനാടുകളിൽ ഈ രോഗത്തിനു കാരണമായ ബാക്ടീരിയ. ബൊറീലിയ ബുർഗ്ഡോൾഫേറി ജനുസ്സിൽ 18 ഓളം സ്പീഷീസുകൾ ഉണ്ട്. എന്നാൽ ബൊറീലിയ ബുർഗ്ഡോൾഫേറിയാണ് മറ്റു ബൊറീലിയൻ ബാക്ടീരിയകളെക്കാൽ കൂടുതലായി രോഗം ഉണ്ടാക്കുന്നത്. "ഇക്സോഡസ് സ്കാപുലാരിസ്", "ഇക്സോഡെസ് റൈനിക്കസ്", "ഇക്സോഡസ് പസിഫിക്കസ്" എന്നീ ചെള്ളുകളാണ് രോഗവാഹകർ.

ത്വഗ്രക്തിമ, മുഖ പാൾസി, ആർത്രൈറ്റിസ്, മറ്റ് രോഗലക്ഷണങ്ങൾ എന്നിവ വച്ചാണ് രോഗനിർണ്ണയം നടത്തുന്നത്. രക്തപരിശോധനയിലൂടെയും ബൊറീലിയൽ ലൈം പനി സ്ഥിതീകരിക്കാവുന്നതാണ്. വെസ്റ്റേൺ ബ്ലോട്ട്, എലൈസ എന്നീ ലാബ് പരിശോധനകളാണ് കൂടുതലായും രോഗനിർണ്ണയത്തിനായി ചെയ്തുവരുന്നത്. എന്നാൽ ഇവയുടെ സ്വീകാര്യത സംശയാസ്പദമാണ്. 70 ശതമാനം രോഗബാധിതരിലേ ഇവ പോസിറ്റീവായി ലഭിക്കാറുള്ളൂ.

ചെള്ളിന്റെ കടിയേൽക്കാൻ ഇടവരുത്താതിരിക്കലാണ് ഏറ്റവും നല്ല പ്രതിരോധമാർഗ്ഗം. വസ്ത്രങ്ങളിൽ പെർമെത്രിൻ സ്പ്രേ ചെയ്യുന്നത് ചെള്ളിനെ അകറ്റി നിർത്താൻ പ്രയോജനപ്രദമായിരിക്കും. ലൈം രോഗത്തിനെതിരായി ഒരു റീകോംബിനന്റ് കുത്തിവെപ്പ് വികസിപ്പിക്കപ്പെട്ടിട്ടുണ്ടെങ്കിലും ഇന്ത്യൻ വിപണിയിൽ ലഭ്യമല്ല. ഡോക്സിസൈക്ലിൻ, സെഫാലോസ്പോറിനുകൾ, എറിത്രോമൈസിൻ എന്നിവ ഗുണം ചെയ്യും.

2013 മാർച്ചിൽ വയനാട്ടിൽ ഈ രോഗം നിമിത്തം ഒരാൾ മരിച്ചിരുന്നു 



</doc>
<doc id="234696" url="https://ml.wikipedia.org/wiki?curid=234696" title="മാൻചെള്ള്">
മാൻചെള്ള്

രോഗകാരിയായ ഒരു ചെറുജീവിയാണ് മാൻചെള്ള്. ഇക്സോഡസ് സ്കാപുലാരിസ് എന്ന ശാസ്ത്രീയ നാമമുള്ള ഇവ ശരീരഭാഗങ്ങളിൽ കടിച്ചു നിന്നാൽ ദിവസങ്ങൾക്കുശേഷമേ തിരിച്ചറിയാനാവൂ. ചെള്ള് കടിച്ചു തൂങ്ങിയ ഭാഗത്ത് അസഹ്യമായ ചൊറിച്ചിലും വേദനയുമുണ്ടാകും. ചെള്ളിനെ കടിയേറ്റ ഭാഗത്ത് നിന്നും നീക്കം ചെയ്യുക പ്രയാസകരമാണ്. മാൻ ചെള്ളിന്റെ കടിയേൽക്കുന്നവരിൽ ചിലർക്ക് പിന്നീട് ശരീരഭാഗങ്ങളിൽ അലർജിയും അനുഭവപ്പെടാറുണ്ട്. പ്രതിവിധിയായി ലിന്റേൺ ലോഷൻ പുരട്ടാറുണ്ട്. 
തോട്ടങ്ങളിൽ പണിയെടുക്കുന്നവരും വനമേഖലയോട് ചേർന്ന് ജോലി ചെയ്യുന്നവരും മാൻ ചെള്ളിന്റെ ഉപദ്രവം മുലം രോഗബാധിതരാകാറുണ്ട്. 2013 ൽ വയനാട്ടിൽ മാൻചെള്ളിൽ നിന്നുള്ള 'ലൈംഡിസീസ്' മൂലം ഒരാൾ മരിച്ചിരുന്നു.

Please read to protect yourself from Deer ticks that may cause Lyme disease. Public Health Fact Sheet: Lyme Disease


</doc>
<doc id="234716" url="https://ml.wikipedia.org/wiki?curid=234716" title="വി.എസ്. സുബ്രഹ്മണ്യ അയ്യർ">
വി.എസ്. സുബ്രഹ്മണ്യ അയ്യർ

1929 മുതൽ 1932 വരെ തിരുവിതാംകൂർ നാട്ടുരാജ്യത്തിന്റെ ദിവാനായിരുന്ന ഉദ്യോഗസ്ഥനാണ് ദിവാൻ ബഹാദൂർ വി.എസ്. സുബ്രഹ്മണ്യ അയ്യർ (ജനനം: 1877 ഒക്ടോബർ 21).

1877 ഒക്റ്റോബർ 21-നാണ് സുബ്രഹ്മണ്യ അയ്യർ ജനിച്ചത്. എസ്. വൈദ്യനാഥ അയ്യരായിരുന്നു പിതാവ്. ഇദ്ദേഹം സെന്റ് ജോസഫ് കോളേജിൽ പഠനത്തിനു ശേഷം തിരുവിതാംകൂറിൽ അഭിഭാഷകനായി ജോലി ചെയ്യാനാരംഭിക്കുകയും ചെയ്തു. ഇദ്ദേഹം തിരുവിതാംകൂർ ഹൈക്കോടതിയുടെ ചീഫ് ജസ്റ്റീസായിരുന്നു. ഇതിനു ശേഷം 1929-ലാണ് ഇദ്ദേഹം ദിവാനായി നിയമിതനായത്.

എം.ഇ. വാട്ട്സിനു ശേഷം സുബ്രഹ്മണ്യ അയ്യർ 1929-ൽ ദിവാനായി നിയമിതനായി. 1932-ൽ ഇദ്ദേഹത്തിനു ശേഷം മുഹമ്മദ് ഹബീബുള്ളയാണ് ദിവാനായത്. 1931-ൽ മോട്ടിലാൽ നെഹ്രുവിന്റെ മരണത്തെത്തുടർന്ന് തിരുവിതാംകൂറിലുണ്ടായ ഹർത്താൽ ഇദ്ദേഹത്തിന് നേരിടേണ്ടി വന്നിട്ടുണ്ട്.

ദിവാൻ സ്ഥാനത്തിൽ നിന്നൊഴിഞ്ഞ ശേഷവും ഇദ്ദേഹം പൊതുരംഗത്ത് സജീവമായിരുന്നു. 1932 നവംബർ 25-ന് മഹാരാജാവിന്റെ ഉപദേശകനായിരുന്ന സി.പി. രാമസ്വാമി അയ്യർ ക്ഷേത്രപ്രവേശനവിളംബരത്തിനോട് ജനങ്ങളുടെ അഭിപ്രായമറിയാൻ രൂപീകരിച്ച കമ്മിറ്റിയുടെ പ്രസിഡന്റായി നിയമിച്ചു. ഉള്ളൂർ പരമേശ്വര അയ്യർ, മഹാദേവ അയ്യർ, നമ്പി നീലകണ്ഠ ശർമ എന്നിവരായിരുന്നു ഈ കമ്മിറ്റിയിലെ മറ്റംഗങ്ങൾ. ക്ഷേത്രപ്രവേശനത്തിന് എതിരഭിപ്രായമുള്ളവരെയും അനുകൂലാഭിപ്രായമുള്ളവരെയും ഈ കമ്മിറ്റി നേരുൽ കണ്ടു വിവരങ്ങൾ ആരായുകയുണ്ടായി. ഈ കമ്മിറ്റിയുടെ റിപ്പോർട്ട് ക്ഷേത്രപ്രവേശനത്തിനെ വളരെ ശക്തമായി എതിർക്കുന്നതായിരുന്നു. എന്നാൽ അന്നത്തെ തിരുവിതാംകൂർ മഹാരാജാവ് ശ്രീ ചിത്തിര തിരുനാൾ ബാലരാമവർമ്മ ഈ റിപ്പോർട്ട് അവഗണിച്ച് ക്ഷേത്രപ്രവേശനവുമായി മുന്നോട്ടുപോയി. മഹാരാജാവിന്റെ ഉറച്ച തീരുമാനം ഒന്ന് കൊണ്ട് മാത്രമാണ് തിരുവിതാംകുറിൽ ക്ഷേത്രപ്രവേശനം സാധ്യമായെതെന്നു അന്നത്തെ ദീവാൻ സർ സിപി രാമസ്വാമി അയ്യർ തന്നെ വെളിപ്പെടിത്തിയിട്ടുണ്ട്. എന്നാൽ യാഥാസ്ഥികരിൽ നിന്ന് ഉണ്ടാകാമായിരുന്ന എതിർപ്പിനെ നേരിടാൻ ഉള്ള ചുമതല സർ സിപിക്കായിരുന്നു; അദ്ദേഹം ഇതിനുവേണ്ടി എല്ലാവിധ മുൻകരുതലുകളും എടിത്തിരുന്നു എന്ന് ചരിത്രകാരന്മാർ ചുണ്ടികാട്ടുന്നു. 

1934-ൽ സുബ്രഹ്മണ്യ അയ്യർ കേരള ഹിന്ദു മിഷന്റെ പ്രസിഡന്റായി. 1941-ൽ രവീന്ദ്രനാഥ ടാഗോർ മരിച്ചതിനു ശേഷം കേരള ടാഗോർ അക്കാദമി രൂപീകരിച്ചപ്പോൾ ഇദ്ദേഹമായിരുന്നു ആദ്യ പ്രസിഡന്റായത്.


</doc>
<doc id="234727" url="https://ml.wikipedia.org/wiki?curid=234727" title="കേരളസംസ്ഥാന ചലച്ചിത്രപുരസ്കാരം 1970">
കേരളസംസ്ഥാന ചലച്ചിത്രപുരസ്കാരം 1970

മികച്ച ചിത്രത്തിനുള്ള 1970-ലെ കേരളസംസ്ഥാന ചലച്ചിത്രപുരസ്കാരം പി.എൻ. മേനോൻ സംവിധാനം ചെയ്ത ഓളവും തീരവും കരസ്ഥമാക്കി. കൊട്ടാരക്കര ശ്രീധരൻ നായർ, ശാരദ എന്നിവർ യഥാക്രമം മികച്ച നടൻ, നടി എന്നീ പുരസ്കാരങ്ങൾ നേടി.


</doc>
<doc id="234738" url="https://ml.wikipedia.org/wiki?curid=234738" title="ഹെപ്പറ്റൈറ്റിസ്-ഇ">
ഹെപ്പറ്റൈറ്റിസ്-ഇ

ഹെപ്പറ്റൈറ്റിസ്-ഇ വൈറസ് മൂലം കരളിനെ ബാധിക്കുന്ന ഒരു സാംക്രമിക രോഗമാണ് ഹെപ്പറ്റൈറ്റിസ്-ഇ. ഇത് ഒരു ആർ.എൻ.എ. വൈറസ് ആണ്.

താഴെ പറയുന്ന മാർഗ്ഗങ്ങളിലൂടെയും രോഗം പകരാം.
രോഗാണു ബാധയുണ്ടായി 3 ആഴ്ച മുതൽ 8ആഴ്ചയ്ക്കുള്ളിൽ രോഗലക്ഷണങ്ങൾ പ്രകടമാവുന്നു.
അപൂർവ്വമായി ഹെപ്പറ്റൈറ്റിസ്-ഇ രോഗബാധ തീവ്രമായ മഞ്ഞപ്പിത്തത്തിനും കരൾ പ്രവർത്തന രഹിതമാവുന്നതിനും മരണത്തിനും കാരണമാവാം. 
മേൽപ്പറഞ്ഞ രോഗലക്ഷണങ്ങൾ ഉള്ള രോഗികളുടെ രക്തത്തിൽ ഹെപ്പറ്റൈറ്റിസ് ഇ വൈറസിനെതിരായ ഐ.ജി.എം.അന്റിബോടികൾ(IgM antibodies) കണ്ടെത്തുകയാണെങ്കിൽ രോഗബാധ ഉറപ്പിക്കാം. കൂടാതെ രോഗികളുടെ രക്തത്തിൽ, കരളിലുൽപാദിപ്പിക്കപ്പെടുന്ന രാസാഗ്നിയായ അലാനിൻ ട്രാൻസ്ഫെറേയ്സിന്റെ(ALT) അളവ് കൂടുതലായിരിക്കും. രക്തത്തിലെ ബിലിറുബിന്റെ അളവ് 5മി.ഗ്രാം./ഡെസിലിറ്റർ മുതൽ 20 മി.ഗ്രാം./ഡെസിലിറ്റർ വരെയാവാം. 
രോഗം പടർന്നു പിടിക്കുമ്പോൾ സ്വീകരിക്കേണ്ട നടപടികൾ താഴെ പറയുന്നവയാണ്.
ചൈനയിൽ കണ്ടുപിടിച്ച പ്രതിരോധ കുത്തിവയ്പ്പ് ഫലപ്രദമാണെന്ന് തെളിഞ്ഞിട്ടുണ്ട്. 
ആധുനിക വൈദ്യ ശാസത്രത്തിൽ ഹെപ്പറ്റൈറ്റിസ് ഇ ക്ക് പ്രത്യേക മരുന്നുകൾ ഇല്ല. രോഗലക്ഷണങ്ങൾക്കൊത്തു ചികിത്സിക്കുകയാണ് ചെയ്യുന്നത്.


</doc>
<doc id="234769" url="https://ml.wikipedia.org/wiki?curid=234769" title="ത്രിമാന ചലച്ചിത്രം">
ത്രിമാന ചലച്ചിത്രം

അനുയോജ്യമായ സങ്കേതങ്ങൾ ഉപയോഗിച്ച് ത്രിമാനക്കാഴ്ച എന്ന അനുഭവം ഉളവാക്കുന്ന ചലച്ചിത്രങ്ങളാണ് ത്രിമാന ചലച്ചിത്രങ്ങൾ. വസ്തുവിന്റെ നീളം, വീതി, ഉയരം എന്നിവ കൂടി ത്രിമാന സിനിമയിൽ പ്രേക്ഷകർക്ക് അനുഭവവേദ്യമാകുന്നു. വിവിധ തരം സങ്കേതങ്ങളാണ് ത്രിമാന സിനിമയ്ക്കായി പ്രയോജനപ്പെടുത്താറുള്ളത്.

തീയേറ്ററുകളിൽ പോയി കാണാനാവുന്ന ത്രിമാന സിനിമകളിൽ ഭൂരിഭാഗവും പോളറൈസേഷൻ എന്ന പ്രകാശപ്രതിഭാസത്തെ പ്രയോജനപ്പെടുത്തുകയാണ് ചെയ്തിട്ടുള്ളത്. രണ്ടു ക്യാമറകൾ ഉപയോഗിച്ചാണ് ചലച്ചിത്രം ഷൂട്ട് ചെയ്യുന്നത്. ലെൻസുകൾക്ക് മുൻപിലായി പോളറോയിഡുകൾ സ്ഥാപിച്ചിരിക്കും. ഇതിൽ ഒരു പോളറോയിഡ് തിരശ്ചീനതലത്തിൽ പോളറൈസേഷൻ നടന്നിട്ടുള്ള പ്രകാശത്തെ മാത്രവും അടുത്ത പോളറോയിഡ് ലംബംതലത്തിൽ പോളറൈസേഷൻ നടന്നിട്ടുള്ള പ്രകാശത്തെ മാത്രവും കടത്തിവിടുന്നവയാണ്. തിരശ്ശീലയിൽ രണ്ടു ക്യാമറകൾ ഉപയോഗിച്ചു നിർമ്മിച്ച ചിത്രങ്ങളും പ്രദർശിപ്പിക്കുന്നു. കാഴ്ചക്കാർ പോളറോയിഡുകൾ ഉപയോഗിച്ച പ്രത്യേക കണ്ണടകൾ ധരിച്ചുവേണം സിനിമ കാണുവാൻ. വലത്തേ കണ്ണ് കാണേണ്ടവ വലത്തേ കണ്ണും ഇടത്തേ കണ്ണ് കാണേണ്ടവ ഇടത്തേ കണ്ണും കാണാൻ ഈ സംവിധാനം ഉപകരിക്കുന്നു. തലച്ചോറ് കണ്ണുകളിൽ പതിയുന്ന വ്യത്യസ്ത ദൃശ്യങ്ങളെ ഒന്നാക്കി മാറ്റി ത്രിമാനക്കാഴ്ച എന്ന അനുഭവം നമ്മിലുണ്ടാക്കുന്നു.

രണ്ടു നിറത്തിലുള്ള ഗ്ലാസുകൾ ഉപയോഗിച്ചു നിർമ്മിച്ച കണ്ണടകളാണ് ഇത്തരം സാങ്കേതികവിദ്യ ഉപയോഗിക്കുന്ന ചലച്ചിത്രം കാണാൻ വേണ്ടത്. അതത് നിറങ്ങളുടെ പ്രകാശത്തിൽ ഷൂട്ട് ചെയ്ത ചലച്ചിത്രമാണ് പ്രദർശിപ്പിക്കേണ്ടത്. ടിവി, പുസ്തകം തുടങ്ങിയ സംവിധനങ്ങളിൽ പോളറൈസേഷൻ നടപ്പിലാക്കാൻ കഴിയാത്തതിനാൽ അവിടെ എളുപ്പം അനഗ്ലിഫ് സാങ്കേതികവിദ്യയാണ്.


</doc>
<doc id="234774" url="https://ml.wikipedia.org/wiki?curid=234774" title="കലാമണ്ഡലം രാമൻകുട്ടി വാരിയർ">
കലാമണ്ഡലം രാമൻകുട്ടി വാരിയർ

കഥകളി സംഗീതജ്ഞരിൽ പ്രസിദ്ധനായിരുന്നു കലാമണ്ഡലം രാമൻകുട്ടി വാരിയർ. കലാമണ്ഡലം നീലകണ്ഠൻ നമ്പീശൻ , ഉണ്ണികൃഷ്ണക്കുറുപ്പ്, എന്നിവരോടൊപ്പമാണ്` അദ്ദേഹം അധികവും പാടിയത്. പൊന്നാനിയായും ശിങ്കിടിയായും അദ്ദേഹം (കലാമണ്ഡലം രാമു എന്ന പേരിലാണ്` അറിയപ്പെട്ടിരുന്നത്) നിരവധി കഥകളിയരങ്ങുകളിൽ പ്രവൃത്തിച്ചിട്ടുണ്ട്. ആലാപനത്തിൽ വേറിട്ട ശബ്ദമായിരുന്നു കലാമണ്ഡലം രാമുവിന്റേത്. 

പാലക്കാട് ജില്ലയിലെ ചെർപ്പളശ്ശേരിയിലാണ്` വാരിയരുടെ തറവാട്. ഒരു സാധാരണ വാരിയർ കുടുംബമായിരുന്നു. 


</doc>
<doc id="234802" url="https://ml.wikipedia.org/wiki?curid=234802" title="വി.ബി. ചെറിയാൻ">
വി.ബി. ചെറിയാൻ

കേരളത്തിലെ പ്രമുഖ കമ്മ്യൂണിസ്റ്റ് നേതാവായിരുന്നു വി.ബി. ചെറിയാൻ (വാളംപറമ്പിൽ ബഹനാൻ ചെറിയാൻ) (ജനനം: മരണം :2 മാർച്ച് 2013). സി.പി.ഐ. എം മുൻ സംസ്ഥാന കമ്മറ്റിയംഗവും സി.ഐ.ടി.യു നേതാവുമായിരുന്നു. സി.ഐ.ടി.യു ദേശീയ സെക്രട്ടറിയായി പ്രവർത്തിച്ചിട്ടുണ്ട്.

സി.പി.ഐ എമ്മിലെ വിഭാഗീയതയുടെ തുടക്കമെന്ന് വിശേഷിപ്പിക്കപ്പെടുന്ന സേവ് സി.പി.എം. ഫോറത്തിന് നേതൃത്വം നൽകി എന്ന കുറ്റമാരോപിച്ച് 1998 ൽ അദ്ദേഹത്തെ ആ പാർട്ടിയിൽ നിന്നും പുറത്താക്കി. പിന്നീട് ബി.ടി.ആർ- എ.കെ.ജി-ഇ.എം.എസ് ജനകീയവേദി രൂപവത്കരിച്ച് പ്രവർത്തിച്ചു. മാർക്‌സിസ്റ്റ് കമ്മ്യൂണിസ്റ്റ് പാർട്ടി ഓഫ് ഇന്ത്യ (യുണൈറ്റഡ്) എന്ന സംഘടയുടെ കേരള ഘടകം രൂപീകരിക്കുകയും അതിന്റെ സംസ്ഥാന സെക്രട്ടറിയായായി തെരഞ്ഞെടുക്കപ്പെടുകയും ചെയ്തു. ന്യൂ ട്രേഡ് യൂണിയൻ ഇനിഷ്യേറ്റിവ് ദേശീയ വൈസ് പ്രസിഡണ്ടാണ്. 
തിരുവല്ല നിരണം കടപ്പാറ വാളംപറമ്പിൽ വി.സി. ബെഹനാന്റെയും ചിന്നമ്മയുടെയും മൂത്തമകനായി ജനിച്ചു. വിദ്യാർഥിരാഷ്ട്രീയത്തിലൂടെ പൊതുരംഗത്തെത്തി. അദ്ദേഹം കേരള സ്റ്റുഡന്റ്സ് ഫെഡറേഷനിലൂടെയാണ് രാഷ്ട്രീയ പ്രവർത്തനത്തിലേക്ക് കടന്നത്. എസ്.എസ്.എൽ.സി. പരീക്ഷയിൽ റാങ്കോടെ വിജയിച്ചു. കളമശേരി സെന്റ് പോൾസ് കോളേജിൽ പ്രീഡിഗ്രി പഠനശേഷം തൃശൂർ ഗവ. എഞ്ചിനീയറിങ് കോളേജിൽനിന്ന് ഇലക്ട്രിക്കൽ എഞ്ചിനീയറിങ്ങിൽ ബിരുദവും നേടി. ഫാക്ട്, കെ.എസ്.ഇ.ബി എന്നിവിടങ്ങളിൽ ഉദ്യോഗം നോക്കിയ അദ്ദേഹം പൂർണ്ണ സമയ പാർട്ടി പ്രവർത്തനത്തിനായി ജോലി രാജിവെയ്കുകയായിരുന്നു. 1987ലും 1996ലും നിയമസഭ തെരഞ്ഞെടുപ്പിൽ മൽസരിച്ചെങ്കിലും പരാജയപ്പെട്ടു. മാർക്സിസത്തെ സംബന്ധിച്ച് അവഗാഹമായ ധാരണയുണ്ടായിരുന്ന ചെറിയാൻ അടുത്തിടെ ദേശാഭിമാനി ദിനപത്രത്തിൽ എഴുതിയ ലേഖനപരമ്പരയിലൂടെ സി.പി.ഐ.(എം) ലേക്ക് തിരിച്ചുവരുമെന്ന ധാരണപരത്തിയിരുന്നു. ഇപിഎഫ് ബോർഡ് ട്രസ്റ്റി, കൊച്ചി പോർട്ട് ട്രസ്റ്റ് ബോർഡ് അംഗം എന്നീ നിലകളിൽ പ്രവർത്തിച്ചു. 



</doc>
<doc id="234811" url="https://ml.wikipedia.org/wiki?curid=234811" title="യുക്തിരാജ്യം">
യുക്തിരാജ്യം

ഭാരതീയ യുക്തിവാദി സംഘത്തിന്റെ മുഖപത്രമാണ് യുക്തിരാജ്യം സ്വതന്ത്ര ചിന്താ മാസിക. 'ഭാരതീയ യുക്തിവാദി സംഘം' സംസ്ഥാന സെക്രട്ടറി ശ്രീനിപട്ടത്താനത്തിന്റെ പത്രാധിപത്യത്തിൽ കൊല്ലത്തു നിന്ന് പ്രസിദ്ധീകരിക്കുന്നു.


</doc>
<doc id="234816" url="https://ml.wikipedia.org/wiki?curid=234816" title="മുഹമ്മദ് ഹബീബുള്ള">
മുഹമ്മദ് ഹബീബുള്ള

നവാബ് ഖാൻ ബഹാദൂർ സർ മുഹമ്മദ് ഹബീബുള്ള (ജനനം: 1869 സെപ്റ്റംബർ 22 - മരണം: 1948 മേയ് 16) പൊതുപ്രവർത്തകനും ഭരണകർത്താവുമായിരുന്നു. ഇദ്ദേഹം 1934 മുതൽ 1936 വരെ തിരുവിതാംകൂർ നാട്ടുരാജ്യത്തിന്റെ ദിവാനായിരുന്നു. 

ആഷുക്ക ഹുസൈൻ ഖാൻ സാഹിബിന്റെ മകനായി 1869 സെപ്റ്റംബർ 22-നാണ് ഇദ്ദേഹം മദ്രാസിൽ ജനിച്ചത്. ഇദ്ദേഹം ആർക്കോട്ട് രാജകുടുംബത്തിലെ അംഗമായിരുന്നു. ആർക്കോട്ട് നവാബുമാരുമായി അടുത്ത ബന്ധുത്വം ഇദ്ദേഹത്തിന്റെ കുടുംബത്തിനുണ്ടായിരുന്നു. സൈദപ്പെട്ട് സില്ല ഹൈസ്കൂളിലാണ് ഇദ്ദേഹം സ്കൂൾ വിദ്യാഭ്യാസം നടത്തിയത്. ഇദ്ദേഹം നിയമത്തിൽ ബിരുദം നേടുകയും ചെയ്തു. 1888 ജൂലൈ മാസത്തിൽ വെല്ലൂരിലെ ബാറിൽ ചേർന്ന ഇദ്ദേഹം അഭിഭാഷകനായി ജോലി ചെയ്യാൻ തുടങ്ങി..

ആദ്യകാലം മുതൽ തന്നെ പ്രാദേശിക ബോർഡുകളിലെ രാഷ്ട്രീയത്തിൽ ഹബീബുള്ള സജീവമായിരുന്നു. 1895-ൽ വെല്ലൂർ മുനിസിപ്പാലിറ്റിയിലെ നോൺ ഒഫീഷ്യൽ ഓണററി ചെയർമാനായി ഇദ്ദേഹത്തെ തിരഞ്ഞെടുക്കുകയുണ്ടായി. 1901 സെപ്റ്റംബർ മാസത്തിൽ മുനിസിപ്പാലിറ്റിയുടെ ഔദ്യോഗിക സെക്രട്ടറിയായി തിരഞ്ഞെടുത്തതോടെ അഭിഭാഷകവൃത്തി ഉപേക്ഷിച്ചു. 1905 സെപ്റ്റംബർ വരെ സെക്രട്ടറിയായി ജോലി ചെയ്തു. അതിനു ശേഷം ചെയർമാനായി തിരഞ്ഞെടുക്കപ്പെട്ടു. 1905 മുതൽ 1919 വരെ 14 വർഷം വെല്ലൂർ മുനിസിപ്പാലിറ്റിയുടെ ചെയർമാനായിരുന്നു.

1919 ജൂലൈ മുതൽ 1920 ജനുവരി വരെ അവധിയിലായിരുന്ന പി. രാജഗോപാലാചാരിക്ക് പകരം ഹബീബുള്ള മദ്രാസ് ഗവർണറുടെ എക്സിക്യൂട്ടീവ് കൗൺസിലിൽ പ്രവർത്തിക്കുകയുണ്ടായി.

1919-ൽ ലീഗ് ഓഫ് നേഷൻസിൽ ഇന്ത്യയുടെ ആദ്യ പ്രതിനിധിയായി പങ്കെടുത്തത് ഇദ്ദേഹമാണ് . 1920 ഡിസംബർ 17-ന് മദ്രാസ് പ്രസിഡൻസിയിൽ ഗവർണറുടെ എക്സിക്യൂട്ടീവ് കൗൺസിലിൽ റെവന്യൂ മെംബറായി ഇദ്ദേഹത്തെ നിയമിക്കുകയുൺറ്റായി. ഈ ലാവണത്തിൽ 1924 ഡിസംബർ 27 വരെ ഇദ്ദേഹം തുടർന്നു. 1925-ൽ വൈസ്രോയിയുടെ എക്സിക്യൂട്ടീവ് കൗൺസിലിൽ ഇദ്ദേഹം അംഗമാവുകയുണ്ടായി. ഈ സ്ഥാനത്ത് 1930 വരെ ഇദ്ദേഹം തുടരുകയുണ്ടായി. 1926-27 കാലത്ത് ഇൻഡ്യ ദക്ഷിണാഫ്രിക്കയിലേയ്ക്കയച്ച പ്രതിനിധി സംഘത്തിൽ ഇദ്ദേഹം അംഗമായിരുന്നു.

1934 മാർച്ച് 15-നാണ് ചിത്തിര തിരുനാൾ ഹബീബുള്ളയെ തിരുവിതാംകൂർ ദിവാനായി നിയമിച്ചത്. ഇദ്ദേഹം ദിവാനായിരുന്ന രണ്ടു വർഷക്കാലത്ത് പല പരിഷ്കാരങ്ങളും നടപ്പിലാക്കപ്പെട്ടു. സിവിൽ സർവീസ്, ഇലക്ടറേറ്റ്, നായർ പട്ടാളം തുടങ്ങി പല രംഗത്തും നവീകരണം നടപ്പിലാക്കപ്പെട്ടു.

സ്ഥാനമേറ്റയുടൻ ഇദ്ദേഹം ഫ്രാഞ്ചൈസി, ഡീലിമിറ്റേഷൻ എന്നീ വിഷയങ്ങൾ പരിഗണിക്കാനായി ഒരു കമ്മിറ്റിയെ നിയോഗിച്ചു. കേരളത്തിലെ വിവിധ ജനവിഭാഗങ്ങൾക്ക് നിയമനിർമ്മാണസഭയിൽ മതിയായ പ്രാതിനിദ്ധ്യം ലഭിക്കുന്നുണ്ടോ എന്നു പരിശോധിക്കുകയായിരുന്നു ഉദ്ദേശം. ക്രിസ്ത്യാനികൾ]], ഈഴവർ, മുസ്ലീങ്ങൾ എന്നീ വിഭാഗങ്ങൾക്ക് പൊതുവായ മണ്ഡലങ്ങളിൽ ക്ലിപ്തമായ എണ്ണം സീറ്റുകൾ നീക്കിവയ്ക്കുകയുണ്ടായി. നായർ വിഭാഗത്തിന്റെ എതിർപ്പുകാരണം ഈ വിഷയം വർഷങ്ങൾക്കുശേഷം 1939-ൽ പുനഃപരിശോധിക്കുകയുണ്ടായി.

1935-36 സമയത്ത് രാജ്യത്തെ സിവിൽ സർവീസിൽ നിയമനം നടത്താനായി ആദ്യമായി ഒരു പബ്ലിക് സർവീസ് കമ്മീഷൻ ആരംഭിച്ചു. ജാതി മത വ്യത്യാസങ്ങളിലാതെ ഉദ്യോഗസ്ഥരെ നിയമിക്കുകയായിരുന്നു ലക്ഷ്യം. 150 രൂപയിൽ താഴെ ശമ്പളമുള്ള തസ്തികകളിൽ സമൂഹത്തിലെ ദുർബലവിഭാഗങ്ങൾക്ക് മുൻഗണന നൽകാൻ വ്യവസ്ഥയുണ്ടായിരുന്നു. ഇതിനു മുകളിലുള്ള തസ്തികകളിൽ യോഗ്യത മാത്രമായിരുന്നുവത്രേ ഏക മാനദണ്ഡം. ഉയർന്ന തസ്തികകളിലെ നിയമനം ലഭിക്കുവാൻ എഴുത്തുപരീക്ഷ പാസാവേണ്ടതുണ്ടായിരുന്നു. പക്ഷേ മതിയായ പ്രാതിനിദ്ധ്യം ഉറപ്പുവരുത്തുന്നതിനായി യോഗ്യത മാത്രം മാനദണ്ഡമാക്കുന്ന ഒഴിവുകൾ 60% മാത്രമായി ചുരുക്കുകയുണ്ടായി. ബാക്കി 40% തസ്തികകളിൽ പരീക്ഷയിലെ മാർക്കിനൊപ്പം സമുദായ പ്രാതിനിദ്ധ്യത്തിനും പ്രാധാന്യം കൊടുത്തിരുന്നു. സൈന്യവും ദേവസ്വവും ഈ ചട്ടങ്ങ‌ളിൽ നിന്ന് ഒഴിവാക്കപ്പെട്ടിരുന്നു.

1935-ൽ വൻ തോതിൽ വൈദ്യുതിയുത്പാദിപ്പിക്കാനുള്ള ക്ഷമതയുള്ള പള്ളിവാസൽ ജലവൈദ്യുതപദ്ധതി രാജ്യത്ത് ആരംഭിക്കുകയുണ്ടായി.

1936-ൽ തിരുവിതാംകൂർ ഇൻഡ്യൻ സ്റ്റേറ്റ് ഫോഴ്സസിൽ ചേർന്നു. ഇതിനുശേഷം നായർ പട്ടാളവും മഹാരാജാവിന്റെ അംഗരക്ഷകരും ഇതിനുശേഷം ട്രാവൻകൂർ സ്റ്റേറ്റ് ഫോഴ്സസ് എന്നറിയപ്പെടാൻ തുടങ്ങി. ഇതുവരെ നായന്മാർക്കു മാത്രമേ തിരുവിതാംകൂർ സൈന്യത്തിൽ ചേരാനുള്ള അധികാരമുണ്ടായിരുന്നില്ല. പുതിയതായി കൊണ്ടുവന്ന നിയമപ്രകാരം മറ്റു സമുദായങ്ങളിലുള്ളവർക്കും സൈന്യത്തിൽ ചേരാനുള്ള അവകാശം നൽകപ്പെട്ടു. മഹാരാജാവായിരുന്നു സൈന്യത്തിന്റെ കേണൽ-ഇൻ-ചീഫ്.

1936-ൽ ഇദ്ദേഹം വിരമിക്കുകയും സർ സി.പി. രാമസ്വാമി അയ്യർ അധികാരമേൽക്കുകയും ചെയ്തു.

1948 മേയ് 16-ന് തിരുവിതാംകൂറിലാണ് ഇദ്ദേഹം മരിച്ചത്.

സാദത്തുന്നിസ ബീഗമാണ് ഇദ്ദേഹത്തിന്റെ ഭാര്യ.

1905-ൽ ഇന്ത്യൻ ഭരണകൂടം ഇദ്ദേഹത്തിന് ഖാൻ ബഹാദൂർ എന്ന സ്ഥാനപ്പേര് നൽകുകയുണ്ടായി. 1920-ൽ കമ്പാനിയൻ ഓഫ് ദി ഇൻഡ്യൻ എമ്പയർ 1922-ൽ നൈറ്റ്സ് ബാച്ചിലർ എന്നീ പുരസ്കാരങ്ങൾ ഇദ്ദേഹത്തിന് ലഭിച്ചിരുന്നു. 1924-ൽ ഇദ്ദേഹത്തെ നൈറ്റ് കമാൻഡർ ഓഫ് ദി സ്റ്റാർ ഓഫ് ഇൻഡ്യ എന്ന സ്ഥാനപ്പേര് നൽകി ആദരിച്ചു. ആ വർഷം തന്നെ സ്ഥാനം ഓർഡർ ഓഫ് ദി ഇൻഡ്യൻ എമ്പയർ ആയി ഉയർത്തപ്പെട്ടു. 1935-ൽ മഹാരാജാവ് ചിത്തിര തിരുനാൾ ഇദ്ദേഹത്തിന് നവാബ് എന്ന സ്ഥാനപ്പേര് നൽകി. 

ചെന്നൈ നഗരത്തിലെ ടി. നഗറിലെ ഹബീബുള്ള റോഡ് ഇദ്ദേഹത്തിന്റെ ആദരാർത്ഥം നാമകരണം ചെയ്യപ്പെട്ടതാണ്.


</doc>
<doc id="234822" url="https://ml.wikipedia.org/wiki?curid=234822" title="പവർപ്ലഗ്ഗുകളും സോക്കറ്റുകളും">
പവർപ്ലഗ്ഗുകളും സോക്കറ്റുകളും

ഗൃഹവൈദ്യുതീകരണത്തിൽ ഉപയോഗിക്കുന്ന സുരക്ഷാസംവിധാനമാണിത്. ടൂപിൻ ഉപയോഗിച്ചാൽ ലോഹകവചങ്ങൾ ഉള്ള വൈദ്യുത ഉപകരണത്തിൽ എന്തെങ്കിലും തകരാർ കൊണ്ട് അതിൽ വൈദ്യുത ചാർജ് പ്രവഹിക്കാൻ ഇടയായാൽ ഉപകരണം സ്പർശിക്കുന്ന വ്യക്തിയിലൂടെ വൈദ്യുതി ഭൂമിയിലേക്ക് ഒഴുകുന്നു. ഇതുമൂലം ആൾക്ക് ഷേക്കേൽക്കുന്നു. എന്നാൽ ത്രീപിൻകണക്ഷനിലെ എർത്ത് പിൻ ഭൂമിയുമായി ബന്ധിച്ചിരിക്കുന്നു.അതുകൊണ്ട് അമിത വൈദ്യുത ചാർജ് ഭൂമിയിലേക്ക് ഒഴുക്കി വിടുന്നു. ഉപകരണം സ്പർശിക്കുന്ന വ്യക്തി സുരക്ഷിതനാകുന്നു. ത്രീപിൻകണക്ഷനിലെ മൂന്നാമത്തെ വലിയ പിന്നാണ് എർത്ത് പിൻ. പിന്നിലെ ഫേസ് കണക്ഷൻ വൈദ്യുതിയിൽ സ്പർശിക്കും മുൻപേ തന്നെ എർത്ത് ലഭ്യമാക്കാനും (നീളം കൂടിയ പിന്നായതിനാൽ മറ്റു പിന്നുകളെ അപേക്ഷിച്ച ആദ്യം എർത്ത് സജ്ജമാകുന്നു) വൈദ്യുത പ്രതിരോധം കുറയ്ക്കാനാണ് ഇതിന് വണ്ണം കൂടുതലായി നിർമിച്ചിരിക്കുന്നത്. മറ്റ് രണ്ട് പിന്നുകൾ ഫേസും, ന്യൂട്രലുമാണ്.



</doc>
<doc id="234830" url="https://ml.wikipedia.org/wiki?curid=234830" title="സുധ സുന്ദരരാമൻ">
സുധ സുന്ദരരാമൻ

ഇന്ത്യയിലെ വനിതാ രാഷ്ട്രീയ നേതാക്കളിൽ പ്രമുഖയും അഖിലേന്ത്യ ജനാധിപത്യ മഹിള അസോസിയേഷന്റെ ദേശീയ ജനറൽ സെക്രട്ടറിയുമാണ് സുധ സുന്ദരരാമൻ. ഇദ്ദേഹം സി.പി.ഐ.(എം.) കേന്ദ്ര സമിതി അംഗവുമാണ്.

തമിഴ്‌നാട് സ്വദേശിയായ സുധ സുന്ദര രാമൻ ചെന്നെയിലെ എതിരാജ് കോളേജിൽ നിന്നും ഇംഗ്ലീഷ് സാഹിത്യത്തിൽ ബിരുദവും തത്വശാസ്ത്രത്തിൽ ബിരുദാനന്തര ബിരുദവും കരസ്ഥമാക്കി. അദ്ധ്യാപക ബിരുദം നേടിയശേഷം അദ്ധ്യാപികയായി ജോലി ചെയ്തുവരവെയാണ് ഇവർ വനിതാ സംഘടനാപ്രവർത്തനങ്ങളിൽ സജീവമാകുന്നത്. വിദ്യാർത്ഥിയായിരിക്കെ തന്നെ എസ്.എഫ്.ഐ. പ്രവർത്തനങ്ങളിൽ പങ്കെടുത്തുകൊണ്ടാണ് സംഘടനാ ജീവിതത്തിലേക്ക് കടക്കുന്നത്.

വിദ്യാഭ്യാസകാലത്ത് എസ്.എഫ്.ഐ. പ്രവർത്തനത്തിലൂടെയാണ് സുധാസുന്ദരരാമൻ പൊതുരംഗത്തെത്തുന്നത്. അദ്ധ്യാപികയായി ജോലി നോക്കവേ ജനാധിപത്യ മഹിളാ അസോസിയേഷനിലൂടെ വനിതാരംഗത്തെ പ്രവർത്തനങ്ങളിൽ സജീമായി. 1995 മുതൽ 2004 വരെ ആ സംഘടനയുടെ തമിഴ്നാട് ഘടകം സെക്രട്ടറി, പ്രസിഡന്റ് എന്നീ നിലകളിൽ പ്രവർത്തിച്ചു. 2004 ൽ ബൃന്ദാ കാരാട്ടിനു ശേഷം ജനാധിപത്യ മഹിളാ അസോസിയേഷന്റെ ദേശീയ ജനറൽ സെക്രട്ടറിയായി തെരഞ്ഞെടുക്കപ്പെട്ടു.


</doc>
<doc id="234833" url="https://ml.wikipedia.org/wiki?curid=234833" title="നെറ്റിയിൽ പൊട്ടൻ">
നെറ്റിയിൽ പൊട്ടൻ

ദക്ഷിണേഷ്യയിൽ ഉടനീളം കാണപ്പെടുന്ന ഒരു ശുദ്ധജല മത്സ്യമാണ് നെറ്റിയിൽ പൊട്ടൻ.കേരളത്തിലെ ചെറുതോടുകളിലും കുളങ്ങളിലുമൊക്കെ ഇവയെ കാണാം. നെറ്റിയിലെ വെളുത്ത പൊട്ടുകാരണം ഇവയെ പെട്ടെന്നു തിരിച്ചറിയാം.പൂഞ്ഞാൻ , മാനത്തുകണ്ണി ,പൊങ്ങൻ‌ചുട്ടി, ചൂട്ടൻ, വരയൻ പൂഞ്ഞാൻ, 
കണ്ണിച്ചാൻ,ചൊട്ടക്കുറിയൻ, നെറ്റിയിൽ പൊട്ടൻ , കണ്ണാം ചൂട്ടി, നെറ്റിയേൽ പൊന്നൻ അങ്ങനെ പല പ്രാദേശിക നാമങ്ങളിലും അറിയപ്പെടുന്നു. ശരാശരി 5 സെന്റി മീറ്റർ വരുന്ന ഇവയുടെ പരമാവധി വലിപ്പം 9 സെ.മീ ആണ്.

മാനത്തുകണ്ണി


</doc>
<doc id="234838" url="https://ml.wikipedia.org/wiki?curid=234838" title="മാനത്തുകണ്ണി">
മാനത്തുകണ്ണി

ദക്ഷിണേന്ത്യയിലെ ജലാശയങ്ങളിൽ കണ്ടുവരുന്ന ഒരു ശുദ്ധജലമത്സ്യമാണ് മാനത്തുകണ്ണി(Striped panchax). കുളങ്ങളിലും ജലസംഭരണികളിലും ഇവയെ വളർത്താറുണ്ട്. ശരാശരി 10 സെന്റിമീറ്റർ നീളം വരെ ഇവ വളരുന്നു. പെൺമത്സ്യങ്ങളെ അപേക്ഷിച്ച് നിറവും സൗന്ദര്യവും ആൺമത്സ്യങ്ങൾക്കാണ്. അക്വോറിയങ്ങളിലെ അലങ്കാരമത്സ്യങ്ങളായി വളർത്താറുണ്ട്. ചെറിയ കീടങ്ങളേയും ജല ജീവികളേയും ഇവ ഭക്ഷണമാക്കി വളരുന്നു. ഇലസസ്യങ്ങൾക്കിടയിൽ മുട്ടയിട്ട് 12മുതൽ 14 ദിവസങ്ങൾക്കുള്ളിൽ അവ വിരിഞ്ഞിറങ്ങുന്നു. ഇന്ത്യയിലും ശ്രീലങ്കയിലുമായി ഇവ വിതരണം ചെയ്യപ്പെട്ടുകിടക്കുന്നു.

നെറ്റിയിൽ പൊട്ടൻ


</doc>
<doc id="234856" url="https://ml.wikipedia.org/wiki?curid=234856" title="ആർഗൈൽ, ടെക്സസ്">
ആർഗൈൽ, ടെക്സസ്

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരമാണ് ആർഗൈൽ. 2010ലെ സെൻസസ് പ്രകാരം നഗരത്തിൽ 3,282 പേർ വസിക്കുന്നു. മാസ്റ്റർ പ്ലാൻഡ് കമ്മ്യൂണിറ്റിയായ ലന്താന ആർഗൈലുമായി മേൽവിലാസം പങ്കുവയ്ക്കുന്നു.

ആർഗൈൽ നഗരത്തിന്റെ അക്ഷരേഖാംശങ്ങൾ (33.116422, -97.185461) എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.41%‌) ജലവുമാണ്



</doc>
<doc id="234858" url="https://ml.wikipedia.org/wiki?curid=234858" title="ഓബ്രി, ടെക്സസ്">
ഓബ്രി, ടെക്സസ്

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഡെന്റൺ കൗണ്ടിയിൽപ്പെട്ട ഒരു നഗരമാണ് ഓബ്രി. 2010ലെ സെൻസസ് പ്രകാരം നഗരത്തിൽ 2,595 പേർ വസിക്കുന്നു.
ഡെന്റണു വടക്കായി സ്ഥിതി ചെയ്യുന്ന ഓബ്രി നഗരത്തിന്റെ അക്ഷരേഖാംശങ്ങൾ (33.307148, -96.983970) എന്നാണ്.

യുണൈറ്റഡ് സ്റ്റേറ്റ്സ് സെൻസസ് ബ്യൂറോയുടെ കണക്കുപ്രകാരം നഗരത്തിന്റെ മൊത്തം വിസ്തീർണ്ണം ആണ്. ഇതിൽ കരപ്രദേശവും (0.73%‌) ജലവുമാണ്.



</doc>
<doc id="234872" url="https://ml.wikipedia.org/wiki?curid=234872" title="മാന്തൾ">
മാന്തൾ

മാന്തൾ അഥവാ മാന്ത ശരീരം പരന്നു നാക്കു പോലെ കാണപ്പെടുന്ന വിവിധ കുടുംബങ്ങളിൽ പെട്ട മത്സ്യങ്ങളെ പൊതുവെ 'ടങ് സോൾസ്' എന്നു പറയപ്പെറ്റുന്നത്.അത്തരത്തിൽ പെട്ട ഒരു മത്സ്യമാണ് സൈനോഗ്ലോസിഡേ കുടുംബത്തിൽ പെട്ട മാന്തളുകൾ . നങ്കുകൾ എന്നും അറിയപ്പെടുന്നു.മാന്തളിൻടെ വിവിധ സ്പീഷിസുകൾ കേരളാതീരത്ത് ലഭ്യമാണെങ്കിലും ഏറെ വാണിജ്യ പ്രാധാന്യമുള്ളത് മലബാർ ടങ്സോൾ (Cynoglossus macrostomus),എന്നറിയപ്പെടുന്ന മത്സ്യമാണ്.


</doc>
<doc id="234880" url="https://ml.wikipedia.org/wiki?curid=234880" title="യുക്തിരേഖ">
യുക്തിരേഖ

കേരള യുക്തിവാദി സംഘത്തിന്റെ മുഖപത്രമാണ് യുക്തിരേഖ. 1983 സെപ്തംബറിൽ യുക്തിരേഖ പ്രസിദ്ധീകരണമാരംഭിച്ചു. പവനനായിരുന്നു ആദ്യ പത്രാധിപർ. 7 വർഷം കോഴിക്കോട്ടുനിന്നു പ്രസിദ്ധീകരിച്ചു. 2000 മുതൽ തിരുവനന്തപുരത്തു നിന്നു പ്രസിദ്ധീകരിക്കുന്നു. യു. കലാനാഥനാണ് ഇപ്പോഴത്തെ പത്രാധിപർ.



</doc>
<doc id="234884" url="https://ml.wikipedia.org/wiki?curid=234884" title="കേരളത്തിലെ ശുദ്ധജലമത്സ്യങ്ങളുടെ പട്ടിക">
കേരളത്തിലെ ശുദ്ധജലമത്സ്യങ്ങളുടെ പട്ടിക


</doc>
<doc id="234891" url="https://ml.wikipedia.org/wiki?curid=234891" title="കരിമുതുക്ക്">
കരിമുതുക്ക്

ഒരിനം ഔഷധസസ്യമാണ് കരിമുതുക്ക് . ശ്രീലങ്കയടക്കം ഇന്ത്യൻ ഉപഭൂഖണ്ഡത്തിൽ കാണപ്പെടുന്നു. വിഷമയമായതിനാൽ ഇതിന്റെ ഇലകൾ കന്നുകാലികൾക്കു ഭക്ഷ്യയോഗ്യമല്ല. കിഴങ്ങുപോലെ വളരുന്ന വേരുകളും ഫലങ്ങളും ഔഷധയോഗ്യമായ ഭാഗങ്ങളാണ്. പാമ്പിൻ വിഷത്തിനു പ്രതിവിധിയായി ഇത് ഉപയോഗിക്കുന്നു. മറ്റു സസ്യങ്ങളിൽ പടർന്നാണ് ഇവ വളരുന്നത്. ക്ലിപ്പർ, ക്രൂയിസർ, ലെയ്സ് ശലഭം എന്നിവയുടെ ശലഭപ്പുഴുക്കൾ തിന്നുവളരുന്ന ഇലകളിൽ ഒന്ന് കരിമുതുക്കാണ്.



</doc>
<doc id="234893" url="https://ml.wikipedia.org/wiki?curid=234893" title="കരുവിലാഞ്ചി">
കരുവിലാഞ്ചി

ഒരു ഔഷധസസ്യ ഇനമാണ് കുരുവിലാഞ്ചി . സപുഷ്പികളിലെ സ്റ്റെമോനേസീ കുടുംബത്തിലാണ് ഇവ ഉൾപ്പെടുന്നത്. ചൈനീസ് പരമ്പരാഗത വൈദ്യത്തിലെ 50 ഇനങ്ങളിൽ ഒന്നാണ് ഇവ. ക്രാബ് ലോസ് മൂലം തൊലിപ്പുറത്തുണ്ടാകുന്ന അലർജിക്ക് ചികിത്സയ്ക്കായി ഉപയോഗിക്കുന്നു. മറ്റു സസ്യങ്ങളിൽ പടർന്നാണ് ഇവ വളരുന്നത്. ഇന്ത്യ, ചൈന, ബംഗ്ലാദേശ്, കമ്പോഡിയ, ലാവോസ്, മ്യാന്മാർ, തായ്‌ലന്റ്, വിയറ്റ്നാം എന്നിവിടങ്ങളിൽ കാണപ്പെടുന്നു.


</doc>
<doc id="234896" url="https://ml.wikipedia.org/wiki?curid=234896" title="ജാക്ക് ദി ജയന്റ് സ്ലയെർ">
ജാക്ക് ദി ജയന്റ് സ്ലയെർ

2013-ൽ പുറത്തിറങ്ങിയ ഒരു അമേരിക്കൻ ഫാന്റസി - സാഹസിക ചലച്ചിത്രമാണ് ജാക്ക് ദി ജയന്റ് സ്ലയെർ. ബ്രയൻ സിങ്ങർ ആണ് സംവിധാനം നിർവ്വഹിച്ചിരിക്കുന്നത്. ഇത് ജാക്ക് ആൻഡ്‌ ദി ബീൻ സ്റ്റാൾക്ക് , ജാക്ക് ദി ജയന്റ് കില്ലെർ എന്നി മുത്തശ്ശി കഥക്കളെ അടിസ്ഥാനം ആക്കി നിർമിച്ച ചിത്രം ആണ്.



</doc>
<doc id="234897" url="https://ml.wikipedia.org/wiki?curid=234897" title="ചിക്കറി">
ചിക്കറി

ഒരിനം ഔഷധസസ്യമാണ് ചിക്കറി . ഇതിന്റെ പൂക്കൾ തെളിമയാർന്ന നീലനിറത്തിലും അപൂർവ്വമായി വെള്ളയോ പിങ്കോ നിറത്തിലുമാണ് കാണപ്പെടുന്നത്. കഫീൻ ഇല്ലാത്ത കാപ്പിക്കായി ഇത് ഉപയോഗിക്കുന്നു. പശുവളർത്തൽ കേന്ദ്രങ്ങളിൽ ഇവ വ്യാവസായികാടിസ്ഥാനത്തിൽ വളർത്തി പശുക്കൾക്ക് നൽകുന്നു. 10 മുതൽ 100 വരെ സെന്റീമീറ്റർ ഉയരത്തിൽ ചിക്കറി വളരുന്നു. പൂക്കൾക്ക് 2 മുതൽ 4 സെന്റീമീറ്റർ വരെ വലിപ്പമുണ്ട്. റൂട്ട് ചിക്കറി, ലീഫ് ചിക്കറി എന്നിങ്ങനെ ഇനങ്ങൾ കണ്ടെത്തിയിട്ടുണ്ട്. റൂട്ട് ചിക്കറി യൂറോപ്യൻ രാജ്യങ്ങളിൽ കാപ്പിക്കായി ഉപയോഗിക്കുന്നു. 

ഇന്ത്യൻ ഫിൽട്ടർ കോഫിയിൽ 30 മുതൽ 20 ശതമാനം വരെ ചിക്കറി ഉപയോഗിക്കുന്നുണ്ട്. കർണ്ണാടക, തമിഴ്നാട്, ആന്ധ്രാപ്രദേശ് എന്നിവിടങ്ങളിലാണ് ഇതിന് കൂടുതൽ പ്രചാരം.



</doc>
<doc id="234904" url="https://ml.wikipedia.org/wiki?curid=234904" title="തോർ (ചലച്ചിത്രം)">
തോർ (ചലച്ചിത്രം)

2011-ൽ പുറത്തിറങ്ങിയ ഒരു അമേരിക്കൻ സൂപ്പർ ഹീറോ ചലച്ചിത്രമാണ് തോർ. കെന്നെത്ത് ബ്രനഘ് ആണ് സംവിധാനം നിർവ്വഹിച്ചിരിക്കുന്നത്. ഇത് മാർവെൽ സ്റ്റുഡിയോ നിർമിച്ച ചിത്രമാണ്. ഭൂമിയിലേക്ക് നാടുകടത്തപെട്ട ജർമൻ പുരാണത്തിലെ ചുറ്റികയേന്തിയ തോർ ദേവന്റെ കഥ പറയുന്നു (മാർവെൽ കോമിക്സിന്റെ സാങ്കല്പിക്ക ലോകത്തിൽ).



</doc>
<doc id="234905" url="https://ml.wikipedia.org/wiki?curid=234905" title="ചുള്ളിക്കണ്ടൽ">
ചുള്ളിക്കണ്ടൽ

അക്കാന്തേസീ കുടുംബത്തില്പ്പെട്ട ഒരു കണ്ടൽ സസ്യമാണ് ചുള്ളിക്കണ്ടൽ. ശാസ്ത്രീയനാമം: അക്കാന്തസ് ഇലിസിഫോളിയസ. പ്രാദേശികമായി ചക്കരമുള്ള്, ഉപ്പുചുള്ളി, എന്നീ പേരുകളിലും അറിയപ്പെടുന്നു. ഇന്ത്യ, ശ്രീലങ്ക, മലേഷ്യ, ഓസ്ട്രേലിയ എന്നിവിടങ്ങളിലാണ് പ്രധാനമായും കണ്ടുവരുന്നത്.അഴിമുഖത്തും നദീതടങ്ങളിലും ചതുപ്പുനിലങ്ങളിലും മറ്റ് കണ്ടൽ വൃക്ഷങ്ങളോടൊപ്പം വളരുന്നു.

ഏറെ പൊക്കം വയ്ക്കാത്ത മുൾച്ചെടിയാണ് ചുള്ളിക്കണ്ടൽ. ഇലയുടെ വശങ്ങളിൽ അര ഡ്സനോളം മുള്ളുകൾ ഉണ്ടാവും. മുറിവേൽക്കാതെ ചുള്ളിക്കണ്ടൽ കാടിലേക്കു കടന്നു കയറുക പ്രയാസമാണ്. പൂക്കൾക്ക് ഭംഗിയുള്ള നീല നിറമാണ്. പൂക്കൾ ഏറെക്കാലം കൊഴിയാതെ നിൽക്കും. ഫെബ്രുവരി മുതൽ സെപ്തംബർ വരെയാണ് പൂക്കാലം.

പല രാജ്യങ്ങളിലും ചുള്ളിക്കണ്ടൽ ഔഷധപ്രാധാന്യമുള്ള ഒരു സസ്യമായി കരുതപ്പെടുന്നു. കായ രക്തശുദ്ധിക്കും പൊള്ളലിനും ലേപനമായി ഉപയോഗിക്കുന്നു. ഇല വാതസംബന്ധിയായ അസുഖങ്ങൾക്ക് നല്ല ഔഷധമാണെന്നു കരുതപ്പെടുന്നു.


</doc>
<doc id="234907" url="https://ml.wikipedia.org/wiki?curid=234907" title="ഉപ്പട്ടി">
ഉപ്പട്ടി

അവിസീനിയ ജനുസ്സില്പ്പെട്ട ഒരു കണ്ടൽ സസ്യമാണ് ഉപ്പട്ടി. പ്രസിദ്ധ പേർഷ്യൻ ഭിഷ്വഗരൻ ആവിസെന്നയോടുള്ള ബഹുമാനാർത്ഥമാണ് ഈ സസ്യകുടുംബത്തിനു ആ പേർ ലഭിച്ചത്. ഇതേ സസ്യകുടുംബത്തിൽ പെട്ട അവിസീനിയ മറിന(ചെറു ഉപ്പട്ടി) എന്ന ഒരു കണ്ടലിനവും കേരളത്തിൽ കണ്ടുവരുന്നു.കേരളത്തിലുടനീളം കണ്ടുവരുന്ന ഒരു കണ്ടൽ സസ്യമാണ് ഉപ്പട്ടി. ഒറയി,ഉപ്പൂത്ത,ഉപ്പൂറ്റി എന്നി പേരുകളിലും അറിയപ്പെടുന്നു.വെളുത്ത മാൻഗ്രൂവ് എന്നും അറിയപ്പെടുന്നു.

കടുത്ത ലവണസാന്ദ്രതയുള്ള പ്രദേശങ്ങളിലും ,ഉപ്പിന്റെ സാന്ദ്രത കുറവുള്ള പ്രദേശങ്ങളിലും ഒരു പോലെ വളരും. വൃക്ഷത്തീനു ചുറ്റും പായ വിരിച്ച പോലെ മണ്ണിനു മുകളിലേക്ക് ഉയർന്നു നിൽക്കുന്ന പതിനായിരക്കണക്കിനു ശ്വസനവേരുകൾ ഇവയുടെ പ്രത്യേകതയാണ്. ഇത് ജലജീവികൾക്ക് പ്രാണവായുവിന്റെ ലഭ്യത ഉറപ്പുവരുത്തുന്നു. ഇവിടം പലതരം ലോബ്സ്റ്ററുകൾക്കും , ചെമ്മീനിനും,ഞണ്ടിനുമൊക്കെ ആവാസകേന്ദ്രമാണ്.

15-20 മീറ്റർ പൊക്കം വയ്ക്കും. ഇലകൾക്ക് ഓവൻ ആകൃതിയാണ് (6-10 X 3-6 ) . പൂക്കൾക്ക് മഞ്ഞനിറം. ക്യാപ്സൂൾ വിഭാഗത്തിൽപ്പെട്ട വിത്തുകൾ (5-6 മി.മീ) മാതൃമരത്തിൽ വച്ച്തന്നെ മുളയ്ക്കാൻ കഴിവുള്ളവയാണ്.
പൂക്കളും വിത്തുവിതരണവും ജൂൺ-ആഗസ്ത് മാസങ്ങളിലാണ്. പൂക്കളിൽ ധാരാളം തേൻ ഉണ്ടാവും. തേൻ നുകരാൻ ധാരാളം തരം തേനീച്ചകളും പലതരം വണ്ടുകളും എത്താറുണ്ട്. ഉപ്പട്ടി പൂക്കുമ്പോഴാണ് പല രാജ്യങ്ങളുടേയും തേനറകൾ നിറയുക.
തടി ഈടുള്ളതാണ്. വീട്,ബോട്ട് എന്നിവയുടെ നിർമ്മാണത്തിനും വിറകായും ഉപയോഗിക്കാറുണ്ട്. ഇല നല്ല കാലിത്തീറ്റയാണ്. തൊലിയിൽ നിന്നും ഒരു തരം ചായം ഉണ്ടാക്കാം. 


</doc>
<doc id="234914" url="https://ml.wikipedia.org/wiki?curid=234914" title="പൊന്നുംവള്ളി">
പൊന്നുംവള്ളി

കണ്ടൽക്കാടുകളിൽ കണ്ടുവരുന്ന ഒരു വള്ളിച്ചെടിയാണ് പൊന്നുംവള്ളി .കരിമീൻ വള്ളി എന്നും പേരുണ്ട്.


</doc>
<doc id="234916" url="https://ml.wikipedia.org/wiki?curid=234916" title="ഴാങ്ങ്ജിയാജിയെ ദേശീയോദ്യാനം">
ഴാങ്ങ്ജിയാജിയെ ദേശീയോദ്യാനം

ചൈനയുടെ ഹുനാൻ പ്രവിശ്യയിലുള്ള അതുല്യമായ ഒരു സംരക്ഷിത ദേശീയോദ്യാനമാണ്‌ ഴാങ്ങ്ജിയാജിയെ ദേശീയോദ്യാനം () പ്രകൃതിരമണീയമായ വുലിങ്ങ്യുവാൻ പ്രദേശത്തുള്ള നിരവധി ദേശീയോദ്യാനങ്ങളിൽ ഒന്നാണിത്.

1982-ലാണ് ചൈനയുടെ ആദ്യ ദേശീയ വന ഉദ്യാനമായി ഴാങ്ങ്ജിയാജിയെ ദേശീയോദ്യാനം അറിയിക്കപ്പെട്ടത്. 

മെലിഞ്ഞു നീണ്ട തൂണുകൾ പോലിരിക്കുന്ന മലകളാണ് ഈ ദേശിയോദ്യാനത്തിലെ ഒരു പ്രധാന ആകർഷണീയത. തുടർച്ചയായി പല ലക്ഷം വർഷങ്ങൾ കൊണ്ടുള്ള മണ്ണൊലിപ്പു കാരണം താഴ്‌വരയെങ്ങും മുവ്വായിരത്തിലധികം സ്തൂപ രൂപത്തിലുള്ള മലകൾ രൂപം കൊണ്ടിട്ടുണ്ട്. പൊതുവേ തണുപ്പുള്ള പ്രദേശമായതിനാൽ ചെടികളും വൃക്ഷങ്ങളും തഴച്ചു വളരുന്ന പ്രദേശമാണിത്. 

ജെയിംസ് കാമറൂണിന്റെ അവതാർ എന്ന ചിത്രത്തിലെ പണ്ടോരാ എന്ന വിദൂര ഗ്രഹത്തിൽ കാണുന്ന, അന്തരീക്ഷത്തിൽ പൊങ്ങിക്കിടക്കുന്ന മലകൾ, ഴാങ്ങ്ജിയാജിയെ ദേശീയോദ്യാനത്തിൽ ചിത്രീകരിച്ചതാണ്. അവതാർ എന്ന ചിത്രം പ്രശസ്തമായതോടെ വിനോദ സഞ്ചാരികൾ കൂട്ടം കൂട്ടമായി ഴാങ്ങ്ജിയാജിയൊവിൽ എത്തിത്തുടങ്ങുകയും, അതിനെത്തുടർന്ന് ഈ പ്രദേശത്തെ ഒരു മല അവതാർ ഹാലേലൂയ എന്ന് ചൈന പുനർനാമകരണം ചെയ്യുകയുണ്ടായി.


</doc>
<doc id="234917" url="https://ml.wikipedia.org/wiki?curid=234917" title="ഉളി">
ഉളി

മരം, കല്ല് മുതലായ കാഠിന്യമേറിയ വസ്തുക്കൾ ചെത്തിമിനുക്കുവാനും രൂപപ്പെടുത്തുവാനും മറ്റും ഉപയൊഗിക്കുന്ന ഒരു പണിയായുധമാണ് ഉളി (ഇംഗ്ലീഷിൽ: Chisel). സാധാരണയായി ഉളിയുടെ മൂർച്ചയേറിയ ഭാഗം ഉരുക്കിലാണ് നിർമ്മിക്കുന്നത്. ഉളിയുടെ കൈപ്പിടി മരംകൊണ്ടോ മറ്റു ലോഹങ്ങൾകൊണ്ടോ നിർമ്മിക്കുന്നു. ഉളിയുടെ ആകൃതിയ്ക്കും വലിപ്പത്തിനും അനുസരിച്ച് അവയെ വെവ്വേറെ പേരിട്ട് വിളിക്കുന്നു. വീതുളി, ഇടതരം ഉളി, മെല്ലുളി, പിരിയൻഉളി തുടങ്ങിയവ ഉദാഹരണം. 

ഉളി ഉപയോഗിക്കുവാൻ ചുറ്റികയുടെയോ മറ്റു സമാന വസ്തുക്കളുടേയോ സഹായം കൂടിയേതീരു. വസ്തുക്കളുടെ ചെത്തിമാറ്റേണ്ട ഭാഗത്ത് ഉളിയുടെ മൂർച്ചയേറിയ ഭാഗം(വായ്ത്തല) വെച്ച് മുകൾഭാഗത്ത് ചുറ്റികൊണ്ടോ കൊട്ടുവടികൊണ്ടോ അടിച്ചാണ് ഉളി ഉപയോഗിക്കുന്നത്.

മരപ്പണിക്കുപയോഗിക്കുന്ന ഉളിയിൽ നിന്നും വ്യത്യസ്തമായിരിക്കും കൽപ്പടിക്കുപയോഗിക്കുന്ന ഉളി.

ഉളിക്ക് അനേകം ഉപയോഗങ്ങളുണ്ട്. മരപ്പണി, ശില്പനിർമ്മാണം(മരത്തിലും, കല്ലിലും), കൽപ്പണി തുടങ്ങിയ തൊഴിലുകളെ സംബന്ധിച്ചിടത്തോളം, ഉളി തീർത്തും ആവശ്യമായ ഒരു പണിയായുധമാണ്. 

വിവിധതരത്തിലുള്ള ഉളികൾ മരപ്പണിക്ക് ഉപയോഗിക്കുന്നു. മരത്തിന്റെ ചെത്തിമാറ്റേണ്ട ഭാഗത്തിനനുസരിച്ചാണ് ഉളി തിരങ്ങെറ്റുക്കുന്നത്. സാധാരണ മരപ്പണിക്ക് ഉപയോഗിക്കുന്ന ഉളികളിൽ നിന്നും വ്യത്യസ്തമായ ഉളികൾ കൊത്തുപണിക്ക് ഉപയോഗിക്കാറുണ്ട്. കൊത്തുപണിക്ക് വായ്ത്തലയുടെ വീതി കൂടിയ ഉളിയാണ് ആദ്യം ഉപയോഗിക്കുന്നത്. തുടർന്ന് വീതി കുറഞ്ഞ ഉളികൾ വിശദാംശങ്ങൾക്കായ് ഉപയോഗിക്കുന്നു. 




</doc>
<doc id="234919" url="https://ml.wikipedia.org/wiki?curid=234919" title="വീട്ടിക്കാട്">
വീട്ടിക്കാട്

ചെർപ്പുളശ്ശേരി പഞ്ചായത്തിൽ തൂതപുഴയുടെ തീരത്ത് സ്ഥിതി ചെയ്യുന്ന ഒരു ഗ്രാമമാണ് വീട്ടിക്കാട്. വർഷങ്ങൾക്കുമുമ്പ് വൻമരമായ വീട്ടി ധാരാളം ഉണ്ടായിരുന്നതിനാലാണ് ഈ പേരു വരാൻ കാരണം എന്ന് പറയപ്പെടുന്നു.

വീട്ടിക്കാടിൽ ഉൾകൊള്ളുന്ന സ്ഥലങ്ങൾ കാട്ടുകണ്ടം കൊരമ്പി മന്ദം കോളനി ചെറുപാറ നാളാലയം കുന്ന് എന്നി സ്ഥലങ്ങൾ ആണുവളരെ പ്രശസ്തമായത് വീട്ടിക്കാടിന്റെ വെസ്റ്റ് ഭാഗം അതായത് കാട്ടുകണ്ടം കൊരമ്പി ഭാഗം തൂത പുഴയാൽ അതി മനോഹരമാണ് തൂത പുഴയിൽ വർഷകാലം വന്നാൽ പുഴ നിറഞ്ഞു ഒഴുകുന്ന അതി മനോഹരം ആയ കാഴ്ച കാണാൻ ധാരാളം ആളുകൾ ഇവിടെ വരാറുണ്ട് 


</doc>
<doc id="234926" url="https://ml.wikipedia.org/wiki?curid=234926" title="തിരുമംഗലത്ത് നീലകണ്ഠൻ മൂസ്സത്">
തിരുമംഗലത്ത് നീലകണ്ഠൻ മൂസ്സത്

പതിനാറാം ശതകത്തിൽ ജീവിച്ചിരുന്ന പ്രസിദ്ധ പണ്ഡിതനായിരുന്നു തിരുമംഗലത്ത്‌ നീലകണ്‌ഠൻ മൂസ്സത്‌. വെട്ടത്തുനാട്ടിലെ സുപ്രസിദ്ധയായ തൃപ്രങ്ങോട്ടു ക്ഷേത്രത്തിനടുത്തുള്ള തിരുംഗലത്തില്ലത്താണു ജനനമെങ്കിലും രായിരമംഗലം ക്ഷേത്രത്തിനടുത്താണ്‌ ഇദ്ദേഹം താമസിച്ചിരുന്നത്‌ എന്നു കരുതപ്പെടുന്നു. ഇദ്ദേഹം തുഞ്ചത്താചാര്യന്റെ ഗുരുവാണെന്ന് കരുതപ്പെടുന്നു. 


</doc>
<doc id="234928" url="https://ml.wikipedia.org/wiki?curid=234928" title="ടി. ഓസ്റ്റിൻ">
ടി. ഓസ്റ്റിൻ

സർ തോമസ് ഓസ്റ്റിൻ (1887 ജൂലൈ 20 - 1976) ഇന്ത്യൻ സിവുൽ സർവീസ് ഉദ്യോഗസ്ഥനും ഭരണകർത്താവുമായിരുന്നു. ഇദ്ദേഹം 1932 മുതൽ 1934 വരെ തിരുവിതാംകൂറിന്റെ ദിവാനായിരുന്നു.

റെവ. ടി ഓസ്റ്റിൻ എന്ന ബ്രിട്ടീഷ് പാതിരിയുടെ മകനായാണ് തോമസ് ഓസ്റ്റിൻ 1887-ൽ ജനിച്ച‌ത്. പ്ലിമത്ത് കോളേജിലും കേംബ്രിഡ്ജിലെ ജീസസ് കോളേജിലുമായാണ് ഇദ്ദേഹം വിദ്യാഭ്യാസം പൂർത്തിയാക്കിയത്.

1910-ൽ ഇദ്ദേഹം ഇൻഡ്യൻ സിവിൽ സർവ്വീസിൽ ചേർന്നു. താഴ്ന്ന നിലയിലുള്ള പല തസ്തികകളിലും ജോലി ചെയ്ത ശേഷമാണ് ഇദ്ദേഹത്തിന് 1929-ൽ നീലഗിരി ജില്ലയുടെ കളക്ടറായി ജോലി ലഭിച്ചത്. 1932 വരെ ഇദ്ദേഹം ഈ ലാവണത്തിൽ തുടർന്നു. ഇതിനു ശേഷം രണ്ടു വർഷത്തെ കരാറിൽ ഇദ്ദേഹത്തിന് തിരുവിതാംകൂർ ദിവാനായി ജോലി നൽകപ്പെട്ടു. പിന്നീട് ഇദ്ദേഹം മദ്രാസ് ഭരണകൂടത്തിന്റെ ചീഫ് സെക്രട്ടറിയായും ജോലി ചെയ്യുകയുണ്ടായി.

1976-ൽ 89 വയസ്സിലായിരുന്നു ഇദ്ദേഹം മരിച്ചത്.

1945-ൽ ഇദ്ദേഹത്തിന് നൈറ്റ് കമാൻഡർ ഓഫ് ദി ഓർഡർ ഓഫ് ദി ഇൻഡ്യൻ എമ്പയർ എന്ന സ്ഥാനം നൽകപ്പെട്ടു.

ബാംഗളൂരിലെ ഓസ്റ്റിൻ ടൗൺ ഇദ്ദേഹത്തിന്റെ സ്മരണാർത്ഥമാണ് നാമകരണം ചെയ്യപ്പെട്ടത്. പട്ടണത്തിലെ കന്റോണ്മെന്റ് പ്രദേശത്ത് കുറഞ്ഞ വരുമാനക്കാർക്കായി ഇദ്ദേഹം വീടുകൾ പണിതിരുന്നു.


</doc>
<doc id="234932" url="https://ml.wikipedia.org/wiki?curid=234932" title="എ. ശേഷയ്യ ശാസ്ത്രി">
എ. ശേഷയ്യ ശാസ്ത്രി

1872 മേയ് മാസം മുതൽ 1877 മേയ് 4 വരെ തിരുവിതാംകൂറിന്റെയും 1878 മുതൽ 1894 വരെ പുതുക്കോട്ടയുടെയും ദിവാനായിരുന്നു സർ അമരാവതി ശേഷയ്യ ശാസ്ത്രി () (1828 മാർച്ച് 22 – 1903 ഒക്റ്റോബർ 29). പുതുക്കോട്ട ആധുനികവൽക്കരിച്ചത് ഇദ്ദേഹമാണ്.

മദ്രാസ് പ്രസിഡൻസിയിലെ തഞ്ചാവൂർ ജില്ലയിലെ അമരാവതി എന്ന ഗ്രാമത്തിൽ 1828-ൽ ഒരു ദരിദ്ര കുടുംബത്തിലാണ് ഇദ്ദേഹം ജനിച്ചത്. ഒൻപതാം വയസ്സിൽ ഇദ്ദേഹം അമ്മാവനായ ഗോപാലയ്യർക്കൊപ്പം മദ്രാസിലേയ്ക്ക് താമസം മാറ്റി. ഇദ്ദേഹത്തിന്റെ സ്കൂൾ വിദ്യാഭ്യാസവും ഉപരി പഠനവും മദ്രാസിലായിരുന്നു. 1848-ലായിരുന്നു ഫസ്റ്റ് ക്ലാസോടെ ഉപരിപഠനം പൂർത്തിയായത്. 

1848-ൽ ശേഷയ്യ ശാസ്ത്രി റെവന്യൂ ഓഫീസിൽ ക്ലാർക്കായി ജോലിയിൽ പ്രവേശിച്ചു. ജോലിക്കയറ്റം ലഭിച്ച് ഇദ്ദേഹം തഹസീൽദാർ, നായിബ് ശിരസ്തദാർ, ഹെഡ് ശിരസ്തദാർ എന്നീ തസ്തികകളിലെത്തി. 1872-ൽ ഇദ്ദേഹത്തെ തിരുവിതാംകൂറിലെ ദിവാനായി നിയമിച്ചു. കൊട്ടാരത്തിലെ ഉപജാപങ്ങളെത്തുടർന്നാണ് ഇദ്ദേഹത്തിന് ജോലി ഉപേക്ഷിക്കേണ്ടിവന്നത്.

1828 മാർച്ച് 22-നാണ് ഇദ്ദേഹം ജനിച്ചത്. വാത്തിമ അയ്യർ സമുദായത്തിൽ പെട്ട കുടുംബമായിരുന്നു ഇദ്ദേഹത്തിന്റേത്. ആറു കുട്ടികളിൽ ഏറ്റവും ഇ‌ളയയാളായിരുന്നു ഇദ്ദേഹം. അച്ഛൻ ഒരു പുരോഹിതനായിരുന്നു. ദാരിദ്ര്യം കാരണം കഷ്ടത്തിലായിരുന്നു ഇദ്ദേഹത്തിന്റെ ബാല്യം. ചെറു പ്രായത്തിൽ തന്നെ ഇദ്ദേഹം ഗോപാല അയ്യർ എന്ന തന്റെ അമ്മാവന്റെയൊപ്പം മദ്രാസിലേയ്ക്ക് താമസം മാറി. മദ്രാസിൽ സ്വകാര്യ ട്യൂഷൻ മാസ്റ്ററിൽ നിന്ന് ഇദ്ദേഹം തമിഴ് പഠിച്ചു. ഫ്രാൻസിസ് റോഡറിഗസ് എന്ന ഒരു പോർച്ചുഗീസുകാരൻ നടത്തിയിരുന്ന സ്കൂളിൽ നിന്നാണ് ഇദ്ദേഹം ആദ്യമായി ഇംഗ്ലീഷ് വിദ്യാഭ്യാസം നേടിയത്. 1837-ൽ ശേഷയ്യ ശാസ്ത്രി ആൻഡേഴ്സൺസ് സ്കൂൾ എന്ന വിദ്യാലയത്തിൽ ചേർന്നു. ഇദ്ദേഹം ബൈബിളിലെ ഉദ്ധരണികൾ പഠിക്കുകയും അതുവഴി റെവ. ആൻഡേഴ്സണിന്റെ പ്രിയപ്പെട്ട വിദ്യാർത്ഥിക‌ളിലൊരാളാവുകയും ചെയ്തു. 1840-ൽ ആൻഡേഴ്സൺ മതപ്രചാരണം നടത്തുകയാണെന്ന ആരോപണവും അതു സംബന്ധിച്ച അക്രമാസക്തമായ പ്രതിഷേധവും കാരണം മദ്രാസ് ഭരണകൂടം ഒരു എഡ്യൂക്കേഷൻ ബോർഡ് സ്ഥാപിക്കുകയും ഒരു പ്രിപ്പറേറ്ററി സ്കൂളും ഒരു ഹൈസ്കൂളും സ്ഥാപിക്കുകയും ചെയ്തു. 1841-ൽ ശേഷയ്യ ശാസ്ത്രി പ്രിപ്പറേറ്ററി സ്കൂളിൽ ചേർന്നു. ഈ സ്കൂൾ പിന്നീട് ഹൈ സ്കൂളായി മാറ്റുകയുണ്ടായി. 1848 വരെ ഇദ്ദേഹം ഇവിടെത്തന്നെയാണ് പഠിച്ചത്. പിന്നീട് സാമ്പത്തിക ബുദ്ധിമുട്ടുകാരണം ഇദ്ദേഹത്തിന് പഠനം അവസാനിപ്പിക്കേണ്ടിവന്നു. ഇ.ബി. പവൽ ആയിരുന്നു സ്കൂളിന്റെ ഹെഡ് മാസ്റ്റർ. ഇദ്ദേഹം ശാസ്ത്രിയുടെ കാര്യത്തിൽ പ്രത്യേക ശ്രദ്ധ ചെലുത്തിയിരുന്നു. രാമയ്യങ്കാർ, ടി. മാധവറാവു എന്നിവർ ഇദ്ദേഹത്തിന്റെ സഹപാഠികളായിരുന്നു. 1848-ൽ ഇദ്ദേഹം പാച്ചിയപ്പാസ് സ്കൂൾ എന്ന സ്കൂളിൽ ചേരുകയും സർക്കാർ സഹായത്തോടെ പഠനം തുടരുകയും ചെയ്തു.

1847-ൽ ഇദ്ദേഹത്തിന്റെ അമ്മാവൻ ഗോപാല അയ്യർ മരണമടയുകയുണ്ടായി. ഈ വർഷം തന്നെ ഇദ്ദേഹം കോണേരി രാജപുരം എന്ന സ്ഥലത്തുകാരിയായ സുന്ദരി എന്ന സ്ത്രീയെ വിവാഹം കഴിച്ചു. രാമയ്യങ്കാരോടൊപ്പം പ്രസംഗം, നാടകം എന്നിവ ഇദ്ദേഹം പരിശീലിച്ചിരുന്നു. 1848 മേയ് 29-ന് ഇദ്ദേഹം ഒന്നാം ക്ലാസോടെ പാസായി. 1848 സെപ്റ്റംബറിൽ ശാസ്ത്രി റെവന്യൂ ഓഫീസിൽ ഗുമസ്തനായി ജോലിയിൽ പ്രവേശിച്ചു.

ഗുമസ്തൻ എന്ന നിലയിലുള്ള ഇദ്ദേഹത്തിന്റെ സ്തുത്യർഹ സേവനം റോവിംഗ് കമ്മീഷനിൽ ഇദ്ദേഹത്തിനൊരു സ്ഥാനം ലഭിക്കാൻ കാരണമായി. 1851 മേയ് മാസത്തിൽ ഇദ്ദേഹം മസൂലിപട്ടണത്തെ തഹസീൽദാരായി നിയമിതനായി. 1853-ൽ നായിബ് ശിരസ്തദാർ, 1855 നവംബർ 5-ന് ഹെഡ് ശിരസ്തദാർ എന്നീ തസ്തികകളിലേയ്ക്ക് ഇദ്ദേഹ‌ത്തിന് സ്ഥാനക്കയറ്റം ലഭിക്കുകയുണ്ടായി. 1858 നവംബർ മുതൽ 1865 വരെ ഇദ്ദേഹം ഇമാം കമ്മീഷനിൽ പ്രവർത്തിക്കുകയുണ്ടായി. ഇതിനു ശേഷം ഇദ്ദേഹം തഞ്ചാവൂരിലെ ഡപ്യൂട്ടി കളക്ടറായി നിയമിതനായി. 1866 ഏപ്രിലിൽ ഇദ്ദേഹം ജോലിയിൽ പ്രവേശിക്കുകയും ഒരു വർഷം ഈ ലാവണത്തിൽ തുടരുകയും ചെയ്തു. പിന്നീട് ഇദ്ദേഹത്തെ തഞ്ചാവൂർ മുനിസിപ്പാലിറ്റിയുടെ വൈസ് പ്രസിഡന്റായി നിയമിക്കുകയുണ്ടായി. 1869-ൽ ശേഷയ്യരെ റെവന്യൂ ബോർഡിലെ ഹെഡ് ശിരസ്തദാരായി നിയമിച്ചു. 1872 മേയ് മാസത്തിൽ ഇദ്ദേഹത്തിന്റെ സതീർത്ഥ്യനായിരുന്ന മാധവറാവുവിനു ശേഷം ഇദ്ദേഹം തിരുവിതാംകൂർ ദിവാനായി നിയമിതനായി.

ഇദ്ദേഹത്തിന്റെ ഭരണകാലത്ത് രണ്ടു കായലുകളെ ബന്ധിപ്പിക്കുന്ന വർക്കല ടണൽ ജനങ്ങൾക്കായി തുറന്നുകൊടുക്കുകയുണ്ടായി. തിരുവനന്തപുരം നഗരത്തിൽ നിന്ന് 40 കിലോമീറ്റർ ദൂരെയാണിത്. 1875 മേയ് 18-നാണ് കേരളത്തില ആദ്യത്തെ സെൻസസ് എടുത്തത്.
ശ്രീപദ്മനാഭസ്വാമി ക്ഷേത്രത്തിന് മുമ്പിലുള്ള പദ്മതീർഥം നവീകരിച്ചത് ഇദ്ദേഹമാണ്. കൊച്ചാർ ശുദ്ധീകരിച്ച് അതിലെ ചെളിയും മണ്ണും വാരുകയായിരുന്നു ആദ്യ നടപടി. കൊച്ചാറിന്റെ കരയിലുണ്ടായിരുന്ന അനധികൃത കുടിയേറ്റങ്ങൾ ഒഴിപ്പിച്ചു. മരുതൻകുഴി അണയിലെ ചെളിയും മണ്ണും വാരി വൃത്തിയാക്കി. പദ്മതീർഥത്തിന്റെ വെള്ളം മുഴുവൻ തുറന്നുവിട്ട്, അതിലെ ചെളിയും മണ്ണും വാരി. വെള്ളം ഇറയ്ക്കാൻ ആദ്യമായി ആവിയന്ത്രം ഉപേയാഗിച്ചു. 

ധാരാളം രാഷ്ട്രീയ ഉപജാപങ്ങൾ അരങ്ങേറിക്കൊണ്ടിരുന്ന അവസരത്തിലാണ് ഇദ്ദേഹം തിരുവിതാംകൂർ ദിവാനായി സ്ഥാനമേറ്റത്. ഇദ്ദേഹത്തിന്റെ മുൻഗാമിയായിരുന്ന മാധവറാവു രാജാവിനെ മറികടക്കാൻ ശ്രമിച്ചു എന്ന കാരണത്താൽ ജോലിയിൽ നിന്ന് ഒഴിവാക്കപ്പെടുകയായിരുന്നു. ശാസ്ത്രിയും മാധവറാവുവിനെപ്പോലെ തന്നെ ഉറച്ച നിലപാടുകളാണെടുത്തിരുന്നത്. ഇദ്ദേഹവും രാജാവുമായി ഉരസലുകളുണ്ടായിക്കൊണ്ടിരുന്നു. കൊച്ചി രാജാവായിരുന്ന കേരള വർമ ശേഷയ്യ ശാസ്ത്രിക്ക് ആയില്യം തിരുനാൾ മഹാരാജാവിന്റെ ലക്ഷ്യങ്ങളെ സംബന്ധിച്ച് താക്കീതെന്ന നിലയിൽ ഒരു കത്ത് ശേഷയ്യ ശാസ്ത്രിക്കയയ്ക്കുകയുണ്ടായി. ഈ കത്തു ലഭിച്ചത് ആയില്യം തിരുനാളിന്റെ കൈവശമായിരുന്നു.

1877 ഓഗസ്റ്റിൽ ശേഷയ്യ ശാസ്ത്രി തിരുവിതാംകൂർ ദിവാൻ സ്ഥാനം രാജിവയ്ക്കുകയും തൃശിനപ്പള്ളിയിലേയ്ക്ക് പോവുകയും ചെയ്തു. ഇദ്ദേഹം ഇവിടെ മാൻഷൻ ഹൗസ് ഫാമീൻ റിലീഫ് കമ്മിറ്റിയുടെ സെക്രട്ടറിയായി നിയമിതനായി. 1878 ജനുവരിയിൽ ഇദ്ദേഹത്തെ മദ്രാസ് ലെജിസ്ലേറ്റീവ് കൗൺസിലിലേയ്ക്ക് നാമനിർദ്ദേശം ചെയ്യുകയുണ്ടായി. 1878 ഓഗസ്റ്റ് വരെ ഇദ്ദേഹം ഇവിടെ തുടർന്നു. പിന്നീട് ഇദ്ദേഹം പുതിക്കോട്ടയിലെ ദിവാനായി നിയമിതനായി.

1878-ൽ രാമചന്ദ്ര തൊണ്ടൈമാന്റെ ഭരണകാലത്താണ് ഇദ്ദേഹം പുതുക്കോട്ടയിലെ ദിവാനായി സ്ഥാനമേറ്റത്. ഇവിടെ ഇദ്ദേഹം പല പരിഷ്കാരങ്ങളും നടപ്പിലാക്കി. പട്ടണം ഇദ്ദേഹം നവീകരിക്കുകയും ആധുനിക നഗരാസൂത്രണ തത്ത്വങ്ങൾ കൊണ്ടുവരുകയും ചെയ്തു. പുതുക്കോട്ടയിലെ അഡ്മിനിസ്ട്രേറ്റീവ് ഓഫീസ് കെട്ടിടം ഇദ്ദേഹത്തിന്റെ ഭരണകാലത്താണ് നിർമ്മിക്കപ്പെട്ടത്. പുതുക്കോട്ടയിലെ പ്രശസ്തമായ പുതുക്കുളം തടാകം ഇദ്ദേഹത്തിന്റെ ആസൂത്രണത്തിലാണ് നിർമ്മിക്കപ്പെട്ടത്. ശേഷയ്യ ശാസ്ത്രിയുടെ ഉപദേശപ്രകാരം രാമചന്ദ്ര തൊണ്ടൈമാൻ രാജ്യത്തെ ധാരാളം ക്ഷേത്രങ്ങൾ നവീകരിച്ചു. തഞ്ചാവൂരിൽ ജനിച്ച തന്റെ ഭാര്യയുടെ ഉപദേശപ്രകാരം, രാമചന്ദ്ര തൊണ്ടൈമാൻ "ബ്രിഹദംബലദാസ്" എന്ന പേര് സ്വീകരിച്ചു. ഇതിന് ദിവാന്റെ സമ്മതവുമുണ്ടായിരുന്നു.

1886-ൽ രാമചന്ദ്ര തൊണ്ടൈമാൻ മരിക്കുകയും മാർത്താണ്ഡ് ഭൈരവ തൊണ്ടൈമാൻ അധികാരത്തിൽ വരുകയും ചെയ്തു. പുതിയ രാജാവിന് പ്രായപൂർത്തിയെത്തിയിട്ടുണ്ടായിരുന്നില്ല. ഇദ്ദേഹത്തിന് പ്രായപൂർത്തിയെത്തും വരെ ശേഷയ്യ ശാസ്ത്രി ഇവിടുത്തെ റീജന്റായി ഭരണം നടത്തുകയും ചെയ്തു. 1894-ൽ ഇദ്ദേഹത്തിന്റെ കാലാവധി കഴിഞ്ഞതോടെ ശേഷയ്യ ശാസ്ത്രി വിശ്രമജീവിതത്തിലേയ്ക്ക് കടന്നു.

1902-ൽ ഇദ്ദേഹത്തിന് നൈറ്റ് പദവി ലഭിച്ചു. 

1903 ഒക്റ്റോബർ 29-നാണ് ഇദ്ദേഹം മരിച്ചത്.

1868-ൽ ഇദ്ദേഹത്തെ മദ്രാസ് സർവ്വകലാശാലയുടെ ഫെലോ സ്ഥാനം നൽകി ബഹുമാനിക്കുകയുണ്ടായി. 1878 ജനുവരി 1-ന് കമ്പാനിയൻ ഓഫ് ദി ഓർഡർ ഓഫ് ദി സ്റ്റാർ ഇൻ ഇൻഡ്യ എന്ന സ്ഥാനം പുതുവത്സരത്തോടനുബന്ധിച്ച് ലഭിച്ചു. 1901-ൽ ഇദ്ദേഹത്തിന് നൈറ്റ് കമാൻഡർ ഓഫ് ദി ഓർഡർ ഓഫ് ദി സ്റ്റാർ ഓഫ് ഇൻഡ്യ എന്ന പദവി രാജാവിന്റെ പിറന്നാളിനോടനുബന്ധിച്ച് നൽകപ്പെടുകയുണ്ടായി.



</doc>
<doc id="234939" url="https://ml.wikipedia.org/wiki?curid=234939" title="കേരളസംസ്ഥാന ചലച്ചിത്രപുരസ്കാരം 1971">
കേരളസംസ്ഥാന ചലച്ചിത്രപുരസ്കാരം 1971

മികച്ച ചിത്രത്തിനുള്ള 1971-ലെ കേരളസംസ്ഥാന ചലച്ചിത്രപുരസ്കാരം തോപ്പിൽ ഭാസി സംവിധാനം ചെയ്ത ശരശയ്യ കരസ്ഥമാക്കി. കരകാണാക്കടൽ സംവിധാനം ചെയ്ത കെ.എസ്. സേതുമാധവൻ മികച്ച സംവിധായകനുള്ള പുരസ്കാരവും സത്യൻ, ഷീല എന്നിവർ യഥാക്രമം മികച്ച നടൻ, നടി എന്നീ പുരസ്കാരങ്ങളും നേടി.


</doc>
<doc id="234945" url="https://ml.wikipedia.org/wiki?curid=234945" title="മച്ചിത്തോൽ">
മച്ചിത്തോൽ

കണ്ടൽ കാടുകളിലും മറ്റും കാണപ്പെടുന്ന ഒരു പന്നൽച്ചെടിയാണ് മച്ചിത്തോൽ"( Acrostichum aureum"). മച്ചിൻ തോൽ, നീർപന്നൽ എന്നെല്ലാം അറിയപ്പെടുന്നു.


</doc>
<doc id="234956" url="https://ml.wikipedia.org/wiki?curid=234956" title="നിക്കർ">
നിക്കർ

പുരുഷൻമാരുടെയും ആൺകുട്ടികളുടെയും കാൽ മുട്ടുവരെയോ കണങ്കാൽ വരെയോ ഉള്ള അയഞ്ഞ കാലുറയ്ക്കാണ് മലയാളത്തിൽ നിക്കർ എന്ന് പറയുന്നത്. ആംഗല സമ്പർക്കം കൊണ്ട് ലഭിച്ച വസ്ത്രവശേഷമാണിത്. ഇംഗ്ലീഷിൽ (Knicker) ഇറക്കം കുറഞ്ഞതും അയഞ്ഞതുമാണ് നിക്കർ. എന്നാൽ, സ്ത്രീകളുടെയും പെൺകുട്ടികളുടെയും അടിവസ്ത്രത്തെയും നിക്കർ എന്നു പറയും.


</doc>
<doc id="234962" url="https://ml.wikipedia.org/wiki?curid=234962" title="ജയൻ ചേർത്തല">
ജയൻ ചേർത്തല

ടെലിവിഷൻ പരമ്പരകളിലൂടെ മലയാളചലച്ചിത്രവേദിയിലെത്തിയ ജയൻ ചേർത്തല, ആലപ്പുഴ ജില്ലയിലെ ചേർത്തല താലൂക്കിലെ തണ്ണീർമുക്കം എന്ന കായലോരഗ്രാമത്തിൽ കുന്നത്തുവീട്ടിൽ രവീന്ദ്രനാഥൻ നായരുടേയും സരളാ ഭായിയുടേയും മകനായി ജനിച്ചു.

ആദ്യം സൂര്യ ടി.വി.യിലും തുടർന്ന് ഏഷ്യാനെറ്റ് ചാനലിലുമായി സംപ്രേഷണംചെയ്ത 'എന്റെ മാനസപുത്രി' എന്ന പരമ്പരയിലെ 'തോബിയാസ്' എന്ന കഥാപാത്രം ടെലിവിഷൻ പ്രേക്ഷകരുടെയിടയിൽ മികച്ച അഭിപ്രായംനേടി. 2001ൽ പുറത്തിറങ്ങിയ കാക്കി നക്ഷത്രം ആണ് ആദ്യ ചലച്ചിത്രം. എന്നാൽ 2005ൽ പുറത്തിറങ്ങിയ ചന്ദ്രോത്സവം ആണ് ഒരു അഭിനേതാവെന്നനിലയിൽ ജയന് പ്രേക്ഷകശ്രദ്ധ നേടിക്കൊടുത്തത്.

ദൂരദർശനു വേണ്ടി ഉല്ലാസ് സുകുമാർ സംവിധാനം ചെയ്ത 'വലയത്തി'ലൂടെയാണ് സീരിയൽ രംഗത്തേക്കു ജയൻ ചുവടു വച്ചത്. തുടർന്ന് ഡിക്ടറ്റീവ് ആനന്ദ്, സ്വപ്നം, അമ്മ മനസ്സ്, മേഘം, ഓമനത്തിങ്കൾപക്ഷി തുടങ്ങി വിവിധ സീരിയലുകളിൽ തിരക്കായി. സതീഷ് ശങ്കർ സംവിധാനം ചെയ്ത 'എന്റെ മാനസപുത്രി'യിലെ തോബിയാസ് എന്ന വില്ലൻ കഥാപാത്രം ജയനിലെ അഭിനയശേഷി പുറത്തുകൊണ്ടുവന്നു. ആജാനുബാഹുവായ ജയന്റെ 'തോബിയാസ്' മലയാളികളുടെ സ്വീകരണമുറികളിൽ നിറഞ്ഞാടി.

2008ൽ ദുബായിൽ ഏർപ്പെടുത്തിയ അമ്മ അവാർഡ്, അതേവർഷം തന്നെ ഏഷ്യാനെറ്റ് അവാർഡ്, 2009ലെ അടൂർഭാസി അവാർഡ്, ക്രിട്ടിക്സ് അവാർഡ്, മികച്ച സഹനടനുള്ള അവാർഡ് എന്നീ അംഗീകാരങ്ങളും ഈ നടന് ലഭിച്ചിട്ടുണ്ട്.


</doc>
<doc id="234974" url="https://ml.wikipedia.org/wiki?curid=234974" title="എൻ. നാണുപിള്ള">
എൻ. നാണുപിള്ള

1877 മുതൽ 1880 വരെ തിരുവിതാംകൂറിന്റെ ദിവാനായിരുന്നു നെയ്യൂർ നാണുപിള്ള (1827–1886). 54 വർഷത്തെ മറുനാടൻ ദിവാൻമാർക്കുശേമാണ് നാണുപിള്ള ചുമതലയേറ്റത്. 

തിരുവിതാംകൂറിലെ നെയ്യൂർ എന്ന ഗ്രാമത്തിലെ ഒരു നായർ കുടുംബത്തിൽ 1827-ലാണ് ഇദ്ദേഹം ജനിച്ചത്. നാഗർകോവിലിലെ ലണ്ടൻ മിഷനറി സൊസൈറ്റി സെമിനാരിയിലാണ് ഇദ്ദേഹം പഠനം നടത്തിയത്. പിന്നീട് തിരുവനന്തപുരത്തും ഇദ്ദേഹം വിദ്യാഭ്യാസം നടത്തുകയുണ്ടായി. കുട്ടിക്കാലത്ത് ഇദ്ദേഹം ബ്രിട്ടീഷ് റസിഡന്റായിരുന്ന ജനറൽ കല്ലൻ്റെ ശ്രദ്ധ പിടിച്ചുപറ്റി. കല്ലൻ ഇദ്ദേഹത്തെ ആദ്യം വോളണ്ടിയറായും പിന്നീട് റസിഡന്റിന്റെ ഓഫീസിലെ ഗുമസ്തനായും നിയമിച്ചു.

റെസിഡന്റിന്റെ ഓഫീസിൽ 14 വർഷം ജോലി ചെയ്തതിനു ശേഷം പിള്ള തിരുവിതാംകൂർ സർവീസിൽ അസിസ്റ്റന്റ് പോലീസ് ശിരസ്തദാറായി ജോലിയിൽ പ്രവേശിച്ചു. ദിവാൻ ടി. മാധവറാവുവിന്റെ ശക്തമായ ശുപാർശ കാരണം പിള്ളയെ തെക്കൻ ഡിവിഷന്റെ ദിവാൻ പേഷ്കാരായി ഉയർത്തപ്പെട്ടു. പെട്ടെന്നുതന്നെ ഇദ്ദേഹത്തെ തിരുവനന്തപുരം ഡിവിഷനിലേയ്ക്ക് മാറ്റുകയുണ്ടായി. മാധവറാവു ഇല്ലാതിരുന്ന അവസരത്തിൽ ആറുതവണ നാണുപിള്ള ദിവാൻ ജോലി ചെയ്തിട്ടുണ്ട്. ശേഷയ്യ ശാസ്ത്രി വിരമിച്ചതിനെത്തുടർന്ന് 1877 ഓഗസ്റ്റ് മാസത്തിൽ ഇദ്ദേഹത്തെ ദിവാനായി നിയമിക്കുകയുണ്ടായി.

ജനങ്ങളുടെ സാമ്പത്തികനിലവാരം മെച്ചപ്പെടുത്താനായിരുന്നു ഇദ്ദേഹത്തിന്റെ ആദ്യശ്രമം. 

തെക്കൻ ഡിവിഷനിൽ (പ്രത്യേകിച്ച് നാഞ്ചിനാട്ടിലെ) ജലസേചനം നടപ്പാക്കുന്നതിന് ഇദ്ദേഹം പദ്ധതികൾ ആവിഷ്കരിച്ചിരുന്നു. നെൽക്കൃഷിയെ പ്രോത്സാഹിപ്പിക്കുകയായിരുന്നു ഇദ്ദേഹത്തിന്റെ ലക്ഷ്യം. ജലസേചനത്തിന് മുൻഗണന നൽകിയതുമൂലം കൃഷിയിൽ കാര്യമായ പുരോഗതിയുണ്ടായി. 1880-ൽ ഇദ്ദേഹം പെൻഷൻ പറ്റി വിരമിക്കുന്നതിനു മുൻപ് കോതയാർ പ്രദേശത്ത് സർവേ നടത്തി പൊന്മന അണക്കെട്ടും പേച്ചിപ്പാറ അണക്കെട്ടും നിർമ്മിക്കുന്നതിനുള്ള പദ്ധതി ഇദ്ദേഹം ആവിഷ്കരിക്കുകയുണ്ടായി. ഇതാണ് കോതയാർ പദ്ധതി. അണക്കെട്ടുകളുടെ പണി പിന്നീടാണു തുടങ്ങിയതെങ്കിലും, അതിനുള്ള കളമൊരുക്കിയത് ഇദ്ദേഹമായിരുന്നു. തെക്കേ ഇൻഡ്യയിലെ ആദ്യ തൂക്കുപാലമായ പുനലൂർ തൂക്കുപാലം നിർമ്മിക്കാൻ അനുമതി നൽകിയത് ഇദ്ദേഹമാണ്. 

തിരുവനന്തപുരത്തിന്റെ വികസനത്തിൽ താത്പര്യം എടുത്ത ഇദ്ദേഹം പുതുതായി പല മന്ദിരങ്ങളും പാലങ്ങളും സത്രങ്ങളും സ്ഥാപിക്കുകയുണ്ടായി. റെവന്യൂ സെറ്റിൽമെന്റ് സംവിധാനത്തിൽ ഇദ്ദേഹം പരിഷ്കാരങ്ങൾ കൊണ്ടുവരുകയുണ്ടായി. ഇദ്ദേഹം കൊണ്ടുവന്ന ശ്രദ്ധേയമായ പരിഷ്കാരമാണ് പോക്കുവരവുനിയമം. നീതിന്യായവ്യവസ്ഥ കാര്യക്ഷമമാക്കാൻ ജഡ്ജിമാരുടെ എണ്ണം കൂട്ടി. ആയില്യം തിരുനാൾ രാമവർമ മഹാരാജാവിനുശേഷം 1880 സെപ്റ്റംബർ 15-ന് ഇദ്ദേഹം ദിവാൻ സ്ഥാനത്തുനിന്നു വിരമിച്ചു. പിന്നീട് വിശാഖം തിരുനാൾ മഹാരാജാവ് ദിവാൻ സ്ഥാനത്തേക്ക് നാണുപിള്ളയെ വീണ്ടും അവരോധിക്കാനുള്ള നടപടി തുടങ്ങിയെങ്കിലും ഫലം കണ്ടില്ല. 

ജോൺ ഡാനിയൽ മൺറോ എന്ന വിദേശിക്ക് പൂഞ്ഞാർ രാജാവിന്റെ കൈവശമുണ്ടായിരുന്ന കണ്ണൻ ദേവൻ വനം കൈമാറാനുള്ള അനുമതി കൊടുത്തത് നാണുപിള്ളയാണ്.

ഇദ്ദേഹം ഒരു ചരിത്രകാരൻ കൂടിയായിരുന്നു. തിരുവിതാംകൂറിന്റെ ചരിത്രം എന്നൊരു ഗ്രന്ഥത്തിന്റെ രചന ഇദ്ദേഹം ആരംഭിച്ചുവെങ്കിലും പുസ്തകം പൂർത്തിയാക്കുന്നതിനു മുമ്പുതന്നെ മരണമടഞ്ഞതിനാൽ അത് പ്രസിദ്ധീകരിക്കപ്പെട്ടില്ല. 

1886 ആഗസ്റ്റ് 14-നാണ് ഇദ്ദേഹം നിര്യാതനായത്.



</doc>
<doc id="234994" url="https://ml.wikipedia.org/wiki?curid=234994" title="വിമലാ രാജകൃഷ്ണൻ">
വിമലാ രാജകൃഷ്ണൻ

കുങ്കുമം, മഹിളാരത്നം, ജ്യോതിഷരത്‌നം, നാന സിനിമാവാരിക എന്നീ പ്രസീദ്ധീകരണങ്ങളുടെ പത്രാധിപയാണ് വിമലാ രാജകൃഷ്ണൻ (ജനനം :1950).

പ്രമുഖ വ്യവസായിയും പത്രമുടമയുമായിരുന്ന ആർ. കൃഷ്‌ണസ്വാമി റെഡ്യാരുടെ പുത്രിയായി കൊല്ലത്തു ജനിച്ചു. കൊല്ലം സെന്റ്‌ ജോസഫ്‌ ഗേൾസ്‌ ഹൈസ്‌കൂൾ, ശ്രീനാരായണ കോളജ്‌ എന്നിവിടങ്ങളിൽ പഠിച്ചു.
ഭർത്താവ് ഡോ.ബി.എ. രാജകൃഷ്ണൻ ആർ. കൃഷ്‌ണസ്വാമി റെഡ്യാർ ഗ്രൂപ്പ് പ്രസിദ്ധീകരണങ്ങളുടെ മാനേജിംഗ് എഡിറ്ററാണ്.




</doc>
<doc id="234998" url="https://ml.wikipedia.org/wiki?curid=234998" title="നൈട്രസ് ഓക്സൈഡ്">
നൈട്രസ് ഓക്സൈഡ്

നൈട്രജന്റെ ഒരു ഓക്സൈഡാണ് നൈട്രസ് ഓക്സൈഡ്(). ലാഫിംഗ് ഗാസ് (ചിരിപ്പിക്കുന്ന വാതകം) എന്നും ഇത് അറിയപ്പെടുന്നു. ശസ്ത്രക്രിയയ്ക്കും ദന്തവൈദ്യത്തിലും അനസ്തീസിയ നൽകാൻ ഉപയോഗിക്കുന്നു.

ഇംഗ്ലീഷ് ശാസ്ത്രജ്ഞനുമായിരുന്ന ജോസഫ് പ്രീസ്റ്റ്ലി 1772-ൽ നൈട്രസ് ഓക്സൈഡ് നിർമ്മിക്കുകയും അതിനെ "ഫ്ളോജിസ്റ്റിക്കേറ്റഡ് നൈട്രസ് എയർ" എന്ന് വിളിക്കുകയും ചെയ്തു. പ്രീസ്റ്റ്ലി തന്റെ കണ്ടുപിടിത്തത്തെക്കുറിച്ചും നൈട്രിക് ആസിഡിനാൽ നനച്ച ഇരുമ്പ് ചൂടാക്കി നൈട്രസ് ഓക്സൈഡ് നിർമ്മിക്കുന്നതിനെക്കുറിച്ചും "എക്സ്പിരിമെന്റ്സ് ആന്റ് ഒബ്സെർവേഷൻസ് ഒഫ് ഡിഫറന്റ് കൈന്റ്സ് ഒഫ് എയർ (1775)" എന്ന പുസ്തകത്തിൽ വിവരിക്കുകയുണ്ടായി.

ഫുഡ് എയറോസോളുകളിൽ ഈ വാതകം ഒരു പ്രൊപ്പല്ലന്റായി ഉപയോഗിക്കുന്നു.ഓട്ടോമൊബൈൽ റേസിംഗിൽ, ഒരു എഞ്ചിന്റെ വായു ഉപഭോഗത്തിലേക്ക് നൈട്രസ് ഓക്സൈഡ് കുത്തിവയ്ക്കുന്നു;അധിക ഓക്സിജൻ ഒരു സ്ട്രോക്കിന് കൂടുതൽ ഇന്ധനം കത്തിക്കാൻ എഞ്ചിനെ അനുവദിക്കുന്നു.നൈട്രിക് ആസിഡിലെ സിങ്കിന്റെ പ്രവർത്തനത്തിലൂടെയും സോഡിയം നൈട്രൈറ്റിലെ (NaNO2) ഹൈഡ്രോക്സൈലാമൈൻ ഹൈഡ്രോക്ലോറൈഡിന്റെ (NH2OH · HCl) പ്രവർത്തനത്തിലൂടെയും ഇത് തയ്യാറാക്കപ്പെടുന്നു.


</doc>
<doc id="235005" url="https://ml.wikipedia.org/wiki?curid=235005" title="ചില്ലക്കമ്പട്ടി">
ചില്ലക്കമ്പട്ടി

കണ്ണാമ്പൊട്ടിയുടെ കുടുംബത്തിൽപെട്ട ഒരു കണ്ടലിനമാണ് ചില്ലക്കമ്പട്ടി. കണ്ണാമ്പൊട്ടിയെ പോലെ തന്നെ തടിയിലും ഇലകളിലും വെളുത്തകറ കാണപ്പെടുന്നു.സുന്ദർബന്നിലും മറ്റ് കിഴക്കൻ ഏഷ്യൻ ,പസഫിക് രാജ്യങ്ങളിലും കണ്ടുവരുന്നു. കേരളത്തിൽ വേലിയേറ്റം അനുഭവപ്പെടുന്ന കായൽ പ്രദേശങ്ങളിലും പുഴകൾക്കരികിലും അപൂർവമായി കാണാറുണ്ട്.വംശനാശഭീഷണി നേരിടുന്ന ഒരു കണ്ടൽ ഇനമാണ് ചില്ലക്കമ്പട്ടി.

ചില്ലക്കമ്പട്ടി 8-10 മീറ്റർ വരെ ഉയരത്തിൽ വളരും. അനുകൂലപരിതഃസ്ഥിതിയിൽ 50-60 സെ.മീ വരെ വണ്ണം വയ്ക്കും.ഇലകളുടെ അടിയിൽ ലവണഗ്രന്ധികൾ കാണാം.പെൺപൂക്കളും ആൺ പൂക്കളും ഒരെ ചെടിയിൽ വെവ്വേറെ കാണപ്പെടുന്നു.കായ്ക്കൾ ഉരുണ്ട വലിയ നെല്ലിക്ക പോലെയാണ്. കായ്ക്കൾക്കുള്ളിൽ മൂന്നു വിത്തുകൾ ഉണ്ടാവും.


</doc>
<doc id="235007" url="https://ml.wikipedia.org/wiki?curid=235007" title="ചെറുഉപ്പട്ടി">
ചെറുഉപ്പട്ടി

കടലിനോട് ചേർന്നു വളരാൻ കഴിയുന്ന ഒരു കണ്ടൽ ഇനമാണ് ചെറൂപ്പട്ടി. ഇംഗ്ലീഷ്: Grey mangrove ഇവ വളരുന്ന പ്രദേശങ്ങളിലെ വെള്ളത്തിൽ നിന്നുള്ള ലവണാംശം ഇലകളിലൂടെ പുറം തള്ളിക്കളയാനുള്ള കഴിവ് ഇവക്കുണ്ട്. ഇത് മൂലം പരിസരങ്ങളിലെ വെള്ളത്തിന്റെ ലവണാംശം കുറയുന്നതിനാൽ പാരിസ്ഥിതിക പ്രാധാന്യം ഏറെയുള്ള ഒരു ഇനമാണ് ഉപ്പട്ടികൾ. മറ്റു കണ്ടലുകളെ പോലെ തന്നെ ഉപ്പു ജലത്തിന്റേയും ശുദ്ധജലത്തിന്റേയും പ്രാദേശികഭിത്തികളായി ഇവ വളരുന്നു. ആസ്ത്രേലിയല് കൂടുതൽ കാണപ്പെടുന്ന കണ്ടലാണിത്. 

ഇവയുടെ ഇലകളിൽ ഉപ്പ് അടിഞ്ഞു കൂടുന്നത് കൊണ്ട് ഉപ്പ് ഊറ്റിയെടുക്കുന്നവ എന്നർത്ഥത്തിൽ ഉപ്പൂറ്റി അഥവ ഉപ്പട്ടി എന്നും, തമ്മിൽ ചെറിയ വലിപ്പത്തിൽ വളരുന്ന രണ്ടു ജനുസ്സുള്ളിൽ പെടുന്നതിനാൽ ചെറിയ ഉപ്പട്ടി എന്നും പേരു വന്നു. 

ആഫ്രിക്കയുടെ കിഴക്കൻ തീരങ്ങൾ, ഏഷ്യയുടെ തെക്കു പടിഞ്ഞാറു തെക്കു കിഴക്കൻ മേഖലകൾ, ശ്രിലങ്ക, ആസ്റ്റ്രേലിയ, ന്യുസിലാന്റ് എന്നിവടങ്ങളിൽ കാണപ്പെടുന്നു, 

ഏഷ്യയിൽ ഇവ അറേബ്യൻ തീരപ്രദേശങ്ങളിലാണ് പ്രധാനമായും കണ്ടുവരുന്നത്. അറേബ്യൻ ഐക്യനാടുകൾ, ഖത്തർ, ഒമാൻ, യെമൻ, സൗദി അറേബ്യ, ഈജിപ്ത്, എറിട്രിയ, സുഡാൻ എന്നിവടങ്ങളിലും ഇറാന്റെ തെക്കു ഭാഗങ്ങളിലും ഇന്ത്യയുടെ തീരങ്ങളിലും ഇവ കാണപ്പെടുന്നു 

ആസ്ത്രേലിയയിൽ മിക്കവാറും എല്ലായിടങ്ങളിലും ഇവ കണ്ടുവരുന്നുണ്ട്. കടൽ തീർങ്ങളിൽ മാത്രമല്ല കുറേ കൂടി ഉൾപ്രദേശങ്ങളിലും ഇവിടങ്ങളിൽ ചെറൂപ്പട്ടി കാണപ്പെടുന്നു.

ചെറൂപ്പട്ടി ചെറിയ സസ്യങ്ങളാണ്. 10 -14 മീറ്ററോളം ഉയരം വക്കും ഇവയുടെ ശാഖകൾ കെട്ടുപിണഞ്ഞ് കാണപ്പെടുന്നു. തടിക്ക് ഇളം ചാരനിറമാണ്. ഇത് കനം കുറഞ്ഞ ശൽകങ്ങൾ കൊണ്ട് ആവൃതമാണ്. ചാരനിറമോ വെള്ള നിറമോ ഉള്ളതു കൊണ്ട് ഇംഗ്ലീഷ് നാമമായ ഗ്രേ/വൈറ്റ് മാങ്രോവ് എന്ന പേരു ലഭിച്ചു. .


</doc>
<doc id="235010" url="https://ml.wikipedia.org/wiki?curid=235010" title="കടക്കണ്ടൽ">
കടക്കണ്ടൽ

കറുത്തമാൻഗ്രൂവുകളിൽപ്പെടുന്ന ഒരു ചെറുകണ്ടൽമരമാണ് കടക്കണ്ടൽ.. ഒരു കുറ്റിച്ചെടിയായോ അനുകൂല സാഹചര്യങ്ങളിൽ ഒരു മരമായോ വളരാൻ കഴിയും. തൊലി ചാര നിറത്തോടെയും ഇലകൾ തണ്ടില്ലാതെ ചില്ലകളിൽ കൂട്ടമായും കാണാം. പൂക്കൾക്ക് വെളുത്ത നിറമാണ്. ഏപ്രിൽ-മെയ് മാസങ്ങളിലാണ് പൂക്കാലം. ജൂൺ-ജൂലൈ മാസങ്ങളിൽ വിത്തുകൽ പാകമാവും. വിത്തുകൾ കട്ടിയുള്ളതും വിദളങ്ങളുമായി യോജിച്ചു നിൽക്കുന്നവയുമാണ്.

ഓസ്ട്രേലിയ, തെക്ക്-കിഴക്കൻ ഏഷ്യ, ബംഗ്ലദേഷ്,ഇന്ത്യ,ശ്രീലങ്ക,ആഫ്രിക്കൻ തീരങ്ങൾ ഇവിടങ്ങളിലെല്ലാം ഇവയെ കാണാം. ആൻഡമാൻ നിക്കോബർ ദ്വീപസമൂഹങ്ങളിൽ സർവസാധാരണമാണ്.ഇങ്ങനെയാണെങ്കിലും വംശനാശഭീഷണി നേരിടുന്ന ഒരു കണ്ടലിനമാണ് കടക്കണ്ടൽ. വർധിച്ച നഗരവത്കരണവും,തീരപ്രദേശങ്ങളിലെ നിർമ്മാണ പ്രവർത്തികളും ,1980 കൾക്കു ശേഷം ലോകമാകെ, ഇവയുടെ വിസ്തൃതി ഗണ്യമായി കുറയ്ക്കാൻ ഇടയാക്കിയിട്ടുണ്ട്. കേരളത്തിൽ, ഒരു കാലത്ത് എറണാകുളം,ആലപ്പുഴ ജില്ലകളിൽ വളർന്നിരുന്ന കടൽ കണ്ടൽ കാടുകൽ ഇല്ലാതായിട്ടുണ്ട്. അപൂർവമായി മലപ്പുറം ജില്ലയിലും ,തലശ്ശെരി,പയ്യന്നൂർ ഭാഗങ്ങളിലും ഇവ വളരുന്നതായി രേഖകളുണ്ട്. ദക്ഷിണാഫ്രിക്കയിൽ, സംരക്ഷിത വൃക്ഷങ്ങളിൽ പെടുന്ന മരമാണ് കടക്കണ്ടൽ.

അലർജികൾക്ക് പ്രതിവിധിയായി ആയുർവേദവിധി പ്രകാരം ഉപയോഗിക്കാമെന്നു പറയപ്പെടുന്നു. തടിയിൽ നിന്നും ടാനിൻ ഉത്പാദിപ്പിക്കാം.
http://www.iucnredlist.org/details/178846/0


</doc>
<doc id="235016" url="https://ml.wikipedia.org/wiki?curid=235016" title="എസ്. ശങ്കരസുബ്ബയ്യർ">
എസ്. ശങ്കരസുബ്ബയ്യർ

എസ്. ശങ്കരസുബ്ബയ്യർ (1836–1904) എന്ന ഭരണകർത്താവ്, 1892 മുതൽ 1898 വരെ തിരുവിതാംകൂറിന്റെ ദിവാനായിരുന്നു. 

1836-ൽ തിരുവിതാംകൂറിലാണ് ഇദ്ദേഹം ജനിച്ചത്. ഇദ്ദേഹത്തിന്റെ അമ്മയുടെ അച്ഛൻ അപ്പീൽ കോടതിയിൽ പണ്ടിറ്റ് എന്ന ജോലിക്കാരനായിരുന്നു. തിരുവനന്തപുരത്ത് മഹാരാജാവ് നടത്തിയിരുന്ന സൗജന്യ വിദ്യാലയത്തിലായിരുന്നു ഇദ്ദേഹത്തിന്റെ പ്രാഥമിക വിദ്യാഭ്യാസം. 1853-ൽ വിദ്യാഭ്യാസത്തിനു ശേഷം ഇദ്ദേഹം തിരുവിതാംകൂർ സ്റ്റേറ്റ് സർവിസിൽ അഞ്ചു രൂപ മാസശമ്പളത്തിൽ അദ്ധ്യാപകനായി ജോലിയിൽ പ്രവേശിച്ചു.

ദിവാനായിരുന്ന ടി. മാധവറാവുവാണ് ഇദ്ദേഹത്തിന്റെ കഴിവുകൾ കണ്ടത്തിയത്. മാധവറാവു ഇദ്ദേഹത്തെ പോലീസിന്റെ ഡെപ്യൂട്ടി ശിരസ്തദാരായി നിയമിച്ചു. വെർണാക്കുലർ വിദ്യാഭ്യാസ ഡയറക്ടർ, അതിർത്തി കമ്മീഷണർ എന്നീ നിലകളിൽ ഇദ്ദേഹം ജോലി ചെയ്തിട്ടുണ്ട്. കൊച്ചിയും തിരുവിതാംകൂറും തമ്മിലുള്ള ഒരു അതിർത്തിത്തർക്കം പരിഹരിക്കുവാൻ ഇദ്ദേഹം സഹായിക്കുകയുണ്ടായി.

1882-ൽ ഇദ്ദേഹത്തെ ദിവാൻ വി. രാമയ്യങ്കാർ റെവന്യൂ സെറ്റിൽമെന്റ് വിഭാഗത്തിലെ സെറ്റിൽമെന്റ് ദിവാൻ പേഷ്കാരായി നിയമിച്ചു. നാഞ്ചിനാട്, തിരുവനന്തപുരം, ചിറയിൻകീഴ് എന്നീ താലൂക്കുകളിലെ സെറ്റിൽമെന്റ് ജോലികൾ ഇദ്ദേഹം വിജയകരമായി പൂർത്തിയാക്കി. 1888-ൽ ശങ്കരസുബ്ബയ്യരെ തിരുവിതാംകൂർ ലെജിസ്ലേറ്റീവ് അസംബ്ലിയിലേയ്ക്ക് നാമനിർദ്ദേശം ചെയ്യുകയുണ്ടായി. 

1892-ൽ ഇദ്ദേഹം ദിവാനായപ്പോൾ രാജ്യത്ത് ദളിത് ജനത ഉയർന്നു വരുകയായിരുന്നു. 1888-ൽ ആരംഭിച്ച തിരുവിതാംകൂർ ലെജിസ്ലേറ്റീവ് കൗൺസിലിൽ ഈഴവ സമുദായത്തിന് പ്രാതിനിദ്ധ്യമുണ്ടായിരുന്നില്ല. 1895-ൽ ഈഴവർ കൂടുതൽ രാഷ്ട്രീയ പ്രാതിനിദ്ധ്യം ആവശ്യപ്പെട്ടുകൊണ്ട് ഒരു 'മെമോറിയൽ' ദിവാനു സമർപ്പിക്കുകയുണ്ടായി. ഈഴവർക്ക് മറുപടിയൊന്നും ലഭിക്കുകയുണ്ടായില്ല. അതിനാൽ ഡോക്ടർ പല്പു 1896 സെപ്റ്റംബർ 3-ന് ദിവാനെ കാണുകയും 13176 പേർ ഒപ്പിട്ട നിവേദനം ദിവാന് സമർപ്പിക്കുകയും ചെയ്തു. ക്രിസ്തുമതം സ്വീകരിച്ച ഈഴവർക്ക് ലഭിക്കുന്ന അവകാശങ്ങൾ ഹിന്ദു ഈഴവർക്കും ലഭിക്കണം എന്നായിരുന്നു ആവശ്യം. ശങ്കരസുബ്ബയ്യർ 1896 ഒക്റ്റോബർ 1-ന് ഈഴവരുടെ ആവശ്യങ്ങൾ തള്ളിക്കളഞ്ഞുകൊണ്ടുള്ള മറുപടിയാണ് നൽകിയത് ഡോക്ടർ പല്പുവുമായി മുൻ മുൻ പരിചയമുണ്ടായിരുന്ന സ്വാമി വിവേകാനന്ദൻ തിരുവിതാംകൂർ സന്ദർശിച്ചപ്പോൾ ശങ്കരസുബ്ബയ്യരുമായി കൂടിക്കാഴ്ച്ച നടത്തിയിരുന്നു

1898 ഏപ്രിൽ മാസത്തിൽ 800 രൂപ മാസം പെൻഷൻ പറ്റിക്കൊണ്ട് ഇദ്ദേഹം ദിവാൻ സ്ഥാനത്തുനിന്ന് വിരമിച്ചു. ബ്രിട്ടീഷ് ഇൻഡ്യൻ സർക്കാർ കമ്പാനിയൻ ഓഫ് ദി ഓർഡർ ഓഫ് ദി ഇൻഡ്യൻ എമ്പയർ എന്ന ബഹുമതി നൽകി ഇദ്ദേഹത്തെ ആദരിച്ചു. മദ്രാസ് ഗവർണറായിരുന്ന സർ ആർതർ ഹാവ്‌ലോക്ക് ഇദ്ദേഹത്തെ മദ്രാസ് ലെജിസ്ലേറ്റീവ് കൗൺസിലിലെ അനൗദ്യോഗിക അംഗമാക്കി. 

1904 സെപ്റ്റംബറിലാണ് ഇദ്ദേഹം മരിച്ചത്.


</doc>
<doc id="235019" url="https://ml.wikipedia.org/wiki?curid=235019" title="മാറാ">
മാറാ

അർജന്റീന സ്വദേശം ആയുള്ള ഒരു വലിയ കരണ്ടുതീനി ആണ് മാറാ . കരണ്ടുതീനികളുടെ കൂട്ടത്തിൽ വലിപ്പത്തിൽ നാലാം സ്ഥാനം ആണ് ഇവയ്ക്ക് (ക്യാപിബാറ ,ബീവർ , മുള്ളൻ പന്നി ) , ഏകദേശം 45 സെ മി ഉയരം വയ്ക്കുന്ന ഇവയ്ക്കു 11 കിലോ വരെ ഭാരവും ഉണ്ട്. 


</doc>
<doc id="235022" url="https://ml.wikipedia.org/wiki?curid=235022" title="കാവിഡേ">
കാവിഡേ

തെക്കേ അമേരിക്കൻ ഭൂഖണ്ഡത്തിൽ കണ്ടു വരുന്ന ഒരു കരണ്ടുതീനി കുടുംബം ആണ് കാവി അഥവാ കാവിഡേ. ഗിനിപ്പന്നി , ക്യാപിബാറ എന്നിവർ ആണ് ഈ കുടുംബത്തിലെ ചില അംഗങ്ങൾ . മറ്റു കരണ്ടുതീനി കുടുംബങ്ങളെ അപേക്ഷിച്ച് ഉപ വർഗങ്ങൾ കുറവാണ് ഇതിൽ (16 ഉപവർഗ്ഗം 6 ജെനുസിൽ ).

Family Caviidae


</doc>
<doc id="235027" url="https://ml.wikipedia.org/wiki?curid=235027" title="വി. രാമയ്യങ്കാർ">
വി. രാമയ്യങ്കാർ

വെമ്പാക്കം രാമയ്യങ്കാർ (ജനനം: 1826 - മരണം 1887 മേയ് 10) ഉദ്യോഗസ്ഥനും ഭരണകർത്താവുമായിരുന്നു. ഇദ്ദേഹം 1880 മുതൽ 1887 വരെ തിരുവിതാംകൂറിന്റെ ദിവാനായിരുന്നു. 

1826-ൽ ചെങ്കൽപ്പെട്ട് ജില്ലയിൽ വെമ്പാക്കം എന്ന സ്ഥലത്താണ് ഇദ്ദേഹം ജനിച്ചത്. മദ്രാസ് സർവ്വകലാശാലയിലാണ് വിദ്യാഭ്യാസം നടത്തിയത്. ഇതിനുശേഷം മറാഠ കച്ചേരിയിൽ പരിഭാഷ ചെയ്യുന്ന ജോലിയിൽ പ്രവേശിക്കുകയും ക്രമേണ നായിബ് ശിരസ്തദാരായി മാറുകയും ചെയ്തു. പിന്നീട് ഇദ്ദേഹത്തിന് ഹെഡ് ശിരസ്തദാരായി ജോലിക്കയറ്റം ലഭിച്ചു. 1861-ൽ ഇദ്ദേഹത്തിന് സബ് കളക്ടറായി നിയമനം ലഭിക്കുകയും പിന്നീട് ഡെപ്യൂട്ട് കളക്ടറായി സ്ഥാനക്കയറ്റം ലഭിക്കുകയും ചെയ്തു. 1867-ൽ രാമയ്യങ്കാർ മദ്രാസ് ലെജിസ്ലേറ്റീവ് കൗൺസിലിലേയ്ക്ക് നാമനിർദ്ദേശം ചെയ്യപ്പെട്ടു. ഇവിടെ 1867 മുതൽ 1879 വരെ ഇദ്ദേഹം ജോലി ചെയ്യുകയുണ്ടായി. 1880-ൽ ഇദ്ദേഹം തിരുവിതാംകൂർ ദിവാനായി നിയമിതനായി. 1887 വരെ ഇദ്ദേഹം ജോലിയിൽ തുടർന്നു. വിരമിച്ച ശേഷം ഇദ്ദേഹം മദ്രാസിലേയ്ക്ക് മടങ്ങുകയും 1887 മെയ് 10-ന് മരിക്കുകയും ചെയ്തു.

തിരുവിതാംകൂറിലെ ഉദ്യോഗങ്ങൾക്ക് തമിഴ് ബ്രാഹ്മണന്മാർക്ക് മുൻഗണന നൽകി എന്ന ആരോപണം ഇദ്ദേഹത്തിനെതിരേ ഉയർന്നിട്ടുണ്ട്. 

പരമ്പരാഗത അയ്യങ്കാർ കുടുംബത്തിലാണ് ഇദ്ദേഹം ജനിച്ചത്. മൂന്നു മക്കളിൽ ഇളയവനായിരുന്നു ഇദ്ദേഹം. ബ്രിട്ടീഷ് ഈസ്റ്റ് ഇൻഡ്യ കമ്പനിയുടെ ഗുമസ്തനും രേഖാസൂക്ഷിപ്പുകാരനുമായിരുന്നു ഇദ്ദേഹത്തിന്റെ അച്ഛൻ. 

1841 ഏപ്രിലിൽ മദ്രാസിലെ ഗവണ്മെന്റ് ഹൈസ്കൂൾ ആരംഭിച്ചപ്പോൾ ചേർന്ന ആദ്യത്തെ ആറു വിദ്യാർത്ഥികളിൽ ഒരാളായിരുന്നു രാമയ്യങ്കാർ. വിദ്യാഭ്യാസത്തിനിടെ ഭൗതികശാസ്ത്രം, ജ്യോതിശാസ്ത്രം എന്നിവയിൽ ഇദ്ദേഹത്തിന് താല്പര്യം ജനിക്കുകയുണ്ടായത്രേ. വിദ്യാഭ്യാസത്തിനായി പാച്ചിയപ്പ ചാരിറ്റീസിന്റെ സ്കോളർഷിപ്പും ഇദ്ദേഹത്തിന് ലഭിച്ചു. 

വിദ്യാഭ്യാസം പൂർത്തിയായപ്പോൾ ഇദ്ദേഹത്തിന് മറാഠ കച്ചേരിയിൽ പരിഭാഷകനായി ജോലി ലഭിച്ചു. 1850 സെപ്റ്റംബറിൽ ഇദ്ദേഹത്തിന് നെല്ലൂരിലെ ഹെഡ് മുൻഷിയായി ജോലി ലഭിച്ചു. 1854-ന്റെ തുടക്കം വരെ ഇദ്ദേഹം ഇവിടെ തുടർന്നു. പൊതുമരാമത്ത് വകുപ്പിൽ ഡെപ്യൂട്ടി രജിസ്ട്രാറായാണ് ഇദ്ദേഹത്തിന് പിന്നീട് നിയമനം ലഭിച്ചത്. 1855 മുതൽ 1857 വരെ ഇദ്ദേഹം നെല്ലൂരിലെ നായിബ് ശിരസ്തദാരായിരുന്നു. 1857 മാർച്ചിൽ ഇദ്ദേഹത്തിന് തഞ്ചാവൂരിലെ ഹെഡ് ശിരസ്തദാരായി സ്ഥാനക്കയറ്റം ലഭിച്ചു. 1859-ൽ അസിസ്റ്റന്റ് ഇമാം കമ്മീഷണറായി ജോലി ലഭിക്കുന്നതുവരെ ഇദ്ദേഹം ഹെഡ് ശിരസ്തദാരായി തുടർന്നു. കാവേരീ തടത്തിലെ "ഒളങ്ക്" പ്രദേശങ്ങളുടെ റവന്യൂ സെറ്റിൽമെന്റ് ഇദ്ദേഹത്തിന്റെ കാലയളവിലാണ് നടന്നത്.

1860 ജൂണിൽ "മിറാസിദാർക്കും" കരാറുകാർക്കും വെള്ളപ്പൊക്ക ദുരിതാശ്വാസമായി കൊടുത്ത തുകയിൽ തിരികെ ലഭിക്കാനുള്ള പണം സംബന്ധിച്ച് അന്വേഷണം നടത്താനുള്ള ചുമതല ഇദ്ദേഹത്തിന് ലഭിച്ചു. ഈ ജോലി നന്നായി ചെയ്തതിനാൽ ഇദ്ദേഹത്തിന് തഞ്ചാവൂരിലെ നല്ലതടി എന്ന ഗ്രാമത്തിലെ റവന്യൂ സെറ്റിൽമെന്റിന്റെ ചുമതല നൽകപ്പെട്ടു .

1861-ന്റെ തുടക്കത്തിൽ ഇദ്ദേഹത്തെ നാമക്കൽ ജില്ലയുടെ സബ് കളക്ടറായി നിയമിക്കുകയുണ്ടായി. 1861 മേയ് മാസത്തിൽ ഫസ്റ്റ് ഗ്രേഡ് ഡെപ്യൂട്ടി കളക്ടറായി ഇദ്ദേഹത്തിന് ഉദ്യോഗക്കയറ്റം ലഭിച്ചു. 1861 മേയ് മാസം മുതൽ 1864 അവസാനം വരെ അയ്യങ്കാർ നാമക്കലിൽ തുടർന്നു. പേപ്പർ നാണയങ്ങളുടെ അസിസ്റ്റന്റ് കമ്മീഷണറായാണ് ഇദ്ദേഹത്തിന് പിന്നീട് ജോലി ലഭിച്ചത്. ഒരു വർഷം ഈ ലാവണത്തിൽ തുടർന്ന ഇദ്ദേഹത്തെ 1866-ൽ മദ്രാസ് പ്രസിഡൻസിയുടെ ചീഫ് സെക്രട്ടറിയുടെ ആദ്യ അസിസ്റ്റന്റായി നിയമിച്ചു. 1867-ന്റെ തുടക്കത്തിൽ ഇദ്ദേഹത്തെ സ്റ്റാമ്പ്സ് വിഭാഗത്തിന്റെ സൂപ്രണ്ടായി 1,000 രൂപ മാസശമ്പളത്തിൽ നിയോഗിച്ചു. അടുത്ത വർഷം ഇദ്ദേഹത്തെ മദ്രാസ് ലെജിസ്ലേറ്റീവ് കൗൺസിലിന്റെ അംഗമായി നിയമിക്കുകയുണ്ടായി.

1867 മുതൽ 1879 വരെ ഇദ്ദേഹം മദ്രാസ് ലെജിസ്ലേറ്റീവ് കൗൺസിൽ അംഗമായിരുന്നു. ഔദ്യോഗികാംഗമായി ഈ സ്ഥാനത്തെത്തുന്ന ആദ്യ ഇൻഡ്യക്കാരനായിരുന്നു ഇദ്ദേഹം. 1871-ൽ നിയമങ്ങൾ കൊണ്ടുവരാനുള്ള വൈസ്രോയിയുടെ കൗൺസിലിലെ അഡീഷണൽ മെംബർ എന്ന നിലയിൽ ഇദ്ദേഹം 1863-ലെ റിലീജിയസ് എൻഡോവ്‌മെന്റ് ആക്റ്റിലെ പാളിച്ചകൾ നീക്കം ചെയ്യാനുള്ള ബിൽ അവതരിപ്പിച്ചു. അപൂർണ്ണവും ലക്ഷ്യം നേടാൻ സാദ്ധ്യത കുറവുമായ ബിൽ എന്ന അഭിപ്രായത്തോടെ സർക്കാർ ഈ ബിൽ തള്ളിക്കളയുകയാണുണ്ടായത്. ആ സമയത്ത് നടപ്പാക്കപ്പെട്ട മുനിസിപ്പൽ നിയമം, ലോക്കൽ ഫണ്ട് നികുതി നിയമം എന്നിവയിൽ ഇദ്ദേഹം സ്വാധീനം ചെലുത്തുകയുണ്ടായി.

മദ്രാസ് പട്ടണത്തിലെ മുനിസിപ്പൽ കമ്മീഷണറായി ഇദ്ദേഹം എട്ടു വർഷം ജോലി ചെയ്യുകയുണ്ടായി. അന്ന് മദ്രാസ് ഗവർണറായിരുന്ന സർ വില്യം റോബിൻസൺ ഇദ്ദേഹത്തിന് ആക്റ്റിംഗ് പ്രസിഡന്റ് സ്ഥാനം വാഗ്ദാനം ചെയ്തിരുന്നുവെങ്കിലും ഇദ്ദേഹം ഇത് നിരസിക്കുകയാണുണ്ടായത്. 1875-ൽ ഇദ്ദേഹത്തെ ഇൻസ്പെക്ടർ ജനറൽ ഓഫ് രെജിസ്ട്രേഷൻ എന്ന സ്ഥാനത്ത് നിയമിച്ചു. 1877 ജനുവരി 1-നു നടന്ന ഡൽഹി ഡർബാറിൽ ഇദ്ദേഹം പങ്കെടുക്കുകയുണ്ടായി. 1873-ൽ ഇംഗ്ലണ്ടിൽ പോയി പാർലമെന്ററി ഫിനാൻസ് കമ്മിറ്റിക്കു മുന്നിൽ തെളിവു കൊടുക്കാൻ ഇദ്ദേഹത്തെ തിരഞ്ഞെടുത്തുവെങ്കിലും ഇദ്ദേഹം ഈ ജോലി നിരസിച്ചു. ജോൺ ബ്രൂസ് നോർട്ടൺ ഇദ്ദേഹത്തെ പാച്ചിയപ്പ ചാരിറ്റീസിന്റെ ഒരു ട്രസ്റ്റിയായും നിയോഗിച്ചിരുന്നു. ഇദ്ദേഹം ട്രസ്റ്റിയായിരുന്നപ്പോഴാണ് ഇത് ഒരു സെക്കന്റ്-ഗ്രേഡ് കോളേജായത്. 

മദ്രാസ് സിവിൽ സർവീസിൽ നിന്ന് വിരമിച്ച ശേഷം 1880-ൽ വിശാഖം തിരുനാൾ ഇദ്ദേഹത്തെ തിരുവിതാംകൂർ ദിവാനായി നിയമിച്ചു. ഏഴു വർഷത്തിൽ കൂടുതൽ ഇദ്ദേഹം തിരുവിതാംകൂർ ദിവാൻ സ്ഥാനത്തുണ്ടായിരുന്നു. ഇദ്ദേഹത്തിന്റെ കാലത്ത് രാജ്യത്ത് ഇൻഡ്യൻ പീനൽ കോഡ് നടപ്പാക്കപ്പെട്ടു. രാജ്യത്തെ പോലീസ് വിഭാഗത്തെ ഇദ്ദേഹം ഉടച്ചുവാർക്കുകയുണ്ടായി. ഹൈക്കോടതികളുടെ ജോലിഭാരം കുറയ്ക്കാനായി മുൻസിഫ് കോടതികളുടെ അധികാരങ്ങൾ ഇദ്ദെഹം കുറയ്ക്കുകയുണ്ടായി. ഇദ്ദേഹം ഉദ്യോഗസ്ഥരുടെ എണ്ണം കുറയ്ക്കുകയും തിരുവിതാംകൂറിലെ റെവന്യൂ സംവിധാനം പരിഷ്കരിക്കുകയും ചെയ്യുകയുണ്ടായി. ഉദ്യോഗസ്ഥരുടെ ശമ്പളവും വർദ്ധിപ്പിച്ചുകൊടുക്കപ്പെട്ടു. തിരുവിതാംകൂറിൽ റെവന്യൂ സർവേയും സെറ്റിൽമെന്റും നടത്തി എന്നതാണ് ഇദ്ദേഹത്തിന്റെ ഏറ്റവും പ്രധാന പരിഷ്കാരമായി കണക്കാക്കപ്പെടുന്നത്.

തിരുവിതാംകൂറിൽ താലൂക്ക് ഓഫീസുകളെ മുൻകാലങ്ങളിൽ മണ്ഡപത്തും വാതിൽ എന്നാണ്‌ വിളിച്ചിരുന്നത്. ഇദ്ദേഹമാണ്‌ ഈ പേരു മാറ്റി താലൂക്ക്‌ ഓഫീസ്‌ എന്നാക്കിയത്‌.

ജയിലുകൾക്കുള്ളിൽ തൊഴിൽ ചെയ്യുന്ന സംവിധാനം ഇദ്ദേഹം നടപ്പിലാക്കി. ജനങ്ങൾക്ക് ബുദ്ധിമുട്ടുണ്ടാക്കിയിരുന്ന പല ടാക്സുകളും ഇദ്ദേഹം ഒഴിവാക്കിക്കൊടുത്തു. രാജ്യത്ത് പഞ്ചസാര വ്യവസായവും പേപ്പർ മില്ലുകളും കോട്ടൻ മില്ലുകളും സ്ഥാപിക്കാൻ ഇദ്ദേഹം പ്രോത്സാഹനം നൽകി. രാജ്യത്ത് സ്റ്റാമ്പ് നിയമം കൊണ്ടുവന്നത് ഇദ്ദേഹമാണ്. തിരുവിതാംകൂറിലെ ജലസേചന സംവിധാനം മെച്ചപ്പെടുത്താനും ഇദ്ദേഹം നടപടികളെടുത്തു. ഇദ്ദേഹത്തിന്റെ പ്രവർത്തനങ്ങളെ മഹാരാജാവ് പ്രശംസിക്കുകയുണ്ടായി.

1887-ൽ രാമയ്യങ്കാർ ദിവാൻ സ്ഥാനം രാജിവയ്ക്കുകയും പെൻഷൻ പറ്റി മദ്രാസിലേയ്ക്ക് മടങ്ങുകയും ചെയ്തു. മതപഠനത്തിനായാണ് ഇദ്ദേഹം തന്റെ അവസാന കാലം വിനിയോഗിച്ചത്. പെട്ടെന്നുണ്ടായ അസുഖത്തെ‌ത്തുടർന്ന് 1887 മേയ് 10-ന് ഇദ്ദേഹം മരണമടഞ്ഞു. 

തിരുവിതാംകൂറിലെ വിദ്യാഭ്യാസ രംഗത്തും കോടതി സംവിധാനത്തിലും കാതലായ മാറ്റങ്ങൾ കൊണ്ടുവന്നതിന് ഇദ്ദേഹം ഓർമിക്കപ്പെടുന്നുണ്ട്. തിരുവിതാംകൂറിലെ റെവന്യൂ സെറ്റിൽമെന്റ് നടപ്പിലാക്കിയതിന്റെ കീർത്തി ഇദ്ദേഹത്തിനാണ്. ലെജിസ്ലേറ്റീവ് കൗൺസിലിൽ അംഗമായിരുന്നപ്പോൾ മദ്രാസ് പ്രസിഡൻസിയിലും ഇദ്ദേഹം ധാരാളം പരിഷ്കാര‌ങ്ങൾ വരുത്തുകയുണ്ടായി.

ഇദ്ദേഹം ഒരു വായനപ്രിയനായിരുന്നു. ഇംഗ്ലണ്ടിൽ നിന്ന് ധാരാളം പുസ്തകങ്ങൾ ഇദ്ദേഹം വരുത്തുകയുണ്ടായി. മരണശേഷം ഈ പുസ്ത്കങ്ങൾ ഇദ്ദേഹം പാച്ചിയപ്പ കോളേജ് ലൈബ്രറിക്ക് സംഭാവന നൽകി. മദ്രാസ് കോസ്മോപോളിറ്റൺ ക്ലബിന്റെ സ്ഥാപകരിൽ ഒരാളായിരുന്നു ഇദ്ദേഹം. ക്ലബിന്റെ ആദ്യ സെക്രട്ടറിയും ഇദ്ദേഹമായിരുന്നു.

ബ്രിട്ടീഷ് ബിസിനസുകാരനും ഭരണകർത്താവും മദ്രാസിൽ പണ്ട് ആക്റ്റിംഗ് ഗവർണറായിരുന്നയാളുമായ സർ അലക്സാണ്ടർ ആർബത്‌നോട്ട് രാമയ്യങ്കാരുടെ സത്യനിഷ്ടയെ പ്രശംസിച്ചിട്ടുണ്ട്. 

ഉദാരമായ രാഷ്ട്രീയ നിലപാടുകളും ഭരണകൂടത്തിനോടുള്ള കൂറും ഇദ്ദേഹം വിമർശിക്കപ്പെടാൻ കാരണമായിട്ടുണ്ട്. തിരുവിതാംകൂർ ദിവാനായിരുന്നപ്പോൾ ഇദ്ദേഹം മലയാളികളല്ലാത്ത ബ്രാഹ്മണന്മാരെ ഉദ്യോഗച്ചുമതലകൾ ഏൽപ്പിക്കുന്നുവെന്ന വിമർശനമുണ്ടായിട്ടുണ്ട്. പരമേശ്വരൻ പിള്ള എന്നയാൾ ഇതുസംബന്ധിച്ച ലേഖനങ്ങൾ പേരുവയ്ക്കാതെ പത്രങ്ങളിൽ പ്രസിദ്ധീകരിച്ചിട്ടുണ്ട്. 

ബ്രിട്ടീഷ് രാജ്യത്തോട് കൂറുള്ളയാളായിരുന്നു ഇദ്ദേഹം. ചാറ്റർജിയും മുഖോപാദ്ധ്യായയും ഇദ്ദേഹത്തെ ഇങ്ങനെയാണ് വിവരിക്കുന്നത്:

1871 മേയ് മാസത്തിൽ ഇദ്ദേഹത്തിന് കമ്പാനിയൻ ഓഫ് ദി ഓർഡർ ഓഫ് ദി സ്റ്റാർ ഓഫ് ഇൻഡ്യ എന്ന ബഹുമതി ലഭിക്കുകയുണ്ടായി.


</doc>
<doc id="235028" url="https://ml.wikipedia.org/wiki?curid=235028" title="കേരളസംസ്ഥാന ചലച്ചിത്രപുരസ്കാരം 2007">
കേരളസംസ്ഥാന ചലച്ചിത്രപുരസ്കാരം 2007

മികച്ച ചിത്രത്തിനുള്ള 2007-ലെ കേരളസംസ്ഥാന ചലച്ചിത്രപുരസ്കാരം എം.ജി. ശശി സംവിധാനം ചെയ്ത അടയാളങ്ങൾ കരസ്ഥമാക്കി. അടയാളങ്ങൾ സംവിധാനം ചെയ്ത എം.ജി. ശശി മികച്ച സംവിധായകനുള്ള പുരസ്കാരവും മോഹൻലാൽ, മീര ജാസ്മിൻ എന്നിവർ യഥാക്രമം മികച്ച നടൻ, നടി എന്നീ പുരസ്കാരങ്ങളും നേടി.


</doc>
<doc id="235033" url="https://ml.wikipedia.org/wiki?curid=235033" title="ഒരേ കടൽ">
ഒരേ കടൽ

ശ്യാമപ്രസാദ് സംവിധാനം ചെയ്ത് 2007-ൽ പുറത്തിറങ്ങിയ മലയാളചലച്ചിത്രമാണു് ഒരേ കടൽ. മമ്മൂട്ടി, മീര ജാസ്മിൻ, നരേൻ, രമ്യ കൃഷ്ണൻ എന്നിവർ ഈ ചിത്രത്തിലെ പ്രധാന വേഷങ്ങളിൽ അഭിനയിച്ചിരിക്കുന്നു.

ഇന്ത്യയുടെ അന്താരാഷ്ട്ര ചലച്ചിത്രോത്സവത്തിൽ ഇന്ത്യൻ പനോരമയുടെ ഉദ്ഘാടന ചിത്രമായി ഈ ചിത്രം തെരഞ്ഞെടുക്കപ്പെട്ടു. ഈ ചിത്രത്തിലെ സംഗീതസംവിധാനത്തിനു ഔസേപ്പച്ചൻ മികച്ച സംഗീതസംവിധായകനുള്ള ദേശീയ ചലച്ചിത്രപുരസ്കാരം ലഭിച്ചിട്ടുണ്ട്. 

ഗിരീഷ് പുത്തഞ്ചേരി എഴുതി ഔസേപ്പച്ചൻ സംഗീതസംവിധാനം നിർവ്വഹിച്ച അഞ്ചു ഗാനങ്ങളാണു ഈ ചിത്രത്തിലുള്ളത്. ഈ ചിത്രത്തിലെ എല്ലാ ഗാനങ്ങളും "ശുഭപന്തുവരാളി" രാഗത്തിലാണു ചിട്ടപ്പെടുത്തിയിരിക്കുന്നത്. ഈ ചിത്രത്തിലെ സംഗീതത്തിനു ഔസേപ്പച്ചനു മികച്ച സംഗീതസംവിധായകനുള്ള ദേശീയ ചലച്ചിത്രപുരസ്കാരം ലഭിച്ചു.
ദേശീയ ചലച്ചിത്രപുരസ്കാരം

കേരളസംസ്ഥാന ചലച്ചിത്രപുരസ്കാരം 2007

ദുബായ് അമ്മ അവാർഡ് 2007

കേരളത്തിന്റെ അന്തർദേശീയ ചലച്ചിത്രോത്സവം - 2007

ഏഷ്യാനെറ്റ് ഫിലിം അവാർഡ് 2007

ഫിലിം ക്രിട്ടിക്സ് അവാർഡ് 2007

വനിത ഫിലിം അവാർഡ് 2007

ഫൊക്കാന ഫിലിം അവാർഡ് 2007

സിഫി അവാർഡ് 2007

അമൃത ഫിലിം അവാർഡ് 2007

മറ്റുള്ളവ


</doc>
<doc id="235040" url="https://ml.wikipedia.org/wiki?curid=235040" title="ജന്നത്തുൽ മുഅല്ല">
ജന്നത്തുൽ മുഅല്ല

മക്കയിലെ ചരിത്ര പ്രസിദ്ധമായ ഇസ്ലാമിക ഖബറിടമാണ് ജന്നത്തുൽ മുഅല്ല ( جنة المعلى - "Jannatul Mu'alla" ). മദീനയിലെ ജന്നത്തുൽ ബഖീ കഴിഞ്ഞാൽ മുസ്ലിം ലോകത്ത് ചരിത്ര പ്രാധാന്യമുള്ള ഖബറിടമാണ്‌ മക്കയിലെ ജന്നതുൽ മുഅല്ല. മസ്ജിദുൽ ഹറമിന്റെ വടക്ക് ഭാഗത്ത് 700 മീറ്റർ അകലെയായിട്ടാണ്‌ ജന്നത്തുൽ മുഅല്ല സ്ഥിതി ചെയ്യുന്നത്. 100000 ചതുരശ്ര മീറ്റർ ആണ് ജന്നത്തുൽ മുഅല്ലയുടെ വിസ്ത്രിതി.

മുഹമ്മദ്‌ നബിയുടെ കാലത്താണ് ജന്നത്തുൽ മുഅല്ല സ്ഥാപിച്ചത്. ഇസ്ലാമിക ചരിത്രത്തിൽ പരാമർശിക്കപ്പെട്ട ഒട്ടേറെ മഹാന്മാർ അന്ത്യവിശ്രമം കൊള്ളുന്ന പ്രദേശമാണ് ജന്നത്തുൽ മുഅല്ല. മക്കയിലേക്ക് തീര്ഥാടനത്തിനു വന്നു മരണപ്പെട്ടവർ, മക്ക നിവാസികൾ എന്നിവരെയും ഇവിടെ അടക്കം ചെയ്തിട്ടുണ്ട്. അടുത്ത കാലത്ത് ജന്നത്തുൽ മുഅല്ലക്ക് പുതിയ ചുറ്റുമതിൽ നിർമിച്ചിട്ടുണ്ട്.


</doc>
<doc id="235041" url="https://ml.wikipedia.org/wiki?curid=235041" title="കുവൈറ്റി ദിനാർ">
കുവൈറ്റി ദിനാർ

കുവൈറ്റിലെ നാണയം ആണ് കുവൈറ്റി ദിനാർ. ഒരു ദിനാറിനെ 1000 ഫിൽ‌സ് ആയി വിഭജിച്ചിരിക്കുന്നു. ലോകത്തിലെ ഏറ്റവും മുല്യമേറിയ നാണയം ആണ് ഇത് .

1961 ആദ്യമായി നിലവിൽ വന്ന നാണയങ്ങൾ 




</doc>
<doc id="235046" url="https://ml.wikipedia.org/wiki?curid=235046" title="കേരളസംസ്ഥാന ചലച്ചിത്രപുരസ്കാരം 1972">
കേരളസംസ്ഥാന ചലച്ചിത്രപുരസ്കാരം 1972

മികച്ച ചിത്രത്തിനുള്ള 1972-ലെ കേരളസംസ്ഥാന ചലച്ചിത്രപുരസ്കാരം കെ.എസ്. സേതുമാധവൻ സംവിധാനം ചെയ്ത പണിതീരാത്ത വീട് കരസ്ഥമാക്കി. ഈ ചിത്രത്തിലൂടെ കെ.എസ്. സേതുമാധവൻ തുടർച്ചയായി രണ്ടാംവട്ടവും മികച്ച സംവിധായകനായി തിരഞ്ഞെടുക്കപ്പെട്ടു. മായ എന്ന ചിത്രത്തിലെ അഭിനയത്തിന് തിക്കുറിശ്ശി സുകുമാരൻ നായർക്ക് മികച്ച നടനുള്ള പുരസ്കാരം ലഭിച്ചു. ജയഭാരതിയാണ് മികച്ച നടി.


</doc>
<doc id="235048" url="https://ml.wikipedia.org/wiki?curid=235048" title="ജയചന്ദ്രൻ (വിവക്ഷകൾ)">
ജയചന്ദ്രൻ (വിവക്ഷകൾ)



</doc>
<doc id="235053" url="https://ml.wikipedia.org/wiki?curid=235053" title="കേരളസംസ്ഥാന ചലച്ചിത്രപുരസ്കാരം 2006">
കേരളസംസ്ഥാന ചലച്ചിത്രപുരസ്കാരം 2006

മികച്ച ചിത്രത്തിനുള്ള 2006-ലെ കേരളസംസ്ഥാന ചലച്ചിത്രപുരസ്കാരം എം.പി. സുകുമാരൻ നായർ സംവിധാനം ചെയ്ത ദൃഷ്ടാന്തം കരസ്ഥമാക്കി. രാത്രിമഴ സംവിധാനം ചെയ്ത ലെനിൻ രാജേന്ദ്രൻ മികച്ച സംവിധായകനുള്ള പുരസ്കാരവും പൃഥ്വിരാജ്, ഉർവ്വശി എന്നിവർ യഥാക്രമം മികച്ച നടൻ, നടി എന്നീ പുരസ്കാരങ്ങളും നേടി.


</doc>
<doc id="235055" url="https://ml.wikipedia.org/wiki?curid=235055" title="ദൃഷ്ടാന്തം (ചലച്ചിത്രം)">
ദൃഷ്ടാന്തം (ചലച്ചിത്രം)

എം.പി. സുകുമാരൻ നായർ സംവിധാനം ചെയ്ത് 2006-ൽ പുറത്തിറങ്ങിയ ഒരു മലയാളചലച്ചിത്രമാണു ദൃഷ്ടാന്തം. ഒരു തീയ്യാട്ടു കലാകാരന്റെ ജീവിതത്തെക്കുറിച്ചാണു ഈ ചലച്ചിത്രം പ്രതിപാദിക്കുന്നത്. മുരളി പ്രധാന വേഷത്തിലഭിനയിച്ചിരിക്കുന്ന ഈ ചിത്രത്തിൽ ഇന്ദ്രൻസ്, മാർഗി സതി എന്നിവരും അഭിനയിച്ചിരിക്കുന്നു.

മികച്ച ചലച്ചിത്രത്തിനു കേരളസംസ്ഥാന ചലച്ചിത്രപുരസ്കാരവും, മികച്ച മലയാളചലച്ചിത്രത്തിനുള്ള ദേശീയചലച്ചിത്രപുരസ്കാരവും ഈ ചിത്രത്തിനു ലഭിച്ചിട്ടുണ്ട്.


</doc>
<doc id="235059" url="https://ml.wikipedia.org/wiki?curid=235059" title="ആറ്റുവാശ്ശേരി">
ആറ്റുവാശ്ശേരി

കൊല്ലം ജില്ലയിൽ കൊട്ടാരക്കര താലൂക്കിൽ കുളക്കട ഗ്രാമപഞ്ചായത്തിലെ ഒരു ഗ്രാമമാണ് ആറ്റുവാശ്ശേരി. ഈ ഗ്രാമത്തിന്റെ ഒരു ഭാഗം കല്ലടയാറിനാൽ ചുറ്റപ്പെട്ട് കിടക്കുന്നു. ആറ്റുവാശ്ശേരിയിലെ വയൽ വാണിഭം മദ്ധ്യതിരുവിതാംകൂറിൽ പരക്കെ അറിയപ്പെട്ടിരുന്നു.

കാർഷിക ഗ്രാമമായ ആറ്റുവാശേരി ഒരു കാലത്ത് കേരളത്തിലെ തന്നെ ഏറ്റവും പ്രസിദ്ധമായ കന്നുകാലി ചന്തയായിരുന്നു. വിശാലമായ ഇവിടുത്തെ പാടങ്ങളിൽ ആണ്ടു തോറും കന്നുകാലി കച്ചവടം നടത്തിയിരുന്നു. വിവിധ നാടുകളിൽ നിന്നായി ധാരാളം കച്ചവടക്കാരും കന്നുകാലികളും ഇവിടെയെത്തിയിരുന്നു. കർഷകർക്ക് വിശ്രമിക്കാനും മറ്റും നിർമ്മിച്ച ഒരു കളത്തട്ടും കന്നുകാലികൾക്ക് വെള്ളം കുടിക്കാനുള്ള കൽത്തൊട്ടിയും ഇപ്പോഴും ഇവിടെ സ്ഥിതിചെയ്യുന്നു.


</doc>
<doc id="235068" url="https://ml.wikipedia.org/wiki?curid=235068" title="ഇലഞ്ഞിമേൽ വള്ളിക്കാവ് ദേവീക്ഷേത്രം">
ഇലഞ്ഞിമേൽ വള്ളിക്കാവ് ദേവീക്ഷേത്രം

വാനരന്മാരുടെ വാസംകൊണ്ടും വ്യത്യസ്തമായ പടയണി രീതികൊണ്ടും പ്രസിദ്ധമായ ഇലഞ്ഞിമേൽ വള്ളിക്കാവ് ഭഗവതീക്ഷേത്രം ചെങ്ങന്നൂർ താലൂക്കിലാണ് സ്ഥിതിചെയ്യുന്നത്. പത്തേക്കറോളം വിസ്തൃതിയുള്ള ക്ഷേത്രത്തിൽ എട്ടേക്കർ വള്ളികൾ പടർന്നുനില്കുന്ന കാവാണ്. ആദിശക്തി മാതാവിന്റെ(ദുർഗ്ഗ) അവതാരമായ ശ്രീ ഭദ്രകാളിയാണ് പ്രധാന പ്രതിഷ്ഠ. ദാരികനിഗ്രഹത്തിനു ശെഷം രൗദ്രഭാവത്തിൽ ആണ് പ്രതിഷ്ഠ സങ്കൽപ്പം. 1947 മുതൽ തിരുവിതാംകൂർ ദേവസ്വം ബോർഡിന്റെ അധീനതയിലുള്ളതാണീ ക്ഷേത്രം. മൃദംഗവിദ്വാൻ സുശീൽകുമാർ ഇവിടെയാണ്‌ അരങ്ങേറ്റം നടത്തിയത്.

ഇവിടെ രണ്ട് ക്ഷേത്രങ്ങൾ ഉണ്ട് .വടക്കെകാവും, തെക്കെകാവും. വടക്കെകാവാണ് പ്രധാന ശ്രീകോവിൽ. ഇവിടെ ഉഗ്രരൂപിണിയായ 'രുധിര മഹാകാളിയാണ്" പ്രതിഷ്ഠ. വടക്കെകാവ് ബുധനൂർ പഞ്ചായത്തിലും തെക്കെകാവ് പുലിയൂർ പഞ്ചായത്തിലും ആണ്. രൗദ്ര മൂർത്തിയായതിനാൽ സ്ത്രീകൾ വടക്കേകാവിൽ പൊതുവേ പോകാറില്ല. കാളി അത്യുഗ്ര ഭാവത്തിൽ ആയതിനാൽ വടക്കേകാവിലെ നടയുടെ പുറത്തെ ഒരു വാതിലെ തുറക്കൂ. അതിനാൽ മറ്റുള്ളവർക്കും അവിടുത്തെ ബിംബം കണ്ടു തൊഴാൻ പറ്റില്ല. കുറുപ്പൻമാരാണ് ഇവിടെ പൂജ നടത്തുന്നത്. അകത്തുകണ്ടത് പുറത്തുപറയില്ല എന്ന പ്രതിജ്ഞയോടെ കുറുപ്പൻമാർ പൂജാദികർമങ്ങൾ നടത്തുന്നു. അടിമുറ്റത്തുമഠത്തിനാണ് ഇവിടുത്തെ തന്ത്രം. തന്ത്രിയാണ് പുലുക്കുറുപ്പിനെ പൂജാരിയായി നിയമിക്കുന്നത്. കൂടാതെ നടപ്പന്തൽ ക്ഷേത്രത്തിന്റെ തെക്ക് ഭാഗത്താണെങ്കിലും ക്ഷേത്രദർശനം കിഴക്കോട്ടാണ്. മദ്യമാണ് നിവേദ്യം.കണ്ട ചേകോൻ എന്ന ഈഴവ കുടുംബം നിവേദ്യം സമർപ്പിക്കാൻ അവകാശം. കളപ്പൊടിയാണ് ഈ കാവിലെ പ്രസാദം. അരിപ്പൊടി ,മഞ്ഞൾപ്പൊടി ,കരിപ്പൊടി,വാകയിലപ്പൊടി തുടങ്ങിയവ ചേർത്താണ് കളപ്പൊടി ഉണ്ടാക്കുന്നത്‌ .

തെക്കേ കാവിൽ സൌമ്യ ഭാവത്തോടെ ഉള്ള ഭദ്രകാളി ദേവിയാണ് പ്രതിഷ്ഠ. എല്ലാവർക്കും ദർശനം നടത്താൻ പിന്നീട് നിർമ്മിച്ചതാണെന്ന് കരുതപ്പെടുന്നു. ബ്രാഹ്മണ പൂജയാണ്. സ്വാതികപൂജയാണിവിടെ, അതായത് രണ്ടുനേരം സാധാരണക്ഷേത്രത്തിലെ പോലെയുള്ള പൂജ. തേനും ,വറപ്പൊടിയും, തിരളിയുമാണ് ഇവിടുത്തെ നിവേദ്യം. ഇണ്ടിളിയപ്പൻ , യക്ഷി, ഭൂതഗണങ്ങൾ ഉപദേവതകൾ ഉണ്ട്. 2008 ഫെബ്രുവരി 18 തീയതി ഒരു ഭക്തന്റെ സമർപ്പണത്തിന്റെ ഭാഗമായി ഒരു പുതിയ ക്ഷേത്രം കൂടി ഈ കാവിൽ പണിയുകയും സിദ്ധവിനായകനെ പ്രതിഷ്ടിക്കുകയും ചെയ്തു.
വാനരയൂട്ട്‌ പ്രധാനപ്പെട്ട ഒരു ചടങ്ങാണ്.

ക്ഷേത്രത്തിൽ ഒരുമാസം നീണ്ടുനിന്ന ഉത്സവത്തിന് സമാപനം കുറിച്ചാണ് കച്ചയേറ് നടക്കുന്നത്. ക്ഷേത്രമുറ്റത്ത് കിഴക്കുപടിഞ്ഞാറും തെക്കുവടക്കുമായി നാല്പതോളം മീറ്റർ നീളത്തിലും എട്ടടിയോളം ഉയരത്തിലുമായി വൃക്ഷങ്ങളിൽ വലിച്ചുകെട്ടിയ രണ്ട് വടങ്ങളിലാണ് കച്ചയേറ് നടത്തിയത്.മുപ്പത്തിയൊന്നു മീറ്റർ നീളവും ആറുമുതൽ എട്ടുവരെ ഇഞ്ച് വീതിയുമുള്ള വെളുപ്പ്, കറുപ്പ്, ചുവപ്പ് നിറങ്ങളുള്ള തുണികളാണ് കച്ച.തപ്പിന്റെ മേളം മുറുകുമ്പോൾ കച്ചകൾ കൈയിലേന്തിയ ഭക്തർ ആർപ്പുവിളികളുമായി ക്ഷേത്രമുറ്റത്തേക്ക് ഓടിയെത്തി കച്ചകൾ വടത്തിൽ എറിഞ്ഞുപിടിപ്പിക്കും. ആദ്യത്തെ ഏറിനുതന്നെ വടത്തിൽ കച്ച പതിക്കുന്നത് അനുഗ്രഹമായി ഭക്തർ കരുതുന്നു. ദാരികാസുരനെ നിഗ്രഹിച്ച ഭദ്രാഭഗവതി , അസുരന്റെ വയർ പിളർന്ന് കുടൽമാലകൾ വലിച്ചെറിഞ്ഞു എന്ന ഐതിഹ്യമാണ് കച്ചയേറിനു പിന്നിൽ. കച്ചയേറിനുശേഷം കച്ചകൾ ശരീരത്തിൽ ചുറ്റി ബാലന്മാർ താവടിനൃത്തം ചവിട്ടും.
സാധാരണ ക്ഷേത്രങ്ങളിലെ പോലത്തെ പടയണിരീതിയല്ല ഇവിടുത്തെത്. ഇവിടുത്തെ പടയണിക്ക് കോലങ്ങളില്ല. ഉറഞ്ഞുതുള്ളലില്ല. പടയണിയുടെ ആദ്യപടിയായി ഭദ്രാഭഗവതിയെ എഴുന്നള്ളിച്ച് പടയണി അമ്പലത്തിൽ പ്രതിഷ്ഠിച്ചശേഷം പടയണിവിളി നടക്കുന്നു. തുടർന്ന് തപ്പിന്റെ താളം മുറുകുമ്പോൾ പടയണിവേഷക്കാർ ക്ഷേത്രമൈതാനത്ത് നിരക്കും. തുടർന്ൻ മരമോന്ത, വെളിച്ചപ്പാട്, മരയ്ക്കാത്തി, വേടൻ, കുതിര, ജീവതഎടുത്ത പോറ്റിമാർ, പരദേശി, അപ്പൂപ്പൻ, അമ്മൂമ്മ, കാട്ടാളൻ, കാട്ടാളത്തി, പട്ടര്, ആയമ്മ, കാക്കാൻ, കാക്കാത്തി, ശർക്കര കടക്കാരൻ എന്നീ വേഷക്കാർ അണിനിരക്കും. ഇലന്തയും പടയും എന്നാണ് ഇവർ അറിയപ്പെടുന്നത്. ഓരോ വേഷവും രംഗത്തെത്തി ഹാസ്യരസ പ്രദായകമായ ചേഷ്ടകളും വാചക കസർത്തുക്കളും നടത്തി കാഴ്ചക്കാരെ രസിപ്പിക്കും. സമൂഹത്തിൽ നടമാടിക്കൊണ്ടിരിക്കുന്ന നന്മതിന്മകളെ വേർതിരിച്ചുകാട്ടാൻ ഭക്തിഫലിത സമ്മിശ്രമായ സംഭവങ്ങൾ ഇവർ കോർത്തിണക്കിയാണ് ഈ പടയണി അവതരിപ്പിക്കുക. ദാരികാസുരനെ നിഗ്രഹിച്ച് കുടൽമാലകൾ വലിച്ചെറിഞ്ഞ് സംഹാരരുദ്രയായ കാളിയുടെ കോപം ശമിപ്പിക്കുന്നതിനായി ശിവഗണങ്ങൾ കോമാളി വേഷംകെട്ടി വിക്രിയകൾകാട്ടി ഭഗവതിയെ രസിപ്പിച്ച് കോപം ശമിപ്പിച്ചുവെന്ന ഐതിഹ്യത്തിന്റെ ഓർമ പുതുക്കലാണ് ഇവിടത്തെ പടയണി. സാധാരണ പടയണികളിൽനിന്ന് വ്യത്യസ്തമായ ഈ പടയണി ഇലഞ്ഞിമേൽ വള്ളിക്കാവ് ക്ഷേത്രത്തിലെ ഏറ്റവും പ്രാധാന്യമർഹിക്കുന്ന ഉത്സവമാണ്.



</doc>
<doc id="235069" url="https://ml.wikipedia.org/wiki?curid=235069" title="അനു ആഗ">
അനു ആഗ

വനിതാ വ്യവസായ പ്രമുഖയും സാമൂഹികപ്രവർത്തകയുമാണ് അനു ആഗ(ജനനം:3 ആഗസ്ററ് 1942) 1996 മുതൽ 2004 വരെ വ്യവസായസ്ഥാപനമായ തെർമാക്‌സ് ഇന്ത്യയുടെ ചെയർപേഴ്‌സണായിരുന്നു. മേയ് 2012 ൽ രാജ്യസഭയിലേക്ക് നാമ നിർദ്ദേശം ചെയ്യപ്പെട്ടു.

മുംബൈയിൽ ജനിച്ചു. സെന്റ് സേവ്യേഴ്സ് കോളേജിൽ നിന്ന് സോഷ്യൽ വർക്കിൽ ബിരുദം നേടി. വിദ്യാഭ്യാസ മേഖലയിൽ ഇടപെടുന്ന നിരവധി എൻ.ജി.ഒകളുമായി ബന്ധപ്പെട്ട് പ്രവർത്തിച്ചു.



</doc>
<doc id="235072" url="https://ml.wikipedia.org/wiki?curid=235072" title="ജർന ദാസ് ബൈദ്യ">
ജർന ദാസ് ബൈദ്യ

ഇന്ത്യൻ രാജ്യസഭയിലേക്ക് നാമനിർദ്ദേശം ചെയ്യപ്പെട്ട ത്രിപുരയിൽ നിന്നുള്ള സി.പി.ഐ.എം പ്രതിനിധിയാണ് ജർന ദാസ് ബൈദ്യ(ജനനം:1 ഒക്ടോബർ 1962).

ത്രിപുരയിലെ ഉദയ്പൂരിൽ ജനിച്ചു. ബംഗള ഭാഷയിൽ കൽക്കത്ത സർവകലാശാലയിൽ നിന്നും ബിരുദാനന്ദര ബിരുദം നേടി. വിദ്യാർത്ഥി രാഷ്ട്രീയത്തിലൂടെ പൊതുപ്രവർത്തനം തുടങ്ങി. എസ്.എഫ്.ഐ പ്രവർത്തകയായിരുന്നു. പട്ടികജാതി ക്ഷേമ - ശാക്തീകരണ പ്രവർത്തനങ്ങൾക്ക് നേതൃത്ത്വം നൽകി. ആൾ ഇന്ത്യാ ഡെമോക്രാറ്റിക് വുമൻസ് അസോസിയേഷൻ ത്രിപുര സംസ്ഥാന കമ്മിറ്റി അംഗമാണ്. വനിത സംവരണ ബില്ലിന് അനുകൂലമായുള്ള നിരവധി പ്രവർത്തനങ്ങൾക്ക് നേതൃത്ത്വം നൽകുന്നു.



</doc>
<doc id="235076" url="https://ml.wikipedia.org/wiki?curid=235076" title="പി. സുശീല">
പി. സുശീല

ഇന്ത്യയിലെ ഒരു ചലച്ചിത്രപിന്നണഗായികയാണ് പി. സുശീല (ജനനം: നവംബർ 13, 1935). അഞ്ചുതവണ മികച്ച ഗായികയ്ക്കുള്ള ദേശീയപുരസ്കാരം നേടിയ പി. സുശീല വിവിധ ഇന്ത്യൻ ഭാഷകളിലായി ആയിരത്തിലേറെ ഗാനങ്ങൾ പാടിയിട്ടുണ്ട്. പ്രധാനമായും തെലുഗു, തമിഴ്, മലയാളം, കന്നഡ എന്നീ ഭാഷകളിലാണ് ഇവർ ഗാനമാലപിച്ചിട്ടുള്ളത്. ഇതിനുപുറമെ ഹിന്ദി, ബംഗാളി, ഒറിയ, സംസ്കൃതം, തുളു, ബഡഗ എന്നീ ഭാഷകളിലും ശ്രദ്ധേയമായ ഗാനങ്ങൾ പാടി.

1935 നവംബർ 13-ന് ആന്ധ്രപ്രദേശിലെ വിജയനഗരം ജില്ലയിലാണ് സുശീല ജനിച്ചത്. ശരിയായ പേര് പുലപക സുശീല. 1952 മുതൽ ചലച്ചിത്രപിന്നണിഗാനരംഗത്ത് ശ്രദ്ധേ കേന്ദ്രീകരിച്ച ഇവർ 1968, 1971, 1976, 1982, 1983 വർഷങ്ങളിൽ മികച്ച ഗായികയ്ക്കുള്ള ദേശീയപുരസ്കാരം നേടി. 1971, 1975 വർഷങ്ങളിൽ കേരള സർക്കാരിന്റെ മികച്ച ഗായികയ്ക്കുള്ള പുരസ്കാരവും ലഭിച്ചിട്ടുണ്ട്.2016ൽ ആറു ഭാഷകളിലായി 17695ലെറെ ഗാനങ്ങൾ ആലപിച്ചതിന് ഗിന്നസ് റെക്കോർഡ് സ്വന്തമാക്കി.
2019 -ലെ ഹരിവരാസനം പുരസ്‌കാരം


</doc>
<doc id="235081" url="https://ml.wikipedia.org/wiki?curid=235081" title="വിഷച്ചെടി">
വിഷച്ചെടി

പ്രകൃതിനിർദ്ധാരണത്തിലൂടെ, ജന്തുക്കളെപ്പോലെതന്നെ സസ്യങ്ങളിലും ശത്രുക്കളിൽ നിന്നും രക്ഷ നേടുന്നതിനായി വിവിധ തരം മാർഗങ്ങൾ വികസിച്ചു വന്നിട്ടുണ്ട്. സസ്യഭോജികളിൽ നിന്ന് രക്ഷപ്പെടാനായി ചില സസ്യങ്ങൾക്ക് കൂർത്ത മുള്ളുകളുണ്ട്. വേറെ ചിലവ ശരീരത്തിനു ഹാനികരമോ, അസൗകര്യമോ ഉണ്ടാക്കുന്ന വിഷവസ്തുക്കൾ പുറപ്പെടുവിച്ച് ജന്തുക്കളെ അകറ്റി നിർത്തുന്നു.


</doc>
<doc id="235083" url="https://ml.wikipedia.org/wiki?curid=235083" title="സീത (ചലച്ചിത്രം)">
സീത (ചലച്ചിത്രം)

കുഞ്ചാക്കോയുടെ സംവിധാനത്തിൽ 1960-ൽ പുറത്തിറങ്ങിയ മലയാള ചലച്ചിത്രമാണ് സീത. (English: ) പ്രേംനസീർ, തിക്കുറിശ്ശി സുകുമാരൻ നായർ, കുശലകുമാരി, കാഞ്ചന എന്നിവർ പ്രധാന കഥാപാത്രങ്ങളെ അവതരിപ്പിച്ചു. വി. ദക്ഷിണമൂർത്തിയാണ് സംഗീതസംവിധാനം നിർവ്വഹിച്ചിരിക്കുന്നത്. 


അഭയദേവ് രചിച്ച ഗാനങ്ങൾക്ക് വി. ദക്ഷിണാമൂർത്തി സംഗീതം നൽകിയിരിക്കുന്നു.




</doc>
<doc id="235084" url="https://ml.wikipedia.org/wiki?curid=235084" title="ഗുഡ് വിൽ ഹണ്ടിംഗ്">
ഗുഡ് വിൽ ഹണ്ടിംഗ്

1997-ൽ പുറത്തിറങ്ങിയ ഒരു അമേരിക്കൻ ഡ്രാമ ചലച്ചിത്രമാണ് ഗുഡ് വിൽ ഹണ്ടിംഗ്. ഗസ് വാൻ സാന്റ് ആണ് സംവിധായകൻ. മാറ്റ് ഡാമൺ,റോബിൻ വില്ല്യംസ് ,ബെൻ ആഫ്ലെക്ക്, മിന്നീ ഡ്രൈവർ , എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത് . വിൽ ഹണ്ടിംഗ് എന്ന ബുദ്ധിശാലിയായ കൂലിപ്പണിക്കാരന്റെ കഥ പറയുന്ന ഈ ചിത്രത്തിന്റെ തിരക്കഥ രചിച്ചത് മാറ്റ് ഡാമണും, ,ബെൻ ആഫ്ലെക്കും ചേർന്നാണ്.



</doc>
<doc id="235137" url="https://ml.wikipedia.org/wiki?curid=235137" title="കേരളത്തിലെ തീവണ്ടിയാപ്പീസുകളുടെ പട്ടിക">
കേരളത്തിലെ തീവണ്ടിയാപ്പീസുകളുടെ പട്ടിക










</doc>
<doc id="235140" url="https://ml.wikipedia.org/wiki?curid=235140" title="ടി. രാമറാവു">
ടി. രാമറാവു

1887 മുതൽ 1892 വരെ തിരുവിതാംകൂറിന്റെ ദിവാനായിരുന്ന ഭരണകർത്താവാണ് ടി. രാമറാവു (ജനനം: 1831 – മരണം: 1895 ജൂൺ 5). 1906-ലെ "തിരുവിതാംകൂർ സ്റ്റേറ്റ് മാനുവലിൽ" വി. നാഗം അയ്യ ഇദ്ദേഹത്തെ "തിരുവിതാംകൂറിലെ സമീപകാലത്തുണ്ടായ ഏറ്റവും ജനപ്രിയനായ ദിവാൻ" എന്നാണ് വിശേഷിപ്പിക്കുന്നത്. സർ. ടി. മാധവറാവു, ആർ. രഘുനാഥറാവു എന്നിവരുടെ കസിനാണ് ഇദ്ദേഹം.

1831-ൽ ശങ്കരം റാവുവിന്റെ പുത്രനായി ട്രിവാൻഡ്രത്താണ് ഇദ്ദേഹം ജനിച്ചത്. പിതാവ് ഡിസ്ട്രിക്റ്റ് ആൻഡ് സെഷൻസ് ജഡ്ജായിരുന്നു. രാജാസ് ഫ്രീ സ്കൂളിലാണ് ഇദ്ദേഹം വിദ്യാഭ്യാസം നടത്തിയത്. നാഗർകോവിലിലെ എൽ.എം.എസ്. സെമിനാരിയിൽ തുടർ പഠനവും നടത്തുകയുണ്ടായി. വിദ്യാഭ്യാസം പൂർത്തിയാക്കിയ ശേഷം ഇദ്ദേഹം തിരുവിതാംകൂർ സിവിൽ സർവീസിൽ പ്രവേശിച്ചു. ഗുമസ്തനായാണ് ഇദ്ദേഹം ആദ്യം ജോലി ചെയ്തിരുന്നത്. ജോലിക്കയറ്റം ലഭിക്കാതിരുന്നതിനാൽ ഇദ്ദേഹം ജോലിയുപേക്ഷിച്ച് കോഴിക്കോടുള്ള ഡിസ്ട്രിക്റ്റ് ആൻഡ് സെഷൻസ് കോടതിയിൽ പരിഭാഷകനായി ജോലി നേടി.

1857-ൽ ഇദ്ദേഹത്തെ കൽക്കുളത്തെ തഹസീൽദാരായി നിയമിച്ചു. ഇദ്ദേഹം ജോലിയിൽ കാണിച്ച താല്പര്യത്തെ യൂറോപ്യൻ മിഷണറിമാർ പുകഴ്ത്തിയിട്ടുണ്ടത്രേ. വേഗം തന്നെ ഇദ്ദേഹത്തിന് ഹുസൂർ കച്ചേരിയിൽ ഡെപ്യൂട്ടി ശിരസ്തദാരായും ഫസ്റ്റ് ശിരസ്തദാരായും ജോലിക്കയറ്റം ലഭിച്ചു. കൊല്ലം ഡിവിഷനിലെ ഡെപ്യൂട്ടി പേഷ്കാരായി ഇദ്ദേഹത്തിന് 1862-ൽ നിയമനം ലഭിച്ചു. 1862 മുതൽ 1878 വരെ ഇദ്ദേഹം ഈ തസ്തികയിൽ തുടർന്നു.

1878 മുതൽ 1887 വരെ ഇദ്ദേഹം കോട്ടയം ഡിവിഷനിലായിരുന്നു ജോലി ചെയ്തത്. ടി. രാമറാവു 1879-ൽ കോട്ടയം ഡിവിഷന്റെ ദിവാൻ പേഷ്കാരായി. ഈ സമയത്ത് ഡിവിഷൻ തലസ്ഥാനം ചേർത്തലയായിരുന്നു. 1880-ൽ ഇദ്ദേഹം ഡിവിഷൻ ആസ്ഥാനം കോട്ടയത്തേയ്ക്കുമാറ്റി. ആധുനിക കോട്ടയത്തിന്റെ ശുൽപ്പിയായും ഇദ്ദേഹം അറിയപ്പെടുന്നുണ്ട് . തിരുനക്കര ക്ഷേത്രമൈതാനം നിർമിച്ചത് ഇദ്ദേഹത്തിന്റെ നിർദ്ദേശപ്രകാരമാണ്. പോലീസ് സ്റ്റേഷൻ, കോടതി, കോട്ടയം പബ്ലിക് ലൈബ്രറി , ജില്ലാ ആശുപത്രി എന്നിവയും ഇദ്ദേഹമാണ് നിർമിച്ചത് .

കോട്ടയം സി.എം.എസ്. കോളേജിൽ സമർത്ഥരായ കുട്ടികൾക്ക് 25 രൂപ സ്കോളർഷിപ്പ് ഇദ്ദേഹം ഏർപ്പെടുത്തുകയുണ്ടായി. താഴത്തങ്ങാടി വള്ളംകളി, രാമവർമ യൂണിയൻ ക്ലബ് എന്നിവ ആരംഭിക്കുന്നതിലും ഇദ്ദേഹത്തിന് പങ്കുണ്ട്. 1885-ൽ ഇദ്ദേഹത്തിന്റെ കാലത്താണ് പീരുമേട്-ഗുഡലൂർ റോഡ് പണിതത്. കച്ചേരിക്കടവ് ബോട്ട് ജെട്ടി നിർമിച്ചതും ഇക്കാലത്തുതന്നെ

അതിനു ശേഷം ഇദ്ദേഹത്തിന് തിരുവിതാംകൂർ ദിവാനായി നിയമനം ലഭിച്ചു.

പല നിർമ്മാണപ്രവർത്തനങ്ങളും ഇദ്ദേഹത്തിന്റെ കാലത്ത് നടക്കുകയുണ്ടായി. 1887 ഫെബ്രുവരി 17-ന് ഇംഗ്ലണ്ടിൽ വിക്ടോറിയ രാജ്ഞിയുടെ ഭരണത്തിന്റെ സുവർണ ജൂബിലി ആഘോഷത്തിന്റെ സ്മാരകമായാണ് വിക്ടോറിയ ജൂബിലി ടൌൺ ഹാൾ (വി.ജെ.ടി. ഹാൾ) നിർമ്മിച്ചത്. 1888-ൽ മദ്രാസ് ഗവർണർ കണ്ണിമേറാ പ്രഭു തിരുവനന്തപുരം സന്ദർശിച്ചതിന്റെ സ്മരണയ്ക്കായി പാളയം കണ്ണിമേറാ മാർക്കറ്റ് സ്ഥാപിക്കുകയുണ്ടായി.

ഇദ്ദേഹത്തിന്റെ അദ്ധ്യക്ഷതയിലാണ് ട്രാവൻകൂർ ലെജിസ്ലേറ്റീവ് കൗൺസിലിന്റെ ആദ്യയോഗം കൂടിയത്. ഹജൂർകച്ചേരിയുടെ (സെക്രട്ടേറിയറ്റ്) വടക്കേയറ്റത്തുള്ള ദിവാൻ ഓഫീസിന്റെ രണ്ടാം നിലയിലാണ് 1888 ആഗസ്ത് 23 ന് ഉച്ചയ്ക്ക് പന്ത്രണ്ടുമണിക്ക് ചരിത്രപ്രാധാന്യമുള്ള ഈ സംഭവം നടന്നത്. എട്ടുപേരായിരുന്നു ഈ കൗൺസിലിലുണ്ടായിരുന്നത്

1895 ജൂൺ 5-ന് തിരുവനന്തപുരത്തുവച്ചാണ് ഇദ്ദേഹം മരിച്ചത്.

ഇദ്ദേഹത്തിന്റെ സ്മരണയ്ക്കാണ് ലണ്ടൻ മിഷൻ സൊസൈറ്റിക്കു മുന്നിൽ രാമറാവു വിളക്ക് നിലനിർത്തിവരുന്നത് .


</doc>
<doc id="235144" url="https://ml.wikipedia.org/wiki?curid=235144" title="ഇന്ദിര ഹിന്ദുജ">
ഇന്ദിര ഹിന്ദുജ

മുംബൈയിൽ പ്രവർത്തിക്കുന്ന ഒരു പ്രശസ്ത ഇന്ത്യൻ ഗൈനക്കോളജിസ്റ്റാണ് ഡോ. ഇന്ദിര ഹിന്ദുജ. 1986 ഓഗസ്റ്റ് 6-ന് ഇന്ത്യയിലെ ആദ്യ ടെസ്റ്റ് ട്യൂബ് ശിശുവിന്റെ ജനനത്തിന് നേതൃത്വം നൽകിയതു വഴി അന്താരാഷ്ട്രപ്രശസ്തി നേടി. 1988 ജനുവരി 4-ന് ഇന്ത്യയിൽ ആദ്യമായി ഗാമീറ്റ് ഇൻട്രാഫാലോപ്പിയൻ ട്രാൻസ്ഫർ (GIFT) സാങ്കേതികതയിലൂടെ ഒരു ശിശു പിറന്നതും ഇവരുടെ മേൽനോട്ടത്തിലാണ്. 1991 ജനുവരി 24-ന് ഇന്ദിര ഹിന്ദുജയുടെ നേതൃത്വത്തിൽ അണ്ഡദാനം വഴിയുള്ള ജനനം സാദ്ധ്യമായി. 2011-ൽ രാഷ്ട്രം ഇവരെ പദ്മശ്രീ നൽകി ആദരിക്കുകയുണ്ടായി. മുംബൈ കെ ഇ എം മെഡിക്കൽ കോളേജിൽ ഗൈനക്കോളജിസ്റ്റായി പ്രവർത്തിക്കുന്നു..



</doc>
<doc id="235149" url="https://ml.wikipedia.org/wiki?curid=235149" title="പൂത്താലി (ചലച്ചിത്രം)">
പൂത്താലി (ചലച്ചിത്രം)

1960-ൽ പുറത്തിറങ്ങിയ മലയാള ചലച്ചിത്രമാണ് പൂത്താലി. നായകനായും പ്രതിനായകനായും ടി.കെ. ബാലചന്ദ്രൻ ഇരട്ടവേഷത്തിൽ അഭിനയിച്ച ഈ ചിത്രമാണ് ഒരു നടൻ ഇരട്ട വേഷത്തിൽ അഭിനയിക്കുന്ന ആദ്യ മലയാളചലച്ചിത്രം.


തുടങ്ങിയവർ...



</doc>
<doc id="235151" url="https://ml.wikipedia.org/wiki?curid=235151" title="കേരളസംസ്ഥാന ചലച്ചിത്രപുരസ്കാരം 2005">
കേരളസംസ്ഥാന ചലച്ചിത്രപുരസ്കാരം 2005

മികച്ച ചിത്രത്തിനുള്ള 2005-ലെ കേരളസംസ്ഥാന ചലച്ചിത്രപുരസ്കാരം ബ്ലെസ്സി സംവിധാനം ചെയ്ത തന്മാത്ര കരസ്ഥമാക്കി. തന്മാത്ര സംവിധാനം ചെയ്ത ബ്ലെസ്സി മികച്ച സംവിധായകനുള്ള പുരസ്കാരവും മോഹൻലാൽ, നവ്യ നായർ എന്നിവർ യഥാക്രമം മികച്ച നടൻ, നടി എന്നീ പുരസ്കാരങ്ങളും നേടി.


</doc>
<doc id="235156" url="https://ml.wikipedia.org/wiki?curid=235156" title="ആർ. സുന്ദർരാജ്">
ആർ. സുന്ദർരാജ്

മലയാളത്തിലെ രണ്ടാമത്തെ ചിത്രമായ മാർത്താണ്ഡവർമ്മയുടെ നിർമാതാവാണ് ആർ. സുന്ദർരാജ്. ഇദ്ദേഹം തിരുവിതാംകൂർ രാജ്യത്തെ നാഗർകോവിൽ സ്വദേശിയാണ് .

നാഗർകോവിലിലെ സമ്പന്ന നാടാർ ക്രിസ്ത്യൻ കുടുംബത്തിലാണ് ഇദ്ദേഹം ജനിച്ചത്. തിരുവനന്തപുരത്താണ് വിദ്യാഭ്യാസം നേടിയത്. ആദ്യ മലയാളം ചലച്ചിത്രമായ വിഗതകുമാരൻ സംവിധാനം ചെയ്ത ജെ.സി. ഡാനിയേലിന്റെ അകന്ന ബന്ധുവായിരുന്നു ഇദ്ദേഹം. ഡാനിയലിന്റെ “ദി ട്രാവൻകൂർ നാഷണൽ പിക്‌ച്ചേഴ്‌സ്’ എന്ന ഫിലിം സ്റ്റുഡിയോ സ്ഥാപിക്കുന്നതിലും വിഗതകുമാരൻ എന്ന ചിത്രത്തിന്റെ നിർമ്മാണത്തിലും സുന്ദർരാജും പങ്കാളിയായിരുന്നു. ഈ അനുഭവത്തിൽ നിന്നുമാണ് മാർത്താണ്ഡവർമ്മ എന്ന നോവൽ ചലച്ചിത്രമാക്കാനുള്ള പ്രേരണ ഇദ്ദേഹത്തിനു ലഭിച്ചത്.

ചിത്രത്തിൽ സുഭദ്ര ആയി അഭിനയിച്ചത് ദേവകീഭായി എന്ന നടിയായിരുന്നു. തമിഴ് ബ്രാഹ്മണസ്ത്രീയായ ഇവരെയാണ് സുന്ദർരാജ് വിവാഹം ചെയ്തത്. ഈ വിവാഹം വലിയ വിവാദമുണ്ടാക്കിയിരുന്നു. രണ്ടു കുടുംബങ്ങളും ഇവരെ ഉപേക്ഷിക്കുകയും ചെയ്തു.

സി.വി. രാമൻപിള്ളയുടെ മാർത്താണ്ഡവർമ്മ എന്ന നോവലിനെ ആസ്പദമാക്കിയാണ് ഈ ചലച്ചിത്രം നിർമ്മിക്കപ്പെട്ടത്. തിരുവനന്തപുരത്തെ കാപ്പിറ്റോൾ തിയേറ്ററിലായിരുന്നു ചലച്ചിത്രത്തിന്റെ ആദ്യ പ്രദർശനം. നിർമാതാവും നോവലിന്റെ പ്രസാധകരായ കമല ബുക്ക് ഡിപ്പോയും തമ്മിലുണ്ടായ അവകാശതർക്കം കോടതിയിലെത്തുകയും ഒറ്റ പ്രദർശനത്തോടെ ചിത്രം നിരോധിച്ചുകൊണ്ട് കോടതിവിധി വരുകയും ചെയ്തു. അമ്പതുകൊല്ലത്തോളം ഈ ചിത്രം പെട്ടിയിലായി.

നാടകത്തിന്റെ സങ്കേതങ്ങൾ ഉപയോഗിച്ചാണ് ചിത്രീകരണം സാധിച്ചത്. ചിത്രത്തിന്റെ പ്രിന്റ് പൂനെയിലെ 'നാഷണൽ ഫിലിം ആർക്കൈവ്സിൽ' സൂക്ഷിച്ചിട്ടുണ്ട്.


</doc>
<doc id="235160" url="https://ml.wikipedia.org/wiki?curid=235160" title="പേയാട്">
പേയാട്

തിരുവനന്തപുരം ജില്ലയിലെ തിരുവനന്തപുരം നഗരാതിർത്തിയിലെ ഒരു ചെറിയ ഗ്രാമമാണ് പേയാട് . തിരുവനന്തപുരം - കാട്ടാക്കട റൂട്ടിൽ തിരുവനന്തപുരം നഗരത്തിൽ നിന്ന് 9 കിലോമീറ്റർ വടക്കു-കിഴക്കുമാറി ഈ സ്ഥലം സ്ഥിതി ചെയ്യുന്നു.

കരമന നദിയുടെ തീരത്താണ് പേയാട് ഗ്രാമം സ്ഥിതി ചെയ്യുന്നത്. പേയാടിനേയും തിരുവന്തപുരം നഗരത്തേയും ബന്ധിപ്പിക്കുന്ന കരമന നദിയിലെ പാലമാണ് കുണ്ടമൺകടവ് പാലം.
തിരുവനന്തപുരം നഗരവുമായുള്ള സാമീപ്യമാണ് ഈ സ്ഥലത്തിന്റെ പ്രത്യേകത. പേയാടു നിന്നും തിരുവനന്തപുരം സെൻട്രൽ റെയിൽവേ സ്റ്റേഷനിലേക്ക് കഷ്ടിച്ച് 9 കിലോമീറ്ററും തിരുവനന്തപുരം വിമാനത്താവളത്തിലേക്ക് 13 കിലോമീറ്ററും മാത്രമാണ് അകലമുള്ളത്. കൂടാതെ നഗരകേന്ദ്രമായ സെക്രട്ടേറിയറ്റിലേക്ക് 9 കിലോമീറ്ററും രാജ്ഭവനിലേക്ക് 8 കിലോമീറ്ററും മാത്രമാണ് അകലം. തിരുവനന്തപുരത്തെ ഐ.ടി. ഹബ്ബായ ടെക്നോപാർക്കിലേക്ക് 22 കിലോമീറ്ററും നിർദ്ദിഷ്ട വിഴിഞ്ഞം അന്താരാഷ്ട്ര തുറമുഖത്തിലേക്ക് 22 കിലോമീറ്ററും അകലമുണ്ട്. 
വിളപ്പിൽ ഗ്രാമപഞ്ചായത്തിന്റെ ആസ്ഥാനം സ്ഥിതി ചെയ്യുന്നത് പേയാടാണ്. പേയാട് പ്രദേശത്തിന്റെ പകുതി ഭാഗം വിളപ്പിൽ ഗ്രാമപഞ്ചായത്തിലും നല്ലൊരു ഭാഗം വിളവൂർക്കൽ പഞ്ചായത്തിലും കുറച്ചു ഭാഗം മലയീൻകീഴ് ഗ്രാമപഞ്ചായത്തിലുമായാണ് സ്ഥിതി ചെയ്യുന്നത്. 
തിരുവനന്തപുരം - കാട്ടാക്കട - നെയ്യാർഡാം റൂട്ടിലെ ഒരു പ്രധാന ജംങ്ഷനാണ് പേയാട് ജംങ്ഷൻ. 

പേയാടു നിന്നും തിരുവനന്തപുരം ഭാഗത്തേക്കും കാട്ടാക്കട ഭാഗത്തേക്കും നിരന്തരം ബസ് സർവ്വീസുണ്ട്. ഇതു കൂടാതെ വെള്ളനാട്, ആര്യനാട്, നെയ്യാറ്റിൻകര, വെള്ളറട എന്നിവിടങ്ങളിലേക്കും തുടർച്ചയായ പൊതു ഗതാഗത സൗകര്യമുണ്ട്. 

പേയാടിന്റെ പ്രാന്ത പ്രദേശങ്ങളാണ് പുളിയറക്കോണം, വിളപ്പിൽശാല, മൂങ്ങോട്, പെരുകാവ് എന്നീ സ്ഥലങ്ങൾ. ഇതു കൂടാതെ കുണ്ടമൺകടവ്, കുരിശ്ശുമുട്ടം, പനങ്ങാട്, ആലന്തറക്കോണം, കാരാംകോട്ടുകോണം, ചിറക്കോണം, കുന്നിൻമുകൾ, തച്ചോട്ടുകാവ്, പിടാരം, മഞ്ചാടി, ഭജനമഠം, പ്ലാവറക്കോണം, ചെറുകോട്, അലകുന്നം, കാട്ടുവിള, മിണ്ണംകോട്, കൊല്ലംകോണം, വിട്ടിയം, അലേറ്റി, അരുവിപ്പുറം, ചെറുപാറ, ചീലപ്പാറ, അമ്പൻകോട്, പിറയിൽ തുടങ്ങിയ പ്രദേശങ്ങൾ ചേർന്നതാണ് പേയാട്. 

പേയാട് എസ്. പി. സിനിമാസ് എന്ന ഒരു എ ക്ലാസ്സ് റിലീസിങ്ങ് സിനിമാ തീയേറ്ററും കൺവെൻഷൻ സെന്ററുമുണ്ട്.

പേയാട് പ്രദേശം കാട്ടാക്കട നിയമസഭാ നിയോജകമണ്ഡലത്തിലും ആറ്റിങ്ങൽ പാർലമെന്റ് മണ്ഡലത്തിലുമാണ് വരുന്നത്. താലൂക്കും കാട്ടാക്കടയാണ്. വാഹന രജിസ്ട്രേഷൻ നം. KL-20
മതം:- പ്രധാനമായും ഹിന്ദു, ക്രിസ്ത്യൻ, മുസ്ലീം വിഭാഗത്തിൽപ്പെട്ട ജനങ്ങൾ വസിക്കുന്ന പ്രദേശമാണ് പേയാട്. പേയാട് ഉജ്ജയിനി അമ്മൻ കോവിൽ, തച്ചോട്ടുകാവ് ശ്രീധർമ്മ ശാസ്താ ക്ഷേത്രം, പിറയിൽ ശ്രീധർമ്മ ശാസ്താ ക്ഷേത്രം, കുണ്ടമൺഭാഗം ശ്രീ ഭദ്രകാളി ക്ഷേത്രം, പേയാട് വേണുഗോപാല ക്ഷേത്രം എന്നിവയാണ് പ്രധാനപ്പെട്ട ഹിന്ദു ആരാധനാലയങ്ങൾ. പേയാട് സെന്റ് സേവിയേഴ്സ് കാത്തലിക് ചർച്ച്, പേയാട് സി.എസ്.ഐ ചർച്ച് എന്നിവയാണ് പ്രധാന ക്രിസ്ത്യൻ ആരാധനാലയങ്ങൾ. പേയാട് മുസ്ലിം ജമാ അത്ത് ആണ് പ്രധാന ഇസ്ലാം മത ആരാധനാലയം. 

വിദ്യാഭ്യാസം:- പേയാട് സെന്റ് സേവിയേഴ്സ് ഹയർസെക്കന്ററി സ്കൂൾ സർക്കാർ എയ്ഡഡ് മേഖലയിൽ പ്രവർത്തിക്കുന്ന ഈ പ്രദേശത്തെ ഒരു പ്രധാന വിദ്യാഭ്യാസ സ്ഥാപനമാണ്. ഇതൂ കൂടാതെ പേയാട് വിളപ്പിൽ എൽ.പി.എസ്, അലേറ്റി എൽ.പി.എസ്, മഞ്ചാടി എൽ.പി.എസ് എന്നിവയും സർക്കാർ മേഖലയിലെ സ്കൂളുകളാണ്. കണ്ണശ മിഷൻ സ്കൂൾ, ശാന്തിനികേതൻ സ്കൂൾ, കാർമ്മൽ സ്കൂൾ എന്നിവ സ്വകാര്യമേഖലയിലെ സർക്കാർ അംഗീകാരമുള്ള സ്കൂളുകളാണ്. 

റോഡുകൾ:- തിരുവനന്തപുരം-കാട്ടാക്കട-നെയ്യാർഡാം റോഡ് കടന്നുപോകുന്നത് പേയാടുവഴിയാണ്. ഇതുകൂടാതെ പേയാടു നിന്നും ഉറിയാക്കോടു വഴി വെള്ളനാടിലേക്ക് ഒരു പ്രധാന റോഡുണ്ട്. പേയാടു നിന്നും വിളപ്പിൽശാല വഴിയും കാട്ടാക്കടയിലേക്കു പോകാൻ റോഡുണ്ട്. ഇതു കൂടാതെ പേയാട് പുളിയറക്കോണം റോഡ്, പേയാട് - അരുവിപ്പുറം റോഡ്, പള്ളിമുക്ക് പിറയിൽ റോഡ്, ചന്തമുക്ക്-പിടാരം റോഡ്, തച്ചോട്ടുകാവ്-മൂങ്ങോട് റോഡ് തുടങ്ങിയവയും പേയാടിലെ പ്രധാന പാതകളാണ്. പേയാടിനേയും വട്ടിയൂർക്കാവ് കുലശേഖരത്തേയും ബന്ധിപ്പിച്ച് കോവിൽക്കടവിൽ ഒരു പാലം നിർമ്മിക്കുന്നതിനുള്ള നടപടികൾ ആരംഭിച്ചിട്ടുണ്ട്. 

സർക്കാർ സ്ഥാപനങ്ങൾ:- വിളപ്പിൽ ഗ്രാമപഞ്ചായത്ത് കാര്യാലയം, വിളപ്പിൽ വില്ലേജ് ഓഫീസ്, വിളപ്പിൽ കൃഷി ഭവൻ, പേയാട് കെ.എസ്.ഇ.ബി. അസിസ്റ്റന്റ് എക്സിക്യൂട്ടീവ് എൻജിനീയറുടെ കാര്യലയം തൂടങ്ങിയവ സ്ഥിതിചെയ്യുന്നത് പേയാടാണ്. കേരള സംസ്ഥാന വൈദ്യുതി ബോർഡിന്റെ 33 കെ.വി. സബ്സ്റ്റേഷൻ പേയാട് പ്രവർത്തിക്കുന്നുണ്ട്. 

ധനകാര്യ സ്ഥാപനങ്ങൾ :- സ്റ്റേറ്റ് ബാങ്ക് ഓഫ് ട്രാവൻകൂർ, സ്റ്റേറ്റ് ബാങ്ക് ഓഫ് ഇന്ത്യ, ഫെഡറൽ ബാങ്ക്, ഇന്ത്യൻ ഓവർസീസ് ബാങ്ക് എന്നീ ബാങ്കുകൾക്ക് പേയാട് ശാഖയുണ്ട്. കേരള സ്റ്റേറ്റ് ഫിനാൻഷ്യൽ എന്റർപ്രൈസസിനും തിരുവനന്തപുരം ജില്ലാ സഹകരണ ബാങ്കിനും പേയാട് ബ്രാഞ്ചുണ്ട്. ഇതുകൂടാതെ വിളപ്പിൽ സർവ്വീസ് കോ ഓപ്പറേറ്റീവ് ബാങ്കിന്റെ ആസ്ഥാനവും പ്രധാന ബ്രാഞ്ചും പ്രവർത്തിക്കുന്നത് പേയാടാണ്. 

ആകർഷണങ്ങൾ :- വിളപ്പിൽ പഞ്ചായത്തിലെ ഒരു പ്രധാന ടൂറിസ്റ്റ് കേന്ദ്രമായ ശാസ്താംപാറ പേയാടു നിന്നും 5 കിലോമീറ്റർ കിഴക്കുഭാഗത്താണ് സ്ഥിതിചെയ്യുന്നത്. പേയാടു നിന്നും തച്ചോട്ടുകാവ്-മൂങ്ങോട്-മണലി വഴി ശാസ്താംപാറയിലെത്താം. കൂടാതെ പേയാടു നിന്നും 2 കിലോമീറ്റർ വടക്കുമാറി കരമനയാറിന്റെ തീരത്തുള്ള അരുവിപ്പുറം എന്ന സ്ഥലം ഒരു പ്രകൃതിരമണീയമാണ്. 


</doc>
<doc id="235161" url="https://ml.wikipedia.org/wiki?curid=235161" title="സ്ത്രീഹൃദയം">
സ്ത്രീഹൃദയം

1960-ൽ പുറത്തിറങ്ങിയ മലയാളചലച്ചിത്രമാണ് സ്ത്രീഹൃദയം.



</doc>
<doc id="235162" url="https://ml.wikipedia.org/wiki?curid=235162" title="എലിസബത്ത് വർബ്">
എലിസബത്ത് വർബ്

അമേരിക്കയിലെ കണെക്റ്റിക്കട്ട് സ്ഥിതിചെയ്യുന്ന യേൽ സർവ്വകലാശാലയിലെ പാലിയെന്റോളോജിസ്റ്റ്‌ ആണ് ഡോക്ടർ എലിസബത്ത് എസ് വർബ് . 1974-ൽ കേപ് ടൌൺ സർവകലാശാലയിൽ നിന്നും ആണ് വർബ് തന്റെ ജീവശാസ്ത്രത്തിലും പാലിയെന്റോളോജിലും പി.എച്ച്.ഡി സ്വന്തമാക്കിയത്. പാലിയെന്റോളോജിലെ ടേൺഓവർ-പൾസ് പരികല്പന (Turnover-pulse Hypothesis) വർബ്ന്റെ ആണ്. അത് പോലെ തന്നെ ജീവപരിണാമത്തിലെ "exaptation" എന്ന വാക്ക് ഇവരുടെയും സഹപ്രവർത്തകൻ ആയ സ്റ്റീഫന്റെയും സംഭാവന ആണ്.



</doc>
<doc id="235166" url="https://ml.wikipedia.org/wiki?curid=235166" title="എം. കമലം">
എം. കമലം

ആറും ഏഴും കേരള നിയമസഭകളിലെ അംഗവും ഏഴാം സഭയിലെ സഹകരണ വകുപ്പു മന്ത്രിയുമായിരുന്നു എം. കമലം(ജനനം :14 ആഗസ്റ്റ് 1926 മരണം:30 ജനുവരി 2020). വനിതാ കമ്മിഷൻ ചെയർപേഴ്സണായും പ്രവർത്തിച്ചു. കെ പി സി സി ജനറൽ സെക്രട്ടറിയായും വൈസ് പ്രസിഡന്റായും പ്രവർത്തിച്ച അവർ കോൺഗ്രസിലെ പിളർപ്പിനെ തുടർന്ന് കോൺഗ്രസ് (ഒ)-ൽ നിലകൊണ്ടു. ജനതാ പാർട്ടി രൂപീകരിക്കപ്പെട്ടപ്പോൾ അതിന്റെ കോഴിക്കോട് ജില്ലാ ചെയർ പേഴ്സണായും സംസ്ഥാന എക്സിക്യൂട്ടീവ് കമ്മിറ്റി അംഗമായും പ്രവർത്തിച്ചു. 

1948 മുതൽ 1963 വരെ കോഴിക്കോട് മുനിസിപ്പൽ കൗൺസിൽ അംഗമായി പ്രവർത്തിച്ചു. 1980 ലും 1982 ലും കൽപ്പറ്റ നിയോജക മണ്ടലത്തിൽ നിന്നും കേരള നിയമസഭയിലേക്ക് തിരഞ്ഞെടുക്കപ്പെട്ടു. 24.05.1982 മുതൽ 25.03.1987 വരെ കരുണാകരൻ മന്ത്രിസഭയിൽ സഹകരണ വകുപ്പു മന്ത്രിയായി ചുമതല വഹിച്ചു. 

നീണ്ടകാലത്തെ പൊതുജീവിതത്തിൽ ജീവിതത്തിന്റെ നാനാ തുറകളിൽ വിവിധ പദവികൾ വഹിച്ച അവർ വിമോചന സമരകാലത്തും അടിയന്തരാവസ്ഥക്കാലത്തും ജയിൽ വാസം അനുഭവിച്ചിട്ടുണ്ട്. 

മാമ്പറ്റ സാമിക്കുട്ടിയാണ് ഭർത്താവ് ഈ ദമ്പതികൾക്ക് 4 മക്കളുണ്ട്.

30 ജനുവരി 2020 ന് കോഴിക്കോട്ടു വച്ച് അന്ത്യം സംഭവിച്ചു. 


</doc>
<doc id="235169" url="https://ml.wikipedia.org/wiki?curid=235169" title="കെ.വി. അബ്ദുൾ ഖാദർ">
കെ.വി. അബ്ദുൾ ഖാദർ

തൃശൂർക്കാരനായ സി.പി.ഐ.(എം) രാഷ്ട്രീയനേതാവാണ് കെ.വി. അബ്ദുൾ ഖാദർ. ഗുരുവായൂർ നിന്നുള്ള നിയമസഭാംഗമാണ് ഇദ്ദേഹം. ഇദ്ദേഹം വഖഫ് ബോർഡിന്റെ ചെയർമാനായിരുന്നു . 


</doc>
<doc id="235172" url="https://ml.wikipedia.org/wiki?curid=235172" title="രാം ദുലാരി സിൻഹ">
രാം ദുലാരി സിൻഹ

മുൻ കേരള ഗവർണറാണ് റാം ദുലാരി സിൻഹ(1922 - 1994). കേന്ദ്ര മന്ത്രിയായും പ്രവർത്തിച്ചിട്ടുണ്ട്.



</doc>
<doc id="235174" url="https://ml.wikipedia.org/wiki?curid=235174" title="ആലിസ് വിൽസൺ">
ആലിസ് വിൽസൺ

കനേഡിയൻ ഭൂഗർഭ ശാസ്ത്രജ്ഞയും പാലിയെന്റോളോജിസ്റ്റും ആണ് ആലിസ് വിൽസൺ (ഓഗസ്റ്റ്‌ 26, 1881 – ഏപ്രിൽ 15, 1964). 1913 മുതൽ 1963 വരെ കാനഡയുടെ തലസ്ഥാനവും ഒരു നഗരവുമായ ഓട്ടവയിൽ ഉള്ള ശിലക്രമങ്ങളിലും ഫോസ്സിലുകളിലും അനവധി പഠനം നടത്തുകയുണ്ടായി.




</doc>
<doc id="235176" url="https://ml.wikipedia.org/wiki?curid=235176" title="ജോൺ എബ്രഹാം (മേയർ)">
ജോൺ എബ്രഹാം (മേയർ)

ജോൺ എബ്രഹാം (ജനനം: 1945) ഇന്ത്യൻ വംശജനായ അമേരിക്കൻ പൗരനാണ്. ഇദ്ദെഹം ന്യൂ ജേഴ്സി സംസ്ഥാനത്തിലെ ടീനെക്ക് പട്ടണത്തിന്റെ മേയറായിരുന്നു. 1992 മുതൽ 1993 വരെയായിരുന്നു ഇദ്ദേഹത്തിന്റെ കാലാവധി.

ടാൻസാനിയയിൽ ടെക്സ്റ്റൈൽ എഞ്ചിനിയറായിരുന്ന ഇദ്ദേഹം 1972-ലാണ് അമേരിക്കയിലെത്തിയത്. ഇദ്ദേഹം മലയാളിയാണ്. 



</doc>
<doc id="235180" url="https://ml.wikipedia.org/wiki?curid=235180" title="വി. വിശ്വനാഥമേനോൻ">
വി. വിശ്വനാഥമേനോൻ

സുഹൃത്തുക്കൾക്കിടയിൽ അമ്പാടി വിശ്വം എന്നറിയപ്പെട്ടിരുന്ന കമ്യൂണിസ്റ്റ് നേതാവാണ് വടക്കൂട്ട് വിശ്വനാഥ മേനോൻ. ഇടപ്പള്ളി പോലീസ് സ്റ്റേഷൻ ആക്രമണത്തിൽ പങ്കുണ്ടെന്ന് ആരോപിക്കപ്പെട്ട കമ്യൂണിസ്റ്റ് നേതാക്കളിൽ ഒരാളാണ് ഇദ്ദേഹം. സി.പി.ഐ. (എമ്മിന്റെ) കേരളത്തിലെ നേതാക്കളിലൊരാളായിരുന്നു. 

മഹാരാജാസ് കോളേജിലെ പഠനകാലത്ത് രാഷ്ട്രീയപ്രവർത്തനവും സ്വാതന്ത്ര്യ സമരവും ഇദ്ദേഹം നടത്തിയിട്ടുണ്ട്. കുട്ടിക്കാലം മുതലേ ഇദ്ദേഹം ഗാന്ധിജിയുടെ ആരാധകനായിരുന്നു. വിദ്യാഭ്യാസത്തിനിടെ കമ്യൂണിസവും സോഷ്യലിസവും ഇദ്ദേഹത്തെ ആകർഷിക്കുകയുണ്ടായി. 

കൊച്ചിയിൽ അവിഭക്ത കമ്യൂണിസ്റ്റ് പാർട്ടിയുടെ ആദ്യ നേതാക്കളിലൊരാളായിരുന്നു ഇദ്ദേഹം. 1940-കളിലും 1950-കളിലും പാർട്ടിയുടെ അടിത്തറ കെട്ടിപ്പടുക്കുന്നതിൽ ഇദ്ദേഹത്തിന്റെ പങ്ക് വലുതാണ്. എം.എം. ലോറൻസ് എ.പി. കുര്യൻ എന്നിവർ ഇദ്ദേഹത്തിന്റെ ആദ്യകാല സഹപ്രവർത്തകരായിരുന്നു. 

ഇദ്ദേഹം രണ്ടു തവണ പാർലമെന്റംഗമായിട്ടുണ്ട്. അവിഭക്ത സി.പി.ഐ.യുടെ പ്രതിനിധിയായും പിന്നീട് സി.പി.ഐ.(എം.) പ്രതിനിധിയായും ഇദ്ദേഹം തിരഞ്ഞെടുക്കപ്പെട്ടിട്ടുണ്ട്. 1987-ൽ ഇ.കെ. നായനാരുടെ മന്ത്രിസഭയിൽ ഇദ്ദേഹം ധനകാര്യമന്ത്രിയായിരുന്നു. 

12 വർഷം ഇദ്ദേഹം എഫ്.എ.സി.ടി. യൂണിയൻ പ്രസിഡന്റായിരുന്നു. ഇദ്ദേഹം 14 വർഷം ഇൻഡൽ യൂണിയന്റെയും പ്രസിഡന്റായിരുന്നിട്ടുണ്ട്. കൊച്ചി പോർട്ട് യൂണിയന്റെയും പ്രസിഡന്റായിരുന്നു.

2003-ലെ എറണാകുളം ഉപതിരഞ്ഞെടുപ്പിൽ ഇദ്ദേഹം സി.പി.ഐ.(എം.) സ്ഥാനാർത്ഥിക്കെതിരേ വിമതനായി മത്സരിക്കുകയുണ്ടായി



</doc>
<doc id="235185" url="https://ml.wikipedia.org/wiki?curid=235185" title="എലിസബത്ത് മാമ്മൻ മത്തായി">
എലിസബത്ത് മാമ്മൻ മത്തായി

കേരളത്തിൽ നിന്നുള്ള ഒരു രാഷ്ട്രീയ പ്രവർത്തകയാണ് എലിസബത്ത് മാമ്മൻ മത്തായി (ജനനം:25 മാർച്ച് 1953). മുൻ കേരള നിയമസഭ അംഗവും കോൺഗ്രസ് നേതാവും ആയിരുന്ന പരേതനായ മാമ്മൻ മത്തായിയുടെ പത്നിയാണ്‌. 2003 ഡിസംബറിൽ പതിനൊന്നാമത് കേരള നിയമസഭ അംഗമായി തിരഞ്ഞെടുക്കപെട്ടു വക്കീൽ ബിരുദം പൂർത്തിയാക്കിയ എലിസബത്ത് പെരിങ്ങര ഗ്രാമപഞ്ചായത്ത് അംഗമായും പ്രവർത്തിച്ചിട്ടുണ്ട്.

പി.ജെ. തോമസിന്റെയും സൂസാമ്മയുടെയും മകളായി ജനിച്ചു. നിയമ ബിരുദധാരിയാണ്.


</doc>
<doc id="235193" url="https://ml.wikipedia.org/wiki?curid=235193" title="എ.വി. ആര്യൻ">
എ.വി. ആര്യൻ

എ.വി. ആര്യൻ തൃശ്ശൂർക്കാരനായ ഒരു സി.പി.ഐ.(എം) അംഗവും ഒല്ലൂർ നിയമസഭാമണ്ഡലത്തിൽ നിന്ന് തിരഞ്ഞെടുക്കപ്പെട്ട ജനപ്രതിനിധിയുമായിരുന്നു.

1924 നവംബർ 30-ന് തൃശ്ശൂർ ഒളരിയിൽ ആയക്കാട്ട് മനയിൽ ജനിച്ച ആര്യൻ വിദ്യാർത്ഥിപ്രസ്ഥാനത്തിലൂടെ കമ്യൂണിസ്റ്റനുഭാവിയായി. പിന്നീട് സൈന്യത്തിൽ ചേർന്നു. സൈന്യത്തിൽ കമ്യൂണിസ്റ്റ് പാർട്ടിയുടെ രഹസ്യാംഗമായിരുന്നു. പാർട്ടി പ്രവർത്തനത്തിൽ സജീവമായി. പാർട്ടി പിളർന്നപ്പോൾ സി.പി.എമ്മിനൊപ്പം നിന്നു. കമ്യൂണിസ്റ് പാർട്ടി നിരോധിച്ച കാലത്ത് ആര്യന്റെ വീട്ടിൽ പോളിറ്റ് ബ്യൂറോ യോഗം ചേരവെ സുർജിത്ത്, സുന്ദരയ്യ, ബസവ പുന്നയ്യ, രണദിവെ തുടങ്ങിയ പ്രമുഖ നേതാക്കളെ ഇവിടെ വച്ച് പൊലീസ് അറസ്റ് ചെയ്തു. പാർട്ടിക്കുള്ളിൽ ഇ.എം.എസുമായി ഏറ്റുമുട്ടലിന്റെ പാതയിലായിരുന്നതു കാരണം അദ്ദേഹത്തിന് പാർട്ടിയിൽ കാര്യമായ സ്ഥാനങ്ങൾ ലഭിച്ചില്ല. സി.പി.ഐ.എം തൃശൂർ ജില്ലാ സെക്രട്ടറിയായിരിക്കെ പാർട്ടി നേതൃത്വവുമായി ഇടഞ്ഞു പാർട്ടിയിൽ നിന്ന് പുറത്തുപോയി. 1972 മെയ്‌ രണ്ടിന്‌ കമ്യൂണിസ്റ്റ് യൂണിറ്റി സെന്റർ എന്നൊരു രാഷ്ട്രീയ പ്രസ്ഥാനത്തിനു രൂപം നൽകി.

2007 ഫെബ്രുവരി 1-ന് 82-ആം വയസ്സിൽ അദ്ദേഹം അന്തരിച്ചു. സാവിത്രി അന്തർജനമായിരുന്നു ഭാര്യ. ഇവർ 2013-ൽ അന്തരിച്ചു. മൂന്ന് മക്കളുണ്ട്.

1972 ൽ അഴീക്കോടൻ രാഘവൻ കൊലക്കേസിലെ പ്രതിയായി. പിന്നീട് കോടതി വെറുതെ വിട്ടു. 

കാഹളം എന്ന പേരിൽ ഒരു പത്രം ആരംഭിച്ചെങ്കിലും ബാദ്ധ്യത കാരണം പ്രസിദ്ധീകരണം അവസാനിപ്പിച്ചു.



</doc>
<doc id="235197" url="https://ml.wikipedia.org/wiki?curid=235197" title="ജെന്നി ക്ലാക്ക്">
ജെന്നി ക്ലാക്ക്

ഇംഗ്ലീഷ് പാലിയെന്റോളോജിസ്റ്റ്‌ ആണ് ജെന്നി ക്ലാക്ക്. ജീവപരിണാമ ജീവശാസ്ത്ര വിദഗ്ദ്ധ ആണ് ഇവർ . മത്സ്യത്തിൽ നിന്നും നാൽകാലിയിലേക്കുള്ള പരിണാമം ആണ് ഇവരുടെ പ്രധാന പഠന വിഷയം , ഇതിനെ മുൻ നിർത്തി ഇവർ രചിച്ച പ്രസിദ്ധമായ പുസ്തകം ആണ് Gaining Ground: the Origin and Early Evolution of Tetrapods (2002 ) എന്നത് . ഇപ്പോൾ കേംബ്രിഡ്ജ് സർവകലാശാല ജന്തുശാസ്ത്രം വിഭാഗം മ്യൂസിയം വിചാരിപ്പുക്കാരി ആണ് കൂടാതെ കേംബ്രിഡ്ജ് സർവകലാശാല വേർടിബ്രറ്റ് പാലിയെന്റോളോജി പ്രൊഫസറും ആണ്.

1987ൽ ഗ്രീൻലാൻഡിൽ വെച്ച് അകാന്തോസ്റ്റെഗയുടെ ഏകദേശം പൂർണമായ ഒരു ഫോസ്സിൽ ഇവർ കണ്ടെടുക്കുകയുണ്ടായി.



</doc>
<doc id="235199" url="https://ml.wikipedia.org/wiki?curid=235199" title="സോഹൻ ലാൽ ജെയിൻ">
സോഹൻ ലാൽ ജെയിൻ

ഇന്ത്യൻ പാലിയെന്റോളോജിസ്റ്റ്‌ ആണ് സോഹൻ ലാൽ ജെയിൻ. ഇന്ത്യൻ സ്റ്റാറ്റിസ്റ്റിക്കൽ ഇൻസ്റ്റിറ്റ്യൂട്ടിൽ ദീർഘ കാലം സേവനം അനുഷ്ടിച്ചിട്ടുണ്ട് ഇദേഹം. ജൈനോസോറസ് എന്ന ദിനോസറിന്റെ പേര് ഇദേഹത്തിന്റെ ബഹുമാനാർത്ഥം ആണ് നാമകരണം ചെയ്തിടുള്ളത്. പാലിയെന്റോളോജിയിൽ ഇദേഹത്തിന്റെ പഠനം മുഖ്യമായും സോറാപോഡ് ദിനോസറുകളുടെ ബ്രെയിൻ കേസിനെ കുറിച്ചും ചില ഫോസ്സിൽ ആമകളെ കുറിച്ചും ആയിരുന്നു . 


</doc>
<doc id="235200" url="https://ml.wikipedia.org/wiki?curid=235200" title="അസ്പേഷെ">
അസ്പേഷെ

ബിസി അഞ്ചാം ശതകത്തിൽ അഥേനിയൻ രാഷ്ട്രതന്ത്രജ്ഞനും സൈന്യാധിപനുമായ പെരിക്ലിസിന്റെ സുഹൃത്തായിരുന്ന മിലേഷ്യൻ വനിതയാണ് അസ്പേഷെ. അസ്പേഷെയുടെ ജീവിതത്തിന്റെ വിശദാംശങ്ങളെക്കുറിച്ച് വിരളമായ അറിവേയുള്ളു. പ്രായപൂർത്തിയായ ശേഷം മിക്കവാറും ആഥൻസിൽ ജീവിച്ച അവർ അവിടത്തെ രാജനീതിയെ പൊതുവേയും അതിൽ നിറഞ്ഞു നിന്ന പെരിക്ലിസിനെ പ്രത്യേകിച്ചും സ്വാധീനിച്ചിരിക്കാം. പ്ലേറ്റോയുടേയും, അരിസ്റ്റോഫനീസിന്റേയും സെനഫെന്റേയും രചനകളിൽ അവർ പരാമർശിക്കപ്പെടുന്നു.

പുരാതനലേഖകന്മാരിൽ പലരും അസ്പേഷെയെ ഒരു വേശ്യാലയം നടത്തിപ്പുകാരിയും വേശ്യ തന്നെയും ആയും ചിത്രീകരിച്ചിട്ടുണ്ടെങ്കിലും, പെരിക്ലിസിനെ അപകീർത്തിപ്പെടുത്താൻ ഉത്സാഹം കാട്ടിയിരുന്ന ഹാസ്യലേഖകന്മാരായിരുന്നു അവരെന്നതിനാൽ ഈ ചിത്രീകരണത്തിൽ വാസ്തവികത ഉണ്ടാകണമെന്നില്ല.തന്റെ പ്രേമഭാജനം അസ്പേഷയെ (Aspasia) മെഗാരക്കാർ പിണക്കിയതിനെ തുടർന്നാണ് പെരിക്ലിസ് മെഗാരക്കെതിരെ തിരിഞ്ഞ് ഗ്രീസിനാകെ ദുരിതം വരുത്തിയ പെലപ്പൊന്നേഷൻ യുദ്ധത്തിനു തുടക്കമിട്ടതെന്നു വരെ നർമ്മസാഹിത്യകാരൻ അരിസ്റ്റോഫനീസിനെപ്പോലുള്ളവർ അപവാദം പറഞ്ഞിട്ടുണ്ട്. 

അസ്പേഷെ പെരിക്ലിസിന്റെ 'ഇഷ്ടക്കാരി' മാത്രമായിരുന്നെന്ന പാരമ്പര്യം തന്നെ ചോദ്യം ചെയ്യപ്പെട്ടിട്ടുണ്ട്. അവർ അദ്ദേഹത്തിന്റെ പത്നി ആയിരുന്നെന്നു ചിലർ വാദിക്കുന്നു. പെരിക്ലിസിനും അസ്പേഷെക്കും ചെറിയ പെരിക്ലിസ് എന്നറിയപ്പെട്ടിരുന്ന ഒരു മകൻ ഉണ്ടായിരുന്നു. ആഥൻസിലെ സൈന്യത്തലവന്മാരിൽ ഒരാളായിത്തീർന്ന അയാൾ, അർഗിനൂസെയിലെ യുദ്ധത്തെ തുടർന്ന് വധിക്കപ്പെട്ടു. പെരിക്ലിസിന്റെ മരണത്തിനു ശേഷം ആഥൻസിലെ മറ്റൊരു രാജ്യതന്ത്രജ്ഞൻ ലിസിക്ലിസുമായി അസ്പേഷെ അടുത്തതായും പറയപ്പെടുന്നു. 


</doc>
<doc id="235201" url="https://ml.wikipedia.org/wiki?curid=235201" title="ദെബോറാ">
ദെബോറാ

എബ്രായബൈബിളിലെ ന്യായാധിപന്മാരുടെ പുസ്തകം അനുസരിച്ച് ഒരു ദൈവപ്രവാചികയും രാജവാഴ്ചയുടെ സ്ഥാപനത്തിനു മുൻപ് പുരാതന ഇസ്രായേലിനെ നയിച്ചിരുന്ന ന്യായാധിപന്മാരുടെ പരമ്പരയിൽ നാലാമത്തെയാളും ആയിരുന്നു ദെബോറാ. രാഷ്ട്രീയ, സൈനിക മേഖലകളിൽ ജനങ്ങൾക്ക് നേതൃത്വം കൊടുത്ത അവർ ലാപ്പിഡോത്ത് എന്നയാളുടെ പത്നിയും ആയിരുന്നു. ബിസി പന്ത്രണ്ടാം നൂറ്റാണ്ടിലാകാം അവർ ജീവിച്ചിരുന്നത്. 

ബൈബിളിലെ ന്യായാധിപന്മാർക്കിടയിലെ ഏകവനിതയായ ദെബോറാ, കാനാനിൽ ജാബിനിലെ സൈന്യത്തലവനായ സിസേരക്കെതിരെ വിജയകരമായി സംഘടിപ്പിച്ച പ്രത്യാക്രമണത്തിന്റെ കഥയും ഘോഷണവും ന്യായാധിപന്മാരുടെ പുസ്തകം നാലും അഞ്ചും അദ്ധ്യായങ്ങളിലുണ്ട്.

ന്യായാധിപന്മാർ നാലാം അദ്ധ്യായത്തിലെ ഗദ്യാഖ്യാനത്തിന്റെ കവിതാരൂപമാണ് അഞ്ചാമദ്ധ്യായത്തിൽ. "ദെബോറായുടെ ഗീതം" എന്നറിയപ്പെടുന്ന ഈ ബൈബിൾ ഖണ്ഡം അതു വിവരിക്കുന്ന യുദ്ധം നടന്ന് ഏറെ വൈകാതെ, ബിസി പന്ത്രണ്ടാം നൂറ്റാണ്ടിൽ തന്നെ എഴുതപ്പെട്ടതാകാം ആ നിലയ്ക്ക്, ബൈബിളിലെ കവിതാഖണ്ഡങ്ങളിൽ ഏറ്റവും പുരാതനം തന്നെയാകാം അത്. യുദ്ധപശ്ചാത്തലത്തിലെ സ്ത്രീചിത്രീകരണത്തിന്റെ ഏറ്റവും പുരാതന മാതൃകകളിൽ ഒന്നെന്ന പ്രാധാന്യവും അതിനുണ്ട്. കൂടാരം പണിക്കാരനായ ഹേബറിന്റെ പത്നി ജായേൽ എന്ന വനിതയും അതിൽ പ്രത്യക്ഷപ്പെടുന്നു. ഉറങ്ങിക്കിടന്നിരുന്ന സിസേരയെ, നെറ്റിയിൽ കൂടാരക്കുറ്റി അടിച്ചിറക്കി കൊന്നത് ജായേൽ ആയിരുന്നു. ദെബോറായും ജായേലും ഈ ആഖ്യാനത്തിൽ ശക്തരും സ്വാതന്ത്ര്യബോധമുള്ളവരുമായ വനിതകളായി പ്രത്യക്ഷപ്പെടുന്നു.

ബൈബിളിലെ ആഖ്യാനത്തിൽ തെളിയുന്ന ദെബോറയുടെ ചിത്രം പുരാതനഇസ്രായേലിലെ സാമൂഹ്യപശ്ചാത്തലത്തിൽ അസ്വാഭാവികമായി തോന്നിയേക്കാമെങ്കിലും രാജവാഴ്ച നിലവിൽ വന്ന് പുരുഷമേധാവിത്വത്തിന്റെ അധികാരഘടനകൾ ഉറയ്ക്കുന്നതിനു മുൻപ് ഇസ്രായേലി സമൂഹത്തിൽ സ്ത്രീകൾക്ക് ലഭിച്ചിരുന്ന താരതമ്യേനയുള്ള സ്വാതന്ത്ര്യത്തിന്റെ സൂചനയാകാം അതിലെന്നു ചൂണ്ടിക്കാണിക്കപ്പെട്ടിട്ടുണ്ട്.

ദെബോറാ പേരിന് എബ്രായഭാഷയിൽ തേനീച്ച എന്നാണർത്ഥം. ദ്രവ്യപ്രവാഹശാസ്ത്രത്തിലെ ('റിയോളജി') അമാനകസംഖ്യയായ ദെബോറാസംഖ്യയുടെ പേര് ഈ വനിതയുമായി ബന്ധപ്പെട്ടിരിക്കുന്നു.


</doc>
<doc id="235203" url="https://ml.wikipedia.org/wiki?curid=235203" title="കറുത്ത അരയന്നം">
കറുത്ത അരയന്നം

പേരു സൂചിപ്പിക്കുന്നതുപോലെത്തന്നെ കറുത്ത നിറത്തിലുള്ള ഒരിനം അരയന്നമാണ് കറുത്ത അരയന്നം (Black Swan). "Cygnus atratus" എന്നാണ് ഈ പക്ഷിയുടെ ശാസ്ത്രീയ നാമം. ഒരു ദേശാടനപക്ഷിയാണ് ഇവ. ആസ്ത്രേലിയയുടെ തെക്കുകിഴക്കൻ, തെക്കുപടിഞ്ഞാറൻ മേഖലകളിലാണ് ഈ പക്ഷികൾ പ്രധാനമായും കാണപ്പെടുന്നത്. ന്യൂസിലന്റിൽ ഉണ്ടായിരുന്നെങ്കിലും തുടർച്ചയായ വേട്ടയാടൽ മൂലം ഈ പക്ഷികൾ അവിടെനിന്ന് അപ്രത്യക്ഷമാകുകയുണ്ടായി. എന്നാൽ പിൽക്കാലത്ത് വീണ്ടും ഈ പക്ഷികളെ ഇവിടെ എത്തിക്കുകയും തുടർന്ന് അവ പെറ്റുപെരുകുകയും ചെയ്തിട്ടുണ്ട്. 

കറുത്ത നിറത്തിലുള്ള തൂവൽകൊണ്ട് ആവൃതമാണ് ഇവയുടെ ശരീരം. എന്നാൽ ചിറകിനടിയിലുള്ള തൂവലുകൾക്ക് വെളുത്ത നിറമാണ്. ഈ തുവലുകൾ പറക്കുമ്പോൾ മാത്രമേ ദൃശ്യമാകുകയുള്ളു. കൊക്കുകൾക്ക് ചുവപ്പ് നിറമാണ്. കറുത്ത അരയന്നങ്ങളിൽ പിട പൂവനേക്കാളും ചെറുതായിരിക്കും. മുട്ട വിരിഞ്ഞ് വരുന്ന കുഞ്ഞുങ്ങൾക്ക് ഏകദേശം മഞ്ഞ കലർന്ന തവിട്ടുനിറമായിരിക്കും. 

പ്രായപൂർത്തിയായ ഒരു കറുത്ത് അരയന്നത്തിന് 110 മുതൽ 142 വരെ നീളവും, 3.7 മുതൽ 9 കിലോഗ്രാം വരെ തൂക്കവും ഉണ്ടാകും. ഇവയുടെ കഴുത്ത് നീളമുള്ളതും 'ട' ആകൃതിയിലുള്ളതുമാണ്.

ഒരു സസ്യഭുക്കായ പക്ഷിയാണ് കറുത്ത അരയന്നം. എന്നാൽ കാലാവസ്ഥയ്ക്കും ഭൂപ്രകൃതിയ്ക്കുമനുസരിച്ച് ഇവയുടെ ഭക്ഷണങ്ങളിൽ മാറ്റങ്ങൽ കാണപ്പെടാറുണ്ട്. ജലസസ്യങ്ങളും ചതുപ്പിൽ വളരുന്ന സസ്യങ്ങളുമാണ് ഇവയുടെ പ്രധാന ആഹാരം. സാദാ അരയന്നത്തെപോലെതന്നെയാണ് കറുത്ത അരയന്നം ഇരതേടുന്നതും. തല വെള്ളത്തിൽ താഴ്തി ഉടൽ ജലനിരപ്പിന് ലംബമായ് നിർത്തി ഇരതേടാനുള്ള കഴിവ് ഈ അരയന്നങ്ങൾക്കുണ്ട്.

ഏകപത്‌നിത്വ സമ്പ്രദായം പിന്തുടരുന്നവാരാണ് കറുത്ത അരയന്നങ്ങൾ. അതായത് ജീവിതകാലം മുഴുവൻ ഒരേയൊരു പങ്കാളിയോടുകൂടെ മാത്രമേ ഇക്കൂട്ടർ കഴിയാറുള്ളൂ. 

ഫെബ്രുവരി-സെപ്റ്റംബർ മാസങ്ങളിലാണ് ഈ പക്ഷികൾ മുട്ടയിടാറ്. 


</doc>
<doc id="235207" url="https://ml.wikipedia.org/wiki?curid=235207" title="ഞാഴൽ">
ഞാഴൽ

ഒരു ഔഷധ സസ്യയിനമാണ് ഞാഴൽ . ചെറുമരമായ ഞാഴൽ 6 മീറ്റർ വരെ ഉയരം വയ്ക്കുന്നു. റോസ് നിറത്തിലുള്ള പൂക്കൾ ഉണ്ടാകുന്നു. പരിപ്പോടു കൂടിയ മാംസളമായ ചെറിയ ഫലമാണുള്ളത്. പൊള്ളൽ, ആർത്രൈറ്റിസ്, മുഖത്തെ കറുത്ത പാടുകൾ, അൾസർ എന്നിവയുടെ ചികിത്സയ്ക്കായി പൂക്കളും ഫലവും ഉപയോഗിക്കുന്നു. 



</doc>
<doc id="235209" url="https://ml.wikipedia.org/wiki?curid=235209" title="മഞ്ഞൾവള്ളി">
മഞ്ഞൾവള്ളി

മരങ്ങളിൽ 30 മീറ്ററോളം ഉയരത്തിൽ പടർന്നു കയറുന്ന ഇന്ത്യൻ വംശജനായ ഒരു വള്ളിച്ചെടിയാണ് മഞ്ഞൾവള്ളി. . ഏഷ്യയിലെങ്ങും കാണാറുണ്ട്.



</doc>
<doc id="235214" url="https://ml.wikipedia.org/wiki?curid=235214" title="രാജസുലോചന">
രാജസുലോചന

പ്രമുഖ തെന്നിന്ത്യൻ നടിയും പ്രശസ്ത നർത്തകിയുമായിരുന്നു രാജസുലോചന (15 ആഗസ്ത് 1935 - 5 മാർച്ച് 2013). എം.ജി.ആർ , ശിവാജി, എൻ.ടി. ആർ , നാഗേശ്വര റാവു, രാജ്കുമാർ, എം.എൻ. നമ്പ്യാർ തുടങ്ങി അൻപതുകളിലെ മുൻനിര നായകർക്കൊപ്പമെല്ലാം രാജസുലോചന ശ്രദ്ധേയമായ വേഷങ്ങളവതരിപ്പിച്ചു. രാജ്യത്തും വിദേശത്തും നിരവധി നൃത്തപരിപാടികൾ അവതരിപ്പിച്ചിട്ടുണ്ട്. 
വിജയവാഡയിൽ ജനിച്ച രാജസുലോചന നൃത്തവേദിയിൽ നിന്നാണ് സിനിമയിലേക്കെത്തിയത്. പിള്ളിയാർചെട്ടി ഭക്തവത്സലം നായിഡു രാജീവലോചന എന്നായിരുന്നു യഥാർഥ പേര്. സ്‌കൂൾ അധികൃതരാണ് പേര് രാജസുലോചന എന്നാക്കി ചുരുക്കിയത്. ലളിതമ്മ, കെ.എൻ . ദണ്ഡായുധപാണി പിള്ള, വെമ്പട്ടി ചിന്നസത്യം, കലാമണ്ഡലം മാധവൻ എന്നിവരായിരുന്നു ഗുരുക്കന്മാർ. എച്ച്.എൽ.എൻ. സിംഹയുടെ കന്നഡ ചിത്രമായ ഗുണസാഗരിയിലൂടെ സിനിമാരംഗത്തെത്തി. പെണ്ണരശി എന്ന തമിഴ് ചിത്രത്തിലെ നൃത്തരംഗങ്ങൾ പ്രശംസനീയമായ നിലയിൽ അവതരിപ്പിച്ചതോടെ രാജസുലോചന തെലുങ്ക്, തമിഴ്, കന്നഡ ചിത്രങ്ങളിലെ സജീവ സാന്നിധ്യമായി മാറി. രാജ്കപൂറിന്റെ ചോരി ചോരി വഴിയാണ് ഹിന്ദിയിൽ അരങ്ങേറ്റം കുറിച്ചത്. ചെന്നൈയിലെ പുഷ്പാഞ്ജലി നൃത്ത്യ കലാകേന്ദ്രത്തിന് നേതൃത്വം നൽകി. അഭിനയിച്ച എല്ലാ ചിത്രങ്ങളിലും തന്റെ കഥാപാത്രങ്ങൾക്ക് രാജസുലോചന തന്നെയായിരുന്നു കഥാപാത്രങ്ങൾക്ക് ശബ്ദം നൽകിയിരുന്നത്.

തെലുഗു സംവിധായകൻ സി.എസ്. റാവുവായിരുന്നു ഭർത്താവ്




</doc>
<doc id="235219" url="https://ml.wikipedia.org/wiki?curid=235219" title="വി.എസ്. രമാദേവി">
വി.എസ്. രമാദേവി

ഇന്ത്യയുടെ മുഖ്യതിരഞ്ഞെടുപ്പ് കമ്മീഷണറായി സേവനമനുഷ്ഠിച്ച ആദ്യവനിതയാണ് വി.എസ്. രമാദേവി (1934 ജനുവരി 15 – 2013 ഏപ്രിൽ 17). ഹിമാചൽ പ്രദേശ്‌, കർണാടകം എന്നി സംസ്ഥാനങ്ങളുടെ ഗവർണറായും ഇവർ സേവനമനുഷ്ഠിച്ചിട്ടുണ്ട്.
1934 മാർച്ച് 15-ന് ആന്ധ്രപ്രദേശിൽ ചെബ്രോലുവിൽ വി.വി സുബ്ബയ്യയുടെയും വി.വെങ്കടരത്നമ്മയുടെയും മകളായി ജനിച്ച രമാദേവി എം.എ, എൽ.എൽ.എം. ബിരുദം നേടിയശേഷം ആന്ധ്രപ്രദേശ് ഹൈക്കോടതിയിൽ അഭിഭാഷകയായി. പിന്നീട് കേന്ദ്രസർക്കാർ സർവീസിൽ ചേർന്നു. നിയമനിർമ്മാണവിഭാഗം സെക്രട്ടറി, നിയമക്കമ്മീഷൻ മെമ്പർ സെക്രട്ടറി തുടങ്ങിയ നിലകളിൽ പ്രവർത്തിച്ചു. 1990 നവംബർ 26 മുതൽ ഡിസംബർ 11 വരെ മാത്രമാണ് ഇവർ മുഖ്യ തിരഞ്ഞെടുപ്പു കമ്മീഷണറായിരുന്നത്. ഏറ്റവും കുറച്ചുകാലം ഈ പദവി വഹിച്ച വ്യക്തിയാണ് രമാദേവി. ഇവർക്കു ശേഷം ആ പദവിയിൽ ടി.എൻ. ശേഷൻ നിയമിതനായി.

1993 മുതൽ നാലുകൊല്ലം രമാദേവി രാജ്യസഭാസെക്രട്ടറി ജനറൽ ആയിരുന്നു. 1997 ജൂലായ് 26 മുതൽ 1999 ഡിസംബർ 1 വരെ ഹിമാചൽ പ്രദേശിലും 1999 ഡിസംബർ 2 മുതൽ 2002 മെയ് 20 വരെ കർണാടകത്തിലും ഗവർണറായിരുന്നു. കർണാടകയിലെ ആദ്യ വനിതാ ഗവർണറും രമാദേവിയായിരുന്നു.


</doc>
<doc id="235223" url="https://ml.wikipedia.org/wiki?curid=235223" title="ജെയിൻ ഗുഡാൽ">
ജെയിൻ ഗുഡാൽ

1934 ഏപ്രിൽ മൂന്നിന് ജനിച്ച ജെയിൻ ഗുഡാൽ പ്രൈമേറ്റുകളെക്കുറിച്ചും നരവംശശാസ്ത്രത്തെക്കുറിച്ചും മൃഗസ്വഭാവങ്ങളെക്കുറിച്ചും പഠനവും ഗവേഷണവും നടത്തുന്ന ലോകപ്രസിദ്ധിയാർജ്ജിച്ച ഒരു വ്യക്തിയാണ്. ഐക്യരാഷ്ട്രസഭയുടെ സമാധാനവാഹകയും ആണ് ശ്രീമതി ഗുഡാൽ.ചിമ്പാൻസികളെപ്പറ്റിയുള്ള അറിവിൽ ലോകത്തെ ഏറ്റവും അഗ്രഗണ്യയായാണ് ഗുഡാലിനെ കരുതുന്നത്. ടാൻസാനിയയിലെ ഗൊംബെ സ്ടീം നാഷണൽ പാർക്കിൽ ചിമ്പാൻസികളുടെ കുടുംബ-സാമൂഹ്യ ജീവിതത്തെക്കുറിച്ച് 45 വർഷം നീണ്ടുനിന്ന പഠനങ്ങളാണ് ഇവരെ ഏറ്റവും ശ്രദ്ധേയയാക്കിയത്. മൃഗസംരക്ഷണപ്രവർത്തനങ്ങളിലും ഗുഡാലിന്റെ പ്രവർത്തനങ്ങൾ ഏറെ ശ്രദ്ധേയമാണ്. 1996 ൽ നോൺ ഹുമൺ റൈറ്റ്സ് പ്രൊജക്ട് ബോർഡ് സ്ഥാപിതമായ ശേഷം അതിൽ അംഗമായിരുന്നു.

ചിമ്പാൻസികളെ പഠിച്ച ജെയിൻ ഗുഡാലും, ഒറാംഗ് ഉട്ടാങ്ങുകളെ നീരിക്ഷിച്ച ബിറുത്തെ ഗാൽഡികാസും, ഗൊറിലകളെ പഠനവിധേയമാക്കിയ ഡയാൻ ഫോസിയും കൂടിചേരുന്ന വനിത പ്രൈമെറ്റോളജി ത്രിമൂർത്തികൾ ട്രൈമേറ്റ്സ് എന്ന് ഓമനപൂർവ്വം വിളിക്കപ്പെട്ടിട്ടുണ്ട്.

വിഖ്യാതനായ നരവംശ ശാസ്ത്രജ്ഞൻ ലൂയി ലീക്കിയുടെ ശിഷ്യ/സഹപ്രവർത്തകരായിരുന്ന മൂവരേയും ലീക്കി മാലാഖമാർ (Leakeys Angels) എന്നും വിളിക്കപ്പെട്ടിട്ടുണ്ട്. ഏറെ ജനപ്രിയമായിരുന്ന ചാർളീസ് ഏഞ്ചൽസ് (Charleys Angels) എന്ന ടെലിവിഷൻ സീരിയലിന്റെ ചുവടു പിടിച്ച് നൽകപ്പെട്ട പേരാണിത്. ത്രിമൂർത്തികളിലെ ഗാൾഡിക്കാസ് തന്നെ കണ്ടുപിടിച്ച ഈ പേരിനു ഇന്ന് സാർവ്വത്രിക പ്രസിദ്ധി ലഭിച്ചു കഴിഞ്ഞു.

1934 ഏപ്രിൽ 3 ന് ഇംഗ്ലണ്ടിലെ ഹാംപ്സ്റ്റഡിൽ ജനിച്ച ഗുഡാലിന് ചെറുപ്പത്തിൽ തന്നെ തന്റെ പിതാവ് നൽകിയ ജൂബിലി എന്ന് പേരുള്ള ഒരു ചിമ്പാൻസിയുടെ പാവയിൽ നിന്നാണ് അവരുടെ മൃഗസ്നേഹം ആരംഭിക്കുന്നത്. ഇപ്പോഴും അവർ അത് സൂക്ഷിച്ചുവച്ചിട്ടുണ്ട്.

ആഫ്രിക്കയോടും മൃഗങ്ങളോടും വലിയ സ്നേഹം പുലർത്തിയിരുന്ന ഗുഡാൽ അന്ന് ബ്രിട്ടന്റെ കീഴിലായിരുന്ന ടാൻസാനിയയിൽ ആയിരുന്നു ചിമ്പാൻസികളെക്കുറിച്ചുള്ള പഠനത്തിൽ ഏർപ്പെട്ടത്.1960 ജൂണിൽ ടാൻസാനിയയിലെ ഗോംബെ സ്ട്രീം ഗെയിം റിസർവിൽ പ്രവേശിച്ച ഗുഡാൾ പിന്നീട് 20 വർഷങ്ങൾ കൊടുംകാടിനുള്ളിൽ വസിച്ചു. ചിമ്പാൻസികൂട്ടത്തോടൊപ്പം പാർത്ത് അവയുടെ പെരുമാറ്റരീതികളും പ്രകടനങ്ങളുമൊക്കെ സൂക്ഷ്മമായി നിരീക്ഷിച്ചു. മനുഷ്യരെപ്പോലെതന്നെ കുടുംബ സാമൂഹികബന്ധങ്ങൾ പുലർത്തുന്ന അവയുടെ ബുദ്ധിപരവും വൈകാരികവുമായ പലതലങ്ങളും ആദ്യം കണ്ടെത്തിയത് ഗുഡാളാണ്. നാഷണൽ ജോഗ്രഫിക് സൊസൈറ്റി ഡോക്യുമെൻററിയിലൂടെ ഈ ദൗത്യത്തെക്കുറിച്ച് ലോകത്തെയറിയിച്ചു. ഷാഡോസ് ഓഫ് മാൻ, ചിമ്പാൻസീസ് ഓഫ് ഗോംബെ എന്നിങ്ങനെ പ്രശസ്തമായ നിരവധി ഗ്രന്ഥങ്ങളും ഗുഡാൾ രചിച്ചു.

പരിസ്ഥിതിക്കുവേണ്ടിയും മൃഗസ്നേഹത്തിനുവേണ്ടിയും എന്നും നിലകൊണ്ടിട്ടുള്ള ഗുഡാലിനെത്തേടി നിരവധി പുരസ്കാരങ്ങൾ എത്തുകയുണ്ടായി. ധാരാളം പുസ്തകങ്ങളും സിനിമകളും അവരെക്കുറിച്ച് ഉണ്ടായിട്ടുണ്ട്.


</doc>
<doc id="235225" url="https://ml.wikipedia.org/wiki?curid=235225" title="കേരളസംസ്ഥാന ചലച്ചിത്രപുരസ്കാരം 2004">
കേരളസംസ്ഥാന ചലച്ചിത്രപുരസ്കാരം 2004

മികച്ച ചിത്രത്തിനുള്ള 2004-ലെ കേരളസംസ്ഥാന ചലച്ചിത്രപുരസ്കാരം ശ്യാമപ്രസാദ് സംവിധാനം ചെയ്ത അകലെ കരസ്ഥമാക്കി. അകലെ സംവിധാനം ചെയ്ത ശ്യാമപ്രസാദ് മികച്ച സംവിധായകനുള്ള പുരസ്കാരവും മമ്മൂട്ടി മികച്ച നടനുള്ള പുരസ്കാരവും, കാവ്യ മാധവൻ, ഗീതു മോഹൻദാസ് എന്നിവർ മികച്ച നടിക്കുള്ള പുരസ്കാരവും നേടി.



</doc>
<doc id="235230" url="https://ml.wikipedia.org/wiki?curid=235230" title="അഹല്യഭായ്">
അഹല്യഭായ്

മറാത്ത ഭരിച്ചിരുന്ന മാൾവാ രാജവംശത്തിലെ ഒരു റാണിയായിരുന്നു അഹല്യഭായ് ഹോൾക്കർ (1725 മെയ് 31 – 1795 ആഗസ്റ്റ് 13) മഹാരാഷ്ട്രയിലെ അഹമ്മദ്നഗറിലുള്ള ചൗഡി ഗ്രാമത്തിലാണു് ഇവർ ജനിച്ചതു്. 1754ലെ കുംഭേർ യുദ്ധത്തിൽ അഹല്യാഭായിയുടെ ഭർത്താവായ ഘാണ്ഡറാവു ഹോൾക്കർ മരിച്ചു. ഇതിനു ശേഷം ഭരണം കയ്യാളിയിരുന്ന ഭർതൃപിതാവും മരിച്ചതിനെത്തൂടർന്നാണു് അഹല്യയ്ക്ക് മാൾവയുടെ അധിപതിയാകേണ്ടി വന്നത്. ഠഗ്ഗി രാജവംശത്തിൽ നിന്ന് മറാത്തയെ സംരക്ഷിക്കാൻ കഴിഞ്ഞത് ഇവരുടെ ഭരണനേട്ടമായി കരുതപ്പെടുന്നു. 
ഇൻഡോറിനെ ഒരു ചെറിയ ഗ്രാമമെന്ന നിലയിൽ നിന്നും ഒരു നഗരമെന്ന നിലയിലും രാജ്യതലസ്ഥാനമെന്ന നിലയിലും വളർത്തിയത് അഹല്യഭായിയാണു്. ഇവരുടെ സ്മരണാർത്ഥം ഇൻഡോർ വിമാനത്താവളത്തിനു് ദേവി അഹല്യഭായ് ഹോൾക്കർ വിമാനത്താവളം ഏന്നാണ് പേരു നൽകിയിരിക്കുന്നത്.


</doc>
<doc id="235232" url="https://ml.wikipedia.org/wiki?curid=235232" title="തിമ്മക്ക">
തിമ്മക്ക

കർണ്ണാടക സംസ്ഥാനത്ത് നിന്നുള്ള ഒരു പരിസ്ഥിതിപ്രവർത്തകയാണ് സാലുമരാട തിമ്മക്ക എന്നറിയപ്പെടുന്ന തിമ്മക്ക.(, ). 4 കിലോമീറ്റർ വഴിയോരത്ത് 385 പേരാൽമരങ്ങൾ നട്ടുസംരക്ഷിച്ചതാണ് അവരെ ശ്രദ്ധേയാക്കിയത്. 'സാലുമരാട' എന്നാൽ കന്നട ഭാഷയിൽ 'നിരനിരയായി നിൽക്കുന്ന മരങ്ങൾ' എന്നാണ് അർത്ഥം. മക്കളില്ലാതിരുന്നതിൽ ദുഃഖിതയായി ഒരുകാലത്ത് ആത്മഹത്യയെക്കുറിച്ച് ചിന്തിച്ചെങ്കിലും പിന്നീട് ഭർത്താവിനോടൊപ്പം ചേർന്ന് വൈകുന്നേരങ്ങളിൽ മരങ്ങൾ നട്ട് പരിപാലിക്കാൻ തുടങ്ങുകയായിരുന്നു. 2019-ൽ പത്മശ്രീ പുരസ്കാരം നൽകി രാഷ്ട്രം ഇവരെ ആദരിച്ചു.

ബാഗെപ്പള്ളി - ഹഗലൂരുറോഡ് വികസനത്തിന്റെ ഭാഗമായി കുടൂർ ഹൂഡിക്കൽ ഭാഗത്ത് തിമ്മക്ക നട്ടു പരിപാലിച്ച 385 ആൽമരങ്ങൾ മുറിക്കുന്നത് നിർത്തിവെക്കണമെന്ന് അവർ മുഖ്യമന്ത്രി എച്ച് ഡി കുമാരസ്വാമിയോട് അഭ്യർഥിച്ചതിന്റെ ഫലമായി മരങ്ങൾ നശിക്കാത്ത വിധം പുതിയ അലൈന്മെന്റ് കണ്ടെത്താൻ കർണാടക ഗവണ്മെന്റ് തീരുമാനമെടുത്തു. 
പരിസ്ഥിതിപ്രവർത്തനത്തിന് വിവിധങ്ങളായ പുരസ്കാരങ്ങൾ തിമ്മക്കയെ തേടിയെത്തിയിട്ടുണ്ട്. 96-ൽ നാഷണൽ സിറ്റിസൺ അവാർഡ് ലഭിച്ചതാണ് തിമ്മക്കയുടെ പ്രവർത്തനങ്ങളെ പ്രസിദ്ധമാക്കിയത്.



</doc>
