<doc id="332056" url="https://ml.wikipedia.org/wiki?curid=332056" title="മാർഗരിറ്റ വിത് എ സ്ട്രോ">
മാർഗരിറ്റ വിത് എ സ്ട്രോ

2014 -ൽ ഷൊണാലി ബോസ് സംവിധാനം ചെയ്ത ഒരു സിനിമയാണ് മാർഗരിറ്റ വിത് എ സ്ട്രോ (Margarita with a Straw‌). (ചൂനെ ചാലി അസ്മാൻ (Choone Chali Aasman) എന്നാണ് ഈ ചലച്ചിത്രം ഇന്ത്യയിൽ അറിയപ്പെടുന്നത്) ഇതിൽ കൽക്കി കൊച്ചിലിൻ അഭിനയിച്ചിട്ടുണ്ട്. മസ്തിഷ്കത്തിൽ തളർവാതം ബാധിച്ച ഒരു യുവതിയുടെ വേഷത്തിലാണ് കൽക്കി വേഷമിടുന്നത്. ജീവിതത്തിലെ സാധാരണ കാര്യങ്ങളുമായി പൊരുത്തപ്പെടാൻ അവൾ ശ്രമിക്കുന്ന കഥയാണ് സിനിമയുടെ ഇതിവൃത്തം ഈ സിനിമ 2013 ലെ "വർക്ക് ഇൻ പ്രോഗ്രസ്സ് ലാബ് ഓഫ് ഫിലിം ബസാർ" എന്ന പ്രോജക്ടിലേക്ക് തിരഞ്ഞെടുക്കപ്പെട്ട അഞ്ചു സിനിമകളിൽ ഒന്നാണ്. സെപ്റ്റംബർ 8 -നു സമകാലിക ലോകസിനിമ പരിപാടിയുടെ ഭാഗമായി "2014 ടോരോന്റോ ഇന്റർനാഷണൽ ഫിലിം ഫെസ്റിവൽ" പ്രദർശിക്കപ്പെട്ടതോടെ ഈ സിനിമ ലോക ശ്രദ്ധ പിടിച്ചുപറ്റി. പിന്നീടു ഈ സിനിമ ടില്ലിൻ ബ്ലാക്ക്‌ നൈറ്റ്സ് ഫിലിം ഫെസ്റിവൽ (TBNFF), ലണ്ടൻ ബി.എഫ് .ഐ ഫിലിം ഫെസ്റിവൽ, ബുസാൻ ഇന്റർനാഷണൽ ഫിലിം ഫെസ്റിവൽ (BIFF), സന്റ ബാർബറ ഇന്റർനാഷണൽ ഫിലിം ഫെസ്റിവൽ (SBIFF) എന്നിവിടങ്ങളിൽ പ്രദർശിപ്പിക്കപ്പെട്ടു ഇന്ത്യയിൽ 2015 ഏപ്രിൽ 17 -നു ആണ് പ്രദർശിപ്പിക്കപ്പെട്ടത്.


</doc>
<doc id="332063" url="https://ml.wikipedia.org/wiki?curid=332063" title="ചാൾസ് മീഡ്">
ചാൾസ് മീഡ്

തിരുവിതാംകൂറിൽ കേന്ദജ്രീകരിച്ചു പ്രവർത്തിച്ച ലണ്ടൻ മിഷൻ സംഘത്തിലെ മിഷണറിയും, സാമൂഹിക പരിഷ്കർത്താവുമാണ് ചാൾസ് മീഡ് (1792-1873). 19താം നൂറ്റാണ്ടിൽ കേരളത്തിൽ നിലനിന്നുരുന്ന അടിമത്തം , ഊഴിയവേല എന്നിവ നിർത്തലാക്കാനും ജാതിഘടനയിൽ താഴെത്തട്ടിലുള്ളവരുടെ സ്വതത്ര്യത്തിനായും, വസ്ത്രധാരണ സ്വതത്ര്യത്തിനായും ഉള്ള പോരാട്ടത്തിൽ ചാൾസ് മീഡ് നിർണായകമായ സ്ഥാനം വഹിച്ചിട്ടുണ്ട്‌.
ഇംഗ്ലണ്ടിലെ ബ്രിസ്ടോളിൽ 1792 ൽ ജനനം. ഗ്രാമർ സ്കൂൾ പഠനത്തിനു ശേഷം ലണ്ടൻ മിഷൻ സംഘത്തിൽ ചേരുകയും വൈദികവിദ്യഭാസം പൂർത്തീകരിച്ചു. 1616 ൽ ഇംഗ്ലണ്ടിലെ ചിച്ചെറെർ ദേവാലയത്തിൽ വച്ചു പൌരോഹിത്യശുശ്രുശയിലേക്ക് പ്രവേശിക്കപ്പെട്ടു.

1817 ഡിസംബറിൽ ക്രിസ്തുമാതപ്രജരണാർത്ഥം ലണ്ടൻ മിഷൻ സംഘത്തിലെ മിഷണറിയായി തിരുവനന്തപുരത്ത് എത്തിച്ചേർന്നു. ഇന്ത്യയിലേക്കുള്ള യാത്രമാധ്യത്തിൽ മീഡിന്റെ പത്നി മരണമടയുകയുണ്ടായി . കുളച്ചലിൽ എത്തിച്ചേർന്ന മിഷണറിയെ വേദമണിക്യം സ്വീകരിക്കുകയും Ringletaube നിരത്തിവച്ച പ്രവർത്തനങ്ങൾ തുടരാനായി സ്വാഗതം ചെയ്തു .


</doc>
<doc id="332064" url="https://ml.wikipedia.org/wiki?curid=332064" title="ഭാമ (എഴുത്തുകാരി)">
ഭാമ (എഴുത്തുകാരി)

"

ആധുനിക തമിഴ് സാഹിത്യത്തിൽ വേറിട്ട എഴുത്തു ശൈലികൊണ്ട് പുതിയ മാറ്റങ്ങൾക്ക് തുടക്കം കുറിച്ച ഒരു എഴുത്തുകാരിയാണ് ഭാമ (Bama Faustina Soosairaj). ഇന്ത്യൻ ഫെമിനിസത്തിന്റെ മുഖച്ഛായം തന്നെ മാറ്റുന്നതിന് കാരണമായ ദളിത് സ്ത്രീപക്ഷവാദത്തിന്റെ രൂപഭാവങ്ങൾ മാറ്റുന്നത്തിൽ മുഖ്യ പങ്കുവഹിച്ച.എഴുത്തുകാരി എന്നതിനുപരിയായി ദളിത് സ്ത്രീശാക്തികരണത്തിന് ഊന്നൽനൽകുന്ന ആക്ടിവിസ്റ്റ് എന്നനിലയിലും പ്രശസ്തയാണ്. തമിഴ്നാട്ടിലെ ഒരു ഗ്രാമത്തിലെ ദളിത് ക്രിസ്ത്യൻ സ്ത്രിയുടെ നൊമ്പരങ്ങളും ആനന്ദങ്ങളും അനാവരണം ചെയ്യുന്ന "കറുക്ക്"(1991) എന്ന ആത്മകഥാ-നോവലിലൂടെയാണ് ഭാമ പുറംലോകത്തിന്റെ ശ്രദ്ധ കവരുന്നത്‌. പ്രധാന കൃതികൾ:"കറുക്ക്", "സംഗതി"(1994), "വാന്മം"(2002).

മദ്രാസ്‌ പ്രവിശ്യയിലെ പുട്ടപട്ടിയിൽ റോമൻ കാത്തോലിക് കുടുംബത്തിൽ 1958 മാർച്ച്‌ മാസം 18 -നു ജനനം. തുച്ഛമയ വേതനത്തിന് മേൽജാതിക്കാരുടെ കൃഷിയിടങ്ങളിൽ ജോലി ചെയ്തിരുന്ന ഭാമയുടെ മുത്തച്ഛൻ കഷ്ടതയിൽ നിന്നു മുക്തി കാംഷിച്ച് ക്രിസ്ത്യൻ മിഷനറിമാരുടെ സാഹയത്തോടെ ഹിന്ദുമതത്തിൽനിന്ന് ക്രിസ്തുമാതതിലെക്ക് മാറി.ഭാമയുടെ പിതാവ് ഇന്ത്യൻ ആർമയിൽ സൈനികനയതിനാൽ മക്കളുടെ വിദ്യാഭ്യാസത്തിൽ നല്ല ബോധവാനായിരുന്നു .
ഗ്രാമത്തിലെ പ്രാഥമിക സ്കൂളിൽനിന്ന് വിദ്യാഭ്യാസം കരസ്ഥമാകിയ ഭാമ, ക്രിസ്ത്യൻ മിഷണറി സ്കൂൾ, കോളേജുകളിലിനിന്നുമായി ബിഎഡ് പൂർത്തിയാകിയതിനു ശേഷം അധ്യാപാന മേഖലയിൽ പ്രവേശിച്ചു. പഠനജീവിതത്തിൽ അഭിമുഖ്കരിക്കേണ്ടിവന്ന ജാതി-പുരുഷാധിപധ്യ വിവേച്ചനങ്ങളെ ഉന്മൂലനം ചെയ്യാനുള്ള ശ്രകരമേന്നോണം അധ്യാപന തൊഴിൽ തെരഞ്ഞടുത്തത്. ദളിത്‌ വിദ്യാർഥികൾ നേരിടുന്ന പ്രശ്നങ്ങൾ പരിഹരിക്കാൻ വേണ്ടി കന്യസ്ത്രിയായി തന്റ്റെ ജീവിതം യേശുവിനും ദളിതർക്കും സമര്പ്പിച്ച ഭാമ കന്യാസ്തൃകളിൽ നിലന്നിനുര്ന്ന ജാതിവിവേച്ചനത്തിൽ മനംനൊന്ത് എഴുവർഷങ്ങല്ക് ശേഷം തിരുവസ്ത്രം അഴിച്ചുവെച്ചു.

സമൂഹത്തിൽ സ്ഥായിയ ജാതി-പുരുഷാധിപധ്യ വിവേച്ചനങ്ങൽകെതിരെ പോരാടുക എന്നാ ലക്ഷ്യവുമായി മുന്നോട്ടുപോകാൻ തീരുമാനിച്ച ഭാമ ആദ്യമായി തന്റ്റെ ഇതുവരെ ഉള്ള ജീവതാനുഭവങ്ങളെ പുസ്തകമാകി പ്രസീദ്ധീകരികാൻ തീരുമാനിച്ചു. തന്റെ സുഹ്ര്ത്തന്റെ നിതാന്ത പ്രേരണ മൂലം തന്റെ കുട്ടികാല അനുഭവങ്ങളെ ഓരു പുസ്തക രൂപത്തിൽ പുറത്തിറക്കാൻ തീരുമാനിച്ചു.


</doc>
<doc id="332065" url="https://ml.wikipedia.org/wiki?curid=332065" title="ഫസൽ രഹ്മാൻ മാലിക്">
ഫസൽ രഹ്മാൻ മാലിക്

</pre>
ഫസൽ റഹ്മാൻ മാലിക് (പൂർണ്ണ നാമം) ) (September 21, 1919 – July 26, 1988) ഫസൽ റഹ്മാൻ എന്ന പേരില് അറിയപ്പെടുന്നു.

പാകിസ്താൻ വടക്ക് പടിഞ്ഞാറൻ പ്രവിശ്യയിലെ ഹസാര ജില്ലയിൽ ജനനം. പിതാവ് മൌലാനാ ശിഹാബുദീൻ പ്രശസ്തമായ ദയൂബന്ദിൽ നിന്നും ആലിം ബിരുദം കരസ്ഥമാക്കിയ അക്കാലത്തെ അറിയപ്പെട്ട പണ്ഡിതനായിരുന്നു. കർമ്മ ശാസ്ത്രം, ഹദീസ് , തഫ്സീർ എന്നിവയിൽ അവഗാഹം നേടിയ പിതാവിൽ നിന്നാണ് പ്രാഥമിക പഠനം പൂർത്തിയാക്കിയത് . പഞ്ചാബ്‌ യൂനിവേര്സിടിയിൽ നിന്ന് അറബി പഠനം പൂര്ത്തിയാക്കിയ റഹ്മാൻ ഉപരിപഠനത്തിനായി ഓക്സ് ഫോർഡ് യൂനിവേര്സിടിയിൽ എച് .എ.ആർ ഗിബ്ബിനു കീഴിൽ പഠനം തുടര്ന്നു. പരമ്പരാഗത ഇസ്ലാമിക പഠന രീതിയിൽ നിന്ന് മാറി ഇസ്ലാമിനെകുറിച് പുതിയ രീതിയിലുള്ള പഠനങ്ങൾ പാകിസ്താനിൽ പരിജയപ്പെടുതുന്നതിൽ ഫസൽ ഒരു പരിധി വരെ വിജയിച്ചു.
മുസ്ലിം ശാസ്ത്രജ്ഞായ ഇബനു സിനാ യെക്കുറിച്ചാണ് ഫസൽ പഠനം നടത്തിയത്. അതിനു ശേഷം ഡർഹം യൂനിവേര്സിടിയിൽ പേര്ഷ്യൻ ആൻഡ്‌ ഇസ്ലാമിക് ഫിലോസഫിയിൽ ലെക്ച്ചരരായി അധ്യാപന ജീവിതം ആരംഭിച്ചു. പിന്നീട് മക് ഗിൽ യൂനിവേര്സിടിയിൽ 1961 വരെ ഇസ്ലാമിക് സ്റ്റഡീസ് അധ്യാപകനായും സേവനമനുഷ്ടിച്ചു.
പിന്നീട് അതെ വർഷം ജനറൽ അയ്യൂബ് ഖാന്റെ നിർദ്ദേശ പ്രകാരം കറാച്ചിയിൽ കേന്ദ്ര ഇസ്ലാമിക ഗവേഷക സ്ഥാപനം ( Central Institute of Islamic Research) സ്ഥാപിക്കുന്നതിനായി പാകിസ്താനിലേക്ക് തിരിച്ചു. പാകിസ്താൻ എന്ന മുസ്ലിം ജനാധിപത്യ രാജ്യത്ത് ഇസ്ലാമിക ശരീഅത് നിയമങ്ങൾ നടപ്പിലാക്കുന്നതിന്റെ ഭാഗമായാണ് അയ്യൂബ് ഖാൻ ഫസൽ റഹ്മാനെ തിരികെ വിളിച്ചതിന്റെ ഉധെഷമെങ്കിലും രാജ്യത്തെ വ്യത്യസ്ത പണ്ഡിത സംഘടനകൾ തന്നെ ഇതിനെ എതിർത്തതിനാൽ ഈ ശ്രമം പാതിവഴിയിൽ ഉപേക്ഷിക്കേണ്ടി വന്നു . വിവിധ രാഷ്ട്രീയ കാരണങ്ങളാൽ 1968 സെപ്റ്റെംബെരിൽ ഈ സ്ഥാനം രാജി വെക്കുകയും അടുത്ത വര്ഷം ചികാഗോ യൂനിവേര്സിടി യിൽ പ്രൊഫെസരായി തുടരുകയും ചെയ്തു. ചികാഗോ Near eastern studies എന്ന പഠന വിഭാഗം തുടങ്ങുകയും പിന്നീട് ഇത് ലോകോത്തര നിലവാരത്തിൽ എത്തിക്കുകയും ചെയ്തു.ഇസ്ലാമിക രാജ്യത്തെ നിയമ വിദഗ്ദ്ധനായും മതകാര്യ ഉപദേശകനായും ഫസൽ റഹ്മാൻ പ്രവർത്തിച്ചിട്ടുണ്ട് . ജൂലായ്‌ , 26,1988, ചികാഗോയിൽ മരണപ്പെട്ടു. ആർലിംഗ് ടോൻ സെമിത്തേരിയിൽ മറവു ചെയ്യപ്പെട്ടു .
ഇസ്ലാമിക ലോകത്ത് പുതിയ ചിന്താ ധാരക്ക് തുടക്കം കുറിച്ച പണ്ഡിതനാണ് ഫസൽ റഹ്മാൻ. പഴയ കാല മുസ്ലിംകൾ ശാസ്ത്ര രംഗത്ത് നല്കിയ സംഭാവനകളെ ക്കുറിച്ച് അവകാശ വാദമുന്നയിക്കുന്നതിനു പകരം ഈ രംഗത്തേക്ക് കൂടുതൽ മുസ്ലിംകളെ കടന്നു വരാനുതകുന്ന രീതിയിലുള്ള പഠനങ്ങൾക്ക് മുൻ‌തൂക്കം നല്കണമെന്നു ശക്തമായി വാദിച്ച പണ്ഡിതരിൽ ഒരാളാണ് ഫസൽ. ഫസലിന്റെ രചനകൾ മിക്കതും ചരിത്രവാദം (Historicism ) എന്ന യുറോ കേന്ദ്രിത ആശയവുമായി യോജിച്ചു പോവുന്നതാണ് . അതായതു ഒരു സമൂഹത്തിന്റെ നിലനില്പ്പ് കടന്നു വന്ന വഴികളും ചരിത്രവുമായി ബന്ദപ്പെട്ടു കിടക്കുന്നുണ്ട് . അത് കൊണ്ട് തന്നെ നിലവിലെ സാഹചര്യങ്ങളെ നേരിടാൻ ഇസ്ലാം ചരിത്രത്തിൽ നിന്നും പാഠമുൾക്കൊള്ളണം എന്ന വാദഗതിക്കരനയിരുന്നു ഇദ്ദേഹം . 



</doc>
<doc id="332066" url="https://ml.wikipedia.org/wiki?curid=332066" title="മഹെഷ് ദത്താനി">
മഹെഷ് ദത്താനി

ഒരു ഇന്ത്യൻ നാടകകൃത്തും നടനും സംവിധായകനും കഥാകൃത്തും ആണ്‌ മഹെഷ് ദത്താനി (Mahesh Dattani) (ജനനം: 7 ആഗസ്റ്റ്‌ 1958). ഇംഗ്ലീഷ് നാടകകൃതിക്കുള്ള കേന്ദ്ര സാഹിത്യ അക്കാദമി അവാർഡ്‌ ആദ്യമായി ലഭിച്ചത് ഇദ്ദേഹത്തിനാണ്. അരവിന്ദ് ഗൌർ, അലിക്ക് പദംസീ, ലിലെറ്റ് ദുബേയെ പോലുള്ള പ്രശസ്തരായ പല സംവിധായകർ ഇദ്ദേഹത്തിന്റെ നാടകങ്ങൾ സംവിധാനം ചെയ്തിട്ടുണ്ട്. ഫൈനല് സോലുഷൻസ്, ഡാൻസ് ലൈക്‌ എ മാൻ, ബ്രേവ്ലി ഫൌഘ്റ്റ് ദ ക്വീൻ, ഓൺ എ മഗ്ഗി നൈറ്റ്‌ ഇൻ മുംബൈ, താര, തേർട്ടി ഡേയ്സ് ഇൻ സെപ്റ്റംബർ, ദ മര്ടെർ ദാറ്റ്‌ നെവെർ വാസ് എന്നി നാടകങ്ങൾ പ്രശസ്തമാണ്.

ബങ്കളൂരുവിൽ ജനിച്ച ദത്താനി ബാല്ദ്വിൻ ബോയ്സ് ഹൈസ്കൂളിലും പിന്നീട് സൈന്റ് ജോസഫ്‌സ്‌ കോളേജിലുമാണ് പഠിച്ചത്. അദ്ദേഹത്തിനു ചരിത്രം, ധനശാസ്‌ത്രം, രാഷ്ട്രതന്ത്രം എന്നിവയിൽ ബിരുദവും, മാർക്കറ്റിംഗ് അട്വേർതിസിങ്ങിലും ബിരുദാനന്തരബിരുദവും ഉണ്ട്. അമെരിക്കൻ നാടകൃത്തായ എഡ്വേർഡ് അൽബീയുടെ "ഹൂസ് അഫ്രൈഡ് ഓഫ് വിർജിനിയ വൂൾഫ്" എന്ന നാടകം ദത്താനിക്ക് എഴുതാൻ പ്രചോദനമായി. ഗുജറാത്തി നാടകകൃത്തായ മധു റായിയുടെ 'കുമാര്നി ആഗാഷി' എന്ന നാടകം ഇദ്ദേഹത്തിനു നാടകരചനയിലേക്കു തിരിയാൻ പ്രോത്സാഹനമായി.


</doc>
<doc id="332067" url="https://ml.wikipedia.org/wiki?curid=332067" title="ബേൺ മൈ ബോഡി">
ബേൺ മൈ ബോഡി

2014ൽ ആര്യൻ കൃഷ്ണ മേനോൻ എഴുതി, സംവിധാനം ചെയ്ത ഹ്രസ്വചിത്രമാണ് "ബേൺ മൈ ബോഡി" ("Burn My Body"). രാമചന്ദ്രൻ കിയ്യത്ത്- ബദർ & ചൻന്ദ്ര ആണ് നിർമ്മാണം, സംഗീത സംവിധാനം നിർവഹിചിരിക്കുനത് ബിജിബാൽ. "ചിലപ്പോൾ മരണം പോലും നിങ്ങൾക്ക് മോചനം നൽകില്ല" എന്നതാണു കഥയുടെ ഉപ്ഷീർഷകവും ഉള്ളടക്കവും. 

=കഥാതന്തു =
"സ്നേഹം, കാമം, പ്രതികാരം" എന്നീ വികാരങ്ങൾക്കുപുറത്ത്, മനുഷ്യമനസ്സിലുള്ള മൃഗീയതയുടെ ആഴം വിളിച്ചോതുന്നതാണ് കഥ. ലൈംഗിക അധിക്ഷേപത്തിനെതിരെ ശബ്ദം ഉയർത്തുന്നു എന്നതിനെകാൾ, "സമൂഹത്തിൽ ഏതെല്ലാം തരത്തിൽ മനുഷ്യൻ അധഃപതിക്കുന്നു" എന്ന് കൂടി ഈ ചിത്രം പ്രതിപാദിക്കുന്നു.

</doc>
<doc id="332068" url="https://ml.wikipedia.org/wiki?curid=332068" title="ഇംഗ്ലീഷ് ആൻഡ്‌ ഫോറിൻ ലാന്ഗ്വെജസ് യുണിവേഴ്സിറ്റി">
ഇംഗ്ലീഷ് ആൻഡ്‌ ഫോറിൻ ലാന്ഗ്വെജസ് യുണിവേഴ്സിറ്റി

ഇംഗ്ലീഷ് ആൻഡ്‌ ഫോറിൻ ലാംഗ്വേജ്സ് യുണിവേഴ്സിറ്റി (ഇഫ്ലു), ഇഗ്ലീഷും മറ്റു വിദേശ ഭാഷകൾക്കമുള്ള ഒരു കേന്ദ്രസർവകലാശാലയാണ്. ഇഫ്ലുവിന്റെ പ്രധാന ക്യാമ്പസ് ഹൈദരാബാദിലെ സെകുന്ദരാബാദിലാണ് സ്ഥിതി ചെയ്യുന്നത്. ഇത് കൂടാതെ ലഖ്‌നൗ, ഷില്ലൊങ്ങ് എന്നിവിടങ്ങളിലും ക്യാമ്പസുകൾ ഉണ്ട് .

1958-ൽ കേന്ദ്രസർക്കരിനാൽ സെൻട്രൽ ഇൻസ്റിട്യൂട്ട് ഓഫ് ഇംഗ്ലീഷ് എന്ന പേരിൽ തുടങ്ങിയ സ്ഥാപനം, 1972-ൽ വിദേശഭാഷാ പഠനത്തിനായി വികസിക്കപ്പെട്ടു. പിന്നീട്, സെൻട്രൽ ഇൻസ്റ്റിറ്റ്യൂട്ട് ഓഫ് ഇംഗ്ലീഷ് ആൻഡ്‌ ഫോറിൻ ലാംഗ്വേജ്സ് എന്നും, 2006-ൽ കേന്ദ്ര സർവകലാശാല പദവി കിട്ടിയപ്പോൾ ഇംഗ്ലീഷ് ആൻഡ്‌ ഫോറിൻ ലാംഗ്വേജ്സ് യുണിവേഴ്സിറ്റി എന്നും പുനർനാമകരണം ചെയ്യപ്പെട്ടു.ഇംഗ്ലീഷും വിദേശ ഭാഷകളും അവയിലെ സാഹിത്യം, ഗവേഷണം, അധ്യാപക പരിശീലനം, ഇന്ത്യയിലെ ഭാഷ പരിശീലന നിലവാരം ഉയർത്തുക തുടങ്ങിയവയ്ക്കാണ് ഇഫ്ലുവിന്റെ പ്രധാന ലക്ഷ്യങ്ങൾ. വിദേശ ഭാഷാ പഠനത്തിനായി സമർപ്പിതമായ ഇന്ത്യയിലെ ഒരേ ഒരു സർവകലാശാലയാണ് ഇഫ്ലു. ഇംഗ്ലീഷ്, അറബിക്, ജർമൻ, ജാപ്പനീസ്, റഷ്യൻ, സ്പാനിഷ്, ഹിന്ദി,ഫ്രഞ്ച് എന്നീ ഭാഷകളിൽ ഇഫ്ലു കോഴ്സുകൾ വാഗ്ദാനം ചെയ്യുന്നുണ്ട്. സാംസ്കാരിക പഠനത്തിൽ ബിരുദാനന്തരബിരുതം കൊടുക്കുന്ന രാജ്യത്തെ ആദ്യ സർവകലാശാലകളിൽ ഒന്നാണ് ഇഫ്ലു.

മൂന്ന് ക്യാമ്പസുകളിൽ ആയാണ് ഇഫ്ലു പ്രവർത്തിക്കുന്നത്. 
ഹൈദരാബാദ് ക്യാമ്പസ് ആണ് ഇഫ്ലുവിന്റെ പ്രധാന ആസ്ഥാനം. 

ഒസ്മാനിയ സർവകലാശാലയ്ക്ക് സമീപം ഉള്ള 15 ഹെക്ടർ സ്ഥലത്താണ് ഇഫ്ലു സ്ഥിതി ചെയ്യുന്നത്.


</doc>
<doc id="332106" url="https://ml.wikipedia.org/wiki?curid=332106" title="ഹോൺ ഓഫ് ആഫ്രിക്ക">
ഹോൺ ഓഫ് ആഫ്രിക്ക

വടക്കു കിഴക്കേ ആഫ്രിക്കയിലെ ഒരു ഉപദ്വീപ് ആണ് ഹോൺ ഓഫ് ആഫ്രിക്ക (Horn of Africa). (, , "yäafrika qänd", "al-qarn al-'afrīqī", ) ( HOA എന്നും സൊമാലി ഉപദ്വീപ് (Somali Peninsula എന്നും അറിയപ്പെടുന്നു. ഏദൻ കടലിടുക്കിന്റെ തെക്കായിനൂറുകണക്കിനു കിലോമീറ്ററുകൾ അറബിക്കടലിലേക്ക് തള്ളി നിൽക്കുന്ന രീതിയിലാണ് ഈ പ്രദേശങ്ങാൾ ഉള്ളത്. ചുരുക്കത്തിൽ ജിബൂട്ടി, എരിട്രിയ, എത്യോപ്യ, സൊമാലിയ എന്നീ രാജ്യങ്ങളെയെല്ലാം കൂടി വിളിക്കുന്ന പേരാണ് "ഹോൺ ഒഫ് ആഫ്രിക്ക" എന്ന്.


</doc>
<doc id="332111" url="https://ml.wikipedia.org/wiki?curid=332111" title="ഗുരുത്വ തരംഗം">
ഗുരുത്വ തരംഗം

1916-ൽ ഐൻസ്റ്റൈനാണ് തന്റെ പൊതു ആപേക്ഷികതാ സിദ്ധാന്തത്തിലൂടെ ഗുരുത്വ തരംഗങ്ങൾ ഉണ്ടാകാമെന്ന് സിദ്ധാന്തിച്ചത്.ത്രിമാന സ്വഭാവമുള്ള സ്ഥലത്തെയും സമയത്തെയും ചേർത്ത് ഐൻസ്റ്റൈൻ സ്ഥലകാല സാതത്യം എന്ന സങ്കൽപ്പത്തിന് രൂപം കൊടുത്തു.ദ്രവ്യത്തിനും ഊർജ്ജത്തിനും ഈ സ്ഥലകാല സാതത്യത്തെ വളക്കാൽ സാധിക്കും.ഇത്തരം വളവുകളാണ് ഗുരുത്വാകർഷണം അഥവാ ഗ്രാവിറ്റി.ഗാലക്സികൾ കൂട്ടിയിടിക്കുമ്പോഴോ ഒരു തമോദ്വാരവും മറ്റൊരു തമോദ്വാരമോ,ന്യൂട്രോണ്ട നക്ഷത്രമോ ചേർന്ന ദ്വന്ദ നക്ഷത്രങ്ങൾ പരസ്പരം അതി വേഗതയിൽ ങ്രമണം ചെയ്യുമ്പോഴോ,അവയുടെ ദ്രവ്യം ഊർജ്ജമായി സ്ഥലകാല സാതത്യത്തിൽ നേർത്ത തരംഗങ്ങളായി പ്രസരിക്കും.1993-ൽ ഗുരുത്വ തരംഗങ്ങൾ ഉണ്ടെന്ന് പരോക്ഷമായി തെളിയിച്ചതിന് നോബേൽ സമ്മാനം നൽകിയിരുന്നു.പിന്നീട് 2016 ഫെബ്രുവരി 11- നാണ് ഗുരുത്വ തരംഗങ്ങളുടെ സാനിധ്യം സ്ഥിരീകരിച്ചത്.പ്രപഞ്ചോൽപ്പത്തിയെക്കുറിച്ചുള്ള സുപ്രധാന കണ്ടെത്തലുകൾക്ക് ഇത് കാരണമാകും.ഗുരുത്വ തരംഗൾ കണ്ടെത്താനായി 24 വർഷം മുമ്പ് അമേരിക്കയിൽ സ്ഥാപിച്ച ലേസർ ഇന്റർഫെറോമീറ്റർ ഗ്രാവിറ്റേഷണൽ വേവ് ഒബ്സർവേറ്ററി(ലൈഗോ) ആണ് ഇത് കണ്ടെത്തിയത്.

</doc>
<doc id="332116" url="https://ml.wikipedia.org/wiki?curid=332116" title="കൽക്കി അവതാർ ഓർ മുഹമ്മദ് സാഹിബ് (ഗ്രന്ഥം)">
കൽക്കി അവതാർ ഓർ മുഹമ്മദ് സാഹിബ് (ഗ്രന്ഥം)

ഇന്ത്യൻ സംസ്കൃത പണ്ഡിതൻ വേദ്പ്രകാശ് ഉപാധ്യായ രചിച്ച ഒരു സംസ്കൃതഗ്രന്ഥമാണ് കൽക്കി അവതാർ ഓർ മുഹമ്മദ് സാഹിബ് (സംസ്കൃതം: कल्कि अवतार और मुहम्मद साहिब). 1969-ൽ സരസ്വത് വേദാന്ത പ്രകാശ് സംഘാണ് പുസ്തകം പ്രസിദ്ധീകരിച്ചത്. ഹൈന്ദവ പുരാണങ്ങളായ കൽക്കി പുരാണം, ഭവിഷ്യപുരാണം എന്നിവയിൽ പ്രതിപാദിക്കുന്ന കൽക്കി അവതാരവും (വിഷ്ണുവിന്റെ പത്താമത്തെ അവതാരം) ഇസ്ലാം പ്രവാചകൻ മുഹമ്മദ് നബിയും ഒന്നുതന്നെയാണെന്നു സ്ഥാപിക്കുകയാണ് പുസ്തകത്തിന്റെ പ്രധാന ലക്ഷ്യം.



</doc>
<doc id="332122" url="https://ml.wikipedia.org/wiki?curid=332122" title="ഹാർപർ ലീ">
ഹാർപർ ലീ

1961 -ൽ പുലിറ്റ്സർ പുരസ്കാരം നേടിയ റ്റു കിൽ എ മോക്കിങ്ങ്ബേർഡ് എന്ന നോവലിന്റെ രചയിതാവായ അമേരിക്കൻ നോവലെഴുത്തുകാരിയാണ്.ഗോ സെറ്റ് എ വാച്ച് മാൻ ആണ് രണ്ടാം കൃതി


</doc>
<doc id="332123" url="https://ml.wikipedia.org/wiki?curid=332123" title="കാലിസ്റ്റിമോൺ">
കാലിസ്റ്റിമോൺ

മൈർട്ടേസീ സസ്യകുടുംബത്തിലെ ഒരു ജീനസ്സാണ് കാലിസ്റ്റിമോൺ. 1814 ലാണ് കാലിസ്റ്റിമോൺ ഒരു ജീനസ്സായി നിർദ്ദേശിക്കപ്പെട്ടത്. ഈ ജീനസ്സ് ഓസ്ട്രലിയയിൽ സാധാരണയായി കാണപ്പെടുന്നു. കാലിസ്റ്റിമോൺ ജീനസ്സിലെ ചില സസ്യങ്ങൾ അലങ്കാര സസ്യങ്ങളായി ഉപയോഗിക്കുന്നതിനാൽ മറ്റു രാജ്യങ്ങളിലും ഇവ കൃഷിചെയ്യപ്പെടുന്നുണ്ട്. ഇവയുടെ ഇലകൾ സുഗന്ധമുള്ളവയാണ്.
കുപ്പികൾ കഴുകാനുപയോഗിക്കുന്ന ബ്രഷുകൾ പോലെയാണ് ഇവയുടെ പൂക്കൾ അതുകൊണ്ട് ബോട്ടിൽബ്രഷുകൾ (bottlebrushes )എന്നാണ് കാലിസ്റ്റിമോൺ സ്പീഷിസുകളെ സാധാരണയായി വിളിക്കുന്നത്. ആകർഷണീയമായ പൂക്കളുള്ള കാലിസ്റ്റിമോണുകൾ ഒക്ടോബർ മുതൽ ഡിസംബർ വരെയുള്ള കാലയളവിലാണ് സാധാരണയായി പുഷ്പിക്കാറ്. പൂക്കളുടെ പ്രകടമായ ഭാഗം പരാഗരേണുക്കളാൽ സമൃദ്ധമായ കേസരമാണ്. പുഷ്പദലം പെട്ടെന്ന് കാണാൻ കഴിയാത്തവയാണ്. സ്പീഷിസുകൾക്കനുസരിച്ച് പൂക്കളുടെ നിറങ്ങൾക്കും വ്യത്യാസം വരുന്നു (ചുവപ്പ്, മഞ്ഞ, ഓറഞ്ച്, പച്ച, വെള്ള).

50 ഓളം സ്പീഷിസുകളുണ്ട്. അവ താഴെ കൊടുക്കുന്നു.



</doc>
<doc id="332127" url="https://ml.wikipedia.org/wiki?curid=332127" title="റോസേസീ">
റോസേസീ

പനിനീർപ്പൂവ്, ആപ്പിൾ തുടങ്ങിയ ചെടികൾ അടങ്ങിയ സസ്യകുടുംബമാണ് റോസേസീ (Rosaceae). 91 ജനുസുകളിലായി 4,828 -ഓളം സ്പീഷിസുകൾ ഈ കുടുംബത്തിലുണ്ട്.റോസ എന്ന തരം ജനുസ്സിൽ നിന്നാണ് ഈ പേര് ഉത്ഭവിച്ചത്. ഏറ്റവും കൂടുതൽ സ്പീഷീസുള്ളതിൽ ആൽക്കെമില്ല (270), സോർബസ് (260), ക്രാറ്റേഗസ് (260), കോട്ടോണിയസ്റ്റർ (260), റൂബസ് (250), പ്രൂണസ് (പ്ലംസ്, ചെറീസ്, പീച്ചുകൾ, ആപ്രിക്കോട്ട്സ്, ബദാം) എന്നിങ്ങനെ ഏതാണ്ട് 200 ഇനം വരെ കാണപ്പെടുന്നു.


</doc>
<doc id="332132" url="https://ml.wikipedia.org/wiki?curid=332132" title="ഡോണൾഡ് ട്രംപ്">
ഡോണൾഡ് ട്രംപ്

അമേരിക്കൻ ഐക്യനാടുകളുടെ നാല്പത്തി അഞ്ചാമത്തെ പ്രസിഡന്റുമാണ് ഡൊണാൾഡ് ജോൺ ട്രമ്പ് (ജനനം 14 ജൂൺ 1946).അദ്ദേഹം ഒരു അമേരിക്കൻ ബിസിനസ്കാരനും, രാഷ്ട്രീയക്കാരനും, ടെലിവിഷൻ അവതാരകനും ആണ്, റിപ്പബ്ലിക്കൻ പാർട്ടി സ്ഥാനാർഥിയായി തിരഞ്ഞെടുക്കപ്പെട്ട ഇദ്ദേഹം 538 അംഗ ഇലക്ടറൽ വോട്ടിൽ 288 എണ്ണം നേടിയാണു എതിർ സ്ഥാനാർഥി ഹിലരി ക്ലിന്റണെ പരാജയപ്പെടുത്തിയത്‌. 2017 ജനുവരി 20-നു ട്രമ്പ്‌ ഔദ്യോഗികമായി സ്ഥാനമേറ്റു. യു.എസ്‌ പ്രസിഡന്റ്‌ ആയി തിരഞ്ഞെടുക്കപ്പെടുന്ന ഏറ്റവും പ്രായം കൂടിയ വ്യക്തിയാണ് 70 -കാരനായ ട്രമ്പ്.


</doc>
<doc id="332140" url="https://ml.wikipedia.org/wiki?curid=332140" title="മലയാളത്തിലെ ജീവചരിത്രങ്ങൾ">
മലയാളത്തിലെ ജീവചരിത്രങ്ങൾ

മലയാളത്തിലെ ജീവചരിത്രങ്ങൾ 


</doc>
<doc id="332151" url="https://ml.wikipedia.org/wiki?curid=332151" title="ഡഗ്ലസ് കാൾ ഏൻജെൽബർട്ട്">
ഡഗ്ലസ് കാൾ ഏൻജെൽബർട്ട്

'ഡഗ്ലസ് കാൾ ഏൻജെൽബർട്ട്'

ഡഗ്ലസ് കാൾ ഏന്ജെടല്ബ്ര്ട്ട്ജ നുവരി 30, 1925 - ാം തീയതി അമേരിക്കയി ജനിച്ചു. എഞ്ചിനീയറായി സേവനം അനുഷ്ഠിച്ച അദ്ദേഹം നിരവധി കണ്ടുപിടിത്തങ്ങളും നടത്തി. കംപ്യൂട്ടർ, ഇന്റര്നെററ്റ് സംവിധാനഗവേഷണങ്ങളുടെ മുൻഗാമി. മനുഷ്യനും കംപ്യൂട്ടറുകളും തമ്മിലുള്ള ആശയവിനിമയം സുസാധ്യമാക്കുന്ന മേഖലയിൽ ഏറ്റവും പ്രശസ്തനായ ഒരു വ്യക്തിത്വം. ഓഗുമെന്റേഷൻ റിസേര്ച്ച്ത സെന്റർ ലാബ്, എസ്.ആർ. ഇന്റര്നാഷണൽ തുടങ്ങിയ ശാസ്ത്രഗവേഷണസ്ഥാപനങ്ങൾ സ്ഥാപിച്ചസമയത്തുതന്നെയാണ് ലോകം എന്നും കടപ്പെട്ടിരിക്കുന്ന അദ്ദേഹത്തിന്റെ കണ്ടുപിടിത്തം നടന്നത് - കംപ്യൂട്ടർ മൗസ് എന്ന യന്ത്രം കണ്ടുപിടിക്കപ്പെട്ടത്. കൂടാതെ ഹൈപ്പർ ടെക്സ്റ്റുകൾ, നെറ്റ്‌വര്ക്ക്ക ചെയ്യപ്പെട്ട് കംപ്യൂട്ടറുകൾ, ഗ്രാഫിക് യൂസർ ഇന്റര്ഫേറസ് തുടങ്ങിയവ വികസിപ്പിച്ചെടുത്തവരിൽ മുന്ഗാൂമി. 1968 ൽ അദ്ദേഹം ഇവയെ വിശദീകരിച്ചത് മദർ ഓഫ് ആ്ാൾ ഡെമോസ് എന്നു പേർ നല്കപ്പെട്ട പൊതുപരിപാടിയിൽവെച്ചാണ്. ഡഗ്ലസിന്റെ സൂക്ഷ്മ നിരീക്ഷണങ്ങൾ ഏഞ്ജല്ബപര്ട്ടിിന്റെ നിയമങ്ങളായി അറിയപ്പെടുന്നു, കാരണം അത്രയ്ക്ക് നൈസര്ഗ്ഗി്കമൂല്യമേറിയവയും അനിതരസാധാരണമായവയുമാണ് അവ. 
ഏഞ്ജല്ബധര്ട്ടിമന്റെ നേതൃത്വത്തിൽ അനേകം ഓഗുമെന്റേഷൻ റിസര്ച്ച് സെന്ററുകൾ വികസിപ്പിച്ചെടുത്തു. ഡി.ആർ.പി.എ. യാണ് ഇതിനുവേണ്ടുന്ന സാമ്പത്തിക സ്രോതസ്സായിരുന്നത്. പുതിയ പുതിയ സാങ്കേതികവിദ്യകൾ അവതരിപ്പിക്കപ്പെടുകയുണ്ടായി. അവയൊക്കെ ഇന്നും ലോകവ്യാപകമായി ഉപയോഗിക്കപ്പെട്ടുവരുന്നു. കംപ്യൂട്ടർ മൗസ്, ബിറ്റ്മാപ് സ്‌ക്രീനുകൾ, ഹൈപ്പർ ടെക്സ്റ്റുകൾ എന്നിവ.

</doc>
<doc id="332158" url="https://ml.wikipedia.org/wiki?curid=332158" title="എസ്. സൗമ്യ">
എസ്. സൗമ്യ

ഒരു കർണ്ണാടകസംഗീതജ്ഞയാണ് എസ്. സൗമ്യ അഥവാ സൗമ്യ ശ്രീനിവാസൻ (S. Sowmya). (ജനനം 1969 ഏപ്രിൽ 16.) പിതാവായ ഡി.ശ്രീനിവാസനിൽ നിന്നും സംഗീതം പഠിച്ചുതുടങ്ങിയ സൗമ്യ ഉപരിപഠനം എസ്. രാമനാഥന്റെ അടുത്തുനിന്നും ടി. മുക്തയുടെ അടുത്തുനിന്നും ആയിരുന്നു. മദ്രാസ് മ്യൂസിക് അക്കാദമിയിലെ വിസിറ്റിങ് പ്രഫസർ കൂടിയാണ് സൗമ്യ. 2019 -ലെ സംഗീത കലാനിധി പുരസ്കാരം ലഭിച്ചു. കലാക്ഷേത്ര ഫൗണ്ടേഷന്റെ ഭരണസമിതിയിലും അംഗമായിരുന്നു.




</doc>
<doc id="332162" url="https://ml.wikipedia.org/wiki?curid=332162" title="മദ്രാസ് സർവ്വകലാശാല">
മദ്രാസ് സർവ്വകലാശാല

ചെന്നൈയിൽ സ്ഥിതിചെയ്യുന്ന ഒരു സംസ്ഥാനസർവ്വകലാശാലയാണ് മദ്രാസ് സർവ്വകലാശാല (University of Madras അല്ലെങ്കിൽ Madras University) 1857 -ൽ ആരംഭിച്ച ഈ സർവ്വകലാശാല ഇന്ത്യയിലെ പഴക്കം ചെന്നതും മികവാർന്നതുമായ ഒരു സർവ്വകലാശാലയാണ്. ഇതിനു ചെപ്പോക്, മറീന, ഗിണ്ടി, തരമണി, മധുരവോയൽ, ചെറ്റ്‌പേട് എന്നിവിടങ്ങളിൽ ആറു കാമ്പസുകളുണ്ട്. ഇപ്പോൾ 18 വിഷയങ്ങളിലായി ശാസ്ത്രവും സാമൂഹ്യശാസ്ത്രങ്ങളും കലയും മാനെജ്‌മെന്റും വൈദ്യവും എല്ലാമടക്കം 73 ഡിപ്പാർട്ട്മെന്റുകൾ പ്രവർത്തിക്കുന്നുണ്ട്. കൂടാതെ 109 കോളെജുകളും 52 അംഗീകൃത ഗവേഷണസ്ഥാപനങ്ങളും സർവ്വകലാശാലയ്ക്കു കീഴിലുണ്ട്. നാഷണൽ അസ്സെസ്സ്‌മെന്റ് ആന്റ് അക്രെഡിഷൻ കൗൺസിൽ ഫൈവ് സ്റ്റാർ അക്രഡിഷൻ നൽകിയ ഈ സർവ്വകലാശാലയ്ക്ക് ഏറ്റവും മികവുറ്റതാവാൻ സാധ്യതയുള്ള സർവ്വകലാശാല എന്ന പദവി യു ജി സിയും നൽകിയിട്ടുണ്ട്. 

1927 ൽ മദ്രാസ് സർവകലാശാലയുടെ മലയാളം വിഭാഗം പ്രവർത്തനമാരംഭിച്ചു. മലയാളം വിഭാഗത്തിന്റെ നവതി ആഘോഷം 2017 ജനുവരി 24, 25 തിയതികളിൽ സർവകലാശാലയുടെ മറീന കാമ്പസിൽ നടന്നു. 


</doc>
<doc id="332166" url="https://ml.wikipedia.org/wiki?curid=332166" title="ടൈംസ് നൗ">
ടൈംസ് നൗ

24 മണിക്കൂർ സംപ്രേഷണം ചെയ്യുന്ന ഒരു ഇന്ത്യൻ ഇംഗ്ലീഷ് വാർത്താ ചാനലാണ് ടൈംസ് നൗ.

</doc>
<doc id="332174" url="https://ml.wikipedia.org/wiki?curid=332174" title="1850">
1850

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ അൻപതാമത്തെ വർഷമായിരുന്നു 1850.


</doc>
<doc id="332177" url="https://ml.wikipedia.org/wiki?curid=332177" title="വൈസ്-ചാൻസലർ">
വൈസ്-ചാൻസലർ

ബ്രിട്ടനിലെയും കോമൺവെൽത്ത് രാജ്യങ്ങളിലെയും സർവ്വകലാശാലകളിലെ പരമാധികാരിയുടെ സ്ഥാനപ്പേരാണ് വൈസ്-ചാൻസലർ (Vice-chancellor). മറ്റുള്ളയിടങ്ങളിൽ ഇത് ചാൻസലർ എന്നാണ് അറിയപ്പെടുന്നത്.


</doc>
<doc id="332179" url="https://ml.wikipedia.org/wiki?curid=332179" title="ടി.എം. കൃഷ്ണ">
ടി.എം. കൃഷ്ണ

കർണ്ണാടക സംഗീതത്തിലെ യുവതലമുറയിലെ വായ്പാട്ടുകാരിലൊരാളാണ് തൊഡൂർ മാഡബുസി കൃഷ്ണ എന്ന ടി. എം . കൃഷ്ണ. വ്യവസായിയായ ടി എം രംഗാചാരിയുടെയും സംഗീതജ്ഞയും വിദ്യാഭ്യാസ പ്രവർത്തകയുമായ പ്രേമയുടെയും പുത്രനായി 22 ജനുവരി 1976 ന് ചെന്നൈയിൽ ജനിച്ചു. . കൃഷ്ണയുടെ ആദ്യകാല ഗുരുക്കന്മാർ ചെങ്കൽപേട്ട് രംഗനാഥനും ശെമ്മാങ്കുടി ശ്രീനിവാസ അയ്യരും ആയിരുന്നു. സംഗീതസംബന്ധിയായ ഗ്രന്ഥങ്ങൾ രചിക്കുന്നതിലും സംഗീതാദ്ധ്യാപനത്തിലും ശ്രദ്ധകേന്ദ്രീകരിച്ചിട്ടുള്ള കൃഷ്ണയുടെ നിരവധി ആൽബങ്ങൾ പ്രകാശനം ചെയ്യപ്പെട്ടിട്ടുണ്ട്. കൃഷ്ണയുടെ ആദ്യ സംഗീതക്കച്ചേരി ചെന്നൈയിലെ മ്യൂസിക് അക്കാദമി സംഘടിപ്പിച്ച സ്പിരിറ്റ് ഓഫ് യൂത്ത് സീരീസിൽ ആയിരുന്നു.

മദ്രാസ് യൂണിവേഴ്സിറ്റിയിൽ അഫിലിയേറ്റ് ചെയ്ത വിവേകാനന്ദ കോളേജിൽ നിന്ന് സാമ്പത്തിക ശാസ്ത്രത്തിൽ ബി.ഏ കരസ്ഥമാക്കി. കർണാടക സംഗീതജ്ഞയായ സംഗീത ശിവകുമാറിനെ 1997 നവംബർ 7ന് വിവാഹം ചെയ്തു. ആര്യ, അനന്ത എന്നീ രണ്ട് പെണ്മക്കൾ ഉണ്ട്. മൈലാപ്പൂരിൽ താമസിക്കുന്നു.

2016 -ലെ മഗ്‌സസെ അവാർഡ് ലഭിച്ചവരിൽ ഒരാൾ ടി. എം. കൃഷ്ണയാണ്.

കർണാടക സംഗീതത്തിൽ ബിരുദമുള്ള അമ്മയുടെയും സംഗീതാഭിമുഖ്യമുള്ള അച്ഛന്റെയും മകനായിട്ടാണ് ജനനം. മദ്രാസ് മ്യൂസിക് അക്കാദമിയുടെ സ്ഥാപകാംഗങ്ങളിൽ ഒരാളായ ടി.ടി. കൃഷ്ണമാചാരി(മുൻ ഇന്ത്യൻ ധനകാര്യമന്ത്രിയും വ്യവസായിയും) അടുത്ത ബന്ധുവായിരുന്നു. ഭാഗവതുല സീതാരാമ ശർമയുടെ കീഴിൽ ബാലപാഠങ്ങൾ പഠിച്ച കൃഷ്ണ ചെങ്കൽ‌പ്പേട്ട് രംഗനാഥന്റെ കീഴിൽ രാഗം താനം പല്ലവിയിൽ പ്രത്യേക പരിശീലനം നേടി.
കലയ്ക്ക് സമൂഹത്തെ പരിവർത്തിപ്പിക്കാനാവുമോ, അതിന് സമൂഹത്തിൽ ഒരു പങ്ക് വഹിക്കാനുണ്ടെങ്കിൽ അത് വെളിപ്പെടുന്നതിന് എന്താണ് ചെയ്യേണ്ടത് എന്നൊക്കെ ചർച്ച ചെയ്യുന്നു. കൃഷ്ണയുടെ സ്വന്തം അനുഭവത്തെ ആധാരമാക്കി മതേതര ജനാധിപത്യം, വിദ്യാഭ്യാസം, ജാതി, ലിംഗപദവി, സൌന്ദര്യശാസ്ത്രം, അറിവ് ഉല്പാദിപ്പിക്കൽ എന്നിവയെപ്പറ്റിയും ആത്യന്തികമായി ‘ആരാണ് ഞാൻ‘ എന്ന ചോദ്യത്തെപ്പറ്റിയുമാണ് പുസ്തകം. അലെഫ് ഇന്ത്യയാണ് പ്രസാധകർ. 
'എ സതേൺ മ്യൂസിക്-ദ കർണാടിക് സ്റ്റോറി' എന്ന പേരിൽ എഴുതിയ പുസ്തകം നോബൽ സമ്മാന ജേതാവ് അമർത്യാ സെന്നും കലാക്ഷേത്ര ചെയർമാൻ ഗോപാൽകൃഷ്ണ ഗാന്ധിയും ചേർന്ന് 2013ൽ പ്രകാശനം ചെയ്തു.ഈ കൃതിയിൽ കർണാടക സംഗീതത്തിന്റെ തത്ത്വശാസ്ത്രം, സൗന്ദര്യശാസ്ത്രം, സാമൂഹ്യശാസ്ത്രം, ചരിത്രം എന്നിവ ചർച്ച ചെയ്യുന്നു. ഹാർപ്പർ കോളിൻസ് ആണ് പ്രസാധകർ.
കർണാടക സംഗീതത്തിലെ ആദ്യത്തെ കോഫീ ടേബിൾ ബുക്ക് ബോംബേ ജയശ്രീ, ടി എം കൃഷ്ണ, മൈഥിലി ചന്ദ്രശേഖർ എന്നിവർ ചേർന്ന് 2007 ൽ പ്രകാശനം ചെയ്തു. ഏഴ് പ്രമുഖ കർണാടക സംഗീതജ്ഞരെ ആദരിക്കുന്ന പുസ്തകം പ്രതിഫലേച്ഛയില്ലാതെ തയ്യാറാക്കിയതാണ്. രാഷ്ട്രപതി ഭവനിൽ വെച്ച് മുൻ രാഷ്ട്രപതി അബ്ദുൾ കലാമിന് ആദ്യ പ്രതി സമ്മാനിച്ചു. ആനന്ദ വികടൻ പബ്ലിക്കേഷൻസ് ഈ പുസ്തകം 2011ൽ തമിഴിലേക്ക് വിവർത്തനം ചെയ്ത് പ്രസിദ്ധീകരിച്ചു. 
സംഗീതജ്ഞനും അദ്ധ്യാപകനും ഗവേഷകനുമായിരുന്ന പ്രൊഫസർ പി. സാംബമൂർത്തിയുടെ ജന്മശതാബ്ദി വർഷത്തിൽ അദ്ദേഹത്തിന്റെ ജീവിത രേഖയും ഒട്ടേറെ പ്രസിദ്ധീകരിക്കാത്ത ലേഖനങ്ങളും ചില പ്രസംഗങ്ങളും കൂട്ടിച്ചേർത്ത് ഓർമ്മപ്പതിപ്പായി തയ്യാറാക്കിയതാണ് ഈ പുസ്തകം.

രാജു മുരുഗൻ സംവിധാനം ചെയ്ത ജിപ്സി(2019) എന്ന തമിഴ് ചിത്രത്തിലെ സന്തോഷ് നാരായണൻ സംഗീതസംവിധാനം ചെയ്ത 'വെൺപുരാ' എന്ന ഗാനമാണ് ആദ്യ പിന്നണിഗാനം. ഈ പാട്ടിൽ കൃഷ്ണയുടെ ശബ്ദത്തിനു പുറമേ മാർട്ടിൻ ലൂതർ കിംഗ്, നെൽസൺ മണ്ഡേല, ഏ.പി.ജെ അബ്ദുൾ കലാം എന്നിവരുടെ ശബ്ദങ്ങളും ഉപയോഗിച്ചിട്ടുണ്ട്. 


ചെന്നൈ പൊറമ്പോക്ക് പാടൽ മ്യൂസിക് വീഡിയോ 2017 ജനുവരി 14ന് യൂട്യൂബിൽ പ്രകാശനം ചെയ്തു. ടി. എം കൃഷ്ണയും പരിസ്ഥിതി പ്രവർത്തകനായ നിത്യാനന്ദ് ജയരാമനും ചേർന്ന് ചെയ്ത സംരംഭമായിരുന്നു ഇത്. തമിഴിൽ ഗാനം എഴുതിയത് കബെർ വാസുകിയും ചിട്ടപ്പെടുത്തിയത് ആർ.കെ ശ്രിരാംകുമാറും വീഡിയോ സംവിധാനം ചെയ്തത് രതീന്ദ്രൻ പ്രസാദും ആയിരുന്നു. കൃഷ്ണ എന്നൂർ നദീമുഖത്തും പരിസരത്തും പാടുന്നതായി, പ്രദേശത്തിന് എന്നൂർ പവർ പ്ലാന്റ് വരുത്തിയ നാശനഷ്ടങ്ങളിൽ ഊന്നുന്ന രീതിയിൽ ചിത്രീകരിച്ചതായിരുന്നു വീഡിയോ. ആദ്യമായി കർണാട സംഗീതം ആഴ്ചകളോളം യൂട്യൂബിൽ ട്രെൻഡിംഗ് ആയത് പൊറമ്പോക്ക് പാടൽ ആയിരുന്നു. പാട്ടിന്റെ പേരിൽ തന്നെ ഉള്ള പൊറമ്പോക്ക് എന്ന വാക്ക് പൊതുഭൂമി എന്ന അർഥം ഉള്ളതാണെങ്കിലും നിലവിൽ ശാപവാക്കായാണ് ഉപയോഗിക്കുന്നത്. തമിഴിന്റെ പ്രാദേശിക വകഭേദത്തെ ആദ്യമായി കർണാടകസംഗീതത്തിൽ ചിട്ടപ്പെടുത്തി എന്ന പ്രത്യേകതയും ഇതിനുണ്ട്. ആനന്ദഭൈരവി, ബേഗഡ, ഹമീർ കല്യാണി, ദേവഗാന്ധാരി, സാലഗ ഭൈരവി, സിന്ധു ഭൈരവി എന്നീ രാഗങ്ങൾ ഉൾക്കൊള്ളിച്ച രാഗമാലികയിലാണ് പൊറമ്പോക്ക് പാടൽ ചിട്ടപ്പെടുത്തിയിരിക്കുന്നത്.
ഉത്തര കർണാടക, മഹാരാഷ്ട്ര, ആന്ധ്രപ്രദേശ് എന്നിവിടങ്ങളിലുള്ള യെല്ലമ്മ ആരാധകരായ ഒരു ചെറിയ ഒരു ട്രാൻസ്ജെൻഡർ സമൂഹമാണ് ജോഗപ്പ. പരമ്പരാഗതമായി ഭിക്ഷയാചിക്കലും പാട്ടും നൃത്തവും ചെയ്യുന്ന സമൂഹമാണ് ഇവർ. 2016 മുതൽ സോളിഡാരിറ്റി ഫൌണ്ടേഷനുമായി യോജിച്ച് ജോഗപ്പകളോടൊപ്പം ടി. എം. കൃഷ്ണ വേദികളിൽ ഐക്യ എന്ന പേരിൽ സംഗീതപരിപാടികൾ അവതരിപ്പിച്ചു വരുന്നു. ഇത് ഒറ്റപ്പെട്ട ഈ സമൂഹത്തെയും അവരുടെ സംസ്കാരത്തെയും മുഖ്യധാരയിൽ കൊണ്ടുവരാൻ സഹായകമായിട്ടുണ്ട്.
ചെന്നൈയിലെ പ്രധാന സംഗീതോത്സവകാലമായ മാർഗഴിയിൽ മത്സ്യബന്ധനം ചെയ്ത് ഉപജീവനം ചെയ്യുന്ന ആളുകൾ താമസിക്കുന ഊരൂർ-ഓൽക്കോട്ട് കുപ്പം എന്ന കടൽത്തീരത്ത് 2013 മുതൽ നടന്നു വരുന്ന സംഗീത-കലാമേളയാണ് ഇത്. പ്രദേശവാസികളും സാമൂഹ്യപ്രവർത്തകരും ഇതിന്റെ നടത്തിപ്പിൽ ഉൾപ്പെട്ടിട്ടുണ്ടെങ്കിലും ടി.എം. കൃഷ്ണയാണ് ഇതിന് പിന്നിലെ പ്രധാന പ്രേരകശക്തി.
സോഫിയ അഷ്റഫ്, അമൃത് റാവു എന്നിവരോടൊപ്പം ചേർന്ന് പാടിയ സംഗീത വീഡിയോ ആണ് "കൊഡൈക്കനാൽ സ്റ്റിൽ വോൻട്". സോഫിയ അഷ്റഫിന്റെ "കൊഡൈക്കനാൽ വോൻട്" എന്ന 2015ലെ സംഗീത വീഡിയോയുടെ തുടർച്ചയാണിത്. കൊഡൈക്കനാലിലെ പാമ്പാർ ഷോലവനങ്ങളിൽ മലിനീകരണത്തിനിടയാക്കുന്ന മെർക്കുറി മാലിന്യം വേണ്ട രീതിയിൽ നീക്കം ചെയ്യാത്ത യൂണിലിവർ കമ്പനിക്കെതിരെയാണ് ഈ ആൽബം. 2018 ജൂൺ 29ന് പ്രകാശനം ചെയ്ത വീഡിയോയിൽ യൂണിലിവറിന്റെ നിലപാടിനെ "പരിസ്ഥിതി വംശീയത" (environmental racism) എന്നാണ് വിശേഷിപ്പിക്കുന്നത്. നിത്യാനന്ത് ജയരാമന്റെ ആവിഷ്കാരം രതീന്ദ്രൻ ആർ പ്രസാദ് സംവിധാനം ചെയ്ത് പുറത്തിറക്കിയ വീഡിയോയിലെ സംഗീതം കർണാട സംഗീതം, റാപ് സംഗീതം, തമിഴ് ഗാന കുത്ത് എന്നീ സംഗീത ശൈലികൾ യോജിപ്പിച്ചതാണ്.

ക്രിസ്ത്യൻ ഭക്തി ഗാനങ്ങൾ ആലപിക്കുന്ന കർണാടക സംഗീതജ്ഞർക്കെതിരെ രാഷ്ട്രീയ സനാതൻ സേവ സംഘം എന്ന തീവ്രഹിന്ദുത്വ സംഘടന ഭീഷണി മുഴക്കിയിരുന്നു. ടി.എം കൃഷ്ണ, ഒ.എസ്. അരുൺ, നിത്യശ്രീ മഹാദേവൻ, ബോംബേ ജയശ്രീ തുടങ്ങിയ കർണാടക സംഗീതഞ്ജർക്കെതിരെയാണ് ഭീഷണി മുഴക്കിയത്. എവിടെ പരിപാടി അവതരിപ്പിച്ചാലും ശാരീകമായി കൈകാര്യം ചെയ്യുമെന്നായിരുന്നു ഭീഷണി. അങ്ങനെയെങ്കിൽ, എല്ലാ മാസവും ക്രിസ്തുവിനെക്കുറിച്ചും അല്ലാഹുവിനെക്കുറിച്ചും കർണാട്ടിക്ക് ഗാനങ്ങൾ അവതരിപ്പിക്കുമെന്ന് ടി.എം കൃഷ്ണ ട്വീറ്റ് ചെയ്തിരുന്നു. 


</doc>
<doc id="332182" url="https://ml.wikipedia.org/wiki?curid=332182" title="മലയാളകവിതകളുടെ പട്ടിക">
മലയാളകവിതകളുടെ പട്ടിക

മലയാളകവിതകളുടെ പട്ടിക 


</doc>
<doc id="332185" url="https://ml.wikipedia.org/wiki?curid=332185" title="ബൗഡോളിനോ">
ബൗഡോളിനോ

2000-ൽ പ്രശസ്ത ഇറ്റാലിയൻ പ്രതീകശാസ്ത്രജ്ഞനും, മദ്ധ്യകാലപണ്ഡിതനുമായ ഉംബർട്ടോ എക്കോ എഴുതിയ നോവലാണ് ബൗഡോളിനോ (Baudolino). പന്ത്രണ്ടാം നൂറ്റാണ്ടിൽ ജീവിച്ചിരുന്ന സഞ്ചാരിയും യോദ്ധാവുമായ ബൗഡോളിനോയുടെ കഥയാണ് ഈ പുസ്തകം. 2001-ൽ വില്യം വീവർ ഇംഗ്ലീഷിലേക്ക് വിവർത്തനം ചെയ്തു.

ക്രിസ്തുവർഷം 1204-ൽ ഇറ്റാലിയൻ പട്ടാളം കോൺസ്റ്റാന്റിനോപ്പിൾ നഗരം കൊള്ളയടിക്കുന്നതിനിടെ ബൈസന്റൈൻ ചക്രവർത്തിയുടെ ചരിത്രകാരനായ നികേതാസ് കോണിയാതസിനെ ബൗഡോളിനോ രക്ഷിക്കുന്നു. നികേതാസിനെ തനിക്കറിയാമെന്നും പ്രത്യുപകാരമായി തന്റെ ജീവിതകഥ കേട്ട് അതിൽ അടങ്ങിയിരിക്കുന്ന സത്യം പറഞ്ഞുതരണമെന്ന് ബൗഡോളിനോ ഗ്രീക്ക് ഭാഷയിൽത്തന്നെ ആവശ്യപ്പെടുന്നു. നഗരത്തിൽ പടർന്നുപിടിച്ചിരിക്കുന്ന തീ അണയുന്നതുവരെ നികേതാസിന്റെ ഒരു സുഹൃത്തിന്റെ വീട്ടിൽ കഴിയാൻ അവർ തീരുമാനിക്കുന്നു.

ഇറ്റലിയിലെ അലസ്സാൻഡ്രിയയിലാണ് ബൗഡോളിനോ ജനിച്ചത്. ചെറുപ്പത്തിൽത്തന്നെ ഏത് ഭാഷയും വേഗം പഠിക്കാനുള്ള കഴിവ് അവനുണ്ടായിരുന്നു. ജർമ്മൻ ചക്രവർത്തിയായ ഫ്രെഡറിക്ക് ഒന്നാമൻ ബാർബറോസ ഇറ്റലി ആക്രമിച്ചപ്പോൾ സഹായിയും വഴികാട്ടിയുമായി ബൗഡോളിനോയെ കൂടെ കൂട്ടി. അങ്ങനെയാണ് അവനൊരു പഠിച്ച കള്ളനാണെന്ന് ചക്രവർത്തി മനസ്സിലാക്കിയത്. ചക്രവർത്തിക്ക് വേണ്ടി കളവു പറഞ്ഞും മറ്റും ബൗഡോളിനോ കൂടെ കൂടി. നിരവധി പ്രമുഖ നഗരങ്ങൾ പിടിച്ചെടുത്ത ചക്രവർത്തി ജർമ്മനിയിലേക്ക് തിരിച്ചുപോകുമ്പോൾ ബൗഡോളിനോയെ മകനായി സ്വീകരിച്ചു. പഠിച്ച് ഒരു മന്ത്രിയാകണമെന്നുപദേശിച്ച് ഓട്ടോ എന്ന പണ്ഡിതന്റെയടുത്തേക്കയച്ചു.

അക്കാലത്തെ പ്രമുഖ സർവ്വകലാശാലകളിലൊന്നായ പാരീസിൽ പഠിച്ച ബൗഡോളിനോ ചക്രവർത്തിയുടെ വിശ്വസ്തനായി. പലസ്തീനിലേക്കുള്ള യാത്രയിൽ ഒരു അടച്ച മുറിയിൽവച്ച് ചക്രവർത്തി കൊല്ലപ്പെടുന്നു. ബൗഡോളിനോയും കൂട്ടുകാരും ബാർബറോസ മുങ്ങിമരിച്ചതാണെന്ന് വരുത്തുന്നു. എന്നാൽ തങ്ങളിലൊരാൾ തന്നെയാണ് കൊലയാളി എന്ന ബോധം അവരെ അലട്ടുന്നു. ഒടുവിൽ കഥകളിൽ കേട്ടിട്ടുള്ള ഇന്ത്യയുടെ രാജാവായ പ്രെസ്റ്റർ ജോണിനെ കാണാനായി അവർ യാത്രയാകുന്നു.

കഥയിൽ ബൗഡോളിനോയുടെ ജന്മനാടായ അലസ്സാൻഡ്രിയ യഥാർത്ഥത്തിൽ ഉംബർട്ടോ എക്കോയുടെ ജന്മനാടാണ്. ഇറ്റലിയുടെ സമ്പന്നമായ നഗരങ്ങൾ കീഴടക്കാനുള്ള ബർബോസയുടെ ശ്രമങ്ങൾ ഗ്വെൽഫ് - ഘിബലൈൻ ശത്രുതയെ സൂചിപ്പിക്കുന്നു. പാശ്ചാത്യ-പൗരസ്ത്യ സമൂഹങ്ങൾ തമ്മിലുള്ള മതപരവും, സാമ്പത്തികവും, ആശയപരവുമായ വ്യത്യാസങ്ങളാണ് മറ്റൊരു വിഷയം.

സ്വയം ഒരു കള്ളനെന്ന് വിശേഷിപ്പിക്കുന്ന ബൗഡോളിനോ പറയുന്നതിൽ എത്രത്തോളം സത്യമാണെന്ന് വായനക്കാരൻ ചിന്തിക്കേണ്ടതാണ്. ആരാധിക്കപ്പെടാൻമാത്രം മനോഹരമായ ഒന്നും കാണാത്ത കുറേ മനുഷ്യർ തങ്ങളുടെ ജീവിതങ്ങൾക്ക് അർത്ഥമുണ്ടെന്ന് സ്വയംവിശ്വസിപ്പിക്കാൻ ഉണ്ടാക്കിയ ഒരുപറ്റം നുണകളും കഥകളുമാണ് ഇതിഹാസങ്ങൾ എന്നും ഈ നോവൽ സൂചിപ്പിക്കുന്നു.


</doc>
<doc id="332189" url="https://ml.wikipedia.org/wiki?curid=332189" title="മലയാളത്തിലെ യാത്രാവിവരണ ഗ്രന്ഥങ്ങളുടെ പട്ടിക">
മലയാളത്തിലെ യാത്രാവിവരണ ഗ്രന്ഥങ്ങളുടെ പട്ടിക

മലയാളത്തിലെ യാത്രാവിവരണ ഗ്രന്ഥങ്ങളുടെ പട്ടിക


</doc>
<doc id="332190" url="https://ml.wikipedia.org/wiki?curid=332190" title="കമ്പ്യൂട്ടർ സംബന്ധിയായ മലയാളപുസ്തകങ്ങളുടെ പട്ടിക">
കമ്പ്യൂട്ടർ സംബന്ധിയായ മലയാളപുസ്തകങ്ങളുടെ പട്ടിക

കമ്പ്യൂട്ടർ സംബന്ധിയായ മലയാളപുസ്തകങ്ങളുടെ പട്ടിക


</doc>
<doc id="332191" url="https://ml.wikipedia.org/wiki?curid=332191" title="മലയാളത്തിലെ ഗണിതശാസ്ത്ര ഗ്രന്ഥങ്ങൾ">
മലയാളത്തിലെ ഗണിതശാസ്ത്ര ഗ്രന്ഥങ്ങൾ

മലയാളത്തിലെ ഗണിതശാസ്ത്ര ഗ്രന്ഥങ്ങൾ


</doc>
<doc id="332194" url="https://ml.wikipedia.org/wiki?curid=332194" title="സിഞ്ചിബെറേസി">
സിഞ്ചിബെറേസി

ഇഞ്ചി കുടുംബം (ginger family) എന്നറിയപ്പെടുന്ന സസ്യകുടുംബമാണ് സിഞ്ചിബെറേസി (Zingiberaceae). സപുഷ്പികളുൾപ്പെടുന്ന ഈ സസ്യകുടുംബത്തിൽ 52 ജീനസ്സുകളും 1300 ഓളം സ്പീഷിസുകളുണ്ട്. ഇവയെല്ലാം മൂലകാണ്ഡത്തോടു കൂടിയ സുഗന്ധവിളകളാണ് . ആഫ്രിക്ക, ഏഷ്യ, അമേരിക്ക എന്നീ ഭൂഖണ്ഡങ്ങളുടെ ഉഷ്ണമേഖലാപ്രദേശങ്ങളിൽ സിഞ്ചിബെറേസി കുടുംബത്തിലെ സസ്യങ്ങൾ കാണപ്പെടുന്നു. തെക്കേ ഏഷ്യയിലാണ് കൂടുതൽ സ്പീഷിസുകൾ കാണപ്പെടുന്നത്.

ഈ കുടുംബത്തിലെ പല സ്പീഷിസുകളും അലങ്കാരച്ചെടികളായും, സുഗന്ധവ്യഞ്ജനങ്ങളായും, ഔഷധ സസ്യങ്ങളായും ഉപയോഗിക്കാറുണ്ട്. സിഞ്ചിബെറേസി കുടുംബത്തിൽ വലിപ്പത്തിൽ ചെറുതും വലുതുമായ സസ്യങ്ങൾ ഉൾപ്പെടുന്നു. ചില സസ്യങ്ങൾ അധിസസ്യങ്ങളും മറ്റുചില സസ്യങ്ങൾ സ്വയം വളരുന്നവയുമാണ്. ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ സമമിതി (പാതികളായി വിഭജിക്കാവുന്ന- zygomorphic)യാണ്. പൂക്കൾക്ക് താഴെയായി സഹപത്രങ്ങൾ (bracts ) വ്യക്തമായ ചക്രാകാരരീതിയിൽ ക്രമീകരിക്കപ്പെട്ടിട്ടുണ്ട്. മൂന്ന് കേസരങ്ങളാണിവയ്ക്കുള്ളത്, ഒന്ന് പ്രത്യുൽപാദന ശേഷിയുള്ളതും, ബാക്കി വന്ധ്യമായവയുമാണ് അവ ദളപുടങ്ങളോട് ചേർന്ന് കിടക്കുന്നു. താഴ്ന്ന അണ്ഡാശയത്തോട് കൂടിയ പൂക്കളാണ് സിഞ്ചിബെറേസി കുടുംബത്തിലെ സസ്യങ്ങൾക്കുള്ളത്. പരാഗണസ്ഥലവും നാളി ആകൃതിയിലാണ്. 

ചില ജീനസ്സുകളിൽ പെട്ട സസ്യങ്ങൾ സുഗന്ധതൈലങ്ങൾ ഉൽപാദിപ്പിക്കാറുണ്ട് (ഉദാ., ആൽപിന്യ, ഹെഡിക്യം)
1300 ഓളം സ്പീഷിസുകളുള്ള സിഞ്ചിബെറേസി കുടുംബത്തിന് നാല് ഉപകുടുംബങ്ങളാണുള്ളത്. 


ഏലം,
മാങ്ങയിഞ്ചി,
മലയിഞ്ചി,
കച്ചോലം,
ചെങ്ങഴിനീർക്കൂവ,
അമോമം സഹ്യാദ്രികം,
കാട്ടുമഞ്ഞൾ,
കസ്തൂരിമഞ്ഞൾ,
കല്യാണസൗഗന്ധികം,
ചിറ്റരത്ത,
പേരേലം,
കരിമഞ്ഞൾ,
കോലിഞ്ചി,
റെഡ് ജിഞ്ചർ,
കച്ചൂരം,
പെരേലം,
വലിയ അരത്ത,
വെള്ളക്കൂവ,
മഞ്ഞക്കൂവ,
കാട്ടരത്ത എന്നിവ ഈ കുടുംബത്തിലെ നമ്മുടെ നാട്ടിൽ കാണുന്ന പ്രധാനസസ്യങ്ങൾ ആണ്.



</doc>
<doc id="332199" url="https://ml.wikipedia.org/wiki?curid=332199" title="ബുജുംബുറ">
ബുജുംബുറ

ബുറുണ്ടിയുടെ തലസ്ഥാനമാണ് ബുജുംബുറ (Bujumbura) (; ) നേരത്തേ ഉസുംബുറ എന്ന് അറിയപ്പെട്ടിരുന്ന ഈ നഗരം ബുറുണ്ടിയിലെ ഏറ്റവും വലിയ നഗരവും പ്രധാന തുറമുഖവുമാണ്. രാജ്യത്തിലെ ഏറ്റവും പ്രധാന കയറ്റുമതിയായ കാപ്പിയുടെ സിംഹഭാഗവും പരുത്തി, വെളുത്തീയത്തിന്റെ അയിര്‌ എന്നിവയും കയറ്റുമതി ചെയ്യപ്പെടുന്നത് ബുജുംബുറയിലൂടെയാണ്. ടാംഗനിക്ക തടാകത്തിന്റെ വടക്കേ തീരത്തായി സ്ഥിതിചെയ്യുന്നു.
നേരത്തേ ചെറിയ ഗ്രാമമായിരുന്ന ഈ പ്രദേശം 1889-ൽ ജർമൻ ഈസ്റ്റ് ആഫ്രിക്കയിലെ ഒരു സൈനികതാവളമായി. ഒന്നാം ലോക മഹായുദ്ധത്തിനുശേഷം ബെൽജിയൻ റുവാണ്ട്-ഉറുണ്ടിയുടെ ഭരണകേന്ദ്രമായിരുന്നു. 1962-ൽ ബുറുണ്ടിക്ക് സ്വാതന്ത്ര്യം ലഭിച്ചതിനുശേഷം ഉസുംബുറ എന്ന പേർ മാറ്റി ബുജുംബുറ എന്നാക്കി. സ്വാതന്ത്ര്യലബ്ധിക്കുശേഷം ടുട്സു, ഹുതു വംശങ്ങൾ തമ്മിലുള്ള കലഹങ്ങൾക്ക് ഈ നഗരം സാക്ഷ്യം വഹിച്ചിട്ടുണ്ട്.
കോപ്പൻ കാലാവസ്ഥാനിർണ്ണയ സമ്പ്രദായപ്രകാരം റ്റ്രോപ്പികൽ സവേന (Köppen Aw) ആണ് ഇവിട അനുഭവപ്പെടുന്നത് 



</doc>
<doc id="332202" url="https://ml.wikipedia.org/wiki?curid=332202" title="നിധി ചാല സുഖമാ">
നിധി ചാല സുഖമാ

ത്യാഗരാജസ്വാമികൾ രചിച്ച അതിപ്രസിദ്ധമായ ഒരു കർണ്ണാടകസംഗീതകൃതിയാണ് നിധി ചാല സുഖമാ (Nidhichala sukhama). കല്യാണി രാഗത്തിൽ രചിച്ച ഈ കൃതിയിൽ സമ്പത്ത് നേടുന്നതാണോ രാമനെ ഭജിക്കുന്നതാണോ കൂടുതൽ സുഖം എന്ന് അന്വേഷിക്കുന്നു.

നിധിചാല സുഖമാ രാമുനി സ-<br>
ന്നിധിസേവ സുഖമാ നിജമുഗബൽക്കു മനസാ---<br>

ദധിനവനീതക്ഷീരമുലു രുചിയോദാശ-<br>
രഥിധ്യാനഭജനസുധാരസരുചിയോ?<br>

ദമശമമനു ഗഗാസ്നാനമു സുഖമാ കർ-<br>
ദ്ദമദുർവ്വിഷയകൂപസ്നാനമു സുഖമാ<br>
മമതാബന്ധനയുത നരസ്തുതി സുഖമാ<br>
സുമതിത്യാഗരാജനതുനി കീരത്തനസുഖമാ.<br>

സത്യസന്ധമായി പറയൂ മനസേ, ഏതാണ് പൂർണ്ണമായ സുഖം: രാമന്റെ ദർശനവും അവിടത്തെ നാമങ്ങളും ധ്യാനങ്ങളോ അതോ കുറെ ധനം ഉണ്ടാക്കുന്നതോ? ഏതാണ് കൂടുതൽ രുചികരം: പാലിന്റെയും വെണ്ണയുടെയും തൈരിന്റെയും രുചിയോ അതോ രാമനെ ആരാധിക്കുമ്പോൾ ലഭിക്കുന്ന അമൃതുസമാനമായ രുചിയോ? ഗംഗയിൽ കുളിക്കുമ്പോൾ ലഭിക്കുന്ന സുഖമോ അതോ ഈ ലൗകികലോകത്തെ മാലിന്യമാർന്ന കിണറിൽക്കിടന്നു പുളയ്ക്കുമ്പോൾ ലഭിക്കുന്ന സുഖമോ? രാമന്റെ നാമം ഭജിക്കുമ്പോൾ ലഭിക്കുന്ന സുഖത്തിന്റെ അടുത്തെത്തുമോ ഏതെങ്കിലും നൈമിഷികജീവിയായ മനുഷ്യന്റെ നാമം സ്തുതിക്കുമ്പോൾ?

ത്യാഗരാജസ്വാമികൾ തന്നെസ്തുതിച്ച് പാടണമെന്ന് തഞ്ചാവൂരിലെ ശരഭോജി രാജാവിന് ഒരാഗ്രഹം തോന്നി. പ്രതിഫലമായി ധാരാളം സ്വർണ്ണവും വാഗ്ദാനം ചെയ്തുകൊണ്ട് തന്റെ ഉദ്യോഗസ്ഥരെ അദ്ദേഹം സ്വാമികളുടെ അടുത്തേക്ക് അയച്ചു. എന്നാൽ അവരുടെ മുന്നിൽ ആദ്ദേഹം ഈ പാട്ടു പാടുകയും അവർ മടങ്ങിപ്പോയെന്നുമാണ് കഥ. പിന്നീട് ത്യാഗരാജൻ പാടുന്നതുകേൾക്കാൻ രാജാവ സ്വാമികളുടെ വീട്ടിലേക്ക് വരികയാണ് ഉണ്ടായതത്രേ.



</doc>
<doc id="332213" url="https://ml.wikipedia.org/wiki?curid=332213" title="ഫാസിസത്തിന്റെ നിർവചനങ്ങൾ">
ഫാസിസത്തിന്റെ നിർവചനങ്ങൾ

ഫാസിസത്തെയും ഫാസിസ്റ്റ് ഭരണകൂടത്തേയും നിർവചിക്കുന്ന ഘടകങ്ങൾ എന്തൊക്കെയാണെന്നത് തർക്കവിഷയമാണ്.  ചരിത്രപഠിതാക്കളും സാമൂഹ്യശാസ്ത്രജ്ഞരും ഫാസിസത്തിന്റെ സവിശേഷസ്വഭാവത്തെകുറിച്ചുള്ള ചർച്ചകൾ തുടർന്നുകൊണ്ടിരിക്കുന്നു. 

നിർവചിക്കാൻ ഏറെ ബുദ്ധിമുട്ടുള്ള ഒരു പ്രത്യയശാസ്ത്രമാണ് ഫാസിസം. 1922 മുതൽ 1943 വരെ  മുസ്സോളിനിയുടെ കീഴിൽ ഇറ്റലിയിൽ നിലനിന്ന രാഷ്ട്രീയ സാഹചര്യങ്ങളെ വിശേഷിപ്പിക്കുവാനാണ് ഫാസിസം എന്ന പദം ആദ്യമായി ഉപയോഗിച്ചു തുടങ്ങിയത്.

1995 -ൽ ഉംബർട്ടോ എക്കോ എഴുതിയ "നിതാന്ത ഫാസിസം" എന്ന ലേഖനത്തിൽ ഫാസിസത്തിന്റെ വ്യത്യസ്തമായ 14 ലക്ഷണങ്ങൾ പട്ടികപ്പെടുത്തിയിട്ടുണ്ട്. ഇവയിൽ ചിലതൊക്കെ പരസ്പരവിരുദ്ധമെന്ന് തോന്നാമെങ്കിലും, എല്ലാംകൂടി ഒന്നിച്ചു ചേർന്നില്ലെങ്കിലും ഫാസിസമാകും എന്ന് എക്കോ പറയുന്നുണ്ട്. അതിൽ പതിനൊന്നെണ്ണം  താഴെ ചേർക്കുന്നു:

ജോർജ് ഓർവൽ 'ഞാൻ എന്തിനെഴുതുന്നു' എന്ന ലേഖനത്തിൽ ഫാസിസത്തെ സാമ്പത്തികമായി നിർവചിക്കുന്നുണ്ട്.

ജർമനിയിലെ ഫാസിസം  ഒരർത്ഥത്തിൽ മുതലാളിത്തം തന്നെയാണ്. അത് പടപൊരുതാനുള്ള മാർഗ്ഗങ്ങൾ സോഷ്യലിസത്തിൽ നിന്നും സമർത്ഥമായി കടം കൊള്ളുകയും ചെയ്തിരിക്കുന്നു. കൃത്യമായ ലക്ഷ്യത്തോടെ ലോകം കീഴടക്കുവാനായി അത് മുന്നോട്ട് നീങ്ങുന്നു, വ്യക്തിതാത്പര്യങ്ങളെ  പൂർണ്ണമായി നിരാകരിച്ചുകൊണ്ട്.



</doc>
<doc id="332217" url="https://ml.wikipedia.org/wiki?curid=332217" title="വി.ആർ. ഗോപാലകൃഷ്ണൻ">
വി.ആർ. ഗോപാലകൃഷ്ണൻ

ഒരു മലയാളചലച്ചിത്രസംവിധായകനും തിരക്കഥാകൃത്തുമായിരുന്നു വി.ആർ. ഗോപാലകൃഷ്ണൻ ( -മരണം:ജനുവരി 10, 2016). സംഭാഷണം, കഥ, ചീഫ് അസോസിയേറ്റ് ഡയറക്റ്റർ എന്നീ ചലച്ചിത്ര മേഖലയിലും ഇദ്ദേഹം പ്രവർത്തിച്ചിരുന്നു. സംവിധായകൻ പ്രിയദർശന്റ സുഹൃത്തും സഹപാഠിയുമായിരുന്നു ഗോപാലകൃഷ്ണൻ. പാലക്കാട് ജില്ലയിൽ രാമനാഥപുരത്തെ സ്വഭവനത്തിൽ നിന്നും തൂങ്ങിമരിച്ച നിലയിൽ ഇദ്ദേഹത്തെ കണ്ടെത്തി. ഭാര്യ: ഗീത. മക്കൾ: അർജുൻ, അരവിന്ദ്.







</doc>
<doc id="332219" url="https://ml.wikipedia.org/wiki?curid=332219" title="പി.വി. നന്ദൻ">
പി.വി. നന്ദൻ

കേരളീയനായ ചിത്രകാരനാണ് പി.വി. നന്ദൻ. കേരളത്തിനകത്തും വിദേശത്തും നിരവധി കലാപ്രദർശനങ്ങളിൽ പങ്കെടുത്തു. 2016 ൽ ലെറ്റേഴ്സ് വാലി എന്ന ചിത്രത്തിന് കേരള ലളിത കലാ അക്കാദമി പുരസ്കാരം നേടി.
എറണാകളം മുല്ലശ്ശേരി കനാൽ റോഡിലെ പനച്ചിക്കൽ വീട്ടിൽ വാസുവിന്റെയും സരസ്വതിയുടെയും മകനാണ്. എറണാകുളം എസ്.ആർ.വി. സ്കൂളിലും കൊച്ചിൻ സ്കൂൾ ഓഫ് ആർ ട്ട്സിലും പഠിച്ചു. ദീർഘകാലം ചിത്രകലാ വിദ്യാലയം നടത്തി. 2007 ൽ ലളിതകലാ അക്കാദമിയുടെ സംസ്ഥാന പുരസ്കാരം ലഭിച്ചു.
മൃഗങ്ങളുടെ ചിത്രങ്ങളുൾപ്പെടുത്തിയ പരമ്പര ശ്രദ്ധേയമായിരുന്നു. ആനകൾ, കുതി രകൾ, പട്ടി, കാട്ടുപോത്ത്തുടങ്ങി തെല്ലു അതി ശയോക്തി കലർന്ന റിയലിസ്റ്റിക് ചിത്രങ്ങളാണ് ഈ പരമ്പരയിലുള്ളത് . 
1994ൽ കൊച്ചിയിലെ ചിത്രം ആർട്ട് ഗ്യാലറിയിലും 2007 ൽ ദർബാർ ഹാൾ ആർട്ട് സെന്ററിലും ഏകാംഗപ്രദർശനം നടത്തി. കേരള ലളിതകലാ അക്കാദമിയുടെ 1987, 89, 90, 91, 92, 94, 2002, 07 വർഷങ്ങളിലെ പ്രദർശനങ്ങളിൽ പങ്കെടുത്തിട്ടുണ്ട്.

ചെന്നെയിലെ കേന്ദ്ര ലളിതകലാ അക്കാദമി പ്രാദേശികകേന്ദ്രത്തിലും ഹൈദരബാദിലെ ശില്പാരാം കലാ ഗ്രാമത്തിലും ചിത്രങ്ങൾ പ്രദർശിപ്പിച്ചു. ഇന്ത്യയ്ക്ക് പുറത്ത് അമേരിക്കയിൽ ഏഷ്യൻ ആർട്ട് ഗ്യാലറിയിൽ ബാക്ക്‌വാട്ടർ കളേഴ്സ് എക്സിബിഷനിലും പങ്കെടുത്തിട്ടുണ്ട്.


</doc>
<doc id="332231" url="https://ml.wikipedia.org/wiki?curid=332231" title="ഗ്രിപ്പിയ">
ഗ്രിപ്പിയ

തുടക്ക ട്രയാസ്സിക് കാലത്ത് ജീവിച്ചിരുന്ന ഒരു ചെറിയ സമുദ്ര ഉരഗം ആണ് ഗ്രിപ്പിയ. ഇക്തിയോസൗർ കുടുംബത്തിൽ പെട്ട ജീവിയാണ് ഇവ . ഗ്രീൻ ലാൻഡ്‌ , ചൈന , ജപ്പാൻ , നോർവേ , കാനഡ എന്നി രാജ്യങ്ങളിലെ കടലോരങ്ങളിൽ നിന്നും ഫോസ്സിൽ ലഭിച്ചിടുണ്ട്‌ . പൂർണമായ ഫോസ്സിൽ ഇത് വരെ ലഭിച്ചിട്ടില്ല. നങ്കൂരം എന്ന അർഥം വരുന്ന ഗ്രീക്ക് പദത്തിൽ നിന്നും ആണ് പേര് വരുന്നത്.



</doc>
<doc id="332234" url="https://ml.wikipedia.org/wiki?curid=332234" title="ചെമ്പൂവൻ മലയിഞ്ചി">
ചെമ്പൂവൻ മലയിഞ്ചി

പശ്ചിമഘട്ടതദ്ദേശവാസിയായ ഒരു ചെറുസസ്യമാണ് ചെമ്പൂവൻ മലയിഞ്ചി. . 2 മീറ്ററോളം ഉയരം വയ്ക്കുന്ന ബഹുവർഷിയായ ഈ ചെടിയുടെ തണ്ട് വളഞ്ഞിരിക്കുന്നതിനാൽ ഇതിനെ Curved-Stem Ginger എന്നും വിളിക്കുന്നു. കേരളത്തിലെ തണുപ്പും നനവുമുള്ള വനങ്ങളിലെ അടിക്കാടുകളിൽ ധാരാളമായി കണ്ടുവരുന്ന ഇഞ്ചി വർഗ്ഗ്ത്തിൽപ്പെട്ട ഈ ചെടി കർണ്ണാടകത്തിലും മഹാരാഷ്ട്രയിലും കാണാറുണ്ട്.



</doc>
<doc id="332236" url="https://ml.wikipedia.org/wiki?curid=332236" title="റാണുൺകുലേസീ">
റാണുൺകുലേസീ

60 ജനുസുകളിലായി ഏതാണ്ട് 1700 സ്പീഷിസുകൾ ഉള്ള ഒരു സസ്യകുടുംബമാണ് റാണുൺകുലേസീ (Ranunculaceae). ലോകത്തെല്ലായിടത്തും ഈ കുടുംബത്തിലെ ചെടികൾ കാണാറുണ്ട്. ഏറ്റവും കൂടുതൽ അംഗങ്ങളുള്ള ജനുസുകൾ "റാണുൺകുലസ്" (600 സ്പീഷിസ്), "ഡെൽഫീനിയം" (365), "താലിക്ട്രം" (330), "ക്ലിമാറ്റിസ്" (325), and "അകോണിറ്റം" (300) എന്നിവയാണ്. മിക്കവാറും കുറ്റിച്ചെടികളാണെങ്കിലും മരങ്ങളിൽ കയറിപ്പോകുന്ന വള്ളികളും കാണാറുണ്ട്. ഈ കുടുംബത്തിലെ സസ്യങ്ങളിൽ അടങ്ങിയിരിക്കുന്ന പ്രോടോവാനിമോനിൻ മനുഷ്യർക്കും മൃഗങ്ങൾക്കും വിഷമാണ്. മറ്റു വിഷങ്ങളും ആൽക്കലോയിഡുകളും ഗ്ലൈകോസൈഡുകളുമെല്ലാം ഇവയിലുണ്ട്.

നാട്ടുമരുന്നുകൾ, ഹോമിയോപ്പതി എന്നിവയിൽ ഔഷധമായും, പൂക്കൾക്കുവേണ്ടിയും, ഭക്ഷണത്തിൽ സുഗന്ധദ്രവ്യമായും ഈ കുടുംബത്തിലെ പല അംഗങ്ങളെയും ഉപയോഗിക്കുന്നുണ്ട്.


</doc>
<doc id="332248" url="https://ml.wikipedia.org/wiki?curid=332248" title="സിഹ്ർ">
സിഹ്ർ

ഇസ്ലാം മതത്തിൽ അറിയപ്പെടുന്ന ഒരു മാരണപ്രവൃത്തിയാണ് സിഹ്ർ.മറ്റുള്ളവർക്ക് ഉപദ്രവമുണ്ടാക്കുന്ന രൂപത്തിൽ സിഹ്ർ ചെയ്യൽ വലിയ പാപമായി വിശ്വാസമുണ്ട്. പിശാച് , ജിന്നുകൾ എന്നിവരുടെ സഹായത്തോടെയാണ് സിഹ്ർ ചെയ്യപ്പെടുന്നതെന്നാണ് വിശ്വാസം. അതെസമയം ഇത്തരമൊന്ന് ഇസ്ലാമിൽ ഇല്ലെന്നും വാദമുണ്ട്. ഖുർആനിൽ സിഹ്ർ ആയി ബന്ധപ്പെട്ട് വിവിച വചനകൾ വന്നിട്ടുണ്ട്. 


</doc>
<doc id="332253" url="https://ml.wikipedia.org/wiki?curid=332253" title="ബിലഹരി">
ബിലഹരി

കർണ്ണാടക സംഗീതത്തിലെ 29-ആം മേളകർത്താരാഗമായ ശങ്കരാഭരണത്തിന്റെ ജന്യരാഗമായ ഒരു രാഗമാണ് ബിലഹരി (Bilahari). ആരോഹണം മോഹനരാഗത്തിന്റെ പോലെയും അവരോഹണം ശങ്കരാഭരണത്തിന്റെ പോലെയുമാണ്. ഇത് പെന്ററ്റോണിക് സ്കെയിലിൽ മോഹനരാഗത്തിന്റെയും, സമ്പൂർണ്ണ രാഗസ്കെയിലിൽ ശങ്കരഭരണ രാഗത്തിന്റെയും സംയോജനമാണ്. ഇത് ഒരു പ്രഭാതരാഗമാണ് .


</doc>
<doc id="332263" url="https://ml.wikipedia.org/wiki?curid=332263" title="ഭാഷാപരമായ ബുദ്ധി">
ഭാഷാപരമായ ബുദ്ധി

ഹൊവാർഡ് ഗാർഡ്നറിന്റെ ബഹുമുഖ ബുദ്ധി സിദ്ധാന്തത്തിന്റെ ഭാഗമായ ഒരു ഘടകമാണ് ഭാഷാപരമായ ബുദ്ധി എന്നത്. വ്യക്തിയുടെ സംസാരത്തിന്റെയും എഴുത്ത് ഭാഷയുടെയും കഴിവിനെയാണ് ഇവിടെ പ്രതിപാതിക്കുന്നത്. 
ഇതിന് പുറമെ ഭാഷാപരമായ ബുദ്ധിയെ പ്രശ്നനിർദ്ധാരണരീതിയുമായും സംഗ്രഹണ ചിന്തയുമായും ബന്ധപ്പെടുത്താറുണ്ട്.


</doc>
<doc id="332270" url="https://ml.wikipedia.org/wiki?curid=332270" title="ലൈത്രേസി">
ലൈത്രേസി

സപുഷ്പികളുൾപ്പെടുന്ന ഒരു സസ്യ കുടുംബമാണ് ലൈത്രേസി (Lythraceae). 31 ജീനസ്സുകളിലായി 620 സ്പീഷിസുകളും ഉൾപ്പെടുന്ന ഈ സസ്യകുടുംബത്തിൽ കുറ്റിച്ചെടികളും വൃക്ഷങ്ങളും ഉണ്ട്. കുഫിയ(257 സ്പീഷിസുകൾ), ലാഗർസ്ട്രോയ്മ്യ (56 സ്പീഷിസുകൾ), നെസിയെ (50 സ്പീഷിസുകൾ), റൊട്ടാല (45 സ്പീഷിസുകൾ), ലൈത്രം(35 സ്പീഷിസുകൾ) എന്നിവയാണ് പ്രധാന ജീനസ്സുകൾ. ലൈത്രേസി സസ്യകുടുംബത്തിലെ സസ്യങ്ങൾ ലോകമെങ്ങും കാണപ്പെടുന്നു. കൂടുതൽ സ്പീഷിസുകൾ ഉഷ്മമേഖലകളിലാണ് കാണപ്പെടാറെങ്കിലും ചില സ്പീഷിസുകൾ മിതോഷ്ണ മേഖലകളിലും വളരാറുണ്ട്. കേരളീയർക്ക് പരിചിതങ്ങളായ മൈലാഞ്ചി, മാതളനാരകം തുടങ്ങിയ സസ്യങ്ങൾ ലൈത്രേസി സസ്യകുടുംബത്തിലാണ് പെടുന്നത്.
സസ്യശാസ്ത്ര പരമായി ലൈത്രേസി കുടുംബത്തിലെ സസ്യങ്ങളുടെ ഇലകൾ അഭിന്യാസ (opposite phyllotaxis) ജോടികളായിരിക്കും . പലപ്പോഴും പുഷ്പദലങ്ങൾ ചുളിവുകളോടു കൂടിയായിരിക്കും.

ലൈത്രേസി കുടുംബത്തിൽ കുറ്റിച്ചെടികളും വൃക്ഷങ്ങളും ഉണ്ട്, വൃക്ഷങ്ങളുടെ മരവുരി (തോൽ)അടർന്ന് പോകുന്ന തരത്തിലുള്ളവയാണ്.</br>
ഇലകൾ-
ലൈത്രേസി കുടുംബത്തിലെ സസ്യങ്ങളുടെ ഇലകൾ അഭിന്യാസ (opposite phyllotaxis)രീതിയിലാണ് ക്രമീകരിച്ചിരിക്കുന്നത്. സമാന്തരസിരാവിന്യാസത്തോടു കൂടിയവയും, ഉപപർണ്ണങ്ങൾ വളരെ ശോഷിച്ച് ഇല്ലാത്ത അവസ്തയിലോ, ഒരു നാരു പോലെയോ കാണപ്പെടുന്നു.,</br>
പൂക്കൾ-
ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ സമമിതി (പാതികളായി വിഭജിക്കാവുന്ന- bilaterally symmetric)പാലികുന്നവയാണ്. ലൈത്രേസി സ്പീഷിസുകളുടെ പൂക്കൾ നാലിതൾ, ആറിതൾ, എട്ടിതൾ എന്നീ രീതിയിൽ കീണപ്പെടാറുണ്ട്.വിദളങ്ങൾ പരസ്പരം വെവ്വേറെ നിൽക്കുന്നവയോ അല്ലെങ്കിൽ ഭാഗീകമായി കൂടിച്ചേർന്നിരിക്കുന്നവയോ ആയിരിക്കും. പുഷ്പദലങ്ങൾ ചുളിവുകളോടു കൂടിയവയും പരസ്പരം വെവ്വേറെ നിൽക്കുന്നവയും പരസ്പരം കവിഞ്ഞു നിൽക്കുന്നവയുമാണ്. പുംബീജപ്രധാനമായ കേസരങ്ങൾ(stamen) പലവലിപ്പത്തോടു കൂടിയവയാണ്. ഒട്ടുമിക്ക സ്പീഷിസുകളിലും പൊങ്ങിയ അണ്ഡാശയം (superior Ovary), ചില സസ്യങ്ങളിൽ ഭാഗീകമായി താഴ്ന്നതും (semi-inferior,) വളരെ വിരളമായി താഴ്ന്ന അണ്ഡാശയത്തോടു കൂടിയവയും ഉണ്ട്. അണ്ഡാശയത്തിനകത്തു് രണ്ടുമുതൽ ധാരാളം അണ്ഡകോശങ്ങൾ (Ovules) കാണപ്പെടുന്നു. 
ഈ സസ്യകുടുംബത്തിന് അഞ്ച് ഉപകുടുംബങ്ങളും 31ജീനസ്സുകളുമാണുള്ളത്. അവ താഴെ കൊടുക്കുന്നു.



</doc>
<doc id="332283" url="https://ml.wikipedia.org/wiki?curid=332283" title="ഡൂൺ എക്സ്പ്രസ്സ്‌">
ഡൂൺ എക്സ്പ്രസ്സ്

ഹൌറ ജങ്ഷനിനും ഡെഹ്റ ഡൂണിനും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ട്രെയിനാണ് 13009 / 13010 ഡൂൺ എക്സ്പ്രസ്സ്‌.

ഭാരത സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ്.

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിന്റെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി.അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു. ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷന്റെ നിർമ്മാണോദ്ഘാടനം നടത്തിയത് എന്നാണ് കഥ.

ട്രെയിൻ നമ്പർ 13009 ഡൂൺ എക്സ്പ്രസ്സ്‌ ദിവസേന ഇന്ത്യൻ സമയം 20:30-നു ഹൌറ ജങ്ഷനിൽനിന്നും പുറപ്പെട്ടു മൂന്നാമത്തെ ദിവസം ഇന്ത്യൻ സമയം 06:05-നു ഡെഹ്റ ഡൂണിൽ എത്തിച്ചേരുന്നു.

ട്രെയിൻ നമ്പർ 13009 ഡൂൺ എക്സ്പ്രസ്സിനു ഹൌറ ജങ്ഷൻ കഴിഞ്ഞാൽ സെരംപ്പൂർ, ചന്ദൻ നഗർ, ബണ്ടേൽ ജങ്ഷൻ, ബർദ്ധമൻ ജങ്ഷൻ, പാനഗർ, ദുർഗപുർ, റാണിഗന്ജ്, അസൻസോൾ ജങ്ഷൻ, ബരകർ, ധൻബാദ് ജങ്ഷൻ, ഗോമോ ജങ്ഷൻ, പരസ്നാഥ്, ഹസാരിബാഗ് റോഡ്‌, പർസാബാദ്, കൊടെർമ, പഹാർപൂർ, ടങ്കുപ്പ, ഗയ ജങ്ഷൻ, ഗുരരു, റാഫിഗന്ജ്, ജഖിം, ഫെസർ, അനുഗ്രഹ എൻ റോഡ്‌, സൺ നഗർ, ദെഹ്രി ഓൺ സോനെ, സസരം, കുദ്ര, ഭാബുയ റോഡ്‌, ദുർഗോട്ടി, കരംനാസ, സൈദ്‌രാജ, ചണ്ടോളി, മുഗൾ സറൈ ജങ്ഷൻ, കാശി, വാരണാസി ജങ്ഷൻ, ബാബാത്പൂർ, ഖലിസ്പൂർ, ജലാൽഗന്ജ്, സഫരാബാദ് ജങ്ഷൻ, ജോൻപൂർ ജങ്ഷൻ, ഷാഗന്ജ് ജങ്ഷൻ, ബിൽവായ്, മാലിപൂർ, അക്ബർപൂർ, ഗോഷൈൻഗന്ജ്, അയോധ്യ, എ എൻ ദേവ് നഗർ, ഫൈസാബാദ് ജങ്ഷൻ, സൊഹ്വാൽ, റുഡോളി, ദര്യബാദ്, സഫ്ദർഗന്ജ്, ബാരബങ്കി ജങ്ഷൻ, ലക്നോ എൻആർ, സാണ്ടില, ബലമു ജങ്ഷൻ, ഹാർദോയ്, അന്ജി ശഹബാദ്, റോസ ജങ്ഷൻ, ഷാജഹാൻപൂർ, ടിൽഹാർ, പിതംബർപൂർ, ബരൈലി, നഗരിയ സദറ്റ്, റാംപൂർ, മൊറാദാബാദ്, സിയോഹാര, ധംപൂർ, നാഗിന, നാജിബബാദ് ജങ്ഷൻ, ലക്സർ ജങ്ഷൻ, ജ്വാലപൂർ, ഹരിദ്വാർ ജങ്ഷൻ, റൈവാല, ദോയ്വാല, ഡെഹ്റ ഡൂൺ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 13010 ഡൂൺ എക്സ്പ്രസ്സിനു ദിവസേന ഇന്ത്യൻ സമയം 20:30-നു ഡെഹ്റ ഡൂണിൽനിന്നും പുറപ്പെട്ടു അടുത്ത ദിവസം 06:55-നു ഹൌറ ജങ്ഷനിൽ എത്തിച്ചേരുന്നു.

ട്രെയിൻ നമ്പർ 13010 ഡൂൺ എക്സ്പ്രസ്സിനു ഡെഹ്റ ഡൂൺ കഴിഞ്ഞാൽ ദോയ്വാല, റൈവാല, ഹരിദ്വാർ ജങ്ഷൻ, ജ്വാലപൂർ, ലക്സർ ജങ്ഷൻ, നാജിബബാദ് ജങ്ഷൻ, നാഗിന, ധംപൂർ, സിയോഹാര, മൊറാദാബാദ്, റാംപൂർ, നഗരിയ സദറ്റ്, ബരൈലി, പിതംബർപൂർ, ടിൽഹാർ, ഷാജഹാൻപൂർ, റോസ ജങ്ഷൻ, അന്ജി ശഹബാദ്, ഹാർദോയ്, ബലമു ജങ്ഷൻ, സാണ്ടില, ലക്നോ എൻആർ, ബാരബങ്കി ജങ്ഷൻ, സഫ്ദർഗന്ജ്, ദര്യബാദ്, റുഡോളി, സൊഹ്വാൽ, ഫൈസാബാദ് ജങ്ഷൻ, എ എൻ ദേവ് നഗർ, അയോധ്യ, ഗോഷൈൻഗന്ജ്, അക്ബർപൂർ, മാലിപൂർ, ബിൽവായ്, ഷാഗന്ജ് ജങ്ഷൻ, ഖേറ്റ സരായ്, ജോൻപൂർ ജങ്ഷൻ, സഫരാബാദ് ജങ്ഷൻ, ജലാൽഗന്ജ്, ഖലിസ്പൂർ, ബാബാത്പൂർ, വാരണാസി ജങ്ഷൻ, കാശി, മുഗൾ സറൈ ജങ്ഷൻ, ചണ്ടോളി, സൈദ്‌രാജ, കരംനാസ, ദുർഗോട്ടി, ഭാബുയ റോഡ്‌, കുദ്ര, സസരം, ദെഹ്രി ഓൺ സോനെ, സൺ നഗർ, അനുഗ്രഹ എൻ റോഡ്‌, ഫെസർ, ജഖിം, റാഫിഗന്ജ്, ഗുരരു, ഗയ ജങ്ഷൻ, ടങ്കുപ്പ, പഹാർപൂർ, കൊടെർമ, പർസാബാദ്, ഹസാരിബാഗ് റോഡ്‌, പരസ്നാഥ്, ഗോമോ ജങ്ഷൻ, ധൻബാദ് ജങ്ഷൻ, ബരകർ, അസൻസോൾ ജങ്ഷൻ, റാണിഗന്ജ്, ദുർഗപുർ, പാനഗർ, ബർദ്ധമൻ ജങ്ഷൻ, ബണ്ടേൽ ജങ്ഷൻ, ചന്ദൻ നഗർ, സെരംപ്പൂർ, ഹൌറ ജങ്ഷൻ എന്നീ സ്റ്റോപ്പുകളാണ് ട്രെയിൻ നമ്പർ 13010 ഡൂൺ എക്സ്പ്രസ്സിനു ഡെഹ്റ ഡൂൺ കഴിഞ്ഞാൽ ദോയ്വാല, റൈവാല, ഹരിദ്വാർ ജങ്ഷൻ, ജ്വാലപൂർ, ലക്സർ ജങ്ഷൻ, നാജിബബാദ് ജങ്ഷൻ, നാഗിന, ധംപൂർ, സിയോഹാര, മൊറാദാബാദ്, റാംപൂർ, നഗരിയ സദറ്റ്, ബരൈലി, പിതംബർപൂർ, ടിൽഹാർ, ഷാജഹാൻപൂർ, റോസ ജങ്ഷൻ, അന്ജി ശഹബാദ്, ഹാർദോയ്, ബലമു ജങ്ഷൻ, സാണ്ടില, ലക്നോ എൻആർ, ബാരബങ്കി ജങ്ഷൻ, സഫ്ദർഗന്ജ്, ദര്യബാദ്, റുഡോളി, സൊഹ്വാൽ, ഫൈസാബാദ് ജങ്



</doc>
<doc id="332284" url="https://ml.wikipedia.org/wiki?curid=332284" title="തോണിച്ചങ്ങാടം">
തോണിച്ചങ്ങാടം

തോണികളുപയോഗിച്ച് നിർമ്മിക്കുന്ന പാലമാണ് തോണിച്ചങ്ങാടം. ഒഴുകുന്ന ഫ്ലോട്ടിങ് പാലം എന്നും ഇതറിയപ്പെടുന്നു. കാൽനട വാഹന യാത്ര തുടർച്ചയായ ഡെക്ക് പിന്തുണയ്ക്കാൻ ചങ്ങാടം അല്ലെങ്കിൽ ആഴം-ഡ്രാഫ്റ്റ് ബോട്ടുകൾ ഉപയോഗിക്കുന്നു. യുദ്ധകാലത്തെ സിവിൽ അടിയന്തര ഉപയോഗിക്കാനാണ് തോണിച്ചങ്ങാടങ്ങൾ കൂടുതലായി ഉപയോഗിക്കുന്നത്. താത്കാലികമായാണ് അധിക തോണിച്ചങ്ങാടങ്ങലും നിർമ്മിക്കാറുള്ളത്.


</doc>
<doc id="332286" url="https://ml.wikipedia.org/wiki?curid=332286" title="തായ്‌ എയർവേസ്">
തായ്‌ എയർവേസ്

തായ്‌ എയർവേസ് എന്ന പേരിൽ അറിയപ്പെടുന്ന തായ്‌ എയർവേസ് ഇന്റർനാഷണൽ പബ്ലിക്‌ കമ്പനി ലിമിറ്റഡ് തായ്‌ലാൻഡിന്റെ പതാകവാഹക എയർലൈനാണ്. ഇത് തായ്‌ലൻഡ് പതാകവാഹക എയർലൈൻ ആണ്. 1988-ൽ സ്ഥാപിതമായ എയർലൈനിന്റെ ആസ്ഥാനം ബാങ്കോക്കിലെ ചടുച്ചക്ക് ജില്ലയിലെ വിഭാവടി രംഗ്സിറ്റ് റോഡിലാണ്, എയർലൈനിന്റെ പ്രവർത്തനങ്ങൾ സുവർണഭൂമി എയർപോർട്ട്‌ ആസ്ഥാനമാക്കിയാണ്. സ്റ്റാർ അലയൻസിന്റെ സ്ഥാപക അംഗമാണ് തായ്‌. ചെലവ് കുറഞ്ഞ വിമാന സർവീസായ നോക് എയറിന്റെ ഏറ്റവും വലിയ ഓഹരി പങ്കാളിയാണ് 39 ശതമാനം ഓഹരികളുള്ള തായ്‌ എയർവേസ്. എയർബസ്‌ എ320 ഉപയോഗിച്ചു തായ്‌ സ്മൈൽ എന്ന പേരിൽ പ്രാദേശിക എയർലൈനും തായ്‌ എയർവേസ് ആരംഭിച്ചിട്ടുണ്ട്. 

സ്കാണ്ടിനെവിയൻ എയർലൈൻസും (എസ്എഎസ്) തായ്‌ എയർവേസ് കമ്പനിയും സംയുക്തസംരംഭമായി 1960-ൽ ആരംഭിച്ചതാണ് തായ്‌ എയർവേസ്. ആഭ്യന്തര എയർലൈനായ തായ്‌ എയർവേസ് കമ്പനിയ്ക്കു അന്താരാഷ്ട്ര സർവീസുകൾ ആരംഭിക്കുക എന്ന ലക്ഷ്യത്തോടെയാണ് തായ്‌ എയർവേസ് രൂപീകരിക്കപ്പെട്ടത്. പൂർണമായി സ്വതന്ത്രമായ എയർലൈൻ രൂപീകരിക്കുന്നതിനായി എല്ലാവിധ സഹായങ്ങളും എസ്എ എസ് നൽകി.

തായ്‌ എയർവേസിന്റെ ആദ്യ വിമാനം 1960 മെയ്‌ 1-നു ആയിരുന്നു. ബാങ്കോക്കിൽനിന്നും 9 ഏഷ്യൻ വിദേശ രാജ്യങ്ങളിലേക്ക് തായ്‌ എയർവേസ് സർവീസ് നടത്തി. ഏഷ്യൻ ഭൂഖണ്ഡത്തിനു പുറത്തേക്കുള്ള ആദ്യ സർവീസ് 1971-ൽ ഓസ്ട്രേലിയയിലേക്ക് ആയിരുന്നു, തൊട്ടടുത്ത വർഷം യൂറോപ്പിലേക്കും സർവീസ് ആരംഭിച്ചു. നോർത്ത് അമേരിക്കയിലേക്കുള്ള സർവീസുകൾ ആരംഭിച്ചത് 1980-ലാണ്. 

1988 ഏപ്രിൽ 1-നു അന്നത്തെ പ്രധാനമന്ത്രിയായിരുന്ന ജനറൽ പ്രേം ടിൻസുലനോണ്ട അന്താരാഷ്‌ട്ര പ്രവർത്തനങ്ങളും ആഭ്യന്തര പ്രവർത്തനങ്ങളും ഒന്നിപ്പിച്ചു ഒരു ദേശീയ എയർലൈൻ രൂപീകരിക്കാൻ തീരുമാനിച്ചു. 1997-ൽ തായ്‌ എയർവേസിന്റെ ചരിത്രത്തിൽ ആദ്യമായി സ്വാകാര്യവത്കരിക്കാൻ തീരുമാനിച്ചു. 

തായ്‌ എയർവേസ് അവരുടെ സർവീസ് നെറ്റ്‌വർക്ക് വിപുലീകരിക്കുന്നത് തുടർന്നുകൊണ്ടേയിരുന്നു. ചെങ്ങ്ടു, ബുസാൻ, ചെന്നൈ, ഷിയമെൻ, മിലാൻ, മോസ്കോ, ഇസ്ലാമാബാദ്, ഹൈദരാബാദ്, ജോഹാനസ്ബർഗ്, ഓസ്ലോ എന്നിവിടങ്ങളിലേക്ക് സർവീസ് ആരംഭിച്ചു.

തായ്‌ എയർവേസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയർ ലിംഗസ്, എയർ ഓസ്ട്രൽ, എയർ കാനഡ, എയർ മഡഗാസ്കർ, ഏഷ്യാന എയർലൈൻസ്, ബാങ്കോക്ക്‌ എയർവേസ്, ചൈന എയർലൈൻസ്, ചൈന സതേൺ എയർലൈൻസ്, എൽ അൽ, എമിരേറ്റ്സ്, ഗൾഫ്‌ എയർ, ഗരുഡ ഇന്തോനേഷ്യ, ജപ്പാൻ എയർലൈൻസ്, ജപ്പാൻ ട്രാൻസ്ഓഷിയൻ എയർ, മലയ്ഷ്യ എയർലൈൻസ്, ലാവോ എയർലൈൻസ്, ലുഫ്താൻസ, മ്യാൻമാർ എയർവേസ് ഇന്റർനാഷണൽ, നോക് എയർ, ഒമർ എയർ, പാകിസ്താൻ ഇന്റർനാഷണൽ എയർലൈൻസ്, റോയൽ ബ്രൂണെ എയർലൈൻസ്, സിംഗപ്പൂർ എയർലൈൻസ്, സ്കാൻഡിനേവിയൻ എയർലൈൻസ്, ടർകിഷ് എയർലൈൻസ്, യുനൈറ്റഡ് എയർലൈൻസ്, വിയറ്റ്നാം എയർലൈൻസ്.

ഓഗസ്റ്റ്‌ 2015-ളെ കണക്കനുസരിച്ചു തായ്‌ എയർവേസിന്റെ വിമാനങ്ങൾ ഇവയാണ്:


</doc>
<doc id="332298" url="https://ml.wikipedia.org/wiki?curid=332298" title="രാജൻ എം. കൃഷ്ണൻ">
രാജൻ എം. കൃഷ്ണൻ

കേരളീയനായ ചിത്രകാരനായിരുന്നു രാജൻ എം. കൃഷ്ണൻ. ന്യൂയോർക്ക്, ലണ്ടൻ, ഫ്രാൻസ്, സ്പെയിൽ തുടങ്ങിയ രാജ്യങ്ങളിൽ ചിത്ര പ്രദർശനം നടത്തി. 

ചെറുതുരുത്തി വള്ളത്തോൾ നഗർ പള്ളിക്കൽ പരേതരായ കൃഷ്ണന്റെയും നാരായണിയുടെയും മകനായി ജനിച്ചു. തിരുവനന്തപുരം ഫൈനാർട്സ് കോളേജിൽ ബി.എഫ്.എ.യും ബറോഡ എംഎസ് യൂണിവേഴ്സിറ്റിയിൽ എംഎഫ്എയും പൂർത്തിയാക്കി. ദേശാഭിമാനിയുടെ കൊച്ചി പ്രത്യേക പതിപ്പായ കൊച്ചിക്കാഴ്ചയിൽ കുറച്ചു കാലം പതിവായി ചിത്രങ്ങൾ പ്രസിദ്ധീകരിച്ചിരുന്നു. ലിറ്റിൽ ബ്ളാക്ക് ഡ്രോയിങ്സ് എന്ന പേരിൽ പിന്നീട് അവ പ്രദർശിപ്പിച്ചു. 

2016 ഫെബ്രുവരി 11 ന് മരണമടഞ്ഞു. 


</doc>
<doc id="332306" url="https://ml.wikipedia.org/wiki?curid=332306" title="ഡിപ്റ്ററോകാർപേസീ">
ഡിപ്റ്ററോകാർപേസീ

17 ജനുസുകളിലായി 500 -ഓളം സ്പീഷിസുകൾ ഉള്ള ഒരു സസ്യകുടുംബമാണ് ഡിപ്റ്ററോകാർപേസീ (Dipterocarpaceae). മിക്ക സ്പീഷിസുകളും ഉഷ്നമേഖലാപ്രദേശങ്ങളിലെ അധികം ഉയരത്തിലല്ലാത്ത മഴക്കാടുകളിലാണ് കാണപ്പെടുന്നത്. ഈ കുടുംബത്തിന് പേരു ലഭിച്ചത് അതിലെ ഒരു ജനുസായ ഡിപ്റ്റോകാർപസിൽ നിന്നാണ്. ഗ്രീക്കുഭാഷയിൽ ഡി=രണ്ട്, റ്റെറോൺ=ചിറക്, കാർപോസ് =കായ എന്നാണ് അർത്ഥങ്ങൾ, അതായത് രണ്ടു ചിറകുള്ള കായകൾ. ഷൂറിയ (196 സ്പീഷിസുകൾ), ഹോപ്പിയ (104 സ്പീഷിസുകൾ), ഡിപ്റ്റോകാർപസ് (70 സ്പീഷിസുകൾ), വട്ടിക (65 സ്പീഷിസുകൾ) എന്നിവയാണ് പ്രധാന ജനുസുകൾ. കാടുകളിലെ ഏറ്റവും ഉയരത്തിൽ (40-70 മീറ്റർ) എത്തുന്ന വന്മരങ്ങളാണ് ഈ കുടുംബത്തിലെ പല അംഗങ്ങളും. ചിലവ 80 -ലേറെ മീറ്റർ ഉയരം വയ്ക്കുന്നവയാണ്. ("ഡ്രയോബലനോപ്സ്", "ഹോപ്പിയ","ഷൂറിയ"), എന്നീ ജനുസുകളിൽ ഉള്ളവ). 88.3 മീറ്റർ ഉയരമുള്ള ഷൂറിയ ഫക്വീറ്റിയാനയാണ് ഈ കുടുംബത്തിലെ ഇപ്പോൾ ജീവനോടെയുള്ള ഏറ്റവും ഉയരമുള്ള മരം. മരവ്യാപാരരംഗത്ത് ഏറെ പ്രാധാന്യമുള്ള സ്പീഷിസുകൾ ഈ കുടുംബത്തിൽ ധാരാാമുണ്ട്. ഉഷ്ണമേഖലാപ്രദേശങ്ങളിൽ കാണപ്പെടുന്ന ഇവ തെകേ അമേരിക്കയുടെ വടക്കുംഭാഗം മുതൽ ആഫ്രിക്ക, സെയ്‌ഷെൽസ്, ഇന്ത്യ, ഇന്തോചൈന, ഇന്തോനേഷ്യ, മലേഷ്യ എന്നിവിടങ്ങളിൽ എല്ലാം കാണുന്നു. ഏറ്റവും വൈവിധ്യം കാണപ്പെടുന്നത് ബോർണിയോയിലണ്. അമിതമായ മുറിക്കലും, നിയമവിരുദ്ധമായ മര‌വെട്ടലും, ഭൂമിയുടെ സ്വാഭാവം മാറ്റലും, എല്ലാം കൂടി പല സ്പീഷിസുകളും ഇപ്പോൾ വംശനാശഭീഷണിയിലാണ്. ഈ മരങ്ങളിൽ നിന്നും വിലപിടിപ്പുള്ള തടി, സുഗന്ധ എണ്ണകൾ, കറകൾ, പ്ലൈവുഡ് എന്നിവയെല്ലാം ലഭിക്കുന്നു. വാല്ലസ് രേഖയ്ക്ക് കിഴക്ക് വളരെ അപൂർവ്വമായേ ഈ സ്പീഷിസുകളെ കാണാറുള്ളൂ.

ഒരു പുതിയ പഠനപ്രകാരം ഏഷ്യയിലെ ഡിപ്റ്റോകാർപ്പുവർഗ്ഗത്തിന്റെയും, മഡഗാസ്കറിലെ തദ്ദേശ സസ്യകുടുംബമായ സർക്കോലാനിയേസീയുടെയും പൂർവ്വികൻ ഒന്നുതന്നെയാണ്. ഗൊണ്ട്വാനയിലാണ് ഡിപ്റ്റോകാർപ്പുകളുടെ പൂർവികൻ ഉടലെടുത്തതെന്ന് ഇതിൽ നിന്നും മനസ്സിലാക്കാം, കൂടാതെ ഏഷ്യയിലെ ഡിപ്റ്റോകാർപ്പുകളുടെ പൂർവികരും സർക്കോലാനിയേസീയും കോടിക്കണക്കിനു വർഷങ്ങൾക്കു മുൻപ് ഇന്ത്യ-മഡഗാസ്കർ-സെയ്‌ഷെൽസ് പ്രദേശത്ത് ഉണ്ടായിരുന്നെന്നും അങ്ങനെ വന്നുവന്ന് ഏഷ്യയുമായുണ്ടായ കൂട്ടിമുട്ടലിൽ തെക്കുകിഴക്ക് ഏഷ്യയിലും മലേഷ്യയിലും വ്യാപിച്ചു എന്നും മനസ്സിലാക്കാം. ആദ്യ ഡിപ്റ്റെറോകാർപ്പ് പൂമ്പൊടി ബർമ്മയിലാണ് കണ്ടെത്തിയത്, അന്ന് അതും ഇന്ത്യൽ പ്ലേറ്റിന്റെ ഭാഗമായിരുന്നു. അത് ഒലിഗോസീൻ കാലഘട്ടത്തിലേതാണ്. മധ്യമിയോസീൻ കാലമായപ്പോഴെക്കും വ്യത്യസ്തതയും എണ്ണവും കൂടിക്കൂടിവരികയും ചെയ്തു. രാസപരിശോധനാഫലങ്ങളിൽ ഇന്ത്യയിലെ ഇയോസീൻ കാലഘട്ടത്തിലുള്ള ഡിപ്റ്റെറോകാർപ്പിന്റെ റെസിനുകൾ കാണുകയുണ്ടായി.

ഉഷ്ണമെഖലാപ്രദേശങ്ങളിലെ ഏറ്റവും പേരുകേട്ട മരങ്ങൾ ഡിപ്റ്റോകാർപസ് ജനുസിൽ നിന്നുള്ളവയാണ്. ഭൂമിയിലെ വൻകാടുകളിലെ മേലാപ്പുകൾ നിറഞ്ഞുനിൽക്കുന്ന ഈ മരങ്ങൾ കാരണം അത്തരം കാടുകൾ ഡിപ്റ്ററോകാർപ്പസ് കാടുകൾ എന്നാണ് അറിയപ്പെടുന്നത് പോലും. ഉഷ്ണമേഖലാ തടിവ്യവസായത്തിലും മുൻപന്തിയിൽ ഈ വൃക്ഷങ്ങളാണ് നിറഞ്ഞുനിൽക്കുന്നത്. കൂട്ടാതെ പല വനവാസി സമൂഹവും മറ്റു ലഘുവനവിഭവങ്ങൾക്കായി ഈ മരങ്ങളെ ആശ്രയിക്കുന്നു. എന്നാൽ അമിതമായ ചൂഷണം ഈ കാടുകളെ നാശത്തിലേക്കു തള്ളിവിടുകയാണ്. ഏറ്റവും സമ്പന്നമായ ഇത്തരം കാടുകൾ ഉള്ള പശ്ചിമമലേഷ്യയിലെ അമിതചൂഷണത്താൽ പലസസ്യജീവജാലങ്ങളും നാശത്തിന്റെ വക്കിലെത്തിയിരിക്കുന്നു.

ഗുജറാത്തിൽ നിന്നും നിന്നും ആംബറിൽ കിട്ടിയ അഞ്ചുകോടി വർഷം പഴക്കമുള്ള ആർത്രോപോഡ ഫോസ്സിലുകൾ ഡിപ്റ്ററോകാർപേസീ സസ്യങ്ങളുടെ കറയിൽ അകപ്പെട്ടരീതിയിലാണെന്ന് കണ്ടെത്തിയിട്ടുണ്ട്.

ഈ കുടുംബത്തിലെ അംഗങ്ങൾ ഇലപൊഴിക്കുന്നവയും നിത്യഹരിതസ്വഭാവം കാണിക്കുന്നവയുമുണ്ട്. തായ്‌ലാന്റിൽ കടൽനിരപ്പു മുതൽ 1300 മീറ്റർ വരെ ഉയരത്തിൽ കാണുന്നുണ്ട്. അവിടെ താഴ്ന്നസ്ഥലങ്ങളിലും (0-350 മീറ്റർ) നദീതീരങ്ങളിലും, ചുണ്ണാമ്പുകല്ലുകളുള്ള മലകളിലും തീരപ്രദേശത്തെ മലകളിലും എല്ലാം ഇവയെ കാണാം.

കാരാഞ്ഞിലി,
തമ്പകം,
കാരക്കൊങ്ങ്,
കാരപ്പൊങ്ങ്,
ഇരുമ്പകം,
കമ്പകം,
വെള്ളപ്പൈൻ,
കൈമരുത്,
പുന്നപ്പൂമരം,
കൽപയിൻ,
വലിയ വെള്ളപ്പൈൻ,
തൊണ്ടുപൊളിയൻ പൊങ്ങ്,
കാനറക്കൊങ്ങ്,
ചെറുപൈൻ,
പാമരം എന്നിവയൊക്കെയാണ്. ഇവയിൽ മിക്കവയും കടുത്ത വംശനാശത്തിന്റെ വക്കിലുള്ളവയുമാണ്.



</doc>
<doc id="332310" url="https://ml.wikipedia.org/wiki?curid=332310" title="മലയാളത്തിലെ തത്വശാസ്ത്രഗ്രന്ഥങ്ങളുടെ പട്ടിക">
മലയാളത്തിലെ തത്വശാസ്ത്രഗ്രന്ഥങ്ങളുടെ പട്ടിക

മലയാളത്തിലെ തത്ത്വശാസ്ത്രഗ്രന്ഥങ്ങളുടെ പട്ടിക


</doc>
<doc id="332323" url="https://ml.wikipedia.org/wiki?curid=332323" title="പി.എം.എ. സലാം">
പി.എം.എ. സലാം

ഇന്ത്യൻ നാഷണൽ ലീഗിന്റെ കേരളത്തിലെ നേതാക്കളിലൊരാളാണ് പി.എം.എ.സലാം.കോഴിക്കോട് സ്വദേശിയായ ഇദ്ദേഹം കേരള നിയമസഭ അംഗമായിട്ടുണ്ട്. 


</doc>
<doc id="332325" url="https://ml.wikipedia.org/wiki?curid=332325" title="ഹോവാർഡ് ഗാർഡ്നർ">
ഹോവാർഡ് ഗാർഡ്നർ

പ്രശസ്തനായ അമേരിക്കൻ മനശാസ്ത്രജ്ഞനാണ് ഹോവാർഡ് ഗാർഡ്നർ (ഹോവാർഡ് ഏൾ ഗാർഡ്നർ എന്ന് മുഴുവൻ പേര് — ജനനം:ജൂലൈ  11, 1943) നിലവിൽ ഹാർവാർഡ് സർവകലാശാലയുടെ സീറോ എന്ന പേരിലുള്ള പ്രൊജക്ടിന്റെ സീനിയർ ഡയറക്ടറാണ് ഇദ്ദേഹം. ബഹുമുഖ ബുദ്ധി സിദ്ധാന്തത്തിലൂടെയാണ് ഇദ്ദേഹം ലോക പ്രശസ്തമായത്.

നൂറിലേറെ ഗവേഷണ പ്രബന്ധങ്ങൾ ഗാർഡ്നർ എഴുതിയിട്ടുണ്ട് കൂടാതെ 30 പുസ്തകങ്ങളും എഴുതി. ഇവ 30 ലേറെ ഭാഷകളിലേക്ക് വിവർത്തനം ചെയ്തിട്ടുണ്ട്. 1983ൽ പ്രസിദ്ധീകരിച്ച ഫ്രൈംസ് ഓഫ് മൈൻഡ് എന്ന പുസ്തകത്തിലാണ്  ബഹുമുഖ ബുദ്ധി സിദ്ധാന്തം  അദ്ദേഹം വിശദീകരിച്ചത്.

1943 ജൂലൈ 11ന് പെൻസിൽവാനിയയിലെ സ്കാൻറോണിൽ റാൾഫ് ഗാർഡ്നർ, ഹിൽഡെ ദമ്പതികളുടെ മകനായാണ് ജനിച്ചത്. രണ്ടാം ലോക യുദ്ധത്തെ തുടർന്ന ജർമ്മനിയിൽ നിന്ന് കുടിയേറിയ ജെർമ്മൻ-ജ്യീഷ് ദമ്പതികളാണ് മാതാപിതാക്കൾ.

ഹാർവാർഡ് സർവകലാശാലയിൽ നിന്ന് 1965 ൽ ബിഎ ബിരുദം പൂർത്തിയാക്കി.സോഷ്യൽ റിലേഷൻസ് ആയിരുന്നു ബിഎ കോഴ്സിലെ വിഷയം.പിന്നീട് പ്രശസ്തനായ എറിക് എറിക്സൺറെ കീഴിലായിരുന്നു പഠനം .റോജർ ബ്രോൺ, ജെറോം ബ്രൂണർ എന്നീ മനശാസ്ത്രജ്ഞരോടൊപ്പവും നെൽസൺ ഗുഡ്മാൻ എന്ന തത്ത്വചിന്തകന്റെയും കൂടെ ജോലി ചെയ്യുന്നതിനിടെ വികാസമനഃശാസ്ത്രത്തിൽ ഹാർവാർഡിൽ തന്നെ പിഎച്ച്ഡി ചെയ്യാൻ അദ്ദേഹം ആഗ്രഹിച്ചു. തന്റെ പോസ്റ്റ് ജോക്ടറൽ ഫെലോഷിപ്പിനായി നോർമൻ ഗെസ്വിൻഡിനോടു കൂടെ 20 വർഷത്തോളം ബോസ്റ്റൺ അഡ്മിനിസ്ട്രേഷൻ ആശുപത്രിയിൽ ജോലി ചെയ്തു.. 1986 ൽ ഹാർവാർഡ് ഗ്രാജ്വേറ്റ് സ്കൂൾ ഓഫ് എജ്യുക്കേഷനിൽ അധ്യാപകനായി ജോലിയാരംഭിച്ചു.1995 മുതൽ ഗുഡ് വർക്ക് പ്രൊജക്ട് എന്നതിലാണ് ശ്രദ്ധകേന്ദ്രീകരിച്ചുവരുന്നത്.

2000ത്തിൽ ഗാർഡ്നർ , ക്വർട്ട് ഫിഷർ എന്നിവരോടൊപ്പം സഹപാഠികളും ചേർന്ന് ഹാർവാർഡ്ഗ്രാജ്വേറ്റ് സ്കൂളിൽ 'മനസ്സ് , ബുദ്ധി, വിദ്യാഭ്യാസം എന്നീ വിഷയങ്ങളിൽ ബിരുദാനന്തര ബിരുദ കോഴ്സിന് തുടക്കംകുറിച്ചു.ലോകത്തു തന്നെ ആദ്യമായിട്ടായിരുന്നു ഇത്തരമൊരു കോഴ്സിന്റെ ആരംഭം.2004 മുതൽ മനസ്സ്, ബുദ്ധി എന്നീ വിഷയങ്ങളിൽ പുസ്തക പ്രസിദ്ധീകരണവും എഴുത്തും സജീവമായി തുടരുന്നു.




</doc>
<doc id="332327" url="https://ml.wikipedia.org/wiki?curid=332327" title="ലാമിയേസി">
ലാമിയേസി

സപുഷ്പികളുൾപ്പെടുന്ന ഒരു സസ്യ കുടുംബമാണ് ലാമിയേസി (Lamiaceae). 236 ജീനസ്സുകളിലായി ഏകദേശം 6900 മുതൽ 7200 സ്പീഷിസുകളുമുള്ള ഈ സസ്യകുടുംബത്തിലെ സസ്യങ്ങൾ ലോകമെങ്ങും വ്യാപിച്ചു കിടക്കുന്നവയാണ്. 900സ്പീഷിസുകളുൾപ്പെടുന്ന സാൽവിയ(Salvia) ആണ് വലിയ സ്പീഷിസ്. ഈ സസ്യകുടുംബത്തിൽ കുറ്റിച്ചെടികളും (ഉദാ., തുളസി, വട്ടപ്പെരുക്, തുമ്പ) വൃക്ഷങ്ങളും (ഉദാ., തേക്ക്) വളരെ വിരളമായി വള്ളികളും കാണപ്പെടാറുണ്ട്. ഈ കുടംബത്തിൽ ഏകവർഷസസ്യങ്ങളും ബഹുവർഷസസ്യങ്ങളും ഉൾപ്പെടുന്നു.

മണം, രുചി, ഔഷധഗുണം എന്നിവ ഈ സസ്യകുടുംബത്തിന്റെ സ്വഭാവസവിശേഷതയാണ്.
ഈ കുടുംബത്തിലെ മിക്ക സസ്യങ്ങളും സുഗന്ധമുള്ളവയാണ്, ഇത്തരം സസ്യങ്ങൾ ഭക്ഷ്യയോഗ്യവുമാണ് (ഉദാ.,തുളസി, മിന്റ്, സാവൊറി, കർപ്പൂര തുളസി). 
ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ സമമിതി (പാതികളായി വിഭജിക്കാവുന്ന- bilaterally symmetric)പാലിക്കുന്നവയാണ്. ലാമിയേസി സ്പീഷിസുകളുടെ പൂക്കൾ അഞ്ചിതളുള്ളവയായിരിക്കും. പൂങ്കുലകളായി ക്രമീകരിച്ചിരിക്കുന്ന പൂക്കളുടെ ദളങ്ങൾ രണ്ടു ചുണ്ടുകളുള്ള (രണ്ട് ദളങ്ങൾ കൂടിച്ചേർന്ന് മുകളിലെ ചുണ്ടും മൂന്ന് ദളങ്ങൾ കൂടിച്ചേർന്ന് കീഴ്ചുണ്ടും രൂപപ്പെടുന്നു) തുറന്ന വായയോടുകൂടിയ കുഴൽ ആകൃതിയിലാണ്. മണിയുടെ ആകൃതിയിലായിരിക്കും ഇവയുടെ വിദളങ്ങൾ. ഇവയുടെ കേസരപുടത്തിൽ 4 കേസരങ്ങളോ അല്ലെങ്കിൽ ദളങ്ങളോടു ചേർന്ന 2 കേസരങ്ങളോ ഉണ്ടാകും. ഉയർന്ന അണ്ഡാശയത്തോടുകൂടിയ ഇവയുടെ അണ്ഡാശയം (Ovary) നാല് അറകളും നാല് അണ്ഡകോശങ്ങൾ(Ovules) ചേർന്നവയാണ്.
ലാമിയേസി കുടുംബത്തിലെ സസ്യങ്ങളുടെ ഇലകൾ സമാന്തരസിരാവിന്യാസത്തോടു കൂടിയവയും അഭിന്യാസ (opposite phyllotaxis)രീതിയിലുമാണ് ക്രമീകരിച്ചിരിക്കുന്നത്. ഇവയ്ക്ക് ഉപപർണ്ണങ്ങൾ ഉണ്ടാകാറില്ല. ഒട്ടുമിക്ക സ്പീഷിസുകളുടേയും തണ്ടിന്റെ പരിച്ഛേദം ചതുരാകൃതിലായിരിക്കും. 
ഏതാനും ചിലജീനസ്സുകൾ താഴെ കൊടുക്കുന്നു.

ഈ കുടുംബത്തിലെ കേരളത്തിൽ സാധാരണ കണ്ടുവരുന്ന അംഗങ്ങൾ
ആറ്റുമയില,
തുളസി,
മുഞ്ഞ,
കുമ്പിൾ,
ഞാഴൽ,
തേക്ക്,
തോട്ടതുളസി,
ചെറുതേക്ക്,
കർപ്പൂരവള്ളി (വള്ളിച്ചെടി),
നൊച്ചി,
കാട്ടുതുളസി,
ഇരുവേലി,
കർപ്പൂരതുളസി,
റോസ്‌മേരി,
കൃഷ്ണകിരീടം,
തുമ്പ (ചെടി),
മിഠായിച്ചെടി,
പൂച്ചമീശ,
പച്ചോളി,
ഞരമ്പോടൽ,
വട്ടപ്പെരുക്,
കരിന്തുമ്പ,
പനിക്കൂർക്ക,
വെൺതുമ്പ,
നരിപ്പൂച്ചി,
കോഴിയപ്പ,
നായ്‌ത്തുമ്പ,
വെള്ളനൊച്ചി,
പുഴമുല്ല,
നായ്‌ത്തേക്ക്



</doc>
<doc id="332331" url="https://ml.wikipedia.org/wiki?curid=332331" title="ചാർമിനാർ എക്സ്പ്രസ്സ്‌">
ചാർമിനാർ എക്സ്പ്രസ്സ്

മെട്രോ നഗരങ്ങളായ ചെന്നൈയ്ക്കും ഹൈദരാബാദിനും ഇടയിൽ സർവീസ് നടത്തുന്ന ഇന്ത്യൻ റെയിൽവേയുടെ ദിവസേനയുള്ള ട്രെയിനാണ് ട്രെയിൻ നമ്പർ 12759 / 12760 ചാർമിനാർ എക്സ്പ്രസ്സ്‌.

ഹൈദരാബാദിലെ ചരിത്ര പ്രധാനമായ ചാർമിനാറിന്റെ പേരാണ് ട്രെയിനിനു നൽകിയിരിക്കുന്നത്. പതിനഞ്ചാം നൂറ്റാണ്ടിൽ ഹൈദരാബാദിൽപടർന്നു പിടിച്ചപ്ലേഗ് രോഗത്തെ തോൽപ്പിച്ചതിന്റെ സ്മരണാർത്ഥംസ്ഥാപിച്ചതാണ് ചാർമിനാർ. സ്മാരകത്തിന്റെ മുകളിലുള്ള നാലു മിനാരങ്ങൾ കാരണമാണ് ചാർമിനാർ എന്ന പേര് ഹൈദരാബാദിലെ ചരിത്ര പ്രധാനമായ ചാർമിനാറിന്റെ പേരാണ് ട്രെയിനിനു നൽകിയിരിക്കുന്നത്. പതിനഞ്ചാം നൂറ്റാണ്ടിൽ ഹൈദരാബാദിൽപടർന്നു പിടിച്ചപ്ലേഗ് രോഗത്തെ തോൽപ്പിച്ചതിന്റെ സ്മരണാർത്ഥംസ്ഥാപിച്ചതാണ് ചാർമിനാർ. സ്മാരകത്തിന്റെ മുകളിലുള്ള നാലു മിനാരങ്ങൾ കാരണമാണ് ചാർമിനാർ എന്ന പേര് വന്നത്.

ഭാരത സർക്കാരിന്റെ ഉടമസ്ഥതയിലുള്ള പൊതുമേഖല സ്ഥാപനമാണ് ഇന്ത്യൻ റെയിൽവേ. ലോകത്തിലെ തന്നെ ഏറ്റവും തിരക്കേറിയതും വലുതുമായ തീവണ്ടിപ്പാതാശൃംഖലകളിലൊന്നാണ് ഇന്ത്യൻ റെയിൽവേയുടേത്, ഏകദേശം 5000 കോടി യാത്രക്കാരും, 650 ദശലക്ഷം ടൺ ചരക്കും ഓരോ വർഷവും ഇന്ത്യൻ റെയിൽപ്പാതകളിലൂടെ നീങ്ങുന്നുണ്ട്. അതുമാത്രമല്ല 16 ലക്ഷത്തിൽ കൂടുതൽ പേർക്ക് തൊഴിൽ നൽകുന്ന ഒരു സ്ഥാപനവും കൂടിയാണ് ഇന്ത്യൻ റെയിൽവേ. ഇന്ത്യയിലെ തീവണ്ടി ഗതാഗത മേഖല ഇന്ത്യൻ റെയിൽവേയുടെ കുത്തകയാണെന്നു പറയാം. ഇന്ത്യൻ റെയിൽവേയിലെ മൊത്തം തീവണ്ടിപ്പാതയുടെ നീളം 63,940 കിലോമീറ്ററോളം വരും.

ഇന്ത്യയിൽ ആദ്യമായി തീവണ്ടി ഗതാഗതം ആരംഭിച്ചത് 1853-ലാണ്.

1844-ൽ ഇന്ത്യയുടെ ഗവർണർ ജനറൽ ആയിരുന്ന ലോർഡ് ഹാർഡിങ്ങ് ഇന്ത്യയിൽ തീവണ്ടി ഗതാഗതം ആരംഭിക്കാൻ സ്വകാര്യ സംരംഭകരെ അനുവദിച്ചു. ഈ തീരുമാനത്തിന്റെ ഫലമായി ഇംഗ്ലണ്ടിലുള്ള നിരവധി നിക്ഷേപകർ പണം മുടക്കാൻ തയ്യാറായി മുന്നോട്ടു വന്നു. ഇതേത്തുടർന്നാണ് ഇന്ത്യയിൽ തീവണ്ടി ഗതാഗതം എന്ന അക്കാലത്തെ ഏറ്റവും പുതുമയുള്ള ഗതാഗത സംവിധാനത്തിന് തുടക്കമിടുന്നത്. 1851 ഡിസംബർ 12-ആം തീയതിയാണ് ഇന്ത്യയിൽ ആദ്യമായി തീവണ്ടി ഓടിയത്. റൂർക്കിയിലേക്കുള്ള നിർമ്മാണ വസ്തുക്കൾ കൊണ്ടുപോകാൻ വേണ്ടിയായിരുന്നു ഇത്. ഒന്നര വർഷത്തിനു ശേഷം 1853 ഏപ്രിൽ 16-ആം തീയതി ഇന്ത്യയിലെ ആദ്യത്തെ യാത്രാ തീവണ്ടി ഓടിത്തുടങ്ങി. അങ്ങനെ ഇംഗ്ലണ്ടിൽ തീവണ്ടി ആദ്യമായി ഓടിയതിനു ശേഷം വെറും 28 വർഷം കൊണ്ടുതന്നെ അത് ഇന്ത്യയിലെത്തി. ലോർഡ് ഫാക്ൿലാന്റ് എന്ന 2-4-0 എഞ്ചിനാണ് ഈ തീവണ്ടിയിൽ ഘടിപ്പിച്ചിരുന്നത്. ബോറിബന്ദർ, ബോംബെ, താനെ എന്നീ സ്ഥലങ്ങളിലൂടെയാണ് ഈ തീവണ്ടി ഓടിയത്. ഏകദേശം 34 കിലോമീറ്റർ ദൂരം ആയിരുന്നു യാത്രാദൂരം. സാഹിബ്, സിന്ധ്, സുൽത്താൻ എന്നിങ്ങനെയായിരുന്നു അന്ന് ഉപയോഗിച്ച തീവണ്ടി എഞ്ചിനുകളുടെ പേരുകൾ. ഏതാണ്ട് ഒരു വർഷത്തിനു ശേഷം കൽക്കത്തയിലും തീവണ്ടി ഗതാഗതം ആരംഭിച്ചു. 1854 ഓഗസ്റ്റ് 15-ന് ഹൗറയിൽ നിന്ന് ഹൂഗ്ലിയിലേക്ക് യാത്രാവണ്ടി ഓടാൻ തുടങ്ങി. 1856-ൽ മദ്രാസ് റെയിൽ‌വേ കമ്പനി മദ്രാസിലും ആദ്യത്തെ തീവണ്ടിപ്പാത തുറന്നു.ഇത് റോയപുരം മുതൽ ചിന്നാമപ്പേട്ട വരെ ആയിരുന്നു. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്.

1873-ലാണ് മദിരാശിയിലെ സെൻട്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ് കോരിയിട്ടുകൊണ്ടാണ് റോയപ്പേട്ട സ്റ്റേഷന്റെ നിർമ്മാണോദ്ഘാടനം നടത്തിയത് എന്നാണ് കഥ.

ട്രെയിൻ നമ്പർ 12759 ചാർമിനാർ എക്സ്പ്രസ്സ്‌ ദിവസേന ഇന്ത്യൻ സമയം 18:10-നു ചെന്നൈ സെൻട്രലിൽനിന്നും പുറപ്പെട്ടു അടുത്ത ദിവസം ഇന്ത്യൻ സമയം 08:00-നു ഹൈദരാബാദ് ഡെക്കാനിൽ എത്തിച്ചേരുന്നു.

ട്രെയിൻ നമ്പർ 12759 ചാർമിനാർ എക്സ്പ്രസ്സിനു ചെന്നൈ സെൻട്രൽ കഴിഞ്ഞാൽ സുല്ലുരുപ്പേട്ട (1 മിനിറ്റ്), നായടുപ്പേട്ട (1 മിനിറ്റ്), ഗുഡൂർ ജങ്ഷൻ (5 മിനിറ്റ്), നെല്ലൂർ (1 മിനിറ്റ്), കവാലി (1 മിനിറ്റ്), ഒങ്ങോലെ (1 മിനിറ്റ്), ചിരാല (1 മിനിറ്റ്), തെനാലി ജങ്ഷൻ (1 മിനിറ്റ്), വിജയവാഡ ജങ്ഷൻ (10 മിനിറ്റ്), ഖമ്മം (2 മിനിറ്റ്), ഡോർനകൽ ജങ്ഷൻ (1 മിനിറ്റ്), മഹ്ബുബാബാദ് (1 മിനിറ്റ്), വാറങ്കൽ (2 മിനിറ്റ്), കാസിപ്പേട്ട് ജങ്ഷൻ (2 മിനിറ്റ്), സെക്കുൻദരാബാദ് ജങ്ഷൻ (5 മിനിറ്റ്), ഹൈദരാബാദ് ഡെക്കാൻ എന്നീ സ്റ്റോപ്പുകളാണ് ഉള്ളത്.

ട്രെയിൻ നമ്പർ 12760 ചാർമിനാർ എക്സ്പ്രസ്സ്‌ ദിവസേന ഇന്ത്യൻ സമയം 18:30-നു ഹൈദരാബാദ് ഡെക്കാനിൽനിന്നും പുറപ്പെട്ടു അടുത്ത ദിവസം 08:15-നു ചെന്നൈ സെൻട്രലിൽ എത്തിച്ചേരുന്നു.

ട്രെയിൻ നമ്പർ 12760 ചാർമിനാർ എക്സ്പ്രസ്സിനു ഹൈദരാബാദ് ഡെക്കാൻ കഴിഞ്ഞാൽ സെക്കുൻദരാബാദ് ജങ്ഷൻ (5 മിനിറ്റ്), കാസിപ്പേട്ട് ജങ്ഷൻ (2 മിനിറ്റ്), വാറങ്കൽ (2 മിനിറ്റ്), മഹ്ബുബാബാദ് (1 മിനിറ്റ്), ഡോർനകൽ ജങ്ഷൻ (1 മിനിറ്റ്), ഖമ്മം (2 മിനിറ്റ്), വിജയവാഡ ജങ്ഷൻ (10 മിനിറ്റ്‌), തെനാലി ജങ്ഷൻ (1 മിനിറ്റ്), ചിരാല (1 മിനിറ്റ്), ഒങ്ങോലെ (1 മിനിറ്റ്), കവാലി (1 മിനിറ്റ്), നെല്ലൂർ (1 മിനിറ്റ്), ഗുഡൂർ ജങ്ഷൻ (2 മിനിറ്റ്), നായടുപ്പേട്ട (5 മിനിറ്റ്), സുല്ലുരുപ്പേട്ട (1 മിനിറ്റ്), ചെന്നൈ സെൻട്രൽ എന്നീ സ്റ്റോപ്പുകളാണ് ഉള്ളത്.



</doc>
<doc id="332332" url="https://ml.wikipedia.org/wiki?curid=332332" title="കോഹിനൂർ ഏഷ്യാന ഹോട്ടൽ">
കോഹിനൂർ ഏഷ്യാന ഹോട്ടൽ

ഇന്ത്യൻ സംസ്ഥാനമായ തമിഴ്നാടിന്റെ തലസ്ഥാനമായ ചെന്നൈയിലെ സെമ്മെൻചേരിയിലെ ഓൾഡ്‌ മഹാബലിപുരം റോഡിൽ സ്ഥിതിചെയ്യുന്ന പഞ്ചനക്ഷത്ര ഹോട്ടലാണ് കോഹിനൂർ ഏഷ്യാന ഹോട്ടൽ. 2007-ലാണ് ഹോട്ടൽ പ്രവർത്തനം ആരംഭിച്ചത്.
തമിഴ്‌നാടിന്റെ തലസ്ഥാനവും ഇന്ത്യയിലെ നാലാമത്തെ വലിയ മെട്രോ നഗരവുമാണ്‌ ചെന്നൈ. ലോകത്തിലെ തന്നെ 34-ആമത്തെ ഏറ്റവും വലിയ നഗരസമുച്ചയമാണ് ചെന്നൈ. തെക്കേ ഇന്ത്യയുടെ പ്രവേശന കവാടം കൂടിയാണ് ഈ നഗരം. ഇന്ത്യൻ മെട്രോകളിൽ പാരമ്പര്യവും സംസ്കാരവും ഇന്നും നിലനിർത്തുന്ന നഗരം. നഗരവാസികൾ മാതൃഭാഷയോട് (തമിഴ്) ആഭിമുഖ്യം പുലർത്തുന്നു. ചെന്നൈയിലെ മറീന ബീച്ച് ലോകത്തിലെ തന്നെ നീളം കൂടിയ കടൽത്തീരങ്ങളിൽ ഒന്നാണ്. ‘കോളിവുഡ്’ എന്നും അറിയപ്പെടുന്ന തമിഴ് സിനിമയുടെ ആസ്ഥാനവും ചെന്നൈ തന്നെ.

ചെന്നൈയും ചുറ്റുമുള്ള സ്ഥലങ്ങളും ഭരണപരമായും, സാമ്പത്തികമായും, സൈനികമായും പ്രാധാന്യമുള്ളതായി ഒന്നാം നൂറ്റാണ്ടു മുതലേ നിലനിന്നിരുന്നു. ചെന്നൈയിൽ, പല്ലാവരം എന്നയിടത്ത് നിന്നും ശിലായുഗത്തിലെ പല വസ്തുക്കളും കണ്ടുകിട്ടിയിട്ടുണ്ട്. ഭാരതീയ പുരാവസ്തു വകുപ്പിന്റെ പട്ടികയിൽ, പല്ലാവരം ഒരു നവീന ശിലായുഗ ജനവാസ കേന്ദ്രമായിരുന്നു.

1000 മില്യൺ ഇന്ത്യൻ രൂപ നിക്ഷേപത്തിൽ ഏഷ്യാന ഹോട്ടൽസ്‌ പ്രൈവറ്റ് ലിമിറ്റഡ് നിർമിച്ച ഹോട്ടലാണ് കോഹിനൂർ ഏഷ്യാന ഹോട്ടൽ. ഒക്ടോബർ 2007-ൽ പ്രവർത്തനം ആരംഭിച്ചപ്പോൾ 114 മുറികളാണ് ഉണ്ടായിരുന്നത്. 2012-ൽ കൂടുതൽ മുറികൾ കൂട്ടിച്ചേർത്തു, മുറികളുടെ എണ്ണം 178 ആയി.

തമിഴ്നാടിന്റെ തലസ്ഥാനമായ ചെന്നൈയിലെ സെമ്മെൻചേരിയിലെ ഓൾഡ്‌ മഹാബലിപുരം റോഡിലാണ് കോഹിനൂർ ഏഷ്യാന ഹോട്ടൽ സ്ഥിതിചെയ്യുന്നതാണ്. ക്രോകോഡൈൽ ബാങ്ക് മമല്ലപുരം (ഏകദേശം 17 കിലോമീറ്റർ), മറീന ബീച്ച് (ഏകദേശം 27 കിലോമീറ്റർ), കപലീശ്വരം (ഏകദേശം 25 കിലോമീറ്റർ) എന്നീ ടൂറിസ്റ്റ് കേന്ദ്രങ്ങളാണ് കോഹിനൂർ ഏഷ്യാന ഹോട്ടലിന്റെ സമീപമാണ്. കോർപ്പറേറ്റ് ഭീമന്മാരായ ആക്സെൻച്ചർ (ഏകദേശം 6 കിലോമീറ്റർ), ആസ്സെന്ദാസ് (ഏകദേശം 15 കിലോമീറ്റർ), കോഗ്നിസന്റ് (ഏകദേശം 9 കിലോമീറ്റർ) എന്നിവയും കോഹിനൂർ ഏഷ്യാന ഹോട്ടലിന്റെ സമീപമാണ്.

ചെന്നൈ അന്താരാഷ്‌ട്ര എയർപോർട്ടിൽനിന്നും കോഹിനൂർ ഏഷ്യാന ഹോട്ടലിലേക്കുള്ള ദൂരം: ഏകദേശം 27 കിലോമീറ്റർ
ചെന്നൈ സെൻട്രൽ റെയിൽവേ സ്റ്റേഷനിൽനിന്നും കോഹിനൂർ ഏഷ്യാന ഹോട്ടലിലേക്കുള്ള ദൂരം: ഏകദേശം 30 കിലോമീറ്റർ

2.25 ഏക്കർ സ്ഥലത്താണ് ഹോട്ടൽ പണിതിരിക്കുന്നത്. ഹോട്ടലിൽ 5 ഭക്ഷണശാലകൾ ഉണ്ട്. ദിവസം മുഴുവൻ പ്രവർത്തിക്കുന്ന മൾടി ക്യുസിൻ ഭക്ഷണശാല ‘കാരാമൽ’, തായ്‌ സ്പെഷ്യൽ ഭക്ഷണശാല ‘സിൽക്ക്’, സ്പെഷ്യൽ ഗ്രിൽ റസ്റ്റോറന്റ് ‘വൈൽഡ്‌ ഫയർ’, ‘ഐ-ലൌന്ജ്’ എന്ന പേരുള്ള ലൌന്ജ് ബാർ, 24 മണിക്കൂർ പ്രവർത്തിക്കുന്ന കോഫി ഷോപ്പ് ‘ബൈറ്റ്സ്’ എന്നിവയാണ് ഇവ. മാത്രമല്ല ഹോട്ടലിൽ ഒരു തായ്‌ സ്പായും ഫിറ്റ്‌നസ് സെന്റെറും ഉണ്ട്. ചെട്ടിനാട് ശൈലിയിൽ 14 മീറ്റർ 1800 ചതുരശ്ര അടിയുള്ള ഔട്ട്‌ഡോർ നീന്തൽക്കുളം. 2007-ൽ പ്രവർത്തനം ആരംഭിച്ചപ്പോൾ 114 മുറികളാണ് ഉണ്ടായിരുന്നത്. 2012-ൽ കൂടുതൽ മുറികൾ കൂട്ടിച്ചേർത്തു, മുറികളുടെ എണ്ണം 178 ആയി.

ഇന്ത്യൻ ഫെഡറേഷൻ ഓഫ് കുളിനറി അസോസിയേഷൻ (ഐഎഫ്സിഎ) 2008 സെപ്റ്റംബറിൽ ചെന്നൈയിൽ നടത്തിയ കുളിനറി ചാലഞ്ച് ആൻഡ്‌ എക്സിബിഷൻ 2008 ‘ഏറ്റവും മികച്ച ഹോട്ടൽ’ അവാർഡ്‌ ലഭിച്ചു.



</doc>
<doc id="332342" url="https://ml.wikipedia.org/wiki?curid=332342" title="സുനിൽ വല്ലാർപാടം">
സുനിൽ വല്ലാർപാടം

കേരളീയനായ ചിത്രകാരനാണ് സുനിൽ വല്ലാർപാടം. നിരവധി ചിത്ര പ്രദർശനം നടത്തിയിട്ടുണ്ട്. 
എറണാകുളം വല്ലാർപാടം കരീത്തറ വീട്ടിൽ കൊച്ചപ്പന്റെയും അമ്മിണിയുടെയും മകനാണ്. ചിത്രകാരൻ പി.വി. നന്ദന്റെ പക്കൽ ചിത്രകല അഭ്യസിച്ചു. 2003 ലും 2016ലും കേരള ലളിതകലാ അക്കാദമിയുടെ പെയിന്റിംഗിനുള്ള സംസ്ഥാന പുരസ്കാരം ലഭിച്ചു. 2008-ൽ ലണ്ടനിൽ ചിത്രപ്രദർശനം നടത്തി.



</doc>
<doc id="332351" url="https://ml.wikipedia.org/wiki?curid=332351" title="നിദാ ഫാസ്ലി">
നിദാ ഫാസ്ലി

നിദാ ഫാസ്ലി (ഉർദു:ندا فاضلی) ഉർദുവിലെ ഒരു പ്രസിദ്ധ കവിയും സിനിമാ ഗാനരചയിതാവുമായിരുന്നു. അദ്ദേഹത്തിന്റെ പൂർണ നാമം "മുഖ്തദ ഹസൻ നിദാ ഫാസലി" എന്നാണ്. നിദാ ഫാസലി ജനിച്ചത് ഡെൽഹിയിലെ ഒരു കശ്മീരി കുടുംബത്തിലാണ്. പക്ഷേ അദ്ദേഹം പഠിചതും വളർന്നതും ഗ്വാളിയോറിലാണ്. അദ്ദേഹത്തിന്റെ അച്ഛനും ഒരു ഉർദു കവിയായിരുന്നു. 2016 ഫെബ്രുവരി 8 ന് ഹൃദയാഘാതത്തെ തുടർന്ന് നിദാ ഫാസലി മുംബൈയിൽ അന്തരിച്ചു.

നിദാ ഫാസിലി വിഭജനത്തെ എതിർത്തിരുന്നു. മാത്രമല്ല അദ്ദേഹം സാമുദായിക കലാപങ്ങൾക്കും രാഷ്ട്രീയക്കാരുടെ മൗലികവാദത്തിനും എതിരേ ശക്തമായി ആഞ്ഞടിച്ചു. 1992 ലെ കലാപ സമയത്ത് സുരക്ഷാ കാരണങ്ങളാൽ ഒരു സുഹൃത്തിന്റെ വീട്ടിൽ അഭയം തേടി.
സാമുദായിക ഐക്യത്തിന് വേണ്ടി തൂലിക ചലിപ്പിച്ചതിന് അദ്ദേഹത്തെ ദേശീയോദ്ഗ്രഥന പുരസ്കാരം നൽകി ആദരിച്ചു. ഉർദു, ഹിന്ദി, ഗുജറാത്തി ഭാഷകളിലായി 24 പുസ്തകങ്ങൾ അദ്ദേഹം എഴുതിയിട്ടുണ്ട്. അവയിൽ ചിലത് മഹാരാഷ്ട്രയിലെ സ്കൂൾ പാഠപുസ്തകമാക്കിയിട്ടുണ്ട്. "ദീവാരോങ് കേ ബീച്" എന്ന ആത്മകഥാരൂപ നോവലിന് മധ്യപ്രദേശ് സർക്കാറിന്റെ മീർ തഖി മീർ പുരസ്കാരം ലഭിച്ചിട്ടുണ്ട്.


</doc>
<doc id="332356" url="https://ml.wikipedia.org/wiki?curid=332356" title="കൊയ്യം">
കൊയ്യം

കേരളത്തിലെ കണ്ണൂർ ജില്ലയിലെ തളിപ്പറമ്പ് താലൂക്കിലുള്ള ചെങ്ങളായി പഞ്ചായത്തിലെ ഒരു ഗ്രാമമാണ് കൊയ്യം.
1.കൊയ്യം എ.എൽ.പി സ്കൂൾ.കൊയ്യം.

2.കൊയ്യം ഗവ. ഹെെസ്കൂൾ , പെരുന്തലേരി.


</doc>
<doc id="332361" url="https://ml.wikipedia.org/wiki?curid=332361" title="തളിക്കുന്ന് ശിവക്ഷേത്രം">
തളിക്കുന്ന് ശിവക്ഷേത്രം

കേരളത്തിൽ കോഴിക്കോട് ജില്ലയിലെ മാങ്കാവിൽ സ്ഥിതിചെയ്യുന്ന ഒരു ഹൈന്ദവക്ഷേത്രമാണ് തളിക്കുന്ന് ശിവക്ഷേത്രം. അത്യുഗ്രമൂർത്തിയായ ശിവനാണ് ഇവിടുത്തെ പ്രധാന പ്രതിഷ്ഠ.

മലബാറിലെ പുരാതനമായ ക്ഷേതങ്ങളിൽ ഒന്നാണ് തളിക്കുന്നു ശിവക്ഷേത്രം.  സാമൂതിരി രാജാവിന്റെ കീഴിലുള്ള ഈ ക്ഷേത്രം ചരിത്രത്തിൽ ഒരുപാടു തവണ ടിപ്പുവിന്റെ പടയോട്ട സമയത്ത് അക്രമിക്കപ്പെട്ടിട്ടുള്ളതാണ്. പിന്നീട് പുനരുദ്ധാരണം ചെയ്തു സാമൂതിരി തന്നെ പൂർവസ്ഥിതിയിലാക്കി.

കിഴക്കോട്ടു ദർശനമായി ചതുരാകൃതിയിൽ ഉള്ള ശ്രീകോവിലിൽ ആണ് പ്രധാന ശിവപ്രതിഷ്ഠ. ശിവലിംഗത്തിൽ വെള്ളിയിൽ ചന്ദ്രകലകളും മുഖവും ഉണ്ട്. നാലമ്പലത്തിൽ കന്നിമൂലയിൽ ആണ് ഗണപതിയുടെയും അയ്യപ്പന്റേയും പ്രതിഷ്ഠ. ഒരു മണിക്കിണറും, ക്ഷേത്രത്തിനു മുന്നിലായി നമസ്കാര മണ്ഡപത്തിൽ നന്ദികേശന്റെ പ്രതിഷ്ഠയുമുണ്ട്.

കോഴിക്കോട് ജില്ലയിൽ മാങ്കാവ് ദേശത്ത് തളിക്കുന്ന് എന്ന സ്ഥലത്താണ് ഈ ശിവക്ഷേത്രം സ്ഥിതി ചെയുന്നത്. കോഴിക്കോട് നഗരത്തിനുള്ളിൽ മീഞ്ചന്ത ബൈപാസിൽ മാങ്കാവ്  സാമൂതിരി ജംഗ്ഷനിൽ നിന്നും ഒരു കിലോമീറ്റര് സഞ്ചരിച്ചാൽ ക്ഷേത്രത്തിൽ എത്തിച്ചേരാം.

കുംഭമാസത്തിലെ കൃഷ്ണപക്ഷത്തിലെ പതിമൂന്നാം രാത്രിയും പതിനാലാം പകലുമായി ആഘോഷിക്കുന്ന  ശിവരാത്രിയാണ് ക്ഷേത്രത്തിലെ പ്രധാന  ആഘോഷം. എല്ലാ വർഷവും ഗംഭീരമായി ആഘോഷിക്കുന്ന ശിവരാത്രിദിനത്തിൽ ഗജവീരന്റെ അകമ്പടിയോട് കൂടിയുള്ള കാഴ്ചശീവേലി, ചുറ്റുവിളക്ക്, നിറമാല , മഹാഗണപതിഹോമം , തായമ്പക , മറ്റു ക്ഷേത്ര കലകൾ എന്നിവയോടു കൂടി ആഘോഷിക്കുന്നു. കുട്ടികളുടെ കലാവാസന പ്രോത്സാഹിപ്പിക്കാൻ ഉതകുന്ന തരത്തിലുള്ള കലാപരിപാടികളും ഗംഭീരമായ അന്നദാനവും ശിവരാതിയോടു അനുബന്ധിച്ചു നടത്തി വരുന്നു. ഓരോ വർഷവും ഭക്തജന പങ്കാളിത്തം കൂടി വരുന്നത് ക്ഷേത്രത്തിന്റെ ഉന്നതി കാരണമാകുന്നതോടൊപ്പം ഭഗവാൻ ശിവന്റെ അനൗഗ്രഹം എല്ലാവരിലും പ്രസാദിക്കുകയും ചെയുന്നു.

മണ്ഡലകാലം, വിജയദശമി, വിഷു, ഓണം എന്നീ വിശേഷ ദിനങ്ങളും വിളക്കുപൂജ എന്ന ലക്ഷ്മി സഹസ്രനാമജപവും ക്ഷേത്രത്തിൽ നടത്തി വരുന്നു.

ഉപദേവതമാരായി ഗണപതിയും, അയ്യപ്പനും ആണ് പ്രതിഷ്ട. ക്ഷേത്രത്തിന്റെ തെക്കുപടിഞ്ഞാറുഭാഗത്ത് (കന്നിമൂലയിൽ) പ്രത്യേകം ശ്രീകോവിലിൽ ആണ് ഗണപതി-അയ്യപ്പപ്രതിഷ്ഠകൾ. ചുറ്റമ്പലത്തിൽ ഉള്ള ആലിനു കീഴിൽ നാഗപ്രതിഷ്ഠയുമുണ്ട്.

ക്ഷേതത്തിൽ ഇപ്പോൾ പുനരുദ്ധാരണ പ്രവർത്തികൾ നടന്നു വരുന്നു. ശ്രീകോവിൽ പുനരുദ്ധാരണം പൂർത്തിയായി. ചുറ്റമ്പലവും തിടപ്പള്ളിയും ഇപ്പോൾ നവീകരിച്ചു. പ്രദക്ഷിണ വഴി കല്ല് പാകി മനോഹരമാക്കി. അത് കൂടാതെ വഴിപാടായി ശീവേലിപ്പുരയും നിര്മിച്ചിരിക്കുന്നു.


</doc>
<doc id="332366" url="https://ml.wikipedia.org/wiki?curid=332366" title="മക്കാഡം">
മക്കാഡം

1820 - കളിൽ സ്കോട്ടുലാന്റുകാരനായ ജോൺ ലൗഡൻ മാൿആഡം എന്ന എഞ്ചിനീയർ തുടങ്ങിവച്ച ഒരു റോഡുനിർമ്മാണരീതിയാണ് മക്കാാഡം (Macadam).


</doc>
<doc id="332372" url="https://ml.wikipedia.org/wiki?curid=332372" title="വാലസ് രേഖ">
വാലസ് രേഖ

ഏഷ്യയ്ക്കും വാലേഷ്യയ്ക്കും ഇടയിൽ ജീവജാലങ്ങളെ വേർതിരിക്കാനായി ബ്രിട്ടീഷ് ജീവശാസ്ത്രജ്ഞനായ ആൽഫ്രഡ് റസ്സൽ വാലസ് 1859 -ൽ രൂപം കൊടുത്ത ഒരു സാങ്കൽപ്പിക വരയാണ് വാലസ് രേഖ (Wallace Line). ഏഷ്യയെയും ആസ്ത്രേലിയയെയും വേർതിരിക്കുന്ന ഒരു ഇടമാണിത്. ഈ വരയ്ക്ക് പടിഞ്ഞാറ് കാണുന്ന ജീവജാലങ്ങൾക്ക് ഏഷ്യയിലെ ജീവവർഗ്ഗങ്ങളുമായാണ് കൂടുതൽ ബന്ധം. കിഴക്കാവട്ടെ രണ്ടിന്റെയും ഒരു മിശ്രിതവും. 19-ആം നൂറ്റാണ്ടിൽ ഈസ്റ്റ് ഇൻഡീസിലൂടെ യാത്ര ചെയ്യുമ്പോഴാണ് അദ്ദേഹത്തിന് ഇതു വ്യക്തമായത്.
കരകൾ തമ്മിൽ വളരെച്ചെറിയ ദൂരവ്യത്യാസം മാത്രമുള്ളപ്പോൾപ്പോലും ജീവിവർഗ്ഗങ്ങളുടെ വ്യത്യാസങ്ങൾ ശ്രദ്ധിക്കപ്പെടാൻ തക്കതാണ്. സസ്യങ്ങളിലെ വ്യതിയാനം ജന്തുക്കളുടെ വ്യത്യാസത്തോളം തന്നെ പ്രകടമല്ല.


</doc>
<doc id="332380" url="https://ml.wikipedia.org/wiki?curid=332380" title="സജിറ്റാറിയസ് എ">
സജിറ്റാറിയസ് എ

സജറ്റാറിയസ് എ (Sagittarius A) ആകാശഗംഗയുടെ മദ്ധ്യത്തിൽ സ്ഥിതിചെയ്യുന്ന ശക്തമായ ഒരു അസ്ട്രോണമിക്കൽ റേഡിയോ സ്രോതസ്സ് ആണ് . ധനു നക്ഷത്രരാശിയുടെ ദിശയിലാണ് ഇതിന്റെ സ്ഥാനം. ദൃശ്യപ്രകാശം ഉപയോഗിച്ച് ഇതിനെ കാണാൻ കഴിയുകയില്ല. ആകാശഗംഗയിലെ പ്രാപഞ്ചിക ധൂളീപടലങ്ങൾ ഇതിനെ മറച്ചു പിടിക്കുന്നു. ഇതിനെ മൂന്നു ഭാഗങ്ങളായി തിരിച്ചിട്ടുണ്ട്. കിഴക്കെ സജിറ്റാറിയസ് എ, പടിഞ്ഞാറെ സജിറ്റാറിയസ് എ, കേന്ദ്രത്തിലുള്ള ശക്തമായറേഡിയോ സ്രോതസ്സ് ആയ സജിറ്റാറിയസ് എ* എന്നിവയാണവ.
[[വർഗ്ഗം:റേഡിയോ സ്രോതസ്]
ആകാശഗംഗയുടെ മധ്യഭാഗത്ത് സ്ഥിതി ചെയ്യുന്ന ഒരു തമോഗർഥമാണ് സജിറ്റേറിയസ് എ സ്റ്റാർ.ഇത്തരത്തിലുള്ള തമോഗർത്തങ്ങളാണ് ഗ്യാലക്സികൾക്ക് രൂപം നൽകുന്നതെന്ന് കരുതപ്പെടുന്നു. നമ്മുടെ സൗരയുദ്ധം ഉൾപ്പെടെ ധാരാളം സൗരയുദ്ധങ്ങളെ ഗുരുത്വാകർഷണം ഉപയോഗിച്ച് ബന്ധിപ്പിച്ച് നിർത്തുന്നത് ഈ തമോഗർത്തമാണ്. ഭൂമി സൂര്യനെ വലം വെക്കുന്നപ്പോലെ സൂര്യൻവലം വെക്കുന്നത് ഈ തമോഗർത്തത്തേയാണ്.അത്യുഗ്രമായ ഗ്രാവിറ്റി ഉള്ളതിനാൽ ഇതിൽ നിന്നും പ്രകാശം പോലും പുറത്ത് വരുന്നില്ല അതിനാൽ ഇതിനെ കാണാൻ സാധിക്കില്ല.
തമോഗർത്തങ്ങൾ അതിനെടുത്ത എത്തുന്ന എല്ലവസ്തുക്കളേയും ഗ്രാവിറ്റിയാൽ വലിച്ചെടുക്കുന്നു. ഇതിനകത്ത് ഇരട്ട നക്ഷത്രങ്ങൾ ഉണ്ടങ്കിൽ ഉന്നത താപനിലയിലേക്ക് മാറ്റപ്പെടുകയും എക്സറേ വികിരണങ്ങൾ പുറപ്പെടുവിക്കുകയും ചെയ്യുന്നു.ഇത്തരത്തിലുള്ള വികിരണങ്ങളെ നിരീക്ഷിച്ച് ഇവയുടെ സ്ഥാനം മനസ്സിലാക്കാൻ സാധിക്കും.

</doc>
<doc id="332383" url="https://ml.wikipedia.org/wiki?curid=332383" title="വാലേസ്യ">
വാലേസ്യ

ജൈവഭൂമിശാസ്ത്രരീതിയിൽ ഇന്തോനേഷ്യയിലെ പല ദ്വീപുകളെയും ഏഷ്യയിലും ആസ്ത്രേലിയയിലുമായി വേർതിരിച്ച് അടയാളപ്പെടുത്തിയിരിക്കുന്ന ഒരു മാതൃകയാണ് വാലേസ്യ (Wallacea). ഇതിലെ ഏറ്റവും വലിയ ദ്വീപ് സുലാവേസിയാണ്. ഇതുകൂടാതെ ലൊംബോക്, സുംബാവ, ഫ്ലോറെസ്, സുംബ, ടിമോർ, ജൽമാഹെര, ബുരു, സെറം എന്നിവയും മറ്റനേകം ചെറുദ്വീപുകളും ഇതിലുണ്ട്. വാലേസ്യയ്ക്ക് പടിഞ്ഞാറായി സുന്ദലാന്റും (മലയ ഉപദ്വീപ്, സുമാത്ര, ബോർണിയോ, ജാവ, ബാലി എന്നിവ) തെക്കും കിഴക്കും ആസ്ത്രേലിയയും ന്യൂ ഗിനിയയും അടക്കമുള്ള ഓഷ്യാനിയയ്ക്ക് അടുത്ത സ്ഥലങ്ങളും ആണ്. വലേസ്യയുടെ ആകെ വിസ്തീർണ്ണം 347,000 ചതുരശ്ര കിലോമീറ്ററാണ്.



</doc>
<doc id="332385" url="https://ml.wikipedia.org/wiki?curid=332385" title="എക്സോ മാർസ്">
എക്സോ മാർസ്

യൂറോപ്യൻ സ്പേസ് ഏജൻസിയും റഷ്യൻ ഫെഡറൽ സ്പേസ് ഏജൻസിയും സംയുക്തമായി നടപ്പിലാക്കുന്ന ഒരു ചൊവ്വാ ദൗത്യമാണ് എക്സോ മാർസ് (Exobiology on Mars). രണ്ടു ഘട്ടമായാണ് ഇതിന്റെ വിക്ഷേപണം പൂർത്തിയാകുന്നത്. ആദ്യഘട്ടം 2016 മാർച്ച് മാസത്തിൽ വിക്ഷേപിക്കും. എക്സോ മാർസ് ട്രെയ്സ് ഗ്യാസ് ഓർബിറ്റർ (TGO) ഇഡിഎം സ്റ്റേഷനറി ലാന്റർ എന്നിവയായിരിക്കും ഇതിലുണ്ടാവുക.


</doc>
<doc id="332393" url="https://ml.wikipedia.org/wiki?curid=332393" title="ബംഗാൾ ഗസറ്റ്">
ബംഗാൾ ഗസറ്റ്

ബംഗാൾ ഗസറ്റ് അല്ലെങ്കിൽ ഹിക്കിയുടെ ബംഗാൾ ഗസറ്റ് എന്നറിയപ്പെട്ട ഇംഗ്ലിഷ് വാർത്താപത്രം ഇന്ത്യയിലെ കൊൽക്കത്തയിൽ(അന്ന് കൽക്കട്ട) നിന്നും 1780 ജനുവരി 29 ന് പ്രസിദ്ധീകരണമാരംഭിച്ചു. പ്രസിദ്ധീകരിച്ച് രണ്ടു വർഷത്തിനു ശേഷം നിന്നു പോയി. 

അയർലന്റുകാരനായ ജയിംസ് അഗസ്റ്റസ് ഹിക്കിയായിരുന്നു ഇതു സ്ഥാപിച്ചത്. അന്നത്തെ ഗവർണർ ജനറൽ ആയിരുന്ന ലോർഡ് വാറെൻ ഹേസ്റ്റിങ്സിന്റെ അപ്രീതിക്കു പാത്രമായ ഹിക്കി പിന്നീട് ജയിലിലടയ്ക്കപ്പെട്ടു. ലോഡ് വാറെൻ ഹേസ്റ്റിങ്സിന്റെ പത്നിയായ ലേഡി ഹേസ്റ്റിങ്സിന്റെ പ്രവർത്തികളെ വിമർശിച്ച് നിരന്തരം ലേഖനങ്ങൾ എഴുതി. ജയിലിൽ വച്ചും ഇതേ രീതിയിൽ അദ്ദേഹം തന്റെ പത്രത്തിനായി എഴുതി. എന്നാൽ അദ്ദേഹത്തിന്റെ പ്രസ്സിന്റെ ടൈപ്പുകൾ പിടിച്ചെടുത്തതോടെയാണ് എഴുത്തുനിർത്തിയത്. ഇന്ത്യൻ ഉപഭൂഖണ്ഡത്തിൽ ആദ്യമായി പ്രസിദ്ധീകരിച്ച, അച്ചടിച്ച ഇംഗ്ലിഷ് വാർത്താപത്രമായിരുന്നു ഹിക്കിയുടെ ബംഗാൾ ഗസറ്റ്. കൽക്കട്ടാ ജനറൽ അഡ്വൈസർ എന്നും ഇതിനു പേരുണ്ട്. ഈ വാർത്താപത്രം പ്രസിദ്ധീകരിച്ച് വളരെപ്പെട്ടെന്നു തന്നെ ഇന്ത്യൻ ഉപഭൂഖണ്ഡത്തിൽ ജോലി ചെയ്തിരുന്ന ബ്രിട്ടിഷ് പട്ടാളക്കാരുടെയിടയിലും ഇന്ത്യക്കാരായ ഇവിടെയുണ്ടായിരുന്ന ബഹുജനങ്ങൾക്കിടയിലും പ്രചാരം സിദ്ധിച്ചു. ഈ പത്രം ഇന്ത്യക്കാർക്ക് തങ്ങളുടെ സ്വന്തം പത്രം തുടങ്ങുന്നതിനു പ്രചോദനമായി. ഇത് ഒരു ആഴ്ച്ചപ്പത്രമായി ബ്രിട്ടിഷ് ഇന്ത്യയുടെ തലസ്ഥാനമായ കൽക്കട്ടയിൽ നിന്നും പ്രസിദ്ധീകരിച്ചുവന്നു. 1782 മാർച്ച് 23നു ഈ പത്രം പ്രസിദ്ധീകരണം നിർത്തി. ഹിക്കിക്ക് ഈ പത്രത്തിൽനിന്നും യാതൊരു ലാഭവും ലഭിച്ചില്ല. . ജയിൽ വാസത്തിനു ശേഷം പുറത്തിറങ്ങിയ ഹിക്കി പുറം ലോകമറിയാതെ ജീവിക്കുകയും മരിക്കുകയും ചെയ്തതായ് പറയപ്പെടുന്നു. 


</doc>
<doc id="332404" url="https://ml.wikipedia.org/wiki?curid=332404" title="വെർബനേസി">
വെർബനേസി

സപുഷ്പികളിൽപ്പെടുന്ന ഒരു സസ്യകുടുംബമാണ് വെർബനേസി (Verbenaceae). 31 മുതൽ 35 ജീനസ്സുകളിലായി ഏകദേശം 1200 ഓളം സ്പീഷിസുകളുമുള്ള ഈ സസ്യകുടുംബത്തിലെ സസ്യങ്ങൾ ലോകമെങ്ങുമുള്ള ഉഷ്ണമേഖലയ്ക്കും ഉഷ്ണമേഖലയ്ക്ക് സമീപ പ്രദേശങ്ങളിലും മിതോഷ്ണമേഖലകളിലും വ്യാപിച്ചു കിടക്കുന്നവയാണ്. ഈ സസ്യകുടുംബത്തിൽ കുറ്റിച്ചെടികളും, ചെറു മരങ്ങളും, വൃക്ഷങ്ങളും വളരെ വിരളമായി വള്ളികളും കാണപ്പെടാറുണ്ട്. 
വെർബനേസി കുടുംബത്തിലെ മിക്ക സസ്യങ്ങളുടേയും ഇലകൾ അഭിന്യാസ (opposite phyllotaxis)രീതിയിലാണ് ക്രമീകരിച്ചിരിക്കുന്നത്. എന്നാൽ വളരെ ചുരുക്കം സ്പീഷിസുകളിൽ വർത്തുളന്യാസത്തിലാണ് ഇലകൾ ക്രമീകരിച്ചിരിക്കുന്നത്. ഇവയ്ക്ക് ഉപപർണ്ണങ്ങൾ ഉണ്ടാകാറില്ല. ഒട്ടുമിക്ക സ്പീഷിസുകളുടേയും തണ്ടിന്റെ പരിച്ഛേദം ചതുരാകൃതിലായിരിക്കും. രൂക്ഷഗന്ധമുള്ള പുഷ്പങ്ങളോടും ഇലകളോടും കൂടിയവയുമാണ്.
വെർബനേസി സ്പീഷിസുകളുടെ പൂക്കൾ ദ്വിലിംഗ സ്വഭാവത്തോടു കൂടിയ വയാണ്. സമമിതി (zygomorphic) പാലിക്കുന്നവയും പൂക്കൾക്ക് കൂടിച്ചേർന്ന 5 പുഷ്പദളങ്ങളും 5 വിദളങ്ങളുമാണുള്ളത്. സാധാരണയായി പുംബീജപ്രധാനമായ 4 കേസരങ്ങളാണ് ഉണ്ടാകാറ് എങ്കിലും ചില സ്പീഷിസുകളിൽ രണ്ടോ അഞ്ചോ കേസരങ്ങൾ കാണപ്പെടാറുണ്ട്. പൊങ്ങിയ അണ്ഡാശയം (superior Ovary) ത്തോടു കൂടിയ ഇവയ്ക്ക് കൃത്യമായി വിഭജിച്ച രണ്ട് അല്ലെങ്കിൽ നാല് അറകളുള്ള അണ്ഡാശയവും രണ്ട് അല്ലെങ്കിൽ നാല് അണ്ഡകോശങ്ങളും(Ovules) ഉണ്ടാകും. ഇവയുടെ ഫലങ്ങൾ ചെറിയതായിരിക്കും ചിലത് ഭക്ഷ്യ യോഗ്യമാണ്.

ഈ കുടുംബത്തിലെ കേരളത്തിൽ സാധാരണ കണ്ടുവരുന്ന അംഗങ്ങൾ മൈല, ആറ്റുനൊച്ചി, കൊങ്ങിണി, പാരിജാതം, നായ്‌ക്കുമ്പിൾ, നീർത്തിപ്പലി, മാണിക്ക്യച്ചെമ്പഴുക്ക തുടങ്ങിയവയാണ്.




</doc>
<doc id="332406" url="https://ml.wikipedia.org/wiki?curid=332406" title="സിയ മൊഹിയുദ്ദീൻ ഡാഗർ">
സിയ മൊഹിയുദ്ദീൻ ഡാഗർ

ഹിന്ദുസ്ഥാനി സംഗീതത്തിലെ പ്രമുഖ രുദ്രവൈണികരിലൊരാളായിരുന്നു ഡാഗർ സംഗീതകുടുംബത്തിലെ പത്തൊൻപതാം തലമുറയിൽപ്പെട്ട സിയ മൊഹിയുദ്ദീൻ ഡാഗർ (14 മാർച്ച് 1929 -ഉദയ്പൂർ – 28 സപ്തം: 1990 ).ധ്രുപദ് ശൈലിയാണ് അദ്ദേഹം പിന്തുടർന്നിരുന്നത്. കച്ചേരികളിൽ രുദ്രവീണയ്ക്ക് പ്രാധാന്യം നൽകിയ സംഗീതജ്ഞരിൽ പ്രധാനിയാണ് മൊഹിയുദ്ദീൻ ഡാഗർ.


</doc>
<doc id="332416" url="https://ml.wikipedia.org/wiki?curid=332416" title="അങ്കഗണിതഫലനം">
അങ്കഗണിതഫലനം

ഗണിതശാസ്ത്രത്തിൽ, ഒരു ധനപൂർണസംഖ്യയെ (positive integer) മറ്റൊന്നായി രൂപാന്തരപ്പെടുത്തുമ്പോൾ അത് ഉൾക്കൊള്ളുന്ന ക്രിയ. വിപുലമായ അർഥത്തിൽ, ഒരു വസ്തു മറ്റൊന്നായി മാറുമ്പോൾ ആ പ്രക്രിയയിൽ ഉൾക്കൊള്ളുന്ന ക്രിയയെ സൂചിപ്പിക്കുന്നതാണ് ഫലനം. ഒരു സംഖ്യയുടെ മൂന്നിരട്ടിയോട് അഞ്ച് ചേർത്താൽ മറ്റൊരു സംഖ്യയുണ്ടാകുന്നു. ഇതിൽ സാമാന്യമായി സംഖ്യയെ n എന്നു സൂചിപ്പിച്ചാൽ പുതിയ സംഖ്യ 3n + 5 എന്നായിരിക്കും. 3n + 5 എന്ന സംഖ്യ രൂപപ്പെടാൻ n എന്ന സംഖ്യയിൽ ഏല്പിക്കുന്ന ക്രിയയ്ക്കാണ് ഇവിടെ n-ന്റെ ഫലനമെന്നു പറയുന്നത്: f(n)= 3n + 5. n ഒരു ധനപൂർണസംഖ്യയാകുമ്പോൾ 3n+ 5-ഉം ധനപൂർണസംഖ്യയാകുന്നു. അതുകൊണ്ട് ഇവിടെ f ഒരു അങ്കഗണിതഫലനമാണ്.

സംഖ്യകളുടെ സവിശേഷതകൾ സംഖ്യാസിദ്ധാന്ത(Theory of numbers)ത്തിലൂടെ ഫലനങ്ങളുപയോഗിച്ച് പഠിക്കുന്ന ഒരു ഗണിതശാഖയാണ് ഇത് ഉൾക്കൊള്ളുന്നത്. ധനപൂർണസംഖ്യകൾ തമ്മിലുള്ള ബന്ധമാണ് ഇതിലെ പ്രധാന പ്രമേയം. ഉദാഹരണമായി ഏതു സംഖ്യയുടെയും രണ്ടിരട്ടി എന്ന ആശയം ഫലനംവഴി സൂചിപ്പിക്കാം.f(n) = 2n എന്ന നിർവചനംകൊണ്ട് മേൽപറഞ്ഞ അർഥം വ്യക്തമാക്കാവുന്നതാണ്. ഇവിടെ n എന്നത് ഏതു ധനപൂർണസംഖ്യയുമാകാം. n = 3 ആണെങ്കിൽ, f(3) = 6 എന്നു ലഭിക്കുന്നു. ഇതിന്നർഥം : 3-ന്റെ രണ്ടിരട്ടി സമം 6. ഇതിൽ f ഒരു അങ്കഗണിതഫലനമാണ്. മിശ്രസംഖ്യാഗണത്തിന്റെ, ധനപൂർണസംഖ്യാഗണത്തിലേക്കുള്ള ഒരു രൂപാന്തരമാണ് അങ്കഗണിതഫലനം അഥവാ സംഖ്യാഫലനം എന്നു നിർവചിക്കാം. അതായത് ഒരു മിശ്രസംഖ്യ ഒരു ധനപൂർണസംഖ്യയായി രൂപാന്തരപ്പെടുന്നു. ഇതിലുൾപ്പെടുന്ന നിയമമാണ് സംഖ്യാഫലനം. ധനപൂർണസംഖ്യകളുടെ സവിശേഷതകൾ പരിഗണിച്ച് അങ്കഗണിതഫലനങ്ങൾ, സംഖ്യാസിദ്ധാന്തചരിത്രം (History of Number Theory) എഴുതിയ എൽ.ഇ. ഡിക്സൺ രേഖപ്പെടുത്തിയിട്ടുണ്ട്. I(n), E(n), d(n), μ(n), E(n) എന്നിവ ഉദാഹരണങ്ങളാണ്. അവിഭാജ്യഘടകങ്ങളായി n പിരിച്ചെഴുതിയാൽ n=pp...pഎന്നൊരു രൂപമുണ്ടാകുന്നു. P, P... എന്നിവ വ്യത്യസ്തമായ അവിഭാജ്യഘടകങ്ങളാണ്. എങ്കിൽ I(n) =n,E(n) = 1. n-ന്റെ ആകെയുള്ള ഘടകങ്ങളുടെ എണ്ണം സൂചിപ്പിക്കുന്നതാണ് d(n); μ(1) = 1, μ (p, ...p) = (-1), μ(p) = 0. അതായത് n-ന് ഏതെങ്കിലുമൊരു വർഗസംഖ്യ (square) ഘടകമായുണ്ടെങ്കിൽ ആ സംഖ്യയെ സംബന്ധിച്ച് μ എന്ന അങ്കഗണിതഫലനത്തിന്റെ മൂല്യം 0 ആണ്; E(1) = 1, മറ്റെല്ലാ പൂർണസംഖ്യകൾക്കും E(n)=0. കുറെക്കൂടി ഉയർന്നതരം ഫലനങ്ങളാണ് φ(n), σ(n) എന്നിവ. ഓയിലർ എന്ന ഗണിതശാസ്ത്രജ്ഞന്റെ പേരിലറിയപ്പെടുന്ന φ(n) (ഓയിലർ ഫലനം) അങ്കഗണിതഫലനത്തിൽ വളരെ പ്രാധാന്യമർഹിക്കുന്നു. ടോഷന്റ് ഫലനം (Totient function) എന്ന വർഗത്തിൽപ്പെടുന്നു ഇത്. n = 12 എങ്കിൽ, 12-ൽ താഴെ 12-നോടു പൊതുഘടകമില്ലാത്ത ധനപൂർണസംഖ്യകളുടെ എണ്ണമാണ് φ(12) സൂചിപ്പിക്കുന്നത്, ഘടകങ്ങൾ പരിഗണിക്കുമ്പോൾ 1, 5, 7, 11 എന്നിവയുടെ എണ്ണം. അതായത്, φ(12) = 4. 1, 2, 3, 4, 6, 12 ആണ് 12-ന്റെ ഘടകങ്ങൾ. അതുകൊണ്ട് d(12) = 6, σ(12) = 1 + 2 + 3 + 4 + 6 + 12 = 28. അതായത് ഘടകങ്ങളുടെ ആകെത്തുക.

(Convolutions). രണ്ട് അങ്കഗണിതഫലനങ്ങൾ തമ്മിൽ ഗുണനാടിസ്ഥാനത്തിൽ ബന്ധപ്പെടുന്ന സമ്പ്രദായമാണ് കോൺവല്യൂഷൻ. മൂലസംഖ്യയുടെ (argument) ഗുണനഘടകങ്ങളുടേയും സങ്കലനപദങ്ങളു(addition terms)ടേയും അടിസ്ഥാനങ്ങൾ അനുസരിച്ച് രണ്ടുതരത്തിൽ കോൺവല്യൂഷൻ ഉണ്ടാകുന്നു. ഇതിൽ ആദ്യത്തേതിന് ഡിറീക്ലെ സംയോഗം (Dirchlet Composition ) എന്നും രണ്ടാമത്തേതിന് കോഷി സംയോഗം (Cauchy Composition ) എന്നും ആദ്യമായി പറഞ്ഞത് ഇ.ടി. ബെൽ ആണ്. f, g, h എന്നീ സംഖ്യാഫലനങ്ങൾ താഴെ കൊടുക്കുന്ന തരത്തിൽ ബന്ധപ്പെട്ടിരുന്നാൽ, അതായത് h (n) = എന്നാണെങ്കിൽ f,g എന്നിവയുടെ ഒരു (ഡിറീക്ലെ) സംയോഗം ആണ് h എന്നു പറയപ്പെടുന്നു. h(n) = എന്നാണെങ്കിൽ f,g എന്നിവയുടെ കോഷി സംയോഗവും. nന്റെ ഘടകങ്ങളെയാണ് d സൂചിപ്പിക്കു ന്നത്. ഘടകങ്ങളിൽ n-ഉം ഉൾപ്പെടുന്നു. പഠനവിധേയമായിക്കൊണ്ടിരിക്കുന്ന സംയോഗമാണ് ആദ്യത്തേത്.

1930-തിനോടടുത്ത് ആർ. വൈദ്യനാഥസ്വാമി (മദ്രാസ് യൂണിവേഴ്സിറ്റിയിൽ ഗണിതശാസ്ത്രവിഭാഗം പ്രൊഫസർ ആയിരുന്നു) തന്റെ മെമോയർ ഓൺ മൾട്ടിപ്ളിക്കേറ്റീവ് ഫങ്ഷൻസ് (Memoir on Multiplicative Functions) എന്ന ഗവേഷണപ്രബന്ധം പ്രസിദ്ധീകരിച്ചു. അതിൽ നാലുതരം യോഗങ്ങളെപ്പറ്റി പറയുന്നു: സംയോഗം (കോമ്പോസിഷൻ), കോൺവല്യൂഷൻ, ഫലനഗുണനം (മൾട്ടിപ്ളിക്കേഷൻ), ബ്ളോക് കോൺവല്യൂഷൻ.

ആദ്യം ഉദാഹരണമായി കാണിച്ച ഡിറിക്ലെ സംയോഗത്തെയാണ് സാധാരണയായി സംയോഗം എന്നു പറയുന്നത്; n എന്നതിന്റെ എല്ലാ ഘടകങ്ങളും ഉപയോഗപ്പെടുത്തി എഴുതാവുന്ന എല്ലാ പദങ്ങളുടെയും ആകെത്തുക. ഉദാ.

ഇതിൽ formula_1
എന്ന അങ്കനംകൊണ്ട് ഉദ്ദേശിക്കുന്നത്: n-ന്റെ ബ്ളോക്ക് ഘടകം, ഏകകഘടകം അഥവാ യൂണിറ്ററി ഘടകം ആണ് dഎന്ന ധനപൂർണസംഖ്യ. രണ്ടു പൂരക ഘടകങ്ങൾക്കു തമ്മിൽ പൊതുഘടകം 1 (ഒന്ന്) ഒഴികെ മറ്റൊന്നും ഇല്ലെങ്കിൽ അവയെ ബ്ളോക്ക് ഘടകങ്ങൾ എന്നു പറയുന്നു. ഉദാ. 1, 3, 4, 12 എന്നിവ 12-ന്റെ ബ്ളോക്ക് ഘടകങ്ങളാണ്.
h (12) = f(1) g(12) + f(3) g(4) + f(4) g(3) + f(12) g(1).
ഇത്തരം കോൺവല്യൂഷനുകൾ വേറെയുമുണ്ട്. സാധാരണ കോൺവല്യൂഷനായ സംയോഗത്തിന്റെ സാമാന്യരൂപങ്ങളാണ് a-ഗുണനം, k-ഗുണനം എന്നിവ.
(1) a-ഗുണനം. a(m,n) ഒരു അങ്കഗണിതഫലനമാണെന്നു കരുതുക; m, n എന്നീ രണ്ടു പൂർണസംഖ്യകളെ ആസ്പദമാക്കിയുള്ള ഫലനം. എങ്കിൽ, h (n) = d/n-w എന്നത് f,g എന്നിവയുടെ a-ഗുണനമാണ്. a-ഫലനത്തെ കെർണൽ (കാതൽ = Kernel) എന്നു പറയുന്നു.
(ii) k-ഗുണനം. k(n) ഒരു അങ്കഗണിതഫലനമാണെന്നു കരുതുക. h (n) =(a) g(b). ഇതിന് f, g എന്നിവയുടെ k-ഗുണനമെന്നുപറയുന്നു. ഇവിടെ a,bസാമാന്യമായത്. a-ഗുണനത്തിൽ സ-ഗുണനവും സാധാരണ സംയോഗവും ഇത്തരം മറ്റനവധി കോൺവല്യൂഷനുകളും അടങ്ങിയിട്ടുണ്ട്. a-ഫലനത്തിന്റെ പ്രത്യേകതയനുസരിച്ച് a-ഗുണനത്തിന്റെ സ്വഭാവം മാറുന്നു.

പ്രതിലോമഫലനം (Inverse function ). f,g ഫലനങ്ങളുടെ സംയോഗത്തിന്റെ ഫലമായി ലഭിക്കുന്ന ഫലനം E ആണെങ്കിൽ, അതായത് = E (n) എങ്കിൽ f-ഉം g-ഉം പരസ്പരം പ്രതിലോമഫലനങ്ങളാണെന്നു പറയുന്നു. f-ന്റെ പ്രതിലോമഫലനത്തെ f (എഫ് പ്രതിലോമം) എന്നു രേഖപ്പെടുത്താറുണ്ട്. ഓരോ കോൺവല്യൂഷനെയും അടിസ്ഥാനമാക്കി f-ന് പ്രതിലോമമുണ്ടായിരിക്കും. അഥവാ പ്രതിലോമഫലനം ഉണ്ടാക്കുന്ന പ്രക്രിയയ്ക്കു മാത്രമേ കോൺവല്യൂഷൻ എന്നു പറയാവൂ. ഗ്രൂപ്പ് സിദ്ധാന്തത്തിൽ കാണുന്ന പ്രതിലോമതത്ത്വം തന്നെയാണിവിടെയും (നോ: ഗ്രൂപ്പ് സിദ്ധാന്തം). അതായത് കോൺവല്യൂഷൻ എന്നത് ഒരു ഗ്രൂപ്പ് ക്രിയയാണ്. അപ്പോൾ രണ്ട് അങ്കഗണിതഫലനങ്ങൾ കോൺവല്യൂഷൻ വഴി കൂടിച്ചേരുമ്പോൾ മൂന്നാമതൊരു അങ്കഫലനമുണ്ടാകുന്നു; ഏത് അങ്കഫലനത്തിനും കോൺവല്യൂഷൻ ക്രിയയിലൂടെ ഒരു പ്രതിലോമഫലനമുണ്ടാകുന്നു; ഈ ക്രിയയുടെതന്നെ അടിസ്ഥാനത്തിൽ ഒരു ഏകകഫലനമുണ്ടാകുന്നു. ഇത്രയുമായാൽ അങ്കഗണിതഫലനഗണം തന്നെ സാങ്കേതികാർഥത്തിൽ കോൺവല്യൂഷൻ ക്രിയ ഉൾക്കൊള്ളുന്ന ഒരു ഗ്രൂപ്പ് ആണെന്നു പറയാം.

ഗുണനാത്മക അങ്കഗണിതഫലനം (Multiplicative functions). അങ്കഗണിതഫലനങ്ങൾ പൊതുവേ അനവധി മൂലകാങ്കങ്ങളെ ആധാരമാക്കിയാകാം:

f(m,m, ..., m). (mn, mn) = 1 ആകുമ്പോൾ, f(m,m) f(n,n) = f(mn, mn) ആണെങ്കിൽ, f(m,m) ഒരു ഗുണനാത്മക അങ്കഗണിതഫലനമാണെന്നു പറയുന്നു. ഒരു വ്യവസ്ഥയുമില്ലാതെ തന്നെ f(m,m) f(n,n) = f(mn, mn) ആണെങ്കിൽ, f(m,m) ഒരു ലീനിയർ അഥവാ മുഴുഗുണനാത്മകഫലനമാണെന്നു പറയുന്നു. മൌലിക-അങ്കഗണിതഫലനങ്ങൾ എല്ലാംതന്നെ ആദ്യത്തേതിനുദാഹരണമാണ്. I (n) ഒരു ലീനിയർ ഫലനമാണ്. μ(n), d(n),σ(n), ø(n), എന്നീ ഫലനങ്ങൾ ഗുണനാത്മകമാണ്. n-നു പകരം ഒരു അവിഭാജ്യസംഖ്യയുടെ ഘാതം (p) ഉപയോഗിച്ച് ഫലനത്തിന്റെ മൂല്യവാക്യം നിർണയിക്കാൻ എളുപ്പമാണ്. ഇങ്ങനെ മൂല്യവാക്യങ്ങൾ നിർണയിച്ചാൽ n = πp ആണെങ്കിൽ, 

d(n) = π(a+1),φ(n) = nπformula_2

σ(n) = πformula_3ആയിരിക്കും

ഉദാ: n = 12 = 2 x 3; d(12) = (2+1) (1+1) = 6
σ(12)= 12formula_4
σ(12) = formula_5

ഈ സംഖ്യാഫലനങ്ങൾക്കു വളരെ സാമാന്യവത്കരണങ്ങൾ ഉണ്ടായിട്ടുണ്ട്. ഉദാ. I(n),ø(n),d(n),σ(n). അങ്കഗണിതഫലനങ്ങളുടെ വൈശ്ളേഷികവശത്തെപ്പറ്റി പ്രതിപാദിക്കുന്നത് അനലിറ്റിക് നമ്പർ തിയറിയിലാണ്. അനാലിസിസ് എന്ന മൗലികഗണിതശാഖയിലെ തത്ത്വങ്ങൾ ഉപയോഗിച്ചാണ് ഈ പഠനം സാധിക്കുന്നത്.

ആധുനിക ബീജഗണിതത്തിന്റെ സ്വാധീനം അങ്കഗണിതഫലനവിജ്ഞാനത്തെ വളർത്തിയിട്ടുണ്ട്. വളരെക്കാലത്തെ വളർച്ചയുടെ അടിസ്ഥാനത്തിൽ എൽ.ഇ. ഡിക്സൺ ഇതിന്റെ ചരിത്രം എഴുതി. അടുത്തകാലത്താണ് ഇ.ടി.ബെൽ ഈ ശാഖയെ ഒരു സിദ്ധാന്തമായി വളർത്തിയത് (1927). സംഖ്യാഫലനസിദ്ധാന്തത്തിൽ, ആധുനിക ബീജഗണിതത്തിന്റെ പ്രേരണയോടെ അങ്കഗണിതഫലനത്തിന് ഒരു താത്വികാടിസ്ഥാനം ഉണ്ടായി. സംഖ്യാഫലനഗണിതം എന്നൊരു ശാഖതന്നെ വളർത്തിയത് ബെൽ ആണ്. പിന്നീട് ആർ. വൈദ്യനാഥസ്വാമി, കാർലിറ്റ്സ്, എക്ഫോർഡ് കോഹൻ, ലെഹ്മർ എന്നിവർ അത് കുറെക്കൂടി താത്ത്വികമായി വികസിപ്പിച്ചു.

സംഖ്യാഫലനങ്ങൾക്കു കൂടുതൽ വ്യാപകമായ സാമാന്യവത്കരണങ്ങൾ സാധിച്ചിട്ടുണ്ട്. ജി.സി. റോട്ട എന്ന ഗണിതശാസ്ത്രജ്ഞനാണ് ഈ വഴിക്കു മൗലികപ്രാധാന്യമുള്ള ഗവേഷണങ്ങൾ ആരംഭിച്ചത്. ഇൻസിഡൻസ് ആൾജിബ്ര (Incidence Algebra) എന്നൊരു ശാഖ വളർത്തി. മിശ്രസംഖ്യ (complex numbers)കളുടെ സ്ഥാനത്ത് ഭാഗികമായി ക്രമപ്പെടുത്തിയ ജാലികാന്തരാളങ്ങൾ (Lattice inrervals) ഉപയോഗിച്ചുകൊണ്ട് സംഖ്യാഫലനങ്ങളുടെ അർഥവ്യാപ്തി വർധിപ്പിച്ചത് റോട്ടയാണ്. മോബയസ്മ്യൂ-(μ) ഫലനത്തിന്റെ സാമാന്യവത്കരണത്തിലാണ് റോട്ട കൂടുതൽ ശ്രദ്ധിച്ചത്. എന്നാൽ ഡേവിഡ് എ. സ്മിത്ത് ഇൻസിഡൻസ് ഫലനങ്ങളെന്ന പേരിൽ അങ്കഗണിതഫലനത്തിന്റെ ഏറ്റവും വിപുലമായ സാമാന്യവത്കരണം സാധിച്ചു (1967). ക്ളാസിക്കൽ അങ്കഗണിതഫലനങ്ങൾ ഉൾപ്പെടുന്ന അനവധി സർവസമീകരണങ്ങ(Identities)ളുടെ ക്ളിഷ്ടത ഒഴിവാക്കുന്ന രീതിയിലാണ് ഇൻസിഡൻസ് ഫലനങ്ങളുപയോഗിച്ച് സമാന്തരമായ സർവസമീകരണങ്ങൾ കണ്ടെത്തിയത്. ഈ ഗവേഷണം കോമ്പിനറ്റോറിയൽ അനാലിസിസ് എന്ന ശാഖയിലുൾപ്പെടുന്നു. അങ്കഗണിതഫലനങ്ങൾ കൈകാര്യം ചെയ്യുമ്പോഴുള്ള ക്ളിഷ്ടത ഒഴിവാക്കുകയും കൂടുതൽ സാമാന്യമായ ഫലനത്തിലെത്തുകയും ചെയ്യുന്നതരത്തിലാണ് ഇൻസിഡൻസ് ഗവേഷണം എത്തിയിരിക്കുന്നത്. നോ: അനലിറ്റിക് നമ്പർ തിയറി; ആൾജിബ്ര; മോഡേൺ ആൾജിബ്ര; സംഖ്യാസിദ്ധാന്തം; ലാറ്റിസ്തിയറി


</doc>
<doc id="332420" url="https://ml.wikipedia.org/wiki?curid=332420" title="മലയാളഭാഷയിലെ ആനുകാലികപ്രസിദ്ധീകരണങ്ങളുടെ ചരിത്രം">
മലയാളഭാഷയിലെ ആനുകാലികപ്രസിദ്ധീകരണങ്ങളുടെ ചരിത്രം

കേരളസമൂഹത്തിനും മലയാളഭാഷയ്ക്കും നൂറ്റാണ്ടുകളിലൂടെയുള്ള പുരോഗതിയിലും സമകാലീന അവസ്ഥയിലും അതിപ്രധാനമായ പങ്കു വഹിച്ചിട്ടുള്ള നിർണ്ണായകസാമഗ്രികളാണു് പത്രങ്ങളും മാസികകളും മറ്റ് ആനുകാലികപ്രസിദ്ധീകരണങ്ങളും. ഏകദേശം ഒന്നര നൂറ്റാണ്ടു നീളമുള്ള ഒരു ചരിത്രമാണു് നമ്മുടെ പത്രപ്രസിദ്ധീകരണങ്ങൾക്കുള്ളതു്. ഇതിനിടയിൽ ആയിരക്കണക്കിനു പ്രസിദ്ധീകരണങ്ങളാണു് കേരളത്തിനകത്തും പുറത്തും മലയാളഭാഷയിൽ തളിർത്തും തളർന്നും പോയതു്.

കേരളത്തിന്റെ പത്രപാരമ്പര്യത്തെക്കുറിച്ചാണു് ഈ ലേഖനം.

ഒട്ടൊക്കെ കൃത്യമായ ഒരിടവേള പാലിച്ച് തുടർച്ചയായി , നൂറുകണക്കിനെങ്കിലും പ്രതികൾ നിർമ്മിച്ച് വായനക്കാർക്കിടയിൽ വിതരണം ചെയ്യാവുന്ന പുസ്തകങ്ങളെ ആനുകാലികപ്രസിദ്ധീകരണങ്ങൾ അഥവാ ആനുകാലികങ്ങൾ എന്നു വിളിക്കാം. പത്തൊമ്പതാം നൂറ്റാണ്ടിന്റെ മദ്ധ്യഘട്ടം വരെ, ഈ ഒരു നിർവ്വചനം അനുസരിക്കത്തക്ക വിധത്തിലുള്ള യാതൊരു സംവിധാനങ്ങളും കേരളത്തിൽ ഉണ്ടായിരുന്നില്ല. ക്ഷിപ്രസാദ്ധ്യമായ അച്ചടിസാങ്കേതികത തന്നെ അക്കാലം വരെയും എത്തിപ്പെട്ടിട്ടുണ്ടായിരുന്നില്ല എന്നതായിരുന്നു ഇതിന്റെ പ്രധാന കാരണം. പത്രവായനയ്ക്കു് അവശ്യം വേണ്ട അടിസ്ഥാനസാക്ഷരത സമൂഹത്തിന്റെ ചെറിയൊരു വിഭാഗത്തിലേക്കു് ഒതുങ്ങിനിന്നിരുന്നു. മലയാളത്തിന്റെ ആധുനികലിപി എന്നു പറയാവുന്ന ഗ്രന്ഥലിപിയ്ക്കു അഭ്യസ്തവിദ്യരായ ജനസാമാന്യത്തിനിടയിൽ ഏകദേശം പ്രചാരണം ലഭിച്ചിരുന്നു. എങ്കിലും ഭരണസംബന്ധമായ രേഖകളിൽ തിരുവിതാംകൂറിൽ തമിഴ് എഴുത്തും മലബാറിൽ ഇംഗ്ലീഷു് ലിപിയും പലപ്പോഴും ഗ്രന്ഥത്തേക്കാൾ മുന്നിട്ടുനിന്നു. ഇക്കാലം വരെയും വരമൊഴിയേക്കാൾ വാമൊഴിയായിരുന്നുസാധാരണ ജനങ്ങളുടെ വിജ്ഞാന-വിനിമയ-മാദ്ധ്യമം എന്നു പറയാം. 
എഴുത്താണി ഉപയോഗിച്ച് പനയോലയിലോ, തൂവലോ മഷി മുക്കി എഴുതുന്ന 'സ്റ്റീൽ പെൻ' എന്ന ഉപകരണമോ ഉപയോഗിച്ച് കടലാസിലോ എഴുതിയിരുന്ന അക്കാലത്തെ സമ്പ്രദായം ഒരു കൃതിയുടെ ഒട്ടേറെ പകർപ്പുകളുണ്ടാക്കുന്ന ജോലി തികച്ചും അപ്രായോഗികമാക്കിത്തീർത്തു. ചുരുക്കത്തിൽ, മലയാള'പുസ്തകങ്ങൾ' എന്ന സങ്കല്പം ആവിർഭവിക്കാൻ അനുകൂലമായ സാഹചര്യങ്ങൾ 1850-കൾ വരെ ഉരുത്തിരിഞ്ഞിരുന്നില്ല.

യൂറോപ്യൻ രാജ്യങ്ങൾ ലോകമെങ്ങും അവരുടെ കോളനികൾ സ്ഥാപിച്ചുകൊണ്ടിരിക്കുന്ന വേളയായിരുന്നു ഇക്കാലം. സാമ്പത്തികമായ നേട്ടങ്ങളോടൊപ്പം തന്നെ, മതപരമായ 'സുവിശേഷ'പ്രചരണം, 'സാമൂഹ്യപരിഷ്കരണം' എന്നിവയും അവരുടെ പ്രഖ്യാപിതലക്ഷ്യങ്ങളായിരുന്നു. പടിഞ്ഞാറൻ യൂറോപ്യന്മാരുടെ കാഴ്ചപ്പാടിൽ, ഏഷ്യ, ആഫ്രിക്ക, അമേരിക്കകൾ, ആസ്ത്രേലിയ എന്നീ ഭൂഖണ്ഡങ്ങളിൽ അധിവസിച്ചിരുന്ന ജനസമൂഹങ്ങളൊക്കെ തികച്ചും അപരിഷ്കൃതരായിരുന്നു. ക്രിസ്തുമതത്തിന്റെ സുവിശേഷസംസ്കാരമാണു് ലോകമെങ്ങും ജനങ്ങൾ അനുവർത്തിക്കേണ്ടതെന്നു് അവർ വിശ്വസിച്ചു. അതിനുവേണ്ടി പരമാവധി പ്രവർത്തിക്കേണ്ടതു് തങ്ങളുടെ ദൈവികമായ കർത്തവ്യവും പുണ്യവുമാണെന്നുവരെ അവർ കരുതി. അതിന്റെ ഭാഗമായി മിക്ക മതസ്ഥാപനങ്ങളും സുവിശേഷപ്രചാരണസംഘടനകളും തങ്ങൾക്കു് സ്വാധീനമുള്ള എല്ലാ അധിനിവേശിതപ്രദേശങ്ങളിലേക്കും മിഷണറിമാരേയും പുരോഹിതന്മാരെയും അയച്ചുകൊണ്ടിരുന്നു.

ഇത്തരം പ്രദേശങ്ങളിലൊക്കെത്തന്നെ, പ്രാചീനകാലം മുതൽക്കേ തനതായ സംസ്കാരസാഹിത്യവിശേഷങ്ങളുള്ള സമൂഹങ്ങളായിരുന്നു നിലനിന്നിരുന്നതെങ്കിലും, നവോത്ഥാനത്തിലൂടെ യൂറോപ്പിൽ വ്യാപകമായി ലഭിച്ച അച്ചടി പോലുള്ള പുതിയ സാങ്കേതികവിദ്യകൾ ഇവർക്കു പ്രാപ്യമായിരുന്നില്ല. മിഷണറിമാരുടെ ആഗമനം ഇക്കാര്യത്തിൽ തന്നാട്ടുസമൂഹങ്ങൾക്കു ലഭിച്ച വലിയൊരു അവസരമായി മാറി.

ഇത്തരത്തിൽ കേരളത്തിലേക്കു വന്ന മിഷണറി സമൂഹങ്ങളിൽ ഏറ്റവും മികച്ച പ്രകടനവും പരിണതഫലങ്ങളും കാഴ്ച്ചവെച്ച സംഘങ്ങളായിരുന്നു ബാസൽ മിഷൻ സൊസൈറ്റിയും ചർച്ച് മിഷൻ സൊസൈറ്റിയും. പിൽക്കാലത്തു്, അനേകം പ്രത്യേകതകളുള്ള ഒരു വിശേഷസമൂഹമെന്ന നിലയിൽ ലോകശ്രദ്ധ തന്നെ നേടാൻ ഇവരുടെ ആദ്യകാലപ്രവർത്തനങ്ങൾ കേരളത്തെ സഹായിച്ചു. ഹെർമൻ ഗുണ്ടർട്ട്, ബെഞ്ചമിൻ ബെയ്‌ലി, അർണ്ണോസ് പാതിരി, ആർച്ച് ഡീക്കൻ കോശി, കോളിൻസ്, ജോർജ്ജ് മാത്തൻ തുടങ്ങി അനവധി പ്രതിഭകൾ അങ്ങനെ നമ്മുടെ സാംസ്കാരികചരിത്രത്തിന്റെ മൊത്തം ഗതി നിയന്ത്രിക്കുന്നതിൽ അമരക്കാരായിത്തീർന്നു. ഇതോടൊപ്പം തന്നെ, കൈയയച്ച സൗഹൃദവും സഹിഷ്ണുതയും പങ്കുവെച്ചുകൊണ്ടു് കൊച്ചി, തിരുവിതാംകൂർ, സാമൂതിരി തുടങ്ങിയ രാജവംശങ്ങളും മറ്റു സമുദായനേതാക്കന്മാരും ഈ മഹാസാക്ഷരവിപ്ലവത്തിൽ പങ്കുചേർന്നു.

ലോകപ്രസിദ്ധമായ ഹോർത്തുസ് മലബാറിക്കൂസ് എന്ന ഗ്രന്ഥത്തിനു മൂലകാരണമായ പ്രദേശമാണു് കേരളം. ഒരർത്ഥത്തിൽ കേരളവുമായി ബന്ധപ്പെട്ട അച്ചടിയുടെ ചരിത്രം ആരംഭിക്കുന്നതു് ആ ഗ്രന്ഥം മുതൽക്കാണു്. എങ്കിലും, നമ്മുടേതായ ഭാഷയിൽ നമ്മുടെത്തന്നെ നാട്ടിൽ ലഭ്യമായ വായനസാമഗ്രികളുടെ പ്രസിദ്ധീകരണചരിത്രത്തിനു് പിന്നെയും നൂറ്റാണ്ടുകൾ കാത്തിരിക്കേണ്ടി വന്നു. 

മലയാളത്തിലെ ആദ്യത്തെ ആനുകാലികം തലശ്ശേരിക്കടുത്തു് ഇല്ലിക്കുന്നു് എന്ന സ്ഥലത്തുനിന്നും ഗുണ്ടർട്ട് അച്ചടിച്ചിറക്കിയ രാജ്യസമാചാരം എന്ന മാസികയായിരുന്നു.

കേരളത്തിൽ പ്രസിദ്ധീകരിച്ച, ദൈനംദിനവാർത്തകൾക്കു പ്രാമാണ്യമുള്ള ആദ്യദിനപത്രം ഇംഗ്ലീഷിലായിരുന്നു. "വെസ്റ്റേൺ സ്റ്റാർ (Western Star)" എന്ന പേരിൽ 1860-ൽ കൊച്ചിയിലെ വെസ്റ്റേൺ സ്റ്റാർ പ്രസ്സിൽ ൽ നിന്നിറങ്ങിയ ഈ പത്രത്തിനു് പാതിരികളല്ലാത്തവർ ചേർന്നിറക്കിയ ആദ്യത്തെ കേരളപത്രം എന്ന പ്രത്യേകത കൂടിയുണ്ടായിരുന്നു. പിന്നീട് മദ്രാസ് മെയിൽ എന്ന ഇംഗ്ലീഷ് പത്രത്തിന്റെ പത്രാധിപരായ സർ ചാൾസ് ലാവ്‌സണു് (Sir Charles Lawson) ആയിരുന്നു ഈ പത്രത്തിന്റെ ആദ്യ പത്രാധിപത്യ ചുമതല എന്നു കരുതപ്പെടുന്നു. 1864 ആഗസ്റ്റിൽ ഈ പത്രത്തിന്റെ ഒരു മലയാളം പതിപ്പ് ഇറങ്ങി. പശ്ചിമതാരക എന്നായിരുന്നു അതിന്റെ പേരു്. തുടക്കത്തിൽ ഇട്ടൂപ്പ് റൈറ്റർ, ടി. ജെ. പൈലി എന്നിവർക്കായിരുന്നു പത്രാധിപച്ചുമതല.

1868-70 കാലഘട്ടത്തിൽ കൊച്ചിയിൽ തന്നെ കേരളമിത്രം പ്രസ്സിൽ നിന്നും ആരംഭിച്ച ദ്വൈവാരികയായിരുന്നു കേരളപതാക. (വെസ്റ്റേൺ സ്റ്റാർ പ്രസ്സിന്റേയും കേരളമിത്രം പ്രസ്സിന്റേയും സ്ഥാപനത്തിൽ ദേവ്ജി ഭീംജിയ്ക്കു പങ്കാളിത്തമുണ്ടായിരുന്നു). പശ്ചിമതാരകയുടെ ആദ്യപത്രാധിപരിൽ ഒരാളായിരുന്ന ടി.ജെ. പൈലിയും മംഗലത്തു് കുഞ്ഞുണ്ണി ആശാനും ആയിരുന്നു കേരളപതാകയുടെ പത്രാധിപന്മാർ. വാരികയുടെ ആദ്യത്തെ ലക്കത്തിൽ, പശ്ചിമതാരക നിലച്ചതുകൊണ്ടാണു് ഈ പുതിയ സംരംഭം എന്നു സൂചിപ്പിക്കുന്നുണ്ടു്. എന്തായാലും, കേരളപതാകയുടെ ആവിർഭാവവും പശ്ചിമതാരകയുടെ പ്രചാരത്തിനു് ക്ഷീണം സംഭവിച്ചതും അന്യോന്യം ബന്ധപ്പെട്ടിരുന്നു. എന്നാൽ, പിന്നീട് 1880-ൽ ഈ രണ്ടു പത്രങ്ങളും ലയിപ്പിച്ച് 'പശ്ചിമതാരക- കേരളപതാക' എന്ന പേരിൽ ഒരു പത്രം നിലവിൽ വന്നു. എങ്കിലും ഈ ഏർപ്പാടും അധികം നീണ്ടുനിന്നില്ല. ഒരു വർഷത്തിനകം, 1881ൽ പശ്ചിമതാരക സ്വന്തം പേരിൽ തന്നെ പ്രസാധനം പുനരാരംഭിച്ചു. ഈ ഘട്ടത്തിൽ ഫിലിപ്പോസ് ആശാൻ പത്രാധിപരായി. അദ്ദേഹത്തിന്റെ ചുമതലയിൽ പുറത്തുവന്നിരുന്ന പശ്ചിമതാരക കത്തോലിക്കാ സഭയേയും മാർപാപ്പയേയും തരം കിട്ടുമ്പോഴൊക്കെ വിമർശിക്കാൻ മടിച്ചിരുന്നില്ല. അതേ സമയത്ത്, പൊതുജനങ്ങൾക്കു് താല്പര്യമുള്ള സാധാരണ വാർത്തകളും ഉദ്യോഗസ്ഥദുഷ്പ്രഭുത്വത്തിനെതിരേയുള്ള പ്രതികരണങ്ങളും ഈ പത്രത്തിൽ ധാരാളം കാണപ്പെട്ടിരുന്നു.

പാലക്കാട് ഭാരതീയ പ്രസ്സിൽ നിന്നും ജി. കൃഷ്ണശാസ്ത്രികൾ, ആർ.എസ്. അനന്തരാമയ്യർ എന്നിവരുടെ നേതൃത്വത്തിൽ 1890 മുതൽ പുറത്തിറങ്ങിയിരുന്ന ആദ്ധ്യാത്മിക, വേദാന്ത മാസികയായിരുന്നു ആര്യസിദ്ധാന്തചന്ദ്രിക.

കടത്തനാട്ട് ഉദയവർമ്മ 189൦-ൽ ആരംഭിച്ച സാഹിത്യ മാസികയാണ് ജനരഞ്ജിനി. മലബാറിലെ ആദ്യ സാഹിത്യ മാസികയായി ജനരഞ്ജിനി അറിയപ്പെടുന്നു. കൊ.വ 1065 ൽ പാലക്കാടുനിന്ന് ഒരച്ചുക്കൂടം വിലയ്ക്കുവാങ്ങി ജനരഞ്ജിനി എന്ന പേരിൽ പുറമേരിയിലെ ആറോട്ടുമഠത്തിൽ സ്ഥാപിക്കുകയും ജനരഞ്ജിനി പ്രസ്സിൽനിന്നും 1066 കന്നി മാസം (1890) മുതൽ ജനരഞ്ജിനി മാസിക പുറത്തിറക്കുകയും ചെയ്തു. അന്ന് കേവലം പതിനെട്ടു വയസ്സുമാത്രം പ്രായമുണ്ടായിരുന്ന ഇരവനാട്ട്കെ.സി നാരായണൻ നമ്പ്യാരെയാണ് ഉദയവർമ്മത്തമ്പുരാൻ ജനരഞ്ജിനിയുടെ പത്രാധിപരായി നിയമിച്ചത്. പില്ക്കാലത്ത് എല്ലാവരും അദ്ദേഹത്തെ ജനരഞ്ജിനി നമ്പ്യാർ എന്ന് വിളിച്ചുവന്നു. കവിതകൾ, ലേഖനങ്ങൾ, സമസ്യാപൂരണങ്ങൾ, ചിത്രപ്രശ്നങ്ങൾ തുടങ്ങിയവയായിരുന്നു മാസികയിലെ ഉള്ളടക്കങ്ങൾ. ആറുവർഷത്തോളം ഈ പ്രസിദ്ധീകരണം നിലനിന്നിരുന്നതായി രേഖപ്പെടുത്തിയിട്ടുണ്ട്.[9] ജനരഞ്ജിനീ പ്രസ്സിലെ അച്ചുകളുടെ നിലവാരം തീരെ മോശമായപ്പോൾ തമ്പുരാൻ അച്ചടി കോഴിക്കോട്ടേ സ്പെക്ടേറ്റർ പ്രസ്സിലേക്ക് മാറ്റുകയുണ്ടായി. ഭാരതമഞ്ജരീ വിവർത്തനത്തിന്റെ ഏതാനും ഭാഗങ്ങൾ ജനരഞ്ജിനീ പ്രസ്സിൽ നിന്നും മാസികാരൂപത്തിൽ പുറത്തിറക്കിയിരുന്നു. ജനരഞ്ജിനി മാസികയുടെ മഹനീയ സേവനങ്ങളെ പുരസ്കരിച്ചുകൊണ്ട് വെള്ളാനിശ്ശേരി വാസുണ്ണി മൂസ്സത് ജനരഞ്ജിനീ വിജയം എന്ന നാടകം എഴുതിയിട്ടുണ്ട്.



</doc>
<doc id="332430" url="https://ml.wikipedia.org/wiki?curid=332430" title="ലൊറാന്തേസീ">
ലൊറാന്തേസീ

സപുഷ്പിസസ്യങ്ങളിലെ ഒരു സസ്യകുടുംബമാണ് ലൊറാന്തേസീ (Loranthaceae). 75 ജനുസുകളിലായി ഏതാണ്ട് ആയിരത്തോളം സ്പീഷിസുകൾ ഉള്ള ഇവയിൽ മിക്കവയും പരാദസസ്യങ്ങൾ ആണ്. മൂന്ന് സ്പീഷിസ് ഒഴികേ എല്ലാം മാതൃസസ്യത്തിൽ വേരുകളാഴ്ത്തി ജലവും പോഷകവും കവർന്നു വളരുന്നവയാണ്. ആ മൂന്നെണ്ണം - 1) പശ്ചിമ ആസ്ത്രേലിയയിലെ കൃസ്‌മസ് ട്രീ എന്നറിയപ്പെടുന്ന നുയ്റ്റ്‌സിയ ഫ്ലോറിബുണ്ട, 2) ആസ്ത്രേലിയയിലെ തന്നെ നീലമലകളിൽ കാണുന്ന അപൂർവ്വ കുറ്റിച്ചെടിയായ അറ്റ്കിൻസോണിയ ലിഗുസ്ട്രിന, 3) തെക്കേ അമേരിക്കയുടെ മധ്യഭാഗത്തു കാണുന്ന ഗൈയാഡെഡ്രോൺ പങ്ടാറ്റം എന്നിവയാണ്. 




</doc>
<doc id="332433" url="https://ml.wikipedia.org/wiki?curid=332433" title="മഗ്നോളിയേസീ">
മഗ്നോളിയേസീ

ഏറ്റവും പുരാതനമായ സസ്യകുടുംബങ്ങളിൽ ഒന്നാണ് മഗ്നോളിയേസീ (Magnoliaceae). 7 ജനുസുകളിലായി ഏതാണ്ട് 219 സ്പീഷിസുകൾ ആണ് ഇതിൽ ഉള്ളത്. അതിപുരാതനമായ കുടുംബമായതിനാൽ ഇതിലെ അംഗങ്ങൾ ഐസ് ഏജ്, ഭൂഖണ്ഡചലനം, പർവ്വതങ്ങളുടെ രൂപം കൊള്ളൽ എന്നിവയാലെല്ലാം ഭൂമിയിൽ പലയിടത്തുമായി ചിതറിപ്പെട്ടനിലയിൽ കാണപ്പെടുന്നുണ്ട്. ഇതേ കാരണത്താൽത്തന്നെ ചിലവ തീർത്തും ഒറ്റപ്പെട്ടുകാണപ്പെടുമ്പോൾ മറ്റു ചിലവയാവട്ടെ അടുത്തടുത്ത് തന്നെയും കാണുന്നു. ഉഷ്ണമേഖലാപ്രദേശങ്ങളിലും മലേഷ്യ, ജപ്പാൻ എന്നിവിടങ്ങളിലുമെല്ലാം വ്യാപിച്ചുകിടക്കുന്ന ഈ കുടുംബത്തിലെ മൂന്നിൽ രണ്ടുഭാഗം അംഗങ്ങളും ഏഷ്യയിൽ ആണുള്ളത്. ബാക്കിയുള്ളവ അമേരിക്കകളിലും ബ്രസീലിലും വെസ്റ്റ് ഇൻഡീസിലുമെല്ലാം കാണുന്നു. പുതിയ രീതിയിലുള്ള തന്മാത്രാ പഠനങ്ങൾ പ്രകാരം ഈ കുടുംബത്തിലെ അംഗങ്ങളെപ്പറ്റിയുള്ള കാര്യങ്ങളിൽ പലതിലും ഇപ്പോളും ഗവേഷണങ്ങൾ അതിന്റെ പൂർണ്ണ നിലയിൽ എത്തിയിട്ടില്ല. നാട്ടുവൈദ്യങ്ങളിലും അലങ്കാര ആവശ്യങ്ങൾക്കും ഉപയോഗിക്കുന്നതൊഴിച്ചാൽ കാര്യമായ സാമ്പത്തികപ്രാധാന്യം ഇതിലെ സസ്യങ്ങൾക്കില്ല.
ഈ സസ്യകുടുംബത്തിൽ ചെറുമരങ്ങളും, വൃക്ഷങ്ങളും കാണപ്പെടാറുണ്ട്. ഇവയുടെ ഇലകൾ ഏകാന്തരന്യാസത്തിൽ (alternate or spiral phyllotaxis) ക്രമീകരിക്കപ്പെട്ടതും ജാലികാസിരാവിന്യാസത്തോടു കൂടിയവയുമാണ്. ഇവയുടെ പത്രവൃന്തത്തിന്റെ അടിയിലായി കൊഴിഞ്ഞുപോകുന്ന തരത്തിലുള്ള ഉപപർണ്ണങ്ങൾ കാണപ്പെടുന്നു. ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. മൂന്ന് വിദളങ്ങളും മിനുസമുള്ള ആറോ അതിൽ കൂടുതലോ പുഷ്പദളങ്ങളും കൂടിച്ചേർന്നതാണ് ഇവയുടെ പുഷ്പവൃന്തം. ഇവയുടെ കേസരപുടം പുഷ്പങ്ങളുടെ മദ്ധ്യഭാഗത്ത് കോണാകൃതിയിൽ അനേകം കേസരങ്ങൾ ചക്രാകാരമായാണ് വിന്യസിച്ചിരിക്കുന്നതാണ്. വെവ്വേറെ നിൽക്കുന്ന ജനിദണ്ഡും(style), പരാഗണസ്ഥലവും (stigma), അണ്ഡാശയവും(Ovary) ചേർന്നതാണ് ചേർന്നതാണ് ഇവയുടെ ജനിപുടം. 





</doc>
<doc id="332442" url="https://ml.wikipedia.org/wiki?curid=332442" title="ഒഴിമുറി">
ഒഴിമുറി

പാട്ടത്തിനോ കൈവശപ്പണയത്തിനോ ഒരാൾ കൈവശം വച്ചുപോരുന്ന വസ്തു അതിന്റെ ജന്മിക്ക് ഒഴിഞ്ഞുകൊടുക്കുന്നതിനുള്ള പ്രമാണമാണ് ഒഴിമുറി. ഒഴിമുറി എഴുതിക്കൊടുക്കുന്നതോടെ അതുകൈവശം വച്ചിരിക്കുന്ന ആൾക്ക് അതിന്മേലുള്ള അവകാശം തീരുന്നു. സ്ഥാവരവസ്തുവിന്മേൽ കൂട്ടായ അവകാശമുള്ള ഒരാളോ ഒന്നിലധികം ആൾക്കാരോ തങ്ങൾക്കുള്ള അവകാശം വേറൊരാൾക്കോ ഒന്നിലധികം പേർക്കോ എഴുതിക്കൊടുക്കുന്നതിനെയും ഒഴികുറി (കൂട്ടാവകാശ ഒഴിമുറി) എന്നു പറയാറുണ്ട്. ഒഴിവുമുറി, ഒഴിവുകുറി എന്നെല്ലാം ഇതിനു പേരുകളുണ്ട്.


</doc>
<doc id="332446" url="https://ml.wikipedia.org/wiki?curid=332446" title="മാൽവേസീ">
മാൽവേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് മാൽവേസി (Malvaceae). 243 ജീനസ്സുകളിലായി ഏകദേശം 4225 -ൽ കൂടുതൽ സ്പീഷിസുകൾ ഇതിലുണ്ട്. ശൈത്യമേഖലകളൊഴികെയുള്ള പ്രദേശങ്ങളിൽ വളരുന്ന ഈ സസ്യകുടുംബത്തിലെ സസ്യങ്ങൾ കൂടുതലായും കണ്ടുവരുന്നത് ഉഷ്ണമേഖലകളിലാണ്. കുറ്റിച്ചെടികളും (ഉദാ., ഊർപ്പണം) ചെറുമരങ്ങളും (ഉദാ., വെടിനാർ) വൃക്ഷങ്ങളും വന്മരങ്ങളും (ഉദാ, വെടിപ്ലാവ്} ഉൾപ്പെടുന്ന സസ്യകുടുംബമാണ് മാൾവേസി. 300 -ഓളം സ്പീഷിസുകൾ ഉൾപ്പെടുന്ന ഹിബിസ്കസ് ആണ് ഈ സസ്യകുടുംബത്തിലെ വലിയ ജീനസ്സ്. കേരളീയർക്ക് പരിചിതങ്ങളായ ചെമ്പരത്തി, വെണ്ട, കൊക്കോ, പൂവരശ്ശ് തുടങ്ങിയ സസ്യങ്ങൾ മാൾവേസി സസ്യകുടുംബത്തിലുൾപ്പെടുന്നവയാണ്. പല സസ്യങ്ങളും ഔഷധഗുണമുള്ളവയും (ഉദാ., ഊരം) ഭക്ഷ്യയോഗ്യവുമാണ്(ഉദാ., വെണ്ട). ഈ സസ്യകുടുംബത്തിലെ സസ്യങ്ങളെ അലങ്കാരസസ്യങ്ങളായും നട്ടു വളർത്താറുണ്ട്.

ഇവയുടെ ഇലകൾ ഏകാന്തരന്യാസം (alternate or spiral phyllotaxis) ക്രമീകരിക്കപ്പെട്ടതും ജാലികാസിരാവിന്യാസത്തോടു കൂടിയവയുമാണ്. ഇവയ്ക്ക് പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടുന്നു. 
ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. വെവ്വേറെയോ അല്ലെങ്കിൽ താഴ്ഭാഗം കൂടിച്ചേർന്നതോ ആയ അഞ്ച് വിദളങ്ങളും മിനുസമുള്ള വെവ്വേറെ നിൽക്കുന്ന അഞ്ച് പുഷ്പദളങ്ങളും കൂടിച്ചേർന്നതാണ് ഇവയുടെ പുഷ്പവൃന്തം. പുംബീജപ്രധാനമായ കേസരങ്ങളുടെ(stamen)കീഴ്ഭാഗം കൂടിച്ചേർന്നും അതിന്റെ മുകൾ ഭാഗത്ത് തമ്മിൽ അകന്നും ഓരോന്നിന്റേയും അഗ്രഭാഗങ്ങളിൽ ഏകകോശ പരാഗി(Anther)കളും ഉൾപ്പെടുന്നതാണ് ഇവയുടെ കേസരപുടം. ഉയർന്ന അണ്ഡാശയത്തോടുകൂടിയ ഇവയുടെ അണ്ഡാശയവും(Ovary) അതിൽ രണ്ടോ അതിൽ കൂടുതലോ അറകളും ഓരോ അറകളിലും ഒന്നോ അതിലധികമോ അണ്ഡകോശങ്ങളും(Ovules) ചേർന്നതാണ് ഇവയുടെ ജനിപുടം (Gynoecium). വഴുവഴുപ്പോടു കൂടിയ നീരുള്ളവയാണ് മിക്ക സസ്യങ്ങളും. പശിമയുള്ള രോമാവൃതമായിരിക്കും ഇവയുടെ കായ്കൾ.

ഈ കുടുംബത്തിലെ കേരളത്തിൽ കണ്ടുവരുന്ന അംഗങ്ങൾ 
വെടിനാർ,
ബാൽസ,
ഊർപ്പണം,
ഇലവ്,
വെടിപ്ലാവ്,
ആനെക്കാട്ടിമരം,
ആനത്തൊണ്ടി,
വീമ്പ്,
ചെറുകൊന്ന,
മലമ്പരത്തി,
പമ്പരം,
വക്ക,
കല്ലിലവ്,
പൂവരശ്ശ്,
കാവളം,
പരുത്തി,
കൊക്കോ,
പഞ്ഞിമരം,
തൊണ്ടി,
ചേഞ്ച് റോസ്,
പനച്ചിയം,
കാട്ടുപരത്തി,
വെണ്ട,
ചെമ്പരത്തി,
ചണം,
തുത്തി,
മൊട്ടുചെമ്പരത്തി,
വള്ളിക്കുറുന്തോട്ടി,
ആനക്കുറുന്തോട്ടി,
കാട്ടുപരുത്തി,
ഊർപ്പം,
കൊട്ടയ്ക്ക,
ശിവപ്പരുത്തി,
നറുത,
വൈശ്യപ്പുളി,
പുളിവെണ്ട,
ഇടംപിരി വലംപിരി,
വെള്ളൂരം,
ഭസ്മവള്ളി,
തിരുക്കൊന്നമല്ലി,
നൂൽപ്പരുത്തി,
ചെറു ഊരം,
മലവൂരം,
കസ്തൂരിവെണ്ട,
കൊട്ടക്ക,
കാട്ടുരുദ്രാക്ഷം,
എല്ലൂറ്റി,
ചോലച്ചടച്ചി,
വഴുക്കൽ,
മുചുകുന്ദം,
മലമ്പരുത്തി,
തൈപ്പരുത്തി
തുടങ്ങിയവയാണ്.

നാരുകളാണ് ഈ കുടുംബത്തിലെ ഏറ്റവും സാമ്പത്തിക പ്രാധാന്യമുള്ള ഉൽപ്പന്നം. ലോകത്തിലെ പ്രധാനപ്പെട്ട മൂന്നു നാരുകളുടെ ഉറവിടം മാൽ‌വേസിയാണ്. കൂടാതെ ഭക്ഷണം, പാനീയങ്ങൾ, തടി, നാട്ടുവൈദ്യം, അലങ്കാരച്ചെടികൾ എന്നിവ ആയെല്ലാം ഇവ നല്ല സാമ്പത്തികപ്രാധാന്യമുള്ളവയാണ്.

ഏറ്റവും പ്രാധനപ്പെട്ടത് പരുത്തിയാണ്. ഗോസ്സിപ്പിയം എന ജനുസിലെ നാലിനം സ്പീഷിസുകളിൽ നിന്നും പരുത്തി ലഭിക്കുന്നു. ലോകത്തെ ഏറ്റവും കൂടുതൽ ആവശ്യമുള്ള സ്വാഭാവികനാരാണ് പരുത്തി. വർഷം തോറും 2 കോടി ടൺ ആണ് വാർഷിക‌ ഉൽപ്പാദനം. ഏറ്റവും കൂടുതൽ പരുത്തി ഉൽപ്പാദിപ്പിക്കുന്നവർ ചൈന, അമേരിക്ക, ഇന്ത്യ, പാകിസ്താൻ എന്നീ രാജ്യങ്ങളാണ്. രണ്ടാമത് ചണം. കൊർക്കോറസ് ജനുസിലെ ചില ചെടികളിൽ നിന്നാണ് ചണം ലഭിക്കുന്നത്. ഇതും വളരെ പ്രാധാന്യമുഌഅ ഒരു നാണ്യവിളയാണ്. 20 ലക്ഷം ടൺ വാർഷിക ഉൽപ്പാദനമുള്ള ചണമാണ് രണ്ടാമത് ഏറ്റവും ഉണ്ടാക്കുന്ന സസ്യനാര്. ഇന്ത്യയും ബംഗ്ലാദേശുമാണ് ചണം ഉണ്ടാക്കുന്ന രാജ്യങ്ങളിൽ മുൻപന്തിയിൽ. 10 ലക്ഷം ടണ്ണുമായി മെസ്റ്റയാണ് മൂന്നാം സ്ഥാനത്ത്. ശിവപ്പരുത്തി, പുളിവെണ്ട എന്നിവയും നാരിനായി ഉപയോഗിക്കുന്നു. പഞ്ഞിമരം, പഞ്ഞിമരം എന്നിവയും നാരു നൽകുന്നുണ്ടെങ്കിലും തുണിയുണ്ടാക്കാനായി നൂൽ ആക്കിമാറ്റാൻ പറ്റാറില്ല. ജലരോധിയായ ഇവ പ്രധാനമായും കിടക്കകൾ ഉണ്ടാക്കാനും വൈദ്യുതരോധിയായും ഉപയോഗിക്കുന്നു.

ഈ കുടുംബത്തിലെ ഏറ്റവും പ്രധാന ഭക്ഷ്യ ഉൽപ്പന്നം ഡുറിയാൻ ആണ്. കൂടാതെ വെണ്ട, ചോക്കളേറ്റ് ഉണ്ടാക്കാൻ ഉപയോഗിക്കുന്ന കൊക്കോ എന്നിവയും ഇലക്കറികളായി ഉപയോഗിക്കുന്ന മറ്റനേകം ചെടികളും ഇവയിൽ ഉണ്ട്.

പരുത്തിയുടെയും മെസ്റ്റയുടെയും ഉപ ഉൽപ്പന്നമായ എൺനകൾ വ്യാവസായികപ്രാധാന്യമുള്ളതാണ്. 

കോല നിറ്റിഡയും കൊക്കോയും ഭക്ഷ്യപാനീയങ്ങളും ഉണ്ടാക്കാൻ ഉപയോഗിക്കറുണ്ട്.

ഇതുകൂടാതെ തടിയ്ക്കും, ഔഷധങ്ങൾക്കും, അലങ്കാരച്ചെടിയായും എല്ലാം ഇതിലെ പല സ്പീഷിസുകളും ഉപയോഗിക്കുന്നുണ്ട്.

ഈ സസ്യകുടുംബത്തിന് ഒമ്പത് ഉപകുടുംബങ്ങളാണുള്ളത്.


</doc>
<doc id="332457" url="https://ml.wikipedia.org/wiki?curid=332457" title="ഓക്സാലിഡേസീ">
ഓക്സാലിഡേസീ

സപുഷ്പികളുൾപ്പെടുന്ന ഒരു സസ്യകുടുംബമാണ് ഓക്സാലിഡേസീ (Oxalidaceae). ഏഴോ എട്ടോ ജീനസ്സുകളിലായി ഏകദേശം എണ്ണൂറോളം സ്പീഷിസുകളും ഉൾപ്പെടുന്ന ഈ സസ്യകുടുംബത്തിൽ കുറ്റിച്ചെടികളും ചെറുമരങ്ങളും വിരളമായി വൃക്ഷങ്ങളും കാണപ്പെടാറുണ്ട്. പല സസ്യങ്ങളും ഔഷധഗുണമുള്ളവയും (ഉദാ., മുക്കുറ്റി) ഭക്ഷ്യയോഗ്യവുമാണ്(ഉദാ., തോടമ്പുളി). ഈ കുടംബത്തിൽ ഏകവർഷസസ്യങ്ങളും ബഹുവർഷസസ്യങ്ങളും ഉൾപ്പെടുന്നു.

ഇവയുടെ ഇലകൾ ഏകാന്തരന്യാസത്തിൽ (alternate or spiral phyllotaxis) ക്രമീകരിക്കപ്പെട്ടതും മിക്കപ്പോഴും സംയുക്ത പത്രങ്ങളോടു കൂടിയവയുമാണ്. ഇലകളിലെ സിരാവിന്യാസം ജാലികാസിരാവിന്യാസമാണ്. ഇവയ്ക്ക് പത്രവൃന്തത്തിന്റെ അടിയിലായി ഉപപർണ്ണങ്ങൾ ഉണ്ടാകാറില്ല. ഇരുട്ടിൽ ഈ കുടംബത്തിലെ മിക്ക സസ്യങ്ങളുടേയും ഇലകൾ നിദ്രാവസ്ഥയിലേക്ക് പോകാറുണ്ട്. പത്രവൃന്തത്തിന്റെ അടിയിലായി കാണപ്പെടുന്ന പൾവീനസ്(Pulvinus-ഇലകളുടെ ഞെട്ടിന്റെ അടിഭാഗത്തുള്ള വികസിച്ച ഭാഗം) എന്ന ഭാഗത്തിന്റെ സഹായത്തോടെയാണ് ഇത് സാധ്യമാകുന്നത്. പത്രവൃന്തത്തിന്റെ അടിയിലായി
ദ്വിലിംഗ സ്വഭാവത്തോടു കൂടിയ ഇവയുടെ പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. വെവ്വേറെ നിൽക്കുന്ന അഞ്ച് വിദളങ്ങളും വെവ്വേറെ നിൽക്കുന്നതോ കൂടിച്ചേർന്നതോ ആയ അഞ്ച് മിനുസമുള്ള പുഷ്പദളങ്ങളും കൂടിച്ചേർന്നതാണ് ഇവയുടെ പുഷ്പവൃന്തം. 
പുംബീജപ്രധാനമായ കേസരങ്ങളുടെ(stamen)കീഴ്ഭാഗം കൂടിച്ചേർന്നും അതിന്റെ മുകൾ ഭാഗത്ത് തമ്മിൽ അകന്നും ഓരോന്നിന്റേയും അഗ്രഭാഗങ്ങളിൽ ഏകകോശ പരാഗി(Anther)കളും ഉൾപ്പെടുന്നതാണ് ഇവയുടെ കേസരപുടം. രണ്ട് വർത്തുളമായകേസരമണ്ഡലങ്ങളിലായി (അകത്തും പുറത്തും വിന്യസിച്ചിരിക്കുന്ന ) പത്തോളം കേസരങ്ങൾ കാണപ്പെടുന്നു. പുറത്തുള്ള കേസരമണ്ഡലങ്ങൾ പുഷ്പദലങ്ങൾക്ക് വിപരീതമായാണ് വിന്യസിച്ചിരിക്കുന്നത്. ചില സ്പീഷിസുകളിൽ അഞ്ച് കേസരങ്ങൾ ഉൽപാദനശേഷിയില്ലാത്ത രൂപലാണുണ്ടാകാറ്.
ഉയർന്ന അണ്ഡാശയത്തോടുകൂടിയ ഇവയുടെ അണ്ഡാശയം. അണ്ഡാശയത്തിന് (Ovary) അഞ്ച് അറകളും ഓരോ അറകളിലും ഒന്നോ അതിലധികമോ അണ്ഡകോശങ്ങളും(Ovules) ചേർന്നതാണ് ഇവയുടെ ജനിപുടം (Gynoecium).
ഇവയുടെ കായ്കൾ മിക്കപ്പോഴും നീളത്തിന് സമാന്തരമായി പൊട്ടിയാണ് വിത്തുകൾ പുറത്തേക്കെറിയുന്നത്. ന്നവയാണ്. ചില കായ്കൾ മാംസളമായവയാണ്. 


ഈ കുടുംബത്തിലെ കേരളത്തിൽ സാധാരണ കണ്ടുവരുന്ന അംഗങ്ങൾ മുക്കുറ്റി, പുളിയാറില, തോടമ്പുളി, ഇലുമ്പി തുടങ്ങിയവയാണ്.


</doc>
<doc id="332459" url="https://ml.wikipedia.org/wiki?curid=332459" title="യൂണിറ്റ് ഇഞ്ചക്ഷൻ പമ്പ്">
യൂണിറ്റ് ഇഞ്ചക്ഷൻ പമ്പ്

യൂണിറ്റ് പമ്പ് സിസ്റ്റം എന്നാൽ ആധുനിക വാണിജ്യ വാഹനത്തിന് ഉപയോഗിക്കുന്ന കൂടിയ മർദ്ദത്തോടെ ഡീസൽ ഇന്ധനം ഇഞ്ചക്ട് ചെയ്യുന്ന പമ്പുകളാണ്.

മറ്റുള്ള വാഹനങ്ങളെ അപേക്ഷിച്ച് ഇവയുടെ ഓരോ എഞ്ചിൻ സിലിണ്ടറിലും ഓരോ FIP അഥവാ ഫ്യുവൽ ഇഞ്ചക്ഷൻ പമ്പ് ഉണ്ടാകും . ഇവിടെ പമ്പിന് പവർ ലഭിക്കുക കാമ്ഷാഫ്ടിലെ ഓരോ അധികം വരുന്ന ലോബിൽ നിന്നുമാണ്. 

ആയതിനാൽ മറ്റുള്ള യൂണിറ്റ് പമ്പുകൾ തകരാറിലായാലും ഒരു സിലിണ്ടറിൽ നിന്നും ലഭിക്കുന്ന ഊർജ്ജം കൊണ്ട് വാഹനം ചലിപ്പിക്കാവുന്നതാണ്.

പ്രശസ്ത വാണിജ്യ വാഹന നിർമ്മാതാക്കളായ മാക്ക് (നിർത്തലാക്കി), ലൈബെർ,മെഴ്സിഡസ്-ബെൻസ്, ഫ്രൈട്ലൈനർ, ഭാരത്ബെൻസ്, വെസ്റ്റേൺ സ്റ്റാർ എന്നിവർ ഈ സിസ്റ്റം ഉപയോഗിച്ച് വരുന്നു. 



</doc>
<doc id="332463" url="https://ml.wikipedia.org/wiki?curid=332463" title="ട്രുണിയൻ ബുഷ്">
ട്രുണിയൻ ബുഷ്

കൂടുതൽ ഭാരം വഹിക്കേണ്ടി വരുന്ന വാണിജ്യ വാഹനങ്ങളിൽ സസ്പെൻഷൻ സിസ്റ്റത്തിൽ വരുന്ന ഒരു ഭാഗമാണ് ട്രുണിയൻ ബുഷ്. ഇത് സാധാരണയായി പുറകിലെ ആക്സിലുകളുടെ മധ്യത്തിൽ ഇരുവശത്തും കാണപ്പെടുന്നു. വാഹനത്തിലെ ചേസിസിൽ നിന്നും വരുന്ന ട്രുണിയൻ ബ്രാക്കറ്റിലാണ് ട്രുണിയൻ ബുഷ് ഘടിപ്പിക്കുന്നത്. സാധാരണ നിലയിൽ ട്രുണിയൻ ബ്രാക്കറ്റിനു മുകളിൽ ആയിട്ടാണ് ലീഫ് സസ്പൻഷനു വേണ്ടി ഘടിപ്പിക്കുന്നത്. 


</doc>
<doc id="332467" url="https://ml.wikipedia.org/wiki?curid=332467" title="ട്രാൻസ്മിഷൻ ഓയിൽ">
ട്രാൻസ്മിഷൻ ഓയിൽ

ട്രാൻസ്മിഷൻ ഓയിൽ എന്നാൽ ഗിയർ ബോക്സ് ഓയിൽ ആണ്. ഗിയർ ബോക്സിന്റെ പ്രവർത്തനം സുഗമമാക്കലാണ് ട്രാൻസ്മിഷൻ ഓയിൽ ചെയ്യുന്നത്. വാഹനത്തിന്റെ നിരന്തരം ഉപയോഗിക്കപ്പെടുന്ന ഭാഗമാണ് ഗിയർ ബോക്സ്. കൃത്യമായ ഓയിൽ ഉപയോഗം ഗിയർ ബോക്സിന്റെ ആയുസ്സ് വർദ്ധിപ്പിക്കും. മാനുവൽ, ഓട്ടോമാറ്റിക് വാഹനങ്ങൾക്ക് വ്യത്യസ്ത ഓയിലുകളാണ് ഉപയോഗിക്കുന്നത്. ഓട്ടോമാറ്റിക്കിൽ ക്ളച്ച് പ്രവർത്തനവും ഗിയർ മാറ്റവും സ്വതന്ത്രമായതിനാൽ കുടുതൽ പ്രഷർ ചെലുത്താൻ കഴിയുന്ന ഓയിലാണ് വേണ്ടത്. എഞ്ചിൻഓയിലിനെ അപേക്ഷിച്ച് ട്രാൻമിഷൻ ഓയിൽ മാറ്റേണ്ട കാലാവധി കുടുതലാണ്.


</doc>
<doc id="332473" url="https://ml.wikipedia.org/wiki?curid=332473" title="സ്വീഡിഷ് ഭാഷ">
സ്വീഡിഷ് ഭാഷ

പ്രധാനമായും സ്വീഡൻ എന്ന രാജ്യത്തും ഭാഗികമായി ഫിൻലാന്റ് എന്ന രാജ്യത്തും സംസാരിക്കപ്പെടുന്ന വടക്കൻ ജർമ്മാനിക് ഭാഷയാണ് സ്വീഡിഷ്. (About this sound svenska (help·info) [ˈsvɛnːˈska]) ഏകദേശം 9 ദശലക്ഷം ജനങ്ങൾ ഈ ഭാഷ സംസാരിക്കുന്നതായി കണക്കാക്കപ്പെടുന്നു.സ്വീഡന്റെ ഔദ്യോഗിക ഭാഷയാണ് ഇത്.ഫിൻലാന്റ് ൽ ഇതിന് ഫിന്നിഷ് ഭാഷ യുമായി തുല്യ നിയമ സാധുതയുണ്ട്.മറ്റ് വടക്കൻ ജർമ്മാനിക് ഭാഷകളുടെ കൂട്ടത്തിൽ ഈ ഭാഷ സ്കാൻഡിനേവിയ യിൽ വൈക്കിംഗ് കാലഘട്ടത്തിൽ സംസാരിക്കപ്പെട്ടിരുന്ന പഴയ നോഴ്സ് ഭാഷയിൽ നിന്ന് ഉരുത്തിരിഞ്ഞതാണ്.


</doc>
<doc id="332486" url="https://ml.wikipedia.org/wiki?curid=332486" title="പേഴ്സൊണ">
പേഴ്സൊണ

1966 ൽ പുറത്തിറങ്ങിയ സ്വീഡിഷ് ചലച്ചിത്രം ആണ് പേഴ്സൊണ. ഈ ചലച്ചിത്രം സംവിധാനം ചെയ്തത് ഇംഗ്മർ ബെർഗ്മാൻ ആണ്. പ്രധാന അഭിനേതാക്കൾ ബിബി ആൻഡേഴ്സൺ,ലിവ് ഉൾമാൻ എന്നിവരാണ്.



</doc>
<doc id="332498" url="https://ml.wikipedia.org/wiki?curid=332498" title="ബൊവാബാബ്">
ബൊവാബാബ്

ആഡൻസോണിയ ജനുസിലെ 9 സ്പീഷിസുകൾ മരങ്ങളെല്ലാം അറിയപ്പെടുന്നത് ബൊവാബാബ് (Baobab) എന്നാണ്. ആഡൻസോണിയ ഡിജിറ്റാറ്റ എന്ന മരത്തെ വിവരിച്ച് ഫ്രഞ്ച് പ്രകൃതിശാസ്ത്രജ്ഞനും പര്യവേഷകനും ആയ മൈക്കിൾ ആഡൻസണോടുള്ള ബഹുമാനാർത്ഥമാണ് ഈ ജനുസിന് ആഡൻസോണി എന്ന പേരു ലഭിച്ചത്. ഈ ഒൻപത് സ്പീഷിസുകളിൽ ആറെണ്ണവും മഡഗാസ്കർ തദ്ദേശവാസിയാണ്. രണ്ടെണ്ണം ആഫ്രിക്ക വൻകരയിലെയും അറേബിയൻ ഉപദ്വീപിലെയും ഒരെണ്ണം ആസ്ത്രേലിയയിലെയും തദ്ദേശീയരാണ്. ആഫ്രിക്കൻ പ്രദേശത്തെ ഒരെണ്ണം മഡഗാസ്കറിലും കാണുണ്ടെങ്കിലും അത് തദ്ദേശീയമല്ല. പുരാതനകാലത്ത് തെക്കേ എഷ്യയിലേക്കും കോളനിവാഴ്ച്ചക്കാലത്ത് കരീബിയനിലും ഇത് എത്തിച്ചിട്ടുണ്ട്. ഒൻപതമത്തെ സ്പീഷിസ് 2012 -ൽ ആണ് വിവരിക്കപ്പെട്ടത്. ആഫ്രിക്കയിലെയും ആസ്ത്രേലിയയിലെയും ബൊവാബാബുകളും സദൃശങ്ങളാണ്, കാരണം അവ വെവ്വേറെയായിട്ട് കേവലം ഒരു ലക്ഷം വർഷങ്ങളേ ആയിട്ടുള്ളൂ.

ബൊവാബാബിന്റെ വാർഷികവലയങ്ങൾ എണ്ണാൻ ബുദ്ധിമുട്ടാണ്. കാർബൺ ഡേറ്റിംഗ് വഴി കണ്ടുപിടിച്ചപ്രകാരം ഗ്രൂട്‌ബൂം (Grootboom) എന്നറിയപ്പെടുന്ന ഒരു ബൊവാബാബിന് കുറഞ്ഞത് 1275 വയസ്സെങ്കിലും ഉള്ളതായി കണക്കാക്കുന്നു. സപുഷ്പി സസ്യങ്ങളിലെ ഏറ്റവും പ്രായം കൂടിയ മരങ്ങളിൽ ഒന്നായി ഇതിനെ കണക്കാക്കുന്നു.

എല്ലാ ബൊവാബാബുകളും ജലം ലഭിക്കാത്ത സീസണുകൾ ഉള്ള ഇടങ്ങളിലാണു വളരുന്നത്. എല്ലാവരും വരണ്ട കാലങ്ങളിൽ ഇല പൊഴിക്കുന്നവരുമാണ്. ഇത്തരം കാലാവസ്ഥയെ അതിജീവിക്കാനായി തടികളിൽ ജലം സൂക്ഷിക്കുന്ന ഈ മരങ്ങൾക്ക് ഒരു ലക്ഷം ലിറ്റർ വരെ ജലം സംഭരിക്കാനുള്ള കഴിവുണ്ട്. പലതരം പക്ഷികളും ബൊവാബാബിൽ കൂടുകൂട്ടാറുണ്ട്.

നാരിനും, നിറങ്ങൾക്കും, വിറകിനും, ഇലകൾ പച്ചക്കറിയായും എല്ലാം ഇവ ഉപയോഗിക്കുന്നു. ചില ഇനങ്ങളിലെ കായകളിൽ നിന്നും സസ്യഎണ്ണ ലഭിക്കാറുണ്ട്. തേങ്ങയുടെ വലിപ്പമുള്ള കായകൾ ഭക്ഷ്യയോഗ്യമാണ്. ഉണങ്ങിയ വിത്തുകളിൽ നിന്നും വിവിധ തരം പോഷക സമൃദ്ധമായ ഉൽപ്പന്നങ്ങൾ ഉണ്ടാക്കുന്നു.


</doc>
<doc id="332501" url="https://ml.wikipedia.org/wiki?curid=332501" title="തദ്ദേശീയത">
തദ്ദേശീയത

ജീവശാസ്ത്രത്തിൽ ഒരു സ്പീഷിസ് ഏതെങ്കിലും പ്രത്യേക ഭൂപ്രദേശത്തോ, ദ്വീപിലോ, രാജ്യത്തോ അതുമല്ലെങ്കിൽ എങ്ങനെയെങ്കിലും വിവരിക്കപ്പെട്ട സവിശേഷമായ ഇടങ്ങളിലോ, പ്രത്യേക സ്വഭാവങ്ങളോടു ഊടിയ പ്രദേശത്തോ മാത്രം കാണുന്ന ജീവ/സസ്യജാലങ്ങളെ കുറിക്കാൻ ഉപയോഗിക്കുന പദമാണ് തദ്ദേശീയത (Endemism) അല്ലെങ്കിൽ Endemic. മറ്റുള്ള ഇടങ്ങളിലും കാണപ്പെടുന്നുണ്ടെങ്കിൽ അതിനെ തദ്ദേശീയം എന്നു വിളിക്കാറില്ല. തദ്ദേശീയ സ്പീഷിസുകളുടെ നാശത്തിനു പ്രധാനപ്പെട്ട കാരണങ്ങൾ കൃഷി, ഖനനം, മരംവെട്ട് എന്നിവയെല്ലാം ആണ്.

കേരളത്തിലെ അപൂർവ്വവും വംശനാശഭീഷണിയുള്ളതുമായ സസ്യങ്ങൾ



</doc>
<doc id="332516" url="https://ml.wikipedia.org/wiki?curid=332516" title="മിരിസ്റ്റിക്കേസീ">
മിരിസ്റ്റിക്കേസീ

20 ജനുസുകളിലായി ഏതാണ്ട് 440 സ്പീഷിസുകൾ ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണ് മിരിസ്റ്റിക്കേസീ (Myristicaceae). യൂറോപ്പിലും ഏഷ്യയിലും അമേരിക്കകളിലുമുള്ള ഈ സസ്യങ്ങളിലെ ഏറ്റവും പ്രസിദ്ധമായ അംഗം ജാതിയാണ്. വലിയ മരങ്ങളായ മിക്കവയും അവയുടെ തടിക്ക് പേരുകേട്ടതാണ്.

മിക്കവാറും മരങ്ങളായ ഈ കുടുംബത്തിലെ അംഗങ്ങൾക്ക് (മിക്കവയ്ക്കും ചുവന്ന നിറത്തിലുള്ള) ഒരു കറ കാണാവുന്നതാണ്. ഈ കറയും ചില എണ്ണകളും ശത്രുക്കളുടെ ആക്രമണത്തെ പ്രതിരോധിക്കാൻ ഉപകരിക്കുന്നു. ഈ കറ കാരണം മരത്തിനും പിങ്കോ ചുവപ്പോ നിറമായിരിക്കും. മരം മുറിച്ചാലോ പോറലേൽപ്പിച്ചാലോ ഈ കറ കാണാം. നിത്യഹരിതമായ ഇവയുടെ തിളങ്ങുന്ന ഇലകൾക്ക് ചെറു സുഗന്ധമുണ്ട്. കട്ടിയുള്ള ദശപോലുള്ള കവചത്തിന് ഉള്ളിൽ ഒറ്റ വിത്തായിരിക്കും ഉണ്ടാവുക. ഈ വലിയ വിത്തുകൾ സാധാരണ മൂപ്പെത്തുപോൾ തനിയെ പൊട്ടി പുറത്തുവരും.

തെക്കേ അമേരിക്കയിൽ ഇവ 100 മീറ്റർ മുതൽ 2100 മീറ്റർ വരെ ഉയരമുള്ള മഴക്കാടുകളിൽ ആണു വളരുന്നത്. പണ്ട് ഇവയ്ക്ക് വരണ്ട പ്രദേശത്തും ജീവിക്കാൻ കഴിഞ്ഞതായി അനാട്ടോണമിക് പഠനങ്ങൾ കാണിക്കുന്നു. രാത്രിയിൽ പരാഗണത്തിന് സജ്ജമാകുന്ന പൂക്കളിൽ ഉറുമ്പുകളോടു സാദൃശ്യമുള്ള ആന്തിസിഡേ കുടുംബത്തിൽപ്പെട്ട വണ്ടുകളാണ് പരാഗണം നടത്തുന്നത്. പൂക്കളിൽ നിന്നും വരുന്ന രൂക്ഷഗന്ധമാണ് ഈ പ്രാണികളെ ആകർഷിക്കുന്നത്. എന്നാൽ മിരിസ്റ്റിക്ക ജനുസിലുള്ളവയെ ഉരുമ്പുകൾ തന്നെയാവണം പരാഗണത്തിനു സഹായിക്കുന്നത്. ജാതിക്കയും ജാതിപത്രിയും തന്നെയാണ് ഏറ്റവും പ്രധാനപ്പെട്ട ഉൽപ്പന്നങ്ങൾ. മരവും തടിക്കായി ഉപയോഗിക്കുന്നുണ്ട്.

പക്ഷികളും മറ്റു ചില സസ്തനികളുമാണ് വിത്തുവിതരണം നടത്തുന്നത്.

മിരിസ്റ്റിക്ക ജനുസ്സിലെ ചില സ്പീഷിസുകൾക്ക് ഭൂമിക്കു മുകളിലേക്ക് ഉയർന്നു നിൽക്കുന്ന കെട്ടുപിണഞ്ഞ വേരുകൾ കാണറുണ്ട്. പൊതുവേ ജലം നിറഞ്ഞ ചതുപ്പുപ്രദേശങ്ങളിൽ ആവും ഇങ്ങനെ ഉണ്ടാവുക. വേരുകളിലൂടെയാണ് ഇവയുടെ ശ്വസനപ്രക്രിയ നടക്കുന്നത്. ഈ വേരുകൾ "നീ റൂട്ട്" (Knee Root) എന്നറിയപ്പെടുന്നു. മണൽ കലർന്ന എക്കൽ മണ്ണുള്ള ശുദ്ധജല ആവാസമേഖലയാണ് ഈ ചതുപ്പുകളുടെ മറ്റൊരു പ്രത്യേകത. ജൂൺ മുതൽ ജനുവരി വരെ വെള്ളക്കെട്ടുള്ള ചതുപ്പിൽ മറ്റു മാസങ്ങളിൽ ഈർപ്പം നിറഞ്ഞിരിക്കുന്നു. സമുദ്രനിരപ്പിൽ നിന്നും 150 മുതൽ 300 മീറ്റർ വരെ ഉയരത്തിലാണ് ഈ ചതുപ്പു വനങ്ങൾ സാധാരണയായി കാണപ്പെടുന്നത്. ഇവ മിറിസ്റ്റിക്ക ചതുപ്പുകൾ എന്ന് അറിയപ്പെടുന്നു.



</doc>
<doc id="332526" url="https://ml.wikipedia.org/wiki?curid=332526" title="നൗ ജവാൻ ഭാരത് സഭ">
നൗ ജവാൻ ഭാരത് സഭ

തൊഴിലാളി - കർഷക വിഭാഗങ്ങളിൽ പെടുന്ന യുവാക്കളെ സംഘടിപ്പിച്ച് ബ്രിട്ടീഷ് രാജിനെതിരായി വില്പവം സംഘടിപ്പിക്കണം എന്ന ലക്ഷ്യത്തോടെ രൂപംകൊണ്ട ഇന്ത്യയിലെ ഒരു ഇടതുപക്ഷ യുവജന പ്രസ്ഥാനമായിരുന്നു നൗജവാൻ ഭാരത് സഭ (എൻ.ബി.എസ് എന്നും ചിലപ്പോൾ നൗ ജവാൻ ഭാരത് സഭ എന്നറിയിപ്പെട്ടിരുന്നതിനാൽ എൻ.ജെ.ബി.എസ് എന്നും ചുരുക്കപ്പേരിൽ ഇതറിയപ്പെട്ടിരുന്നു) (വിവർത്തനം: ഇന്ത്യയിലെ യുവജന സമൂഹം) 1926 മാർച്ചിൽ ഭഗത് സിംഗിന്റെ നേതൃത്വത്തിൽ രൂപീകരിക്കപ്പെട്ട ഈ സംഘടന ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസോസിയേഷൻ എന്ന വിപ്ല സംഘടനയുടെ ജനകീയ മുഖമായിരുന്നുവെന്നും പറയാം. നൗ ജവാൻ ഭാരത് സഭ ഇന്ത്യയിൽ ആകമാനം അറിയപ്പെടുന്നത് ആൾ ഇന്ത്യാ യൂത്ത് ഫെഡറേഷൻ എന്ന ഇന്ത്യയിലെ ആദ്യത്തെ വിപ്ലവ യുവജന സംഘടന ആയാണ് .


</doc>
<doc id="332534" url="https://ml.wikipedia.org/wiki?curid=332534" title="പാസ്സിഫ്ലോറേസി">
പാസ്സിഫ്ലോറേസി

സപുഷ്പികളുൾപ്പെടുന്ന ഒരു സസ്യകുടുംബമാണ്പാസ്സിഫ്ലോറേസി (Passifloraceae). പാഷൻ ഫ്ലവർ ഫാമിലി (passion-flower )എന്നറിയപ്പെടുന്ന ഈ സസ്യകുടുംബത്തിൽ 16 ജീനസ്സുകളിലായി ഏകദേശം 705 സ്പീഷിസുകൾ ഉൾപ്പെടുന്നു. കുറ്റിച്ചെടികളും ചെറുമരങ്ങളും വൃക്ഷങ്ങളും, വള്ളികളും ഉൾപ്പെടുന്ന സസ്യകുടുംബമാണ് പാസ്സിഫ്ലോറേസി. സാധാരണയായി ഉഷ്ണമേഖലാപ്രദേശങ്ങളിലാണ് ഈ സസ്യകുടുംബത്തിലെ അംഗങ്ങൾ കണ്ടുവരുന്നത്.
കേരളീയർക്ക് പരിചിതങ്ങളായ ആകാശവെള്ളരി, അമ്മൂമ്മപ്പഴം, പാഷൻ ഫ്രൂട്ട്, കരിമുതുക്ക് തുടങ്ങിയ സസ്യങ്ങൾ പാസ്സിഫ്ലോറേസി സസ്യകുടുംബത്തിലുൾപ്പെടുന്നവയാണ്. പല സസ്യങ്ങളും ഔഷധഗുണമുള്ളവയും (ഉദാ., കരിമുതുക്ക്) ഭക്ഷ്യയോഗ്യവുമാണ്(ഉദാ., പാഷൻ ഫ്രൂട്ട്). 525 സ്പീഷിസുകളുൾപ്പെടുന്ന പാസ്സിഫ്ലോറ ( Passiflora) യാണ് ഈ സസ്യകുടുംബത്തിലെ ഏറ്റവും വലിയ ജീനസ്സ്.

ഈ സസ്യകുടുംബത്തിൽ ഒട്ടുമിക്ക സസ്യങ്ങളും ആരോഹികളാണ്. അതിനാൽ ഇവയുടെ തണ്ടിൽ ഇലകൾക്കു് വിപരീതമായി ക്രമീകരിച്ച വള്ളിക്കൊടികൾ (tendrils) കാണപ്പെടുന്നു. ഇവയുടെ ഇലകൾ ലഘുപത്രത്തോടുകൂടിയവയോ ഹസ്തകബഹുപത്രങ്ങങ്ങളോടു കൂടിയവയോ ആണ്. ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയോ ഹസ്തക സിരാവിന്യാസത്തോടു കൂടിയവയോ ആണ്. ഇവയുടെ പത്രവൃന്തത്തിന്റെ അടിയിലായി വേഗം കൊഴിഞ്ഞുപോകുന്ന തരത്തിലുള്ള ഉപപർണ്ണങ്ങൾ കാണപ്പെടുന്നു.<br>
രൂപഘടനയിൽ സങ്കീർണ്ണമായ ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയും പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ഇവയുടെ പൂക്കളിൽ രണ്ട് വർത്തുളമായ പുഷ്‌പദളമണ്‌ഡലങ്ങളിലായാണ് ദളങ്ങൾ വിന്യസിച്ചിരിക്കുന്നത്. ദളങ്ങൾക്കും വിദളങ്ങൾക്കും അല്ലാതെ മൂന്നാമതായൊരു വർത്തുള മണ്‌ഡലമായ പുഷ്പപ്രഭാമണ്ഡലം (corona) കാണപ്പെടുന്നു. ആകർഷണീയമായ തന്തുക്കളാൽ സമ്പന്നമാണ് പുഷ്പപ്രഭാമണ്ഡലം. ഇത്തരം സസ്യങ്ങളിൽ പുഷ്പപ്രഭാമണ്ഡല(corona) ത്തിനു മുകളിലായി പുംബീജപ്രധാനമായ കേസരങ്ങളും(stamen) സ്ത്രീബീജപ്രധാനമായ ജനിപുടവും (Gynoecium) കൂടിച്ചേർന്ന (androgynophore) രീതിയിലാണ്. ഇതിൽ അഞ്ച് കേസരങ്ങളും (stamen) ഓരോന്നിന്റേയും അഗ്രഭാഗങ്ങളിൽ പരാഗരേണുക്കളാൽ സമൃദ്ധമായ പരാഗി(Anther)കളും, അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നു.<br>
പൂക്കൾക്കു പുറമെ ഇല, തണ്ട്, ഉപപർണ്ണങ്ങൾ തുടങ്ങിയ ഭാഗങ്ങളിലും ഇത്തരം സസ്യങ്ങൾ തേൻ ഉൾപാദിപ്പിക്കാറുണ്ട്. ഗോളാകൃതിയിലോ നീളത്തിലോ ആയ ഫലങ്ങളാണ് ഇവയ്ക്കുള്ളത്. പുറം തൊലിക്കുള്ളിലായി മാംസളമായ ആവരണങ്ങളാലുള്ള ഒരുപാട് വിത്തുകളുൾകൊള്ളുന്നു. ചില സ്പീഷിസുകളുടേയും ഫലങ്ങൾ ഭക്ഷ്യയോഗ്യമാണ്.

അലങ്കാര സസ്യങ്ങളായും, ഭക്ഷ്യ ആവശ്യങ്ങൾക്കും, ഔഷധ ഗുണമുള്ള ഇവ വേദനാസംഹാരിയായും പാമ്പിൻ വിഷത്തിനു പ്രതിവിധിയായും ഉപയോഗിക്കാറുണ്ട്. ഇവയുടെ വേരുകൾ പൊള്ളലേറ്റാലും, മുറിവുണ്ടായാലും മറ്റും അരച്ച് പുരട്ടാറുണ്ട്. 

പാസ്സിഫ്ലോറേസി സസ്യകുടുംബത്തിലെ മൂന്ന് ഉപകുടുംബങ്ങളും അവയുടെ ജീനസ്സുകളും താഴെകൊടുക്കുന്നു.
ഈ ഉപകുടുംബത്തിന് ഒരു ജീനസ്സാണുള്ളത്

പതിനേഴ് ജീനസ്സുകളുള്ള ഈ ഉപകുടുംബമാണ് പാസ്സിഫ്ലോറേസി സസ്യകുടുംബത്തിലെ വലിയ ഉപകുടുംബം
ഈ ഉപകുടുംബത്തിന് പത്ത് ജീനസ്സുകളാണുള്ളത്



</doc>
<doc id="332541" url="https://ml.wikipedia.org/wiki?curid=332541" title="ആരോഹി">
ആരോഹി

സമീപത്തുള്ള വസ്തുക്കളിലോ ചെടികളിലോ പറ്റിപ്പിടിച്ച് മുകളിലേക്ക് വളരുന്ന സ്വഭാവമുള്ള സസ്യങ്ങളാണ് ആരോഹി. വല്ലരി, ദാരുലത, മൂലാരോഹി, പ്രതാനാരോഹി, അങ്കുശാരോഹി, കണ്ടകാരോഹി എന്നിങ്ങനെ വിവിധ തരം ആരോഹികൾ ഉണ്ട്. 


</doc>
<doc id="332560" url="https://ml.wikipedia.org/wiki?curid=332560" title="അന്തരീക്ഷ നദി">
അന്തരീക്ഷ നദി

അന്തരീക്ഷനദി എന്നത് അന്തരീക്ഷത്തിൽ ജലസാന്ദ്രമായ ഇടുങ്ങിയ ഒരു ഇടനാഴി അല്ലെങ്കിൽ ഒരു ഉറക്കുള്ളിൽ സംരക്ഷിക്കപെട്ടിട്ടുള്ള ഈർപ്പം ആണ്. അന്തരീക്ഷനദികൾ മെച്ചപ്പെടുത്തിയ നീരാവിയുടെ കൂട്ടങ്ങൾ പരസ്പരം ബന്ധിക്കപെട്ട നിലയിൽ, അല്ലെങ്കിൽ അതിശക്തമായ ചുഴലി കാറ്റിന്റെ അവസാനം കാണപ്പെടുന്നു.

1990 കളുടെ തുടക്കത്തിൽ മസ്സാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ ശാസ്ത്രജ്ഞാരായ റെഗിനൽദ് നെവെല്ലും യ്യൗങ്ങ് ഴുവും ആണ് ആദ്യമായി ഈ പേര്ഉപയോഗിച്ചത്.

അന്തരീക്ഷനദികൾ സാധാരണയായി കുറച്ച് ആയിരം കിലോമീറ്റർ നീളവും ഏതാനും നൂറു കിലോമീറ്റർ വീതിയുമുള്ള, ഭൂമിയുടെ ഏറ്റവും വലിയ നദിയിൽ ഉള്ളതിനേക്കാൾ അധികം ജലം ഉൾക്കൊള്ളുന്നു. ഒരു ചെറിയ സമയത്തിനുള്ളിൽ ഇതു മഴയായി പെയ്യുന്നു.



</doc>
<doc id="332578" url="https://ml.wikipedia.org/wiki?curid=332578" title="ഐ.സി. ബാലകൃഷ്ണൻ">
ഐ.സി. ബാലകൃഷ്ണൻ

വയനാട് ജില്ലയിൽ നിന്നുള്ള കോൺഗ്രസ്(ഐ) നേതാക്കളിലൊരാളും പതിമൂന്നാം കേരള നിയമസഭയിൽ സുൽത്താൻ ബത്തേരി മണ്ഡലത്തെ പ്രതിനിധീകരിക്കുന്ന അംഗവുമാണ് ഐ.സി. ബാലകൃഷ്ണൻ. ആദിവാസി കോൺഗ്രസിന്റെ ജനറൽ സെക്രട്ടറി, ബി.എസ്.എൻ.എൽ ഉപദേശക സമിതി അംഗം എന്നീ നിലകളിലും പ്രവർത്തിക്കുന്നു.
ചന്തുവിന്റെയും മീനാക്ഷിയുടെയും മകനായി 1975 മേയ് 25-ന് ജനനം. വാലാട് ഗവ. ഹെസ്കൂളിലെ വിദ്യാഭ്യാസ കാലത്ത് കെ.എസ്.യു-വിലൂടെ വിദ്യാർത്ഥി രാഷ്ട്രീയത്തിലെത്തി. 2000 മുതൽ 2005 വരെ തവിഞ്ഞാൽ ഗ്രാമപഞ്ചായത്ത് അംഗമായും 2005 മുതൽ 2010 വരെ വയനാട് ജില്ലാ പഞ്ചായത്ത് അംഗമായും തെരഞ്ഞെടുക്കപ്പെട്ടു. 2008 മുതൽ 2010 വരെ യൂത്ത് കോൺഗ്രസ്(ഐ) വയനാട് ജില്ലാ പ്രസിഡണ്ട് ആയി പ്രവർത്തിച്ചിരുന്നു. 2011-ലെ നിയമസഭാ തെരഞ്ഞെടുപ്പിൽ സുൽത്താൻ ബത്തേരി മണ്ഡലത്തിൽ നിന്നും എം.എൽ.എ ആയി തെരഞ്ഞെടുക്കപ്പെട്ട് ആദ്യമായി നിയമസഭയിലെത്തി. ഈ തെരഞ്ഞെടുപ്പിൽ തൊട്ടടുത്ത സ്ഥാനാർത്ഥി സി.പി.ഐ.(എം)-ലെ ഇ.എ. ശങ്കരനെക്കാൾ 7,583 വോട്ടുകൾ അധികം വോട്ടുകൾ ബാലകൃഷ്ണൻ നേടിയിരുന്നു.


</doc>
<doc id="332579" url="https://ml.wikipedia.org/wiki?curid=332579" title="ഇ.കെ. വിജയൻ">
ഇ.കെ. വിജയൻ

കോഴിക്കോട് ജില്ലയിൽ നിന്നുള്ള സി.പി.ഐ. നേതാക്കളിലൊരാളും പതിമൂന്നാം കേരള നിയമസഭയിൽ നാദാപുരം മണ്ഡലത്തെ പ്രതിനിധീകരിക്കുന്ന അംഗവുമാണ് ഇ.കെ. വിജയൻ. സി.പി.ഐ സംസ്ഥാന കൗൺസിൽ അംഗം, മോട്ടോർ വെഹിക്കിൾ വർക്കേഴ്സ് പ്രസിഡണ്ട് എന്നീ നിലകളിലും പ്രവർത്തിക്കുന്നു.
ടി.വി. ബാലകൃഷ്ണൻ കിടാവിന്റെയും ഇ.കെ. കമലാക്ഷിയമ്മയുടെയും മകനായി 1953 ജനുവരി 2-ന് ജനനം. എ.ഐ.എസ്.എഫ്.-ലൂടെ പൊതുരംഗത്തെത്തി. എ.ഐ.എസ്.എഫ്.-ന്റെ ജില്ലാ സെക്രട്ടറി, സംസ്ഥാന ജോയിന്റ് സെക്രട്ടറി. സി.പി.ഐ ജില്ലാ സെക്രട്ടറി, എ.ഐ.ടി.യു.സി. ജില്ലാ സെക്രട്ടറി, സംസ്ഥാന വർക്കിംഗ് കമ്മറ്റി അംഗം തുടങ്ങിയ നിലകളിൽ പ്രവർത്തിച്ചിരുന്നു. പാർലമെന്റ് മാർച്ചുമായി ബന്ധപ്പെട്ട് ഒന്നരമാസത്തോളം ജയിൽവാസമനുഷ്ടിക്കേണ്ടി വന്നിട്ടുണ്ട്.

2011-ൽ നാദാപുരം മണ്ഡലത്തിൽ നിന്നും ആദ്യമായി നിയമസഭാംഗമായി തെരഞ്ഞെടുക്കപ്പെട്ടു. ഈ തെരഞ്ഞെടുപ്പിൽ ഇദ്ദേഹം തൊട്ടടുത്ത സ്ഥാനാർത്ഥി കോൺഗ്രസ്സ് (ഐ)-യിലെ വി.എം. ചന്ദ്രനേക്കാൾ 7546 വോട്ട് അധികം നേടിയിരുന്നു.


</doc>
<doc id="332580" url="https://ml.wikipedia.org/wiki?curid=332580" title="കെ. ദാസൻ">
കെ. ദാസൻ

കോഴിക്കോട് ജില്ലയിൽ നിന്നുള്ള സി.പി.ഐ (എം) നേതാക്കളിലൊരാളും പതിമൂന്നാമത്തേതിലും പതിനാലാമത്തേതും കേരള നിയമസഭയിൽ കൊയിലാണ്ടി മണ്ഡലത്തെ പ്രതിനിധീകരിക്കുന്ന അംഗവുമാണ് കെ. ദാസൻ. സി.ഐ.ടി.യു. അഖിലേന്ത്യാ ജനറൽ കൗൺസിൽ അംഗം, സംസ്ഥാനകമ്മറ്റി അംഗം എന്നീ നിലകളിലും പ്രവർത്തിക്കുന്നു.
കൊയിലാണ്ടി താലൂക്കിലെ കൊടക്കാട്ടുംമുറി കുഞ്ഞിരാമന്റെയും കല്യാണിയുടെയും മകനായി 1952 ഡിസംബർ 1-ന് ജനനം. കൊയിലാണ്ടി നിയമസഭാ കമ്മറ്റി അംഗമായി രാഷ്ട്രീയ ജീവിതം ആരംഭിച്ചു. സി.ഐ.ടി.യു-നു കീഴിലുള്ള ചെത്ത് തൊഴിലാളി യൂണിയൻ, ഹാൻഡ്‌ലൂം യൂണിയൻ എന്നിവയുടെ താലൂക്ക് സെക്രട്ടറിയായി പ്രവർത്തിച്ചിരുന്നു. ഏറെകാലം കൊയിലാണ്ടി നഗരസഭാ ചെയർമാനായിരുന്നു.

2011-ൽ കൊയിലാണ്ടി മണ്ഡലത്തിൽ നിന്നും ആദ്യമായി നിയമസഭയിലേക്ക് തെരഞ്ഞെടുക്കപ്പെട്ടു. ഈ തെരഞ്ഞെടുപ്പിൽ തൊട്ടടുത്ത സ്ഥാനാർത്ഥി കെ.പി. അനിൽകുമാറിനേക്കാൾ 4139 വോട്ടുകൾ അധികം നേടിയിരുന്നു.

2016 കൊയിലാണ്ടി മണ്ഡലത്തിൽ നിന്നും രണ്ടാമതായി ആദ്യത്തേതിനേക്കാൾ ഭൂരിപക്ഷത്തോടെ വിജയിച്ചു. യു.ഡി.എഫ്. ലെ എൻ. സുബ്രഹ്മണ്യനെ 13369 വോട്ടുകൾക്കാണു് പരാജയപ്പെടുത്തിയത്.46.33 % വോട്ടുകളാണു്കരസ്ഥമാക്കിയത്


</doc>
<doc id="332581" url="https://ml.wikipedia.org/wiki?curid=332581" title="മെലാസ്റ്റൊമാറ്റേസീ">
മെലാസ്റ്റൊമാറ്റേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് മെലാസ്റ്റൊമാറ്റേസീ (Melastomataceae), (Melastomaceae എന്നും ഉപയോഗിക്കാറുണ്ട്). ഈ സസ്യകുടുംബത്തിൽ 200 ജീനസ്സുകളിലായി ഏകദേശം 4000 സ്പീഷിസുകൾ ഉൾപ്പെടുന്നു. കുറ്റിച്ചെടികളും ചെറുമരങ്ങളും വൃക്ഷങ്ങളും, വള്ളികളും ഉൾപ്പെടുന്ന ഈ സസ്യകുടുംബത്തെ സാധാരണയായി ഈർപ്പമുള്ള ഉഷ്ണമേഖലാപ്രദേശങ്ങളിലാണ് കണ്ടുവരുന്നത്. 

ഇവയുടെ ഇലകൾ ഞെട്ടോടുകൂടിയ ലഘുപത്രങ്ങളും തണ്ടിൽ അഭിന്യാസ (opposite phyllotaxis) രീതിയിൽ ക്രമീകരിച്ചതുമാണ്, ഇത്തരം അഭിന്യാസ ജോടികളിൽ ഒരു ഇല തീരെ ചെറുതോ അല്ലെങ്കിൽ ഇല്ലാത്ത അവസ്ഥയിലോ പെട്ടെന്ന് കൊഴിഞ്ഞു പോകുന്ന ആയിരിക്കും. വിരളമായി ചില സ്പീഷിസുകളിൽ ഏകാന്തരന്യാസമോ (alternate phyllotaxis)വർത്തുളന്യാസമോ (whorled phyllotaxis) പ്രകടമാണ്. വ്യത്യസ്തമായ സിരാവിന്യാസം ഈ സസ്യകുടുംബത്തിന്റെ പ്രത്യേകതയാണ്. ജാലികാസിരാവിന്യാസത്തോടു കൂടിയ ഇവയ്ക്ക് 3 മുതൽ 9വരെ പ്രധാന സിരകൾ (ഹസ്തകം-palmate) ഇലയുടെ അടിമുതൽ അഗ്രം വരെ സമാന്തരമായി വിന്യസിച്ചിരിക്കുന്നു. ഉപപർണ്ണങ്ങൾ ഉണ്ടാകാറില്ല. <br>

ഇവയുടെ പൂക്കൾ ദ്വിലിംഗ സ്വഭാവത്തോടു കൂടിയവയും പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ജനിപുട(Gynoecium) മണ്ഡലത്തിനു മുകളിൽ നിന്നും ആരംഭിക്കുന്ന പുഷ്പവൃന്തം(Perianth) രണ്ട് നിരകളിലാണ് ക്രമീകരിച്ചിരിക്കുന്നത്. മിനുസമുള്ളതും രോമാവൃതമായതുമായ 5-7 വിദളങ്ങളും (ചില സ്പീഷിസുകളിൽ വിദളങ്ങൾ കൂടിച്ചേർന്ന അവസ്ഥയിലാണ് ) പരസ്പരം അകന്നു നിൽക്കുന്ന 5-7 പുഷ്പദളങ്ങളും ചേർന്നതാണ് ഇവയുടെ പുഷ്പ മണ്ഡലം. പുംബീജപ്രധാനമായ കേസരങ്ങൾ (stamen) സാധാരണയായി ദളങ്ങളുടെ എണ്ണത്തിന്റെ ഇരട്ടിയായിരിക്കും. ഒന്നോ രണ്ടോ വർത്തുള മണ്ഡലങ്ങളിലായാണ് കേസരങ്ങൾ (stamen) ക്രമീകരിച്ചിരിക്കുന്നത്.താഴ്ന്ന അണ്ഡാശയത്തോടുകൂടിയ (വളരെ വിരളമായിഉയർന്ന അണ്ഡാശയത്തോടുകൂടിയ സ്പീഷിസുകളും ഈ സസ്യകുടുംബത്തിലുണ്ട്) ഇവയുടെ അണ്ഡാശയത്തിന് (Ovary) 4-14 വരെ അറകളുണ്ടായിരിക്കും ഓരോ അറയിലും അനേകം അണ്ഡകോശങ്ങളും കാണപ്പെടുന്നു. 
കേരളീയർക്ക് പരിചിതങ്ങളായ കണ്ണാവ്, കാശാവ്, കനലി, ആറ്റുകനല, എലിമരം, കാഞ്ചൻ, കന്യാവ്, കുഞ്ഞതിരാണി, വലിയ അതിരാണി, ചിറ്റതിരാണി, കലദി തുടങ്ങിയ സസ്യങ്ങൾ മെലാസ്റ്റൊമാറ്റേസീ സസ്യകുടുംബത്തിലുൾപ്പെടുന്നവയാണ്. 




</doc>
<doc id="332583" url="https://ml.wikipedia.org/wiki?curid=332583" title="പെഗാസസ് എയർലൈൻസ്">
പെഗാസസ് എയർലൈൻസ്

തുർക്കിയുടെ തലസ്ഥാനമായ ഇസ്താംബുൾ ആസ്ഥാനമായി പ്രവർത്തിക്കുന്ന ചെലവ് കുറഞ്ഞ എയർലൈനാണ് പെഗാസസ് എയർലൈൻസ്, തുർക്കിയിലെ അനവധി വിമാനത്താവളങ്ങളിൽ എയർലൈൻസിന് ബേസുകൾ ഉണ്ട്. 6 ആഭ്യന്തര ലക്ഷ്യസ്ഥാനങ്ങളിലേക്ക് സർവീസ് നടത്തി ആരംഭിച്ച പെഗാസസ് എയർലൈൻസ് ഇന്ന് 45 അന്താരാഷ്‌ട്ര ലക്ഷ്യസ്ഥാനങ്ങൾ ഉൾപ്പെടെ 80 ലക്ഷ്യസ്ഥാനങ്ങളിലേക്ക് സർവീസ് നടത്തുന്നു.

1989-ൽ രണ്ടു ബിസിനസ്‌ സംരംഭങ്ങളായ നെറ്റും സിൽക്ക്എയറും എയർ ലിംഗസുമായി പങ്കാളികളായി ടൂർ ചാർട്ടേഡ് എയർലൈനായി പെഗാസസ് എയർലൈൻസ് സ്ഥാപിച്ചു. രണ്ട് ബോയിംഗ് 737-400എസ് വിമാനങ്ങൾ ഉപയോഗിച്ചു 1990 ഏപ്രിൽ 15-നു എയർലൈൻ പ്രവർത്തനങ്ങൾ ആരംഭിച്ചു. ഗ്രീക്ക് പൗരാണികശാസ്ത്രം പ്രകാരം പോസീഡൻ ദൈവത്തിന്റെ പറക്കുന്ന കുതിരയാണ് പെഗാസസ്. എന്നാൽ എയർലൈൻ പ്രവർത്തനം ആരംഭിച്ചു നാലു മാസങ്ങൾക്കു ശേഷം ഇറാഖ് കുവൈറ്റിനെ ആക്രമിച്ചു, 7 മാസങ്ങൾ നീണ്ടുനിന്ന പോരാട്ടങ്ങൾ തുർക്കി ടൂറിസത്തെ വല്ലാതെ ബാധിച്ചു. 1992-ഓടെ തുർക്കിയിലേക്ക് വീണ്ടും സഞ്ചാരികൾ എത്തിതുടങ്ങി, പെഗാസസ് മൂന്നാമത്തെ ബോയിംഗ് 737-400 വിമാനം സ്വന്തമാക്കി. മാത്രമല്ല, വേനൽകാല തിരക്കുകൾ പരിഗണിച്ചു രണ്ട് എയർബസ്‌ എ320എസ് വിമാനങ്ങൾ ലീസിനെടുക്കുകയും ചെയ്തു. 
വിജയകരമായ രണ്ട് വർഷങ്ങൾക്കു ശേഷം എയർ ലിംഗസും നെറ്റും തങ്ങളുടെ ഓഹരികൾ ഇസ്താംബുൾ ആസ്ഥാനമായി പ്രവർത്തിക്കുന്ന യാപി ക്രെഡിറ്റ്ബാങ്കിനു വിറ്റു, അങ്ങനെ പെഗാസസ് എയർലൈൻസ് പൂർണമായി തുർക്കി കമ്പനിയായി.

1997 സെപ്റ്റംബർ 4-നു പെഗാസസ് എയർലൈൻസ് ബോയിംഗ് കൊമേർഷ്യൽ എയർപ്ലേൻസ് കമ്പനിയിൽ ബോയിംഗ് 737-400, ബോയിംഗ് 737-800 വിമാനങ്ങൾക്കു ഓർഡർ നൽകി. അങ്ങനെ പെഗാസസ് എയർലൈൻസ് ബോയിംഗ് 737 നെക്സ്റ്റ് ജെനറേഷന് വിമാനങ്ങൾക്കു ഓർഡർ നൽകുന്ന ആദ്യ തുർക്കി എയർലൈൻസ് ആയി. മാത്രമല്ല 10 ബോയിംഗ് 737-800എസ് വിമാനങ്ങൾ ലീസിനെടുക്കാൻ ഐഎൽഎഫ്സി-യുമായി കരാറും ഒപ്പിട്ടു. 

2007-ൽ മറ്റേതു സ്വകാര്യ എയർലൈനിനേക്കാൾ തുർക്കി യാത്രക്കാരെ പെഗാസസ് എയർലൈൻസ് ലക്ഷ്യസ്ഥാനങ്ങളിൽ എത്തിച്ചു. 2008-ൽ 4.4 മില്യൺ യാത്രക്കാരെ പെഗാസസ് എയർലൈൻസ് ലക്ഷ്യസ്ഥാനങ്ങളിൽ എത്തിച്ചു. 2013-ഓടെ യാത്രക്കാരുടെ എണ്ണം വീണ്ടും വർദ്ധിച്ചു 16.8 മില്യൺ യാത്രക്കാരെ പെഗാസസ് എയർലൈൻസ് ലക്ഷ്യസ്ഥാനങ്ങളിൽ എത്തിച്ചു. 

2012-ൽ തുർക്കിയിലെ ഏറ്റവും വലിയ രണ്ടാമത്തെ എയർലൈൻ ആയ പെഗാസസ് എയർലൈൻസ് എ320നിയോ കുടുംബത്തിൽ പെട്ട 100 വിമാനങ്ങൾക്കുള്ള കരാറിൽ ഏർപ്പെട്ടു, അതിൽ 75 എണ്ണത്തിനു ഓർഡറും നൽകി (57 എ320നിയോ, 18 എ321നിയോ). ഒരു തുർക്കി വിമാന കമ്പനി നൽകുന്ന ഏറ്റവും വലിയ വിമാന ഓർഡറായിരുന്നു ഇത്. 2012 ഡിസംബർ 18-നു അന്നത്തെ തുർക്കി ട്രാൻസ്പോർട്ട് മന്ത്രി ബിനാലി യിൽഡ്രിം പങ്കെടുത്ത ചടങ്ങിൽ വെച്ച് ഓർഡർ നൽകിയതായി പ്രഖ്യാപിച്ചു. ജൂൺ 2012-ൽ കിർഗിസ് എയർ കമ്പനിയായ എയർ മാനസിന്റെ 49 ശതമാനം പെഗാസസ് എയർലൈൻസ് വാങ്ങി. 2013 മാർച്ച്‌ 22-നു പെഗാസസ് ഏഷ്യ എന്ന കമ്പനിയുടെ പേരിലുള്ള ആദ്യ വിമാനം പ്രവർത്തനം ആരംഭിച്ചു. 

പെഗാസസ് എയർലൈൻസ് കമ്പനിയുടെ 34.5 ശതമാനം ഓഹരികൾ പൊതു സ്റ്റോക്ക്‌ മാർക്കറ്റിൽ വെച്ച്. ബിഐഎസ്ടി: പിജിഎസ് യുഎസ് എന്ന പേരിൽ 2013 ഏപ്രിൽ 26 മുതൽ ബോർസ ഇസ്താംബുളിൽ പെഗാസസ് എയർലൈൻസിന്റെ ഓഹരികൾ കൈകാര്യം ചെയ്യുന്നു.

പെഗാസസ് എയർലൈൻസുമായി കോഡ്ഷെയർ ധാരണകളുള്ള എയർലൈനുകൾ ഇവയാണ്: എയർ ബെർലിൻ, അസർബെയ്ജാൻ എയർലൈൻസ്, ഐസൈർ, കെഎൽഎം.

ഏറ്റവും പുതിയ വിമാനങ്ങൾ ഉപയോഗിക്കുന്ന എയർലൈൻസുകളിൽ മുൻപന്തിയിൽ ഉള്ള എയർലൈൻസാണ് പെഗാസസ് എയർലൈൻസ്. ജൂൺ 2015-ലെ കണക്കനുസരിച്ചു പെഗാസസ് എയർലൈൻസിന്റെ വിമാനങ്ങൾ ഇവയാണ്:


</doc>
<doc id="332584" url="https://ml.wikipedia.org/wiki?curid=332584" title="പുരുഷൻ കടലുണ്ടി">
പുരുഷൻ കടലുണ്ടി

ഒരു നാടക-ചലച്ചിത്രകാരനും നാടകരചയിതാവും ഇടതുപക്ഷ രാഷ്ട്രീയ പ്രവർത്തകനുമാണ് പുരുഷൻ കടലുണ്ടി. സാഹിത്യത്തിനുള്ള നിരവധി പുരസ്കാരങ്ങൾ നേടിയിട്ടുണ്ട്. കേരള സാഹിത്യ അക്കാദമി സെക്രട്ടറിയായിരുന്നു. നിലവിൽ ബാലുശേരി മണ്ഡലത്തിൽ നിന്നുള്ള എം.എൽ.എ കൂടിയാണിദ്ദേഹം.
1947 നവംബർ 15-ന് പി.കെ. കണാരന്റെയും അമ്മാളുകുട്ടിയുടെയും മകനായി ജനനം. 10-ആം ക്ലാസിന് ശേഷം പോളിടെൿനിക്കിൽ ചേർന്നു കെ.എസ്.വൈ.എഫ്-ലൂടെ രാഷ്ട്രീയ പ്രവേശനം. പോളിടെൿനിക് വിദ്യാഭ്യാസകാലത്ത് ഇലക്ട്രിക്കൽ-മെക്കാനിക്കൽ അസോസിയേഷന്റെ ജോയിന്റ് സെക്രട്ടറിയായിരുന്നു. അടിയന്തരാവസ്ഥക്കാലത്ത് വിദ്യാർത്ഥി പ്രക്ഷോഭത്തിന് നേതൃത്വം നൽകുകയും 'പട്ടിണി' എന്ന തെരുവു നാടകം രചിച്ച് അവതരിപ്പിച്ചതിന് അറസ്റ്റിലായിട്ടുണ്ട്. മാവൂർ ഗ്വാളിയോർ റയോൺസിൽ ഉദ്യോഗസ്ഥനായിരുന്നു. നൂറോളം തെരുവുനാടകങ്ങളും 42 അമച്വർ നാടകങ്ങളും മൂന്ന്‌ തിരക്കഥകളും രചിച്ചിട്ടുണ്ട്.

2011-ലെ നിയമസഭാ തെരഞ്ഞെടുപ്പിൽ തന്റെ ആദ്യമത്സരത്തിൽ ബാലുശേരി മണ്ഡലത്തിൽ സി.പി.ഐ (എം) സ്ഥാനാർത്ഥിയായിരുന്ന ഇദ്ദേഹം തൊട്ടടുത്ത സ്ഥാനാർത്ഥി കോൺഗ്രസ്സ് (ഐ)-ലെ എ. ബലറാമിനെ 8882 വോട്ടുകൾക്ക് പരാജയപ്പെടുത്തി.



</doc>
<doc id="332588" url="https://ml.wikipedia.org/wiki?curid=332588" title="ഫ്രങ്ക് ഫർട്ട് പുസ്തകമേള">
ഫ്രങ്ക് ഫർട്ട് പുസ്തകമേള

ജോനസ്ഗുട്ടൺബർഗ് ആദ്യത്തെ അച്ചടി യന്ത്രം കണ്ടുപിടിച്ചത് 1439 ൽ ജർമ്മനിയിലെ ഫ്രാങ്ക്ഫർട്ടിൽ വച്ചാണ്.1440 കൾക്കു ശേഷം ഫ്രാങ്ക്ഫർട്ടിലെ പുസ്തക വ്യാപാരികൾ ഗുട്ടൺബർഗിന്റെ കണ്ടെത്തലിനോടുള്ള ആദരസൂചകമായി എല്ലാ വർഷവും പുസതകമ്ള നടത്താൻ തീരുമാനിച്ചു.ഏകദേശം അഞ്ഞൂറു വർഷത്തിന്റെ ചരിത്രമുണ്ട് ഈ പുസതകമേളക്ക്.17 -ാം നൂറ്റാണ്ടു വരെ പ്രധാന പുസ്തക പ്രദർശനങ്ങളിൽ ഒന്നായിരുന്നു ഇത്.1632 -ൽ ജർമ്മനിയിലെ മറ്റൊരു നഗരമായ ലെയ്പ്സിൽ പുതിയൊരു പുസ്തക മേളക്ക് തുടക്കം കുറിച്ചതോടെ ഇതിന്റെ ശോഭയ്ക്ക് മങ്ങലേറ്റു.1949 -ൽ രണ്ടാം ലോകയുദ്ധത്തിനു ശേഷമാണ് ആധുനിക ഫ്രാങ്ക്ഫർട്ട് മേളക്ക് തുടക്കമായത്.

 മെസ്സേ ഫ്രങ്ക്ഫർട്ട് ലോകത്തിലെ ഏറ്റവും വലിയ വ്യാപാര സമുച്ചയമാണ്.ആറ് നിലകൾ മൊത്തം 578000 സ്ക്വയർ മീറ്റർ ചുറ്റളവ്.നൂറിലധികം രാജ്യങ്ങളിൽ നിന്ന് 7300 ൽ ആധികം പ്രസാധകരാണ് ഓരോ വർഷവും പുസ്തകങ്ങൾ അണിനിരത്തുന്നത്.മൂന്നു ലക്ഷത്തിലധികം സന്ദർശകർ എത്തുന്നു.ആയിരത്തോളം ബന്ധപ്പെട്ട പരിപാടികൾ അഞ്ചു ദിവസം കൊണ്ടു നടക്കുന്നു.ഒൻപതിനായിരത്തിലധികം മാധ്യമ പ്രവർത്തകർ ഇവിടെ എത്തുന്നു.പുസ്തക വില്പനയല്ല,പുസ്തകങ്ങളുടെ പകർപ്പവകാശത്തിന്റെ കൊടുക്കൽ വാങ്ങലുകളാണ് ഇവിടെ നടക്കുന്നത്.


</doc>
<doc id="332589" url="https://ml.wikipedia.org/wiki?curid=332589" title="രാജേഷ് പിള്ള">
രാജേഷ് പിള്ള

മലയാളത്തിലെ ഒരു ചലച്ചിത്രസംവിധായകനായിരുന്നു രാജേഷ് പിള്ള (7 ഒക്ടോബർ 1974 – 27 ഫെബ്രുവരി 2016) 
ഓച്ചിറ സ്വദേശിയായ ഡോ. കെ. രാമൻപിള്ളയുടെയും ഹരിപ്പാട് വീയപുരം സ്വദേശിയായ സുഭദ്രാമ്മയുടെയും മകനായി 1974-ൽ ഡൽഹിയിൽ ജനനം. ഡൽഹിയിൽ കോളേജ് അധ്യാപകനായിരുന്ന പിതാവ് പിന്നീട് കുടുംബസമേതം തിരുവനന്തപുരത്തേക്ക് സ്ഥലം മാറി. പട്ടം സെന്റ് മേരീസ്, ഹരിപ്പാട് ഗവ. ബോയ്സ് ഹൈസ്കൂൾ, തിരുവനന്തപുരം മാർ ഇവാനിയോസ് കോളേജ് എന്നിവിടങ്ങളിലായിരുന്നു രാജേഷ് പിള്ളയുടെ വിദ്യാഭ്യാസം.

ബിരുദത്തിനുശേഷം രാജീവ് അഞ്ചലിനൊപ്പം സംവിധാന സഹായിയായി പ്രവർത്തിച്ചിരുന്നു. സൂര്യ ടി.വി.യിൽ 2002-ലെ ഓണക്കാലത്ത് പ്രക്ഷേപണം ചെയ്ത "അരികിൽ ഒരാൾ കൂടി" എന്ന ടെലിഫിലിം സംവിധാനം ചെയ്തു കൊണ്ട് രാജേഷ് സ്വതന്ത്ര സംവിധായകനായി. പിന്നീടൊരു ടെലിവിഷൻ സീരിയൽ കൂടി സംവിധാനം ചെയ്തു. "ഹൃദയത്തിൽ സൂക്ഷിക്കാൻ" എന്ന ചലച്ചിത്രത്തിലൂടെ 2005-ൽ ചലച്ചിത്രലോകത്തെത്തി. കുഞ്ചാക്കോ ബോബൻ, ഭാവന എന്നിവരെ കേന്ദ്ര കഥാപാത്രങ്ങളാക്കി ചെയ്ത ഈ ചിത്രം സാമ്പത്തികമായി പരാജമായിരുന്നു. പിന്നീട് "ട്രാഫിക്" എന്ന ചിത്രത്തിലൂടെയാണ് വിജയകരമായ തിരിച്ചുവരവ് നടത്തിയത്. ബോബി-സഞ്ജയ് തിരക്കഥ രചിച്ച് 2011-ൽ പുറത്തിറങ്ങിയ ഈ ചലച്ചിത്രം ഏറെ ശ്രദ്ധേയത നേടിയിരുന്നു. ചെന്നൈയിൽ നടന്ന ഒരു യഥാർത്ഥ സംഭവത്തെ അടിസ്ഥാനമാക്കിയുള്ള ഒരു കഥയായിരുന്നു "ട്രാഫിക്" എന്ന സിനിമയുടേത്. മലയാളത്തിലെ ന്യൂ ജനറേഷൻ എന്ന തരംഗത്തിന് തുടക്കം കുറിച്ച ചിത്രമാണിതെന്നു പറയാം. ട്രാഫിക്കിന്റെ ഹിന്ദിപതിപ്പ് സംവിധാനം ചെയ്തെങ്കിലും ചിത്രം പുറത്തിറങ്ങിയില്ല. നിവിൻ പോളി, അമല പോൾ എന്നിവരെ കേന്ദ്രകഥാപാത്രങ്ങളാക്കി 2015-ൽ സംവിധാനം ചെയ്ത് പുറത്തിറക്കിയ "മിലി" എന്ന ഇൻസ്പിറേഷണൽ ചിത്രവും വിജയമായിരുന്നു. 2016 ഫെബ്രുവരിയിൽ റിലീസ് ചെയ്ത "വേട്ട" ആണ് ഇദ്ദേഹത്തിന്റെ അവസാന ചിത്രം.

നോൺ-ആൽക്കഹോളിക് ലിവർ സിൻഡ്രോം (കരൾ രോഗം) മൂർച്ചിച്ചതിനെത്തുടർന്ന് ഏറെക്കാലം ചികിത്സയിലായിരുന്ന രാജേഷ് പിള്ള കൊച്ചിയിലെ പി.വി.എസ്. ആശുപത്രിയിൽ വെച്ച് 2016 ഫെബ്രുവരി 27-ന് രാവിലെ ഏകദേശം 11.30-ന് അന്തരിച്ചു. വേട്ട എന്ന ചിത്രം റിലീസ് ചെയ്ത് പിറ്റേ ദിവസമാണ് രാജേഷ് മരണപ്പെട്ടത്. മൃതദേഹം രവിപുരം പൊതുശ്മശാനത്തിൽ സംസ്കരിച്ചു.



</doc>
<doc id="332594" url="https://ml.wikipedia.org/wiki?curid=332594" title="വൈജ്ഞാനികോപന്യാസങ്ങൾ">
വൈജ്ഞാനികോപന്യാസങ്ങൾ

സാമൂഹിക ജീവിതത്തിൽ സയൻസിന്റെ സ്വാധീനം പ്രകടമായിക്കഴിഞ്ഞിട്ടുള്ള ആധുനികയുഗത്തിൽ ശാസ്‌ത്രസാഹിത്യത്തിന്‌ സർഗാത്മകസാഹിത്യത്തിന്റെ പ്രാധാന്യം കൈവന്നിട്ടുണ്ട്‌. ശാസ്‌ത്ര, സാങ്കേതിക മാനവികവിഷയങ്ങളിൽ ഏതും മലയാളത്തിൽത്തന്നെ പഠിക്കാനും പഠിപ്പിക്കാനും കഴിയുമെന്നായതോടെ നിരവധി വൈജ്ഞാനികോപന്യാസങ്ങളും അവയുടെ സമാഹാരങ്ങളും ഉണ്ടായിത്തുടങ്ങി. ഡോ. ഹെർമൻ ഗുണ്ടർട്ട്‌ (1814-93) ആണ്‌ ഈ പ്രസ്ഥാനത്തിന്‌ തുടക്കം കുറിച്ചത്‌. അദ്ദേഹം പ്രസാധനം ചെയ്‌ത പശ്ചിമോദയം (1847) മാസികയിൽ ജ്യോതിഷം, കേരളപ്പഴമ, ഭൂമിശാസ്‌ത്രം തുടങ്ങിയ വിഷയങ്ങളെക്കുറിച്ച്‌ ചെറിയ ലേഖനങ്ങൾ പ്രസിദ്ധീകരിച്ചിരുന്നു. വേദസംയുക്തി, ബാലാഭ്യസനം മുതലായ കൃതികളുടെ കർത്താവും ഭാഷാപണ്ഡിതനുമായ റവറന്റ്‌ ജോർജ്‌ മാത്തൻ (1819-70) തന്റെ രനചകളിൽ ചില ശാസ്‌ത്രലേഖനങ്ങളും ഉൾക്കൊള്ളിച്ചിട്ടുണ്ട്‌. കേരളവർമ വലിയകോയിത്തമ്പുരാന്റെ നേതൃത്വത്തിൽ ആരംഭിച്ച പാഠപുസ്‌തക നിർമ്മാണത്തോടൊപ്പം ശാസ്‌ത്രസാഹിത്യ രചനയും ഒട്ടൊക്കെ പുരോഗമിച്ചു. എം. രാമവർമത്തമ്പാന്റെ (1856-1940) ഭൂഗോളചരിതം, പ്രഭാഷണങ്ങൾ, കെ.ആർ. കൃഷ്‌ണപിള്ളയുടെ പാശ്ചാത്യശാസ്‌ത്രവൃത്താന്തം, ഒ.എം. ചെറിയാന്റെ (1874-1944) സാഹിത്യവിചാരം, ഭൂവിവരണസിദ്ധാന്തസംഗ്രഹം, എം. രാജരാജവർമ(1879-1959)യുടെ നവീനശാസ്‌ത്രദീപിക, ഉപന്യാസാരാമം, ഭൂവിജ്ഞാനീയം മുതലായവയാണ്‌ ശാസ്‌ത്രലേഖനങ്ങൾ സമാഹരിച്ചിട്ടുള്ള ആദ്യകാല കൃതികൾ. ഭാഷാപോഷിണി മാസികയിൽ ഐ.സി. ചാക്കോയും ടി. രാമലിംഗപിള്ള(1880-1968)യും ഗണിത, ജ്യോതിഷ ലേഖനങ്ങൾ എഴുതിയിരുന്നു. ഡോ. എൽ.എ. രവിവർമയുടെ (1884-1958) ആരോഗ്യ മാർഗം, ആരോഗ്യരക്ഷാവിധികൾ, കെ.പി. കേശവമേനോന്റെ വിജയത്തിലേക്ക്‌, പി.കെ. കോരുവിന്റെ (1890-1967) നക്ഷത്രദീപിക, പരഗണിത പ്രവേശിക, കെ.പി. ശങ്കരൻനായരുടെ (1892-1964) ലോകാലോകം തുടങ്ങി വിവിധ ജ്ഞാനമേഖലകളെ അധികരിച്ചുള്ള ഉപന്യാസങ്ങൾ ഉൾക്കൊള്ളുന്ന അനേകം പുസ്‌തകങ്ങൾ തുടർന്നു പ്രസിദ്ധീകരിക്കപ്പെട്ടു.

വി.ആർ. പരമേശ്വരൻപിള്ള, മാത്യു എം. കുഴിവേലി, ഡോ.എ. അയ്യപ്പൻ, ടി.കെ. ജോസഫ്‌, കെ. ദാമോദരൻ, കെ.സി. ചാക്കോ, ഡോ. സി.ആർ. നാരായണൻ, കെ.എസ്‌. ലക്ഷ്‌മണപ്പണിക്കർ, സി. നാരായണൻ, ടി.സി. ശങ്കരമേനോൻ, പി.എൻ. മൂസത്‌, ഡോ. കെ. ഭാസ്‌കരൻ നായർ, ഡോ. പി.ജെ. തോമസ്‌, എം.സി. നമ്പൂതിരിപ്പാട്‌, എം.ബാലരാമമേനോൻ, പി.ടി. ഭാസ്‌കരപ്പണിക്കർ, ഡോ.എം.പി. പരമേശ്വരൻ, കെ.സി. ജോസഫ്‌, കെ.കെ. നീലകണ്‌ഠൻ, ഒ.പി. നമ്പൂതിരിപ്പാട്‌, സി.പി. മേനോൻ, പി.എ. സെയ്‌തു മുഹമ്മദ്‌, ജി. സുകുമാരൻനായർ, കെ.ജി. അടിയോടി തുടങ്ങി അനേകം എഴുത്തുകാർ ആനുകാലികങ്ങളിലൂടെയും പുസ്‌തകങ്ങളിലൂടെയും വൈജ്ഞാനികോപന്യാസങ്ങൾ സംഭാവന ചെയ്‌തിട്ടുണ്ട്‌. ശാസ്‌ത്രാഭിമുഖ്യം പുലർത്തുന്ന പുതിയ എഴുത്തുകാർ പരമാണുശക്തിമുതൽ പാചകവിദ്യവരെ സർവമേഖലകളെയും കുറിച്ചുള്ള ഉപന്യാസങ്ങൾ മലയാളത്തിൽ എഴുതിക്കൊണ്ടിരിക്കുന്നു.

ഉപന്യാസം എന്ന വിഭാഗത്തിൽ മലയാളത്തിൽ അച്ചടിയുടെ ആരംഭം (1850) മുതൽ 1975 വരെ ഏകദേശം 244 പുസ്‌തകങ്ങൾ കേരള സാഹിത്യ അക്കാദമി പ്രകാശനം ചെയ്‌ത മലയാള ഗ്രന്ഥസൂചി(1979)യിൽ കാണുന്നു. ഉപന്യാസത്തിൽപ്പെടുത്താവുന്നതായി ഏകദേശം അത്രയും തന്നെ കൃതികൾ ഗ്രന്ഥസൂചിയിലുള്ള ഹാസ്യം, മറ്റു ഗദ്യകൃതികൾ, നിരൂപണങ്ങളും പഠനങ്ങളും, വിവർത്തനങ്ങൾ എന്നീ വിഭാഗങ്ങളിലുണ്ട്‌. സ്വതന്ത്രങ്ങളായും അനുകരണങ്ങളായും വിവർത്തനങ്ങളായും ഉപന്യാസസാഹിത്യം മലയാളത്തിൽ വളർച്ചയെത്തിയ ഒരു പ്രസ്ഥാനമായിരിക്കുന്നു. ആദ്യകാല ലക്ഷണങ്ങളിൽനിന്നും സ്വഭാവങ്ങളിൽനിന്നും ഉപന്യാസം വളരെ അകന്നു കഴിഞ്ഞു. ആധുനിക വിജ്ഞാനശാഖകളുമായി കലർന്ന്‌ അതിന്റെ രൂപവും ഭാവവും സങ്കീർണമായിട്ടുണ്ട്‌.

21-ാം ശതകത്തിലെ ഉപന്യാസ സാഹിത്യം പോസ്റ്റ്‌ മോഡേണിസ്റ്റ്‌, പോസ്റ്റ്‌ കൊളോണിയലിസ്റ്റ്‌ പ്രസ്ഥാനങ്ങളിലൂടെ വളർന്ന്‌ ഇന്റർനെറ്റിലെ "ബ്ലോഗെഴുത്തിൽ' (Blog Writing) വരെ വന്നുചേർന്നിരിക്കുന്നു. ഫ്രഞ്ച്‌ ഉപന്യാസകാരനായ ഫിൻകിൽക്രാന്തി(1949-)ന്റെ ദ്‌ ന്യൂ ലവ്‌ ഡിസ്‌ഓർഡർ (1977), പ്രസന്റ്‌ ഇംപെർഫെക്‌ട്‌ (2002) തുടങ്ങിയവ ഉപന്യാസരചനയ്‌ക്ക്‌ പുതിയ മാനം നൽകുന്നു. ബ്രിട്ടീഷ്‌ ഉപന്യാസകാരന്മാരായ ക്രിസ്റ്റഫർ ഡെറിക്‌ (1921-2007), റിബേക്ക വെസ്റ്റ്‌ (1892-1983), എറിക്‌ വാൾട്ടർ ഫ്രഡറിക്‌ ടോംലിൻ (1913-88), പെനിലപ്പി ഫിറ്റ്‌സ്‌ജെറാൾഡ്‌ (1916-2000) തുടങ്ങിയവരും ഈ മേഖലയ്‌ക്ക്‌ ചാരുതയേകി. ഇപ്പോഴും ഇംഗ്ലീഷ്‌ ഉപന്യാസ സാഹിത്യത്തെ പരിപോഷിപ്പിക്കുന്ന ക്രിസ്റ്റഫർ റീഡ്‌ (1949-), പോളിൻ ഹോൾസ്റ്റോക്ക്‌ (1948-), ക്രിസ്‌ ആർതർ (1955-), മിഖിത ബോറ്റ്‌മാൻ (1966-), സിമോൺ ഗാർഫീൽഡ്‌ (1960-), ഡേവിഡ്‌ ബ്രൂസ്‌ മക്‌ഡൊണാൾഡ്‌ (1973-) തുടങ്ങിയവരും ഈ സാഹിത്യശാഖയുടെ മാറ്റുവർധിപ്പിക്കുന്നവരാണ്‌.

വിവിധ ഭാഷകളിലും രാജ്യങ്ങളിലുമായി ഉപന്യാസ സാഹിത്യം നിത്യേനയെന്നോണം വികാസം പ്രാപിക്കുകയാണ്‌. ബ്ലോഗെഴുത്ത്‌ പോലെയുള്ള നൂതന പാതകളിൽ എത്തിനില്‌ക്കുന്ന ഉപന്യാസ വിഭാഗത്തിന്റെ സ്വാധീനം അനുദിനമെന്നോണം വർധിച്ചുവരുന്നു.


</doc>
<doc id="332596" url="https://ml.wikipedia.org/wiki?curid=332596" title="ജിയാനി ഇൻഫന്റിനോ">
ജിയാനി ഇൻഫന്റിനോ

ജിയാനി ഇൻഫന്റിനോ(; ജനനം 23 March 1970) നിലവിലെ ഫിഫ പ്രസിഡൻറും സ്വിസ്-ഇറ്റാലിയൻ ഫുട്ബോൾ അഡ്മിനിസ്ട്രേറ്ററുമാണ്  2009 മുതൽ യുവേഫയുടെ ജനറൽ സെക്രട്ടറിയായിരുന്നു .2016 ഫെബ്രുവരി 26ന് നടന്ന ഫിഫ തിരഞ്ഞെടുപ്പിൽ പ്രസിഡൻറായി തിരഞ്ഞെടുക്കപ്പെട്ടു.. ഇറ്റലി, സ്വിറ്റസർലാൻറ് എന്നീ രാജ്യങ്ങൾക്ക് പുറമെ ഗ്രീസിന്റെ പൗരത്വവമുള്ള ആളാണ് ജിയാനി ഇൻഫന്റിനോ.

വിവാഹിതനായ ഇജിയാനി ഇൻഫന്റിനോക്ക് നാല് കുുട്ടികളുണ്ട്.  സീരി എയുടെയും  ഇൻറർമിലാന്റെയും. വലിയ ആരാധകനാണ്


</doc>
<doc id="332599" url="https://ml.wikipedia.org/wiki?curid=332599" title="ഗ്രാൻഡ്‌ ഹയാത്ത് ഗോവ">
ഗ്രാൻഡ്‌ ഹയാത്ത് ഗോവ

ഇന്ത്യൻ സംസ്ഥാനമായ ഗോവയിലെ ബംബോലിം ബേയിൽ സ്ഥിതിചെയ്യുന്ന പഞ്ചനക്ഷത്ര ആഡംബര ഹോട്ടലാണ് ഗ്രാൻഡ്‌ ഹയാത്ത് ഗോവ. 1990-ൽ രൂപകൽപന ചെയ്ത ഈ ഹോട്ടലിന്റെ നിർമ്മാണം ആരംഭിച്ചത് 1995-ൽ ഡൈനാമിക്സ് ഗ്രൂപ്പാണ്, അതിനു ശേഷം ഡിബി ഗ്രൂപ്പ് ഉണ്ടാക്കി. രാജ്യത്തുടനീളം റിയൽ എസ്റ്റേറ്റ്‌ രംഗത്തുണ്ടായ മാന്ദ്യത്തെ തുടർന്നു ഹോട്ടലിന്റെ നിർമ്മാണ പ്രവർത്തികൾ കുറച്ചു കാലത്തേക്ക് നിറുത്തിവച്ചിരുന്നു. 2005 അവസാനത്തോടെ ഹോട്ടലിന്റെ നിർമ്മാണ പ്രവർത്തനങ്ങൾ പുനരാരംഭിച്ചു. 2009 ഡിസംബർ 22-നു ഡിബി ഹോസ്പിറ്റാലിറ്റി ഗ്രൂപ്പ് ഹയാത്ത് ഇന്റർനാഷണൽ ഗ്രൂപ്പുമായി ചേർന്നു ഇന്ത്യയിൽ 5 ഹയാത്ത് ഹോട്ടലുകൾക്കുള്ള ധാരണയിൽ ഒപ്പുവച്ചു.
5500 മില്യൺ ഇന്ത്യൻ രൂപയ്ക്ക് നോർത്ത് ഗോവയിലെ ബംബോലിമിൽ 28 ഏക്കർ സ്ഥലത്താണ് ഹോട്ടൽ സ്ഥിതിചെയ്യുന്നത്. ഗോവയിലെ രണ്ടാമത്തെ ഹയാത്ത് ഹോട്ടലായ ഗ്രാൻഡ്‌ ഹയാത്ത് ഹോട്ടലിൽ 312 മുറികളാണ് ഉള്ളത്.
വിസ്തീർണ്ണത്തിന്റെ കാര്യത്തിൽ ഇന്ത്യയിലെ ഏറ്റവും ചെറിയ സംസ്ഥാനവും ജനസംഖ്യയുടെ കാര്യത്തിൽ ഇന്ത്യയിലേ ഏറ്റവും ചെറിയ നാലാമത്തെ സംസ്ഥാനവുമാണ് ഗോവ. ഇന്ത്യയുടെ പടിഞ്ഞാറൻ തീരപ്രദേശത്തെ കൊങ്കൺ മേഖലയിലാണ്‌ ഈ സംസ്ഥാനം സ്ഥിതി ചെയ്യുന്നത്‌. മഹാരാഷ്ട്ര, കർണ്ണാടക എന്നിവയാണ്‌ അയൽ സംസ്ഥാനങ്ങൾ. ബീച്ച് ടൂറിസത്തിൽ ലോകത്തിൽ തന്നെ മികച്ച കേന്ദ്രങ്ങളിലൊന്നാണ് ഗോവ. വിനോദ സഞ്ചാര മേഖലയിൽ നിന്നും ഇന്ത്യയ്ക്ക്‌ ഏറ്റവും കൂടുതൽ വിദേശ നാണയം നേടിത്തരുന്നത്‌ ഈ കൊച്ചു സംസ്ഥാനമാണ്‌.

പനാജിയാണ്‌ ഗോവയുടെ തലസ്ഥാനം. ചിലർ ചുരുക്കി വാസ്കോ എന്നു വിളിക്കുന്ന വാസ്കോഡ ഗാമയാണ്‌ ഗോവയിലെ ഏറ്റവും വലിയ പട്ടണം. ഒരു ഗോവൻ നഗരമായ മഡ്ഗാവ് ഇന്നും പോർച്ചുഗീസ് അടയാളങ്ങൾ ഉള്ള ഒരു നഗരമായി അവശേഷിക്കുന്നു. പ്രശസ്തമായ ഗോവൻ കടൽത്തീരങ്ങളും, ചരിത്രമുറങ്ങുന്ന ഗോവൻ നഗരങ്ങളും ആയിരക്കണക്കിനു സ്വദേശി വിദേശി ടൂറിസ്റ്റുകളെ എല്ലാ വർഷവും ഗോവയിലേക്ക് ആകർഷിപ്പിക്കുന്നു. ഇന്ത്യയിലെ ഏറ്റവും വികസിച്ച സംസ്ഥാനങ്ങളിലൊന്നാണ്‌ ഗോവ. കിഴക്കിന്റെ റോം എന്നും ഗോവയ്ക്ക് വിശേഷണമുണ്ട്.

പ്രാദേശിക ഗോവൻ കുടുംബമായ സിനാരിസിന്റെ കൈവശമുണ്ടായിരുന്ന ഈ ഭൂമിയിൽ അനവധി തെങ്ങുകളും മറ്റു വൃക്ഷങ്ങളും ഉണ്ടായിരുന്നു. 1992, 1993 കാലഘട്ടത്തിൽ ഡൈനാമിക്സ് ഗ്രൂപ്പ് തങ്ങളുടെ കമ്പനിയായ ഗോവൻ റിയൽ എസ്റ്റേറ്റ്‌ ആൻഡ്‌ കൺസ്ട്രക്ഷൻ ലിമിറ്റഡ് മുഖാന്തരം ഈ ഭൂമി വാങ്ങി.

1995 പകുതിയോടെ ഹോട്ടലിന്റെ രൂപരേഖ തയ്യാറായി, ഹോട്ടൽ പണിയാനുള്ള അനുമതികളും നേടി. ആ വർഷം തന്നെ ഹോട്ടലിന്റെ നിർമ്മാണ പ്രവർത്തികൾ ആരംഭിച്ചു. രാജ്യത്തുടനീളം റിയൽ എസ്റ്റേറ്റ്‌ രംഗത്തുണ്ടായ മാന്ദ്യത്തെ തുടർന്നു ഹോട്ടലിന്റെ നിർമ്മാണ പ്രവർത്തികൾ കുറച്ചു കാലത്തേക്ക് നിറുത്തിവച്ചിരുന്നു. 2005 അവസാനത്തോടെ ഹോട്ടലിന്റെ നിർമ്മാണ പ്രവർത്തനങ്ങൾ പുനരാരംഭിച്ചു.
പതിനേഴാം നൂറ്റാണ്ടിലെ പോർച്ചുഗീസ് രൂപകൽപന പ്രകാരം നിർമിച്ച ഗ്രാൻഡ്‌ ഹയാത്ത് ഗോവ ഹോട്ടൽ രൂപകൽപന ചെയ്തത് ആർക്കിടെക്റ്റ് ചന്ദ്രശേഖർ കനത്കറാണ്.

2010 ജൂലൈ 11-നു ഹോട്ടലിൽ താമസത്തിനുള്ള അനുമതി ലഭിച്ചു, അതോടുകൂടി ഹോട്ടൽ പ്രവർത്തനങ്ങൾ ആരംഭിക്കാനുള്ള എല്ലാ ലൈസെൻസുകളും അനുമതികളും ലഭിച്ചു. ഹോട്ടൽ ഗ്രാൻഡ്‌ ഹയാത്ത് എന്ന പേരിൽ 2011 ഓഗസ്റ്റ്‌ 1-നു ഹോട്ടൽ പ്രവർത്തനം ആരംഭിച്ചു.

ഇന്ത്യൻ സംസ്ഥാനമായ ഗോവയിലെ ബംബോലിം ബേയിലാണ് പഞ്ചനക്ഷത്ര ആഡംബര ഹോട്ടലാണ് ഗ്രാൻഡ്‌ ഹയാത്ത് ഗോവ സ്ഥിതിചെയ്യുന്നത്. ഗോവയുടെ തലസ്ഥാനമായ പനാജിയിൽനിന്നും 7 കിലോമീറ്റർ അകലെയാണ് ഗ്രാൻഡ്‌ ഹയാത്ത് ഹോട്ടൽ. ശ്രീ മങ്കേശി ടെമ്പിൾ, നേവൽ ഏവിയേഷൻ മ്യൂസിയം, ദി ബസിലിക്ക ഓഫ് ബോം ജീസസ് എന്നിവ ഹോട്ടലിന്റെ സമീപമുള്ള ടൂറിസ്റ്റ് കേന്ദ്രങ്ങളാണ്.

2011-ൽ പ്രവർത്തനം ആരംഭിച്ച ഗ്രാൻഡ്‌ ഹയാത്ത് ഗോവ ഹോട്ടൽ ഇതിനോടകം തന്നെ ഒരുപാട് ഹോട്ടൽ അവാർഡുകൾ നേടിയിട്ടുണ്ട്. ഗ്രാൻഡ്‌ ഹയാത്ത് ഗോവ ഹോട്ടലിനു ലഭിച്ച അവാർഡുകളിൽ ഇവയും ഉൾപ്പെടുന്നു: 


</doc>
<doc id="332602" url="https://ml.wikipedia.org/wiki?curid=332602" title="വി.എം. ഉമ്മർ">
വി.എം. ഉമ്മർ

കോഴിക്കോട് ജില്ലയിലെ മുസ്ലീം ലീഗ് നേതാക്കളിലൊരാളും കൊടുവള്ളി നിയമസഭ മണ്ഡലത്തിൽ നിന്നുള്ള എം.എൽ.എ-യുമാണ് വി.എം. ഉമ്മർ.
ചേക്കു ഹാജിയുടെയും അയിഷ ഹജ്ജുമ്മയുടെയും മകനായി 1956 നവംബർ 23-ന് തച്ചംപൊയിലിൽ ജനനം. എം.എസ്.എഫ് സംസ്ഥാന എക്സിക്യൂട്ടിവ് അംഗം, യൂത്ത് ലീഗ് ജില്ലാ പ്രസിഡണ്ട്, മുസ്ലീം ലീഗ് മണ്ഡലം പ്രസിഡണ്ട് തുടങ്ങിയ സ്ഥാനങ്ങൾ വഹിച്ചിട്ടുണ്ട്. അധ്യാപകനായിരുന്നു. 18 വർഷക്കാലം താമരശേരി ഗ്രാമപഞ്ചായത്ത് വൈസ്പ്രസിഡണ്ട്, പ്രസിഡണ്ട് പദവികൾ വഹിച്ചിരുന്നു.

2011-ലെ നിയമസഭാ തെരഞ്ഞെടുപ്പിൽ കൊടുവള്ളി മണ്ഡലത്തിൽ മത്സരിച്ച ഇദ്ദേഹം, തൊട്ടടുത്ത എതിർസ്ഥാനാർത്ഥി സി.പി.ഐ. (എം)-ലെ എം. മെഹബൂബിനെ 16,552 വോട്ടുകൾക്ക് പരാജയപ്പെടുത്തി.


</doc>
<doc id="332606" url="https://ml.wikipedia.org/wiki?curid=332606" title="ബുദ്ധമത സംബന്ധിയായ മലയാളപുസ്തകങ്ങളുടെ പട്ടിക">
ബുദ്ധമത സംബന്ധിയായ മലയാളപുസ്തകങ്ങളുടെ പട്ടിക

ബുദ്ധമത സംബന്ധിയായ മലയാളപുസ്തകങ്ങളുടെ പട്ടിക മലയാളത്തിൽ ഇതുവരെ പ്രസിദ്ധീകരിച്ച ബുദ്ധമതവുമായി ബന്ധപ്പെട്ട എല്ലാ പുസ്തകങ്ങളുടെയും പട്ടികയാകുന്നു. 



</doc>
<doc id="332608" url="https://ml.wikipedia.org/wiki?curid=332608" title="ജാതിപത്രി">
ജാതിപത്രി

ജാതിമരത്തിന്റെ കായയായ ജാതിക്കായുടെ ഉള്ളിലുള്ള വിത്തിന്റെ പുറംതോടിൽ കാണുന്ന ചുവന്ന നിറത്തിലുള്ള ഒരു ആവരണമാണ് ജാതിപത്രി (Mace).


</doc>
<doc id="332609" url="https://ml.wikipedia.org/wiki?curid=332609" title="കേരളചരിത്ര പുസ്തകങ്ങളുടെ പട്ടിക">
കേരളചരിത്ര പുസ്തകങ്ങളുടെ പട്ടിക


</doc>
<doc id="332610" url="https://ml.wikipedia.org/wiki?curid=332610" title="പൌരസ്ത്യ കല്ദായ സുറിയാനി സഭ">
പൌരസ്ത്യ കല്ദായ സുറിയാനി സഭ

ക്രസ്ത്യന് സഭയിലെ അതിപുരാതന അതായത് (ക്രിസ്തുവിന്റെ ജീവിത കാലം) സഭയാണ് പൌരസ്ത്യ കല്ദായ സുറിയാനി സഭ. നെസ്തോറിയന് സഭ, ബാബിലോണിയന് സഭ, സെലൂഷ്യ – സ്റ്റെസിഫോണിലെ സഭ, കിഴക്കിന്റെ സഭ, മെസൊപൊട്ടോമിയയിലെ സഭ, അസ്സീറിയന് സഭ, ഇന്ത്യയില് കല്ദായ സഭ, എന്നീ പേരുകളില് ഈ സഭ അറിയപ്പെടുന്നു. പൌരസ്ത്യ എന്ന് പറയുമ്പോള് കിഴക്ക് എന്ന ദിശയുടെ അറ്ത്ഥമാണ്. അതുമാത്രമല്ല ഈ സഭയിലെ ചെറിയ സ്ഥലം ഉള്ള പള്ളി ആയാല് പോലും കുറ്ബ്ബാനകളും പ്രാറ്ത്ഥനകളും കിഴക്കോട്ട് തിരിഞ്ഞാണ് ചൊല്ലുക. എന്തിനാണ് ഈ സഭ കിഴക്കിന് ഇത്രെയും പ്രാധാന്യം കൊടുക്കുന്നത് എന്ന് ചോദിച്ചാല് ബൈബിളില് കിഴക്കിന് കുറേ പ്രാധാന്യം കൊടുക്കുന്നു. എസക്കിയേൽ 43 :1 -2 വാക്യങ്ങൾ ഇപ്രകാരം പറയുന്നു “അനന്തരം അവൻ എന്നെ ഗോപുരത്തിലേക്കു, കിഴക്കോട്ടുള്ള ഗോപുരത്തിലേക്കു തന്നേ, കൊണ്ടുചെന്നു; അപ്പോൾ യിസ്രായേലിന്റെ ദൈവത്തിന്റെ തേജസ്സു കിഴക്കു വഴിയായി വന്നു;” ദൈവ തേജസ്സു കിഴക്കു നിന്ന് വന്നതുമൂലം ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. എസക്കിയേൽ 4 3 : 4 ല് ഇപ്രകാരം പറയുന്നു “യഹോവയുടെ തേജസ്സു കിഴക്കോട്ടു ദർശനമുള്ള ഗോപുരത്തിൽ കൂടി ആലയത്തിലേക്കു പ്രവേശിച്ചു.” ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. വിശുദ്ധ മത്തായി 2 4 :2 7 ല് ഇപ്രകാരം പറയുന്നു “മിന്നൽ കിഴക്കു നിന്നു പുറപ്പെട്ടു പടിഞ്ഞാറോളം വിളങ്ങുംപോലെ മനുഷ്യപുത്രന്റെ വരുവു ആകും” ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. “ഹോമ യാഗമോ സമാദാന യാഗമോ യാഹോവക്ക് അർപ്പിക്കുമ്പോൾ കിഴകോട്ടു ദർശനം ഉള്ള ഗോപുരം തുറന്നു കൊടുക്കണം” എന്ന് എസക്കിയേൽ 4 6 : 1-2-ൽ പറഞ്ഞിരിക്കുന്നു . ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. “ഞാൻ കിഴക്ക് നിന്ന് ഒരു റാജ്ജൻ പക്ഷിയെ എന്റെ ആലോചന അനുഷ്ടിക്കുന്ന പുരുഷനെ വിളി ക്കുന്നു” . എന്ന് എശായാ 4 6 :11-ൽ പറഞ്ഞിരിക്കുന്നു . ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. “അപ്പോൾ കെരൂബുകൾ ചിറകു വിടർത്തി, ഞാൻ കാൺകെ ഭൂമിയിൽനിന്നു മേലോട്ടു പൊങ്ങി; അവ പൊങ്ങിയപ്പോൾ ചക്രങ്ങളും ചേരെത്തന്നേ ഉണ്ടായിരുന്നു; എല്ലാംകൂടെ യഹോവയുടെ ആലയത്തിന്റെ കിഴക്കെ പടിവാതിൽക്കൽ ചെന്നുനിന്നു; യിസ്രായേലിന്റെ ദൈവത്തിന്റെ മഹത്ത്വവും മേലെ, അവെക്കു മീതെ നിന്നു” എന്ന് എസക്കിയേൽ 1 0 :1 9 പറഞ്ഞിരിക്കുന്നു. ഈ മാലാഖമാരുടെ ഗണത്തെയും ദൈവ മഹത്ത്വത്തെയും നോക്കി ആണ് നാം പ്രാർഥി ക്കേണ്ടത്. “ഏദെൻ തോട്ടത്തിന്നു കിഴക്കു കെരൂബുകളെ തിരിഞ്ഞുകൊണ്ടിരിക്കുന്ന വാളിന്റെ ജ്വാലയുമായി നിർത്തി”(ഉല്പത്തി 3:24) ഇതിന്റേയും അറ്ത്ഥം കിഴക്കോട്ട് തിരിഞ്ഞ് പ്രാറ്ത്ഥിക്കണം അപ്പോള് കിഴക്കിനാണ് പ്രാധാന്യം. “യഹോവയായ ദൈവം കിഴക്കു ഏദെനിൽ ഒരു തോട്ടം ഉണ്ടാക്കി”( ഉല്പത്തി 2:8).ദൈവം ഏദൻ തോട്ടത്തെ തന്നെ കിഴക്ക് ആണ് നിര്മ്മിച്ചത് . അതിന്റെ വാതിൽ കിഴക്കയിരുന്നു . ദൈവം തോട്ടത്തിൽ വന്നിരുന്നത് കിഴക്ക് വശത്ത്‌ ഉള്ള വാതിൽ വഴി ആയിരുന്നു . അതുപോലെ നമ്മുടെ പ്രാർത്ഥന സംഘത്തിന്റെ മധ്യത്തിലേക്ക് കിഴക്ക് വശത്ത്‌ കൂടി എഴുനെള്ളി വരുന്ന ദൈവത്തെ സ്വീകരിപ്പാന്നും അനുഗ്രഹം പ്രാപിക്കാനും നാം കിഴക്കോട്ട് ദർശനം ആയിരിക്കണം. “അനന്തരം അവൻ എന്നെ വിശുദ്ധമന്ദിരത്തിന്റെ കിഴക്കോട്ടു ദർശനമുള്ള പുറത്തെ ഗോപുരത്തിലേക്കു മടക്കിക്കൊണ്ടുവന്നു; എന്നാൽ അതു അടെച്ചിരുന്നു.അപ്പോൾ യഹോവ എന്നോടു അരുളിച്ചെയ്തതു: ഈ ഗോപുരം തുറക്കാതെ അടെച്ചിരിക്കേണം; ആരും അതിൽകൂടി കടക്കരുതു; യിസ്രായേലിന്റെ ദൈവമായ യഹോവ അതിൽകൂടി അകത്തു കടന്നതുകൊണ്ടു അതു അടെച്ചിരിക്കേണം” (എസക്കിയേൽ 44:1,2). അപ്പോൾ യഹോവ വിശുദ്ധ മന്ദിരത്തിൽ പ്രവേശിച്ചത്‌ കിഴക്കേ വാതിൽ വഴി ആണെന്ന് സ്പഷ്ടം . ദൈവത്തിന്റെ വരവ് എപ്പോഴും കിഴക്ക് നിന്നും ആണ് . അതുകൊണ്ട് കിഴക്കോട്ട് തിരിഞ്ഞ് നിന്നേ പ്രാർഥി ക്കാവു എന്ന് വ്യക്തം .
ചെല്ലുന്നെടത്തൊക്കെയും നീതി എതിരേല്ക്കുന്നവനെ കിഴക്കുനിന്നു ഉണർത്തിയതാർ?(യശയ്യാവ് 41:2).എല്ലായിടത്തും നീതി എതിരെല്ക്കുന്ന നീതിയിൻ സൂര്യൻ എപ്പോഴും കിഴക്കാണ് . അതുകൊണ്ട് നീതിയിൽ സൂര്യനായ കർത്താവിനോട് പ്രാർത്ഥിക്കുന്നത്‌ കിഴക്കോട്ട് ദർശനമായി തന്നെ വേണം എന്നുള്ളത് നിര്ബന്ധമായ ബൈബിള് സൊസൈറ്റി ഓഫ് ഇന്ത്യ എന്ന സത്യ വേദ പുസ്തകത്തില് വ്യക്തമായി പറയുന്നുണ്ട്. ഭൂമിയുടെ ഭ്രമണദിശയായ കിഴക്കേ വശത്താണ് യെഹൂദ്യ എന്ന ദേശവും അതിലെ ബത്ലെഹേം എന്ന പട്ടണവും സ്ഥിതി ചെയ്യുന്നത്. അവിടത്തെ കാലിതൊഴുത്തില് ആണ് യേശു എന്ന ദൈവ പുത്രന് ജനിച്ചത്. വേറെ ഒരു പ്രത്യേകത സൂര്യന് എന്ന നക്ഷത്രം ഉദിക്കുന്നത് കിഴക്ക് ആണ്. സൂര്യനെക്കാള് കൂടുതല് തേജസ്സ് ഉള്ള ഒരു ദൈവ പുത്രന് ആണ് മനുഷ്യനായി ഭൂമിയില് വന്ന് പിറന്നത്. കിഴക്ക് ദിശക്ക് ഇത്രേയും പ്രാധാന്യം ഈ സഭ കൊടുക്കുന്നെങ്കില് പോലും ചില സഭകള് അത് പാലിക്കുന്നില്ല. പടിഞ്ഞാറ്, വടക്ക്, തെക്ക്, എന്നീ 3 ദിശകള്ക്കും യാതൊരു പ്രാധാന്യവും ഇല്ല.

</doc>
<doc id="332614" url="https://ml.wikipedia.org/wiki?curid=332614" title="പ്ലുംബാജിനേസീ">
പ്ലുംബാജിനേസീ

കേരളത്തിൽ കാണുന്ന വെള്ളക്കൊടുവേലി, നീലക്കൊടുവേലി, ചെത്തിക്കൊടുവേലി എന്നിവ അടങ്ങിയ സസ്യകുടുംബമാണ് പ്ലുംബാജിനേസീ (Plumbaginaceae). 24 ജനുസുകളിലായി ഏതാണ്ട് 800 സ്പീഷിസുകൾ ഉള്ള ഒരു സപുഷ്പി സസ്യകുടുംബമാണിത്, ലീഡ്‌വേർട്ട് (leadwort) കുടുംബം എന്ന് അറിയപ്പെടുന്നു. എല്ലാവിധ പരിസ്ഥിതികളിലും ലോകത്തെല്ലായിടത്തും കണ്ടുവരുന്നു. മിക്കവയും ബഹുവർഷ കുറ്റിച്ചെടികളാണെങ്കിലും ഇതിൽ ചില വലിയ വള്ളികളും ഉണ്ട്. പ്രാണികളാണ് പരാഗണം നടത്തുന്നത്. ഔഷധസസ്യങ്ങളായും അലങ്കാരച്ചെടികളായും വളർത്തിവരുന്നു.




</doc>
<doc id="332626" url="https://ml.wikipedia.org/wiki?curid=332626" title="ജങ്ക കടുപ്പ പരീക്ഷണം">
ജങ്ക കടുപ്പ പരീക്ഷണം

മരത്തിന്റെ കടുപ്പം ടെസ്റ്റുചെയ്യുന്നതിനുള്ള ഒരു രീതിയാണ് ജങ്ക കടുപ്പ പരീക്ഷണം (Janka hardness test). 11.28 മില്ലീമീറ്റർ വ്യാസമുള്ള ഒരു സ്റ്റീൽ ഉണ്ട അതിന്റെ പകുതിയോളം ഒരു മരത്തടിയിൽ അടിച്ചുകയറ്റാൻ വേണ്ടിവരുന്ന ബലത്തിന്റെ അളവാണ് ഇതിൽ പരീക്ഷിക്കുന്നത്. പൊതുവേ നിലത്തുവിരിക്കാനുള്ള മരത്തിന്റെ കടുപ്പം പരീക്ഷിക്കാനാണ് ഇത് ഉപയോഗിക്കുന്നത്.


</doc>
<doc id="332633" url="https://ml.wikipedia.org/wiki?curid=332633" title="ലെസിത്തിഡേസീ">
ലെസിത്തിഡേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ലെസിത്തിഡേസീ (Lecythidaceae). ബ്രസീൽ നട്ട് ഫാമിലി (Brazil nut family) എന്നാണ് ഇവ സാധാരണയായി അറിയപ്പെടുന്നത്. 20 ജീനസ്സുകളിലായി 250 മുതൽ 300 -ഓളം സ്പീഷിസുകൾ ഈ കുടുംബത്തിൽ ഉണ്ട്.

മരങ്ങളും വൃക്ഷങ്ങളും ഉൾപ്പെടുന്ന ഈ സസ്യകുടുംബത്തെ തെക്കേ അമേരിക്ക, തെക്കുകിഴക്കേ ഏഷ്യ, ആഫ്രിക്ക, മഡഗാസ്കർ തുടങ്ങിയ നാടുകളിലെ ഉഷ്മമേഖലാ പ്രദേശങ്ങളിൽ ഇവ സാധാരണയായി കാണുന്നു. ആമസോൺ കാടുകളിൽ സമൃദ്ധമായ കാണപ്പെടുന്ന സസ്യങ്ങളിൽ ഈ കുടുംബത്തിലെ സ്പീഷിസുകളും ഉൾപ്പെടുന്നു. 

ലഘുപത്രത്തോടുകൂടിയ ഇവയുടെ ഇലകൾ ഏകാന്തരന്യാസത്തിലോ (alternate) അല്ലെങ്കിൽ വർത്തുള വിന്യാസത്തിലോ ക്രമീകരിച്ചതും ഞെട്ടോടു കൂടിയവയുമാണ്. ഇലകൾ ജാലികാസിരാവിന്യാസത്തോടു കൂടിയവയും മിനുസമുള്ളതുമാണ്. ഇവയ്ക്ക് ഉപപർണ്ണങ്ങൾ ഉണ്ടാകാറില്ല. ദ്വിലിംഗ സ്വഭാവത്തോടു കൂടിയ ഇവയുടെപൂക്കൾ കാണാൻ ഭംഗിയുള്ളതും സൗരഭ്യമുള്ളവയുമാണ്. ഒന്നിലധികം പൂവുകളുള്ള പൂങ്കുലകളായാണ് പൂക്കൾ വിന്യസിച്ചിരിക്കുന്നത്. എന്നാൽ വളരെ വിരളം സ്പീഷിസുകളിൽ ഏക പുഷ്പങ്ങൾ കാണപ്പെടാറുണ്ട്. 1 മുതൽ 10 സെ. മീ. വരെ പൂക്കൾക്ക് നീളമുണ്ടാകും.<br>
വിദളങ്ങളുടെ എണ്ണം 4 മുതൽ 6 വരെ ആയിരിക്കും. , പുഷ്പദളങ്ങളുടെ എണ്ണം 4 മുതൽ 8 വരെ വ്യത്യാസപ്പെട്ടിരിക്കുമെങ്കിലും മിക്ക സ്പീഷിസുകളിലും പുഷ്പദളങ്ങളുടെ എണ്ണം 6 ആണ്.<br> 
പുംബീജപ്രധാനമായ കേസരങ്ങൾ (stamen) വിന്യസിച്ചിരിക്കുന്നതിലുള്ള സങ്കീർണ്ണതയും വൈവിധ്യവും ഈ സസ്യകുടുംബത്തിന്റെ പ്രത്യേകതയാണ്. മിക്ക സ്പീഷിസുകളിലും പാമ്പിന്റെ പത്തി/ ഫണം പോലെയാണ് കേസരപുടം(androecium)ക്രമീകരിക്കപ്പെട്ടിട്ടുള്ളതിനാൽ ഏകഅവയവാനുപാതത്തോടു കൂടിയവയായിരിക്കും (ഒരു പ്രാവശ്യം കൃത്യമായി വിഭജിക്കാവുന്നതും, വിഭജനരേഖയുടെ ഇരുവശങ്ങളും ഒരു പോലെയിരിക്കുന്നതുമാണ്- monosymmetric). കേസരങ്ങളുടെ എണ്ണം 10 മുതൽ 1000 വരെയോ അതിൽ കൂടുതലോ ആയിരിക്കും.
<br>
ലോകത്തിലെ മറ്റൊരു സപുഷ്പികൾക്കും ഇത്തരത്തിലുള്ള കേസരപുടം(androecium) ഉണ്ടാകാറില്ല. താഴ്ന്ന അണ്ഡാശയമോ (inferior or semi- inferior Ovary) പകുതി താഴ്ന്ന അണ്ഡാശയമോആണുള്ളത്. ഇത് 2 മുതൽ 6 വരെ ജനിപർണ്ണങ്ങൾ ( carpels) കൂടിച്ചേർന്നതാണ്. അണ്ഡാശയത്തിന് 2 മുതൽ 6 ഓളം അറകളുണ്ട്. ഓരോ അറകളിലും ഒന്നോ ഒന്നിൽ കൂടുതലോ അണ്ഡകോശങ്ങളും (Ovules) കാണപ്പെടുന്നു.
കേരളീയർക്ക് പരിചിതങ്ങളായ പേഴ്, നീർപ്പേഴ്, നാഗലിംഗം, ആറ്റുപേഴ് തുടങ്ങിയ സസ്യങ്ങൾ ലെസിത്തിഡേസീ സസ്യകുടുംബത്തിലുൾപ്പെടുന്നവയാണ്.





</doc>
<doc id="332641" url="https://ml.wikipedia.org/wiki?curid=332641" title="ആമസോൺ മഴക്കാടുകൾ">
ആമസോൺ മഴക്കാടുകൾ

തെക്കേ അമേരിക്കയിലെ ആമസോൺ പ്രദേശത്തു പടർന്നു കിടക്കുന്ന ഒരു വലിയ വനപ്രദേശമാണ് ആമസോൺ മഴക്കാടുകൾ (Amazon rainforest). Amazonia എന്നും ഇംഗ്ലീഷിൽ അറിയപ്പെടുന്ന ഈ പ്രദേശത്തിന്റെ മറ്റു ഭാഷകളിലെ പേരുകൾ പോർച്ചുഗീസ്: Floresta Amazônica or Amazônia; സ്പാനിഷ്: Selva Amazónica, Amazonía അല്ലെങ്കിൽ സാധാരണയായി Amazonia; ഫ്രഞ്ച്: Forêt amazonienne; ഡച്ച്: Amazoneregenwoud) എന്നിങ്ങനെയാണ്. ഈ പ്രദേശത്തിന്റെ ആകെയുള്ള വ്യാപ്തിയായ 70 ലക്ഷം ചതുരശ്രകിലോമീറ്ററിൽ 55 ലക്ഷം ചതുരശ്ര കിലോമീറ്ററും ഈ വനം വ്യാപിച്ചു കിടക്കുന്നു. (കേരളത്തിന്റെ 138 ഇരട്ടി വലിപ്പം). 60 ശതമാനവും ബ്രസീലിലും 13 ശതമാനം പെറുവിലും 10 ശതമാനം കൊളംബിയയിലും ഉൾപ്പെടെ ആകെ 9 രാജ്യങ്ങളിലായി ആമസോൺ മഴക്കാടുകൾ സ്ഥിതിചെയ്യുന്നു. മറ്റു രാജ്യങ്ങൾ വെനിസ്വേല, ഇക്വഡോർ, ബൊളീവിയ, ഗയാന, സുരിനാം ഫ്രഞ്ച് അധീനതയിലുള്ള ഫ്രഞ്ച് ഗയാന എന്നിവയാണ്. ലോകത്ത് അവശേഷിച്ചിട്ടുള്ള മഴക്കാടുകളുടെ പകുതിയും ആമസോണിലാണ്. ഉഷ്ണമേഖലാ മഴക്കാടുകളിലെ ഏറ്റവും ജൈവവൈവിധ്യമേറിയതും വലുതുമായ മഴക്കാടും ഇതുതന്നെയാണ്. 16000 കോടി
സ്പീഷിസുകളിലായി 39000 കോടി മരങ്ങളുമാണ് ഇവിടെയുള്ളത് 

അഞ്ചരക്കോടി വർഷങ്ങളായി നിലനിൽക്കുന്ന വനമാണ് ആമസോൺ മഴക്കാടുകൾ. കഴിഞ്ഞ 21000 വർഷത്തിനിടയിൽ ആമസോണിലെ സസ്യജാലത്തിന് കാര്യമായ മാറ്റങ്ങൾ വന്നതായി കരുതുന്നു. വടക്കേ ഛാഡ് ഉൾപ്പെടെയുള്ള സഹാറ മരുഭൂമിയിൽ നിന്നും ഓരോ വർഷവും 500 ലക്ഷം ടൺ പൊടി അത്‌ലാന്റിക് മഹാസമുദ്രത്തിനു മുകളിലൂടെ പറന്ന് ആമസോണിൽ എത്തുന്നു. ഈ പൊടിയിൽ അടങ്ങിയിരിക്കുന്ന ഫോസ്ഫറസ് ആമസോണിലെ സസ്യങ്ങൾക്ക് വളരാനാവശ്യമായ പോഷകങ്ങൾ പ്രദാനം ചെയ്യുന്നു. മഴയിൽക്കൂടിയും പ്രളയത്തിൽക്കൂടിയും ആമസോൺ നദിയിലൂടെ വർഷാവർഷം ഒഴുകിനഷ്ടപ്പെടുന്ന ഫോസ്ഫറസ് ഇതിനു തുല്യമാണു താനും. സഹാറയിൽ നിന്നും പറന്നുപോകുന്ന പൊടിയെപ്പറ്റി നാസയുടെ കാലിപ്സോ ഉപഗ്രഹം പഠനം നടത്തിയിട്ടുണ്ട്. അതുപ്രകാരം 18 കോടി ടൺ പൊടിയാണ് ശരാശരി ഒരു വർഷം സഹാറയിൽ നിന്നും പുറത്തേക്ക് പറക്കുന്നത്. 15 ഡിഗ്രീ (പടിഞ്ഞാറ്) രേഖാംശത്തിലുള്ള ഈ പ്രദേശത്തുനിന്നും 2600 കിലോമീറ്ററുകളോളം താണ്ടി അത്‌ലാന്റിക് മഹാസമുദ്രത്തിനു മുകളിലൂടെ, പോകുന്ന വഴിയിൽ അവിടെയും കുറെ വീഴ്ത്തി, 35 ഡിഗ്രി പടിഞ്ഞാറ് രേഖാശം വരുന്ന തെക്കേ അമേരിക്കയുടെ കിഴക്കൻ തീരത്ത് ഏതാണ്ട് 2.77 കോടി ടണ്ണോളം (ഏകദേശം 15 ശതമാനം) പൊടി ആമസോൺ മെഖലകളിലും വർഷിച്ച് ബാക്കിവരുന്ന 13 കോടി ടൺ പൊടി അന്തരീക്ഷത്തിൽ തുടരുന്നു. ഇതിൽ 4.3 കോടി ടണ്ണോളം പൊടി വടക്ക്പടിഞ്ഞാറോട്ട് പറന്ന് 75 ഡിഗ്രി പടിഞ്ഞാറ് യാത്ര ചെയ്ത് കരീബിയൻ കടലിൽ പതിക്കുന്നു.

പലവർഷങ്ങളിലും ഇങ്ങനെ സഹാറയിൽ നിന്നും ഉയരുന്ന പൊടിയുടെ അളവ് വലിയ തോതിൽ വ്യത്യാസപ്പെട്ടിരിക്കും. തെക്കൻ സഹാറയിൽ മഴ പെയ്യുന്ന വർഷങ്ങളിൽ അവിടെ നിന്നും ഉയരുന്ന പൊടിയുടെ അളവ് കുറവാണ്.

പുരാതനകാലം മുതൽ തനെ ആമസോൺ വനങ്ങളിൽ മനുഷ്യർ താമസിച്ചിരുന്നു. 11200 വർഷം മുമ്പ് മനുഷ്യർ വസിച്ചിരുന്നതായി പര്യവേഷണങ്ങൾ സൂചിപ്പിക്കുന്നു.

ആധുനികകാലത്ത് AD 1250 -ഓടെ മനുഷ്യർ ഇവിടെ സ്ഥിരവാസം ഉറപ്പിക്കുകയും തൽഫലമായി കാടിന്റെ പ്രകൃതത്തിൽ വ്യത്യാസം വരികയും ഉണ്ടായി.
ആധുനികകാല പര്യവേഷണങ്ങളിൽ നിന്നും ലഭിക്കുന്ന തെളിവുകൾ അനുസരിച്ച് AD 1500 കാലഘട്ടത്തിൽ ഏതാൺ 50 ലക്ഷം ആൾക്കാർ ആമസോൺ പ്രദേശത്ത് ജീവിച്ചിരുന്നിട്ടുണ്ടാവാം എന്ന് കരുതുന്നു. 1900 ആയപ്പോഴേക്കും ഇത് 10 ലക്ഷമായി കുറയുകയും 1980 കളിൽ ഇതു വെറും 2 ലക്ഷമായി ചുരുങ്ങുകയും ചെയ്തു.

1542 -ൽ ആദ്യമായി മുഴുനീളത്തിൽ ആമസോണിലൂടെ യാത്ര ചെയ്ത യൂറോപ്പുകാരൻ ഫ്രാൻസിസ്കോ ഡി ഒറീല്ലാന ആയിരുന്നു. അദ്ദേഹം അന്നു ആമസോൺ സംസക്കരത്തെപ്പറ്റിപ്പറഞ്ഞത് അതിശയോക്തിയായിരുന്നു എന്നു കരുതിവന്നത് ബി ബി സിയുടെ അസാധാരണ ചരിത്രങ്ങൾ ഖണ്ഡിക്കുന്നുണ്ട്. ഫ്രാൻസിസ്കോ പറഞ്ഞതുപോലെതന്നെ വളരെ സങ്കീർണ്ണമായ സസ്കാരങ്ങൾ ആമസോണിൽ കാലങ്ങളായി നിലനിന്നിരുന്നു എന്നു തന്നെ വേണം കരുതാൻ. ഇത്തരം സംസ്ക്കാരങ്ങൾ യൂറോപ്പിലുള്ളവർ കൊണ്ടുവന്ന വസൂരി പോലുള്ള രോഗങ്ങൾ വ്യാപിച്ച് നശിച്ച് ഇല്ലാതെയായി. ശൂന്യമായ വന്യത അല്ലായിരുന്നു ആമസോണിൽ നിലനിന്നിരുന്നത്, മറിച്ച് മനുഷ്യർ ഉണ്ടാക്കിയ സംസ്കാരമായിരുന്നു അവിടെ ഉണ്ടായിരുന്നത് എന്ന് ബി ബി സിയുടെ പരമ്പര വ്യക്തമാക്കുന്നുണ്ട്. 2003 -ൽ പര്യവേഷണങ്ങളിൽ പുരാതനമായ വലിയ മനുഷ്യവാസങ്ങളുടെ തെളിവുകളും റോഡുകളും പാലങ്ങളും കെട്ടിടങ്ങളും നിർമ്മിച്ചിരുന്നുവെന്നുമുള്ള കാര്യങ്ങൾ മനസ്സിലാക്കാം.

മഴക്കാടുകളാണ് ജൈവവൈവിധ്യത്തിന്റെ കേന്ദ്രങ്ങൾ, ഇതിൽത്തന്നെ ആമസോണാവട്ടേ, ഏഷ്യയിലെയും ആഫ്രിക്കയിലെയും കാടുകളേക്കാൾ ഉയർന്ന ജൈവവൈവിധ്യം ഉള്ളതുമാണ്. ഈ കാടുകളിൽ മറ്റെവിടെയുമുള്ള ജീവജാലങ്ങളേക്കാൾ ജീവികൾ അടങ്ങിയിരിക്കുന്നു. അറിയപ്പെടുന്ന സസ്യജന്തുജാലങ്ങളിൽ പത്തിൽ ഒന്നും ഇവിടെയാണ് ഉള്ളത്. അതായത് ലോകത്തേറ്റവും ജന്തുസസ്യജാലങ്ങൾ ഉള്ള സ്ഥലമാണ് ആമസോൺ മഴക്കാടുകൾ.

ആമസോൺ മേഖലയിൽ ഏതാണ്ട് 25 ലക്ഷം പ്രാണി സ്പീഷിസുകളും, പതിനായിരക്കണക്കിനു സസ്യങ്ങളും, 2,000 പക്ഷികളും സസ്തനികളും ഉണ്ട്. ഇതുവരെ കുറഞ്ഞത് 40000 തരം സസ്യങ്ങൾ, 2,200 തരം മീനുകൾ, 1,294 പക്ഷികൾ, 427 സസ്തനികൾ, 428 ഉഭയജീവികൾ, 378 ഉരഗങ്ങൾ എന്നിവയെ ഇവിടെ നിന്നും ശാസ്ത്രീയമായി വർഗ്ഗീകരിച്ചിട്ടുണ്ട്. ലോകത്തു കാണുന്ന അഞ്ചുതരം പക്ഷികളിൽ ഒന്ന് ആമസോൺ മഴക്കാടുകളിലാവും, അതുപോലെ തന്നെ അഞ്ചിൽ ഒന്ന് തരം മൽസ്യങ്ങളും ഇവിടത്തെ പുഴകളിലാണ് ഉണ്ടാവുക. 96660 നും 128843 നും ഇടയിൽ അകശേരുകികൾ ബ്രസീലിൽ മാത്രം ഉണ്ടെന്നാണു കണക്ക്.

ലോകത്തേറ്റവും കൂടുതൽ സസ്യവൈവിധ്യമുള്ള ഇടമാണ് ആമസോൺ കാടുകൾ. 2001 -ലെ ഒരു പഠനപ്രകാരം 62 ഏക്കർ ഇക്വഡോറിലെ മഴക്കാടുകളിൽ 1100 -ലേറെ തരം മരങ്ങൾ തന്നെ ഉണ്ട്.
1999 -ലെ ഒരു പഠനത്തിൽ ഒരു ചതുരശ്ര കിലോമീറ്റർ (247 ഏക്കർ) ആമസോൺ കാട്ടിൽ 90790 ടൺ ജീവനുള്ള സസ്യങ്ങൾ ഉണ്ടത്രേ. ഒരു ഹെക്ടറിൽ ശരാശരി 365 (± 47) ടണ്ണോളമാണ് ആമസോൺ പ്രദേശത്തെ സസ്യാവശിഷ്ടം. ഇന്നേവരെ ഏതാണ്ട് 438000 തരം സാമ്പത്തിക-സാമൂഹ്യ പ്രാധാന്യമുള്ള സസ്യവർഗ്ഗങ്ങളെ ഇവിടെ നിന്നും രേഖപ്പെടുത്തിയിട്ടുണ്ട്. ഇനിയും ധാരാളം സ്പീഷിസുകളെ കണ്ടെത്താനും രേഖപ്പെടുത്താനും ബാക്കിയുണ്ട് താനും. ആകെ 16000 സ്പീഷിസ് മരങ്ങൾ ഈ പ്രദേശത്ത് ഉണ്ടെന്നാണ് നിഗമനം.
മഴക്കാട്ടിലെ മരങ്ങളുടെ പച്ച ഇലകളുടെ അളവ് കാലത്തിനനുസരിച്ച് മാറിക്കൊണ്ടിരിക്കും. സൂര്യപ്രകാശം പരമാവധി കിട്ടുന്ന കാലത്ത് ഇലച്ചാർത്തുകൾ വളരെയേറെയുണ്ടാവും, മേഘം മൂടിയ നനഞ്ഞ കാലത്ത് ഇല പൊഴിക്കുകയും ചെയ്യും. ഈ മാറ്റങ്ങൾ വഴിയാണ് പ്രകാശസംശ്ലേഷണവും ശ്വസനവും വഴി കാർബൺ ബാലൻസ് നിലനിർത്തുന്നത്..

ധാരാളം അപകടങ്ങളും പതിയിരിക്കുന്ന ഇടമാണ് ആമസോൺ മഴക്കാടുകൾ. ഇരപിടിയന്മാരിൽ വലിയവർ കരയിൽ കറുത്ത ചീങ്കണ്ണി, ജാഗ്വാർ, പൂമ, അനാക്കൊണ്ട എന്നിവരും, വെള്ളത്തിൽ ഇരയെ ബോധം കെടുത്താനും കൊല്ലാനോ പോലും ശേഷിയുള്ള വൈദ്യുത ഷോക്ക് അടിപ്പിക്കാൻ കഴിവുള്ള ഇലക്ട്രിക് ഈലുകളും മനുഷ്യനെ കടിച്ച് കൊല്ലാനും തിന്നാനും കഴിവുള്ള പിരാനകളും ഉണ്ട്.കൊടിയ വിഷം ഉള്ള അമ്പു തവളകൾ മാരകമായ lipophilic ആൽക്കലോയ്‌ഡ് ശരീരത്തിൽ നിന്നും പുറപ്പെടുവിക്കും. ഇവ കൂടാതെ ധാരാളം പരാന്നഭോജികളായ ജീവികളും രോഗം പരത്തുന്നവയും ഉണ്ട്. പേവിഷം പരത്താൻ കഴിവുള്ള വാമ്പയർ വവ്വാലുകളും ഇവയിൽ പെടുന്നു. മലേറിയ, മഞ്ഞപ്പനി, ഡെംഗിപ്പനി എന്നിവയും ആമസോൺ പ്രദേശത്ത് പിടിപെടാം.


</doc>
<doc id="332647" url="https://ml.wikipedia.org/wiki?curid=332647" title="ചാർമാൻഡർ">
ചാർമാൻഡർ

ഒരു പോക്കിമോൻ ആണ് ചാർമാൻഡർ . ആദ്യം പ്രത്യക്ഷപെടുന്നത് നിറെണ്ടോയുടെ വീഡിയോ ഗെയിമിൽ ആണ് . ഈ കഥപാത്രത്തെ സൃഷ്ടിച്ചത് കെൻ സുഗിമൊരി എന്ന കഥാപാത്ര നിർമാതാവ് ആണ് . ചാർമാൻഡറുടെ വാലിന്റെ അറ്റത്ത്‌ ഒരു തീ ജ്വാല ഉണ്ട്. ചാർമാൻഡരുടെ ആരോഗ്യം, മാനസിക അവസ്ഥ എന്നിവയ്ക്ക് അനുസരിച്ച് ഇതിന്റെ വലിപ്പം കൂടിയും കുറഞ്ഞും ഇരിക്കും. 

പ്രധാനമായും മൂന്ന് ഘട്ടങ്ങളിൽ ആണ് പരിണാമം . ചാർമാൻഡർ>ചാർമിലിയോൻ >ചാറിസാർഡ ഇതാണ് അന്ത്യ രൂപം .

പോക്കിമോൻ വീഡിയോ ഗെയിം തുടങ്ങിയ സമയത്ത് തന്നെ ഉള്ള ഒരു കഥാപാത്രം ആണ് ഇവ. ആദ്യ പോക്കിമോൻ ഗെയിം ആയ റെഡ് ആൻഡ്‌ ഗ്രീനിൽ ഇവ ഉണ്ട് . ജാപ്പനീസ് പേര് ഹിടോകൈജ് എന്നാണ് , പിൽകാലത്ത് മറ്റു രാജ്യങ്ങളിലും പ്രതേകിച്ച് അമേരികയിലേക്ക് ഗെയിം വ്യാപിച്ചപ്പോൾ അർത്ഥമുള്ള രൂപത്തിന് യോജിക്കുന്ന പേരുകൾ എല്ലാ പോക്കിമോനും ഇടാൻ തുടങ്ങി അങ്ങനെ ആണ് എന്ന പേര് കിട്ടിയത് . പേരിന്റെ ഭാഗികമായ അർഥം കത്തിയത് എന്നാണ്.



</doc>
<doc id="332657" url="https://ml.wikipedia.org/wiki?curid=332657" title="പേനക്കാവ്">
പേനക്കാവ്

ഗതികിട്ടാതെ അലയുന്ന ആത്മാവിനെ കുടിയിരുത്തിയിട്ടുള്ള ഇടമാണ്‌ പേനക്കാവ്‌. ഗതി കിട്ടാതെ അലയുന്ന ആത്മാവിനെയാണ് പേന എന്നു വിശേഷിപ്പിക്കുന്നത്. 

മരിച്ചയാളുടെ സങ്കല്‌പത്തിലുള്ള കോലത്തെ പേനത്തിറ എന്നാണ് വിളിക്കുന്നത്. പുലയർ, പറയർ, കരിമ്പാലർ എന്നിവിർക്കിടയിൽ ഈ ആരാധനാസമ്പ്രദായം നിലനിൽക്കുന്നു. വെടിവഴിപാടാണ്‌ പേനക്കാവുകളിലെ പ്രധാന വഴിപാട്‌. ഇതുമായി ബന്ധപ്പെട്ട്‌ നിലവിലുള്ള മന്ത്രവാദപ്പാട്ട് പേനപ്പാട്ട്‌ എന്നറിയപ്പെടുന്നു. ഉത്തരകേരളത്തിലെ മലയർ, പുലയർ, പുള്ളുവർ, പണിയർ എന്നിവർക്കിടയിലാണ്‌ ഇതുള്ളത്‌. കരുവാൾ, പിള്ളതീനി, തീയരിമാല, അസുരമഹാകാളി, നീർക്കണ്ണി, വെറ്റിലപ്പുളവൻ, കുട്ടിച്ചാത്തൻ, വീരൻ, ഗുളികൻ, ചാമുണ്ഡി തുടങ്ങിയവരെക്കുറിക്ക് മലയരുടെ പേനപ്പാട്ടിൽ സൂചനയുണ്ട്. ഒരാൾ മരിച്ചാൽ പരേതാത്മാവിന്‌ വീതിയുണ്ടാവാനായി മൂന്നാംനാൾ പേനപ്പാട്ട്‌ പാടണമെന്ന്‌ പണിയർക്കിടയിൽ ഒരു ആചാരം നിലനിൽക്കുന്നുണ്ട്.

ഗതി കിട്ടാതെ അലയുന്ന ആത്മാവായ പേന ചില മനുഷ്യരിലേക്ക്‌ ആവേശിക്കുകയും അപ്പോൾ അവർ നിലത്തുവീണുരുളുകയും പുലമ്പുകയും ചെയ്യും എന്നു വിശ്വസിക്കുന്നു. പ്രസ്തുത ആത്മാവിന്‌ മോഷം ലഭിക്കാനുള്ള കർമ്മങ്ങൾ നടത്താൻ ബന്ധുമിത്രാദികളെ ഓർമ്മപെപ്ടുത്തുകയാണ് ഈ പ്രവേശനത്തിന്റെ ലക്ഷ്യം. ആ ആത്മാവിന്‌ മോക്ഷം ലഭിക്കാനായി പേനയെ പ്രതിമകളിൽ ആവാഹിച്ച്‌ പുണ്യക്ഷേത്രങ്ങളിലോ പുണ്യതീർഥങ്ങളിലോ സമർപ്പിക്കണമെന്നാണ് വിശ്വാസം.

കോഴിക്കോട്‌ ജില്ലയിലെ തിരുവമ്പാടി എസ്‌റ്റേറ്റിലുള്ള വാപ്പാട്ട്‌ പേനക്കാവാണ്‌ കേരളത്തിലെ പ്രസിദ്ധമായ പേനക്കാവ്. കുംഭമാസം 28-ആം തിയതിയാണ് ഇവിടെ ഉത്സവം നടക്കുന്നത്‌. നാഗാളി (നാഗരാജാവ്‌), കരിയോൻ, ഭഗവതി, ഗുരുക്കന്മാർ (പേന), മുത്തപ്പൻ, കിരാതശിവൻ, വടക്കേനടദേവി (പാർവതി), ഗുളികൻ, മലവില്ലി എന്നിവരെയാണ്‌ ഇവിടെ പൂജിക്കുന്നത്. ഈ പേനക്കാവിലെ കൂറ്റൻകാഞ്ഞിരമരത്തിലെ ഇലകൾ ഉത്സവനാളുകളിൽ മധുരിക്കുമത്രെ.


</doc>
<doc id="332677" url="https://ml.wikipedia.org/wiki?curid=332677" title="ഡിജിറ്റൽ ഓബ്ജക്റ്റ് ഐഡന്റിഫയർ">
ഡിജിറ്റൽ ഓബ്ജക്റ്റ് ഐഡന്റിഫയർ

ഒരു ഡിജിറ്റൽ വസ്തുവിനെ തിരിച്ചറിയാൻ വേണ്ടി നൽകുന്ന സൂചക സംഖ്യാപദസഞ്ചയമാണ് ഡിജിറ്റൽ ഓബ്ജക്റ്റ് ഐഡന്റിഫയർ അഥവാ ഡി.ഓ.ഐ. (digital object identifier - DOI).ഇത്തരത്തിൽ ഒരു സൂചക സംഖ്യാപദസഞ്ചയം നൽകുക വഴി ഡിജിറ്റൽ വസ്തുവിന് സ്ഥിരമായ ഏകീകൃത വിലാസമുണ്ടാകുന്നു. ഡി.ഒ.ഐ.സമ്പ്രദായം
മുഖ്യമായും ഡിജിറ്റൽ രൂപത്തിലുള്ള ഗവേഷണരേഖകൾ, ആനുകാലിക ലേഖനങ്ങൾ (ജർണലുകളേയും ഗവേഷണലേഖനങ്ങളേയും)പോലെയുള്ള ഡിജിറ്റൽ ലിഖിതങ്ങൾ തിരിച്ചറിയാൻ വേണ്ടിയാണ് നൽകുന്നത്. ഇന്റെർനാഷണൽ പബ്ലിഷേഴ്സ് അസ്സോസിയേഷൻ ഇന്റെർനാഷണൽ അസസോസിയേഷൻ ഓഫ് സയിന്റിഫിക്, ടെക്നിക്കൽ ആന്റ് മെഡിക്കൽ പബ്ലിഷേഴ്സ്, അസ്സോസിയേഷൻ ഓഫ് അമേരിക്കൻ പബ്ലിഷേഴ്സ് എന്നീ മൂന്ന് സഘടനകളുടെ സംയുക്ത സംരംഭമാണ് ഡി.ഒ.ഐ. ഇന്റെർനാഷണൽ പബ്ലിഷേഴ്സ് അസ്സോസിയേഷൻ, ഇന്റെർനാഷണൽ അസസോസിയേഷൻ ഓഫ് സയിന്റിഫിക്, ടെക്നിക്കൽ ആന്റ് മെഡിക്കൽ പബ്ലിഷേഴ്സ്, അസ്സോസിയേഷൻ ഓഫ് അമേരിക്കൻ പബ്ലിഷേഴ്സ് എന്നീ മൂന്ന് സഘടനകളുടെ സംയുക്ത സംരംഭമാണ് ഡി.ഒ. .. പൊതുവർഷം 2000 മുതലാണു്  DOI സംവിധാനം നിലവിൽ വന്നതു്.2010 നവമ്പറിൽ ൽ ഡി.ഒ.ഐ.സമ്പ്രദായത്തിനെ ഒരു ഐ.എസ്.ഒ. സ്റ്റാൻഡേർഡായി അംഗീകരിച്ചു ( ISO 26324).

ഡി.ഒ.ഐ. സൂചകത്തിനൊപ്പം എപ്പോഴും അതു സൂചിപ്പിക്കുന്ന മൂലരേഖയെ സംബന്ധിച്ച പാർശ്വവിവരങ്ങൾ (മെറ്റാഡാറ്റ) കൂടിയുണ്ടായിരിക്കും.  ഇത്തരം മെറ്റാഡാറ്റയിൽ ആ മൂലരേഖയുമായി സ്ഥിരമായോ താൽക്കാലികമായോ നേരിട്ടു ബന്ധപ്പെട്ടിരിക്കുന്ന ഒരു പ്രദേശത്തിന്റെയോ ഗ്രന്ഥശാലയുടെയോ സ്ഥാപനത്തിന്റെയോ വ്യക്തിയുടെയോ ഇന്റർനെറ്റ് URL തുടങ്ങിയ മറ്റു വിവരങ്ങളോ ഉൾപ്പെടാം. ഇത്തരം വിവരങ്ങൾ ചിലപ്പോൾ മാറിക്കൊണ്ടിരുന്നെന്നു വരാം. പക്ഷേ, മൂലരേഖയെസംബന്ധിച്ചിടത്തോളം അതിന്റെ DOI സൂചകസംഖ്യ (സീരിയൽ കോഡ്) സ്ഥിരമായി അതുമായി ബന്ധപ്പെട്ടിരിക്കും.  ഉദാഹരണത്തിനു് ഒരു പ്രത്യേക ജർണ്ണലിലെ ലേഖനം പ്രസിദ്ധീകരിക്കപ്പെട്ടിരിക്കുന്ന വെബ് സൈറ്റിന്റെ ലിങ്ക് ഇടക്കാലത്തു് മാറിയെന്നു വരാം. ഇതോടെ ആ ലിങ്ക് അവലംബമായി ഉൾപ്പെടുത്തിയിരിക്കുന്ന മറ്റൊരു ലേഖനം കാലഹരണപ്പെടുകയോ അവലംബരാഹിത്യം മൂലം വികലമാവുകയോ ചെയ്യുന്നു. എന്നാൽ അത്തരം അവലംബങ്ങളിൽ DOI കൂടി ഉൾപ്പെടുത്തിയിരുന്നാൽ ഈ പ്രശ്നം ആവിർഭവിക്കുന്നില്ല. URL മാറുന്നതിനനുസരിച്ച്   കേന്ദ്രീകൃത DOI ഡാറ്റാബേസിൽ അതിന്റെ URL മെറ്റാഡാറ്റ തദ്സമയം തിരുത്തിക്കൊണ്ടിരുന്നാൽ മതി. 

ഐ.എസ്.ബി.എൻ. (ISBN), ഐ.എസ്.ആർ.സി. (ISRC) തുടങ്ങിയ വ്യതിരിക്തസൂചകവ്യവസ്ഥകളുമായി DOI വ്യവസ്ഥയ്ക്ക് വ്യത്യാസമുണ്ടു്.  ഒരു ശേഖരത്തിലെ അംഗങ്ങളുടെ വിവരങ്ങൾ അവയുടെ മെറ്റാഡാറ്റയോടൊപ്പം പരിപാലിക്കുക എന്നതാണു് മറ്റു വ്യവസ്ഥകളുടെ പ്രധാനധർമ്മം. എന്നാൽ അത്തരം സൂചകങ്ങളുമായുള്ള പരസ്പരബന്ധം തന്നെ മെറ്റാഡാറ്റ വഴി സംയോജിപ്പിക്കുകയാണു് DOI ചെയ്യുന്നതു്.

അന്താരാഷ്ട്ര ഡിജിറ്റൽ ഓബ്ജൿറ്റ് ഐഡന്റിഫയർ ഫൗണ്ടേഷൻ എന്ന സംഘടനയുടെ നേതൃത്വത്തിൽ ഫെഡറേഷൻ രൂപത്തിൽ പ്രവർത്തിക്കുന്ന ഒരു പറ്റം രെജിസ്ട്രേഷൻ ഏജൻസികൾ വഴിയാണു് DOI സംവിധാനം ആവിഷ്കരിച്ചിട്ടുള്ളതു്.  

വ്യക്തമായ കരാർ നിബന്ധനകൾക്കനുസരിച്ച് ഈ ഏജൻസികളിൽ അംഗത്വമെടുത്തിട്ടുള്ള സ്ഥാപനങ്ങൾക്കാണു് DOI സൂചക കോഡുകൾ നിർമ്മിക്കാനുള്ള അവകാശം ലഭിക്കുന്നതു്  അന്താരാഷ്ട്ര ഡിജിറ്റൽ ഓബ്ജൿറ്റ് ഐഡന്റിഫയർ ഫൗണ്ടേഷൻ എന്ന സംഘടനയുടെ നേതൃത്വത്തിൽ ഫെഡറേഷൻ രൂപത്തിൽ പ്രവർത്തിക്കുന്ന ഒരു പറ്റം രെജിസ്ട്രേഷൻ ഏജൻസികൾ വഴിയാണു് DOI സംവിധാനം ആവിഷ്കരിച്ചിട്ടുള്ളതു്. 
പൊതുവർഷം 2000 മുതൽ ആരംഭിച്ച ഈ സൂചകക്രമത്തിൽ 2016 ഫെബ്രുവരിയിൽ  പതിനായിരത്തിലേറെ സ്ഥാപനങ്ങളുടേതായി 120 മില്ല്യൺ മൂലരേഖകൾ അടയാളപ്പെടുത്തിക്കഴിഞ്ഞു. DOI സംവിധാനം, ഹാൻഡിൽ സിസ്റ്റം എന്നറിയപ്പെടുന്ന വ്യവസ്ഥയേയും ഭാഗികമായി പ്രയോജനപ്പെടുത്തുന്നുണ്ടെങ്കിലും ഔദ്യോഗികമായി അതിന്റെ ഭാഗമല്ല. 

ഇതിൽ 10.5923 എന്നത് ഡി.ഒ.ഐ. പ്രഫിക്സും j.library.20120101.03 എന്നത് ഡി.ഒ.ഐ. സഫിക്സും ആണ്.



</doc>
<doc id="332684" url="https://ml.wikipedia.org/wiki?curid=332684" title="പബ്മെഡ്">
പബ്മെഡ്

മുഖ്യമായും, ആരോഗ്യശാസ്ത്രത്തിലും ജീവശാസ്ത്രത്തിലുമുള്ള ആധികാരികമായ അവലംബങ്ങളുടെ വിവരസഞ്ചയമായ മെഡ്‌ലൈൻ (Medline) ഡാറ്റാബേസിന്റെ ഉള്ളടക്കം തെരയുവാൻ സഹായിക്കുന്ന ഒരു സൗജന്യ ഇന്റർനെറ്റ് തെരച്ചിൽ യന്ത്രം അഥവാ സെർച്ച് എഞ്ചിൻ ആണു് പബ്‌മെഡ് (PubMed). അമേരിക്കയിലെ നാഷണൽ ഇൻസ്റ്റിറ്റ്യൂട്ട് ഓഫ് ഹെൽത്തിന്റെ ഉപവിഭാഗമായ യുണൈറ്റെഡ് സ്റ്റേറ്റ്സ് നാഷണൽ ലൈബ്രറി ഓഫ് മെഡിസിന്റെ (United States National Library of Medicine -  NLM) ഭാഗമായ നാഷണൽ സെന്റർ ഫോർ ബയോടെക്‌നോളജി ഇൻഫർമേഷൻ ആണു് എൻട്രെസ് (Entrez) എന്ന വിവരശേഖരണവ്യവസ്ഥയുടെ ഒരു ഘടകമായി മെഡ്‌ലൈൻ ഡാറ്റാബേസ് പരിപാലിക്കുന്നതു്. 1971 മുതൽ 1997 വരെ, മെഡ്‌ലൈൻ വിവരങ്ങൾ വായിച്ചറിയുവാനുള്ള വഴി അക്കാദമിൿ സ്ഥാപനങ്ങളുടെയോ ലൈബ്രറികളുടേയോ ഓൺലൈൻ ചാനലുകളിലൂടെ മാത്രമായിരുന്നു. എന്നാൽ 1996 ജനുവരി മുതൽ പബ്മെഡ് സംവിധാനം നിലവിൽ വന്നു. 1997 ജൂണിൽ അമേരിക്കൻ വൈസ് പ്രസിഡണ്ട് അൽ ഗോർ ഒരു പൊതുപരിപാടിയിൽ വെച്ച് പബ്‌മെഡ് സേവനം സൗജന്യവും സാർവ്വത്രികവുമായി പ്രാപ്യമാക്കിയതായി പ്രഖ്യാപിച്ചു. ഇതോടെ, ഇന്റർനെറ്റ് വഴി ആർക്കും സ്വന്തം വീട്ടിൽ നിന്നോ ഓഫീസിൽ നിന്നോ വിദ്യാലയത്തിൽനിന്നോ മറ്റിടങ്ങളിൽനിന്നോ പബ്മെഡ് ഉപയോഗിച്ച് ആധികാരികമായ മെഡിക്കൽ ലേഖനങ്ങൾ വായിച്ചെടുക്കാമെന്നായി.

പബ്മെഡ് നിഷ്കർഷിക്കുന്ന ശാസ്ത്രീയനിലവാരങ്ങൾ പുലർത്തുന്നതും മികച്ച ആധികാരികതയുള്ളതുമായ ജേർണ്ണലുകൾ മാത്രമാണു് പബ്മെഡിൽ അടയാളപ്പെടുത്തുന്നതു്. അതിനാൽ, മറ്റ് ഇന്റർനെറ്റ് സെർച്ച് എഞ്ചിനുകളിൽ പതിവുള്ളതുപോലെ, വ്യാജമോ അർദ്ധവാസ്തവമോ ആയ ലേഖനങ്ങൾ സാധാരണ നിലയിൽ ഇത്തരം തെരച്ചിലിൽ ഉത്തരമായി വന്നുപെടാറില്ല.

മെഡ്‌ലൈൻ ഡാറ്റാബേസിനുപുറമേ, 1951 വരെയുണ്ടായിരുന്ന ഇൻഡെക്സ് മെഡിക്കസ് എന്ന അച്ചടിലേഖനങ്ങളുടെ അവലംബങ്ങൾ, ഇൻഡെക്സ് മെഡിക്കസിൽ ഉൾപ്പെടാതെ പോയ, അതിനുമുമ്പുണ്ടായിരുന്ന ചില ലേഖനങ്ങൾ,  മെഡ്‌ലൈനിൽ ഇനിയും ചേർത്തിട്ടില്ലാത്ത ഏറ്റവും പുതിയ ലേഖനങ്ങൾ, സമ്പൂർണ്ണരൂപത്തിലുള്ള ചില വൈദ്യശാസ്ത്രഗ്രന്ഥങ്ങൾ തുടങ്ങിയവയും പബ്മെഡ് തെരച്ചിലുകളിൽ ലഭ്യമാണു്.
2015ന്റെ തുടക്കത്തിലെ കണക്കനുസരിച്ച് പബ്-മെഡിൽ 1996 മുതലുള്ള രണ്ടരക്കോടിയോളം രേഖകൾ ലഭ്യമാണു്. ഇതിനുപുറമേ, 1865 മുതലുള്ള തെരഞ്ഞെടുത്ത ചിലരേഖകളും  1809 മുതൽക്കുള്ള ഏതാനും ലേഖനങ്ങളും ഈ വിവരസഞ്ചയത്തിൽ ഉൾപ്പെടുന്നു. കൂടാതെ, ഓരോ വർഷവും അഞ്ചു ലക്ഷത്തോളം പുതിയ ലേഖനങ്ങളുടെ കണ്ണികൾ കൂടി ഈ പട്ടികയിൽ ചേർക്കപ്പെടുന്നുണ്ടു്. മൊത്തം ലേഖനങ്ങളിൽ പകുതിയോളം എണ്ണത്തിനു് സംക്ഷിപ്തങ്ങളും (abstract)  മറ്റുള്ളവയ്ക്കു് പൂർണ്ണരൂപത്തിലേക്കുള്ള കണ്ണികളും ലഭ്യമാണു്. ഏകദേശം 40 ലക്ഷത്തോളം ഗവേഷണരേഖകൾ പൂർണ്ണരൂപത്തിൽ തന്നെ ഏതു വായനക്കാരനും ലഭ്യമാണു്.


</doc>
<doc id="332688" url="https://ml.wikipedia.org/wiki?curid=332688" title="റാഫിൽസ് ഹോട്ടൽ">
റാഫിൽസ് ഹോട്ടൽ

സിംഗപ്പൂരിൽ സ്ഥിതിചെയ്യുന്ന കോളോണിയൽ കാലത്തെ രൂപകൽപനയിലുള്ള ആഡംബര ഹോട്ടലാണ് റാഫിൽസ് ഹോട്ടൽ. അർമേനിയൻ ഹോട്ടൽ വ്യവസായികളായ സർകീസ് ബ്രദർസ് 1887-ൽ സ്ഥാപിച്ചതാണ് റാഫിൽസ് ഹോട്ടൽ. സിംഗപ്പൂർ കണ്ടു പിടിച്ച ബ്രിട്ടീഷുകാരനായ സർ തോമസ്‌ സ്റ്റാംഫോർഡ് റാഫിൽസിന്റെ പേരാണ് ഹോട്ടലിനു നൽകിയിരിക്കുന്നത്. ഫെയർമോണ്ട് റാഫിൽസ് ഹോട്ടൽസ്‌ ഇന്റർനാഷണൽ ഗ്രൂപ്പിന്റെ സഹോദര സ്ഥാപനമായ റാഫിൽസ് ഹോട്ടൽസ്‌ ആൻഡ്‌ റിസോർട്ട്സിന്റെ ഏറ്റവും പ്രധാനപ്പെട്ട സ്ഥാപനമാണ് റാഫിൽസ് ഹോട്ടൽ.

1830-കളിൽ പണിത സ്വകാര്യ ബീച്ച് ഹൗസ് ആയിട്ടാണ് റാഫിൽസ് ഹോട്ടൽ സിംഗപ്പൂർ ആരംഭിച്ചത്. 1878-ൽ ഡോ. ചാൾസ് എമേർസൺ കെട്ടിടം ലീസിനെടുത്തു എമേർസൺ ഹോട്ടൽ ആരംഭിച്ചു. 1883-ൽ എമേർസൺ അന്തരിച്ചപ്പോൾ ഹോട്ടൽ അടച്ചുപൂട്ടി. 1887-ൽ എമേർസണിന്റെ ലീസ് കാലാവധി തീരുന്നതുവരെ റാഫിൽസ് ഇൻസ്റ്റിട്യൂഷൻ ബോർഡിംഗ് ഹൗസ് ആയി ഉപയോഗിച്ചു.
ഹോട്ടൽ ആരംഭിച്ചു ആദ്യ ദശകത്തിനകംതന്നെ മൂന്ന് പുതിയ കെട്ടിടങ്ങൾ ആദ്യം ഉണ്ടായിരുന്ന ബീച്ച് ഹൗസിനോട് ചേർക്കപ്പെട്ടു. 1890-ൽ 22 അതിഥി സ്യൂട്ടുകളുള്ള ഇരുനിലക്കെട്ടിടം പണിതു. ഒട്ടും വൈകാതെ, ബീച്ച് ഹൗസിനടുത്തുള്ള മറ്റൊരു കെട്ടിടം സാർകീസ് ബ്രദർസ് ലീസിനെടുത്തു പുതുക്കിപണിതു, 1894-ൽ പാം കോർട്ട് വിംഗ് പൂർത്തിയായി. പുതിയ കൂട്ടിചേർക്കലുകൾ മുഖേന ഹോട്ടലിലെ അതിഥി മുറികളുടെ എണ്ണം 75 ആയി. 
കുറച്ചു വർഷങ്ങൾക്കു ശേഷം ബീച്ച് ഹൗസ് നിന്നിരുന്ന സ്ഥലത്ത് പുതിയ പ്രധാന കെട്ടിടം പണികഴിച്ചു. സ്വാൻ ആൻഡ്‌ മക്ളാരനിലെ ആർക്കിടെക്റ്റ് റിജന്റ് ആൽഫ്രഡ്‌ ജോൺ ബിഡ്വെൽ ആണു രൂപകൽപന ചെയ്തത്, 1889-ൽ പണി പൂർത്തിയാക്കി. സീലിംഗ് ഫാൻ, വൈദ്യുതി ലൈറ്റ് തുടങ്ങിയ നവീന സൌകര്യങ്ങളോടുകൂടിയാണ് പുതിയ പ്രധാന കെട്ടിടം പണിതത്. മാത്രമല്ല, ഈ പ്രദേശത്ത് വൈദ്യുതി ലൈറ്റുകളുള്ള ആദ്യ ഹോട്ടൽ റാഫിൽസ് ഹോട്ടലാണ്. 

ജപ്പാൻ സിംഗപ്പൂരിനെ കൈയടക്കിയപ്പോൾ റാഫിൽസ് ഹോട്ടലും ജപ്പാൻകാർ കൈയടക്കി. 1942 ഫെബ്രുവരി 15-നു റാഫിൽസ് ഹോട്ടലിലെ അതിഥികളെ ജാപ്പനീസ് സൈനികർ വധിച്ചു. അതേസമയം, ഹോട്ടലിലെ വെള്ളി ബീഫ് ട്രോളി അടക്കം എല്ലാ വെള്ളിയും ഹോട്ടൽ ജീവനക്കാർ പാം കോർട്ടിൽ കുഴിച്ചിട്ടു. രണ്ടാം ലോകമഹായുദ്ധ കാലത്ത് റാഫിൽസ് ഹോട്ടലിന്റെ പേര് സ്യോനൻ ര്യോകൻ എന്നാക്കിമാറ്റി. ജാപ്പനീസ് താമസസ്ഥലം എന്നാണു ഇതിന്റെ അർത്ഥം. ഹോട്ടൽ തുറന്നു ഒരു നൂറ്റാണ്ടിനു ശേഷം 1987-ൽ റാഫിൽസ് ഹോട്ടലിനെ ദേശീയ സ്മാരകമായി സിംഗപ്പൂർ സർക്കാർ പ്രഖ്യാപിച്ചു.

1989-ൽ പുനർനിർമ്മാണ പ്രവർത്തികൾക്കായി ഹോട്ടൽ അടച്ച്. 160 മില്യൺ യുഎസ് ഡോളർ ചിലവിൽ നടന്ന പുനർനിർമ്മാണം രണ്ടു വർഷങ്ങൾക്കൊണ്ടാണ് പൂർത്തിയായത്. 1991 സെപ്റ്റംബർ 16-നു ഹോട്ടൽ പ്രവർത്തനങ്ങൾ പുനരാരംഭിച്ചു. 1915 കാലഘട്ടത്തെ ഓർമിപ്പിക്കുന്ന ശൈലിയിലാണ് ഹോട്ടൽ പുതുക്കിപണിതത്. എല്ലാ അതിഥി മുറികളും സ്യൂട്ടുകളാക്കി മാറ്റി. ഏർണസ്റ്റ് ഹെമ്മിംഗ് വേ, സോമർസെറ്റ്‌ മൌഘം തുടങ്ങിയ പ്രശസ്തരുടെ ഇഷ്ട സ്ഥലമായ ലോങ്ങ്‌ ബാർ പുതിയ ഷോപ്പിംഗ്‌ ആർക്കേഡിനു സമീപത്തേക്കു മാറ്റി. ലോങ്ങ്‌ ബാറിൽവെച്ചാണ് ദേശീയ കോക്ക്ടെയിലായ സിംഗപ്പൂർ സ്ലിംഗ് അതിന്റെ ഉപക്ഞാതാവായ ബാർടെണ്ടർ നിയാം ടോങ്ങ് ബൂൺ കണ്ടുപിടിച്ചത്.

കോളനി കാപിറ്റൽ എൽഎൽസി റാഫിൽസ് ഹോൾഡിങ്ങ്സ് കമ്പനിയെ 1.45 ബില്ല്യൺ യുഎസ് ഡോളറുകൾക്ക് വാങ്ങും എന്നു 2005 ജൂലൈ 18-നു പ്രഖ്യാപിക്കപ്പെട്ടു.


</doc>
<doc id="332689" url="https://ml.wikipedia.org/wiki?curid=332689" title="ജെസ്നറിയേസീ">
ജെസ്നറിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ജെസ്നറിയേസീ(Gesneriaceae). ഈ സസ്യകുടുംബത്തിൽ 150 ജീനസ്സുകളിലായി ഏകദേശം 3200 ഓളം സ്പീഷിസുകൾ ഉൾപ്പെടുന്നു. കുറ്റിച്ചെടികളും ചെറുമരങ്ങളും ഉൾപ്പെടുന്ന ഈ സസ്യകുടുംബത്തെ ഉഷ്‌ണമേഖല പ്രദേശങ്ങളിലും മിതോഷ്‌മേഖലാ പ്രദേശങ്ങളിലുമാണ് ഈ സസ്യകുടുംബത്തെ സാധാരണയായി കാണപ്പെടാറ്. മിക്ക സ്പീഷിസുകളുടേയും പൂക്കൾ വർണശബളമായതും നയനമനോഹരവുമാണ് .
ഇന്ത്യൻ വയലറ്റ്, ക്രൈസോതെമിസ്, കമ്മൽച്ചെടി തുടങ്ങിയ സസ്യങ്ങൾ ജെസ്നറേസീ സസ്യകുടുംബത്തിലുൾപ്പെടുന്നവയാണ്.

ഇവയുടെ ഇലകൾ ലഘുപത്രത്തോടുകൂടിയവയും അഭിന്യാസത്തിൽ (opposite phyllotaxis) തണ്ടിൽ ക്രമീകരിക്കപ്പെട്ടതുമാണ്. എന്നാൽ വളരെ കുറച്ചു സ്പീഷിസുകളിൽ ഏകാന്തരന്യാസത്തിൽ (alternate) ക്രമീകരിച്ചിരിക്കുന്നതും കാണാം. ഇലയുടെ സിരാവിന്യാസം ജാലികാസിരാവിന്യാസത്തോടു കൂടിയവയാണ്. ഇവയുടെ ഇലകൾക്ക് ഉപപർണ്ണങ്ങൾ ഉണ്ടാക്റില്ല. 

ജെസ്നറേസീ കുടുംബത്തിലെ സസ്യങ്ങൾക്ക് നാല് പുഷ്‌പമണ്‌ഡലങ്ങളാണുള്ളത്.

അഞ്ച് വിദളങ്ങളോടു കൂടിയതാണ് വിദളപുടം. മിക്ക സ്പീഷിസുകളിൽ ഇവ പരസ്പരം കൂടിച്ചേർന്ന അവസ്ഥയിലും, മറ്റു ചില സ്പീഷിസുകളിൽ ഇവ വേറിട്ടു നിൽക്കുന്നവയുമാണ്. സാധാരണയായി അഞ്ച് വിദളങ്ങൾക്കും ഒരേ വലിപ്പവും പച്ച നിറത്തോടു കൂടിയതുമാണ്. എന്നാൽ ചിലസ്പീഷിസുകളിൽ വിദളങ്ങൾ ആകർഷണീയമായ നിറത്തോടു കൂടിയവയായിരിക്കും (ഉദാ., കമ്മൽച്ചെടി കളിൽ വിദളങ്ങൾ കടുത്ത ചുവന്ന നിറത്തോടു കൂടിയവയായിരിക്കും ). അഞ്ച് കൂടിച്ചേർന്ന ദളങ്ങളോടു കൂടിയതാണ് ഇവയുടെ പുഷ്പദളമണ്ഡലം. ദളങ്ങൾ കൂടിച്ചേർന്ന് ഒരു നാളി രൂപത്തിലാകുന്നു. ഈ ദളനാളിയുടെ താഴ് ഭാഗം ഇടുങ്ങിയതും മുകളിലേക്ക് വരുംതോറും വീതികൂടിയതുമായിരിക്കും. അഞ്ച് കേസരങ്ങളാണ് ഇവയ്ക്കുള്ളതെങ്കിലും ഇതിൽ 4 എണ്ണമോ 2 എണ്ണമോ മാത്രമേ ഉത്പാദനക്ഷമതയുള്ളു. ബാക്കി കേസരങ്ങൾ ഉത്പാദനക്ഷമതയില്ലാത്തതും വലിപ്പത്തിൽ ചെറുതുമായിരിക്കും. രണ്ട് അണ്ഡാശയങ്ങൾ കൂടിച്ചേർന്ന രീതിയിലാണ്. അതിനു മുകളിലായി ജനിദണ്ഡും പരാഗണസ്ഥവും കാണപ്പെടുന്നു.




</doc>
<doc id="332695" url="https://ml.wikipedia.org/wiki?curid=332695" title="ലൂയിസ് നിരൻബർഗ്ഗ്">
ലൂയിസ് നിരൻബർഗ്ഗ്

ഒരു കനേഡിയൻ അമേരിക്കൻ ഗണിത ശാസ്ത്രജ്ഞനാണ് ലൂയിസ് നിരൻബർഗ്ഗ് (ജ: 29 ഫെബ്രുവരി 1925). ഗണിത വിശകലന മേഖലയിലെ പ്രമുഖനായ ഇദ്ദേഹം
അവകലസമവാക്യത്തെയും അവയുടെ ജ്യാമിതിയുമായുള്ള സങ്കീർണ്ണ ബന്ധത്തെയുംക്കുറിച്ച് നിരവധി പഠനങ്ങൾ നടത്തി. നിരവധി ഗണിത മേഖലകളിൽ പ്രയോഗിക്കപ്പെടുന്ന ഗാഗ്ലിയാർഡോ-നിരൻബർഗ്ഗ് സിദ്ധാന്തത്തിന്റെ (Gagliardo–Nirenberg interpolation inequality) ഉപജ്ഞാതാവുമാണ്.



</doc>
<doc id="332697" url="https://ml.wikipedia.org/wiki?curid=332697" title="കൊങ്ങൻ പട">
കൊങ്ങൻ പട

ചിറ്റൂർ , പഴയന്നൂർ ഭഗവതിക്ഷേത്രങ്ങളിലായി ആചരിക്കുന്ന ഒരു ആഘോഷമാണ് കൊങ്ങൻ പട. ചിറ്റൂരിനെ ആക്രമിച്ച കൊങ്ങൻ പടയെ ചിറ്റൂർ ഭഗവതി തോല്പിച്ചതിന്റെ ആഘോഷമായാണ് കൊങ്ങൻ പട കൊണ്ടാടപ്പെടുന്നത്. ചരിത്രപരമായി ക്രി.വ. 918-ൽ ചിറ്റൂരിനെ ആക്രമിച്ച ഒരു സൈന്യമായിരുന്നു കൊങ്ങന്മാർ. അതിന്റെ ഓർമ്മപുതുക്കലുമാണ് ഈ ആഘോഷം.

ക്രി.വ. 918-ലായിരുന്നു കൊങ്ങൻ പട നടന്നത്. അക്കാലത്തെ ചേര ഭരണാധികാരി കോതരവിയുടെ (ഗോദരവിവർമ്മപ്പെരുമാൾ) കീഴിലായിരുന്നു ചിറ്റൂർ. കൊങ്ങരുടെ (ഇന്നത്തെ കോയമ്പത്തൂർ) ഒരു സൈന്യം 918-ൽ ചിറ്റൂരിനെ ആക്രമിക്കുകയും നെടുംപൊറൈയൂർ മന്നൻ ഏറനാട്ടിലെയും വള്ളുവനാട്ടിലെയും പെരുമ്പടപ്പിലെയും സൈന്യങ്ങളുടെ സഹായത്തോടു കൂടി ആക്രമണകാരികളെ തോല്പിച്ചു. കൊങ്ങന്മാരുടെ മേൽ കൊച്ചിരാജ്യത്തെ (പെരുംമ്പടപ്പ്) നായന്മാർ നേടിയ വിജയത്തിന്റെ ഓർമ്മയ്ക്കും വിജയാഘോഷത്തിനുമായാണ് കൊങ്ങൻ പട നടത്തപ്പെടുന്നത്.

ചരിത്രത്തിന്റെ ഒരു ഐതിഹ്യവശവും ഇതിനോടനുബന്ധിച്ച് പ്രചരിക്കുന്നു. മുൻകാലങ്ങളിൽ ചിറ്റൂരിൽ കച്ചവടം നടത്തിയിരുന്ന കൊങ്ങന്മാരായ കച്ചവടക്കാർ ഒരു പേമാരിയിൽ തങ്ങളുടെ പണ്ടങ്ങൾ നഷ്ടപ്പെട്ടതിനെ - ചിറ്റൂർക്കാരുടെ ആക്രമണമായി സ്വന്തം രാജാവിനെ തെറ്റിദ്ധരിപ്പിച്ചതിന്റെ ഭാഗമായാണ്; ചോളരാജാവ് ചിറ്റൂരിനെ ആക്രമിച്ചതെന്നു പറയപ്പെടുന്നു. എന്നാൽ എണ്ണത്തിൽ അധികമായിരുന്ന പടകളെ നശിപ്പിക്കാൻ നാട്ടുകാർക്കു കഴിയാതെ വന്നപ്പോൾ, ചോളരാജാവിന്റെ ചിറ്റൂർ ആക്രമണം തടഞ്ഞ് പടകളെ നശിപ്പിച്ചത് ചിറ്റൂർ ഭഗവതി തന്നെയാണെന്ന് വിശ്വസിക്കപ്പെടുന്നു. ഐതിഹ്യത്തോടനുബന്ധിച്ച് ചില പ്രത്യേക സ്ഥലങ്ങളും സ്ഥനനാമങ്ങളും ഇവിടെയുണ്ട്. വാളുവെച്ചപാറ എന്നത് യുദ്ധം കഴിഞ്ഞ് ദേവി തന്റെ വാള് കഴുകി വെച്ച പാറയാണെന്നു വിശ്വസിക്കപ്പെടുന്നു. വാളു വെച്ചതു പോലെയുള്ള ഒരു പാടും ഈ പാറയിൽ കാണപ്പെടുന്നു. ഈ സ്ഥലങ്ങളും കൊങ്ങൻ പടയെന്ന ഈ ഉത്സവത്തിന്റെ ഭാഗം തന്നെയാണ്.

മലയാള മാസം കുംഭത്തിലാണ് ഈ ഉത്സവം കൊണ്ടാടുന്നത്. കുംഭമാസത്തിലെ അമാവാസി കഴിഞ്ഞ ബുധനാഴ്ചയാണ് കണ്യാർ, പിന്നത്തെ വെള്ളിയാഴ്ച കുമ്മാട്ടി, തിങ്കളാഴ്ച കൊങ്ങൻപട എന്നീ ക്രമത്തിലാണ് ഇവിടത്തെ ഉത്സവം. കൊങ്ങൻ പട എന്ന ചടങ്ങു നടത്തുന്നത് "പ്രമാണക്കാർ" എന്നറിയപ്പെടുന്ന നാലു വീട്ടുകാരാണ്. ഇതിൽ രാജാവാകുന്നത് ചെമ്പോട്ട് എന്ന കുടുംബക്കാരാണ്. മന്ത്രിയാകുന്നത് അച്ചോത്ത് കുടുംബക്കാരും ചിറ്റോത്ത് വീട്ടുകാർ കൊങ്ങനും ആകുന്നു. ഈ നാലു വീട്ടുകാരും ചേർന്നാണ് പടയുടെ ചടങ്ങുകൾ നടത്തുന്നത്.

ചിലമ്പ് എന്ന ചടങ്ങോടെയാണ് ഉത്സവം തുടങ്ങുന്നത്, ഇത് പടയൊരുക്കവും പ്രഖ്യാപനവുമാണ്. ഇതിന തുടർന്ന് ജനങ്ങൾ കൂട്ടമായി ഭഗവതിയോട് യുദ്ധവിജയത്തിനായും രക്ഷയ്ക്കുമായി സഹായാഭ്യർത്ഥന നടത്തുന്നു. ഇതിനെ തുടർന്ന് യുദ്ധസന്നദ്ധയെ സൂചിപ്പിച്ച് കൊടിയുയർത്തലും നടത്തുന്നു. സന്ധ്യക്ക് ശേഷം ഭക്തജനങ്ങൾ അമ്പലത്തിൽ ഒത്തുകൂടുകയും മൂന്നു കതിനാവെടികളെ തുടർന്ന് എല്ലാവരും ഒരു വെളിച്ചപ്പാടിന്റെ നേതൃത്വത്തിൽ പടനിലത്തിലേക്ക് പോകുന്നു. അർധരാത്രിയോടെയാണ് ആളുകൾ പടനിലത്തിൽ നിന്നും തിരിച്ചുവരുന്നത്. പിറ്റേ ദിവസം പകൽ ആൺ‌വേഷം കെട്ടിയ പെൺകുട്ടികളേയും വഹിച്ചുകൊണ്ട് വർണശബളമായ ഘോഷയാത്ര ക്ഷേത്രത്തിലെ കാവിൽ നിന്നും പുറപ്പെടുന്നു. ആൺവേഷത്തിൽ ഭഗവതി യുദ്ധത്തിനു വന്നതിനെ അനുസ്മരിക്കാനായാണ് ഇങ്ങനെ വേഷം കെട്ടുന്നത്.

വൈകിട്ട് കലാപരിപാടികൾ അരങ്ങേറുന്ന പതിവുമുണ്ട്. ഘോഷയാത്രയ്ക്കൊടുവിൽ കൊങ്ങൻ പടയുടെ സന്ദേശവാഹകൻ വന്ന് യുദ്ധപ്രഖ്യാപനം വായിക്കുന്നു. രാത്രി 10 മണിക്കു ശേഷം കൊങ്ങൻ അരങ്ങത്തു വരുകയും യുദ്ധത്തിന്റെ ചടങ്ങുകൾ തുടങ്ങുകയും ചെയ്യുന്നു. യുദ്ധസന്ദർഭത്തിന്റെ ഒരു അരങ്ങൊരുക്കാൻ കുതിരകളെ ഓടിക്കുകയും മറ്റും ചെയ്യാറുണ്ട്. കൊങ്ങൻ പട തിരിച്ചു പോയതിനു ശേഷം പടക്കളത്തിൽ ചിലർ വീണു കിടക്കുന്നതായും അവരെ ദുഃഖിതരായ ബന്ധുക്കൾ എടുത്തുകൊണ്ടു പോകുന്നതായും അഭിനയിക്കപ്പെടുന്നു.

കൊങ്ങൻ പടയിലെ മറ്റൊരു വിഭാഗമാണ് മലമക്കളി.


</doc>
<doc id="332707" url="https://ml.wikipedia.org/wiki?curid=332707" title="കേരള സാഹിത്യ അക്കാദമി പുരസ്കാരം 2014">
കേരള സാഹിത്യ അക്കാദമി പുരസ്കാരം 2014

2014-ലെ കേരള സാഹിത്യ അക്കാദമി 2016 ഫെബ്രുവരി 29-ന് പ്രഖ്യാപിച്ചു. നോവൽ വിഭാഗത്തിൽ ടി.പി. രാജീവന്റെ 'കെ.ടി.എൻ കോട്ടൂർ എഴുത്തും ജീവിതവും' എന്ന നോവലും മികച്ച ചെറുകഥയ്ക്ക് വി.ആർ സുധീഷിന്റെ 'ഭവനഭേദന'വും മികച്ച കവിതാസമാഹാരത്തിന് പി.എൻ ഗോപീകൃഷ്ണന്റെ 'ഇടിക്കാലൂരി പനമ്പട്ടടി'യും അർഹമായി.







</doc>
<doc id="332708" url="https://ml.wikipedia.org/wiki?curid=332708" title="സ്‌പോട്ട്‌ലൈറ്റ്‌">
സ്‌പോട്ട്‌ലൈറ്റ്

ഓസ്കാർ പുരസ്കാരം നേടിയ ലോക പ്രശസ്തമായ ഒരു ചലചിത്രമാണ് സ്പോട്ട് ലൈറ്റ്.ടോം മെക്കാർത്തിയാണ് സംവിധായകൻ..
2015 ലാണ് ഈ അമേരിക്കൻ ചലചിത്രം റിലീസ് ചെയ്തത്.  


</doc>
<doc id="332717" url="https://ml.wikipedia.org/wiki?curid=332717" title="ടെഫ്രോസിയ">
ടെഫ്രോസിയ

പയർ കുടുംബമായ ഫാബേസിയിലെ ഒരു ജനുസാണ് ടെഫ്രോസിയ (Tephrosia). ഗ്രീക്കുഭാഷയിൽ τεφρος (ടെഫ്രോസ്') എന്നു വച്ചാൽ ചാരനിറത്തിൽ ഉള്ളത് എന്നാണ്. ഇവയുടെ ഇലകൾക്കുള്ള ചാരനിറത്തിൽ നിന്നാണ് ഈ പേരു വന്നത്. ഈ ജനുസിലുള്ള ചെടികളുടെ മറ്റൊരു പേരാണ് "Hoarypea"

ഈ ജനുസിലെ പല ചെടികളും അതിൽ ഉയർന്ന സാന്ദ്രതയിൽ അടങ്ങിയിരികുന്ന റൊട്ടിനോൺ കാരണം വിഷമുള്ളതാണ്, പ്രത്യേകിച്ചും മൽസ്യങ്ങൾക്ക്. ഈ ജനുസിലെ സഷ്യങ്ങളുടെ കറുത്ത നിറത്തിലുള്ള വിത്തുകൾ കാലാകാലങ്ങളായി പലനാടുകളിലെയും മനുഷ്യർ മൽസ്യവിഷമായി ഉപയോഗിക്കാറുണ്ട്.കഴിഞ്ഞ നൂറ്റാണ്ടിൽ ഇതിലെ റൊട്ടിനോൺ കീടനാശിനിയായും ക്ഷുദ്രജീവനാശിനിയായും ഉപയോഗിക്കാനാവുമോ എന്ന് പഠനങ്ങൾ നടന്നിട്ടുണ്ട്.

"ടെഫ്രോസിയ വൊഗെലൈ" മണ്ണിൽ നൈട്രജൻ ഉണ്ടാക്കാനുള്ള അതിന്റെ കഴിവുകൊണ്ട് പ്രസിദ്ധമാണ്. നട്ട് വലുതാവുമ്പോൾ വെട്ടിക്കൂട്ടി ഉഴുതു മണ്ണിൽ ചേർക്കുന്നതുവഴി മണ്ണിന്റെ ഫലപുഷ്ടി വർദ്ധിപ്പിക്കാൻ ഉപയോഗിക്കാറുണ്ട്.



</doc>
<doc id="332718" url="https://ml.wikipedia.org/wiki?curid=332718" title="കെ. ആലിക്കുട്ടി മുസ്‌ലിയാർ">
കെ. ആലിക്കുട്ടി മുസ്‌ലിയാർ

കേരളത്തിലെ ഒരു ഇസ്‌ലാമിക പണ്ഡിതനാണ് കെ ആലിക്കുട്ടി മുസ്‌ലിയാർ. ചെറുശ്ശേരി സൈനുദ്ദീൻ മുസ്‌ലിയാരുടെ മരണത്തെ തുടർന്ന് 2016 ഫെബ്രുവരി 27നാണ് പ്രൊഫ. കെ ആലിക്കുട്ടി മുസ്‌ലിയാരെ ഇ. കെ. വിഭാഗം സമസ്തയുടെ ജനറൽ സെക്രട്ടറി സ്ഥാനത്തേക്ക് തിരഞ്ഞെടുക്കപ്പെട്ടത്. ജാമിഅ നൂരിയ്യ അറബിയ്യയുടെ പ്രിൻസിപ്പാൾ, തിരൂർക്കാട് അൻവാറുൽ ഇസ്ലാമിക് വിദ്യാഭ്യാസ കോംപ്ലക്‌സ് വൈസ് പ്രസിഡണ്ട്, പൊന്നാനി മഊനത്തുൽ ഇസ്‌ലാം അറബിക് കോളജ് പ്രസിഡണ്ട്, വടകര ഹുജ്ജത്തുൽ ഇസ്‌ലാം ഇസ്ലാമിക് കേംപ്ലക്‌സ് എന്നിവയുടെ മുഖ്യഭാരവാഹിത്വം എന്നിവ വഹിക്കുന്നു. കൂടാതെ കാസറഗോഡ് സംയുക്ത മുസ്‌ലിം ജമാഅത്ത് ഖാസി, അഖിലേന്ത്യാ മുസ്‌ലിം വ്യക്തി നിയമ ബോർഡ് ദേശീയ സമിതിയംഗം എന്നീ സ്ഥാനങ്ങൾ കൂടി വഹിക്കുന്നു.

തൂലികാ രംഗത്ത് വ്യക്തിമുദ്ര പതിപ്പിച്ച ആലിക്കുട്ടി മുസ്‌ലിയാർ സുന്നീ യുവജന സംഘത്തിന്റെ മുഖപത്രമായ സുന്നി അഫ്കാർ വാരിക, സമസ്ത കേരള ജംഇയ്യത്തുൽ മുഅല്ലിമീൻ പ്രസിദ്ധീകരണമായ അൽ മുഅല്ലിം മാസിക, അന്നൂർ അറബി മാസിക, തിരൂർക്കാട് ആസ്ഥാനമായി പ്രവർത്തിക്കുന്ന ഡാറ്റാ നെന്ന് ഫോർ ഇസ്‌ലാമിക പ്രെപ്പഗേഷൻ പുറിത്തിറക്കുന്ന മുസ്‌ലിം ലോകം ഇയർ ബുക്ക് എന്നീ നാലോളം പ്രസിദ്ധീകരണങ്ങളുടെ മുഖ്യ പത്രാധിപനായും സേവനമനുഷ്ഠിക്കുന്നുണ്ട്. കേരള മുസ്ലിം ഡാറ്റാബാങ്ക് വെബ്‌പോർട്ടൽ ചീഫ് എഡിറ്ററാണ്. ആഗോള തലത്തിൽ ഇസ്‌ലാമിക മുന്നേറ്റം, പുണ്യ ഭൂമിയിലേക്ക് എന്നീ പുസ്തകങ്ങളും ഹജ്ജിനെ കുറിച്ചുള്ള മൂന്ന് പുസ്തകങ്ങളും ഇദ്ദേഹം രചിച്ചിട്ടുണ്ട്. 


</doc>
<doc id="332720" url="https://ml.wikipedia.org/wiki?curid=332720" title="റൈസോഫോറേസീ">
റൈസോഫോറേസീ

പ്രധാനമായും ഉഷ്ണമേഖലകളിൽ കണ്ടുവരുന്ന ഒരു സസ്യകുടുംബമാണ് റൈസോഫോറേസീ (Rhizophoraceae). കണ്ടൽച്ചെടികളായ റൈസോഫോറ ജനുസ് ഇതിലെ അറിയപ്പെടുന്ന വിഭാഗമാണ്. 16 ജനുസുകളിലായി ഏതാണ്ട് 149 സ്പീഷിസുകൾ ഈ ജനുസിൽ അടങ്ങിയിരിക്കുന്നു. മിക്കവയും മരങ്ങളായ ഇവയുടെ പരാഗണം നടത്തുന്നത് പ്രാണികളാണ്. 

ഈ കുടുംബത്തിൽ 28 ജനുസുകളാണ് ഉള്ളത്:

വെള്ളത്തിന് അടിയിലുള്ള നിർമ്മിതികൾക്കായി ഇതിന്റെ തടി ഉപയോഗിക്കാറുണ്ട്. ചില മരങ്ങളിൽ നിന്നും ടാനിനുകൾ ലഭിക്കാറുണ്ട്.

ഈ കുടുംബത്തിലെ കേരളത്തിൽ കണ്ടുവരുന്ന സസ്യങ്ങളിൽ ചിലവ ഇവയാണ്. 
വങ്കണ,
നീർക്കുരുണ്ട,
പ്രാന്തൻ കണ്ടൽ,
എഴുത്താണിക്കണ്ടൽ,
സ്വർണ്ണക്കണ്ടൽ,
കുറ്റിക്കണ്ടൽ,
വള്ളിക്കണ്ടൽ,
മഞ്ഞക്കണ്ടൽ,
സുന്ദരിക്കണ്ടൽ

]

</doc>
<doc id="332728" url="https://ml.wikipedia.org/wiki?curid=332728" title="താറ എയർ വിമാനം 193">
താറ എയർ വിമാനം 193

നേപ്പാളിൽ അഭ്യന്തര സർവീസ് നടത്തിയിരുന്ന ഒരു വിമാനമായിരുന്നു താറ എയർ വിമാനം 193 പൊഖാറ വിമാനത്താവളത്തിൽ നിന്നും ജോംസോം വിമാനത്താവളത്തിലേക്കുള്ള യാത്രയിൽ 2016 ഫെബ്രുവരി 24 ന് ഇത് തകർന്നു.യാത്രയാരംഭിച്ച് 8 മിനുട്ട് കഴിഞ്ഞതോടെ  റഡാർ സംവിധാനത്തിൽനിന്ന് അപ്രത്യക്ഷമായതിനെ തുടർന്ന് വനമേഖലയിൽ തകർന്ന് വീണത്. 23 പേരാണ് മരിച്ചത്. മൈഗാഡി ജില്ലയിലെ ഡാന എന്ന സ്ഥലത്താണ് ഇത് കാണപ്പെട്ടത്.യാത്രക്കാരെല്ലാവരും മരണപ്പെട്ടിരുന്നു  2010 ഒക്ഹാൽദുൻഗ ട്വിൻ ഓട്ടർ ക്രാഷ് വിമാനാപകടത്തിലും 22 പേർ കൊല്ലപ്പെട്ടിരുന്നു.
പത്യേക അന്വേഷണത്തിനായി ഉന്നതാധികാര സമിതിയെ നിയമിച്ചിട്ടുണ്ട്.



</doc>
<doc id="332736" url="https://ml.wikipedia.org/wiki?curid=332736" title="ചന്ദ്രകല എസ്. കമ്മത്ത്">
ചന്ദ്രകല എസ്. കമ്മത്ത്

മലയാള ഗദ്യ സാഹിത്യകാരിയാണ് ചന്ദ്രകല എസ്. കമ്മത്ത്. നിരവധി ജന പ്രിയ നോവലുകളുടെ രചയിതാവാണ്. രുഗ്മ എന്ന നോവൽ സിനിമയായിട്ടുണ്ട്.


</doc>
<doc id="332738" url="https://ml.wikipedia.org/wiki?curid=332738" title="സുനിൽ ഞാളിയത്ത്">
സുനിൽ ഞാളിയത്ത്

മലയാള വിവർത്തകനും എഴുത്തുകാരനുമാണ് സുനിൽ ഞാളിയത്ത്. നിരവധി ബംഗാളി കൃതികൾ മലയാളത്തിലാക്കി. ചോഖെർ ബാലി എന്ന ഗ്രന്ഥത്തിന്റെ വിവർത്തനത്തിന് 2014 ലെ കേരള സാഹിത്യ അക്കാദമി പുരസ്കാരം ലഭിച്ചു.


</doc>
<doc id="332739" url="https://ml.wikipedia.org/wiki?curid=332739" title="വി.എം. ദേവദാസ്">
വി.എം. ദേവദാസ്

മലയാള നോവലിസ്റ്റും ചെറുകഥാകൃത്തും തിരക്കഥാകൃത്തുമാണ് വി. എം. ദേവദാസ് (ജനനം :1981). തൃശ്ശൂർ ജില്ലയിലെ വടക്കാഞ്ചേരി സ്വദേശിയാണ്.
തൃശൂർ ജില്ലയിലെ വടക്കാഞ്ചേരിയിൽ ജനനം. ചെന്നൈയിലെ ഒരു ഐ.ടി കമ്പനിയിൽ ജോലി ചെയ്യുന്നു. 





</doc>
<doc id="332742" url="https://ml.wikipedia.org/wiki?curid=332742" title="അക്റ്റിനിഡിയേസീ">
അക്റ്റിനിഡിയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് അക്റ്റിനിഡിയേസീ (Actinidiaceae). മൂന്ന് ജീനസ്സുകളിലായി ഏകദേശം 360 സ്പീഷിസുകൾ ഉള്ള ഈ സസ്യകുടുംബത്തിൽ കുറ്റിച്ചെടികളും ആരോഹികളും ചെറുമരങ്ങളും ഉൾപ്പെടുന്നു.

ഉഷ്ണമേഖലകളിലും മിതോഷ്ണ മേഖലകളും ഇവയ്ക്ക് വളരാൻ അനുകൂലമാണ്. ഈ അടുത്ത കാലത്തായി അക്റ്റിനിഡിയേസീ സസ്യകുടുംബത്തെ ഏഷ്യയുടെ വടക്കു കിഴക്കു ഭാഗങ്ങൾ, മലേഷ്യ, തെക്കേ അമേക്കയുടെ ചിലഭാഗങ്ങളിലുമാണ് കാണപ്പെടുന്നത്. ഏഷ്യയുടെ കിഴക്കു ഭാഗങ്ങളിൽ കാണപ്പെടുന്ന കിവി പഴം ഈ കുടുംബത്തിൽ ഉൾപ്പെടുന്നതാണ്. ചില സസ്യങ്ങൾ അലങ്കാര സസ്യങ്ങളായും വളർത്താറുണ്ട്. 

ഇവയുടെ ഇലകൾ ലഘുപത്രത്തോടുകൂടിയവയും തണ്ടിൽ ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയുംആണ്. ചില സ്പീഷിസുകളിൽ ഇലയുടെ വക്കുകൾ പൂർണ്ണവും എന്നാൽ മറ്റു ചില സ്പീഷിസുകളിൽ ദന്തുരമായും കാണപ്പെടുന്നു. ഇവയുടെ പത്രവൃന്തത്തിന്റെ അടിയിലായി പെട്ടെന്നു കൊഴിഞ്ഞു പോകുന്ന തരത്തിലുള്ള ഉപപർണ്ണങ്ങൾ കാണപ്പെടുന്നു. 

ദ്വിലിംഗ സ്വഭാവത്തോടു കൂടിയവ പൂക്കളും ഏകലിംഗ സ്വഭാവത്തോടുകൂടിയ പൂക്കളും കാണപ്പെടുന്നു. പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy)പാലിക്കുന്നവയാണ്. ഉർന്ന അണ്ഡാശയത്തോടു കൂടിയ ഇവയ്ക്ക് അനേകം കേസരങ്ങൾ കാണപ്പെടുന്നു. എന്നാൽ വളരെ വിരളം ചില സ്പീഷിസുകൾ പത്ത് കേസരങ്ങളോടു കൂടിയവയാണ്. സാധാരണയായി മൂന്ന് പുഷ്‌പജനികൾ കൂടിച്ചേർന്നാണ് ജനിപുടം (gynoecium) ഉണ്ടാകുന്നത്. എന്നാൽ മറ്റുചില സ്പീഷിസുകളിൽ അനേകം പൂഷ്പജനികൾ കൂടിച്ചേർന്നാണ് ജനിപുടം ഉണ്ടാകുന്നത്.

ഒട്ടുമിക്ക സ്പീഷിസുകളിലും മാംസളമായ പഴങ്ങളാണുള്ളത്.



</doc>
<doc id="332744" url="https://ml.wikipedia.org/wiki?curid=332744" title="ആർഗൊ">
ആർഗൊ

സമുദ്രത്തിലെ താപനില, ലവണാംശം, ജലപ്രവാഹങ്ങൾ തുടങ്ങിയ വിവിധ ഘടകങ്ങളെ നിരീക്ഷിക്കുവാൻ വേണ്ടി ലോകവ്യാപകമായി സ്ഥാപിക്കപ്പെട്ട ഒരു ഉപകരണവ്യൂഹമാണു് <nowiki>ആർഗൊ (Argo)</nowiki>. സമുദ്രത്തിൽ നിന്നും തദ്സമയവിവരങ്ങൾ ശേഖരിക്കുന്ന ആർഗൊ ഫ്ലോട്ടുകൾ എന്നറിയപ്പെടുന്ന ഉപകരണസംവിധാനങ്ങളും അപ്രകാരം ശേഖരിച്ച വിവരങ്ങളുടെ അപഗ്രഥനവും ഗുണനിലവാരപരിശോധനയും നടത്തി, അവ സൂക്ഷിച്ചു വയ്ക്കുന്ന കേന്ദ്രങ്ങളുമാണ് ഈ സംവിധാനത്തിന്റെ പ്രധാന ഭാഗങ്ങൾ. 2000 ആണ്ടിന്റെ തുടക്കത്തിലാണു് ആർഗൊ പ്രവർത്തനസജ്ജമാവുന്നത്. നിലവിൽ ഏകദേശം നാലായിരത്തിനടുത്തു് ആർഗൊ ഫ്ലോട്ടുകൾ നിരന്തരം സമുദ്രത്തിൽ നിന്നും വിവരങ്ങൾ ശേഖരിച്ചു കൊണ്ടിരിക്കുന്നു. സമുദ്രതാപപരിമാണം (Ocean Heat Content - OHC) അളന്നു കണ്ടുപിടിക്കുകയാണു് ഈ പദ്ധതിയുടെ പ്രത്യേക താല്പര്യങ്ങളിലൊന്നു്.



</doc>
<doc id="332746" url="https://ml.wikipedia.org/wiki?curid=332746" title="സോണ്ടെ">
സോണ്ടെ

സമുദ്രജലത്തിന്റെ വൈദ്യുതചാലകത, താപനില, സമുദ്രത്തിന്റെ ആഴം, ലീനവാതകങ്ങളുടെ ഗാഢത, ഹരിതകത്തിളക്കം (chlorophyll fluorescence) തുടങ്ങിയവ അളക്കാൻ ഉപയോഗിക്കുന്ന ഉപകരണമാണ് സോണ്ടെ അഥവാ സി.റ്റി.ഡി.(CTD).. വിവിധ തരം സെൻസറുകൾ ഒരുമിച്ചു ചേർത്തു് "നിസ്കിൻ കുപ്പികൾ" അഥവാ "നാൻസൻ കുപ്പികൾ" എന്നറിയപ്പെടുന്ന പ്രത്യേകതരം കവചിതപേടകങ്ങളിൽ അടക്കം ചെയ്തു് ഒരു ശ്രേണിയായാണു് സോണ്ടെ രൂപപ്പെടുത്തുന്നതു്. നിശ്ചിത ആഴങ്ങളിൽ ഈ കുപ്പികൾ യന്ത്രസഹായത്തോടെയോ കായികമായോ സമയനിയന്ത്രിതമായോ തുറക്കുകയും അതതുമേഖലകളിലെ സമുദ്രജലത്തിന്റെ സാമ്പിളുകൾ ശേഖരിക്കുകയും ചെയ്യുന്നു. ഇത്തരം സാമ്പിളുകൾ ഉടനെത്തന്നെയോ സമുദ്രനിരപ്പിനു മുകളിലെത്തിച്ചോ അവയിൽനിന്നും ആവശ്യമുള്ള ഭൗതികശാസ്ത്ര-ജീവശാസ്ത്രവിവരങ്ങൾ ശേഖരിക്കുന്നു. മറ്റു സാമുദ്രികനിരീക്ഷണോപകരണങ്ങളുടെ സെൻസറുകൾ പുനഃക്രമീകരിക്കാനും (calibrate) ഇത്തരം സോണ്ടേകൾ പ്രയോജനപ്പെടാറുണ്ടു്. 



</doc>
<doc id="332749" url="https://ml.wikipedia.org/wiki?curid=332749" title="മെക്കാനിക്കൽ ബാത്തിതെർമോഗ്രാഫ്">
മെക്കാനിക്കൽ ബാത്തിതെർമോഗ്രാഫ്

സമുദ്ര ജലത്തിന്റെ താപനില അളക്കാൻ പഴയ കാലഘട്ടങ്ങളിൽ ഉപയോഗിച്ചിരുന്ന ഒരു ഉപകരണമാണ് മെക്കാനിക്കൽ ബാത്തിതെർമോഗ്രാഫ് (എംബിറ്റി).(Bathythermograph)


</doc>
<doc id="332752" url="https://ml.wikipedia.org/wiki?curid=332752" title="ഒന്നാം അന്താരാഷ്ട്ര ഇന്ത്യൻമഹാസമുദ്ര പര്യവേക്ഷണം">
ഒന്നാം അന്താരാഷ്ട്ര ഇന്ത്യൻമഹാസമുദ്ര പര്യവേക്ഷണം

1959 മുതൽ 1966 വരെയുള്ള കാലഘട്ടത്തിൽ, ഇന്ത്യൻ മഹാസമുദ്രത്തിൽ ഏകദേശം 14 ഓളം രാജ്യങ്ങൾ പങ്കെടുത്തുകൊണ്ട് ആദ്യത്തെ അന്താരാഷ്ട്ര ഇന്ത്യൻമഹാസമുദ്ര പര്യവേക്ഷണം നടന്നു . 46 ഓളം ഗവേഷണ കപ്പലുകൾ ആയിരുന്നു പര്യവേഷണത്തിനു സഹായം നല്കിയത്. സമുദ്ര ഗവേഷണ മേഖലയിൽ ഒന്നാം അന്താരാഷ്ട്ര ഇന്ത്യൻമഹാസമുദ്ര പര്യവേക്ഷണം വലിയൊരു മുതൽക്കൂട്ടായിരുന്നു. ഇന്ത്യൻ മഹാസമുദ്രവുമായി ബന്ധപ്പെട്ട സമുദ്രവിജ്ഞാനീയത്തിന്റെ വിവിധ മേഖലയിലെ വിപ്ലവകരമായ പഠനങ്ങൾക്ക് തുടക്കം കുറിക്കാൻ പര്യവേഷണം സഹായകരമായി . ഈ പര്യവേഷണത്തിന്റെ ഭാഗമായാണ് ഇന്ത്യയിൽ നാഷണൽ ഇൻസ്റ്റിറ്റ്യൂട്ട് ഓഫ് ഓഷ്യാനോഗ്രഫി സ്ഥാപിക്കപ്പെട്ടത് .


</doc>
<doc id="332754" url="https://ml.wikipedia.org/wiki?curid=332754" title="കേരളസംസ്ഥാന ചലച്ചിത്രപുരസ്കാരം 2015">
കേരളസംസ്ഥാന ചലച്ചിത്രപുരസ്കാരം 2015

കേരള സർക്കാറിന്റെ 2015-ലെ കേരളസംസ്ഥാന ചലച്ചിത്രപുരസ്കാരം 2016 മാർച്ച് 1-നു് തിരുവനന്തപുരത്ത് പ്രഖ്യാപിച്ചു സാംസ്കാാരിക വകുപ്പു മന്ത്രി തിരുവഞ്ചൂർ രാധാകൃഷ്ണൻ ഉച്ചക്ക് 12 മണിക്കാണു അവാർഡ് പ്രഖ്യാപിച്ചത്. ആകെ 79 ചിത്രങ്ങളാണു ജൂറിക്കു മുൻപിൽ അവാർഡിനായി പരിഗണിച്ചത്. സംവിധായകൻ മോഹനാണു ജൂറിയുടെ ചെയർമാൻ. ജോർജ് കിത്തു, എം.എ. വേണു, സുലക്ഷണ, ശരത്, ബി. ആർ. പ്രസാാദ്, വേണുഗോപാൽ, പ്രേംചന്ദ്, സോമൻ, സി.ആർ. രജമോഹൻ എന്നിവരാണു ചലച്ചിത്ര വിഭാഗത്തിലെ മറ്റു ജൂറി അംഗങ്ങൾ. എസ്. ജയചന്ദ്രൻ നായർ, രാജീവ് ഗോപാലകൃഷ്ണൻ, പവിത്രൻ, സി.ആർ. രാജമോഹൻ എന്നിവരാണു രചനാവിഭാഗത്തിലെ ജൂറി അംഗങ്ങൾ സനൽ കുമാർ ശശിധരൻ സംവിധാനം ചെയ്ത ഒഴിവു ദിവസത്തെ കളി എന്ന ചലച്ചിത്രം മികച്ച ചലച്ചിത്രമായും, ചാർലി എന്ന ചിത്രത്തിലെ അഭിനയത്തിനു ദുൽഖർ സൽമാൻ മികച്ച നടനായും, ചാർലി, എന്ന് നിന്റെ മൊയ്തീൻ എന്നീ ചിത്രങ്ങളിലെ അഭിനയത്തിനു പാർവ്വതി മികച്ച നടിയായും തെരഞ്ഞെടുക്കപ്പെട്ടു.

സു.. സു... സുധി വാത്മീകം, ലുക്കാ ചുപ്പി എന്നീ ചലച്ചിത്രങ്ങളിലെ അഭിനയത്തിനു ജയസൂര്യ, മോഹവലയം എന്ന ചലച്ചിത്രത്തിലെ അഭിനയത്തിനു ജോയ് മാത്യുവിനും, ഒരു സെക്കന്റ് ക്ലാസ് യാത്ര, ലുക്കാ ചുപ്പി എന്നീ ചലച്ചിത്രങ്ങളിലെ അഭിനയത്തിനു ജോജു ജോർജ്ജിനും, അമർ അക്ബർ അന്തോണി എന്ന ചിത്രത്തിലെ "അന്നു ഞാനെന്റെ മുറ്റത്തെ മുല്ലയ്ക്കു.." എന്ന ഗാനം പാടിയതിനു ശ്രേയ ജയദീപിനും ജൂറിയുടെ പ്രത്യേക പരാമർശങ്ങൾ ലഭിച്ചു.

2015-ലെ കേരളസംസ്ഥാന ചലച്ചിത്രപുരസ്കാരങ്ങൾ, 2016 ഒക്റ്റോബർ 15 ന് പാലക്കാട്‌ ഇന്ദിരാഗാന്ധി മുനിസിപ്പൽ സ്റ്റേഡിയത്തിൽ നടന്ന ചടങ്ങിൽ വച്ച് കേരള സംസ്ഥാന മുഖ്യമന്ത്രി പിണറായി വിജയൻ പുരസ്കാര ജേതാക്കൾക്ക് നൽകി. മലയാള ചലചിത്ര രംഗത്ത് പതിറ്റാണ്ടുകളായി നിറഞ്ഞു നിൽക്കുന്ന പ്രതിഭകളായ മധു, ശാരദ, ഷീല, ശ്രീകുമാരൻ തമ്പി, എം.കെ അർജുനൻ എന്നിവരെയും, ഓസ്‌കാർ പുരസ്‌കാര ജേതാവ് റസൂൽ പുക്കുട്ടിയെയും ചടങ്ങിൽ ആദരിച്ചു

അവാർഡ് പ്രഖ്യാപനെത്തുടർന്ന് വിവാദങ്ങളും ഉണ്ടായി. 


</doc>
<doc id="332761" url="https://ml.wikipedia.org/wiki?curid=332761" title="എന്റെ വേളി">
എന്റെ വേളി

മഹാകവി ജി ശങ്കരക്കുറുപ്പ് രചിച്ച ഒരു കവിതയാണ് എന്റെ വേളി. ഇതിൽ വേളി കഴിഞ്ഞ് ഭർതൃഗൃഹത്തിലേക്ക് പോകാൻ ഒരുങ്ങുന്ന വധുവിന്റെ വിഹ്വലതകൾ അദ്ദേഹം വിവരിക്കുകയാണ്. എന്നാൽ വായിച്ചു വരുമ്പോഴാണ് വേളി എന്നതു കൊണ്ട് കവി വിവക്ഷിക്കുന്നത് മരണത്തെയാണെന്ന് മനസ്സിലാവുന്നത്. സുന്ദരമായ ഈ കവിതയിൽ നിന്നും വരികൾ പലരും പല സന്ദർഭങ്ങളിലും ചൊല്ലിക്കേൾക്കാറുണ്ട്.

കവിതയിൽ നിന്നും ചില വരികൾ-



</doc>
<doc id="332778" url="https://ml.wikipedia.org/wiki?curid=332778" title="കേന്ദ്ര ബജറ്റ് (2016)">
കേന്ദ്ര ബജറ്റ് (2016)

2016 ഫെബ്രുവരി 29നാണ് ഇന്ത്യൻ കേന്ദ്രസർക്കാറിന്റെ 2016-17 സാമ്പത്തിക വർഷത്തേക്കുള്ള ബജറ്റ് അവതരിപ്പിച്ചത്.ധനകാര്യമന്ത്രിയായ അരുൺ ജെയ്റ്റ്ലിയാണ് ബജറ്റ് അവതരിപ്പിച്ചത്. ബജറ്റ് തയ്യാറാക്കാനായി സർക്കാർ ജനങ്ങളിൽ നിന്ന് ട്വിറ്ററിലൂടെ നിർദ്ദേശങ്ങൾ ക്ഷണിച്ചിരുന്നു.


</doc>
<doc id="332784" url="https://ml.wikipedia.org/wiki?curid=332784" title="സനൽ കുമാർ ശശിധരൻ">
സനൽ കുമാർ ശശിധരൻ

ഒരു മലയാളചലച്ചിത്രസംവിധായകനും, കവിയുമാണ് സനൽ കുമാർ ശശിധരൻ.

1977 ഏപ്രിൽ 8-നു തിരുവനന്തപുരത്തെ പെരുംകടവിളയിലാണു സനൽ ജനിച്ചത്. അച്ഛൻ ശശിധരൻ, അമ്മ സരോജം. ജന്തുശാസ്ത്രത്തിലും, നിയമത്തിലും ബിരുദം നേടിയ ശേഷം വക്കീലായി ജോലി ആരംഭിച്ചു. 2001-ൽ കാഴ്ച ചലച്ചിത്രവേദി എന്നൊരു ഫിലിം സൊസൈറ്റി സുഹൃത്തുക്കളോടൊപ്പം ചേർന്ന് രൂപീകരിച്ചു. ജനപങ്കാളിത്തത്തോടെ സ്വതന്ത്രമായ ചലച്ചിത്രങ്ങൾ നിർമ്മിക്കുക എന്നതായിരുന്നു ഈ സൊസൈറ്റിയുടെ ഉദ്ദ്യേശം. ജനങ്ങളുടെ കയ്യിലുള്ള പണം ശേഖരിച്ച് 3 ഹ്രസ്വചിത്രങ്ങളും, ഒരുമുഴുനീള ചലച്ചിത്രവും സനൽ നിർമ്മിച്ചു. 2014-ൽ മികച്ച സംവിധായകനുള്ള കേരളസംസ്ഥാന ചലച്ചിത്രപുരസ്കാരം ആദ്യ ചലച്ചിത്രമായ ഒരാൾപ്പൊക്കത്തിനു ലഭിച്ചു. 2015-ലെ കേരളസംസ്ഥാന ചലച്ചിത്രപുരസ്കാരത്തിൽ സനൽ സംവിധാനം ചെയ്ത ഒഴിവു ദിവസത്തെ കളി മികച്ച ചലച്ചിത്രമായി തെരഞ്ഞെടുക്കപ്പെട്ടു. 



</doc>
<doc id="332787" url="https://ml.wikipedia.org/wiki?curid=332787" title="ഗവണ്മെന്റ് ഇൻസ്പെക്റ്റർ">
ഗവണ്മെന്റ് ഇൻസ്പെക്റ്റർ

നിക്കൊളായ് ഗൊഗോളിന്റെ ഒരു സാമൂഹ്യ വിമർശന നാടകമാണ് ഗവണ്മെന്റ് ഇൻസ്പെക്റ്റർ (The Government Inspector)‌. (original title: , "Revizor", literally: "Inspector"). 1836 -ൽ റഷ്യയിൽ ആദ്യമായി പ്രസിദ്ധീകരിച്ച ഈ പുസ്തകം പിന്നീട്, 1842 -ൽ വിപുലീകരിച്ച് പ്രസിദ്ധീകരിച്ചു. ശുഭപര്യവസായിയായ ഈ നാടകം മനുഷ്യന്റെ ദുര, വിഡ്ഢിത്തം, അന്നത്തെ റഷ്യയിലെ രാഷ്ട്രീയ അഴിമതി ഇവ ആക്ഷേപഹാസ്യരൂപത്തിൽ അവതരിപ്പിക്കുന്നു. 

അലക്സാണ്ടർ പുഷ്കിൻ പോലും അംഗീകരിച്ച റഷ്യയിലെ ഏറ്റവും നല്ല ചെറുകഥാകൃത്തുക്കളിലൊരാളായിരുന്നു ഗൊഗോൾ. ചെറുകഥയിൽ ഒരു സ്ഥാനമുറപ്പിച്ച അദ്ദേഹം, പിന്നീട് നാടകരൂപങ്ങൾ എഴുതാനായി തുനിഞ്ഞു. 1832 ആദ്യമായി സാമ്രാജ്യത്വ ഉദ്യോഗസ്ഥ ദുഷ്പ്രഭുത്വത്തെപ്പറ്റി ഒരു നാടകം എഴുതാൻ തുനിഞ്ഞെങ്കിലും സെൻസർഷിപ്പിനെ ഭയന്ന് ആ സംരംഭം അദ്ദേഹം അതു നിർത്തിവച്ചു. 1835ൽ അലക്സാണ്ടർ പുഷ്കിന്റെ പ്രേരണയാൽ ഒരു പുതിയ ആക്ഷേപഹാസ്യ രചനയ്ക്കു ശ്രമം തുടങ്ങി.

റഷ്യയിലെ ഒരു പട്ടണത്തിലെ മേയറിന്റെ നേതൃത്വത്തിലുള്ള അഴിമതിക്കാരായ ഉദ്യോഗസ്ഥർ തങ്ങളെപ്പറ്റി അന്വേഷണത്തിനായി ഒരു ഇൻസ്പെക്റ്റർ വരുന്നതായി വാർത്ത അറിഞ്ഞ് ഭീതിതരായി. തങ്ങളുടെ തെറ്റായ പ്രവർത്തനങ്ങളെ മൂടിവയ്കാനായി അവർ ശ്രമം നടത്തിത്തുടങ്ങി. പക്ഷേ ഒരു സംശയിക്കേണ്ട ഒരു വ്യക്തി രണ്ടാഴ്ച്ച മുൻപു തന്നെ സെയിന്റ് പിറ്റേഴ്സ്ബർഗിൽ നിന്നും എത്തി അടുത്ത സത്രത്തിൽ താമസമാക്കിയതായി അറിഞ്ഞു. അത് ഖ്ലെസ്റ്റാക്കോവ് ആയിരുന്നു. 

ഖ്ലെസ്റ്റാക്കോവ് തന്റെ മുന്തിയ ഹോട്ടൽ ബിൽ ചക്രവർത്തിയുടെ പേരിൽ ചെലവാക്കുന്നതറിഞ്ഞ് ഇയാൾ തന്നെയാണ് തങ്ങൾ പ്രതീക്ഷിക്കുന്ന ആ ഉദ്യോഗസ്ഥൻ എന്ന് മേയറും കൂട്ടാളികളും തീർച്ചയാക്കുന്നു. എന്നിരുന്നാലും, അയാൾ മറ്റൊരാളായി തെറ്റിദ്ധരിക്കപ്പെട്ടുവെന്ന കാര്യം ഖ്ലെസ്റ്റാക്കോവ് വെളിവാക്കുന്നില്ല. ഈ സമയം, അയാൾ ഈ ഉദ്യോഗസ്ഥരുടെ ഭീതിയെ ആസ്വദിച്ച്, മേയറുടെ വീട്ടിലെ അതിഥിയായി താമസം മാറി. മേയറിൽ നിന്നും കൂട്ടാളികളിൽനിന്നും ഇൻസ്പെക്ടർ ഭാരിച്ച തുകകൾ വാങ്ങുകയും ചെയ്തു. മേയറുടെ ഭാര്യയോടും മകളോടും അപമര്യാദയായി പെരുമാറാനും ശൃംഗരിക്കാനും അയാൾ തുടങ്ങി. 

മേയർ ആ ഗ്രാമത്തിൽ വസിക്കുന്നവരായ ജൂതന്മാരും മറ്റുമായ കച്ചവടക്കാരോടു നിരന്തരം കൈക്കൂലി വാങ്ങുന്നതിനാൽ അതിൽ പ്രയാസപ്പെട്ട് അവർ ഖ്ലെസ്റ്റാക്കോവിനോട് അയാളെ തന്റെ മേയർ പദവിയിൽ നിന്നും പുറത്താക്കാൻ അപേക്ഷിക്കുന്നു. അത്യാർത്തിക്കാരനും പിടിച്ചുപറിക്കാരനുമായ മേയറുടെ അഴിമതികളിൽ ആശ്ചര്യപ്പെട്ട ഖ്ലെസ്റ്റാക്കോവ് സൈബീരിയായിലേയ്ക്കു നാടുകടത്തപ്പെടുന്നതിനു മേയർ അർഹനായെന്ന് മുന്നറിയിപ്പു നൽകുന്നു. എങ്കിലും അവരുടെ അഭ്യർത്ഥനയെ മാനിക്കാനായി കൂടുതൽ പണം തനിക്കു നൽകാനായാണ് ഖ്ലെസ്റ്റാക്കോവ് കച്ചവടക്കാരോട് പറയുന്നത്.

ഇതിനകം താൻ മോശമാകുമെന്നു മനസ്സിലാക്കിയ മേയർ തന്നെ അറസ്റ്റു ചെയ്യരുതെന്നു അഭ്യർത്ഥിക്കുന്നു. ഖ്ലെസ്റ്റാക്കോവ് തന്റെ മകളുമായി വിവാഹ ഉടമ്പടിയിലെത്തി എന്നു ഗ്രഹിച്ചു. ഈ ഘട്ടത്തിൽ തന്നെ സെയിന്റ് പിറ്റേഴ്സ്ബർഗിലേയ്ക്കു തിരിച്ചു വിളിക്കപ്പെട്ടിരിക്കുന്നു എന്ന് ഖ്ലെസ്റ്റാക്കോവ് അറിയിക്കുന്നു. കാരണം അദ്ദേഹത്തിന്റെ ജോലിക്കാരനായ ഒസിപ്പ് പരിഹാസ്യമായ ഈ അഭിനയം തുടരുന്നത് അപകടമാണെന്നു ഖ്ലെസ്റ്റാക്കോവിനെ ബോദ്ധ്യപ്പെടുത്തുന്നു. 

ഖ്ലെസ്റ്റാക്കോവും ഒസിപ്പും ഗ്രാമീണരുടെ കിട്ടാവുന്നതിലും ഏറ്റവും വേഗതയുള്ള കുതരകളെ കെട്ടിയ വണ്ടിയിൽ അവിടം വിട്ടനേരം മേയറുടെ സുഹൃത്തുക്കളെല്ലാവരും അവിടെ സന്നിഹിതരായി അവരെ അഭിനന്ദിച്ചു. ഈ സമയം സ്ഥലത്തെ പോസ്റ്റ് മാസ്റ്റർ അവിടെയെത്തി ഖ്ലെസ്റ്റാക്കോവിന്റെ യഥാർഥ മുഖം വെളിപ്പെടുത്തുന്ന താമസിച്ചുപോയ എവിടെയോ തങ്ങിനിന്ന ഒരു കത്ത് കൊണ്ടുവന്നുകാണിക്കുന്നു. 

മേയറും കൂട്ടാളികളും തങ്ങൾക്കു പറ്റിയ അമളിയെപ്പറ്റി പരസ്പരം കുറ്റപ്പേടുത്തുന്ന സമയത്ത്, മേയറെ കാണുന്നതിനായി വരുന്ന യഥാർഥ ഗവൺമെന്റ് ഉദ്യോഗസ്ഥന്റെ സന്ദേശം എത്തുന്നു.



</doc>
<doc id="332789" url="https://ml.wikipedia.org/wiki?curid=332789" title="ഗാന്ധിജിയെപ്പറ്റിയുള്ള ഗ്രന്ഥങ്ങളുടെ പട്ടിക">
ഗാന്ധിജിയെപ്പറ്റിയുള്ള ഗ്രന്ഥങ്ങളുടെ പട്ടിക

ഗാന്ധിജിയെപ്പറ്റിയുള്ള ഗ്രന്ഥങ്ങളുടെ പട്ടിക ഗാന്ധിജിയെപ്പറ്റിയുള്ള കൃതികളുടെ സമ്പൂർണ്ണമായ പട്ടികയാണ്.


</doc>
<doc id="332790" url="https://ml.wikipedia.org/wiki?curid=332790" title="ഖുർആൻ സംബന്ധിയായ മലയാള പുസ്തകങ്ങളുടെ പട്ടിക">
ഖുർആൻ സംബന്ധിയായ മലയാള പുസ്തകങ്ങളുടെ പട്ടിക

ഖുർആൻ സംബന്ധിയായ മലയാള പുസ്തകങ്ങളുടെ പട്ടിക


</doc>
<doc id="332791" url="https://ml.wikipedia.org/wiki?curid=332791" title="ബൈബിൾ സംബന്ധിയായ മലയാള പുസ്തകങ്ങളുടെ പട്ടിക">
ബൈബിൾ സംബന്ധിയായ മലയാള പുസ്തകങ്ങളുടെ പട്ടിക


</doc>
<doc id="332792" url="https://ml.wikipedia.org/wiki?curid=332792" title="രാജ്യദ്രോഹം">
രാജ്യദ്രോഹം

ഒരു രാജ്യത്തിന്റെ നിയമത്തിന് വിരുദ്ധമായി ചെയ്യുന്ന പ്രവർത്തികളെ രാജ്യദ്രോഹമായി പരിഗണിക്കുന്നു. പ്രസംഗം, സംഘാടനം തുടങ്ങിയവയെല്ലാം ഇതിന്റെ പരിധിയിൽ വരുന്നു ഭരണഘടനക്ക് വിരുദ്ധമായി കലാപം ചെയ്യൽ, നിയമവിരുദ്ധമായ പ്രവർത്തനത്തിന് പ്രോത്സാഹനം ചെയ്യൽ എല്ലാം ഇതിലുൾപ്പെടുന്നതാണ്.

ഇന്ത്യൻ പീനൽ കോഡിലെ 124 എ വകുപ്പ് പ്രകരമാണ് രാജ്യദ്രോഹത്തെ നിർവചിച്ചിട്ടുള്ളത്. 2010 ൽ പ്രശസ്ത എഴുത്തുകാരിയും ചിന്തകയുമായ അരുന്ധതി റോയിക്കെതിരെ ഈ വകുപ്പ് പ്രകാരം കേസെടുത്തിരുന്നു.കാശ്മീർ,മാവോയിസ്റ്റ് വിഷയങ്ങളിൽ അഭിപ്രായ പ്രകടനം നടത്തിയതായിരുന്നു കാരണം.
2007ൽ ഇന്ത്യയിൽ രണ്ടുപേർക്കെതിരെ രാജ്യോദ്രോഹകുറ്റത്തിൽ കേസെടുത്തിരുന്നു.പ്രശസ്ത ആക്ടിവിസ്റ്റായ ഡോ.ബിനായക് സെൻ. , കൊൽക്കത്തയിലെ ബിസിനസുകാരനായ പിയൂഷ് ഹുഹ എന്നിവരായിരുന്നു അവർ. മാവോയിസ്റ്റുകളെ സഹായിച്ചു എന്നായിരുന്നു ഇരുവർക്കമുള്ള കേസ് ഇരുവർക്കും തടവ് ശിക്ഷ ലഭിച്ചിരുന്നു.2011ൽ സുപ്രീംകോടതിയിൽ നിന്ന് ജാമ്യം ലഭിച്ചതിനെ തുടർന്നാണ് ഇരുവരും മോചിതയായത്. 

2012 സപ്തംബർ 10ന് രാഷ്ട്രീയ കാർട്ടൂൺ വരച്ചതിന്റെ പേരിൽ അസീംത്രിവേദിയെ സപ്തംബർ 24 വരെ ജ്യുഡീഷ്യൽ കസ്റ്റഡിയിലെടുത്തിരുന്നു.തന്റെ വെബസൈറ്റിൽ അപ്ലോഡ് ചെയ്ത കാർട്ടൂണിൽ ഇന്ത്യയിലെ അഴിമതിവിരുദ്ധ പ്രസ്ഥാനത്തെ പരിഹസിച്ചായിരുന്നു കാർട്ടൂൺ. അസീംത്രിവേദിയുടം അറസ്റ്റ് രാജ്യത്ത് ഏറെ വാർത്തയായിരുന്നു. ആ നടപടിയെ വിവേകശൂന്യമെന്നാണ് പ്രസ് കൗൺസിൽ ഓഫ് ഇന്ത്യ വിളിച്ചത്.

2016 ഫെബ്രുവരിയിൽ ജെഎൻയുവിലെ വിദ്യാർഥിയുടം യൂനിയൻ പ്രസിഡൻറുമായ കനയ്യ കുമാറിനെ ഐപിസിയിലെ 124-എ വകുപ്പുപ്രകാരം അറസ്റ്റ് ചെയ്തു.ഈ അറസ്റ്റ് ഇന്ത്യയിൽ നിരവധി രാഷ്ട്രീയ പ്രശ്നങ്ങളിലേക്ക് വഴിവെച്ചു.അക്കാദമിക രംഗത്തുള്ളവരും ആക്ടിവിസ്റ്റുകളെല്ലാം തന്നെ ഇതിനെതിരെ ശക്തമായി പ്രതിഷേധിച്ച് മുന്നോട്ടിറങ്ങി.


</doc>
<doc id="332802" url="https://ml.wikipedia.org/wiki?curid=332802" title="വിറ്റേസ്സീ">
വിറ്റേസ്സീ

സപുഷ്പികളിൽപ്പെടുന്ന ഒരു സസ്യകുടുംബമാണ് വിറ്റേസ്സീ (Vitaceae). മുന്തിരി കുടുംബം (Grape family എന്നാണ് ഇവ സാധാരണയായി അറിയപ്പെടുന്നത്. 14 ജീനസ്സുകളിലായി 900ത്തോളം സ്പീഷിസുകൾ ഈ കുടുംബത്തിൽ ഉണ്ട്.
ലോകത്തിന്റെ ഉഷ്ണ, മിതോഷ്ണമേഖലകളിൽ കണ്ടുവരുന്ന ഈ സസ്യകുടുംബത്തിൽ ചെടികളും, മരങ്ങളും, ആരോഹികളും ഉൾപ്പെടുന്നു. 
ഈ സസ്യകുടുംബത്തിൽ ഒട്ടുമിക്ക സസ്യങ്ങളും ആരോഹികളാണ്. അതിനാൽ ഇവയുടെ തണ്ടിൽ ഇലകൾക്കു് വിപരീതമായി ക്രമീകരിച്ച വള്ളിക്കൊടികൾ (tendrils) കാണപ്പെടുന്നു.
മുന്തിരി വള്ളി കൂടാതെ നമുക്ക് പരിചിതമായ ഞഴുക്, ചങ്ങലംപരണ്ട, വെളുത്ത ചൊറിവള്ളി, ഞെരിഞ്ഞ, കാട്ടുപെരണ്ട, ചെമ്പരവള്ളി തുടങ്ങിയവയെല്ലാം ഈ കുടുംബത്തിലെ അംഗങ്ങളാണ്.

ഇവയുടെ ഇലകൾ ലഘുപത്രത്തോടുകൂടിയവയോ ഹസ്തകബഹുപത്രങ്ങങ്ങളോടു കൂടിയവയോ ആണ്. ഏകാന്തരന്യാസത്തിൽ (alternate) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയോ ഹസ്തക സിരാവിന്യാസത്തോടു കൂടിയവയോ ആണ്. മിക്ക സ്പീഷിസുകളിൽ ഇലയുടെ വക്കുകൾ ദന്തുരമായും എന്നാൽ ചില സ്പീഷിസുകളിൽ കാണപ്പെടുന്നു പൂർണ്ണവും ആണ്. ചില സ്പീഷിസുകളിൽ പത്രവൃന്തത്തിന്റെ അടിയിലായി വേഗം കൊഴിഞ്ഞുപോകുന്ന തരത്തിലുള്ള ഉപപർണ്ണങ്ങൾ കാണപ്പെടുന്നു.

ദ്വിലിംഗ സ്വഭാവത്തോടു കൂടിയവ പൂക്കളും ഏകലിംഗ സ്വഭാവത്തോടുകൂടിയ പൂക്കളും കാണപ്പെടുന്നു. പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy)പാലിക്കുന്നവയാണ്. വലിപ്പത്തിൽ ചെറുതായ ഇവയുടെ പൂക്കൾക്ക് നാലോ അഞ്ചോ വിദളങ്ങളും ദളങ്ങളും കേസരങ്ങളും കാണപ്പെടുന്നു. ചില സ്പീഷിസുകളിൽ പൂമൊട്ടുകളാകുന്ന അവസ്ഥയിൽ ദളങ്ങൾ അവയുടെ അഗ്രഭാഗങ്ങളിൽ കൂടിച്ചേർന്നും പൂവായ് വിരിയുന്ന അവസ്ഥയിൽ കൊഴിഞ്ഞുപോവുകയും ചെയ്യും.ഏ സാധാരണയായി രണ്ട് പുഷ്‌പജനികൾ കൂടിച്ചേർന്നാണ് ജനിപുടം (gynoecium) ഉണ്ടാകുന്നത് വിരളം ചില സ്പീഷിസുകളിൽ മൂന്നോ ആറോ പൂഷ്പജനികൾ കൂടിച്ചേർന്നാണ് ജനിപുടം ഉണ്ടാകുന്നത്.

ഈ സസ്യകുടുംബത്തിൽ 14 ജീനസ്സുകളാണുള്ളത്.



</doc>
<doc id="332815" url="https://ml.wikipedia.org/wiki?curid=332815" title="ബ്രിട്ടീഷ്‌ എയർവേസ്">
ബ്രിട്ടീഷ്‌ എയർവേസ്

ബിഎ എന്ന ചുരുക്കപ്പേരിൽ അറിയപ്പെടുന്ന ബ്രിട്ടീഷ്‌ എയർവേസ് ആണു യുണൈറ്റഡ് കിംഗ്‌ഡത്തിന്റെ പതാക വാഹക എയർലൈൻ. വിമാനങ്ങളുടെ എണ്ണത്തിന്റെ കാര്യത്തിൽ യുണൈറ്റഡ് കിംഗ്‌ഡത്തിലെ ഏറ്റവും വലിയ എയർലൈനും ബ്രിട്ടീഷ്‌ എയർവേസ് ആണ്. യാത്രക്കാരുടെ എണ്ണത്തിൽ ഈസിജെറ്റിനു പിറകിൽ യുണൈറ്റഡ് കിംഗ്‌ഡത്തിലെ രണ്ടാമത്തെ ഏറ്റവും വലിയ എയർലൈനാണ് ബ്രിട്ടീഷ്‌ എയർവേസ്. എയർലൈനിന്റെ പ്രധാന ഹബ്ബായ ലണ്ടൻ ഹീത്രോ എയർപോർട്ടിനു സമീപമുള്ള വാട്ടർസൈഡിലാണ് എയർലൈനിന്റെ ആസ്ഥാനം. ബ്രിട്ടീഷ്‌ എയർവേസ് ലോകത്തിലെ ഏറ്റവും വലിയ ഏവിയേഷൻ ഗ്രൂപ്പായ ഇന്റർനാഷണൽ എയർലൈൻ ഗ്രൂപ്പിന്റെ (ഐഎജി) ഭാഗമാണ്.

അമേരിക്കൻ എയർലൈൻസ്,കാതി പസിഫിക്, ക്വാൻട്ടസ്, കാനഡിയൻ എയർലൈൻസ് എന്നിവയുടെ കൂടെ വൺവേൾഡ് എയർലൈൻ അലയൻസിന്റെ സ്ഥാപക അംഗങ്ങളിൽ ഒന്നാണ് ബ്രിട്ടീഷ്‌ എയർവേസ്. നിലവിൽ 300-ൽ അധികം വിമാനങ്ങളാണ് ബ്രിട്ടീഷ്‌ എയർവേസിനുള്ളത്, 100-ൽ അധികം വിമാനങ്ങൾക്കു ഓർഡർ നൽകിയിട്ടുമുണ്ട്.

1971-ൽ സിവിൽ ഏവിയേഷൻ ആക്ട്‌ പാസാക്കിയശേഷം ബ്രിട്ടീഷ്‌ ഓവർസീസ് കോർപറേഷൻ(ബിഒഎസി), ബ്രിട്ടീഷ്‌ യൂറോപ്പിയൻ എയർവേസ് (ബിഇഎ) എന്നിവയെ നടത്താനായി യുണൈറ്റഡ് കിംഗ്ഡം സർക്കാർ ബ്രിട്ടീഷ്‌ എയർവേസ് ബോർഡ് സ്ഥാപിച്ചു. 1972 സെപ്റ്റംബർ 1 മുതൽ ബിഒഎസിയുടേയും ബിഇഎയുടേയും പ്രവർത്തനങ്ങൾ ബ്രിട്ടീഷ്‌ എയർവേസ് ഗ്രൂപ്പ് ഏറ്റെടുത്തു.

ബിഒഎസിയും ബിഇഎയും ഒന്നാക്കിമാറ്റി 1974 മാർച്ച്‌ 1-നു ബ്രിട്ടീഷ്‌ എയർവേസ് സ്ഥാപിച്ചു. അന്നത്തെ ഏറ്റവും വലിയ രണ്ടാമത്തെ യുണൈറ്റഡ് കിംഗ്‌ഡത്തിലെ എയർലൈനായ ബ്രിട്ടീഷ്‌ കാലെഡോനിയനുമായി രണ്ടു വർഷം നീണ്ടുനിന്ന കടുത്ത മത്സരത്തിനുശേഷം 1976-ൽ സർക്കാർ ഏവിയേഷൻ പോളിസിയിൽ മാറ്റങ്ങൾ വരുത്തി ഇരു എയർലൈനുകളും തമ്മിലുള്ള മത്സരം അവസാനിപ്പിച്ചു.

ബ്രിട്ടീഷ്‌ എയർവേസും എയർ ഫ്രാൻസും സൂപ്പർസോണിക് വിമാനമായ എയറോസ്പേഷ്യൽ-ബിഎസി കോൺകോർഡ് വിമാനം ഉപയോഗിച്ചിരുന്നു, ലോകത്തിലെ ആദ്യത്തെ സൂപ്പർസോണിക് യാത്രാവിമാന സർവീസ് നടന്നത് 1976 ജനുവരിയിൽ ലണ്ടൻ ഹീത്രോയിൽനിന്നും ബഹ്‌റൈനിലേക്കാണ്. 

താച്ചർ സർക്കാർ 1981-ൽ ബ്രിട്ടീഷ്‌ എയർവേസിനെ സ്വകാര്യവത്കരിക്കാൻ തീരുമാനിച്ചു. സർ ജോൺ കിംഗ്‌, പിന്നീട് ലോർഡ്‌ കിംഗ്‌, എയർലൈനിനെ ലാഭത്തിലേക്കു തിരിച്ചുകൊണ്ടുവരിക എന്ന ലക്ഷ്യത്തോടെ ചെയർമാനാക്കി. മറ്റു പല വലിയ എയർലൈനുകളും നഷ്ടത്തിലായപ്പോഴും ബ്രിട്ടീഷ്‌ എയർലൈൻസിനെ ലാഭകരമായി നടത്തിയതിന്റെ ക്രെഡിറ്റ്‌ കിംഗിനാണ്. പതാക വാഹക എയർലൈൻ സ്വകാര്യവത്കരിച്ചു 1987-ൽ ലണ്ടൻ സ്റ്റോക്ക് എക്സ്ചേഞ്ചിൽ ചേർക്കപ്പെട്ടു.അതേ വർഷംതന്നെ യുകെയിലെ രണ്ടാമത്തെ വലിയ എയർലൈൻ ആയിരുന്ന ബ്രിട്ടീഷ്‌ കാലെഡോനിനെ ബ്രിട്ടീഷ്‌ എയർവേസ് ഏറ്റെടുത്തു. 

ആറു ആഭ്യന്തര ലക്ഷ്യസ്ഥാനങ്ങൾ ഉൾപ്പെടെ 160-ൽ അധികം ലക്ഷ്യസ്ഥാനങ്ങളിലേക്ക് ബ്രിട്ടീഷ്‌ എയർവേസ് സർവീസ് നടത്തുന്നു. മനുഷ്യവാസമുള്ള 6 ഭൂഖണ്ഡങ്ങളിലേക്കും സർവീസ് നടത്തുന്ന ചുരുക്കം ചില എയർലൈനുകളിൽ ഒന്നാണ് ബ്രിട്ടീഷ്‌ എയർവേസ്. എയർ ചൈന, ഡെൽറ്റ എയർലൈൻസ്, എമിരേറ്റ്സ്, എത്തിഹാദ് എയർവേസ്, കൊറിയൻ എയർ, ക്വാൻട്ടസ്, ഖത്തർ എയർവേസ്, സിംഗപ്പൂർ എയർലൈൻസ്, സൗത്ത് ആഫ്രിക്കൻ എയർവേസ്, യുണൈറ്റഡ് എയർലൈൻസ് എന്നിവയാണ് മറ്റു എയർലൈനുകൾ.

ബ്രിട്ടീഷ്‌ എയർവേസുമായി കോഡ്ഷെയർ അല്ലെങ്കിൽ പങ്കാളിത്ത ധാരണകളുള്ള എയർലൈനുകൾ ഇവയാണ്: എയർ ലിംഗസ്, എയർ ബാൾട്ടിക്, എയർ ബെർലിൻ, അലാസ്ക എയർലൈൻസ്, എയർ ഇന്ത്യ, അമേരിക്കൻ എയർലൈൻസ്, ബാങ്കോക്ക് എയർവേസ്, കാതി പസിഫിക്, ഫിൻഎയർ, ഫ്ലൈബ്, ഗൾഫ്‌ എയർ, ഐബീരിയ, ജപ്പാൻ എയർലൈൻസ്, ജെറ്റ്ബ്ലൂ, ലാൻ എയർലൈൻസ്, ലോഗൻഎയർ, മലേഷ്യ എയർലൈൻസ്, മെരിഡിയാന ഫ്ലൈ, ക്വാൻട്ടസ്, ഖത്തർ എയർവേസ്, റോയൽ ജോർദാനിയൻ, എസ്7 എയർലൈൻസ്, ടം എയർലൈൻസ്, വ്യുലിംഗ്, വെസ്റ്റ്ജെറ്റ്. 


</doc>
<doc id="332818" url="https://ml.wikipedia.org/wiki?curid=332818" title="മാങ്ങ അച്ചാർ">
മാങ്ങ അച്ചാർ

മാങ്ങ കൊണ്ടുണ്ടാക്കുന്ന ഒരു ഭക്ഷണപദാർഥമാണ് മാങ്ങ അച്ചാർ (Mango Pickle). 

പച്ചമാങ്ങ ചെറിയ കഷ്ണങ്ങളാക്കി അരിയുക. അതിലേക്ക് പാകത്തിന് ഉപ്പും മഞ്ഞൾപ്പൊടിയും ചേർത്ത് നന്നായി ഇളക്കി ഒരു തിപ്പലിയിൽ വയ്ക്കുക.(പുളിയുള്ള മാങ്ങ ആണെങ്കിൽ തിപ്പലിയിൽ വയ്ക്കുന്നത് മാങ്ങയിൽ നിന്നു പുളിയിറങ്ങാൻ സഹായിക്കും ). 
ഒരു രാത്രി മുഴുവൻ മാങ്ങ അങ്ങനെ തന്നെ വയ്ക്കുക. അടുത്ത ദിവസം ചുവടുകട്ടിയുള്ള പാത്രത്തിൽ ആവശ്യത്തിനു നല്ലെണ്ണ ഒഴിച്ച്, ചൂടാവുമ്പോൾ കടുക് താളിച്ച്‌ വെളുത്തുള്ളിയും ഇഞ്ചിയും പൊടിയായി അരിഞ്ഞത് ചേർത്ത് നന്നായി മൂപ്പിക്കുക. അതിനുശേഷം പാകത്തിന് മുളകുപൊടി, കായപ്പൊടി, ഉലുവാപ്പൊടി എന്നിവ അൽപം വെള്ളത്തിൽ കുറുക്കി പാത്രത്തിലൊഴിച്ച് നന്നായി മൂക്കുന്നതുവരെ ഇളക്കുക. (പൊടികൾ കരിയാതെയിരിക്കാൻ വേണ്ടിയാണു വെള്ളത്തിൽ ചേർത്ത് കുറുക്കി മൂപ്പിക്കുന്നത് ).ശേഷം വിനാഗിരിയും, വേണമെങ്കിൽ അൽപം കൂടി ഉപ്പും ചേർത്ത് അടുപ്പിൽ നിന്നു ഇറക്കിവെക്കുക. ഈ കൂട്ടിലേക്ക് മാങ്ങ കഷ്ണങ്ങൾ ചേർത്ത് യോജിപ്പിക്കുക.മാങ്ങ അച്ചാർ തയ്യാർ. ചൂടാറിയ ശേഷം വായു കടക്കാത്ത കുപ്പിയിലാക്കി മുകളിൽ ഒരു സ്പൂൺ നല്ലെണ്ണ ചെറുചൂടോടെ ഒഴിച്ചാൽ കൂടുതൽ നാൾ കേടുകൂടാതെ ഇരിക്കും


</doc>
<doc id="332819" url="https://ml.wikipedia.org/wiki?curid=332819" title="ലെ റോയൽ മെറീഡിയൻ ചെന്നൈ">
ലെ റോയൽ മെറീഡിയൻ ചെന്നൈ

ഇന്ത്യൻ സംസ്ഥാനമായ തമിഴ്നാടിന്റെ തലസ്ഥാന നഗരമായ ചെന്നൈയിലെ അണ്ണാ-ശാലയിലെ ഗിണ്ടി – കത്തിപാറ ജങ്ഷനിൽ സ്ഥിതിചെയ്യുന്ന പഞ്ചനക്ഷത്ര ആഡംബര ഹോട്ടലാണ് ലെ റോയൽ മെറീഡിയൻ. 1650 മില്യൺ ഇന്ത്യൻ രൂപ മുടക്കി മദ്രാസ്‌ ഹിൽട്ടൻ എന്ന പേരിലാണ് ഹോട്ടൽ നിർമിച്ചത്. പിന്നീട് ലെ റോയൽ മെറീഡിയൻ ചെന്നൈ എന്ന പേരിൽ പ്രവർത്തനം തുടങ്ങി.

ഹിൽട്ടനുമായി മാനേജ്‌മന്റ്‌ കരാറോടുകൂടി പിജിപി ഗ്രൂപ്പാണ് ഹോട്ടൽ നിർമിച്ചത്. എന്നാൽ ഈ കരാർ 2000-ൽ അവസാനിച്ചു, പിന്നീട് പിജിപി ഗ്രൂപ്പ് ലെ മറീഡിയൻ ഹോട്ടൽസ്‌ ആൻഡ്‌ റിസോർട്ട്സുമായി കരാറിൽ ഒപ്പിട്ടു, ഹോട്ടലിന്റെ പേര് ലെ റോയൽ മറീഡിയൻ ചെന്നൈ എന്നാക്കിമാറ്റി. 2000 ഏപ്രിൽ 12-നു പ്രവർത്തനം ആരംഭിച്ച ഹോട്ടലിന്റെ വ്യാവസായിക ഉദ്ഘാടനം 2000 ഡിസംബർ 30-നു, അന്നത്തെ തമിഴ്നാട്‌ മുഖ്യമന്ത്രിയായിരുന്ന എം. കരുണാനിധിയാണ് നിർവഹിച്ചത്. 
മെയ്‌ 2005-ൽ പൂൾസൈഡ് ബാർബക്ക്യു ഹോട്ടലിൽ ആരംഭിച്ചു.2006-ൽ ലെ മറീഡിയൻ ഹോട്ടൽ സ്റ്റാർവുഡ് ഹോട്ടൽസ്‌ ആൻഡ്‌ റിസോർട്ട്സ് വേൾഡ് വൈഡ് ഗ്രൂപ്പിന്റെ ഭാഗമായി, ലെ മറീഡിയൻ ബ്രാൻഡിനെ സ്റ്റാർവുഡ് ഹോട്ടൽസ്‌ ആൻഡ്‌ റിസോർട്ട്സ് വേൾഡ് വൈഡ് ഗ്രൂപ്പ് സ്വന്തമാക്കിയപ്പോഴാണ് ഇങ്ങനെ സംഭവിച്ചത്. 

3.44 ഏക്കർ സ്ഥലത്താണ് ലെ റോയൽ മറീഡിയൻ ചെന്നൈ ഹോട്ടൽ സ്ഥിതിചെയ്യുന്നത്. 240 മുറികളാണ് ഹോട്ടലിൽ ഉള്ളത്, അവയിൽ 112 സ്റ്റാൻഡേർഡ് മുറികൾ, 57 ഡീലക്സ് മുറികൾ, 41 റോയൽ ക്ലബ്‌ ബെഡ്റൂമുകൾ, 22 ഡീലക്സ് സ്യൂട്ടുകൾ, ഏഴ് എക്സിക്യൂട്ടീവ് സ്യൂട്ടുകൾ, മൂന്ന് റോയൽ സ്യൂട്ടുകൾ, ഒരു പ്രസിഡൻഷ്യൽ സ്യൂട്ട് എന്നിവയാണ് ഉള്ളത്.ഹോട്ടലിന്റെ വിരുന്ന് ഹാളിൽ 1500 പേരേ ഉൾകൊള്ളാൻ സാധിക്കും, മാത്രമല്ല ഹോട്ടലിൽ 12 മീറ്റിംഗ് സ്ഥലങ്ങളും ഉണ്ട്. മൂന്ന് ഭക്ഷണശാലകളാണ് ഹോട്ടലിൽ ഉള്ളത്, നവരത്ന (രാജകീയ ഇന്ത്യൻ അടുക്കള), സിലാൻട്രോ (24 മണിക്കൂർ പ്രവർത്തിക്കുന്ന ഇന്റർനാഷണൽ ഭക്ഷണശാല, ഇന്ത്യൻ, കോണ്ടിനെൻറൽ, ചൈനീസ്, സൗത്ത്-ഈസ്റ്റ്‌ ഏഷ്യൻ ഭക്ഷണങ്ങൾ ഇവിടെ ലഭിക്കും), കായൽ (കടൽ വിഭവ ഭക്ഷണശാല). ഡോം ബാർ, ഫ്ലേം ലെ ക്ലബ്, ലെ ഗോർമാൻഡൈസ് എന്നീ ബാറുകളും ഹോട്ടലിൽ ഉണ്ട്.ഗ്രാൻഡ്‌ മദ്രാസ്‌ ബാൾറൂം എന്നറിയപ്പെടുന്ന 9200 ചതുരശ്ര അടി വിസ്തീർണമുള്ള ബാൾറൂമും ഈ ഹോട്ടലിൽ ഉണ്ട്, ഇതു പണിത സമയത്ത് നഗരത്തിലുള്ള ഏറ്റവും വലിയ തൂണുകളില്ലാത്ത ബാൾറൂം ഇതാണെന്നു അവകാശപ്പെട്ടിരുന്നു.

2009-ൽ 750 മില്യൺ ഇന്ത്യൻ രൂപ മുടക്കി ഹോട്ടൽ പുതുക്കിപണിയാനും 15 മുറികൾ കൂടി കൂട്ടിചേർക്കാനും തീരുമാനിച്ചു. 

2002-ൽ ബെർലിനിൽ വെച്ച് നടന്ന പസിഫിക് ഏരിയ ട്രാവൽ റൈറ്റർസ് അസോസിയേഷന്റെ (പിഎടിടബ്യൂഎ) ഇന്റർനാഷണൽ ട്രാവൽ ബോർസിൽ (ഐടിബി) “ബെസ്റ്റ് ബിസിനസ്‌ ഹോട്ടൽ ഇൻ ഏഷ്യ പസിഫിക്” അവാർഡ്‌ ലെ റോയൽ മറീഡിയൻ ചെന്നൈ ഹോട്ടലിനു ലഭിച്ചു.ഡെക്കാൻ ഹെറാൾഡ് അവന്യുവിന്റെ മികച്ച “ഇന്നോവേറ്റിവ് എച്ആർ പ്രാക്ടീസസ് 2003” അവാർഡും ഹോട്ടലിനു ലഭിച്ചു. 


</doc>
<doc id="332834" url="https://ml.wikipedia.org/wiki?curid=332834" title="എ. കെ. സി. നടരാജൻ">
എ. കെ. സി. നടരാജൻ

കർണ്ണാടക സംഗീതത്തിലെ ഒരു ക്ലാരിനെറ്റ് വാദകനാണ് എ. കെ. സി. നടരാജൻ (A. K. C. Natarajan). 1994 -ൽ സംഗീത നാടക അക്കാദമി അവാർഡ് ലഭിച്ച ഇദ്ദേഹത്തിന് മദ്രാസ് മ്യൂസിക് അകാഡമി സംഗീത കലാനിധി പുരസ്കാരം നൽകി ആദരിക്കുകയുണ്ടായി. തിരുച്ചിറപ്പള്ളിയിലെ നാദദീപം ട്രസ്റ്റ് നടരാജന് നാദദീപകലാനിധി പുരസ്കാരവും നൽകിയിട്ടുണ്ട്.

ആലത്തൂർ വെങ്കടേശ്വര അയ്യരിൽ നിന്നും വായ്പ്പാട്ട് അഭ്യസിച്ച നടരാജൻ തവിൽ വിദ്വാൻ ഇലുപ്പൂർ പഞ്ചമിയുടെ സഹോദരമായ നടേശപിള്ളയിൽ നിന്നും നാഗസ്വരവും അഭ്യസിച്ചു.


</doc>
<doc id="332843" url="https://ml.wikipedia.org/wiki?curid=332843" title="കെ. എസ്. നാരായണസ്വാമി">
കെ. എസ്. നാരായണസ്വാമി

കൊടുവായൂർ ശിവരാമ നാരായണസ്വാമി എന്ന കെ. എസ്. നാരായണസ്വാമി (K. S. Narayanaswamy) കർണ്ണാടക സംഗീതത്തിലെ ഒരു വീണവാദകൻ ആയിരിന്നു. (27 സെപ്തംബർ1914 – 1999). മേളപ്പെരുക്കങ്ങളേക്കാൾ സൗന്ദര്യത്തിന് പ്രാധാന്യം നൽകുന്ന തഞ്ചാവൂർ ശൈലിയിൽ ആയിരുന്നു അദ്ദേഹം വീണ വായിച്ചിരുന്നത്.

1914 സെപ്റ്റംബർ 27 -ന് പാലക്കാട് ജില്ലയിലെ കൊടുവായൂരിൽ ആണ് നാരായണസ്വാമി ജനിച്ചത്. 


</doc>
<doc id="332844" url="https://ml.wikipedia.org/wiki?curid=332844" title="രുക്മി">
രുക്മി

മഹാഭാരതത്തിലും ഭാഗവതത്തിലും പ്രതിപാദിച്ചിരിക്കുന്ന ഒരു ദുരന്തകഥാപാത്രമാണ് രുക്മി(രുഗ്മി ) . ഇദ്ദേഹം കൃഷ്ണന്റെ അളിയനും , രുക്മിണിയുടെ സഹോദരനുമായിരുന്നു. സകലരാലുമപമാനിക്കപ്പെട്ട് തിരസ്കൃതനായി ജീവിച്ചയിദ്ദേഹത്തെ, അവസാനം കൃഷ്ണസോദരനായ ബലരാമൻ വധിക്കുന്നു . ഭഗവാൻ കൃഷ്ണനും ഇദ്ദേഹത്തെ വളരെയധികമപമാനിക്കുന്നുണ്ട് . കൃഷ്ണന്റെ സങ്കല്പ്പമനുസരിച്ചായിരുന്നു ഇദ്ദേഹത്തിന്റെ അന്ത്യം . കൃഷ്ണന്റെ ഭാര്യാസഹോദരനെന്ന പരിഗണന ഒരിടത്തുമിദ്ദേഹത്തിനു ലഭിക്കുന്നില്ല . 

രുക്മി; കൌണ്ടിനപുരിയുടെ രാജാവായ ഭീഷ്മകന്റെ മൂത്തപുത്രനാണ് .ഇദ്ദേഹത്തിന്റെ മാതാവ് ഭീഷ്മകന്റെ പത്നിയായ സുഭദ്രയായിരുന്നു [ ശ്രീകൃഷ്ണന്റെ സോദരിയായ സുഭദ്രയല്ല ഈ സുഭദ്ര ]. ഇദ്ദേഹത്തിന്റെ അനുജത്തിയായി രുക്മിണി ജനിച്ചു . രുക്മിണി സാക്ഷാൽ മഹാലക്ഷ്മി തന്നെയാണ് . അപ്പോൾ ലക്ഷ്മിയുടെ ജ്യേഷ്ഠനെന്ന പദവിയാണ്‌ രുക്മിക്ക് .

രുക്മിയുടെ അഭിമാനവും ക്രോധവും പ്രശസ്തമാണ്.ജനനം മുതൽക്കുതന്നെ ഇദ്ദേഹം വലിയ അഭിമാനിയും സത്യവാനും കോപിഷ്ഠനും പരാക്രമിയുമായിരുന്നു. ഇദ്ദേഹത്തിനു അനുജത്തിയായ രുക്മിണിയോടു വളരെ വാത്സല്യമുണ്ടായിരുന്നു . ഭീഷ്മകന് സ്വന്തം മകന്റെ ധൈര്യത്തിലും , പരാക്രമത്തിലും , സത്യത്തിലും വലിയ മതിപ്പായിരുന്നു . ഇത്തരത്തിൽ രുക്മി നാടെങ്ങും പ്രശസ്തിയാര്ജിച്ചു.

ആയുധവിദ്യ പഠിക്കാനായി , രുക്മി ശ്രേഷ്ഠനായ ഒരു ആചാര്യനെ അന്വേഷിച്ചു നടന്നു .അങ്ങനെ അദ്ദേഹം ഗന്ധമാദനപര്വ്വതപ്രാന്തത്തിലെത്തി.അവിടെയെത്തിയ രുക്മി ഗന്ധമാദനപര്വ്വതവാസിയായ ദ്രുമാഃ എന്ന ഒരു കിംപുരുഷപ്രവരന്റെ ശിഷ്യത്വം സ്വീകരിക്കുകയും , ധനുര്വേദം പഠിക്കുകയും ചെയ്തു .ദ്രുമാ, രുക്മിയുടെ വീര്യത്തിലും പ്രത്യേകിച്ച് ഗുരുത്വത്തിലും പ്രസന്നനായി .
ഭാരതീയര്ക്ക് അജ്ഞാതമായ പലതരം രഹസ്യവിദ്യകളും രുക്മി അഭ്യസിച്ചു . അത്തരത്തിൽ , അർജുനനെക്കാളും മികച്ച യോധാവായി മാറി .
ആയുധാഭ്യാസത്തിന് ശേഷം , സന്തുഷ്ട്ടനായ ദ്രുമാവ്, രുക്മിക്ക് വിജയം എന്ന ചാപവും , ഒരു ചട്ടയും ദാനം ചെയ്തു .ഈ വിജയാ ചാപം , അര്ജുനന്റെ ഗാണ്ടീവത്തേക്കാളും ശ്രേഷ്ഠമായിരുന്നു .

ഇതുകൂടാതെ മഹർഷിയായ ദുർവ്വാസാവും ഇദ്ദേഹത്തിന്റെ ഗുരുവായിരുന്നിട്ടുണ്ട് .അർജുനനു വശമായിരുന്ന പാശുപതാസ്ത്രം ഇദ്ദേഹത്തിനും ലഭിച്ചിരുന്നു .ബ്രഹ്മവൈവർത്ത പുരാണത്തിൽ , ശ്രീകൃഷ്ണജന്മഖണ്ഡത്തിൽ ഇതിനെക്കുറിച്ച്‌ പ്രസ്താവമുണ്ട് .

ഇത്രയുമായപ്പോൾ , രുക്മിയുടെ ഗര്വ്വും വര്ദ്ധിച്ചു .

ആ സമയത്താണ് , രുക്മിണിയെ കൃഷ്ണൻ അപഹരിക്കുന്നത് .രുക്മി ഇത് നല്ലൊരു അവസരമായി കരുതി . തന്റെ രഹസ്യവിദ്യകൾ പ്രദർശിപ്പിച്ചു കൃഷ്ണനെ തോല്പ്പിക്കാൻ സാധിക്കുമെന്ന് അദ്ദേഹത്തിനു ഉറപ്പായിരുന്നു .അതുകൊണ്ട് , തന്റെ ചാപം കയ്യിലെടുത്തു അദ്ദേഹം ഇങ്ങനെ പ്രതിജ്ഞ ചെയ്തു ." കൃഷ്ണനെ വധിച്ചു , രുക്മിണിയെയും കൊണ്ടല്ലാതെ ഞാൻ ഇനി കൌണ്ടിനത്തിൽ കാലു കുത്തുകയില്ല ."
ഇത്രയും പറഞ്ഞു , രുക്മി കൃഷ്ണനോട് യുദ്ധത്തിനു പുറപ്പെട്ടു .കൃഷ്ണന്റെ പുറകെയെത്തിയ രുക്മി , അദേഹത്തെ കപടനെന്നും , പെണ്ണ്പിടിയനെന്നും അന്തസ്സ് ഇല്ലാത്തവനെന്നും പറഞ്ഞ് അപമാനിച്ചു .എന്നിട്ട് യുദ്ധം തുടങ്ങി .

യുദ്ധത്തിൽ രുക്മിയുടെ തന്ത്രങ്ങൾ ഓരോന്നായി പരാജയപ്പെട്ടു .ദ്രുമായോട് പഠിച്ച വിദ്യകളൊന്നും വിലപ്പോയില്ല .അവസാനം രുക്മി തോറ്റു .
കൃഷ്ണൻ രുക്മിയെ മര്മ്മങ്ങള് തോറും എയ്തു വൃണപ്പെടുത്തി അപമാനിച്ചു .അവസാനം രുക്മിയെ കൊല്ലാനായി , അസ്ത്രം കയ്യിലെടുത്തപ്പോൾ , രുക്മിണി കരഞ്ഞുകൊണ്ട് ഭഗവാന്റെ കാലുപിടിച്ചു , "തന്റെ ജ്യേഷ്ഠ്ടനെ കൊല്ലരുതേ" എന്ന് നിലവിളിച്ചു .കൃഷ്ണൻ രുക്മിയെ വെറുതെ വിട്ടു .

രുക്മിയെ കൊന്നില്ലെങ്കിലും , കൃഷ്ണൻ അദ്ദേഹത്തെ ഒരു വസ്ത്രം കൊണ്ട് പിടിച്ചു കെട്ടി .എന്നിട്ട് , അദ്ദേഹത്തിന്റെ തലമുടിയെ അവിടവിടെയായി വടിച്ച്‌ 5 കുടുമകള് ഉണ്ടാക്കി .മീശയെ ചിന്നഭിന്നമാകി വികൃതമാക്കി.
ശേഷം പെണ്ണിന്റെ ദയവുകൊണ്ട് രക്ഷപ്പെടുന്നവനെന്നും , ആണത്തമില്ലാത്തവനെന്നും പറഞ്ഞു കളിയാക്കി .രുക്മി തീര്ത്തും അപമാനിതനായി .
ഒടുവിൽ ബലരാമൻ വന്നാണ് അദ്ദേഹത്തെ മോചിപ്പിച്ചത് .

കൃഷ്ണനാൽ അപമാനിതനായ രുക്മി , തിരികെ കൌണ്ടിനത്തില് പോയില്ല .അദ്ദേഹം അവിടെത്തന്നെ , ഒരു രാജ്യമുണ്ടാക്കി വസിച്ചു .അതാണ്‌ ഭോജകടം.
പിന്നീട് രുക്മി ശിവനെ തപസ്സു ചെയ്തു .ശിവൻ പ്രത്യക്ഷനായി , ഒരു ചാപം നല്കി .എന്നാൽ ഈ ചാപം വിഷ്ണുവിനോട് വിലപ്പോവില്ലെന്നും , എന്നാലും രുക്മിക്ക് വിഷ്ണുവിൽ നിന്നല്ലാതെ മരണമുണ്ടാകില്ലെന്നും വരം നല്കി .

കൃഷ്ണനോട് തോറ്റ രുക്മിക്ക് , വീണ്ടും കൃഷ്ണനോട് സ്നേഹബന്ധം സ്ഥാപിച്ചു അഭിമാനം രക്ഷിക്കണം എന്ന് തോന്നി .ഇതറിഞ്ഞ കൃഷ്ണൻ രുക്മിയെ കൊല്ലുവാൻ തന്നെ തീരുമാനിച്ചു . എന്നാലും ഇതറിഞ്ഞ പാണ്ഡവർ രുക്മിയെ ക്ഷണിച്ചു വരുത്തി ഉപച്ചരിച്ചു .
ഈ സമയത്ത് അഭിമാനിയായ രുക്മി , അർജുനന് യുദ്ധത്തിൽ എപ്പോഴെങ്കിലും ഭയമുണ്ടായാൽ താൻ സഹായിക്കാം എന്ന് പറഞ്ഞു. അതുകേട്ടു അര്ജുനൻ കൃഷ്ണനെ നോക്കിയിട്ട് , രുക്മിക്ക് ചുട്ട മറുപടി നല്കി ." എനിക്ക് നിങ്ങളുടെ സഹായം ആവശ്യമില്ല .ഞാൻ ഒറ്റയ്ക്ക് അസുരന്മാരെ വധിച്ചു .ഗന്ധര്വ്വന്മാരെ തോല്പ്പിച്ചു , ദേവന്മാരെ തോല്പ്പിച്ചു .ആ എനിക്ക് എന്തിനാണ് നിന്റെ സഹായം ? "
ഇത് ജനങ്ങളെല്ലാം അറിഞ്ഞു .രുക്മി വീണ്ടും അപമാനിതനായി .
പിന്നീട് രുക്മി പോയത് , ദുര്യോധനന്റെ അടുത്താണ് .അവിടെച്ചെന്നു , അദ്ദേഹം ദുര്യോധനനെ സഹായിക്കാം എന്ന് പറഞ്ഞു .എന്നാൽ "അര്ജുനന്റെ ഉചിഷ്ട്ടം താൻ സ്വീകരിക്കില്ല " എന്ന് പറഞ്ഞു ദുര്യോധനനും രുക്മിയെ അപമാനിച്ചു .
നാണംകെട്ട രുക്മി , ഭോജകടത്തിൽ പോയി വസിച്ചു .

സകലരോടും അമര്ഷംകൊണ്ട രുക്മി , ഭോജകടത്തില് ഒതുങ്ങിക്കഴിഞ്ഞു.സ്വന്തം രാജ്യത്തിലെ പ്രജകള് പോലും അദ്ദേഹത്തെ കളിയാക്കിക്കൊണ്ട് സംസാരിച്ചു .ഇതും രുക്മിക്ക് അരോചകമായി .

രുക്മി കൃഷ്ണനാലും പാണ്ഡവരാലും തീർത്തും അപമാനിതനായെങ്കിലും അദ്ദേഹം തന്റെ മകളെ കൃഷ്ണന്റെ പുത്രനായ പ്രദ്യുമ്നനാണ് വിവാഹം കഴിച്ചു നൽകിയത് . സ്വയംവരത്തിൽ വച്ച് പ്രദ്യുമ്നൻ രുക്മിയുടെ പുത്രിയാൽ സ്വയംവരിക്കപ്പെടുകയായിരുന്നു . രുക്മിപുത്രി രഹസ്യമായി പ്രദ്യുമ്നനെ സ്നേഹിച്ചിരുന്നതാണ് കാരണം . രുക്മി ഇതറിഞ്ഞെങ്കിലും എതിരഭിപ്രായമൊന്നും പറഞ്ഞില്ല . രുക്മിയുടെ പുത്രിയിൽ പ്രദ്യുമ്നന് അനിരുദ്ധൻ എന്ന പുത്രനുണ്ടായി .
അനുരുദ്ധനാകട്ടെ , രുക്മിയുടെ പൗത്രിയായ ( മകന്റെ പുത്രി ) രുക്മാവതിയാൽ സ്വയംവരത്തിൽ വച്ച് വരിക്കപ്പെട്ടു .ഇത്തരത്തിൽ സർവ്വ തരത്തിലും കൃഷ്ണന്റെ കുലബന്ധുവായി മാറിയ രുക്മി , അനിരുദ്ധന്റെ വിവാഹം ആഘോഷപൂർവ്വം കൊണ്ടാടി , കൃഷ്ണനിൽ നിന്നും തനിക്കേറ്റ അപമാനം മറയ്ക്കുവാൻ പരിശ്രമിച്ചു . രുക്മി കൃഷ്ണനോടുള്ള വൈരം വിസ്മരിച്ചു . എങ്കിലും തനിക്കേറ്റ അപമാനഭാരം അദ്ദേഹത്തിന്റെ ഹൃദയത്തെ മഥിച്ചുകൊണ്ടിരുന്നു . ഈ വിവരം അദ്ദേഹത്തിന്റെ സുഹൃത്തായ കലിംഗരാജാവിനു അറിയാമായിരുന്നു .
അനിരുദ്ധന്റെ വിവാഹവേദിയിൽ വച്ച് രുക്മിയുടെ ദുരവസ്ഥ കണ്ടു മനസ്സലിഞ്ഞ കലിംഗ രാജാവ് ,രുക്മിയെ സമീപിച്ചു , ബലരാമനെ ചൂതിനു വിളിക്കാൻ ഉപദേശിച്ചു . ബലരാമന് ചൂത് വലിയ നിശ്ചയമില്ലെന്നും , അതിനാൽ , ചൂതില് തോല്പ്പിച്ചു അപമാനിക്കാമെന്നും അറിയിച്ചു .
ഇതനുസരിച്ച് ,ബലരാമൻ ചൂതിനു വന്നു . ഓരോ കളിയിലും ബലരാമൻ തോറ്റു. അവസാനം ഒരു കോടി നിഷ്ക്കം പണയം വച്ച് ഒരു കളി നടത്തി . അതില് ബലരാമൻ ജയിക്കുന്നു . എന്നാൽ രുക്മി സമ്മതിച്ചില്ല .
ഞാൻ ജയിച്ചിരിക്കുന്നു എന്ന് പറഞ്ഞു രുക്മി അട്ടഹസിച്ചു .കലിംഗ രാജാവും ഇതിനെ അനുകൂലിച്ചു.
ആ സമയം ഒരു അശരീരി കേട്ടു." മഹാനായ ബലരാമാനാണ് ജയിച്ചത്‌ ."
എന്നിട്ടും രുക്മി അംഗീകരിച്ചില്ല .
ഇതിൽ കോപം പൂണ്ട ബലരാമൻ , ഒരു ഇരുംപുലക്കയെടുത്തു , രുക്മിയെ തല്ലിക്കൊന്നു .

രുക്മിയുടെ മരണത്തിൽ , ദുഖിതയായ രുക്മിണിയെ, കൃഷ്ണൻ സാന്ത്വനിപ്പിച്ചു . 

രുക്മി പൂവ്വജന്മത്തിൽ , ക്രോധവശൻ എന്ന അസുരനായിരുന്നു . അതുകൊണ്ടാകാം , കൃഷ്ണൻ പോലും രുക്മിയുടെ വധം ആഗ്രഹിച്ചത്‌ .
ഭഗവാന്റെ ഉദ്ദേശം തന്നെ അസുരനിഗ്രഹം ആയിരുന്നല്ലോ.കൂടാതെ തന്റെ രഹസ്യവിദ്യകൾ പ്രദർശിപ്പിച്ചു ജനങ്ങളുടെ കയ്യടി വാങ്ങണമെന്ന ആഗ്രഹമാണ് രുക്മിയില് മുന്നിട്ടു നിന്നത് . അഭിമാനിയായ രുക്മി , തികഞ്ഞൊരു " ദുരഭിമാനിയും " കൂടയായിരുന്നു എന്ന് വേണം കരുതാൻ . അതുകൊണ്ടാണല്ലോ ഇത്രയധികം മര്ക്കടമുഷ്ട്ടിയും മറ്റും കാണിക്കുന്നത് .അതുകൊണ്ടാകാം , ശ്രീകൃഷ്ണൻ രുക്മിയെ വെറുത്തത് .കൂടാതെ ബലരാമനെ കരുതിക്കൂട്ടി അപമാനിക്കാൻ ശ്രമിച്ചപ്പോഴാണ് രുക്മിക്ക് മരണമുണ്ടായത് എന്നതും ഓർക്കേണ്ടതാണ്.

മുൻപ് ഒരു കലിയുഗത്തിൽ ഭഗവാൻ മഹാവിഷ്ണു ജിതൻ എന്ന ഒരു സന്യാസിയായി അവതാരമെടുത്തു . ആരോടും ഒന്നും ഉരിയാടാതെ സദാ വേദചിന്തനവുമായി കഴിഞ്ഞിരുന്ന ജിതനെ ആൾക്കാർ മന്ദബുദ്ധിയെന്നാണ് ധരിച്ചിരുന്നത് . ജിതന്റെ പിതാവ് അവിടത്തെ ഒരു നാടുവാഴിയും , അമ്മാവൻ ധനാഢ്യനായ വ്യാപാരിയുമായിരുന്നു . നാടുവാഴിയായ പിതാവിനോടുള്ള ബഹുമാനവും ഭക്തിയും കാരണം അമ്മാവനായ വജ്രബാഹു ജിതനെ ആദ്യമൊക്കെ വളരെയേറെ സ്നേഹിച്ചിരുന്നു . തന്റെ മകളെ അദ്ദേഹം ജിതനു വിവാഹം കഴിച്ചു നൽകുമെന്ന് ജിതന്റെ പിതാവിന് വാക്ക് കൊടുത്തിരുന്നു . എന്നാൽ വജ്രബാഹുവിന്റെ പുത്രനായ സ്തോമയഷ്ടി , തന്റെ സുഹൃത്തായ ഒരു രാജകുമാരന് തന്റെ സഹോദരിയെ നൽകാനാണ് ആഗ്രഹിച്ചത് . ഇതിനിടെ ജിതന്റെ സ്വഭാവം പുറത്താവുകയും നാടുവാഴിയുടെ മകൻ മന്ദബുദ്ധി ആണെന്ന് നാട്ടിൽ പാട്ടാവുകയും ചെയ്തു . അതോടെ ജിതന്റെ വിവാഹം മുടങ്ങി . ഈ വ്യസനത്താൽ നാടുവാഴി രോഗം പിടിപെട്ടു കിടപ്പിലായി . മരണക്കിടക്കയിൽ വച്ച് ആ നാടുവാഴി ജിതന്റെ അമ്മാവനായ വജ്രബാഹുവിനോട് തന്റെ രാജ്യം ഏറ്റെടുക്കാനും ഒരേയൊരു മകനായ ജിതനെ നോക്കിക്കൊള്ളണമെന്നും പറഞ്ഞേൽപ്പിച്ചു . പിതാവിന്റെ മരണശേഷം ജിതന്റെ രാജ്യവും സമ്പത്തും മുഴുവൻ അമ്മാവനായ വജ്രബാഹുവും അളിയനായ സ്തോമയഷ്ടിയും കൈക്കലാക്കി . 

തുടർന്ന് ജിതൻ തനിക്കു വിവാഹം ചെയ്തു തരാമെന്നു പിതാവിന് വാക്കു കൊടുത്തിരുന്ന കന്യകയെ ചോദിക്കുകയും അവളുമായി താൻ എവിടേക്കെങ്കിലും പൊയ്ക്കൊള്ളാമെന്നു പറയുകയും ചെയ്തു . 

വജ്രബാഹു ജിതനെ സംരക്ഷിക്കാൻ തയ്യാറായി . അദ്ദേഹം പറഞ്ഞു . കുഞ്ഞേ നീ മന്ദബുദ്ധി ആണ് . ബുദ്ധിമതിയായ എന്റെ മകൾ നിനക്ക് ചേരില്ല . കൊട്ടാരത്തിൽ നിന്നോളൂ . ചിരകാലം ഭക്ഷണം തരാം . 

എന്നാൽ ഇതുകേട്ട് സ്തോമയഷ്ടി ജിതനെ ഇങ്ങനെ പരിഹസിച്ചു .

" എടോ മന്ദബുദ്ധീ ... നിനക്ക് എന്റെ സഹോദരിയെ തരാനോ ... നിന്റെ രാജ്യം ഇപ്പോൾ എന്റേതാണ് . വേണമെങ്കിൽ എന്നെ യുദ്ധം ചെയ്തു ജയിച്ചിട്ടു എന്റെ പൊന്നു പെങ്ങളെ കൊണ്ടുപോകൂ വിഡ്ഡീ . അപ്പൻ കൈവിട്ട സ്വത്തു പിടിയ്ക്കാൻ കണ്ട ഉപായം കൊള്ളാം ... കടന്നു പോ പുറത്തു . ഇവനെ ആരും സഹായിച്ചു പോകരുത് . സഹായിക്കുന്നവന്റെ കൈവെട്ടും ..." 

ഇത് കേട്ട് ജനങ്ങൾ മൂക്കത്തു വിരൽ വച്ചു . സ്തോമയഷ്ടി ഉത്തമ സഹോദരനാണെന്നും , സഹോദരിയുടെ നന്മയ്ക്കായി പ്രവർത്തിക്കുന്നവനെന്നും ആൾക്കാർ പുകഴ്ത്തി . ജിതൻ വളരെയേറെ അപമാനിക്കപ്പെട്ടു .ലീലയാ കരഞ്ഞുകൊണ്ട് ആ പാവം വേദചിന്തനവുമായി അലഞ്ഞുതിരിഞ്ഞു . ഒടുവിൽ ഹിമാലയത്തിൽ എത്തി ശിവനെ തപസ്സു ചെയ്തു സിദ്ധി നേടി , മുനിയായി മാറി . 

ഈ മുനി അടുത്ത ജന്മത്തിൽ ധർമ്മദേവന്റെ കുലത്തിൽ പിറന്നു . അപ്പോൾ ഇദ്ദേഹത്തെ നാരായണമുനി എന്ന് അറിയപ്പെട്ടു . ഈ മുനിയാണ് കൃഷ്ണനായി ജനിച്ചത് .പഴയ സ്തോമയഷ്ടിയാണ് രുക്മി . വജ്രബാഹു ആണ് രുക്മിയുടെ പിതാവായ ഭീഷ്മകൻ . [ മഹത്പുരണം , ജ്ഞാനവല്ലി , ഖണ്ഡം 6 ]


</doc>
<doc id="332846" url="https://ml.wikipedia.org/wiki?curid=332846" title="ഗായത്രി വീണ">
ഗായത്രി വീണ

ഒരു സംഗീത ഉപകരണമാണ് ഗായത്രി വീണ. വൈക്കം ഉദയാനപുരം സ്വദേശിയായ മുരളീധരനാണ് തംബുരുവിനെ പരിഷ്ക്കരിച്ച് ഇലക്ട്രിക് വീണ പോലെ ഗായത്രി വീണ രൂപപ്പെടുത്തിയെടുത്തത്. ഇദ്ദേഹത്തിന്റെ മകൾ ഗായിക വൈക്കം വിജയലക്ഷ്മി ഈ ഉപകരണം ഉപയോഗിച്ച് സംഗീത കച്ചേരികൾ നടത്താറുണ്ട്.പ്രശസ്ത വയലിൻ വിദ്വാൻ കുന്നകുടി വൈദ്യനാഥനാണ് ഗായത്രി വീണ എന്ന പേര് നൽകിയത്.


</doc>
<doc id="332851" url="https://ml.wikipedia.org/wiki?curid=332851" title="2016 ഐ.സി.സി. വേൾഡ് ട്വന്റി 20">
2016 ഐ.സി.സി. വേൾഡ് ട്വന്റി 20

രാജ്യാന്തര ക്രിക്കറ്റ് സമിതിയുടെ ആഭിമുഖ്യത്തിൽ നടത്തുന്ന ട്വന്റി20 ലോകകപ്പിന്റെ ആറാമത് പതിപ്പാണ് ട്വന്റി 20 ലോകകപ്പ് 2016 .2016 മാർച്ച് 8 ന് ആരംഭിച്ച ഈ ടൂർണ്ണമെന്റിന് ഇന്ത്യയിലെ ഏഴ് നഗരങ്ങൾ വേദിയായി. 2016 ഏപ്രിൽ 3ന് കൊൽക്കത്തയിലെ ഈഡൻ ഗാർഡൻസ് സ്റ്റേഡിയത്തിൽ വെച്ച് നടന്ന കലാശപ്പോരാട്ടത്തിൽ ഇംഗ്ലണ്ടിനെ നാല് വിക്കറ്റുകൾക്ക് പരാജയപ്പെടുത്തി വെസ്റ്റ് ഇൻഡീസ് ചാമ്പ്യന്മാരായി.2014 ലെ ട്വന്റി20 ലോകകപ്പിലെപ്പോലെതന്നെ ഐ.സി.സി.യുടെ സ്ഥിരാംഗങ്ങളായ 10 ടീമുകളും യോഗ്യതാമൽസരം കളിച്ചെത്തുന്ന 6 അസോസിയേറ്റ് ടീമുകളുമാണ് ഈ പരമ്പരയിലും പങ്കെടുത്തത്.ഇന്ത്യൻ താരം വിരാട് കോഹ്‌ലിയെ പരമ്പരയുടെ താരമായി ഐ.സി.സി പ്രഖ്യാപിച്ചു. 

= മത്സരങ്ങൾ =
ലോകകപ്പ് മത്സരങ്ങൾ ആരംഭിക്കുന്നതിനു മുൻപ് താഴെ പറയുന്ന 17 സന്നാഹ മത്സരങ്ങൾ നടന്നു.

ഡൽഹി, മുംബൈ നഗരങ്ങളിലായാണ് സെമി ഫൈനൽ മൽസരങ്ങൾ നടന്നത്..

=അവലംബം=
=പുറത്തേക്കുള്ള കണ്ണികൾ=


</doc>
<doc id="332856" url="https://ml.wikipedia.org/wiki?curid=332856" title="ഹിമാചൽ പ്രദേശ് ക്രിക്കറ്റ് അസോസിയേഷൻ സ്റ്റേഡിയം">
ഹിമാചൽ പ്രദേശ് ക്രിക്കറ്റ് അസോസിയേഷൻ സ്റ്റേഡിയം

ഹിമാചൽ പ്രദേശിലെ ധരംശാലയിൽ സ്ഥിതി ചെയ്യുന്ന ഒരു രാജ്യാന്തര ക്രിക്കറ്റ് സ്റ്റേഡിയമാണ് ഹിമാചൽ പ്രദേശ് ക്രിക്കറ്റ് അസോസിയേഷൻ സ്റ്റേഡിയം.ഹിമാലയത്തിന്റെ മടിത്തട്ടിൽ സ്ഥിതി ചെയ്യുന്ന ഈ സ്റ്റേഡിയം ഇന്ത്യയിലെതന്നെ ഏറ്റവും ഉയരത്തിൽ സ്ഥിതി ചെയ്യുന്ന സ്റ്റേഡിയമാണ്.ഒരെ സമയം 23,000 പേർക്ക് ഈ സ്റ്റേഡിയത്തിലിരുന്ന് മൽസരങ്ങൾ കാണുവാൻ സാധിക്കും.ഹിമാചൽ പ്രദേശ്‌ ക്രിക്കറ്റ് ടീം ,കിങ്സ് XI പഞ്ചാബ് എന്നീ ടീമുകളുടെ ഹോം ഗ്രൗണ്ടാണിത്.2016 ട്വന്റി20 ലോകകപ്പിന് എച്ച്.പി.സി.എ.സ്റ്റേഡിയം വേദിയാകും.


</doc>
<doc id="332858" url="https://ml.wikipedia.org/wiki?curid=332858" title="വിദർഭ ക്രിക്കറ്റ് അസോസിയേഷൻ സ്റ്റേഡിയം">
വിദർഭ ക്രിക്കറ്റ് അസോസിയേഷൻ സ്റ്റേഡിയം

മഹാരാഷ്ട്രയിലെ നാഗ്പൂരിലുള്ള ഒരു അന്താരാഷ്ട്ര ക്രിക്കറ്റ് ഗ്രൗണ്ടാണ് വി.സി.എ സ്റ്റേഡിയം എന്ന വിദർഭ ക്രിക്കറ്റ് അസോസിയേഷൻ സ്റ്റേഡിയം.2008ലാണ് ഈ സ്റ്റേഡിയത്തിന്റെ നിർമ്മാണം പൂർത്തിയായത്. ഒട്ടേറെ രാജ്യാന്തര ടെസ്റ്റ്, ഏകദിന, ട്വന്റി20 മൽസരങ്ങൾക്ക് വി.സി.എ സ്റ്റേഡിയം വേദിയായിട്ടുണ്ട്.2008 നവംബറിൽ നടന്ന ഇന്ത്യ- ഓസ്ട്രേലിയ ടെസ്റ്റ് മൽസരത്തിനാണ് വി.സി.എ സ്റ്റേഡിയത്തിൽ നടന്ന ആദ്യ രാജ്യാന്തര മൽസരം.ഈ സ്റ്റേഡിയത്തിന് 45000 പേരെ ഉൾക്കൊള്ളാനുളള ശേഷിയുണ്ട്.ആഭ്യന്തര ക്രിക്കറ്റിൽ വിദർഭ, മധ്യമേഖല ടീമുകളുടെ ഹോംഗ്രൗണ്ടാണിത്. 2016 ട്വന്റി20 ലോകകപ്പിന് വി.സി.എ സ്റ്റേഡിയം വേദിയാകും.



</doc>
<doc id="332860" url="https://ml.wikipedia.org/wiki?curid=332860" title="അടി കപ്യാരേ കൂട്ടമണി">
അടി കപ്യാരേ കൂട്ടമണി

2015ൽ പുറത്തിറങ്ങിയ ഒരു മലയാള ചലച്ചിത്രമാണ് അടി കപ്യാരേ കൂട്ടമണി.ജോൺ വർഗ്ഗീസ് ആണ് ഈ ചിത്രത്തിന്റെ സംവിധായകൻ. ഫ്രൈഡേ ഫിലിം ഹൗസിന്റെ ബാനറിൽ സാന്ദ്ര തോമസ്, വിജയ് ബാബു എന്നിവർ ചേർന്ന് നിർമ്മിച്ച ഈ ചിത്രത്തിൽ മുകേഷ്, ധ്യാൻ ശ്രീനിവാസൻ, നീരജ് മാധവ്, അജു വർഗ്ഗീസ്, നമിത പ്രമോദ് തുടങ്ങിയവരാണ് പ്രധാന അഭിനേതാക്കൾ .2015 ലെ ക്രിസ്തുമസ് ദിനത്തിൽ അടി കപ്യാരേ കൂട്ടമണി പ്രദർശനത്തിനെത്തി.


ഷാൻ റഹ്മാൻ ആണ് ഈ ചലച്ചിത്രത്തിന്റെ സംഗീത സംവിധാനം നിർവഹിച്ചിരിക്കുന്നത്.


</doc>
<doc id="332865" url="https://ml.wikipedia.org/wiki?curid=332865" title="ഉദൽ മഹോബ">
ഉദൽ മഹോബ

മഹോബയിലെ പരിമർദ് ദേവ് ബർമൻ രാജാവിന്റെ സൈന്യാധിപനായിരുന്നു ഉദൽ എന്നറിയപ്പെടുന്ന ഉദയ് സിങ്. 12-13 നൂറ്റാണ്ടുകളിലായിരുന്നു ഇദ്ദേഹത്തിന്റെ ജീവിതകാലം. രജപുത്ര വംശജനായ ഇദ്ദേഹം സഹോദരൻ അൽഹയോടൊത്ത് വിവിധ യുദ്ധങ്ങൾക്ക് നേതൃത്വം നൽകി.

നഗരത്തിൽ ഇവരുടെ നാമത്തിൽ അറിയപ്പെടുന്ന അങ്ങാടികൾ നിനിൽക്കുന്നുണ്ട്. ഒരുപാട് ക്ഷേത്രങ്ങളും കെട്ടിടങ്ങളും ഇവർ രണ്ടുപേരും ചേർന്ന് നിർമ്മിച്ചതായി കരുതപ്പെടുന്നു.

ഭവിഷ്യ മഹാപുരാണത്തിൽ , പ്രതിസര്ഗ്ഗപര്വ്വം , തൃതീയ ഖണ്ഡത്തിൽ " ഉദയസിംഹൻ" എന്ന ഒരു ശ്രീകൃഷ്ണാവതാരത്തെക്കുറിച്ച് പ്രസ്താവമുണ്ട് . അതിലെ ഉദയസിംഹനും , ഉദൽ മഹോബയുടെയും ചരിത്രങ്ങൾ വളരെയധികം സാദൃശ്യം പുലര്ത്തുന്നുണ്ട് . ഉദയസിംഹനും ഉദൽ മഹോബായും ഒന്ന്തന്നെയാണോ എന്നതിനെക്കുറിച്ച് വ്യത്യസ്തമായ കാഴ്ചപ്പാടുകൾ നിലനില്ക്കുന്നു . 18 മഹാപുരാണങ്ങളിൽ , ഒന്നാണ് ഭവിഷ്യമഹാപുരാണം.

പൃഥ്വിരാജ് ചൗഹാനുമായുള്ള യുദ്ധത്തിൽ വധിക്കപ്പെട്ടു.


</doc>
<doc id="332866" url="https://ml.wikipedia.org/wiki?curid=332866" title="താജ് ഉമൈദ് ഭവൻ പാലസ്">
താജ് ഉമൈദ് ഭവൻ പാലസ്

ഇന്ത്യൻ സംസ്ഥാനമായ രാജസ്ഥാനിലെ ജോധ്പൂരിൽ സ്ഥിതിചെയ്യുന്ന ലോകത്തിലെ ഏറ്റവും വലിയ സ്വകാര്യ വസതിയാണ്‌ ഉമൈദ് ഭവൻ പാലസ്. പാലസിന്റെ ഒരു ഭാഗം കൈകാര്യം ചെയ്യുന്നത് താജ് ഹോട്ടൽസ്‌ ഗ്രൂപ്പ് ആണ്. ഇപ്പോഴത്തെ ഉടമസ്ഥനായ ഗജ് സിംഗിന്റെ മുത്തച്ചനായ മഹാരാജ ഉമൈദ് സിംഗിന്റെ പേരാണ് പാലസിനു നൽകിയിരിക്കുന്നത്. ഈ മണിമാളികയിൽ 347 മുറികളുണ്ട്. ജോധ്പൂർ രാജകുടുംബത്തിന്റെ വസതിയാണ്‌ ഉമൈദ് ബ്ഭാവൻ പാലസ്. പാലസിന്റെ ഒരു ഭാഗം മ്യൂസിയമായും പ്രവർത്തിക്കുന്നുണ്ട്.

റാത്തോർ രാജവംശത്തിന്റെ നല്ല ഭരണകാലത്തിനു ശേഷം വരൾച്ചയുടെ കാലം വരും എന്നു ശപിച്ച ഒരു സന്യാസിയുമായി ബന്ധപ്പെട്ടാണ് ഉമൈദ് ഭവൻ പാലസ് നിർമ്മാണ ചരിത്രം ബന്ധപ്പെട്ടു കിടക്കുന്നത്. അങ്ങനെ, 50 വർഷത്തെ പ്രതാപ് സിംഗിന്റെ ഭരണകാലത്തിനു ശേഷം 1920-കളിൽ 3 വർഷം തുടർച്ചയായി ജോധ്പൂരിൽ വരൾച്ചയും പട്ടിണിയും നേരിട്ടു.പട്ടിണി ബാധിച്ച പ്രദേശങ്ങളിലെ കർഷകർ ജോധ്പൂരിലെ മർവാറിലെ മുപ്പത്തിഏഴാം റാത്തോർ ഭരണാധികാരിയായ ഉമൈദ് സിംഗ് രാജാവിന്റെ അടുത്തു വന്നു ജോലി നൽകണം എന്നു അഭ്യർത്ഥിച്ചു. കർഷകരെ സഹായിക്കുന്നതിനായി ഒരു ഗംഭീര കൊട്ടാരം പണിയാൻ രാജാവ് തീരുമാനിച്ചു.

പട്ടിണിയിലായ കർഷകരെ സഹായിക്കുന്നതിനായി പണിയുന്നതുകൊണ്ട് കൊട്ടാരത്തിന്റെ നിർമ്മാണ പ്രവർത്തനങ്ങൾ വളരെ മന്ദഗതിയിലാണ് നടന്നത്. 1929-ലാണ് പാലസിനു തറകല്ലിട്ടത്. 2000 മുതൽ 3000 പേര് വരെ പാലസിന്റെ നിർമ്മാണത്തിന് ജോലിചെയ്തു. ഇന്ത്യൻ സ്വാതന്ത്ര്യത്തിനു വളരെ അടുത്ത 1943-ലാണ് പാലസ് നിർമ്മാണം പൂർത്തിയാക്കി താമസം തുടങ്ങിയത്. 11 മില്യൺ ഇന്ത്യൻ രൂപയാണ് ഹോട്ടലിന്റെ നിർമ്മാണ ചെലവായി കണക്കാക്കപ്പെടുന്നത്.

ചിറ്റാർ ഹിൽ എന്നറിയപ്പെടുന്ന സ്ഥലമാണ് പാലസ് നിർമ്മാണത്തിനായി തിരഞ്ഞെടുത്തത്, അതുകൊണ്ട്തന്നെ ചിറ്റാർ പാലസ് എന്ന പേരിലായിരുന്ന ആദ്യ കാലത്ത് പാലസ് അറിയപ്പെട്ടിരുന്നത്. 
ഉമൈദ് ഭവൻ പാലസിന്റെ ഹോട്ടൽ വിഭാഗം നടത്തുന്നത് താജ് ഗ്രൂപ്പ് ഓഫ് ഹോട്ടൽസ്‌ ആണു. അത്യാഡംബര ‘റീഗൽ ആൻഡ്‌ വൈസ് റീഗൽ സ്യൂട്ടുകൾ’, അത്യുഗ്രൻ ‘മഹാരാജ’ ‘മഹാറാണി’ സ്യൂട്ടുകൾ എന്നിവ ഉൾപ്പെടെ 70 അതിഥി മുറികളാണ് താജ് ഉമൈദ് ഭവൻ പാലസ് ഹോട്ടലിൽ ഉള്ളത്. മഹാറാണി സ്യൂട്ടിലെ ബാത്ത് ടബ് നിർമിച്ചിരിക്കുന്നത് ഒരൊറ്റ പിങ്ക് മാർബിൾ കട്ടയിൽനിന്നും കൊത്തിയെടുത്താണ്, ഇത്തരത്തിലുള്ള ഇന്ത്യയിലെ ഏക ബാത്ത് ടബ് ഇതാണ്. മഹാറാണി സ്യൂട്ടിലെ ബെഡ് റൂമിനോട് അറ്റാച്ച് ചെയ്ത അടുക്കളയും ഉണ്ട്. ബെഡിനോട്‌ ചേർന്നു സിംഹത്തിനു മുകളിൽ സ്ത്രീ ഇരിക്കുന്ന ഒരു ശില്പവും ഉണ്ട്. മഹാരാജ സ്യൂട്ടുകളിൽ പുള്ളിപുലിയുടെ തോലുകൊണ്ടുള്ള ഫർണിഷ് ചെയ്തിട്ടും ഉണ്ട്.

ഇന്ത്യൻ സംസ്ഥാനമായ രാജസ്ഥാനിലെ ജോധ്പൂരിലാണ് താജ് ഉമൈദ് ഭവൻ പാലസ് സ്ഥിതിചെയ്യുന്നത്. ജോധ്പൂരിലെ പാലസ് റോഡിൽ സ്ഥിതിചെയ്യുന്ന താജ് ഉമൈദ് ഭവൻ പാലസ് ഹോട്ടൽ മേഹ്രാൻഗർ ഫോർട്ട്‌ (6.5 കിലോമീറ്റർ), ദി ജസ്വന്ത്‌ താട മൌസോളിയം (6 കിലോമീറ്റർ), മണ്ടോർ (8 കിലോമീറ്റർ), കൈലാന ലേക്ക് ആൻഡ്‌ ഗാർഡൻ (13 കിലോമീറ്റർ), ബാൽസമണ്ട് ലേക്ക് (14.5 കിലോമീറ്റർ), മസൂരിയ ഹിൽസ് (6 കിലോമീറ്റർ), ഭിം ഭിരാക് ലേക്ക് എന്നീ ടൂറിസ്റ്റ് കേന്ദ്രങ്ങളുടെ സമീപമാണ്.

എയർപോർട്ടിൽനിന്നും താജ് ഉമൈദ് ഭവൻ പാലസ് ഹോട്ടലിലേക്കുള്ള ദൂരം: ഏകദേശം 4.5 കിലോമീറ്റർ

റെയിൽവേ സ്റ്റേഷനിൽനിന്നും താജ് ഉമൈദ് ഭവൻ പാലസ് ഹോട്ടലിലേക്കുള്ള ദൂരം: ഏകദേശം 4.5 കിലോമീറ്റർ



</doc>
<doc id="332867" url="https://ml.wikipedia.org/wiki?curid=332867" title="ഒഴിവുദിവസത്തെ കളി">
ഒഴിവുദിവസത്തെ കളി

സനൽകുമാർ ശശിധരൻ സംവിധാനം ചെയ്ത് 2015-ലെ മികച്ച ചിത്രത്തിനുള്ള കേരളസംസ്ഥാന പുരസ്കാരം നേടിയ മലയാളചലച്ചിത്രമാണ് ഒഴിവുദിവസത്തെ കളി. ഉണ്ണി ആറിന്റെ ഇതേ പേരിലുള്ള ചെറുകഥയുടെ ചലച്ചിത്രാവിഷ്കാരമാണ് ഈ ചിത്രം. പുതുമുഖങ്ങളാണ് ഇതിലെ കഥാപാത്രങ്ങളെ അവതരിപ്പിച്ചിരിക്കുന്നത്.

അരുവിക്കര ഉപതെരഞ്ഞെടുപ്പ് ദിവസം നഗരത്തിലെ 5 ചെറുപ്പകാരായ സുഹൃത്തുക്കൾ തിരക്കുകളിൽ നിന്നും മാറി ഉല്ലസത്തിനായി വനത്തിലേക്ക് യാത്രയാകുന്നു. തങ്ങളുടെ സൗഹൃദ നിമിഷങ്ങളെ ആഘോഷമാക്കിമാറ്റിയ സുഹൃത്തുക്കൾ മദ്യലഹരിയിലാകുകയും പല പ്രശ്നങ്ങൾ അവരിൽ ഉടലെടുക്കുകയും ചെയ്യുന്നു. ഇത് അവസാനം കൂട്ടത്തിൽ ഒരാളുടെ മരണത്തിനിടയാക്കുന്നു. മദ്യപസംഘം സമയം കളയാനായി കള്ളനും പൊലീസും കളിക്കുകയും കൂട്ടത്തിൽ കള്ളനാകുന്ന ദാസൻ എന്ന ദളിത് യുവാവിനെ തൂക്കിലേറ്റി ശിക്ഷ നടപ്പാക്കുന്നതുമാണ് ചിത്രം. ബുദ്ധിജീവി വർത്തമാനം പറയുന്നവരുടെ മനസ്സിൽ എത്രത്തോളം സ്ത്രീവിരുദ്ധതയും ദളിത് വിരുദ്ധതയും ഉണ്ടെന്ന് ചിത്രം വ്യക്തമാക്കുന്നു.


2015-ലെ മികച്ച ചിത്രത്തിനുള്ള കേരളസംസ്ഥാന പുരസ്കാരം നേടി. വർത്തമാനകാല സാമൂഹ്യ – രാഷ്ട്രീയ ജീവിതത്തിന്റെ നേർക്കാഴ്ചയാണ് ചിത്രമെന്ന് അവാർഡ് ജൂറി വിലയിരുത്തി.


</doc>
<doc id="332872" url="https://ml.wikipedia.org/wiki?curid=332872" title="മിർസൈനേസീ">
മിർസൈനേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് മിർസൈനേസീ അഥവാ മിർസൈനേസിയൈ (Myrsinaceae). 35 ജീനസ്സുകളിലായി 1000ത്തോളം സ്പീഷിസുകൾ ഈ കുടുംബത്തിൽ ഉണ്ട്. ലോകത്തിന്റെ ഉഷ്- മിതോഷ്ണമേഖലകളിൽ കണ്ടുവരുന്ന ഈ സസ്യകുടുംബം യൂറോപ്പ്, സൈബീരിയ, ജപ്പാൻ, മെക്സിക്കോ, ഫ്ലോറിഡ, തെക്കേ അമേരിക്ക, തെക്കേ ആഫ്രിക്ക എന്നിവിടങ്ങളിൽ സാധാരണയായി കാണപ്പെടുന്നു. ഈ സസ്യ കുടുംബത്തിൽ ചെടികളും, മരങ്ങളും ഉൾപ്പെടുന്നു. 
കേരളത്തിൽ കണ്ടുവരുന്ന വിഴാൽ, അമ്മിമുറിയൻ, കാക്കഞാറ, ചീരമരം, കുറ്റിവിഴാൽ, നീർക്കാര, മുട്ടമരം (Ardisia pauciflora) തുടങ്ങിയവ ഈ കുടുംബത്തിലെ അംഗങ്ങളാണ്.

ലഘുപത്രത്തോടുകൂടിയ ഇവയുടെ ഇലകൾ ഏകാന്തരന്യാസത്തിലോ (alternate) അല്ലെങ്കിൽ വർത്തുള വിന്യാസത്തിലോ ക്രമീകരിച്ചതും ഞെട്ടോടു കൂടിയവയുമാണ്. ഇലകൾ ജാലികാസിരാവിന്യാസത്തോടു കൂടിയവയും മിനുസമുള്ളതുമാണ്. ഇലയുടെ വക്കുകൾ പൂർണ്ണവുമാണ്. ഇവയ്ക്ക് ഉപപർണ്ണങ്ങൾ ഉണ്ടാകാറില്ല. 

ദ്വിലിംഗ സ്വഭാവത്തോടു കൂടിയവയാണ് ഇവയുടെ പൂക്കൾ. പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy) പാലിക്കുന്നവയാണ്. ഒന്നിലധികം പൂവുകളുള്ള പൂങ്കുലകളായാണ് പൂക്കൾ വിന്യസിച്ചിരിക്കുന്നത്. ചില സ്പീഷിസുകളിൽ ഏക പുഷ്പങ്ങളും കാണപ്പെടുന്നു.
ഇവയ്ക്ക് അടിഭാഗം കൂടിച്ചേർന്ന നാലോ അഞ്ചോ വിദളങ്ങളും (calyx) നാലോ ആറോ തൊങ്ങലോടു(lobes) കൂടിയ ദളങ്ങളും കാണപ്പെടുന്നു.

ദളങ്ങൾക്ക് വിപരീതമായി നിൽക്കുന്ന നാലുമുതൽ ആറുവരെയുള്ള കേസരങ്ങളോടു (stamen) കൂടിയ കേസരപുട (androecium ) ങ്ങളാണിവയ്ക്ക്. കേസരങ്ങളുടെ താഴ് ഭാഗം വിദളങ്ങളോട് കൂടിച്ചേർന്നിരിക്കും. ഇവയുടെ അഗ്രഭാഗങ്ങളിൽ കോണപ്പെടുന്ന പരാഗി (Anther)കൾ നീളത്തിൽ പൊട്ടുന്നവയാണ്. 

3-6 കാർപെൽസു (carpels)കൾ അണ്ഡാശയവും ജനിദണ്ഡും(style) അതിന്റെ അഗ്രഭാഗത്തായി പരാഗണസ്ഥലവും (stigma) ഉൾപ്പെടുന്നതാണ് ഇവയുടെ ജനിപുടം (gynoecium). ഉയർന്ന അണ്ഡാശയത്തോടുകൂടിയ ഇവയ്ക്ക് ഒരു അണ്ഡാശയ അറയും അതിൽ ഒന്നോ അതിലധികമോ അണ്ഡകോശങ്ങളും കാണപ്പെടുന്നു. ഇവയുടെ പഴങ്ങൾ അകത്തു ഒരു വിത്തോടുകൂടിയ മാംസളമായതാണ്.

എ പി ജി 3 പ്രകാരം ഇപ്പോൾ ഈ കുടുംബം നിലവിലില്ല. അതിൽ ഉണ്ടായിരുന്ന അംഗങ്ങളെ പ്രിമുലേസീ കുടുംബത്തിലേക്ക് മാറ്റുകയാണ് ചെയ്തത്.


ഏസ്യ-പസിഫിക് ഭാഗങ്ങളിൽ മിർസൈനേസീ കുടുംബത്തിലെ നാൽപ്പതോളം സ്പീഷിസുകൾ ഔഷധങ്ങൾക്കായി ഉപയോഗിക്കുന്നുണ്ട്. ഗർഭപാത്രസംബന്ധിയായ ചികിൽസകൾക്കും തൊണ്ടവേദനയ്ക്കും വേദനാസംഹാരിയായും ആണ് ഇവ പ്രധാനമായും ഉപയോഗിക്കുന്നത്. ഇതിൽത്തന്നെ വിഴാൽ കുടലിലെ വിരയ്ക്കെതിര ഔഷധമാണ്. അതിൽ അടങ്ങിയിരിക്കുന്ന Embelin (benzoquinone) ആണ് ഇതിലെ ഔഷധഗുണാമുള്ള രാസവസ്തു. അതുപോലെതന്നെയാണ് ആർഡീസിയ സ്പീഷിസിന്റെയും ഗുണങ്ങൾ. മിർസൈനേസീ കുടുംബത്തിലെ പല ജനുസുകളിലും അടങ്ങിയിരിക്കുന്ന Embelin പലനാടുകളിലും ഈ സസ്യങ്ങളെ ഔഷധ ആവശ്യങ്ങൾക്കായി ഉപയോഗിക്കാൻ കാരണമാവുന്നുണ്ട്.



</doc>
<doc id="332881" url="https://ml.wikipedia.org/wiki?curid=332881" title="അസ്ട്രോണമിക്കൽ സോഫ്റ്റ്വെയർ">
അസ്ട്രോണമിക്കൽ സോഫ്റ്റ്വെയർ

ജ്യോതിശ്ശാസ്ത്ര സംബന്ധമായ പരീക്ഷണങ്ങളും ഗവേഷണങ്ങളും കൂടുതൽ വേഗത്തിൽ നിർവഹിക്കുക എന്ന ഉദ്ദേശ്യത്തോടെ രൂപകല്പന ചെയ്തിട്ടുള്ള കംപ്യൂട്ടർ സോഫ്റ്റ് വെയറുകൾ. കൃത്രിമോപഗ്രഹങ്ങളും ബഹിരാകാശ നിലയങ്ങളും പ്രദാനം ചെയ്യുന്ന ദത്തങ്ങളെ (data) അതിവേഗം വിശകലനം ചെയ്ത് അപഗ്രഥിക്കാൻ ഇവ ജ്യോതിശ്ശാസ്ത്രജ്ഞരെ സഹായിക്കുന്നു. 

ജ്യോതിശ്ശാസ്ത്രരംഗത്ത് അത്യാധുനിക സാങ്കേതിക വിദ്യകൾ പ്രയോഗിച്ചു തുടങ്ങിയതോടെ അവ ഉത്പാദിപ്പിക്കുന്ന വിവരങ്ങളും വർധിച്ചു. അതോടെ അവ വിശകലനം ചെയ്യാനും നിഗമനങ്ങളിൽ എത്തിച്ചേരാനും മനുഷ്യപ്രയത്നംകൊണ്ട് മാത്രം സാധ്യമല്ലാതായി. ഈ പശ്ചാത്തലത്തിലാണ്, സോഫ്റ്റ് വെയറുകൾ ഉപയോഗിച്ചുള്ള വിവരങ്ങളുടെ അപഗ്രഥനം ജ്യോതിശ്ശാസ്ത്രത്തിൽ പരീക്ഷിക്കപ്പെട്ടത്. ഇത്തരം സോഫ്റ്റ്വെയറുകൾ ജ്യോതിശ്ശാസ്ത്ര പരീക്ഷണങ്ങൾ എളുപ്പമാക്കുന്നതിനും സമയം ലാഭിക്കുന്നതിനും സഹായകമായി.

ആധുനിക ജ്യോതിശ്ശാസ്ത്രരംഗത്ത് ഗവേഷണങ്ങളിലും പഠനങ്ങളിലുമെല്ലാം ഇന്ന് സോഫ്റ്റ് വെയറുകൾ നിർണായകമായ പങ്ക് വഹിക്കുന്നു. വാനനിരീക്ഷണകേന്ദ്രങ്ങളിൽ ഉപയോഗിക്കുന്ന ദൂരദർശിനികളെ ഇപ്പോൾ നിയന്ത്രിക്കുന്നത് ഇവയാണ്. ഗ്രഹങ്ങൾ, നക്ഷത്രങ്ങൾ, നെബുലകൾ തുടങ്ങിയ ഖഗോള വസ്തുക്കളുടെ റൈറ്റ് അസൻഷനും ഡെക്ളിനേഷനും നൽകിയാൽ ദൂരദർശിനികളെ അവയ്ക്കുനേരെ തിരിക്കുന്ന ജോലി ഈ സോഫ്റ്റ് വെയറുകൾ നിർവഹിച്ചുകൊള്ളും.

ജ്യോതിശ്ശാസ്ത്ര നിരീക്ഷണ പഠനങ്ങളിലൂടെ ലഭിക്കുന്ന വിവരങ്ങളുടെ അപഗ്രഥനത്തിനും ക്രോഡീകരണത്തിനുമാണ് ഇന്ന് ജ്യോതിശ്ശാസ്ത്ര സോഫ്റ്റ് വെയറുകൾ ധാരാളമായി ഉപയോഗിക്കുന്നത്. ബഹിരാകാശ ദൗത്യങ്ങളിലൂടെയും വിദൂര സംവേദനത്തിലൂടെയും ലഭിക്കുന്ന ചിത്രങ്ങളുടെ കോഡിങ്ങിനും ഇമേജ് പ്രോസസ്സിങ്ങിനുമാണ് (Image Processing) ഇത്തരം സോഫ്റ്റ് വെയറുകൾ ഏറ്റവും സഹായകരം. ദ് ഫ്ളക്സിബിൾ ഇമേജ് ട്രാൻസ്പോർട്ട് സിസ്റ്റം (The Flexible Image Transport System,FITS) ഇത്തരത്തിൽ ഇന്ന് വ്യാപകമായി ഉപയോഗിക്കപ്പെടുന്ന സോഫ്റ്റ് വെയറുകൾക്ക് ഒരു ഉദാഹരണമാണ്. വിവരങ്ങളുടെ ക്രോഡീകരണത്തിനും വിശകലനത്തിനും സഹായകമായ സോഫ്റ്റ് വെയറുകളും ഇപ്പോൾ ലഭ്യമാണ്. ഇവ, അസ്ട്രോണമിക്കൽ ഡാറ്റാ റിഡക്ഷൻ സോഫ്റ്റ് വെയറുകൾ (Astronomical Data Reduction Softwares) എന്ന പേരിൽ അറിയപ്പെടുന്നു. ഇമേജ് റിഡക്ഷൻ ആൻഡ് അനാലിസിസ് ഫെസിലിറ്റി (Image Reduction and Analysis Facility), മ്യൂണിച്ച് ഇമേജ് ഡാറ്റാ അനാലിസിസ് സിസ്റ്റം (Munich Image Data Analysis System ,MIDAS), അസ്ട്രോണമിക്കൽ ഇമേജ് പ്രോസസ്സിങ് സിസ്റ്റം (Astronomical Image Processing System,AIPS) തുടങ്ങിയവയാണ് ഇപ്പോൾ പ്രചാരത്തിലുള്ള ചില പ്രധാന അസ്ട്രോണമിക്കൽ ഡാറ്റാ റിഡക്ഷൻ സോഫ്റ്റ് വെയറുകൾ.

ഇന്ന് അമേച്വർ ജ്യോതിശ്ശാസ്ത്രരംഗത്തും നിരവധി സോഫ്റ്റ് വെയറുകൾ ഉപയോഗിച്ചു വരുന്നു. സ്വതന്ത്രസോഫ്റ്റ് വെയറുകൾ വ്യാപകമായതോടെ ഇത്തരം സോഫ്റ്റ് വെയറുകളുടെ പ്രചാരവും വർധിച്ചു. ഇത്തരത്തിൽ ഏറെ ശ്രദ്ധിക്കപ്പെട്ട ഒരു സ്വതന്ത്ര അസ്ട്രൊണമിക്കൽ സോഫ്റ്റ് വെയറാണ് സ്റ്റെല്ലേറിയം (Stellarium). കംപ്യൂട്ടറിനെ ഒരു പ്രതീതി പ്ലാനറ്റേറിയമാക്കി (Virtual Planetarium) മാറ്റാൻ പര്യാപ്തമാണ് ഈ സോഫ്റ്റ് വെയർ. അതേസമയം, ഒരു പ്ലാനറ്റേറിയത്തിന്റെ പരിമിതികൾക്കപ്പുറത്താണ് സ്റ്റെല്ലേറിയത്തിന്റെ സാധ്യതകൾ. നക്ഷത്ര നിരീക്ഷകരെ സഹായിക്കാൻ ഏറ്റവും അനുയോജ്യമായ സോഫ്റ്റ് വെയറാണ് സ്റ്റെല്ലേറിയം. ആറ് ലക്ഷത്തിലധികം നക്ഷത്രങ്ങളുടെ വിശദാംശങ്ങൾ ഇതിലുണ്ട്. മനോഹരമായി രൂപകല്പനചെയ്തിട്ടുളള ഈ സേഫ്റ്റ് വെയറിൽ വേറെയും ചില സൗകര്യങ്ങൾ ഉണ്ട്. ഭൂമിയിൽ നിന്നുള്ള ആകാശക്കാഴ്ചയ്ക്ക് പുറമേ ചൊവ്വയിൽ നിന്നും ചന്ദ്രനിൽ നിന്നുമുള്ള ആകാശക്കാഴ്ചകളും ഇതിൽ ലഭ്യമാണ്. http://www.stellarium.org എന്ന പോർട്ടലിൽ നിന്നും ഈ സോഫ്റ്റ് വെയർ സൗജന്യമായി ഡൗൺലോഡ് ചെയ്യാവുന്നതാണ്. 

ഗ്നു-ലിനക്സ് (Gnu-Linux) പാക്കേജുകൾക്കൊപ്പം ലഭിക്കുന്ന മറ്റൊരു ജ്യോതിശ്ശാസ്ത്ര സോഫ്റ്റ് വെയർ ആണ് കെ സ്റ്റാർ (k star). സ്റ്റെല്ലേറിയത്തിന്റെ അത്രതന്നെ മികവുറ്റതല്ലെങ്കിലും വളരെ കുറഞ്ഞ പ്രോസസ്സിങ് ശേഷിയുള്ള കംപ്യൂട്ടറുകളിൽപ്പോലും പ്രവർത്തിപ്പിക്കാനാവും എന്നതാണ് ഇതിന്റെ പ്രത്യേകത. ഭൂമിയിൽ നാം നിൽക്കുന്ന സ്ഥലം, സമയം എന്നിവ നൽകിയാൽ അതിനനുസൃതമായ ഒരു നക്ഷത്രമാപ്പ് ഔട്ട്പുട്ടായി ഈ സോഫ്റ്റ് വെയറിൽ നിന്നും ലഭിക്കും. ഇതുകൂടാതെ നിരവധി നക്ഷത്രങ്ങളുടെയും മറ്റു ഖഗോള വസ്തുക്കളുടെയുമെല്ലാം വിശദാംശങ്ങളും ഇതിൽ നിന്നു ലഭിക്കും.

ഗ്രഹാന്തര യാത്രകളുടെ പ്രതീതി ഉളവാക്കുന്ന ഒരു സോഫ്റ്റ്വെയറാണ് സെലസ്റ്റിയ (Celestia). പ്രപഞ്ചത്തിന്റെ ഒരു ചെറിയപതിപ്പാണ് ഈ പ്രോഗ്രാം നമുക്ക് മുമ്പിൽ തുറന്നു വയ്ക്കുന്നത്. ഒരു കംപ്യൂട്ടർ ഗെയിം പോലെ, ഗാലക്സികളിലേക്കും ഗ്രഹങ്ങളിലേക്കുമെല്ലാം 'യാത്ര' നടത്താൻ ഇതിലൂടെ സാധിക്കും. http://www.celetiamotherlode.net എന്ന സൈറ്റിൽ നിന്നും ഇത് ഡൗൺലോഡ് ചെയ്യാവുന്നതാണ്.


</doc>
<doc id="332882" url="https://ml.wikipedia.org/wiki?curid=332882" title="ആൻഡ്രൂ വെയിൽസ്">
ആൻഡ്രൂ വെയിൽസ്

ഫെ൪മയുടെ അവസാന സിദ്ധാന്തം തെളിയിക്കുക വഴി പ്രശസ്തനായ ബ്രട്ടിഷ് ഗണിതശാസ്ത്രജ്ഞനാണ് ആൻഡ്രൂ വെയിൽസ്.

</doc>
<doc id="332883" url="https://ml.wikipedia.org/wiki?curid=332883" title="ദ് കാച്ചർ ഇൻ ദ് റൈ">
ദ് കാച്ചർ ഇൻ ദ് റൈ

അമേരിക്കൻ എഴുത്തുകാരനായ ജെ.ഡി. സാലിംഗർ എഴുതിയ ഏക നോവൽ ആണ് ദ് കാച്ചർ ഇൻ ദ് റൈ. ഈ നോവൽ 1951-ൽ പ്രസിദ്ധീകരിച്ചതു മുതൽ ഇന്നു വരെ വളരെ ജനപ്രിയമായി നിലകൊള്ളുന്നു. ലോകത്തിലെ എല്ലാ പ്രമുഖ ഭാഷകളിലേക്കും വിവർത്തനം ചെയ്യപ്പെട്ട ഈ കൃതിഏകദേശം എല്ലാ വർഷവും 250,000 കോപ്പികൾ വിറ്റ​ഴിയുകയും ആകെ 65 ദശലക്ഷം കോപ്പികൾ വിറ്റ​ഴിയുകയും ചെയ്തിട്ടുണ്ട്. ഇതിലെ കേന്ദ്രക​​ഥാപാത്രം ഹോൾഡൻ കോൾഫിൽഡ് കൗമാരക്കാരുടെ എതിർപ്പിന്റെ ബിംബം ആയി മാറി.
1923-നു ശേഷം ഇംഗ്ലീഷ് ഭാഷയിൽ പുറത്തിറങ്ങിയ 100 മികച്ച നോവലുകളിൽ ഒന്നായി 2005-ൽ ടൈം വാരിക തിരഞ്ഞെടുത്തിട്ടുണ്ട്. ഇതുകൂടാതെ മോഡേൺ ലൈബ്രറി ഈ കൃതിയെ വിശേഷിപ്പിച്ചത് 20-ാം നൂറ്റാണ്ടിലെ 100 മികച്ച നോവലുകളിൽ ഒന്ന് എന്നാണ്.


</doc>
<doc id="332887" url="https://ml.wikipedia.org/wiki?curid=332887" title="മാർട്ടിൻ ക്രോ">
മാർട്ടിൻ ക്രോ

മുൻ ന്യൂസിലൻഡ് ക്രിക്കറ്റ് താരവും ,കമന്റേറ്ററുമായിരുന്നു മാർട്ടിൻ ഡേവിഡ് ക്രോ എന്ന മാർട്ടിൻ ക്രോ (1962-2016).1962 സെപ്തംബർ 22 ന് ഓക്‌ലൻഡിലാണ് അദ്ദേഹം ജനിച്ചത്.1982ൽ, തന്റെ പത്തൊൻപതാം വയസ്സിൽ ന്യൂസിലൻഡ് ക്രിക്കറ്റ് ടീമിന്റെ ഭാഗമായ ക്രോ ന്യൂസിലൻഡ് ക്രിക്കറ്റിലെ എക്കാലത്തെയും മികച്ച കളിക്കാരനായാണ് അറിയപ്പെടുന്നത്.

1982 ഫെബ്രുവരി 13 ന് ഓസ്ട്രേലിയക്കെതിരായ ഏകദിനമൽസരത്തിലൂടെ രാജ്യാന്തരക്രിക്കറ്റിൽ അരങ്ങേറ്റം കുറിച്ച ക്രോ ന്യൂസിലൻഡിനുവെണ്ടി ടെസ്റ്റ്,ഏകദിന ഫോർമാറ്റുകളിൽ ഏറ്റവുമധികം റൺസ് നേടിയിട്ടുള്ള താരമാണ്.1990 മുതൽ 1993 വരെ ന്യൂസിലന്റ് ടീമിന്റെ ക്യാപ്റ്റനായും അദ്ദേഹം പ്രവർത്തിച്ചിട്ടുണ്ട്.ന്യൂസിലന്റ് ക്രിക്കറ്റ് ടീമിന്റെ ഇന്നത്തെ വളർച്ചയിൽ മുഖ്യപങ്ക് വഹിച്ച കളിക്കാരനാണ് അദ്ദേഹം.1992 ലോകകപ്പിൽ ക്രോയുടെ നായകത്വത്തിൽ കളിച്ച ന്യൂസിലന്റ് ടീം ടൂർണ്ണമെന്റിന്റെ സെമിഫൈനലിലെത്തി.നായകൻ എന്ന നിലയിൽ മാർട്ടിൻ ക്രോ കാണിച്ച ആക്രമണോൽസുകത ടൂർണ്ണമെന്റിലുടനീളം പ്രശംസിക്കപ്പെട്ടു.1992 ലൊകകപ്പിലെ ഏറ്റവും കൂടുതൽ റൺസ് നേടി മാൻ ഓഫ് ദ ടൂർണമെന്റ് പുരസ്കാരം നേടിയതും ക്രോ ആയിരുന്നു. 1991ൽ ശ്രീലങ്കയ്ക്കെതിരെ ബേസിൻ റിസേർവിൽ നേടിയ 299 റൺസാണ് അദ്ദേഹത്തിന്റെ കരിയറിലെ ഏറ്റവും മികച്ച സ്കോർ.ദീർഘകാലം പരിക്കിന്റെ പിടിയിലായതിനെത്തുടർന്ന് 1995ൽ അദ്ദേഹം രാജ്യാന്തരക്രിക്കറ്റിൽ നിന്നും വിരമിച്ചു. 2012ൽ രക്താർബുദം സ്ഥിതീകരിച്ചതിനെത്തുടർന്ന് എറെനാളായി വിശ്രമത്തിലായിരുന്ന മാർട്ടിൻ ക്രോ 2016 മാർച്ച് 3ന് അന്തരിച്ചു 



</doc>
<doc id="332890" url="https://ml.wikipedia.org/wiki?curid=332890" title="ഇന്ത്യൻ ശിക്ഷാനിയമം, വകുപ്പ് (124 എ)">
ഇന്ത്യൻ ശിക്ഷാനിയമം, വകുപ്പ് (124 എ)

രാജ്യദ്രോഹക്കുറ്റത്തിനു ശിക്ഷ നിർണ്ണയിക്കാനായി ഇന്ത്യൻ ശിക്ഷാ നിയമത്തിൽ നിഷ്കർഷിച്ചിട്ടുള്ള വകുപ്പാണ് 124 എ. പ്രസ്തുത വകുപ്പ് പ്രകാരം രാജ്യദ്രോഹത്തിന്റെ നിർവചനം ഇപ്രകാരമാണ്: എഴുതുകേയാ പറയുകയാ ചെയ്യുന്നതായ വാക്കുകളാലോ, ചിഹ്നങ്ങളാലോ, കാണപ്പെടാവുന്ന പ്രാതിനിധ്യം വഴിക്കോ അല്ലെങ്കിൽ മറ്റ്‌ ഏതെങ്കിലും വഴിക്കോ രാജ്യത്തിനെതിരെ വെറുപ്പോ വിദ്വേഷമോ വളർത്തുന്നത് രാജ്യദ്രോഹമാവും. നിയമം മൂലം സ്ഥാപിതമായ ഗവണ്മെന്റിനോടുള്ള "മമതക്കുറവും" ഈ വകുപ്പിന്റെ പരിധിയിൽ ഉൾപ്പെടും. രാജ്യദ്രോഹത്തിനുള്ള പരമാവധി ശിക്ഷ ജീവപര്യന്തം തടവും പിഴയും, പിഴ അടച്ചില്ലെങ്കിൽ 3 വർഷം കൂടി തടവുമാണ്.

1860 -ൽ രൂപീകരിച്ച ഇന്ത്യൻ ശിക്ഷാനിയമത്തിൽ ഈ വകുപ്പ് ഉൾപ്പെടുത്തിയിട്ടില്ലായിരുന്നു. 1837 -ൽ രാജ്യദ്രോഹക്കുറ്റം ഐ.പി.സിയിൽ ഉൾപെടുത്തണമെന്ന് നിർദ്ദേശം ഉണ്ടായിരുന്നെങ്കിലും അത് നടപ്പാക്കിയില്ല. തോമസ് മക്കാളെ പ്രഭുവാണ് ഈ വകുപ്പു ഉൾപ്പെടുത്താൻ നിർദ്ദേശം നൽകിയത്. പിന്നീട് 1870 -ൽ ഐ.പി.സി ഭേദഗതി നിയമത്തിൽ പ്രസ്തുത വകുപ്പ് ഉൾപ്പെടുത്തി. അതിനു ശേഷം 1898 -ൽ മറ്റൊരു ഭേദഗതി നിയമത്തിലൂടെ ഇപ്പോൾ നിലവിലുള്ള രൂപത്തിൽ 124 എ വകുപ്പ് രൂപീകരിക്കപ്പെട്ടു. ഈ നിയമത്തിന്റെ ആദ്യ രൂപത്തിൽ നിയമം മൂലം രൂപീകൃതമായ ഭരണകൂടത്തോടുള്ള "മമതക്കുറവാണ്" രാജ്യദ്രോഹമായി നിർവചിച്ചിരുന്നതെങ്കിൽ ഇപ്പോൾ നിലവിലുള്ളതിൽ ഭരണകൂടത്തിനെതിരെ വെറുപ്പോ വിദ്വേഷമോ ഉളവാക്കുന്ന പ്രവൃത്തികളും ശിക്ഷാർഹമായി.

ഭരണകൂടത്തോടുള്ള "മമതക്കുറവ്" എന്നതിൽ എല്ലാ തരത്തിലുള്ള ശത്രുതയും ഉൾപ്പെടും.രാജ്യദ്രോഹക്കുറ്റം കൃത്യമായി നിർവചിക്കപ്പെടാനാകാത്ത ഒന്നായതുകൊണ്ട്, ഭരണകൂടത്തിന്റെ നയങ്ങളെ വിമർശിക്കുന്നവരെ വരെ ഈ കുറ്റം ചുമത്തി അറസ്റ്റ് ചെയ്യാം. ഈ ആശയക്കുഴപ്പം നമ്മുടെ നീതിന്യായ വ്യവസ്ഥയിലെ ഒരു കീറാമുട്ടിയായി ഇപ്പോഴും നിലനിൽക്കുന്നു.



[[ഇന്ത്യ]]യുടെ ആദ്യ [[പ്രധാനമന്ത്രി]]യായിരുന്ന [[ജവഹർലാൽ നെഹ്രു]]വും ഈ നിയമത്തിനെതിരായിരുന്നു. [[ലോകസഭ]]യിലെ തന്റെ ആദ്യത്തെ ഭരണഘടനാ ഭേദഗതി ബില്ലിനെപ്പറ്റി സംസാരിക്കവേ, "ഈ നിയമം എത്രയും പെട്ടെന്ന് ഒഴിവാക്കുന്നുവോ അത്രയും നല്ലത്", എന്നാണദ്ദേഹം പറഞ്ഞത്‌. ഈ വകുപ്പ് നിന്ദ്യവും, പ്രായോഗികവും ചരിത്രപരവുമായ കാരണങ്ങളാൽ, ഈ വകുപ്പു നമ്മുടെ ഭരണഘടനയിൽ തുടരാൻ പാടില്ല എന്നും അദ്ദേഹം പറഞ്ഞു.

അഭിപ്രായ സ്വാതന്ത്ര്യം അനുവദിക്കുന്ന ഭരണഘടനയുടെ 19(1) എ വകുപ്പിലും അതിനു പരിമിതികൾ നിശ്ചയിക്കുന്ന 19(2) വകുപ്പിലും 124 എ ഉൾപ്പെടുത്താൻ ശ്രമങ്ങൾ നടന്നെങ്കിലും അവയെല്ലാം ചെറുത്ത് തോൽപ്പിക്കപ്പെട്ടു. "പൌരന്റെ സ്വാതന്ത്ര്യം അടിച്ചമര്താനായി രൂപീകരിച്ച വകുപ്പ് "എന്നാണു [[ഗാന്ധിജി]] ഈ വകുപ്പിനെക്കുറിച്ച് പറഞ്ഞത്.


[[ബ്രിട്ടീഷ്]] ഭരണകാലത്ത് സ്വാതന്ത്ര്യ സമര സേനാനികളെ തഴയാൻ അവർ രൂപീകരിച്ച ഈ വകുപ്പിന് ഇന്ന് നിയമസാധുത ഉണ്ടോ എന്നാ വിഷയത്തിൽ ചർച്ചകൾ നടന്നു വരികയാണ്.


</doc>
<doc id="332896" url="https://ml.wikipedia.org/wiki?curid=332896" title="കശ്മീരി പണ്ഡിറ്റ്">
കശ്മീരി പണ്ഡിറ്റ്

ഇന്ത്യയിലെ ജമ്മു-കശ്മീർ സംസ്ഥാനത്തിലെ കശ്മീർ താഴ്‌വരയിലുള്ള ഒരു ജനവിഭാഗമാണ് കശ്മീരി പണ്ഡിറ്റുകൾ. കാശ്മീരി ബ്രാഹ്മണർ എന്നും ഇവർ അറിയപ്പെടുന്നു. കാശ്മീർ താഴ്‌വരയിലെ ആദ്യകാല നിവാസികളിൽ ഇപ്പോഴും നിലവിലുള്ള ഒരേയൊരു ഹിന്ദു ജനവിഭാഗമാണ് ഇവർ. നിരവധി കൂട്ടക്കൊലകളുടേയും വംശീയഉന്മൂലനാശനങ്ങളുടെയും ഫലമായി കാശ്മീർ താഴ്‌വരയിൽ നിന്നും നിഷ്കാസിതരായ ഇവർ ഇപ്പോൾ ജമ്മുവിലും NCR-ലും ഇന്ത്യയുടെ വിവിധഭാഗങ്ങളിലുമായി കഴിയുന്നു.

കശ്മീരിലെ ജനസമൂഹത്തിന്റെ ചരിത്രം 5,000-ത്തോളം വർഷങ്ങൾക്ക് മുൻപേ തുടങ്ങുന്നു. പുരാതന കാലഘട്ടത്തിൽ വൈദിക മതവും ഹിന്ദു സംസ്കാരവും നിലനിന്നിരുന്ന പ്രദേശമായിരുന്നു കാശ്മീർ. അവിടെയുണ്ടായിരുന്ന ശൈവമതാചാരികളായ ബ്രാഹ്മണഗോത്രങ്ങളാണ് പിൽകാലത്ത് കശ്മീരി പണ്ഡിറ്റുകൾ എന്നറിയപ്പെട്ടത്. അക്‌ബറാണ് അദ്ദേഹത്തിന്റെ ഭരണത്തിൻ കീഴിൽ ജോലിചെയ്തിരുന്ന ബുദ്ധിമാന്മാരായ ബ്രാഹ്മണസമൂഹത്തിന് പണ്ഡിറ്റ് എന്നു പുരസ്കാരരൂപത്തിൽ പേരുനൽകിയത്.

അക്ബറിനു മുൻപ് 14-ആം നൂറ്റാണ്ടുവരേയും ഹിന്ദു-ബുദ്ധമതങ്ങളായിരുന്നു കശ്മീരിലെ പ്രമുഖ മതസമൂഹങ്ങൾ. 14-ആം നൂറ്റാണ്ടിലാണ് കമീരിലേക്കുള്ള ഇസ്ലാമിന്റെ ആഗമനം. ആദ്യകാലങ്ങളിൽ മതസമൂഹങ്ങൾ സഹവർത്തിത്വത്തിൽ കഴിഞ്ഞിരുന്നെങ്കിലും; ലോഹ്റ രാജവംശത്തിന്റെ നിരുത്തരവാദ ഭരണത്തിന്റെ ഫലമായി പ്രഭുക്കന്മാരുടേയും മാടമ്പിമാരുടേയും അപ്രമാദിത്വം നടപ്പിൽ വരുകയും, തുടർച്ചയായ ഭരണപ്രശ്നങ്ങളുടെ ഫലമായി ഇസ്ലാമിക ഭരണാധികാരികൾ താഴ്‌വരയിൽ ഭരണം പിടിച്ചെടുക്കുകയും ചെയ്തു. ചില മുസ്ലീം ഭരണാധികാരികൾ ഹിന്ദു സമൂഹത്തോട് നീതിപുലർത്തിയെങ്കിലും പലരും ജനങ്ങളെ നിർബന്ധിതമായും അല്ലാതെയും ഇസ്ലാമിലേക്ക് പരിവർത്തനം നടത്തുകയും കാലക്രമേണ താഴ്‌വര മുസ്ലീം ഭൂരിപക്ഷസമൂഹമായി പരിണമിക്കുകയും ചെയ്തു.

1989-നും 90-നും ഇടയിലെ വിവിധ അക്രമസംഭവങ്ങളിലായി ഏകദേശം 300 കാശ്മീരി പണ്ഡിറ്റുകൾ കൊല്ലപ്പെട്ടിട്ടുണ്ട്. 1990-കളുടെ ആദ്യത്തിൽ "അഫ്താബ്", "അൽ സഫ" എന്നീ പ്രാദേശിക പത്രങ്ങൾ മുസ്ലീങ്ങളെ ഇന്ത്യക്കെതിരേ ജിഹാദ് നടത്താൻ പ്രേരിപ്പിക്കുകയും താഴ്‌വരയിൽ താമസിക്കാൻ താല്പര്യപ്പെട്ട എല്ലാ ഹിന്ദുക്കളേയും നാടുകടത്താൻ കല്പിക്കയും ചെയ്തു. തുടർന്നുള്ള ദിനങ്ങളിൽ മുഖം‌മൂടിക്കാരായ അക്രമികൾ എ.കെ. 47 തോക്കുകൾ കൊണ്ട് പലായനം ചെയ്യാത്ത ഹിന്ദുക്കളെ കൊല്ലാൻ തുടങ്ങി. 24 മണിക്കൂറിനകം നാടുവിടാനും ഇല്ലെങ്കിൽ മരിക്കാനും തയ്യാറാകാൻ പറഞ്ഞുകൊണ്ടുള്ള ലഘുലേഖകൾ ഹിന്ദുക്കളുടെ വീടുകളിൽ പതിച്ചു.

ഇന്ത്യാ വിഭജനം മുതൽ ഇങ്ങോട്ട് തുടർന്നു പോരുന്ന ഇസ്ലാമിക ഫണ്ടമെന്റലിസ്റ്റുകളുടെ വംശീയ ഉന്മൂലനാശനശ്രമങ്ങളുടെ ഫലമായി 1990 മാർച്ച് മാസത്തിന് ശേഷം മാത്രം 2,50,000-നും 3,00,000-നും ഇടയിൽ പണ്ഡിറ്റുകൾ കശ്മീരിൽ നിന്നും നിഷ്കാസിതരായി എന്നു വിശ്വസിക്കപ്പെടുന്നു. കശ്മീർ താഴ്‌വരയിലെ ഇന്ത്യക്കെതിരായ കലാപങ്ങൾക്ക് മതകീയവും വിഭജനാത്മകവും ആയ നിറം വന്നതിനു ശേഷം; 1947-ൽ താഴ്‌വരയിലെ ജനസംഖ്യയുടെ ഏകദേശം 15% ഉണ്ടായിരുന്ന പണ്ഡിറ്റുകൾ, 0.1% (ചില അനുമാനങ്ങളുടെ അടിസ്ഥാനത്തിൽ) ആയി കുറഞ്ഞതായി കണക്കാക്കപ്പെടുന്നു. 

വന്ധമാ കൂട്ടക്കൊലയും 2000-ലെ അമർനാഥ് കൂട്ടക്കൊലയും പോലെയുള്ള അക്രമങ്ങളിൽ വളരെയധികം പണ്ഡിറ്റുകൾ ഇസ്ലാമിക തീവ്രവാദികളാൽ കൊല്ലപ്പെട്ടു. ഈ കൂട്ടക്കൊലകളെയും നിർബന്ധിത നിഷ്കാസനത്തേയും വംശീയ ഉന്മൂലനാശനമായി ചില നിരീക്ഷകർ കരുതുന്നു.

കലാപകലുഷിതമായ കാലങ്ങളിൽ കശ്മീരിൽ നിന്നും നിഷ്കാസിതരായവരിൽ തിരിച്ചു കൊണ്ടുവന്ന് കശ്മീരിൽ പുനരധിവസിപ്പിക്കുന്നതിന് കാലാകാലങ്ങളിലെ ഇന്ത്യാ ഗവണ്മെന്റ് പരിശ്രമിച്ചിട്ടുണ്ട്. തിരിച്ചു പോകുന്ന കുടുംബങ്ങൾക്ക് 2008-ലെ രണ്ടാം യു.പി.എ. സർക്കാർ ധനസഹായം പ്രഖ്യാപിച്ചിരുന്നു. അതിനുപുറമേ 2014-ലെ എൻ.ഡി.എ. ഗവണ്മെന്റ് നയപ്രഖ്യാപനത്തിലൂടെയും ബജറ്റിലൂടെയും ഇതിനായി പദ്ധതികൾ പ്രഖ്യാപിക്കുകയും, തങ്ങളുടെ സഖ്യത്തിൽ ഭരണം നടത്തുന്ന സംസ്ഥാന സർക്കാരിന്റെ സഹായത്തോടെ പ്രത്യേക സ്ഥലങ്ങളിൽ പോക്കറ്റുകളായി പണ്ഡിറ്റുകളെ പുനരധിവസിപ്പിക്കാൻ ശ്രമിക്കുകയും ചെയ്തു.


</doc>
<doc id="332904" url="https://ml.wikipedia.org/wiki?curid=332904" title="വൈകാതോ നദി">
വൈകാതോ നദി

ന്യൂസിലൻഡിലെ ഉത്തരദ്വീപിലെ ഏറ്റവും പ്രധാനപ്പെട്ട നദിയാണ് വൈകാതോ നദി.425 കിലോമീറ്റർ നീളമുള്ള വൈകാതോ,രാജ്യത്തെ ഏറ്റവും നീളമേറിയ നദിയാണ്.ഉത്തരദ്വീപിലെ റൗഫ് പർവതനിരകളിൽ നിന്നും ആരംഭിക്കുന്ന വൈകാതോ നദി ന്യൂസിലൻഡിലെ ഏറ്റവും വലിയ തടാകമായ തൗപോ തടാകം മുറിച്ചുകടന്ന് വൈകാതോ സമതലത്തിലൂടെ പടിഞ്ഞാറേക്കൊഴുകി ഓക്‌ലൻഡിനടുത്തുള്ള വൈകാതോ തുറമുഖത്തുവെച്ച് ടാസ്മാൻ കടലിൽ പതിക്കുന്നു.ഉത്തരദ്വീപിലെ കാർഷികാവശ്യങ്ങൾക്കും വൈദ്യുതോത്പാദനത്തിനുമൗള്ള ജലസ്ത്രോതസാണിത്.ഹാമിൽടൺ ഉൾപ്പെടെ നിരവധി നഗരങ്ങൾ വൈകാതൊ നദിയുടെ തീരത്തായി നിലകൊള്ളുന്നു.



</doc>
<doc id="332907" url="https://ml.wikipedia.org/wiki?curid=332907" title="പാവാട (ചലച്ചിത്രം)">
പാവാട (ചലച്ചിത്രം)

2016ൽ പുറത്തിറങ്ങിയ ഒരു മലയാള ചലച്ചിത്രമാണ് പാവാട.മാർത്താണ്ഡൻ സംവിധാനം ചെയ്തിരിക്കുന്ന ഈ ചലച്ചിത്രത്തിന്റെ തിരക്കഥ ർചിച്ചിരിക്കുന്നത് ബിപിൻ ചന്ദ്രനാണ്.പൃഥ്വിരാജും, അനൂപ് മേനോനും പ്രധാന വേഷങ്ങളിലെത്തുന്ന ഈ ചിത്രം രണ്ട് മദ്യപാനികളുടെ കഥയാണ് പറയുന്നത്. ആശ ശരത്, നെടുമുടി വേണു, മിയ ജോർജ്ജ് എന്നിവരാണ് മറ്റ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. മണിയൻപിള്ള രാജു നിർമ്മിച്ച ഈ ചലച്ചിത്രം 2016 ജനുവരി 15ന് പ്രദർശനത്തിനെത്തി.




</doc>
<doc id="332920" url="https://ml.wikipedia.org/wiki?curid=332920" title="ചൈതന്യ മഹാപ്രഭു">
ചൈതന്യ മഹാപ്രഭു

ഒരു ബംഗാളി ഹിന്ദു യോഗി, സന്യാസി, എന്നിവയും വേദാന്ത വിദ്യാലയം, ഹിന്ദുമതത്തിലെ ഗൗഡിയ വൈഷ്ണവ പാരമ്പര്യം എന്നിവയുടെ മുഖ്യ വക്താവായിരുന്നു ചൈതന്യ മഹാപ്രഭു.(18 ഫെബ്രുവരി 1486 - 14 ജൂൺ 1534)

ശ്രീ ചൈതന്യ മഹാപ്രഭു, ഏ ഡി 1486-ൽ ഫെബ്രുവരി 18 ആം തീയതി ബംഗാളിലെ ഗംഗാതീരത്തുള്ള നവദ്വീപിൽ, മായാപ്പൂരിൽ ജനിച്ചു. പിതാവ് ജഗന്നാഥ മിശ്രയും, മാതാവ് ശചീദേവിയും ആയിരുന്നു. ചുട്ടു പഴുത്ത സ്വർണ്ണത്തിന്റെ നിറമുണ്ടായിരുന്നതിനാൽ " ഗൗരാംഗൻ " എന്ന പേരിലും അറിയപ്പെട്ടു. ഒരു വേപ്പുമരത്തിന്റെ കീഴിലായിട്ടാണ് ഇദ്ദേഹം ജനിച്ചതെന്ന് കരുതപ്പെടുന്നു. അതിനാൽ " നിമായി " എന്ന നാമവും ഇദ്ദേഹത്തിനുണ്ട്.

ചെറുപ്പം മുതലേ കൃഷ്ണന്റെ പേരുകൾ ചൊല്ലുന്നതിലും ആലപിക്കുന്നതിലും ചൈതന്യയുടെ ആകർഷണം വ്യക്തമാക്കുന്ന നിരവധി കഥകൾ നിലവിലുണ്ട്. എന്നാൽ ഇത് പ്രധാനമായും അറിവ് നേടുന്നതിനും സംസ്കൃതം പഠിക്കുന്നതിനുമുള്ള അദ്ദേഹത്തിന്റെ താൽപ്പര്യത്തിന്റെ ദ്വിതീയമാണെന്ന് മനസ്സിലാക്കപ്പെട്ടു. പിരിഞ്ഞുപോയ തന്റെ പിതാവിനായി ശ്രാദ്ധ ചടങ്ങ് നടത്താൻ ഗയയിലേക്ക് പോകുമ്പോൾ ചൈതന്യ തന്റെ ഗുരുയായ സന്യാസിയായ ഈശ്വര പുരിയെ കണ്ടുമുട്ടി. അദ്ദേഹത്തിൽ നിന്ന് ഗോപാല കൃഷ്ണ മന്ത്രത്തിന് തുടക്കമിട്ടു. ഈ കൂടിക്കാഴ്ച ചൈതന്യയുടെ കാഴ്ചപ്പാടിൽ ഗണ്യമായ മാറ്റം അടയാളപ്പെടുത്തുന്നതായിരുന്നു. ബംഗാളിലേക്ക് മടങ്ങിയെത്തിയ അദ്വൈത ആചാര്യന്റെ നേതൃത്വത്തിലുള്ള പ്രാദേശിക വൈഷ്ണവർ അദ്ദേഹത്തിന്റെ പെട്ടെന്നുള്ള 'ഹൃദയമാറ്റത്തിൽ' ('പണ്ഡിതൻ' മുതൽ 'ഭക്തൻ' വരെ) അമ്പരന്നു. താമസിയാതെ ചൈതന്യ നാദിയയിലെ അവരുടെ വൈഷ്ണവ ഗ്രൂപ്പിലെ പ്രമുഖ നേതാവായി.

ബംഗാൾ വിട്ട് സ്വാമി കേശവ ഭാരതിയുടെ സന്യാസ ക്രമത്തിൽ പ്രവേശനം നേടിയ ശേഷം, ചൈതന്യ ഇന്ത്യയിൽ ഉടനീളം സഞ്ചരിച്ചു. കൃഷ്ണന്റെ ദിവ്യനാമങ്ങൾ നിരന്തരം ചൊല്ലിക്കൊണ്ടിരുന്നു. അക്കാലത്ത് അദ്ദേഹം ബാരാനഗർ, മഹിനഗർ, അതിസാര, ഒടുവിൽ ഛത്രഭോഗ് തുടങ്ങി നിരവധി സ്ഥലങ്ങൾ കാൽ‌നടയായി സഞ്ചരിച്ചു. ഗംഗാദേവിയും ശിവനും കണ്ടുമുട്ടിയ സ്ഥലമാണ് ഛത്രഭോഗ്, അപ്പോൾ ഗംഗയുടെ നൂറു നദീമുഖം ഇവിടെ നിന്ന് കാണാമായിരുന്നു. വൃന്ദാവന ദാസയുടെ ചൈതന്യ ഭാഗവതത്തിന്റെ ഉറവിടത്തിൽ നിന്ന്, അടുപ്പമുള്ള കൂട്ടാളികളുമായി വലിയ മന്ത്രോച്ചാരണങ്ങളോടെ (കീർത്തനം) ഛത്രഭോഗിലെ അംബുലിംഗ ഘട്ടിൽ സ്നാനം ചെയ്തു. ഒരു രാത്രി താമസിച്ച ശേഷം പ്രാദേശിക അധികാരി രാം ചന്ദ്ര ഖാന്റെ സഹായത്തോടെ ബോട്ടിൽ പുരിയിലേക്ക് പുറപ്പെട്ടു. തന്റെ ജീവിതത്തിന്റെ അവസാന 24 വർഷം ഒഡീഷയിലെ പുരിയിൽ മഹാക്ഷേത്ര നഗരമായ ജഗന്നാഥിൽ രാധകാന്ത മഠത്തിൽ ചെലവഴിച്ചു. ഗജപതി രാജാവായ പ്രതാപുദ്ര ദേവ്, ചൈതന്യയെ കൃഷ്ണന്റെ അവതാരമായി കണക്കാക്കുകയും ചൈതന്യയുടെ പാരായണ (സംഗീത) സമ്മേളനങ്ങളിൽ ആവേശഭരിതമായ രക്ഷാധികാരിയും ഭക്തനുമായിരുന്നു. ഈ വർഷങ്ങളിലാണ് ചൈതന്യ തന്റെ അനുയായികളോടൊപ്പം പവിത്രയസ്നേഹങ്ങളിൽ (സമാധി) ആഴത്തിൽ മുങ്ങിപ്പോയതെന്നും ആത്മീയസന്തോഷത്തിന്റെ (ഭക്തി) അനുഭൂതികൾ നേടിയതെന്നും വിശ്വസിക്കപ്പെടുന്നു.

24 ആം വയസ്സിൽ, സന്ന്യാസം സ്വീകരിച്ച ശേഷം ഒറീസ്സയിലെ പ്രശസ്തമായ ജഗന്നാഥപുരീ ക്ഷേത്രത്തെ ആസ്ഥാനമാക്കി " ഹരേ കൃഷ്ണ " മന്ത്രജപത്തിലൂടെയും, ഹരിനാമ സങ്കീർത്തനത്തിലൂടെയും ജനങ്ങളെ ആകർഷിച്ചു. വൈഷ്ണവ ഭക്തിപ്രസ്ഥാനത്തിന് മികവുറ്റ സംഭാവനകൾ നല്കി. ഭഗവാൻ കൃഷ്ണനാണ് പരമസത്യമെന്നും ശ്രീകൃഷ്ണനിൽ പരമപ്രേമം വരികയെന്നതാണ് ജീവന്റെ ആത്യന്തിക ലക്ഷ്യമെന്നും ചൈതന്യൻ ജനങ്ങളെ പഠിപ്പിച്ചു. കലിയുഗത്തിലെ മനുഷ്യരാശിയുടെ ഏക രക്ഷാമാർഗം, ഈശ്വരനായ ശ്രീകൃഷ്ണന്റെ നാമസങ്കീർത്തനവും " ഹരേ കൃഷ്ണ " മന്ത്രജപവും മാത്രമാണെന്നും ആയിരുന്നു അദ്ദേഹത്തിന്റെ കാഴ്ചപ്പാട്. 48-ാമത്തെ വയസ്സിൽ, 1534 ജൂണ് 14 ഇദ്ദേഹം പുരിയിൽ വച്ച് സ്വയം അപ്രത്യക്ഷനാവുകയാണുണ്ടായത് എന്ന് വിശ്വസിക്കപ്പെടുന്നു. ഇദ്ദേഹത്തെ ശ്രീകൃഷ്ണന്റെ ഒരു അവതാരമായിത്തന്നെ ഭക്തന്മാർ കരുതിപ്പോരുന്നു. 

18 മഹാപുരാണങ്ങൾ ഉള്ളതിൽ ചിലതിലും, ഉപപുരാണങ്ങളിലും ചിലതിൽ ചൈതന്യനെ പരാമർശിക്കുന്നതാണെന്ന് സംശയിക്കപ്പെടുന്ന ചില ശ്ളോകങ്ങൾ ഉള്ളതായി കാണുന്നു. അവ ഓരോന്നായി താഴെ കൊടുക്കുന്നു.

കലേ: പ്രഥമ സന്ധ്യായാം ലക്ഷ്മീകാന്തോ ഭവിഷ്യതി ദാരുബ്രഹ്മ സമീപസ്ഥ: സംന്യാസീ ഗൗരവിഗ്രഹ :

കലിയുഗത്തിന്റെ പ്രഥമ സന്ധ്യയിൽ, ലക്ഷ്മീകാന്തനായ ഭഗവാൻ സംന്യാസിയായി ദാരുബ്രഹ്മ സമീപസ്തനായി ജനിക്കുന്നതാണ്. ജഗന്നാഥപുരിയിലെ ജഗന്നാഥസ്വാമിയുടെ മറ്റൊരു പേരാണ് ദാരുബ്രഹ്മം. ജഗന്നാഥ വിഗ്രഹം മരത്തിൽ തീർത്തിട്ടുള്ളതിനാലാണ് ജഗന്നാഥസ്വാമിക്ക് ദാരുബ്രഹ്മം എന്ന പേര് സിദ്ധിക്കുന്നത്. 

കലേ: പ്രഥമ സന്ധ്യായാം ഗൌരാംഗാഖ്യം മഹീതലേ ഭാഗീരഥി തടേ രമ്യേ ഭവിഷ്യാമി സനാതന

സനാതനനായ ഭഗവാൻ കലിയുഗത്തിന്റെ പ്രഥമ സന്ധ്യയിൽ, ഗൌരാംഗാൻ എന്ന നാമധേയത്തിൽ ഗംഗാതീരത്തിൽ മഹീതല വാസികളെയെല്ലാം രമിപ്പിച്ചുകൊണ്ട് വസിക്കുന്നു.

ശുദ്ധഗൗര: സുദ്ദീർഘാംഗോ ഗംഗാതീര സമുൽഭവ :ദയാലൂ കീർത്തന ഗ്രാഹീ ഭവിഷ്യാമി കലൗയുഗേ

പരിശുദ്ധമായ ഗൗര വർണ്ണത്തോട് കൂടിയും [ ചുട്ടുപഴുത്ത സ്വർണ്ണനിറം] , സുദീർഘമായ ശരീരാകാരങ്ങളോട് കൂടിയും, അത്യന്തം ദയാലുവായ ഭഗവാൻ നാമസങ്കീർത്തന പ്രചാരകനായി ഗംഗാതീരത്തിൽ ജനിക്കുന്നതാണ് .

കലിനാ ദഹ്യമാണാനാം മുദാരായ തനുഭൃതാം ജന്മപ്രഥമ സന്ധ്യായാം കരിഷ്യാമി ദ്വിജാതിഷു

കലിയുഗത്തിൽ പ്രഥമസന്ധ്യാഘട്ടത്തിൽ ദ്വിജകുലത്തിൽ അവതാരം പൂണ്ടു കാരുണ്യവാനായ ഭഗവാൻ കലിയുടെ ദോഷങ്ങളെ [ കലിയെ] ദഹിപ്പിക്കും .

ദിവിജ ഭുവി ജയധ്വം ജയധ്വം ഭക്തിരൂപിണ:കലൗ സങ്കീർത്തനാരംഭെ ഭവിഷ്യാമി ശചീസുത :

കലിയുഗത്തിൽ നാമസങ്കീർത്തനം തുടങ്ങിവയ്ക്കുന്നതിനായി ഭഗവാൻ ഭക്തന്റെ രൂപത്തിൽ ശചിയുടെ മകനായി ജനിക്കും.

അന്ത : കൃഷ്ണോ ബഹിർഗൗര:സാംഗോപാംഗാസ്ത്ര പാർഷദ:ശചി ഗരഭേ സമാപ്നുയാം മായാ മാനുഷ കർമ്മകൃത്

ബാഹ്യമായി ഗൗരവർണ്ണത്തിലും, ആന്തരികമായി കൃഷ്ണനുമായിരിക്കുന്ന ഭഗവാൻ ശചിയുടെ ഗർഭത്തിൽ ജനിച്ചു, മായയാൽ മനുഷ്യനായി, ദിവ്യകർമ്മങ്ങൾ ചെയ്യുന്നതായിരിക്കുന്നു. 

അഹമേവക്വചിത് ബ്രഹ്മൻ സന്ന്യാസാശ്രമം ആശ്രിത : ഹരിഭക്തിം ഗ്രാഹയാമി കലൗ പാപഹതാന്നരാൻ

കലിയുഗത്തിൽ, സംന്യാസാശ്രമം സ്വീകരിച്ചു ഹരിഭക്തി പ്രചരിപ്പിച്ചുകൊണ്ട്, ജനങ്ങളുടെ പാപങ്ങളെ അകറ്റാനായി പരബ്രഹ്മനായ ഭഗവാൻ അവതരിക്കുന്നു. 

സത്യേ ദൈത്യാ കുലാ ദിനാശസമയെ സ്ഭ്രുജ്ജന്നഖ : കേസരീ ത്രേതായാം ദശസ്കന്ദരം പരീഭവൻ രാമാഭി നാമാകൃതി : ഗോപാലം പരിപാലയാൻ വ്രജപുരേ ഭാരം ഹരൻ ദ്വാപരേ ഗൌരാംഗാ പ്രിയ കീർത്തനാ : കലിയുഗേ ചൈതന്യ നാമാ ഹരി:

സത്യയുഗത്തിൽ അസുരകുല നാശനത്തിനായി തിളങ്ങുന്ന നഖങ്ങളോട് കൂടിയ നരസിംഹമായും, ത്രേതായുഗത്തിൽ ദശരഥ മഹാരാജാവിന്റെ പുത്രനായ രാമനായും, ദ്വാപരത്തിൽ വ്രജപുരത്തിന്റെ ഭാരം നശിപ്പിച്ചു, ഗോപന്മാരെ പരിപാലിച്ചു ഗോപാലനായും, വരുന്ന ഭഗവാൻ, കലിയുഗത്തിൽ, ഗൌരാംഗനായി, സങ്കീർത്തനപ്രിയനായി ചൈതന്യൻ എന്ന നാമത്തിൽ അറിയപ്പെടുന്നു.


</doc>
<doc id="332927" url="https://ml.wikipedia.org/wiki?curid=332927" title="വേണു വാരിയത്ത്">
വേണു വാരിയത്ത്

ബാലസാഹിത്യകാരൻ പരിസ്ഥിതി- സാമൂഹ്യ പ്രവർത്തകൻ, തിരക്കഥ രചയിതാവ്, പ്രസംഗകൻ എന്നീ നിലകളിൽ അറിയപ്പെടുന്ന വേണു വാരിയ ത്ത് ( കെ .ആർ . വേണുഗോപാൽ ) 1961 മെയ്‌ 30 നു ആലുവ മാറംപള്ളിയിൽ ജനിച്ചു . അമ്മ എളവൂർ ശ്രീ കൺടേശ്വരത്ത് വാരിയത്ത് ലക്ഷ്മി ക്കുട്ടി വാരസ്യാർ . അച്ഛൻ കീഴുത്രുക്കോ വിൽ വാരിയത്ത് രാമചന്ദ്ര വാരിയർ .

കാലടി ശ്രീ ശങ്കര കോളേജിൽ ബിരുദ പഠനം . എറണാകുളം മഹാരാജാസിൽ ബിരുദാനന് ദര പഠനം . പൂമ്പാറ്റ, ബാലരമ , ബാലഭൂമി , ബാലമംഗളം. പി സി എം മാഗസിൻ , എന്നീ പ്രസിദ്ധീകരണങ്ങളിൽ സേവനമനുഷ്ടിച്ചു.2009 മുതൽ ദുബായ് ലുള്ള ദി മീഡിയ ഗ്രൂപ്പ് എന്ന പ്രസിദ്ധീകരണത്തിൽ സീനിയർ ഗ്രൂപ്പ് എഡിറ്റർ ആയി ജോലി ചെയ്യുന്നു . Mekids , Mekids junior മാസികകളുടെ പത്രാധിപർ .കേരള നദീ സംരക്ഷണ സമിതിയുടെ പ്രസിദ്ധീകരണമായ ജലതരംഗം മാസികയുടെ എക്സീ. എഡിറ്റർ. കുട്ടികൾക്കായി 34 പുസ്തകങ്ങൾ രചിച്ചിട്ടുണ്ട് . ബിംബു( ആനക്കഥ ) ഭാഗ്യത്തിന്റെ കളി ( കുട്ടിക്കഥകൾ ), അപ്പുവിന്റെ യാത്ര ( നോവൽ ) മാണിക്യകൊട്ടാരം, ചോട്ടാ രാമൻ , ബിന്ദിയുടെ കഥ , എം . എൻ . വിജയൻ ( ജീവചരിത്രം )ഐസക് ന്യുട്ടൻ, മരംപറഞ്ഞ കഥകൾ , ശ്രീകൃഷ്ണ കഥകൾ , ആനയും കൊക്കും , ബ്ലാക്ക് ബ്യുട്ടി , കടങ്കഥ .കോം, കളിച്ചെപ്പ്, സമുദ്ര സഞ്ചാരികൾ , ഏകാനാഥ് റാന ഡേ, ചൈതന്യ മഹാപ്രഭു , എന്നിവയാണ് മുഖ്യ കൃതികൾ .

മഞ്ചാടി , കാത്തു , കുട്ടിക്കുറുമ്പൻ, കാർടൂൺ സ്കൂൾ എന്നീ കുട്ടികളുടെ അനിമേഷൻ സി ഡി കൾക്ക് ഗാനങ്ങൾ/ തിരക്കഥ രചിച്ചു. കുമ്മാട്ടി , കാണാപ്പുറങ്ങൾ എന്നീ സീരിയലുകൾക്ക് തിരക്കഥ എഴുതി . സംവിധാനം ചെയ്തു. കുട്ടികൾക്കുള്ള , പൂമ്പാറ്റഅമൃത് ചിത്രകഥയുടെ 50 ഓളം കഥകൾക്ക് സ്ക്രിപ്റ്റ് തയ്യാറാക്കി . മാജിക് മാലു ,Little timo , എന്നീ ചിത്ര കഥ കളിലൂടെ കുട്ടികളുടെ മനസ്സിൽ ശ്രദ്ധേയനായി .ശ്രീകൃഷ്ണന്റെ ജനനം മുതൽ സ്വര്ഗാരോഹണം വരെയുള്ള കഥ മലയാളത്തിൽ ആദ്യമായി ചിത്ര കഥയായി 10 അധ്യായങ്ങളിൽ പുറത്തിറക്കി ലളിതമായ വാക്കു കളിലൂടെ ആശയങ്ങളിലൂടെ കഥകളും കവിതകളും അവതരിപ്പിക്കുന്നതിലാണ് ഈ എഴുത്തുകാരൻ ശ്രദ്ധേയനാകുന്നത് .വലിയ പുസ്തകങ്ങൾ രചിക്കാൻ താല്പ്പര്യമില്ല .സല്സ്വഭാവവും പ്രകൃ തിസ്നേഹവും വളർത്തുന്നവയാണ് മിക്ക കഥകളും. ബിബു എന്ന ആനക്കഥ അമ്മ നഷ്ടപ്പെട്ട് സർക്കസ്സിൽ വന്നു പെട്ട ഒരു ആനക്കുട്ടി യുടെ കഥയാണ് . മാത്രുഭൂമിയിൽ പ്രസിദ്ധീകരിച്ച അപ്പുവിന്റെ യാത്ര പാമ്പാട്ടി തട്ടിക്കൊണ്ടുപോയ ഒരു കുട്ടിയുടെ കഥയാണ് പറയുന്നത് .

തമിഴിൽ ദിനമ ലർ, , മറാത്തി യിൽ സകാൽ ബാലമിത്ര, ബാലനഗരി , ഹിന്ദിയിൽ ബച്ചോം കാ ദേഷ് തുടങ്ങി 12 ഓളം ഭാഷകളിൽ കുട്ടികൾക്കായി എഴുതുന്നു . ബംഗളൂരുവിൽ നിന്നിറങ്ങുന്ന സംഭാഷണ സന്ദേശ് ( സംസ്കൃതം ),ഗോവ- പനാജിയിൽ  നിന്നുള്ള നവപ്രഭ ( ബാലനാഗരി ), പഞ്ചാബിൽ ഇറങ്ങുന്ന അജിത് ( ബാൽ സൻസാർ ), Trinity Mirror, Chennai എന്നീ പ്രസിദ്ധീകരണങ്ങളിൽ കഴിഞ്ഞ 12 വർഷമായി തുടർച്ചയായി എഴുതുന്നു കാനഡയിൽ നിന്നിറങ്ങുന്ന Real , Bumples എന്നീ മാസികകളിലും പാകിസ്താനിലെ പുഖേരു മാസികയിലും, രചനകൾ വന്നിട്ടുണ്ട് .

ഏതാനും വർഷങ്ങളായി പരിസ്ഥിതി പ്രശ്നങ്ങളിൽ സജീവമായി ഇടപെടുന്നു . വിദ്യാലയങ്ങളിൽ പരിസ്ഥിതി സന്ദേശം എത്തിക്കാനും പരിസ്ഥിതികൂട്ടായ്മ നടത്തി കുട്ടികളെ അതിൽ ഭാഗഭാക്കാക്കാനും ശ്രമങ്ങൾ നടത്തുന്നു .കേരളത്തിൽ സ്കൂൾ കുട്ടികൾ മരം വീണു മരിച്ചതിനെ തുടർന്ന് വ്യാപകമായി മരം വെട്ടൽ തുടർന്നപ്പോൾ 2015 ൽ ആഗസ്തിൽ മാത്രുഭൂമിയിൽ എഴുതിയ ഗസ്റ്റ് എഡിറ്റോറിയൽ ജന ശ്രദ്ധ പിടിച്ചു പറ്റി. .കേരള നദീ സംരക്ഷണ സമിതിയുടെ സെക്രട്ടറി. ദുബൈ , അബു ദാബി , ചീന, നേപാൾ ,ഹൊങ്ങ്കൊങ്ങ് , മക്കാവ് , സിം ഗ പ്പൂർ, മലേഷ്യ, ശ്രീലങ്ക എന്നീ രാജ്യങ്ങൾ സന്ദർശിച്ചിട്ടുണ്ട് . 2016 ൽ  ബാങ്കളൂരിൽ നിന്ന് Applebees  എന്ന  കിൻഡർഗാർട്ടൻ മാസിക തുടങ്ങി. 2017 ൽ Applebees  മാസിക ,കേരളശബ്ദം /നാനാ ഗ്രൂപ് ഏറ്റെടുത്തു.  2017 മുതൽ ദുബായിൽ നിന്നിറങ്ങുന്ന  Little Genius English മാസികയുടെ പത്രാധിപരാണ് .സിംഗ പ്പൂരിലെ  Singapore  Press Holding  എന്ന സ്ഥാപനത്തിന് വേണ്ടിയും കരാർ അടിസ്ഥാനത്തിൽ ജോലികൾ ചെയ്യുന്നു .  . കേന്ദ്ര സർക്കാർ പ്രസിദ്ധീകരണമായ  ബാലഭാരതിക്കു വേണ്ടി ചിത്രകഥകളും തയ്യാറാക്കുന്നുണ്ട്   .2017 മുതൽ ദുബായിൽ നിന്ന് പ്രസിദ്ധീകരിക്കുന്ന Little Genius  എന്ന  കുട്ടികളുടെ മാസികയുടെ പതാധിപർ ആണ്. website:http://littlegeniusme.com/

</doc>
<doc id="332930" url="https://ml.wikipedia.org/wiki?curid=332930" title="ചാൾസ് അമ്മി കട്ടർ">
ചാൾസ് അമ്മി കട്ടർ

ഒരു അമേരിക്കൻ ലൈബ്രേറിയനായിരുന്നു ചാൾസ് അമ്മി കട്ടർ (Charles Ammi Cutter) (മാർച്ച് 14, 1837 – സെപ്റ്റംബർ 6, 1903). അമേരിക്കൻ ഗ്രന്ഥാലയ സമൂഹത്തിന് സുപ്രധാന സംഭാവനകൾ സമ്മാനിച്ച ചാൾസ് അമ്മി കട്ടറിന്റെ രണ്ട് പ്രധാന സംഭാവനകളാണ് എക്സ്പാൻസീവ് വർഗ്ഗീകരണ സമ്പ്രദായവും റൂൾസ് ഫോർ ഡിക്ഷണറി കാറ്റലോഗും.
അമേരിക്കൻ ലൈബ്രേറിയനായിരുന്ന ചാൾസ് അമ്മി കട്ടർ 1837 മാർച്ച് 14ന് ബോസ്ടൊണിൽ ജനിച്ചു. തന്റെ പിതാമഹന്റേയും പിതൃസഹോദരിമാരുടെയും കൂടെയാണ് ബാല്യകാലം ചിലവഴിച്ചത്. പത്താം വയസ്സിൽ വെസ്റ്റ് ക്യാമ്പ്രിഡ്ജ് ടൗൺ ലൈബ്രറിയിൽ അംഗത്വമെടുക്കുകയും പിന്നീട് അതേ ലൈബ്രറിയിൽ പ്രൊഫഷണൽ അസിസ്റ്റന്റ് ആവുകയും ചെയ്തു. 1849-1851 കാലഘട്ടത്തിൽ (12 വയസ്സു മുതൽ 14 വയസ്സുവരെ) പ്രധാന ലൈബ്രേറിയനായും സേവനമനുഷ്ടിച്ചിരുന്നു. 1855 ൽ ഹാർവേഡ് കോളേജിൽ നിന്നും ഫ്രഞ്ച് സാഹിത്യം, ശാസ്ത്രം, ഗണിതം എന്നിവയിൽ ബിരുദം നേടി. തുടർ പഠനത്തിനായി ഹാർവേർഡ് ട്രിനിറ്റി സ്കൂളിൽ ചേരുകയും പഠനത്തോടൊപ്പം ഹാർവേർഡ് ട്രിനിറ്റി സ്കൂളിൽ വിദ്യാർത്ഥിലൈബ്രേറിയനായി സേവനമനുഷ്ടിക്കുകയും ചെയ്തിരുന്നു. 1859 ൽ പഠനം പൂർത്തിയാക്കിയ സി.എ. കട്ടർ 1960 ൽ ഹാർവേഡ് കോളേജ് ലൈബ്രേറിയനായി ഔദ്യോഗികജീവിതം ആരംഭിച്ചു. 1863 ൽ സെറ ഫെയർവെദർ അപ്പ്ലിറ്റോണുമായി വിവാഹിതനായി. 1869 ൽ പ്രസിദ്ധമായ ബോൺസ്റ്റൺ ഏതൻനൗം ലൈബ്രറിയിൽ ലൈബ്രേറിയിനായി നിയമിതനായി. സി.എ. കട്ടർ തന്റെ ഔദ്യോഗിക ജീവിതത്തിൽ തിളങ്ങിയ കാലഘട്ടമായിരുന്നു 1869 മുതൽ 1880 വരെയുള്ളത്. 1869 ലും 1882ലും ബോൺസ്റ്റൺ ഏതൻനൗം ലൈബ്രറിയിലെ കാറ്റലോഗ് ഡിക്ഷണറി ഘടനയോടുകൂടി പ്രസിദ്ധീകരിക്കാൻ സി. എ. കട്ടറിന് സാധിച്ചു എന്നത് സി.എ. കട്ടറിനും ബോൺസ്റ്റൺ ഏതൻനൗം ലൈബ്രറിക്കും അഭിമാനിക്കതക്ക കാര്യമായിരുന്നു. ലൈബ്രറി കാറ്റലോഗ് , റൂൾസ് ഫോർ ഡിക്ഷണറി കാറ്റലോഗ് എന്നീ പ്രബന്ധങ്ങൾ വഴി ഒരു ലൈബ്രറി കാറ്റലോഗ് എങ്ങനെയാവെണമെണെന്നു ലോകത്തോടും ലോക ലൈബ്രറി സമൂഹത്തോടും പഠിപ്പിച്ചു കൊടുത്തു. 1876 ൽ രൂപീകൃതമായ അമേരിക്കൻ ലൈബ്രറി അസ്സോസിയഷന്റെ ആരംഭവുമായി ബന്ധപ്പെട്ട് മെൽവിൽ ഡ്യൂയിയുടെ കൂടെ പ്രവർത്തിച്ചുണ്ട്. 1894-1903 കാലഘട്ടത്തിൽ നോർത്താപ്ടൺ(മസ്സാച്ച്യൂസെറ്റ്സ്) ലെ ഫോർബ്സ് ലൈബ്രറിയിൽ സേവനമനുഷ്ടിച്ചു. 1893ൽ അദ്ദേഹം ഗ്രന്ഥവർഗ്ഗീകരണ സമ്പ്രദായമായ എക്സ്പാൻസീവ് ക്ലാസിഫിക്കേഷൻ പ്രസിദ്ധീകരിച്ചു. 1903 സെപ്റ്റമ്പർ 6 ന് ന്യൂ ഹാംഫെയറിൽ വെച്ച് മരണമടഞ്ഞു. 

"The desks had... a little keyboard at each, connected by a wire. The reader had only to find the mark of his book in the catalog, touch a few lettered or numbered keys, and [the book] appeared after an astonishing fugacious interval."

Charles Cutter "" (Library journal 1883)

Blackburn, R.H. (1988). Dewey and Cutter as Building Consultants. "The Library Quarterly", 58(4), 377-384.

Stromgren, P. (2004). Charles Ammi Cutter | Forbes Library. "Forbes Library, Northampton, Massachusetts" | "Welcome". Retrieved April 10, 2013, from http://www.forbeslibrary.org/cutter/cacutter.shtml

Winke, R.C. (2004). The Contracting World of Cutter's Expansive Classification. "Library resources and Technical Services", 48(2), 122-129.



</doc>
<doc id="332932" url="https://ml.wikipedia.org/wiki?curid=332932" title="വൈ ഐ ആം നോട്ട് എ മുസ്ളിം">
വൈ ഐ ആം നോട്ട് എ മുസ്ളിം

പ്രമുഖ ഇസ്ളാം വിമർശകനായ ഇബ്ൻ വാറഖ് എഴുതിയ ഗ്രന്ഥമാണ് വൈ ആം നോട്ട് എ മുസ്ളിം. പ്രൊമിത്യൂസ് ബുക്ക്സ് ആണീ പുസ്തകം പ്രസിദ്ധീകരിച്ചത്. 1995 ൽ അമേരിക്കയിലാണ് ഈ പുസ്തകം ആദ്യമായി പുറത്തിറങ്ങിയത്. ബെർട്രാൻഡ് റസ്സലിന്റെ വിഖ്യാത ഗ്രന്ഥമായ വൈ ഐ ആം നോട്ട് എ ക്രിസ്റ്റ്യൻ എന്ന ഗ്രന്ഥത്തിനുള്ള ആദരവിലാണ് ഗ്രന്ഥകാരൻ ഈ പുസ്തകത്തിന് ഈ പേര് നൽകിയത്. ഇസ്ളാം മതാനുയായികളിൽ നിന്നുള്ള രോഷം ഭയന്ന് ഗ്രന്ഥകാരൻ സ്വീകരിച്ചതാണ് ഇബ്ൻ വാറഖ് എന്ന തൂലികാനാമം. "ഗൗരവതരവും പ്രകോപനപരവും ഇസ്ളാമിനെ തകർക്കുക എന്ന ഉദ്ദേശം വെച്ചിട്ടുള്ളതുമാണ്" ഈ പുസ്തകം എന്നാണ് ഒരു നിരൂപകൻ പറഞ്ഞിട്ടുള്ളത്. പുസ്തകം ഇസ് ളാമിന്റെ ഐതിഹ്യങ്ങൾ,ദൈവശാസ്ത്രം, ചരിത്രപരമായ നേട്ടങ്ങൾ,വർത്തമാനകാല സ്വാധീനം എന്നിവയെ വിമർശിക്കുന്നു. ഇസ്ളാമിനെ വിമർശനപരമായി വിശദമായിത്തന്നെ പഠിക്കുന്നു ഈ കൃതി. വ്യക്തിസ്വാതന്ത്ര്യം, മതേതരത്വം എന്നിവയ്ക്കെതിരാണ് ഇസ്ളാം എന്ന് സമർഥിക്കാനാണ് പുസ്തകം ശ്രമിക്കുന്നത്."




</doc>
<doc id="332936" url="https://ml.wikipedia.org/wiki?curid=332936" title="സാം ഹാരിസ്">
സാം ഹാരിസ്

അമേരിക്കക്കാരനായ എഴുത്തുകാരനും ന്യൂറോസയന്റിസ്റ്റും ദാർശനികനും ആണ് സാം ഹാരിസ്. 1967 ഏപ്രിൽ 9 നാണ് ഇദ്ദേഹം ജനിച്ചത്. നിരീശ്വരവാദപരമായ ഇദ്ദേഹത്തിന്റെ ഗ്രന്ഥങ്ങൾ നല്ല ജനപ്രീതി പിടിച്ചു പറ്റിയവയാണ്. ശാസ്ത്രചിന്ത, മതേതരത്വം എന്നിവയെ പ്രോത്സാഹിപ്പിക്കുന്നതിനായി സ്ഥാപിതമായ പ്രൊജക്ട് റീസൺ എന്ന സംഘടനയുടെ ചീഫ് എക്സിക്യൂട്ടീവ് ഓഫീസറുമാണിദ്ദേഹം.. ഇദ്ദേഹത്തിന്റെ പ്രസിദ്ധമായ ഗ്രന്ഥമാണ് " ദ് എൻഡ് ഓഫ് ഫെയ്ത്ത്". 2004 ൽ പുറത്തിറങ്ങിയ ഈ പുസ്തകം ന്യൂയോർക്ക് ടൈംസ് പത്രത്തിന്റെ ബെസ്റ്റ് സെല്ലർ പട്ടികയിൽ 33 ആഴ്ച്ച ഉണ്ടായിരുന്നു." ദ് എൻഡ് ഓഫ് ഫെയ്ത്ത്" എന്ന പുസ്തകത്തിനെതിരെയുള്ള വിമർശനങ്ങൾക്കുള്ള മറുപടിയായി അദ്ദേഹം എഴുതിയ ഗ്രന്ഥമാണ് " എ ലെറ്റർ ടു എ ക്രിസ്റ്റ്യൻ നേഷൻ".



</doc>
<doc id="332957" url="https://ml.wikipedia.org/wiki?curid=332957" title="മലയാളത്തിലെ ശാസ്ത്രഗ്രന്ഥങ്ങളുടെ പട്ടിക">
മലയാളത്തിലെ ശാസ്ത്രഗ്രന്ഥങ്ങളുടെ പട്ടിക

മലയാളത്തിലെ ശാസ്ത്രഗ്രന്ഥങ്ങളുടെ പട്ടിക


</doc>
<doc id="332960" url="https://ml.wikipedia.org/wiki?curid=332960" title="കേരളത്തിലെ പുസ്തകശാലകളുടെ പട്ടിക">
കേരളത്തിലെ പുസ്തകശാലകളുടെ പട്ടിക

കേരളത്തിലെ പുസ്തകശാലകളുടെ പട്ടിക


</doc>
<doc id="332961" url="https://ml.wikipedia.org/wiki?curid=332961" title="മലയാളത്തിലെ സാഹിത്യ പുരസ്കാരങ്ങളുടെ പട്ടിക">
മലയാളത്തിലെ സാഹിത്യ പുരസ്കാരങ്ങളുടെ പട്ടിക

മലയാളത്തിലെ സാഹിത്യ പുരസ്കാരങ്ങളുടെ പട്ടിക


</doc>
<doc id="332962" url="https://ml.wikipedia.org/wiki?curid=332962" title="മലയാളത്തിലെ പ്രധാന നിഘണ്ടുക്കൾ">
മലയാളത്തിലെ പ്രധാന നിഘണ്ടുക്കൾ

മലയാളത്തിലെ പ്രധാന നിഘണ്ടുക്കൾ


</doc>
<doc id="332964" url="https://ml.wikipedia.org/wiki?curid=332964" title="മലയാള വിവർത്തനഗ്രന്ഥങ്ങളുടെ പട്ടിക">
മലയാള വിവർത്തനഗ്രന്ഥങ്ങളുടെ പട്ടിക

മലയാള വിവർത്തന ഗ്രന്ഥങ്ങൾ
മലയാള ഭാഷയിലേയ്ക്ക് മറ്റു ഭാഷകളിൽനിന്നും വിവർത്തനം ചെയ്ത ഗ്രന്ഥങ്ങളുടെ പട്ടികയാണിത്. നോവൽ, ചെറുകഥ, കവിത, നാടകം, വിജ്ഞാനസാഹിത്യം തുടങ്ങിയ എല്ലാ മേഖലകളിൽ നിന്നുമുള്ളവയുടെ സമ്പൂർണ്ണ പട്ടിക 


</doc>
<doc id="332975" url="https://ml.wikipedia.org/wiki?curid=332975" title="മേരി കിങ്">
മേരി കിങ്

മാർട്ടിൻ ലൂഥർ കിങ്ങ് ജൂനിയറിന്റെ സമരപങ്കാളിയായിരുന്ന ലോകപ്രശസ്ത പൗരാവകാശ - സമാധാന പ്രവർത്തകയാണു് മേരി എലിസബത്ത് കിങ്. പൗരാവകാശമുന്നേറ്റങ്ങളിൽ സ്തീകളുടെ അവസ്ഥയെപ്പറ്റി കേസീ ഹെയ്ഡനുമായി ചേർന്ന് 1965-ൽ ചേർന്നെഴുതിയ സെക്സ് ആന്റ് കാസ്റ്റ് എന്ന ലേഖനം രണ്ടാം ഫെമിനിസ്റ്റ് തരംഗത്തിന്റെ കാരണമായി കരുതപ്പെടുന്നു.

കറുത്തവരുടെ അവകാശസമരത്തിൽ പങ്കെടുത്ത അപൂർവ്വം വെളുത്തവരിൽ ഒരാൾ. പിന്നീട് അമേരിക്കൻ പ്രസിഡന്റായ ജിമ്മി കാർട്ടറുടെ സഹപ്രവർത്തകയും സുഹൃത്തുമായി. കാർട്ടർ പ്രസിഡന്റായപ്പോൾ ആഗോള സമാധാനദൗത്യങ്ങൾക്കായി രൂപം നൽകിയ മന്ത്രിതലസമിതിയുടെ മേധാവിയായും അദ്ദേഹത്തിന്റെ ഉപദേഷ്ടാവുമായി പ്രവർത്തിച്ചു. ലോകത്തെ 120ൽപ്പരം വികസ്വരരാജ്യങ്ങളിൽ കിങ് സമാധാനദൗത്യങ്ങൾക്കായി നിയോഗിക്കപ്പെട്ടിട്ടുണ്ട്. ആബറിസ്റ്റ്വിത്ത് സർവ്വകലാശാലയിൽനിന്ന് രാജ്യാന്തരരാഷ്ട്രീയത്തിൽ ഡോക്ടറേറ്റ് കരസ്ഥമാക്കിയ കിങ്, ഐക്യരാഷ്ട്രസഭയ്ക്കു കീഴിൽ കോസ്റ്റാ റിക്കയിലുള്ള യൂനിവേഴ്സിറ്റി ഫോർ പീസിലെ പീസ് ആൻഡ് കോൺഫ്ലിക്റ്റ്സ് വിഭാഗം മേധാവിയാണ്.
പശ്ചിമേഷ്യയിൽ സാമൂഹികനീതിക്കും സമാധാനവിദ്യാഭ്യാസത്തിനും നൽകിയ സംഭാവനകൾ പരിഗണിച്ചു നൽകിയ എൽ-ഹിബ്രി പീസ് എജ്യൂക്കേഷൻ പ്രൈസ്, ഗാന്ധിയൻ മൂല്യങ്ങളുടെ പ്രചാരണത്തിനു നൽകുന്ന ജമ്നലാൽ ബജാജ് രാജ്യാന്തരപുരസ്ക്കാരം, ജെയിംസ് എം. ലോസൺ നോൺവയലന്റ് അച്ചീവ്മെന്റ് അവാർഡ്, ഒഹായോ വെസ്ലിയൻ സർവ്വകലാശാലയുടെ ഡോക്ടർ ഓഫ് ലാ എന്നിങ്ങനെ പല പുരസ്ക്കാരങ്ങളും ബഹുമതികളും മേരി കിങ്ങിനെ തേടിയെത്തിയിട്ടുണ്ട്.

നിരവധി പുസ്തകങ്ങളുടെ കർത്താവായ മേരി കിങ് 2015ൽ വൈക്കം സത്യാഗ്രഹത്തിൽ ഗാന്ധിയുടെ പങ്കിനെക്കുറിച്ചൊരു പുസ്തകം പ്രസിദ്ധീകരിച്ചിരുന്നു.


</doc>
<doc id="332976" url="https://ml.wikipedia.org/wiki?curid=332976" title="സെക്സ് ആന്റ് കാസ്റ്റ്">
സെക്സ് ആന്റ് കാസ്റ്റ്

ഫെമിനിസത്തിന്റെ രണ്ടാം തരംഗത്തിനു തുടക്കം കുറിച്ച ലേഖനമാണു സെക്സ് ആന്റ് കാസ്റ്റ്, എ കൈന്റ് മെമോ (Sex and Caste: A Kind Memo) പൗരാവകാശമുന്നേറ്റങ്ങളിൽ സ്തീകളുടെ അവസ്ഥയെപ്പറ്റി കേസീ ഹെയ്ഡനുമായി ചേർന്ന് 1965ൽ മേരി എലിസബത്ത് കിങ്ങാണിതു പൂർത്തിയാക്കിയത്. വിദ്യാർത്ഥികളുടെ അക്രമരാഹിത്യസമരങ്ങളുടെ ഏകോപനത്തിൽ സ്വയംസേവകരായി പ്രവർത്തിച്ചപ്പോഴുണ്ടായ അനുഭവങ്ങളാണു ഇതിനു വഴിമരുന്നായത്. സ്ത്രീവിമോചനമുന്നേറ്റങ്ങളെപ്പറ്റിയുള്ള ആദ്യരേഖകളിലൊന്നായി ഈ ലേഖനം കണക്കാക്കപ്പെടുന്നു.

ചിക്കാഗോയിലെ ഇല്ലിനോയിസ് സർവ്വകലാശാല പ്രസിദ്ധീകരിച്ച പതിപ്പ്


</doc>
<doc id="332990" url="https://ml.wikipedia.org/wiki?curid=332990" title="ചാട്ടുളി">
ചാട്ടുളി

മീൻ പിടിക്കാനുപയോഗിക്കുന്ന ഉപകരണങ്ങളിലൊന്നാണ് ചാട്ടുളി. കൂർത്ത മുനയുള്ള ഈ ഉപകരണം മത്സ്യത്തിന്റെ ശരീരത്തിൽ തറച്ചാണ് പിടികൂടാനാകുന്നത്.ചൂണ്ടക്ക് സമാനമായുള്ള ഒരു ഉപകരണമാണിത്.


</doc>
<doc id="332992" url="https://ml.wikipedia.org/wiki?curid=332992" title="ഇസ്‌ലാമിക വിജ്ഞാനകോശം">
ഇസ്‌ലാമിക വിജ്ഞാനകോശം

ഇസ്‌ലാമികമായ വിഷയങ്ങളെ പറ്റിയുള്ള വിജ്ഞാനകോശങ്ങളെ പൊതുവെ ഇസ്‌ലാമിക വിജ്ഞാനകോശം എന്നറിയപ്പെടുന്നു. 
ബ്രിൽ പ്രസിദ്ധീകരിച്ച വിജ്ഞാനകോശം ഇസ്‌ലാമിക വിജ്ഞാനത്തിന്റെ ഒരു ആധികാരിക ചരിത്രമായി അറിയപ്പെടുന്നു. 1913-1938 കാലയളവിലാണ് ആദ്യപതിപ്പ് പുറത്തിറങ്ങിയത്. 1954-2005 കാലയളവിൽ രണ്ടാം പതിപ്പ് പുറത്തിറങ്ങി. മൂന്നാം പതിപ്പിന്റെ പ്രസിദ്ധീകരണം 2007-ൽ ആരംഭിച്ചു.

കേരളത്തിലെ ഇസ്‌ലാമിക് പബ്ലിഷിങ് ഹൗസ് പ്രസിദ്ധീകരിക്കുന്ന വിജ്ഞാനകോശം 1995-ൽ പ്രസിദ്ധീകരണമാരംഭിച്ചു. നിലവിൽ 12 വാള്യങ്ങൾ പുറത്തിറങ്ങി.


</doc>
<doc id="332994" url="https://ml.wikipedia.org/wiki?curid=332994" title="കോർണേസീ">
കോർണേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് കോർണേസീ (Cornaceae). കോർണേസീ സസ്യകുടുംബത്തെ ഡോഗ് -വുഡ് ഫാമിലി (dogwood family) എന്നും വിളിക്കാറുണ്ട്. 10 ജീനസ്സുകളിലായി ഏകദേശം 110 സ്പീഷിസുകളുള്ള ഈ സസ്യകുടുംബത്തിൽ ചെടികളും, മരങ്ങളും, വൃക്ഷങ്ങളും ഉൾപ്പെടുന്നു.

ഇവയുടെ ഇലകൾ ഞോട്ടോടുകൂടിയ ലഘുപത്രങ്ങളും തണ്ടിൽ അഭിന്യാസത്തിൽ (opposite phyllotaxis) ക്രമീകരിക്കപ്പെട്ടതും, സിരാവിന്യാസം ജാലികാസിരാവിന്യാസത്തോടു കൂടിയവയും ആണ്. സദാപച്ചയായ ഇവയുടെ ഇലകൾക്ക് ഉപപർണ്ണങ്ങൾ ഉണ്ടാകാറില്ല. ദ്വിലിംഗ സ്വഭാവത്തോടു കൂടിയവ ഇവയുടെ പൂക്കൾ പൂങ്കുലകളായാണ് വിന്യസിച്ചിരിക്കുന്നത്. സാധാരണ ചെറിയപൂക്കളാണിവയ്ക്കുള്ളത്. ചില സ്പീഷിസുകളിൽ പൂങ്കുലയ്ക്ക് ചുറ്റും വലിയ, ദളങ്ങൾക്ക് സമാനമായ വെളുത്ത നിറത്തോടുകൂടിയ സഹപത്രങ്ങൾ കാണപ്പെടുന്നു. പൂക്കൾ പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy)പാലിക്കുന്നവയാണ്. ഇവയ്ക്ക് സാധാരണയായി അണ്ഡാശയത്തിനു മുകളിലായി വിന്യസിച്ചിരിക്കുന്ന 4 ദളങ്ങളും 4 വിദളങ്ങളുമാണുള്ളത്. ഇവയുടെ കേസരപുടത്തിൽ ഒരേ വലിപ്പത്തിലുള്ള 4-15 കേസരങ്ങളാണുള്ളത്. മിക്ക സ്പീഷിസുകളിലും 2 ജനിപർണ്ണങ്ങൾ (carpel) കൂടിച്ചേർന്നതാണ് ജനിപുടം (gynoecium). വിരളം ചില സ്പീഷിസുകളിൽ 1, 3, 4 പൂഷ്പജനികൾ കൂടിച്ചേർന്നാണ് ജനിപുടം ഉണ്ടാകുന്നത്. ഇവയ്ക്ക് 4 അറകളോടുകൂടിയ ഉയർന്ന അണ്ഡാശയങ്ങളാണുള്ളത്. ഇവയുടെ പഴങ്ങൾ അകത്തു ഒരു വിത്തോടുകൂടിയ മാംസളമായതാണ്.
ചില സ്പീഷിസുകൾ ഔഷധ ഗുണമുള്ളവയാണ് (ഉദാ. അങ്കോലം)



</doc>
<doc id="332995" url="https://ml.wikipedia.org/wiki?curid=332995" title="ഗോവയിലെ മുസ്ലീങ്ങൾ">
ഗോവയിലെ മുസ്ലീങ്ങൾ

ഇന്ത്യയുടെ പടിഞ്ഞാറ് ഭാഗത്ത് സ്ഥിതി ചെയ്യുന്ന ഗോവയിലെ ന്യൂനപക്ഷ വിഭാഗമാണ് മുസ് ലിങ്ങൾ.
ഗോവയിലെ സ്വദേശികൾക്ക് പുറമെ കർണ്ണാടകയിൽ നിന്നും ഗോവയിലേക്ക് കുടിയേറിയവരും ഇക്കൂട്ടത്തിലുണ്ട്.മൊയിർ എന്നാണവരെ പൊതുവെ വിളിക്കപ്പെടാറുള്ളത്.
. "പോർച്ചുഗീസ് പദമായ മൂർസിൽ നിന്നുമാണ് മൊയിർ എന്ന പദം ഉരുത്തിരിഞ്ഞുവന്നത്. മൗറിത്താനിയയിലെ മുസ്ലിങ്ങളുമായുള്ള സ്പാനിയാർഡിസിന്റെ ബന്ധങ്ങളിലൂടെയാണ് മൊർസ് പദം രൂപപ്പെട്ടത്. "


</doc>
<doc id="332997" url="https://ml.wikipedia.org/wiki?curid=332997" title="വെൽഹാം ഗേൾസ് സ്കൂൾ">
വെൽഹാം ഗേൾസ് സ്കൂൾ

ഇന്ത്യയിലെ ഡെറാഡൂണിൽ ഹിമാലയൻ താഴ്വരയോട് ചേർന്ന് പെൺകുട്ടികൾക്ക് മാത്രമായുള്ള ഒരു പരമ്പരാഗത ബോർഡിംഗ് സ്കൂൾ ആണ് വെൽഹാം ഗേൾസ് സ്കൂൾ. വെൽഹാം ഗേൾസ് ഹൈസ്കൂൾ എന്നായിരുന്നു പഴയ പേര്. 1957 ലാണ് ഇത് സ്ഥാപിക്കപ്പെട്ടത്.  2013 ലെ ഇന്ത്യൻ സ്കൂൾ സർടിഫിക്കേറ്റ് പരീക്ഷയിൽ രാജ്യത്തെ ഏറ്റവും ഗുണമേനമ്മയുള്ള സ്കൂളുകളിലൊന്നായി ഇത് പ്രവർത്തിച്ചു..



</doc>
<doc id="332999" url="https://ml.wikipedia.org/wiki?curid=332999" title="സ്വാതന്ത്ര്യസമരവുമായി ബന്ധപ്പെട്ട ഗ്രന്ഥങ്ങൾ">
സ്വാതന്ത്ര്യസമരവുമായി ബന്ധപ്പെട്ട ഗ്രന്ഥങ്ങൾ

സ്വാതന്ത്ര്യസമരവുമായി ബന്ധപ്പെട്ട ഗ്രന്ഥങ്ങൾ


</doc>
<doc id="333001" url="https://ml.wikipedia.org/wiki?curid=333001" title="മാർക്സിസവുമായി ബന്ധപ്പെട്ട മലയാള പുസ്തകങ്ങളുടെ പട്ടിക">
മാർക്സിസവുമായി ബന്ധപ്പെട്ട മലയാള പുസ്തകങ്ങളുടെ പട്ടിക

മാർക്സിസവുമായി ബന്ധപ്പെട്ട മലയാള പുസ്തകങ്ങളുടെ പട്ടിക


</doc>
<doc id="333002" url="https://ml.wikipedia.org/wiki?curid=333002" title="സിനിമാ സംബന്ധിയായ മലയാള പുസ്തകങ്ങളുടെ പട്ടിക">
സിനിമാ സംബന്ധിയായ മലയാള പുസ്തകങ്ങളുടെ പട്ടിക

സിനിമാ സംബന്ധിയായ മലയാള പുസ്തകങ്ങളുടെ പട്ടിക



</doc>
<doc id="333004" url="https://ml.wikipedia.org/wiki?curid=333004" title="മലയാളത്തിലെ യുക്തിവാദഗ്രന്ഥങ്ങളുടെ പട്ടിക">
മലയാളത്തിലെ യുക്തിവാദഗ്രന്ഥങ്ങളുടെ പട്ടിക

മലയാളത്തിലെ യുക്തിവാദഗ്രന്ഥങ്ങളുടെ പട്ടിക


</doc>
<doc id="333005" url="https://ml.wikipedia.org/wiki?curid=333005" title="മലയാള നാടകപുസ്തകങ്ങളുടെ പട്ടിക">
മലയാള നാടകപുസ്തകങ്ങളുടെ പട്ടിക

മലയാള നാടകപുസ്തകങ്ങളുടെ പട്ടിക
ജ്ജ് നല്ലൊരു മൻസനാകാൻ നോക്ക്


</doc>
<doc id="333008" url="https://ml.wikipedia.org/wiki?curid=333008" title="ഗീതാസംബന്ധിയായ മലയാള പുസ്തകങ്ങളുടെ പട്ടിക">
ഗീതാസംബന്ധിയായ മലയാള പുസ്തകങ്ങളുടെ പട്ടിക

ഗീതാസംബന്ധിയായ മലയാള പുസ്തകങ്ങളുടെ പട്ടിക


</doc>
<doc id="333013" url="https://ml.wikipedia.org/wiki?curid=333013" title="ഹിന്ദു തത്വശാസ്ത്രവുമായി ബന്ധപ്പെട്ട മലയാളപുസ്തകങ്ങളുടെ പട്ടിക">
ഹിന്ദു തത്വശാസ്ത്രവുമായി ബന്ധപ്പെട്ട മലയാളപുസ്തകങ്ങളുടെ പട്ടിക

ഹിന്ദു തത്ത്വശാസ്ത്രവുമായി ബന്ധപ്പെട്ട മലയാളപുസ്തകങ്ങളുടെ പട്ടിക


</doc>
<doc id="333016" url="https://ml.wikipedia.org/wiki?curid=333016" title="ഇലിയോകാർപ്പേസീ">
ഇലിയോകാർപ്പേസീ

രുദ്രാക്ഷം അടങ്ങുന്ന സസ്യകുടുംബമാണ് ഇലിയോകാർപ്പേസീ (Elaeocarpaceae). 12 ജനുസുകളിലായി ഏതാണ്ട് 605 സ്പീഷിസുകൾ മരങ്ങളും കുറ്റിച്ചെടികളും ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണിത്. 350 -ഓളം സ്പീഷിസുകൾ ഉള്ള ഇലിയോകാർപ്പസും 150 സ്പീഷിസുകൾ ഉള്ള സ്ലൊവാന്യയും ആണ് എണ്ണത്തിൽ കൂടുതലുള്ള ജനുസുകൾ. മിക്കവാറും ഉഷണമേഖലയിലും മിതോഷ്ണമേഖലയിലും കാണുന്ന ഇവയിലെ മിക്ക അംഗങ്ങളും നിത്യഹരിതമാണ്. മഡഗാസ്കർ, തെക്ക്-കിഴക്ക് ഏഷ്യ, ആസ്ത്രേലിയ, ന്യൂസിലാന്റ്, വെസ്റ്റ് ഇൻഡീസ്, തെക്കെ അമേരിക്ക എന്നിവിടങ്ങളിലെല്ലാം ഇവയിലെ സസ്യങ്ങളെ കാണാറുണ്ട്.

രുദ്രാക്ഷം,
കാരമാവ്,
ഭദ്രാക്ഷം,
ചോളരുദ്രാക്ഷം,
കൽരുദ്രാക്ഷം,
തമരി,
വറളി എന്നിവയെല്ലാം ഈ കുടുംബത്തിലെ കേരളത്തിൽ കാണുന്ന മരങ്ങളാണ്.


</doc>
<doc id="333017" url="https://ml.wikipedia.org/wiki?curid=333017" title="ക്രിസ്ത്യൻ ദൈവശാസ്ത്ര മലയാളഗ്രന്ഥങ്ങളുടെ പട്ടിക">
ക്രിസ്ത്യൻ ദൈവശാസ്ത്ര മലയാളഗ്രന്ഥങ്ങളുടെ പട്ടിക

ക്രിസ്ത്യൻ ദൈവശാസ്ത്ര മലയാളഗ്രന്ഥങ്ങളുടെ പട്ടിക


</doc>
<doc id="333018" url="https://ml.wikipedia.org/wiki?curid=333018" title="അമീബ (ചലച്ചിത്രം)">
അമീബ (ചലച്ചിത്രം)

മനോജ് കാന കഥയെഴുതി സംവിധാനം ചെയ്ത ഒരു മലയാളചലച്ചിത്രമാണ് അമീബ. കാസർഗോട്ടെ എൻഡോസൾഫാൻ ദുരിതബാധിതരുടെ പ്രശ്നം ചർച്ച ചെയ്യുന്ന ചിത്രത്തിൽ അനുമോൾ, ഇന്ദ്രൻസ്, ആത്മീയ രാജൻ, അനീഷ് ജി. മേനോൻ, അനൂപ് ചന്ദ്രൻ, സി.കെ. ബാബു എന്നിവർ അഭിനയിക്കുന്നു. ചിത്രത്തിന്റെ ചെലവ് 55 ലക്ഷം രൂപയാണ്. പൊതുജനങ്ങളിൽ നിന്നുള്ള പണം സ്വീകരിച്ച് 'നേര്' സാംസ്‌കാരികവേദിയാണ് ഈ ചിത്രം നിർമിച്ചത്. എൻഡോസൾഫാൻ ബാധിതരായ രണ്ടുപേർ സിനിമയിൽ പ്രധാന കഥാപാത്രങ്ങളെ അവതരിപ്പിക്കുന്നുണ്ട്.



</doc>
<doc id="333025" url="https://ml.wikipedia.org/wiki?curid=333025" title="മലേഷ്യയുമായി ബന്ധപ്പെട്ട വിഷയങ്ങളുടെ പട്ടിക">
മലേഷ്യയുമായി ബന്ധപ്പെട്ട വിഷയങ്ങളുടെ പട്ടിക

This is a list of topics related to Malaysia.


















Sort by state
കെദ

പെനാങ്

Perak

Perlis

Selangor

Negeri Sembilan

Melaka
" maa.veeran.temple.50megs.com:Sri Maa Veeran Temple (Madurai Veeran Temple) ((Melaka)) 

Johor

Pahang
Terengganu

Kelantan
Sabah
Sarawak

Wilayah Persekutuan





















stacy angie
intan ladyana
lisa surihani
diana danielle
liyana jasmay
















Pencak Silat is the official name used to indicate more than 800 martial arts schools and styles spread across more than 18,000 islands in Indonesia. Pencak Silat is popular throughout Southeast Asia, include in Malaysia.























































































































































</doc>
<doc id="333026" url="https://ml.wikipedia.org/wiki?curid=333026" title="ഗാണ്ഡീവം">
ഗാണ്ഡീവം

അർജ്ജുനന്റെ വില്ലാണ് ഗാണ്ഡീവം.
ബ്രഹ്മാവ്‌ നിർമ്മിച്ച് ഈ വില്ല് പ്രജാപതിക്കും, പ്രജാപതിയിൽ നിന്നും ഇന്ദ്രനും സിദ്ധിച്ചു. ഇന്ദ്രനിൽ നിന്നും ചന്ദ്രനും, ചന്ദ്രനിൽ നിന്നും വരുണനും ലഭിച്ചു. ഖാണ്ഡവവനദാഹസമയത്ത് അഗ്നിദേവൻ ഇത് വരുണനിൽ നിന്നും വാങ്ങി അർജുനനു നല്കി. അര്ജുനൻ ഇത് 65 വര്ഷം ഉപയോഗിച്ചു. അതിനുശേഷം സമുദ്രത്തിൽ ഉപേഷിച്ചതായും, വരുണന് തിരികെ ലഭിച്ചതായും പുരാണങ്ങളിൽ പറയുന്നു .


</doc>
<doc id="333027" url="https://ml.wikipedia.org/wiki?curid=333027" title="വിജയചാപം">
വിജയചാപം

കർണ്ണന്റെ വില്ലാണ് വിജയം.

വിശ്വകർമ്മാവ് നിർമ്മിച്ചതെന്നു പുരാണപ്രസ്താവമുള്ള ഈ വില്ല് ഇന്ദ്രനാണ്‌ ആദ്യമുപയോഗിച്ചത് .വിജയചാപത്തിന്റെ സഹായത്തോടെ ഇന്ദ്രൻ അനേകം അസുരന്മാരെ നിഗ്രഹിച്ചു . ഇന്ദ്രനിൽ നിന്നും ഇത് പരശുരാമന് സിദ്ധിച്ചു .പരശുരാമൻ 21 പ്രാവശ്യം വിശ്വം ജയിച്ചത്‌ ഈ വില്ലിന്റെ സഹായത്തോടെയായിരുന്നു . പരശുരാമനിൽ നിന്നും ഇത് ശിഷ്യനായ കർണ്ണനു സിദ്ധിച്ചു .ഈ വില്ല് അർജുനന്റെ ഗാണ്ഡീവത്തെക്കാളും ശ്രേഷ്ഠമായിരുന്നുവെന്നു മഹാഭാരത പ്രസ്താവമുണ്ട്.
യുദ്ധത്തിന്റെ പതിനേഴാം ദിവസം പാണ്ഡവസേനയ്ക്കു നേരെ ഭാർഗ്ഗവാസ്ത്രം തൊടുക്കാനും , അർജ്ജുനനെതിരായ യുദ്ധത്തിനും മാത്രമേ കർണ്ണൻ ഈ മഹാചാപം ഉപയോഗിക്കുന്നുള്ളൂ .ഈ ചാപത്തിന്റെ മാഹാത്മ്യം പരശുരാമൻ പലപ്പോഴും തന്നോട് പറയാറുണ്ടായിരുന്നതായി കർണ്ണൻ ദുര്യോധനനെ അറിയിച്ചു . ഗാണ്ഡീവത്തേക്കാളും എന്തുകൊണ്ടും മഹത്തരമായിരുന്നു ഈ വില്ലെന്നും കർണ്ണവാക്യങ്ങളിൽ നിന്നും മനസ്സിലാക്കാം .ഈ വില്ലിനെ സർവ്വ ദേവ-ദാനവന്മാരും പൂജിച്ചിരുന്നു .

കുരുക്ഷേത്രയുദ്ധത്തിന്റെ പതിനേഴാം ദിവസം കർണ്ണൻ അത്യന്തം പരാക്രമിയായി കാണപ്പെട്ടു . അതിനു കാരണവുമുണ്ട്.
പരശുരാമൻ നൽകിയ ഈ വിജയം എന്ന ധനുസ്സു കർണ്ണൻ യുദ്ധത്തിന്റെ പതിനേഴാം ദിവസമാണ് ഉപയോഗിക്കുന്നത് . അതുകൊണ്ടാകണം യുദ്ധത്തിന്റെ 17 -ആം ദിവസം കർണ്ണൻ കൂടുതൽ പരാക്രമിയായി കാണപ്പെട്ടത് . 


</doc>
<doc id="333030" url="https://ml.wikipedia.org/wiki?curid=333030" title="അങ്കശപുരി">
അങ്കശപുരി

അങ്കശപുരി മലേഷ്യയുടെ വാർത്താവിനിമയ മന്ത്രാലയത്തിന്റെ ആസ്ഥാനമാണ്. മലേഷ്യയുടെ ദേശീയ റേഡിയോയുടെയും ടെലിവിഷന്റെയും അസ്ഥാനവും ഇതുതന്നെ.
RTM എന്നറിയപ്പെടുന്ന മലേഷ്യൻ റേഡിയോ ടെലിവിഷൻ റേഡിയോ മലയ എന്ന പേരിൽ സിംഗപ്പൂരിൽ ആണു തുടങ്ങിയത്.1957 ആഗസ്റ്റ് 31നാണ് യു കെയിൽനിന്ന് സ്വാതന്ത്ര്യം ലഭിച്ചത്. 

മലേഷ്യയിൽ നിന്നും സിംഗപ്പൂർ വേർതിരിഞ്ഞപ്പോൾ ആർ. റ്റി. എം. രണ്ടായി പിളർന്നു. സിംഗപ്പേരിലുള്ള സ്റ്റേഷൻ റേഡിയോ സിംഗപുര എന്നും മലേഷ്യയുടെ തലസ്ഥാനമായ കോലാലമ്പൂരിൽ സ്ഥാപിച്ച മലേഷ്യയുടെ സ്റ്റേഷൻ റേഡിയോ മലയ എന്ന പേരിലും അറിയപ്പെട്ടു. 1959 ജനുവരി ഒന്നിനു റേഡിയോ മലയ പ്രക്ഷേപണം തൂടങ്ങി. 

1963 ഫെബ്രുവരി 15നു സ്വര മലേഷ്യ എന്ന പേരിൽ ഔദ്യോഗികമായി ഉദ്ഘാടനം ചെയ്യപ്പെട്ടു. 3 ഭാഷകളിൽ ഇവിടെനിന്നും പ്രക്ഷേപണം ചെയ്തിരുന്നു: ഇംഗ്ലിഷ്, ചൈനീസ്, ഇന്തോനേഷ്യൻ.

ജലാൻ അപാങ് എന്നസ്ഥലത്താണ് ടെലിവിഷൻ പ്രക്ഷേപണം തുടങ്ങിയത്. 1963 ഡിസംബർ 31നു.
1966 ജനുവരി ഒന്നിനായിരുന്നു ഇതിന്റെ സ്ഥാപനപ്രവർത്തനങ്ങൾ സമാരംഭിച്ചത്. തുടർന്ന് 1968ൽ ഇതു പൂർത്തിയാക്കി. പ്രവർത്തനസജ്ജമാക്കി. 

ഉദ്ഘാടനശേഷം റേഡിയോയും ടെലിവിഷനും ഒന്നായി പ്രവർത്തനമാരംഭിച്ചു.


</doc>
<doc id="333040" url="https://ml.wikipedia.org/wiki?curid=333040" title="രാധിക റോയ്">
രാധിക റോയ്

ഇന്ത്യൻ പത്രപ്രവർത്തകയായ രാധിക റോയ് ഇന്ത്യൻ എക്സ്പ്രസ്സിലും ഇന്ത്യാടുഡേയിലും പ്രവർത്തിച്ചിട്ടുണ്ട്. 1988ൽ പ്രണോയ് റോയിയുമായി ചേർന്ന് എൻഡിടിവി സ്ഥാപിച്ചു. പ്രണോയ് റോയ് ആണ് ജീവിതപങ്കാളി. മകൾ താര റോയ്. രാജ്യസഭ അംഗവും സിപിഐ(എം ) പ്രവർത്തകയുമായ ബൃന്ദ കാരാട്ട് സഹോദരിയാണ്. 


</doc>
<doc id="333041" url="https://ml.wikipedia.org/wiki?curid=333041" title="ഫൈല്ലാന്തേസീ">
ഫൈല്ലാന്തേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് ഫൈല്ലാന്തേസീ (Phyllanthaceae). ഉഷ്ണമേഖലാ പ്രദേശങ്ങളിൽ കാണപ്പെടുന്ന ഈ സസ്യകുടുംബത്തിൽ 58 ജീനസ്സുകളിലായി ഏകദേശം 2000 സ്പീഷിസുകൾ ഉൾപ്പെടുന്നു. കുറ്റിച്ചെടികളും ചെറുമരങ്ങളും വൃക്ഷങ്ങളും ഉൾപ്പെടുന്ന സസ്യകുടുംബമാണ് ഫൈല്ലാന്തേസീ.<br>
കേരളത്തിൽ കണ്ടുവരുന്ന പുളിനെല്ലി, മുള്ളുവേങ്ങ, ഒടുക്ക്, മൂട്ടിപ്പഴം, ചോലവേങ്ങ, നെല്ലി, മലയച്ചീര, നെയ്‌ത്താലി, അമ്പൂരിപ്പച്ചില, കീഴാർനെല്ലി, മലയീച്ചിൽ, വെട്ടി, ചെറുപനച്ചി, ആശാരിപ്പുളി, കാട്ടുനിരൂരി, അരിയാപൊരിയൻ, പെരുംനിരൂരി, കാട്ടുനെല്ലി, മലംവെട്ടി, നെല്ലിക്കപ്പുളി, തത്തലമരം, കരനെല്ലി, ചാത്തക്കടമ്പ്, നീർവെട്ടി, കുളച്ചൻ, എട്ടിമരം, തുടങ്ങിയവയെല്ലാം ഈ കുടുംബത്തിലെ അംഗങ്ങളാണ്.
ഫൈല്ലാന്തേസീ സസ്യകുടുംബത്തിൽ ലഘുപത്രത്തോടുകൂടിയ സസ്യങ്ങളും സംയുക്ത പത്രത്തോടുകൂടിയ സസ്യങ്ങളും കാണപ്പെടുന്നു. ഇവയുടെ ഇലകൾ ഏകാന്തരന്യാസത്തിലോ (alternate) അല്ലെങ്കിൽ വർത്തുള വിന്യാസത്തിലോ ക്രമീകരിച്ചതും ഞെട്ടോടു കൂടിയവയുമാണ്. ഇലകൾ ഉപപർണ്ണങ്ങളോടു കൂടിയവയാണ്. ഇലകളിലെ സിരാവിന്യാസം ജാലികാസിരാവിന്യാസമാണ്. ഇലയുടെ വക്കുകൾ പൂർണ്ണവുമാണ്.

ഏകലിംഗ സ്വഭാവത്തോടു കൂടിയ പൂക്കളും ദ്വിലിംഗ സ്വഭാവത്തോടു കൂടിയ പൂക്കളും കണ്ടുവരുന്നു. പൂക്കൾ പ്രസമത (കൃത്യം മൂന്നായി വിഭജിക്കാവുന്ന-actinomorphy)പാലിക്കുന്നവയാണ്. ഇവയ്ക് 4-6 ഓ പരസ്പരം വെവ്വേറെ നിൽക്കുന്നവയോ അല്ലെങ്കിൽ ഭാഗീകമായി കൂടിച്ചേർന്നതോ പരസ്പരം കവിഞ്ഞു നിൽക്കുന്നവയോ അടുക്കിവെച്ച പോലെയുള്ളതോ ആയിരിക്കും ഇവയുടെ വിദളങ്ങൾ. സാധാരണ വെവ്വേറെ നിൽക്കുന്നതോ അല്ലെങ്കിൽ പരസ്പരം കവിഞ്ഞു നിൽക്കുന്നവതോ ആയ5 പുഷ്പദളങ്ങളാണിവയ്ക്കുള്ളത്. 2-50 ഓളം കേസരങ്ങളും ഉയർന്ന അണ്ഡാശയവുമാണിവയ്ക്കുള്ളത്.
മാംസളമായ പഴങ്ങളും മാംസളമല്ലാത്ത പഴങ്ങളും കാണപ്പെടുന്നു.
ഈ സസ്യകുടുംബത്തിൽ 58 ജീനസ്സുകളാണുള്ളത്.


</doc>
<doc id="333047" url="https://ml.wikipedia.org/wiki?curid=333047" title="വജ്രസൂചി">
വജ്രസൂചി

സംസ്കൃതഭാഷയിലുള്ള ഒരു ബുദ്ധമതരചനയാണ് വജ്രസൂചി. ബ്രാഹ്മണികഹൈന്ദവതയിലെ ജാതിവ്യവസ്ഥയുടെ നിശിതവിമർശനമാണ് ഈ കൃതി. ജാതിവാദത്തെ അത്, വേദങ്ങളിലും മഹാഭാരതത്തിലും മനുസ്മൃതിയിലും നിന്നുള്ള ആശയങ്ങളേയും ഉദ്ധരണികളേയും ആശ്രയിച്ചുള്ള ന്യായവാദം കൊണ്ട് തിരസ്കരിച്ച്, മനുഷ്യജാതി ഒന്നാണെന്നു സ്ഥാപിക്കുന്നു. പൊതുവർഷം രണ്ടാം നൂറ്റാണ്ടിലെ വിഖ്യാതബുദ്ധചിന്തകനും സംസ്കൃതകവിയുമായ അശ്വഘോഷന്റെ പേരിലാണ് വജ്രസൂചി ഏറെയും അറിയപ്പെടുന്നതെങ്കിലും അദ്ദേഹമാണ് രചയിതാവെന്ന കാര്യത്തിൽ ഉറപ്പില്ല. ബുദ്ധമതരചനകളുടെ തിബറ്റൻ വ്യാഖ്യാനസംഹിതയായ തെംഗ്യുറിലോ(Tengyur), ചൈനീസ് സഞ്ചാരി ഇത്‌ചിങ്ങ് (I-Tsing) നൽകുന്ന അശ്വഘോഷരചനകളുടെ പട്ടികയിലോ അതില്ല. ധർമ്മകീർത്തിയുടെ രചനയാണതെന്നും പൊതുവർഷം പത്താം നൂറ്റാണ്ടിൽ ചീനഭാഷയിലേക്കു മൊഴിമാറ്റം ചെയ്യപ്പെട്ടെന്നും ത്രിപീടകത്തിന്റെ ചീനഭാഷ്യം പറയുന്നു. ജാതിവാദത്തെ വിമർശിക്കാൻ വജ്രസൂചി ഉപയോഗിക്കുന്നത് വേദേതിഹാസങ്ങളിൽ നിന്നുള്ള ന്യായങ്ങളാണെങ്കിലും ചതുർവേദങ്ങളുടെ തിരസ്കാരമെന്നാണ് ത്രിപീടകം വിശേഷിപ്പിക്കുന്നത്.

മഞ്ജുഘോഷൻ എന്ന ഗുരുവിനെ ജഗൽഗുരുവെന്നു വിശേഷിപ്പിച്ചു വാഗ്ചേതസ്സുകൊണ്ട് വന്ദിച്ചാണ് വജ്രസൂചി തുടങ്ങുന്നത്:-

"ജഗൽഗുരും മഞ്ജുഘോഷം
നത്വാ വാക്‌കായ ചേതസ്സ
അശ്വഘോഷോ വജ്രസൂചീം
സൂത്രയാമി യഥാമതം"

വേദങ്ങളും സ്മൃതികളും ധർമ്മശാസ്ത്രങ്ങളും പ്രമാണമായിരിക്കുന്നതിനാൽ, അവയുടെ അംഗീകാരമില്ലാത്ത ജാതിഭേദത്തിനു പ്രാമാണികതയില്ലെന്നാണ് തന്റെ മതമെന്ന് തുടർന്ന് ഗ്രന്ഥകാരൻ പറയുന്നു:-

"വേദാഃ പ്രമാണം സ്മൃതയഃ പ്രമാണം
ധർമ്മാർത്ഥയുക്തം വചനം പ്രമാണം
യസ്യ പ്രമാണം ന ഭവേത് പ്രമാണം
കസ്തസ്യ കുര്യാദ് വചനം പ്രമാണം."

തുടർന്ന് ഗ്രന്ഥകാരൻ ബ്രാഹ്മണ്യമെന്നത്, ജീവതത്ത്വം, ജാതി, ശരീരം, ജ്ഞാനം, ആചാരം, കർമ്മം, വേദം ഇവയിലേതെങ്കിലും ആകാൻ വഴിയുണ്ടോയെന്ന് വേദേതിഹാസസ്മൃതികളെ മുൻനിർത്തി അന്വേഷിച്ച്, ഇല്ലെന്നു സ്ഥാപിക്കുന്നു.

പത്തൊൻപതാം നൂറ്റാണ്ടിൽ, ജർമ്മൻ വേദപ്രചാരനും ശബ്ദകോശകാരനുമായ ഹെർമ്മൻ ഗുണ്ടർട്ട് മലയാളത്തിൽ ഇതിനു പരിഭാഷയെഴുതി. ആ പരിഭാഷയുടെ രണ്ടു പതിപ്പുകൾ ക്രൈസ്തവവീക്ഷണത്തിലുള്ള ഒരനുബന്ധം ചേർത്ത് തലശേരിയിലെ ബാസൽമിഷൻ അച്ചടിശാലയിൽ കല്ലച്ചിൽ അച്ചടിച്ച്, 1851-ലും 1853-ലും പ്രസിദ്ധീകരിച്ചു.


</doc>
<doc id="333049" url="https://ml.wikipedia.org/wiki?curid=333049" title="രുദ്രമ ദേവി">
രുദ്രമ ദേവി

ഇന്ത്യ ചരിത്രത്തിലെ ഒരു പ്രധാന രാജ്ഞിയും കാകാത്തിയരാജവംശത്തിലെ ഭരണാധികാരിയുമായിരുന്നു റാണി രുദ്രമ ദേവി(1245–1289), തെലുങ്ക്  .രുദ്രമദേവ മാഹാരാജ എന്ന പേരിലും ഇവർ അറിയപ്പെടുന്നു 

ജന്മസമയത്ത് രുദ്രംഭ എന്നായിരുന്നു രുദ്രമാദേവിയുടെ പേര്. ഗണപതി ദേവ എന്നായിരുന്നു പിതാവിന്റെ പേര്. അദ്ദേഹം നരമ്മ , പെരമ്മ എന്നിവരെയാണ് വിവാഹം ചെയ്തത്.കാക്കാത്തിയ ഗണപതിദേവയുടെ സർവ സൈനാധിപനായിരുന്നു അദ്ദേഹം. 
ദുർജയ വംസയിൽ നിന്നുള്ള അവർ കാക്കാത്തിയ രാജവംശത്തിലെ ഒരുങ്ങല്ലു പ്രദേശത്തായിരുന്നു കഴിഞ്ഞിരുന്നത്. ഇന്ന് തെലങ്കാനയിലുള്ള വാറങ്കൽ  ,എന്നാണ് ഈ പ്രദേശം അറിയപ്പെടുന്നത്. .


</doc>
<doc id="333057" url="https://ml.wikipedia.org/wiki?curid=333057" title="സ്റ്റെഗോസോറിയ">
സ്റ്റെഗോസോറിയ

ഒർനിതിശ്ച്യൻ വിഭാഗത്തിൽ പെട്ട ഒരു കൂട്ടം ദിനോസറുകൾ ആണ് സ്റ്റെഗോസോറിയ എന്ന ഉപഓർഡർ . ഇവ ജീവിച്ചിരുന്ന കാലഘട്ടം ജുറാസ്സിക് കാലം തൊട്ട് ക്രിറ്റേഷ്യസ് കാലം വരെ ആയിരുന്നു. നോർത്ത് അമേരിക്ക , യൂറോപ്പ് , ചൈന എന്നി സ്ഥലങ്ങളിൽ നിന്നും ആണ് ഏറ്റവും കൂടുതൽ ഫോസ്സിൽ കണ്ടു കിട്ടിയിടുള്ളത് . ഇവയുടെ ഉല്പത്തി ഏതു വൻകരയിൽ ആണ് എന്ന് ഇപ്പോൾ ഉറപ്പില്ല , എന്നാൽ ഏറ്റവും പഴക്കം ചെന്ന ഫോസ്സിൽ കിട്ടിയിടുള്ളത് ചൈനയിൽ നിന്നും ആണ് .

സ്റ്റെഗോസോറിയ ദിനോസറുകൾ കവചിത ദിനോസറുകളുടെ കൂടത്തിൽ പെട്ടവയാണ് . തുടക്ക കാലഘട്ടത്തിൽ ഇവയും ചെറിയ വേഗത്തിൽ സഞ്ചരിക്കുന്ന ദിനോസറുകൾ ആയിരുന്നു എന്നാൽ കാലക്രമത്തിൽ ഇവയുടെ ഒരു ഉപ വിഭാഗത്തിന് പിൻ കാലുക്കൾക്ക് നീളം വർദ്ധിക്കുകയും വാലിൽ മുള്ളുക്കൾ നിറഞ്ഞ ദണ്‌ഡ്‌ രൂപം കൊള്ളുകയും ചെയ്തു. എന്നാൽ ക്രിറ്റേഷ്യസ് കാലത്തിന്റെ പകുതിയോടെ ഇവയുടെ മുഖ്യ ഭക്ഷണമായ സൈക്കാഡ്സ് എന്ന സസ്യങ്ങൾ നാമമാത്രം ആക്കുകയും , ഇവയുടെ വംശനാശത്തിന് ഇടയാക്കുകയും ചെയ്ത് .


</doc>
<doc id="333064" url="https://ml.wikipedia.org/wiki?curid=333064" title="കേരള സ്കൂൾ ശാസ്ത്രോത്സവം">
കേരള സ്കൂൾ ശാസ്ത്രോത്സവം

കേരളത്തിലെ 90 ശതമാനം കുട്ടികളും പഠനം നടത്തുന്നത് പൊതു വിദ്യാലയങ്ങളിൽ ആണ്. ശാസ്ത്രരംഗങ്ങളിൽ ഉള്ള അവരുടെ കഴിവു തെളിയിക്കാനായുള്ള ഒരു വാർഷിക ഉൽസവമാണ് കേരള സ്കൂൾ ശാസ്ത്രോത്സവം. കേരള സ്കൂൾ ശാസ്ത്രോത്സവം നാലു തലങ്ങളുള്ള മത്സരവേദിയാണ്. "സ്കൂൾ തലം, ഉപജില്ലാതലം, ജില്ലാതലം, സംസ്ഥാനതലം" എന്നിങ്ങനെ വിവിധ ഘട്ടങ്ങളിൽ കുട്ടികൾക്കു മത്സരിക്കാം. സ്കൂൾ ശാസ്ത്രോത്സവത്തിൽ "കേരള സ്കൂൾ ശാസ്ത്രമേള, കേരള സ്കൂൾ പ്രവൃത്തി പരിചയമേള, കേരള സ്കൂൾ ഗണിതശാസ്ത്രമേള, കേരള സ്പെഷ്യൽ സ്കൂൾ പ്രവൃത്തി പരിചയമേള, കേരള സ്കൂൾ ഐ. റ്റി. മേള,കേരള സ്കൂൾ ശാസ്ത്രമേള, കേരള സ്കൂൾ സാമൂഹ്യ ശാസ്ത്രമേള, വൊക്കേഷണൽ എക്സ്പോ ആന്റ് കരിയർ ഫെസ്റ്റ്" എന്നിങ്ങനെ 7 വിഭാഗത്തിൽപ്പെട്ട മേളകൾ നടക്കുന്നുണ്ട്. പതിനായിരത്തിൽക്കൂടുതൽ കുട്ടികൾ പങ്കെടുക്കുന്ന, പ്രൈമറി മുതൽ ഹയർ സെക്കന്ററി വരെയുള്ള കുട്ടികളുടെ കഴിവു തെളിയിക്കാനുള്ള ഈ മേള, ഏഷ്യയിലെ തന്നെ ഏറ്റവും വലിയ ശാസ്ത്രമേളയാണ്. കേരളത്തിലെ വിദ്യാഭ്യാസ വകുപ്പിന്റെ നേതൃത്വത്തിലാണ് ഈ വലിയ മേള അരങ്ങേറുന്നത്. 

വളരെ വിപുലമായ ക്രമീകരണങ്ങളോടെയാണ് ഓരോ വർഷവും കേരള വിദ്യാഭ്യാസ വകുപ്പ് ഈ മേള നടത്തുന്നത്. 2015-16 ലെ കേരള സ്കൂൾ ശാസ്ത്രമേള നാൽപ്പത്തി ഒൻപതാം മേളയായിരുന്നു. 1965 - 66 ലായിരുന്നു ആദ്യ മേള നടന്നത്.

താഴെപ്പറയുന്നവയാണ് മത്സരയിനങ്ങൾ :
ലോവർ പ്രൈമറി വിഭാഗം
അപ്പർ പ്രൈമറി വിഭാഗം
ഹൈസ്കൂൾ ഹയർ സെക്കന്ററി / വൊക്കേഷണൽ ഹയർ സെക്കന്ററി
"ഇതുകൂടാതെ താഴെപ്പറയുന്ന മത്സരങ്ങളും നടക്കും"

മുപ്പത്തിഅഞ്ചാം മേളയാണ് നടന്നത്.
പ്രവൃത്തിപരിചയ മേളയിൽ രണ്ടു തരം നത്സരങ്ങൾ ഉണ്ട്. 
പ്രദർശനമത്സര ഇനങ്ങൾ ലോവർ പ്രൈമറിയിലും അപ്പർ പ്രൈമറിയിലും ആയി 20 ഇനങ്ങളും ഹൈസ്കൂൾ ഹയർ സെക്കന്ററി വിഭാഗത്തിൽ 35 ഇനങ്ങളും ഉണ്ടാകും. കാലോചിതമായി ഇനങ്ങളിൽ വ്യത്യാസം വരാം.
പ്രൈമറിവിഭാഗ പ്രദർശനമത്സര ഇനങ്ങൾ :
ഹൈസ്കൂൾ ഹയർ സെക്കന്ററി വിഭാഗവിഭാഗ പ്രദർശനമത്സര ഇനങ്ങൾ :
"ഇതുപോലെ "തത്സമയ മത്സര" ഇനങ്ങൾ 25 - 35 എന്നിങ്ങനെ പ്രൈമറി - ഹൈസ്കൂൾ ഹയർ സെക്കന്ററി വിഭാഗങ്ങളിൽ മത്സരിക്കാം."
ഹൈസ്കൂൾ ഹയർ സെക്കന്ററി വിഭാഗവിഭാഗ തത്സമയമത്സര ഇനങ്ങൾ :
ഗണിതശാസ്ത്രത്തിനു മാത്രമായി ഒരു മേള നടത്തുന്നു. മുപ്പതു വർഷമായി മുടങ്ങാതെ ഈ മേള നടന്നു വരുന്നു.
മത്സർ ഇനങ്ങൾ
എൽ. പി. വിഭാഗം
യു. പി. വിഭാഗം
എച്ച്. എസ്., ഹയർ സെക്കൻഡറി / വൊക്കേഷണൽ ഹയർ സെക്കൻഡറി വിഭാഗം

കേരള സ്പെഷ്യൽ സ്കൂൾ പ്രവൃത്തി പരിചയമേള നടത്തുന്നത് പ്രത്യേക പരിഗണന അർഹിക്കുന്ന കുട്ടികൾക്കു വേണ്ടിയാണ്. 19 വർഷമായി ഇതു തുടങ്ങിയിട്ട്. 
വിവരസാങ്കേതികവിദ്യയുടെ ഈ കാലത്ത് കേരളത്തിലെ സ്കൂളുകളിൽ വിവരസാങ്കേതികവിദ്യ ഒന്നാം ക്ലാസ്സു തൊട്ടുതന്നെ അഭ്യസിച്ചു വന്നിരുന്നു. അതിന്റെ ഫലമായി ഈ രംഗത്ത് പ്രാഗല്ഭ്യം തെളിയിക്കാൻ കുട്ടികൾക്കുള്ള അവസരമായാണ് കേരള സ്കൂൾ ഐ. റ്റി. മേള നടത്തുന്നത്. കഴിഞ്ഞ 14 വർഷമായി കേരളത്തിലെ പൊതുവിദ്യാലയങ്ങളിലെ കുട്ടികൾ ഈ മേളയിൽ പങ്കെടുക്കുന്നു. 
താഴെപ്പറയുന്ന ഇനങ്ങളിലായാണു മത്സരങ്ങൾ നടക്കുന്നത്. 
കഴിഞ്ഞ പത്തു വർഷമായി കേരള സ്കൂൾ സാമൂഹ്യ ശാസ്ത്രമേള നടക്കുന്നു.
മത്സരയിനങ്ങൾ എല്ലാ വിഭാഗത്തിലും പെട്ട വിദ്യാർത്ഥികൾക്കും സംസ്ഥാനതലം വരെയുണ്ട്.
അപ്പർ പ്രൈമറി വിഭാഗം
4 ഇനങ്ങൾ
ഹൈസ്കൂൾ, ഹയർ സെക്കൻഡറി, വി. എച്ച്. എസ്. എസ്. വിഭാഗം
ഇനങ്ങൾ
വ്യക്തമായ വിധിനിർണ്ണയോപാധികൾ ഉപയോഗിച്ചാണ് മത്സരങ്ങൾ മൂല്യനിർണ്ണയം നടത്തുന്നത്. അഥവാ വിധിനിർണ്ണയത്തിൽ പരാതിയുണ്ടെങ്കിൽ അപ്പീൽ നൽകാനുള്ള സംവിധാനവുമുണ്ട്. ഇതിനു നിശ്ചിത ഫീസ് നൽകി അപേക്ഷിക്കണം. അങ്ങനെ അർഹത നേടിയവർക്ക് അടുത്ത മത്സരത്തിൽ നിശ്ചയിച്ച സ്കോറ് നേടാൻ കഴിഞ്ഞെങ്കിൽ അപ്പീലിനു നൽകിയ തുക തിരികെ നൽകുന്നതാണ്.

അദ്ധ്യാപകർക്ക് പ്രൈമറി, എച്ച്. എസ്.., എച്ച്. എസ്. എസ്., വി. എച്ച്. എസ്. എസ്. എന്നീ വിഭാഗങ്ങളിൽ മത്സരം ഉണ്ടായിരിക്കും. ശാസ്ത്ര, ഗണിതശാസ്ത്ര സാമൂഹ്യ ശാസ്ത്ര വിഷയങ്ങളിൽ ആണു മത്സരങ്ങൾ നടത്തുക. ഏതു വിഷയങ്ങൾ കൈകാര്യം ചെയ്യുന്ന അദ്ധ്യാപകനും മത്സരത്തിൽ പങ്കെടുക്കാവുന്നതാണ്.

തൊഴിലധിഷ്ടിത കോഴ്സുകൾ പഠിക്കുന്ന കുട്ടികൾക്ക് അവരുടെ കഴിവുകൾ തെളിയിക്കുന്നതിനും പുതിയ ജോലികൾ കണ്ടെത്തുന്നതിനും സഹായിക്കുന്ന മേളയാണിത്. കുട്ടികൽ തങ്ങളുടെ മേഖലകളിലെ കണ്ടുപിടിത്തങ്ങളും പ്രവർത്തനങ്ങളും വിപണനം ചെയ്യാനുള്ള അവസരം ഇതുവഴി ലഭിക്കുന്നു. ഈ മേള തുടങ്ങിയിട്ട് 11 വർഷമായി. 
അദ്ധ്യാപകർക്കും ഈ മേളയിൽ പങ്കെടുക്കാൻ അവസരമുണ്ട്. ശാസ്ത്രമോ സാമൂഹ്യവിഷയങ്ങളോ പഠിപ്പിക്കുന്നവർക്ക് തങ്ങളുടെ കഴിവു തെളിയിക്കാൻ അവസരം ലഭിക്കും. അദ്ധ്യാപക പ്രൊജക്ട്, ടീച്ചിംഗ് എയ്ഡ് എന്നിവയ്ക്കു മത്സരിക്കാം.
ഈ മേളകൾ എല്ലാം കഴിവതും ഒന്നിച്ചാണ് നടത്താറ്. എന്നാൽ ഐ. റ്റി. ക്വിസ് പോലുള്ളവ മറ്റൊരു തീയതി നടത്തിയിട്ടുണ്ട്. സാധാരണ അഞ്ചു ദിവസങ്ങൾ കൊണ്ടാണ് ഈ മേളകൾ പൂർത്തിയാക്കുന്നത്. 

ഓരോ മേളയും തുടങ്ങുന്നതിനു മാസങ്ങൾക്കു മുമ്പേതന്നെ ആവശ്യമായ കമ്മറ്റിയെ വിളിച്ചുകൂട്ടി വേണ്ട ക്രമീകരണം നടത്തുന്നു. മേളയ്ക്കുള്ള സമയവും സ്ഥലവും മുൻകൂർ നിശ്ചയിക്കും.
ശാസ്ത്രോത്സവം സമയരേഖ
ഈ മേളകൾ ഒരു പക്ഷേ, കേരളം പോലുള്ള ഒരു ചെറിയ സംസ്ഥാനത്തു ഇത്ര വിപുലമായി നടത്തിവരുന്നത് ഇവിടത്തെ സാക്ഷരരും വിദ്യാഭ്യാസതല്പരരുമായ ഇവിടത്തെ ജനങ്ങളാണ്.
http://www.itquiz.in/category/kerala-state-it-quiz/


</doc>
<doc id="333068" url="https://ml.wikipedia.org/wiki?curid=333068" title="കമല നെഹ്രു">
കമല നെഹ്രു

കമല കൗൾ നെഹ്രു (कमला कौल नेहरू ; ഓഗസ്റ്റ് 1 1899 – ഫെബ്രുവരി 28 1936) സ്വാതന്ത്ര്യസമരസേനാനിയും ജവഹർലാൽ നെഹ്രുവിന്റെ പത്നിയുമായിരുന്നു. ഏക മകൾ ഇന്ദിരാ ഗാന്ധിയും ചെറുമകൻ രാജീവ്‌ ഗാന്ധിയും പിന്നീട്‌ ഇന്ത്യയുടെ പ്രധാനമന്ത്രിസ്ഥാനം വഹിച്ചിട്ടുണ്ട്‌.

1899 ഓഗസ്റ്റ് 1-ന് ദില്ലിയിലെ കാശ്മീരി ബ്രാഹ്മണകുടുംബത്തിൽ ജവഹർലാൽമൽ -രാജ്പതി കൗൾ ദമ്പതികളുടെ മൂത്തമകളായി ജനിച്ചു. ചാന്ദ് ബഹാദൂർ കൗൾ, കൈലാസ് നാഥ് കൗൾ( കേന്ദ്ര വിദ്യാഭ്യാസവകുപ്പുമന്ത്രിയായിരുന്ന ഷീലാ കൗളിന്റെ ഭർത്താവ്) എന്നിവർ സഹോദരരും സ്വരൂപ് കട്ജു സഹോദരിയും ആയിരുന്നു. പതിനേഴാമത്തെ വയസിൽ ജവഹർലാൽ നെഹ്രുവിനെ വിവാഹം കഴിച്ചു. അവർ 1917 നവംബർ 17-ന് ഇന്ദിരാ പ്രിയദർശിനിക്ക് ജന്മം നൽകി. 1924 നവംബറിൽ ഒരു ആൺകുഞ്ഞും ജനിച്ചുവെങ്കിലും ആ കുഞ്ഞു് ഒരാഴ്ചയേ ജീവിച്ചിരുന്നുള്ളൂ 
1921-ൽ നിസ്സഹകരണപ്രസ്ഥാനത്തിന്റെ ഭാഗമായി ഒരു സംഘം സ്ത്രീകളുമൊത്ത് അലഹബാദിലെ വിദേശ തുണിത്തരങ്ങളും വിദേശമദ്യവും വിൽക്കുന്ന കടകൾ ഉപരോധിച്ചു. സ്വാതന്ത്ര്യ സമരത്തിൽ പങ്കെടുത്തതിന് രണ്ട് പ്രാവശ്യം അറസ്റ്റ് ചെയ്യപെട്ടിട്ടുണ്ട്.

കേരളത്തിലെ തൃശൂർ ജില്ലയിൽ വാടാനപ്പള്ളി പഞ്ചായത്തിൽ തൃത്തല്ലൂർ പ്രദേശത്ത് സ്ഥിതി ചെയ്യുന്ന കമലാ നെഹറു മെമ്മോറിയൽ വൊക്കേഷണൽ ഹയർ സെക്കൻഡറി സ്ക്കൂൾ കമലാ നെഹറുവിന്റെ സ്മരണാർത്ഥം 1955 ൽ ആരംഭിച്ചിട്ടുള്ളതാണ് .ഈ വിദ്യാലയത്തിന് തറക്കകല്ലിട്ടത് ശ്രീ്മതി ഇന്ദിരാ ഗാന്ധിയാണ് .ഈ വിദ്യായാലത്തിന്റെ ഉദ്ഘാടനം നിർവഹിച്ചത് കേരളത്തിന്റെ ആദ്യത്തെ ഗവർണ്ണർ ആയ ബി രാമകൃഷ്ണ്ണ റാവു ആണ്

ക്ഷയരോഗബാധിതയായിരുന്ന കമല 1936 ഫിബ്രുവരി 28-ന് സ്വിറ്റ്സർലാന്റിലെ ലൂസാനിൽ നിര്യാതയായി. .


</doc>
<doc id="333069" url="https://ml.wikipedia.org/wiki?curid=333069" title="കസുവാറിനേസീ">
കസുവാറിനേസീ

നാല് ജനുസുകളിലായി ഏതാണ്ട് 70 സ്പീഷിസ് മരങ്ങളും കുറ്റിച്ചെടികളും ഉള്ള, സപുഷ്പിസസ്യങ്ങളിലെ ഒരു സസ്യകുടുംബമാണ് കസുവാറിനേസീ (Casuarinaceae). ആസ്ത്രേലിയ, തെക്കു-കിഴക്കേഷ്യ, മലേഷ്യ, പാപ്പുവേഷ്യ, പസഫിക് ദ്വീപസമൂഹങ്ങൾ എന്നിവിടങ്ങളിലെ തദ്ദേശ സസ്യകുടുംബമാണിത്. കസുവാറിന എന്ന ഒറ്റ ജനുസിൽ പെടുത്തിയിരുന്ന ഈ കുടുംബത്തിലെ അംഗങ്ങളെ ലോറി എ എസ് ജോൺസൺ 1980 -ലും 1982 -ലും ജിംനോസ്റ്റോമ, 1982 -ൽ അലോകസുവാറിന, 1988- ൽ സ്യൂതോസ്റ്റൊമ എന്നിങ്ങനെ വേർതിരിക്കുകയും ഓരോ ജനുസുകളിലെയും സ്പീഷിസുകൾക്ക് വിവരണങ്ങൾ നൽകുകയും ചെയ്തു. 2003-ൽ ഈ കുടുംബത്തെക്കുറിച്ചുള്ള് പതനത്തിൽ ഈ ജനുസുകളുടെ Monophyly ക്ക് പിന്തുണ കിട്ടുകയും ചെയ്തു.



</doc>
<doc id="333073" url="https://ml.wikipedia.org/wiki?curid=333073" title="ഫ്ലുക്കോർഷ്യേസീ">
ഫ്ലുക്കോർഷ്യേസീ

ഇപ്പോൾ നിലവിൽ ഇല്ലാത്ത ഒരു സസ്യകുടുംബം ആണ് ഫ്ലുക്കോർഷ്യേസീ (Flacourtiaceae). ഇതിൽ ഉണ്ടായിരുന്ന അംഗങ്ങളെയെല്ലാം പല കുടുംബത്തിലേക്ക് മാറ്റിപ്പാർപ്പിക്കുകയുണ്ടായി. പ്രധാനമായും അക്കാരിയേസീ, സാമിഡേസീ, സാലിക്കെസീ എന്നീ കുടുംബത്തിലേക്കാണ് മാറ്റിയിട്ടുള്ളത്. ഈ കുടുംബത്തിനു നൽകിയിരുന്ന നിർവചനത്തിന്റെ അപര്യാപ്തത കാരണം പരിചയമില്ലാത്ത ജനുസുകളെയെല്ലാം കൊണ്ടുപോയിത്തള്ളാനുള്ള ഒരു കുടുംബമായി ഇതു മാറി.

പഴയ വർഗ്ഗീകരണപ്രകാരം ഇതിൽ 89 ജനുസുകളിലായി 800 -ലേറെ സ്പീഷിസുകൾ ഉണ്ടായിരുന്നു. ഇതിലെ ടൈപ്പ് ജനുസായ ഫ്ലുക്കോർഷ്യ അടക്കം പലതിനെയും സാലിക്കേസീ കുടുംബത്തിലേക്കു മാറ്റി.


</doc>
<doc id="333081" url="https://ml.wikipedia.org/wiki?curid=333081" title="ഫാത്തിമ ബിൻത് അസദ്">
ഫാത്തിമ ബിൻത് അസദ്

ഇസ്ലാമിലെ നാലാം ഖലീഫയായ അലി ബിനു അബീ താലിബിന്റെ മാതാവ് ആയിരുന്നു ഫാത്തിമ ബിൻത്ത് അസദ് ( 68 BH – 4 AH ; 555–626 CE) (, "Fāṭimah bint ʾAsad")

ഖുറൈസ് വംശത്തിൽ ഹാംശിം ഗോത്രത്തിലെ അസദ് ബിൻ ഹാഷിമിന്റെയും ഫാത്തിമ ബിൻത്ത്  ഖൈസിന്റെയും മകളായിരുന്നു ഫാത്തിമ ബിൻത് അസദ് Fatimah bint Qays, hence a member of the Hashim clan of the Quraysh.

കസിൻ ആയ അബു താലിബ് ഇബിൻ അബ്ദുൽ മുത്തലിബ് നെയാണ് വിവാഹം ചെയ്തത്.ഏഴ് കുട്ടികളുടെ മാതാവായിരുന്നു അവർ.


</doc>
<doc id="333086" url="https://ml.wikipedia.org/wiki?curid=333086" title="ടൈപ്പ് ജനുസ്">
ടൈപ്പ് ജനുസ്

ജീവശാസ്ത്ര വർഗ്ഗീകരണത്തിൽ, പ്രത്യേകിച്ചും ജന്തുശാസ്ത്രത്തിൽ, ഒരു കുടുംബത്തെ നിർവചിക്കുന്ന ജനുസാണ് ടൈപ്പ് ജനുസ് (Type genus). ആ കുടുംബത്തിന്റെ പേരും ആ ജനുസിൽ നിന്നാവും വന്നിട്ടുള്ളത്. 


</doc>
<doc id="333088" url="https://ml.wikipedia.org/wiki?curid=333088" title="സാലിക്കേസീ">
സാലിക്കേസീ

55 ജനുസുകൾ ഉള്ള, സപുഷ്പിസസ്യങ്ങളിലെ ഒരു സസ്യകുടുംബമാണ് സാലിക്കേസീ (Salicaceae). ഇത് willow family എന്നറിയപ്പെടുന്നു.


</doc>
<doc id="333090" url="https://ml.wikipedia.org/wiki?curid=333090" title="നിവേദിത മേനോൻ">
നിവേദിത മേനോൻ

പ്രശസ്ത ഫെമിനിസ്റ്റ് എഴുത്തുകാരിയായ നിവേദിത മേനോൻ ജവഹർലാൽ നെഹറു സർവ്വകലാശാലയിലെ രാഷ്ട്രമീമാംസാ വിഭാഗം പ്രൊഫസറാണ്. സമകാലീന രാഷ്ട്രീയ-സാമൂഹ്യ സംഭവികാസങ്ങളിൽ അവർ ഇടപെടുകയും തന്റെ അഭിപ്രായങ്ങൾ വ്യക്തമാക്കുകയും ചെയ്യാറുണ്ട്. 

പ്രധാന കൃതികൾ ഇവയാണ്



</doc>
<doc id="333104" url="https://ml.wikipedia.org/wiki?curid=333104" title="സൈനബ് ബിൻത് മുഹമ്മദ്">
സൈനബ് ബിൻത് മുഹമ്മദ്

പ്രവാചകൻ മുഹമ്മദ് നബിയുടെ ഭാര്യമാരിലൊരാളായ ഖദീജയിലുണ്ടായ മൂത്ത മകളായിരുന്നു സൈനബ ബിൻത് മുഹമ്മദ്() (598— April, 630 AD)

എഡി 610 ഓഗസ്റ്റിൽ കസിൻ അബുൽ ആസ് ബിൻ അൽ റബി എന്നവരെയാണ് അവർ വിവാഹം ചെയ്തത്. പ്രത്യേക തരം വെള്ളക്കല്ലുകൊണ്ടുള്ള നെക്ലൈസ് ആയിരുന്നു മാതാവായ ഖദീജ മകൾക്ക് വിവാഹ സമ്മാനമായി നൽകിയത്.. അവർക്ക് രണ്ടു കുട്ടികളുണ്ടായിരുന്നു. അതിൽ അലി എന്ന കുട്ടി ചെറുപ്പത്തിലെ മരണപ്പെട്ടു. ഉമാമ എന്നായിരുന്നു രണ്ടാമത്തെ കുട്ടിയുടെ പേര്
പ്രവാചകൻ മുഹമ്മദ് തന്റെ പ്രവാചകത്വം പ്രഖ്യാപിച്ച ഉടനെ മുസ്ലിമായ വനിതകളിലൊരാളായിരുന്നു സൈനബ്. ഈ ഘട്ടത്തിൽ സൈനബിനെ വിവാഹമോചനം ചെയ്യാൻ വേണ്ടി ഖുറൈഷികൾ സൈനബയുടെ ഭർത്താവായ അബുൽ ആസിനെ പ്രേരിപ്പിച്ചു. അബുൽ ആസിന് ഇഷ്ടമുള്ള വേറെ ഏത് പെണ്ണിനെ വേണമെങ്കിലും നൽകാമെന്നും അവർ വാഗ്ദാനം ചെയ്തു.

പക്ഷേ എനിക്ക് വേറെ ഏതൊരു സ്ത്രീയേയും വേണ്ടെന്ന് പറയുകയായിരുന്നു അബുൽ ആസ്.

അതെസമയം അബുൽ ആസ് ഇസ്ലാം മതം വിശ്വസിച്ചില്ലെങ്കിലും അവർ വിവാഹ മോചനം നേടിയിരുന്നില്ല. മദീനയിലേക്ക് പ്രവാചകരും കൂട്ടാളികളും പാലായനം ചെയ്തപ്പോഴും സൈനബിന് മക്കയിൽ തന്നെ അതിന്റെ ഫലമായി നിൽക്കേണ്ടി വന്നു.

ബഹുദൈവാരാധികനായ അബുൽ ആസിനെ ബദർ യുദ്ധത്തിൽ സൈന്യം പിടികൂടിയിരുന്നുഈ സമയം സൈനബ് പണവും തന്റെ കല്ലുമാലകൊണ്ടുള്ള നെക്ലൈസും മോചന ദ്രവ്യമായി അയച്ചു. ഇത് കണ്ട പ്രവാചകൻ മുഹമ്മദ് നബി അതെല്ലാം അവരിൽ നിന്ന് സ്വീകരിക്കാതെ നിരസിക്കുകയായിരുന്നു. അബുൽ ആസിനെ അദ്ദേഹത്തിന്റെ വീട്ടിലേക്ക് പറഞ്ഞയക്കുകയാണുണ്ടായത്. ഈ സമയം തന്റെ ഭാര്യയായ സൈനബിനെ മദീനയിലേക്ക് അയക്കാനും അബുൽ ആസ സമ്മതിച്ചു.

സൈനബ് ഈ നിർദ്ദേശം സ്വീകരിക്കുയും പിന്നീട് മദീനയിലേക്ക് പോകുകയും ചെയ്തു.


</doc>
<doc id="333106" url="https://ml.wikipedia.org/wiki?curid=333106" title="യമഹ എഫ് സീ">
യമഹ എഫ് സീ

യമഹ 2008 ൽ അവതരിപ്പിച്ച പുതിയ മോഡൽ ഇരുചക്ര വാഹനമാണ് എഫ് സീ (FZ / FZ-S). ചുരുങ്ങിയ കാലയളവിൽ യുവാക്കളുടെ ഹരമായി മാറിയ ഈ വാഹനം യമഹ മോട്ടോർസിന്റെ ഇന്ത്യൻ വിപണിയെ അതിവേഗം വളരാൻ സഹായിച്ചു.


</doc>
<doc id="333107" url="https://ml.wikipedia.org/wiki?curid=333107" title="അന്വേഷണാത്മക പ്രോജക്ട്">
അന്വേഷണാത്മക പ്രോജക്ട്

അന്വേഷണാത്മക പ്രോജക്ട് പുതിയ ഒരു കാര്യം കണ്ടെത്താനുള്ള ഉപാധിയാണ്. ഇതിനു പല ഘട്ടങ്ങൾ ഉണ്ട്. ഈ പുതിയ കാര്യം എന്തെന്ന് ആദ്യം നിർവ്വചിക്കണം. ഉദാഹരണത്തിന് "ഒരു പ്രത്യേക പ്രദേശത്തു എലികളുടെ എണ്ണം കൂടുന്നതിനു കാരണം കണ്ടുപിടിക്കുക". ഇതിനായി ഏതു പഠനോപാധിയാണ് ഉപയോഗിക്കുക എന്നു തീരുമാനിക്കണം. ഇതു ചോദ്യാവലി ചേർന്ന സർവ്വെ ആകാം, അല്ലെങ്കിൽ, നിരീക്ഷണം ആകാം. ചോദ്യാവലി യോജ്യമായ ചോദ്യങ്ങളുപയോഗിച്ചു തയ്യാറാക്കണം. സ്കൂളുകളിലെ അവേഷണാത്മക പ്രൊജക്റ്റുകൾക്കുള്ള ചോദ്യാവലി ഒരു സ്കൂളിലെ ശാസ്ത്ര ക്ലബ്ബിന്റെ സഹായത്തോടെ കണ്ടെത്താം. ആയതിനു ശാസ്ത്ര ക്ലബ്ബു വിളിച്ചു ചേർത്ത് അംഗങ്ങൾ ഓരോരുത്തരും നിശ്ചിത എണ്ണം ഉചിതമായ ചോദ്യങ്ങൾ തയ്യാറാക്കാം. ഈ ചോദ്യങ്ങൾ ഓരോന്നും വിദഗ്ദ്ധരോ അദ്ധ്യാപകരോ പരിശോധിക്കാം. അങ്ങനെ ചോദ്യാവലിയിൽ ഉൾപ്പെടുത്തേണ്ട ആകെ ചോദ്യങ്ങൾ തിരഞ്ഞെടുക്കാം. ഈ ചോദ്യങ്ങളുടെ എണ്ണം 10 അല്ലെങ്കിൽ 20 എണ്ണം എന്ന രീതിയിൽ പരിമിതപ്പെടുത്തിയാൽ അവയുടെ ഉത്തരം ലഭിക്കുമ്പോൾ, അവ അപഗ്രഥിച്ച് നിഗമനത്തിലെത്താൻ പ്രയാസമുണ്ടാകില്ല. ഇങ്ങനെ തയ്യാറാക്കിയ ചോദ്യങ്ങൾക്ക് ഉത്തരം കണ്ടെത്താൻ എളുപ്പം കഴിയണം. കൂടുതലും അതെ/അല്ല എന്നീ ഉത്തരം ലഭിക്കുന്നവയാണ് നല്ലത്. വിവരണാത്മ ചോദ്യങ്ങൾ ഒഴിവാക്കി മൾട്ടിപ്പിൾ ചോയിസ് ചോദ്യങ്ങൾ നൽകുന്നത് സൗകര്യപ്രദമായിരിക്കും. കിട്ടിയ വിവരങ്ങൾ അപഗ്രഥിക്കുകയും ചാർട്ട്, ചിത്രങ്ങൾ മുതലായ ഉപാധികൾ ഉപയോഗിക്കുകയും ചെയ്യാം.

പ്രൊജക്റ്റ് ചെയ്യുമ്പോൾ അതത് ദിവസം ചെയ്തകാര്യങ്ങൾ തീയതി വച്ച് ഡയറി ആയി എഴുതണം. പ്രൊജക്റ്റ് ഡയറി മൂല്യനിർണ്ണയനത്തിന് പ്രധാന ഉപാധിയാണ്. 
പ്രോജെക്ട് ചെയ്തു കഴിഞ്ഞാൽ പ്രോജക്ട് റിപ്പോർട്ട് എഴുതണം. ഇതിനു താഴെപ്പറയുന്ന ഭാഗങ്ങൾ കാണാം.
പ്രൊജക്റ്റിനു വ്യക്തമായ പേരു നൽകണം. ഉദാഹരണത്തിനു കൊതുകിനെക്കുറിച്ചുള്ള പ്രൊജക്റ്റിനു "ഈ പ്രദേശത്ത് കൊതുകുകൾ കൂടനുണ്ടായ കാരണം - ഒരു പഠനം." എന്നു നൽകാം. 

</doc>
<doc id="333121" url="https://ml.wikipedia.org/wiki?curid=333121" title="മലാവത്ത് പൂർണ്ണ">
മലാവത്ത് പൂർണ്ണ

ലോകത്തിലെ ഏറ്റവും ഉയരം കൂടിയ കൊടുമുടിയായ എവറസ്റ്റ് കീഴടക്കിയ ഏറ്റവും പ്രായം കുറഞ്ഞ വനിതയാണ് മലാവത്ത് പൂർണ്ണ (Malavath Purna) (ജനനം:2000 ജൂൺ 10). 2014 മേയ് 25-ന് എവറസ്റ്റ് കീഴടക്കുമ്പോൾ 13 വർഷവും 11 മാസവുമായിരുന്നു ഇവരുടെ പ്രായം. പതിനാറു വയസുള്ള സധാനപള്ളി ആനന്ദ് കുമാറിനൊപ്പമാണ് പൂർണ്ണ എവറസ്റ്റ് കയറിയത്. 52 ദിവസത്തെ പ്രയാണത്തിന് ശേഷമാണ് ഇവർ കൊടുമുടിക്കു മുകളിൽ എത്തിച്ചേർന്നത്.

തെലങ്കാനയിലെ നിസാമാബാദ് ജില്ലയിലുള്ള പകാല എന്ന ഗ്രാമത്തിലാണ് മലാവത്ത് പൂർണ്ണ ജനിച്ചത്. തോട്ടം തൊഴിലാളികളായ ദേവിദാസും ലക്ഷ്മിയുമാണ് മാതാപിതാക്കൾ. തെലങ്കാന സോഷ്യൽ വെൽഫെയർ റെസിഡൻഷ്യൽ സ്കൂളിലെ ഒൻപതാം ക്ലാസ് പഠനത്തിനു ശേഷമാണ് എവറസ്റ്റ് കീഴടക്കൽ ദൗത്യത്തിനായി പുറപ്പെട്ടത്. ഇതിനായി ഡാർജിലിംഗിലെ മൗണ്ടനീയറിംഗ് ഇൻസ്റ്റിറ്റ്യൂട്ടിൽ നിന്നു പ്രത്യേക പരിശീലനം നേടിയിരുന്നു. എവറസ്റ്റ് കീഴടക്കുന്നതിനുള്ള പരിശീലനത്തിനു മുന്നോടിയായി ലഡാക്കിലെയും ഡാർജിലിംഗിലെയും പർവ്വതങ്ങൾ ഇവർ കീഴടക്കിയിരുന്നു. 



</doc>
<doc id="333125" url="https://ml.wikipedia.org/wiki?curid=333125" title="സുരേഖ യാദവ്">
സുരേഖ യാദവ്

ആദ്യമായി തീവണ്ടി ഓടിച്ച ഏഷ്യൻ വനിതയാണ് സുരേഖ യാദവ് (ജനനം:1965 സെപ്റ്റംബർ 2). 1988-ൽ ഇന്ത്യൻ റെയിൽവേയ്ക്കുവേണ്ടി തീവണ്ടി ഓടിച്ചുകൊണ്ടാണ് 'ഏഷ്യയിലെ ആദ്യത്തെ വനിതാ എഞ്ചിൻ ഡ്രൈവർ എന്ന പദവി ഇവർ സ്വന്തമാക്കിയത്. 2011-ലെ വനിതാദിനത്തിൽ (മാർച്ച് 8-ന്), സെൻട്രൽ റെയിൽവേയുടെ ഡെക്കാൻ ക്വീൻ എന്ന തീവണ്ടി ഓടിക്കുന്ന ആദ്യ ഏഷ്യൻ വനിത എന്ന നേട്ടവും ഇവർ സ്വന്തമാക്കി. പൂനെയിൽ നിന്നും ഛത്രപതി ശിവജി ടെർമിനൽ വരെയുള്ള ദുർഘടമായ പാതയിലായിരുന്നു ഈ നേട്ടം. സെൻട്രൽ റെയിൽവേയുടെ ലേഡീസ് സ്പെഷ്യൽ തീവണ്ടിയുടെ ആദ്യ ഡ്രൈവറും സുരേഖയാണ്.

1965 സെപ്റ്റംബർ 2-ന് മഹാരാഷ്ട്രയിലെ സത്താറ ജില്ലയിലാണ് സുരേഖ ജനിച്ചത്. രാമചന്ദ്ര ബോസ്ലയും സോനാഭായിയുമാണ് മാതാപിതാക്കൾ. സത്താറയിലെ സെന്റ്. പോൾ കോൺവെന്റ് ഹൈസ്കൂളിലെ പഠനത്തിനു ശേഷം സുരേഖ ഒരു സർക്കാർ പോളിടെൿനിക് സ്ഥാപനത്തിൽ ചേർന്നു. അവിടെ നിന്ന് ഇലക്ട്രിക്കൽ എഞ്ചിനിയറിങ്ങിൽ ഡിപ്ലോമ നേടി. 1990-ൽ മഹാരാഷ്ട്രാ സർക്കാരിൽ പോലീസ് ഉദ്യോഗസ്ഥനായിരുന്ന ശങ്കർ യാദവിനെ വിവാഹം ചെയ്തു.

1986-ൽ സെൻട്രൽ റെയിൽവേയിൽ അസിസ്റ്റന്റ് ഡ്രൈവർ തസ്തികയിൽ ഒരു ട്രെയ്നി എന്ന നിലയിലാണ് സുരേഖ തന്റെ ഉദ്യോഗസംബന്ധമായ ജീവിതം ആരംഭിക്കുന്നത്. 1989-ൽ അസിസ്റ്റന്റ് ഡ്രൈവർ തസ്തികയിൽ സ്ഥിരനിയമനം ലഭിച്ചതോടെ ഇന്ത്യൻ റെയിൽവേയുടെ ആദ്യ വനിതാ ട്രെയ്ൻ ഡ്രൈവർ (ലോക്കോപൈലറ്റ്) എന്ന നേട്ടം സ്വന്തമാക്കി. 1996-ൽ ഒരു ചരക്കുതീവണ്ടി ഓടിച്ചു. 2010-ൽ പശ്ചിമഘട്ട റെയിൽവേയിൽ ലോക്കോപൈലറ്റായി. 2011-ൽ എക്സ്പ്രസ് മെയിൽ ഡ്രൈവറായി.

ഏഷ്യയിൽ നിന്നുള്ള ആദ്യത്തെ വനിതാ ലോക്കോപൈലറ്റ് എന്ന നേട്ടം സ്വന്തമാക്കിയതോടെ ദേശീയതലത്തിലും അന്താരാഷ്ട്ര തലത്തിലും സുരേഖ പ്രശസ്തയായി. ദേശീയ-അന്തർദേശീയ ചാനലുകളിലെ അഭിമുഖങ്ങളിൽ ഇവർ പങ്കെടുത്തിരുന്നു. 1991-ൽ "ഹം ഭീ കിസീസേ കം നഹി" എന്ന ടെലിവിഷൻ പരമ്പരയിലും അഭിനയിച്ചിരുന്നു.

സുരേഖയിൽ നിന്നു പ്രചോദനം നേടി നിരവധി വനിതകൾ ഈ രംഗത്തേക്കു കടന്നുവന്നു. 2011 വരെ ഇന്ത്യൻ റെയിൽവേയിൽ അൻപതോളം വനിതാ ലോക്കോപൈലറ്റുമാർ ഉണ്ടായിരുന്നു.



</doc>
<doc id="333131" url="https://ml.wikipedia.org/wiki?curid=333131" title="റുഫൈദ അൽ-അസ് ലമിയ">
റുഫൈദ അൽ-അസ് ലമിയ

ഇസ്ലാമിക വൈദ്യ ശാസ്ത്ര മേഖലയിലും സാമൂഹ്യ പ്രവർത്തകയുമായിരുന്ന അറിയപ്പെട്ട വനിതയായിരുന്നു റുഫൈദ അൽ-അസ് ലമിയ.  (also transliterated Rufaida Al-Aslamiya)().

മദീനയിൽ നിന്നും ആദ്യമായി ഇസ്ലാം മതം സ്വീകരിച്ച വ്യക്തികളിലൊരാളായിരുന്നു അൽ-അസ്ലമിയ.ഖസ്റജ് ഗോത്രത്തിലെ ബാ വംശത്തിലാണ് റുഫൈദ ജനിച്ചത്. പ്രവാചകനെ മദീനയിലേക്ക് സ്വാഗതം ചെയ്ത അൻസാറുകളിൽ പ്രശസ്തയായിരുന്നു റുഫൈദ.

വളരെ മികച്ച സംഘാടകയും ദയാലുവും സഹാനുഭൂതിയുമൊക്കെയുള്ളവളായിരുന്നു അവർ.ഒരു സാമൂഹ്യ പ്രവർത്തകയുമായിരുന്ന അവർ സാമൂഹ്യ പ്രശ്നങ്ങളിൽ ഇടപെടുകയും രോഗബാധിതരെ സഹായിക്കാനും മുന്നോട്ട് വന്നിരുന്നു.ഇതിന് പുറമെ അവർ കുട്ടികളെയും അനാഥരെയും ശാരീരിക അവശത നേരിട്ടവരെയും സഹായിച്ചിരുന്നു.

വൈദ്യശാസ്ത്രവുമായി ബന്ധപ്പെട്ട കുടുംബത്തിൽ തന്നെയായിരുന്നു റുഫൈദയുടെ ജനനം.പിതാവ് സാദ് അൽ അസ്ലമി ഒരു വൈദ്യനും മാർഗ്ഗദർശിയുമായിരുന്നു.യുദ്ധ സമയങ്ങളിൽ ഒരു ടെൻറ് കെട്ടി ഈ ടെൻറിനുള്ളിൽ കാഷ്വാലിറ്റിയായി റുഫൈദയുടെ ആശുപത്രി പ്രവർത്തിപ്പിച്ചിരുന്നു.


</doc>
<doc id="333135" url="https://ml.wikipedia.org/wiki?curid=333135" title="അർച്ചന രാമസുന്ദരം">
അർച്ചന രാമസുന്ദരം

ഇന്ത്യയുടെ ഭൂട്ടാൻ, നേപ്പാൾ അതിർത്തി കാക്കുന്ന എസ്.എസ്.ബി അർദ്ധസൈനിക വിഭാഗമായ സശസ്ത്ര സീമാബലിന്റെ മേധാവിയാണ് അർച്ചന രാമസുന്ദരം (തമിഴ് : அர்ச்சனா ராமசுந்தரம்) . ഇന്ത്യയിൽ പാരാമിലിട്ടറിയുടെ തലപ്പത്തെത്തിയ ആദ്യവനിത.1980 ബാച്ച് തമിഴ്‌നാട് കേഡർ ഐ.പി.എസ് ഉദ്യോഗസ്ഥയായ അർച്ചന ദേശീയ ക്രൈം റെക്കോർഡ്‌സ് ബ്യൂറോയുടെ ഡയറക്ടറായിരുന്നു.

http://www.mathrubhumi.com/news/india/archana-ramasundaram-sasasthra-sema-bal-india-paramilitary-women-malayalam-news-1.836920


</doc>
<doc id="333141" url="https://ml.wikipedia.org/wiki?curid=333141" title="ഹിഷിൻലൂസോറസ്">
ഹിഷിൻലൂസോറസ്

ഒർനിതിഷ്യൻ വിഭാഗത്തിൽ പെട്ട ഒരു ദിനോസർ ആണ് ഹിഷിൻലൂസോറസ്. മധ്യ ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് . ചെറിയ ദിനോസർ ആയിരുന്ന ഇവ നല്ല ഓട്ടക്കാർ ആയിരുന്നു.


</doc>
<doc id="333142" url="https://ml.wikipedia.org/wiki?curid=333142" title="ചെകിളപ്പൂക്കൾ">
ചെകിളപ്പൂക്കൾ

മീനുകളുടെ ശ്വസനാവയവമാണു ചെകിളപ്പൂക്കൾ.

മീനുകളിൽ ചെകിളപ്പൂക്കൾ ശരീരത്തിന് അകത്താണ് , എല്ലുള്ള മൽസ്യങ്ങളിൽ വെള്ളം കടന്നു പൊക്കാൻ ഉള്ള വഴി ഒരെണ്ണം മാത്രം ആണ് , തരുണാസ്ഥി മത്സ്യങ്ങളിൽ ഇത് ഒന്നിൽ കൂടുതൽ കാണുന്നു , സാധാരണയായി ഇത് 5 ആണെകിലും 7 വരെ ഉള്ളവ ഉണ്ട്. 


</doc>
<doc id="333144" url="https://ml.wikipedia.org/wiki?curid=333144" title="നിറംകൈതക്കോട്ട ക്ഷേത്രം">
നിറംകൈതക്കോട്ട ക്ഷേത്രം

വള്ളിക്കുന്ന് പഞ്ചായത്തിന്റെ വടക്ക് കോട്ടക്കുന്നിലാണ് നിറംകൈതക്കോട്ട ക്ഷേത്രം. പുരാതന ധർമ്മശാസ്താ ക്ഷേത്രമാണിത്. അൽപം കൂടി മുകളിലാണ് മേക്കോട്ട ഭഗവതി ക്ഷേത്രം. ദേവീഭക്തർക്കും ചരിത്രകുതുകികൾക്കും പ്രകൃതിഭംഗി ആസ്വദിയ്ക്കാനെത്തുന്നവർക്കും ഒരുപോലെ സന്തോഷം നല്കുന്നു ഇവിടം. ശാസ്താ ക്ഷേത്രത്തിലെ കളംപാട്ടുത്സവവും ഭഗവതീ ക്ഷേത്രത്തിലെ താലപ്പൊലി ഉത്സവവും പ്രശസ്തമാണ്. 


</doc>
<doc id="333147" url="https://ml.wikipedia.org/wiki?curid=333147" title="ഭരത്പൂർ നാഷണൽ പാർക്ക്">
ഭരത്പൂർ നാഷണൽ പാർക്ക്

ഭരത്പൂർ നാഷണൽ പാർക്ക് രാജസ്ഥാനിലെ ഭരത്പൂരിൽ സ്ഥിതിചെയ്യുന്നു. കേവൽദേവ് നാഷണൽ പാർക്ക് എന്നും ഇതറിയപ്പെടുന്നു. കേവൽദേവ് ക്ഷേത്രം , ഇരുപത്തൊമ്പതു ചതുരശ്രകിലോമീറ്റർ വരുന്ന ഈ പാർക്കിനുള്ളിൽ സ്ഥിതിചെയ്യുന്നു എന്നതാവാം ഈ പേരുവരാനുള്ള കാരണമെന്ന് കരുതുന്നു.   ഒട്ടേറെ ജലപക്ഷികളുടെ ആവാസകേന്ദ്രമായ ഇവിടം 

യൂനസ്കോയുടെ ലോകപൈതൃകപട്ടികയിൽ 1985 -ൽ ഇടം പിടിച്ചു.

</doc>
<doc id="333148" url="https://ml.wikipedia.org/wiki?curid=333148" title="വി.എൻ. ജാനകി">
വി.എൻ. ജാനകി

സിനിമാ അഭിനേത്രിയും, തമിഴ്നാടിന്റെ ഒമ്പതാമത്തെ മുഖ്യമന്ത്രിയുമായിരുന്നു വി.എൻ.ജാനകി എന്ന ജാനകി രാമചന്ദ്രൻ. 1940കളിൽ 25ഓളം സിനിമകളിൽ ജാനകി അഭിനയിച്ചു. എം ജി ആറിന്റെ മരണശേഷം എ.ഐ. എ. ഡി .എം .കെയുടെ തലപ്പത്തെത്തിയ ജാനകി 1988 ജനുവരിയിൽ തമിഴ്​നാട് മുഖ്യമന്ത്രിയായി സ്ഥാനമേറ്റു. മുഖ്യമന്ത്രിപദവിയിൽ എത്തിയ ആദ്യ മലയാളി വനിതയാണ് ജാനകി രാമചന്ദ്രൻ. 1996 മേയ് 19 ന് ഹൃദയാസ്വാസ്ഥ്യം മൂലം അന്തരിച്ചു.

വൈക്കത്ത് നാരായണിയമ്മയുടെയും രാജഗോപാൽ അയ്യരുടെയും മകളായി ജനനം. പിതാവ് രാജഗോപാല അയ്യർ അറിയപ്പെടുന്ന ഒരു സംഗീതജ്ഞൻ ആയിരുന്നു. പാപനാശം ശിവൻ ചെറിയച്ഛനായിരുന്നു. ആദ്യത്തെ ഭർത്താവ് ഗണപതി ഭട്ട്. മകൻ സുരേന്ദ്രൻ. പിന്നീട് എം ജി രാമചന്ദ്രനെ വിവാഹം കഴിച്ചു. ഈ ബന്ധത്തിൽ കുട്ടികളില്ല.

1987 ൽ എം.ജി. രാമചന്ദ്രൻ മരിച്ചപ്പോൾ, ജാനകി അടുത്ത മുഖ്യമന്ത്രിയായി അധികാരമേറ്റെടുത്തു. തമിഴ്നാട് സംസ്ഥാനത്തെ ആദ്യത്തെ വനിതാ മുഖ്യമന്ത്രി കൂടിയായിരുന്നു ജാനകി രാമചന്ദ്രൻ. ജനുവരി ഏഴാം തീയതി ജാനകി സത്യപ്രതിജ്ഞ ചെയ്തു, കേവലം 24 ദിവസം മാത്രമേ അവർക്ക് അധികാരത്തിൽ തുടരാൻ കഴിഞ്ഞുള്ളു. ജാനകിയുടെ നേതൃത്വത്തിലുള്ള മന്ത്രിസഭ നിയമസഭയിൽ വിശ്വാസവോട്ടെടുപ്പിൽ വിജയിച്ചുവെങ്കിലും, കേന്ദ്രത്തിൽ അധികാരത്തിലിരുന്ന രാജീവ് ഗാന്ധിയുടെ നേതൃത്വത്തിലുള്ള സർക്കാർ, ഭരണഘടനയുടെ 356 ആമത്തെ വകുപ്പുപയോഗിച്ച് തമിഴ്നാട് നിയമസഭയെ പിരിച്ചുവിടുകയായിരുന്നു. ഒരു വർഷത്തെ രാഷ്ട്രപതി ഭരണത്തിനുശേഷം 1989 ൽ നടന്ന പൊതു തിരഞ്ഞെടുപ്പിൽ അവരുടെ പാർട്ടി പരാജയപ്പെട്ടതോടെ, അവർ രാഷ്ട്രീയത്തിൽ നിന്നും വിരമിച്ചു.

1996 മേയ് 19 ന് ജാനകി ഹൃദയാഘാതം മൂലം മരണമടഞ്ഞു.
തമിഴ്നാട്ടിൽ ലോയിഡ്സ് റോഡിലുള്ള അവരുടെ കെട്ടിടം, എം.ജി.ആറിന്റെ ഓർമ്മക്കായി ഓൾ ഇന്ത്യാ ദ്രാവിഡ മുന്നേറ്റ കഴകത്തിന്റെ പ്രധാന ഓഫീസ് പ്രവർത്തിക്കുന്നതിനായി 1986 ൽ വിട്ടുകൊടുത്തു. ടി.നഗറിലുള്ള ഒരു കെട്ടിടം എം.ജി.ആർ മെമ്മോറിയൽ ആശുപത്രി നിർമ്മിക്കുന്നതിനായി സംഭാവനചെയ്തു. ചെന്നൈയിലെ വിദ്യാർത്ഥികൾക്ക് സൗജന്യ വിദ്യാഭ്യാസം നൽകുന്ന ട്രസ്റ്റായ സത്യ എഡ്യുക്കേഷനൽ ആന്റ് ചാരിറ്റബിൾ സൊസൈറ്റിയുടെ സ്ഥാപക ചെയർപേഴ്സൺ കൂടിയായിരുന്നു ജാനകി.


</doc>
<doc id="333149" url="https://ml.wikipedia.org/wiki?curid=333149" title="മത്തവിലാസപ്രഹസനം">
മത്തവിലാസപ്രഹസനം

മഹാമഹോപാധ്യായൻ ടി. ഗണപതി ശാസ്ത്രികളെ (1860-1926) തിരുവിതാംകൂർ കൊട്ടാരത്തിലെ മാനുസ്ക്രിപ്റ്റുകൾ പരിശോധിച്ച് പ്രസിദ്ധീകരിക്കുന്നതിനായി മൂലം തിരുനാൾ മഹാരാജാവ് നിയോഗിച്ചു. ശേഷം അദ്ദേഹം സംസ്കൃതകോളേജിന്റെ പ്രിൻസിപ്പളായി. യൂണിവേഴ്സിറ്റി ഓഫ് കേരളയിലെ മനുസ്ക്രിപ്റ്റ് ലൈബ്രറിയുടെ ഹെഡുമായി. അദ്ദേഹത്തിന്റെ നേതൃത്വത്തിൽ അതുവരെ കാണാത്താനവധി സംസ്കൃതകൃതികൾ ലോകം കണ്ടു. രാജാവ് മഹാമഹോപാധ്യായൻ എന്ന ബഹുമതി അദ്ദേഹത്തിനു നൽകി. അദ്ദേഹത്തിന്റെ ഗവേഷണത്തിന്റെ അടിസ്ഥാനത്തിൽ Trivandrum Sanskrit Series എന്ന് ഇംഗ്ലീഷിലും അനന്തശയനഗ്രന്ഥാവലി എന്ന് സംസ്കൃതത്തിലും തിരുവനന്തപുരം രൂപകങ്ങൾ എന്ന് മലയാളത്തിലും പേരിൽ ഒരു കൂട്ടം സംസ്കൃതഗ്രന്ഥങ്ങൾ പ്രസിദ്ധീകരിച്ചു. ഭാസനാടകങ്ങൾ കണ്ടെടുത്തു എന്നതാണ് അദ്ദേഹത്തിനുള്ള പ്രസിദ്ധി എങ്കിലും അവ മാത്രമായിരുന്നില്ല അദ്ദേഹം സംശോധനം ചെയ്ത് പ്രസിദ്ധീകരിച്ചത്. അതിൽ ഒന്നാണ് മഹേന്ദ്രവിക്രമ വർമ്മ എന്ന പല്ലവ രാജാവിന്റെ മത്തവിലാസപ്രഹസനം. അനന്തശയനഗ്രന്ഥാവലിയിലെ 55 ആം നമ്പർ ആയി 1917ലാണ് ഇത് പ്രസിദ്ധീകരിയ്ക്കുന്നത്.

പ്രഹസനം എന്ന് പറയുന്നത് ഒന്നോ രണ്ടോ രംഗങ്ങളുള്ള നാടകങ്ങൾ ആണ്. ഹാസ്യമായിരിക്കും മുഖ്യരസം. നായകനും നായികയും എല്ലാം സാധാരണക്കാർ. പുരാണങ്ങളിൽ നിന്നും എടുത്ത കഥാതന്തു അല്ലാതെ, തികച്ചും ലൗകികമായ കഥാതന്തു ആയിരിക്കും പ്രഹസനരചനയിൽ ഉപയോഗിക്കുന്നത്.
പല്ലവ രാജാവായ മഹേന്ദ്രവിക്രമ വർമ്മൻ (600-630 CE) ആണ് മത്തവിലാസപ്രഹസനം രചയിതാവ്. അദ്ദേഹത്തിന്റെ തലസ്ഥനം കാഞ്ചീപുരം ആയിരുന്നു. 
ശിവഭക്തരിലെ ഒരു വിഭാഗമാണ് കപാലികളും പാശുപതന്മാരും. കപാലിയും ഭാര്യയും കൂടെ മദ്യഭിക്ഷയ്ക്കായി നടക്കുമ്പോൾ ഭിക്ഷാപാത്രമായ കപാലം കാണാതാവുന്നു. അത് അന്വേഷിച്ച് നടന്ന് ലഭിക്കാത്തതിനാൽ കപാലി, കപാലം എടുത്തത് ഒരു നായയോ അല്ലെങ്കിൽ ഒരു ബുദ്ധഭിക്ഷുവോ എന്ന് സംശയിക്കുന്നു. തൊട്ട് മുന്നിൽ കണ്ട ബുദ്ധഭിക്ഷുവിനെ സംശയിക്കുകയും അദ്ദേഹവുമായി വാക്കുതർക്കം ഉണ്ടാവുകയും ചെയ്യുന്നു. തർക്കത്തിനിടയിൽ പാശുപതൻ അരങ്ങത്ത് വരുന്നു. മദ്ധ്യസ്ഥം വഹിക്കാൻ നോക്കിയെങ്കിലും തർക്കും തീർക്കാൻ പറ്റാതെ കോടതിയിലേക്ക് പോകാം എന്ന് നിർദ്ദേശിയ്ക്കുന്നു. 
അതിനിടയ്ക്ക് ഒരു ഭ്രാന്തൻ, നായയുടെ വായയിൽ നിന്നും കിട്ടിയ കപാലവുമായി പ്രത്യക്ഷപ്പെടുന്നു. ഭ്രാന്തന്റെ കയ്യിൽ നിന്നും കപാലം ഒരുവിധം കപാലി കൈക്കലാക്കുന്നു. കപാലം തിരിച്ച് കിട്ടിയ സന്തോഷത്തോടെ ബുദ്ധസംന്യാസിയോട് മാപ്പ് പറഞ്ഞ് കപാലിയും ഭാര്യയും രംഗത്ത് നിന്ന് പോകുന്നു. കഥ ശുഭപര്യവസായിയായി സമാപിക്കുന്നു.

ഇത് കൂടിയാട്ടത്തിൽ അവതരിപ്പിക്കുമ്പോൾ മുൻ ചൊന്ന കഥയിൽ നിന്നും മാറ്റങ്ങൾ വരുത്തിയിട്ടുണ്ട്. ഭ്രാന്തൻ, ബുദ്ധസംന്യാസി എന്നിവരൊന്നും മത്തവിലാസം കൂത്തിൽ പ്രത്യക്ഷപ്പെടുന്നില്ല.
കെ.പി. നാരായണപ്പിഷാരോടി മത്തവിലാസപ്രഹസനം മലയാളത്തിലേയ്ക്ക് തർജ്ജുമ ചെയ്ത് പ്രസിദ്ധീകരിച്ചിട്ടുണ്ട്.


</doc>
<doc id="333156" url="https://ml.wikipedia.org/wiki?curid=333156" title="തീയേസീ">
തീയേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് തീയേസീ (Theaceae). ഈ സസ്യകുടുംബത്തിൽ ഏകദേശം 25 ജീനസ്സുകളിലായി ഏകദേശം 600 സ്പീഷിസുകൾ ഉൾപ്പെടുന്നു. ഉഷ്ണമേഖലാ പ്രദേശങ്ങളിൽ കാണപ്പെടുന്ന ഈ സസ്യകുടുംബത്തെ സാധാരണയായി വടക്കു കിഴക്കേ ഏഷ്യ, മലേഷ്യ, വടക്കേ അമേരിക്കയുടെ ഉഷ്ണമേഖലാ പ്രദേശങ്ങൾ എന്നിവിടങ്ങളിലാണ് വ്യാപിച്ചുകിടക്കുന്നത്. ചെടികളും മരങ്ങളും ഉൾപ്പെടുന്ന സസ്യകുടുംബമാണ് തീയേസീ.<br>
കേരളീയർക്ക് പരിചിതമായ തേയില, കാട്ടുകരണ തുടങ്ങിയവ ഈ സസ്യകുടുംബത്തിലെ അംഗങ്ങളാണ്.

ഇവയുടെ ഇലകൾ ഞോട്ടോടുകൂടിയ ലഘുപത്രങ്ങളും തണ്ടിൽ ഏകാന്തരന്യാസത്തിൽ (alternate) ക്രമീകരിക്കപ്പെട്ടതുമാണ്. ചില സ്പീഷിസുകളിൽ ഇലയുടെ വക്കുകൾ പൂർണ്ണവും എന്നാൽ മറ്റു ചില സ്പീഷിസുകളിൽ ദന്തുരമായും കാണപ്പെടുന്നു. സിരാവിന്യാസം ജാലികാസിരാവിന്യാസത്തോടു കൂടിയവയുംആണ്. സദാപച്ചയായ ഇവയുടെ ഇലകൾക്ക് ഉപപർണ്ണങ്ങൾ ഉണ്ടാകാറില്ല. <br>

ദ്വിലിംഗ സ്വഭാവത്തോടു കൂടിയവ പൂക്കളും വളരെ വിരളമായി ഏകലിംഗ സ്വഭാവത്തോടുകൂടിയ പൂക്കളും കാണപ്പെടുന്നു. പ്രസമത (കൃത്യം മൂന്നോ അതിൽ കൂടുതലോ ആയി വിഭജിക്കാവുന്ന-actinomorphy)പാലിക്കുന്നവയാണ്. പരസ്പരം വേറിട്ടുനിൽക്കുന്നതോ, താഴ്ഭാഗം കൂടിച്ചേർന്നതോ ആയ 5 ദളങ്ങളും 5 വിദളങ്ങളും ഇവയ്ക്കുണ്ട്. അനേകം കേസരങ്ങൾ ചേർന്നതാണിവയുടെ കേസരപുടം. 3-5 പുഷ്‌പജനികളും, 3-5ജനിദണ്ഡും(style) അതിന്റെ അഗ്രഭാഗത്തുള്ള 3-5 പരാഗണസ്ഥലവും (stigma), ഉർന്ന അണ്ഡാശയവും ചേർന്നതാണ് ഇവയുടെ ജനിപുടം (gynoecium). ഉർന്ന അണ്ഡാശയത്തോടു കൂടിയ ഇവയ്ക്ക് രണ്ട് അറകളും അതിൽ രണ്ട് മുതൽ അനേകം അണ്ഡകോശങ്ങളും കാണപ്പെടുന്നു. സാധാരണ ഇവയുടെ പൂക്കൾ ഇളം ചുവപ്പ്‌, വെള്ള എന്നീ നിറങ്ങളോടു കൂടിയവയും സുഗന്ധമുള്ളവയുമാണ്.

ജീനസ്സുകൾ താഴെ കൊടുക്കുന്നു.



</doc>
<doc id="333162" url="https://ml.wikipedia.org/wiki?curid=333162" title="റാബ്രി ദേവി">
റാബ്രി ദേവി

റാബ്രി ദേവി (ജനനം 1956) ബീഹാറിൽ നിന്നുള്ള ഒരു ഭാരതീയ രാഷ്ട്രീയ പ്രവർത്തകയാണ്. 1997 മുതൽ 2005 വരെയുള്ള കാലയളവിൽ രാഷ്ട്രീയ ജനത ദൾ എന്ന പാർട്ടിയുടെ മെമ്പർ ആയിക്കൊണ്ട്‌ മൂന്നു തവണ മുഖ്യമന്ത്രി പദം അലങ്കരിച്ചിട്ടുണ്ട്. നിലവിൽ ബീഹാർ വിധാൻ സഭയുടെ ലെജിസ്ലേറ്റിവ് കൌൻസിലിലെ അംഗം ആണ്. മുൻ ബീഹാർ മുഖ്യമന്ത്രിയും റെയിൽവേ മന്ത്രിയുമായും സേവനം അനുഷ്ട്ടിച്ചിട്ടുള്ള ലാലു പ്രസാദ്‌ യാദവിന്റെ പത്നിയാണ്. അവരുടെ ഇളയ മകൻ, തേജസ്വി യാദവ് നിലവിലെ ഉപമുഖ്യമന്ത്രിയും (ബീഹാറിലെ നാലാമത്തെ) മൂത്ത മകൻ തേജ് പ്രതാപ് യാദവ് ആരോഗ്യ മന്ത്രിയുമാണ്.


</doc>
<doc id="333165" url="https://ml.wikipedia.org/wiki?curid=333165" title="അരുണ റോയ്">
അരുണ റോയ്

ഇന്ത്യക്കാരിയായ ഒരു സാമൂഹിക രാഷ്ട്രീയ പ്രവർത്തകയാണ് അരുണ റോയ് (Aruna Roy). (ജനനം 26 ജൂൺ 1946). ശങ്കർ സിംഗ്, നിഖിൽ ദേ തുടങ്ങിയവരോടോപ്പം ചേർന്ന് മസ്ദൂർ കിസാൻ ശക്തി സന്ഗ്താൻ (MKSS) (തൊഴിലാളി-കാർഷിക ശക്തി കൂട്ടായ്മ) എന്ന സംഘടന സ്ഥാപിച്ചു.

ജനനം ചെന്നൈയിൽ ആയിരുന്നെങ്കിലും പിതാവ് ഗവണ്മെന്റ് ഉദ്യോഗസ്ഥൻ ആയിരുന്നത് കൊണ്ട് വളർന്നത്‌ ഡൽഹിയിൽ ആയിരുന്നു. ഇന്ദ്രപ്രസ്ഥ കോളേജിൽ (ഡൽഹി സർവകലാശാല) നിന്നും ആംഗലേയ സാഹിത്യം പഠിച്ചു. 1968 മുതൽ 1974 വരെ ഇന്ത്യൻ അഡ്മിനിസ്ട്രെറ്റിവ് സെർവിസിൽ സേവനം അനുഷ്ട്ടിച്ചിട്ടുണ്ട്. 1970 ഇൽ ബങ്കർ റോയുമായി വിവാഹം കഴിച്ചു.

റോയ് സിവിൽ സർവീസിൽ നിന്നും രാജി വക്കുകയുംവച്ചിട്ട് ദരിദ്രരുടെയും പാർശ്വവൽക്കരിക്കപ്പെട്ടവരുടെയും പ്രശ്നങ്ങള്ക്ക് വേണ്ടി പ്രവർത്തിക്കാൻ തുടങ്ങുകയും ചെയ്തു. ടിലോനിയയിലുള്ള (രാജസ്ഥാൻ) Social Work and Research Center (SWRC) ഇൽ ചേർന്നു. 1987 ഇൽ ശങ്കർ സിംഗ്, നിഖിൽ ദേ തുടങ്ങിയവരോടോപ്പം ചേർന്ന് മസ്ദൂർ കിസാൻ ശക്തി സന്ഗ്താൻ (MKSS) (തൊഴിലാളി-കാർഷിക ശക്തി കൂട്ടായ്മ) എന്ന സംഘടന സ്ഥാപിച്ചു. പ്രസ്തുത പ്രസ്ഥാനം തൊഴിലാളികളുടെ ഉചിതവും തുല്യവുമായ വേതനങ്ങൾക്ക് വേണ്ടി പോരാടുകയും വിവരാവകാശ നിയമത്തിനു വേണ്ടിയുള്ള പോരാട്ടമായി പരിണമിക്കുകയും ചെയ്തു. വിവരാവകാശ നിയമത്തിന്റെ പോരാട്ടങ്ങളിൽ മുഖ്യ പങ്കു വഹിച്ചിട്ടുള്ള വ്യക്തിയാണ്.

2006 വരെ ദേശീയ ഉപദേശ സമിതിയിൽ അംഗം ആയിരുന്നു. കമ്മ്യൂണിറ്റി നേതൃത്വത്തിന് 2000 ഇൽ അവർക്ക് റാമോൺ മാഗ്സസെ അവാർഡ് ലഭിച്ചു.2010 ഇൽ പബ്ലിക്‌ അഡ്മിനിസ്ട്രേഷനിലും വിദ്യാഭ്യാസ മേഖലയിലും ഉള്ള മികവിനുള്ള ലാൽ ബഹാദൂർ ശാസ്ത്രി ദേശീയ അവാർഡും ലഭിക്കുകയുണ്ടായി. 2011 ഇൽ ലോകത്തെ സ്വാധീനിച്ച നൂറു പേരിൽ ഒരാളായി ടൈം മാസിക തിരഞ്ഞെടുക്കുകയുണ്ടായി.



</doc>
<doc id="333171" url="https://ml.wikipedia.org/wiki?curid=333171" title="കൻയി വെസ്റ്റ്‌">
കൻയി വെസ്റ്റ്

ഒരു അമേരിക്കൻ റാപ്പറും സംഗീത സംവിധായകനും ഫാഷൻ ഡിസൈനറുമാണ് കൻയി വെസ്റ്റ്.
21 ഗ്രാമി അവാർഡുകൾ നേടിയിട്ടുള്ള വെസ്റ്റ് ഇരുപത്തി ഒന്നാം നൂറ്റാണ്ടിലെ ഏറ്റവും മികച്ച സംഗീതജ്ഞരിൽ ഒരാളാണ്. ലോകമെമ്പാടുമായി 10 കോടി ആൽബങ്ങൾ വിറ്റഴിച്ചിട്ടുള്ള ഇദ്ദേഹം 2005, 2015 വർഷങ്ങളിൽ ടൈം മാഗസിന്റ ഏറ്റവും സ്വാധീനമുള്ള 100 പേരുടെ പട്ടികയിൽ ഇടം കണ്ടെത്തിയിട്ടുണ്ട്.


</doc>
<doc id="333176" url="https://ml.wikipedia.org/wiki?curid=333176" title="പി. ശിവകാമി">
പി. ശിവകാമി

പഴനിമുത്തു ശിവകാമി (ജനനം 1957) ഒരു തമിഴ് എഴുത്തുകാരിയാണ്. ഭാരതത്തിലെ മുഖ്യ ദളിത്‌ എഴുത്തുകാരിൽ ഒരാളാണ് പി ശിവകാമി. 

1995 മുതൽ പുതിയ കോടങ്ങി എന്ന സാഹിത്യ പ്രസിദ്ധീകരണത്തിന്റെ മുഖ്യ പങ്കു വഹിക്കുന്നു. തമിഴ്നാട്ടിലെ സ്ത്രീകളുടെയും ദളിതരുടെയും മറ്റു പിന്നോക്ക വർഗങ്ങളുടെയും പ്രശ്നങ്ങളിൽ സജീവമായി ഇടപ്പെടുകയും ചെയ്തിട്ടുണ്ട്. 
തൂത്തുകുടിയുടെയും വെല്ലൂരിന്റെയും ജില്ലാ കളക്ടർ, അഡീഷണൽ സെക്രട്ടറി (ലേബർ), ടൂറിസം ഡയറക്ടർ (GOI), ആദി-ദ്രാവിഡ ആദിവാസി ക്ഷേമ വകുപ്പിന്റെ സെക്രട്ടറി ഉൾപ്പെടെ നിരവധി മേഖലകളിൽ പ്രവർത്തിച്ചിട്ടുണ്ട്. 

2009 ഇൽ മുഴുവൻ കാല രാഷ്ട്രീയത്തിൽ ചേരുകയും ലോക സഭാ തിരഞ്ഞെടുപ്പിൽ ബഹുജൻ സമാജ് പാർട്ടിയുടെ സ്ഥാനാർഥി ആകുകയും ചെയ്തു. 



</doc>
<doc id="333179" url="https://ml.wikipedia.org/wiki?curid=333179" title="അലോർ സെതാർ ടവർ">
അലോർ സെതാർ ടവർ

അലോർ സെതാർ ടവർ(Malay: Menara Alor Setar)165.5 മീ. (543 അടി) ഉയരമുള്ള മലേഷ്യയിലെ കെഡായിലെ വാർത്താവിനിമയ ഗോപുരമാണ്. 
വാർത്താവിനിമയോപാധിയെന്നതിനുപുറമേ ഇതൊരു വിനോദസഞ്ചാര പ്രാധാന്യമുള്ള സ്ഥലവുമാണ്. ഇതിൽ ചില ഭക്ഷണശാലകളും സുവനീർ കടകളും നിലവിലുണ്ട്. ചന്ദ്രനെ നിരീക്ഷിക്കുന്ന ടവർ കൂടിയാണീത്. 





</doc>
<doc id="333182" url="https://ml.wikipedia.org/wiki?curid=333182" title="ബെർജായ ടൈംസ് ചത്വരം">
ബെർജായ ടൈംസ് ചത്വരം

ബെർജായ ടൈംസ് ചത്വരം 48 നിലകളുള്ള 203 മീറ്റർ ഉയരമുള്ള മലേഷ്യയിലെ കോലാലമ്പുരിലെ ഹോട്ടലും ഇൻഡോർ അമ്യൂസ്മെന്റ് പാർക്കും വ്യാപാരസമുച്ചയവും ചേർന്ന ഇരട്ടഗോപുരസമുച്ചയമാകുന്നു. 2003 ഒക്ടോബർ മലേഷ്യയുടെ നാലാം പ്രധാനമന്ത്രിയായ ദത്തുക് ശ്രീ ഡോ. മഹാധീർ മുഹമ്മദ് ആണിത് ഉദ്ഘാടനം ചെയ്തത്. ഇത് ലോകത്തിലെ ഒൻപതാമത്തെ ഏറ്റവും വലിയ കെട്ടിടമാണ്. 700,000 m2 (7,500,000 sq ft) വിസ്തീർണ്ണമാണ് ഇതിലുള്ളത്. 


</doc>
<doc id="333184" url="https://ml.wikipedia.org/wiki?curid=333184" title="ക്ലോഡ് ബെർണാഡ്">
ക്ലോഡ് ബെർണാഡ്

ക്ലോഡ് ബെർണാഡ് (French: [bɛʁnaʁ]; 12 July 1813 – 10 February 1878) ഫ്രഞ്ച്കാരനായ ശരീരശാസ്ത്രജ്ഞനായിരുന്നു. അദ്ദേഹത്തെ ശാസ്ത്രത്തിന്റെ അതികായൻ എന്നു വിശേഷിപ്പിക്കപ്പെട്ടു. ശാസ്ത്രപരീക്ഷണങ്ങൾ ഒബ്ജൿറ്റിവ് ആയി മാറനായി ആ പരീക്ഷണനിരീക്ഷണത്തിനു വിധേയമാകുന്നവരെ അതിന്റെ ഉദ്ദേശ്യമോ പ്രവർത്തനമോ മുൻകൂട്ടി അറിയിക്കാതിരിക്കുക എന്ന നിർദ്ദേശം ആദ്യമായി ക്ലോഡ് ബെർണാഡ് ആൺ നിർദ്ദേശിച്ചത്. അദ്ദേഹമാണ് ആദ്യമായി ആന്തരസന്തുലനം (homeostasis) നിർവ്വചിച്ചത്. 
ഫ്രാൻസിലെ ഗ്രാമമായ സൈന്റ് ജൂലിയനിൽ 1813ൽ ആണ് അദ്ദേഹം ജനിച്ചത്. ഒരു ജസ്യൂട്ട് സ്കൂളിൽ പഠിച്ചു. ലിയോണിലെ കൊളജിൽ ചേർന്നെങ്കിലും പഠനം ഇടയ്ക്കു നിർത്തിയശേഷം ഒരു മരുന്നുവിൽപ്പനശാലയിൽ സഹായിയായി ജോലിക്കു ചേർന്നു. മതപരമായ വിദ്യാഭ്യാസം ലഭിച്ചുവെങ്കിലും അദ്ദേഹം ഒരു സന്ദേഹവാദിയായി മാറുകയാണുണ്ടായത്. തന്റെ ഇടവേളകളിൽ അദ്ദേഹം ഒരു ശുഭപര്യവസായിയായ കഥയെഴുതി. പിന്നീട് ഇത് വിജയപ്രദമായതിനാൽ അദ്ദേഹം ആർതർ ഡി ബ്രെടാനി എന്ന ഒരു ഗദ്യനാടകം എഴുതി. 

1834ൽ തന്റെ 21ആം വയസ്സിൽ, അദ്ദേഹം പാരിസിലേയ്ക്കു യാത്രയായി. തന്റെ നാടകം പക്ഷേ വിമർശകർ സ്വികരിച്ചില്ലെന്നു മാത്രമല്ല അദ്ദേഹത്തെ തനിക്കു പറ്റിയ വൈദ്യശാസ്ത്രവിഷയത്തിൽ കേന്ദ്രീകരിക്കാൻ അദ്ദേഹത്തെ ഉപദേശിക്കുകയും ചെയ്തു. ഈ ഉപദേശം ശിരസാവഹിച്ച അദ്ദേഹം, അന്നത്തെ പ്രശസ്ത ശരീരശാസ്ത്രജ്ഞനായ, ഫ്രാങ്കോയിസ് മഗെന്ദിയുമായി സൗഹൃദത്തിലായി. അങ്ങനെ 1841ൽ കോളേജ് ഓഫ് ഫ്രാൻസിലെ ലാബ് അസിസ്റ്റന്റ് ആയി ജോലികിട്ടി. 

1845ൽ മാരി ഫ്രാങ്കോയിസ് മാർടിനെ വിവാഹം കഴിച്ഛു. അവർ തന്ന സ്ത്രീധനം അദ്ദേഹത്തിനു തന്റെ പരീക്ഷണങ്ങൾ തുടരാൻ സഹായകമായി. 1847ൽ അദ്ദേഹം മഗന്ധീയുടെ ഡപ്യൂട്ടി പ്രൊഫസ്സറായി നിയമിതനായി. 1855ൽ അദ്ദേഹത്തിന്റെ വിരമിക്കലോടെ മുഴുവൻ സമയ പ്രൊഫസ്സർ ആയിത്തീർന്നു. അദ്ദേഹത്തിന്റെ ഗവേഷണവിഷയം അന്നത്തെക്കാലത്ത് തരംതാണതായിക്കരുതിയതിനാൽ അദ്ദെഹത്തിനു ചെരിയ മുറിമാത്രമേ തന്റെ ഗവേഷണത്തിനായി അനുവദിച്ചുള്ളൂ. 1864ൽ മാത്രമാണ് അദ്ദേഹത്തിനു ഗവേഷണത്തിനായി നല്ല ഒരു പരീക്ഷണാലയം ലഭിച്ചുള്ളൂ. 1868ൽ അദ്ദേഹം റോയൽ സ്വീഡിഷ് അക്കദമിയുടെ തിരഞ്ഞെടുക്കപ്പെട്ട അംഗം ആയി. 1878 ഫെബ്രുവര്യ് 10നു മരിക്കുമ്പോൾ ഒരു ശാാസ്ത്രജ്ഞന് അതുവരെ ലഭ്യമല്ലാത്ത മരണാനന്തരബഹുമതിയാണ് ലഭിച്ചത്. 


</doc>
<doc id="333186" url="https://ml.wikipedia.org/wiki?curid=333186" title="സാമുവൽ സ്റ്റിൽമാൻ ബെറി">
സാമുവൽ സ്റ്റിൽമാൻ ബെറി

സാമുവൽ സ്റ്റിൽമാൻ ബെറി (March 16, 1887 – 1984)അമേരിക്കൻ സമുദ്രജന്തുശാസ്ത്രജ്ഞനായിരുന്നു. സെഫാലോപോഡ്സിനെപ്പറ്റിയാണദ്ദേഹം ഗവേഷണം നടത്തിയത്. അമേരിക്കയിലെ സ്ക്രിപ്പ്സ് ഇൻസ്റ്റിറ്റ്യൂഷൻ ഒഫ് ഓഷ്യനോഗ്രഫി സ്ഥാപിക്കാൻ അദ്ദേഹം മുൻകൈ എടുത്തു. ആദ്യം അദ്ദേഹം സ്ക്രിപ്പ്സിലെ ലൈബ്രേറിയൻ ആയിരുന്നു. പിന്നീടാണ് ഗവേഷണത്തിലേയ്ക്കു തിരിഞ്ഞത്. സൻ ഡീഗോ നാചുറൽ ഹിസ്റ്ററി മ്യൂസിയത്തിലെ ഫെലോ ആയിരുന്നു. ശ്ംഖ്, തോടുള്ള സമുദ്രജീവികൾ ഇവയെപ്പറ്റിയുള്ള ഗവേഷണത്തിലാണ് അദ്ദേഹത്തിനു അന്താരാഷ്ട്രപ്രശസ്തിയുള്ളത്. അമേരിക്കൻ അസ്സോസിയേഷൻ ഓഫ് അഡ്വാൻസ്മെന്റ് ഒഫ് സയൻസിന്റെ ഒരെയൊരു അയുഷ്കാല അംഗം അദ്ദേഹമാണ്.


</doc>
<doc id="333187" url="https://ml.wikipedia.org/wiki?curid=333187" title="തോമസ് ബെവിക്ക്">
തോമസ് ബെവിക്ക്

തോമസ് ബെവിക്ക് (c. 11 August 1753 – 8 November 1828) ഇംഗ്ലിഷ് രേഖാരൂപശില്പിയും പക്ഷിശാസ്ത്രജ്ഞനും ആയിരുന്നു. A History of British Birds അദ്ദേഹത്തിന്റെ മികച്ച രചനയയി കണക്കാക്കിവരുന്നു. 
Notes
Citations


</doc>
<doc id="333189" url="https://ml.wikipedia.org/wiki?curid=333189" title="എല്ലീസ് പെറി">
എല്ലീസ് പെറി

ഓസ്ട്രേലിയക്കുവേണ്ടി വനിതാ ക്രിക്കറ്റ്, ഫുട്ബോൾ ദേശീയടീമുകളിൽ കളിക്കുന്ന താരമാണ് എല്ലീസ് അലക്സാൻഡ്ര പെറി എന്ന എല്ലീസ് പെറി(ജനനം:1990 നവംബർ 3).2007 ജൂലൈയിൽ ന്യൂസിലൻഡിനെതിരെ നടന്ന മൽസരത്തിലൂടെ അന്താരാഷ്ട്ര ക്രിക്കറ്റിൽ അരങ്ങേറ്റം കുറിച്ച പെറി ഒരുമാസത്തിനുശേഷം രാജ്യാന്തര ഫുട്ബോൾ ടീമിലും അംഗമായി. ക്രിക്കറ്റ്, ഫുട്ബോൾ ലോകകപ്പുകളിൽ പങ്കെടുത്ത ആദ്യ ഓസ്ട്രേലിയൻ കായികതാരമാണ് പെറി..2016ലെ ഓസ്ട്രേലിയൻ വിമൻസ് ക്രിക്കറ്റർ ഓഫ് ദ ഇയർ പുരസ്കാര ജേതാവാണ് എല്ലീസ് പെറി. ആഭ്യന്തര ക്രിക്കറ്റിൽ ന്യൂസൗത്ത് വെയിൽസ്, സിഡ്നി സിക്സേഴ്സ് ടീമുകൾക്കും ആഭ്യന്തര ഫുട്ബോളിൽ സിഡ്നി എഫ്.സി. ടീമിനും വേണ്ടിയാണ് പെറി കളിക്കുന്നത്.2011 ഫിഫ വിമൻസ് വേൾഡ് കപ്പ്, 2008 ഏഷ്യൻ കപ്പ് എന്നീ ഫുട്ബോൾ ടൂർണമെന്റുകൾക്കുള്ള ഓസ്ട്രേലിയൻ ടീമിലും പെറി അംഗമായിരുന്നു], .



</doc>
<doc id="333202" url="https://ml.wikipedia.org/wiki?curid=333202" title="പുഴയോരജൈവസംരക്ഷണം">
പുഴയോരജൈവസംരക്ഷണം

പുഴയോരആവാസവ്യവസ്ഥ ജൈവരീതിയിൽ സംരക്ഷിക്കുന്ന മാർഗ്ഗം. അതായത് കൽഭിത്തികൾക്ക് പകരം സസ്യങ്ങൾ വെച്ചുപിടിപ്പിച്ച് സംരക്ഷിക്കുന്ന രീതി. പുഴയോരത്തിന്റെയും പുഴയുടെയും ദീർഘകാലത്തേക്കുള്ള ആരോഗ്യത്തിന് ശാശ്വതമായ പരിഹാരമാണ് ഈ ജൈവരീതി.

പുഴത്തീരത്തോട് ചേർന്ന് കാണപ്പെടുന്ന ആവാസവ്യവസ്ഥയാണ് പുഴയോരആവാസവ്യവസ്ഥ. കരയുടെയും വെള്ളത്തിന്റെയും ഇടയ്ക്കുള്ള ആവാസവ്യവസ്ഥ ആയതിനാൽ കരയുടെ പാരിസ്ഥിതികധർമ്മങ്ങൾ വെള്ളത്താൽ സ്വാധീനിക്കപ്പെടുന്നു; ഒപ്പം വെള്ളത്തിന്റെ പാരിസ്ഥിതികധർമ്മങ്ങൾ കരയാൽ സ്വാധീനിക്കപ്പെടുന്നു. അതായത് ഇതിലേതെങ്കിലും ഒരു ഭാഗത്ത് എന്തെങ്കിലും കുഴപ്പമുണ്ടായാൽ അത് മറ്റൊന്നിനെയും പ്രശ്‌നത്തിലാക്കുന്നു. 

പുഴയോരആവാസവ്യവസ്ഥ മറ്റ് ആവാസവ്യവസ്ഥകളിൽ നിന്ന് പ്രത്യേകതകൾ ഉള്ള ഒന്നായിരിക്കും. പുഴയോരം എപ്പോഴും നനവ് നിലനിൽക്കുന്ന ആവാസവ്യവസ്ഥയായതിനാൽ അത്തരത്തിൽ നിലനിൽക്കാൻ കഴിവുള്ള സസ്യങ്ങളും അവയെ ആശ്രയിക്കാൻ കഴിവുള്ള ജീവികളുമാണിവിടെ കാണപ്പെടുന്നത്. പുഴത്തീരത്തോട് ചേർന്ന് പല സസ്തനികളും മാളമുണ്ടാക്കി താമസിക്കുന്നു. മത്സ്യങ്ങൾക്ക് പുഴയോരസസ്യങ്ങളുടെ വേരുകൾക്കിടയിൽ മുട്ടയിടാനും ജീവിക്കാനും പക്ഷികൾക്ക് മരങ്ങളിൽ കൂടുവെയ്ക്കാനുമൊക്കെ കഴിയുന്നു. പുഴയോരസസ്യങ്ങളാകട്ടെ വേരുകളാൽ പുഴത്തീരത്തെ സംരക്ഷിക്കുകയും ഇലകൾ പൊഴിച്ച് മണ്ണിന്റെ ഫലപുഷ്ടി വർദ്ധിപ്പിക്കുകയും അവിടത്തെ ചൂട് നിയന്ത്രിക്കുകയും ചെയ്യുന്നു.

പുഴയിലോരോ ഭാഗത്തെയും കാലാവസ്ഥ, ആർദ്രത, ഊഷ്മാവ് തുടങ്ങിയ പ്രത്യേകതകളനുസരിച്ച് മണ്ണും അവിടത്തെ സസ്യജീവജാലങ്ങളും വ്യത്യാസപ്പെട്ടിരിക്കുന്നു. നമ്മുടേതുപോലുള്ള ഉഷ്ണമേഖലാപ്രദേശങ്ങളിൽ പുഴയുടെ ഉദ്ഭവത്തോടടുത്ത മലകളിൽ പാറയിൽ പറ്റിപ്പിടിച്ച് വളരുന്ന തരം പായൽ, പൂപ്പൽ സസ്യങ്ങളാണ് കൂടുതലായുണ്ടാകുക. അല്പം കൂടി താഴേയ്ക്ക് വരുമ്പോൾ പുഴത്തീരത്ത് നിത്യഹരിതവൃക്ഷങ്ങൾ കാണാം. സമതലങ്ങളിലെത്തുമ്പോഴേക്കും മണ്ണ് അല്പം കൂടി അയവുള്ളതാകും. നിക്ഷേപത്തിന്റെ നിരക്ക് കൂടുന്നതുകൊണ്ട് എക്കലിന്റെ അളവ് നന്നായി ഉണ്ടാകും. ജലത്തെ ആശ്രയിച്ചു വളരുന്ന തരം സസ്യങ്ങളും ഔഷധച്ചെടികളും ഇവിടെ ധാരാളമായി കാണുന്നു. എന്നാൽ പുഴ അവസാനിക്കാറാകുമ്പോൾ ലവണജലത്തിൽ നിലനിൽക്കാൻ കഴിവുള്ള കണ്ടൽ പോലുള്ള സസ്യങ്ങളാകും കാണുക.

ഓരോ പുഴയിലും അവിടത്തെ ഭൂമിശാസ്ത്ര-കാലാവസ്ഥാ പ്രത്യേകതകൾ, സമുദ്രനിരപ്പിൽ നിന്നുള്ള ഉയരം, ആർദ്രത, പുഴയിലൊഴുകുന്ന വെള്ളത്തിന്റെ അളവ് തുടങ്ങിയവയെല്ലാം അനുസരിച്ച് തനത് പുഴയോരസസ്യങ്ങൾ കാണാൻ കഴിയും. 

പുഴയോരത്ത് പലതരം ഔഷധസസ്യങ്ങളും വള്ളിച്ചെടികളും കാട്ടുമരങ്ങളും നാട്ടുപഴങ്ങളും പേരറിയാത്ത സസ്യങ്ങളുമുണ്ട്. വെള്ളിലം, കാട്ടുപിച്ചകം, കൈനാറി, കൈത, പാറോത്ത്, അയിനിപ്ലാവ് തുടങ്ങിയ സസ്യങ്ങളെല്ലാം ധാരാളം ജലാംശമുള്ളിടത്ത് കണ്ടുവരുന്നതും പുഴത്തീരമിടിയാതെ സംരക്ഷിക്കുന്നവയുമൊക്കെയാണ്. മുളവർഗ്ഗത്തിലെയും പുല്ലുവർഗ്ഗത്തിലെ ചില ചെടികളും പൂഴത്തീരത്തെ കൂടുതൽ കരുത്തുറ്റതാക്കുന്നവയാണ്. ഞാവൽ, ഉങ്ങ്, അമ്പഴം, പുളിമാവ് തുടങ്ങിയ മരങ്ങളുടെ ഇലകൾ പൊതയിടാൻ (ചവറ്-ജൈവവളം) കർഷകർ ഉപയോഗിച്ചിരുന്നുവത്രേ. അത്തി, ഇത്തി, ചേര്, കാഞ്ഞിരം തുടങ്ങിയ സസ്യങ്ങളും കുറുന്തോട്ടി, കറുക, കഞ്ഞുണ്ണി തുടങ്ങിയ ചെറുഔഷധസസ്യങ്ങളുമെല്ലാം പുഴത്തീരത്ത് കണ്ടുവന്നിരുന്നു. കൂടാതെ കാവത്ത്, ചെറുകിഴങ്ങ് തുടങ്ങിയ കിഴങ്ങിനങ്ങളും ചെത്തിപ്പഴം, പൂച്ചപ്പഴം, തൊണ്ടിപ്പഴം, ആത്തപ്പഴം തുടങ്ങിയ കാട്ടുപഴങ്ങളും ലഭിക്കുന്ന സസ്യങ്ങൾ എന്നിവയും പുഴത്തീരത്തെ സമ്പത്തായിരുന്നു.

കൂടുതൽ വിവരങ്ങൾക്ക് : ഈ കണ്ണി പരിശോധിക്കുക 

പ്രധാനമായും പുഴത്തീരസസ്യങ്ങൾ പുഴത്തീരത്തെ മണ്ണിടിച്ചിൽ തടഞ്ഞ് തീരം ഫലഭൂയിഷ്ടവും കരുത്തുറ്റതുമാക്കുന്നു. പുഴത്തീരത്ത് സസ്യങ്ങൾ വെച്ചുപിടിപ്പിക്കുന്നതിലൂടെ നീർത്തടം സമ്പന്നമാകുന്നു. അതായത് വെള്ളം സംരക്ഷിക്കാനും സംഭരിക്കാനും കഴിയുന്നു. കൂടാതെ മണ്ണും എക്കലും തീരത്ത് നന്നായി രൂപംകൊള്ളുന്നു. വറ്റിപ്പോയ നീർച്ചോലകളെ പുനരുജ്ജീവിപ്പിക്കാനും പുഴത്തീരസസ്യങ്ങൾക്ക് കഴിയും. പുഴയുടെ മേൽത്തടം മുതൽ കീഴ്ത്തടം വരെയുള്ള നിരവധി ജീവജാലങ്ങളുടെ വൈവിധ്യം നിലനിർത്തുന്നതിൽ പുഴയോരസസ്യങ്ങൾ വലിയ പങ്ക് വഹിക്കുന്നു. ആനയും സിംഹവാലൻകുരങ്ങും മുതൽ നീർനായയും ഉടുമ്പും വരെയുള്ള ജീവികളും മുൻപ് സൂചിപ്പിച്ച പക്ഷികളും ശലഭങ്ങളും മത്സ്യങ്ങളും നിത്യഹരിതവൃക്ഷങ്ങളും ഓർക്കിഡുകളും എല്ലാം ഈ പുഴയോരക്കാടിനോട് ചേർന്ന് കാണപ്പെടുന്നവയാണ്. മാത്രമല്ല, കാടിന്റെ തുടർച്ചയും മൃഗങ്ങളുടെ സഞ്ചാരപാതയും നിലനിർത്താൻ പുഴയോരക്കാടുകൾ വളരെ അത്യാവശ്യമാണ്. 

ജനവാസം കൂടുതലുള്ള പ്രദേശങ്ങളിൽ മനുഷ്യർക്ക് തന്നെയാണ് പുഴയോരസസ്യങ്ങൾ ഏറ്റവും ഗുണം ചെയ്യുന്നത്. മണ്ണൊലിപ്പ് തടയുന്നതോടൊപ്പം മത്സ്യങ്ങളുടെ നിലനിൽപിനെയും സഹായിക്കുന്നതിനാൽ ആദിവാസികൾ മുതൽ ഉൾനാടൻ മീൻപിടുത്തക്കാരുടെ വരെ ഉപജീവനമാർഗ്ഗത്തിന് താങ്ങാകുന്നു. സസ്യങ്ങൾ വെച്ചുപിടിപ്പിച്ച് പുഴത്തീരം പുനരുജ്ജീവിപ്പിക്കുകയും സംരക്ഷിക്കുകയും ചെയ്താൽ പുഴയിലെ വെള്ളം ശുദ്ധവും പുഴയോരം കുളിർമ്മയുള്ളതുമായിത്തീരും. 

പുഴയോരം കൈയേറി കൃഷിയ്ക്കും ടൂറിസത്തിനും മറ്റ് ആവശ്യങ്ങൾക്കുമുപയോഗിക്കുന്നതാണ് ഏറ്റവും വലിയ പ്രശ്‌നം. പുഴത്തീരത്തെ സംബന്ധിച്ച് പുഴയിലെ ഒഴുക്ക് വളരെ പ്രധാനമാണ്. അണക്കെട്ടുകളാണ് ഈ ഒഴുക്കിനെ ബാധിക്കുന്ന പ്രധാന പ്രശ്‌നം. പുഴത്തീരത്തെ സ്ഥലം പൊതുഭൂമിയായതിനാൽ ഈ ഭാഗത്ത് നശീകരണപ്രവണതയും കൂടുതലാണ്. പുഴത്തീരത്തെ മരങ്ങൾ അനാവശ്യമായി വെട്ടിവീഴ്ത്തുന്നത് കൂടാതെ പുഴയിലെ വെള്ളം ജലസേചനത്തിനും മറ്റുമായി ചൂഷണം ചെയ്യുന്നതും പതിവായിത്തീർന്നിരിക്കുന്നു. വിറക്, തടി, കൃഷി, അനധികൃത മീൻപിടുത്തം, മൃഗവേട്ട എന്നിവയ്ക്ക് വേണ്ടിയെല്ലാം പുഴയോരക്കാടുകൾ നശിപ്പിക്കുന്നു. അളവിൽ കവിഞ്ഞ മണലെടുപ്പും ജലചൂഷണവും കാരണം ജലനിരപ്പ് താഴ്ന്നതും പുഴയോരസസ്യങ്ങൾ നശിക്കാൻ കാരണമായി. അശാസ്ത്രീയമായ മണലെടുപ്പ് കാരണം നദിയുടെ അടിത്തട്ട് താഴുകയും തീരം ഇടിയുകയും ചെയ്യുന്നു. ഇത് പുഴയോരസസ്യങ്ങളെയും ജലലഭ്യതയെയും പുഴയെ ആശ്രയിക്കുന്ന ജനങ്ങളെയും സാരമായി ബാധിക്കുന്നു. 

ടൂറിസമാണ് ഇന്ന് പുഴയും തീരവും നേരിടുന്ന ഏറ്റവും പ്രധാന പ്രശ്‌നം. ടൂറിസത്തിനായുള്ള നിർമ്മാണപ്രവൃത്തികൾക്കായി പുഴത്തീരം യാതൊരു നിയന്ത്രണവുമില്ലാതെ നൽകുന്നത് അവിടത്തെ സസ്യജന്തുജാലങ്ങൾക്ക് ഭീഷണിയായിത്തീരുന്നു. പ്ലാസ്റ്റിക്കടക്കമുള്ള മാലിന്യങ്ങൾ നിക്ഷേപിക്കുന്നതും വൃക്ഷത്തൈകളും വിത്തുകളും നശിപ്പിക്കുന്നതും വന്യജീവികളെ ശല്യം ചെയ്യുന്നതും അനിയന്ത്രിത ടൂറിസത്തിന്റെ മറ്റ് പ്രശ്‌നങ്ങളാണ്. 

മനുഷ്യനുണ്ടായ കാലം മുതൽ പ്രകൃതിവിഭവങ്ങൾ നാം ഉപയോഗിച്ചുകൊണ്ടേയിരിക്കുന്നു. എന്നാൽ നമ്മുടെ അനിയന്ത്രിതമായ ആവശ്യങ്ങൾ കാരണം വിഭവങ്ങൾ ഇന്ന് കുറഞ്ഞുകൊണ്ടിരിക്കുകയാണ്. ഇതേ രീതിയിൽ തുടരാതെ, വിഭവങ്ങൾ സംരക്ഷിച്ചുകൊണ്ട്, പുഴയ്ക്കും കാടിനുമെല്ലാം എന്തെങ്കിലും തിരികെ നൽകാനാകുമോ എന്ന് നാം ചിന്തിച്ചുതുടങ്ങേണ്ടതുണ്ട്. 

ചാലക്കുടിപ്പുഴയോരത്ത് ഇത്തരത്തിലുള്ള ശ്രമങ്ങൾക്ക് ചാലക്കുടി റിവർ പ്രൊട്ടക്ഷൻ ഫോറവും റിവർ റിസർച്ച് സെന്ററും തുടക്കമിട്ടിട്ടുണ്ട്.
പുഴയ്ക്ക് കുറച്ചുകൂടി മെച്ചപ്പെട്ട തീരവും നല്ല ഒഴുക്കുമെല്ലാം നൽകാൻ കഴിയുന്ന ചില പ്രവർത്തനങ്ങൾ പൊതുജനപങ്കാളിത്തത്തോടു കൂടി ചെയ്യാനാണ് ഇവിടെ ശ്രമിക്കുന്നത്. പുഴത്തീരത്ത് തനത് സസ്യങ്ങൾ വെച്ചുപിടിപ്പിച്ച് തീരത്ത് താമസിക്കുന്ന ജനങ്ങളുടെ കൂടി സഹകരണത്തോടെ അവ സംരക്ഷിക്കുകയാണ് ഈ പ്രവർത്തനത്തിന്റെ ലക്ഷ്യം. അതിനായി,


</doc>
<doc id="333205" url="https://ml.wikipedia.org/wiki?curid=333205" title="ദ് എൻഡ് ഓഫ് ഫെയ്ത്ത്">
ദ് എൻഡ് ഓഫ് ഫെയ്ത്ത്

ദ് എൻഡ് ഓഫ് ഫൈത്ത് : റിലിജ്യൺ,ടെറർ, ആൻഡ് ദ് ഫ്യൂച്ചർ ഓഫ് റീസൺ ഇംഗ്ലീഷ് ഭാഷയിൽ 2004 ൽ പുറത്തിറങ്ങിയ പുസ്തകം ആണ്. സാം ഹാരിസ് ആണ് ഈ പുസ്തകം എഴുതിയത്. സംഘടിതമതം,യുക്തിചിന്തയും മതവിശ്വാസവും തമ്മിലുള്ള സംഘർഷം,മതമൗലികവാദത്തിനോടുള്ള സഹിഷ്ണുത എന്നിവയാണീ പുസ്തകത്തിലെ പ്രതിപാദ്യങ്ങൾ.


</doc>
<doc id="333209" url="https://ml.wikipedia.org/wiki?curid=333209" title="സുസെയ്ൻ അൽ ഹുബി">
സുസെയ്ൻ അൽ ഹുബി

പാലസ്തീനിൽ നിന്നുള്ള ഒരു പർവ്വതാരോഹകയാണ് സുസെയ്ൻ അൽ ഹുബി. 2011 മേയ് 11-ന് ഇവർ ലോകത്തിലെ ഏറ്റവും ഉയരം കൂടിയ കൊടുമുടിയായ എവറസ്റ്റ് കീഴടക്കി. അതോടെ എവറസ്റ്റ് കീഴടക്കുന്ന ആദ്യത്തെ അറബ് വനിതയെന്ന നേട്ടവും സ്വന്തമാക്കി. എവറസ്റ്റ് കൂടാതെ മോണ്ട് ബ്ലാങ്ക്, എൽബ്രസ്, അകോൻകഗുവ, വിൻസൺ മാസിഫ്, ഡെനാലി, കാർസ്ടെൻസ് എന്നീ പർവ്വതങ്ങൾ കീഴടക്കുന്ന ആദ്യ അറബ് വനിതയും സുസെയ്ൻ അൽഹുബിയാണ്.

പാലസ്തീനിലെ ജാഫയിലാണ് സുസെയ്ന്റെ കുടുംബം. അമേരിക്കയിലെ ഉപരിപഠനത്തിനു ശേഷം ഇവർ യുണൈറ്റഡ് അറബ് എമിറേറ്റ്സിൽ സ്ഥിരതാമസമാക്കി. സാഹസികയാത്രകളും പര്യവേഷണങ്ങളും ഇഷ്ടപ്പെടുന്ന സുസെയ്ൻ പരിസ്ഥിതി സംരക്ഷണ പ്രവർത്തനങ്ങളിലും ചാരിറ്റിപ്രവർത്തനങ്ങളിലും സജീവമാണ്. കിളിമഞ്ചാരോ കൊടുമുടി കീഴടക്കിയ ആദ്യ അറബ് വികലാംഗരാണ് മുതാസേം അബു കർഷും യസ്മീൻ നജ്ജാറും. ഇവരുടെ ദൗത്യത്തിനു സാമ്പത്തിക സഹായം നൽകിയത് സുസെയ്ൻ നേതൃത്വം നൽകുന്ന 'റാഹള്ള' എന്ന സംഘടനയാണ്.



</doc>
<doc id="333213" url="https://ml.wikipedia.org/wiki?curid=333213" title="റാഹ മുഹാറക്ക്">
റാഹ മുഹാറക്ക്

ലോകത്തിലെ ഏറ്റവും ഉയരം കൂടിയ കൊടുമുടിയായ എവറസ്റ്റ് കീഴടക്കിയ ആദ്യത്തെ സൗദി വനിതയാണ് റാഹ മുഹാറക്ക് () (ജനനം:1986). എവറസ്റ്റ് കൂടാതെ കിളിമഞ്ചാരോ, വിൻസൺ, എൽബ്രസ്, അകോൻകഗുവ, കാല പട്ടർ, പികോ ഡി ഒറിസബ എന്നീ കൊടുമുടികളും ഇവർ കീഴടക്കിയിട്ടുണ്ട്.

സൗദി അറേബ്യയിലെ ജിദ്ദയിലാണ് റാഹ മുഹാറക്കിന്റെ ജനനം. ഹസൻ മുഹാറക്കിന്റെ മൂന്നു മക്കളിൽ ഏറ്റവും ഇളയ കുട്ടിയാണ് റാഹ. ഷാർജയിലെ അമേരിക്കൻ യൂണിവേഴ്സിറ്റിയിൽ നിന്നു വിഷ്വൽ കമ്മ്യൂണിക്കേഷൻസിൽ ബിരുദം നേടിയ ശേഷം റാഹ ദുബായിൽ സ്ഥിരതാമസമാക്കി. 

2013 ഫെബ്രുവരിയിൽ അർജന്റീനയിലെ ഏറ്റവും ഉയരം കൂടിയ കൊടുമുടിയായ അകോൻകഗുവ കീഴടക്കിയതിനുശേഷം എവറസ്റ്റ് കൊടുമുടി കീഴടക്കുന്നതിനുള്ള തയ്യാറെടുപ്പുകൾ റാഹ തുടങ്ങിയിരുന്നു. 2013 മേയ് 18-ന്, എവറസ്റ്റ് കൊടുമുടിയുടെ നെറുകയിലെത്തുന്ന ആദ്യ സൗദി വനിത യെന്ന നേട്ടം ഇവർ സ്വന്തമാക്കി.


</doc>
<doc id="333221" url="https://ml.wikipedia.org/wiki?curid=333221" title="ആനയുടെ പരിണാമ ചരിത്രം">
ആനയുടെ പരിണാമ ചരിത്രം

മോറിത്തീരിയം എന്ന പൂർവ്വികജീവി ഇന്നത്തെ ആനകളിൽ നിന്ന് ഘടനയിലും ആകൃതിയിലും വ്യത്യസ്തമായിരുന്നു. അവയിൽ നിന്ന് ഫിയോമിയ,സ്റ്റിഗോഡോൺ എന്നീ ജന്തുക്കൾ രൂപപ്പെട്ടു. സ്റ്റിഗോഡോണുകൾക്ക് പരിണാമം സംഭവിച്ച് ഇന്നുള്ള ഏഷ്യൻ ആനകളും ആഫ്രിക്കൻ ആനകളും രൂപപ്പെട്ടു.മോറിത്തീരിയം മുതൽ ഇന്നത്തെ ആനകൾവരെയുള്ള പരിണാമത്തിൽ സംഭവിച്ച പ്രധാനശാരീരികമാറ്റങ്ങൾ ഇവയാണ്
-തലയോടിനകത്ത് ധാരാളം വായുഅറകളുണ്ടായി
-പല്ലുകളുടെ എണ്ണം കുറഞ്ഞു,അണപ്പല്ലുകൾ പ്രത്യേകരീതിയിൽ രൂപപ്പെട്ടു.
-ശരീരവലിപ്പം വർദ്ധിച്ചു,കഴുത്ത് ചെറുതായി,ചെവികൾ വലുതായി,കാലുകൾ ബലിഷ്ഠങ്ങളായി.
-മേൽത്താടിയിലെ രണ്ടാമത്തെ ഉളിപല്ലുകൾ കൊമ്പുകളായി രൂപപ്പെട്ടു.

</doc>
<doc id="333225" url="https://ml.wikipedia.org/wiki?curid=333225" title="മഹിളാ കിസാൻ സശാക്തീകരൺ പരിയോജന">
മഹിളാ കിസാൻ സശാക്തീകരൺ പരിയോജന

തൃശ്ശൂർ ,മലപ്പുറം, പാലക്കാട് ജില്ലകളിൽ നെൽകൃഷി പുനരുദ്ധാരണത്തിനു വേണ്ടിയുള്ള പദ്ധതിയാണ് മഹിളാ കിസാൻ സശാക്തീകരൺ പരിയോജന (എം.കെ.എസ്.പി).44 ബ്ലോക്കുകളിലായി 30000 സ്ത്രീ തൊഴിലാളികളെ യത്രവൽക്കൃത പരിശീലനം കൊടുത്ത് നെൽകൃഷി മേഖലക്കു പുതുജീവൻ നൽകുകയാണ് ഈ പദ്ധതിയുടെ ഉദ്ദ്യേശ്യം
മഹിളാ കിസാൻ സശാക്തീകരൺ പരിയോജനയുടെ ഉപപദ്ധതിയാണ് ബയോആർമി .കൃഷിയുടെ എല്ലാ മേഖലകളിലും ഇടപെടാൻ കഴിയ്യൂന്ന സേവന ദാതാക്കളെ സൃഷ്ടിക്കൂകയാണ് ലക്ഷ്യം.


</doc>
<doc id="333226" url="https://ml.wikipedia.org/wiki?curid=333226" title="ഹിബ്ലിയ പ്യൂറ">
ഹിബ്ലിയ പ്യൂറ

തേക്ക് മരത്തിന്റെ ഇലകൾക്ക് ദോഷകരമായി വർത്തിക്കുന്ന നിശാശലഭം ആണ് ഹിബ്ലിയ പ്യൂറ (Hyblaea puera). ദക്ഷിണ ഏഷ്യയാണ് ഇതിന്റെ ജന്മനാട് എങ്കിലും അമേരിക്കയിലും ആഫ്രിക്കയിലും ഈ നിശാശലഭം കണ്ടു വരുന്നു.


</doc>
<doc id="333227" url="https://ml.wikipedia.org/wiki?curid=333227" title="നിയോഡാർവിനിസം">
നിയോഡാർവിനിസം

ഡാർവിന്റെ പരിണാമ ആശയങ്ങളെ പിൽക്കാല ജനിതശാസ്ത്രഅറിവുകളുടെ വെളിച്ചത്തിൽ വിശദീകരിക്കുന്ന ആധുനിക പരിണാമശാസ്ത്രമാണ് നിയോഡാർവിനിസം.

ക്രോമസോമുകളിലും ജീനുകളിലുമുണ്ടാകുന്ന മ്യുട്ടേഷനുകൾ ഓരോ ജിവിയിലും വൈവിധ്യത്തിന് കാരണമാകുന്നു. പ്രകൃതിനിർദ്ധാരണ ഫലമായി മാറിയ സാഹചര്യങ്ങളുമായി ഒത്തുപോകുന്നവ നിലനിൽക്കുകയും അല്ലാത്തവ നശിക്കുകയും ചെയ്യുന്നു.
പുതിയജീവി വർഗ്ഗ ഉദയത്തിന് ഒറ്റപ്പെടലും കാരണമാണ് .വൻകര വിസ്ഥാപനം , പ്രകൃതി ക്ഷോഭം ,മരുഭൂമി ,പർവതനിരകൾ, നദികൾ എന്നിവ സൃഷ്ടിക്കുന്ന സ്വാഭാവിക തടസ്സകൾ ഒറ്റപ്പെടലിലേക്ക് നയിക്കുന്നു. ഇത്തരം ഒറ്റപ്പെട്ട ജീവസമൂഹങ്ങളിൽ
നിരന്തരം മ്യൂട്ടേഷനുകൾ വഴി പുതിയ ജീവി വർഗ്ഗങ്ങൾ ഉടലെടുക്കുന്നു.

ഉദാഹരണം:</br>


</doc>
<doc id="333231" url="https://ml.wikipedia.org/wiki?curid=333231" title="ഷീല കൊച്ചൌസേപ്പ്">
ഷീല കൊച്ചൌസേപ്പ്

സൽവാർ കമ്മീസുകളും മാക്സികളും നിർമ്മിച്ചിരുന്ന വി സ്റ്റാർ ക്രിയേഷൻസ് പ്രൈവറ്റ് ലിമിറ്റഡിന്റെ സ്ഥാപകയും മാനേജിംഗ് ഡിറക്ടറുമാണ് ഷീല കൊച്ചൌസേപ്പ്. തൃശ്ശൂർ ജില്ലയിലെ വടക്കാഞ്ചേരിയാണ് സ്വദേശം. തൃശ്ശൂർ വിമല കോളേജിൽ നിന്ന് ഹോംസയൻസിൽ ബിരുദമെടുത്തു. വി ഗാർഡിന്റെ സ്ഥാപകനും ചെയർമാനുമായ കൊച്ചൌസേപ്പ് ചിറ്റിലപ്പിള്ളിയാണ് ജീവിതപങ്കാളി. അരുൺ ചിറ്റിലപ്പിള്ളിയും മിഥുൻ ചിറ്റിലപ്പിള്ളിയുമാണ് മക്കൾ.
ഇന്ന് വി സ്റ്റാർ ക്രിയേഷൻസിൽ പ്രധാനമായും നിർമ്മിക്കുന്നത് വനേസ്സ, വാലെറോ, ലിറ്റിൽ വനേസ്സ, ലിറ്റിൽ വാലെറോ എന്നീ ബ്രാൻഡുകളിലുള്ള അടിവസ്ത്രങ്ങളാണ്. കൊച്ചൌസേപ്പ് കടമായി നല്കിയ 20 ലക്ഷം രൂപ മൂലധനത്തിൽ തുടങ്ങിയ ഈ വ്യവസായം ഇന്ന് കോടിക്കണക്കിന് വിറ്റുവരവുള്ളതായിത്തീർന്നിരിക്കുന്നു. 



</doc>
<doc id="333233" url="https://ml.wikipedia.org/wiki?curid=333233" title="പരിണാമത്തിൻെറ തെളിവുകൾ">
പരിണാമത്തിൻെറ തെളിവുകൾ

പല ദശകങ്ങളായി വിവിധ മേഖലകളിൽ ഗവേഷണം നടത്തുന്ന ശാസ്ത്രജ്ഞന്മാർ കണ്ടെത്തിയ, ജീവജാലങ്ങളുടെ പൊതു ഉല്പത്തിയ്ക്കുള്ള തെളിവുകളെയാണ് പരിണാമത്തിൻെറ തെളിവുകൾ എന്ന് വിളിയ്ക്കുന്നത്. ഭൂമിയിലെ എല്ലാ ജീവികളും ഒരു പൊതു പൂർവികനിൽനിന്ന് വന്നതാണെന്ന് ഇത് തെളിയിക്കുന്നു. പരിണാമ സിദ്ധാന്തത്തിന്റെ നിലനില്പിന് ബലമേകുന്ന ഒരു പ്രധാന ഭാഗമാണിത്. ഭൂമിയിലെ ജൈവവൈവിധ്യം സൃഷ്ടിക്കപ്പെട്ടത്, ജീവികളിൽ പരിണാമം സംഭവിക്കുന്നതു വഴിയുള്ള പ്രക്രിയകളിലൂടെയാണ് എന്ന് ഇത് വ്യക്തമാക്കുന്നു. കാലാകാലങ്ങളിൽ എങ്ങനെയാണ് അല്ലെങ്കിൽ എന്തുകൊണ്ടാണ് ജീവൻ വ്യത്യാസപ്പെടുന്നത് എന്ന് വിശദീകരിക്കുന്ന ആധുനിക പരിണാമ സിദ്ധാന്തത്തെ ഈ തെളിവുകൾ പിന്തുണയ്ക്കുന്നു. പരിശോധിക്കപ്പെടാവുന്ന സാദ്ധ്യതകളെ രൂപപ്പെടുത്തിയും, പരികല്പനകളെ പരിശോധിച്ചും, കാര്യകാരണങ്ങളെ വിശദീകരിക്കുന്ന സിദ്ധാന്തങ്ങൾ രൂപീകരിച്ചും ഒരു പൊതു ഉല്പത്തിയുടെ അഥവാ ജീവന്റെ അവസാന പൊതു പൂർവ്വികനിലേയ്ക്കുള്ള തെളിവുകൾ പരിണാമജീവശാസ്ത്രജ്ഞന്മാർ രേഖപ്പെടുത്തുന്നു.

ജൈവ ഗ്രൂപ്പുകളുടെ ശരീര ഘടനാപരമായ ചില സവിശേഷതകൾ അടിസ്ഥാനപരമായി സമാനമാണെന്നു ഇത് സംബന്ധിച്ച് നടത്തിയ താരതമ്യ പഠനങ്ങൾ വെളിപ്പെടുത്തുന്നു. ഉദാഹരണത്തിന്, എല്ലാ പൂക്കളുടെയും അടിസ്ഥാന ഘടകങ്ങൾ വിദളം, ദളം, തന്തുകം, ജനിദണ്ഡ്, അണ്ഡാശയം എന്നിവയാണ്. എങ്കിലും വലിപ്പം, നിറം, ഘടകങ്ങളുടെ എണ്ണം, ഘടന എന്നിവ ഓരോ ഇനത്തിനും വ്യത്യസ്തമാണ്. മനുഷ്യൻെറ കൈ, മുതലയുടെ മുൻകാൽ, തിമിംഗിലത്തിൻെറ തുഴ, പക്ഷിയുടെ ചിറക് എന്നിവ നിരീക്ഷിച്ചാൽ ഇവയെല്ലാം ആന്തരികമായി രക്തക്കുഴലുകളും നാഡികളും അസ്ഥികളും പേശികളും കൊണ്ട് ഘടനാപരമായി സമാനമായി നിർമ്മിക്കപ്പെട്ടതാണെന്ന് കാണാം. ഇവ ബാഹ്യഘടനയിൽ കാണിക്കുന്ന വ്യത്യാസം വ്യത്യസ്ത ചുറ്റുപാടുകളിൽ ജീവിക്കുന്നതിനു ലഭിച്ച അനുകൂലനങ്ങളാണ്. അതായത്, ഈ ജീവികളെല്ലാം ആന്തരഘടന ഒന്നുപോലെ നിലനിർത്തി, ബാഹ്യരൂപത്തിൽ പരിണമിച്ചുവന്നു. ഫോസിൽ അവശിഷ്ടങ്ങളുടെ ഇപ്രകാരത്തിലുള്ള താരതമ്യവും ആധുനിക ചിത്ര-സാങ്കേതികതകളുടെ സഹായത്തോടെ സാധ്യമാണ്. ഇന്നുള്ള ജീവികളെല്ലാം പൊതുപൂർവ്വികജീവികളിൽ നിന്നുണ്ടായതാണെന്ന് ഇവ സമർത്ഥിക്കുന്നു.

പ്രധാന ലേഖനം അവശിഷ്ടാവയവം<br>

പൂർവ്വകാലത്ത് വ്യക്തമായ ധർമ്മം അനുഷ്ഠിച്ചിരുന്ന അവയവം പരിണാമ ദിശയിലെപ്പോഴോ പൂർണ്ണമായോ ഭാഗികമയോ ഉപയോഗം നഷ്ടപ്പെട്ടിട്ടും ശരീരത്തിൽ കാണപ്പെടുന്ന സാന്നിധ്യമായി തുടർന്നേക്കാം. അത്തരം ഘടനകളാണ് അവശിഷ്ടാവയവം , അവശേഷാവയവം (vestigial organs )എന്നിങ്ങനെയുള്ള പേരിൽ അറിയപ്പെടുന്നത്. ഡാർവീനിയൻ പരിണാമത്തിന്റെ വ്യക്തമായ തെളിവുകളിൽ ഒന്നാണ് ഈ ഘടനകൾ എന്ന് പരിണാമ ശാസ്ത്രജ്ഞർ പറയുന്നു. ജലജീവികളിലും ഉരഗങ്ങളിലും, ഉഭയജീവികളിലും പക്ഷികളിലും സ്തനജീവികളിലും അവശിഷ്ഠാവയവങ്ങൾ കാണപ്പെടുന്നുണ്ട്.

മനുഷ്യരിൽ കാണപ്പെടുന്ന ചില അവശേഷാവയവങ്ങൾ ഇവയാണ്: 


മാതാപിതാക്കളിലോ സമീപകാല പൂർവികരിലോ കണ്ടിട്ടില്ലാത്തതും പുരാതന പൂർവികരുടെ സവിശേഷതയായിരുന്നതും, പരിണാമ ദശയിൽ നഷ്ടപ്പെട്ടതുമായ ഒരു സവിശേഷത ആകസ്മികമായി പ്രത്യക്ഷപ്പെടുന്നതാണ് അറ്റാവിസം. ഒരു പ്രത്യേക ഘടന ഒരു സ്പീഷീസിൽ നിന്നും അപ്രത്യക്ഷമായ ശേഷവും അതിന്റെ ജനിതക സാദ്ധ്യത എത്രമാത്രം നിലനിർത്തപ്പെടുന്നു എന്നതിന്റെ ശക്തമായ തെളിവുകളാണ് അവശിഷ്ടാവയവങ്ങൾ. ഭ്രൂണlത്തിനുള്ളിൽ തന്നെയുള്ള വികാസ വ്യതിയാന സാധ്യതയുടെ സൂചനയാണിത്. പൂർവ്വികരിലുണ്ടായിരുന്ന രൂപസവിശേഷതകൾക്ക് കാരണമായ ജീനുകൾ, നിലവിൽ പ്രകടമാകുന്നില്ലങ്കിൽ പോലും, ഒരു ജീവിയുടെ ഡി.എൻ.എയിൽ സൂക്ഷിക്കപ്പെടുന്നതാണ് അറ്റാവിസത്തിന് കാരണം. ഭ്രൂണ വളർച്ചയുടെ ഘട്ടത്തിൽ അപൂർവ്വമായി ഇത്തരം ജീനുകൾ പ്രവർത്തനക്ഷമമാവുകയും, ബന്ധപ്പെട്ട സവിശേ ഘടന ജീവിയിൽ പ്രകടമാവുകയും ചെയ്യുന്നു. അറ്റാവിസത്തിന് ധാരാളം ഉദാഹരണങ്ങൾ ലഭ്യമാണ്.


വിവിധ സ്പീഷീസുകളുടെ വളർച്ചാഘട്ടങ്ങൾ താരതമ്യം ചെയ്യുന്നതിലൂടെ അവയുടെ പൂർവ്വികർ തമ്മിലുള്ള പരസ്പര ബന്ധം വെളിവാകുന്നു. എല്ലാ ജീവികളിലും അവയുടെ വളർച്ചയെ നിയന്ത്രിക്കുന്ന ഹോക്സ് ജീൻ പോലെയുള്ള പൊതു ജീൻ ഘടകങ്ങൾ കാണപ്പെടുന്നു. ഇത് ഒരു പൊതു പൂർവ്വികനിലേക്ക് വിരൽ ചൂണ്ടുന്നു. വിവിധ ജീവികളുടെ ഭ്രൂണ വളർച്ചാ ഘട്ടങ്ങൾ താരതമ്യം ചെയ്താലും നിരവധി സാമ്യങ്ങൾ കാണാവുന്നതാണ്. ഭ്രൂണ വളർച്ചുയുടെ വിവിധ ഘട്ടങ്ങളിൽ പൂർവ്വികമായ പലസവിശേഷതകളും പ്രത്യക്ഷപ്പെടുകയും അപ്രത്യക്ഷമാവുകയയും ചെയ്യുന്നു. 

ഉദാഹരണങ്ങൾ-

വളരെയധികം വ്യത്യസ്തമായ ജീവിവർഗ്ഗങ്ങൾ ഒരു പൊതു പൂർവ്വികനിൽ നിന്നാണ് ഉത്ഭവിച്ചതെങ്കിൽ അവയ്ക്ക് പൊതുവായ ചില അടിസ്ഥാന സവിശേഷതകൾ ഉണ്ടായിരിക്കണം. രണ്ട് ജീവജാലങ്ങൾ തമ്മിലുള്ള സാദൃശത്തിന്റെ അളവ്, അവ പരിണാമ പ്രക്രിയയിൽ എത്രത്തോളം പരസ്പരം ബന്ധപ്പെട്ടിരിക്കുന്നു എന്നതിന്റെ സൂചനയാണ്-


ഉദാഹരണങ്ങൾ 

ജീവികളെ കണ്ടെത്തുകയും ശാസ്ത്രീയമായി തരംതിരിക്കുകയും ലോകമെമ്പാടും അംഗീകരിക്കത്തക്ക തരത്തിൽ പേരുനൽകുകയും ചെയ്യുന്ന ശാസ്ത്രശാഖയാണ് ടാക്സോണമി, ബയോളജിക്കൽ ടാക്സോണമി അഥവാ ജെവവർഗ്ഗീകരണശാസ്ത്രം. ജീവാലങ്ങളെ വ്യത്യസ്ത 'ടാക്സ' കളിൽ ഉൾപ്പെടുത്തുകയാണ് ടാക്സോണമിയിൽ ചെയ്യുന്നത്. സ്പീഷീസ് മുതൽ ഡൊമെയ്ൻ വരെയുള്ള എട്ടോളം ടാക്സകളിലാണ് ഇതനുസരിച്ച് ജീവജാലങ്ങളെ ഉൾപെടുത്തുന്നത്. സാദൃശ്യത്തിന്റെ അടിസഥാനത്തിൽ ജീവജാലങ്ങളെ ഉയർന്ന തലത്തിലേയ്ക്കും വ്യത്യാസങ്ങളുടെ അടിസ്ഥാനത്തിൽ താഴ്ന്ന തലങ്ങളിലേയ്ക്കും ഉൾപ്പെടുത്തുകവഴി ജീവജാലങ്ങൾ തമ്മിലുള്ള പരിണാമപരമായ ബന്ധവും വൈവിധ്യവും തിരിച്ചറിയാൽ കഴിയുന്നു.

ചാൾസ് ഡാർവിന്റെ "ജീവന്റെ വൃക്ഷം" എന്ന ആശയത്തിൽ നിന്നും വികാസം പ്രാപിച്ച് ആധുനിക ജീവശാസ്ത്രത്തിന്റെ അടിസ്ഥാന ചട്ടക്കൂടായി മാറിയ ശാസ്ത്രീയപരികൽപ്പനയാണു് വംശവൃക്ഷം (phylogenetic tree) അഥവാ വംശജനിതകവൃക്ഷം അഥവാ പരിണാമവൃക്ഷം. അനേകം ശാഖോപശാഖകളും അവയ്ക്കെല്ലാം ആധാരമായി ഒരൊറ്റ തായ്ത്തടിയുമുള്ള ഒരു രേഖാചിത്രമായാണു് വംശവൃക്ഷം പഠനരംഗങ്ങളിൽ ഉപയോഗിക്കുന്നതു്.

മിക്ക പ്രാണി വർഗ്ഗങ്ങളുടേയും വദനഭാഗങ്ങളും ശൃംഗികളും ഓരേ തരത്തിൽ വികസിച്ചുവന്നവയാണ്. എന്നാൽ പലതരത്തിൽ പരിണമിച്ച് വ്യത്യസ്ത ധർമ്മങ്ങൾ നിർവ്വഹിക്കുന്നു. (ചിത്രം 2c നോക്കുക.)

ഭൂരിപക്ഷം ടെട്രാപോഡുകൾക്കും (ഉഭയജീവികൾ, ഉരഗങ്ങൾ, പക്ഷികൾ, സസ്തനികൾ) കൈകാലുകളിൽ (ചിറകുകളിലും) അഞ്ച് വിരലുകളും സമാനമായ അസ്ഥിവിന്യാസവും കാണപ്പെടുന്നു. അഞ്ച് വിരലുകളുള്ള എല്ലാ ടെട്രാപോഡുകളും ഒരു പൊതു പൂർവ്വികനിൽ നിന്നും ഉരുത്തിരിഞ്ഞവയാണെന്ന് ഇത് തെളിയിക്കുന്നു. ടിക്‌ടാലിക് പോലെയുള്ള ചില ഫോസിൽ മത്സ്യങ്ങളുടെ മുൻചിറകുകൾ പഞ്ചവിരൽ സ്വഭാവം കാണിക്കുന്നവയാണ്. ഉഭയജീവികൾ ഇത്തരം മത്സ്യങ്ങളിൽ നിന്നും ഉത്ഭവിച്ചവയാണ്.

കൈകാലുകളിൽ ഒരു പ്രോക്സിമൽ അസ്ഥി (ഭുജാസ്ഥി), രണ്ട് ഡിസ്റ്റൽ അസ്ഥികൾ (പുറത്തെ കണങ്കൈയസ്ഥി, അകത്തെ കണങ്കൈയസ്ഥി), ഒരു കാർപൽസ് (മണിബന്ധാസ്ഥികൾ), ശേഷം അഞ്ച് ശ്രേണികളിലായി മെറ്റാകാർപലുകൾ (കരതലാസ്ഥികൾ), ഫോലാഞ്ചുകൾ (വിരലസ്ഥികൾ) എന്നിവയുമുണ്ട്. ടെട്രാപ്പോഡുകളിൽ ഉടനീളം പഞ്ചവിരൽ അവയവങ്ങളുടെ മൗലിക ഘടനയും ഒരേപോലെയാണ്. അവ ഒരു പൊതു പൂർവികനിൽ നിന്ന് ഉത്ഭവിച്ചതാണെന്ന് ഇത് സൂചിപ്പിക്കുന്നു. വിവിധ അനുകൂലന പരിസരങ്ങൾക്കും ജീവിതരീതികൾക്കും അനുസൃതമായി വ്യത്യസ്ത ധർമ്മങ്ങൾ നിർവ്വഹിക്കുന്നതിനു് ഉതകും വിധത്തിൽ ഉപരിപ്ലവമായി വ്യത്യസ്തവും പരസ്പര ബന്ധമില്ലാത്തതുമായ വ്യത്യസ്ത അനുകൂലനങ്ങൾ അവ പിന്നീട് നേടിയിട്ടുണ്ട്.

ഈ പ്രതിഭാസം സസ്തനികളുടെ മുൻകാലുകളിൽ എങ്ങനെയാണെന്ന് താഴെ വിവരിക്കുന്നു.


എല്ലാ ജീവികളുടേയും കോശത്തിൽ പ്രോട്ടോപ്ലാസം, കോശാംഗങ്ങൾ എന്നിവയുണ്ട്. കോശശ്വസനമാണ് മുഖ്യഊർജ്ജോത്പാദനപ്രക്രിയ. മാലിന്യങ്ങൾ വിസർജ്ജനത്തിലൂടെ പുറന്തള്ളുന്നു. ഇങ്ങന കോശഘടനയിലും ധർമ്മത്തിലുമുള്ള സാദൃശ്യങ്ങൾ ഇന്നുള്ള ജീവികളെല്ലാം പൊതുപൂർവ്വികജീവിയിൽനിന്നുണ്ടായതാണെന്ന് ഇത് സമർത്ഥിക്കുന്നു.

സാമ്യങ്ങളുടെ അടിസ്ഥാനത്തിൽ ജീവികളെ വലിയ വിഭാഗമായും വ്യത്യാസങ്ങളുടെ അടിസ്ഥാനത്തിൽ ചെറിയ വിഭാഗങ്ങളായും തരംതിരിക്കുകയാണ് വർഗ്ഗീകരണത്തിൽ ചെയ്യുന്നത്. ഒരു പൊതുപൂർവ്വികനിൽനിന്നും വ്യത്യസ്തതകൾ പിൻപറ്റിയാണ് ജീവികൾ പരിണമിച്ചതെന്ന് ഇതി തെളിയിക്കുന്നു.

ഭൂവൽക്കത്തിൽ സംരക്ഷിക്കപ്പെട്ടിട്ടുള്ള ജീവികളുടെ അവശിഷ്ടങ്ങളോ അടയാളങ്ങളോ ആണ് ഫോസിലുകൾ.ഇവ പല വിധത്തിൽ സംരക്ഷിക്കപ്പെടാം.
ലഭിച്ച ഫോസിലുകളുടെ പഴക്കം കാർബൺ 14 റേഡിയോആക്ടീ്വ് പഠനം വഴി മനസ്സിലാക്കാം. ലോകത്തിൻെറ വിവിധ ഭാഗങ്ങളിൽ നിന്ന് ലഭിച്ച ഫോസിലുകളുടെ കാല പഴക്കം നിർണ്ണയിച്ചും താരതമ്യപഠനം നടത്തിയും ഉളള പഠനങ്ങൾ ലളിത ഘടനയിൽ നിന്ന് സങ്കീർണ്ണഘടനയിലേക്ക് ജീവപരിണാമം നടന്നു എന്ന് തെളിയിക്കുന്നു. ഇത്തരത്തിൽ ഫോസിലുകൾ സംരക്ഷിക്കപ്പെട്ടിരിക്കുന്നത് പരിണാമപഠനത്തിന് ഉപോൽബലകമാകുന്നു.


</doc>
<doc id="333234" url="https://ml.wikipedia.org/wiki?curid=333234" title="രോഗനിർണ്ണയോപാധികൾ">
രോഗനിർണ്ണയോപാധികൾ

സ്റ്റെതസ്കോപ്പ് ,സ്ഫിഗ്മോമാനോമീറ്റർ, ക്ലിനിക്കൽ തെർമോമീറ്റർ എന്നിവ മാത്രമായിരുന്നു പത്തിരുപതു വർഷങ്ങൾ മുൻപുവരെ ഡോക്ടർമാരുടെ രോഗനിർണ്ണോയോപകരണങ്ങൾ . എന്നാൾ സൂക്ഷമാവയവങ്ങളുടെ പോലും ചിത്രങ്ങളെടുക്കാനും പ്രവർത്തനം തത്സമയം നിരീക്ഷിക്കാനുമുള്ള സംവിധാനങ്ങൾ ഇന്നുണ്ട് . രോഗനിർണ്ണയത്തിനും ചികിത്സയ്ക്കുമുള്ള അത്തരം സങ്കേതങ്ങളാണ് ഇവിടെ നൽക്കിയിരിക്കുന്നത്.
സ്റ്റെതസ്ക്കോപ്പ്- - ഹൃദയംമിടിപ്പ് പരിശോധിക്കാനുള്ള ഉപകരണമാണ് .
സ്ഫിഗ്മോമാനോമീറ്റർ -- രക്തസമർദ്ദമളക്കാനുള്ള ഉപകരണം.
ക്ലിനിക്കൽ തെർമോമീറ്റർ-- ഊഷ്മനിലമളക്കുന്ന ഉപകരണം 
എം.ആർ ​​ഐ സ്കാൻ-- ഏതുതലത്തിലുമുള്ള ചിത്രങ്ങളും എടുക്കാൻ സഹായിക്കുന്നു.വികിരണ അപകടങ്ങളില്ല.
എക്സ്റേ--എക്സ് രശ്മികൾ ഉപയോഗിച്ച് ഹൃദയം ,ശ്യാസകോശം മുറിവ്,ഒടിവ് , ചതവ് എന്നിവ അറിയിക്കാനുപയോഗിക്കുന്നു.വികിരണ അപകടമുണ്ട്.
സി.റ്റി സ്കാൻ - എക്സറേയും കംപ്യുട്ടറുമുപയോഗിച്ച് ത്രീ ഡി ഇമേജുസൃഷ്ടിക്കുന്നി.


</doc>
<doc id="333237" url="https://ml.wikipedia.org/wiki?curid=333237" title="വളർത്തുമൃഗങ്ങൾക്കുണ്ടാകുന്ന രോഗങ്ങൾ">
വളർത്തുമൃഗങ്ങൾക്കുണ്ടാകുന്ന രോഗങ്ങൾ

വളർത്തുമൃഗങ്ങൾക്ക് പലതരത്തിലുള്ള രോഗങ്ങൾ വരാറുണ്ട്. കേരളത്തിലെ വീടുകളിൽ സാധാരണയായി വളർത്തുന്ന പക്ഷിയാണു കോഴി.മുട്ടകൾക്ക് വേണ്ടിയും ഇറച്ചിക്ക് വേണ്ടിയുമാണു അവയെ വളർത്തുന്നത്.

കോഴികളെ ബാധിക്കുന്ന രോഗങ്ങൾ

1.പുള്ളൊറം (ബാസിലറി വൈറ്റ് ഡയേറിയ)

വളർത്ത് കോഴികളെ ബാധിക്കുന്ന ഒരു രോഗമാണിത്. 

രോഗകാരണം

സാൽമൊണെല്ല പുള്ളോറം എന്ന ബാക്ടീരിയയാണു രോഗകാരണം. 

രോഗലക്ഷണം

എല്ലാ പ്രായത്തിലുമുള്ള കോഴികളെ ബാധിക്കും എന്നിരിന്നാലും 4 ആഴ്ച്ചയിൽ താഴെ പ്രായമുള്ളവയിൽ ആണു കൂടുതലായി￼ രോഗം കണ്ടു വരുന്നത്.വിരിഞ്ഞിറങ്ങിയ കോഴികുഞ്ഞുങ്ങൾ കൂട്ടത്തോടെ ചത്തൊടുങ്ങുക,തീറ്റയെടുക്കുന്നതിൽ കുറവ് ,വെള്ളനിറത്തിൽ വയറിളക്കം,തൂക്കം,ശ്വാസതടസം എന്നിവയാണു പ്രധാന രോഗലക്ഷണങ്ങൾ.

ചികിൽസ

ആ￼ന്റിബയോട്ടിക്ക് മരുന്നുകൾ നൽകുക.അമോക്സിസിലിൻ,ടെട്രാസൈക്ലിൻ ,ഫ്ലൂറൊക്യുനലോൻ എന്നിവയാണു ഈ ബാക്ടീരിയക്ക് എതിരായി പ്രവർത്തിക്കുന്ന ആന്റിബയോട്ടിക്കുകൾ.

ചികിൽസയേക്കാൾ പ്രതിരോധമാണു ഏറ്റവുംഫലപ്രദം.കോഴിക്കൂടുകളിലെ ശുചിത്വം, അസുഖം ബാധിച്ച കോഴികളെ മറ്റ് കോഴികളിൽ നിന്ന് മാറ്റി നിർത്തുക, സർക്കാർ അംഗീകാരം ലഭിച്ച കോഴിഫാമുകളിൽ നിന്ന് കോഴികളെ വാങ്ങുക,എന്നിവയൊക്കെ രോഗത്തെ പ്രതിരോധിക്കാനുള്ള മാർഗങ്ങളാണു.


</doc>
<doc id="333238" url="https://ml.wikipedia.org/wiki?curid=333238" title="കരേൻ ചിൻ">
കരേൻ ചിൻ

അമേരിക്കൻ പാലിയെന്റോളോജിസ്റ്റ്‌ ആണ് കരേൻ ചിൻ. ഫോസ്സിൽ വൽകരണത്തെ പറ്റി പഠിക്കുന്ന ടാഫോനോമിസ്റ്റ് കൂടിയാണ് ഈ വനിതാ. കൊർപൊലൈറ്റ് പഠനത്തിൽ ലോകത്തിൽ തന്നെ മുൻപന്തിയിൽ നില്ക്കുന്ന പ്രതിഭയാണ് ഇവർ .



</doc>
<doc id="333242" url="https://ml.wikipedia.org/wiki?curid=333242" title="കേരള നിയമസഭാ തിരഞ്ഞെടുപ്പ് (2016)">
കേരള നിയമസഭാ തിരഞ്ഞെടുപ്പ് (2016)

കേരളത്തിലെ 140 നിയമസഭാ മണ്ഡലങ്ങളിലേക്കുള്ള നിയമസഭാ തെരഞ്ഞെടുപ്പ് 2016 മേയ് 16-നു് ഒറ്റ ഘട്ടമായി നടന്നു. എൽ.ഡി.എഫ്., യു.ഡി.എഫ്., എൻ.ഡി.എ. എന്നീ മൂന്നു രാഷ്ട്രീയ മുന്നണികളാണു പ്രധാനമായും ഈ തിരഞ്ഞെടുപ്പിൽ പ്രധാനമായും ജനവിധി തേടിയത് . തെരഞ്ഞെടുപ്പിൽ നാമ നിർദ്ദേശം സമർപ്പിക്കുന്നതിനുള്ള അവസാന തീയതി ഏപ്രിൽ 29-ഉം നാമ നിർദ്ദേശ പത്രികകളുടെ സൂക്ഷ്മ പരിശോധന ഏപ്രിൽ 30-നും , നാമ നിർദ്ദേശം പിൻവലിക്കുന്നതിനുള്ള അവസാന തീയതി മേയ് 2-ഉം ആയിരുന്നു തിരഞ്ഞെടുപ്പ് ഫലപ്രഖ്യാപനം മേയ് 19നും നടന്നു.

14-ാം കേരളാ നിയമ സഭയിലേയ്ക്കുള്ള തിരഞ്ഞെടുപ്പിൽ 14 ജില്ലകളിലെ 140 നിയമസഭാ മണ്ഡലങ്ങളിലേയ്ക്കായി 1203 സ്ഥാനാർത്ഥികളാണ് തിരഞ്ഞെടുപ്പിനെ നേരിട്ടത്. ആകെയുള്ള 2,60,19,284 വോട്ടർമാരിൽ 2,01,25,321 (77.35%) പേർ, 21,498 വോട്ടെടുപ്പ് കേന്ദ്രങ്ങളിലായി വോട്ട് രേഖപ്പെടുത്തി.


2016 മേയ് 16-നു നടന്ന തിരഞ്ഞെടുപ്പിൽ കേരളത്തിലാകെ 77.35% പോളിങ്ങ് രേഖപ്പെടുത്തി. ജില്ലകളും നിയമസഭാമണ്ഡലങ്ങളും തിരിച്ചുള്ള പട്ടിക താഴെ.

പതിനാലാം നിയമസഭയിലേക്കു നടന്ന തിരഞ്ഞെടുപ്പിൽ ആകെയുള്ള 140 മണ്ഡലങ്ങളിൽ 85 എണ്ണത്തിലും എൽ.ഡി.എഫ്. വിജയിച്ചു. ആറു സ്വതന്ത്രർ കൂടി പിന്തുണ നൽകിയതോടെ 91 സീറ്റുകൾ നേടിക്കൊണ്ട് എൽ.ഡി.എഫ്. അധികാരത്തിലെത്തി. 2011 മുതൽ അധികാരത്തിലിരുന്ന യു.ഡി.എഫിന് ഈ തിരഞ്ഞെടുപ്പിൽ 47 സീറ്റുകൾ മാത്രമാണ് നേടാൻ കഴിഞ്ഞത്. ചരിത്രത്തിൽ ആദ്യമായി ബി.ജെ.പി.ക്ക് ഒരു മണ്ഡലത്തിൽ ജയിക്കാൻ കഴിഞ്ഞതും ഈ തിരഞ്ഞെടുപ്പിലായിരുന്നു. നേമം മണ്ഡലത്തിൽ ബി.ജെ.പി.ക്കു വേണ്ടി ഒ. രാജഗോപാലാണ് ജയിച്ചത്. മൂന്നു മുന്നണികളെയും പിന്നിലാക്കി കൊണ്ട് പൂഞ്ഞാർ മണ്ഡലത്തിലെ സ്വതന്ത്ര സ്ഥാനാർത്ഥി പി.സി. ജോർജ് വിജയിച്ചതും ശ്രദ്ധേയമായി.

മണ്ഡലം തിരിച്ചുള്ള തെരഞ്ഞെടുപ്പ് ഫലം താഴെ കാണാം.

കുറിപ്പ്:-


തിരഞ്ഞെടുപ്പിലെ വിജയത്തിനുശേഷം ഇടതുപക്ഷ ജനാധിപത്യ മുന്നണിയുടെ നേതൃത്വത്തിലുള്ള മന്ത്രിസഭ രൂപീകരിക്കപ്പെട്ടു. പിണറായി വിജയൻ മുഖ്യമന്ത്രിയായുള്ള 19 അംഗ മന്ത്രിസഭ 2016 മേയ് 25-ന് സത്യപ്രതിജ്ഞ ചെയ്ത് അധികാരമേറ്റു. ഗവർണർ പി.സദാശിവമാണ് സത്യപ്രതിജ്ഞ ചൊല്ലിക്കൊടുത്തത്. കേരളത്തിന്റെ മുഖ്യമന്ത്രിയാകുന്ന പന്ത്രണ്ടാമത്തെ വ്യക്തിയാണ് പിണറായി വിജയൻ.




</doc>
<doc id="333243" url="https://ml.wikipedia.org/wiki?curid=333243" title="അർട്ടിക്കേസീ">
അർട്ടിക്കേസീ

സപുഷ്പികളിൽപ്പെടുന്ന ഒരു സസ്യകുടുംബമാണ് അർട്ടിക്കേസീ (Urticaceae). ചൊറിയണ കുടുംബം എന്നാണ് അറിയപ്പെടുന്നത് (nettle family). ഈ സസ്യകുടുംബത്തിൽ ഏകദേശം 54-89 ജീനസ്സുകളിലായി ഏകദേശം 4500 സ്പീഷിസുകൾ ഉൾപ്പെടുന്നു. കുറ്റിചെടികളും, ചെടികളും, വള്ളിച്ചെടികളും, വളരെ വിരളമായി മരങ്ങളും ഉൾപ്പെടുന്ന സസ്യകുടുംബമാണ് അർട്ടിക്കേസീ.<br>

കേരളീയർക്ക് പരിചിതമായ ആനച്ചൊറിയണം, ആനക്കൊടിത്തൂവ, അങ്കര, കാട്ടുനൊച്ചി, താന്നിക്കുറിഞ്ഞി തുടങ്ങിയവ ഈ സസ്യകുടുംബത്തിലെ അംഗങ്ങളാണ്.

ഇവയുടെ ഇലകൾ ഞോട്ടോടുകൂടിയ ലഘുപത്രങ്ങളാണ്. സ്പീഷിസുകളനുസരിച്ച് ഇലകളുടെ വലിപ്പത്തിൽ വ്യത്യാസമുണ്ട്. ചില സ്പീഷിസുകളിൽ ഇലകൾ ഏകാന്തരന്യാസത്തിൽ (alternate) ക്രമീകരിച്ചതോ മറ്റുചില സ്പീഷിസുകളിൽ അഭിന്യാസത്തിൽ (opposite phyllotaxis) ക്രമീകരിച്ചതോ ആയിരിക്കും.
സിരാവിന്യാസം ജാലികാസിരാവിന്യാസത്തോടു കൂടിയവയോ ഹസ്തക സിരാവിന്യാസത്തോടു കൂടിയവയോ ആണ്. ചില സ്പീഷിസുകളിൽ ഇലയുടെ വക്കുകൾ പൂർണ്ണവും എന്നാൽ മറ്റു ചില സ്പീഷിസുകളിൽ ദന്തുരമായും കാണപ്പെടുന്നു. ഇവയുടെ പത്രവൃന്തത്തിന്റെ അടിയിലായി ഉപപർണ്ണങ്ങൾ കാണപ്പെടുന്നു. <br>

ഏകലിംഗ (unisexual flowers) സ്വഭാവത്തോടുകൂടിയ പൂക്കളാണിവയ്ക്കുള്ളത്. വലിപ്പത്തിൽ ചെറുതായ ഇവയ്ക്ക് 4-5 ദളങ്ങളും വിദളങ്ങളും വേർതിരിക്കാൻ പറ്റാത്ത പറ്റാത്തരീതിയിലുള്ള ടെപ്പൽസ് (Tepals) ആണുള്ളത്. ആൺ പൂക്കളിൽ ടെപ്പൽസിന് വിപരീതമായി കേസരങ്ങൾ കാണപ്പെടുന്നു. പെൺപൂക്കളിൽ ഒറ്റഅറയോടുകൂടിയ പൊങ്ങിയ അണ്ഡാശയമോ താഴ്ന്ന അണ്ഡാശയമോ കാണപ്പെടുന്നു. <br>
89 ജീനസ്സുകൾ


</doc>
<doc id="333244" url="https://ml.wikipedia.org/wiki?curid=333244" title="സസ്യവേരുകൾ">
സസ്യവേരുകൾ

മണ്ണിൽ നിന്നും ജലവും ധാധുലവണങളും ആഗിരണം ചെയ്യുന്ന ,സസ്യത്തിലെ ഒരു പ്രധാന ഭാഗമാണ് വേരുകൾ.


</doc>
<doc id="333245" url="https://ml.wikipedia.org/wiki?curid=333245" title="സ്കൂൾസ് ഫോർ റിവർ">
സ്കൂൾസ് ഫോർ റിവർ

ചാലക്കുടിപ്പുഴത്തടത്തിലെ സ്‌കൂൾ-കോളേജ് വിദ്യാർത്ഥികൾക്കിടയിൽ പുഴ-പരിസ്ഥിതി വിഷയങ്ങളിൽ അവബോധമുണ്ടാക്കുക എന്ന ലക്ഷ്യത്തോടെ രൂപം നൽകിയ പരിപാടിയാണ് സ്‌കൂൾസ് ഫോർ റിവർ. 

റിവർ റിസർച്ച് സെന്റർ എന്ന സന്നദ്ധസംഘടനയുടെ നേതൃത്വത്തിൽ ആറ് വർഷത്തിലേറെയായി വിവിധ സ്‌കൂളുകളിലായി സ്‌കൂൾസ് ഫോർ റിവർ ഈ വിഷയത്തിൽ പ്രവർത്തനങ്ങൾ, യാത്രകൾ, ക്യാമ്പുകൾ, പഠനക്കളരികൾ തുടങ്ങിയവ നിരന്തരം നടത്തിവരികയാണ്. നമ്മൾ ജീവിക്കുന്ന പുഴത്തടത്തെ നമ്മുടേതെന്ന് കരുതി സ്‌നേഹിക്കാനും സംരക്ഷിക്കാനും കുട്ടികളെ സജ്ജരാക്കുക, പൂർണ്ണമായി പുഴയെ മനസ്സിലാക്കാനുള്ള സാഹചര്യങ്ങളൊരുക്കുക എന്നിവയെല്ലാമാണ് പരിപാടിയുടെ മുഖ്യലക്ഷ്യങ്ങൾ. തെരഞ്ഞെടുത്ത സ്‌കൂളുകളിലെ ഇക്കോക്ലബ്ബുകളുമായി ചേർന്നാണ് പ്രവർത്തനങ്ങൾ നടത്തിവരുന്നത്. 

പൊതുജനങ്ങളെ കൂടി പുഴസംരക്ഷണത്തിൽ പങ്കാളികളാക്കുക എന്ന ലക്ഷ്യത്തോടെയാണ് പ്രാദേശികപങ്കാളിത്തത്തോടെയുള്ള പുഴയോരസംരക്ഷണപരിപാടി റിവർ റിസർച്ച് സെന്റർ ആരംഭിക്കുന്നത്. ചാലക്കുടി പുഴത്തീരത്ത് തനത് പുഴയോരവൃക്ഷങ്ങളും ചെടികളും നട്ട് പുഴയോരനിവാസികളുടെ സഹായത്തോടെ സംരക്ഷിക്കുക എന്നതാണ് പദ്ധതി. ചാലക്കുടി മുനിസിപ്പാലിറ്റിയുടെയും സോഷ്യൽ ഫോറസ്ട്രിയുടെയുമെല്ലാം സഹായത്തോടെയാണ് ഈ പരിപാടി നടത്തുന്നത്. കഴിഞ്ഞ വർഷം ജൂലൈയിലാണ് ഔദ്യോഗികമായി ഈ പരിപാടിയുടെ ഉദ്ഘാടനം നടന്നത്. തൈകൾ നടുക, സംരക്ഷിക്കുക, നനയ്ക്കുക, ട്രീഗാർഡുകൾ സ്ഥാപിക്കുക തുടങ്ങി പല കാര്യങ്ങളിലും സ്‌കൂൾസ് ഫോർ റിവറിന് പ്രധാനപങ്ക് വഹിക്കാനാകുന്നുണ്ട്. 

അതിരപ്പിള്ളി-വാഴച്ചാൽ വെള്ളച്ചാട്ടങ്ങൾ കാണാനെത്തുന്ന വിനോദസഞ്ചാരികളുടെ പ്ലാസ്റ്റിക് മലിനീകരണം കാരണം നിരവധി വന്യജീവിമരണം ഉണ്ടായിട്ടുള്ളതായി റിപ്പോർട്ട് ചെയ്യപ്പെട്ടിട്ടുണ്ട്. ഒരു മാനിന്റെ ജീർണ്ണിച്ച ശരീരത്തിൽ അവശേഷിച്ചിരിക്കുന്ന പ്ലാസ്റ്റിക്കിന്റെ ചിത്രം വ്യാപകമായി പത്രങ്ങളിൽ വാർത്തയായതോടു കൂടി ഇതിനെതിരെ എന്തെങ്കിലും ചെയ്യണമെന്ന് സംസ്ഥാനവനംവകുപ്പിന്റെ നേതൃത്വത്തിൽ അടിയന്തരനടപടി എടുക്കണമെന്ന് ആവശ്യപ്പെടുകയും ബന്ധപ്പെട്ട എല്ലാവരോടും പ്ലാസ്റ്റിക്മുക്തവാഴച്ചാലിനായുള്ള ഉദ്യമത്തിൽ പങ്കുചേരണമെന്ന് അഭ്യർത്ഥിക്കുകയും ചെയ്തു. വിനോദസഞ്ചാരികൾക്കിടയിൽ ഇതിനെതിരെ അവബോധമുണ്ടാക്കാനായി സ്‌കൂൾ വിദ്യാർത്ഥികളെ പങ്കെടുപ്പിക്കാമെന്ന് ഞങ്ങൾ ഉറപ്പുനൽകിയിരുന്നു. അതിന് ശേഷം ആരംഭിച്ച പ്ലാസ്റ്റിക് ഫ്രീ വാഴച്ചാൽ ക്യാപെയ്‌നിൽ വനംവകുപ്പിന്റെ സഹായത്തോടെ വിവിധ സ്റ്റിക്കറുകൾ, പ്ലക്കാർഡുകൾ എന്നിവ തയ്യാറാക്കുകയും കുട്ടികൾ എല്ലാ ശനിയാഴ്ചകളിലും അവിടെ പോയി വിനോദസഞ്ചാരികളോട് സംസാരിക്കുകയും അവരുടെ വാഹനങ്ങളിൽ സ്റ്റിക്കറുകളൊട്ടിക്കുകയും ചെയ്യുന്നു. 

പുഴയുമായി ബന്ധപ്പെട്ട വിവിധ ആവാസവ്യവസ്ഥകളിലേക്ക് ധാരാളം യാത്രകൾ നടത്താറുണ്ട്. കാടുകളിലേക്കും പുഴയുടെ കീഴ്ത്തടങ്ങളിലേക്കും തണ്ണീർത്തടങ്ങളിലേക്കും നീർത്തടങ്ങളിലേക്കുമെല്ലാം നടത്താറുള്ള ഈ യാത്രകളിലൂടെ പുഴയ്ക്ക് വിവിധ ആവാസവ്യവസ്ഥകളുമായും കുട്ടികൾക്ക് അവർക്ക് ലഭിക്കുന്ന ജലത്തെക്കുറിച്ചുമുള്ള പരസ്പരബന്ധം മനസ്സിലാക്കാൻ സാധിക്കുന്നു. 

യാത്രകൾ പോലെ തന്നെ ഏറ്റവും പ്രധാനപ്പെട്ടവ തന്നെയാണ് അവധിക്കാലക്യാമ്പുകൾ. പുഴയുമായി ബന്ധപ്പെട്ട ഏതെങ്കിലും സ്ഥലങ്ങളിൽ മുന്ന് ദിവസം താമസിക്കുകയും പുഴകളെ പ്രതി കുട്ടികളുടെ സംവേദനക്ഷമത ഉണർത്തുക എന്ന ലക്ഷ്യം മുൻനിർത്തി അവരോട് സംവദിക്കുകയും പല തരം പ്രവർത്തനങ്ങളിലൂടെ ഈ അനുഭവം ആസ്വാദ്യമാക്കുകയും ചെയ്യാറുണ്ട്. എല്ലാ കുട്ടികളും ഏറെ ഇഷ്ടപ്പെടുന്ന ഇത്തരം ക്യാമ്പുകളുടെ അവസാനത്തിൽ അവർ എന്തെങ്കിലുമൊരു കൈപ്പുസ്തകമോ പോസ്റ്ററുകളോ ചിത്രങ്ങളോ മാസികയോ ഒക്കെ തയ്യാറാക്കാറുണ്ട്. ഉദാഹരണത്തിന് ഈ വർഷത്തെ അവധിക്കാലക്യാമ്പിൽ എഴുതാനും വരയ്ക്കാനുമെല്ലാം അറിയാവുന്ന കുട്ടികളെ ക്ഷണിച്ചിരുന്നു. അവരെല്ലാവരും ചേർന്ന് പുഴയെക്കുറിച്ച് അറിഞ്ഞ കാര്യങ്ങൾ അവരുടെ ഭാവനയിൽ എഴുതുകയും വരയ്ക്കുകയുമെല്ലാം ചെയ്തു. ഈ വർഷാവസാനം തയ്യാറാക്കാനുദ്ദേശിക്കുന്ന കുട്ടികൾക്കായുള്ള പുഴപ്പുസ്തകങ്ങളിൽ ഇവയിൽ തെരഞ്ഞെടുത്ത സൃഷ്ടികൾ ഉൾപ്പെടുത്താൻ കൂടിയാണ് ഇത്തരത്തിലൊരു 'പുഴ-വരയും വരിയും' ക്യാമ്പ് സംഘടിപ്പിച്ചത്. കവിതകളും കഥകളും ലഘുനാടകവും വർണ്ണശബളമായ ചിത്രങ്ങളും പോസ്റ്ററുകളും അടക്കം കുട്ടികളുടെ സൃഷ്ടികളാൽ ക്യാമ്പ് സമ്പന്നമാണ്.

ഒരു പുഴത്തടത്തിലെ കൊല്ലാവസാനപരിപാടി. ഇതുവരെയുള്ള പ്രവർത്തനങ്ങളെല്ലാം പരിപാടിയിൽ വിവിധ രീതിയിൽ പ്രദർശിപ്പിക്കുകയും അവതരിപ്പിക്കുകയും ചെയ്യുന്നു. കുട്ടികൾ പുഴയുമായി ബന്ധപ്പെട്ട തൊഴിലുകൾ, പുഴയുമായി ബന്ധപ്പെട്ട ആവാസവ്യവസ്ഥകൾ, പുഴയും നീർത്തടവും തുടങ്ങി വിവിധ വിഷയങ്ങളിൽ പഠനറിപ്പോർട്ടുകൾ തയ്യാറാക്കുന്നു. വിവരശേഖരണത്തിന് ശേഷം ബന്ധപ്പെട്ട സ്ഥലങ്ങളിലേക്ക് യാത്രകൾ നടത്തുകയും അവയിലെ അനുഭവങ്ങൾ കൂടി ചേർത്തുകൊണ്ട് വിപുലമായ റിപ്പോർട്ടുകൾ തയ്യാറാക്കുകയും ചെയ്യുന്നു. പിന്നീട് മറ്റ് സ്‌കൂൾ-കോളേജ് വിദ്യാർത്ഥികൾക്കും പൊതുജനങ്ങൾക്കും മുമ്പാകെ നാടകം, ഹ്രസ്വചിത്രങ്ങൾ, സംഗീതശില്പം തുടങ്ങി ആസ്വാദ്യവും സർഗ്ഗാത്മകവുമായ ഏതു രീതിയിലും അവർ മനസ്സിലാക്കിയ വിഷയങ്ങൾ അവതരിപ്പിക്കുന്നു.


</doc>
<doc id="333246" url="https://ml.wikipedia.org/wiki?curid=333246" title="ഹെലൻ ക്ലാർക്ക്">
ഹെലൻ ക്ലാർക്ക്

യു.എൻ.ന്റെ ഏറ്റവും ഉയർന്ന മൂന്നാമത്തെ പദവി അലങ്കരിക്കുന്ന യുനൈറ്റഡ് നാഷണൽ ഡവലപ്പ്മെന്റ് പ്രോഗ്രാം ഭരണാധിപതിയാണു് ഹെലൻ ക്ലാർക്ക്. ജനനം 1950 ഫെബ്രുവരരി 26. ഹെലൻ ക്ലാർക്ക് ന്യൂസിലാൻഡിന്റെ 37 മത്തെ പ്രധാനമന്ത്രിയായിരുന്നു. അദ്ദേഹം പൊതു തെരഞ്ഞെടുപ്പിലൂടെ അധികാരത്തിൽ വന്ന ആദ്യത്തെ ദീർഘകാലം സേവനം അനുഷ്ഠിക്കുകയും ചെയ്തിട്ടുള്ള വനിതാ പ്രധാനമന്ത്രി കൂടിയാണു്. 2009 മുതൽ ഹെലൻ ക്ലാർക്ക് യുനൈറ്റഡ് നാഷണൽ ഡവലപ്പ്മെന്റ് പ്രോഗ്രാം ഭരണാധികാരിയായി പ്രവർത്തിയ്ക്കുന്നു.
<br>
ക്ലാർക്ക് ഓക്ക്‌ലാന്റ് യൂണിവേഴ്സിറ്റിയിൽ നിന്നു 1974 ൽ ബുരുദം നേടി ന്യൂസിലാൻഡിലെ ലേബർപാർട്ടിയിൽ യുവത്വത്തിൽ തന്നെ പ്രവർത്തനം തുടങ്ങി. സർവ്വകലാശാലയിൽ 1970 മുമ്പേ ജൂനിയർ ലക്ചറായി ജോലിചെയ്യവേ ക്ലാർക്ക് പ്രാദേശിക രാഷ്ട്രീയ പരവർത്തനത്തിൽ ഏർപ്പെട്ടിരുന്നു. ആകാലയളവിൽ ഒരു സ്ഥാനത്തേയ്ക്കും തെരഞ്ഞെടുക്കപ്പെട്ടിരുന്നില്ല. 1975 ൽ അദ്ദേഹം പൈക്കോ യിൽ ലേബർ ഇൻ റൂറലിൽ രണ്ടാം സ്ഥാനത്ത് വരെ എത്തിയിരുന്നു.



</doc>
<doc id="333255" url="https://ml.wikipedia.org/wiki?curid=333255" title="അഗസ്റ്റാ സാവേജ്">
അഗസ്റ്റാ സാവേജ്

ആഫ്രോ-അമേരിക്കൻ ശിൽപിയും, നവോത്ഥാനനേതാവും, അദ്ധ്യാപികയുമാണ് അഗസ്റ്റാ ക്രിസ്റ്റീൻ ഫെൽസ് എന്ന അഗസ്റ്റാ സാവേജ്(ജനനം ഫെബ്രുവരി 29, 1892 – മരണം മാർച്ച് 27, 1962). ന്യൂയോർക്കിലെ ഹാർലെം എന്ന പ്രദേശവുമായി ബന്ധപ്പെട്ടു രൂപംകൊണ്ട ഹാർലെ നവോത്ഥാനപ്രസ്ഥാനവുമായി ചേർന്നു പ്രവർത്തിച്ചിട്ടുണ്ട്. പുതിയ തലമുറയിലെ കലാകാരന്മാർക്കുള്ള ഒരു പാഠപുസ്തകമാണ് അഗസ്റ്റയുടെ പണിപ്പുര.

1962 ഫെബ്രുവരി 29 ന് അമേരിക്കയിലെ ഫ്ലോറിഡയിലാണ് അഗസ്റ്റാ ജനിച്ചത്. എഡ്വേഡ് ഫെൽസും, കൊർണേലിയ മർഫിയും ആയിരുന്നു മാതാപിതാക്കൾ. തീരെ ചെറിയ കുട്ടിയായിരിക്കുമ്പോൾ തന്നെ അഗസ്റ്റാ കളിമൺ ശിൽപങ്ങൾ ഉണ്ടാക്കുമായിരുന്നു, എന്നാൽ ഇത് മാതാപിതാക്കളുടെ ശകാരത്തിനു വഴിവെക്കാനേ കാരണമായുള്ളു. തീരെ യാഥാസ്ഥിതിക കുടുംബമായതിനാലും, പിതാവ് ഒരു മതപ്രഭാഷകനായിരുന്നാലും, ഇത്തരം ശിൽപങ്ങൾ നിർമ്മിക്കുന്നത് പാപകർമ്മമാണെന്നായിരുന്നു അവർ വിശ്വസിച്ചിരുന്നത്. എന്നാൽ അഗസ്റ്റാ നിർമ്മിച്ച കന്യാമറിയത്തിന്റെ ശിൽപം കണ്ട്, എഡ്വേഡ് മകളെ അഭിനന്ദിക്കുകയും, താൻ മകളെ മുമ്പ് വഴക്കു പറഞ്ഞതിൽ പശ്ചാത്തപിക്കുകയും ചെയ്തു. അഗസ്റ്റയുടെ കഴിവുകൾ കണ്ട സ്കൂളിലെ പ്രധാനാദ്ധ്യാപകൻ ഓരോ ശിൽപത്തിനും ഒരു അമേരിക്കൻ ഡോളർ വീതം പാരിതോഷികമായി നൽകികൊണ്ട് അവളെ പ്രോത്സാഹിപ്പിക്കുകയുണ്ടായി.

1907 ൽ അഗസ്റ്റാ ഫെൽസ്, ജോൺ ടി മൂറിനെ വിവാഹം കഴിച്ചു. ഏക മകളായ ഐറിൻ കോൺ മൂറിന്റെ ജനനത്തിനുശേഷം അധികം വൈകാതെ ജോൺ മരണമടഞ്ഞു. ഭർത്താവിന്റെ മരണശേഷം, അഗസ്റ്റാ കുട്ടിയേയും കൊണ്ട് മാതാപിതാക്കളുടെ അടുത്തേക്കു തിരിച്ചുപോന്നു. അഗസ്റ്റാ വീണ്ടും ശിൽപനിർമ്മാണത്തിലേക്കു തിരിഞ്ഞു. 1921 ൽ ന്യൂയോർക്കിലുള്ള കൂപ്പർ യൂണിയൻ ആർട്ട് സ്കൂളിൽ അഗസ്റ്റക്ക് പ്രവേശനം ലഭിച്ചു. 1924 ൽ അഗസ്റ്റക്ക് ബിരുദം പൂർത്തിയാക്കാൻ സാധിച്ചു.

1923 ൽ ഫ്രഞ്ച് സർക്കാർ നടത്തിയ ഒരു വേനൽക്കാല കോഴ്സിലേക്ക് അഗസ്റ്റാ അപേക്ഷിച്ചുവെങ്കിലും, അധിക യോഗ്യത ഉണ്ടായിരുന്നിട്ടുപോലും, കറുത്ത വർഗ്ഗക്കാരിയായിപോയി എന്ന കാരണത്താൽ ഫ്രഞ്ച് സർക്കാർ അവർക്ക് പ്രവേശനം നിഷേധിച്ചു. ഇത് അഗസ്റ്റയെ വല്ലാതെ നിരാശയിലാഴ്ത്തി. തന്റെ കഴിവുകളെ അവഗണിച്ച് തൊലിയുടെ നിറത്തെ മാത്രം കണക്കിലെടുത്തുകൊണ്ട് പ്രവേശനം നിഷേധിച്ച അധികാരികൾക്കെതിരേ സമരം ചെയ്യാൻ അഗസ്റ്റ തീരുമാനിച്ചു. ഈ സംഭവം, മാധ്യമശ്രദ്ധ പിടിച്ചു പറ്റി. സംഭവത്തെക്കുറിച്ചറിഞ്ഞ പ്രശസ്ത ശിൽപിയായ ഹെന്റ്രി ആറ്റ്കിൻസ് മക്നീൽ തന്റെയൊപ്പം ചേർന്നു പ്രവർത്തിക്കാൻ ക്ഷണിക്കുകയുണ്ടായി.

കൂപ്പർ സ്കൂളിലെ പഠനത്തിനുശേഷം, കുടുംബത്തെ സഹായിക്കാനായി മറ്റു ചില ജോലികളും ചെയ്യാൻ അഗസ്റ്റ നിർബന്ധിതയായി. പിതാവ് അപ്പോഴേക്കും പക്ഷാഘാതം വന്നു കിടപ്പിലായിരുന്നു. കുടുംബത്തിന്റെ ചുമതല അഗസറ്റയിൽ വന്നു ചേർന്നു. കൊടുങ്കാറ്റിൽ വീടു നഷ്ടപ്പെട്ട അഗസ്റ്റയും കുടുംബവും ഫ്ലോറിഡയിൽ നിന്നും ചെറിയ ഒരു നഗരത്തിലേക്കു താമസം മാറി. പിന്നീടാണ് അഗസ്റ്റയുടെ ലോകശ്രദ്ധയാകർഷിച്ച പല ശിൽപങ്ങളും പിറവിയെടുത്തത്.

1923 ൽ അഗസ്റ്റാ പത്രപ്രവർത്തകനായ റോബർട്ട് ലിങ്കൺ പോസ്റ്റണെവിവാഹം കഴിച്ചുവെങ്കിലും, 1924 ൽ പോസ്റ്റൺ ന്യൂമോണിയ ബാധിച്ചു മരണമടഞ്ഞു. 1925 ൽ റോമിലെ റോയൽ അക്കാദമി ഓഫ് ഫൈൻ ആർട്ട്സിൽ സ്കോളർഷിപ്പോടെ അഗസ്റ്റക്കു പ്രവേശനം ലഭിച്ചുവെങ്കിലും, സ്കോളർഷിപ്പു തുക കൊണ്ട് യാത്രാചെലവും, താമസചെലവും മതിയാകാതെ വരുമെന്നതിനാൽ അഗസ്റ്റ അവിടെ തുടർന്നില്ല. മതിയായ പണമില്ലാത്തതിനാൽ പഠിക്കാൻ കഴിയാതെ പോയ അഗസ്റ്റയുടെ കഥ ആഫ്രിക്കൻ-അമേരിക്കൻ കമ്യൂണിറ്റിയിൽ പരക്കുകയും, അഗസ്റ്റയെ സഹായിക്കാനായി കമ്യൂണിറ്റിയിലെ സ്ത്രീകൾ പണം സമാഹരിക്കാൻ തുടങ്ങുകയും ചെയ്തു.


</doc>
<doc id="333261" url="https://ml.wikipedia.org/wiki?curid=333261" title="മെഹ്ബൂബ മുഫ്തി">
മെഹ്ബൂബ മുഫ്തി

മെഹ്ബൂബ മുഫ്തി സയീദ്‌ (22 മെയ്‌ 1959-ൽ ആഖ്രാൻ നൊവ്പോറയിൽ ജനനം) ജമ്മു കാശ്മീരിലെ ആദ്യത്തെ വനിതാമുഖ്യമന്ത്രിയും ജമ്മുകാശ്മീർ പീപ്പിൾസ് ഡെമോക്രാറ്റിക് പാർട്ടിയുടെ നിലവിലെ പ്രസിഡന്റുമാണ്. ജമ്മു കാശ്മീരിലെ മുൻമുഖ്യമന്ത്രിയും ഓഫീസിൽ ഇരിക്കേ മരണപ്പെട്ട മുഫ്തി മുഹമ്മദ്‌ സയീദിന്റെ മകളാണ്. അദ്ദേഹത്തിന്റെ മരണശേഷമാണ് മുഖ്യമന്ത്രിയായി അധികാരത്തിലെത്തിയത്. ആനത്നാഗ് നിയോജക മണ്ഡലത്തെ പ്രതിനിധീകരിച്ചു 14ആം ലോക സഭയിലെ (2004-2005)അംഗവുമായിരുന്നു. 2009 ഇൽ അവരുടെ പാർട്ടി ലോക സഭാ തിരഞ്ഞെടുപ്പിൽ ഒരു സീറ്റ് പോലും നെടാതിരിക്കുകയും ചെയ്തു. 2014 ഇൽ ഇവർ ആനത്നാഗ് നിയോജക മണ്ഡലത്തിൽ നിന്ന് 16 ആം ലോക സഭയിലേക്ക് വീണ്ടും തിരഞ്ഞെടുക്കപ്പെട്ടു. പിതാവിന്റെ മരണത്തെ തുടർന്ന് അവർ ജമ്മു കാശ്മീരിലെ ആദ്യത്തെ വനിതാ മുഖ്യമന്ത്രിയുമായി.

കാശ്മീർ സർവകലാശാലയിൽ നിന്ന് നിയമ ബിരുദം.

1996 ഇലെ തിരഞ്ഞെടുപ്പിൽ കോൺഗ്രസിന്റെ ടിക്കറ്റിൽ ബിജ്ബെഹാരയിൽ നിന്ന് വമ്പിച്ച ഭൂരിപക്ഷത്തോടെ സംസ്ഥാന നിയമസഭയിലേക്ക് വിജയിച്ചു. 1987 ഇൽ തർക്കങ്ങളെ തുടർന്ന് പിതാവ് കോൺഗ്രെസ്സുമായുള്ള കൂട്ടുകെട്ട് തകർന്നതിനു ശേഷം പ്രതിപക്ഷ നേതാവായും ഇവർ ശോഭിക്കുകയുണ്ടായി.

1989 ഇൽ പിതാവ് ആഭ്യന്തര മന്ത്രി ആയതിനെ തുടർന്ന് ഇവരുടെ സഹോദരി രുബൈയയെ തട്ടിക്കൊണ്ടു പോകുകയും ഏതാനും ദിവസങ്ങൾക്കു ശേഷം മോചിപ്പിക്കുകയും ഉണ്ടായി.

ഇന്ത്യയാകെ അറിയപ്പെടുന്ന കാശ്മീരിൽ നിന്നുള്ള ചുരുക്കം വനിതാരാഷ്ട്രീയ പ്രവർത്തകരിൽ മുഖ്യയാണ് മെഹബൂബ. 1999 ഇലെ കോൺഗ്രസ്‌ പാർട്ടിയുമായുള്ള വിഭജനത്തെതുടർന്ന് ഇവർ പാർട്ടി പ്രസിഡന്റ്‌ ആകുമെന്ന് പലരും കരുതിയിരുന്നു. ഒടുവിൽ വൈസ് പ്രസിഡന്റ്‌ ആയിത്തീരുകയാണ് ഉണ്ടായത്. അസ്സെംബ്ലി സീറ്റ്‌ രാജി വച്ച് ശ്രീനഗറിൽ നിന്നും ഒമർ അബ്ദുള്ളക്ക് എതിരെ പാർലിമെന്റ് തിരഞ്ഞെടുപ്പിൽ മത്സരിച്ചെങ്കിലും തോൽക്കുകയാണുണ്ടായത്. എങ്കിലും 2002 ഇലെ സംസ്ഥാന തിരഞ്ഞെടുപ്പിൽ ദക്ഷിണ കാശ്മീരിലെ പഹൽഗം സീറ്റിൽ റാഫി അഹമ്മദ് മിർനെ പരാജയപ്പെടുത്തിക്കൊണ്ട് തിരഞ്ഞെടുക്കപ്പെട്ടു. ആനത്നാഗ് മണ്ഡലത്തിൽ നിന്നും 2004 ലിലും 2014 ലിലും ലോക സഭയിലേക്ക് തിരഞ്ഞെടുക്കപ്പെട്ടു.


</doc>
<doc id="333265" url="https://ml.wikipedia.org/wiki?curid=333265" title="വാക്യദോഷം">
വാക്യദോഷം

മലയാള വ്യാകരണത്തിലെ ഒരു വിഭാഗമാണ് വാക്യദോഷം. ഒരു വാചകം പ്രയോഗികുന്നതിൽ വരുന്ന സാധാരണ ദോഷങ്ങൾ (തെറ്റുകൾ) ആണ് വാക്യ ദോഷങ്ങൾ എന്ന പേരിൽ സൂചിപ്പിക്കപ്പെടുന്നത്. പ്രധാനമായും 18 വാക്യ ദോഷങ്ങളെ പറ്റി ഉള്ളൂർ സാഹിത്യചരിത്രത്തിൽ പ്രസ്ഥാവിച്ചിട്ടുണ്ട്. 19 വാക്യ ദോഷങ്ങളെ പറ്റി എ.ആർ. രാജരാജവർമ്മ ഭാഷാഭൂഷണത്തിലും പ്രസ്ഥാവിക്കുന്നു. അവയുടെ വിവരണം താഴെ കൊടുത്തിരിക്കുന്നതു പോലെയാണ്.

18 വാക്യദോഷങ്ങളിൽ ഒരെണ്ണം. സമാപ്തമായ വാക്യത്തിൽ പിന്നീട് ചിലത് കൂടി കൂട്ടിച്ചേർക്കുന്നത് സമാപ്ത പുനരാത്തം.

ഇതിൽ നാലാം പാദം ഏച്ചുകെട്ടിയതു പോലെയാണ്‌. മൂന്നാം പാദം കൊണ്ട് അർത്ഥപൂർത്തി വന്നു. ഇനിയെന്ത് എന്ന് ആകാംക്ഷ ഉയർത്തേണ്ടി വരുന്നതാണു്‌ ദോഷത്തിനു കാരണം
എന്നാൽ ഇത് ചമത്കാര ഭംഗിയോടെ ഉപയോഗിക്കാം 

ഈ പറഞ്ഞ ശ്ലോകത്തിൽ, മദ്യപനെക്കുറിച്ച് പറയാതെ, കാളയെക്കുറിച്ച് മാത്രം പറഞ്ഞിരുന്നെങ്കിൽ അതു ഭംഗിയാകുമായിരുന്നു.

ഇവിടെ ഉപമാനം , വാക്യത്തിനിടയിൽ പ്രതിഷ്ഠിക്കാതെ അവസാനം ചേർത്തതിനാൽ ഭംഗികൂടി. "അവിടെ നിന്നിറങ്ങുമ്പോൾ അവളുടെ മനസ്സ് അലയൊഴിഞ്ഞ കടൽ പോലെ ശാന്തമായിരുന്നു" എന്നാണു ശരിയായ പ്രയോഗം


</doc>
<doc id="333266" url="https://ml.wikipedia.org/wiki?curid=333266" title="ശെഹ്ബ ഹുസൈൻ">
ശെഹ്ബ ഹുസൈൻ

ശെഹ്ബ ഹുസൈൻ ഒരു പ്രമുഖ ഭാരതീയ സാമൂഹിക പ്രവർത്തകയാണ്. ലഖ്നൗ ആസ്ഥാനമായിട്ടുള്ള Self-Employed Women's Association (SEWA) (സ്വയം തൊഴിൽ മഹിളാ സംഘടന) യുടെ സഹസ്ഥാപകരിൽ ഒരാളും ഓണററി ട്രഷററും ആണ്. 2000 ഇൽ സ്ഥാപിതമായ ലഖ്നൗ തന്നെ ആസ്ഥാനമായുള്ള BETI (Better Education Through Innovation) യുടെ ബോർഡ് അംഗവും എക്സിക്യൂട്ടീവ് ഡയറക്ടറും കൂടിയാണ്.

ഉത്തർ പ്രദേശ്‌ ജില്ലയിലെ ലഖ്നൗവിലാണ് ജനനം.

ഫിലാഡെൽഫിയയിലെ പെൻസിൽവാനിയ സർവകലാശാലയിൽ നിന്നും ബിരുദാനന്തരബിരുദവും ഡൽഹി സർവകലാശാലയിൽ നിന്നും വൈദ്യ-മനശാസ്ത്ര സാമൂഹിക പ്രവർത്തനത്തിലും ബിരുദാനന്തരബിരുദം നേടിയിട്ടുണ്ട്.

</doc>
<doc id="333268" url="https://ml.wikipedia.org/wiki?curid=333268" title="ടെട്രാമെലേസീ">
ടെട്രാമെലേസീ

രണ്ട് ജനുസുകളിലായി രണ്ട് സ്പീഷിസുകൾ മാത്രമുള്ള ഒരു സപുഷ്പി സസ്യകുടുംബമാണ് ടെട്രാമെലേസീ (Tetramelaceae). 



</doc>
<doc id="333271" url="https://ml.wikipedia.org/wiki?curid=333271" title="ഫെമിനിസ്റ്റ് ഇനീഷ്യേറ്റീവ് ( സ്വീഡൻ)">
ഫെമിനിസ്റ്റ് ഇനീഷ്യേറ്റീവ് ( സ്വീഡൻ)

സ്വീഡനിലെ സ്ത്രീ സമത്വവാദ പാർട്ടിയാണ് ഫെമിന്സ്റ്റ് ഇനീഷ്യേറ്റീവ് . 2005 സപ്തംബർ 9 നു രൂപീകൃതമായി. 2006 ലെ സ്വീഡൻ പാർലിമെന്റരി തെരെഞ്ഞെടുപ്പിൽ സ്ഥനാർഥികളെ നിര്ത്തിയിരുന്നുവെങ്കിലും സീറ്റുകളൊന്നും തന്നെ നേടുവാൻ കഴിഞ്ഞില്ല.2009 ലെ യൂരോപ്യന് യൂനിയൻ തിരെഞ്ഞെടുപ്പിലും സീറ്റുകളൊന്നും നേടാൻ കഴിഞ്ഞില്ലെ. എന്നാൽ 2014 ലെ യൂരോപ്യന് പാർലമെന്റരി തിരെഞ്ഞെടുപ്പിൽ 5.3% സ്വീഡിഷ് വോട്ടുമായി സോരായ പോസ്റ്റ് യൂരോപ്യൻ പാർലമെന്റരി സീറ്റ് കരസ്ഥമാക്കി.


</doc>
<doc id="333272" url="https://ml.wikipedia.org/wiki?curid=333272" title="സാറ കെ">
സാറ കെ

അമേരിക്കയിൽ ജനിച്ച കവയിത്രിയാണ് സാറ കെ. 1998 ജൂൺ 19ന് ന്യൂയോർക്കിലാണ് സാറ ജനിച്ചത്. ചൊല്ലുന്ന കവിതകൾ അഥവാ സ്പോക്കൺ വേഡ് പോയട്രി യുടെ പേരിലാണ് സാറ അറിയപ്പെടുന്നത്. 2004 സ്ഥാപിതമായ പ്രൊജക്റ്റ് V.O.I.C.E ന്റെ സ്ഥാപകയും സഹഡയറക്ടറുമാണ് സാറ. ഒരു വിദ്യാഭ്യാസ പ്രചോദന ഉപകരണമായി ചൊല്ലുന്ന കവിതകളെ ഉപയോഗപ്പെടുത്തുന്നതിനുള്ള ഗ്രൂപ്പാണിത്.


</doc>
<doc id="333274" url="https://ml.wikipedia.org/wiki?curid=333274" title="ബിക്സേസീ">
ബിക്സേസീ

3 ജനുസുകളിലായി ആകെ 25 സ്പീഷിസുകൾ ഉള്ള സപുഷ്പിസസ്യങ്ങളിലെ ഒരു സസ്യകുടുംബമാണ് ബിക്സേസീ (Bixaceae). Bixa orellana എന്ന് അറിയപ്പെടുന്ന കുരങ്ങുമഞ്ഞൾ ആണ് ഈ കുടുംബത്തിലെ ഏറ്റവും അറിയപ്പെടുന്ന ചെടി. ഇതു തന്നെയാണ് ഈ കുടുംബത്തിന്റെ ടൈപ്പ് ജനുസും. ചെറിയ കുടുംബമാണെങ്കിലും മരങ്ങളും കുറ്റിച്ചെടികളുമെല്ലാം ഇതിലുണ്ട്. 



</doc>
<doc id="333276" url="https://ml.wikipedia.org/wiki?curid=333276" title="മാൽവേൽസ്">
മാൽവേൽസ്

സപുഷ്പിസസ്യങ്ങളിലെ ഒരു നിരയാണ് മാൽവേൽസ് (Malvales).9 കുടുംബങ്ങളിലായി 6000 -ത്തോളം സ്പീഷിസുകൾ ഈ നിരയിലുണ്ട്. യൂഡികോട്ടുകളിലെ ഒരു നിര ആയ യൂറോസിഡ് 2 -ലാണ് ഇതിനെ ചേർത്തിരിക്കുന്നത്. മിക്കവാറും അംഗങ്ങാൾ കുറ്റിച്ചെടികളോ മരങ്ങളോ ആയ ഇവയിൽ മൂന്നു കുടുംബങ്ങൾ (സ്ഫീറോസെഫാലേസീ, സർക്കോലാനേസീ, ഡീഗോഡെൻഡ്രേസീ എന്നിവ) മഡഗാസ്കറിൽ തദ്ദേശീയമാണ്.

നേരത്തെ ബൊംബാക്കേസീ, സ്റ്റെർക്കൂലിയേസീ, റ്റില്ലിയേസീ എന്നീ കുടുംബങ്ങളിൽ ഉണ്ടായിരുന്നവയെ ഒരുമിച്ചു മാൽവേസീയിൽ ചേർത്തു. നാലായിരത്തിലേറെ അംഗങ്ങളുമായി മാൽവേസീയാണ് ഈ നിരയിലെ ഏറ്റവും കൂടുതൽ അംഗങ്ങളുള്ള കുടുംബം. രണ്ടാമതുള്ള തൈമലെസീയിൽ 750 സ്പീഷിസുകൾ ഉണ്ട്.


</doc>
<doc id="333277" url="https://ml.wikipedia.org/wiki?curid=333277" title="അപ്പൂപ്പൻതാടി (വിവക്ഷകൾ)">
അപ്പൂപ്പൻതാടി (വിവക്ഷകൾ)


</doc>
<doc id="333292" url="https://ml.wikipedia.org/wiki?curid=333292" title="മെത്രാൻ കായൽ വിവാദം">
മെത്രാൻ കായൽ വിവാദം

കോട്ടയം, എറണാകുളം ജില്ലകളിലായി 467 ഏക്കറിൽ വ്യാപിച്ചുകിടക്കുന്ന മെത്രാൻ കായൽ എന്ന കായൽ നിലം നികത്തി വിനോദസഞ്ചാര പദ്ധതി നടപ്പാക്കാന്നത് സംബന്ധിച്ച വിവാദമാണ് മെത്രാൻ കായൽ വിവാദം. 

2011 -ൽ അധികാരമൊഴിഞ്ഞ ഇടതുമുന്നണി സർക്കാരിന്റെ കാലത്ത് ഉയർന്നുവന്ന ഒരു സ്വകാര്യ പദ്ധതിയാണിത്. വിശദമായ ചർച്ചയ്കും പരിശോധനയ്കും ശേഷം ആ സർക്കാർ പദ്ധതിക്ക് അനുമതി നിഷേധിക്കുകയായിരുന്നു. ഇപ്പോൾ 2016 -ൽ നിയമസഭാ തെരഞ്ഞെടുപ്പിന്റെ വക്കിൽ നിൽക്കുന്ന സമയത്ത് മന്ത്രിസഭാ യോഗത്തിൽ അജണ്ടയിൽ ഉൾപ്പെടുത്താത്ത ഇനമായി ഈ പദ്ധതി നിർദ്ദേശം വീണ്ടും വരുകയും നികത്തുന്നതിന് ഉമ്മൻ ചാണ്ടിയുടെ നേതൃത്വത്തിലുള്ള മന്ത്രിസഭ അംഗീകാരം നൽകുകയുമാണുണ്ടായത്. ഇതേ തുടർന്ന് വ്യാപകമായ വിമർശനം ഉയർന്നുവരുകയും ഒരു കർഷകൻ ഹൈക്കോടതിയെ സമീപിച്ച് സർക്കാർ ഉത്തരവിനെ തടയുന്ന ഉത്തരവ് സമ്പാദിക്കുകയും ചെയ്തു.


</doc>
<doc id="333295" url="https://ml.wikipedia.org/wiki?curid=333295" title="ക്ലാര റോക്ക്മോർ">
ക്ലാര റോക്ക്മോർ

തെരെമിൻ എന്ന ഇലക്ട്രോണിക് സംഗീത ഉപകരണത്തിൽ കലാനിപുണത തെളിയിച്ച ലിത്വാനിയൻ സ്വദേശിനിയായിരുന്നു ക്ലാര റോക്ക്മോർ (Clara Rockmore) (March 9, 1911 – May 10, 1998). 

1911 മാർച്ച് 9 ന് വിൽനുസ് ലെ വിൽന ഗവർണ്ണറേറ്റ് (ഇപ്പോഴത്തെ ലിത്വാനിയ) ൽ ജനിച്ചു.
ക്ലാര റോക്ക്മോർ ആദ്യകാല നാമം ക്ലാര റൈസെൻബെർഗ്ഗ് എന്നായിരുന്നു. കുട്ടിയായിരിക്കുമ്പോൾ തന്നെ ക്ലാര റോക്ക്മോർ വയലിനിൽ തന്റെ പ്രതിഭ തെളിയിച്ചിരുന്നു. അഞ്ചാം വയസ്സിൽ സൈന്റ് പീറ്റർസ്ബെർഗ്ഗ് കൺസെർവേറ്ററി എന്ന സംഗീത വിദ്യാലയത്തിൽ പഠനമാരംഭിച്ചു. സൈന്റ് പീറ്റർസ്ബെർഗ്ഗ് കൺസെർവേറ്ററിയിൽ ഇതുവരെ പഠിച്ചതിൽ വെച്ച് ഏറ്റവും പ്രായം കുറഞ്ഞ വിദ്യാർത്ഥിയാണ് റോക്ക്മോർ. ഹംഗറി വയലിനിസ്റ്റ് ആയ ലിയോപോൾഡ് ഔർ ന്റെ കീഴിലാണ് ക്ലാര റോക്ക്മോർ വയലിൻ അഭ്യസിച്ചത്. പോഷകാഹാരക്കുറവുമൂലം അസ്ഥികളിലുണ്ടായ പ്രശ്നങ്ങൾ കാരണം ചെറുപ്പത്തിൽ തന്നെ വയലിൻ ഉപേക്ഷിക്കേണ്ടിവന്നു. പിന്നീട് ഇലക്ട്രോണിക് സംഗീത ഉപകരണമായ തെരെമിൻ ലേക്ക് ശ്രദ്ധതിരിക്കുകയും അതിൽ തന്റെ കലാനിപുണത തെളിയിക്കുകയും പ്രസിദ്ധിയാർജ്ജിക്കുകയും ചെയ്തു.

1977വരെ ന്യൂയോർക്ക്, ഫിലാഡെൽഫിയ എന്നിവിടങ്ങളിൽ ഗാനമേളകളിലെ വാദ്യമേള സംഘത്തിലും അമേരിക്കൻ ഗായകനായ പോൾ റോബിൻസൺ ന്റെ ഗാനമേളകളിലെ വാദ്യമേള സംഘത്തിലും ക്ലാര റോക്ക്മോർ ഉണ്ടായിരുന്നു. 
1977 ൽ റോക്ക്മോർ മൂഗ് സംഗീതത്തിന്റ പ്രാരംഭകനായ ബോബ് മൂഗിന്റെ നിർദ്ദേശപ്പ്രകാരം റോക്ക്മോർ തന്റെ സഹോദരിയും അമേരിക്കൻ പിയാനോയിസ്റ്റുമായ നദിയ റൈസെൻബെർഗ്ഗിനോടൊപ്പം സംഗീതം പ്രകടനങ്ങൾ രേഖപ്പെടുത്തി ഒരു ആൽബം നിർമിച്ചു.

റോബർട്ട് റോക്ക്മോർ ആയിരുന്നു ജീവിത പങ്കാളി. ക്ലാര റോക്ക്മോർ തന്റെ 87ാം വയസ്സിൽ ( 1998 ൽ മെയ് 10 ന് )ന്യൂയോർക്കിൽ വെച്ച് മരണമടഞ്ഞു.



</doc>
<doc id="333304" url="https://ml.wikipedia.org/wiki?curid=333304" title="ആലിസൺ ഹർഗ്രീവ്സ്">
ആലിസൺ ഹർഗ്രീവ്സ്

ബ്രിട്ടീഷ് പർവ്വതാരോഹകയാണ് ആലിസൺ ജെയ്ൻ ഹർഗ്രീവ്സ് (ഇംഗ്ലീഷ് : Alison Jane Hargreaves) (1962 ഫെബ്രുവരി 17 - 1995 ഓഗസ്റ്റ് 13). 1995 മേയ് 13-ന് ഇവർ ലോകത്തിലെ ഏറ്റവും ഉയരം കൂടിയ കൊടുമുടിയായ എവറസ്റ്റ് കീഴടക്കിയിരുന്നു. മറ്റാരുടെയും സഹായമോ ഓക്സിജൻ സിലിണ്ടറോ ഇല്ലാതെയാണ് ദൗത്യം പൂർത്തിയാക്കിയത്. എവറസ്റ്റ് കൂടാതെ ആൽപ്സ് പർവ്വതനിരകൾ, നേപ്പാളിലെ 6812 മീറ്റർ ഉയരമുള്ള അമ ദബലം എന്നിവയും ഇവർ കീഴടക്കിയിട്ടുണ്ട്. 1995 ഓഗസ്റ്റ് 13-ന് ലോകത്തിലെ ഏറ്റവും ഉയരം കൂടിയ രണ്ടാമത്തെ കൊടുമുടിയായ മൗണ്ട് കെ2 കീഴടക്കിയ ശേഷം തിരിച്ചിറങ്ങുമ്പോൾ ചുഴലിക്കാറ്റിൽപ്പെട്ട് ഹർഗ്രീവ്സ് മരണമടഞ്ഞു.

1962 ഫെബ്രുവരി 17-ന് ബ്രിട്ടനിലെ ഡെർബിഷെയറിലുള്ള ബെൽപ്പർ എന്ന സ്ഥലത്താണ് ആലിസൺ ഹർഗ്രീവ്സ് ജനിച്ചത്. ലോകത്തിലെ ഏറ്റവും ഉയരം കൂടിയ കൊടുമുടികളായ എവറസ്റ്റ്, കെ2, കാഞ്ചൻജംഗ എന്നിവ ഒറ്റയ്ക്കു കീഴടക്കണമെന്നായിരുന്നു ഹർഗ്രീവ്സിന്റെ ആഗ്രഹം. ജെയിംസ് ബെല്ലാഡിനെയാണ് ഇവർ വിവാഹം കഴിച്ചത്. ഗർഭിണിയായിരിക്കുന്ന സമയത്താണ് ആൽപ്സ് പർവ്വതനിരകളിലെ ഏറ്റവും പ്രയാസമേറിയ ഐഗർ എന്ന ഭാഗം ഹർഗ്രീവ്സ് കീഴടക്കുന്നത്. മകൻ ടോം ബെല്ലാഡും പർവ്വതാരോഹകനാണ്. ഇദ്ദേഹവും ആൽപ്സ് പർവ്വതനിരകൾ കീഴടക്കിയിട്ടുണ്ട്.

ലോകത്തിലെ ഏറ്റവും ഉയരം കൂടിയ രണ്ടാമത്തെ കൊടുമുടിയാണ് മൗണ്ട് കെ2. സമുദ്രനിരപ്പിൽ നിന്ന് 8611 മീറ്റർ ഉയരമുള്ള ഈ കൊടുമുടി പാകിസ്താനിലാണ് സ്ഥിതിചെയ്യുന്നത്. മൗണ്ട് കെ2 കീഴടക്കുന്നത് എവറസ്റ്റ് കീഴടക്കുന്നതിനെക്കാൾ വെല്ലുവിളി നിറഞ്ഞതാണെന്നാണ് പർവ്വതാരോഹകർ പറയുന്നത്. 1995 ഓഗസ്റ്റ് 13-ന് രാവിലെ 6:45-ന് ആലിസൺ ഹർഗ്രീവ്സും സംഘവും മൗണ്ട് കെ2വിന്റെ നെറുകെയിലെത്തി. ഇവർ തിരിച്ചിറങ്ങുന്ന സമയത്തു വീശിയ ചുഴലിക്കാറ്റിൽപ്പെട്ട് ഹർഗ്രീവ്സും സംഘവും കൊല്ലപ്പെട്ടു.


</doc>
<doc id="333307" url="https://ml.wikipedia.org/wiki?curid=333307" title="അസ്മ ബിൻത് അബു ബക്കർ">
അസ്മ ബിൻത് അബു ബക്കർ

അബൂബക്കർ സിദ്ധീഖിന്റെ മകളും വനിതാ സ്വഹാബികളിൽ പ്രമുഖയുമായ വ്യക്തിത്വമായിരുന്നു അസ്മ ബിൻത് അബു ബക്കര്ഡ(), (c. 595 – 692 CE)

അബൂബക്കറിന്റെ മകളായിരുന്നു അസ്മ. ഖൈല ബിൻത് അബ്ദു-അൽ-ഉസ്സ , ആയിരുന്നു മാതാവ് . അബ്ദുള്ള ബിൻ അബീ ബക്കർ ആയിരുന്നു സഹോദരൻ. അവളുടെ അർദ്ധസഹോദരിയായിരുന്നു ആയിശയം ഉമ്മു ഖുൽസും ബിൻത് അബീ ബക്കറും. അർദ്ധ സഹോദരന്മാരായിരുന്നു അബ്ദുറഹിമാൻ ഇബിൻ അബീബക്കർ, മുഹമ്മദ് ഇബിൻ അബീബക്കർ എന്നിവർ. കിനാന ഗോത്രത്തിലെ ഉമ്മു റുമാൻ ബിൻത് അമിർ ആയിരുന്നു രണ്ടാനമ്മ. കൂടെപ്പിറക്കാത്ത സഹോദരനായിരുന്നു അൽ-തുഫൈൽ ഇബിൻ അൽ-ഹരിത് അൽ-അസ്ദി. ഇബിൻ ഖദീറിന്റെയും ഇബിൻ അസാക്കിറിന്റെയും അഭിപ്രായത്തിൽ ആയിശയേക്കാൾ പത്ത് വയസ്സ് മൂത്തവളായിരുന്നു അസ്മ.

ഇസ്ലാമിനു മുമ്പുള്ള ജാഹിലിയ്യ കാലത്ത് വിവാഹമോചിതരായവരായിരുന്നു അസ്മയുടെ രക്ഷിതാക്കൾ.<ref name="Bewley/Saad p. 178">Bewley/Saad p. 178.</ref> എങ്കിലും അവർ പിതാവിന്റെ വീട്ടിലാണ് കഴിഞഞത്..

ആദ്യ കാലത്ത് ഇസ്ലാം സ്വീകരിച്ച വ്യക്തികളിലൊരാളായിരുന്നു അസ്മ.

622 ൽ മദീനയിലേക്കുള്ള പാലായത്തിനിടെ പ്രവാചകനും അബൂബക്കറും ഴാറ് ഗുഹയിൽ താമസിച്ചപ്പോൾ ഇരുട്ടിന്റെ മറവിൽ അവർക്ക് ഭക്ഷണം കൊണ്ടുപോയി കൊടുത്തത് അസ്മയായിരുന്നു. പ്രവാചകൻ മുഹമ്മദും അബൂബക്കര് എന്നവരും ഗുഹ വിട്ട് പോയപ്പോൾ സാധനങ്ങലെല്ലാം രണ്ട് തുകലിലാക്കി ബുദ്ധിപരമായി കടത്തി. അസ്മയുടെ ഈ ബുദ്ധിയാണ് പ്രവാചകൻ അവർക്ക് ദാത്ത് അൻ നിതഖൈൻ എന്ന് വിശേഷിപ്പിച്ചത്.

ഹിജ്റക്കു മുമ്പായി വിവാഹം ചെയ്തു.അൽ സുബൈറ് ഇബിൻ അൽ അവ്വാമിനെയാണ് വിവാഹം ചെയ്തത്. കുറച്ചു മാസങ്ങൾക്ക് ശേഷം അവൾ മദീനയിൽ വെച്ച് അദ്ദേഹത്തോടൊപ്പം ചേർന്നു.<ref name="Bewley/Saad p. 177">Bewley/Saad p. 177.</ref>


</doc>
<doc id="333328" url="https://ml.wikipedia.org/wiki?curid=333328" title="മെത്രാൻ കായൽ">
മെത്രാൻ കായൽ

കോട്ടയം ജില്ലയിലെ കുമരകം പഞ്ചായത്തിൽ, വേമ്പനാട് കായലിനോട് ചേർന്ന് സ്ഥിതി ചെയ്യുന്ന 417 ഏക്കർ വിസ്തൃതിയുള്ള പാടശേഖരമാണ് മെത്രാൻ കായൽ അഥവാ സെമിനാരി കായൽ. പത്തൊമ്പതാം നൂറ്റാണ്ടിൽ തിരുവിതാംകൂറിലുണ്ടായ ഭക്ഷ്യക്ഷാമത്തെതുടർന്ന്, വൈദികന്മാരുടെ നേതൃത്വത്തിൽ വേമ്പനാട് കായൽ വളച്ചുകെട്ടി രൂപപ്പെടുത്തിയെടുത്ത പാടശേഖരമാണിത്. സമുദ്രനിരപ്പിൽനിന്ന് താഴെകിടക്കുന്ന ഈ കുട്ടനാടൻ പാടശേഖരം, അന്താരാഷ്ട്ര റാംസാർ ഉടമ്പടിപ്രകാരം സംരക്ഷിതപ്രദേശമായി പ്രഖ്യാപിച്ചിട്ടുള്ള വേമ്പനാട്, കോൾ തണ്ണീർതടത്തിന്റെ ഭാഗമാണ്.

മലങ്കര ഓർത്തഡോക്സ് സഭയുടെ കൈവശമുണ്ടായിരുന്ന ഈ പാടശേഖരം പിന്നീട് പല വ്യക്തികളിലേക്ക് കൈമറിഞ്ഞ് ഇന്ന് പല ബിനാമിപ്പേരുകളിലായി സ്വകാര്യവ്യക്തികൾ വാങ്ങി തരിശിട്ടിരിക്കുകയാണ്. യു.എ.ഇ ആസ്ഥാനമായിട്ടുള്ള റഖീൻ ഗ്രൂപ്പും ഇന്ത്യയിലെ പ്രബല ഖനനവ്യവസായ ഗ്രൂപ്പായ ട്രൈമെക്സും ചേർന്ന് സംരംഭമാണ് തണ്ണീർത്തടം നികത്തി ടൂറിസം റിസോർട്ടും ഫൈവ്സ്റ്റാർ ഹോട്ടലും ഇന്റർനാഷ്ണൽ കൺവെൺഷൻ സെന്ററും ഗോൾഫ് ക്ലബ്ബും നിർമ്മിക്കാൻ ശ്രമിച്ചത്. 378 ഏക്കർ ഇപ്പോൾ റാക്കിൻഡോ ഡെവലപ്പേഴ്സിന്റെ ഉടമസ്ഥതയിലാണ്.

1940 കളിലെ ക്ഷാമ കാലത്ത് മെത്രാന്മാരുടെ നേതൃത്ത്വത്തിൽ കായൽ നികത്തി കൃഷിയിറക്കിയാതിനാലാണ് ആ പേര് വന്നത് .

കേരളത്തിന്റെ നെല്ലുൽപാദനത്തിന്റെ പ്രധാനഭാഗം സംഭാവനചെയ്യുന്ന കുട്ടനാടൻ നിലങ്ങളിൽപ്പെട്ട പാടശേഖരമായിരുന്നു മെത്രാൻ കായൽ. ഏറ്റവും കൂടുതൽ ഉത്പാദനക്ഷമതയുണ്ടായിരുന്ന നെൽപ്പാടങ്ങൾ ഇന്ന് ഭൂമാഫിയയുടെ ഇടപെടൽ കാരണം തരിശുകിടക്കുകയാണ്. സ്ത്രീ തൊഴിലാളികളടക്കം ഒരുപാട് പേർക്ക് ഇതുമൂലം തൊഴിൽനഷ്ടം സംഭവിച്ചു. കൃഷിവകുപ്പിന്റെ നേതൃത്വത്തിൽ വിളിച്ചുചേർത്ത കർഷകരുടെ യോഗത്തിൽ കൃഷിയിറക്കുന്നതിന് റിയൽ എസ്റ്റേറ്റ് കമ്പനി അധികൃതർ തടസം നിൽക്കുകയും നിലം നികത്തുന്നതിന് ഗവ. അംഗീകരത്തിന് ശ്രമിച്ച് വരുകയും ചെയ്യുന്നു. 

അന്താരാഷ്ട്ര തലത്തിൽ പ്രഖ്യാപിക്കപ്പെട്ടിട്ടുള്ള ഇമ്പോർട്ടന്റ് ബേർഡ് ഏരിയ (IBA)യിൽ പെടുന്നതാണ് ഈ പ്രദേശം. വിവിധ നീർപക്ഷികളുൾപ്പെടെ 185 ഇനം പക്ഷികൾ, 58 ഇനം മീനുകൾ കൂടാതെ വിവിധയിനം ഉരഗങ്ങളും ഉഭജജീവികളും വിവിധ സർവ്വെകളിലായി ഇവിടെനിന്ന് രേഖപ്പെടുത്തിയിട്ടുണ്ട്. വേമ്പനാട് കായലിനോട് ചേർന്നുകിടക്കുന്ന ഈ പ്രദേശം മത്സ്യങ്ങളുടെ പ്രജനനത്തിനും വളർച്ചയ്ക്കും അനുയോജ്യമായ ആവാസവ്യസ്ഥയാണ്. ഒരുപാട് ഉൾനാടൻ മത്സ്യത്തൊഴിലാളികൾ ഇതുമായി ബന്ധപ്പെട്ട് ഉപജീവനം നടത്തുന്നുണ്ട്.

കോട്ടയം, എറണാകുളം ജില്ലകളിലായി 467 ഏക്കറിൽ വ്യാപിച്ചുകിടക്കുന്ന മെത്രാൻ കായൽ എന്ന കായൽ നിലം നികത്തി വിനോദസഞ്ചാര പദ്ധതി നടപ്പാക്കാന്നത് സംബന്ധിച്ച് ഈ വിഷയം വിവാദമായി.2011 -ൽ അധികാരമൊഴിഞ്ഞ ഇടതുമുന്നണി സർക്കാരിന്റെ കാലത്ത് ഉയർന്നുവന്ന ഒരു സ്വകാര്യ പദ്ധതിയാണിത്. വിശദമായ ചർച്ചയ്കും പരിശോധനയ്കും ശേഷം ആ സർക്കാർ പദ്ധതിക്ക് അനുമതി നിഷേധിക്കുകയായിരുന്നു. ഇപ്പോൾ 2016 -ൽ നിയമസഭാ തെരഞ്ഞെടുപ്പിന്റെ വക്കിൽ നിൽക്കുന്ന സമയത്ത് മന്ത്രിസഭാ യോഗത്തിൽ അജണ്ടയിൽ ഉൾപ്പെടുത്താത്ത ഇനമായി ഈ പദ്ധതി നിർദ്ദേശം വീണ്ടും വരുകയും നികത്തുന്നതിന് ഉമ്മൻ ചാണ്ടിയുടെ നേതൃത്വത്തിലുള്ള മന്ത്രിസഭ അംഗീകാരം നൽകുകയുമാണുണ്ടായത്. ഇതേ തുടർന്ന് വ്യാപകമായ വിമർശനം ഉയർന്നുവരുകയും ഒരു കർഷകൻ ഹൈക്കോടതിയെ സമീപിച്ച് സർക്കാർ ഉത്തരവിനെ തടയുന്ന ഉത്തരവ് സമ്പാദിക്കുകയും ചെയ്തു.


</doc>
<doc id="333332" url="https://ml.wikipedia.org/wiki?curid=333332" title="അൽ വഹ്ബ അഗ്നിപർവ്വത മുഖം">
അൽ വഹ്ബ അഗ്നിപർവ്വത മുഖം

അൽ വഹ്ബ ക്രയ്റ്റർ അഥവാ അൽ വഹ്ബ അഗ്നിപർവ്വത മുഖം (അറബിയിൽ മഖ്‌ല തമിയ) സൗദി അറേബ്യയിലെ ത്വായിഫിൽ നിന്നും 254 കിലോമീറ്റർ മാറി ഹരാത് കിഷബ് സമതലത്തിൽ സ്ഥിതി ചെയ്യുന്നു. 250 മീ ( 820 അടി) താഴ്ചയും 2 കി.മീ (1.2 മൈൽ) വ്യാസവും ഉള്ള വൃത്താകാരമായ ഒരു ഭൌമഗർത്തമാണു അൽ വഹ്ബ. ഗർത്തിന്റെ താഴ്ഭാഗ വെളുത്ത സോഡിയം ഫോസ്ഫേറ്റ് പരലുകൾ മൂടപ്പെട്ടിരിക്കുന്നു. ഹരാത് കിഷബിൽ അൽ വഹ്ബ കൂടാതെ വേറെയും ധാരാളം അഗ്നിപർവതാവശിഷ്ടങ്ങളുണ്ട്. 

ഭൂഗർഭ ജലവും മാഗമയും ഭൂമിക്കടിയിൽ വെച്ച് ഇടകലരുക വഴി രൂപം കൊണ്ട ഭൂഗഭ അഗ്നിപർവ്വത പ്രവർത്തനം മൂലം രൂപം കൊണ്ട മാർ ക്രയ്റ്റർ ആണു അൽ വഹ്ബ എന്നാണു ആധുനിക ഭൗമശാസ്ത്രജ്ഞർ പൊതുവെ കരുതന്നത്. ജലത്തിന്റേയും മാഗ്മയുടെയും പ്രതിപ്രവർത്തനം വഴി ശക്തമായ വാതക പ്രസരണം ഉണ്ടാവുകയും അതുവഴി ഗർത്തം രൂപം കൊള്ളുകയുമായിരുന്നു എന്നും കരുതപ്പെടുന്നു. 

സമീപ നഗരഗങ്ങളായ തായിഫിനേയും ജിദ്ദയേയും ബന്ധിച്ച് വാഹനയോഗ്യമായ പാതകൾ ഉണ്ട്. ഗർത്തത്തിന്റെ താഴെ വരെ നടന്നിറങ്ങാവുന്നാ തർത്തിലുള്ളാ നടപാതയുണ്ട്. താഴേയ്ക്കിറങ്ങാൻ ഏകദേശം 25 മിനിറ്റും തിരികെ വരാൻ 45 മിനിറ്റും സമയെമെടുക്കും.



</doc>
<doc id="333335" url="https://ml.wikipedia.org/wiki?curid=333335" title="സുപ്രിയ സുളെ">
സുപ്രിയ സുളെ

നാഷണലിസ്റ്റ് കോൺഗ്രസ് പാർ‌ട്ടിയിൽ പ്രവർത്തിക്കുന്ന പൊതുപ്രവർത്തകയും പതിനാറാം ലോകസഭയിലെ അംഗവുമാണ് സുപ്രിയാ സുളെ.എൻ.സി.പിയുടെ അധ്യക്ഷനായ ശരത് പവാറിന്റെ മകളാണ് സുപ്രിയാ സുളെ.ബാരാമതി ലോകസഭ മണ്ഡലത്തിൽ 2009- ൽ മത്സരിച്ച ഇവർ വിജയിച്ചു. ശരത് പവാർ ആയിരുന്നു ഇതിനുമുൻപ് ബാരാമതിയിലെ എം.പി.
പെൺഭ്രുണഹത്യക്കെതിരെ 2011- ൽ സംസ്ഥാനതലത്തിൽ പ്രചരണം നടത്തിയിരുന്നു. 10 വർഷത്തെ ഏറ്റവും കൂടുതൽ നേട്ടമുണ്ടാക്കിയ വനിത എന്ന ബഹുമതി അവരുടെ സാമൂഹ്യസേവനത്തിലെ നിസ്തൂലമായ സംഭാവനയ്ക്ക് അവർക്ക് ലഭിച്ചു.
ശരത് പവാറിന്റെയും പ്രതിഭ ശരത്ചന്ദ്ര പവാറിന്റെയും മകളായി 1969-ജൂൺ-30-ന് പൂനൈയിൽ ജനിച്ചു.സെയിന്റ്.കൊളമബാ സ്ക്കൂളിൽ പഠിച്ച ഇവർ പിനീട് മുംബൈയിലെ ജയ്ഹിംന്ദ് കോളേജിൽ നിന്ന് മൈക്രോബയോളജിയിൽ B.Sc ഡിഗ്രി നേടി.
1991-മാർച്ച്-4-ന് സുപ്രിയാ സുളെ ശുഭാനന്ദ് ബാലചന്ദ്ര സുളെയെ വിവാഹം കഴിച്ചു.ഇവരുടെ മക്കളുടെ പേര് വിജയ് എന്നും രേവതി എന്നും ആണ്. വിവാഹശേഷം സുപ്രിയ കുറച്ചുക്കാലം കാലിഫോർണിയയിൽ കഴിയുകയും അവിടെ വച്ച് ജലമലിനീകരണത്തെക്കുറിച്ച് പഠിക്കുകയും ചെയ്തു.അതിനുശേഷം ഇന്തോനേഷ്യയിലും സിംഗപ്പൂരിലും കഴിഞ്ഞ സുപ്രിയ അവസാനം മുംബൈയിലേക്ക് തിരിച്ചെത്തി.
മഹാരാഷ്ട്രയെ പ്രതിനിധീകരിച്ച് സുളെ 2006-സെപ്തംബറിൽ രാജ്യസഭയിലേക്ക് തിരഞ്ഞെടുക്കപ്പെട്ടു. ഇവർ മുംബൈയിലെ നെഹ്റുസെന്ററിന്റെ ട്രസ്റ്റി കൂടിയാണ്.പെൺഭ്രുണഹത്യക്കെതിരെ 2011- ൽ സംസ്ഥാനതലത്തിൽ പ്രചരണം നടത്തിയിരുന്നു.ഇൗ പ്രചരണത്തിൽ പദയാത്ര,കോളെജി പരിപാടികൾ,മത്സരങ്ങൾ എന്നിവ സംഘടിപ്പിച്ചിരുന്നു.യുവതികൾക്ക് രാഷ്ട്രീയത്തിൽ ഒരു വേധി ഉണ്ടാക്കുക എന്ന ലക്ഷ്യത്തോടെ 2012-ൽ സുപ്രിയാ സുളെയുടെ നേതൃത്ത്വത്തിൽ രാഷ്ട്രവേധി യൂത്ത് കോൺഗ്രസ് എന്ന സംഘടന രൂപീകരിച്ചു.ഇൗ സംഘടനയുടെ നേതൃത്ത്വത്തിൽ പെൺഭ്രുണഹത്യ,സ്ത്രീസമ്പ്രദായം,സ്ത്രീശാക്തീകരണം എന്നിവയിൽ ശ്രദ്ധ കേന്ദ്രീകരിച്ച് അനേകം റാലികൾ നടന്നിരുന്നു.


</doc>
<doc id="333339" url="https://ml.wikipedia.org/wiki?curid=333339" title="സായ് സാങ്ച്വറി">
സായ് സാങ്ച്വറി

കർണ്ണാടക സംസ്ഥാനത്തിലെ ഒരു സ്വകാര്യ-ഉടമസ്ഥതയിലുള്ള വന്യജീവി സങ്കേതമാണ് (സാങ്ച്വറി) സായ് സാങ്ച്വറി (). സേവ് ആനിമൽസ് ഇനിഷ്യേറ്റീവ് എന്നതിന്റെ ചുരുക്കെഴുത്താണ് സായ് എന്നത്. ഇന്ത്യയിലെ സ്വകാര്യ ഉടമസ്ഥതയിലുള്ള ഒരേയൊരു വന്യജീവി സങ്കേതവും ഇതാണ്.
1.2 ചതുരശ്ര കി.മീ (300 ഏക്കർ) വിസ്തൃതമായ ഈ വനത്തിന്റെ ഉടമസ്ഥാവകാശം എസ്.എ.ഐ. സാങ്ച്വറി ട്രസ്റ്റിനാണ് അവരാണ് ഇത് നോക്കിനടത്തുന്നതും. ഈ ട്രസ്റ്റിന് 2014-ലെ; വനമേഖലയും വന്യജീവികളേയും സംരക്ഷിക്കുന്ന ഇക്കോടൂറിസം പ്രോജക്റ്റിനുള്ള "Wildlife and Tourism Initiative of the Year" പുരസ്കാരം നേടുകയുണ്ടായി.

പശ്ചിമഘട്ടത്തിലെ ബ്രഹ്മഗിരി മലനിരകളിലാണ് ഈ സ്വകാര്യ വനം സ്ഥിതിചെയ്യുന്നത്.


</doc>
<doc id="333343" url="https://ml.wikipedia.org/wiki?curid=333343" title="കെ. സോമപ്രസാദ്">
കെ. സോമപ്രസാദ്

കൊല്ലം ജില്ലാ പഞ്ചായത്ത് മുൻ പ്രസിഡന്റും നിലവിൽ സി.പി.ഐ.എം സംസ്ഥാന കമ്മിറ്റിിയംഗവുമാണ് കെ. സോമപ്രസാദ്. പട്ടിക ജാതി ക്ഷേമസമിതി സംസ്ഥാന സെക്രട്ടറി കൂടിയാണ്.. കേരള സർവകലാശാലാ മുൻ സിൻഡിക്കേറ്റ് അംഗമായിരുന്നു. 2016 ലെ രാജ്യസഭയിലേക്കുള്ള തെരഞ്ഞെടുപ്പിൽ സി.പി.ഐ.എം സ്ഥാനാർത്ഥിയായി മത്സരിക്കുകയും വിജയിക്കുകയും ചെയ്തു..


</doc>
<doc id="333348" url="https://ml.wikipedia.org/wiki?curid=333348" title="സഹ്യന്റെ മകൻ">
സഹ്യന്റെ മകൻ

വൈലോപ്പിള്ളി ശ്രീധരമേനോൻ രചിച്ച ഒരു കവിതയാണ് സഹ്യന്റെ മകൻ. ഉൽസവത്തിനു എഴുന്നള്ളിച്ചു നിൽക്കുന്ന ഒരു കൊമ്പനാനയുടെ വിചാരങ്ങളും തുടർന്നുള്ള കാര്യങ്ങളുമാണ് കവിതയുടെ പ്രമേയം. 1944 ആഗസ്റ്റ് 20 -നാണ് ഈ കവിത പ്രസിദ്ധീകരിക്കുന്നത്. 

ഉൽസവം നടക്കുന്ന അമ്പലമുറ്റത്ത് ദീപ്തപ്രകാശപൂരത്തിൽ ആസ്വദിച്ചു നിൽക്കുന്ന ജനസാഗരത്തിനു മുന്നിൽ തലയെടുപ്പോടെ നിൽക്കുന്ന കൊമ്പനെ കാണിക്കുന്നതിലൂടെയാണ് കവിത തുടങ്ങുന്നത്. മദപ്പാടു തീരുന്നതിനു മുൻപാണ് ദേവന്റെ തിടമ്പേറ്റാനും എഴുന്നള്ളത്തിനും ഇറക്കിയിരിക്കുന്നത്. കൂച്ചുവിലങ്ങിൽ കെട്ടപ്പെട്ടിരിക്കുകയാണെങ്കിലും സ്വാഭാവികമായ സാഹസികങ്ങളിൽ അഭിരമിക്കാൻ വെമ്പൽകൊള്ളുന്ന കൊമ്പനുമുന്നിൽ ഉൽസവത്തിന് എത്തിയവരുടെ ആർപ്പുവിളികളും ശബ്ദഘോഷവും തീപ്പന്തങ്ങളുടെ പ്രഭയും തിളങ്ങുന്നു.

മദപ്പാട് തീർത്തും മാറിയിട്ടില്ല, കാലിൽ ചങ്ങലയുണ്ട്, തൂണിൽ കെട്ടിയിട്ടുണ്ട്, കൂർത്ത തോട്ടി ദേഹത്ത് ചാരി പാപ്പാൻ അടുത്തുമുണ്ട്. എന്നാൽ ഇതൊന്നും തന്റെ ഭ്രാന്തമായ വിചാരങ്ങൾ അഴിഞ്ഞ് അകലങ്ങളിലേക്ക് പോവുന്നതിൽ നിന്നും ആനയ്ക്ക് തടസ്സമാവുന്നില്ല. സ്വാതന്ത്രമായി ചെവിയും ആട്ടി തന്റെ ചെറുപ്പത്തിൽ സ്വൈരവിഹാരം നടത്തിയ സഹ്യസാനുക്കളിലൂടെ വസന്തത്തിൽ തിളങ്ങി നിൽക്കുന്ന താഴ്വാരങ്ങളിലൂടെ ആന മദിച്ചു നടന്നു. പൂക്കളുടെ ഗന്ധവുമായി വന്ന കാറ്റും പട്ടിനേക്കാൾ മൃദുവായ മുളകളും വെട്ടിത്തിളങ്ങുന്ന അരുവിയിലെ ജലവും ആനയെ സ്നേഹത്തോടെ വിളിച്ചു. കാട്ടിലെ പനകൾ നൽകിയ കള്ളും പാലപ്പൂക്കളുടെ മണവും മെരുവിന്റെ മദഗന്ധവും എന്തെല്ലാമോ വിചാരങ്ങളിൽ നിറഞ്ഞപ്പോൾ ആന ഒന്നു നിന്നു. തന്റെ ശക്തിയെല്ലാം വാർന്നുപോകുന്നതായി അവനു തോന്നി. വല്ല വിഷച്ചെടികളും തിന്നിട്ടാണോ, അതോ കാട്ടിലെ വല്ല അസുഖവും ബാധിച്ചോ, എന്നാലും തന്റെ കരുത്തിൽ കൊമ്പുകളൊടിച്ച് മണ്ണുപറത്തി പാലമരത്തിൽ ശക്തിയായി ഉരച്ചപ്പോൾ ചോരയുടെ മണമുള്ള പാലാണ് ആ മരത്തിൽ നിന്നും വന്നത്. മനസ്സുനിറയെ സ്നേഹമാണെങ്കിലും അരിശത്താൽ ഒക്കെത്തകർക്കാൻ ബലമുള്ള ശരീരത്തിന് തോന്നുന്നു. പൊന്തയിൽ പതുങ്ങുന്ന പുള്ളിപ്പുലി, വഴക്കിനു വരുന്ന കുരങ്ങന്മാർ, കാട്ടിലെ തടാകത്തിൽ നീന്തിത്തുടിക്കുന്ന പോത്തുകൾ, പന്നികൾ, ഏറുമാടത്തിൽ നിന്നും വേടന്മാർ ഉണ്ടാക്കുന്ന ശബ്ദങ്ങൾ, ഇങ്ങനെയിങ്ങനെ ശ്രദ്ധയെ തിരിക്കുന്ന കാര്യങ്ങൾ അനവധിയുണ്ടെങ്കിലും അതൊന്നും ശ്രദ്ധിക്കാതെ ആന നടന്നു.

രാത്രിയായി, നിലാവും മദഗന്ധങ്ങളും ചൂഴ്ന്നുനിൽക്കുന്ന രാത്രി. രാത്രിഞ്ചരന്മാരായ ജീവികൾ ഗർജ്ജിക്കുന്നു, കുറുക്കന്മാർ ഓരിയിടുന്നു, നിശ്ശബ്ദത പിളർന്നുകൊണ്ട് ചീവീടുകളുടെ കരച്ചിൽ രാത്രിയിൽ അലയടിക്കുന്നു. അല്ല, അതു കാട്ടിൽ നിന്നല്ല, ഉൽസവരംഗത്തുനിന്നും ഉയരുന്ന ശബ്ദങ്ങളാണത്. പക്ഷേ മനസ്സുവീണ്ടും കാട്ടിൽത്തന്നെ തിരികെയെത്തി. അല്ല, ഈ കേൽക്കുന്നത് കാലവർഷത്തിൽ തവളകൾ ഉണ്ടാക്കുന്ന ശബ്ദം തന്നെയാണ്. തീവെട്ടികളുടെ പ്രഭാപൂരമെല്ലാം മരങ്ങളിൽ നിറഞ്ഞുമിന്നുന്ന മിന്നാമിനുങ്ങുകളുടെ വെളിച്ചമാണ്. രാത്രി മായുകയാണ് പ്രഭാതത്തിലെ അരുണകിരണങ്ങൾ കാട്ടിലേക്ക് അരിച്ചെത്തി. 

എന്താണ് വനത്തിലെ പുതുതായിക്കാണുന്ന പാതയിൽ ജീവനെ നിർവ്വാണം കൊള്ളിക്കുന്ന ഒരു മദഗന്ധം, മരങ്ങളുടെ ശിഖരങ്ങൾ ഒടിച്ചതായിക്കാണാം, താമര ഇലപോലുള്ള പാദങ്ങളും മണ്ണിൽപ്പതിഞ്ഞു കാണുന്നു. ആ വഴിയിലൂടെ വെള്ളം കുടിക്കാൻ പോയ ആനകളുടെ ചൂടാറാത്ത പിണ്ടവും ഉണ്ട്. ഉൽസവസ്ഥലത്തുനിന്ന് ഒരു കൊമ്പുവിളി ഉയർന്നതാണോ, അതോ ഒരു ചിന്നംവിളിയാണോ. പ്രഭാതത്തിലെ സൂര്യപ്രകാശത്തിൽ വെട്ടിത്തിളങ്ങുന്നപുല്ലുകളുടെ നിഴലുകൾ പുഴവക്കത്ത് ഇളകുന്നു. അതാ അതിനപ്പുറത്ത് സഹ്യന്റെ സൗന്ദര്യവിഗ്രഹങ്ങളായ ആനകളുടെ കൂട്ടം. പെട്ടെന്നു മുന്നോട്ടാഞ്ഞ ആനയുടെ കാലിൽ കുരുങ്ങിയത് ചങ്ങലയാണോ അതോ കാട്ടുവള്ളികളോ? "ആനയോടി" എന്നൊരു ശബ്ദത്തോടെ കോലാഹലങ്ങൾ. ആൾത്തിരക്കാണോ അതോ കൊടുംകാറ്റോ മലവെള്ളപ്പൊക്കമോ, അതോ കാട്ടാളന്മാർ കാടിളക്കി വളഞ്ഞ് ആർക്കുന്നതാണോ? കുരങ്ങന്മാർ തന്റെ പുറത്തുകൂടി കളിക്കുന്നതാണോ അതോ ശാന്തിക്കാരൻ രക്ഷപ്പെടുന്നതോ? കാട്ടുമരങ്ങൾ പേടിച്ചോടുകയാണോ? താൻ ഓടുമ്പോൾ കാൽച്ചുവട്ടിൽ ചതഞ്ഞ ചെടികൾ കരയുന്നുണ്ടോ? താൻ മരക്കൊമ്പു ഉലർത്തിയിടുമ്പോൾ അതിൽ നിന്നും രക്തം കിനിയുന്നുണ്ടോ?

ആന ഇടഞ്ഞതിനാൽ അമ്പലം അടയ്ക്കുന്നു, എല്ലാവരും രക്ഷപ്പെടുന്നു. ഉൽസവവും ആഘോഷവും എല്ലാം താറുമാറായി, അവശേഷിച്ചത് ആകെ നാറ്റങ്ങൾ മാത്രം. ആന വീണ്ടും തന്റെ ലോകത്തേക്കു മടങ്ങുന്നു. പുഴയിൽ പിടികളും കിടാങ്ങളും ആർത്തുകളിക്കുകയാണ്. പ്രണയത്തിനായി ചുറ്റും നോക്കുന്ന പിടിയാനകൾ. കള്ളു കുടിച്ചിട്ടാണോ ഇളംകരിമ്പു തിന്നിട്ടാണോ ആകെ മദഭരിതനായ ആന കൂട്ടുകാരിയുടെ മൃദുലകർണ്ണങ്ങളിൽ തന്റെ മനസ്സു തുറന്നോ? ചങ്ങല എന്തെന്നറിയാത്ത പിടിയെ പ്രേമത്തിന്റെ ചങ്ങലയാൽ അവൻ ബന്ധിച്ചോ? ഒരുപക്ഷേ പ്രിയതമയാണെന്നും കരുതി താൻ താലോലിച്ച, അലങ്കാരത്തിനായി ഒരുക്കിയ കുലവാഴയ്ക്ക് അത് അറിയാമായിരിക്കും.ആകെ വേദനയാണ്, മറ്റൊരു കൊമ്പനോട് യുദ്ധം ചെയ്യേണ്ടി വന്നതിന്റെയാണോ? അതിൽ അമ്പരന്ന് പിടികളും കുട്ടികളും നടുങ്ങിയോ? കൊമ്പനോട് നന്നായി പോരാടാൻ തന്റെ അടിമച്ചോറിന്റെ വീര്യത്തിനു കഴിഞ്ഞില്ലേ? ശത്രുവിന്റെ മസ്തകത്തിൽ കുത്തിമറിക്കുമ്പോൾ തനിക്ക് ശക്തിയുടെ പരമാവധി എടുക്കാൻ കഴിഞ്ഞില്ലേ? ഒരുപക്ഷേ ആന എതിരാളിയാണെന്നു വിശ്വസിച്ച് ശക്തിപ്രയോഗിച്ച ക്ഷേത്രത്തിലെ കൽമതിലിന് അതിന് ഉത്തരം തരാനായേക്കും.

പ്രഭാതമായി. തലേന്ന് രാത്രിയിലെ ഇരുട്ടിൽ പേടിച്ചോടിയ മനുഷ്യർ വെളിച്ചം എത്തിയപ്പോൾ തിരിച്ചുവന്നു, മദമിളകി ഇടഞ്ഞ ആനയെ വെടിവച്ചുകൊല്ലാൻ ഒരു പട്ടാളക്കാരൻ എത്തി. അയാളുടെ തോക്കിൽ നിന്നും ഒരു ഉണ്ട ആനയുടെ നേർക്ക് ചീറിപ്പാഞ്ഞു. ഒരു നിലവിളിയോടെ ആന വീണു മരണമടഞ്ഞു.

കവി ചോദിക്കുകയാണ്:


</doc>
<doc id="333354" url="https://ml.wikipedia.org/wiki?curid=333354" title="ശ്രീലങ്കയിലെ നഗരങ്ങളുടെ പട്ടിക">
ശ്രീലങ്കയിലെ നഗരങ്ങളുടെ പട്ടിക

ശ്രീലങ്കയിലെ നഗരങ്ങളുടെ പട്ടിക


</doc>
<doc id="333355" url="https://ml.wikipedia.org/wiki?curid=333355" title="ഓഷോയുടെ പുസ്തകങ്ങളുടെ പട്ടിക">
ഓഷോയുടെ പുസ്തകങ്ങളുടെ പട്ടിക

ഓഷോയുടെ പുസ്തകങ്ങളുടെ പട്ടിക


</doc>
<doc id="333363" url="https://ml.wikipedia.org/wiki?curid=333363" title="ജസരി">
ജസരി

ഇന്ത്യയിലെ കേന്ദ്രഭരണപ്രദേശം ആയ ലക്ഷദ്വീപിൽ സംസാരിക്കുന്ന മലയാള ഭാഷാഭേദമാണ് ജസരി (ജെസരി, ജെസ്രി, ദ്വീപ് ഭാഷ എന്നൊക്കെ അറിയപ്പെടുന്നു). ചെത്ത്ലത്ത്, ബിത്ര,കിൽതാൻ, കടമത്, അമിനി, കവരത്തി, ആന്ത്രോത്ത്, അഗത്തി, കൽ‌പേനി എന്നീ ദ്വീപുകളിൽ ആണ് ഈ ഭാഷ സംസാരിക്കുന്നത്. എന്നിരുന്നാലും ഒരോ ദ്വീപിലും സംസാരിക്കപ്പെടുന്ന ഭാഷയിൽ ശൈലീ വ്യത്യാസങ്ങൾ വളരെ പ്രകടമാണ്.


</doc>
<doc id="333375" url="https://ml.wikipedia.org/wiki?curid=333375" title="ചെറുവലത്ത് ചാത്തു നായർ">
ചെറുവലത്ത് ചാത്തു നായർ

മലയാളത്തിലെ ആദ്യ കാല നോവലുകളിലൊന്നായ മീനാക്ഷിയുടെ രചയിതാവാണ് ചെറുവലത്ത് ചാത്തു നായർ.

കോഴിക്കോട് തിക്കോടി പഞ്ചായത്തിലെ പള്ളിക്കരയിൽ ഒരു ഭൂകുടുംബത്തിൽ ജനിച്ചു. ഉന്നതവിദ്യാഭ്യാസം നേടി കോഴിക്കോട് ബി.ഇ.എം സ്‌കൂളിൽ സംസ്‌കൃതാധ്യാപകനായി. 1890 ൽ മീനാക്ഷി നോവൽപ്രസിദ്ധീകരിച്ചു. ഇതിന്റെ രചനയെത്തുടർന്ന് ചാത്തുനായർക്ക് സമുദായത്തിൽ നിന്നുതന്നെ ശക്തമായ എതിർപ്പുകളും വിമർശനങ്ങളും നേരിടേണ്ടിവന്നു. വടക്കേ മലബാറിലെ സവർണ സമുദായ വനിതകൾ കോരപ്പുഴ കടന്ന് തെക്കോട്ട് വരാൻ പാടില്ലെന്ന് നിബന്ധനയുണ്ടായിരുന്ന അക്കാലത്ത് ഭാര്യയെ കോഴിക്കോട്ട് താൻ ജോലി ചെയ്യുന്ന വിദ്യാലയത്തിനു സമീപം കൊണ്ടു വന്നു താമസിപ്പിച്ചതിന് ചാത്തുനായർക്കും ഭാര്യ കാരയാട് അംശത്തിലെ വേട്ടിയോട്ട് തറവാട്ടിലെ മാതുഅമ്മയ്ക്കും സമുദായത്തിൽ നിന്ന് ഭ്രഷ്ട് കൽപ്പിച്ചു.

സവർണരായ സ്ത്രീകളിൽ ഉന്നതവിദ്യാഭ്യാസത്തിന്റെ ആവശ്യകത ഊന്നി പറയുകയും 19ാം നൂറ്റാണ്ടിൽ നടമാടിയ അനാചാരങ്ങളെയും ഉച്ചനീചത്വങ്ങളെയും വിമർശിക്കുകയും ചെയ്യുന്നതാണീ ഈ രചന. 18ാം നൂറ്റാണ്ടിൽ മലബാറിലെ ദായക്രമങ്ങളിലേക്കും ആചാരാനുഷ്ഠാന രീതികളിലേക്കും സാമൂഹിക സാമ്പത്തിക സ്ഥിതിഗതിയിലേക്കും മാമൂലുകളിൽനിന്ന് കുതറിമാറി ആധുനികതയിലേക്ക് നീങ്ങിക്കൊണ്ടിരിക്കുന്ന ജനത നേരിടുന്ന പ്രതിസന്ധികളിലേക്കും അനുഭവിക്കുന്ന ഭയവിഹ്വലതകളുമാണ്ഈ നോവലിന്റെ ഉള്ളടക്കം.

"മീനാക്ഷി അതിന്റെ സ്വരൂപം മുതലായവകൊണ്ടും പ്രധാനപ്പെട്ട പ്രകൃതങ്ങൾ കൊണ്ടും അടുത്ത പൂർവഗ്രന്ഥമായ ഇന്ദുലേഖയോട് എത്രയും അനുരൂപമായിരിക്കുന്നുവെങ്കിലും കഥയ്ക്ക് പ്രത്യക്ഷമായ പ്രത്യേകതയുള്ളതായി കാണുന്നുവെങ്കിൽ ചാത്തുനായർ അവർകളുടെ വാസനയെ വളരെ പ്രശംസിക്കേണ്ടിയിരിക്കുന്നു". എന്നാണ് മലയാള മനോരമയുടെ സ്ഥാപക പത്രാധിപർ കണ്ടത്തിൽ വറുഗീസ് മാപ്പിള അഭിപ്രായപ്പെട്ടിട്ടുള്ളത്.പക്ഷേ ഈ കൃതി ഇന്ദുലേഖയുടെ നിർജ്ജീവമായ ഒരനുകരണമെന്നാണ് മഹാകവി ഉള്ളൂരിന്റെ വിലയിരുത്തൽ.


</doc>
<doc id="333376" url="https://ml.wikipedia.org/wiki?curid=333376" title="ശൈലജ ആചാര്യ">
ശൈലജ ആചാര്യ

നേപ്പാളിലെ പ്രമുഖ വനിതാ രാഷ്ട്രീയ നേതാവും നേപ്പാളി കോൺഗ്രസ്‌ പാർട്ടിയുടെ മുതിർന്ന അംഗവും നേപ്പാളിലെ ആദ്യത്തെ വനിതാ ഉപപ്രധാനമന്ത്രിയുമായിരുന്നു ശൈലജ ആചാര്യ() (ജ: 1944 – ജൂൺ 12, 2009). നേപ്പാളി കോൺഗ്രസിന്റെ മുതിർന്ന നേതാവായിരുന്ന ശൈലജ 1998ലാണ് ചുരുങ്ങിയ കാലത്തേയ്ക്ക് ഉപപ്രധാനമന്ത്രിപദം ഏറ്റെടുത്തത്.



</doc>
<doc id="333378" url="https://ml.wikipedia.org/wiki?curid=333378" title="സുജാത കൊയ്‌രാള">
സുജാത കൊയ്‌രാള

നേപ്പാളിലെ പ്രമുഖ വനിതാ രാഷ്ട്രീയ നേതാവും ഉപപ്രധാനമന്ത്രിയുമാണ് സുജാത കൊയ്‌രാള(; ജ: 1954 ഫെബ്രുവരി 9). മുൻ നേപ്പാൾ പ്രധാനമന്ത്രി ഗിരിജാ പ്രസാദ് കൊയ്‌രാളയുടെ ഏക മകളാണ് സുജാത. പ്രധാനമന്ത്രി മാധവ് കുമാർ നേപ്പാളിന്റെ മന്ത്രിസഭയിൽ വിദേശകാര്യമന്ത്രിയായിരുന്ന സുജാത 2009 ഒക്ടോബർ 12നാണ് ഉപപ്രധാനമന്ത്രിയായി നിയമിതയായത്.


</doc>
<doc id="333379" url="https://ml.wikipedia.org/wiki?curid=333379" title="മിയ ഖലീഫ">
മിയ ഖലീഫ

ലെബനീസ്-അമേരിക്കൻ അഡൽറ്റ് മോഡലും അശ്ലീലചലച്ചിത്രങ്ങളിലെ നായികയുമാണ് മിയ ഖലീഫ അഥവാ മിയ കാലിസ്റ്റ. ജനനം : 1993 ഫെബ്രുവരി 10)..

ലെബനാന്റെ തലസ്ഥാനമായ ബെയ്റൂട്ടിലെ ഒരു കത്തോലിക്ക് കുടുംബത്തിലാണ് മിയ ഖലീഫ ജനിച്ചത്. പഠിച്ചതും വളർന്നതും അമേരിക്കയിലാണ്. യൂണിവേഴ്സിറ്റി ഓഫ് ടെക്സസിൽ നിന്നു ബി.എ. ഹിസ്റ്ററി പഠനം പൂർത്തിയാക്കി. 2011 ഫെബ്രുവരിയിൽ പതിനെട്ടാം വയസ്സിൽ ഒരു അമേരിക്കക്കാരനെ വിവാഹം കഴിച്ചു. പിന്നീട് ഫ്ലോറിഡയിലെ മയാമിയിൽ താമസമാക്കി.

2014 ഒക്ടോബറിൽ തന്റെ ഇരുപത്തിയൊന്നാം വയസ്സിലാണ് മിയ ഖലീഫ അശ്ലീലചലച്ചിത്രരംഗത്തേക്കു കടന്നു വന്നത്. നിരവധി ചലച്ചിത്രങ്ങളിൽ അഭിനയിക്കുകയും ചെയ്തു. പ്രമുഖ അശ്ലീല വെബ്സൈറ്റായ പോൺഹബ്ബ് 2014-ലെ മികച്ച അശ്ലീലചലച്ചിത്രനായികയായി തെരഞ്ഞെടുത്തത് ഖലീഫയെയായിരുന്നു. 2014-ൽ പോൺഹബ്ബ് സൈറ്റിലുള്ള ഖലീഫയുടെ പേജ് ഏതാണ്ട് പതിനൊന്നു ലക്ഷത്തിലധികം തവണ സന്ദർശിക്കപ്പെട്ടുവെന്നാണ് കണക്കുകൾ സൂചിപ്പിക്കുന്നത്. 2015 ജനുവരിയിൽ ഇത് അഞ്ചുമടങ്ങായി ഉയർന്നു. ഖലീഫയുടെ ജന്മദേശമായ ലെബനനിൽ നിന്നാണ് ഏറ്റവും കൂടുതൽ ഹിറ്റുകൾ ലഭിച്ചത്. അയൽരാജ്യങ്ങളായ സിറിയയിലെയും ജോർദ്ദാനിലെയും ആളുകൾ പോൺഹബ്ബിൽ ഏറ്റവുമധികം തിരയുന്നതും മിയ ഖലീഫയെയാണ്. വളരെ വേഗത്തിൽ തന്നെ ഇവർ മദ്ധ്യേഷ്യയിലെ അറിയപ്പെടുന്ന ഒരു അശ്ലീലചലച്ചിത്രനായികയായി. പ്രശസ്ത അമേരിക്കൻ സംഗീത കമ്പനിയായ "ടൈംഫ്ലൈസ്" മിയ ഖലീഫയെക്കുറിച്ച് ഒരു ഗാനം തയ്യാറാക്കിയിട്ടുണ്ട്.

സ്വന്തം ഇഷ്ടപ്രകാരമാണ് മിയ ഖലീഫ അശ്ലീലചലച്ചിത്രരംഗം തെരഞ്ഞെടുത്തത്. മദ്ധ്യേഷ്യയിലെ അറിയപ്പെടുന്ന ഒരു പോൺസ്റ്റാറായി മാറിയതിനു ശേഷം ഇവർക്കു നിരവധി വിമർശനങ്ങൾ നേരിടേണ്ടിവന്നു. അശ്ലീലരംഗങ്ങളിൽ അഭിനയിക്കുന്നത് സ്വന്തം കുടുംബത്തിനും രാജ്യത്തിനും അപമാനമാണെന്നു പോലും വിമർശനങ്ങളുണ്ടായി. ഖലീഫയുടെ പ്രവൃത്തികളോട് മാതാപിതാക്കൾക്കും വിയോജിപ്പുണ്ടായിരുന്നു. വിദേശരാജ്യത്തെ ജീവിതമാണ് മകളെ അശ്ലീലചലച്ചിത്രരംഗത്തേക്ക് ആകർഷിച്ചതെന്നാണ് മാതാപിതാക്കൾ പറയുന്നത്.

ബാങ് ബ്രോസ് കമ്പനി നിർമ്മിച്ച ഒരു ചലച്ചിത്രത്തിൽ ഹിജാബ് എന്ന ശിരോവസ്ത്രം ധരിച്ചുകൊണ്ട് ഖലീഫ അഭിനയിച്ചത് ഏറെ വിവാദമായിരുന്നു. മുസ്ലീം വനിതകൾ ആദരസൂചകമായി ധരിക്കുന്ന ശിരോവസ്ത്രത്തെയാണ് പൊതുവെ ഹിജാബ് എന്നുപറയുന്നത്. ഖലീഫ ഈ ശിരോവസ്ത്രം ധരിച്ചുകൊണ്ട് മതത്തെ അപമാനിച്ചുവെന്ന ആരോപണമാണ് വിവാദത്തിനു വഴിതെളിച്ചത്. ഇതേത്തുടർന്ന് ഇവർക്ക് വധഭീഷണി പോലും നേരിടേണ്ടി വന്നു. വിവാദരംഗങ്ങൾ ഒരു ആക്ഷേപഹാസ്യം എന്ന രീതിയിലാണ് അഭിനയിച്ചതെന്നായിരുന്നു "വാഷിംഗ്ടൺ പോസ്റ്റ്" പത്രത്തിനു നൽകിയ അഭിമുഖത്തിൽ ഖലീഫ പറഞ്ഞത്.



</doc>
<doc id="333383" url="https://ml.wikipedia.org/wiki?curid=333383" title="എലിസബത്ത് ബ്ലാക്‌വെൽ">
എലിസബത്ത് ബ്ലാക്‌വെൽ

യുണൈറ്റഡ് സ്റ്റേറ്റ്സിൽ നിന്നും വൈദ്യശാസ്‌ത്രത്തിൽ ബിരുദം നേടിയ ആദ്യവനിതയാണ് എലിസബത്ത് ബ്ലാക്ക്വെൽ (Elizabeth Blackwell -3 February 1821– 31 May 1910). ബ്ലാക്ക്വെൽ ബ്രിട്ടീഷ് ഡോക്ടർ ആയിരുന്നു . അമേരിക്ക, യുണൈറ്റഡ് കിങ്ഡം എന്നിവിടങ്ങളിൽ സ്ത്രീകളിൽ വൈദ്യശാസ്‌ത്രപഠനം പ്രോത്സാഹിപ്പിക്കുന്നതിൽ പ്രഥമപങ്കുവഹിച്ച സമൂഹിക പരിഷ്കർത്താക്കളിൽ മുന്നിട്ടു നിന്നിരുന്ന ഓരാളാണ് എലിസബത്ത് ബ്ലാക്ക്വെൽ. 

സാമുവൽ ബ്ലാക്ക്വെല്ലിനും ഭാര്യ ഹെന്ന ബ്ലാക്ക്വെല്ലിനും മൂന്നാമത്തെ മകളായാണ് 3 ഫെബ്രുവരി 1821 ന് ഇംഗ്ലണ്ടിലെ ബ്രിസ്റ്റൽ ൽ എലിസബത്ത് ബ്ലാക്ക്വെൽ ജനിച്ചത്. 1832 ൽ എലിസബത്ത് ബ്ലാക്ക്വെലിന്റെ കുടുംബം അമേരിക്കയിലേക്ക് കുടിയേറി. തന്റെ പതിനേഴാം വയസ്സിൽ പിതാവിന്റെ മരണശേഷം എലിസബത്ത് ബ്ലാക്ക്വെൽ അധ്യാപികയായി സേവനമാരംഭിച്ചു. തന്റെ കൂട്ടുകാരി രോഗാവസ്ഥയിൽ തുടരുകയും പുരുഷ ഡോക്ടർമാരെ സമീപിക്കാൻ വിസമ്മതിക്കുകയും ചൈയ്ത സാഹചര്യമാണ് ഒരു വനിതാ ഡോക്ടർ എന്ന ആശയം എലിസബത്ത് ബ്ലാക്ക്വെല്ലിൽ ഉണ്ടാക്കിയത്. 1847 ഒക്ടോബർ എലിസബത്ത് ബ്ലാക്ക്വെൽ ന്യൂയോർക്കിലെ ഹൊബാർട്ട് കോളേജിൽ വൈദ്യശാസ്‌ത്ര വിദ്യാർത്ഥിന്യായി പഠനമാരംഭിച്ചു. 1849 ൽ എലിസബത്ത് ബ്ലാക്ക്വെൽ അമേരിക്കയിൽ വൈദ്യശാസ്‌ത്രത്തിൽ ബിരുദം നേടിയ ആദ്യവനിതയായി.

1850 ന്റെ മദ്ധ്യത്തിൽ എലിസബത്ത് ബ്ലാക്ക്വെൽ ദരിദ്രരായ സ്ത്രീകൾക്കും കുട്ടികൾക്കും വേണ്ടി ന്യൂയോർക്ക് ഡിസ്പെസറി എന്ന പേരിൽ ഒരു പ്രയോഗിക വൈദ്യചികിത്സാലയം ന്യൂയോർക്കിൽ ആരംഭിച്ചു.
1857 ൽ തന്റെ സഹോദരിയും ഡോക്ടറുമായ എമിലി ബ്ലാക്ക്വെല്ലിന്റേയും സഹപ്രവർത്തകരുടേയും സഹായത്തോടെ നിർദ്ധനരായ സ്ത്രീകൾക്കും കുട്ടികൾക്കും വേണ്ടി ന്യൂയോർക്ക് ഇൻഫേർമെറി എന്ന ആശുപത്രി ആരംഭിച്ചു. നൂറുവർഷത്തിൽ കൂടുതൽ ഈ ആശുപത്രി നിലനിന്നിരുന്നു. 
1861 ൽ നിലവിൽ വന്ന യു. എസ്. സാനിറ്ററി കമ്മീഷൻ രൂപീകരിക്കുവാൻ പ്രധാനപങ്കുവഹിച്ചവരിൽ പ്രധാനിയാണ് എലിസബത്ത് ബ്ലാക്ക്വെൽ. 
1860 കളുടെ അവസാനത്തിൽ വനിതകൾക്കുവേണ്ടി ഒരു വൈദ്യശാസ്‌ത്രവിദ്യാലയം ന്യൂയോർക്കിൽ ആരംഭിച്ചു. പിന്നീട് ലണ്ടനിലേക്ക് മടങ്ങിയ എലിസബത്ത് ബ്ലാക്ക്വെൽ ലണ്ടൻ സ്കൂൾ ഓഫ് മെഡിസിൻ ഫോർ വിമൺ എന്ന വൈദ്യശാസ്‌ത്രവിദ്യാലയത്തിൽ അധ്യാപികയായും സേവനമനുഷ്ടിച്ചു. 31 May 1910 ന് എലിസബത്ത് ബ്ലാക്ക്വെൽ ലണ്ടനിൽ വെച്ച് മരണമടഞ്ഞു..
എലിസബത്ത് ബ്ലാക്ക്വെൽ ആതുരസേവന രംഗവുമായി ബന്ധപ്പെട്ട് പുസ്തകങ്ങളും ലേഖനങ്ങളും എഴുതിയിട്ടുണ്ട്. അവ താഴെ സൂചിപ്പിക്കുന്നു.



</doc>
<doc id="333393" url="https://ml.wikipedia.org/wiki?curid=333393" title="ഉമ്മുൽ ഫദ്ൽ ലുബാബ ബിൻത് ഹാരിസ്">
ഉമ്മുൽ ഫദ്ൽ ലുബാബ ബിൻത് ഹാരിസ്

പ്രമുഖ സഹാബി വനിത. ഉമ്മുൽ ഫദ്ൽ എന്നറിയപ്പെടുന്ന ലുബാബ ബിൻത് ഹാരിഥ് ഹിലാലിയ്യ, അബ്ബാസ് ബിൻ അബ്ദിൽ മുത്തലിബിന്റെ സഹധർമ്മിണിയും, അബ്ദുല്ലാഹ് ബിൻ അബ്ബാസിന്റെ മാതാവും പ്രവാചക പത്‌നി മൈമൂന(റ)യുടെ സഹോദരിയുമാണ്. ഖദീജ(റ)ക്ക് ശേഷം ഇസ്‌ലാം സ്വീകരിച്ച പ്രഥമവനിതകളിൽ പെട്ടവരാണിവര്.


</doc>
<doc id="333402" url="https://ml.wikipedia.org/wiki?curid=333402" title="മനുഷ്യൻ മതങ്ങളെ സൃഷ്‌ടിച്ചു">
മനുഷ്യൻ മതങ്ങളെ സൃഷ്‌ടിച്ചു

വയലാർ രാമവർമ്മ എഴുതി ജി. ദേവരാജൻ ഈണം നൽകി അച്ഛനും ബാപ്പയും എന്ന മലയാളചലച്ചിത്രത്തിനായി യേശുദാസ് അലപിച്ച ഒരു ഗാനമാണ് മനുഷ്യൻ മതങ്ങളെ സൃഷ്‌ടിച്ചു എന്നത്. ഈ ഗാനത്തിനാണ് യേശുദാസിന് ആദ്യമായി മികച്ച ഗായകനുള്ള ദേശീയ ചലച്ചിത്ര പുരസ്കാരം ലഭിച്ചത്. 1972-ൽ പുറത്തിറങ്ങിയ ഈ സിനിമയ്ക്ക് മികച്ച ദേശീയോദ്ഗ്രഥനചിത്രത്തിനുള്ള നർഗീസ് ദത്ത് പുരസ്കാരം ലഭിക്കുകയുണ്ടായി. 

ഈ കവിതയിൽ കവി, മനുഷ്യനാണ് മതങ്ങളെ സൃഷ്ടിച്ചതെന്നും ആ മതങ്ങൾ ദൈവങ്ങളെ സൃഷ്ടിച്ചുവെന്നും പിന്നീട് മനുഷ്യനും മതങ്ങളും ദൈവങ്ങളും ഒരുമിച്ച് മണ്ണും മനസ്സും പങ്കുവച്ചുവെന്നും പറയുന്നു. വിവിധ ജാതിമതവിഭാഗങ്ങളായി തിരിഞ്ഞ് ഇന്ത്യയിലെ മനുഷ്യർ തമ്മിൽത്തമ്മിൽക്കണ്ടാൽ അറിയാത്തവരാവുകയും തൽഫലമായി ഇന്ത്യ ഒരു ഭ്രാന്താലയമായി മാറിയെന്നും കവി അഭിപ്രായപ്പെടുന്നു. മനുഷ്യഹൃദയങ്ങളിൽ നിന്ന് സ്നെഹം നഷ്ടമാവുകയും അത് ആയുധങ്ങൾ സൂക്ഷിക്കുവാനുള്ള ഇടമായി മാരുകയും ചെയ്തു. ദൈവത്തിറ്റ്നെയും മതത്തിന്റെയും പേരിൽ തെരുവിൽക്കിടന്ന് മനുഷ്യർ തമ്മിൽത്തല്ലിയപ്പോൾ തെരുവിൽ ദൈവമാണ് മരിക്കുന്നതെന്നും അതുകണ്ട് ചെകുത്താൻ ചിരിക്കുന്നുണ്ടെന്നും കവി നിരൂപിക്കുന്നുണ്ട്. ഭാരതം രൂപം കൊണ്ട അടിസ്ഥാന വികാരങ്ങളായ സത്യവും സൗന്ദര്യവും സ്വാതന്ത്ര്യവും നമ്മുടെ രക്തബന്ധങ്ങളും സ്നേഹങ്ങാളും നഷ്ടമായെന്ന് കവി പറയുന്നു. എപ്പോൾ ധർമ്മത്തിനു ഗ്ലാനിയുണ്ടാകുമോ ആ യുഗങ്ങളിൽ എല്ലാം അതു പരിഹരിക്കാൻ അവതരിക്കുമെന്നു പറഞ്ഞ അവതാരങ്ങൾ എവിടെയെന്നു കവി ചോദിക്കുന്നു. തെരുവിൽ മതത്തിന്റെ പേരിൽ തമ്മിൽത്തല്ലി മനുഷ്യർ മരിക്കുമ്പോൾ അതിൽ നിന്നും ലഭിക്കുന്ന ഗുണം കണ്ട് മതങ്ങൾ ചിരിക്കുകയാണെന്നും പറഞ്ഞുകൊണ്ടാണ് കവിത അവസാനിക്കുനത്.



</doc>
<doc id="333422" url="https://ml.wikipedia.org/wiki?curid=333422" title="ഡിപ്റ്ററോകാർപസ്">
ഡിപ്റ്ററോകാർപസ്

ഡിപ്റ്ററോകാർപ്പേസീ സസ്യകുടുംബത്തിന്റെ ടൈപ്പ് ജനുസാണ് ഡിപ്റ്ററോകാർപസ് (Dipterocarpus). ഡിപ്റ്ററോകാർപ്പേസിയിലെ എണ്ണം കൊണ്ട് മൂന്നാമതും വൈവിധ്യത്താൽ ഏറ്റവും മുന്നിലും നിൽക്കുന്ന ജനുസാണ് ഇത്. ഈ ജനുസിലെ തടികൾ പ്രാധാന്യമുള്ളതാണ്. തെക്കുകിഴക്കനേഷ്യയിൽ 70 -ഓളം സ്പീഷിസുകളാണ് ഇതിൽ ഉള്ളത്. ഡിപ്റ്ററോകാർപ് കാടുകളിലെ പ്രധാന സ്പീഷിസുകൾ ആണ് അവ. ഡിപ്റ്റോകാർപസ് എന്നതിനു ഗ്രീക്കുഭാഷയിൽ ഡി=രണ്ട്, റ്റെറോൺ=ചിറക്, കാർപോസ് =കായ എന്നാണ് അർത്ഥങ്ങൾ, അതായത് രണ്ടു ചിറകുള്ള കായകൾ എന്നാണ് അർത്ഥം. ഏറ്റവും കൂടുതൽ സ്പീഷിസുകൾ ഉള്ളത് ബോർണിയോയിലാണ്, ആ ദ്വീപിലെ തദ്ദേശീയമായി ധാരാളം സ്പീഷിസുകൾ ഉണ്ട്.

സാമ്പത്തികമായി വളരെ പ്രധാനപ്പെട്ട ഈ ജനുസിന്റെ തടികൾ ധാരാളമായി ഉപയോഗിക്കുന്നുണ്ട്. അവ കെറിയിങ്ങ് എന്ന് അറിയപ്പെടുന്നു. ആന്തമാനിൽ നിന്നും കിട്ടുന്ന ഗുർജൻ എന്ന് അറിയപ്പെടുന്ന ഡിപ്റ്റോകാർപസ് ടർബിനാറ്റസ് പ്ലൈവുഡ് ഉണ്ടാക്കുന്നതിൽ പ്രധാനപ്പെട്ട മരമാണ്. 



</doc>
<doc id="333437" url="https://ml.wikipedia.org/wiki?curid=333437" title="ഷൂറിയ">
ഷൂറിയ

ഡിപ്റ്ററോകാർപേസീ സസ്യകുടുംബത്തിലെ ഒരു ജനുസാണ് ഷൂറിയ (Shorea). മിക്കവാറും എല്ലാം മഴക്കാട്ടിലെ മരങ്ങളായ ഈ ജനുസിൽ 196 സ്പീഷിസുകൾ ഉണ്ട്. തെക്കു കിഴക്കേ ഏഷ്യ, ഉത്തരേന്ത്യ, മലേഷ്യ, ഇന്തോനേഷ്യ, ഫിലിപ്പൈൻസ് എന്നിവിടങ്ങളിൽ ഈ ജനുസിലെ മരങ്ങൾ തദ്ദേശീയമായി കാണപ്പെടുന്നു. സപുഷ്പികളിലെ ഏറ്റവും ഉയരമുള്ള മരം ഷൂറിയ ജനുസിലെ 88.3 മീറ്റർ ഉയരമുള്ള ഷൂറിയ ഫക്വേഷിയാന ബോർണിയോ ദ്വീപിലെ തവൗ ഹിൽസ് ദേശീയോദ്യാനത്തിൽ ആണ് ഉള്ളത്. ഈ ഉദ്യാനത്തിൽ ഷൂറിയയിലെ 80 മീറ്ററിൽ ഏറെ ഉയരമുള്ള മറ്റ് അഞ്ച് സ്പീഷിസ് മരങ്ങൾ കൂടി ഉണ്ട്. ബോർണിയോയിൽ ഷൂറിയയുടെ 138 സ്പീഷിസ് കണപ്പെടുന്നതിൽ 91 എണ്ണം ആ ദ്വീപിലെ തദ്ദേശീയം ആണ്."മെരാതി", "lauan", "luan", "lawaan", "സെറയ", "ബാലു", "ബംഗ്കിരയ്", "ഫിലിപ്പീൻ മഹാഗണി" തുടങ്ങിയ ഈ ജനുസ്സിൽ ഉൾപ്പെടുന്ന സാമ്പത്തിക പ്രധാന്യമുള്ള മരങ്ങളാണ്.

ഷൂറിയയിലെ മിക്ക സ്പീഷിസുകളും "ജനറൽ ഫ്ലവറിങ്ങ്" സ്വഭാവമുള്ളതാണ്. ജനറൽ ഫ്ലവറിങ്ങ് എന്നു പറഞ്ഞാൽ മൂന്നു മുതൽ 10 വർഷങ്ങളുടെ ഇടവേളയിൽ ചിട്ടയല്ലാതെ പുഷ്പിക്കുന്ന രീതിയാണ്. ഇക്കാലത്തിനിടയിൽ ഒട്ടുമിക്ക ഡിപ്റ്റോക്കാർപ്പുകളും മറ്റു കുടുംബത്തിലെ മരങ്ങളും കൂട്ടമായി പൂക്കുന്നു. ഈ രീതി പരാഗണം നന്നായി നടക്കാനും വിത്തു മോഷ്ടിക്കുന്ന ഇരകളെ തൃപ്തിപ്പെടുത്താനും ആണെന്ന് കരുതുന്നു. രണ്ടു കാരണങ്ങളും ശരിയാണെന്നു കരുതുന്നുണ്ട്.


</doc>
<doc id="333440" url="https://ml.wikipedia.org/wiki?curid=333440" title="സീ ജുൻ">
സീ ജുൻ

ചൈനയിൽ നിന്നുള്ള നിന്നുള്ള ഒരു വനിതാ ചെസ്സ് ഗ്രാൻഡ്‌മാസ്റ്ററാണ് സീ ജുൻ (ജനനം: 1970 ഒക്ടോബർ 30). സീ ജുൻ ന്റെ പേരിൽ നിലവിൽ രണ്ട് വനിതാ ലോക റിക്കാർഡുകളാണുള്ളത് (1991-1996 ഉം 1999-2001ഉം). എലിസബത്ത് ബിക്കോവയും സീ ജുൻ മാണ് നിലവിൽ രണ്ട് ലോക റിക്കാർഡുകളുള്ള വനിതാ ചെസ്സ് ചാമ്പ്യൻമാർ.

സീ ജുൻ ന്റെ ജീവിതപങ്കാളി മുൻ പരിശീലകനായിരുന്ന വു ഷവോബിൻ ആണ്. 

സീ ജുൻ ആറുവയസ്സുമുതൽ സീ ജുൻ സിയാങി എന്നു വിളിക്കുന്ന ചൈനീസ് ചെസ്സ് കളിച്ചു തുടങ്ങിയിരുന്നു. തന്റെ 10ാം വയസ്സിൽ സീ ജുൻ ചൈനീസ് ചെസ്സിലൽ ബെയ്‌ജിങ്ങ്‌ ലെ ചാമ്പ്യനായി. ചൈനീസ് അധികൃതരുടെ നിർദ്ദേശ പ്രകാരം അന്താരാഷ്ട്ര ചെസ്സ് കളിച്ചുതുടങ്ങി. ആ സമയങ്ങളിൽ കൃത്യമായ പരിശീലനവും അവസരങ്ങളുമൊന്നുമില്ലാതെ തന്നെ 1984 ൽ ചൈനയിൽ വെച്ചു നടന്ന പെൺകുട്ടികളുടെ ചെസ്സ് മത്സരത്തിൽ സീ ജുൻ ദേശീയ ചാമ്പ്യൻപട്ടം നേടി. 1988 ൽ അഡലെയ്‌ഡ് വെച്ച് നടന്ന ചെസ്സ് മത്സരത്തിൽ പങ്കെടുക്കുകയു 
അന്താരാഷ്ട്ര തലത്തിൽ ചെസ്സ് ഗ്രാൻഡ്‌മാസ്റ്ററാവുകയും ചെയ്തു, 1989 ൽ പോളണ്ടിൽ വെച്ചു നടന്ന അന്താരാഷ്ട്ര ചെസ്സ് മത്സരത്തിൽ രണ്ടാം സ്ഥാനത്തിൽ എത്തുകയും ചെയ്തു.

1991 ൽ ജോർജിയയുടെ ചെസ്സ് താരവും 1978–1991 വനിതാ ചെസ്സ് ലോകചാമ്പ്യനുമായ മയ ചിബുർനാഡ്സേ യെ 8½–6½ പോയിൻറ് നിലയിൽ പരാജയപ്പെടുത്തി. 1993 ൽ നാന ഇയോസ്ലാനി എന്ന ജോർജിയൻ ചെസ്സ് ചാമ്പ്യനെ 8½–2½ പോയിൻറ് നിലയിൽ പരാജയപ്പെടുത്തി. 1996 ൽ ഹംഗേറിയൻ ചെസ്സ് ചാമ്പ്യനായ സൂസൻ പോൾഗാർ മായി 8½–4½ പോയിൻറ് നിലയിൽ പരാജിതയായി രണ്ടാം സ്ഥാനത്തെത്തി. പക്ഷേ 1999 ൽ റഷ്യക്കാരിയായ അല്ലിസ ഗല്ല്യമോവ യെ 8½–6½ ന് പരാജയപ്പെടുത്തി സ്ഥാനം തിരിച്ചുപിടിച്ചു വെങ്കിലും മത്സരവ്യവസ്ഥയിൽ വന്ന പാകപ്പിഴവുകൾ കാരണം സ്ഥാനം തിരിച്ചു കൊടുക്കേണ്ടി വന്നു.  2000 ത്തിൽ ഫിഡെ മത്സരത്തിൽ സീ ജുൻ സ്വന്തം രാജ്യക്കാരിയായ ക്വിൻ കാനിയിങിനെ 2½–1½ ക്ക് തോൽപ്പിച്ചു.




</doc>
<doc id="333441" url="https://ml.wikipedia.org/wiki?curid=333441" title="വൃഷകേതു">
വൃഷകേതു

കർണ്ണന്റെ ഏറ്റവും ഇളയ പുത്രനാണ് വൃഷകേതു.
മഹാരാജാവായ കർണ്ണനു ഒന്പത് പുത്രന്മാരുണ്ടായിരുന്നു . അവരിൽ ഏറ്റവും ഇളയവനായിരുന്നു " വൃഷകേതു" .വൃഷകേതുവിന്റെ മാതാവ് " വൃഷാലി" എന്ന സൂത സ്ത്രീയാണ് . ഭാരതയുദ്ധാനന്തരം വൃഷകേതു മാത്രം അവശേഷിക്കുന്നു . വൃഷകേതു പ്രായത്തിൽ വളരെ ചെറുപ്പമായിരുന്നതിനാൽ , യുദ്ധത്തിൽ പങ്കെടുത്തിരുന്നില്ല . 
ഭാരതയുദ്ധാനന്തരം , കർണ്ണന്റെ നിജസ്ഥിതിയറിഞ്ഞു പാണ്ഡവർക്ക് വളരെയേറെ വിഷമവും കുറ്റബോധവുമുണ്ടായി. അപ്പോഴാണ്‌ കർണ്ണന്റെ അന്തിമപുത്രൻ വൃഷകേതു ജീവിച്ചിരിപ്പുണ്ടെന്നും, അടുത്ത കിരീടാവകാശിയായി അദ്ദേഹം മാത്രമേയുള്ളൂവെന്നും പാണ്ഡവർ മനസ്സിലാക്കുന്നത് . അതോടെ പിന്നീടുള്ള അവരുടെ ശ്രമം വൃഷകേതുവിനെ കണ്ടെത്തുകയെന്നതായി. 
കൃഷ്ണന്റെ നേതൃത്വത്തിൽ , അര്ജുനനും സംഘവും വൃഷകേതുവിനെ തേടി ചംബാപുരിയിലെത്തി. 
വൃഷകേതുവിനെ അസ്ത്രവിദ്യ പഠിപ്പിക്കാനായി അര്ജുനനും കൃഷ്ണനും കൊട്ടാരത്തിലേക്ക് കൂട്ടിക്കൊണ്ടുപോയി. അര്ജുനന്റെ മുഖം കാണുമ്പോൾ , അവനു തന്റെ പിതാവിന്റെ മുഖം ഓർമ്മയിൽ വരും . അതോടെ അര്ജുനനോട് വിരോധം ജനിക്കും . എന്നാലും ആയുധാഭ്യാസ സമയത്ത് അവൻ അര്ജുനനോട് ഗുരുത്വത്തോടെ പെരുമാറിയിരുന്നു . കൃഷ്ണൻ വൃഷകേതുവിന്റെ കാര്യത്തിൽ വളരെയധികം ശ്രദ്ധ പുലര്ത്തിയിരുന്നു. അര്ജുനനുമായിട്ടു ഇണങ്ങിചേരാൻ അവനു കൂടുതൽ സമയമെടുത്തു .എങ്കിലും ഒടുവിൽ അർജുനനെ അംഗീകരിക്കാനും , ഗുരുവായി സ്വീകരിക്കാനും അവൻ തയ്യാറായി . 
അര്ജുനന്റെ കീഴിൽ സർവ്വവിധ അസ്ത്രങ്ങളും അവൻ അഭ്യസിച്ചു .

പാണ്ഡവർ അശ്വമേധയാഗം ആരംഭിച്ചപ്പോൾ അശ്വത്തെ അനുഗമിക്കാൻ അർജ്ജുനനോടൊപ്പം വൃഷകേതുവും ഉണ്ടായിരുന്നു. അർജ്ജുനന് പോലും കീഴടങ്ങാതിരുന്ന ധീരയോദ്ധാക്കളെ വൃഷകേതു പരാജയപ്പെടുത്തി യുധിഷ്ഠിരന് കീഴിലാക്കി . അതോടെ അർജ്ജുനനെക്കാൾ ഭയങ്കരൻ വൃഷകേതുവാണെന്നു ജനങ്ങൾക്കിടയിൽ സംസാരമുണ്ടായി . 

വീണ്ടും ദിഗ്വിജയം തുടർന്നു. യാത്രാമധ്യേ അവർ അവസാനം മണിപ്പൂരിലെത്തി. അവിടെ അര്ജ്ജുനന്റെ പുത്രനായ ബഭ്രുവാഹനനാണ് രാജാവ് . അര്ജജുനൻ ബഭ്രുവാഹനനുമായി ഏറ്റുമുട്ടുന്നു.
ആ യുദ്ധത്തിൽ ബഭ്രുവാഹനൻ അര്ജജുനനെയും വൃഷകേതുവിനെയും വധിക്കുന്നു .
ശേഷം ബഭ്രുവാഹനൻ ഉലൂപിയുടെ(അര്ജജുനന്റെ ഒരു ഭാര്യ) നിര്ദ്ദേശമനുസരിച്ച് പാതാളത്തിൽ പോവുകയും . നാഗങ്ങളുടെ പക്കലുള്ള മൃതസഞ്ജീവനീ മണി കൊണ്ട് വരികയും ,അതുകൊണ്ട് അര്ജജുനനെയും , വൃഷകേതുവിനെയും ജീവിപ്പിക്കുകയും ചെയ്തു.

യുധിഷ്ഠിരന്റെ അശ്വമേധയാഗത്തിനു ശേഷം വൃഷകേതു തന്റെ പിതാവിന്റെ രാജ്യത്തേക്ക് തിരിച്ചു പോവുകയും മാലിനിയുടെയും, ചംബാപുരിയുടെയും, അംഗരാജ്യത്തിന്റെയും രാജാവായിത്തീരുകയും ചെയ്തു . പ്രഭദ്ര ആയിരുന്നു അദ്ദേഹത്തിന്റെ ഭാര്യ .

ഭഗവാൻ കൃഷ്ണന്റെ വലിയൊരു ഭക്തനും , സുഭദ്രയുടെ കണ്ണിലുണ്ണിയുമായിരുന്നു വൃഷകേതു . ഭീമന്റെ തന്ത്രപരമായ ചില ചോദ്യങ്ങൾക്കു വൃഷകേതു ഉത്തരം നൽകുകയും ആ മറുപടി കേട്ട് ഭീമസേനൻ വൃഷകേതുവിനെ സന്തോഷത്തോടെ ആലിംഗനം ചെയ്യുകയും ചെയ്തു . പാണ്ഡവർ പരീക്ഷിത്തിനെപ്പോലെയാണ് വൃഷകേതുവിനെ കണ്ടിരുന്നത് . പിതാവിനെ അർജ്ജുനൻ വധിച്ചതിൽ വൃഷകേതുവിന്‌ യാതൊരു പരിഭവവും ഉണ്ടായിരുന്നില്ല . കർണ്ണനു കൃഷ്ണാർജ്ജുനനമാരുടെ പ്രസാദത്താൽ മുക്തി ലഭിച്ചതായി വൃഷകേതുവിന്‌ അറിയാമായിരുന്നു . 

ഇതിനൊക്കെ പുറമെ കുരുക്കളുടെ അനുബന്ധ വംശമായ രജപുത്ര-ക്ഷത്രിയരുടെ വംശം നിലനിറുത്തുവാൻ വൃഷകേതുവാണ്‌ ബാക്കിയുണ്ടായത് . വൃഷകേതു പിതാവായ കർണ്ണന്റെ രാജ്യമായ അംഗം , മാലിനീ പുരം , ചംബ പുരി എന്നിവ ഭരിക്കുകയും അദ്ദേഹത്തിന് "ധർമ്മരാജ രുദ്രൻ" എന്ന പുത്രനുണ്ടാവുകയും ചെയ്തു . ആനകളോട് മല്പിടുത്തം നടത്തുവാൻ ശക്തനായ ഇദ്ദേഹത്തെ ജനങ്ങൾ ധിലു എന്ന് വിളിച്ചു . ധിലുവിന്റെ വംശക്കാരായ ധില്ലൻമാർ(Dhillons) എന്ന ക്ഷത്രിയർ കലിയുഗത്തിന്റെ ആരംഭത്തിൽ വർണ്ണസങ്കരം വന്നു ദുഷിച്ചുപോയതായി ഭവിഷ്യപുരാണത്തിലും , ജാട്ട് -കളുടെ ചരിത്രത്തിലും കാണാനുണ്ട് . ആ ദുഷിച്ച വംശത്തെ "ജാട്ടന്മാർ" എന്ന് വിളിക്കുന്നുവത്രെ . എന്നിരുന്നാലും വർണ്ണസങ്കരം ബാധിക്കാത്ത ശേഷിച്ച ധില്ലൻമാർ ഇന്നും "ഹൈന്ദവ - ക്ഷത്രിയരായി" തന്നെ നിലനിൽക്കുന്നു . ജാട്ടന്മാർ എന്ന വിഭാഗത്തോട് കലർന്നുപോയ ധില്ലൻമാരുടെ അന്തരവിഭാഗം ഹൂണദേശത്തു പോയി ഹൂണന്മാരായും , കുറേപ്പേർ യൂറോപ്പിലും , കുറേപ്പേർ ബ്രിട്ടണിലും, കുറേപ്പേർ ചൈനയിലുമായി ചിതറിക്കിടക്കുന്നു . എന്നിരുന്നാലും സൂര്യനാരായണൻ കുലദേവതയായ തനി ധില്ലൻമാർ ഇന്നും ഭാരതത്തിലെ ഒരു പ്രബല വംശമായിട്ടുണ്ട് .

വ്യാസശിഷ്യനായ ജൈമിനീ മഹർഷിയുടെ മഹാഭാരതത്തിലാണ് ഈ കഥാപാത്രത്തെക്കുറിച്ച് പറഞ്ഞിരിക്കുന്നത് . ജൈമിനീ ഭാരതത്തിന്റെ " അശ്വമേധപര്വ്വം " മാത്രമേ കണ്ടുകിട്ടിയിട്ടുള്ളൂ. അതിനാൽ " ജൈമിനീ അശ്വമേധം " എന്ന നാമധേയത്തിൽ ഈ കൃതി പ്രസിദ്ധമാണ് .


</doc>
<doc id="333459" url="https://ml.wikipedia.org/wiki?curid=333459" title="റൈഹാന ബിൻ സയ്ദ്">
റൈഹാന ബിൻ സയ്ദ്

ജൂതമതക്കാരിയും പിന്നീട് ഇസ്ലാം മതം സ്വീകരിച്ച പ്രമുഖ വനിതയും പ്രവാചകൻ മുഹമ്മദ് നബിയുടെ ഭാര്യമാരിൽ ഒരാളുമായിരുന്നു റൈഹാന ബിൻ സയ്ദ് ( "Raychana bat Zayd", ) .ഇസ്റാഈൽ സ്വദേശിനിയായിരുന്നു.ബനു നാദിർ ആയിരുന്നു ഇവരുടെ ഗോത്രം.മുസ്ലിങ്ങളിലെ "ഉമ്മഹാത്തുൽ മുഅ്മിനീൻ" എന്ന വിശേഷണം ലഭിച്ച മഹത് വ്യക്തിത്വവുമായിരുന്നു.  

ബനൂ നാദിർ ഗോത്രക്കാരിയായിരുന്ന അവരെ  ബനു ഖുറൈസ ഗോത്രത്തിലെ ഒരാളാണ് ആദ്യം വിവാഹം ചെയ്തിരുന്നത്. മുസ്ലിം സൈന്യവുമായുള്ള യുദ്ധത്തിൽ ബനു ഖുറൈസ ഗോത്രം പരാജയപ്പെട്ടു.


</doc>
<doc id="333461" url="https://ml.wikipedia.org/wiki?curid=333461" title="അക്സൂം">
അക്സൂം

എത്യോപ്യയുടെ വടക്ക് ഭാഗത്തുള്ള ഒരു നഗരമാണ് അസൂം. അക്സൂം എന്ന പേരിലും ഇത് അറിയപ്പെടുന്നു.( , Amharic: አክሱም ) 


</doc>
<doc id="333462" url="https://ml.wikipedia.org/wiki?curid=333462" title="അശമ ഇബിൻ-അബ്ജാർ">
അശമ ഇബിൻ-അബ്ജാർ

അക്സൂമിലെ ഭരണാധികാരിയായിരുന്നു അശമ ഇബിൻ അബ്ജാർ. അൽ-നജ്ജാശി രാജാവ് എന്ന പേരിലാണ് അദ്ദേഹം അറിയപ്പെട്ടിരുന്നത്.(Arabic: النجاشي "al-Najāshī") പ്രവാചകൻ മുഹമ്മദ് നബിക്ക് അഭയം നൽകിയ പ്രശസ്തനായ രാജാവും പ്രവാചകന്റെ സുഹൃത്തുമായിരുന്നു അദ്ദേഹം.


</doc>
<doc id="333481" url="https://ml.wikipedia.org/wiki?curid=333481" title="സ്ട്രെച്ച് മാർക്കുകൾ">
സ്ട്രെച്ച് മാർക്കുകൾ

സ്ട്രെച്ച് മാർക്കുകൾ അഥവാ ഡെർമറ്റോളജിയിൽ പറയുന്ന പോലെ സ്ട്രിയ ഡിസ്റ്റൻസെ എന്നാൽ ചർമത്തിൽ ഇളം നിറത്തിൽ പാടുകൾ വരുന്നതിനെയാണ്. ദെർമിസ്‌ കീറുന്നത് കാരണമാണ് ഇവ കാണപ്പെടുന്നത്, കുറേ കാലങ്ങൾക്ക് ശേഷം അവ കുറയാം, പക്ഷേ പൂർണമായി മാറില്ല.

പെട്ടെന്ന് ഉണ്ടാവുന്ന വളർച്ചയോ തടിവെക്കുന്നതോ കാരണം ചർമം വലിയുന്നത് കൊണ്ടാണ് സ്ട്രെച്ച് മാർക്കുകൾ കാണപ്പെടുന്നത്. യൗവനം, ഗർഭം, ബോഡിബിൽഡിംഗ്‌, ഹോർമോൺ മാറ്റിവെക്കൽ ചികിത്സ തുടങ്ങിയവ കാരണമുണ്ടാകുന്ന ഹോർമോൺ സംബന്ധമായ കാരണങ്ങളാലും സ്ട്രെച്ച് മാർക്കുകൾ കാണപ്പെടാം. 

ചുവപ്പ് അല്ലെങ്കിൽ പിങ്ക് നിറത്തിലാണ് സ്ട്രെച്ച് മാർക്കുകൾ കാണപ്പെടാൻ തുടങ്ങുക. ശരീരത്തിന്റെ ഏതു ഭാഗത്തു വേണമെങ്കിലും ഇതു കാണപ്പെടാം, അതേസമയം വയർ, മുല, മേലെ കൈകൾ, കക്ഷം, പുറം, തുട, ഊര, വൃഷ്ടം തുടങ്ങിയ കൊഴുപ്പ് അധികമായിട്ടുള്ള സ്ഥലങ്ങളിൽ ഇവ വരാനുള്ള സാധ്യത കൂടുതലാണ്. കുറച്ചു കാലങ്ങൾക്കു ശേഷം അവയുടെ നിറം പോവുകയും, ചർമം മൃദുലമാവുകയും ചെയ്യും.

ശരീരത്തിന്റെ രൂപ നിലനിർത്തുന്ന ചർമത്തിലെ മധ്യ ടിഷ്യൂ ആയ ദെർമിസ്സിലാണ് സ്ട്രെച്ച് മാർക്കുകൾ കാണപ്പെടുക. സ്ട്രെച്ച് മാർക്കുകൾ കാരണം ചൊറിച്ചിൽ അനുഭവപ്പെടാം, മാത്രമല്ല മാനസികമായും ബാധിക്കാം. സ്ട്രെച്ച് മാർക്കുകൾ കാരണം ശരീരത്തിനു ഒരു ദോഷവുമില്ല, പക്ഷേ അവയെ സൗന്ദര്യ പ്രശ്നമായി കണക്കാക്കുന്നതാണ്. ചെറുപ്പക്കാരായ സ്ത്രീകളെയാണ് ഇതു കൂടുതലായി ബാധിക്കുന്നത്, അവർ ഉടനെ തന്നെ ഡെർമറ്റോളജിസ്റ്റിനെ കാണും, ഗർഭത്തിനു ശേഷവും.

ചർമം ഒന്ന് വലിഞ്ഞാൽ തന്നെ സ്ട്രെച്ച് മാർക്കുകൾ കാണപ്പെടാം എന്നാണു മയോ ക്ലിനിക്‌ പറയുന്നത്. അതോടൊപ്പം അഡ്രീനൽ ഗ്രന്ഥി പുറപ്പെടുവിക്കുന്ന കോർട്ടിസോൺ ഹോർമോണിന്റെ അളവ് ശരീരത്തിൽ കൂടുമ്പോൾ സ്ട്രെച്ച് മാർക്കുകൾ കൂടുതലായി കാണപ്പെടുന്നു. ചർമത്തിലെ ഇലാസ്റ്റിക് ഫൈബറുകളെ കോർട്ടിസോൺ ദുർബലപ്പെടുത്തുന്നു.

പാരമ്പര്യം, യൌവനാരംഭം, ബോഡിബിൽഡിംഗ്‌, ചർമ പ്രകൃതം, ഭാര വ്യത്യാസം, ഗർഭധാരണം എന്നിവ കാരണം സ്ട്രെച്ച് മാർക്കുകൾ കാണപ്പെടാം. മരുന്നുകളുടെ ഉപയോഗം കാരണവും സ്ട്രെച്ച് മാർക്കുകൾ കാണപ്പെടാം, പ്രത്യേകിച്ചും കോർട്ടിസോൺ അടങ്ങിയ മരുന്നുകളുടെ ഉപയോഗം.

ടീനേജ് പ്രായത്തിലുള്ള യുവാക്കളിൽ കനത്ത രീതിയിലുള്ള സ്ട്രെച്ച് മാർക്കുകൾ കാണപ്പെടാം എന്ന് പഠനങ്ങളിൽനിന്നും മനസ്സിലാക്കാം.

അതേസമയം ഗർഭകാലത്ത് ക്രീമുകളും ഓയിലുകളും ഉപയോഗിച്ചു സ്ട്രെച്ച് മാർക്കുകൾ തടയാം എന്നത് പഠനത്തിലൂടെ തെളിയിക്കപ്പെട്ടിട്ടില്ല. ഗർഭത്തിനു ശേഷം സ്ട്രെച്ച് മാർക്കുകൾ വരുന്നതു തടയാനുള്ള ചികിത്സ വിജയകരമാകും എന്നതിനു തെളിവുകൾ അപര്യാപ്തമാണ്.

ഇപ്പോഴുള്ള സ്ട്രെച്ച് മാർക്കുകൾ കാണപ്പെടുന്ന രൂപം നല്ലരീതിയിലാക്കാൻ ലേസർ ചികിത്സ, ദെർമബ്രാഷൻ, റെറ്റിനോയിട്സ് എന്നിങ്ങനെ അനവധി ചികിത്സാരീതികളുണ്ട്. ചില ക്രീം നിർമാതാക്കൾ തങ്ങളുടെ ഉത്പന്നം സ്ട്രെച്ച് മാർക്കുകൾ നീക്കാൻ ഗുണപ്രദമാണ് എന്ന അവകാശവാദവുമായി മുന്നോട്ടു വന്നിട്ടുണ്ട്, എന്നാൽ ഇതിനെ സാധൂകരിക്കുന്ന പഠനങ്ങൾ കുറവാണ്.

20 ശതമാനം ഗ്ലൈകോളിക് ആസിഡ്, 10 ശതമാനം എൽ - അസ്കോർബിക് ആസിഡ് കൂടെ സിങ്ക് സൾഫേറ്റ്, ടൈറോസിൻ എന്നിവ ഉപയോഗിച്ചുള്ള ചികിത്സ ഫലപ്രദമാണെന്നു ചില പഠനങ്ങൾ കാണിക്കുന്നുണ്ട്, മാത്രമല്ല ലേസർ ചികിത്സയും ഫലപ്രദമാണ്.


</doc>
<doc id="333482" url="https://ml.wikipedia.org/wiki?curid=333482" title="കോർണീലിയ സൊറാബ്ജി">
കോർണീലിയ സൊറാബ്ജി

ഇന്ത്യയിൽ നിന്നുള്ള ആദ്യ വനിതാ അഭിഭാഷകയാണ് കോർണീലിയ സൊറാബ്ജി (15 നവംമ്പർ 1866 – 6 ജൂലൈ 1954). ഉത്തർ‌പ്രദേശിലെ അലഹബാദ് ഹൈകോടതിയിലാണ് കോർണീലിയ സൊറാബ്ജി അഭിഭാഷകയായി പ്രവേശിച്ചത്.  ബോംബെ സർവ്വകലാശാലയിൽ നിന്നും ആദ്യമായി ബിരുദം നേടിയ വനിത, ഓക്സ്ഫഡ് സർവകലാശാല നിയമ പഠനത്തിനായി പ്രവേശിച്ച ആദ്യ വനിത, ഒരു ബ്രിട്ടീഷ് സർവ്വകലാശാലയിൽ ഇന്ത്യൻ എന്നിവയ്ക്ക് പുറമെ ഇന്ത്യയിലും ബ്രിട്ടനിലും നിയമം അഭ്യസിച്ച ആദ്യവനിത എന്നീ കീർത്തികളെല്ലാം കോർണീലിയ സൊറാബ്ജിക്കാണ്. 2012 ൽ ലണ്ടനിലെ Lincoln's Inn കോടതി പരിസരത്ത് കോർണീലിയ സൊറാബ്ജി അർദ്ധകായപ്രതിമ അനാച്ഛാദനം ചെയ്തു.

1866 നവംമ്പർ 16 ന് പാഴ്‌സി വംശജനായ റെവെരെൻഡ് സൊറാബ്ജി കർസേഡിയുടേയും ഭാര്യ ഫ്രാൻസിന ഫോർഡിന്റേയും എട്ടുമക്കളിൽ ഒരാളായി കോർണീലിയ സൊറാബ്ജി ജനിച്ചു. സാമൂഹികപ്രവർത്തനങ്ങളിൽ ഉദാരചിത്തമായി ഇടപെടുന്നവരായിരുന്ന സൊറാബ്ജികുടുംബം. 1884 ൽ ക്രിസ്ത്യൻ മതം സ്വീകരിച്ച റെവെരെൻഡ് സൊറാബ്ജി കർസേഡി ബ്രിട്ടീഷ് ക്രിസ്ത്യനായ ഫ്രാൻസിന ഫോർഡിനെയാണ് വിവാഹം ചെയ്തത്. സ്ത്രീകളുടെ വിദ്യാഭ്യാസത്തെ കുറിച്ച് വ്യക്തമായ കാഴ്ചപ്പാടുള്ള സ്ത്രീയായിരുന്നു ഫ്രാൻസിന ഫോർഡ്..

നവോത്ഥാനപ്രവർത്തക  നിയമ പ്രവർത്തക എന്നീ നിലകളിൽ പ്രശസ്തയായ കോർണീലിയ സൊറാബ്ജി പുസ്കങ്ങളും കഥകളും ലേഖനങ്ങളും രചിച്ചിട്ടുണ്ട്.
1934 ൽ പുറത്തിറങ്ങിയ ഇന്ത്യ കാല്ലിംങ് (India Calling) എന്ന തലക്കെട്ടോടുകൂടിയ പുസ്തകം കോർണീലിയ സൊറാബ്ജിയുടെ ആത്മകഥാസംബന്ധിയായ കൃതിയാണ്. 



</doc>
<doc id="333484" url="https://ml.wikipedia.org/wiki?curid=333484" title="ബ്രഹ്മോയിസം">
ബ്രഹ്മോയിസം

19 ആം നൂറ്റാണ്ടിന്റെ അവസാനത്തോടു കൂടി ഇന്ത്യൻ സ്വാതന്ത്ര്യ സമരത്തിന്റെ ഭാഗമായി നടന്ന നവോത്ഥാന മുന്നേറ്റങ്ങൾക്ക് ചുക്കാൻ പിടിച്ച ബംഗാളി നവോത്ഥാന പ്രിസ്ഥാനമാണ് ബ്രഹ്മോയിസം. ഹിന്ദു നവോത്ഥാന പ്രിസ്തനമാണ് ബ്രഹ്മോയിസം. രാജാറാം മോഹൻ റായി, ദ്വാരകനാഥ്‌ ടാഗോർ എന്നിവർ ചേർന്നാണ് ബ്രഹ്മോയിസം സ്ഥാപിച്ചത് .


</doc>
<doc id="333486" url="https://ml.wikipedia.org/wiki?curid=333486" title="ദക്ഷിണ വൃന്ദാവൻ ഗോശാല">
ദക്ഷിണ വൃന്ദാവൻ ഗോശാല

പാലക്കാട് ജില്ലയിലെ നൂറണിയിൽ സ്ഥിതി ചെയ്യുന്ന ഒരു ഗോശാല ആണ്‌ ദക്ഷിണ വൃന്ദാവൻ ഗോശാല. ഇവിടെ പശുക്കളെയും കാളകളെയും ആജീവനാന്തം പരിരക്ഷിക്കുന്നു. അറവുശാലകളിൽ നിന്നും അനധികൃതകന്നുകാലികടത്തുകാരിൽ നിന്നും ഗോക്കളെ രക്ഷിച്ചശേഷം ഇവിടെ പാർപ്പിക്കുന്നു. ഉടമസ്ഥരാൽ ഉപേക്ഷിയ്ക്കപ്പെട്ട ഗോക്കളെയും ഈ ഗോശാലയിൽ സംരക്ഷിയ്ക്കുന്നുണ്ട്.

വൃന്ദാവനം ആസ്ഥാനമാക്കി പ്രവർത്തിച്ചു വരുന്ന കെയർ ഫോർ കൗസ് ( Care For Cows ) എന്ന മാതൃസംഘടനയുടെ ശാഖ ആയിട്ടാണ്‌ ഈ ഗോശാല ആരംഭിച്ചത്. 2013 -ൽ തുടങ്ങിയ ഈ ഗോശാലയിൽ ഇപ്പോൾ 50 ഗോക്കളുണ്ട്. താല്ക്കാലിക ഉടമസ്ഥതയിലുള്ള സ്ഥലത്താണ്‌ ഗോശാല ഇപ്പോൾ സ്ഥിതി ചെയ്യുന്നത്. ഗോശാലയുടെ വിപുലീകരണത്തിനായി ചിറ്റൂർ പുഴയുടെ തീരത്ത് 10 ഏക്കർ സ്ഥലം വാങ്ങിയിട്ടുണ്ട്.

അനധികൃതമായി കന്നുകാലികളെ അറുക്കാൻ കൊണ്ടുപോകുന്ന സംഘങ്ങളിൽ നിന്ന്, ഗോക്കളെ നാട്ടുകാരുടെയും പോലീസിന്റെയും സഹായത്തോടെ ഗോശാലാ പ്രവർത്തകർ രക്ഷിക്കുന്നു. ക്രൂരമായ പീഡനങ്ങൾ കൊണ്ട് അവശരായ ഗോക്കൾക്ക് ഉടനടി വൈദ്യസഹായം നല്കിയ ശേഷം ഗോശാലയിൽ പാർപ്പിയ്ക്കുന്നു.

ഏറ്റവും പോഷകമൂല്യങ്ങളടങ്ങിയ ഭക്ഷണമാണ്‌ ഗോക്കൾക്ക് നല്കുന്നത്. പുല്ല്, വൈക്കോൽ, കപ്പ പുഴുക്ക്, നാളികേരപ്പൂള്‌, അരിയുടെ തവിട്, കടലയുടെ ഉമി ഇവയാണ്‌ നിത്യേനയുള്ള ഭക്ഷണം.വിശേഷദിവസങ്ങളിൽ പഴങ്ങളും ശർക്കരയും നല്കി വരുന്നു. ഗോക്കൾക്ക് അവയുടെ സ്വാഭാവികമരണം വരെ വൈദ്യസഹായവും സ്നേഹപൂർവ്വമായ പരിചരണവും നല്കാൻ ഗോശാല പ്രവർത്തകർ ശ്രദ്ധ വയ്ക്കുന്നു.

ഗോആധാരിത ഉൽപന്നങ്ങളായ പാൽ, തൈര്‌, മോര്‌, വെണ്ണ, നെയ്യ്, ഗോമൂത്രം, ചാണകം എന്നിവയുടെ പ്രയോജനങ്ങളെക്കുറിച്ചുള്ള ഗവേഷണവും പ്രചാരണവും ഗോശാലയുടെ പ്രധാനലക്ഷ്യങ്ങളിൽ ഒന്നാണ്‌. ഇവയുടെ പ്രചാരണം ആജീവനാന്ത ഗോസംരക്ഷണത്തിന്റെ പ്രാധാന്യത്തെക്കുറിച്ച് ജനങ്ങളെ ബോധവല്ക്കരിക്കാൻ ഉപകരിയ്ക്കുമെന്ന് ഗോശാല പ്രവർത്തകർ വിശ്വസിക്കുന്നു.

ഉദാരമതികളായ സജ്ജനങ്ങളിൽ നിന്നുള്ള സംഭാവനകളാണ്‌ ഗോശാലയുടെ പ്രധാന വരുമാന സ്രോതസ്സ്. താല്പ്പര്യമുള്ളവർക്ക് ഗോക്കളെ ദത്തെടുക്കാൻ ഗോശാല അവസരമൊരുക്കുന്നു. ദത്തെടുക്കുന്ന ഗോക്കളെ ഗോശാലയിൽ തന്നെയാണ്‌ സംരക്ഷിയ്ക്കുന്നത്. ഗോക്കൾക്ക് അന്നദാനം, വൈദ്യസഹായം, തൊഴുത്ത് മുതലായ സൌകര്യങ്ങൾ ഒരുക്കൽ എന്നിവയ്ക്കു വേണ്ടി സംഭാവനകൾ സ്വീകരിയ്ക്കുന്നു.



</doc>
<doc id="333487" url="https://ml.wikipedia.org/wiki?curid=333487" title="അരുന്ധതി ഭട്ടാചാര്യ">
അരുന്ധതി ഭട്ടാചാര്യ

ഇന്ത്യയിലെ ഏറ്റവും വലിയ പൊതുമേഖലാ ബാങ്കായ സ്റ്റേറ്റ് ബാങ്ക് ഓഫ് ഇന്ത്യയുടെ ചെയർപേഴ്സണായ ആദ്യത്തെ വനിതയാണ് അരുന്ധതി ഭട്ടാചാര്യ (ജനനം:1956 മാർച്ച് 18). ഫോബ്സ് മാസിക തയ്യാറാക്കിയ ലോകത്തെ അതിശക്തരായ വനിതകളുടെ പട്ടികയിൽ ഇവർ മുപ്പതാം സ്ഥാനത്ത് എത്തിയിട്ടുണ്ട്.

കൊൽക്കത്തയിലെ ഒരു ബംഗാളി ഹിന്ദു ബ്രാഹ്മണകുടുംബത്തിലാണ് അരുന്ധതി ജനിച്ചത്. കുട്ടിക്കാലത്ത് ഭിലായിയിലാണ് വളർന്നത്. പിതാവ് പ്രോദ്യുത് കുമാർ ഭിലായിയിലെ ഉരുക്കുനിർമ്മാണശാലയിലെ ജീവനക്കാരനായിരുന്നു. മാതാവ് കല്യാൺ മുഖർജി ബൊക്കാറൊയിലെ ഒരു ഹോമിയോ ഡോക്ടറായിരുന്നു. ബൊക്കാറൊയിലെ സെന്റ്‌. സേവ്യേഴ്സ് സ്കൂളിലാണ് അരുന്ധതി പ്രാഥമിക വിദ്യാഭ്യാസം പൂർത്തിയാക്കിയത്. പിന്നീട് കൊൽക്കത്തയിലെ ബ്രാബോൺ കോളേജിലും ജഡാവ്പൂർ യൂണിവേഴ്സിറ്റിയിലുമായി ഇംഗ്ലീഷ് സാഹിത്യപഠനവും പൂർത്തിയാക്കി. ഖഡഗ്പൂർ ഐ.ഐ.ടി.യിലെ ഒരു പ്രൊഫസറെയാണ് വിവാഹം കഴിച്ചത്.

1977 സെപ്റ്റംബറിൽ സ്റ്റേറ്റ് ബാങ്ക് ഓഫ് ഇന്ത്യയിൽ ഒരു പ്രൊബേഷണറി ഓഫീസറായാണ് അരുന്ധതിയുടെ തുടക്കം. പിന്നീട് 36 വർഷത്തെ ഉദ്യോഗജീവിതത്തിനിടയിൽ ബാങ്കിന്റെ വിവിധ സംരംഭങ്ങളുടെ മേൽനോട്ടചുമതല വഹിച്ചു. ബാങ്കിന്റെ ന്യൂയോർക്ക് ശാഖയിലും പ്രവർത്തിച്ചു. എസ്.ബി.ഐ. ക്യാപ്പിറ്റൽ മാർക്കറ്റ്സ് ലിമിറ്റഡിന്റെ മാനേജിംഗ് ഡയറക്ടറായും ചീഫ് എക്സിക്യൂട്ടീവ് ഓഫീസറായും പ്രവർത്തിട്ടുണ്ട്. കൂടാതെ എസ്.ബി.ഐ. ഡെപ്യൂട്ടി എം.ഡി.യായും കോർപ്പറേറ്റ് ഡെവലപ്മെന്റ് ഓഫീസറായും സേവനമനുഷ്ഠിച്ചു. 2013 ഒക്ടോബറിൽ ബാങ്കിന്റെ ചെയർപേഴ്സൺ ആയിരുന്ന പ്രതീപ് ചൗധുരി വിരമിച്ചതോടെയാണ് അരുന്ധതി ചുമതലയേറ്റത്.



</doc>
<doc id="333491" url="https://ml.wikipedia.org/wiki?curid=333491" title="ബ്രഹ്മ സമാജം">
ബ്രഹ്മ സമാജം

സ്വാതന്ത്ര സമര കാലഘട്ടത്തിൽ നടന്ന നവോത്ഥാനങ്ങളിൽ ബംഗാളിൽ നിന്നുള്ള നവോത്ഥാനപ്രക്രിയകൾ മുഖ്യ പങ്കു വഹിച്ചിരുന്നു. അത്തരത്തിൽ ഉള്ള നവോത്ഥാന നായകരിൽ പ്രമുഖൻ ആയിരുന്നു രാജാറാം മോഹൻ റോയ്. അദ്ദേഹം ഹിന്ദു മതത്തിലെ അനാചാരങ്ങളും അന്ധവിശ്വാസങ്ങളും തുടച്ചു നീക്കണം എന്ന ആഗ്രഹത്തോട് കൂടി സ്ഥാപിച്ച പ്രസ്ഥാനമാണ് ബ്രഹ്മ സമാജം. 1828 ൽ രാജാറാം മോഹൻ റോയ്, ദേവേന്ദ്രനാഥ് ടാഗൂർ എന്നിവരുടെ നേതൃത്വത്തിൽ കൊൽക്കത്തയിൽ സ്ഥാപിതമായ ബ്രഹ്മ സമാജം ഹിന്ദു നവോത്ഥാനത്തിൽ സുപ്രധാനമായ പങ്കു വഹിച്ചു. സതി (ആചാരം) നിർത്തലാക്കുന്നതിൽ ബ്രഹ്മ സമാജം കാര്യമായ പങ്കു വഹിച്ചു, കൂടാതെ വിധവാ പുനർ വിവാഹം, ബാലാ വിവാഹ നിരോധനം എന്നിവയ്ക്ക് വേണ്ടി ശക്തമായി വാദിക്കുകയും ചെയ്തു.


</doc>
<doc id="333494" url="https://ml.wikipedia.org/wiki?curid=333494" title="ശ്രീ ഭവാനീശ്വര മഹാക്ഷേത്രം">
ശ്രീ ഭവാനീശ്വര മഹാക്ഷേത്രം

എറണാകുളം ജില്ലയിലെ കൊച്ചിയിൽ പള്ളുരുത്തി എന്ന സ്ഥലത്തു സ്ഥിതിചെയ്യുന്ന ഒരു ശിവക്ഷേത്രമാണ് ശ്രീ ഭവാനീശ്വര ക്ഷേത്രം. ശ്രീനാരായണഗുരു പ്രതിഷ്ഠ നടത്തിയ ഒരു ക്ഷേത്രമാണിത്. കേരളത്തിലെ നവോത്ഥാന മുന്നേറ്റങ്ങളുടെ ഭാഗമായി 1903-ൽ ശ്രീനാരായണ ധർമ്മ പരിപാലന യോഗം രൂപീകരിച്ചതിനുശേഷം ഗുരുവിന്റെ നിർദ്ദേശപ്രകാരമാണ് ക്ഷേത്രം പണിതത്. എസ്.എൻ.ഡി.പി.യുടെ രൂപീകരണത്തിനുശേഷം പത്തുവർഷങ്ങൾ കഴിഞ്ഞാണ് ഗുരു ഇവിടെ ശിവലിംഗ പ്രതിഷ്ഠ നടത്തിയത്. 1998-ൽ ക്ഷേത്രത്തിനു സമീപം ഒരു സ്വർണ്ണ ധ്വജം (സ്വർണ്ണകൊടിമരം) സ്ഥാപിച്ചു . എസ്.എൻ.ഡി.പി. യോഗത്തിനാണ് ക്ഷേത്രത്തിന്റെ ഭരണച്ചുമതല . ഈ ക്ഷേത്രം കൂടാതെ ധാരാളം വിദ്യാഭാസ സ്ഥാപനങ്ങൾ എസ്.എൻ.ഡി.പി.യുടെ നിയന്തണത്തിൽ പ്രവർത്തിക്കുന്നുണ്ട്.

ക്ഷേത്രത്തിലെ പ്രധാനമൂർത്തിയായ പരമശിവനെ കൂടാതെ പാർവ്വതി(ശ്രീ ഭവാനീശ്വരി), ഗണപതി, സുബ്രഹ്മണ്യൻ , അയ്യപ്പൻ , അത്ഭുത യക്ഷി , നാഗദൈവങ്ങൾ , ഭഗവതി , ബ്രഹ്മരക്ഷസ്സ് ,
നവഗ്രഹങ്ങൾ എന്നീ ദേവതകളുമുണ്ട്. ശ്രീ നാരായണ ഗുരുവിനെയും ഇവിടെ ആരാധിക്കുന്നു.

കേരളത്തിലെ മഹാക്ഷേത്രങ്ങളുടെ ഗണത്തിൽപ്പെടുന്ന ക്ഷേത്രമാണിത് . ഇവിടത്തെ ഉത്സവം കുംഭത്തിലെ ഭരണി നക്ഷത്രത്തിൽ കൊടിയേറി 11 നാൾ നീണ്ടു നിൽക്കുന്ന ഉത്സവം ആണ് . 15 ആനകളെയാണ് ക്ഷേത്രത്തിന്റെ മഹോത്സവ നാളുകളിൽ എഴുന്നള്ളിക്കുന്നത് . വടക്കും തെക്കും ഭാഗങ്ങൾ മത്സരിച്ചുള്ള കാവടി വളരെ വിപുലമായാണ് ഓരോ വർഷവും നടക്കുന്നത്. ക്ഷേത്രത്തോട് ചേർന്നുള്ള വിദ്യാഭാസ സ്ഥാപനങ്ങൾക്കായി വിശാലമായ ഒരു മൈതാനവും (SDPY Ground) ഉണ്ട് . ഈ ക്ഷേത്രം മഹാത്മാ ഗാന്ധി സന്ദർശിച്ചിട്ടുണ്ട് എന്ന് ചരിത്രം .


</doc>
<doc id="333504" url="https://ml.wikipedia.org/wiki?curid=333504" title="മുസലപർവ്വം">
മുസലപർവ്വം

മഹാഭാരതത്തിലെ 18 പർവ്വങ്ങളിൽ 16 -മത്തെ പർവമാണ് മുസലപർവ്വം. ശ്രീകൃഷ്ണന്റെ സ്വർഗ്ഗാരോഹണവും, യാദവരുടെ നാശവും ദ്വാരകയുടെ തിരോധാനവും ആണ് ഇതിലെ ഉള്ളടക്കം. 

ധൃതരാഷ്ട്രരും ഗാന്ധാരിയും ദാവാഗ്നിയിൽ എരിഞ്ഞിട്ട് 18 കൊല്ലം കഴിഞ്ഞു . യുധിഷ്ഠിരൻ ഭാരതയുദ്ധം കഴിഞ്ഞു ചക്രവർത്തിയായിട്ടു 36 വർഷവും തികഞ്ഞു . 
ഭാരതയുദ്ധം കഴിഞ്ഞു മുപ്പത്തിയാറാമത്തെ ആണ്ട് വന്നപ്പോൾ പാണ്ഡവജ്യേഷ്ഠനും കുരുരാജാവുമായ യുധിഷ്ഠിരൻ മഹാഭയങ്കരങ്ങളായ ചില ദുർന്നിമിത്തങ്ങൾ ദർശിച്ചു അസ്വസ്ഥനായി . വരണ്ട കാറ്റ് ചരൽ വര്ഷിച്ചുകൊണ്ടു ആഞ്ഞു വീശി . പക്ഷികൾ വലത്തു നിന്ന് ഇടത്തോട്ടു ചുറ്റിപ്പറന്നു . നദികൾ പിന്നോട്ട് പാഞ്ഞു . ചക്രവാളം പുകമൂടി കാണപ്പെട്ടു . ആകാശത്തു നിന്നും ഉല്ക്കകൾ കത്തിക്കരിഞ്ഞു ഭൂമിയിൽ പതിച്ചു . സൂര്യമണ്ഡലം പുകമൂടിയതുപോലെ കാണപ്പെട്ടു . സൂര്യൻ ഉദിക്കുമ്പോൾ ചുറ്റും മേഘശകലങ്ങൾ കബന്ധങ്ങൾ പോലെ ചിതറിക്കിടന്നു . സൂര്യനും ചന്ദ്രനും ഉദിക്കുമ്പോൾ അവയ്ക്കു ചുറ്റും മൂന്നു വർണ്ണങ്ങളിലുള്ള വലയങ്ങൾ കാണപ്പെട്ടു . ആ വലയങ്ങളുടെ ബാഹ്യഭാഗം തീക്കനലിന്റെ ചുവപ്പും പുകയുടെ ചാരനിറവും ഉള്ളതായിരുന്നു . അവ കണ്ടാൽ ആർക്കും ഭയം തോന്നും . ഇത്തരത്തിലുള്ള അന്തരീക്ഷ സംബന്ധികളായും , ഭൗമികമായുമുള്ള ദുർന്നിമിത്തങ്ങൾ ദർശിച്ചു ചകിതനായ യുധിഷ്ഠിരൻ താമസിയാതെ തന്നെ യാദവകുലം നശിച്ച വാർത്തയും രാമകൃഷ്ണന്മാരുടെ പരമഗതിയും അറിഞ്ഞു സമുദ്രം വറ്റിയെന്നു കേട്ടതുപോലെ ഞെട്ടിത്തരിച്ചു . മഹാപുരുഷന്മാരായ അവർക്കു അത് വിശ്വസിക്കാൻ കഴിഞ്ഞില്ല . [ വ്യാസഭാരതം , മൗസലപർവ്വം , അദ്ധ്യായം 1 , ശ്ളോകങ്ങൾ 1 മുതൽ 10 വരെ ].

പ്രധാനമായും രണ്ടു ശാപങ്ങളാണ് യാദവരുടെ നാശത്തിനും രാമകൃഷ്ണന്മാരുടെ പരമഗതിക്കും കാരണമായിത്തീർന്നതു .അവയിലൊന്ന് കൗരവമാതാവായ ഗാന്ധാരിയുടെ ശാപവും മറ്റൊന്ന് മുനിമാരുടെ ശാപവുമായിരുന്നു . 

18 ദിവസം നീണ്ടുനിന്ന മഹാഭാരതയുദ്ധം അവസാനിച്ചു .തന്റെ 100 മക്കളും ഭീമനാൽ വധിക്കപ്പെട്ട താപത്താൽ ഗാന്ധാരി വെന്തുരുകി ആർത്തനാദത്തോടെ അവൾ നിലവിളിച്ചു .സർവ്വനാശത്തിനും കാരണക്കാരൻ ശ്രീകൃഷ്ണനാണെന്ന് മനസ്സിലാക്കിയ അവൾ ഭീമനോടും പാണ്ടവരോടും തോന്നിയ ക്രോധം മുഴുവൻ യാദവരോടും കൃഷ്ണനോടും പ്രകടിപ്പിച്ചു .ഗാന്ധാരി ഇങ്ങനെ പറഞ്ഞു ." അല്ലയോ കേശവാ , മഹാവിഷ്ണുവിന്റെ അംശമായ ഭവാൻ എന്തിനും പോന്നവനല്ലേ ? സര്വ്വശക്തനായ നീ വിചാരിച്ചിരുന്നെങ്കിൽ , കുരുക്കളെ ബാധിച്ച ഈ മഹാവിപത്ത് ഒഴിവാക്കാമായിരുന്നില്ലേ ?നീ എന്താണ് അതിനു ശ്രെമിക്കാതിരുന്നത്? തമ്മിൽ തല്ലി മരിച്ച ബന്ധുക്കളെ ഉപേഷിച്ച ഭവാൻ ബന്ധുവധം ചെയ്തവനാണ് .അതിനാൽ അപരാധിയായ നിന്നെ , എന്റെ പാതിവൃത്യശക്തിയാൽ ഞാനിതാ ശപിക്കുന്നു . " ഇന്നേക്ക് മുപ്പത്തിയാറാമത് ആണ്ടു തികയുമ്പോൾ കുരുപാണ്ടാവർ തമ്മിലടിച്ചു നശിച്ചതുപോലെ , നിന്റെ യാദവരും തമ്മിൽതല്ലി നശിക്കുന്നതാണ് .ആ സമയം നീചമായ ഒരു ഉപായത്താൽ നീയും മരിക്കുന്നതാണ് .പുത്രന്മാരും , ഭർത്താക്കന്മാരുമൊക്കെ നഷ്ട്ടപ്പെട്ട വേദനയാൽ കുരുസ്ത്രീകൾ നെഞ്ചത്തടിച്ചു നിലവിളിക്കുന്നതുപോലെ , അന്ന് യാദവസ്ത്രീകളും നിലവിളിക്കുന്നതായിരിക്കും." 
ഈ ശാപവചസ്സുകൾ കേട്ടിട്ട് ഭഗവാൻ പുഞ്ചിരിയോടെ ഗാന്ധാരിയോടു ഇപ്റകാരം പറഞ്ഞു --" അല്ലയോ മാതാവേ , ഞാൻ ചെയ്യാനുദ്ദേശിച്ച കാര്യങ്ങൾ തന്നെയാണ് ഭവതിയിപ്പോൾ ശാപരൂപത്തിൽ പറഞ്ഞത് . ദൈവം നിമിത്തമേ യാദവർക്കു നാശമുണ്ടാവുകയുള്ളൂ .യാദവന്മാർ മഹാശക്തന്മാരാണ്.ദേവന്മാർക്കോ ദാനവന്മാർക്കോ മനുഷ്യർക്കോ ആർക്കും അവരെ നശിപ്പിക്കാനാകില്ല .വൃഷ്ണിചക്രം മുടിക്കുവാൻ ഞാനല്ലാതെ കരുത്തുള്ള മറ്റാരുമില്ല. അതിനാൽ ഭവതിയുടെ ശാപം ഞാൻ സ്വീകരിക്കുന്നു. ഭവതി പറഞ്ഞതുപോലെ യാദവന്മാർ പരസ്പരം ഏറ്റുമുട്ടി നശിക്കുന്നതാണ് .ഭഗവാന്റെ ഈ വചനങ്ങൾ കേട്ട് പാണ്ഡവർ ഭയന്നു .
അവർക്കു ജീവിക്കണമെന്ന ആശ തന്നെയില്ലാതായി .
മുപ്പത്തിയാറ് കൊല്ലം കഴിഞ്ഞപ്പോൾ , യാദവനാശം സൂചിപ്പിക്കുന്നതായ മറ്റൊരു ബ്രഹ്മശാപംകൂടിയുണ്ടായി.അതിങ്ങനെയായിരുന്നു .
ഒരിക്കൽ , വിശ്വാമിത്രൻ, കണ്വൻ, നാരദൻ തുടങ്ങിയ മുനിമാർ ദ്വാരക സന്ദർശിക്കാനെത്തി.ഇതറിഞ്ഞ ചെറുപ്പക്കാരായ യാദവന്മാരും , ശ്രീകൃഷ്ണപുത്രനായ സാംബനും മുനിമാരെ ഒന്ന് കളിയാക്കണമെന്ന ഉദ്ദേശത്തോടെ ഒരു പദ്ധതി തയ്യാറാക്കി .അവർ സാംബനെ ഒരു ഗർഭിണിയുടെ വേഷം കെട്ടിച്ചു മുനിമാരുടെ മുന്നിൽ കൊണ്ടുവന്നിട്ടു ചോദിച്ചു ."അല്ലയോ മുനീശ്വരന്മാരെ, ഇവൾ ബഭ്രുവിന്റെ പത്നിയാണ് .ഇവൾ പ്രസവിക്കുന്നത് ആൺകുട്ടിയോ പെണ്കുട്ടിയോ ? . മഹാതപസ്സികളായ മുനിമാർ നിജാവസ്ഥ മനസ്സിലാക്കിയിരുന്നു .അവർ ഇങ്ങനെ പറഞ്ഞു."വാസുദേവന്റെ പുത്രനായ ഈ സാംബൻ പ്രസവിക്കും .എന്നാൽ അതൊരു മുസലമായിരിക്കും .ആ മുസലം കാരണം നിങ്ങളുടെ വംശം നശിക്കുകയും ചെയ്യും .വാസുദേവനും ബലരാമനും ഈ നാശത്തിൽ നിന്നും മോചനം നേടുമെങ്കിലും ബലരാമൻ കടലിലാണ്ടുപോവുകയും കൃഷ്ണൻ വേടന്റെ അമ്പേറ്റു മൃത്യു പൂകുകയും ചെയ്യും".
ഈ വിവരം കൃഷ്ണൻ അറിഞ്ഞപ്പോൾ മുനിശാപം സത്യമാകുമെന്നു പറഞ്ഞു .
പിറ്റേന്ന് തന്നെ സാംബൻ ഒരു ഇരുംപുലക്കയെ പ്രസവിക്കുന്നു .
വിവരങ്ങൾ കേട്ടറിഞ്ഞ ഉഗ്രസേനൻ, ആ ഇരുമ്പുലക്കയെ രാകി സമുദ്രത്തിൽ കലക്കിക്കളയാൻ യദുക്കളെ ഉപദേശിച്ചു .
യദുക്കൽ സാംബൻ പ്രസവിച്ച ഉലക്കയെ രാകി പൊടിച്ചു സമുദ്രത്തിൽ കലക്കി .ആപത്തൊഴിഞ്ഞെന്നു കരുതി അവർ ആശ്വസിച്ചു .

ദ്വാരകയിൽ ആപത്തുകളൊന്നും സംഭവിക്കാതിരിക്കാൻ , ഭഗവാൻ മദ്യനിരോധനം ഏർപ്പെടുത്തുന്നു.മദ്യം നിര്മ്മിക്കുന്നവരെ വംശത്തോടെ ശൂലത്തിൽ കോര്ക്കുമെന്നു പ്രഖ്യാപിച്ചു .ഉഗ്രസേനരാജാവിന്റെയും കൃഷ്ണന്റെയും ബാലരാമന്റെയും കല്പ്പനയെ ഭയന്ന് യാദവർ കുറെയൊക്കെ അനുസരിച്ചു .എന്നാലും ഭഗവാന്റെ ഇച്ഛ വേറെയായിരുന്നു .
യാദവകുലത്തിന്റെ സർവ്വനാശത്തിനുള്ള ലക്ഷണങ്ങൾ കണ്ടു തുടങ്ങി .യദുക്കളുടെ ഭവനങ്ങളിൽ ദിനംതോറും കാലൻ വിവിധരൂപങ്ങളിൽ പ്രത്യക്ഷപ്പെട്ടു തുടങ്ങി .അവൻ കരാളനായും , കുള്ളനായും, വികടനായും , കറുത്ത കാലപുരുഷനായും , സ്തൂലനും സൂക്ഷ്മനുമായും നാനാസമയത്തു പ്രത്യക്ഷമായി .അവനെ കാണുമ്പോൾ യാദവന്മാർ ദിവ്യാസ്ത്രങ്ങൾ പ്രയോഗിച്ചെങ്കിലും സര്വ്വഭൂതത്തിനും അന്തകനായ അവന്റെ ശരീരത്തിൽ ഒന്നും ഏറ്റില്ല .നാട്ടിൽ എലികൾ വര്ദ്ധിച്ചു .തെരിവുകളിലൂടെ എലികൾ ഘോഷയാത്ര നടത്തുന്നു .അവ ഉറങ്ങുന്നവരുടെ നഖവും തലമുടിയും കരണ്ട് തുടങ്ങി .കുടങ്ങളും , സ്ഫടിക പാത്രങ്ങളും പൊട്ടി തകര്ന്നു .യാദവ ഗ്രിഹങ്ങളിൽ തത്തകൾ വികൃതമായി കരഞ്ഞു .അരയന്നങ്ങൾ കൂമനെപ്പോലെയും , ആടുകൾ കുറുക്കനെപ്പോലെയും ഓരിയിട്ടു .പശുക്കൾ കഴുതകളെയും , പട്ടികൾ പൂച്ചയെയും , എലികൾ കീരികളെയും പ്രസവിച്ചു .കൂടാതെ ധര്മ്മിഷ്ട്ടരായ യാദവന്മാർ മഹാപാപങ്ങൾ പ്രവര്ത്തിച്ചു തുടങ്ങി .പിതൃക്കൾ , ദേവന്മാർ , ബ്രാഹ്മണർ തുടങ്ങിയവരെ നിന്ദിച്ച അവർ , രാക്ഷസന്മാരോട് ചങ്ങാത്തവും രാക്ഷസവൃത്തികളോട് മമതയും ഉള്ളവരായിത്തീര്ന്നു.ഗുരുജനങ്ങളെയും ആദരണീയരെയും അവർ അവഗണിച്ചു .സ്ത്രീകള്ക്ക് പാതിവൃത്യം നഷ്ട്ടപ്പെട്ടു .ഭക്ഷണങ്ങളിൽ കൃമികൾ കാണപ്പെട്ടു .ഭഗവാൻ പാഞ്ചജന്യം മുഴക്കുമ്പോൾ കഴുതകൾ എതിർസ്വരമുണ്ടാക്കി .ത്രയോദേശിയിലും ചതുര്ദെശിയിലും വാവ് പ്രത്യക്ഷപ്പെട്ടു .വെളുംപല്ല് കാട്ടി ആര്ത്തു ചിരിക്കുന്ന ഒരു ഭയങ്കരി , രാത്റിയിൽ തങ്ങളുടെ ഭവനങ്ങളിൽ കടന്നു കുട്ടികളെ പിടിച്ചുകൊണ്ടു പോകുന്നത് യാദവസ്ത്രീകൽ സ്വപ്നത്തിൽ കണ്ടു .കൂടാതെ അഗ്നിഹോത്രാദി ഗ്രിഹങ്ങളിൽ ഘോരമായ കഴുകന്മാർ കയറി യദുക്കളെ കൊത്തി വലിക്കുന്നതും , തങ്ങളുടെ കൊടിയടയാളങ്ങളും മറ്റും രാക്ഷസര് പിടിച്ചെടുക്കുന്നതും അവർ സ്വപ്നത്തിൽ കണ്ടു ഭയന്നു.ഇതിനെല്ലാം പുറമേ , അഗ്നിദേവൻ കൃഷ്ണന് നല്കിയിരുന്ന ചക്റം, ഭഗവാന്റെ പിടിവിട്ടു വാനിലേക്കുയർന്നു.കൃഷ്ണസാരധിയായ ദാരുകൻ കണ്ടുനില്ക്കെ , ഭഗവാന്റെ രഥം കുതിരകൾ വലിച്ചുകൊണ്ടോടി സമുദ്രത്തിനു മീതെ ഉഴന്നു ചുറ്റി .കൃഷ്ണന്റെയും ബാലരാമാന്റെയും ധ്വജങ്ങളിൽ നിന്നും അവയുടെ ദേവതകളായ ഗരുഡനും വൃക്ഷരാജാവും അന്ധര്ധാനം ചെയ്തു .

ഇത്തരം ദുർന്നിമിത്തങ്ങൾ കണ്ടു രാമകൃഷ്ണന്മാരും മറ്റു യാദവരും ആപത്തൊഴിയാൻ ഒരു തീര്ഥയാത്ര നടത്തി .ഉപവാസത്തിനായി അവർ പ്രഭാസം എന്ന പുണ്യപ്രദമായ സമുദ്രതീരത്തെത്തി.ഉപവാസത്തിനായി സമുദ്രതീരത്തെത്തിയ യാദവസംഘം , ശ്രീകൃഷ്ണന്റെയും ബാലരാമന്റെയും മുന്നറിയിപ്പുകൾ വകവയ്ക്കാതെ തീറ്റിയും കുടിയും ആട്ടവും പാട്ടുമായിക്കഴിഞ്ഞു . ശ്രീകൃഷ്ണനറിയാതെ ധാരാളം മദ്യവും അവർ കൊണ്ടുവന്നിരുന്നു . ഈ മദ്യകുംഭങ്ങൾ ഭക്ഷണസമയത്തു അവർ തുറക്കുകയും മദ്യം ധാരാളമായി വിളംബി ആട്ടവും പാട്ടുമായിക്കഴിയുകയും ചെയ്തു . ലോകനാഥനായ ഭഗവാൻ കൃഷ്ണൻ തങ്ങളുടെ സംരക്ഷണത്തിനായി ഉണ്ടെന്ന ധൈര്യത്തിൽ അവർ ആരെയും വകവയ്ക്കാതെ കുടിച്ചു കൂത്താടി മറിഞ്ഞു .കൃഷ്ണന്റെ മുന്നിൽ വച്ച് ബലരാമനും സാത്യകിയും പ്രദ്യുമ്നനും അനിരുദ്ധനുമെല്ലാം മദ്യപിച്ചു . ആ സമയം നേരത്തെ അവർ ഉൽപ്പാതങ്ങളിലൂടെ ദർശിച്ചിരുന്ന കാലൻ അവരെ സമീപിക്കുകയായിരുന്നു .ആ സമയം മദ്യലഹരിയിലായിരുന്ന വീര്യവാനായ സാത്യകി ചീറിക്കൊണ്ട് അടുത്തു മദ്യപിച്ചുകൊണ്ടിരുന്ന കൃതവർമ്മാവിനെ ചൂണ്ടിക്കൊണ്ട് ഇങ്ങനെ പറഞ്ഞു . " യുദ്ധശിബിരത്തിൽ ചത്തതുപോലെ ഉറങ്ങിക്കിടന്ന ധൃഷ്ടദ്യുമ്‌നാദികളെ ദ്രോണപുത്രന്റെ സഹായത്തോടെ രാത്രിയിൽ പോയി വെട്ടിക്കൊന്ന നീചനെക്കുറിച്ചു കേട്ടിട്ടുണ്ടോ ? . നിന്റെ ഈ പ്രവൃത്തി യാദവര് ക്ഷമിക്കില്ല കൃതാവര്മാവേ ". ഈ സമയം പ്രദ്യുമ്നൻ അതിനെ അനുകൂലിച്ചു . ഇത് കേട്ടിട്ട് ചാടിയെഴുന്നേറ്റ കൃതവര്മ്മാവ് സാത്യകിയെ ചൂണ്ടി ഇങ്ങനെ പറഞ്ഞു . " യുദ്ധക്കളത്തിൽ അർജ്ജുനന്റെ ബാണത്താൽ കയ്യറ്റ് പ്രായോപവേശം ചെയ്യാനിരുന്ന ഭൂരിശ്രവസ്സിനെ ചതിയാൽ തലയറുത്തവനാണീ സാത്യകി . നീ അത്ര വലിയ വീരനാണെങ്കിൽ ഭൂരിശ്രവസ്സു നിന്നെ എടുത്തെറിഞ്ഞു തലവെട്ടാൻ വാളെടുത്തപ്പോൾ കൊന്നൂടായിരുന്നോ ?. അർജ്ജുനനല്ലേ ഭൂരിശ്രവസ്സിന്റെ കൈവെട്ടിയിട്ട് നിന്നെ രക്ഷിച്ചത് ?. നിന്റെ വാക്കുകൾ നന്നായിട്ടുണ്ട് ".കൃതവര്മ്മാവ് ഭൂരിശ്രവസ്സിനെ കൊന്ന കാര്യം പറഞ്ഞപ്പോൾ , സത്രാജിത്തിനെ സ്യമന്തക രത്നത്തിന് വേണ്ടി കൃതവര്മ്മാവ് വധിക്കാൻ കൂട്ടുനിന്ന കാര്യം സാത്യകിയും പറഞ്ഞു . ഇത് കേട്ടപ്പോൾ കൃഷ്ണപത്നിയായ സത്യഭാമ കരഞ്ഞുകൊണ്ട് കൃഷ്ണന്റെ മടിയിൽ വീണു അദ്ദേഹത്തെ പ്രകോപിപ്പിച്ചു . കൃഷ്ണൻ രൂക്ഷമായി കൃതവർമ്മാവിനെ നോക്കി . കോപത്താൽ വിറച്ച സാത്യകി, വാളെടുത്തു ഒറ്റവെട്ടിനു കൃതവർമ്മാവിന്റെ തല തെറിപ്പിച്ചു .കൃതവർമ്മാവിന്റെ ആൾക്കാർ ഓടിക്കൂടി സാത്യകിയെ നേരിട്ടു . സാത്യകിയെ സഹായിക്കാൻ പ്രദ്യുമ്നനും രംഗത്തെത്തി . യാദവന്മാർ രണ്ടു ചേരികളായിത്തിരിഞ്ഞു യുദ്ധം തുടങ്ങി . അവർ ആയുധങ്ങളെടുത്തു അന്യോന്ന്യം യുദ്ധം ചെയ്തു . അത്തരത്തിൽ ഘോരമായ സംഘട്ടനം യാദവന്മാർ തമ്മിൽ നടന്നു . ആ സംഘട്ടനത്തിൽ വച്ച് പ്രദ്യുമ്നനും സാത്യകിയും കൊല്ലപ്പെട്ടു . കൃഷ്ണന് ഇത് സഹിക്കാനായില്ല . അദ്ദേഹം അടുത്തു വളർന്നു നിന്നിരുന്ന കുറെ എരകപ്പുല്ലുകൾ പറിച്ചെടുത്തു . അതുകൊണ്ടു അടുത്തു നിന്നിരുന്ന യാദവന്മാരെ തല്ലിക്കൊന്നു . ഇതുകണ്ട് മറ്റ് യാദവരും , ഇരകപ്പുല്ലുകൾ പറിച്ചെടുത്തു തല്ലു തുടങ്ങി . ഈ എരകപ്പുല്ലുകൾ അത്യധികം ശക്തവും ഇരുമ്പുലക്ക പോലെ ദൃഢവും , മർത്ത്യരുടെ മസ്തകഭേദിയുമായിരുന്നു . യാദവന്മാർ അതെടുത്തു പരസ്പരം തല്ലിക്കൊന്നു . ഒടുവിൽ ആ രംഗത്തു കൃഷ്ണനും ബലരാമനും ബാഭ്രുവും കൃഷ്ണസാരഥിയായ ദാരികനും മാത്രം ശേഷിച്ചു .

ഈ സമയം കൃഷ്ണജ്യേഷ്ഠനായ ബലരാമൻ ഒരു വൃക്ഷച്ചുവട്ടിൽ ധ്യാനനിരതനായിരിക്കുകയായിരുന്നു .കൃഷ്ണനും ദാരുകനും ബഭ്രുവും അവിടെയെത്തിചേർന്നു .യാദവനാശം അർജുനനെ ധരിപ്പിക്കുവാൻ കൃഷ്ണൻ ദാരുകനെ ഹസ്ഥിനാപുരിയിലേക്ക് അയച്ചു .തുടർന്ന് സ്ത്രീകളെ ആശ്വസിപ്പിക്കാനായി ഭഗവാൻ ബഭ്രുവിനെ കൊട്ടാരത്തിലേക്കു അയച്ചു . എന്നാൽ വഴിയിൽ വച്ച് വേടകൂടത്തിന്റെ അമ്പേറ്റ്‌ ബഭ്രു മരിക്കുന്നതു കൃഷ്ണൻ കണ്ടു . ശേഷം ഭഗവാൻ തന്നെ സ്വയം കൊട്ടാരത്തിൽ ചെന്ന് സ്ത്രീകളെ ആശ്വസിപ്പിക്കുകയും , അര്ജുനൻ വന്നു അവരെ രക്ഷിക്കുമെന്ന് അറിയിക്കുകയും ചെയ്തു .ഉടനെ തന്നെ കൃഷ്ണൻ വസുദേവനോട് യാത്രചോദിച്ചു ബലരാമസമീപമെത്തുന്നു .ആ സമയം ബലരാമന്റെ വായില്ക്കൂടി ഒരു ശ്വേതനാഗം ഇഴഞ്ഞിറങ്ങി സമുദ്രത്തിലൂടെ പാതാളത്തിലേക്ക് പോകുന്നത് ഭഗവാൻ കണ്ടു .ബലരാമന്റെ ആത്മാവായ അനന്തനാഗം , മറ്റു നാഗരാജാക്കന്മാരുടെ പൂജയേറ്റു , സകല സിദ്ധന്മാരാലും സേവിതനായി അനന്തകലയെന്ന സ്വധാമാത്തിലേക്ക് തിരികെപ്പോയി .
ഭഗവാൻ വനത്തിലൂടെ നടന്നു .അദ്ദേഹം യോഗത്തെ അവലംബിച്ച് പാദങ്ങൾ ഉയര്ത്തിപ്പിടിച്ചു നിലത്തു ശയിച്ചു .ആ സമയം , കാലചോദിതനായ ജര: എന്ന വേടൻ അമ്പും വില്ലുമായി മൃഗവേട്ടയ്ക്ക് അവിടെയെത്തിച്ചേർന്നു .അവൻ ദൂരെനിന്നും കൃഷ്ണപാദങ്ങൾ ദർശിച്ചു, ഒരു മാൻ എന്ന് തെറ്റിദ്ധരിച്ചു ഭഗവാന്റെ പാദങ്ങളിലേക്കു അസ്ത്രമയച്ചു .അത് ഭഗവാന്റെ കാൽ വെള്ളയിലെ മര്മ്മസ്ഥാനത്തു പതിച്ചു .ഓടിയെത്തിയ വേടൻ അതി ദുഃഖത്തോടെ കരഞ്ഞു കൊണ്ട് ഭഗവാനോട് ക്ഷമിക്കണേ എന്ന് കെഞ്ചി .ഭഗവാൻ അവനെ ആശ്വസിപ്പിച്ച ശേഷം വിഷ്ണുരൂപത്തിൽ വൈകുണ്ഠത്തിലേക്കു യാത്രയായി .
അതോടെ ഭൂമിയിൽ കലിയുഗത്തിന്റെ ആരംഭമായി .

ശ്രീകൃഷ്ണൻ പറഞ്ഞയച്ച ദാരുകൻ ഹസ്തിനപുരത്തിൽ എത്തി കൃഷ്ണ സന്ദേശം അർജ്ജുനനെ അറിയിച്ചു.കൃഷ്ണന്റെ മരണവും യദുനാശവും പാണ്ഡവർ ആദ്യം വിശ്വസിച്ചില്ല . ഭീമൻ പോലും ഭയന്നുപോയി .തന്റെ പുരിയിലെ ജനങ്ങളെ രക്ഷിക്കണമെന്നും ദ്വാരകയെ ഉടൻ സമുദ്രം വിഴുങ്ങുമെന്നും കൃഷ്ണൻ അര്ജുനനോട് പറയാനായി ദാരുകനെ ഏൽപ്പിച്ചിരുന്നു .അര്ജുനൻ ഉടനെ ദ്വാരകയിലേക്ക് യാത്രയായി .വസുദേവരോട് അടുത്ത നടപടിയെ പറ്റി ആലോചിക്കാൻ എത്തിയ അർജ്ജുനനോട് ദീനനായി വസുദേവൻ വിലപിക്കുകയും കൃഷ്ണമഹിമയെപ്പറ്റി പ്രസ്താവിക്കുകയും ചെയ്തു .നിരാലംബരായി വിലപിക്കുന്ന സ്ത്രീജനങ്ങളെ നോക്കി അർജ്ജുനൻ ഇങ്ങനെ പറഞ്ഞു . " ഞാൻ ശേഷിച്ച വൃഷ്ണി -അന്ധക ജനങ്ങളെക്കൂട്ടി ഇന്ദ്രപ്രസ്ഥത്തിലേക്കു പോകുവാൻ തീരുമാനിച്ചിരിക്കുന്നു . ഇന്ദ്രപ്രസ്ഥത്തിൽ നിങ്ങളുടെ രാജാവ് അനിരുദ്ധപുത്രനായ വജ്രനായിരിക്കും . ഇന്നേക്ക് ഏഴാം നാൾ സൂര്യനുദിക്കുമ്പോൾ ഈ ദ്വാരകയെ സമുദ്രം വിഴുങ്ങുന്നതാണ് . അതിനാൽ എത്രയും വേഗം നമുക്കിവിടെനിന്നും പുറപ്പെടണം ".അന്നുരാത്രി അതീവദുഃഖത്തോടെ അർജ്ജുനൻ അവിടെ കഴിച്ചുകൂട്ടി .അതിനടുത്ത ദിവസം കൃഷ്ണപിതാവായ വസുദേവൻ യോഗബലത്താൽ ദേഹം വെടിഞ്ഞു .വസുദേവരുടെ ദേഹം സംസ്ക്കരിക്കപ്പെട്ടു .വസുദേവരുടെ ദേഹത്തെ പുല്കിക്കൊണ്ടു അദ്ദേഹത്തിന്റെ നാല് പത്നിമാരായ രോഹിണി , മദിര , ഭദ്ര , ദേവകീദേവി എന്നിവർ ചിതയിലെരിഞ്ഞു സ്വർഗ്ഗം പൂകി .അർജ്ജുനനും ദാരുകനും ഏറെ തിരച്ചിലിനോടുവിൽ, ബലരാമന്റെ ഭൌതിക ശരീരം ഒരു വൃക്ഷ ച്ചുവട്ടിൽ കണ്ടെത്തി. വീണ്ടും നടത്തിയ തിരച്ചിലിനൊടുവിൽ കൃഷ്ണ ശരീരവും അർജ്ജുനൻ ദർശിച്ചു. ദുഃഖം ഉള്ളിലടക്കി അർജ്ജുനൻ ആ വിശിഷ്ടദേഹങ്ങൾ ദ്വാരകയിൽ എത്തിച്ചു.തുടർന്ന് അർജ്ജുനൻ പ്രഭാസതീരത്തെത്തി മരണപ്പെട്ട യദുക്കൾക്കു ശേഷക്രിയകൾ നിർവ്വഹിക്കുകയും , രാമകൃഷ്ണന്മാരുടെ ശരീരങ്ങൾ ദഹിപ്പിക്കുകയും ചെയ്തു .ബലരാമപത്നിയായ രേവതീദേവി അദ്ദേഹത്തിന്റെ ചിതയിൽ എരിഞ്ഞമർന്നു ഭർതൃലോകം പുൽകി .കൃഷ്ണന്റെ പ്രധാന പത്നിമാരും , മറ്റു ഭാര്യമാരായ 16000 പേരും അർജ്ജുനനോടൊപ്പം ഇന്ദ്രപ്രസ്ഥത്തിലേക്കു യാത്രയായി . 
ആയുധധാരികളായ യാദവയോദ്ധാക്കളാർ അകമ്പടി സേവിതരായി ഉത്തമഹയങ്ങളെപ്പൂട്ടിയ തേരുകളിൽ സുന്ദരികളായ യദുവംശമഹിളകൾ അർജ്ജുനനോടൊപ്പം ഇന്ദ്രപ്രസ്ഥത്തിലേക്കു യാത്രചെയ്തു .
വൻകടൽ പോലെ വിശാലമായ വൃഷ്ണിജനത്തെ രതിശ്രേഷ്ഠനായ അർജ്ജുനൻ നയിച്ചു . യാദവർ വജ്രനെ മുന്നിലാക്കി , മഹാധനങ്ങൾ നിറഞ്ഞ ഭാണ്ഡങ്ങളുമേന്തി അർജ്ജുനനോടൊപ്പം യാത്രചെയ്തു . അവർ പിന്നിടുന്ന ദ്വാരകയുടെ ഭാഗങ്ങളെല്ലാം സമുദ്രം വിഴുങ്ങിക്കൊണ്ടിരുന്നത് അവരെ അത്ഭുതപ്പെടുത്തി . വൃഷ്ണ്യന്ധകർ അർജ്ജുനനോടൊപ്പം ദ്രുതത്തിൽ വാഹനങ്ങളിൽ പാഞ്ഞു . അങ്ങനെ ആ ജനസമൂഹം വിശാലമായ പഞ്ചനദ പ്രദേശത്തെത്തി . മൃഗങ്ങളെയും മറ്റും സ്വതന്ത്രരാക്കി മഹാധനങ്ങൾ നിറഞ്ഞ ഭാണ്ഡക്കെട്ടുകളെല്ലാം ഇറക്കിവച്ചിട്ടു അവർ സുന്ദരമായ ആ പ്രദേശത്തു വിശ്രമിച്ചു . എന്നാൽ ആ പ്രദേശത്തു താമസിച്ചിരുന്ന നീചന്മാരായ ദസ്യുക്കൽ ഇതെല്ലാം ശ്രദ്ധിക്കുന്നുണ്ടായിരുന്നു .ഇടയന്മാരായ അവർ വളരെയേറെ ധനവും സുന്ദരികളായ സ്ത്രീകളുമുള്ള ആ മഹാസംഘത്തെ നയിക്കാൻ അർജ്ജുനൻ മാത്രമേയുള്ളൂവെന്നു കണ്ട് സംഘം ചേർന്ന് ഒരു ഗൂഢാലോചന നടത്തി .അവർ ഒത്തുചേർന്നു മുളവടികളുമായി അർജ്ജുനനും സംഘത്തിനും നേരെ ചാടിവീണു . 
ആക്രമണത്തിൽ നിന്ന് അവരെ രക്ഷിക്കാൻ ശ്രമിച്ച അർജ്ജുനൻ ഗാണ്ഡീവമെടുത്ത് കുലയേറ്റാൻ തുടങ്ങി .പക്ഷേ മുൻപെന്നപോലെ ഗാണ്ഡീവം കുലയേറ്റാൻ അർജ്ജുനന് സാധിച്ചില്ല . വളരെയേറെ ആയാസപ്പെട്ട് ഒരുവിധം ഗാണ്ഡീവത്തിൽ ഞാണു കെട്ടിയെങ്കിലും പഴയതുപോലെ ദിവ്യാസ്ത്രങ്ങളൊന്നും അദ്ദേഹത്തിന് ഓർമ്മവന്നില്ല . മഹാസ്ത്രജ്ഞനായ തനിക്കു നിസ്സാരന്മാരായ ദസ്യുക്കളിൽ നിന്നും യദുസ്ത്രീകളെ രക്ഷിക്കാൻ സാധിക്കാത്തതോർത്തു അർജ്ജുനൻ ലജ്ജിച്ചുഴന്നുപോയി . സ്ത്രീകളെയും ധനത്തെയും കവരുന്ന ദസ്യുക്കളെ തുരത്തുവാൻ തേരും ആനയും കുതിരകളുമുള്ള യാദവയോദ്ധാക്കൾക്കും സാധിച്ചില്ല . ആ തസ്‌ക്കരന്മാർ സ്ത്രീകളെ വലിച്ചിഴച്ചു കൊണ്ടുപോകുന്നത് യാദവയോദ്ധാക്കൾ കണ്ടുനിന്നു. അർജ്ജുനൻ തന്നിലെ സകല കഴിവുമുപയോഗിച്ചു സ്ത്രീകളെ രക്ഷിക്കാനായി ഒരു അവസാനശ്രമം നടത്തി . അദ്ദേഹം അത്യധികം കിണഞ്ഞു ഗാണ്ഡീവത്തിൽ നിന്ന് അസ്ത്രങ്ങൾ പായിച്ചു കുറെ ദസ്യുക്കളെ കൊന്നുവീഴ്ത്തി . പക്ഷേ അപ്പോഴേക്കും അദ്ദേഹത്തിന്റെ അമ്പൊഴിയാത്ത ആവനാഴി ശൂന്യമായതായി കാണപ്പെട്ടു . തന്റെ പരാക്രമത്തിന്റെ സർവ്വസ്വവും നഷ്ടപെട്ട അർജ്ജുനൻ നടുങ്ങിയ ഹൃദയത്തോടെ വളരെ പ്രയത്നിച്ചു വില്ലിന്റെ തണ്ടുകൊണ്ടു കുറെ ദസ്യുക്കളെ തല്ലിക്കൊന്നു . എന്നാൽ ദസ്യുക്കൽ അപ്പോഴേക്കും വളരെയേറെ സ്ത്രീകളെ അപഹരിച്ചിരുന്നു . അർജ്ജുനൻ കണ്ടുനിൽക്കേ ആ ഇടയ്ക്കൊള്ളക്കാർ വിലയേറിയ രത്നങ്ങളും , ധനങ്ങളും , സ്ത്രീകളുമായി കടന്നുകളഞ്ഞു .കൃഷ്ണന്റെ പത്നിമാരായ 16000 പേരിൽ ചിലരും അതിലുണ്ടായിരുന്നു . ഇതുകണ്ട് ഇനി താൻ പൊരുതുന്നില്ലെന്നുറച്ചുകൊണ്ട് ശേഷമുള്ള സ്ത്രീകളേയും യാദവന്മാരെയും കൊണ്ട് അർജ്ജുനൻ യാത്ര തുടർന്നു .ഭോജ നാരികളെ മാർത്തികാവതത്തിലാക്കി കൃതവർമ്മാവിന്റെ പുത്രനെ അവിടത്തെ രാജാവാക്കി . അനാഥകളെയും , ബാലകളെയും ,വൃദ്ധകളേയും ഇന്ദ്രപ്രസ്ഥത്തിലാക്കിയിട്ട് വജ്രനെ യാദവരുടെ അടുത്ത രാജാവാക്കി അഭിഷേകം ചെയ്തു . സരസ്വതീതീരത്തിൽ സാത്യകിയുടെ പുത്രന് അധികാരം നൽകി. ആ സമയം രുക്മിണി , ഹൈമവതി ,ഗാനധാരപുത്രി, ശൈബ്യ, ജാംബവതി എന്നീ കൃഷ്ണപത്നിമാർ അഗ്നിയിൽ ശരീരങ്ങൾ ഹോമിച്ചു വൈകുണ്ഠപ്രാപ്തരായി. സത്യഭാമയും മറ്റു രണ്ടു പത്നിമാരും തപസ്സു ചെയ്യാനായി വനത്തിലേക്ക് യാത്രയായി .ശേഷം ദ്വാരകാവാസികളായ യദുക്കളെ വജ്രന്റെ സംരക്ഷണത്തിലാക്കുകയും അവർക്കാവശ്യമായ ധനം നൽകുകയും ചെയ്തിട്ട് വ്യാസനെ കാണുവാനായി അര്ജുനൻ യാത്രയായി . വ്യാസനെ ദർശിച്ച അര്ജുനൻ , ജീവിതത്തിൽ തനിക്കേറ്റ തോല്വിയെക്കുറിച്ച് പറഞ്ഞു കരഞ്ഞു . വ്യാസൻ എല്ലാം ഈശ്വരഹിതമെന്നു പറഞ്ഞു അർജുനനെ ആശ്വസിപിച്ചു .തുടർന്ന് ദുഖിതനും ശക്തിഹീനനുമായ അർജുനൻ ഹസ്തിനപുരിയിലെത്തി പാണ്ടവരോട് എല്ലാം വിശദീകരിച്ചു . എല്ലാം ഈശ്വരഹിതമെന്നോർത്തു അവർ ആശ്വസിച്ചു .


</doc>
<doc id="333527" url="https://ml.wikipedia.org/wiki?curid=333527" title="ഹലീമ അൽ-സഅദിയ്യ">
ഹലീമ അൽ-സഅദിയ്യ

ചെറുപ്പക്കാലത്ത് പ്രവാചകൻ മുഹമ്മദിനെ വളർത്തിയ പ്രശസ്തയായ പോറ്റമ്മയായിരുന്നു ഹലീമത്തുൽ സഅദിയ്യ.(Arabic: حليمة السعدية‎) വടക്കെ അറേബ്യയിലുണ്ടായിരുന്ന ഹൗവാസിൻ ഗോത്രത്തിന്റെ ഉപവിഭാഗമായ സാദ് ബി ബക്കർ ഗോത്രത്തിലായിരുന്നു അവരുടെ ജനനം. ഹാലിമ ബിൻത് അബി ദുയാബ് അബ്ദുള്ള ഇബിൻ അൽ-ഹരിത് ശഖ്ന ഇബിൻ ജാബിർ ഇബിൻ റസാം ഇബിൻ നസീറ ഇബിൻ ഫാസീയ ഇബിൻ നാസർ ഇബിൻ സാ് ഇബിൻ ബക്കർ ഇബിൻ ഹൗസീൻ ഇബിൻ മൻസൂർ ഇബിൻ ഇക് രിമ ഇബിൻ ഹഫ്സത്ത് ഇബിൻ ക്വൈസ് ഇബിൻ ഇബിൻ ഇലൻ എന്നാണ് പൂർണ്ണ പേര്.

ആമിനാ ബിൻത് വഹബ് ആയിരുന്നു നബിയുടെ മാതാവ്. ബനൂ സാദ് ഗോത്രത്തിലെ വെറ്റ് നഴ്സ് ആയിരുന്ന സ്ത്രീയെ കാത്തിരിക്കുകയായിരുന്നു അവർ. അക്കാലത്ത് കുട്ടികളെ പ്രാചീന അറബി ഭാഷ പഠിപ്പിക്കാൻ പുറത്തേക്ക് അയക്കുക പതിവായിരുന്നു.. അതിനായി പണവും നൽകേണ്ടതുണ്ടായിരുന്നു. എന്നാൽ മുഹമ്മദിനെ പോറ്റാൻ ആരും തയ്യാറായിരുന്നില്ല. അനാഥ കുട്ടിയായതിനാൽ പണം കിട്ടില്ലെന്നതായിരുന്നു കാരണം. ആ ഗോത്രത്തിൽ കുട്ടികളെ വളർത്താൻ കിട്ടാത്ത സ്ത്രീയായിരുന്നു ഇക്കാലത്ത് ഇവർ.ഇക്കാര്യത്തിൽ അവർക്ക് വളരെ ദുഖവുമുണ്ടായിരുന്നു. ഒരു അനാഥ കുട്ടിയെ വളർത്താൻ കൊണ്ടുവരുന്നത് സംബന്ധിച്ച് തന്റെ ഭർത്താവിനോട് പറഞ്ഞപ്പോൾ അദ്ദേഹവും അതിന് പൂർണ്ണ പിന്തുണ നൽകി." താങ്കളങ്ങനെ ചെയ്യുകയാണെങ്കിൽ ദൈവം നിങ്ങളെ അനുഗ്രഹിക്കുമെന്നും അതിന്റെ പേരിൽ ആരും താങ്കളെ കുറ്റപ്പെടുത്തുകയുമില്ല"- എന്നുമാണ് ഹലീമയുടെ ഭർത്താവ് ഇതെ കുറിച്ച് പറഞ്ഞ്. " മുഹമ്മദെന്ന കുട്ടി വന്നതോടെ പെട്ടെന്ന് അവരുടെ കുടുംബത്തിലും ഐശ്വര്യമുണ്ടായി.ക്ഷാമം വന്ന് ആ പ്രദേശത്തുള്ളവരുടെ ആട്ടിൻ പറ്റങ്ങളെല്ലാം ചത്തൊടുങ്ങിയപ്പോൾ അവരുടെ ആട്ടിൻപറ്റങ്ങൾ നല്ല ആരോഗ്യമുള്ളവയാകുകയും അവ ധാരാളം പാൽ ഉത്പാദിപ്പിക്കുകയും ചെയ്തു. മുഹമ്മദിന് അഞ്ചു വയസ്സ് ആയപ്പോൾ നിഗൂഢാത്മകമായ ഒരു സംഭവം നടന്നു. ഹലീമ ബിവിയുടെ മകനായ ളംറത്തിനോടെ കൂടെ കളിക്കുകായിരുന്നു മുഹമ്മദ്. ഓടി വന്ന ഹലീമയുടെ മകൻ പറഞ്ഞു. വെള്ള വസ്ത്രധാരിയായ രണ്ടു പേർ മുഹമ്മദിന്റെ നെഞ്ച് പിളർത്തിയെന്നും ഹലീമയുടെ മകൻ പറഞ്ഞു." ഹലീമയുടെ ഭർത്താവായ അൽ-ഹരിതും ഹലീമയും ഓടിചെന്ന് നോക്കി മുഹമ്മദിനോടു ചോദിച്ചു.എന്താണ് സംഭവിച്ചത് ? "രണ്ട് പേർ വന്ന് തന്റെ നെഞ്ച് തുറന്ന് അതിൽ നിന്ന് ഒരു ഭാഗം എടുത്തു." ഈ സംഭവത്തിന് ശേഷം മുഹമ്മദിനെ മക്കയിലേക്ക് തിരിച്ചുകൊണ്ടുപോകുകയും മാതാവ് ആയ ആമിനയെ ഏൽപ്പിക്കുകയും ചെയ്തു.സംഭവിച്ച കാര്യങ്ങളെല്ലാം പറഞ്ഞു.ഇതൊരു മഹത്തായതും പ്രത്യേക കുട്ടിയാണെന്നും അവർക്ക് മനസ്സിലായി.

ഹുയ്നാഹ് യുദ്ധത്തിന് ശേഷം അവർ ഇസ്ലാം സ്വീകരിച്ചു.

അബ്ദുള്ള ഇബിൻ ഹാരിസ് (ളംറത്ത്)

ഹഫ്സ്വ് ബിൻത് ഹാരിസ്

ഖിദാമ ബിൻത് ഹാരിസ്

ഹിജ്റ എട്ടാം വർഷം അവർ മരണപ്പെട്ടു.മദീനയിലെ ജന്നത്തുൽ ബഖീഇലാണ് അവരുടെ കബറിടം സ്ഥിതി ചെയ്യുന്നത്. 



</doc>
<doc id="333528" url="https://ml.wikipedia.org/wiki?curid=333528" title="അറക്കൽ">
അറക്കൽ

മൂർച്ചയുള്ള പല്ലോടുകൂടിയ വാളുകൾ, ലോഹഡിസ്കുകൾ, ഉരഡിസ്കുകൾ തുടങ്ങിയ ഉപകരണങ്ങൾ ഉപയോഗിച്ച് തടി, ലോഹപദാർഥങ്ങൾ മുതലായവ മുറിക്കുകയോ കീറുകയോ ചെയ്യുന്ന പ്രവർത്തിയാണ് അറക്കൽ. 

നീളത്തിലോ, മരം വളരുന്ന ദിശയിലോ അല്ലെങ്കിൽ കുറുകെയോ ചരിച്ചോ ഉള്ള ഈ രണ്ട് തരത്തിലാണ് തടി അറക്കുന്നത്. ആവശ്യമസരിച്ച് വിവിധ ആകൃതിയിലും ഭിന്നഛേദന കോണുകളിലുമുള്ള ഈർച്ചവാളുകൾ ഇതിനായി ഉപയോഗിക്കുന്നു.


</doc>
<doc id="333533" url="https://ml.wikipedia.org/wiki?curid=333533" title="ആസിയ">
ആസിയ

ആസ്സിയ ബിൻത് മുസ്സഹിം എന്നറിയപ്പെടുന്ന ആസ്സിയ (English:Asiya, Arabic: آسية) മുസ്‌ലിം സമൂഹത്താൽ ആദരിക്കപ്പെടുന്ന സ്ത്രീകളിൽ ഒരാളാണ്. മുസ്‌ലിം സമൂഹം ആദരിക്കുന്ന മറ്റു സ്ത്രീകൾ മറിയം (യേശു വിന്റെ അമ്മ), ഖദീജ (മുഹമ്മദ് നബിയുടെ ഭാര്യ), ഫാത്വിമ ബിൻതു മുഹമ്മദ്( മുഹമ്മദ് നബിയുടെ മകൾ) തുടങ്ങിയവരാണ്. മോശ ( അറബിയിൽ മൂസ) യുടെ കാലത്ത് ഈജിപ്ത് ഭരിച്ചിരുന്ന ഫറവോ അറബിയിൽ ഫിർഔൻ) യുടെ പത്നിയായിരുന്നു ആസ്സിയ. ആസ്സിയ വളരെ നല്ല സ്ത്രീ ആയിരുന്നെന്നും അവർ വിവാഹം ചെയ്തത് ഏറ്റവും ദുഷിച്ച മനുഷ്യനെയാണെന്നും ഏതു പ്രതികൂല സാഹചര്യങ്ങളിലും ഇസ്‌ലാം മതത്തിലും പ്രാർത്ഥനയിലും ഉറച്ചു നിന്നവളാണെന്നും ഖുർആനിൽ വിവരിച്ചിട്ടുണ്ട്. ആസിയ എന്ന നാമത്തിന് പകരം ഫിർഔന്റെ പത്നി എന്നാണ് ഖുർആനിൽ പരാമർശിക്കപ്പെട്ടിരിക്കുന്നത്. 
ഫറവോ തന്റെ പത്നിയെ ഇസ്ലാം മത ദൈവ സങ്കൽപത്തിൽനിന്നും മൂസയിൽ നിന്നും പിൻതിരിപ്പിക്കാൻ നോക്കിയെങ്കിലും ആസ്സിയയുടെ ദൃഢവിശ്വാസത്തിനു മുൻപിൽ അതൊന്നും വിലപ്പോയില്ല. ഫറവോയുടെ വിധിപ്രകാരം വളരെ അധികം പീഡിപ്പിക്കപ്പെട്ടശേഷമാണ് ആസ്സിയ മരണമടഞ്ഞത്.
പിൻബലം നൽകുന്ന ആൾ (തൂണ്), മധ്യസ്ഥൻ, സഹായി, ദുഃഖം അകറ്റുന്ന ആൾ എന്നിങ്ങനെ പല അർത്ഥങ്ങളും അറബിയിൽ ആസ്സിയ എന്നപേരിനുണ്ട്.
ഒരിക്കൽ ആസ്സിയയും തോഴിമാരും നൈൽ നദിക്കരയിൽ ഇരിക്കുമ്പോൾ, അവരിൽ വിസ്‌മയമുണർത്തിക്കൊണ്ട് ഒരു കൂട നദിയിലൂടെ ഒഴുകിവരുന്നുണ്ടായിരുന്നു. അത് കണ്ട ആസ്സിയ കൂട കരയിലെത്തിക്കാൻ തോഴിമാരോട് ആവശ്യപ്പെട്ടതു പ്രകാരം തോഴിമാർ അത് കരക്കെത്തിക്കുകയും ചെയ്തു. ആ കൂടയിൽ ഒരാൺകുട്ടിയായിരുന്നു. കുട്ടികളില്ലാത്ത ആസ്സിയക്ക് ആ ആൺക്കുട്ടിയെ കണ്ടമാത്രയിൽ ഇഷ്ടപ്പെടുകയും അവനെ വളർത്താനുള്ള അനുമതി ഫറവോയിൽനിന്ന് നേടിയെടുക്കുകയും ചെയ്തു. ആ ആൺക്കുട്ടി മൂസയായിരുന്നു.

ആസ്സിയ മൂസയെ സ്വന്തം അമ്മയെപ്പോലെ സ്നേഹിക്കുകയും കൂടെ താമസിപ്പിക്കുകയും ചെയ്തു. കുഞ്ഞായിരുന്ന മൂസയ്ക്ക് മുലകൊടുക്കുവാനായി ഒരു സ്‌ത്രീയെ നിയമിക്കുകയും ചെയ്തു. ആ സ്ത്രീ മൂസയുടെ യഥാർത്ഥ അമ്മയായിരുന്നു.

തിന്മനിറഞ്ഞ തന്റെ ഭർത്താവിനെ പോലെയായിരുന്നില്ല ആസ്സിയ, അവർ ഏകദൈവ വിശ്വാസിയും നന്മ നിറഞ്ഞവരുമായിരുന്നു. പ്രവാചകരായിയുന്ന മൂസയുടേയും ഹാറൂൺ ന്റേയും മതപ്രചരണങ്ങൾ ഉൾകൊണ്ട് ജീവിക്കുകയും ചെയ്തു.
ആസ്സിയ ഒരു സത്യവിശ്വാസിയും പൂർണ്ണമായും അല്ലാഹു വിങ്കൽ ജീവിതം അർപ്പിച്ചവളുമായിരുന്നു. സ്വർഗ്ഗതിൽ പ്രവേശിക്കുന്ന ആദ്യത്തെ സ്ത്രീ ആസ്സിയ ആയിരിക്കുമെന്ന് ഹദീസുകളിൽ പ്രതിപാദിച്ചിട്ടുണ്ട്. മുസ്ലീംകൾക്ക് ഉത്തമ ഉദാഹരണമാണ് ഫറോവയുടെ ഭാര്യ എന്നും ഖുർ ആനിൽ പറഞ്ഞിട്ടുണ്ട്. 



</doc>
<doc id="333548" url="https://ml.wikipedia.org/wiki?curid=333548" title="കനകമല സെന്റ് ആന്റണിസ് പള്ളി">
കനകമല സെന്റ് ആന്റണിസ് പള്ളി

ക്രിസ്തുവിന്റെ ശിഷ്യനായ തോമാശ്ലീഹായുടെ നാമധേയത്തിൽ കനകമല മലയിൽ സ്ഥാപിക്കപ്പെട്ടിട്ടുള്ള നസ്രാണി ദേവാലയമാണ് സെന്റ് തോമസ് പള്ളി. കൊച്ചിയിൽ നിന്ന് 50കി.മീ. അകലെയുള്ള ഈ സീറോ മലബാർ കത്തോലിക്കാ ദേവാലയം സമുദ്രനിരപ്പിൽ നിന്ന് 1269 അടി ഉയരത്തിലാണ് സ്ഥിതി ചെയ്യുന്നത്. ഓരോ വർഷവും കനകമല പെരുന്നാളിന് ആയിരക്കണക്കിനു തീർത്ഥാടകർ എത്തിച്ചേരുന്നു. മലകയറ്റമാണ് തീർത്ഥാടനത്തിലെ പ്രധാനഘടകം. അന്താരാഷ്ട്ര തീർത്ഥാടനകേന്ദ്രമായി കത്തോലിക്കാസഭ ഇതിനെ പ്രഖ്യാപിച്ചിട്ടുണ്ട്.


</doc>
<doc id="333556" url="https://ml.wikipedia.org/wiki?curid=333556" title="പി.ആർ. ശ്യാമള">
പി.ആർ. ശ്യാമള

മലയാളത്തിലെ പ്രശസ്തയായ ഒരു എഴുത്തുകാരിയാണ് പി ആർ ശ്യാമള.

1931 ജൂലൈ 4 നു തിരുവനന്തപുരത്ത് ജനിച്ചു. അച്ഛൻ ന്യായാധിപനും സംഗീതജ്ഞനുമായിരുന്ന ആട്ടറ പരമേശ്വരൻ പിള്ള . അമ്മ വഞ്ചിയൂർ മാധവവിലാസത്തിൽ രാജമ്മ. ഹോളി ഏഞ്ചൽസ്‌ കോൺവെന്റ്‌, ഗവ. വിമൻസ്‌ കോളജ്‌ എന്നിവിടങ്ങളിലായിരുന്നു വിദ്യാഭ്യാസം. 1968-ൽ ശ്യാമള കരൂർ ശശിയെ വിവാഹം കഴിച്ചു.

ആദ്യത്തെ കഥ കൌമുദി ആഴ്ചപ്പതിപ്പിൽ ആണ് പ്രസിദ്ധീകരിച്ചത്.കഥകളും നോവലുകളുമായി മുപ്പത്തിനാലു കൃതികൾ പ്രസിദ്ധപ്പെടുത്തി. തിരുവനന്തപുരം ആകാശവാണി നിലയത്തിൽ ചില പരിപാടികളുടെ അവതാരകയായിരുന്നു. കുങ്കുമം വാരികയിലെ വനിതാപംക്തി (കുങ്കുമശ്രീ) കുറച്ചുകാലം കൈകാര്യം ചെയ്തിട്ടുണ്ട്. ശാന്ത പുഷ്പഗിരി എന്ന തൂലികാനാമത്തിൽ അക്കാലത്ത് കുറെ പാചകക്കുറിപ്പുകളും എഴുതുകയുണ്ടായി. സ്ത്രീ പീഡനത്തെക്കുറിച്ച് ട്രയൽ വാരികയിൽ എഴുതിയ " അറിയപ്പെടാത്ത പീഡനങ്ങൾ" ബഹുജനശ്രദ്ധയാകർഷിച്ചു. കേരള സാഹിത്യഅക്കാദമി, സാഹിത്യപ്രവർത്തക സഹകരണസംഘം എന്നിവയിൽ അംഗമായിരുന്നു. പൂന്തോട്ടനിർമ്മാണത്തിലും ഗൃഹാലങ്കാരത്തിലും തല്പരയായിരുന്നു.1990 ജൂലൈ 21ന്‌ അന്തരിച്ചു. 
തിരുവനന്തപുരത്തിന്റെ ഏഴു പതിറ്റാണ്ടുകൾ നീണ്ട ചരിത്രത്തിന്റെ പശ്ചാത്തലത്തിൽ അച്ഛന്റെ ജീവിതകഥയിൽ നിന്നു നിറങ്ങൾ സ്വീകരിച്ചാണ് ശ്യാമള നിറയും പുത്തരിയും എന്ന നോവൽ രചിച്ചിരിക്കുന്നത്. കൂട്ടുകുടുംബവും മാതൃപാരമ്പര്യവും കുട്ടനാടിന്റെ പശ്ചാത്തലത്തിൽ തെളിയുന്ന കൃതിയാണ് മകയിരം കായൽ.


</doc>
<doc id="333564" url="https://ml.wikipedia.org/wiki?curid=333564" title="ഓക്‌സിടെട്രാസൈക്ലിൻ">
ഓക്‌സിടെട്രാസൈക്ലിൻ

സ്ട്രെപ്റ്റോമൈസസ്‌ റൈമോസസ്‌ എന്ന സൂക്ഷ്‌മാണു ഉത്‌പാദിപ്പിക്കുന്ന, ഇളം മഞ്ഞനിറത്തോടുകൂടിയതും കയ്‌പുരസമുള്ളതുമായ ഒരു ആന്റിബയോട്ടിക്‌ പദാർഥമാണ് ഓക്‌സിടെട്രാസൈക്ലിൻ. ടെറാമൈസിൻ, ഹൈഡ്രാക്‌സി ടെട്രാസൈക്ലിൻ എന്നീ പേരുകളിലും ഇതറിയപ്പെടുന്നു. 1950-ൽ ഫിൻലേയും സഹപ്രവർത്തകരും ചേർന്നാണ് ആദ്യമായി ഇതു വേർതിരിച്ചെടുത്തത്‌. ടെട്രാസൈക്ലിൻ, ക്ലൊർടെട്രാ സൈക്ലിൻ തുടങ്ങിയ ആന്റിബയോട്ടിക്കുകളുമായി പ്രവർത്തനത്തിലും ഘടനയിലും ഇതിനു സാമ്യമുണ്ട്‌. വളരെ വിപുലമായ അണുനാശകശക്തിയുള്ള ആന്റിബയോട്ടിക്കാണിത്‌. 

വായിൽക്കൂടി കഴിക്കാവുന്ന ഈ ആന്റിബയോട്ടിക്‌ ചില സാഹചര്യങ്ങളിൽ പേശികളിൽക്കൂടിയുള്ള കുത്തിവയ്‌പായും നൽകുന്നു. വളരെ എളുപ്പത്തിൽ ശരീരത്തിലേക്ക്‌ ആഗിരണം ചെയ്യപ്പെടാനും കൂടുതൽസമയം തങ്ങിനില്‌ക്കാനും ഇതിനു കഴിവുണ്ട്‌. ന്യുമോണിയ, ഗൊണോറിയ, ടൈഫസ്‌, ടോൺസിലൈറ്റിസ്‌, വില്ലൻചുമ, നേത്രരോഗങ്ങൾ എന്നിവയുടെ ചികിത്സയ്‌ക്ക്‌ ഈ ആന്റിബയോട്ടിക്‌ ഉപയോഗിക്കുന്നു.

ഓക്‌സിടെട്രാസൈക്ലിന് പൊതുവേ ദോഷഫലങ്ങൾ കുറവാണ്. എങ്കിലും തുടർച്ചയായുള്ള ഇതിന്റെ ഉപയോഗം കുടലിൽ സ്വാഭാവികമായുള്ള ബാക്‌റ്റീരിയയുടെ നാശത്തിനു കാരണമാകുന്നു. തന്മൂലം ചില കുമിൾരോഗങ്ങൾക്ക്‌ കാരണമാകുന്നു. 


</doc>
<doc id="333571" url="https://ml.wikipedia.org/wiki?curid=333571" title="ഡോണെഗൽ">
ഡോണെഗൽ

അയർലണ്ടിന്റെ വടക്കുപടിഞ്ഞാറൻ തീരത്ത് അൾസ്റ്റർ പ്രവിശ്യയിൽ ഉൾപ്പെടുന്ന മൂന്ന് കൗണ്ടികളിൽ ഒന്നാണ് ഡോണെഗൽ. 4861 ചതുരശ്ര കിലോമീറ്ററാണ് വിസ്തീർണ്ണം. ലെറ്റർ കെന്നിയാണ് ഏറ്റവും വലിയ പട്ടണം.

4° ആണ് ഡോണെഗലിൽ അനുഭവപ്പെടുന്ന ഏറ്റവും കുറഞ്ഞ താപനില, കൂടിയ താപനില 17° ഉം. തീരത്തോട് അടുത്ത പ്രദേശങ്ങളിലാണ് താപനിലയിൽ വർധനവ് അനുഭവപ്പെടുന്നത്. താഴ്ന്ന പ്രദേശങ്ങളിൽ 100 സെന്റീമീറ്ററും പർവതപ്രദേശങ്ങളിൽ 200 സെന്റീമീറ്ററും വാർഷിക മഴ ലഭിക്കുന്നു.



</doc>
<doc id="333578" url="https://ml.wikipedia.org/wiki?curid=333578" title="കിം കാംബെൽ">
കിം കാംബെൽ

കാനഡയുടെ 19 ആമത് പ്രധാനമന്ത്രിയാണ് കിം കാംബെൽ (Avril Phædra Douglas "Kim" Campbell). കനേഡിയൻ രാഷ്ട്രീയപ്രവർത്തകയും, ഡിപ്ലോമാറ്റും, വക്കീലും എഴുത്തുകാരിയുമാണ് ഇവർ.

കാനഡയുടെ ആദ്യത്തെ വനിതാ പ്രധാനമന്ത്രിയാണ് ഇവർ.
ബ്രിട്ടീഷ് കൊളംബിയയിലെ പോർട്ട് അൽബെർനിയിൽ, ഫിലിസ് ലിസ മാർഗരറ്റിന്റെയും ജ്യോർജ്ജ് തോമസ് കാംബെലിന്റെയും മകളായി മാർച്ച് 10 1947 ന് ജനിച്ചു. കിമ്മിന് 12 വയസ്സുള്ളപ്പോൾ കിമ്മിനെയും സഹോദരി അലിക്സിനെയും അച്ചന്റെ സംരക്ഷണത്തിലാക്കി, അമ്മ കുടുംബത്തിൽ നിന്നും മാറി.

കൗമാരകാലത്ത് സിബിസി ടെലിവിഷന്റെ ജൂനിയർ ടെലിവിഷൻ ക്ലബ് എന്ന പരിപാടിയിൽ ഇവർ അവതാരികയും റിപ്പോർട്ടറും ആയിരുന്നു.

കാംബെലും കുടുംബവും വാൻകൂവറിലേക്ക് താമസം മാറി, അവിടെ അവർ പ്രിൻസ് ഓഫ് വെയ്‌ൽസ് സെക്കണ്ടറി സ്കൂളിൽ പഠനം തുടരുകയും മികച്ച വിദ്യാർത്ഥിയാവുകയും ചെയ്തു. അവർ സ്കൂളിലെ ആദ്യത്തെ വനിതാ സ്റ്റുഡ്ന്റ് പ്രസിഡണ്ട് ആവുകയും, 1964 ൽ ഗ്രാജ്യുയേറ്റഡ് ആവുകയും ചെയ്തു.

അവർ "നാതൻ ഡിവിൻസ്കിയെ" 1972 ൽ കല്യാണം കഴിച്ചു. 1983 ൽ യൂനിവേഴ്സിറ്റി ഓഫ് ബ്രിട്ടീഷ് കൊളംബിയയിൽ നിന്നും എൽ.എൽ.ബി ബിരുദം കരസ്ഥമാക്കി.


</doc>
<doc id="333580" url="https://ml.wikipedia.org/wiki?curid=333580" title="തലശ്ശേരി രേഖകൾ">
തലശ്ശേരി രേഖകൾ

മലബാറിലെ ബ്രിട്ടീഷ് ആധിപത്യത്തിന്റെ ആരംഭകാലത്ത് വടക്കേ മലബാറിലെ രാജാക്കന്മാരും, നാടുവാഴികളും സാധാരണജനങ്ങളും ബ്രിട്ടീഷ് അധികാരികൾക്ക് എഴുതിയ കത്തുകളുടേയും അവയ്ക്കുള്ള മറുപടികളുടേയും ഒരു ശേഖരമാണ് തലശ്ശേരി രേഖകൾ (Thalassery Manuscripts). മുഖ്യമായും 1796 മുതൽ 1800 വരെയുള്ള നാലുവർഷക്കാലത്തേതായ ഈ കത്തുകൾ ശേഖരിച്ചു പന്ത്രണ്ടു വാല്യങ്ങളായി കുത്തിക്കെട്ടി സൂക്ഷിച്ചത്, പത്തൊൻപതാം നൂറ്റാണ്ടിൽ കേരളത്തിൽ പ്രവർത്തിച്ച ജർമ്മൻ വേദപ്രചാരകൻ ഹെർമ്മൻ ഗുണ്ടർട്ടാണ്. തലശ്ശേരിയിൽ ഈസ്റ്റ് ഇന്ത്യാ കമ്പനി ആസ്ഥാനത്തു ലഭിച്ച കത്തുകൾ, ഉള്ളടക്കം ഒന്നോ രണ്ടോ വരിയിൽ രജിസ്റ്ററിൽ രേഖപ്പെടുത്തിയ ശേഷം നശിപ്പിക്കാൻ വച്ചിരുന്നതാകാമെന്നും അവ അധികാരികളിൽ നിന്നു കെഞ്ചി വാങ്ങി സംരക്ഷിക്കുകയാണ് ഗുണ്ടർട്ട് ചെയ്തതെന്നും കരുതപ്പെടുന്നു. 

കൈയ്യെഴുത്തിൽ, 4448 പുറങ്ങളിലായി 1684 കത്തുകളാണ് ഈ സഞ്ചയത്തിലുള്ളത്. ബ്രിട്ടീഷ് ആധിപത്യത്തിന്റെ തുടക്കത്തിൽ മലബാറിലെ രാഷ്ട്രീയത്തിൽ പ്രധാനപങ്കുവഹിച്ച കേരളവർമ്മ പഴശ്ശിരാജയുടെ ഇരുപത്തഞ്ചോളം കത്തുകളും ഇതിലുൾപ്പെടുന്നു. ശേഖരത്തിലെ നാലും പന്ത്രണ്ടും വാല്യങ്ങളിലായി 255 കത്തുകൾ പഴശ്ശിയുമായി ബന്ധപ്പെട്ടവയാണ്. മറ്റുവാല്യങ്ങളിലെ രേഖകളുടെ എണ്ണം 1429 ആണ്.

രണ്ടു ദശാബ്ദക്കാലത്തെ കേരളവാസത്തിനു ശേഷം 1859-ൽ ജർമ്മനിയിലെക്കു മടങ്ങിയ ഗുണ്ടർട്ട് ഈ രേഖകൾ കൂടെക്കൊണ്ടുപോയി. ജർമ്മനിയിൽ പൂർത്തീകരിച്ച ഗുണ്ടർട്ടിന്റെ പ്രസിദ്ധമായ മലയാളം ശബ്ദകോശത്തിന്റെ പ്രധാന അവലംബങ്ങളിൽ ഒന്നായി ഈ രേഖാസഞ്ചയം. തലശ്ശേരി രേഖകളിൽ നിന്നുള്ള അവലംബങ്ങൾ ഗുണ്ടർട്ടു നിഘണ്ടുവിൽ സൂചിതമാകുന്നത് TR എന്ന ചുരുക്കെഴുത്തിലാണ്. ഗുണ്ടർട്ടിന്റെ കാലശേഷം ജർമ്മനിയിൽ റ്റൂബിങ്ങൻ സർവ്വകലാശാലയിലെ പൗരസ്ത്യഗ്രന്ഥശേഖരത്തിൽ എത്തിച്ചേർന്ന ഈ രേഖകൾ ഒരു നൂറ്റാണ്ടോളം വിസ്മൃതിയിലായി. 1986-ൽ റ്റൂബിങ്ങൻ ഗ്രന്ഥശാലയിൽ ഡോക്ടർ സ്കറിയ സക്കറിയ കണ്ടെത്തിയ വിപുലമായ ഗുണ്ടർട്ട് രേഖാസഞ്ചയത്തിൽ തലശ്ശേരി രേഖകളും ഉൾപ്പെട്ടു. 
ഉത്തമമലയാളഗദ്യം എന്നാണ് ഗുണ്ടർട്ട് ഈ രേഖകളിലെ ഭാഷയെ വിശേഷിപ്പിച്ചത്. പതിനെട്ടാം നൂറ്റാണ്ടിന്റെ അവസാനകാലത്ത് "ഔദ്യോഗികവ്യവഹാരത്തിന് എല്ലാ തലത്തിലും ഉപയോഗിച്ചിരുന്ന തെളിമയാർന്ന മലായളഗദ്യശൈലിയാണ്" ഇതിലുള്ളതെന്ന് സ്കറിയ സക്കറിയയും നിരീക്ഷിച്ചിട്ടുണ്ട്. തന്റെ കാര്യക്കാരനായിരുന്ന ശേഷം കൂറുമാറി ബ്രിട്ടീഷ് (ഈസ്റ്റ് ഇന്ത്യാക്കമ്പനി) പക്ഷത്തെത്തിയ പഴയവീട്ടിൽ ചന്തുവിനെക്കുറിച്ച് പഴശ്ശി, ബ്രിട്ടീഷ് അധികാരി ക്രിസ്റ്റഫർ പീലിക്ക് എഴുതുന്ന കത്തിലെ ഒരു ഭാഗം ഇങ്ങനെയാണ്:-

അതേസമയം, പഴശ്ശിയുടെ ആളുകളിൽ നിന്നുണ്ടായ ഉപദ്രവങ്ങളെപ്പറ്റി പരാതിപ്പെട്ടുകൊണ്ട് രണ്ടുതറ മുരിങ്ങേരി, മാമ്പയിൽ, കണയന്നൂർ, ചെമ്പിലോട്ട് ദേശങ്ങളിലെ കുടിയാന്മാരും മാപ്പിളമാരും നായന്മാരും തീയരും കൂടി എഴുതിയ ഹർജിയിൽ ഇങ്ങനെ വായിക്കാം:-

കണ്ടെത്തലിനെ തുടർന്ന് ഈ രേഖാസഞ്ചയം രണ്ടു സമാഹാരങ്ങളായി പ്രസിദ്ധീകരിക്കപ്പെട്ടു. പഴശ്ശിരാജായുമായി ബന്ധപ്പെട്ട നാലും പന്ത്രണ്ടും വാല്യങ്ങളിലെ കത്തുകൾ 'പഴശ്ശിരേഖകൾ' എന്ന പേരിൽ ആദ്യം പ്രസിദ്ധീകരിക്കപ്പെട്ടു. അവശേഷിച്ച 1429 രേഖകൾ തലശ്ശേരിരേഖകൾ എന്ന പേരിൽ പിന്നീടും പ്രസിദ്ധീകരിക്കപ്പെട്ടു.


</doc>
<doc id="333585" url="https://ml.wikipedia.org/wiki?curid=333585" title="ഫുഗ്‌റ്റൽ മൊണാസ്റ്ററി">
ഫുഗ്‌റ്റൽ മൊണാസ്റ്ററി

ലഡാക്കിലെ സൻസ്കാറിലെ ഒറ്റപ്പെട്ട ലുംഗ്നാക് താഴ്‌വരയിലെ ഒരു ബുദ്ധമത മൊണാസ്റ്ററിയാണ് ഫുഗ്‌റ്റൽ മൊണാസ്റ്ററി (Phugtal Monastery). ലഡാക്കിൽ കാൽനടയായി മാത്രം എത്തിപ്പെടാനാവുന്ന മൊണാസ്റ്ററികളിൽ ഒന്നാണിത്. കുതിരയുടെയും കഴുതയുടെയും കോവർകഴുതകളുടെയും പുറത്തേറ്റി വേനലിൽ സാധനങ്ങൾ അവിടെയെത്തിക്കുന്നു. മഞ്ഞുകാലത്ത് ഉറഞ്ഞുകിടക്കുന്ന സൻസ്കാർ നദിയിലൂടെയാണ് സാധനങ്ങൾ കൊണ്ടുപോകുന്നത്. അങ്ങോട്ടേക്ക് ഒരു റോഡ് പണിയുന്നുണ്ടെങ്കിലും ഇപ്പോൾ ഡോർസംഗിൻൽ നിന്നും ഒരു ദിവസം പദുമിലേക്ക് പോകുന്ന വഴിയിലൂടെ നടന്നാലെ അവിടെ എത്താനാകുകയുള്ളൂ.



</doc>
<doc id="333593" url="https://ml.wikipedia.org/wiki?curid=333593" title="മലയാളനാട്">
മലയാളനാട്

1969 മേയ് മുതൽ 1983 ജൂലായ് വരെ കൊല്ലത്തുനിന്ന് പ്രസിദ്ധീകരിച്ചിരുന്ന ഒരു മലയാളവാരികയായിരുന്നു 'മലയാളനാട്. എസ്.കെ.നായരായിരുന്നു ഇതിന്റെ പത്രാധിപർ.

ആധുനിക മലയാള സാഹിത്യത്തിന് വേറിട്ട ശബ്ദമായി നിന്ന് പിൻബലം നല്കിയത് ‘മലയാളനാട് ‘ വാരികയും എസ് കെ നായരും ആണെന്നത് പുതിയതലമുറയ്ക്ക് അറിയില്ല. മലയാളനാടിൽ എഴുതുകയും സാഹിത്യത്തിൽ ഉയരങ്ങൾ കീഴടക്കുകയും ചെയ്തവർ പോലും എസ് കെ നായർ എന്ന പത്രാധിപരെ വിസ്മരിച്ചു. അദ്ദേഹത്തെ പലരും ഒരു ‘മുതലാളി’ ആയാണ് കണ്ടത്. പത്രമുതലാളി , സിനിമാ മുതലാളി , കശുവണ്ടി മുതലാളി. എന്നാൽ അദ്ദേഹം ഒരിക്കലും അങ്ങനെ അറിയപ്പെടാൻ ആഗ്രഹിച്ചില്ല. മുതലാളി എന്നാ വിശേഷണത്തെ അവസരം കിട്ടുമ്പോഴൊക്കെ കളിയാക്കുകയും ചെയ്തിരുന്നു. അദ്ദേഹം അദ്ധ്യാപകനായിരുന്നു.സാഹിത്യത്തെയും സിനിമയെയും വേറിട്ട കാഴ്ച്ചപ്പാടിലൂടെ തിരിച്ചറിഞ്ഞ അസാധാരണ പ്രതിഭയായിരുന്നു. ” മാധവിക്കുട്ടിയുടെ ‘എന്റെ കഥ’യും ഒ വി വിജയന്റെ ‘ധർമ പുരാണ’വും മലയാളനാട് വാരിക ഇല്ലായിരുന്നെങ്കിൽ അച്ചടി മഷി കാണില്ലായിരുന്നു. 1972- ൽ ‘എന്റെ കഥ’ പോലൊരു പരമ്പര പ്രസിദ്ധീകരിക്കാൻ കുടുംബ വാരികയായ മനോരമയോ മാമൂലുകൾ തെറ്റിക്കാത്ത മാതൃഭൂമിയോതയ്യാറാകുകയില്ല എന്ന് പ്രത്യേകം പറയേണ്ടതില്ല. അടിയന്തരാവസ്ഥയെ അതിനിശിതമായി വിമർശിച്ചു കൊണ്ടെഴുതിയ ‘ധർമപുരാണം’ ഒരിക്കലുംവെളിച്ചം കാണുകയില്ലായിരുന്നു. പത്തൊൻപത് വർഷങ്ങൾക്കുമുൻപ് തിരുവനന്തപുരത്ത് ‘വൈദേഹി’യിലിരുന്ന് സംസാരിക്കുന്നത്, മലയാള സാഹിത്യത്തിനും സിനിമക്കും ഒട്ടനവധിസംഭാവനകൾ നല്കിയിട്ടുള്ള മലയാറ്റൂർ രാമകൃഷ്ണൻ ! മലയാറ്റൂർ എന്ന സിംഹവും എസ് കെയും സിംഹ ഗർജ്ജനവുമായി മലയാറ്റൂർ രാമകൃഷ്ണൻ, മടക്കി കുത്തിയ മുണ്ടും നീളൻ കുടയുമായി തകഴിച്ചേട്ടൻ, കറുത്ത അംബാസിഡർ കാറിൽതോപ്പിൽ ഭാസി, ചുവന്ന കണ്ണുകളുമായി പദ്മരാജൻ, വല്ലപ്പോഴുമെത്തുന്ന ഒ വി വിജയൻ, എം മുകുന്ദൻ, എം പി നാരായണ പിള്ള, അയ്യനേത്ത്, പാറപ്പുറം, നൂറനാട് ഹനീഫ്, പി ഭാസ്കരൻ, കടമ്മനിട്ട, ബാലചന്ദ്രൻ ചുള്ളിക്കാട്, കെ ജി സേതുനാഥ്, വി കെ എൻ തുടങ്ങിയ സാഹിത്യകാരന്മാർ .മലയാളനാടിന്റെ സാഹിത്യ സായാഹ്നങ്ങൾക്ക്‌ ബേബിച്ചായൻ പകർന്നു വെച്ച ലഹരിയുടെ നറുമണം. മലയാറ്റൂർ, എസ് കെ യുടെ ശക്തിയായിരുന്നു. വി ബി സിയും കാക്കനാടനും മലയാറ്റൂരും ചേർന്നാൽ ആശയങ്ങളുടെ നിലക്കാത്ത പ്രവാഹം. സാഹിത്യത്തിലെ ഏതു പരീക്ഷണത്തിനും മലയാറ്റൂർ മുന്നിലുണ്ടാകും.ഐ എ എസിൽ സിംഹമായി തിളങ്ങി നില്ക്കുമ്പോഴും, എസ് കെ യുടെവിളികേട്ടാൽ മലയാറ്റൂർ ഓടി എത്തുമായിരുന്നു , മലയാളനാട്ടിൽ. മലയാളനാട് ഒരു ‘ഓഫ്‌ ബീറ്റ്’ പ്രസിദ്ധീകരണമായിരുന്നു. മാമൂലുകളെ തെറ്റിക്കുന്ന രചനകൾക്കും എഴുത്തുകാർക്കും ഒരിടം. അതിനേക്കാളുപരി ഒരത്താണി. ആധുനിക മലയാള സാഹിത്യം ശക്തി പ്രാപിച്ചത് മലയാളനാട് വാരികയുടെ തലോടലിലൂടെയാണ്‌. കാക്കനാടനും മാധവിക്കുട്ടിയും എം മുകുന്ദനും ഒ വി വിജയനും കടമ്മനിട്ടയും മറ്റും മറ്റും പുത്തൻ സാഹിത്യത്തിന്റെ പരീക്ഷണശാലയായികണ്ടെത്തിയത് മലയാളനാടിന്റെ തിരുമുറ്റമാണ്. തകഴിയും പി കുഞ്ഞിരാമൻ നായരും തോപ്പിൽ ഭാസിയും പെരുമ്പടവം ശ്രീധരനുമൊക്കെ മലയാളനാടിന്റെ തണലിൽ കഴിഞ്ഞ കാലമുണ്ടായിരുന്നു. കേരളം കണ്ട ഏറ്റവും വലിയ ‘ഷോ’മാന്മാരിൽ ഒരാളായിരുന്നു എസ് കെ നായർ. സാഹിത്യമായാലും സിനിമയായാലും എസ് കെ വേറിട്ടൊരു വഴിയാണ് എപ്പോഴും തിരഞ്ഞെടുത്തത്. മലയാളനാട് വാരിക ആധുനിക മലയാള സാഹിത്യത്തിന് വളക്കൂറായപ്പോൾ മലയാള സിനിമയിലെ പരീക്ഷണങ്ങൾക്കും എസ് കെ തയ്യാറായി.പുതുമുഖങ്ങൾക്ക് മുഖ്യവേഷങ്ങൾ നല്കി ഒരു സിനിമ എങ്ങനെ വിജയിപ്പിക്കാമെന്ന് അദ്ദേഹം മലയാളത്തിന് കാട്ടിക്കൊടുത്തു. പുതുമുഖ താരങ്ങളായരാഘവനും സുധീറും ശോഭനയും അഭിനയിച്ച ‘ചെമ്പരത്തി’ അതിനുദാഹരണം. ‘ഈഡിപ്പസ് കോംപ്ലക്സ്’ എന്ന തൊട്ടാൽ പൊള്ളുന്ന പ്രമേയവുമായി ‘ചായം’, ‘മഴക്കാറ് ‘, ‘മുച്ചീട്ട് കളിക്കാരന്റെ മകൾ’ – അങ്ങനെ സിനിമയുടെലോകത്തും എസ് കെ പരീക്ഷണങ്ങൾ നടത്തി. അന്ധവിശ്വാസങ്ങൾക്കും അനാചാരങ്ങൾക്കും എതിരെ ശബ്ദമുയർത്താനും മാധ്യമത്തിലൂടെ അത് വെളിച്ചത്ത് കൊണ്ട് വരാനും എസ്കെ മുന്നിലുണ്ടായിരുന്നു. നാട്ടിലെ അഴിമതിക്കും അക്രമത്തിനും എതിരെ പോരാടുവാൻ ‘ മലയാളനാട് രാഷ്ട്രീയ’ വാരികയും മികച്ച ചലച്ചിത്രസംരംഭങ്ങളെ പ്രോത്സാഹിപ്പിക്കാൻ ‘സിനിമ’ വാരികയും കുടുംബിനികൾക്കായി ‘മധുരം’ വരികയും പ്രസിദ്ധീകരിച്ചു. കുട്ടികൾക്കായി ‘മിട്ടായി’എന്നൊരു പ്രസിദ്ധീകരണം അദ്ദേഹത്തിന്റെ സ്വപ്നമായിരുന്നു. ‘കരിയർ മാഗസിൻ ‘ എന്ന ആശയം അഭിനന്ദനത്തോടെ സ്വീകരിച്ച ഒരേ ഒരു പത്രമുടമ എസ് കെ മാത്രമായിരുന്നു. അതിന്റെ സാദ്ധ്യത, പ്രസിദ്ധീകരിക്കുംമുൻപേ അദ്ദേഹം തിരിച്ചറിഞ്ഞു !!! നമുക്ക് മറക്കാതിരിക്കാം ദിവസക്കൂലിക്ക് പണിയെടുക്കുന്നവർക്ക് ജോലി കഴിഞ്ഞു കൂലി. സർക്കാർ ജീവനക്കാർക്ക് മാസാന്ത്യം ശംബളം. എഴുത്തുകാരന് മുൻ‌കൂർ പ്രതിഫലം – അതായിരുന്നു എസ് കെ നായരുടെ ചിന്ത. സാഹിത്യകാരനും സിനിമാക്കാരനും മാന്യമായ പ്രതിഫലം നല്കണമെന്ന കാര്യത്തിൽ അദ്ദേഹത്തിന് നിർബ്ബന്ധമുണ്ടായിരുന്നു. എഴുത്തുകാരനോ സിനിമാക്കാരനോ കൊല്ലത്തെത്തിയാൽ അവർക്ക് വേണ്ടുന്നതെല്ലാം – കഴിക്കാനും കുടിക്കാനും – നല്കാൻ കാർത്തികയിലുംസേവിയേര്സിലും ഏർപ്പാട് ചെയ്തിരുന്നു. വി ബി സി യും ചാത്തന്നൂർ മോഹനനും വി എസ് നായരുമൊക്കെ കൂട്ടായി നിന്നു. മുതിർന്ന എഴുത്തുകാരുടെ ആവശ്യങ്ങൾ എന്തു തന്നെയായാലും എസ് കെ സാധിച്ചു കൊടുത്തു. ഓരോ ലക്കവും എഴുതുന്നവരുടെ റോയൽറ്റി സ്റ്റേറ്റ്മെന്റ്, പ്രസിദ്ധീകരണം പുറത്തിറങ്ങുന്നതിന് മുൻപ് മേശപ്പുറത്ത് എത്തണമെന്നകാര്യത്തിൽ അദ്ദേഹത്തിന് നിർബ്ബന്ധമുണ്ടായിരുന്നു. എഡിറ്റോറിയൽ ബോർഡിലുള്ളവർക്കും എഴുതുന്നതിന് പ്രതിഫലം നൽകുന്നതിൽ എസ് കെ ശ്രദ്ധിച്ചിരുന്നു. മാന്യമായ പ്രതിഫലം കലാകാരന് എന്നദ്ദേഹം ചിന്തിച്ചു. ‘ചെമ്പരത്തി’ സിനിമ അസാധാരണ വിജയം നേടിയപ്പോൾ സംവിധായകൻ പി എൻ മേനോന് പുതിയകാറും മറ്റുള്ളവർക്ക് സമ്മാനങ്ങളും നല്കാൻ അദ്ദേഹം ശ്രദ്ധിച്ചു. കേരളത്തിലെ ആദ്യത്തെ സിനിമ അവാർഡ്‌ നൈറ്റ്‌ നടത്തിയതിനു പിന്നിലും എസ് കെ ആയിരുന്നു. ഇന്ന് ദശലക്ഷങ്ങൾ അച്ചടിക്കുന്ന മലയാള പ്രസിദ്ധീകരണങ്ങൾ പോലും എഴുത്തുകാരന് എങ്ങനെ ‘പ്രതിഫലം നല്കാതിരിക്കാം’ എന്ന് ചിന്തിക്കുന്ന നാട്ടിലാണ് ഇതെന്നോർക്കണം. പുതിയ എഴുത്തുകാർക്കും പത്രപ്രവർത്തകർക്കും ചലച്ചിത്ര പ്രവർത്തകർക്കും എസ് കെ താങ്ങും തണലുമായിരുന്നു. പത്രപ്രവർത്തകനാണെങ്കിലും സിനിമാക്കാരനാണെങ്കിലും രാഷ്ട്രിയപ്രവർത്തകനാണെങ്കിലും എസ് കെ യുടെ സൗഹൃദസംഘത്തിൽഇല്ലാത്തവരായി വളരെ കുറച്ചുപേർ മാത്രമേ അന്ന് കേരളത്തിൽ ഉണ്ടായിരുന്നുള്ളൂ.


</doc>
