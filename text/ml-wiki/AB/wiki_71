<doc id="259636" url="https://ml.wikipedia.org/wiki?curid=259636" title="ക്രോക്ക് അന്താരാഷ്ട്ര അനിമേഷൻ ചലച്ചിത്രമേള">
ക്രോക്ക് അന്താരാഷ്ട്ര അനിമേഷൻ ചലച്ചിത്രമേള

റഷ്യയിലും, ഉക്രൈനിലുമായി വർഷംതോറും നടത്തി വരുന്ന അനിമേഷൻ ചലച്ചിത്രമേളയാണ് ക്രോക്ക് അന്താരാഷ്ട്ര അനിമേഷൻ ചലച്ചിത്രമേള (KROK International Animated Films Festival). അവസാനം ഇരട്ട സംഖ്യ വരുന്ന വർഷങ്ങളിൽ റഷ്യയിൽ വച്ചും, അവസാനം ഒറ്റ സംഖ്യ വരുന്ന വർഷം ഉക്രൈനിൽ വച്ചുമാണ് ഈ ചലച്ചിത്രമേള നടക്കുന്നത്.

20-മത് ക്രോക്ക് അന്താരാഷ്ട്ര അനിമേഷൻ ചലച്ചിത്രമേള നീപ്പർ സ്റ്റാർ എന്ന കപ്പലിൽ 2013 സെപ്റ്റംബർ 1 മുതൽ 10 വരെയാണ് നടക്കുന്നത്. 

ഈ ചലച്ചിത്ര മേള താരാസ് ഷെവ്‌ചെങ്കോ (Taras Shevchenko) എന്ന കപ്പലിലാണ് നടക്കാറുള്ളത്. റഷ്യയിൽ വച്ചാകുമ്പോൾ വോൾഗാ നദിയിലും, ഉക്രൈനിലാകുമ്പോൾ നീപ്പർ, കരിങ്കടൽ എന്നീ ജലാശയങ്ങളിലുമായാണ് നടക്കാറുള്ളത്. 1987-ലെ മോസ്‌കോ അന്താരാഷ്ട്ര ചലച്ചിത്രമേളയോടനുബന്ധിച്ച്, ഡോക്യുമെന്ററി ചിത്രങ്ങൾക്കും, കുട്ടികൾക്കു വേണ്ടിയുള്ള ചിത്രങ്ങൾക്കും, അനിമേഷൻ ചിത്രങ്ങൾക്കുമായുള്ള പ്രത്യേക വിഭാഗമായാണ് ഈ ചലച്ചിത്രമേള ആദ്യമായി അരങ്ങേറിയത്.

ഉക്രൈൻ ഭാഷയിൽ ക്രോക്ക് എന്ന പദത്തിന് "ചുവടുവയ്‌പ്‌" എന്നാണർത്ഥം. 1989-ലാണ് ക്രോക്ക് അനിമേഷൻ ചലച്ചിത്രമേള ആദ്യമായി മറ്റു ചലച്ചിത്ര മേളകളുടെ ഭാഗമായല്ലാതെ സ്വതന്ത്രമായി നടന്നത്. 1991-ൽ സോവിയറ്റ് യൂണിയൻ വിഘടിച്ച് സ്വതന്ത്ര റിപ്പബ്ലിക്കുകളായി മാറിയതോടെയാണ് ക്രോക്ക് ചലച്ചിത്രമേള അന്താരാഷ്ട്ര ചലച്ചിത്ര മേളയായി നടത്താൻ തുടങ്ങിയത്.



</doc>
<doc id="259643" url="https://ml.wikipedia.org/wiki?curid=259643" title="പ്രിൻസസ്സ് ടവർ">
പ്രിൻസസ്സ് ടവർ

അറബ് ഐക്യനാടുകളിലെ ദുബായിയിൽ സ്ഥിതി ചെയ്യുന്ന ഒരു ഉയർന്ന കെട്ടിടമാണ് പ്രിൻസസ്സ് ടവർ. ഉ
2012 മുതൽ ജനങ്ങൾക്ക് താമസിക്കാനായി തുറന്ന ഈ ടവറിന് 101 നിലകളോടെ 414 മീറ്റർ(1358 അടി) ഉയരമുണ്ട്.


</doc>
<doc id="259650" url="https://ml.wikipedia.org/wiki?curid=259650" title="ഇംപ്രഷൻ മാനേജ്മെൻറ്">
ഇംപ്രഷൻ മാനേജ്മെന്റ്

സമൂഹത്തിൽ ഒരു വ്യക്തിയെക്കുറിച്ച് നല്ല പ്രതിച്ഛായ സൃഷ്ടിക്കുന്നതിനുള്ള ബോധപൂർവമായ എല്ലാ പരിശ്രമങ്ങളും ഇംപ്രഷൻ മാനേജ്മെൻറിൽ പെടുന്നു. രൂപം, സംഭാഷണം, വേഷധാരണം, പെരുമാറ്റം മുതലായവയെ ആധാരമാക്കി ഓരോ വ്യക്തിയെക്കുറിച്ചും മറ്റു വ്യക്തികളുടെ മനസ്സിലും സമൂഹമനസ്സിലും ചില മുദ്രകൾ പതിഞ്ഞിട്ടുണ്ടാകും. സത്യസന്ധൻ, വൃത്തിയായി വേഷം ധരിക്കുന്നവൻ, സ്നേഹസന്പന്നൻ, സംഭാഷണചാതുരിയുള്ളവൻ, വിശ്വാസവഞ്ചകൻ എന്നിങ്ങനെയൊക്കെയുള്ള അഭിപ്രായം വ്യക്തിയെക്കുറിച്ചുള്ള ഇംപ്രഷനാണ്. 

തന്നെക്കുറിച്ച് ഏറ്റവും നല്ല ഇംപ്രഷൻ ഉണ്ടാകണമെന്ന് ഓരോരുത്തരും ആഗ്രഹിക്കുന്നു. 

മറ്റുള്ളവരുടെ മുന്നിൽ സ്വയം എങ്ങനെ പ്രദർശിപ്പിക്കപ്പെടുന്നു എന്നതാണ് ഇംപ്രഷൻ മാനേജ്മെൻറിന്റെ കാതൽ. യഥാർത്ഥത്തിലുള്ള മനോഭാവമോ വ്യക്തിത്വമോ മറച്ചുവച്ച്, മറ്റുള്ളവർ ഇഷ്ടപ്പെടുന്ന തരത്തിലുള്ള മനോഭാവമോ വ്യക്തിത്വസ്വരൂപമോ പ്രദർശിപ്പിക്കുന്നത് ഇംപ്രഷൻ മാനേജ്മെൻറാണ്. എല്ലായ്പോഴും നല്ല വസ്ത്രം ധരിച്ചുകൊണ്ടു നടക്കുക, സൗമനസ്യത്തോടെ സംസാരിക്കുക, പുഞ്ചിരി പൊഴിക്കുക, മറ്റുള്ളവരെ പുകഴ്ത്തി സംസാരിക്കുക, സ്വന്തം മഹത്ത്വം പറയുക മുതലായവയൊക്കെ ഇംപ്രഷൻ മാനേജ്മെൻറ് തന്ത്രമാണ്. 

ഇർവിംഗ് ഗോഫ്‌മാൻ എന്ന സാമൂഹികശാസ്ത്രജ്ഞനാണ് ഇംപ്രഷൻ മാനേജ്മെൻറിൽ ഏറെ ശ്രദ്ധേയമായ പഠനങ്ങൾ നടത്തിയിട്ടുള്ളത്.


</doc>
<doc id="259651" url="https://ml.wikipedia.org/wiki?curid=259651" title="അഹം യാന്തിബാലാ ദേവി">
അഹം യാന്തിബാലാ ദേവി

മണിപ്പൂരി ഭാഷയിലെ ഒരു കവിയാണ് അഹം യാന്തിബാലാ ദേവി. കേന്ദ്ര സാഹിത്യ അക്കാദമി 35 വയസ്സിനു താഴയുള്ള എഴുത്തുകാർക്കു നൽകുന്ന യുവ പുരസ്കാരം നേടിയിട്ടുണ്ട്. 


</doc>
<doc id="259661" url="https://ml.wikipedia.org/wiki?curid=259661" title="ഹീ യിഡേ">
ഹീ യിഡേ

അഞ്ചാം വയസിൽ വിമാനം പറത്തി ലോക റെക്കോർഡിനുടമയായ ചൈനീസ് ബാലനാണ് ഡൂഡു എന്നു വിളിപ്പേരുള്ള ഹീ യിഡെ. 2013 ആഗസ്റ്റ് 31നു ബെയ്‌ജിങ്ങ്‌ വന്യജീവി പാർക്കിന് കുറുകേ, 492 അടി (150 മീറ്റർ) ഉയരത്തിൽ, 35 മിനുട്ട് വിമാനം പറത്തിയാണ് ഹീ ഈ നേട്ടം സ്വന്തമാക്കിയായത്.

ന്യൂയോർക്കിൽ മൈനസ് 13 ഡിഗ്രി സെൽഷ്യസ് തണുപ്പിൽ അർധനഗ്നനായി, മഞ്ഞു പെയ്യുന്നതിനിടയിലൂടെ ഹീ യിഡെ ഓടുന്ന വീഡിയോദൃശ്യം ഇൻറർനെറ്റിൽ ഏറെ ശ്രദ്ധ പിടിച്ചുപറ്റിയിരുന്നു. വലിയ വിമർശനങ്ങൾക്കും ഈ വീഡിയോ കാരണമായി. കനത്ത മഴയും കാറ്റുമുള്ള സമയത്ത് ജപ്പാനിലെ ഫ്യൂജിയാമ പർവതം കയറിയും ഡൂഡു വാർത്താമാധ്യമങ്ങളിൽ നിറഞ്ഞു നിന്നിരുന്നു.

2012 ആഗസ്റ്റിൽ കടലിലൂടെ ഒരു പായ്‌വഞ്ചിയിൽ ഒറ്റയ്ക്ക് തുഴഞ്ഞും ഹീ യിഡേ വാർത്തകളിൽ ഇടം നേടിയിരുന്നു.

മകനെ ധൈര്യവാനായി വളർത്തുന്നതിന് വേണ്ടിയാണ് താൻ ഇത്തരത്തിലുള്ള സാഹിസിക പ്രവൃത്തികൾ ചെയ്യാൻ അവനെ പരിശീലിപ്പിക്കുന്നതെന്നാണ് ഡൂഡുവിന്റെ പിതാവ് ഹീ ലീഷെങ് അവകാശപ്പെടുന്നത്. എന്നാൽ ലീഷെങിന്റെ പരിശീലന രീതികൾ നിരവധി വിമർശനങ്ങൾക്കും ഇടയാക്കിയിട്ടുണ്ട്.


</doc>
<doc id="259662" url="https://ml.wikipedia.org/wiki?curid=259662" title="ശാന്തമരം">
ശാന്തമരം

പശ്ചിമഘട്ടതദ്ദേശവാസിയായ ഒരു മരമാണ് വെള്ളാട്ടൻ, മുളകുനാറി എന്നെല്ലാം അറിയപ്പെടുന്ന ശാന്തമരം. . 16 മീറ്ററോളം ഉയരം വയ്ക്കുന്ന ഈ മരം 1000 മുതൽ 2400 മീറ്റർ വരെ ഉയരമുള്ള തെക്കേ പശ്ചിമഘട്ടത്തിലും നീലഗിരിയിലും കാണുന്നു. Meliola neolitseae എന്ന ഫംഗസ്സിന്റെ മാതൃവൃക്ഷമാണ് ശാന്തമരം.



</doc>
<doc id="259689" url="https://ml.wikipedia.org/wiki?curid=259689" title="മദ്രാസ്‌ കഫെ">
മദ്രാസ്‌ കഫെ

2013ൽ ഇന്ത്യയിൽ റിലീസ്‌ ചെയ്ത ഒരു പൊളിറ്റിക്കൽ ത്രില്ലർ സിനിമയാണ് മദ്രാസ്‌ കഫെ


</doc>
<doc id="259690" url="https://ml.wikipedia.org/wiki?curid=259690" title="അനുഭവങ്ങൾ പാളിച്ചകൾ">
അനുഭവങ്ങൾ പാളിച്ചകൾ

1971-ൽ പുറത്തിറങ്ങിയ ഒരു മലയാളചിത്രമാണ് അനുഭവങ്ങൾ പാളിച്ചകൾ. തകഴിയുടെ ഇതേ പേരിലുള്ള നോവലിന് ചലച്ചിത്രാവിഷ്കാരം നൽകിയത് കെ.എസ്. സേതുമാധവൻ ആണ്. എം.ഓ. ജോസഫ് ആയിരുന്നു നിർമ്മാതാവ്.
ഈ ചിത്രത്തിന്റെ സംഗീതരചനയിൽ വയലാർ എഴുതിയ വരികൾക്ക് ദേവരാജൻ ഈണം നൽകിയിരിക്കുന്നു. 



</doc>
<doc id="259691" url="https://ml.wikipedia.org/wiki?curid=259691" title="കനകലത">
കനകലത

ഒരു മലയാളചലച്ചിത്രനടിയാണ് കനകലത. നാടകാഭിനയത്തിലൂടെ കലാരംഗത്തെത്തിയ കനകലത 30 വർഷങ്ങളായി നാടക -ടെലിസീരിയൽ - ചലച്ചിത്ര രംഗങ്ങളിൽ പ്രവർത്തിക്കുന്നു.

പരമേശ്വരൻ പിളളയുടെയും ചിന്നമ്മയുടെയും മകളായി ഓച്ചിറയിൽ ജനിച്ചു.


</doc>
<doc id="259695" url="https://ml.wikipedia.org/wiki?curid=259695" title="കാലചക്രം">
കാലചക്രം

ശ്രീകുമാരൻ തമ്പി കഥയും തിരക്കഥയും സംഭാഷണവുമെഴുതി, കെ. നാരായണന്റെ സംവിധാനത്തിൽ 1973ൽ പ്രദർശനത്തിനെത്തിയ മലയാളചലച്ചിത്രമാണ് കാലചക്രം. എ. രഘുനാഥ് നിർമ്മിച്ച ഈ ചിത്രത്തിൽ പ്രേംനസീർ, വിൻസെന്റ്, ജയഭാരതി, റാണി ചന്ദ്ര, അടൂർ ഭാസി, മമ്മൂട്ടി തുടങ്ങിയവരാണ് അഭിനയിച്ചത്.. ശ്രീകുമാരൻ തമ്പി എഴുതിയ വരികൾ ഈണം പകർന്നത് ജി. ദേവരാജൻആണ്.
കാലചക്രം (1973)


</doc>
<doc id="259714" url="https://ml.wikipedia.org/wiki?curid=259714" title="ചെങ്ദെ മൗണ്ടൻ റിസോർട്ട്">
ചെങ്ദെ മൗണ്ടൻ റിസോർട്ട്

ചൈനയിലെ ചെന്ദ്ദെ പട്ടണത്തിലുള്ള രാജകീയ കൊട്ടാരങ്ങളും ഉദ്യാനങ്ങളും ഉൾപ്പെടുന്ന ഒരു സമുച്ചയമാണ് ചെങ്ദ് മൗണ്ടിൻ റിസോർട്ട്(ചൈനീസ്:避暑山庄; ഇംഗ്ലീഷ്:Mountain Resort) . ലിഗോങ് എന്നും ഇത് അറിയപ്പെടുന്നു. ചൈനയിലെ ഹെബെയ് പ്രവിശ്യയിലാണ് ഈ ചരിത്രകേന്ദ്രം സ്ഥിതിചെയ്യുന്നത്. ഇവിടത്തെ വൈവിധ്യവും സമ്പന്നവുമാർന്ന ഭൂദൃശ്യങ്ങളും വാസ്തുനിർമ്മിതികളും മറ്റും ഈ പ്രദേശത്തിന്റെ പ്രാധാന്യം വർദ്ധിപ്പിക്കുന്നു..

ക്വിങ് രാജവംശത്തിന്റെ കാലഘട്ടത്തിലാണ് ഈ പ്രദേശങ്ങളുടെ നിർമ്മാണം നടക്കുന്നത്. ഇതിന്റെ പണി പൂർത്തിയാകാൻ 89-വർഷങ്ങൾ വേണ്ടിവന്നു. 5.6 ചതുരശ്ര കിലോമീറ്റർ വിസ്തൃതിയിൽ വ്യാപിച്ച് കിടക്കുന്ന ഈ പ്രദേശത്തിനുള്ളിൽ നിരവധി ക്ഷേത്രങ്ങളും, കൊട്ടാരങ്ങളും, പഗോഡകളും മറ്റും ഉൾപ്പെടുന്നുണ്ട്.



</doc>
<doc id="259717" url="https://ml.wikipedia.org/wiki?curid=259717" title="വിൽക്കാനുണ്ട് സ്വപ്നങ്ങൾ">
വിൽക്കാനുണ്ട് സ്വപ്നങ്ങൾ

മറുനാടൻ മൂവീസിന്റെ ബാനറിൽ എം.ടി. വാസുദേവൻ നായർ കഥയും തിരക്കഥയും സംഭാഷണവുമെഴുതി വി.ബി.കെ. മേനോൻ നിർമ്മിച്ച മലയാളചലച്ചിത്രമാണ് വിൽക്കാനുണ്ട് സ്വപ്നങ്ങൾ. എം. ആസാദ് സംവിധാനം ചെയ്ത ഈ ചിത്രം 1981 ഏപ്രിൽ 24ന് തിയേറ്ററുകളിലെത്തി.
വീട്ടിലെ ദാരിദ്ര്യത്തിനു പരിഹാരമെന്നോണം രാജഗോപാലമേനൊൻ (സുകുമാരൻ) ഗൾഫിലെത്തുന്നു. ഒരു കമ്പനിയിൽ ജോലികിട്ടി സ്വപ്രയത്നത്താൽ മാനേജർ പോസ്റ്റിലെത്തുന്നു. റ്റൈപ്പിസ്റ്റായ ആലിസ് (ശ്രീലത) തന്റെ അനുജന്റെ ജോലികാര്യത്തിനായി സുകുമാരനെ സ്വാധീനിക്കാൻ കിടപ്പറയിൽ വരെ യെത്തുന്നു. അതിനിടയിൽ നേഴ്സായ മാലതിയെ(ശ്രീവിദ്യ) പരിചയപ്പെടുകയും അത് ശരീരവുംമനസ്സും കൈമാറുന്ന നില വരെ എത്തുന്നു. നാട്ടിൽ കാണാമെന്ന വാഗ്ദാനത്തിൽ പിരിയുന്നു. നാട്ടിലെത്തുന്ന രാജൻ അബു (ശ്രീനിവാസൻ)തനിക്കായി നിർമ്മിച്ച ബംഗ്ലാവിൽ താമസമാക്കുന്നു. പക്ഷേ അപ്പോഴേക്കും അമ്മയും സഹോദാരി അമ്മിണിയും മരിച്ചിരുന്നു. പണക്കാരനായി തിരിച്ചെത്തിയ രാജനെ നാട്ടുകാർ അസൂയയോടെ നോക്കുന്നു. തന്റെ കുട്ടിക്കാലത്ത് തന്നെ ദ്രോഹിച്ചവർക്കെല്ലാം രാജൻ കളീയാക്കുന്നു. അതിനിടയിൽ പുത്തൻ വീട്ടുകാർ കേസും ആഭിജാത്യവുമായി തകർന്നിരുന്നു. തന്റെ ബാല്യകാല സുഹൃത്തുക്കളായ രവി (സുധീർ) കേസിൽ മുഴുകിയും മാധവൻ കുട്ടി (മമ്മുട്ടി) ദുർന്നടപ്പിലും നശിക്കുന്നത് കാണുന്നു. അതിനിടയിൽ രവി തന്റെ അനുജത്തി ദേവിയെ (ജലജ) രാജനു വിവാഹമാലോചിക്കുന്നു. മാലതിയുടെ ചിന്ത അവനെ വേട്ടയാടുന്നെങ്കിലും തെന്റെ ബാല്യകാല മോഹമായിരുന്ന ദേവിയെ വിവാഹം ചെയ്യാൻ തീരുമാനിക്കുന്നു. മാലതിയുടെ കമ്പികൾ അവഗണിക്കുന്നു. അവളുടെ അച്ഛനും നിരാശനായി മടങ്ങുന്നു. അതിനിടയിൽ തെന്റെ സഹോദരി അമ്മിണിയുടെ മരണകാരണം രവിആണെന്നറിഞ്ഞ് രാജൻ അവനെ വെല്ലുവിളിക്കുന്നു. രവി ആത്മഹത്യ ചെയ്യുന്നു. ദേവി രാജനെ തള്ളിപ്പറയുന്നു. പിന്നെ മാലതിയെ അന്വേഷിച്ചു ചെല്ലുമ്പോൾ അവളൂടെ യും വിവാഹം കഴിഞ്ഞതായി അറിയുന്നു. സ്വപ്നങ്ങളൂമായി രാജൻ മടങ്ങുന്നു.



</doc>
<doc id="259720" url="https://ml.wikipedia.org/wiki?curid=259720" title="വിദ്യാർഥികളെ ഇതിലെ ഇതിലെ">
വിദ്യാർഥികളെ ഇതിലെ ഇതിലെ

മെഹ്ബൂബ് മൂവീസിന്റെ ബാനറിൽ എം. ആസാദ് തിരക്കഥയും സംഭാഷണവുമെഴുതി ജോൺ എബ്രഹാം സംവിധാനം ചെയ്ത് 1972 ജൂൺ 19ന് പ്രദർശനത്തിനെത്തിയ മലയാളചലച്ചിത്രമാണ് വിദ്യാർഥികളെ ഇതിലെ ഇതിലെ. മധു, ജയഭാരതി, അടൂർ ഭാസി, ടി.കെ. ബാലചന്ദ്രൻ തുടങ്ങിയവരാണ് പ്രധാന കഥാപാത്രങ്ങളെ അവതരിപ്പിച്ചത്.


</doc>
<doc id="259725" url="https://ml.wikipedia.org/wiki?curid=259725" title="ചിലിമ്പി">
ചിലിമ്പി

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ വൃക്ഷമാണ് ചിലിമ്പി. . ഈ മരം 8 മീറ്റർ വരെ ഉയരം വയ്ക്കും. 



</doc>
<doc id="259729" url="https://ml.wikipedia.org/wiki?curid=259729" title="മാസ്ലോവിന്റെ ആവശ്യകതകളുടെ ശ്രേണി">
മാസ്ലോവിന്റെ ആവശ്യകതകളുടെ ശ്രേണി

ലോകപ്രശസ്ത മനഃശാസ്ത്രജ്ഞനായിരുന്ന എബ്രഹാം മാസ്ലോവ് മുന്നോട്ടുവെച്ച ഒരു സിദ്ധാന്തമാണ് മാസ്ലോവിന്റെ ആവശ്യകതകളുടെ ശ്രേണി (ഇംഗ്ലീഷിൽ: Maslow's hierarchy of needs) എന്ന് അറിയപ്പെടുന്നത്. 1943-ൽ അദ്ദേഹമവതരിപ്പിച്ച "എ തിയറി ഓഫ് ഹ്യൂമൻ മോട്ടിവേഷൻ(A Theory of Human Motivation)" എന്ന പ്രബന്ധത്തിലാണ് ഇതെകുറിച്ച് പറഞ്ഞിട്ടുള്ളത്. മനുഷ്യന്റെ പ്രാഥമിക ആവശ്യങ്ങളായ ആഹാരം, വസ്ത്രം, പാർപ്പിടം എന്നിവ ഉൾപ്പെടെയുള്ള നിരവധി ആവശ്യങ്ങളെ ഇദ്ദേഹം അഞ്ച് വിഭാഗങ്ങളിലായി വർഗ്ഗീകരിച്ചിരിക്കുന്നു. ഈ അഞ്ച് വിഭാഗങ്ങളേയും അവയുടെ അനിവാര്യതയുടേയും പ്രാധാന്യത്തിന്റെയും ക്രമമനുസരിച്ച് ശ്രേണിയാക്കി ക്രമീകരിച്ചിരിക്കുന്നു.

ശാരീരികമായ ആവശ്യങ്ങൾ(Physiological), സുരക്ഷിതത്വ ആവശ്യങ്ങൾ(Safety), സ്നേഹ സംബന്ധമായ ആവശ്യങ്ങൾ(Belongingness and Love), ആദര സംബന്ധമായ ആവശ്യങ്ങൾ(Esteem), വ്യക്തിത്വ ആവശ്യങ്ങൾ(Self-Actualization) എന്നിവായാണ് ആ അഞ്ച് വിഭാഗങ്ങൾ.



</doc>
<doc id="259735" url="https://ml.wikipedia.org/wiki?curid=259735" title="റഷീദ് കനിസ്പോറി">
റഷീദ് കനിസ്പോറി

കശ്മീരി ഭാഷയിലെ ഒരു കവിയും ബാല സാഹിത്യകാരനുമാണ് റഷീദ് കനിസ്പോറി. കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ നേടിയിട്ടുണ്ട്. 


</doc>
<doc id="259739" url="https://ml.wikipedia.org/wiki?curid=259739" title="മായ അനൽ കരംഘട്ടെ">
മായ അനൽ കരംഘട്ടെ

കൊങ്കിണി ഭാഷയിലെ ഒരു കവിയും ബാല സാഹിത്യകാരിയുമാണ് മായാ അനിൽ ഖരങ്കതെ (ജനനം 20 ജൂൺ 1956). കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ നേടിയിട്ടുണ്ട്. 


</doc>
<doc id="259742" url="https://ml.wikipedia.org/wiki?curid=259742" title="ധീരേന്ദ്ര കുമാർ ഝാ">
ധീരേന്ദ്ര കുമാർ ഝാ

മൈഥിലി ഭാഷയിലെ ഒരു എഴുത്തുകാരനും ബാലസാഹിത്യകാരനുമാണ് ധീരേന്ദ്ര കുമാർ ഝാ. കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ നേടിയിട്ടുണ്ട്. 


</doc>
<doc id="259747" url="https://ml.wikipedia.org/wiki?curid=259747" title="രഘു ലീഷെങ്തെം">
രഘു ലീഷെങ്തെം

മണിപ്പൂരി ഭാഷയിലെ ഒരു എഴുത്തുകാരനും ബാലസാഹിത്യകാരനുമാണ് രഘു ലീഷെങ്തെം (ജനനം :1959). കേന്ദ്ര സാഹിത്യ അക്കാദമിയുടെ ബാലസാഹിത്യ പുരസ്കാർ നേടിയിട്ടുണ്ട്. 
മണിപ്പൂരിലെ ലീഷെങ്തെം സ്വദേശിയായ രഘു നാലു കവിതാ സമാഹാരങ്ങളും കുട്ടികൾക്കായി ഒരു കഥാ സമാഹാരവും രചിച്ചിട്ടുണ്ട്.


</doc>
<doc id="259749" url="https://ml.wikipedia.org/wiki?curid=259749" title="സ്ഫോടനം (ചലച്ചിത്രം)">
സ്ഫോടനം (ചലച്ചിത്രം)

വിജയചിത്ര കമ്പൈൻസിന്റെ ബാനറിൽ ഷെറീഫ് കഥയും തിരക്കഥയും സംഭാഷണവുമെഴുതി പി.ജി. വിശ്വംഭരൻ സംവിധാനം ചെയ്ത മലയാളചിത്രമാണ് സ്ഫോടനം. സുകുമാരൻ, സോമൻ, ഷീല, രവികുമാർ, സീമ തുടങ്ങിയവരോടൊപ്പം സജിൻ എന്ന പേരിൽ മമ്മുട്ടിയും ഒരു പ്രധാനവേഷത്തിലഭിനയിച്ച ഈ ചിത്രം 1981ൽ പ്രദർശനത്തിനെത്തി.


</doc>
<doc id="259752" url="https://ml.wikipedia.org/wiki?curid=259752" title="തൃഷ്ണ">
തൃഷ്ണ

ജെ എം ജെ ആർട്സിന്റെ ബാനറിൽ എം.ടി. വാസുദേവൻ നായർ കഥയും തിരക്കഥയും സംഭാഷണവുമെഴുതി ഐ.വി. ശശി സംവിധാനം ചെയ്ത മലയാളചലച്ചിത്രമാണ് തൃഷ്ണ. മമ്മൂട്ടി, രതീഷ്, രാജലക്ഷ്മി, സ്വപ്ന, മല്ലിക സുകുമാരൻ തുടങ്ങിയവർ പ്രധാനവേഷങ്ങളിൽ അഭിനയിച്ച ഈ ചിത്രം 1981 ഒക്ടോബർ 30ന് തിയേറ്ററുകളിലെത്തി.ശ്യാം സംഗീതസംവിധാനം നിർവഹിച്ചു

ഗാനരചയിതാവ് ബിച്ചു തിരുമല രചന നിർവ്വഹിച്ചത് ശ്യാം.


</doc>
<doc id="259754" url="https://ml.wikipedia.org/wiki?curid=259754" title="ഊതിക്കാച്ചിയ പൊന്ന്">
ഊതിക്കാച്ചിയ പൊന്ന്

ഷണ്മുഖപ്രിയ ഫിലിംസിന്റെ ബാനറിൽ പി.കെ. ജോസഫ് സംവിധാനം ചെയ്ത മലയാള ചലച്ചിത്രമാണ് ഊതിക്കാച്ചിയ പൊന്ന്. ജോൺ ആലുങ്കലിന്റെ കഥയ്ക്ക് ഡോക്ടർ പവിത്രൻ തിരക്കഥയും സംഭാഷണവുമെഴുതി.

1981ൽ പ്രദർശനത്തിനെത്തിയ ഈ ചിത്രത്തിൽ ശങ്കർ, മോഹൻലാൽ, മമ്മൂട്ടി, പൂർണ്ണിമ ജയറാം, റോജ രമണി തുടങ്ങിയവരാണ് പ്രധാനവേഷങ്ങളിൽ അഭിനയിച്ചത്.


</doc>
<doc id="259765" url="https://ml.wikipedia.org/wiki?curid=259765" title="വള്ളത്തോൾ ഉണ്ണികൃഷ്ണൻ">
വള്ളത്തോൾ ഉണ്ണികൃഷ്ണൻ

മലയാളനാടക നടനും സംവിധായകനും മലയാളചലച്ചിത്രനടനുമാണ് വള്ളത്തോൾ ഉണ്ണികൃഷ്ണൻ. ഒറ്റപ്പാലം സ്വദേശിയാണ് ഉണ്ണികൃഷ്ണൻ. ചെന്നൈയിലെ നാടകവേദികളിലാണ് ഇദ്ദേഹം പ്രവർത്തിക്കുന്നത്.

മദിരാശി കേരളസമാജം അവതരിപ്പിച്ച തിക്കോടിയന്റെ "ഏകാദശി" എന്ന നാടകത്തിലൂടെ 1962-ൽ അഭിനയരംഗത്തെത്തി. 35 നാടകങ്ങൾ സംവിധാനവും ചെയ്യുകയും 250 ഓളം നാടകങ്ങളിൽ അഭിനയിക്കുകയും ചെയ്തിട്ടുണ്ട്.

കെ.എസ്. സേതുമാധവന്റെ "മക്കൾ" എന്ന ചിത്രത്തിൽ മൂന്ന് നായക വേഷങ്ങളിൽ ഒരു വേഷം ഇദ്ദേഹം അവതരിപ്പിച്ചു. പഴശ്ശിരാജ, ഗുരു തുടങ്ങി 80 ഓളം ചലച്ചിത്രങ്ങളിൽ അഭിനയിച്ചിട്ടുണ്ട്.



</doc>
<doc id="259768" url="https://ml.wikipedia.org/wiki?curid=259768" title="വിധിച്ചതും കൊതിച്ചതും">
വിധിച്ചതും കൊതിച്ചതും

1982ൽ പ്രദർശനത്തിനെത്തിയ ഒരു മലയാള ചലച്ചിത്രമാണ് വിധിച്ചതും കൊതിച്ചതും. ടി.എസ്. മോഹൻ കഥയും തിരക്കഥയും സംഭാഷണവുമെഴുതി സംവിധാനം ചെയ്ത ഈ ചിത്രം നിർമ്മിച്ചതും അദ്ദേഹം തന്നെ ആയിരുന്നു. വിജയൻ, രതീഷ്, മമ്മൂട്ടി, ജോസ്, റാണി പദ്മിനി തുടങ്ങിയവരാണ് പ്രധാന വേഷങ്ങൾ അഭിനയിച്ചത്.


</doc>
<doc id="259771" url="https://ml.wikipedia.org/wiki?curid=259771" title="വീട് (ചലച്ചിത്രം)">
വീട് (ചലച്ചിത്രം)

റഷീദ് കരാപ്പുഴയുടെ സംവിധാനത്തിൽ 1982ൽ പ്രദർശനത്തിനെത്തിയ മലയാളചലച്ചിത്രമാണ് 
വീട്. കഥയും തിരക്കഥയും സംഭാഷണവുമെഴുതിയത് ഷെറീഫ് ആയിരുന്നു. മമ്മൂട്ടി, സറീന വഹാബ്, ബാലൻ കെ. നായർ എന്നിവരായിരുന്നു പ്രധാന അഭിനേതാക്കാൾ.


</doc>
<doc id="259772" url="https://ml.wikipedia.org/wiki?curid=259772" title="തടാകം (ചലച്ചിത്രം)">
തടാകം (ചലച്ചിത്രം)

ആരിഫ എന്റർപ്രൈസസിന്റെ ബാനറിൽ ആരിഫ ഹസ്സൻ നിർമ്മിച്ച്, ഐ.വി. ശശി സംവിധാനം ചെയ്ത മലയാള ചലച്ചിത്രമാണ് തടാകം (English:). 1982 ജനുവരി 1നാണ് ഈ ചിത്രം പ്രദർശനത്തിനെത്തിയത്. രതീഷ്, സീമ, മമ്മൂട്ടി, സുമലത, ക്യാപ്റ്റൻ രാജു തുടങ്ങിയവരായിരുന്നു പ്രധാന അഭിനേതാക്കൾ.
കാശ്മീരിന്റെ പശ്ചാത്തലത്തിൽ ഒരു പഴയ പ്രണയകഥ പറയുകയാണീ ചലച്ചിത്രത്തിൽ. വിവാഹാനന്തരം കാശ്മീരിൽ മധുവിധുവിനെത്തുന്ന രാജേന്ദ്രനും ശ്രീദേവിയും. രാജേന്ദ്രന്റെ അമ്മാവൻ അവിടെ മിലിറ്ററി ഡോക്റ്ററാണ്. പക്ഷേ കാശ്മീരിലെ ദൃശ്യങ്ങൾ ശ്രീദേവിയിൽ ബുദ്ധിഭ്രമം സൃഷ്ടിക്കുന്നു. അവൾ പ്രാദേശിക ഭാഷയിൽ സംസാരിച്ചുതുടങ്ങുന്നു. അവിടെ കാണുന്ന പലറെയും തിരിച്ചറിയുകയും എന്തെല്ലാമോ പുലമ്പുകയും ചെയ്യുന്നു. അവളിൽ ഏതോ പഴയ ആത്മാവിനെതിരിച്ചറിഞ്ഞ ഡോക്റ്റർ അത് ചികഞ്ഞ് പോകുന്നു. ഒരു അവിടുത്തുകാരിയായ നസീമയും അവളുടെ കൂട്ടുകാരിയായ സമീറയും അവരുടെ ജീവിതത്തിലേക്ക് കടന്നു വരുന്ന ജബാർ എന്ന മലയാളിയുടെയും കഥ ചുരുളഴിയുന്നു. നസീമയുമായി അടുപ്പത്തിലാകുന്ന ജബാറിന്റെ സമീറയുടെ ആങ്ങള ഗബാർസിങ് വധിക്കുന്നു. അവസാനം ഗബാർ സിങ് കൊല്ലപ്പെടുന്നു.

ഗാനങ്ങൾ പൂവച്ചൽ ഖാദർ, പി.ബി. ശ്രീനിവാസ് എന്നിവർ രചനയും എ.ടി. ഉമ്മർ സംഗീതവും നൽകിയിയിരിക്കുന്നു.

തടാകം1982


</doc>
<doc id="259778" url="https://ml.wikipedia.org/wiki?curid=259778" title="സിന്ദൂരസന്ധ്യയ്ക്ക് മൗനം">
സിന്ദൂരസന്ധ്യയ്ക്ക് മൗനം

മറുനാടൻ മൂവീസിന്റെ ബാനറിൽ വി.ബി.കെ. മേനോൻ നിർമ്മിച്ച് 1982ൽ പ്രദർശനത്തിനെത്തിയ ചലച്ചിത്രമാണു് സിന്ദൂരസന്ധ്യയ്ക്ക് മൗനം. ഡോക്ടർ ബാലകൃഷ്ണൻ കഥയും തിരക്കഥയും സംഭാഷണവുമെഴുതിയ സിന്ദൂരസന്ധ്യയ്ക്ക് മൗനം സംവിധാനം ചെയ്തത് ഐ.വി. ശശിയാണ്. മമ്മൂട്ടി, രതീഷ്, മോഹൻലാൽ, ലക്ഷ്മി, പ്രതാപ് പോത്തൻ, ബാലൻ കെ. നായർ തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="259780" url="https://ml.wikipedia.org/wiki?curid=259780" title="ശരവർഷം">
ശരവർഷം

സുനിൽകുമാറിന്റെ കഥയ്ക്ക് ബേബി തിരക്കഥയെഴുതി സംവിധാനം ചെയ്ത മലയാള ചലച്ചിത്രമാണ് ശരവർഷം. പദ്മശ്രീ ഫിലിംസിന്റെ ബാനറിൽ വി.ടി. പദ്മരാജൻ നിർമ്മിച്ച ശരവർഷം 1982ലാണ് പ്രദർശനത്തിനെത്തിയത്. സുകുമാരൻ, മമ്മൂട്ടി, സറീന വഹാബ്, സത്യകല തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.

Sumesh is the only child of his parents. He is living in constant depression after knowing that he is impotent and cannot have children. Adding to his depression, his wife is an alcoholic and leads a troubled life. One day Sumesh comes to know that his father has a daughter in an illegitimate relationship. His half-sister Savitha happens to be his friend's wife and Sumesh becomes so close to her family considering that her son would be his only legal heir. But Savitha's husband Rajashekharan starts suspecting his wife about the relationship with Sumesh. He comes to know the truth only after it is too late.

ശരവർഷം1982


</doc>
<doc id="259782" url="https://ml.wikipedia.org/wiki?curid=259782" title="പോസ്റ്റുമോർട്ടം (ചലച്ചിത്രം)">
പോസ്റ്റുമോർട്ടം (ചലച്ചിത്രം)

1982ൽ പ്രദർശനത്തിനെത്തിയ ചലച്ചിത്രമാണ് പോസ്റ്റ് മോർട്ടം. രജപുഷ്പയുടെ ബാനറിൽ പുഷ്പരാജൻ നിർമ്മിച്ച ഈ ചിത്രത്തിന്റെ കഥയും പുഷ്പരാജന്റേതായിരുന്നു. ഡോക്ടർ പവിത്രൻ തിരക്കഥയും സംഭാഷണവുമെഴുതിയ 'പോസ്റ്റ് മോർട്ടം' സംവിധാനം ചെയ്തത് ശശികുമാർ ആയിരുന്നു. പ്രേംനസീർ, സുകുമാരൻ, മമ്മൂട്ടി, ബാലൻ കെ. നായർ, ജനാർദ്ദനൻ, ജലജ, സത്യകല, കുതിരവട്ടം പപ്പു തുടങ്ങിയവരായിരുന്നു പ്രധാന അഭിനേതാക്കൾ. 


</doc>
<doc id="259783" url="https://ml.wikipedia.org/wiki?curid=259783" title="പൂവിരിയും പുലരി">
പൂവിരിയും പുലരി

ചെറി എന്റർപ്രൈസസിന്റെ ബാനറിൽ ജി. പ്രേംകുമാർ, ടി.എസ്. റോയ്, പ്രസാദ് ചന്ദ്രൻ എന്നിവർ ചേർന്ന് നിർമ്മിച്ച മലയാള ചലച്ചിത്രമാണ് പൂവിരിയും പുലരി. ജി. പ്രേംകുമാർ കഥയെഴുതി സവിധാനം ചെയ്ത ഈ ചിത്രത്തിന്റെ തിരക്കഥയും സംഭാഷണവുമെഴുതിയത് പാപ്പനംകോട് ലക്ഷ്മണനാണു്. മമ്മൂട്ടി, ശങ്കർ, രാജ് കുമാർ, രാജലക്ഷ്മി, അംബിക, ക്യാപ്റ്റൻ രാജു, പ്രതാപചന്ദ്രൻ, ശ്രീനാഥ്, സുകുമാരി മാള അരവിന്ദൻ, നെല്ലിക്കോട് ഭാസ്കരൻ, കുതിരവട്ടം പപ്പു തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="259785" url="https://ml.wikipedia.org/wiki?curid=259785" title="സുസ്മിത ബാനർജി">
സുസ്മിത ബാനർജി

"കാബൂളിവാലാർ ബംഗാളി ബൗ (എ കാബൂളിവാലാസ് ബംഗാളി വൈഫ്)" എന്ന പുസ്തകത്തിലൂടെ പ്രശസ്തയായ ഇന്ത്യൻ എഴുത്തുകാരിയാണ് സുസ്മിത ബാനർജി. ഈ പുസ്തകം പിൽക്കാലത്ത് "എസ്കേപ് ഫ്രം താലിബാൻ" എന്ന പേരിൽ ചലച്ചിത്രമായി.

അഫ്ഗാൻ പൗരനായ ജാൻബാസ് ഖാനാണ് സുസ്മിതയുടെ ഭർത്താവ്. 2013 സെപ്റ്റംബർ 5നു അഫ്ഗാനിസ്ഥാനിൽ വച്ച്, താലിബാൻ തീവ്രവാദികൾ എന്നു സംശയിക്കപ്പെടുന്നവരുടെ വെടിയേറ്റ് സുസ്മിത കൊലചെയ്യപ്പെട്ടു.

അഫ്ഗാനിസ്താൻകാരനായ ജാൻബാസ് ഖാനെ സുഷ്മിത പ്രണയിച്ചതും വിവാഹംകഴിച്ചതും വീട്ടുകാരുടെ എതിർപ്പ് അവഗണിച്ചാണ് . എന്നാൽ മതം മാറാതെ ജാൻബാസ് ഖാന്റെ യാഥാസ്ഥിതിക കുടുംബത്തോട് ഒത്തുപോകാനും സുസ്മിത പരിശ്രമിച്ചിരുന്നു. അഫ്ഗാനിസ്താനിലെ അരക്ഷിതരായ സ്ത്രീകൾക്കിടയിൽ ആരോഗ്യ പ്രവർത്തകയായിപ്രവർത്തിച്ചിരുന്ന അദ്ദേഹം അവിടുത്തെ സ്ത്രീകളുടെ ദാരുണജീവിതങ്ങൾ കുറിപ്പുകളായി എഴുതി വയ്ക്കുകയും ചെയ്തു. 



</doc>
<doc id="259786" url="https://ml.wikipedia.org/wiki?curid=259786" title="പൊന്നും പൂവും">
പൊന്നും പൂവും

എ. വിൻസെന്റ് സംവിധാനം ചെയ്ത ഒരു മലയാള ചലച്ചിത്രമാണ് പൊന്നും പൂവും. തലശ്ശേരി എം. രാഘവൻ കഥയും തീർക്കഥയും സംഭാഷണവുമെഴുതിയ ഈ ചിത്രം പ്രതാപ് ചിത്രയുടെ ബാനറിൽ പാവമണിയാണ് നിർമ്മിച്ചത്. 1982 മാർച്ച് 12ന് 'പൊന്നും പൂവും' പ്രദർശനശാലകളിലെത്തി. മമ്മൂട്ടി, സുകുമാരൻ, നെടുമുടി വേണു, മേനക, പ്രതാപചന്ദ്രൻ തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="259789" url="https://ml.wikipedia.org/wiki?curid=259789" title="ഒരു തിര പിന്നെയും തിര">
ഒരു തിര പിന്നെയും തിര

സുനിത പ്രൊഡക്ഷൻസിന്റെ ബാനറിൽ എം. മണി നിർമ്മിച്ച് 1982ൽ പ്രദർശനത്തിനെത്തിയ മലയാള ചലച്ചിത്രമാണ് ഒരു തിര പിന്നെയും തിര. ഡോക്ടർ പവിത്രൻ തിരക്കഥയും സംഭാഷണവുമെഴുതിയ ഈ ചിത്രം സംവിധാനം ചെയ്തത് പി.ജി. വിശ്വംഭരൻ ആണ്. പ്രേംനസീർ, രതീഷ്, മമ്മൂട്ടി, പ്രേംജി, സത്യകല, സ്വപ്ന തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.

ചുനക്കര രാമൻ കുട്ടിയുടെയും ബിച്ചു തിരുമലയുടെയും വരികൾക്ക് ശ്യാം എം.ജി. രാധാകൃഷ്ണൻഎന്നിവർ സംഗീതം നൽകിയിരിക്കുന്നു .


</doc>
<doc id="259792" url="https://ml.wikipedia.org/wiki?curid=259792" title="കോമരം">
കോമരം

തത്തിരിയാട്ടു ഫിലിംസിന്റെ ബാനറിൽ പ്രഭാകരൻ തത്തിരിയാട്ട് നിർമ്മിച്ച് 1982ൽ പ്രദർശനത്തിനെത്തിയ മലയാള ചലച്ചിത്രമാണ് കോമരം. ജെ.സി. ജോർജ്ജ് കഥയും തിരക്കഥയും സംഭാഷണവുമെഴുതി സംവിധാനം ചെയ്ത ഈ ചിത്രം 1982 മേയ് 7നു പ്രദർശനശാലകളിലെത്തി. ജയൻ, നെടുമുടി വേണു, മമ്മൂട്ടി, ശ്രീനിവാസൻ, ജലജ, സീമ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="259796" url="https://ml.wikipedia.org/wiki?curid=259796" title="കെണി (ചലച്ചിത്രം)">
കെണി (ചലച്ചിത്രം)

1982ൽ പ്രദർശനത്തിനെത്തിയ മലയാള ചലച്ചിത്രമാണ് കെണി. 
റീത്ത ഇന്റർനാഷണലിന്റെ ബാനറിൽ പ്രേം നവാസ് നിർമ്മിച്ച ഈ ചിത്രം സംവിധാനം ചെയ്തത് ശശികുമാർ ആയിരുന്നു. പ്രേംനസീർ, അടൂർ ഭാസി, മമ്മൂട്ടി, സത്താർ, ബഹദൂർ,കെ.ആർ. വിജയ, ശുഭ, തുടങ്ങിയവരായിരുന്നു പ്രധാന അഭിനേതാക്കൾ. ജി ദേവരാജന്റെ സംഗീതത്തിൽ പെരുമ്പുഴ ഗോപാലകൃഷ്ണന്റെ ഗാനങ്ങൾ ഈ ചിത്രത്തിലുണ്ട്. 



</doc>
<doc id="259799" url="https://ml.wikipedia.org/wiki?curid=259799" title="ജോൺ ജാഫർ ജനാർദ്ദനൻ">
ജോൺ ജാഫർ ജനാർദ്ദനൻ

ടി. ദാമോദരൻ രചിച്ച് ഐ.വി. ശശിയുടെ സംവിധാനത്തിൽ 1982ൽ പുറത്തിറങ്ങിയ മലയാള ചലച്ചിത്രമാണ് ജോൺ ജാഫർ ജനാർദ്ദനൻ. രതീഷ്, രവീന്ദ്രൻ, മമ്മൂട്ടി എന്നിവരായിരുന്നു യഥാക്രമം പ്രധാന കഥാപാത്രങ്ങളായ ജോൺ, ജാഫർ, ജനാർദ്ദനൻ എന്നിവരെ അവതരിപ്പിച്ചത്. സ്വപ്ന, മാധവി, സുമലത എന്നിവരായിരുന്നു നായികമാർ. ഇവരെ കൂടാതെക്യാപ്റ്റൻ രാജു, പ്രതാപചന്ദ്രൻ, രാജ് കുമാർ, കെ.പി.എ.സി. സണ്ണി, കെ.ആർ. വിജയ, കൊതുകു നാണപ്പൻ, കുതിരവട്ടം പപ്പു, ലാലു അലക്സ്, സുരേഖ തുടങ്ങിയവരും ഈ ചിത്രത്തിൽ വേഷമിട്ടു.


</doc>
<doc id="259801" url="https://ml.wikipedia.org/wiki?curid=259801" title="ഇടിയും മിന്നലും">
ഇടിയും മിന്നലും

എസ്.എൽ. പുരം സദാനന്ദൻ കഥയും തിരക്കഥയും സംഭാഷണവുമെഴുതി പി.ജി. വിശ്വംഭരൻ സംവിധാനം ചെയ്ത് 1982ൽ പ്രദർശനത്തിനെത്തിയ മലയാള ചലച്ചിത്രമാണ് ഇടിയും മിന്നലും. പ്രേംനസീർ, രതീഷ്, മമ്മൂട്ടി, കുതിരവട്ടം പപ്പു, ശ്രീവിദ്യ, ശാന്തി കൃഷ്ണ തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="259804" url="https://ml.wikipedia.org/wiki?curid=259804" title="എന്തിനോ പൂക്കുന്ന പൂക്കൾ">
എന്തിനോ പൂക്കുന്ന പൂക്കൾ

ഷെറീഫ് കഥയും തിരക്കഥയും സംഭാഷണവും രചിച്ച് ഗോപിനാഥ് ബാബു സംവിധാനം ചെയ്ത് 1982ൽ പ്രദശനത്തിനെത്തിയ മലയാള ചലച്ചിത്രമാണ് എന്തിനോ പൂക്കുന്ന പൂക്കൾ. രജത്ചിത്രയുടെ ബാനറിൽ ശശി മേനോനും രാജ ചെറിയാനും ചേർന്നാണ് ഈ ചിത്രം നിർമ്മിച്ചത്. രതീഷ്, മമ്മൂട്ടി, മോഹൻലാൽ, സറീന വഹാബ്, സുകുമാരി, മാള അരവിന്ദൻ, ശങ്കരാടി, ബേബി സോണിയ, ശാന്തകുമാരി തുടങ്ങിയ അഭിനേതാക്കളാണ് പ്രധാന കഥാപാത്രങ്ങളെ അവതരിപ്പിച്ചത്.


</doc>
<doc id="259805" url="https://ml.wikipedia.org/wiki?curid=259805" title="ഈ നാട്">
ഈ നാട്

ജിയോ മൂവീസിന്റെ ബാനറിൽ എൻ.ജി. ജോൺ നിർമ്മിച്ച് ഐ.വി. ശശി സംവിധാനം ചെയ്ത മലയാള ചലച്ചിത്രമാണ് ഈ നാടു്. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്. 1982ൽ പ്രദർശനത്തിനെത്തിയ ഈ ചിത്രം താര ബഹുലമായിരുന്നു.

രതീഷ്, ലാലു അലക്സ്, കൃഷ്ണചന്ദ്രൻ, മമ്മൂട്ടി, ബാലൻ കെ. നായർ, അച്ചൻകുഞ്ഞ്, ജി.കെ. പിള്ള, ടി.ജി. രവി, വനിത, സുരേഖ, സത്താർ, ശുഭ, രവീന്ദ്രൻ, കുതിരവട്ടം പപ്പു, ശങ്കരാടി, ശ്രീനിവാസൻ, ആലുംമൂടൻ, മണവാളൻ ജോസഫ്, കുഞ്ഞാണ്ടി, നെല്ലിക്കോട് ഭാസ്കരൻ, ബീന, ശാന്തകുമാരി, ആറന്മുള പൊന്നമ്മ തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="259840" url="https://ml.wikipedia.org/wiki?curid=259840" title="പീലിനീലി">
പീലിനീലി

ഏകവർഷിയായ ഒരു ചെറുസസ്യമാണ് പീലിനീലി. . ജലാശയങ്ങളുടെ അടുത്ത് നനവുള്ളയിടങ്ങളിൽ കാണപ്പെടുന്നു. മഴക്കാലത്ത് നനവുള്ള ചെങ്കൽപ്രദേശങ്ങളിൽ കണ്ടുവരുന്നു. മഹാരാഷ്ട്ര, കേരളം, തമിഴ്‌നാട് എന്നിവിടങ്ങളിൽ കാണുന്ന ഈ സസ്യം തെക്കേ ഇന്ത്യൻ തദ്ദേശവാസിയാണ്.



</doc>
<doc id="259849" url="https://ml.wikipedia.org/wiki?curid=259849" title="ചിരിയോചിരി">
ചിരിയോചിരി

ഗൃഹലക്ഷ്മി പ്രൊഡക്ഷൻസിന്റെ ബാനറിൽ പി.വി. ഗംഗാധരൻ നിർമ്മിച്ച് 1982ൽ പ്രദർശനത്തിനെത്തിയ മലയാള ചലച്ചിത്രമാണ് ചിരിയോ ചിരി. ബാലചന്ദ്രമേനോൻ കഥയും തിരക്കഥയും സംഭാഷണവുമെഴുതി സംവിധാനം ചെയ്ത 'ചിരിയോ ചിരി'യിൽ ബാലചന്ദ്രമേനോൻ, മണിയൻപിള്ള രാജു, മമ്മൂട്ടി, അടൂർ ഭാസി, ശങ്കരാടി, സ്വപ്ന, ശുഭ, നിത്യ, ബാലൻ കെ. നായർ, സീമ, സുകുമാരി, കവിയൂർ പൊന്നമ്മ, പറവൂർ ഭരതൻ, ശ്രീനിവാസൻ, അടൂർ ഭവാനി തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു. ബിച്ചു തിരുമല എഴുതിയ വരികൾക്ക രവീന്ദ്രൻ സംഗീതം നൽകി 

ഗാനങ്ങൾ :ബിച്ചു തിരുമല<br>
ഈണം : രവീന്ദ്രൻ,

ചിരിയോ ചിരി1982


</doc>
<doc id="259850" url="https://ml.wikipedia.org/wiki?curid=259850" title="ചമ്പൽക്കാട് (ചലച്ചിത്രം)">
ചമ്പൽക്കാട് (ചലച്ചിത്രം)

കൊല്ലം ഗോപി കഥയും തിരക്കഥയും സംഭാഷണവുമെഴുതി കെ.ജി. രാജശേഖരൻ സംവിധാനം ചെയ്ത് 1982ൽ പ്രദർശനത്തിനെത്തിയ മലയാള ചലച്ചിത്രമാണ് ചമ്പൽക്കാട്. പ്രേംനസീർ, രതീഷ്, മമ്മൂട്ടി, കെ.പി. ഉമ്മർ, സ്വപ്ന, സീമ, ബാലൻ കെ. നായർ, നെല്ലിക്കോട് ഭാസ്കരൻ, ജയമാലിനി, സുകുമാരി തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="259856" url="https://ml.wikipedia.org/wiki?curid=259856" title="പി.വി.ജി. നായർ">
പി.വി.ജി. നായർ

മലയാളത്തിലെ ഒരു കവിയും ചിത്രകാരനുമായിരുന്നു പി.വി.ജി. നായർ. (ജനനം:08/11/1920-- മരണം:11/07/1973) (പൂർണ്ണനാമം:പാലയാടൻ വീട്ടിൽ ഗോപാലൻ നായർ) നൂറിലധികം കവിതകൾ ഇദ്ദേഹം രചിച്ചിട്ടുണ്ട്. 

ചാവശ്ശേരി പി.രാമൻ നായരുടെയും പാലയാടൻ വീട്ടിൽ കല്ല്യാണിഅമ്മയുടെയും മകനായി ജനിച്ചു. 1938-ൽ മട്ടന്നുരിൽനിന്നും ഹയർ എലിമെന്ററി വിജയിച്ചു. 1944-ൽ മദ്രാസ്‌ എഡ്യൂക്കേഷൻ ഡിപ്പാർട്ട്മെന്റിൽ നിന്നും ഫ്രീഹാൻറ്ഔട്ട്ലൈൻ ആന്റ് മോഡൽഡ്രോയിംഗിൽ ഹയർ ഗ്രേഡോടെ ടെക്നിക്കൽ ടീച്ചേർസ് സർട്ടിഫിക്കറ്റ് കരസ്ഥമാക്കി. 1944-ൽ തന്നെ കാസർഗോഡ്‌ ഗവർമെന്റ് മുസ്ലിം ഹൈസ്കൂളിൽ ചിത്രകലാ അദ്ധ്യാപകനായി നിയമിതനായി.1944 മുതൽ 1956 വരെ കാസർഗോഡ്‌ താമസിച്ചു. 1956 മുതൽ 1961 വരെ കണ്ണൂർ ടീച്ചേഴ്സ് ട്രെയിനിംഗ് സ്കൂളിൽ പ്രവർത്തിച്ചു. തുടർന്ന് 1962 മുതൽ 1973 വരെ കതിരൂർ ഗവർമെന്റ് ഹൈസ്കൂളിൽ സേവനമനുഷ്ഠിച്ചു. എ.പി. അച്യുതൻ മാസ്റ്ററായിരുന്നു ചിത്രകലാ അദ്ധ്യാപകൻ.

1948-ൽ ഇരിട്ടിയിലെ മാവില ലക്ഷ്മിക്കുട്ടിയമ്മയെ വിവാഹം ചെയ്തു. എം. മോഹനൻ, സതീശൻമാവില, എം .രമേശൻ, എം.വിജയലക്ഷ്മി, എം. ഇന്ദിര, എം. ദിനേശൻ എന്നിവർ മക്കൾ. 


മദ്രാസ് പത്രിക, കലാനിധി, ദേശമിത്രം ആഴ്ചപ്പതിപ്പ്, അദ്ധ്യാപക വിദ്യാർഥി (കണ്ണൂർ ഗവർമെന്റ് ട്രെനിഗ് സ്കൂൾ പ്രസിദ്ധികരണം), ചിത്രകേരളം, കേസരി വാർഷികപ്പതിപ്പുകൾ - ആഴ്ചപ്പതിപ്പുകൾ എന്നീ ആനുകാലികങ്ങളിൽ കൃതികൾ പ്രസിദ്ധീകരിച്ചിട്ടുണ്ട്.


1945 മുതൽ 1960 വരെ വരച്ച ചിത്രങ്ങൾ (വാട്ടർ കളർ) 
ഒരു അബത് വർഷത്തിന്ന്മുൻപ് കേരളത്തിൽ നിലനിന്നിരുന്ന കാർഷിക സംസ്കാരം ,ആ കാല ഘട്ടത്തിലെ വിവിധ ജനവിഭാഗങ്ങളുടെ വസ്ത്രധാരണ രീതികൾ ,പ്രകൃതി 
എന്നിവ ഇദ്ദേഹത്തിന്റെ ചിത്രങ്ങളിൽ തെളിഞ്ഞു കാണാം .


</doc>
<doc id="259866" url="https://ml.wikipedia.org/wiki?curid=259866" title="മൊഹമ്മദ് മൊസാഡെഗ്">
മൊഹമ്മദ് മൊസാഡെഗ്

ജനാധിപത്യ രീതിയിൽ തിരഞ്ഞെടുക്കപ്പെട്ട ഇറാന്റെ പ്രധാനമന്ത്രിയായിരുന്നു മൊഹമ്മദ് മൊസാഡെഗ് (; ; 16 June 1882 – 5 March 1967).


</doc>
<doc id="259872" url="https://ml.wikipedia.org/wiki?curid=259872" title="ഫിക്‌ഷന്റെ അവതാരലീലകൾ">
ഫിക്‌ഷന്റെ അവതാരലീലകൾ

മലയാളത്തിലെ പ്രമുഖസാഹിത്യവിമർശകൻ കെ.പി. അപ്പന്റെ ഒരു കൃതിയാണ് ഫിക്‌ഷന്റെ അവതാരലീലകൾ. ലോകനോവൽ സാഹിത്യത്തിലെ എണ്ണപ്പെട്ട രചനകളിൽ ചിലതിന്റെ അവലോകനവും അവയെ മുൻനിർത്തിയുള്ള സാഹിത്യവിചാരവുമാണ് ഈ കൃതി. അപ്പന്റെ അവസാനത്തെ രചനായായ ഇത് അദ്ദേഹത്തിന്റെ മരണശേഷമാണ് പ്രസിദ്ധീകരിക്കപ്പെട്ടത്. ലോകസാഹിത്യത്തിലെ നൂറു നോവലുകൾ പരിചയപ്പെടുത്തുന്ന ഒരു ബൃഹദ്‌രചനയാണ് ഗ്രന്ഥകാരൻ പദ്ധതിയിട്ടിരുന്നതെങ്കിലും അദ്ദേഹത്തിനു പൂർത്തിയാക്കാൻ കഴിഞ്ഞ 25 ലേഖനങ്ങളേ ഈ കൃതിയിലുള്ളു. പ്രമുഖ കഥാകൃത്ത് ടി.പത്മനാഭൻ എഴുതിയ "ഓരേയൊരു അപ്പൻ" എന്ന അവതാരികയോടെയാണ് ഈ പുസ്തകം പ്രസിദ്ധീകരിച്ചിരിക്കുന്നത്. ഡി.സി. ബുക്സ് ആയിരുന്നു പ്രസാധക‌ർ.


</doc>
<doc id="259900" url="https://ml.wikipedia.org/wiki?curid=259900" title="ആ ദിവസം">
ആ ദിവസം

സുനിത പ്രൊഡക്ഷൻസിന്റെ ബാനറിൽ എം. മണി നിർമ്മിച്ച് 1982ൽ പ്രദർശനത്തിനെത്തിയ മലയാള ചലച്ചിത്രമാണ് ആ ദിവസം.

ജഗതി എൻ.കെ. ആചാരി തിരക്കഥയും സംഭാഷണവുമെഴുതി എം. മണി സംവിധാനം ചെയ്ത 'ആ ദിവസം' എന്ന ചിത്രത്തിൽ സുകുമാരൻ, ഭീമൻ രഘു, മമ്മൂട്ടി, മോഹൻലാൽ, ജഗതി ശ്രീകുമാർ, റാണി പദ്മിനി, സത്യകല, കുഞ്ചൻ, ആര്യാട് ഗോപാലകൃഷ്ണൻ, നൂഹു, ജ്യോതി, മിഗ്ദാദ് തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു. 1982 നവംബർ 26നു ഈ ചിത്രം പ്രദർശനശാലകളിലെത്തി.


</doc>
<doc id="259902" url="https://ml.wikipedia.org/wiki?curid=259902" title="ബലൂൺ (ചലച്ചിത്രം)">
ബലൂൺ (ചലച്ചിത്രം)

ശ്രീലക്ഷ്മിപ്രിയ ശ്രീവിദ്യ കമ്പയിൻസിന്റെ ബാനറിൽ കൃഷ്ണസ്വാമി റെഡ്ഡ്യാർ നിർമ്മിച്ച് 1982 ജനുവരി 8നു പ്രദർശനത്തിനെത്തിയ മലയാള ചലച്ചിത്രമാണ് ബലൂൺ. മുകേഷിന്റെ ആദ്യ ചിത്രമാണ് ബലൂൺ.ടി.വി. കൊച്ചുബാവ കഥയും തിരക്കഥയും സംഭാഷണവുമെഴുതി, രവി ഗുപ്തൻ സംവിധാനം ചെയ്ത 'ബലൂണി'ൽ മുകേഷിനെ കൂടാതെ മമ്മൂട്ടി, തിക്കുറിശ്ശി സുകുമാരൻ നായർ, ജഗതി ശ്രീകുമാർ, ജലജ, ശോഭ മോഹൻ, കവിയൂർ പൊന്നമ്മ, വി.ടി. അരവിന്ദാക്ഷ മേനോൻ, ടി.ജി. രവി, കലാരഞ്ജിനി, ബേബി പൊന്നമ്പിളി തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.

ഗാനങ്ങൾ : തിക്കുറിശ്ശി <br>
ഈണം :എം.കെ. അർജ്ജുനൻ

ബലൂൺ1982


</doc>
<doc id="259906" url="https://ml.wikipedia.org/wiki?curid=259906" title="ഇന്നല്ലെങ്കിൽ നാളെ">
ഇന്നല്ലെങ്കിൽ നാളെ

ജിയോ മൂവീസിന്റെ ബാനറിൽ എൻ.ജി. ജോൺ നിർമ്മിച്ച് ഐ.വി. ശശി സംവിധാനം ചെയ്ത മലയാളചലച്ചിത്രമാണ് ഇന്നല്ലെങ്കിൽ നാളെ. ടി. ദാമോദരൻ കഥയും തിരക്കഥയും സംഭാഷണവുമെഴുതിയ ഈ ചിത്രം 1982ൽ പ്രദർശനത്തിനെത്തി. രതീഷ്, ലാലു അലക്സ്, മമ്മൂട്ടി എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു.


</doc>
<doc id="259908" url="https://ml.wikipedia.org/wiki?curid=259908" title="വിസ (ചലച്ചിത്രം)">
വിസ (ചലച്ചിത്രം)

പ്രിയ ഫിലിംസിന്റെ ബാനറിൽ എൻ.പി. അബു നിർമ്മിച്ച് ബാലു കിരിയത്ത് സംവിധാനം ചെയ്ത മലയാളചലച്ചിത്രമാണ് വിസ. എൻ.പി. അബുവിന്റെ കഥയ്ക്ക് എൻ.പി. അബുവും ബാലു കിരിയത്തും ചേർന്ന് തിരക്കഥയും സംഭാഷണവുമെഴുതി. ഈ ചിത്രം 1983ൽ പ്രദർശനത്തിനെത്തി.

മമ്മൂട്ടി, മോഹൻലാൽ, ബാലൻ കെ. നായർ, സത്താർ, ശാന്തികൃഷ്ണ, ബഹദൂർ, ജലജ, അനുരാധ, ടി.ആർ. ഓമന, ശാന്തകുമാരി തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="259932" url="https://ml.wikipedia.org/wiki?curid=259932" title="തീരം തേടുന്ന തിര">
തീരം തേടുന്ന തിര

എക്സൽ പ്രൊഡക്ഷൻസിന്റെ ബാനറിൽ ശാരംഗപാണി കഥയും തിരക്കഥയും സംഭാഷണവും രചിച്ച് ബോബൻ കുഞ്ചാക്കോ നിർമ്മിച്ച് 1982ൽ പ്രദർശനത്തിനെത്തിയ മലയാള ചലച്ചിത്രമാണ് തീരം തേടുന്ന തിര. എ. വിൻസെൻറാണ് ഈ ചിത്രം സംവിധാനം ചെയ്തത്.

പ്രേംനസീർ, രതീഷ്, മമ്മൂട്ടി, ജഗതി ശ്രീകുമാർ, അംബിക, ജയഭാരതി, കെ.പി.എ.സി. ലളിത, സിൽക്ക് സ്മിത തുടങ്ങിയ അഭിനേതാക്കളാണ് പ്രധാന കഥാപാത്രങ്ങളെ അവതരിപ്പിച്ചത്.

The music was composed by Shyam and lyrics was written by Balaraman and P. Bhaskaran. 


</doc>
<doc id="259936" url="https://ml.wikipedia.org/wiki?curid=259936" title="ശേഷം കാഴ്ചയിൽ">
ശേഷം കാഴ്ചയിൽ

ഐശ്വര്യ സിനി ആർട്സിന്റെ ബാനറിൽ നിർമ്മിച്ച് 1983ൽ പ്രദർശനത്തിനെത്തിയ മലയാള ചലച്ചിത്രമാണ് ശേഷം കാഴ്ചയിൽ. ബാലചന്ദ്രമേനോൻ കഥയും തിരക്കഥയും സംഭാഷണവുമെഴുതി സംവിധാനം ചെയ്ത ഈ ചിത്രത്തിൽ ബാലചന്ദ്രമേനോൻ, മമ്മൂട്ടി, മോഹൻലാൽ, കെ.പി. ഉമ്മർ, മേനക, കവിയൂർ പൊന്നമ്മ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="259938" url="https://ml.wikipedia.org/wiki?curid=259938" title="സന്ധ്യയ്ക്കു വിരിഞ്ഞ പൂവ്">
സന്ധ്യയ്ക്കു വിരിഞ്ഞ പൂവ്

സെഞ്ച്വറി ഫിലിംസിന്റെ ബാനറിൽ രാജു മാത്യു നിർമ്മിച്ച് 1983ൽ പ്രദർശനത്തിനെത്തിയ മലയാള ചലച്ചിത്രമാണ് സന്ധ്യയ്ക്കു വിരിഞ്ഞ പൂവ്. പി.ആർ. ശ്യാമളയുടെ കഥയ്ക്കു തോപ്പിൽ ഭാസി തിരക്കഥയും സംഭാഷണവുമെഴുതിയ ഈ ചിത്രം സംവിധാനം ചെയ്തത് പി.ജി. വിശ്വംഭരൻ ആണ്. മമ്മൂട്ടി, സീമ, ശങ്കർ, മോഹൻലാൽ, അംബിക, സുകുമാരി, അടൂർ ഭാസി, വി.ഡി. രാജപ്പൻ, പ്രതാപചന്ദ്രൻ, ഉമ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="259943" url="https://ml.wikipedia.org/wiki?curid=259943" title="ഡയസ്പൊറ (വിവക്ഷകൾ)">
ഡയസ്പൊറ (വിവക്ഷകൾ)

ഡയസ്പോറ എന്ന വാക്ക് പ്രധാനമായും ചിതറിപ്പോയ ജനസമൂഹങ്ങളെയാണ് ഉദ്ദ്യേശിക്കുന്നത്;

</doc>
<doc id="259945" url="https://ml.wikipedia.org/wiki?curid=259945" title="കേരള തണ്ടാൻ മഹാസഭ">
കേരള തണ്ടാൻ മഹാസഭ

കേരളത്തിലെ തെക്കൻ ജില്ലകളിൽ തെങ്ങ് കയറ്റം തൊഴിലായി സ്വീകരിച്ച ഒരു വിഭാഗത്തെ ആണ് തണ്ടാൻ എന്നറിയപ്പെടുന്നത്. പട്ടികജാതിയിലുൽപ്പെട്ട ഒരു സമുദായമാണിത്. അവരുടെ ജീവിത-സൗകാര്യങ്ങളുടെയും വിദ്യാഭ്യാസനിലവാരത്തിന്റെയും ഉന്നമനത്തിനായും അവരുടെ നിരവധി പ്രശ്നങ്ങളുടെ പരിഹാരത്തിനായും വേണ്ടി കുഞ്ഞൻ വെളുമ്പൻ എന്ന സാമൂഹ്യപരിഷ്കർത്താവ് തുടങ്ങിയ സംഘടനയാണ് "'അഖില തിരുവിതാംകൂർ തണ്ടാർ മഹാജനസഭ"'. കൂട്ടായ്മയിലൂടെ സംഘങ്ങൾക്ക് രൂപം കൊടുത്ത് ഐക്യവും സ്നേഹവും സൃഷ്ട്ടിക്കാൻ മരണം വരെയും സ്വസമുദായത്തിന് വേണ്ടി പ്രവർത്തിച്ചയാളാണ് ശ്രീ. കുഞ്ഞൻ വെളുമ്പൻ. സമുദായ പ്രവർത്തനത്തിലൂടെ തണ്ടാന്മാരെ പട്ടികജാതിയിലുൽപ്പെടുത്താനും, ഇന്നും അത് തുടരാനും പ്രയത്നിച്ചതു മുൻ നിയമസഭാസാമാജികൻ കൂടിയായ ശ്രീ. കുട്ടപ്പൻ കോയിക്കലാണ്.1950 ൽ "അഖില തിരുവിതാംകൂർ തണ്ടാർ മഹാജനസഭ " എന്ന ഈ സമുദായ സംഘടന 1976-77 വർഷത്തോടെ "കേരള തണ്ടാർ മഹാസഭ" എന്ന് പുനർനാമകരണം ചെയ്തു പ്രവർത്തനം തുടങ്ങി. 2004 ഡിസംബർ 7നു കൂടിയ മഹാസഭയുടെ വിശേഷാൽ യോഗത്തിൽ കേരള തണ്ടാൻ മഹാസഭ"എന്ന പുതിയ നാമം സ്വീകരിച്ചു. (രജിസ്ട്രേഷൻ നമ്പർ .46/1950)


</doc>
<doc id="259947" url="https://ml.wikipedia.org/wiki?curid=259947" title="ലൂണാർ അറ്റ്മോസ്ഫിയർ ആൻഡ് ഡസ്റ്റ് എൻവിറോൺമെന്റ് എക്സ്‌പ്ലോറർ">
ലൂണാർ അറ്റ്മോസ്ഫിയർ ആൻഡ് ഡസ്റ്റ് എൻവിറോൺമെന്റ് എക്സ്‌പ്ലോറർ

ചന്ദ്രനിലെ പൊടിപടലങ്ങൾക്ക് പിന്നിലുള്ള രഹസ്യം കണ്ടെത്തുന്നതിനായി നാസ വിക്ഷേപിച്ച ആളില്ലാത്ത, ചെറു പര്യവേക്ഷണപേടകമാണ് ലാഡി എന്ന ലൂണാർ അറ്റ്മോസ്ഫിയർ ആൻഡ് ഡസ്റ്റ് എൻവിറോൺമെന്റ് എക്സ്‌പ്ലോറർ (Lunar Atmosphere and Dust Environment Explorer (LADEE)). 'മൈനോട്ടർ' എന്ന റോക്കറ്റിൽ, അമേരിക്കയിലെ വിർജീനിയ തീരത്തുനിന്നാണിത് വിക്ഷേപിച്ചത്. 2000 കോടി രൂപ (28 കോടി ഡോളർ) ചെലവാണ് ഈ ദൗത്യത്തിന് പ്രതീക്ഷിക്കുന്നത്. ചന്ദ്രോപരിതലത്തിൽനിന്ന് 50 കിലോമീറ്റർ മാറിയാണിതിന്റെ ഭ്രമണപഥം. 30 ദിവസമാണ് ലാഡിയുടെ ദൗത്യം. 


</doc>
<doc id="259955" url="https://ml.wikipedia.org/wiki?curid=259955" title="തണ്ടാൻ">
തണ്ടാൻ

പരമ്പരാഗതമായി തെങ്ങുകയറ്റം തൊഴിലായി ചെയ്തിരുന്ന കേരളത്തിലെ ഒരു വിഭാഗം ജനങ്ങളുടെ ജാതിയാണ് തണ്ടാൻ. വള്ളുവനാട്ടിലും പാലക്കാട്ടുമുള്ള തണ്ടാന്മാർ തീയ്യ ഉപജാതിക്കാരാണെന്ന് അഭിപ്രായമുണ്ട്. മലബാർ മേഖലയിൽ ഇവർ സൈനിക സേവനം നടത്തിയിരുന്നു. ഇവർക്ക് രാജാക്കന്മാർ കരമൊഴിവായി ഭൂമി നൽകുകയും ചെയ്തിരുന്നു. ഇത്തരം ഭൂമി 'ഊരാളിപ്പറമ്പ്' എന്നറിയപ്പെട്ടിരുന്നു. തണ്ടാന്മാർക്കിടയിൽ ഇളഞ്ഞി, പുവർ, ഇരുനെല്ലി, പിളക്കുടി എന്നിങ്ങനെ നാല് ഉപജാതികളുണ്ട്.

തണ്ടാൻ എന്ന ജാതി പട്ടികജാതിയായി കണക്കാക്കപ്പെടുന്നുണ്ടെങ്കിലും ചില സ്ഥലങ്ങളിൽ പിന്നോക്കവിഭാഗങ്ങളുടെ പട്ടികയിലും ഈ ജാതിപ്പേരുള്ളവരെ പെടുത്തുന്നുണ്ട്.
തണ്ടുള്ളവർ(കയ്യൂക്കുള്ളവർ) തണ്ടയാൻമാർ
ഉത്തരമലബാറിലെ പ്രധാന സമുദായമായ തീയ്യരാണ് തണ്ടയാന്മാർ എന്നറിയപ്പെടുന്നത്
മലബാറിലെ പലതെയ്യം പുരാവൃത്തങ്ങളിലും പലതരം തണ്ടയാന്മാരുടെ പരാമർശം കാണാം
പ്രാദേശികമായി തീയ്യപ്രമാണിമാരാണ് തണ്ടയാന്മാർ

പണ്ട് ശിക്ഷാവിധികൾ നടപ്പാക്കിയിരുന്നവരാണ് തണ്ടാൻ സമുദായക്കാരെന്നും സംസ്കൃതത്തിലെ ദണ്ഡനം എന്ന വാക്കിൽ നിന്നാണ് തണ്ടാൻ എന്ന പദം നിഷ്പന്നമായതെന്നും അഭിപ്രായമുണ്ട്. കേരളത്തിന്റെ തെക്കൻ പ്രദേശങ്ങളിൽ പ്രത്യേകിച്ച് ഇവരെ ഗ്രാമങ്ങളുടെ കാവൽക്കാർ എന്ന അർത്ഥത്തിൽ ഊരാളികൾ എന്ന് വിളിച്ചിരുന്നു. ചില സ്ഥലങ്ങളിൽ വേലന്മാർ എന്നും വിളിക്കുന്നുണ്ട്. ആധുനികകാലത്ത് വേലന്മാർ എന്ന പേരിൽ മറ്റൊരു പ്രത്യേക ജാതി തന്നെ അംഗീകരിക്കപ്പെട്ടിട്ടുണ്ട്. മധ്യകേരളത്തിൽ ഈ ജാതിയിലെ പുരുഷന്മാർക്ക് 'മൂപ്പൻ' എന്നും സ്ത്രീകൾക്ക് 'മൂപ്പത്തി' എന്നുമുള്ള സ്ഥാനപ്പേരുണ്ടായിരുന്നു. 

"മേൽ"ജാതിക്കാരെന്ന് കരുതുന്നവരെ സംബോധന ചെയ്യുമ്പോൾ തണ്ടാൻ ജാതിക്കാർ സ്വയം 'കുഴിയൻ' (കുഴിയിൽ വസിക്കുന്നവൻ എന്ന അർത്ഥത്തിൽ) എന്നു പറയാൻ നിർബന്ധിക്കപ്പെട്ടിരുന്നു. താഴ്ന്ന ജാതി പദവിയെ സൂചിപ്പിക്കാനായിരുന്നു ഇത്. 

പണ്ട് 7-നും 12-നുമിടയ്ക്കു പ്രായമുള്ള പെൺകുട്ടികൾക്ക് 'കഴുത്ത് കെട്ട്' അഥവാ 'കെട്ടുകല്യാണം' എന്ന ചടങ്ങു നടത്തുന്ന പതിവുണ്ടായിരുന്നു. പെൺകുട്ടികളുടെ മച്ചമ്പിമാരായിരുന്നു വരന്മാരായി കെട്ടുകല്യാണത്തിൽ പങ്കെടുത്തിരുന്നത്. ഒന്നിലധികം പേർക്ക് ഒരുമിച്ചായിരുന്നു ഈ ചടങ്ങ് നടത്തിയിരുന്നത്. താലികെട്ടും അതിനു ശേഷം വധുവിന്റെ പിതാവ് വരന് ഒരു പ്രതിഫലം കൊടുക്കുന്നതും ചെയ്യുന്നതോടെ ചടങ്ങ് അവസാനിച്ചിരുന്നു. 

ഈ ജാതിയിലെ പുരോഹിതന്മാരായ തണ്ടാക്കുറുപ്പന്മാരായിരുന്നു കെട്ടുകല്യാണത്തിന് കാർമ്മികത്വം വഹിച്ചിരുന്നത്. കാർമികന് ദക്ഷിണ നല്കിക്കൊണ്ടാണ് ഈ ചടങ്ങ് ആരംഭിച്ചിരുന്നത്. കഴുത്ത് കെട്ട് കല്യാണത്തിന് യഥാർത്ഥ വിവാഹവുമായി ബന്ധമുണ്ടായിരുന്നിലെങ്കിലും ഈ ചടങ്ങ് നടത്താത്തവരെ ജാതിഭ്രഷ്ട് പോലും കല്പിച്ചിരുന്നു. 

കുടുംബത്തിലെ ഏറ്റവും മൂത്തവർ മരിക്കുമ്പോൾമാത്രം ദഹിപ്പിക്കുകയും മറ്റുള്ളവരെ കുഴിച്ചിടുകയുമായിരുന്നു പതിവ്. പത്തു ദിവസം നീണ്ടുനില്ക്കുന്ന മരണാനന്തരചടങ്ങുകൾ ആചരിച്ചിരുന്നു. ചരമവാർഷികം ആഘോഷിക്കുന്നത് സമുദ്രതീരത്താണ്. പരേതാത്മാവിനെ ഊട്ടുന്നതിന്റെ പ്രതീകമെന്നോണം വേവിച്ച ആഹാരം കടലിലേക്ക് എറിയുക പതിവാണ്. 
ശാസ്താംപാട്ടിന്റെ ഉപജ്ഞാതാക്കളും തണ്ടാർ സമുദായത്തിലാണ് .
പൂജാരിമാരായ തണ്ടാക്കുറുപ്പന്മാർ ക്ഷൗരജോലിയും നിർവഹിച്ചിരുന്നു. 

മുഖ്യ ആരാധനാമൂർത്തി ഭദ്രകാളിയാണ്. വസൂരിയുടെ മൂർത്തിയെന്നു വിശ്വസിക്കപ്പെടുന്ന മറുതയേയും ചിലർ ചിത്രഗുപ്തനേയും ആരാധിച്ചിരുന്നു. ആരാധനാമൂർത്തികൾക്ക് നിവേദ്യമായി കള്ള് നൽകുന്ന പതിവുണ്ടായിരുന്നു. ലോഗൻ, തേഴ്സ്റ്റൺ, പദ്മനാഭമേനോൻ തുടങ്ങിയ ചരിത്രകാരന്മാർ ഈ സമുദായത്തിന്റേയും അവരുടെ പഴയകാലത്തുണ്ടായിരുന്ന ആചാരങ്ങളുടേയും വിവരങ്ങൾ രേഖപ്പെടുത്തിയിട്ടുണ്ട്.
ഇവരുടെ പ്രധാന കുലാചാരമാണ് കലശംവെപ്പ്(കലയം). അതിനാൽ ഇവർ കലശക്കാരനെന്നും (കലയക്കാരൻ)അറിയപ്പെടുന്നു

പ്രജിൽ പീറ്റയിൽ- തീയ്യ വംശം;ഒരു പഠനം

</doc>
<doc id="259961" url="https://ml.wikipedia.org/wiki?curid=259961" title="ചെലവൂർ">
ചെലവൂർ

കോഴിക്കോട് കോർപ്പറേഷന്റെ കിഴക്കേ അതിർത്തിയിൽ പൂനൂർ പുഴയുടെ തീരത്താണ് ഈ പ്രദേശം.ജ്ഞാനപീഠജേതാവ് എസ്.കെ. പൊറ്റക്കാടിന്റെ ഒരു ദേശത്തിന്റെ കഥയിൽ പരാമർശിക്കുന്ന ഇലഞ്ഞിപ്പൊയിൽ ചെലവൂരാണ്. 


</doc>
<doc id="259964" url="https://ml.wikipedia.org/wiki?curid=259964" title="ഇന്ത്യയിലെ ഭക്ഷ്യക്ഷാമം 1876-78">
ഇന്ത്യയിലെ ഭക്ഷ്യക്ഷാമം 1876-78

1876 ൽ തുടങ്ങി ഏതാണ്ട് രണ്ടുകൊല്ലക്കാലം നീണ്ടു നിന്ന, ഇന്ത്യയിലെ കുറേയെറെ ഭാഗങ്ങളെ ബാധിച്ച ഒരു ഭക്ഷ്യക്ഷാമമായിരുന്നു ഇത്. ദക്ഷിണേന്ത്യൻ ക്ഷാമം എന്നും മദിരാശി ക്ഷാമം എന്നും അറിയപ്പെടുന്നു. ആദ്യ വർഷം, മദ്രാസ്, ബോംബെ, മൈസൂർ, ഹൈദ്രാബാദ് എന്നിവിടങ്ങളെ ബാധിച്ച ഈ ക്ഷാമം രണ്ടാമത്തെ കൊല്ലമായപ്പോഴേക്കും ഇന്ത്യയുടെ വടക്കൻ പ്രദേശങ്ങളിലേക്കും പടർന്നു. കൂടാതെ പഞ്ചാബിനേയും നേരിയതോതിൽ ബാധിക്കുകയുണ്ടായി. 6,70,000 ചതുരശ്രകിലോമീറ്ററിലെ പ്രദേശങ്ങളിലായിരുന്നു ഈ ഭക്ഷ്യക്ഷാമം കൊണ്ടുള്ള കെടുതികൾ അനുഭവപ്പെട്ടത്. ഏതാണ്ട് ആറുകോടി ജനങ്ങളെ ഈ ക്ഷാമം നേരിട്ടു ബാധിക്കുകയുണ്ടായി.

ഡക്കാൺ സമതലത്തിൽ സംഭവിച്ച വിളനാശമാണ് ഈ ഭക്ഷ്യക്ഷാമത്തിനു പ്രധാനകാരണമായി ചൂണ്ടിക്കാണിക്കപ്പെടുന്നത്. കോളണി ഭരണത്തോടുകൂടി ധാന്യങ്ങളെ, ഭക്ഷണത്തിനു വേണ്ടിയുള്ളത് എന്നതിലുപരി ഒരു വിൽപ്പനച്ചരക്കാക്കി മാറ്റിയിരുന്നു, കൂടാതെ ധാന്യോൽപ്പാദനത്തിൽ നിന്നും മറ്റു നാണ്യവിളകളിലേക്കുള്ള ഉൽപ്പാദനമാറ്റവും ഈ ഭക്ഷ്യക്ഷാമത്തിനു കാരണമായിരുന്നു. ഇക്കാലത്ത് വൈസ്രോയ് ആയിരുന്ന ലിറ്റൺ പ്രഭു, ഇംഗ്ലണ്ടിലേക്ക് കയറ്റുമതി ചെയ്യുന്ന ഗോതമ്പിന്റെ അളവ് മുൻവർഷത്തെ അപേക്ഷിച്ചു വർദ്ധിപ്പിക്കുകയും ഉണ്ടായി.

ജനങ്ങളുടെ ക്ഷേമപ്രവർത്തനങ്ങൾക്കായി വർഷാ വർഷം വകയിരുത്തുന്ന തുക ബ്രിട്ടീഷ് സർക്കാർ വെട്ടിക്കുറച്ച് സമയത്തു തന്നെയാണ് ഈ ഭക്ഷ്യക്ഷാമവും തുടങ്ങിയത്. 1873–74 ൽ ബീഹാറിൽ ഉണ്ടായ ഭക്ഷ്യക്ഷാമത്തെ നേരിടാൻ ബർമ്മയിൽ നിന്നും അരി ഇറക്കുമതി ചെയ്തിരുന്നു. ദുരിതാശ്വാസ പ്രവർത്തനങ്ങൾക്കുള്ള ചെലവ് വർദ്ധിച്ചതുകാരണം അന്നത്തെ ബംഗാൾ സർക്കാരും, അതിന്റെ ലെഫ്ടനന്റ് ഗവർണറുമായിരുന്ന സർ.റിച്ചാർഡ് ടെംപിളും അതിന്റെ പേരിൽ ധാരാളം പഴി കേട്ടിരുന്നു.


</doc>
<doc id="259966" url="https://ml.wikipedia.org/wiki?curid=259966" title="മൂലാട്">
മൂലാട്

കോഴിക്കോടു ജില്ലയിൽ കൊയിലാണ്ടി താലൂക്കിലെ കോട്ടൂർ വില്ലേജിൽ പെട്ട മൂലാട് ദേശം കോട്ടൂർ പഞ്ചായത്തിൽ തന്നെയാണു സ്ഥിതി ചെയ്യുന്നത്. പഞ്ചായത്തിലെ പ്രധാന മലകളിലൊന്നായ ചെങ്ങൊടുമലയുടെ പടിഞ്ഞാറു ഭാഗത്തായി കിടക്കുന്ന മൂലാട്, പഞ്ചായത്തിലെ ഇന്നത്തെ ഒന്നാം വാർഡും 17,19 വാർഡുകൾ ഭാഗികമായും ഉൾപ്പെടുന്നു. 


</doc>
<doc id="259969" url="https://ml.wikipedia.org/wiki?curid=259969" title="ജി - 20">
ജി - 20

ലോകത്തെ വ്യാവസായികമായി വികസിച്ചതും ഉയർന്നുവരുന്നതുമായ 20 പ്രമുഖ രാജ്യങ്ങളുടെ കൂട്ടായ്മയാണ് ജി-20. ജി-20 നിലവിൽ വന്നത് 1999 സെപ്റ്റംബർ 26നാണ്.

20 അംഗങ്ങളാണ് ഇപ്പോൾ ഈ കൂട്ടായ്മയിലുള്ളത്. 19 അംഗ രാജ്യങ്ങളുടെ തലവന്മാരും ധന മന്ത്രിമാരും അതത് രാജ്യത്തെ സെൻട്രൽ ബാങ്ക് ഗവർണ്ണർമാരും ഇതിലുൾപ്പെടും. ഇതിനു പുറമെ എല്ലാ യോഗങ്ങളിലും സ്പെയിൻ സ്ഥിര അതിഥിയായി പങ്കെ‌ടുക്കാറുണ്ട്. 
2019 ൽ ജി-20യുടെ പതിനാലാമത് ഉച്ചകോടി ജൂൺ 28,29 തീയതികളിൽ ജപ്പാനിലെ ഒസാക്കയിൽ നടന്നു.




</doc>
<doc id="259974" url="https://ml.wikipedia.org/wiki?curid=259974" title="ഡയാസ്പുറ (സോഷ്യൽനെറ്റ്വർക്ക്)">
ഡയാസ്പുറ (സോഷ്യൽനെറ്റ്വർക്ക്)

ഫേസ്ബുക്ക് പോലുള്ള സോഷ്യൽ നെറ്റ്വർക്കിംഗ് സൈറ്റുകൾക്ക് ബദലായി, ഡിസ്ട്രിബ്യൂട്ടഡ് സോഷ്യൽ നെറ്റ്‌വർക്കിംഗ് എന്ന സാങ്കേതിക വിദ്യയിലൂടെ നിർമ്മിക്കാവുന്ന ഒരു പേർസണൽ വെബ്സെർവർ ആണ് ഡയാസ്പുറ (Diaspora) . DIASPORA*എന്നു എഴുതുന്നു. അമേരിക്കയിലെ ന്യൂയോർക്ക് സർവ്വകലാശാല കൗറന്റ് ഇൻസ്റ്റിറ്റ്യൂട്ട് ഓഫ് മാത്തമാറ്റിക്കൽ സ്റ്റഡീസിലെ ഡാൻ ഗ്രിപ്പി, മാക്സ്വെൽ സൈസ്ബർഗ്, റാഫേൽ സോഫെർ, ഇല്യാ സിറ്റോമിർസ്കി എന്നീ വിദ്യാർത്ഥികളുടെ നേതൃത്വത്തിലാണ് ഇതിനു തുടക്കംകുറിച്ചത് . ഈ ഗ്രൂപ്പിനു കിക്‌സ്റ്റാർട്ടർ എന്ന ഗ്രൂപ്പിന്റെ പക്കൽ നിന്ന് 2 ലക്ഷം ഡോളറിന്റെ സഹായം ലഭിച്ചു . പൊതുജനങ്ങൾക്കുപയോഗിക്കാവുന്ന ഒരു ആൽഫാ പതിപ്പ് 2010 നവംബർ 23-നു പുറത്തിറങ്ങി. റൂബി ഭാഷയിലെഴുതിയിരിക്കുന്ന ഡയാസ്പുറ, അഫേറോ ഗ്നൂ സാർവ്വജനിക അനുമതിപത്രത്തിലാണ് (AGPL) വിതരണം ചെയ്തിരിക്കുന്നതു്. ഇന്ന് ഡയാസ്പുറയെ നിയന്ത്രിക്കുന്നത് ഡയാസ്പുറ കൂട്ടായ്മയാണു് (Diaspora Foundation). 

ജനങ്ങളൂടെ വികേന്ദ്രീകൃതമായ ആവാസ വ്യവസ്ഥയെ കുറിക്കുന്ന ഗ്രീക്ക് പദമാണ് പേരിന് പ്രചോദനമായത് . 

ഡയസ്പോറ സോഷ്യൽ നെറ്റ്‌‌വർക്ക് ഒരു വ്യക്തിയുടേയോ സ്ഥാപനത്തിന്റേയോ ഉടമസ്ഥതിയിലല്ല. സെപ്റ്റംബർ 2011 ൽ നിർമാതാക്കളുടെ പ്രഖ്യാപനമനുസരിച്ച് "... വികേന്ദ്രീകൃതമായ രൂപകൽപ്പന അനുസരിച്ച് , ഒരു കുത്തക കമ്പനിക്കും ഒരിക്കലും ഡയസ്പോറ നിയന്ത്രിക്കാനാവില്ല. ഡയസ്പോറ ഒരിക്കലും നിങ്ങളുടെ സ്വകാര്യ വിവരങ്ങൾ പരസ്യത്തിനോ വാണിജ്യ ഉപയോഗങ്ങൾക്കോ മറിച്ചു നൽകുകയില്ല. നിങ്ങൾ അഭിപ്രായപ്രകടനം നടത്തുന്നതിനു മുൻപ് ആരുടെയും നിബന്ധനകൾ മനസ്സിലാക്കുകയും അനുസരിക്കുകയും വേണ്ട. "

മറ്റു സോഷ്യൽ നെറ്റ് വർക്കുകളായ ഫെയ്സ്ബുക്കിനും ഗൂഗിൾ പ്ലസ്സിനും വിപരീതമായി ഇരട്ടപ്പേരുകൾ (pseudonyms) ഉപയോഗിക്കുന്നതിലുള്ള നിയന്ത്രണമില്ലായ്മ ഡയസ്പോറയെ ശ്രദ്ധേയമാക്കിയിരുന്നു. . 



</doc>
<doc id="259976" url="https://ml.wikipedia.org/wiki?curid=259976" title="ഗിസയിലെ പിരമിഡുകൾ">
ഗിസയിലെ പിരമിഡുകൾ

ഗിസയിലെ ഗ്രേറ്റ് പിരമിഡ് ("ചിയോപ്സിന്റെയോ ഖുഫുവിന്റെയോ പിരമിഡ്"), കുറച്ച് ചെറിയതും കുറച്ച് തെക്ക് പടിഞ്ഞാറായി സ്ഥിതി ചെയ്യുന്നതുമായ ഖഫ്രെയുടെ (ചെഫ്രെൻ) പിരമിഡ്, ഇടത്തരം വലിപ്പം മാത്രമുള്ളതും കുറച്ചുകൂടി തെക്ക് പടിഞ്ഞാറായി സ്ഥിതി ചെയ്യുന്ന മെൻകൗറെയുറെ പിരമിഡ് (അല്ലെങ്കിൽ മൈകെറിനോസ്) എന്നിവയാണ് ഗിസയിലെ പിരമിഡുകൾ എന്ന് വിളിക്കപ്പെടുന്നത്. സ്ഫിങ്ക്സ് ഈ സമുച്ചയ‌ത്തിന്റെ കിഴക്കായാണ് സ്ഥിതി ചെയ്യുന്നത്. ധാരാളം ചെറിയ ഉപഗ്രഹ നിർമിതികളും ഇവിടെയുണ്ട്. "രാജ്ഞിമാരുടെ" പിരമിഡുകൾ, സമതല പിരമിഡുക്ക്കൾ, എന്നൊക്കെയാണ് ഈ നിർമിതികൾ അറിയപ്പെടുന്നത്.

ഖഫ്രെയുടെ പിരമിഡ് ഉയർന്ന സ്ഥാനത്ത് സ്ഥിതി ചെയ്യുന്നതിനാലും കൂടുതൽ കുത്തനെ നിർമിച്ചിരിക്കുന്നതിനാലും അടുത്തുള്ള ഖൂഫുവിന്റെ പിരമിഡിനേക്കാൾ വലുതാണ് എന്ന തോന്നലുണ്ടാക്കുന്നുണ്ട്. എങ്കിലും ഇത് ഉയരവും വ്യാപ്തിയും വച്ചുനോക്കിയാൽ ചെറുതു തന്നെയാണ്. ഈ പിരമിഡിന്റെ ഉച്ചിയിൽ മൂടുന്ന കല്ലുകൾ ഇപ്പോഴും നിലവിലുണ്ട്.

നാലു പ്രധാന നിർമിതികളിൽ മെൻകൗറെയുടെ പിരമിഡിലെ മിനുസമായ ലൈംസ്റ്റോൺ ആവരണം മാത്രമേ പൂർണ്ണമായി അപ്രത്യക്ഷമായിട്ടുള്ളൂ.



</doc>
<doc id="259977" url="https://ml.wikipedia.org/wiki?curid=259977" title="സ്റ്റിക്കോകോകസ് തണ്ണിത്തോടെ">
സ്റ്റിക്കോകോകസ് തണ്ണിത്തോടെ

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് സ്റ്റിക്കോകോകസ് തണ്ണിത്തോടെ . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="259985" url="https://ml.wikipedia.org/wiki?curid=259985" title="ക്ലമൈഡോമൊനാസ് ഒവൈഡെ">
ക്ലമൈഡോമൊനാസ് ഒവൈഡെ

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് ക്ലമൈഡോമൊനാസ് ഒവൈഡെ . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="259989" url="https://ml.wikipedia.org/wiki?curid=259989" title="ക്ലമൈഡോമൊനാസ് ഡിസോണി വാർ മൈക്രാ">
ക്ലമൈഡോമൊനാസ് ഡിസോണി വാർ മൈക്രാ

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് ക്ലമൈഡോമൊനാസ് ഡിസോണി വാർ മൈക്രാ . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="259993" url="https://ml.wikipedia.org/wiki?curid=259993" title="സിലിൻഡ്രാസൈസ്റ്റിസ് ചാവറെ">
സിലിൻഡ്രാസൈസ്റ്റിസ് ചാവറെ

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് സിലിൻഡ്രാസൈസ്റ്റിസ് ചാവറെ . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="259995" url="https://ml.wikipedia.org/wiki?curid=259995" title="പെനിയം ഗ്രിഗോറിയസ്">
പെനിയം ഗ്രിഗോറിയസ്

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് പെനിയം ഗ്രിഗോറിയസ് . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="259999" url="https://ml.wikipedia.org/wiki?curid=259999" title="റോയ കാതോലിക്കേറ്റെ">
റോയ കാതോലിക്കേറ്റെ

കേരളത്തിൽ നിന്നും കണ്ടെത്തിയ പുതിയ ഒരിനം ആൽഗയാണ് റോയ കാതോലിക്കേറ്റെ . പത്തനംതിട്ട കാതോലിക്കേറ്റ് കോളജിലെ ബോട്ടണി വിഭാഗം അധ്യാപകൻ ബിനോയ് ടി. തോമസ് നടത്തിയ ഗവേഷണത്തിലാണു മണ്ണിൽ നിന്നും ഇവയെ കണ്ടത്തിയത്. 


</doc>
<doc id="260001" url="https://ml.wikipedia.org/wiki?curid=260001" title="ജാഫ്ന">
ജാഫ്ന

ഇന്ത്യയുടെ അയൽ‌രാജ്യങ്ങളിലൊന്നായ ശ്രീലങ്കയിലെ ഒരു പ്രധാന നഗരമാണ് ജാഫ്ന. ശ്രീലങ്കയുടെ വടക്കൻ പ്രവിശ്യയുടെ തലസ്ഥാനമാണ് ഈ നഗരം. ജാഫ്ന ജില്ലയുടെ ആസ്ഥാനവുമാണ്‌ ജാഫ്ന. പ്രശസ്തമായ ജാഫ്‌ന പബ്ലിക് ലൈബ്രറി, ജാഫ്ന കോട്ട, ജാഫ്‌ന യൂണിവേഴ്‌സിറ്റി, ജാഫ്ന ഹിന്ദു കോളേജ്, നല്ലൂർ കന്ദസാമി ക്ഷേത്രം തുടങ്ങിയവ അക്കൂട്ടത്തിൽ എടുത്ത് പറയാവുന്നവയാണ്‌. തമിഴിലെ യാഴ്പ്പാണം എന്നും, സിംഹളയിൽ യാപാപട്ടുന എന്നും വിളിക്കുന്നു.



</doc>
<doc id="260005" url="https://ml.wikipedia.org/wiki?curid=260005" title="സാഗരം ശാന്തം">
സാഗരം ശാന്തം

പ്രേംദേവാസ് ഫിലിംസിന്റെ ബാനറിൽ പി.ജി. വിശ്വംഭരൻ നിർമ്മിച്ച് അദ്ദേഹത്തിന്റെ തന്നെ സംവിധാനത്തിൽ 1983ൽ പ്രദർശനത്തിനെത്തിയ മലയാള ചലച്ചിത്രമാണ് സാഗരം ശാന്തം. സാറാ തോമസിന്റെ കഥയ്ക്കു ജോൺ പോൾ തിരക്കഥയും സംഭാഷണവുമെഴുതി. ഈ ചിത്രത്തിൽ മമ്മൂട്ടി, നെടുമുടി വേണു, ശാന്തികൃഷ്ണ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്.


</doc>
<doc id="260007" url="https://ml.wikipedia.org/wiki?curid=260007" title="രുഗ്മ">
രുഗ്മ

റോയൽ മൂവി മേക്കേഴ്‌സിന്റെ ബാനറിൽ റോയൽ അച്ചൻകുഞ്ഞ്, ചെറുപുഷ്പം ജോസ്‌ കുട്ടി എന്നിവർ ചേർന്നു നിർമ്മിച്ച് 1983 നവംബർ 29നു പ്രദർശനത്തിനെത്തിയ മലയാളചലച്ചിത്രമാണ് രുഗ്മ. ചന്ദ്രകല എസ്. കമ്മത്തിന്റെ കഥയ്ക്കു തോപ്പിൽ ഭാസി തിരക്കഥയും സംഭാഷണവുമെഴുതിയ ഈ ചിത്രം സംവിധാനം ചെയ്തത് പി.ജി. വിശ്വംഭരൻ ആണ്. മമ്മൂട്ടി, വേണു നാഗവള്ളി, രഘുവരൻ,മേനക, സീമ, സുകുമാരി, രോഹിണി, ശുഭ, ചാരുഹാസൻ, അടൂർ ഭാസി, കുഞ്ചൻ, ടി.ജി. രവി, അടൂർ ഭവാനി, കമലാ കാമേഷ് തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="260009" url="https://ml.wikipedia.org/wiki?curid=260009" title="രചന (ചലച്ചിത്രം)">
രചന (ചലച്ചിത്രം)

തുഷാര ഫിലിംസിന്റെ ബാനറിൽ ശിവൻ കുന്നമ്പിള്ളി നിർമ്മിച്ച് 1983ൽ പ്രദർശനത്തിനെത്തിയ മലയാളചലച്ചിത്രമാണ് രചന. ആന്റണി ഈസ്റ്റ്മാന്റെ കഥയ്ക്കു ജോൺ പോൾ തിരക്കഥയും സംഭാഷണവുമെഴുതിയ ഈ ചിത്രം സംവിധാനം ചെയ്തത് മോഹൻ ആണ്. നെടുമുടി വേണു, ഭരത് ഗോപി, ശ്രീവിദ്യ എന്നിവർ പ്രധാന കഥാപാത്രങ്ങളെ അവതരിപ്പിച്ചു.മമ്മൂട്ടി, ജഗതി ശ്രീകുമാർ, വിജയ് മേനോൻ, പൂർണ്ണിമ ജയറാം, തൃശൂർ എൽസി തുടങ്ങിയവരും ഈ ചിത്രത്തിൽ അഭിനയിച്ചിടുണ്ട്. ഈ ചിത്രത്തിലെ അഭിനയത്തിന് ഭരത് ഗോപി കേരളസ്റ്റേറ്റ് ഫിലിം അവാർഡ് നേടിയിട്ടുണ്ട്.
മനുഷ്യമനസ്സിനെ കയ്യിലെടുക്കുന്നു എന്നഭിമാനിക്കുന്ന ഒരു കഥാകാരന്റെ കൈയ്യിൽ നിന്ന് കഥാപാത്രങ്ങൾ വഴുതിപോയി ഒരു വലിയ ദുരന്തമാകുന്നതാണ് ഈ ചിത്രത്തിന്റെ ഇതിവൃത്തം. മനുഷ്യന്റെ കപടതകൾവശമില്ലാത്ത ഒരു സാധുവിനെ മനസ്സിലാക്കാൻ കഴിയാത്ത സ്മൂഹവും ഇതിൽ കഥാപാത്രമാകുന്നു.എഴുത്തുകാരനായ ശ്രീപ്രകാശ് (ഭരത് ഗോപി ഓഫീസ് സൂപ്രണ്ടായ പത്നി ശാരദയും ശ്രീവിദ്യ സന്തോഷത്തോടെ ജീവിക്കുന്നതിനിടയിൽ അവളുടെ ഓഫീസിൽ ജോലികിട്ടി അച്ചുതനുണ്ണി നെടുമുടി വേണു എത്തുന്നു. അയാളുടെ നൈർമല്യവും സാധുതയും എല്ലാവരിലും കൗതുകമുയർത്തുന്നു. പ്രത്യേകിച്ച് കഥാകാരനായ ശ്രീപ്രസാദിൽ. അയാൾ ഭാര്യയോട് ഉണ്ണിയുമായി അടുത്ത് ഇടപഴകാൻ നിർദ്ദേശിക്കുന്നു. തന്റെ നീക്കങ്ങൾക്കനുസരിച്ച് ആ കഥാപാത്രം പെരുമാറുന്നത് കണ്ട് അയാൾ ആവേശം കൊള്ളുന്നു. ഹോട്ടലിലേക്കും സിനിമക്കും അവസാനം വീട്ടിലേക്കും ശാരദ ക്ഷണിക്കുമ്പോൾ അയാൾക്ക് ചുറ്റുമുള്ള സുഹൃത്തുക്കളും അയാളെ വേണ്ടാത്ത മോഹങ്ങൾ നൽകി വളർത്തുന്നു, അവസാനം വീട്ടിൽ ഭക്ഷണത്തിനുശേഷം ഇപ്പൊവരാം എന്ന് പറഞ്ഞ് പോകുന്ന അയാളൂടെ മുമ്പിലേക്ക് ഭർത്താവിനെ അവതരിപ്പിക്കുന്നു. ഒരു വിഡ്ഢിയെപ്പോലെ ഇറങ്ങിപ്പോയ അയാൾ രണ്ട് ദിവസം കൊണ്ട് തിരിച്ചുവരും എന്ന് എല്ലാവരും കരുതി. അതിനയാളോട് അവർ ആവശ്യപ്പെട്ടു. എന്നാൽ ഓഫീസിൽ വന്ന് എന്റെ ജീവിതത്തിൽ ഒരു സ്ത്രീ സങ്കല്പമുണ്ടെങ്കിൽ അത് ഈ മുഖമായിരിക്കും എന്ന് ശാരദയോട് പറഞ്ഞ് പോകുന്നു. അന്ന് ആത്മഹത്യ ചെയ്യുന്നു. 
താൻ കളിയാക്കിയ, കശക്കിയെറിഞ്ഞ ആ ജീവിതത്തെ ഓർത്ത്ച പശ്ചാത്തപിച്ച ശാരദയും ശ്രീപ്രസാദും അലറുന്ന കടല്പോലെ അലയുന്ന മനസ്സുമായി ജീവിക്കുന്നു. 

മുല്ലനേഴിയുടെ വരികൾക്ക് എം.ബി. ശ്രീനിവാസൻ ഈണം നൽകിയിരിക്കുന്നുThe music was composed by MB Sreenivasan and lyrics was written by Mullanezhi. 

രചന(1983)


</doc>
<doc id="260012" url="https://ml.wikipedia.org/wiki?curid=260012" title="പ്രതിജ്ഞ (ചലച്ചിത്രം)">
പ്രതിജ്ഞ (ചലച്ചിത്രം)

സൂര്യ ഗായത്രി ഫിലിംസിന്റെ ബാനറിൽ സി.എസ്. ഉണ്ണി, പി.കെ. ചിദംബരം എന്നിവർ ചേർന്നു നിർമ്മിച്ച് 1983 ജൂൺ 3നു പ്രദർശനത്തിനെത്തിയ മലയാള ചലച്ചിത്രമാണ് പ്രതിജ്ഞ. മേലാറ്റൂർ രവിവർമ്മ കഥയും തിരക്കഥയുമെഴുതിയ ഈ ചിത്രത്തിന് കലൂർ ഡെന്നീസ് സംഭാഷണമെഴുതി. ഈ ചിത്രം സംവിധാനം ചെയ്തത് പി.എൻ. സുന്ദരംആണ്..
പ്രേംനസീർ, മമ്മൂട്ടി, ജഗതി ശ്രീകുമാർ, ഇന്നസെന്റ്, പട്ടം സദൻ, പ്രേം പ്രകാശ്, പ്രതാപചന്ദ്രൻ, ബാലൻ കെ. നായർ, ജലജ, പി.ആർ. മേനോൻ, സിൽക്ക് സ്മിത, തൊടുപുഴ രാധാകൃഷ്ണൻ ടി.ജി. രവി തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു. ഈ ചിത്രത്തിൽ ആർ.കെ. ദാമോദരൻ പൂവച്ചൽ ഖാദർ എന്നിവർ എഴുതിയ വരികൾക്ക് ബെൻ സുരേന്ദ്രൻ ഈണം നൽകിയ ഗാനങ്ങളാണുള്ളത്

ഗാനങ്ങൾ :ആർ.കെ. ദാമോദരൻ <br>പൂവച്ചൽ ഖാദർ<br>
ഈണം : ബെൻ സുരേന്ദ്രൻ


</doc>
<doc id="260015" url="https://ml.wikipedia.org/wiki?curid=260015" title="പിൻനിലാവ്">
പിൻനിലാവ്

സെഞ്ച്വറി ഫിലിംസിന്റെ ബാനറിൽ രാജു മാത്യു നിർമ്മിച്ച് 1983ൽ പ്രദർശനത്തിനെത്തിയ മലയാള ചലച്ചിത്രമാണ് പിൻനിലാവ്. സി. രാധാകൃഷ്ണൻ കഥയും തിരക്കഥയും സംഭാഷണവുമെഴുതിയ ഈ ചിത്രം സംവിധാനം ചെയ്തത് പി.ജി. വിശ്വംഭരൻ ആണ്.

മധു, ശ്രീവിദ്യ, മമ്മൂട്ടി, പൂർണ്ണിമ ജയറാം എന്നിവർ പ്രധാന കഥാപാത്രങ്ങളെ അവതരിപ്പിച്ചു. മണിയൻപിള്ള രാജു, മോഹൻലാൽ,എം.ജി. സോമൻ, വിജയരാഘവൻ, സന്തോഷ്, അടൂർ ഭാസി, മുകേഷ് തുടങ്ങിയവരും അഭിനയിച്ചിട്ടുണ്ട്.


</doc>
<doc id="260018" url="https://ml.wikipedia.org/wiki?curid=260018" title="ഒരു സ്വകാര്യം">
ഒരു സ്വകാര്യം

ഭദ്ര പ്രൊഡക്ഷൻസിന്റെ ബാനറിൽ വിന്ധ്യൻ നിർമ്മിച്ച മലയാള ചലച്ചിത്രമാണ് ഒരു സ്വകാര്യം. ഹരികുമാർ കഥയും തിരക്കഥയും സംഭാഷണവുമെഴുതി സംവിധാനം ചെയ്ത ഈ ചിത്രം 1983ലാണ് പ്രദർശനശാലകളിൽ എത്തിയത്.

വേണു നാഗവള്ളി, ജലജ എന്നിവർ പ്രധാന കഥാപാത്രങ്ങളെ അവതരിപ്പിച്ചു. മമ്മൂട്ടി, ജഗതി ശ്രീകുമാർ, നെടുമുടി വേണു,ഭരത് ഗോപി,തൊടുപുഴ വാസന്തി, ശ്രീനിവാസൻ തുടങ്ങിയവരും അഭിനയിച്ചിട്ടുണ്ട്.


</doc>
<doc id="260020" url="https://ml.wikipedia.org/wiki?curid=260020" title="വടക്കൻ പ്രവിശ്യ, ശ്രീലങ്ക">
വടക്കൻ പ്രവിശ്യ, ശ്രീലങ്ക

ശ്രീലങ്കയിലെ ഒമ്പതു പ്രവിശ്യകളിൽ വടക്കേയറ്റത്തുള്ള പ്രവിശ്യയാണ് വടക്കൻ പ്രവിശ്യ( Vaṭakku Mākāṇam; Uturu Paḷāta). ജാഫ്നയാണ് തലസ്ഥാനം. 1988 മുതൽ 2006 വരെ കിഴക്കൻ പ്രവിശ്യയുമായി താൽക്കാലികമായി ലയിപ്പിച്ച് വടക്കുകിഴക്കൻ പ്രവിശ്യയായാണ് ഭരണം നടത്തിയിരുന്നത്. ശ്രീലങ്കയിലെ സിവിൽ യുദ്ധത്തിന്റെ വേരുകൾ ഈ പ്രവിശ്യയിൽ നിന്നാണ് ഉടലെടുത്തത്. ശ്രീലങ്കയുടെ തമിഴ് രാജ്യം എന്നും അറിയപ്പെടുന്നു.

അഞ്ചു ജില്ലകളാണ് വടക്കൻ പ്രവിശ്യയിലുള്ളത്. ജാഫ്ന(യാഴ്പ്പാണം), കിളിനൊച്ചി, മന്നാർ, മുല്ലൈതീവു, വവുനിയാ എന്നിവയാണ് ജില്ലകൾ.
കാംഗേസന്തുറൈ, പരുത്തിത്തുറൈ, ചാവകച്ചേരി, സുന്നാകം, പണ്ടത്ത്അരിപ്പ് എന്നിവയാണ് നഗരകൾ.


</doc>
<doc id="260032" url="https://ml.wikipedia.org/wiki?curid=260032" title="മനസ്സൊരു മഹാസമുദ്രം">
മനസ്സൊരു മഹാസമുദ്രം

കെ എം എം മൂവീസിന്റെ ബാനറിൽ കാനം ഇ.ജെ. കഥയും തിരക്കഥയും സംഭാഷണവുമെഴുതി പി.കെ. ജോസഫ് സംവിധാനം ചെയ്ത മലയാള ചലച്ചിത്രമാണ് മനസ്സൊരു മഹാസമുദ്രം. 1983ൽ പ്രദർശനത്തിനെത്തി.
രതീഷ്, മമ്മൂട്ടി, കെ.പി. ഉമ്മർ, അരുണ, സീമ തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="260034" url="https://ml.wikipedia.org/wiki?curid=260034" title="തെക്കൻ പ്രവിശ്യ, ശ്രീലങ്ക">
തെക്കൻ പ്രവിശ്യ, ശ്രീലങ്ക

ശ്രീലങ്കയുടെ തെക്കെയറ്റത്ത് സ്ഥിതി ചെയ്യുന്ന പ്രവിശ്യയാണ് തെക്കൻ പ്രവിശ്യ( "Dakunu Palata", "Thaen Maakaanam"). ഗല്ലി, മാതാര, ഹംബന്റൊറ്റ എന്നി ജില്ലകൾ ഉൾപ്പെടുന്ന തെക്കൻ പ്രവിശ്യയുടെ തലസ്ഥാനം ഗല്ലിയാണ്.


</doc>
<doc id="260036" url="https://ml.wikipedia.org/wiki?curid=260036" title="ഒരു മുഖം പല മുഖം">
ഒരു മുഖം പല മുഖം

1983 ൽ പി കെ ജോസഫ് സംവിധാനം ചെയ്ത ഇന്ത്യൻ മലയാളം - ഭാഷാ ആക്ഷൻ ചിത്രമാണ് ഒരു മുഖം പല മുഖം. അതിൽ രതീഷ്, ശ്രീവിദ്യ, മോഹൻലാൽ, മമ്മൂട്ടിഎന്നിവർ അഭിനയിച്ചിട്ടുണ്ട് . പൂവച്ചൽ ഖാദറിന്റെ വരികൾക്ക് എ ടി ഉമ്മർ ഈണം പകർന്നു കുടുംബത്തെ കൊന്ന് തന്നെ ദത്തെടുത്തതിന് സുഭദ്രമ്മ താങ്കച്ചി (ശ്രീവിദ്യ) യോട് പ്രതികാരം ചെയ്യുന്ന രവീന്ദ്രൻ തമ്പിയായി രതീഷ് അഭിനയിക്കുന്നു. സുഭദ്രമ്മ താങ്കച്ചിയുടെ യഥാർത്ഥ മകനായി മോഹൻലാൽ, രവീന്ദ്രൻ തമ്പിയുടെ യഥാർത്ഥ പിതാവായി മമ്മൂട്ടി എന്നിവർ വേഷമിടുന്നു . 

മദ്യപിച്ച് വാഹനമോടിക്കുന്നതിനിടെ ഒരാളെ കൊന്ന രവീന്ദ്രൻ ജയിലിലടയ്ക്കപ്പെടുകയും തന്റെ തടവുമുറിയിൽ കൂടെ യുള്ള കൃഷ്ണനിൽ നിന്ന് താൻ ശങ്കരനാരായണൻ തമ്പിയുടെ മകനാണെന്നും തമ്പി കുടുംബത്തിലെ അംഗമാണെന്നും കുടുംബത്തിന്റെ ഭാഗ്യത്തിന്റെ അവകാശിയാണെന്നുംമനസ്സിലാക്കുകയും ചെയ്യുന്നു, ദത്തെടുക്കുന്ന അമ്മ സുഭദ്രമ്മ താങ്കച്ചി, രവീന്ദ്രനെ സ്വന്തം മകൻ സുകുമാരനുമായി കൈമാറി തമ്പി കുടുംബത്തെ തകർക്കുന്നു, അങ്ങനെ കുടുംബത്തിന്റെ ഭാഗ്യം അവകാശപ്പെടാം. തന്റെ പുതിയ കാമുകി ശ്രീദേവിയുടെ സഹായത്തോടെ ദത്തെടുത്ത അമ്മയ്‌ക്കെതിരെ രവീന്ദ്രൻ പ്രതികാരം ചെയ്യുന്നു. അവളെ നശിപ്പിക്കാൻ അയാൾ പദ്ധതിയിടുന്നു. സമ്പന്നന്റെ കൗമാരക്കാരനായ മകനും സമ്പത്തിന്റെ അവകാശിയുമായാണ് സുകുമാരൻ മടങ്ങുന്നത്. സുഭദ്രമ്മ തന്റെ തെറ്റുകൾ മനസ്സിലാക്കി രവീന്ദ്രന്റെ പാപമോചനം നേടാൻ ശ്രമിക്കുന്നു, പക്ഷേ അവളെ രാജേന്ദ്രനും സംഘവും തട്ടിക്കൊണ്ടുപോകുന്നു. രവീന്ദ്രനും സുകുമാരനും ശത്രുക്കളോട് യുദ്ധം ചെയ്യുന്നു. മകന്റെ ജീവൻ രക്ഷിക്കാനുള്ള ശ്രമത്തിൽ സുഭദ്രമ്മ മരിക്കുന്നു, കൂടാതെ അവൾ ചെയ്തതിന് രവീന്ദ്രനും സുകുമാരനും ക്ഷമിക്കുന്നു. 

പൂവചൽ ഖാദറിന്റെ വരികൾക്കൊപ്പം എ.ടി. ഉമ്മറും സംഗീതം നൽകി . 


</doc>
<doc id="260038" url="https://ml.wikipedia.org/wiki?curid=260038" title="ഗാലെ">
ഗാലെ

ശ്രീലങ്കയിലെ ഒരു പ്രമുഖ നഗരമായ ഗാലെ(;), ശ്രീലങ്കയുടെ തെക്കു പടിഞ്ഞാറു ഭാഗത്ത് കൊളബൊയിൽ നിന്നും 119 കിലോ മീറ്റർ അകലത്തിൽ സ്ഥിതി ചെയ്യുന്നു . ശ്രീലങ്കയിലെ തെക്കൻ പ്രവിശ്യയുടെയും ഗാലെ ജില്ലയുടെയും ആസ്ഥാനമാണ് ഈ നഗരം. ക്രിക്കറ്റ് മത്സരങ്ങൾക്ക് വേദിയാകുന്ന, ഗാൾ അന്താരാഷ്ട്ര സ്റ്റേഡിയം ഈ നഗരത്തിലാണ്.


</doc>
<doc id="260040" url="https://ml.wikipedia.org/wiki?curid=260040" title="അനുരാധപുരം (നഗരം)">
അനുരാധപുരം (നഗരം)

ശ്രീലങ്കയിലെ പ്രസിദ്ധ ബുദ്ധമതതീർഥാടന കേന്ദ്രമാണ് അനുരാധപുരം(,). തലസ്ഥാനമായ കൊളംബോയിൽ നിന്ന് ഏതാണ്ട് 200 കിലോമീറ്റർ, വടക്കുകിഴക്ക് സ്ഥിതിചെയ്യുന്ന ഈ നഗരം, എ.ഡി. 11-ആം നൂറ്റാണ്ടുവരെ സിംഹളരാജാക്കന്മാരുടെ രാജധാനി ആയിരുന്നു. ആധുനിക ശ്രീലങ്കയുടെ വടക്ക്-മദ്ധ്യ പ്രവിശ്യയുടെയും അനുരാധപുരം ജില്ലയുടെയും തലസ്ഥാനമാണ് ഈ നഗരം.

ബി.സി. 5-ആം നൂറ്റാണ്ടിൽ സിംഹളത്തിലെ ഒരു മന്ത്രിയായിരുന്ന അനുരാധനാണ് ഈ പ്രദേശം രാജകീയാസ്ഥാനമായി വികസിപ്പിച്ചെടുക്കാനുള്ള അടിത്തറ പാകിയതെന്ന് ഐതിഹ്യങ്ങൾ പറയുന്നു. പാണ്ഡ്യകാഭയൻ എന്ന രാജാവ് (ബി.സി. 377-307) നഗരത്തെ പരിഷ്കരിക്കാൻ പല പദ്ധതികളും ആസൂത്രണം ചെയ്തു. ഇദ്ദേഹമാണ് നഗരത്തിലെ "അഭയവാപി" (ആധുനികകാലത്ത് ഇത് "ബാസവക്കുളം" എന്ന പേരിൽ അറിയപ്പെടുന്നു) എന്ന ജലാശയം കുഴിപ്പിച്ചത്. ദേവനാംപ്രിയതിസ്സ എന്ന രാജാവിന്റെ കാലത്ത് (ബി.സി. 307-267) അശോകചക്രവർത്തി തന്റെ മഹീന്ദ്രൻ എന്ന പുത്രനേയും സംഗമിത്ര എന്ന പുത്രിയേയും ബുദ്ധമതപ്രചരണാർഥം അനുരാധപുരത്തേക്ക് നിയോഗിക്കുകയുണ്ടായി. ഗൌതമബുദ്ധൻ ഉദ്ബുദ്ധത പ്രാപിച്ച സംഭവവുമായി ബന്ധപ്പെട്ട ബോധിവൃക്ഷത്തിന്റെ ഒരു ശാഖ ഈ രാജപ്രതിനിധികൾ അന്ന് ഇവിടെ നടുകയുണ്ടായി. സിംഹളചരിത്രരേഖകളിൽ പരാമൃഷ്ടമായിട്ടുള്ള വൃക്ഷങ്ങളിൽ ഏറ്റവും പഴക്കംചെന്ന വൃക്ഷം ഇതാണെന്ന് കരുതപ്പെടുന്നു.

ദത്തഗാമനി എന്ന രാജാവ് (ബി.സി. 161-137) ഇവിടെ ഒരു ആശ്രമവും അതിന്റെ അടുത്ത് ഒരു "മഹാസ്തൂപ"വും നിർമിച്ചു. ഇതിനേക്കാൾ വലുതാണ് വത്തഗാമി അഭയന്റെ (ബി.സി. 104-77) "അഭയഗിരി സ്തൂപം". അനുരാധപുരത്തിലെ ചരിത്രാവശിഷ്ടങ്ങളുടെ കൂട്ടത്തിൽ ഏറ്റവും ചിത്രശില്പാലംകൃതമായിട്ടുള്ളത് മഹാസേനന്റെ (എ.ഡി. 274-301) "ജേതാവനസ്തൂപം" ആണ്. മഹാസേനന്റെ കാലത്തിനുശേഷം ഈ പട്ടണത്തിൽ പറയത്തക്ക ശില്പനിർമ്മാണ സംരംഭങ്ങളൊന്നും നടന്നതായി കാണുന്നില്ല. മനോഹരമായ നിരവധി ബുദ്ധവിഗ്രഹങ്ങളും ദ്വാരപാലക സാലഭഞ്ജികകളും സ്തംഭമണ്ഡപങ്ങളും ചന്ദ്രകാന്തശിലാനിർമിതമെന്ന് വിശ്വസിക്കപ്പെടുന്ന അർധവൃത്താകാരമായ ശിലാതളിമങ്ങളും അനുരാധപുരത്ത് സുലഭമാണ്. ഇന്നിവിടെ അവശേഷിക്കുന്ന മറ്റൊരു പ്രസിദ്ധ സൌധമാണ് "ഇസ്സാറ മുനിവിഹാരാ."

തമിഴ്നാട്ടിൽ നിന്നുണ്ടായ ആക്രമണങ്ങളുടെ ആരംഭകാലത്ത് അനുരാധപുരത്തിന് പല നാശനഷ്ടങ്ങളും നേരിട്ടു. എ.ഡി. 11-ആം നൂറ്റാണ്ടിന്റെ ആരംഭത്തിൽ സിലോൺ, ചോള സാമ്രാജ്യത്തിന്റെ ഭാഗമായപ്പോൾ ഭരണകൂടത്തിന്റെ ആസ്ഥാനം അനുരാധപുരത്തു നിന്ന് പോളൊണ്ണരൂപയിലേക്ക് മാറ്റപ്പെട്ടു. പിന്നീട് വന്ന സിംഹളരാജാക്കൻമാരും പോളൊണ്ണരൂപയിൽ തന്നെ തുടർന്നു. 13-ആം നൂറ്റാണ്ടായപ്പോഴേയ്ക്കും അനുരാധപുരം പരിത്യക്തമായ നിലയിൽ കാടുപിടിച്ചു നശിക്കാൻ തുടങ്ങി. 19-ആം നൂറ്റാണ്ടിൽ ബ്രിട്ടിഷ് ഭരണാധികാരികളാണ് അനുരാധപുരത്തിന്റെ പൂർവകാല മാഹാത്മ്യം കണ്ടെത്തിയത്. അവർ തുടങ്ങിയ ഉത്ഖനന പരിപാടികൾ ശ്രീലങ്കയിലെ പുരാവസ്തുവകുപ്പ് തുടർന്നു നടത്തി അമൂല്യമായ പല ചരിത്രവസ്തുതകളും പുറത്തു കൊണ്ടുവന്നുകൊണ്ടിരിക്കുന്നു.


</doc>
<doc id="260045" url="https://ml.wikipedia.org/wiki?curid=260045" title="ഐ.എൻ.എസ്. വിക്രമാദിത്യ">
ഐ.എൻ.എസ്. വിക്രമാദിത്യ

ഐ.എൻ.എസ്. "വിക്രമാദിത്യ" (സംസ്കൃതം, Vikramāditya "സൂര്യനോളം ധൈര്യശാലി" എന്നാണ് അർത്ഥം) പരിഷ്കരിച്ച കീവ് ക്ലാസ് വിമാനവാഹിനിക്കപ്പലാണ്. ഇത് 2013 നവംബർ 16-ന് ഇന്ത്യൻ നാവികസേനയിൽ പ്രവേശിച്ചു. ബി.സി. ഒന്നാം നൂറ്റാണ്ടിൽ ഉജ്ജൈനി ഭരിച്ചിരുന്ന വിക്രമാദിത്യൻ എന്ന ബുദ്ധിശക്തിക്കും ധൈര്യത്തിനും മഹാമനസ്കതയ്ക്കും പേരുകേട്ട രാജാവിന്റെ പേരാണ് ഈ കപ്പലിനു നൽകിയത്. 

ആദ്യം "ബാകു" എന്ന പേരിൽ നിർമിച്ച് 1987-ൽ കമ്മീഷൻ ചെയ്യപ്പെട്ടതാണ് ഈ കപ്പൽ. സോവിയറ്റ് നാവികസേനയിലും (സോവിയറ്റ് യൂണിയന്റെ തകർച്ചവരെ) പിന്നീട് റഷ്യൻ നാവികസേനയിലുമാണ് ഈ കപ്പൽ സേവനമനുഷ്ടിച്ചത്. 1996-ൽ ശീതയുദ്ധത്തിനുശേഷമുള്ള സമയത്ത് പ്രവർത്തിപ്പിക്കാനുള്ള ചെലവ് അനാവശ്യമാണെന്ന തോന്നലിനാൽ ഈ കപ്പൽ ഡീകമ്മീഷൻ ചെയ്യുകയായിരുന്നു. 2004 ജനുവരി 20-ന് 2350 കോടി ഡോളറിന് ഇന്ത്യ ഈ കപ്പൽ വാങ്ങുകയുണ്ടായി. കടലിലെ പരീക്ഷണ ഓട്ടം കപ്പൽ വിജയകരമായി പൂർത്തിയാക്കി.




</doc>
<doc id="260069" url="https://ml.wikipedia.org/wiki?curid=260069" title="രമേഷ് ഭണ്ഡാരി">
രമേഷ് ഭണ്ഡാരി

ഉത്തർപ്രദേശ് ഗവർണറും വിദേശകാര്യ സെക്രട്ടറിയും ആയിരുന്നു രമേഷ് ഭണ്ഡാരി (1928 മാർച്ച് 29 - 2013 സെപ്റ്റംബർ 8) 1996-ൽ ഉത്തർപ്രദേശിൽ രാഷ്ട്രപതിഭരണം നടപ്പിലാക്കിയ സമയത്ത് ഇദ്ദേഹമായിരുന്നു ഗവർണർ.

1928 മാർച്ച് 29 ന് ലാഹോറിൽ ജനിച്ചു. 1950 ൽ ഇന്ത്യൻ ഫോറിൻ സർവീസിൽ ചേർന്ന ഭണ്ഡാരി ന്യൂയോർക്ക് കോൺസുലേറ്റിലെ വൈസ് കോൺസലായും പ്രവർത്തിച്ചിരുന്നു. ഡൽഹിയുടെ ലഫ്റ്റനന്റ് ഗവർണറായും ഗോവ, ത്രിപുര എന്നീ സംസ്ഥാനങ്ങളുടെ ഗവർണറായും ഇദ്ദേഹം പ്രവർത്തിച്ചു.

അർബുദം മൂലം ഗുർഗാവിലെ സ്വകാര്യ ആസ്പത്രിയിൽ വച്ച് അന്തരിച്ചു.


</doc>
<doc id="260075" url="https://ml.wikipedia.org/wiki?curid=260075" title="കളിമണ്ണ് (ചലച്ചിത്രം)">
കളിമണ്ണ് (ചലച്ചിത്രം)

2013-ൽ ബ്ലെസി എഴുതി സം‌വിധാനം ചെയ്ത മലയാളചലച്ചിത്രമാണ് കളിമണ്ണ്. മസ്തിഷ്കമരണം സംഭവിച്ച ഭർത്താവിന്റെ ബീജം സ്വീകരിച്ച് ഗർഭിണിയാകുന്ന യുവതിയുടെ കഥയാണ് കളിമണ്ണിലൂടെ ബ്ലെസി പറയുന്നത്. ശ്വേതാ മേനോന്റെ പ്രസവചിത്രീകരണം കൊണ്ട് ഈ ചിത്രം വിവാദങ്ങളുയർത്തി.



</doc>
<doc id="260076" url="https://ml.wikipedia.org/wiki?curid=260076" title="ഒരു മാടപ്രാവിന്റെ കഥ">
ഒരു മാടപ്രാവിന്റെ കഥ

ഇന്ദുകല മൂവീസിന്റെ ബാനറിൽ ആലപ്പി അഷറഫ് കഥയും തിരക്കഥയും സംഭാഷണവുമെഴുതി സംവിധാനം ചെയ്ത മലയാള ചലച്ചിത്രമാണ് ഒരു മാടപ്രാവിന്റെ കഥ. 1983ൽ പ്രദർശനത്തിനെത്തിയ ഈ ചിത്രത്തിൽ
പ്രേംനസീർ, മമ്മൂട്ടി, ഭീമൻ രഘു, സീമ, ശങ്കരാടി, ശുഭ, വനിത, അജയൻ, മണിയൻപിള്ള രാജു, കെ.പി.എ.സി. അസീസ്, ജോണി, കുതിരവട്ടം പപ്പു, നളിനി, രാമു തുടങ്ങിയവർ പ്രധാന കഥാപാത്രങ്ങളെ അവതരിപ്പിച്ചു.


</doc>
<doc id="260079" url="https://ml.wikipedia.org/wiki?curid=260079" title="മണിയറ">
മണിയറ

ജയ്‌ജയ കമ്പൈൻസിന്റെ ബാനറിൽ ടി.ഇ. വാസുദേവൻ നിർമ്മിച്ച്, എം. കൃഷ്ണൻ നായർ സംവിധാനം ചെയ്ത മലയാളചലച്ചിത്രമാണ് മണിയറ. കഥയും തിരക്കഥയും സംഭാഷണവുമെഴുതിയത് മൊയ്തു പടിയത്താണ്.

1983ൽ പ്രദർശനത്തിനെത്തിയ ഈ ചിത്രത്തിൽ മമ്മൂട്ടി, അടൂർ ഭാസി, സീമ, ശങ്കരാടി, മാള അരവിന്ദൻ, സത്യകല, ഷാനവാസ്,ശാന്തികൃഷ്ണ തുടങ്ങിയവരാണ് പ്രധാന കഥാപാത്രങ്ങളെ അവതരിപ്പിച്ചത്.


</doc>
<doc id="260088" url="https://ml.wikipedia.org/wiki?curid=260088" title="ഒന്നു ചിരിക്കൂ">
ഒന്നു ചിരിക്കൂ

പി.ജി. വിശ്വംഭരൻ സംവിധാനം ചെയ്ത് 1983ൽ പ്രദർശനത്തിനെത്തിയ മലയാളചലച്ചിത്രമാണ് ഒന്നു ചിരിക്കൂ. ഷീലയുടെ കഥയ്ക്കു ജോൺ പോൾ തിരക്കഥയും സംഭാഷണവുമെഴുതിയ ഈ ചിത്രം നിർമ്മിച്ചത് മുനോദ് - വിജയ പ്രൊഡക്ഷൻസ് ആണ്.

മമ്മൂട്ടി, നെടുമുടി വേണു, രാജ് കുമാർ,അടൂർ ഭാസി, കെ.പി. ഉമ്മർ, സ്വപ്ന, ജലജ, സുകുമാരി, ശങ്കരാടി, ജോണി തുടങ്ങിയവരായിരുന്നു അഭിനേതാക്കൾ.


</doc>
<doc id="260089" url="https://ml.wikipedia.org/wiki?curid=260089" title="നദി മുതൽ നദി വരെ">
നദി മുതൽ നദി വരെ

1978ൽ ഈരാളി നിർമ്മിച്ച് വിജയാനന്ദ് സംവിധാനം ചെയ്ത ചിത്രമാണ്ണ മുതൽ നദി വരെ.മമ്മുട്ടി,എം.ജി. സോമൻ,രതീഷ്,ലക്ഷ്മി,മേനക തുടങ്ങിയവർ അഭിനയിച്ച ഈ സിനിമയുടെ സംഗീതം നൽകിയത് രഘുകുമാർ ആണ്ണ.ഹിന്ദിയിൽ അമിതാഭ് ബച്ചൻ ശശി കപൂർ എന്നിവർ അഭിനയിച്ച ദീവാർ എന്ന സിനിമയുടെ റീ മേക്ക് ആണീ സിനിമ.

വരികൾ എഴുതിയത് ചോവല്ലൂർ കൃഷ്ണൻകുട്ടിയാണ്, സംഗീതം രഘു കുമാർ ആണ്.. 

=


</doc>
<doc id="260093" url="https://ml.wikipedia.org/wiki?curid=260093" title="നാണയം (ചലച്ചിത്രം)">
നാണയം (ചലച്ചിത്രം)

സി.എസ്. പ്രൊഡക്ഷൻസിന്റെ ബാനറിൽ ടി. ദാമോദരൻ കഥയും തിരക്കഥയും സംഭാഷണവുമെഴുതി ഐ.വി. ശശി സംവിധാനം ചെയ്ത് 1983ൽ പ്രദർശനത്തിനെത്തിയ ചലച്ചിത്രമാണു് നാണയം.

മധു, ശ്രീവിദ്യ, മമ്മൂട്ടി, പൂർണ്ണിമ ജയറാം, മോഹൻലാൽ, സീമ, ജനാർദ്ദനൻ തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="260103" url="https://ml.wikipedia.org/wiki?curid=260103" title="പീറ്റർ ക്ലാവർ">
പീറ്റർ ക്ലാവർ

കത്തോലിക്കാസഭയിലെ ഒരു വിശുദ്ധനാണ് പീറ്റർ ക്ലാവർ. (26 ജൂൺ 1581–8 സെപ്റ്റംബർ 1654) 1581-ൽ സ്പെയിനിലെ കാറ്റലോണിയയിൽ ജനിച്ചു. ബാഴ്സെലോണ സർവകലാശാലയിൽ വിദ്യാഭ്യാസം പൂർത്തിയാക്കി. ഇരുപതാം വയസിൽ ജെസ്യൂട്ട് സഭയിൽ ചേർന്നു. വിശുദ്ധ അൽഫോൻസസിന്റെ ജീവിതം മാതൃകയാക്കി മിഷനറി പ്രവർത്തനത്തിനായി തയ്യാറായി. 1610-ൽ അമേരിക്കയിലേക്ക് തിരിച്ചു. അമേരിക്കയിൽ വെച്ചാണ് പൗരോഹിത്യം സ്വീകരിച്ചത്. ആഫ്രിക്കയിൽ നിന്നും നീഗ്രോകളെ അമേരിക്കയിലേക്ക് ഇറക്കിയിരുന്ന കാലമായിരുന്നു അത്. ഇത്തരം അടിമത്തത്തിനെതിരെയായിരുന്നു പീറ്റർ പ്രവർത്തിച്ചത്. അധികാരികളോട് പോരാടി അടിമത്തം ഇല്ലാതാക്കാൻ അദ്ദേഹത്തിനു സാധിച്ചില്ല. എങ്കിലും അടിമകൾക്ക് ആശ്വാസമേകാൻ അദ്ദേഹം ഇറങ്ങിത്തിരിച്ചു. അവശരായ നീഗ്രാകളെ ശുശ്രൂഷിക്കുവാനും അവരെ സഹായിക്കാനും പീറ്റർ തയ്യാറായി. 1654 സെപ്റ്റംബർ എട്ടാം തീയതി മരണമടഞ്ഞു. 1888 പോപ് ലിയോ പതിമൂന്നാമൻ പീറ്ററിനെ വിശുദ്ധനായി പ്രഖ്യാപിച്ചു. 



</doc>
<doc id="260117" url="https://ml.wikipedia.org/wiki?curid=260117" title="ചേപ്പാട്ട് മാർ ദിവാന്നാസ്യോസ് IV">
ചേപ്പാട്ട് മാർ ദിവാന്നാസ്യോസ് IV

ചേപ്പാട്ട് മാർ ദിവാന്നാസ്യോസ് IV (1781-1852) മലങ്കര സഭയുടെ പരമാദ്ധ്യക്ഷനും 12-ആം മാർത്തോമ്മായുമായിരുന്നു. 1781ൽ ചേപ്പാട് എന്ന സ്ഥലത്താണ് അദ്ദേഹം ജനിച്ചത്. ഫിലിപ്പോസ് എന്നായിരുന്നു അദ്ദേഹത്തിന്റെ പൂർവ്വനാമം, 1825 ഓഗസ്റ്റ് 27ന് പള്ളിക്കര പള്ളിയിൽ നടന്ന യോഗത്തിൽവെച്ച് കോനാട്ട് അബ്രഹാം മല്പാൻ, അടങ്ങപ്പുറത്ത് യോസഫ് കശ്ശീശ, ഇരുത്തിക്കൽ മാർക്കോസ് കശ്ശീശ എന്നിവരെ പിന്തള്ളി അദ്ദേഹം മലങ്കര മെത്രാപ്പോലീത്ത സ്ഥാനത്തേക്ക് തിരഞ്ഞെടുക്കപ്പെട്ടു. ദിവാന്നാസ്യോസ് എന്ന എപ്പിസ്കോപ്പൽ നാമമാണ് അദ്ദേഹം തിരഞ്ഞെടുത്തത്. മലങ്കര സഭയിൽ ദിവാന്നാസ്യോസ് എന്ന പേരു സ്വീകരിക്കുന്ന നാലാമത്തെ മെത്രാപ്പോലീത്തയായിരുന്നു അദ്ദേഹം. അദ്ദേഹത്തിന്റെ ഭരണകാലത്താണ് മലങ്കര സഭയിൽ ഏറ്റവും അധികം വിഭാഗീയത ഉടലെടുത്തത്. ആ സമയത്ത് മലങ്കര സഭ വിട്ട് ഒരു വിഭാഗം സി.എം.എസ്. സഭയിൽ ചേരുകയും, പാലക്കുന്നത്ത് അബ്രഹാം മല്പാന്റെ നേതൃത്വത്തിൽ മലങ്കര സഭയ്ക്കുള്ളിൽ നവീകരണപ്രസ്ഥാനം ശക്തി പ്രാപിക്കുകയും ചെയ്തു. 1852ൽ അദ്ദേഹം കാലം ചെയ്തു. ചേപ്പാട് സെന്റ് ജോർജ്ജ് ഓർത്തഡോക്സ് വലിയപള്ളിയിലാണ് അദ്ദേഹത്തെ കബറടക്കിയിരിക്കുന്നത്.


</doc>
<doc id="260118" url="https://ml.wikipedia.org/wiki?curid=260118" title="പ്രിസ്മാറ്റോമെറിസ്">
പ്രിസ്മാറ്റോമെറിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് പ്രിസ്മാറ്റോമെറിസ് - Prismatomeris. 


</doc>
<doc id="260121" url="https://ml.wikipedia.org/wiki?curid=260121" title="പ്രിസ്മാറ്റോമെറിസ് ആന്റമാനിക്ക">
പ്രിസ്മാറ്റോമെറിസ് ആന്റമാനിക്ക

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ പ്രിസ്മാറ്റോമെറിസിലെ ഇനമാണ് പ്രിസ്മാറ്റോമെറിസ് ആന്റമാനിക്ക - Prismatomeris andamanica. ആവാസവ്യവസ്ഥയിൽ ഗുരുതരമായ വംശനാശം നേരിടുന്ന ഇവ ഇന്ത്യയിലെ തദ്ദേശീയ ഇനമാണ്.



</doc>
<doc id="260125" url="https://ml.wikipedia.org/wiki?curid=260125" title="മറക്കില്ലൊരിക്കലും">
മറക്കില്ലൊരിക്കലും

അമൂല്യ ഫിലിംസിന്റെ ബാനറിൽ ഫാസിൽ കഥയും തിരക്കഥയുമെഴുതി സംവിധാനം ചെയ്ത് 1983ൽ പ്രദർശനത്തിനെത്തിയ ചലച്ചിത്രമാണു് മറക്കില്ലൊരിക്കലും. സംഭാഷണമെഴുതിയത് എസ്.എൽ. പുരം സദാനന്ദൻ ആണ്പ്രേംനസീർ, അംബിക, ശങ്കർ, പൂർണ്ണിമ ജയറാം, മമ്മൂട്ടി, സീമ, മോഹൻലാൽ, ജഗന്നാഥ വർമ്മ, കവിയൂർ പൊന്നമ്മ, ആലുംമൂടൻ തുടങ്ങിയവരായിരുന്നു പ്രധാന അഭിനേതാക്കൾ.. ജമാൽ കൊച്ചാങ്ങാടിബിച്ചു തിരുമലഎന്നിവരുടെ വരികൾക്ക് 
സീറോബാബു ഈണം പകർന്ന ഗാനങ്ങൾ ഈ ചിത്രത്തിലുണ്ട്

ഗാനങ്ങൾ :ജമാൽ കൊച്ചാങ്ങാടിബിച്ചു തിരുമല<br>
ഈണം : സീറോബാബു,

മറക്കില്ലൊരിക്കലും


</doc>
<doc id="260127" url="https://ml.wikipedia.org/wiki?curid=260127" title="കൊടുങ്കാറ്റ് (ചലച്ചിത്രം)">
കൊടുങ്കാറ്റ് (ചലച്ചിത്രം)

എവർഷൈൻ പ്രൊഡക്ഷൻസിന്റെ ബാനറിൽ തിരുപ്പതി ചെട്ടിയാർ നിർമ്മിച്ച് ജോഷി സംവിധാനം ചെയ്ത് 1983ൽ പ്രദർശനത്തിനെത്തിയ ചലച്ചിത്രമാണു് കൊടുങ്കാറ്റ്. കൊച്ചിൻ ഹനീഫയുടെ കഥയ്ക്കു പാപ്പനംകോട്‌ ലക്ഷ്മണൻ തിരക്കഥയും സംഭാഷണവുമെഴുതി.

പ്രേം നസീർ, രാജലക്ഷ്മി, മധു, ശ്രീവിദ്യ, മമ്മൂട്ടി, സുമലത, ശങ്കർ, പൂർണ്ണിമ ജയറാം, മോഹൻലാൽ, ജലജ, ജോസ് പ്രകാശ്, കൊച്ചിൻ ഹനീഫ, പ്രതാപചന്ദ്രൻ, അനുരാധ, ബാലൻ കെ. നായർ, കെ.പി. ഉമ്മർ, രവീന്ദ്രൻ, ഭീമൻ രഘു തുടങ്ങിയവരായിരുന്നു അഭിനേതാക്കൾ.


</doc>
<doc id="260131" url="https://ml.wikipedia.org/wiki?curid=260131" title="കിന്നാരം">
കിന്നാരം

പ്രതീക്ഷ പ്രൊഡക്ഷൻസിന്റെ ബാനറിൽ ഡോക്ടർ ബാലകൃഷ്ണൻ കഥയും തിരക്കഥയും സംഭാഷണവുമെഴുതി സത്യൻ അന്തിക്കാട് സംവിധാനം ചെയ്ത് 1983ൽ പ്രദർശനത്തിനെത്തിയ ചലച്ചിത്രമാണു് കിന്നാരം. സുകുമാരൻ, നെടുമുടി വേണു, പൂർണ്ണിമ ജയറാം, മമ്മൂട്ടി, ജഗതി ശ്രീകുമാർ തുടങ്ങിയവരായിരുന്നു പ്രധാന അഭിനേതാക്കൾ. 

ഈ ചിത്രത്തിൽ ജഗതി ശ്രീകുമാർ ചെയ്യുന്ന കഥാപാത്രമായ വർമ്മാജി എന്ന സംഗീതസംവിധായകനു വേണ്ടി ജഗതി തന്നെ സെറ്റിൽ വെച്ചുണ്ടാക്കിയ ഒന്നു രണ്ട് ഗാനങ്ങൾ ഈ ചിത്രത്തിലുണ്ട്. അതിലെ 'പിസ്താ സുമാ കിറ സോമ്മാരി സജമാ കിരായ' എന്ന ഗാനം വർഷങ്ങൾക്കു ശേഷം 2013ൽ നേരം എന്ന ചിത്രത്തിലെ പ്രൊമോ ഗാനമായി റീമിക്സ് ചെയ്തത് വൻ ഹിറ്റായി മാറി.



</doc>
<doc id="260133" url="https://ml.wikipedia.org/wiki?curid=260133" title="കാട്ടരുവി">
കാട്ടരുവി

സിയ മൂവീസിന്റെ ബാനറിൽ എ.എസ്. മുസലിയാർ നിർമ്മിച്ച് ശശികുമാർ സംവിധാനം ചെയ്ത് 1983ൽ പ്രദർശനത്തിനെത്തിയ ചലച്ചിത്രമാണു് കാട്ടരുവി. മനുവിന്റെ കഥയ്ക്കു ആർ.എം. നായർ തിരക്കഥയും സംഭാഷണവുമെഴുതി.

സുകുമാരൻ, ജലജ, മമ്മൂട്ടി, ഉണ്ണിമേരി തുടങ്ങിയവരായിരുന്നു പ്രധാന അഭിനേതാക്കൾ.

 എ.പി. ഗോപാലന്റെ വരികൾക്ക്ജി. ദേവരാജൻ ആണ് സംഗീതം കൈകാര്യം ചെയ്തിരിക്കുന്നത്



</doc>
<doc id="260134" url="https://ml.wikipedia.org/wiki?curid=260134" title="ഇനിയെങ്കിലും">
ഇനിയെങ്കിലും

ജിയോ മൂവീസിന്റെ ബാനറിൽ എൻ.ജി. ജോൺ നിർമ്മിച്ച് ഐ.വി. ശശി സംവിധാനം ചെയ്ത മലയാളചലച്ചിത്രമാണ് ഇനിയെങ്കിലും. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്. ഈ ചിത്രം 1983ൽ പ്രദർശനത്തിനെത്തി.

രതീഷ്, ലാലു അലക്സ്, മോഹൻലാൽ, മമ്മൂട്ടി, ബാലൻ കെ. നായർ, കുഞ്ഞാണ്ടി, സി.ഐ. പോൾ,ടി.ജി. രവി, റാണി പത്മിനി, സീമ, കോട്ടയം ശാന്ത, ക്യാപ്റ്റൻ രാജു, രവീന്ദ്രൻ, അടൂർ ഭാസി, ശങ്കരാടി, ശ്രീനിവാസൻ തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="260140" url="https://ml.wikipedia.org/wiki?curid=260140" title="സത്യമംഗലം വന്യജീവി സം‌രക്ഷണകേന്ദ്രം">
സത്യമംഗലം വന്യജീവി സം‌രക്ഷണകേന്ദ്രം

കർണ്ണാടകത്തിലും തമിഴ്നാട്ടിലുമായി സ്ഥിതി ചെയ്യുന്ന ഇന്ത്യയിലെ ഒരു വന്യജീവി സം‌രക്ഷണകേന്ദ്രമാണ് സത്യമംഗലം വന്യജീവി സം‌രക്ഷണകേന്ദ്രം. 2008-ൽ സ്ഥാപിതമായ കേന്ദ്രം 2011-ൽ ശേഷി വർദ്ധിപ്പിച്ച് ചുറ്റളവിൽ സ്ഥിതി ചെയ്യുന്നു. ഇത് തമിഴ്നാട്ടിലെ ഏറ്റവും വലിയ വന്യജീവി സം‌രക്ഷണകേന്ദ്രവും, നാലാമത് പ്രൊജക്റ്റ് ടൈഗർ കേന്ദ്രവുമാണ്.

സങ്കേതത്തിനുള്ളിൽ 411 ആദിവാസി കുടുംബങ്ങൾ വസിക്കുന്നു. 


</doc>
<doc id="260154" url="https://ml.wikipedia.org/wiki?curid=260154" title="ഗ്രീസിലെ ലോകപൈതൃകകേന്ദ്രങ്ങൾ">
ഗ്രീസിലെ ലോകപൈതൃകകേന്ദ്രങ്ങൾ

17 ലോകപൈതൃക കേന്ദ്രങ്ങളാണ് ഗ്രീസിലുള്ളത്. ഇതിൽ 15 എണ്ണം സാംസ്കാരിക പ്രാധാന്യമുള്ള ലോകപൈതൃക കേന്ദ്രങ്ങളും അവശേഷിക്കുന്ന രണ്ടെണ്ണം സാംസ്കാരികമായും പാരിസ്ഥിതികമായും പ്രാധാന്യമുള്ള കേന്ദ്രങ്ങളാണ്. ബസ്സേയിലെ അപ്പോളോദേവെന്റെ ക്ഷേത്രമാണ് അദ്യമായി ഗ്രീസിൽനിന്നും പൈതൃകപട്ടികയിൽ ഉൾപ്പെടുത്തിയ കേന്ദ്രം. 1986-ലായിരുന്നു അത്. ഏറ്റവും ഒടുവിലായി 2007-ൽ കോർഫുവിലെ പുരാതന നഗരമാണ് ലോകപൈതൃക പദവി നേടിയത്.

ഈ പൈതൃകകേന്ദ്രങ്ങളിലെ അഞ്ചെണ്ണം ദ്വീപുകളിലാണ് സ്ഥിതിചെയ്യുന്നത്. 11 എണ്ണം പ്രധാന കരപ്രദേശത്തും(ഗ്രീക് ഉപദ്വീപ്) ഒരെണ്ണം ഈ രണ്ടു പ്രദേശങ്ങളിലുമായി വിന്യസിക്കപ്പെട്ടിരിക്കുന്നു. ഇവക്ക് പുറമെ മറ്റ് 8 പ്രദേശങ്ങൾ ലോകപൈതൃക സ്ഥാനത്തിനായുള്ള നിരീക്ഷണപട്ടികയിലുണ്ട്(Tentative List).


</doc>
<doc id="260159" url="https://ml.wikipedia.org/wiki?curid=260159" title="ആൽഫ്രഡ് വാഗ്നർ">
ആൽഫ്രഡ് വാഗ്നർ

ജർമ്മൻക്കാരനായ ഒരു ധ്രുവ പര്യവേക്ഷകനും ഭൗമശാസ്ത്രജ്ഞനുമാണ് ആൽഫ്രഡ് ലോഥർ വാഗ്നർ(നവംബർ 1, 1880 – നവംബർ 1930) . ഫലകചലനസിദ്ധാന്തം എന്ന എഫ്.ബി. ടെയ്‌ലറുടെ ആശയം സ്വതന്ത്രമായും പരിപൂർണ്ണമായും ആവിഷ്കരിച്ചത് ഇദ്ദേഹമാണ്. തുടക്കത്തിൽ വലിയ തർക്കങ്ങൾ ഉന്നയിക്കപ്പെട്ടെങ്കിലും ഭൗമകാന്തിക മേഖലയിൽ ഉണ്ടായ മുന്നേറ്റങ്ങൾ പിൽക്കാലത്ത് ഈ വാദഗതി സമർത്ഥിക്കുകയും ഇന്നത്തെ പ്ലേറ്റ് ടേക്ടോണിക്സ് ആശയത്തിന് അടിസ്ഥാനമിടുകയും ചെയ്തു. 1915 ൽ പ്രസിദ്ധീകരിച്ച ഓൺ ദി ഒറിജിൻ ഓഫ് കോണ്ടിനെന്റ്സ് ആൻഡ് ഓഷൻസ് എന്ന പുസ്തകത്തിലാണ് ഈ ആശയം അവതരിപ്പിക്കപ്പെട്ടത്. അന്തരീക്ഷവിജ്ഞാനശാഖയ്ക്ക് ഇദ്ദേഹം വിലപ്പെട്ട സംഭാവനകൾ നല്കിയിട്ടുണ്ട്.

1930 നവംബർ ആദ്യവാരം ഗ്രീൻലൻഡിലേയ്ക്ക് പര്യവേക്ഷണത്തിന്റെ ഭാഗമായി യാത്രതിരിച്ച വാഗ്നർ കടുത്ത ശൈത്യത്തിനടിപ്പെട്ട് മടക്കയാത്രയ്ക്കിടെ മരണപ്പെട്ടു. ആറുമാസങ്ങൾക്കുശേഷം 1931 മേയ് 12 നാണ് അദ്ദേഹത്തിന്റെ മൃതശരീരം കണ്ടെത്താൻ കഴിഞ്ഞത്.


</doc>
<doc id="260163" url="https://ml.wikipedia.org/wiki?curid=260163" title="ആർട്ടിസ്റ്റ്">
ആർട്ടിസ്റ്റ്

ശ്യാമപ്രസാദിന്റെ സംവിധാനത്തിൽ 2013 ഓഗസ്റ്റ് 30-ന് പുറത്തിറങ്ങിയ മലയാളചലച്ചിത്രമാണ് ആർട്ടിസ്റ്റ്. ഫഹദ് ഫാസിൽ, ശ്രീറാം രാമചന്ദ്രൻ, ആൻ അഗസ്റ്റിൻ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. പൂനെയിലെ സോഫ്റ്റ്‌വേർ എഞ്ചിനിയറായ പരിതോഷ് ഉത്തം എഴുതിയ "ഡ്രീംസ് ഇൻ പ്രഷൻ ബ്ളൂ" എന്ന ഇംഗ്ളീഷ് നോവലിനെ ആസ്പദമാക്കി ശ്യാമപ്രസാദ് തന്നെയാണ് ചിത്രത്തിന്റെ തിരക്കഥ രചിച്ചിരിക്കുന്നത്.

നോവലിൽ മുംബൈ ഫൈൻ ആർട്സ് കോളജാണ് പശ്ചാത്തലമാക്കിയിരിക്കുന്നത്. ചലച്ചിത്രത്തിൽ തിരുവനന്തപുരം ഫൈൻ ആർട്സ് കോളജ് പശ്ചാത്തലമാക്കിയിരിക്കുന്നു. വിവാഹം കഴിക്കാതെ ഒരുമിച്ചു ജീവിക്കുന്നവരുടെ കഥയാണ് ചിത്രം പറയുന്നത്. തമിഴ് ബ്രാഹ്മണ പെൺകുട്ടിയായ ഗായത്രിയെയാണ് ആൻ അവതരിപ്പിക്കുന്നത്. വാഹനാപകടത്തിൽ അന്ധനായ ചിത്രകാരനെ (മൈക്കേൽ) ഫഹദ് അവതരിപ്പിക്കുന്നു. യാഥാസ്ഥിതിക ചുറ്റുപാടിൽനിന്നും വന്ന ഗായത്രിയും മൈക്കേലും അവിവാഹിതരായി ഒന്നിച്ചു ജീവിക്കുന്നു.


</doc>
<doc id="260171" url="https://ml.wikipedia.org/wiki?curid=260171" title="ഹിമവാഹിനി">
ഹിമവാഹിനി

ചെയ്ത ജെ ജോസഫ് നിർമ്മിച്ചു പി ജി വിശ്വംഭരൻ സംവിധാനം 1983ൽ പുരത്തിറക്കിയ ഇന്ത്യൻ ഒരുമലയാളം സിനിമ ആണ് ഹിമവാഹിനി==

ജി. ദേവരാജനാണ് സംഗീതം, പൂവചൽ ഖാദർ വരികൾ. 


</doc>
<doc id="260173" url="https://ml.wikipedia.org/wiki?curid=260173" title="ഗുരുദക്ഷിണ">
ഗുരുദക്ഷിണ

ബേബി സംവിധാനം ചെയ്ത് 1983ൽ പ്രദർശനത്തിനെത്തിയ മലയാളചലച്ചിത്രമാണു് ഗുരുദക്ഷിണ. മമ്മൂട്ടി, മോഹൻലാൽ, സ്വപ്ന, അടൂർ ഭാസി, ഉണ്ണിമേരി, സുകുമാരി, ടി.ജി. രവി തുടങ്ങിയവർ പ്രധാന വേഷങ്ങളഭിനയിച്ച ഈ ചിത്രത്തിന്റെ കഥയും തിരക്കഥയും സംഭാഷണവുമെഴുതിയത് വിജയൻ ആണ്.

പി ജെ മൂവീസിന്റെ ബാനറിൽ കെ. ജോയ് മത്തായി, സി.എം.പി. നായർ എന്നിവർ ചേർന്നാണ് ഈ ചിത്രം നിർമ്മിച്ചത്.


</doc>
<doc id="260175" url="https://ml.wikipedia.org/wiki?curid=260175" title="എന്റെ കഥ (ചലച്ചിത്രം)">
എന്റെ കഥ (ചലച്ചിത്രം)

സന്ധ്യ മൂവി മേക്കേഴ്സിന്റെ ബാനറിൽ ഐവാൻ നിർമ്മിച്ചു പി.കെ. ജോസഫ് സംവിധാനം ചെയ്ത മലയാള ചലച്ചിത്രമാണ് എന്റെ കഥ. ജസ്സി റക്സേനയുടെ കഥയ്ക്ക് ഡോക്ടർ പവിത്രൻ തിരക്കഥയും സംഭാഷണവുമെഴുതി.

1983ൽ പ്രദർശനത്തിനെത്തിയ ഈ ചിത്രത്തിൽ പ്രേംനസീർ (ഇരട്ടവേഷം), രതീഷ്, മോഹൻലാൽ, മമ്മൂട്ടി, ഉണ്ണിമേരി, റീന, സുകുമാരി, അടൂർ ഭാസി, പ്രതാപചന്ദ്രൻ, വിൻസെന്റ്, മീന തുടങ്ങിയവർ അഭിനയിച്ചു.


</doc>
<doc id="260177" url="https://ml.wikipedia.org/wiki?curid=260177" title="കൂലി (ചലച്ചിത്രം)">
കൂലി (ചലച്ചിത്രം)

അശോക് കുമാർ സംവിധാനം ചെയ്ത് 1983ൽ പ്രദർശനത്തിനെത്തിയ മലയാളചലച്ചിത്രമാണു് കൂലി.

മമ്മൂട്ടി, രതീഷ്, ശങ്കർ, ക്യാപ്റ്റൻ രാജു, ലാലു അലക്സ്, നളിനി, അനുരാധ, സി.ഐ. പോൾ, മാള അരവിന്ദൻ, ആലുംമൂടൻ, ശ്രീനിവാസൻ, പൂജപ്പുര രവി തുടങ്ങിയവർ പ്രധാന വേഷത്തിലഭിനയിച്ചിരിക്കുന്ന ഈ ചിത്രത്തിന്റെ കഥ പ്രിയദർശൻറേതാണ്. തിരക്കഥയും സംഭാഷണവുമെഴുതിയത് കൊല്ലം ഗോപിയാണ്.

സൂര്യോദയ ക്രിയേഷൻസിന്റെ ബാനറിൽ ജി. സുരേഷ് കുമാർ ആണ് ഈ ചിത്രം നിർമ്മിച്ചത്.


</doc>
<doc id="260179" url="https://ml.wikipedia.org/wiki?curid=260179" title="അമേരിക്ക അമേരിക്ക">
അമേരിക്ക അമേരിക്ക

വിജയതാരയുടെ ബാനറിൽ ഐ.വി. ശശി സംവിധാനം ചെയ്ത് 1983ൽ പ്രദർശനത്തിനെത്തിയ മലയാള ചലച്ചിത്രമാണ് അമേരിക്ക അമേരിക്ക. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്.രതീഷ്, മമ്മൂട്ടി, ലക്ഷ്മി, പ്രതാപ് പോത്തൻ, ബാലൻ കെ. നായർ, സീമ തുടങ്ങിയവർ ഈ ചിത്രത്തിൽ അഭിനയിച്ചു. 



</doc>
<doc id="260180" url="https://ml.wikipedia.org/wiki?curid=260180" title="എച്ച്.ആർ. വിശ്വാസ">
എച്ച്.ആർ. വിശ്വാസ

ഒരു സംസ്കൃത പണ്ഡിതനും ബാല സാഹിത്യകാരനുമാണ്എച്ച്.ആർ. വിശ്വാസ. കേന്ദ്ര സാഹിത്യ അക്കാദമിയുടെ 2013 ലെ ബാൽ സാഹിത്യ പുരസ്കാർ ലഭിച്ചിട്ടുണ്ട്. 


</doc>
<doc id="260189" url="https://ml.wikipedia.org/wiki?curid=260189" title="ഏതൻസിലെ അക്രോപോളിസ്">
ഏതൻസിലെ അക്രോപോളിസ്

ഏതൻസിലെ ഒരു മലമുകളിൽ സ്ഥിതിചെയ്യുന്ന ഒരു പുരാതന കോട്ടനഗരമാണ്(അക്രോപോളിസ്) ഏതൻസിലെ അക്രോപോളിസ്(ഗ്രീൿ: Ακρόπολη Αθηνών; ഇംഗ്ലീഷ്:Acropolis of Athens). ചരിത്രപരമായും വാസ്തുവിദ്യാ പരമായും വളരെയധികം പ്രാധാന്യമുള്ള നിർമിതികൾ ഇവിടെയുണ്ട്. ഇവയിൽ ഏറ്റവും പ്രശസ്തമായത് അഥീന ദേവിയുടെ ക്ഷേത്രമായ പാർഥിനോൺ ആണ്. അക്രോൺ, പൊളിസ് എന്നീ രണ്ട് ഗ്രീക് പദങ്ങളിൽ നിന്നാണ് അക്രോപോളിസ് എന്ന നാമം ഉണ്ടായത്. അകോൺ എന്നാൽ വക്ക് അല്ലെങ്കിൽ അതിർ എന്നാണ് അർഥം. പൊളിസ് എന്നാൽ നഗരവും. നിരവ്ധി അക്രോപോളിസുകൾ ഗ്രീസിലുണ്ട്. എന്നാൽ ഇവയിലെല്ലാത്തിനും മുന്നിൽനിൽക്കുന്നത് ഏതൻസിലെ അക്രോപൊളിസാണ്. 

ബി.സി അഞ്ചാം നൂറ്റാണ്ടിൽ ജീവിച്ചിരുന്ന പെരിക്ലിസ്(Pericles,c. 495 – 429 BC) എന്നയാളാണ് അക്രോപോളിസിലെ നിരവധി കെട്ടിടങ്ങളുടെ നിർമ്മാണപ്രവർത്തനങ്ങൾ ഏകോപിപിച്ചത്. ക്രിസ്തു വർഷം 1687-ൽ വെനീഷ്യരുടെ ആക്രമണത്തിൽ ഇവിടത്തെ പാർഥിനോണും മറ്റു ചില മന്ദിരങ്ങൾക്കും ക്ഷതം സംഭവിച്ചിരുന്നു. 

ആധുനിക ഏതൻസ് നഗരത്തിൽ, സമുദ്രനിരപ്പിൽനിന്നും 150മീറ്റർ(490 അടി) ഉയരത്തിൽ ഒരു കുന്നിൻ മുകളിലാണ് അക്രോപോളിസ് സ്ഥിതിചെയ്യുന്നത്. 3 ഹെക്ടറോളം(7.4 acres) വിസ്തൃതമാണ് ഈ കോട്ട നഗരം. ആദ്യത്തെ അഥിന്നിയൻ രാജാവായിരുന്ന സെക്രോപസുമായി ബന്ധപ്പെടുത്തി സെക്രോപിയ(Cecropia) എന്നും ഈ പ്രദേശം അറിയപ്പെട്ടിരുന്നു. നവീനശിലായുഗത്തിന്റെ ആരംഭം മുതൽക്കെ അറ്റിക്ക പ്രദേശത്ത് ജനവാസമുണ്ടായിരുന്നതായി കണക്കാക്കുന്നു.

ഹെല്ലെനിസ്റ്റിൿ, റോമൻ കാലഘട്ടങ്ങളിൽ അക്രോപൊളിസ് പ്രദേശത്തെ നിരവധി മന്ദിരങ്ങളുടെ അറ്റകുറ്റപണികൾ നടന്നിരുന്നു. വിദേശനാടുകളിലെ രാജാക്കന്മാർക്കായുള്ള സ്മാരകങ്ങളും ഈ കാലഘട്ടത്തിൽ നിർമ്മിക്കുകയുണ്ടായി. അവയിൽ ഒന്നാണ് അത്താലിദ് രാജവംശത്തിലെ രാജാക്കന്മാരുടെ സ്മാരകങ്ങൾ. 

അക്രോപോളിസിലെ നിരവധി നിർമിതികൾ മണ്ണടിഞ്ഞുകഴിഞ്ഞിരിക്കുന്നു. ഇന്ന് വളരെ കുറച്ചു മാത്രമേ ഇവിടെ അവശേഷിക്കുന്നുള്ളൂ. പ്രൊപിലേ എന്ന കവാടമാണ് അക്രോപോളിസിലെക്കുള്ള പ്രവേശന മാർഗ്ഗം. ഈ കവാടത്തിന്റെ തെക്ക് ഭാഗത്തായി സ്ഥിതിചെയ്യുന്ന ഒരു ക്ഷേത്രമാണ് ടെംബിൾ ഓഫ് അഥീന നൈക്കി. അക്രോപൊളിസിന്റെ ഒരു വക്കിലായി പാർഥിനോൺ ക്ഷേത്രവും സ്ഥിതിചെയ്യുന്നു. അഥീന പാർഥനോസ് എന്ന ദേവതയുടെ ക്ഷേത്രമാണ് ഇത്. പാർഥിനോണ് വടക്ക് സ്ഥിതിചെയ്യുന്ന മറ്റൊരു ക്ഷേത്രമാണ് ഇറെക്തിയം. യുവതികളുടെ ശില്പങ്ങളും അതേസമയം തൂണുകളുമായ കാര്യാറ്റിഡുകൾ ഈ ക്ഷേത്രത്തിലാണ് ഉള്ളത്. തിയറ്റർ ഒഫ് ഡയോണിസസിന്റെ അവശേഷിപ്പുകളും അക്രോപൊളിസിൽ കാണാം.

അക്രോപൊളിസിൽ പ്രധാന നിർമിതികളുടെ സ്ഥാനം കാണിക്കുന്ന ഒരു രൂപരേഖയാണ് ഇത്:

1975-ലാണ് അക്രോപോളിസ് പുനഃരുദ്ധാരണ പദ്ധതി ആരംഭിച്ചത്. കാലപ്പഴക്കം, മലിനീകരണം, യുദ്ധങ്ങൾ, പ്രകൃതിക്ഷോപങ്ങൾ തുടങ്ങിയവ അക്രോപോളിസിൽ സൃഷ്ടിച്ച തേയ്‌മാനങ്ങളും ബലക്ഷയവും ഇല്ലാതാക്കി പഴയ അവസ്ഥ വീണ്ടെടുക്കുക എന്നതായിരുന്നു ഈ പദ്ധതിയുടെ ലക്ഷ്യം. കെട്ടിടങ്ങളുടെ ഛിന്നഭിന്നമായ ഭാഗങ്ങൾ കണ്ടെടുക്കുകയും അവ യഥാസ്ഥാനത്ത് ക്രമീകരിക്കുകയും ചെയ്തു. കൂടാതെ എന്നത്തേക്കുമായി ഇല്ലാതായ ഭാഗങ്ങൾ പുനഃസൃഷ്ടിക്കുകയും ചെയ്തു. മൗണ്ട് പെന്റെലിയിൽനിന്നും അക്രോപോളിസിലേതിന് സ്മാനമായ മാർബിളുകൽ കൊണ്ടുവന്നും ഇത്തരം നിർമ്മാണപ്രവർത്തനങ്ങൾ നടന്നിരുന്നു. ആധുനിക കാലത്തത്തെ സാങ്കേതിക വിദ്യകളും, പുരാതനകാലത്ത നിർമ്മാണരീതികളെകുറിച്ചുള്ള ഗഹനമായ പഠനവും ഇതിനു പിന്നിലുണ്ടായിരുന്നു.

വെനീഷ്യരുടെ ബോംബാക്രമണത്തിൽ ഭൂരിഭാഗവും തകർക്കപ്പെട്ട പാർഥിനോൺ ക്ഷേത്രത്തിലെ തൂൺനിരകൾ ഒട്ടുമിക്കതും പുനഃസ്ഥാപിക്കപ്പെട്ടു. അസ്ഥാനങ്ങളിലായിരുന്നവ യഥാസ്ഥാനങ്ങളിലേക്ക് മാറ്റി. പ്രൊപിലെയുടെ മേൽക്കൂരയും തറയും ഭാഗികമായി പൂർവ്വസ്ഥിതിയിലെത്തിച്ചു. പുതിയ മാർബ്ബിൾ ശിലകൾ ഇതിന് ആവശ്യമായി വന്നിരുന്നു.

ഓരോ നാലു വർഷം കൂടുമ്പോഴും പാൻഅഥീനിയന്മാർ പാനഥീനിയെ എന്ന ആഘോഷം സംഘടിപ്പിച്ച് വന്നിരുന്നു. പുരാതന ഒളിമ്പിക് മത്സരങ്ങൾക്ക് സ്മാനമായിരുന്നു ഇത്. ഈ അഘോഷങ്ങളുടെ ഭാഗമായി നഗരത്തിൽനിന്നും ആരംഭിക്കുന്ന ഒരു ഘോഷയാത്ര അക്രോപൊളിസിൽ വന്ന് സമാപിച്ചിരുന്നു. 
പൗരാണിക ഗ്രീസിന്റെ പ്രതീകമായാണ് പാർഥിനോൺ ക്ഷേത്രത്തെ കണക്കാക്കുന്നത്.


</doc>
<doc id="260207" url="https://ml.wikipedia.org/wiki?curid=260207" title="താമു മാസിഫ്">
താമു മാസിഫ്

നിലവിലുള്ള വിവരങ്ങളുടെ അടിസ്ഥാനത്തിൽ ഭൂമിയിലെ ഏറ്റവും വലിയ അഗ്നിപർവ്വതമാണ് താമൂ മാസിഫ്. സൗരയൂഥത്തിലെ തന്നെ ഏറ്റവും വലിയ അഗ്നിപർവതങ്ങളിലൊന്നാകാം താമൂ മാസിഫ് എന്നും കരുതപ്പെടുന്നു. 

താമു മാസിഫ് രൂപം കൊണ്ടത് 14.4 കോടി വർഷങ്ങൾക്ക് മുൻപാകാമെന്ന് ശാസ്ത്രജ്ഞർ കരുത്തുന്നു. ഗവേഷണത്തിന് നേതൃത്വം നൽകിയ പ്രൊഫ. വില്യം സാഗറിന്റെ അഭിപ്രായത്തിൽ ഈ അഗ്നിപർവതത്തിന് ഭൂമിക്കടിയിലേക്ക് 30 കിലോമീറ്ററോളം താഴ്ചയുണ്ടാകാം.

Tamu Massif:Largest volcano on Earth found Under Pasific Ocean 


</doc>
<doc id="260219" url="https://ml.wikipedia.org/wiki?curid=260219" title="ചങ്ങാത്തം">
ചങ്ങാത്തം

ഭദ്രൻ കഥയും തിരക്കഥയും സംഭാഷണവുമെഴുതി സംവിധാനം ചെയ്ത് 1983ൽ പ്രദർശനത്തിനെത്തിയ മലയാളചലച്ചിത്രമാണു് ചങ്ങാത്തം. ദിവ്യ ഫിലിംസിന്റെ ബാനറിൽ ഈരാളിയാണ് ഈ ചിത്രം നിർമ്മിച്ചത്.

മമ്മൂട്ടി, മോഹൻലാൽ, മാധവി, ക്യാപ്റ്റൻ രാജു, ഇന്നസെൻറ്, ജഗതി ശ്രീകുമാർ, പറവൂർ ഭരതൻ തുടങ്ങിയവർ പ്രധാന വേഷത്തിലഭിനയിച്ചിരിക്കുന്നു.


</doc>
<doc id="260220" url="https://ml.wikipedia.org/wiki?curid=260220" title="ചക്രവാളം ചുവന്നപ്പോൾ">
ചക്രവാളം ചുവന്നപ്പോൾ

ജെ. ശശികുമാർ സംവിധാനം ചെയ്ത് 1983ൽ പുറത്തിറങ്ങിയ ഒരു മലയാള ചലച്ചിത്രമാണ് ചക്രവാളം ചുവന്നപ്പോൾ. രങ്കയുടെ കഥയ്ക്ക് ഡോക്ടർ പവിത്രൻ തിരക്കഥയും സംഭാഷണവുമെഴുതി.

ഈ ചിത്രത്തിൽ പ്രേംനസീർ, മമ്മൂട്ടി, മോഹൻലാൽ, രജനികാന്ത്, സുമലത, വനിത, ജഗതി ശ്രീകുമാർ, സി.ഐ. പോൾ, കാവൽ സുരേന്ദ്രൻ, ബിന്ദുലേഖ, രാധാദേവി തുടങ്ങിയവരാണ് പ്രധാനവേഷങ്ങളിൽ അഭിനയിച്ചത്.

ചിറയിൻകീഴ്‌ രാമകൃഷ്ണൻ നായരാണ് ഈ ചിത്രത്തിലെ ഗാനങ്ങൾ രചിച്ചിരിക്കുന്നത്. എം.കെ. അർജ്ജുനൻ ഗാനങ്ങൾക്ക് സംഗീതം നൽകിയിരിക്കുന്നു.


</doc>
<doc id="260227" url="https://ml.wikipedia.org/wiki?curid=260227" title="ഡെൽഫി">
ഡെൽഫി

ഗ്രീസിലെ ഒരു പട്ടണവും പുരാവസ്തു കേന്ദ്രവുമാണ് ഡെൽഫി. പർനാസ്സസ് പർവ്വതനിരയുടെ താഴ്വരയിലാണ് ഈ പട്ടണം സ്ഥിതിചെയ്യുന്നത്. ഗ്രീക് ഐതിഹ്യം അനുസരിച്ച് സിയൂസ് ദേവനാണ് ഈ പ്രദേശം കണ്ടെത്തിയത്. ഭൂമിയുടെ കേന്ദ്രം കണ്ടെത്തുന്നതിയായി സിയൂസ് കിഴക്കുദിശയിൽനിന്നും പശ്ചിമദിശയിൽനിന്നും രണ്ട് പരുന്തുകളെ പറത്തി. ഇവരണ്ടും ഡെൽഫിയുടെ മുകളിലെത്തിയപ്പോഴാണ് സന്ധിച്ചത്. അതിനാൽ ഈ പ്രദേശമാണ് ഭൂമിയുടെ കേന്ദ്രം എന്നാണ് പുരാതന ഗ്രീക് വിശ്വാസം.. 

പ്രാചീന ഗ്രീസിലെ ഒരു പ്രധാന ഒറാക്കിളായ( "oracle","വെളിച്ചപ്പാട്") പൈത്തിയയുടെ ദേശവുമാണ് ഡെൽഫി.


</doc>
<doc id="260230" url="https://ml.wikipedia.org/wiki?curid=260230" title="അപ്പുക്കിളി">
അപ്പുക്കിളി

ഒ.വി. വിജയന്റെ “ഖസാക്കിന്റെ ഇതിഹാസം” എന്ന പ്രസിദ്ധനോവലിലെ ഒരു കഥാപാത്രമാണ് അപ്പുക്കിളി. നോവലിൽ 20 വയസ്സിനടുത്ത പ്രായത്തിൽ പ്രത്യക്ഷപ്പെടുന്ന അപ്പുക്കിളി ശരീരത്തിനൊപ്പം വളരാത്ത കൈകാലുകൾ ചേർന്ന അസാധാരണമായ ശരീരപ്രകൃതിയുള്ളവനും ബുദ്ധിവളർച്ച കുറഞ്ഞവനുമാണ്. അതേസമയം, ശിശുസഹജമായ നിഷ്കളങ്കത പ്രകടിപ്പിക്കുന്ന ഈ കഥാപാത്രത്തെ നോവലിസ്റ്റ് “ജന്മാന്തരങ്ങൾ അറിഞ്ഞവൻ” എന്നു വിശേഷിപ്പിക്കുന്നുണ്ട്.

അഞ്ചു സഹോദരിമാരായ നാച്ചി, കോച്ചി, പാച്ചി, കാളി, നീലി എന്നിവരിൽ ഇളയവളും അവിവാഹിതയുമായ നീലി ആയിരുന്നു അപ്പുക്കിളിയുടെ അമ്മ. നാലാമത്തെ സഹോദരിയുടെ ഭർത്താവും 'നരി' എന്ന വിളിപ്പേരുള്ളവനുമായ കുട്ടാപ്പുവിന്റെ മുഖഛായയായിരുന്നു അപ്പുക്കിളിക്ക്. മൂത്ത സഹോദരിമാർ നാലുപേരും വിവാഹിതരായിരുന്നെങ്കിലും അവർക്കു മക്കൾ ഉണ്ടായിരുന്നില്ല. അങ്ങനെ അപ്പുക്കിളി അഞ്ചമ്മമാർ മത്സരിച്ചു നൽകിയ ലാളനയേറ്റു വളർന്നു. അവനെ കുഞ്ഞായിത്തത്തെ കാണാൻ ആഗ്രഹിച്ച വളർത്തമ്മമാർ നാലും, അവന്റെ കൊഞ്ചും മൊഴി അനുകരിച്ചുമാത്രം അവനോടു സംസാരിച്ചു. പത്താമത്തെ വയസ്സിൽ അപ്പുക്കിളിയ്ക്ക് ശരീരത്തിന്റെ സന്തുലിതമായ വളർച്ച നിന്നു. കൈകാലുകൾ മുരടിച്ച് തലയുടേയും ഉടലിന്റെയും മാത്രം വളർച്ച തുടർന്നു.


</doc>
<doc id="260231" url="https://ml.wikipedia.org/wiki?curid=260231" title="അസ്ത്രം (ചലച്ചിത്രം)">
അസ്ത്രം (ചലച്ചിത്രം)

പി.എൻ. മേനോന്റെ കഥയ്ക്കു ജോൺ പോൾ തിരക്കഥയും സംഭാഷണവും രചിച്ച് പി.എൻ. മേനോൻ സംവിധാനം ചെയ്ത് 1983ൽ പ്രദശനത്തിനെത്തിയ മലയാള ചലച്ചിത്രമാണ് അസ്ത്രം. മേനോൻ ഫിലിംസാണ് ഈ ചിത്രം നിർമ്മിച്ചത്.

ഭരത് ഗോപി, നെടുമുടി വേണു, മമ്മൂട്ടി, മോഹൻലാൽ, ജ്യോതി, സുകുമാരി, ജഗതി ശ്രീകുമാർ, ശങ്കരാടി, ഐസക്ക് തോമസ്, ജേസി, ലിസി, വിജയൻ, ബാലൻ കെ. നായർ, മേഘനാഥൻ, ഭാഗ്യലക്ഷ്മി തുടങ്ങിയ അഭിനേതാക്കളാണ് പ്രധാന കഥാപാത്രങ്ങളെ അവതരിപ്പിച്ചത്.


</doc>
<doc id="260233" url="https://ml.wikipedia.org/wiki?curid=260233" title="സ്വർണ്ണച്ചെമ്പകം">
സ്വർണ്ണച്ചെമ്പകം

തെക്കേ ഏഷ്യയിലും ഇന്ത്യയിൽ മഹാരാഷ്ട്രയിലെ പശ്ചിമഘട്ടത്തിലും കാണുന്ന ഒരു ചെറിയ വൃക്ഷമാണ് സ്വർണ്ണചെമ്പകം. . 8 മീറ്ററോളം ഉയരം വയ്ക്കുന്ന ഈ മരത്തിന്റെ പൂക്കൾ മഞ്ഞനിറത്തിൽ മനോഹരമായി കാണപ്പെടുന്നു. പണ്ടുകാലം മുതലേ ഈ മരം പലവിധ ഔഷധങ്ങളിൽ ഉപയോഗിച്ചിരുന്നു. ഇവയുടെ കപ്പ് പോലെയുള്ള ചുവന്ന വിത്തു ഡിസ്നി കാർട്ടൂൺ കഥാപാത്രമായ മിക്കി മൗസിന്റെ മുഖസാദൃശ്യം ജനിപ്പിക്കുന്നു.



</doc>
<doc id="260237" url="https://ml.wikipedia.org/wiki?curid=260237" title="മനോഹരി">
മനോഹരി

പശ്ചിമഘട്ടത്തിലെ നീലഗിരി-വയനാടൻ മലനിരകളിലെ ചെമ്പ്ര പുൽമേടുകളിൽനിന്ന് പുതിയതായി കണ്ടെത്തിയ ഒരു ഇരപിടിയൻ സസ്യമാണ് മനോഹരി.. വയനാട്ടിലെ ഉയർന്ന മലമ്പ്രദേശത്ത് മാത്രം കാണുന്ന ഈ വള്ളിച്ചെടി 2010-ൽ ആണ് കണ്ടെത്തിയത്. ഈ ചെടി ഇരയെ താത്‌കാലികമായി പിടിച്ചു വയ്ക്കുന്നത് പരാഗണം നടത്തുന്നതിനായാണ്. ഇത് വരയൻ കടുവ ശലഭത്തിന്റെ ആതിഥേയസസ്യം ആണെന്നത് പുതിയ ഒരു കണ്ടുപിടിത്തം കൂടിയാണ്. Ceropegia ജനുസിലെ മറ്റു പല ചെടികളെപ്പോലെ മനോഹരിയും വളരെ അപൂർവ്വമായേ കാണപ്പെടുന്നുള്ളൂ.



</doc>
<doc id="260242" url="https://ml.wikipedia.org/wiki?curid=260242" title="ഡിംഗൽ ഗീത്">
ഡിംഗൽ ഗീത്

രാജസ്ഥാനി കവിതയിലെ ഒരു പ്രധാന ധാരയാണ് ഡിംഗൽ ഗീതങ്ങൾ. രാജസ്ഥാനിയിലെ മാർവാഡി ഭാഷാ ഭേദമായ ഡിംഗലിലെ ഗീതങ്ങളാണിവ. അവയ്ക്ക് ഡിംഗൽഗീത് എന്ന പേരു ലഭിക്കുകയും ചെയ്തു. പന്ത്രണ്ടാം ശതകത്തിലെ പ്രശസ്തകാവ്യമായ പൃഥ്വിരാജറാസോയിലെ യുദ്ധവർണനയിൽ ഡിംഗലിന്റെ പ്രഭാവമുണ്ട്. ഡിംഗൽഗീതത്തിന് മൂന്നു മുതൽ ഇരുപതുവരെ ചരണങ്ങൾ ഉണ്ടാകാറുണ്ട്. ഓരോ ചരണത്തിലും നാലുവരികളാണുള്ളത്. 

സാധാരണ അർഥത്തിലുള്ള ഗാനങ്ങളല്ല ഡിംഗൽഗീത്. അവ പാടാൻ ഉദ്ദേശിച്ച് എഴുതപ്പെട്ടവയല്ല. രാജസ്ഥാനി ചാരണകവികൾ പാരമ്പര്യമായി ഡിംഗൽ ഗീതങ്ങൾ രചിച്ചിരുന്നു. ഇവ വീരരസപ്രധാനമായ ഗീതങ്ങളാണ്. ഡിംഗൽ ഗീതങ്ങളെ ആധുനിക ഭാവഗീതങ്ങളുമായി താരതമ്യം ചെയ്യാം. പത്തൊൻപതാം ശതകത്തിലാണ് ഡിംഗൽ ഗീതങ്ങൾ രാജസ്ഥാനി കവിതയെ സമ്പന്നമാക്കിയത്. അതിനുമുൻപും ഇത്തരം ഗീതങ്ങൾ പല ഭാഷകളിലും പല രൂപത്തിൽ പ്രചരിച്ചിരുന്നു. ബാണഭട്ടൻ ചാരണന്മാരെക്കുറിച്ച് പരാമർശിച്ചിട്ടുണ്ട്. രാജാക്കന്മാർ കുളിക്കാൻ പോകുന്നിടത്തുപോലും ചാരണന്മാർ രാജസ്തുതികൾ പാടിയിരുന്നു. ഏതാണ്ട് 50,000 ഡിംഗൽ ഗീതങ്ങൾ രചിക്കപ്പെട്ടിട്ടുണ്ട് എന്നു കരുതപ്പെടുന്നു. 


</doc>
<doc id="260245" url="https://ml.wikipedia.org/wiki?curid=260245" title="ആ രാത്രി">
ആ രാത്രി

കലൂർ ഡെന്നീസ് കഥയും തിരക്കഥയും സംഭാഷണവുമെഴുതി ജോഷി സംവിധാനം ചെയ്ത് 1982ൽ പ്രദർശനത്തിനെത്തിയ ചലച്ചിത്രമാണു് ആ രാത്രി. ജൂബിലി പ്രൊഡക്ഷൻസിന്റെ ബാനറിൽ ജോയ് തോമസാണ് ഈ ചിത്രം നിർമ്മിക്കുകയും വിതരണം ചെയ്തത്.

രതീഷ്, മമ്മൂട്ടി, എം.ജി. സോമൻ, പൂർണ്ണിമ ജയറാം, ലാലു അലക്സ്,കൊച്ചിൻ ഹനീഫ, കുഞ്ചൻ, അനുരാധ, ബേബി അഞ്ജു തുടങ്ങിയവരായിരുന്നു പ്രധാന അഭിനേതാക്കൾ.


</doc>
<doc id="260246" url="https://ml.wikipedia.org/wiki?curid=260246" title="അലക്സാണ്ടർ പോപ്പ്">
അലക്സാണ്ടർ പോപ്പ്

18-ആം നൂറ്റാണ്ടിൽ ജീവിച്ചിരുന്ന ഒരു പ്രശസ്ത ആംഗലേയ കവിയും വിമർശകനും സാഹിത്യകാരനുമായിരുന്നു അലക്സാണ്ടർ പോപ്പ്.


</doc>
<doc id="260247" url="https://ml.wikipedia.org/wiki?curid=260247" title="ഈറ്റില്ലം (ചലച്ചിത്രം)">
ഈറ്റില്ലം (ചലച്ചിത്രം)

ഫാസിൽ കഥയും തിരക്കഥയും സംഭാഷണവുമെഴുതി സംവിധാനം ചെയ്ത് 1983ൽ പ്രദർശനത്തിനെത്തിയ മലയാള ചലച്ചിത്രമാണു് ഈറ്റില്ലം. ഫ്രണ്ട്സ് ആർട്സ്സിന്റെ ബാനറിൽ അബ്ദുൽ സലാം, ജി. കലാധരൻ നായർ, എച്ച്.എം. മുഹമ്മദ് ഇല്യാസ് എന്നിവർ ചേർന്നാണ് ഈ ചലച്ചിത്രം നിർമ്മിച്ചത്. 1983 മാർച്ച് 23ന് പ്രദർശനശാലകളിലെത്തി.

നെടുമുടി വേണു, മേനക, ഭരത് ഗോപി, ജലജ, മമ്മൂട്ടി, കെ.പി.എ.സി. അസീസ്, ആലുംമൂടൻ, ബഹദൂർ തുടങ്ങിയവരായിരുന്നു പ്രധാനഅഭിനേതാക്കൾ.


</doc>
<doc id="260248" url="https://ml.wikipedia.org/wiki?curid=260248" title="കൊട്ടും കുരവയും">
കൊട്ടും കുരവയും

ആലപ്പി അഷറഫിന്റെ സംവിധാനത്തിൽ മമ്മൂട്ടി, രതീഷ്, ഉർവ്വശി, മുകേഷ് എന്നിവർ പ്രധാന വേഷങ്ങളിൽ അഭിനയിച്ച് 1987ൽ പുറത്തിറങ്ങിയ ഒരു മലയാളചലച്ചിത്രമാണ് കൊട്ടും കുരവയും. സുരഭി പ്രൊഡക്ഷൻസിന്റെ ബാനറിൽ ഈരാളി നിർമ്മിച്ച ഈ ചിത്രത്തിന്റെ കഥയും ഈരാളിയുടേതാണ്. തിരക്കഥയും, സംഭാഷണവുമെഴുതിയത് സലിം ചേർത്തലയാണ്.

ശാരി, ജഗതി ശ്രീകുമാർ, ലിസി, ഇന്നസെന്റ്, സുകുമാരി, ശ്രീനിവാസൻ, ബോബി കൊട്ടാരക്കര, കടുവാക്കളം ആന്റണി, മാള അരവിന്ദൻ, ടി.ജി. രവി തുടങ്ങിയവരായിരുന്നു മറ്റ് അഭിനേതാക്കൾ.


</doc>
<doc id="260263" url="https://ml.wikipedia.org/wiki?curid=260263" title="ബാലവേല">
ബാലവേല

ശൈശവത്തെ 

നിഷേധിക്കുന് ന തരത്തിലു ം സാധാര ണ വിദ്യാഭ്യാസം നിഷേധിക്കുന്ന തരത്തിലും കുട്ടികളുടെ മാനസികവും ശാരീരികവും സാമൂഹ്യവും ധാർമ്മികവുമായ വളർച്ചയ്ക്ക് ദോഷകരവും അപകടകരവുമായ വിധത്തിലും അവരെ ഏതെങ്കിലും തരത്തിലുള്ള ജോലികളിലേർപ്പെടുത്തുന്നതിനെയാണ് ബാലവേല എന്നുപറയുന്നത്. ബാലവേല ഇന്ത്യയിൽ നിരോധിചിടുണ്ട്u.ബാലവേല അനവധി രാജ്യാന്തര സംഘടനകളാലും വിവിധ രാജ്യങ്ങളിലെ നിയമ സംവിധാനങ്ങളാലും ചൂഷണ രീതിയാണെന്ന് പ്രഖ്യാപിക്കപ്പെട്ടിട്ടുള്ളതും നിരോധിക്കപ്പെട്ടതുമാണ്. ലോകമെമ്പാടുമുള്ള നിയമനിർമ്മാണത്തിലൂടെ അത്തരം ചൂഷണം നിരോധിച്ചിരിക്കുന്നു. ഈ നിയമങ്ങൾ കുട്ടികളുടെ എല്ലാ ജോലികളെയും ബാലവേലയായി കണക്കാക്കുന്നില്ലെങ്കിലും ബാല കലാകാരന്മാരുടെ ജോലി, കുടുംബ ചുമതലകൾ, മേൽനോട്ട പരിശീലനം, അമിഷ് കുട്ടികൾ പരിശീലിക്കുന്ന ചില തരത്തിലുള്ള ബാലവേല, അമേരിക്കയിലെ തദ്ദേശീയ കുട്ടികൾ എന്നിവ ഇതിൽ ഉൾപ്പെടുന്നു.


</doc>
<doc id="260268" url="https://ml.wikipedia.org/wiki?curid=260268" title="മൂഴിക്കൽ">
മൂഴിക്കൽ

കോഴിക്കോട് നഗരത്തിനടുത്ത ഒരു പ്രദേശമാണ് മൂഴിക്കൽ. കോഴിക്കോട് നിന്നും ഒമ്പത് കിലോമീററർ കിഴക്ക് വയനാട് റൂട്ടിലാണ് മൂഴിക്കൽ. ഈ ജംഗ്ഷനിൽ നിന്നും മെഡിക്കൽ കോളേജ്, ചെറുവറ്റ എന്നിവിടങ്ങളിലേക്കുള്ള പോവാം.


</doc>
<doc id="260269" url="https://ml.wikipedia.org/wiki?curid=260269" title="ചെറുവറ്റ">
ചെറുവറ്റ

കോഴിക്കോട് നഗരത്തിനടുത്തുള്ള ഒരു പ്രദേശം. നഗരത്തിൽ നിന്നും കിഴക്ക് വയനാട് റൂട്ടിൽ പത്ത് കിലോമീറ്റർ അകലെയാണ് ചെറുവറ്റ. മൂഴിക്കലിനും പറമ്പിൽ ബസാറിനും ഇടയിലുള്ള പൂനൂർ പുഴയുടെ തീരത്താണ് ഈ പ്രദേശമുള്ളത്.കുരുവട്ടൂർ ഗ്രാമപഞ്ചായത്തിൽ ഉൾപ്പെട്ട ഒരു ഗ്രാമമാണ് ചെറുവറ്റ.പൂനൂർ പുഴയുടെ തീരത്തു നിന്ന് ആരംഭിച്ച് മേലെ ചെറുവറ്റ വരെ ഏകദേശം അഞ്ച് കി.മി. ചുറ്റളവിൽ ചെറുവറ്റ പരന്നു കിടക്കുന്നു.


</doc>
<doc id="260270" url="https://ml.wikipedia.org/wiki?curid=260270" title="പറമ്പിൽ ബസാർ">
പറമ്പിൽ ബസാർ

കോഴിക്കോട് നഗരത്തിനടുത്തുള്ള ഒരു ഗ്രാമപ്രദേശമാണ് പറമ്പിൽ ബസാർ. നഗരത്തിൽ നിന്നും പതിനൊന്ന് കിലോമീറ്റർ വടക്ക് കിഴക്ക് ഭാഗത്താണ് പറമ്പിൽ ബസാർ.


</doc>
<doc id="260274" url="https://ml.wikipedia.org/wiki?curid=260274" title="കണക്കൻ">
കണക്കൻ

മലബാറിൽ sc വിഭാഗത്തിൽപ്പെട്ട ഒരു പട്ടികജാതിയാണ് കണക്കൻ - കർഷക തൊഴിലാളികളായിരുന്ന ഈ വിഭാഗം പാളകണക്കൻ പട്ടകണക്കൻ എന്നിങ്ങനെ രണ്ട് വിഭാഗങ്ങളുണ്ട്.
കേരളം, തമിഴ്നാട്, മഹാരാഷ്ട്ര, കർണാടകം എന്നീ സംസ്ഥാനങ്ങളിലുള്ള പട്ടികജാതി വിഭാഗത്തിൽ പെട്ട ഒരു പ്രധാന സമുദായമാണ് കണക്കൻ.


</doc>
<doc id="260281" url="https://ml.wikipedia.org/wiki?curid=260281" title="കഥയ്ക്കു പിന്നിൽ">
കഥയ്ക്കു പിന്നിൽ

കെ.ജി. ജോർജ്ജ് സംവിധാനം ചെയ്ത് 1987ൽ പ്രദർശനത്തിനെത്തിയ മലയാളചലച്ചിത്രമാണു് കഥയ്ക്കു പിന്നിൽ. മെറിറ്റ് എന്റർപ്രൈസസിന്റെ ബാനറിൽ മാത്യു പൗലോസ്‌ കുഴിയാഞ്ഞാൽ ആണ് ഈ ചിത്രം നിർമ്മിച്ചത്. കെ.ജി. ജോർജിന്റെ കഥയ്ക്കു ഡെന്നിസ് ജോസഫ് തിരക്കഥയും സംഭാഷണവുമെഴുതി. 1987 ജനുവരി 16നാണ് ഈ ചിത്രം പ്രദർശനശാലകളിൽ എത്തിയത്.

ഗിരിജാ തീയറ്റെർസ്ന് നാടകം എഴുതാനായി ആളൊഴിഞ്ഞ വീട്ടിൽ താമസത്തിനെത്തുന്ന തമ്പി എന്ന നാടകകൃത്തിന്റെ മുന്നിൽ ഒരു രാത്രി അഭയം തേടി എത്തിയ ഒരു പെൺകുട്ടിയുടെ കഥ ആയിരുന്നു കഥയ്ക്ക് പിന്നിൽ.

വിഷ്ണുപ്രകാശ്, ഗണേശ് കുമാർ, സൂര്യ, തിലകൻ, കലാരഞ്ജിനി, പി സി ജോർജ്, പി.കെ. എബ്രഹാം, വിജയലക്ഷ്മി, രാഖിശ്രീ, കലാനിലയം ഓമന, ജെസ്സി എന്നിവരും ഈ ചിത്രത്തിൽ അഭിനയിച്ചു.


</doc>
<doc id="260282" url="https://ml.wikipedia.org/wiki?curid=260282" title="ഒരു സിന്ദൂരപൊട്ടിന്റെ ഓർമയ്ക്ക്">
ഒരു സിന്ദൂരപൊട്ടിന്റെ ഓർമയ്ക്ക്

കൊച്ചിൻ ഹനീഫ കഥയും തിരക്കഥയും സംഭാഷണവുമെഴുതി സംവിധാനം ചെയ്ത് 1987ൽ പ്രദർശനത്തിനെത്തിയ മലയാളചലച്ചിത്രമാണു് ഒരു സിന്ദൂരപ്പൊട്ടിന്റെ ഓർമ്മയ്ക്ക്. മണ്ണിൽ ഫിലിംസിന്റെ ബാനറിൽ മുഹമ്മദ് മണ്ണിൽ ആണ് ഈ ചിത്രം നിർമ്മിച്ചത്.

മമ്മൂട്ടി, ലാലു അലക്സ്, ഉർവ്വശി, കൊച്ചിൻ ഹനീഫ, പ്രതാപചന്ദ്രൻ, കെ.പി.എ.സി. സണ്ണി, രാമു, ജോസ്, ജോസ് പ്രകാശ്, ക്യാപ്റ്റൻ രാജു, ലിസി, മാള അരവിന്ദൻ തുടങ്ങിയവരായിരുന്നു അഭിനേതാക്കൾ.


</doc>
<doc id="260293" url="https://ml.wikipedia.org/wiki?curid=260293" title="പുൽപ്പരുന്ത്">
പുൽപ്പരുന്ത്

യൂറോപ്പിലും ഏഷ്യയിലും കാണാവുന്ന ഇടത്തരം വലിപ്പമുള്ള ഒരു ഇരപിടിയൻ പക്ഷിയാണ് പുൽപ്പരുന്ത് (ഇംഗ്ലീഷ്: Common Buzzard, ശാസ്ത്രീയനാമം: "Buteo buteo"). അത്യധികം ശീതമില്ലാത്ത സ്ഥലങ്ങളിൽ പരുന്ത് സ്ഥിരമായി താമസിക്കുന്നു. 

പരുന്തിനു 58 സെ.മീ. വരെ നീളവും, വിടർത്തിയിരിക്കുന്ന ചിറകുകളുടെ അഗ്രങ്ങൾ തമ്മിൽ 136 സെ.മീ. വരെ അകലവും, 1.364 കി.ഗ്രാം ശരീരഭാരവുമുണ്ടാകാറുണ്ട്

മരങ്ങളുള്ള പ്രദേശങ്ങളിലാണ് പരുന്തിനെ സാധാരണകാണുക, എന്നിരുന്നാലും തുറസ്സായ പ്രദേശങ്ങളിലും വിരളമല്ല. ചെറിയ എലി, മുയൽ തുടങ്ങിയ സസ്തനികളാണ് പ്രിയമെങ്കിലും, പാമ്പുകൾ, പല്ലികൾ, ചെറുപക്ഷികൾ മുതലായ കിട്ടുന്നതെന്തും ഭക്ഷിക്കും. ഉഴുതയുടെനെയുള്ള പാടങ്ങളിലും മറ്റും പ്രാണികളേയും വിരകളേയും മറ്റും നടന്ന് ഭക്ഷിക്കുന്നതുക് കാണാവുന്നതാണ്. ഭക്ഷണം കാലുകളിൽ റാഞ്ചിയെടുത്ത് സുരക്ഷിതമായ സ്ഥലത്ത് ചെന്നിരുന്ന് തിന്നുന്ന സ്വഭാവവും കണ്ടുവരുന്നു.

പരുന്തുകൾ കൂട്ടമായി ജീവിക്കുന്ന പക്ഷിയല്ലെങ്കിലും, ഒരേ സമയം ഒരേ സ്ഥലത്ത് ഒന്നിലധികം എണ്ണത്തെ കണാനാവും. ഭക്ഷണത്തിന്റെ ലഭ്യത ധാരാളമുണ്ടെങ്കിൽ പ്രത്യേകിച്ച് ഇങ്ങനെ കാണാമെങ്കിലും ഒറ്റയ്ക്കൊറ്റയ്ക്കാവും ഇരതേടുക. സ്വന്തം പരിധി കാത്തുസൂക്ഷിക്കുന്ന സ്വഭാവമുള്ളതിനാൽ ചെറുകലഹങ്ങളും ഉണ്ടാകാറുണ്ട്.


</doc>
<doc id="260295" url="https://ml.wikipedia.org/wiki?curid=260295" title="സ്കറിയ സക്കറിയ">
സ്കറിയ സക്കറിയ

മലയാളം അദ്ധ്യാപകൻ, എഡിറ്റർ, ഗ്രന്ഥകർത്താവ്, ഗവേഷകൻ എന്നീ നിലകളിൽ പ്രസിദ്ധനായ വ്യക്തിയാണ് സ്കറിയ സക്കറിയ. ട്യൂബിങ്ങൺ സർവ്വകലാശാലയിൽ ഗുണ്ടർട്ടിന്റെ ഗ്രന്ഥശേഖരം കണ്ടെത്തിയതിൽ ഇദ്ദേഹം പങ്ക് വഹിച്ചിരുന്നു. ജൂതമലയാളം, മലയാളം എന്നിവയാണ് ഇദ്ദേഹത്തിന് താല്പര്യമുള്ള വിഷയങ്ങൾ. 

സ്കറിയ സക്കറിയ 1947-ൽ എടത്വാ ചെക്കിടിക്കാട് കരിക്കംപള്ളിൽ കുടുംബത്തിൽ ജനിച്ചു.

ഭൗതികശാസ്ത്രത്തിൽ ബിരുദമെടുത്തതിനുശേഷം ചങ്ങനാശ്ശേരി എസ്.ബി. കോളേജിൽ നിന്ന് 1969-ൽ മലയാളസാഹിത്യത്തിൽ ബിരുദാനന്തരബിരുദവും നേടി. 1968-ൽ കേരള സർവ്വകലാശാലയുടെ സചിവോത്തമസ്വർണ്ണമെഡൽ ലഭിച്ചു.

1992-ൽ കേരള സർവ്വകലാശാലയിലെ ലിംഗ്വിസ്റ്റിക്സ് വിഭാഗത്തിൽ നിന്ന് ഇദ്ദേഹത്തിന് പി.എച്ച്.ഡി. ലഭിച്ചു. ‘’പ്രാചീനമലയാളഗദ്യത്തിന്റെ വ്യാകരണവിശകലനം‘’ (എ ഗ്രമാറ്റിക്കൽ അനാലിസിസ് ഓഫ് ഏർലി മിഷനറി മലയാളം പ്രോസ് ടെക്സ്റ്റ്സ്) ആയിരുന്നു ഇദ്ദേഹത്തിന്റെ ഗവേഷണവിഷയം. 1990-ൽ ഫ്രെയ്ബർഗ്ഗിലെ ഗെയ്ഥെ ഇൻസ്റ്റിറ്റ്യൂട്ടിൽ ജർമ്മൻ ഭാഷാപഠനം. അലക്സാണ്ടർ ഫോൺ ഹുംബോൾട്ട് ഫെല്ലോ എന്ന നിലയിൽ ജർമ്മനിയിലും സ്വിറ്റ്സർലാണ്ടിലുമുള്ള സർവ്വകലാശാലകളിലും ഗ്രന്ഥശേഖരങ്ങളിലും ഗവേഷണപഠനങ്ങൾ നടത്തി.

1962 മുതൽ 82 വരെ ചങ്ങനാശ്ശേരി എസ്.ബി. കോളേജിൽ ഇദ്ദേഹം ലക്ചററും 1982 മുതൽ 94 വരെ പ്രഫസറും ആയി ജോലി ചെയ്തിരുന്നു. 1994 മുതൽ 1997 വരെ ഇദ്ദേഹം കാലടിയിലെ ശ്രീ ശങ്കരാചാര്യ സംസ്കൃത സർവ്വകലാശാലയിൽ മലയാളം വിഭാഗത്തിൽ റീഡറായും 1997 മുതൽ 2007 വരെ മലയാളം പ്രഫസറായും അതോടൊപ്പം കോ-ഓർഡിനേറ്ററായും ജോലി ചെയ്തിരുന്നു. 

കോട്ടയത്ത് മഹാത്മാഗാന്ധി സർവ്വകലാശാലയ്ക്കു കീഴിലുള്ള സ്കൂൾ ഓഫ് ലെറ്റേഴ്സിലും കേരള കലാമണ്ഡലത്തിലും ഇദ്ദേഹം വിസിറ്റിംഗ് പ്രഫസറാണ്. കേരളത്തെപ്പറ്റിയുള്ള പഠനങ്ങ‌ൾക്കായുള്ള താപസം എന്ന മൂന്നു മാസം കൂടുമ്പോൾ പുറത്തിറങ്ങുന്ന മലയാളം ഇംഗ്ലീഷ് ഭാഷകളിലുള്ള ജേണലിന്റെ എഡിറ്ററാണിദ്ദേഹം. കേരള സർക്കാരിന്റെ മുസിരിസ് പൈതൃക പദ്ധതിയുടെ മുതിർന്ന ഉപദേഷ്ടാവായും ഇദ്ദേഹം ജോലി ചെയ്യുന്നുണ്ട്.

ബെൻ സ്വി ഇൻസ്റ്റിറ്റ്യൂട്ട്, ജെറുസലേമിലെ ഹീബ്രൂ സർവ്വകലാശാല എന്നിവയുമായി സഹകരിച്ച് ഡോ. സ്കറിയ സക്കറിയ ‘ജൂതഗീതങ്ങൾ‘ ശേഖരിച്ച് പ്രസിദ്ധീകരിച്ചിട്ടുണ്ടു്.

ഭാര്യ- മേരിക്കുട്ടി (അടുക്കളയിൽ നിന്ന് കിച്ചനിലേക്ക് എന്ന പുസ്തകം പ്രസിദ്ധീകരിച്ചു.)
മക്കൾ: ഡോ.സുമ സ്കറിയ, ഡോ.അരുൾ ജോർജ് സ്കറിയ





</doc>
<doc id="260299" url="https://ml.wikipedia.org/wiki?curid=260299" title="ശ്രീധരന്റെ ഒന്നാം തിരുമുറിവ്">
ശ്രീധരന്റെ ഒന്നാം തിരുമുറിവ്

സത്യൻ അന്തിക്കാടിന്റെ കഥയ്ക്കു ശ്രീനിവാസൻ തിരക്കഥയും സംഭാഷണവുമെഴുതി സത്യൻ അന്തിക്കാട് സംവിധാനം ചെയ്ത് മമ്മൂട്ടി, നീന കുറുപ്പ് എന്നിവർ പ്രധാനകഥാപാത്രങ്ങളെ അവതരിപ്പിച്ച് 1987ൽ പ്രദർശനത്തിനെത്തിയ മലയാള ചലച്ചിത്രമാണ് ശ്രീധരന്റെ ഒന്നാം തിരുമുറിവ് .

സെഞ്ച്വറി ഫിലിംസിന്റെ ബാനറിൽ രാജു മാത്യു ആണ് ഈ ചിത്രം നിർമ്മിച്ചത്.

സുരേഷ്‌ ഗോപി, ഇന്നസെന്റ്‌, സുകുമാരി, ഗായത്രി അശോകൻ, ശങ്കരാടി, ശ്രീനിവാസൻ,ഇടവേള ബാബു, ജനാർദ്ദനൻ, മാമുക്കോയ, കെ.ആർ. സാവിത്രി, ശാന്തകുമാരി, വിജയൻ പെരിങ്ങോട്, തുടങ്ങിയവരും ഈ ചിത്രത്തിൽ വേഷമിട്ടു.


</doc>
<doc id="260301" url="https://ml.wikipedia.org/wiki?curid=260301" title="സൈക്കോട്രിയ">
സൈക്കോട്രിയ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സാണ് സൈക്കോട്രിയ - Psychotria. ഏതാണ്ട് 1900 ഇനങ്ങൾ ഈ ജനുസ്സിൽ ഉൾപ്പെടുന്നു. ഉഷ്ണമേഖലാ വനങ്ങളിൽ അധികം ഉയരത്തിലല്ലാതെ വളരുന്ന കുറ്റിച്ചെടിയിനങ്ങളാണ് ഇവയിൽ ഉൾപ്പെടുന്നത്. പണ്ടുണ്ടായിരുന്ന സെഫെലിസ് എന്ന ജനുസ്സ് ഇപ്പോൾ ഇതിന്റെ പര്യായമായി ഉൾപ്പെടുത്തിയിരിക്കുന്നു. ഇതിലെ ഇനങ്ങൾ കൂടുതലായും പസഫിക്കിലും മധ്യ ആഫ്രിക്കയിലും കാണപ്പെടുന്നു. 





</doc>
<doc id="260322" url="https://ml.wikipedia.org/wiki?curid=260322" title="ബിജോയ് ഇമ്മാനുവേൽ കേസ്">
ബിജോയ് ഇമ്മാനുവേൽ കേസ്

ഇന്ത്യയുടെ ഭരണഘടന സംബന്ധിച്ച കേസുകളിൽ പ്രധാനപ്പെട്ട ഒന്നാണ് ബിജോയ് ഇമ്മനുവേൽ Vs. കേരളാ സ്റ്റേറ്റ് (Bijoy Immanuel & Ors.) 1985 ജുലൈയിൽ കോട്ടയം ജില്ലയിലെ ഒരു വിദ്യാലയത്തിൽ, ദേശീയഗാനം പാടാത്തതിന്റെ പേരിൽ പുറത്താക്കപ്പെട്ട വിദ്യാർത്ഥികളെ തിരിച്ചെടുക്കുവാൻ വിധിച്ചുകൊണ്ട് ഇന്ത്യൻ ഭരണഘടനയിലെ അഭിപ്രായ സ്വാതന്ത്ര്യം, മതേതരത്വം എന്നീ കാഴ്ചപ്പാടുകൾ വ്യാഖ്യാനിക്കുകയാണ് സുപ്രീംകോടതി ഈ കേസിൽ ചെയ്തത്. 

ദേശീയ ഗാനം ആലപിക്കാത്തതിന്റെ പേരിൽ ജൂലൈ 26, 1985 ന് യഹോവയുടെ സാക്ഷികളായ ചില വിദ്യാർത്ഥികളെ കോട്ടയത്തെ ഒരു സ്കൂളിൽ നിന്നും പുറത്താക്കുകയുണ്ടായി. ഈ നടപടിയെ അവിടത്തെ ഡെപ്യൂട്ടി സ്കൂൾ ഇൻസ്പക്റ്റർ ശരിവെച്ചു. ഇതിനെ തുടർന്ന് കുട്ടികളുടെ രക്ഷാകർത്താക്കൾ നിയമ നടപടികൾ സ്വീകരിക്കുകയും കേരള ഹൈക്കോടതി ദേശീയഗാനം പാടാത്ത കുട്ടികളെ സ്കൂളിൽ പഠിപ്പിക്കണ്ട എന്ന് വിധിക്കുകയും ചെയ്തു. ഈ കേസ് സുപ്രീം കോടതിയിൽ പരിഗണിച്ച പ്രത്യേകബഞ്ച് ഹൈക്കോടതിയെ നിശിതമായി വിമർശിക്കുകയും, പുറത്താക്കപ്പെട്ട യഹോവയുടെ സാക്ഷികളായ വിദ്യാർത്ഥികളെ തിരിച്ചെടുക്കണമെന്നും, യഹോവയുടെ സാക്ഷികളായ വിദ്യാർത്ഥികൾക്ക് ദേശീയഗാനം പാടാതെ സ്കൂളിൽ പഠിക്കാനുള്ള സജ്ജീകരണങ്ങൾ സർക്കാർ നടത്തണമെന്നും, കേസ് നടത്താൻ വിദ്യാർത്ഥികളുടെ രക്ഷാകർത്താവിനായ തുക കേരള സർക്കാർ നൽകണമെന്നും വിധിച്ചു. നമ്മുടെ പാരമ്പര്യവും, തത്ത്വങ്ങളും, ഭരണഘടനയും നമ്മെ മതസഹിഷ്ണത പഠിപ്പിക്കുന്നു എന്നു പറഞ്ഞുകൊണ്ട് വിധി അവസാനിപ്പിക്കുകയുണ്ടായി.


</doc>
<doc id="260324" url="https://ml.wikipedia.org/wiki?curid=260324" title="ഫിലിപ്പ് സിഡ്നി">
ഫിലിപ്പ് സിഡ്നി

പ്രശസ്തനായ ഒരു ആംഗലേയ കവിയും, വിമർശകനും , സൈനികനുമായിരുന്നു സർ ഫിലിപ്പ് സിഡ്നി (ഏ.ഡി 1554-86). ആർക്കേഡിയ, കവിതയുടെ സാധൂകരണം (The Defence of Poetry/An Apology for Poetry) എന്നിവയാണ് പ്രമുഖ കൃതികൾ. ജീവിതകാലത്ത് ഒറ്റ കൃതി പോലും അദ്ദേഹത്തിന്റെതായിപ്രസിദ്ധീകരിക്കപ്പെട്ടില്ല. കൈയ്യെഴുത്തുപ്രതികളായാണ് അദ്ദേഹത്തിന്റെ രചനകൾ പ്രചരിച്ചത്. കവിതയുടെ സാധൂകരണം ഇംഗ്ലീഷ് സാഹിത്യത്തിലെ പ്രഥമഗണനീയമായ വിമർശനമായി കരുതപ്പെടുന്നു. മഹാകവി സ്പെൻസർ അദ്ദേഹത്തിന്റെ ഷെപ്പേർഡ്സ് കലണ്ടർ എന്ന കാവ്യം സമർപ്പിച്ചിരിക്കുന്നത് ഫിലിപ്പ് സിഡ്നിയ്ക്കാണ്.

ഫിലിപ് സിഡ്നി കെന്റ് പ്രവിശ്യയിലെ പെൻഷഴ്സ്റ്റ് എന്ന സ്ഥലത്തു ജിനിച്ചത് .സമ്പന്നതയുടെയും പ്രൗഡിയുടെയും നടുവിലാണ്‌ വളർന്നത്.കുട്ടിക്കാലത്തുതന്നെ അസാധാരണ കഴിവുള്ളവനാണെന്നു തെളിയിച്ചു.പന്ത്രണ്ടാമത്തെ വയസ്സിൽ തന്നെ ലാറ്റിൻ,ഫ്രഞ്ഞ് ഭാഷകളിൽ പ്രാവീണ്യം നേടിയ ഫിലിപ്പ് തന്റെ പിതാവിനോട് ഈ രണ്ട് ഭാഷകളിലും നന്ന്യി ആശയവിനിമയം നടത്തിയിരുന്നു.
1568-ൽ ഓക്സ്ഫഡിലെ ക്ര്യൈസ്റ്റ് ചർച്ച് കോളേജിൽ ചേർന്നുവെങ്കിലും 1571ൽ ബിരുദം നേടാതെ തന്നെ കോളേജ് വിടുകയും രാജ്ഞിയുടെ ഭരണകാര്യങ്ങളിൽ അംഗമാവുകയും ചെയ്തു.1573-ൽ ഫ്രാങ്ക്ഫർട്ടിൽ പ്രസിദ്ധ പണ്ഡിതൻ ഹ്യൂബർട്ട് ലാൻഗ് വൈറ്റിന്റെ ശിഷ്യനായി.അദ്ദേഹത്തോടൊപ്പം വിയന്നയിലേക്ക് പോയി.
ഇറ്റലി,പോളണ്ട് എന്നിവടങ്ങളിൽ പര്യടനം നടത്തി ഒടുവിൽ 1575-ൽ ഇംഗ്ലണ്ടിലേക്ക് മടങ്ങി.1577-ൽ നയതന്ത്രകാര്യങ്ങൾക്കയി സിഡ്നിയെ എലിസബത്ത് രാജ്ഞി ജർമ്മനിയിലേക്കയച്ചു.

1578-ൽ പ്രസിദ്ധ കവി എഡ്മണ്ട് സ്പെൻസറുമായി സുഹൃത്ബന്ധം സ്ഥാപിച്ചു.Dyre,Harvey,Spenser എന്നിവരൊടൊപ്പം ചേർന്ന് ഇംഗ്ലീഷ് കാവ്യരചനാരീതി ലാറ്റിൻ രീതിയെ അവലംബിച്ചു പരിഷ്കരിച്ചു.സിഡ്നിയുടെ സാഹിത്യസപര്യ വിവിധ ശാഖകളിൽ വ്യാപിച്ചു കിടക്കുന്നു.സോണറ്റുകൾ(sonnets) പാസ്റ്റൊരൽ റൊമാൻസ്(Pastrol Romance),വിമർശന കൃതികൾ എന്നിവയിൽ അദ്ദേഹം പ്രാഗ്ല്ഭ്യം തെളിയിച്ചു.

കൃതികൾ
അദ്ദേഹത്തിന്റെ പ്രശസ്തമായ കൃതികൾ(Arcadia,Astrophel and Stella,Apology for Poetry) എന്നിവയാണ്‌.1577-ൽ തന്റെ സഹോദരി മേരിയെക്കാണാൻ അവളുടെ ഭർത്ഗ്രഹത്തിലെത്തിയപ്പോൾ അവളെ സന്തോഷിപ്പിക്കനായി എഴുതിയ Pastoral Romanance ആണ്‌ Arcadia.കപ്പൽത്തകർച്ചയില്പ്പെട്ട ഒരു രാജകുമാരന്റെയും രാജകുമാരിയുടെയും പ്രണയ കഥയാണ്‌ ഇതിലെ പ്രമേയം.
പ്രണയിനിയെ സംബോധന ചെയ്തുകൊണ്ട് എഴുതിയ പ്രണയഗീതങ്ങളുടെ സമാഹാരമാണ്‌ Astrophel and Stella.
1577-ൽ സഹോദരി പെംബ്രോക് പ്രഭ്വി മേരിയെ സന്ദർശിച്ച ശേഷം അവിടെവച്ച് എഴുതിയതാവാംApology for Poetry എന്ന ഗ്രന്ഥവും എന്നാണ്‌ അനുമാനിക്കപ്പെടുന്നത് എങ്കിലും അത് പ്രസിദ്ധീകരിച്ചത് സിഡ്നിയുടെ മരണാന്തരം 1595-ലാണ്‌.

1580-ൽ എലിസബത്ത് രാജ്ഞിയും ആൻജോവ് ഡ്യൂക്കുമായുള്ള വിവാഹം തീരുമാനിഛതിൽ തന്റെ അനിഷ്ടം പരസ്യമായി പ്രകടിപ്പിച്ചതിന്റെ പേരിൽ രാജ്ഞിയുടെ അപ്രീതിക്കു പാത്രമായി.എങ്കിലും 1581-ൽ പാർലമെന്റെ അംഗമായി.1583-ൽ നൈറ്റ് പദവി സ്വീകരിച്ചു.
അതേ വർഷം രാജ്ഞിയുടെ സെക്രട്ടറി സർ ഫ്രാൻസിസ് വാൽസിങ്ങ് ഹാമിന്റെ മകൾ ഫ്രാൻസിസിനെ വിവാഹം കഴിച്ചു.1583-ൽ ഫ്രാൻസിലെ അബാസഡർ ആയി നിയമിക്കപ്പെട്ടു.അതേ വർഷം അദ്ദേഹത്തിന്‌ ഒരു പുത്രി പിറന്നു.

സൈനികപര്യടനങ്ങളിൽ പങ്കെടെത്തു 1586-ൽ സുറ്റ്ഫെനിൽ(zutphen) വച്ച് മാരകമായി മുറിവേറ്റതിനെത്തുടർന്ന് മരണമടഞ്ഞു.1587 ഫെബ്രുവരി16ന്‌ സെന്റ് പോൾസ് കത്തീഡ്രലിൽ പൗഡമായ ശവസംസ്ക്കാരം നടത്തി.

1586 ഒക്റ്റോബർ 17-ന്‌ Zutphe യുദ്ധത്തിൽ വച്ച് മാരകമയി മുറിവേറ്റിരുന്നില്ലങ്കിൽ കുറേക്കാലം കൂടി അദ്ദേഹം സാഹിത്യസപര്യയിൽ മുഴുകുമായിരുന്നു.
അക്കാലത്തെ Purita സദാചര മത നിയമനിഷ്ഠകൾ കർശനമായി പാലിക്കുന്ന വിഭാഗം വിശ്വാസികൾ) എഴ്ത്തുകാരനായിരുന്ന സ്റ്റീഫൻ ഗോസൺ(Stephen Goson) പ്രസിദ്ധീകരിച്ച(School of Abuse)എന്ന പുസ്തകത്തിൽ സ്വാതന്ത്ര്യവും കാല്പനികവുമായ സാഹിത്യരചനയെ നിശിതമായി വിമർശിച്ചിട്ടുണ്ട്.
കവിത സാഹിത്യത്തെ ആക്രമിക്കുന്ന പ്യൂരിറ്റൻ സമീപനത്തിന്‌ ഒരു മറുപടിയെന്നോണം സിഡ്നി രചിച്ച പുസ്തമാണ്‌(Apology for Poetry).ഇതിൽ സാഹിത്യത്തിന്റെ എല്ലാ ശാഖകളിലും ഉൾപ്പെടുന്ന രചനകൾക്ക് വ്യക്തമായ നിർവചനങ്ങൾ സിഡ്നി നല്കുന്നു.
ഫിലിപ്പ് സിഡ്നി സിഡ്നി തന്റെ ക്ലാസിക്കൽ സാഹിത്യപാണ്ഡിത്യം ഈ പുസ്തക രചനയ്ക്കുവേണ്ടി നല്ല രീതിയിൽ ഉപയോഗിച്ചു.


</doc>
<doc id="260325" url="https://ml.wikipedia.org/wiki?curid=260325" title="ജക്കോപ്പോ മസോണി">
ജക്കോപ്പോ മസോണി

16-ആം നൂറ്റാണ്ടിൽ ജീവിച്ചിരുന്ന ഒരു ഇറ്റാലിയൻ വിമർശകനും തത്ത്വചിന്തകനുമായിരുന്നു ജക്കോപ്പോ മസോണി(27 നവംബർ 1548 – 10 ഏപ്രിൽ 1598). അദ്ദേഹത്തിന്റെ ഒൺ ദ് ഡിഫെൻസ് ഒവ് കോമെഡി ശ്രദ്ധേയമായ ഒരു നവോത്ഥാന കാല രചനയാണ്. പിൽക്കാല യൂറോപ്യൻ കാവ്യദർശനത്തെ മസോണിയുടെ സാഹിത്യനിരീക്ഷണങ്ങൾ കാര്യമായി സ്വാധീനിച്ചു.



</doc>
<doc id="260326" url="https://ml.wikipedia.org/wiki?curid=260326" title="ഹൈകെ മോസർ">
ഹൈകെ മോസർ

ഒരു കൂടിയാട്ടം കലാകാരിയും അദ്ധ്യാപികയുമാണ് ഡോ. ഹൈകെ മോസർ. കൂടിയാട്ടത്തിൽ അരങ്ങേറ്റം നടത്തിയ ആദ്യ വിദേശവനിതയാണ് ഡോ. മോസർ. ട്യൂബിങ്ങൻ സർവ്വകലാശാലയിലെ ഇന്തോളജി വിഭാഗം അദ്ധ്യാപിക, സർവ്വകലാശാലയുടെ ഇൻസ്റ്റിറ്റ്യൂട്ട് ഓഫ് ഏഷ്യൻ ആൻഡ് ഓറിയെന്റൽ സ്റ്റഡീസ് സയന്റിഫിക് കോ-ഓർഡിനേറ്റർ എന്നീ നിലകളിൽ ഡോ. മോസർ പ്രവർത്തിക്കുന്നുണ്ട്. ഇന്ത്യയിലെ രംഗകലകൾ (പ്രത്യേകിച്ച് കൂടിയാട്ടം), മലയാളസംസ്കാരവും ഭാഷയും എന്നീ വിഷയങ്ങളാണ് ഡോ. മോസറിന്റെ പ്രധാന പ്രവർത്തനമേഖലകൾ. നങ്ങ്യാർ കൂത്തിലാണ് ഹൈകെ പി.എച്ച്.ഡി. നേടിയത്.

ജർമനിയിൽ വച്ച് കരോളിൻ ഗെർബെർട്ട് ഖാൻ നടത്തിയ ഭരതനാട്യം നൃത്തം കണ്ടശേഷമാണ് ഹൈക്കെയ്ക്ക് ഇന്ത്യയിൽ താല്പര്യം ജനിച്ചത്. കരോളിന്റെ ശിഷ്യയായ ഡോ. മോസർ എല്ലാ വർഷവും ചെന്നൈയിൽ കരോളിന്റെ ഗുരുവായ സാവിത്രി ജഗന്നാഥറാവുവിന്റെ കീഴിൽ ഭരതനാട്യമഭ്യസിക്കാൻ വരുമായിരുന്നു. പിന്നീട് ഡോ. മോസർ ഇന്തോളജിയിൽ ആകൃഷ്ടയായി. ചെറുതുരുത്തിയിൽ കേരളകലാമണ്ഡലത്തിൽ കലാമണ്ഡലം ഗിരിജ, കലാമണ്ഡലം രാമ ചാക്യാർ എന്നിവരിൽ നിന്ന് കൂടിയാട്ടവും അഭ്യസിക്കാൻ ആരംഭിച്ചു. 

ഡോ. മോസർ ഇരുപതിലധികം തവണ കൂടിയാട്ടം അവതരിപ്പിച്ചിട്ടുണ്ട് (ഇതിൽ 14 തവണ ഇന്ത്യയ്ക്ക് പുറത്തായിരുന്നു അവതരണം). ഗുരു രാമ ചാക്യാർ യൂറോപ്പിൽ ജടായു വധം അവതരിപ്പിച്ചപ്പോൾ ഡോ. മോസർ സീതയുടെ വേഷമിട്ടിട്ടുണ്ട്. 

മൂഴിക്കുളം ലക്ഷ്മണസ്വാമിക്ഷേത്രത്തിനടുത്ത് നടക്കുന്ന കൂടിയാട്ടത്തിൽ പങ്കെടുക്കാൻ ഡോ. മോസർ സ്ഥിരമായി കേരളത്തിലെത്താറുണ്ട്. ട്യൂബിങ്ങൺ സർവ്വകലാശാലയിൽ ഹെർമൻ ഗുണ്ടർട്ടിന്റെ പേരിൽ മലയാളം ചെയർ തുടങ്ങുന്ന പദ്ധതിയിൽ ഡോ. മോസർ പങ്കാളിയാണ്. ട്യൂബിങ്ങൺ സർവ്വകലാശാലയിലെ ഗുണ്ടർട്ട് കൃതികളുടെ ശേഖരം ഡിജിറ്റൈസ് ചെയ്യുന്ന പദ്ധതിയിലും ഡോ. മോസർ ഭാഗമാണ്. 1995 മുതൽ 98 വരെയാണ് ഡോ. മോസർ കലാമണ്ഡലത്തിൽ പഠനം നടത്തിയിരുന്നത്. നങ്ങ്യാർകൂത്തിലാണ് ഹൈകെ മോസർക്ക് ട്യൂബിങ്ങൺ സർവ്വകലാശാലയിൽ നിന്ന് ഡോക്ടറേറ്റ് ലഭിച്ചത്. കിള്ളിമംഗലം വാസുദേവൻ നമ്പൂതിരിപ്പാടിൽ നിന്ന് ഡോ. മോസർ സംസ്കൃതവും അഭ്യസിക്കുകയുണ്ടായി.




</doc>
<doc id="260334" url="https://ml.wikipedia.org/wiki?curid=260334" title="എപിഡോറസ്">
എപിഡോറസ്

പുരാതന ഗ്രീസിലെ ഒരു ചെറു നഗരമായിരുന്നു(polis) എപിഡോറസ്.(Greek: Επίδαυρος, "Epidavrosഎപിഡാവ്രോസ്"; ഇംഗ്ലീഷ്: Epidaurus ) സാക്രോണിക് ഉൾക്കടലിന്റെ തീരത്താണ് ഈ നഗരം സ്ഥിതിചെയ്യുന്നത്. ഇന്ന് രണ്ട് ആധുനിക നഗരങ്ങളാണ് എപിഡാവ്രോസ് എന്ന് അറിയപ്പെടുന്നത്: പലായിയ എപിഡാവ്രോസ്, നിയ എപിഡാവ്രോസ് .


</doc>
<doc id="260335" url="https://ml.wikipedia.org/wiki?curid=260335" title="റസ്സൽപുരം">
റസ്സൽപുരം

യഹോവയുടെ സാക്ഷികളുടെ സ്ഥാപകനായ സി.റ്റി. റസ്സൽ പ്രസംഗിച്ച സ്ഥലം ഇപ്പോൾ റസ്സൽപുരം എന്നറിയപ്പെടുന്നു. 
തിരുവനന്തപുരം ജില്ലയിലെ ബാലരാമപുരം ഗ്രാമപഞ്ചായത്തിൽ സ്ഥിതിചെയ്യുന്നു 


</doc>
<doc id="260345" url="https://ml.wikipedia.org/wiki?curid=260345" title="കമ്പ്യൂട്ടർ ആപ്ലിക്കേഷൻ കൺട്രോൾ ഹെഡ്‌സെറ്റ് (കാച്ച്)">
കമ്പ്യൂട്ടർ ആപ്ലിക്കേഷൻ കൺട്രോൾ ഹെഡ്‌സെറ്റ് (കാച്ച്)

മൗസിനു പകരമായി തലകൊണ്ട് പ്രവർത്തിപ്പിക്കാവുന്ന ഉപകരണമാണ് കമ്പ്യൂട്ടർ ആപ്ലിക്കേഷൻ കൺട്രോൾ ഹെഡ്‌സെറ്റ് (CACH) കെ.എസ്.ഇ.ബി.യിലെ സബ് എൻജിനീയർ കെ.സി. ബൈജുവാണ് ഇത് രൂപകല്പന ചെയ്തത്.

കാച്ച് ധരിക്കുന്നയാളുടെ തലയുടെ ചലനങ്ങൾക്കനുസരിച്ചാണ് കമ്പ്യൂട്ടർ മോണിട്ടറിലെ കഴ്സർ ചലിക്കുന്നത്. കവിൾകൊണ്ട് പ്രവർത്തിപ്പിക്കാൻ സാധിക്കുന്ന പ്രത്യേകതരം സ്വിച്ച് ഇതിൽ ഘടിപ്പിച്ചിരിക്കുന്നു.


</doc>
<doc id="260347" url="https://ml.wikipedia.org/wiki?curid=260347" title="ഇത്രയും കാലം">
ഇത്രയും കാലം

ഷബാന-ഡയാനയുടെ ബാനറിൽ എൻ.ജി. ജോൺ നിർമ്മിച്ച് ഐ.വി. ശശി സംവിധാനം ചെയ്ത മലയാളചലച്ചിത്രമാണ് ഇത്രയും കാലം. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്. 1987ൽ പ്രദർശനത്തിനെത്തിയ ഈ ചിത്രം താരബഹുലമായിരുന്നു.



</doc>
<doc id="260348" url="https://ml.wikipedia.org/wiki?curid=260348" title="അടിമകൾ ഉടമകൾ">
അടിമകൾ ഉടമകൾ

സെഞ്ച്വറി ഫിലിംസിന്റെ ബാനറിൽ രാജു മാത്യു നിർമ്മിച്ച് ഐ.വി. ശശി സംവിധാനം ചെയ്ത മലയാള ചലച്ചിത്രമാണ് അടിമകൾ ഉടമകൾ. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്. ഈ ചിത്രം 1987ൽ പ്രദർശനത്തിനെത്തി.

മോഹൻലാൽ, മമ്മൂട്ടി, സീമ, രതീഷ്, ഉർവശി, ജഗതി ശ്രീകുമാർ, നളിനി, മുകേഷ്, സരിത, തിലകൻ, ടി.ജി. രവി, കെ.പി. ഉമ്മർ, ജനാർദ്ദനൻ, ദേവൻ,സത്താർ, ജഗന്നാഥ വർമ്മ, മാമുക്കോയ, കുതിരവട്ടം പപ്പു, ശങ്കരാടി, ജോണി, ടി.പി. മാധവൻ, അഗസ്റ്റിൻ, ബാലൻ കെ. നായർ, പ്രതാപചന്ദ്രൻ, ക്യാപ്റ്റൻ രാജു, കുയിലി തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="260349" url="https://ml.wikipedia.org/wiki?curid=260349" title="അതിനുമപ്പുറം">
അതിനുമപ്പുറം

ചെല്ലപ്പൻ സംവിധാനം ചെയ്ത് 1987ൽ പുറത്തിറങ്ങിയ ഒരു മലയാള ചലച്ചിത്രമാണ് അതിനുമപ്പുറം. എ ആർ മുകേഷിന്റെ കഥയ്ക്ക് കലൂർ ഡെന്നീസ് തിരക്കഥയും സംഭാഷണവുമെഴുതി. വിജയ ഫിലിം സർക്യുട്ടിന്റെ ബാനറിലാണ് ഈ ചിത്രം നിർമ്മിച്ചത്.

ഈ ചിത്രത്തിൽ മമ്മൂട്ടി, ജഗതി ശ്രീകുമാർ, മുകേഷ്, ഗീത, അടൂർ ഭവാനി, ജഗന്നാഥ വർമ്മ, മാമുക്കോയ, വത്സല മേനോൻ, തുടങ്ങിയവരാണ് പ്രധാനവേഷങ്ങളിൽ അഭിനയിച്ചത്.

പൂവച്ചൽ ഖാദറാണ് ഈ ചിത്രത്തിലെ ഗാനങ്ങൾ രചിച്ചിരിക്കുന്നത്. ജോൺസനാണ് ഗാനങ്ങൾക്ക് സംഗീതം നൽകിയത്.


</doc>
<doc id="260352" url="https://ml.wikipedia.org/wiki?curid=260352" title="കാലാൾ (ചെസ്സ്)">
കാലാൾ (ചെസ്സ്)

ചെസ്സ് കളിയിൽ ഏറ്റവും കൂടുതൽ കാണുന്ന കരുവാണ് കാലാൾ (♙♟). പലപ്പോഴും മറ്റു ചെസ്സ് കരുക്കളെ അപേക്ഷിച്ച് ദുർബലമാണിത്. ചരിത്രപരമായി യുദ്ധമുഖത്തെ കാൽനടക്കാരായ ഭടന്മാരെയോ കുന്തമേന്തിയ പടയാളികളെയോ ആയുധം കയ്യിലേന്തിയ സാധാരണ ജനത്തെയോ ആണ് കാലാൾ എന്ന പേർ സൂചിപ്പിക്കുന്നത്.

കളി തുടങ്ങുമ്പോൾ, ഓരോ കളിക്കാരനും എട്ടു കാലാളുകൾവീതം , മറ്റു കരുക്കൾക്ക് മുമ്പിലുള്ള കള്ളികളിലായി, രണ്ടാമത്തെ നിരയിൽ വെള്ള കാലാളുകളും ഏഴാമത്തെയും നിരയിൽ കറുപ്പ് കാലാളുകളും എന്ന ക്രമത്തിൽ നിരത്തുന്നു. ചെസ്സിലെ നൊട്ടേഷൻ പ്രകാരം വെള്ള കാലാളുകൾ a2, b2, c2, ..., h2, എന്നി കളങ്ങളിൽ നിന്നും കറുത്ത കാലാളുകൾ a7, b7, c7, ..., h7, എന്നി കളങ്ങളിൽ നിന്നുമാണ് നീക്കം തുടങ്ങുന്നത്. 

ഓരോ കാലാളും അറിപ്പെടുന്നത് അവർ നില്ക്കുന്ന ഫയൽ (File) ആസ്പദമാക്കിയാണ്. ഉദാഹരണത്തിന് വെള്ളയുടെ f-കാലാൾ, കറുപ്പിന്റെ b-കാലാൾ എന്നിങ്ങനെ. കൂടാതെ, തേരിന്റെ കാലാൾ (റൂക്ക് പോൺ)-a,h എന്നി ഫയലുകളിലെ കാലാൾ,കുതിരയുടെ കാലാൾ (നൈറ്റ് പോൺ)-b, g എന്നി ഫയലുകളിലെ കാലാൾ, ആനയുടെ കാലാൾ (ബിഷപ്പ് പോൺ)-c, f എന്നി ഫയലുകളിലെ കാലാൾ, മന്ത്രിയുടെ കാലാൾ (ക്വീൻസ് പോൺ)-d എന്ന ഫയലിലെ കാലാൾ, രാജാവിന്റെ കാലാൾ (കിംങ്സ് പോൺ)-e എന്ന ഫയലിലെ കാലാൾ, നടുവിലെ കാലാൾ-d, e എന്നി ഫയലുകളിലെ കാലാൾ എന്നിങ്ങനെയും കാലാളുകളെ സൂചിപ്പിക്കുന്നു.

മറ്റു കരുക്കളെ പോലെ കാലാളുകൾക്ക് പിന്നോട്ടുള്ള നീക്കം സാധ്യമല്ല. സാധാരണയായി, കാലാളുകൾ മുന്നോട്ട് ഒരു കള്ളി നീങ്ങുന്നു. എന്നാൽ, കാലാളിന്റെ ആദ്യനീക്കം വേണമെങ്കിൽ രണ്ടു കള്ളി മുന്നോട്ട് നീക്കാം. മുന്നിലുള്ള തടസ്സത്തിനു മുകളിലൂടെ നീക്കാനോ, കരുക്കളെ വെട്ടിയെടുക്കാനോ രണ്ടു കള്ളി നീക്കം ഉപയോഗിക്കുന്നില്ല. തെട്ടുമുമ്പിലുള്ള കള്ളിയിൽ ഏതിരാളിയുടെ കരുവോ, സ്വന്തം കരുവോ ഉണ്ടെങ്കിൽ കാലാളിന്റെ മുന്നോട്ടുള്ള നീക്കം തടസ്സപ്പെടുന്നു. മുകളിൽ വലത്തു വശത്ത് കാണിച്ചിരിക്കുന്ന ചിത്രത്തിൽ, c4 ൽ ഇരിക്കുന്ന കാലാൾ c5 ലേക്ക് നീങ്ങുന്നു. എന്നാൽ e2 ൽ ഇരിക്കുന്ന കാലാളിനെ e3, e4 എന്നി കള്ളികളിലേയ്ക്ക് നീക്കാം. 

മറ്റു കരുക്കളെ പോലെ സാധാരണയായുള്ള നീക്കത്തെ പോലെയല്ല, കാലാളുകൾ കരുക്കളെ വെട്ടിയെടുക്കുന്നത്. ഒരു കള്ളി മുന്നിലുള്ള വലതു വശത്തെയോ ഇടതു വശത്തെയോ മൂലയിൽ ഇരിക്കുന്ന ഏതിരാളിയുടെ കരുക്കളെയാണ് കാലാളിന് വെട്ടിയെടുക്കാൻ സാധിക്കുക. ഇടതു വശത്തെ ചിത്രത്തിൽ, വെള്ള കാലാളിന് കറുത്ത തേരിനെയോ, കറുത്ത കുതിരയെയോ വെട്ടിയെടുക്കാൻ കഴിയും.

കാലാളിന്റെ മറ്റൊരു അസാധാരണനീക്കമാണ് "ആൻ പസ്സാൻ" അടവു്. ഈ നീക്കം സാധ്യമാകുന്നത്, കാലാൾ തന്റെ ആദ്യനീക്കം ഒരു കള്ളിയ്ക്ക് പകരം രണ്ടു കള്ളി നീങ്ങുമ്പോൾ, ഏതിരാളിയുടെ കാലാൾ ആക്രമിക്കുന്ന കള്ളിയിലൂടെ പോകുമ്പോഴാണ്. അപ്പോൾ, ഏതിരാളിയുടെ കാലാൾ രണ്ടു കള്ളി നീങ്ങിയ കാലാളിനെ വെട്ടിയെടുത്തു കൊണ്ട്, കാലാൾ കടന്നു പോയ കളത്തിൽ എത്തുന്നു. ഏതിരാളിയുടെ കാലാൾ രണ്ടു കള്ളി നീങ്ങിയതിനു ശേഷം ഉടൻ തന്നെ മറുപടിയായാണ് ഈ നീക്കം കളിക്കേണ്ടത്. ഇടതു വശത്തെ ചിത്രത്തിൽ, കറുത്ത കാലാൾ c7 ൽ നിന്ന് c5 ലേക്ക് നീങ്ങിയിരിക്കുന്നു, അപ്പോൾ വെള്ള കാലാളിന് വേണമെങ്കിൽ d5 ൽ നിന്നും c6 ലേക്ക് നീങ്ങി കൊണ്ട് ആ കാലാളിനെ വെട്ടിയെടുക്കാം. കാലാളുകളുടെ ആദ്യനീക്കത്തിൽതന്നെ രണ്ടു കള്ളി നീക്കുന്നതിലെ പോരായ്മകൾ പരിഹരിക്കുന്നതിനായി, പതിനഞ്ചാം നൂറ്റാണ്ടിലാണ് ആൻ പസ്സാൻ എന്ന രീതി ആരംഭിച്ചത്. ആൻ പാസ്സാൻ രീതി നിലവിൽ വരുന്നതിനു മുമ്പ്, അഞ്ചാം നിരയിൽ നില്ക്കുന്ന കാലാളുകളുടെ ആക്രമണത്തെ, രണ്ടു കള്ളി നീക്കത്തിലൂടെ ഏളുപ്പത്തിൽ മറികടക്കാൻ കഴിയുമായിരുന്നു. അഞ്ചാം നിരയിലെത്തിയ കാലാളുകൾക്ക് ഏതിരാളിയുടെ കാലാളുകൾക്ക്മേൽ നിയന്ത്രണം ഉറപ്പ് വരുത്താൻ ആൻ പാസ്സാൻ നീക്കം സഹായിക്കുന്നു.

ഒരു കാലാൾ മുന്നോട്ട് നീങ്ങി, ചെസ്സ്കളത്തിന്റെ മറുഭാഗത്ത് (ഏതിരാളിയുടെ ആദ്യനിരയിൽ) എത്തുകയാണെങ്കിൽ കാലാളിനെ കളിക്കാരന്റെ ഇഷ്ടപ്രകാരം സ്വന്തം കരുനിറത്തിലുള്ള മന്ത്രിയോ, തേരോ, ആനയോ, കുതിരയോ ആയി സ്ഥാനക്കയറ്റം നൽകാവുന്നതാണ്. ഏതിരാളിയുടെ അടുത്ത നീക്കത്തിനു മുമ്പ് തന്നെ കാലാളിനു പകരം പുതിയ കരു വയ്ക്കേണ്ടതാണ്. മന്ത്രിയെ കൂടാതെയുള്ള കരുങ്ങളെ അസാധാരണ സന്ദർഭങ്ങളിൽ മാത്രം സ്ഥാനക്കയറ്റത്തിനു തെരഞ്ഞെടുക്കുന്നതു കൊണ്ട്, കാലാളിന്റെ സ്ഥാനക്കയറ്റത്തെ പലപ്പോഴും "ക്വീനിംഗ്" എന്നും പറയുന്നു. മന്ത്രിയെ കൂടാതെയുള്ള കരുക്കളെ സ്ഥാനക്കയറ്റത്തിനു തെരഞ്ഞെടുക്കുന്നതിനെ "അണ്ടർപ്രൊമോഷൻ" എന്നാണ് പറയുന്നത്. മന്ത്രിയ്ക്ക് സാധ്യമാകാത്ത രീതിയിലുള്ള ചെക്ക്മേറ്റ്, ഫോർക്ക് എന്നിവ സാധ്യമാകുന്നതു കൊണ്ട് കൂടുതലായും അണ്ടർപ്രൊമോഷനു ഉപയോഗിക്കുന്നത് കുതിരയെയാണ്. "ക്വീനിംഗ്" സ്റ്റെയിൽ മേറ്റിനു കാരണമാകുന്ന അവസ്ഥകളിലും അണ്ടർപ്രൊമോഷൻ ഉപയോഗിക്കാറുണ്ട്. ഒന്നിൽ കൂടുതൽ മന്ത്രിന്മാരെയോ രണ്ടിൽ കൂടുതൽ കുതിര, ആന, തേര് എന്നിവയെയോ കാലാളിന്റെ സ്ഥാനക്കയറ്റത്തിലൂടെ ലഭ്യമാകാറുണ്ട്. 1927-ലെ ലോകചെസ്സ് ചാമ്പ്യൻഷിപ്പിലെ പതിനൊന്നാം മത്സരത്തിൽ, ജോസ് റൌൾ കാപബ്ലാങ്കയും അലക്സാണ്ടർ അലഖിനും ഒരു സന്ദർഭത്തിൽ (65 ആം നീക്കം മുതൽ 66 ആം നീക്കം വരെ) രണ്ടു രാജ്ഞിന്മാരെ, ഇരുപക്ഷത്തും അണി നിരത്തുകയുണ്ടായി. ചില ചെസ്സ് സെറ്റുകളിൽ, ഇരുനിറത്തിലുമുള്ള ഒരോ മന്ത്രിന്മാരെ കൂടി കൂടുതലായി ഉൾപ്പെടുത്താറുണ്ട്. സാധാരണ ചെസ്സ് സെറ്റുകളിൽ കൂടുതലായുള്ള മന്ത്രിയെ ഉൾപെടുത്താറില്ല. അതുകൊണ്ട്, മുമ്പ് വെട്ടി പോയ യഥാർത്ഥ കരുവാണ് സ്ഥാനക്കയറ്റത്തിനു ഉപയോഗിക്കുന്നത്. ശരിയായ കരു ലഭ്യമാക്കാത്ത അവസ്ഥയിൽ, രണ്ടാം മന്ത്രിയെ സൂചിപ്പിക്കാനായി മുമ്പ് വെട്ടിപോയ തേര് തലതിരിച്ചോ, മറ്റൊരു ചെസ്സ് സെറ്റിൽ നിന്നുള്ള മന്ത്രിയെയോ പകരം കരുവായി ഉപയോഗിക്കാവുന്നതാണ്.


</doc>
<doc id="260367" url="https://ml.wikipedia.org/wiki?curid=260367" title="ശ്യാം സെൽവ ദുരൈ">
ശ്യാം സെൽവ ദുരൈ

അന്താരാഷ്ട തലത്തിൽ അംഗീകാരം നേടിയ ഒരു ശ്രീലങ്കൻ എഴുത്തുകാരനാണ്‌ ശ്യാം സെൽവ ദുരൈ. ഇദ്ദേഹത്തിന്റെ "ഫണ്ണി ബോയ്" കാനഡ ഫസ്റ്റ് നോവൽ അവാർഡ് നേടി.ശ്രീലങ്കയിൽ ഒരു സിംഹള അമ്മക്കും തമിഴ് പിതാവിനും ജനിച്ച ശ്യാമിന്റെ നോവലുകൾ അവിടുത്തെ കാൽ നൂറ്റാണ്ട് കാലൻ നീണ്ട ആഭ്യന്തര യുദ്ധത്തെ പ്രതിഫലിപ്പിക്കുന്ന്ണ്ട്.മോണിക്ക അലി,ഹനീഫ് കുറെയ്ഷി,ജുമ്പാ ലാഹിരി എന്നിവരെപ്പോലെ സ്വന്തം സ്വത്വം അടയാളപ്പെടുത്തുന്ന പ്രവാസ സാഹിത്യകാരന്മാരുടെ നിരയിലാണ്‌ ഇദ്ദേഹത്തിന്റെ സ്ഥാനം.ഇപ്പോൾ കൂട്ടുകാരനോടൊപ്പം കാനഡയിൽ ജീവിക്കുന്നു.
പ്രധാന രചനകൾ:


</doc>
<doc id="260370" url="https://ml.wikipedia.org/wiki?curid=260370" title="ഇംഗ്ലീഷ് പ്രാരംഭനീക്കം">
ഇംഗ്ലീഷ് പ്രാരംഭനീക്കം

ചെസ്സിലെ ഒരു തരം പ്രാരംഭനീക്കമാണ് ഇംഗ്ലീഷ് ഓപ്പണിങ്ങ്. ഇത് തുടങ്ങുന്നത് ഇങ്ങനെയാണ്:
1. c4

ലഭ്യമായ വിവരങ്ങളുടെ അടിസ്ഥാനത്തിൽ, ചെസ്സിലെ ജനപ്രീതിയുള്ള നാലാമത്തെ പ്രാരംഭനീക്കമാണിത്. മൂലയിൽ നിന്ന്, d5 കള്ളി നിയന്ത്രിച്ച് കൊണ്ട് മദ്ധ്യഭാഗത്തിനുവേണ്ടി വെള്ള പോരാട്ടം തുടങ്ങുന്നു.

ഈ പ്രാരംഭനീക്കത്തിന് ഇംഗ്ലീഷ് എന്ന പേര് ലഭിക്കാൻ കാരണം ഈ പ്രാരംഭനീക്കം കളിച്ച ഇംഗ്ലീഷ് ലോകചാമ്പ്യൻ(അനൗദ്യോഗികം),ഹോവാർഡ് സ്ടുന്റോൻ എന്ന കളിക്കാരനിൽ നിന്നാണ്. 1843 ൽ സൈന്റ് അമന്റിനെതിരെയായിരുന്നു ആ കളി.


</doc>
<doc id="260378" url="https://ml.wikipedia.org/wiki?curid=260378" title="കാലം മാറി കഥ മാറി">
കാലം മാറി കഥ മാറി

മൊയ്തു പടിയത്തിന്റെ കഥയ്ക്കു വി.ദേവൻ തിരക്കഥയും സിദ്ദിഖ് ഷമീർ സംഭാഷണവുമെഴുതി എം. കൃഷ്ണൻ നായർസംവിധാനം ചെയ്ത്, 1987ൽ പ്രദർശനത്തിനെത്തിയ മലയാളചലച്ചിത്രമാണ് കാലം മാറി കഥ മാറി.

ജയ്‌ജയ കമ്പൈൻസിന്റെ ബാനറിൽ ടി.ഇ. വാസുദേവൻ ആണ് ഈ ചിത്രം നിർമ്മിച്ചത്.

മമ്മൂട്ടി, മുകേഷ്, സുകുമാരി, സുധാ ചന്ദ്രൻ, ശോഭന, തിലകൻ, ലാലു അലക്സ്, ബാലൻ കെ. നായർ, രാഗിണി, കെ.ആർ. സാവിത്രി, ശാന്തകുമാരി തുടങ്ങിയവർ അഭിനയിച്ച 'കാലം മാറി കഥ മാറി' 1987 മേയ്29നു പ്രദർശനശാലകളിലെത്തി.പി ഭാസ്കരന്റെ വരികൾക്ക് എ.ടി ഉമ്മർ ഈണം പകർന്നു.


</doc>
<doc id="260380" url="https://ml.wikipedia.org/wiki?curid=260380" title="ആൺകിളിയുടെ താരാട്ട്">
ആൺകിളിയുടെ താരാട്ട്

ക്വീൻ പ്രൊഡക്ഷൻസിന്റെ ബാനറിൽ കെ. ഉണ്ണി, പ്രേം എന്നിവർ ചേർന്ന് നിർമ്മിച്ച് 1987 സെപ്റ്റംബർ 4നു പ്രദർശനത്തിനെത്തിയ മലയാളചലച്ചിത്രമാണ് ആൺകിളിയുടെ താരാട്ട്. കൊച്ചിൻ ഹനീഫയാണ് ഈ ചിത്രം കഥയും തിരക്കഥയും സംഭാഷണവുമെഴുതി സംവിധാനം ചെയ്തത്.

മമ്മൂട്ടി, രേവതി, റഹ്മാൻ, രാഗിണി, ശാരി, ഇന്നസെന്റ്‌, ജോസ് പ്രകാശ്, കൊച്ചിൻ ഹനീഫ, അപ്പാ ഹാജാ, ജനാർദ്ദനൻ, ലാലു അലക്സ്, മനോരമ, ശാന്തകുമാരി, മീന, രാജശേഖരൻ തുടങ്ങിയവർ ഈ ചിത്രത്തിൽ അഭിനയിച്ചു.



</doc>
<doc id="260394" url="https://ml.wikipedia.org/wiki?curid=260394" title="നാൽക്കവല">
നാൽക്കവല

തോംസൺ ഫിലിംസിന്റെ ബാനറിൽ ബാബു നിർമ്മിച്ച് ഐ.വി. ശശി സംവിധാനം ചെയ്ത മലയാളചലച്ചിത്രമാണ് നാൽക്കവല. ടി. ദാമോദരനാണ് കഥയും തിരക്കഥയും സംഭാഷണവുമെഴുതിയത്. ഈ ചിത്രം 1987ൽ പ്രദർശനത്തിനെത്തി.

മമ്മൂട്ടി, സീമ, രതീഷ്, ശോഭന, ഉർവശി, ജഗതി ശ്രീകുമാർ, തിക്കുറിശ്ശി, എം.ജി. സോമൻ, വിൻസെന്റ്, ലിസി, ടി.ജി. രവി, സി.ഐ. പോൾ, സബിത ആനന്ദ്, ദേവൻ, ബഹദൂർ, ജഗന്നാഥ വർമ്മ, മാമുക്കോയ, കുതിരവട്ടം പപ്പു, ശ്രീനിവാസൻ, ജോണി, ആർ.കെ. നായർ, അഗസ്റ്റിൻ, ബാലൻ കെ. നായർ, പ്രതാപചന്ദ്രൻ, ക്യാപ്റ്റൻ രാജു, അജിത്, ശാന്തകുമാരി, ലളിതശ്രീ, സജിത്ത് തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="260395" url="https://ml.wikipedia.org/wiki?curid=260395" title="മനു അങ്കിൾ">
മനു അങ്കിൾ

ജൂബിലി പ്രൊഡക്ഷൻസിന്റെ ബാനറിൽ ജോയ് തോമസ് നിർമ്മിച്ച് ഡെന്നിസ് ജോസഫ് സംവിധാനം ചെയ്ത മലയാളചലച്ചിത്രമാണ് മനു അങ്കിൾ. ഡെന്നിസ് ജോസഫിന്റെ കഥയ്ക്കു ഷിബു ചക്രവർത്തിയാണ് തിരക്കഥയും സംഭാഷണവുമെഴുതിയത്. ഈ ചിത്രം 1988 ഏപ്രിൽ 7നു പ്രദർശനത്തിനെത്തി.

മമ്മൂട്ടി, സുരേഷ്‌ ഗോപി, കെ.പി.എ.സി. ലളിത, ത്യാഗരാജൻ, ലിസി, പ്രതാപചന്ദ്രൻ, കെ.പി.എ.സി. അസീസ്, എം.ജി. സോമൻ, ജലജ, മോഹൻലാൽ, അജിത്, ബേബി സോണിയ, മാസ്റ്റർ അനൂപ്, മാസ്റ്റർ ശ്രീറാം, മാസ്റ്റർ സന്ദീപ് റോണി വിൻസെന്റ് കുര്യച്ചൻ തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="260397" url="https://ml.wikipedia.org/wiki?curid=260397" title="സൈക്കോട്രിയ അക്യൂട്ടിഫ്ലോറ">
സൈക്കോട്രിയ അക്യൂട്ടിഫ്ലോറ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ അക്യൂട്ടിഫ്ലോറ - Psychotria acutiflora. ഇത് ഇക്വഡോറിൽ തദ്ദേശീയമായി കാണപ്പെടുന്നു.



</doc>
<doc id="260400" url="https://ml.wikipedia.org/wiki?curid=260400" title="സൈക്കോട്രിയ ആദംസോണി">
സൈക്കോട്രിയ ആദംസോണി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ആദംസോണി - Psychotria adamsonii. ഇത് ഫ്രഞ്ച് പോളിനേഷ്യയിൽ തദ്ദേശീയമായി കാണപ്പെടുന്നു.



</doc>
<doc id="260404" url="https://ml.wikipedia.org/wiki?curid=260404" title="വിചാരണ">
വിചാരണ

ഒരു കേസുമായി ബന്ധപ്പെട്ട് കോടതിയിൽ നടക്കുന്ന സത്യാന്വേഷണപരീക്ഷണങ്ങളുടെ പേരാണ് വിചാരണ. വാദി പ്രതി, സാക്ഷികൾ തെളിവുകൾ മറ്റുള്ള സാഹചര്യങ്ങൾ എന്നിവയുടെ വിശകലനമാണ് ഇതിന്റെ ലക്ഷ്യ്ം

</doc>
<doc id="260408" url="https://ml.wikipedia.org/wiki?curid=260408" title="ദിനരാത്രങ്ങൾ">
ദിനരാത്രങ്ങൾ

ഡെന്നിസ് ജോസഫ് കഥയും തിരക്കഥയും സംഭാഷണവുമെഴുതി ജോഷി സംവിധാനം ചെയ്ത് 1988ൽ പ്രദർശനത്തിനെത്തിയ ചലച്ചിത്രമാണു് ദിനരാത്രങ്ങൾ. ശ്രീ വെങ്കിടേശ്വര മൂവീസിന്റെ ബാനറിൽ നിർമ്മിക്കപ്പെട്ട 'ദിനരാത്രങ്ങൾ' 1988 ജനുവരി 21നു പ്രദർശനത്തിനെത്തി. ബോക്സ് ഓഫീസിൽ വൻ പരാജയമായിരുന്നു ഈ ചിത്രം.
മമ്മൂട്ടി, സുമലത, മുകേഷ്, വിജയരാഘവൻ, പാർവ്വതി, സുകുമാരി, ജഗന്നാഥ വർമ്മ, സിദ്ദിഖ്, ഗണേഷ് കുമാർ, പ്രതാപചന്ദ്രൻ, കുഞ്ചൻ, രോഹിണി, കെ.പി.എ.സി. അസീസ്, മോഹൻ ജോസ്, ബൈജു, ബാബു നമ്പൂതിരി, ജഗന്നാഥൻ, ഫിലോമിന, ദേവൻ, കരമന, ശാന്താദേവി തുടങ്ങിയവരായിരുന്നു അഭിനേതാക്കൾ.

ഈ ചിത്രത്തിൽ ഒരു ഗാനമേ ഉള്ളൂ. ഷിബു ചക്രവർത്തി എഴുതി ഔസേപ്പച്ചൻ ഈണം പകർന്ന് എം.ജി. ശ്രീകുമാറും കെ.എസ്. ചിത്രയും ചേർന്ന് ആലപിച്ച 'തിരുനെല്ലിക്കാട് പൂത്തു' എന്നുതുടങ്ങുന്ന ഗാനമാണത്. ചിത്രം വൻ പരാജയമായിരുന്നെങ്കിലും ഈ ഗാനം സൂപ്പർഹിറ്റായി. ഇന്നും വളരെ ജനപ്രിയമാണ് ഈ ഗാനം.


</doc>
<doc id="260419" url="https://ml.wikipedia.org/wiki?curid=260419" title="സംഘം (ചലച്ചിത്രം)">
സംഘം (ചലച്ചിത്രം)

ജോഷി സംവിധാനം ചെയ്ത് കെ. രാജഗോപാൽ നിർമ്മിച്ച 1988 ലെ ഇന്ത്യൻ മലയാളം ചിത്രമാണ് സംഘം . ചിത്രത്തിൽ മമ്മൂട്ടി, തിലകൻ, പാർവതി ജയറാം, സരിത എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. സിനിമയിലൂടെ സംഗീത സ്കോർ ഉണ്ട് ശ്യാം . 

കേടായ ബ്രാട്ടായ കുട്ടപ്പായിയെയും ( മമ്മൂട്ടിയെയും ) അദ്ദേഹത്തിന്റെ യുവ സുഹൃത്തുക്കളെയും കുറിച്ചാണ് ചിത്രം. ധനികനായ റപ്പായിയുടെ ( തിലകന്റെ ) മകനാണ് കുട്ടപ്പായി. കുട്ടപ്പായ് തന്റെ ഗ്രാമത്തിൽ എല്ലാത്തരം കുഴപ്പങ്ങളും ഉണ്ടാക്കുന്നു. ഒരു സ്‌നേക്ക് ബോട്ട് / ഡ്രാഗൺ ബോട്ട് റേസുമായി ബന്ധപ്പെട്ട ഒന്ന് അവനെയും സുഹൃത്തുക്കളെയും അയൽ സംസ്ഥാനത്തേക്ക് നാടുകടത്തി. കുട്ടപ്പായ്ക്ക് അവിഹിത മകളുണ്ട്, അത് അദ്ദേഹത്തിന് അജ്ഞാതമാണ്, അവളെ ഒരു ദാസൻ വഴി അച്ഛൻ പരിപാലിക്കുന്നു. ദാസൻ ( ബാലൻ കെ. നായർ ) പണവും സ്ഥലവും എടുത്ത് കുട്ടപ്പായുടെ മകളെ പരിപാലിക്കുമെന്ന് റാപ്പായിക്ക് വാഗ്ദാനം ചെയ്യുന്നു. ദാസൻ പണവും ഭൂമിയും സ്വന്തം വളർച്ചയ്ക്കായി ഉപയോഗിക്കുകയും കുട്ടപ്പായുടെ അവിഹിത ഭാര്യയെ വേശ്യാവൃത്തിയിലേക്ക് തള്ളിവിടുകയും ചെയ്യുന്നു. കാര്യങ്ങൾ രോമമുള്ളപ്പോൾ, ദാസൻ കുട്ടപ്പയിയുടെ മകളെയും വേശ്യാവൃത്തിക്ക് വിൽക്കാൻ ശ്രമിക്കുന്നു. കുട്ടപ്പായ് സാഹചര്യത്തെക്കുറിച്ച് അറിയുകയും അവളെ രക്ഷിക്കുകയും അഗ്നിജ്വാലയിൽ അമ്മയെ നഷ്ടപ്പെടുകയും ചെയ്യുന്നു. 

മമ്മൂട്ടി, തിലകൻ, സരിത, മുകേഷ്, സീമ, പാർവ്വതി, പി.സി. ജോർജ്, ഗണേഷ് കുമാർ, ബാലൻ കെ. നായർ, ജെയിംസ്, ജഗദീഷ്, പ്രതാപചന്ദ്രൻ, വിനു ചക്രവർത്തി, വി.കെ. ശ്രീരാമൻ, കെ.പി.എ.സി. ലളിത, അപ്പാ ഹാജാ തുടങ്ങിയവരായിരുന്നു ഈ ചിത്രത്തിലെ അഭിനേതാക്കൾ.

ശ്യാം സംഗീതം നൽകി, ഗാനരചന ഷിബു ചക്രവർത്തിയാണ് . 


</doc>
<doc id="260420" url="https://ml.wikipedia.org/wiki?curid=260420" title="മറ്റൊരാൾ">
മറ്റൊരാൾ

കെ.ജി. ജോർജ്ജ് സംവിധാനം ചെയ്ത് 1988ൽ പ്രദർശനത്തിനെത്തിയ മലയാളചലച്ചിത്രമാണു് മറ്റൊരാൾ. മെറിറ്റ് എന്റർപ്രൈസസിന്റെ ബാനറിൽ മാത്യു പൗലോസാണ് ഈ ചിത്രം നിർമ്മിച്ചത്. സി.വി. ബാലകൃഷ്ണന്റെ കഥയ്ക്കു സി.വി. ബാലകൃഷ്ണൻ|സി.വി. ബാലകൃഷ്ണനും കെ.ജി. ജോർജും ചേർന്ന് തിരക്കഥയും സംഭാഷണവുമെഴുതി. 1987 ജനുവരി 16നാണ് ഈ ചിത്രം പ്രദർശനശാലകളിൽ എത്തിയത്.

മമ്മൂട്ടി, ഉർവശി, സീമ, കരമന, മുരളി, ജഗതി ശ്രീകുമാർ, വത്സല മേനോൻ, രാജൻ മണ്ണാറക്കയം, ബേബി കല, ലത തോമസ്, ലീല പണിക്കർ, മാസ്റ്റർ സൂരജ്, ശീതൾ തുടങ്ങിയവരായിരുന്നു അഭിനേതാക്കൾ.


</doc>
<doc id="260422" url="https://ml.wikipedia.org/wiki?curid=260422" title="അയ്യർ ദ ഗ്രേറ്റ്">
അയ്യർ ദ ഗ്രേറ്റ്

പാറൂ കമ്പൈൻസിന്റെ ബാനറിൽ രതീഷ് നിർമ്മിച്ച് ഭദ്രൻ സംവിധാനം ചെയ്ത മലയാളചലച്ചിത്രമാണ് അയ്യർ ദ ഗ്രേറ്റ്. ഭദ്രൻ കഥയും തിരക്കഥയും എഴുതി. മലയാറ്റൂർ രാമകൃഷ്ണനാണ് സംഭാഷണവുമെഴുതിയത്. ഈ ചിത്രം 1990ൽ പ്രദർശനത്തിനെത്തി.


</doc>
<doc id="260428" url="https://ml.wikipedia.org/wiki?curid=260428" title="തിമാരാഫുഷി വിമാനത്താവളം">
തിമാരാഫുഷി വിമാനത്താവളം

തിമാരാഫുഷി വിമാനത്താവളം മാലിദ്വീപിലെ താ അടോളിലെ ജനവാസമുള്ള തിമാരാഫുഷി ദ്വീപിൽ പ്രവർത്തനമാരംഭിച്ച ഒരു ഡൊമസ്റ്റിക് വിമാനത്താവളമാണ്. 2013 സെപ്റ്റംബർ 3-ാം തിയതി മാലിദ്വീപ് പ്രസിഡണ്ട് മുഹമ്മദ് വഹീദ് ഹസ്സൻ തിമാരാഫുഷി വിമാനത്താവളത്തിന്റെ ഉദ്ഘാടനം നിർവഹിച്ചു. 


</doc>
<doc id="260431" url="https://ml.wikipedia.org/wiki?curid=260431" title="കാന്തലോട്ട് കുഞ്ഞമ്പു">
കാന്തലോട്ട് കുഞ്ഞമ്പു

വടക്കേ മലബാറിൽ, പ്രത്യേകിച്ച്കണ്ണൂരിൽ കമ്മ്യൂണിസ്റ്റ് പാർട്ടി കെട്ടിപ്പടുക്കുന്നതിൽ ഗണ്യമായ സംഭാവന നൽകിയ ഒരു നേതാവായിരുന്നു കാന്തലോട്ട് കുഞ്ഞമ്പു(ഡിസംബർ 18 1916 -ജനുവരി 16 2004). ചെറു പ്രായത്തിൽ തന്നെ രാഷ്ട്രീയത്തിലേക്കിറങ്ങി. ആറോൺമിൽ തൊഴിലാളി സമരത്തിൽ പങ്കെടുത്തു. പിന്നീട് അതേ കമ്പനിയിൽ തന്നെ തൊഴിലാളിയായി ജോലിക്കു ചേർന്നു. കോൺഗ്രസ്സിലൂടെ രാഷ്ട്രീയ പ്രവേശം. കോൺഗ്രസ്സ് സോഷ്യലിസ്റ്റ് പാർട്ടിയിലൂടെ കമ്മ്യൂണിസ്റ്റ് പാർട്ടിയിൽ എത്തിച്ചേർന്നു. പാർട്ടി പിളർന്നപ്പോൾ സി.പി.ഐ ക്കൊപ്പം ഉറച്ചു നിന്നു.

വിവിധ കാലങ്ങളിൽ പാർട്ടിക്കു വേണ്ടി ഒളിവിൽ പോയി. ദീർഘകാലം പാർട്ടിയുടെ ജില്ലാ സെക്രട്ടറിയായിരുന്നു. സി.പി.ഐ.യുടെ സംസ്ഥാന സെകട്ടറിയേറ്റ് അംഗമായിരുന്നു. 1977 ൽ കോഴിക്കോട് ജില്ലയിലെ നാദാപുരത്തുനിന്നും അഞ്ചാം കേരള നിയമസഭയിൽ അംഗമായി. 19 മാസത്തോളം വനംമന്ത്രിയാരുന്നു. യശോദ ടീച്ചറായിരുന്നു ഭാര്യ. ഈ ദമ്പതികൾക്കു മക്കളില്ല. 2004 ജനുവരി 16 ന് അന്തരിച്ചു.

കണ്ണൂർ ജില്ലയിലെ പാപ്പിനിശ്ശേരിയിൽ പൊക്കന്റെ മകനായാണ് കുഞ്ഞമ്പു ജനിച്ചത്. പ്രാഥമിക വിദ്യാഭ്യാസത്തിനു ശേഷം വൈദ്യപഠനത്തിനായി ചേർന്നു. ഈ സമയത്താണ് വടക്കേ മലബാറിലുള്ള ആറോൺ മില്ലിൽ തൊഴിൽ സമരം പൊട്ടിപ്പുറപ്പെട്ടത്. തൊഴിലാളികളെ അങ്ങേയറ്റം ചൂഷണത്തിനു വിധേയമാക്കിയിരുന്ന ഒരു സ്ഥാപനമായിരുന്നു അത്. അവിടെ വെച്ച് കോരൻ എന്ന തൊഴിലാളിയെ സൂപ്പർവൈസർ തല്ലി, കോരൻ അയാളെ തിരിച്ചു തല്ലി. അതിന്റെ ശിക്ഷണ നടപടിയായി കോരനെ ജോലിയിൽ നിന്നും പിരിച്ചു വിട്ടു. കോരനെ തിരിച്ചെടുക്കണം എന്നാവശ്യപ്പെട്ട് തൊഴിലാളികൾ പണിമുടക്കുകയും, അവസാനം കോരനെ ജോലിയിൽ തിരിച്ചെടുക്കുകയും ചെയ്തു. ഈ സമരം നടക്കുമ്പോൾ കുഞ്ഞമ്പു ആറോൺ മിൽ തൊഴിലാളിയായിരുന്നില്ല,എന്നാൽ സമരത്തിന് പുറത്തു നിന്നുള്ള എല്ലാ വിധ പിന്തുണയും നൽകിയത് കുഞ്ഞമ്പു ഉൾപ്പെടെയുള്ള നേതാക്കളായിരുന്നു.

കോൺഗ്രസ്സിൽ അംഗമായി ചേർന്നു. ഈ സമയത്ത് ആറോൺ മില്ലിൽ തൊഴിലാളിയായി ജോലിക്കു പ്രവേശിച്ചിരുന്നു. കോൺഗ്രസ്സിലെ ഇടതുപക്ഷത്തോടായിരുന്നു ആഭിമുഖ്യം. കോൺഗ്രസ്സിലെ ഇടതുപക്ഷചിന്താഗതിക്കാർ ചേർന്ന് കോൺഗ്രസ്സ് സോഷ്യലിസ്റ്റ്‌ പാർട്ടി രൂപീകരിച്ചപ്പോൾ കുഞ്ഞമ്പു അതിൽ അംഗമായി ചേർന്നു. സി.എസ്.പി യുടെ മുഖപത്രമായ പ്രഭാതത്തിന്റെ ഏജന്റായും ജോലി ചെയ്തിരുന്നു. കരിവെള്ളൂരിൽ നടന്ന ഒരു കർഷകജാഥയിൽ പങ്കെടുത്തതിന്റെ പേരിൽ ആറോൺ മില്ലിൽ നിന്നും പുറത്താക്കി. 1935 ൽ ആറോൺ മില്ലിലെ മാനേജ്മെന്റിന്റെ എതിർപ്പോടുകൂടിയാണെങ്കിലും അവിടെ ഒരു യൂണിയൻ നിലവിൽ വന്നു. സെക്രട്ടറി കുഞ്ഞമ്പു ആയിരുന്നു. യൂണിയൻ നിലവിൽ വന്ന് അധികം വൈകാതെ കേരളത്തിലെ സി.എസ്.പി ഘടകം കമ്മ്യൂണിസ്റ്റ് ഗ്രൂപ്പ് രൂപീകരിച്ചു. കാന്തലോട്ട് അതിൽ അംഗമായി ചേർന്നു. കമ്മ്യൂണിസ്റ്റ് പാർട്ടി നടത്തിയ പ്രതിഷേധദിനത്തിൽ പങ്കെടുത്ത കാരണത്താൽ ആറോൺ മിൽ മാനേജ്മെന്റ് 400 ഓളം തൊഴിലാളികളെ ഒറ്റയടിക്ക് പിരിച്ചുവിട്ടു. ഇതിനെതിരേ സമരം ചെയ്ത തൊഴിലാളികളെ സഹായിക്കാൻ കർഷകർ ഉൾപ്പെടെയുള്ളവർ രംഗത്തെത്തി. മില്ലിൽ നടന്ന മറ്റൊരു പണിമുടക്കിൽ പങ്കെടുത്ത തൊഴിലാളികളെ മാനേജ്മെന്റ് വീണ്ടും പിരിച്ചുവിട്ടു. ഇതിനെതിരേ നടന്ന സമരം 110 ദിവസത്തോളം നീണ്ടു നിന്നു. അവസാനം പോലീസിനെ ഉപയോഗിച്ച് സമരത്തെ അടിച്ചമർത്താൻ ശ്രമിച്ചു. പോലീസ് സമരനേതാവായിരുന്ന കുഞ്ഞമ്പുവിനെ കയർകൊണ്ട് വരിഞ്ഞുകെട്ടി. എന്നാൽ സമരം വിജയിക്കുകയായിരുന്നു. പോലീസ് ജനക്കൂട്ടത്തിന്റെ സമ്മർദ്ദത്താൽ കുഞ്ഞമ്പുവുൾപ്പടെയുള്ളവരെ മോചിപ്പിച്ചു.

1948 ൽ പാർട്ടിയുടെ രണ്ടാംകോൺഗ്രസ്സിനെതുടർന്ന് വീണ്ടും ഒളിവുവാസം. കെ.പി.ആർ.ഗോപാലനോടൊപ്പം പലയിടങ്ങളിൽ ഒളിവിൽ കഴിഞ്ഞു. അവസാനം പോലീസ് അറസ്റ്റ് ചെയ്തു. കണ്ണൂർ ജയിലിലായിരുന്നു തടവ്. അവിടെ നിന്നും സേലം ജയിലിലേക്കു മാറ്റി. 1950 ഫെബ്രുവരിയിൽ തടവുകാരുടെ പ്രശ്നങ്ങൾ ജയിലറോടു ബോധിപ്പിച്ചതിനു പകരമായി കിട്ടിയത് ലാത്തിച്ചാർജ്ജും വെടിവെപ്പും. ജയിൽ മോചിതനായശേഷം മുഴുവൻ സമയവും പാർട്ടി പ്രവർത്തനമായിരുന്നു. പാർട്ടിയുടെ വിഭജനകാലത്ത് സി.പി.ഐ എന്ന മാതൃസംഘടനയിൽ തന്നെ തുടർന്നു. 1977 ൽ നാദാപുരം മണ്ഡലത്തെ പ്രതിനിധീകരിച്ച് അഞ്ചാം കേരള നിയമസഭയിലെത്തി. 19 മാസം വനംവകുപ്പ് മന്ത്രിയായിരുന്നു. 2004 ജനുവരി 16 ന് അന്തരിച്ചു.


</doc>
<doc id="260440" url="https://ml.wikipedia.org/wiki?curid=260440" title="എൻ.എൽ. ബാലകൃഷ്ണൻ">
എൻ.എൽ. ബാലകൃഷ്ണൻ

മലയാള സിനിമകളിലെ നിശ്ചല ഛായാഗ്രാഹകനും ചലച്ചിത്ര അഭിനേതാവുമായിരുന്നു നാരായണൻ ലക്ഷ്മി ബാലകൃഷ്ണൻ എന്ന എൻ.എൽ. ബാലകൃഷ്ണൻ (ജ: 1942 ഏപ്രിൽ 17 ; മ: 2014 ഡിസംബർ 25). ദീർഘകാലം ഫിലിംമാഗസിനിൽ ഫോട്ടോഗ്രാഫറായിരുന്നു. കേരള ലളിതകലാ അക്കാദമിയുടെ ശ്രേഷ്ഠ കലാകാരന്മാർക്കുള്ള പുരസ്കാരം ലഭിച്ചിട്ടുണ്ട്.

1942ൽ തിരുവനന്തപുരം ജില്ലയിലെ പൗഡിക്കോണത്താണ്‌ എൻ.എൽ. ബാലകൃഷ്ണൻ ജനിച്ചത്‌. നാരായണൻ-ലക്ഷ്മി ദമ്പതികളുടെ ഏകമകനായിരുന്നു ബാലകൃഷ്ണൻ. 1965ൽ ദി മഹാരാജാസ്‌ സ്‌ക്കൂൾ ഓഫ്‌ ആർട്‌സിൽ (ഇന്നത്തെ കോളേജ്‌ ഓഫ്‌ ഫൈൻ ആർട്‌സ്‌) ഡ്രോയിംഗ്‌ & പെയിന്റിംഗ്‌ ഡിപ്ലോമ കരസ്ഥമാക്കി. തിരുവനന്തപുരത്തുള്ള മെട്രോ സ്റ്റുഡിയോ, ശിവൻസ്‌ സ്റ്റുഡിയോ, രൂപലേഖാ സ്റ്റുഡിയോ, കലാലയാ സ്റ്റുഡിയോ എന്നിവിടങ്ങളിൽ നിന്നും ഫോട്ടോഗ്രാഫി പഠിച്ചു. ബോയിസ്‌ ഔൺ ഓഫ്‌ കേരള എന്ന അനാഥാലയത്തിൽ റവ. ഫാദർ ബ്രാഹാൻസയുടെ കീഴിൽ കുട്ടികൾക്ക്‌ ഫോട്ടോഗ്രാഫിയും, പെയിന്റിംഗും പരിശീലിപ്പിച്ചു. 1968 മുതൽ 1979 വരെ 11 വർഷക്കാലം കേരള കൗമുദി ദിനപത്രത്തിന്റെ തിരുവനന്തപുരം ഓഫീസിൽ സ്റ്റാഫ്‌ ഫോട്ടോഗ്രാഫറായും ജോലി ചെയ്‌തു. ജി. അരവിന്ദൻ, അടൂർ ഗോപാലകൃഷ്‌ണൻ ഉൾപ്പെടെ മലയാള സിനിമയിലെ പ്രമുഖ സംവിധായകരുടെ ചിത്രങ്ങളിൽ നിശ്ചലഛായാഗ്രാഹകനായി ജോലി ചെയ്‌തു. 1986ൽ ശില്‌പി രാജീവ്‌ അഞ്ചൽ സംവിധാനം ചെയ്‌ത അമ്മാനം കിളി എന്ന കുട്ടികളുടെ സിനിമയിലാണ് ആദ്യം അഭിനയിച്ചത്. 162 ഓളം സിനിമകളിൽ അഭിനയിച്ചിട്ടുണ്ട്‌. അവസാനകാലത്ത് പ്രമേഹം, രക്താതിമർദ്ദം, ഹൃദ്രോഗം തുടങ്ങി വിവിധ രോഗങ്ങൾ കൊണ്ട് പൊറുതിമുട്ടിയ ഇദ്ദേഹത്തിന് 2014 നവംബറിൽ അർബുദം സ്ഥിരീകരിച്ചു. തുടർന്ന് തിരുവനന്തപുരം മെഡിക്കൽ കോളേജ് ആശുപത്രിയിലായ ഇദ്ദേഹം 2014 ഡിസംബർ 25ന് രാത്രി 11 മണിയോടെ 72ആം വയസ്സിൽ അന്തരിച്ചു. മൃതദേഹം പൗഡിക്കോണത്തെ വീട്ടുവളപ്പിൽ സംസ്കരിച്ചു. നളിനിയാണ് ഭാര്യ. രാജൻ ഏക മകനാണ്.


</doc>
<doc id="260442" url="https://ml.wikipedia.org/wiki?curid=260442" title="കൊടുപ്പുന്ന">
കൊടുപ്പുന്ന

ആലപ്പുഴ ജില്ലയിലെ കുട്ടനാട് താലൂക്കിൽ ചമ്പക്കുളം ബ്ലോക്കിൽ എടത്വ ഗ്രാമപഞ്ചായത്ത് പരിധിയിൽ ഉൾപ്പെടുന്ന ഒരു പ്രദേശമാണു "കൊടുപ്പുന്ന". ആലപ്പുഴ - ചങ്ങനാശേരി സംസ്ഥാനപാതയിലെ വേഴപ്രയിൽ നിന്ന് 2 
കി.മി.ദൂരെയാണ് ഈ പ്രദേശം സ്ഥിതി ചെയ്യുന്നത്. .ആലപ്പുഴ, കോട്ടയം, ചങ്ങനാശേരി, ഹരിപ്പാട് നഗരങ്ങളിലേക്ക് ഇതുവഴി കെ.എസ്.ആർ.ടി.സി ബസ് സർവ്വീസുകൾ ഉണ്ട്.


</doc>
<doc id="260446" url="https://ml.wikipedia.org/wiki?curid=260446" title="അമേരിക്കയുടെ വ്യതിരിക്തത">
അമേരിക്കയുടെ വ്യതിരിക്തത

അമേരിക്കൻ ഐക്യനാടുകൾ മറ്റു രാജ്യങ്ങളിൽ നിന്ന് "അടിസ്ഥാന ഗുണങ്ങൾ വച്ചുനോക്കിയാൽ" വ്യത്യസ്തമാണ് എന്ന സിദ്ധാന്തമാണ് അമേരിക്കൻ എക്സപ്ഷണലിസം അല്ലെങ്കിൽ അമേരിക്കയുടെ വ്യതിരിക്തത എന്നറിയപ്പെടുന്നത്. ഈ കാഴ്ച്ചപ്പാടനുസരിച്ച് വിപ്ലവത്തിൽ നിന്ന് ഉദ്ഭവിച്ച് (രാഷ്ട്രതന്ത്രജ്ഞനായ സൈമർ മാർട്ടിൻ ലിപ്‌സെറ്റിന്റെ അഭിപ്രായത്തിൽ) "ആദ്യത്തെ പുതു രാജ്യമായി" എന്നതാണ് അമേരിക്കയുടെ വ്യത്യസ്തതയുടെ അടിസ്ഥാന കാരണം. സ്വാതന്ത്ര്യം, തുല്യത, ഇൻഡിവിജ്വലിസം, റിപ്പബ്ലിക്കനിസം, ജനപക്ഷചിന്ത ഭരണകൂടത്തിന്റെ കൂച്ചുവിലങ്ങില്ലാത്ത സ്വകാര്യ ഇടപാടുകൾക്കുള്ള അനുമതി മുതലായ അമേരിക്കയുടേതു മാത്രമായതുമായ വിശ്വാസപ്രമാണങ്ങൾ ("അമേരിക്കനിസം" വികസിപ്പിച്ചു എന്നതും അമേരിക്കയുടെ വ്യത്യസ്തതയുടെ കാരണമായി പറയപ്പെടുന്നു. ഈ വിശ്വാസപ്രമാണങ്ങളെത്തന്നെ "അമേരിക്കയുടെ വ്യത്യസ്തത" എന്നുവിളിക്കാറുണ്ട്

ഈ പദം മറ്റുള്ളവരേക്കാൾ ഉയർന്നവരാണ് അമേരിക്കക്കാർ എന്ന് സൂചിപ്പിക്കുന്നില്ലെങ്കിലും മിക്ക നവയാധാസ്ഥിതികരും അമേരിക്കയിലെ യാധാസ്ഥിതികരായ എഴുത്തുകാരും ഈ തോന്നലുണ്ടാക്കുന്ന തരത്തിലാണ് ഈ പദപ്രയോഗം നടത്തുന്നത്. ഇവരെ സംബന്ധിച്ചിടത്തോളം അമേരിക്കൻ ഐക്യനാടുകൾ ബൈബിളിലെ "കുന്നിൻ മുകളിലെ തിളങ്ങുന്ന പട്ടണത്തെപ്പോലെയാണ്". അമേരിക്കൻ ഐക്യനാടുകൾ മറ്റു രാജ്യങ്ങളെ ബാധിക്കുന്ന ചരിത്രപ്രമായ ശക്തികളുടെ സ്വാധീനത്തിൽ നിന്ന് മുക്തമാണെന്നാണ് ഇവർ വിശ്വസിക്കുന്നത്.

അമേരിക്കൻ ഐക്യനാടുകൾ വ്യതിരിക്തമാണ് എന്ന സിദ്ധാന്തം ആദ്യമായി ഉന്നയിച്ചത് (1831-ലും 1840-ലും) അലക്സിസ് ഡെ ടോക്‌വിൽ എന്നയാളാണ്. "അമേരിക്കൻ എക്സപ്ഷണലിസം" എന്ന പ്രയോഗം 1920-കൾ മുതലെങ്കിലും നിലവിലുണ്ട്. സോവിയറ്റ് നേതാവായ ജോസഫ് സ്റ്റാലിൻ അമേരിക്കൻ കമ്യൂണിസ്റ്റ് പാർട്ടിയുടെ ജേയ് ലവ്സ്റ്റോനിന്റെ നേതൃത്വത്തിലുള്ള വിഭാഗം അമേരിക്ക ചരിത്രം സംബന്ധിച്ചുള്ള മാർക്സിസ്റ്റ് നിയമങ്ങളിൽ നിന്ന് വിമുക്തമാണെന്നുള്ള പിന്തിരിപ്പൻ വിശ്വാസം മുറുകെപ്പിടിച്ചതിനെ ശാസിച്ചതോടെയാണ് ഇത് കൂടുതൽ പ്രചാരത്തിലെത്തിയത്. "പ്രകൃതിവിഭവങ്ങൾ, വ്യാവസായിക ശേഷി, ഉറച്ചുപോയ വർഗ്ഗവ്യത്യാസങ്ങളില്ലാത്ത അവസ്ഥ" എന്നിവ കാരണമാണ് അമേരിക്ക വ്യത്യസ്തമാകുന്നത് എന്നായിരുന്നു അമേരിക്കൻ കമ്യൂണിസ്റ്റുകളുടെ ഈ വിഭാഗത്തിന്റെ വിശ്വാസം. തങ്ങളുടെ ഗ്രൂപ്പ് പോരുകളിൽ അമേരിക്കൻ കമ്യൂണിസ്റ്റുകാർ "അമേരിക്കയുടെ വ്യതിരിക്തത" എന്ന പ്രയോഗം ഉപയോഗിക്കാൻ തുടങ്ങുകയും ഇത് പിന്നീട് ബുദ്ധിജീവികൾക്കിടയിൽ വ്യാപകമാവുകയുമാണുണ്ടായത്.

1960-കൾ മുതൽ പോസ്റ്റ് നേഷണലിസ്റ്റ് പണ്ഡിതർ അമേരിക്കയുടെ വ്യത്യസ്തത എന്ന സിദ്ധാന്തം തള്ളിക്കളയുകയാണുണ്ടായത്. യൂറോപ്യൻ ചരിത്രത്തിൽ നിന്ന് അമേരിക്കയ്ക്ക് വിട്ടുമാറാൻ കഴിഞ്ഞിട്ടില്ല എന്നതും അതിനാൽ അമേരിക്കയിൽ വർഗ്ഗവ്യത്യാസവും സാമ്രാജ്യത്വവും യുദ്ധത്വരയും നിലവിലുണ്ട് എന്നതും അമേരിക്ക വ്യത്യസ്തമല്ല എന്നു വാദിക്കുന്നവർ ചൂണ്ടിക്കാണിക്കുന്നു. കൂടാതെ മറ്റു മിക്ക രാജ്യങ്ങളും അവർക്ക് ഒന്നല്ലെങ്കിൽ മറ്റൊരു തരം വ്യത്യസ്തതയുണ്ട് എന്ന് വിശ്വസിക്കുന്നുണ്ട് എന്നതും ചൂണ്ടിക്കാണിക്കപ്പെടുന്നു.

2009 ഏപ്രിലിൽ ഒരു പത്രപ്രവർത്തകന്റെ ചോദ്യത്തിനുത്തരമായി സ്ട്രാസ്ബോർഗിൽ വച്ച് ബറാക് ഒബാമ ഇങ്ങനെ പറയുകയുണ്ടായി. "ഞാൻ അമേരിക്കയുടെ വ്യതിരിക്തതയിൽ വിശ്വസിക്കുന്നു. അതോടൊപ്പം തന്നെ ബ്രിട്ടീഷുകാർക്ക് അവർ വ്യത്യസ്തരാണ് എന്നും ഗ്രീക്കുകാർക്ക് അവർ വ്യത്യസ്തരാണെന്നും വിശ്വാസമുണ്ട് എന്നും എനിക്ക് സംശയമുണ്ട്." ആ ഉത്തരത്തോടൊപ്പം തന്നെ ഒബാമ ഇങ്ങനെ നിരീക്ഷിക്കുകയുണ്ടായി "അമേരിക്കയ്ക്ക് ലോകത്തെ സമാധാനത്തിലേയ്ക്കും സാമ്പത്തികമായ ഉന്നതിയിലേയ്ക്കും നയിക്കുന്നതിൽ തുടർച്ചയുള്ളതും അസാധാരണവുമായ ഒരു പങ്കുണ്ടെന്ന് വിശ്വസിക്കുന്നതിലും ഈ നേതൃസ്ഥാനം പങ്കാളിത്തമുണ്ടാക്കാൻ നമുക്കുള്ള കഴിവിൽ അധിഷ്ടിതമാണ് എന്ന് മനസ്സിലാക്കുന്നതും തമ്മിൽ വൈരുദ്ധ്യമുണ്ട് എന്ന് എനിക്ക് തോന്നുന്നില്ല. ഞങ്ങൾക്ക് ഈ പ്രശ്നങ്ങൾ തനിയെ പരിഹരിക്കാൻ സാധിക്കില്ല എന്നതുതന്നെയാണ് ഇതിനു കാരണം." മിറ്റ് റോംനി ഒബാമയുടെ ഈ പ്രസ്താവനയെ ആക്രമിക്കുകയുണ്ടായി. ഒബാമ അമേരിക്കൻ വ്യത്യസ്തതയിൽ വിശ്വസിക്കുന്നില്ല എന്നതിന്റെ ഉദാഹരണമാണ് ഇതെന്നായിരുന്നു അദ്ദേഹത്തിന്റെ വാദം. അർക്കൻസായിലെ മുൻ ഗവർണറായിരുന്ന മൈക്ക് ഹക്കാബീ പറഞ്ഞത് ഒബാമയുടെ "ആഗോള കാഴ്ച്ചപ്പാട് ഇതുവരെ അമേരിക്കയ്ക്കുണ്ടായിട്ടുള്ള എല്ലാ പ്രസിഡന്റുമാരിൽ നിന്നും (റിപ്പബ്ലിക്കനോ ഡെമോക്രാറ്റോ) നാടകീയമായി വ്യത്യാസപ്പെട്ടിരിക്കുന്നു..." എന്നും "അദ്ദേഹം അമേരിക്കൻ എന്നതിനുപരി ഒരു ആഗോളവാദി എന്ന നിലയിലാണ് വളർന്നത്" എന്നും " അമേരിക്കൻ വ്യത്യസ്തതയെ തള്ളിപ്പറയുന്നത് അമേരിക്കയുടെ ഹൃദയവും ആത്മാവും നിഷേദിക്കുന്നതിന് തുല്യമാണ്" എന്നുമാണ്.

സിറിയൻ പ്രശ്നത്തെപ്പറ്റിയുള്ള തന്റെ പ്രസംഗത്തിൽ 2013 സെപ്റ്റംബർ 10-ന് ഒബാമ ഇങ്ങനെ പറയുകയുണ്ടായി, "പക്ഷേ തുലോം ലഘുവായ പരിശ്രമവും റിസ്കും നേരിട്ടുകൊണ്ട് കുട്ടികളെ രാസായുധപ്രയോഗത്തിൽ നിന്ന് രക്ഷിക്കാൻ സാധിക്കുമെങ്കിൽ - ഇത് നമ്മുടെ കുട്ടികളെയും ഭാവിയിൽ സംരക്ഷിക്കും - നാം നടപടിയെടുക്കണം എന്നാണ് ഞാൻ വിശ്വസിക്കുന്നത്...ഇതാണ് അമേരിക്കയെ വ്യത്യസ്തമാക്കുന്നത്. ഇതാണ് നമ്മുടെ വ്യതിരിക്തത." അടുത്തദിവസം ഇതിന് മറുപടിയെന്നോണം റഷ്യയുടെ പ്രസിഡന്റ് വ്ലാഡിമിർ പൂട്ടിൻ "ന്യൂ യോർക്ക് ടൈംസിൽ" (2013 സെപ്റ്റംബർ 11) അമേരിക്കക്കാർ വ്യത്യസ്തതയോട് കൂടിച്ചേർന്നുപോയിട്ടുണ്ട് എന്ന് പരാതിപ്പെട്ടു. "വ്യക്തികളെ അവർ വ്യത്യസ്തരാണെന്ന് വിശ്വസിക്കാൻ പ്രേരിപ്പിക്കുന്നത്, അതിനുള്ള കാരണം എന്തുതന്നെയാണെങ്കിലും വളരെ അപകടകരമാണ്" എന്നായിരുന്നു പൂട്ടിൻ അഭിപ്രായപ്പെട്ടത്



</doc>
<doc id="260450" url="https://ml.wikipedia.org/wiki?curid=260450" title="പാവട്ടങ്കോൽ">
പാവട്ടങ്കോൽ

തെക്കെപശ്ചിമഘട്ടതദ്ദേശവാസിയായ ഒരു വലിയ കുറ്റിച്ചെടിയാണ് പാവട്ടങ്കോൽ. . 720 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെട്ടിരുന്ന ഈ ചെടിയ്ക്ക് വംശനാശം വന്നു എന്ന് കരുതപ്പെടുന്നു.



</doc>
<doc id="260458" url="https://ml.wikipedia.org/wiki?curid=260458" title="ഇംഗ്ലീഷ് പ്രതിരോധം">
ഇംഗ്ലീഷ് പ്രതിരോധം

ചെസ്സിലെ പ്രാരംഭനീക്കത്തിൽ കറുപ്പ് സ്വീകരിക്കുന്ന പ്രതിരോധപരമായ ഒരു പ്രാരംഭനീക്കമാണ് ഇംഗ്ലീഷ് പ്രതിരോധം. ഇത് ഇങ്ങനെയാണ് കളിക്കുന്നത്:

വെള്ള 3.e4 എന്ന നീക്കത്തിലൂടെ കാലാളുകളുടെ മധ്യനിര നേടുമ്പോൾ, കറുപ്പ് Bb7, ...Bb4...Qh4...f5, എന്നി നീക്കങ്ങളിലൂടെ മധ്യഭാഗത്തെ കാലാളുകൾക്ക് സമ്മർദ്ദമേൽപ്പിക്കുന്നു. ഈ നീക്കം ആവിഷ്ക്കരിച്ചത് പി.എൻ. വാല്ലിസ് എന്ന ഇംഗ്ലീഷ് കളിക്കാരനാണ്. 1970 കളിലെ ഒട്ടുമിക്ക മുൻനിരയിലുള്ള ഇംഗ്ലണ്ട് കളിക്കാരും ഈ നീക്കം തുടർന്നതോടെ ഇംഗ്ലീഷ് പ്രതിരോധം എന്ന പേര് പ്രചാരത്തിലായി. കറുപ്പിന്റെ ആന, കുതിര, മന്ത്രി എന്നിവ വെള്ളയ്ക്ക് മുമ്പേ ആക്രമിക്കാൻ മുൻനിരയിലെത്തുന്നു എന്നതാണ് ഈ നീക്കത്തിന്റെ സവിശേഷത.


</doc>
<doc id="260460" url="https://ml.wikipedia.org/wiki?curid=260460" title="കുണുക്കിപ്പാണൽ">
കുണുക്കിപ്പാണൽ

പശ്ചിമഘട്ടതദ്ദേശവാസിയായ ഒരു വലിയ കുറ്റിച്ചെടിയാണ് കുണുക്കിപ്പാണൽ. . 900 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണുന്നു. വയനാട്ടിലെയും താമരശ്ശേരിയിലെയും ഒരു ചെറിയ ഭാഗത്തു മാത്രമേ കാണാറുള്ളൂ എന്നു വിശ്വസിച്ചിരുന്ന ഈ ചെടി പിന്നീട് അഗസ്ത്യമല വരെയുള്ള ഭാഗങ്ങളിൽ കണ്ടിട്ടുണ്ട്. ഈ ഭാഗങ്ങളിലെ വൻതോതിലുള്ള വനംകയ്യേറ്റം കാരണം കുണുക്കിപ്പാണൽ വംശനാശഭീഷണി നേരിടുന്നു.



</doc>
<doc id="260463" url="https://ml.wikipedia.org/wiki?curid=260463" title="പി.ജെ. തോമസ്">
പി.ജെ. തോമസ്

ഭാരതീയനായ സാമ്പത്തിക ശാസ്ത്രജ്ഞനും എഴുത്തുകാരനുമായിരുന്നു ഷെവലിയർ ഡോ. പി.ജെ. തോമസ് (25 ഫെബ്രുവരി 1897 - 26 ജൂലൈ 1965). 1945 മുതൽ 48 വരെ ഇന്ത്യാഗവണ്മെന്റിന്റെ സാമ്പത്തിക ഉപദേഷ്ടാവായി പ്രവർത്തിച്ചു. ഇദ്ദേഹം 1919-ൽ രചിച്ച ധനതത്ത്വശാസ്ത്രം എന്ന കൃതിയാണ് മലയാളത്തിലെ ആദ്യത്തെ സാമ്പത്തികശാസ്ത്ര ഗ്രന്ഥം. രാജ്യസഭയിലും മദ്രാസ് നിയമനിർമ്മാണസഭയിലും അംഗമായിരുന്നിട്ടുണ്ട്. ഐക്യരാഷ്ട്രസഭയുടെ ആദ്യ സമ്മേളനത്തിൽ ഇന്ത്യൻ പ്രതിനിധി സഭാംഗമായിരുന്നു.
കോട്ടയം ജില്ലയിലെ കുറവിലങ്ങാട് സ്വദേശിയാണ്. തൃശ്ശിനാപ്പള്ളിയിൽനിന്ന് ബിരുദം നേടിയതിനുശേഷം തിരുവനന്തപുരം മഹാരാജാസ് കോളജിൽ അധ്യാപകനായി ഔദ്യോഗികജീവിതമാരംഭിച്ചു. തുടർന്ന് ഇംഗ്ലണ്ടിലെ ഓക്സ്ഫഡ് സർവകലാശാലയിൽനിന്ന് ബി.ലിറ്റ്., ഡി.ഫിൽ. ബിരുദങ്ങൾ കരസ്ഥമാക്കി. സിലോൺ സർവ്വകലാശാലയിൽ പ്രൊഫസറായി. തുടർന്നു് മദ്രാസ് സർവകലാശാലയിൽ പ്രൊഫസറായി സേവനമനുഷ്ഠിക്കുമ്പോഴാണ് (1927-41) വ്യവസായങ്ങളെക്കുറിച്ചു പഠിക്കാൻ ബ്രിട്ടിഷ് ഗവണ്മെന്റ് പി.ജെ. തോമസിന്റെ അധ്യക്ഷതയിൽ ഒരു കമ്മിഷൻ രൂപവത്കരിച്ചത്. 1945-48 കാലഘട്ടത്തിൽ ഇന്ത്യാ ഗവണ്മെന്റിന്റെ സാമ്പത്തിക ഉപദേഷ്ടാവായി പ്രവർത്തിച്ചു. ക്രൈസ്തവസാഹിത്യരംഗത്തും ഇദ്ദേഹം ശ്രദ്ധേയമായ സംഭാവനകൾ നല്കിയിട്ടുണ്ട്. തോമസിന്റെ "മലയാളസാഹിത്യവും ക്രിസ്ത്യാനികളും" എന്ന കൃതി ഭാഷയിൽ ഏറെ വിലപ്പെട്ട ഒരു ഗവേഷണസാമഗ്രിയാണു്. 

പോർച്ചുഗീസുകാരുടെ ആഗമനത്തിനു മുമ്പുതന്നെ കേരളത്തിലെ നസ്രാണികളുടെ പക്കൽ സുറിയാനിഭാഷയിലുള്ള വേദപുസ്തകങ്ങളും വ്യാഖ്യാനങ്ങളും ഉണ്ടായിരുന്നുവെന്നും അത് കുട്ടികളെ പഠിപ്പിച്ചിരുന്നുവെന്നും പി.ജെ.തോമസ് സമർഥിക്കുന്നു. ഉദയംപേരൂർ സൂനഹദോസിന്റെ ഫലമായി, ചില കേരളീയ ക്രൈസ്തവ ഗ്രന്ഥങ്ങൾ നിരോധിക്കപ്പെട്ടിരുന്നതായി ഇദ്ദേഹം ചൂണ്ടിക്കാണിക്കുന്നു. മിശിഹായുടെ തിരുബാല പുസ്തകം അഥവാ കന്നിമാതാവിന്റെ ചരിത്രം, യോഹന്നാൻ ബരിയൽദോന്റെ പുസ്തകം, പിതാക്കന്മാരുടെ പുസ്തകം, പവിഴത്തിന്റെ പുസ്തകം (അബ്ദിശോ), മാക്കമാത്ത് (പറുദീസാ), സൂനഹദോസുകളുടെ പുസ്തകം, സ്വർഗത്തിൽനിന്നു വന്ന എഴുത്ത്, കമിസിന്റെ പാട്ടുകൾ, നർസയുടെ പുസ്തകം, പുണ്യവാളന്മാരുടെ ചരിത്രം, പാർസിമാൻ, ശകുനപുസ്തകം എന്നിവയാണ് നിരോധിച്ച കൃതികൾ. 

കേരളത്തിലെ സഞ്ചാരസാഹിത്യത്തെക്കുറിച്ചും ഇദ്ദേഹം ഗവേഷണപഠനങ്ങൾ നടത്തിയിട്ടുണ്ട്. കേരളത്തിലെ ആദ്യത്തെ സഞ്ചാരസാഹിത്യ കൃതിയെന്നു കരുതപ്പെടുന്ന വർത്തമാനപ്പുസ്തകം അഥവാ റോമായാത്ര രചിക്കപ്പെട്ടത് എ.ഡി. 1790-നും 99-നുമിടയ്ക്കാണെന്നാണ് ഇദ്ദേഹത്തിന്റെ അഭിപ്രായം. പാറേമ്മാക്കൽ തോമാക്കത്തനാർ രചിച്ച ഈ കൃതി ആദ്യമായി അച്ചടിച്ചത് 1936-ലാണ്.

പി.ജെ. തോമസ് 1965 ജൂല. 26-ന് അന്തരിച്ചു.




</doc>
<doc id="260469" url="https://ml.wikipedia.org/wiki?curid=260469" title="ചുടല">
ചുടല

15 മീറ്ററോളം ഉയരം വയ്ക്കുന്ന ഒരുചെറുവൃക്ഷമാണ് മുളകുനാറി എന്നും അറിയപ്പെടുന്ന ചുടല. . 1400 മീറ്ററിനും 2300 മീറ്ററിനും ഇടയിലുള്ള നിത്യഹരിതവനങ്ങളിൽ കാണുന്നു.



</doc>
<doc id="260475" url="https://ml.wikipedia.org/wiki?curid=260475" title="ഹെയർ ബൈ മിസ്റ്റർ ബീൻ ഓഫ് ലണ്ടൻ">
ഹെയർ ബൈ മിസ്റ്റർ ബീൻ ഓഫ് ലണ്ടൻ

മിസ്റ്റർ ബീൻ ടെലിവിഷൻ പരമ്പരയിലെ പതിനാലാമത്തേതും അവസാനത്തേതുമായ എപ്പിസോഡാണ് ഹെയർ ബൈ മിസ്റ്റർ ബീൻ ഓഫ് ലണ്ടൻ. 1995 നവംബർ 15നാണ് "ഐടിവി" ഈ എപ്പിസോഡ് ആദ്യമായി സംപ്രേഷണം ചെയ്തത്. റോവാൻ അറ്റ്കിൻസണോടൊപ്പം കോളിൻ വെൽസ്, ഫ്രെഡറിക് ട്രെവ്സ് എന്നീ പ്രമുഖ നടന്മാരും അതിഥി വേഷങ്ങളിൽ അഭിനയിച്ചിരിക്കുന്നു.
മിസ്റ്റർ ബീൻ തന്റെ മുടിവെട്ടാനായി ഡെറിക്സ് ബാർബർ ഷോപ്പിലേക്ക് പ്രവേശിക്കുന്നു. അപ്പോൾ മുടിവെട്ടുകാരന് ഒരു ടെലിഫോൺ കോൾ വരികയും അയാൾ ദീർഘനേരം ടെലിഫോൺ സംഭാഷണത്തിൽ ഏർപ്പേടുകയും ചെയ്യുന്നു. ബീൻ മുടിവെട്ടുകാരനെ കാത്തുനിൽക്കുമ്പോൾ മറ്റു പല ആളുകളും മുടിവെട്ടാനായി അവിടെ എത്തുകയും ബീൻ പുതിയ മുടിവെട്ടുകാരനാണ് എന്ന ധാരണയിൽ അയാൾക്കുമുൻപിൽ മുടിവെട്ടാനായി ഇരുന്നുകൊടുക്കുകയും ചെയ്യുന്നു. ബീൻ ഈ അവസരത്തിൽ സ്വയം മുടിവെട്ടുകാരനായി ഭാവിച്ച് 3 ആളുകൾക്ക് തെറ്റായതും, ചിരിയുണർത്തുന്നതുമായ രീതിയിൽ മുടിവെട്ടികൊടുക്കുന്നു. പിന്നീട് ഈ ആളുകൾ കുപിതരായി ബാർബർ ഷോപ്പിൽ തിരിച്ച് വരികയും യഥാർത്ഥ മുടിവെട്ടുകാനെ കുറ്റപ്പെടുത്തുകയും ചെയ്യുന്നു. ഈ സമയത്ത് ബീൻ ചാൾസ് രാജകുമാരന്റെ ഒരു ചിത്രംകൊണ്ട് തന്റെ മുഖം മറച്ച് നിൽക്കുന്നു.
ബീൻ ഒരു മേളയിൽ എത്തുകയും, ചില ഇൻഡോർ കളികളിൽ ചതിയുപയോഗിച്ച് രസകരമായ രീതിയിൽ വിജയിക്കുകയും ചെയ്യുന്നു. പിന്നീട് ബീൻ ഒരു ശ്വാനപ്രദർശനത്തിൽ തന്റെ കരടിപ്പാവയായ ടെഡിയെ പങ്കെടുപ്പിക്കുകയും അതിൽ വിജയിക്കുകയും ചെയ്യുന്നു. അവിടെ നിന്നും സമ്മാനമായി ലഭിച്ച ഒരു എല്ല് മറ്റു പട്ടികളുടെ ഇടയിലേക്ക് എറിഞ്ഞശേഷം ബഹളത്തിനിടയിൽ ഒരു കുപ്പി തേനുമായി സ്ഥലംവിടുന്നു.
ബീൻ ഒരു ട്രെയിനിൽ നിന്ന് പുറത്തിറങ്ങുന്നു, എന്നാൽ അവിചാരിതമായി അയാളുടെ ടിക്കറ്റ് നഷ്ടപ്പെടുന്നു. കാവൽക്കാരുടെ കണ്ണുവെട്ടിച്ച് പുറത്തെത്താനായി അയാൾ ഒരു തപാൽചാക്കിൽ കയറുന്നു. അതിനുള്ളിലിരുന്നു ഇഴഞ്ഞ് ഗേറ്റ് കടക്കാൻ ശ്രമിക്കുന്നതിനിടെ ജോലിക്കാർ ഗേറ്റ് തിരിക്കുകയും ബീൻ ഇഴഞ്ഞ് പാളത്തിൽ എത്തിപ്പെടുകയും ചെയ്യുന്നു. തപാൽചാക്ക് പാളത്തിൽ കിടക്കുന്നതായി കണ്ട ജോലിക്കാർ അതെടുത്ത് (അതിനുള്ളിലുള്ള ബീനോടൊപ്പം) മോസ്കോയിലേക്കുള്ള ട്രെയിനിൽ ഇടുന്നു.
മൂന്നാം സന്ദർഭം "മിസ്റ്റർ ബീൻ റൈഡ്സ് എഗെയ്ൻ" എന്ന എപ്പിസോഡിന്റെ നാലാം സന്ദർഭത്തിന്റെ തുടർച്ചയായാണ് അവതരിപ്പിച്ചിരിക്കുന്നത്.
സൗത്ത്വാർക് കത്തീഡ്രൽ ക്വയർ ആലപിച്ച മിസ്റ്റർ ബീൻ തീം സോംഗാണ് ഈ എപ്പിസോഡിലും ഉപയോഗിച്ചിരിക്കുന്നത്. മിസ്റ്റർ ബീനിന്റെ സഹരചയിതാവായ റോബിൻ ഡ്രിസ്കോൾ മൂന്നാം സന്ദർഭത്തിൽ ഒരു റെയിൽവേ ഗാർഡായി അതിഥിവേഷത്തിൽ അഭിനയിച്ചിരിക്കുന്നു.
മിസ്റ്റർ ബീനിന്റെ കാർട്ടൂൺ പരമ്പരയായ മിസ്റ്റർ ബീൻ ദി അനിമേറ്റഡ് സീരീസിലെ "ഹെയർകട്ട്" എന്ന എപ്പിസോഡ് "ഹെയർ ബൈ മിസ്റ്റർ ബീൻ ഓഫ് ലണ്ടൻ" എന്ന യഥാർത്ഥ പരമ്പരയിലെ ഒന്നാമത്തെ സന്ദർഭത്തെ ആസ്പദമാക്കി നിർമിച്ചതാണ്.


</doc>
<doc id="260478" url="https://ml.wikipedia.org/wiki?curid=260478" title="ക്വീൻസ് ഗാംബിറ്റ്">
ക്വീൻസ് ഗാംബിറ്റ്

ചെസ്സിലെ പഴക്കമുള്ള ഒരു പ്രാരംഭനീക്കമാണ് ക്വീൻസ് ഗാംബേറ്റ്. ഇത് തുടങ്ങുന്നത് ഇങ്ങനെയാണ്:


</doc>
<doc id="260485" url="https://ml.wikipedia.org/wiki?curid=260485" title="വിനോദ് റെയ്‌ന">
വിനോദ് റെയ്‌ന

ഭാരതത്തിലെ ഒരു വിദ്യാഭ്യാസപ്രവർത്തകനും ചിന്തകനുമായിരുന്നു വിനോദ് റെയ്‌ന (മരണം : 12 സെപ്റ്റംബർ 2013). 2009 ലെ വിദ്യാഭ്യാസ അവകാശ നിയമത്തിന്റെ മുഖ്യശില്പികളിലൊരാളും ജനകീയശാസ്ത്രപ്രസ്ഥാനത്തിന്റെ നായകരിലൊരാളുമായിരുന്നു. 
ഭൗതികശാസ്ത്രജ്ഞനായ പ്രൊഫ. റെയ്‌ന ഡൽഹി സർവകലാശാലയിൽ അധ്യാപകനായി സേവനമനുഷ്ഠിച്ചിരുന്നു. 1985-ൽ ഉദ്യോഗം രാജിവെച്ച് പ്രാഥമികവിദ്യാഭ്യാസരംഗത്തെ വികസനപ്രവർത്തനങ്ങൾക്കായി ജീവിതം സമർപ്പിച്ചു. ഭാരത് ജ്ഞാൻ വിജ്ഞാൻ സമിതിയുടെ നിർവാഹകസമിതി അംഗവും സഹസ്ഥാപകനുമാണ്.

ബദൽവിദ്യാഭ്യാസമേഖലയിൽ ശ്രദ്ധേയസംഭാവനകൾ നൽകിയിട്ടുള്ള ഏകലവ്യ എന്ന സംഘടനയ്ക്ക് നേതൃത്ത്വം നൽകി.


</doc>
<doc id="260489" url="https://ml.wikipedia.org/wiki?curid=260489" title="കുറുമുള്ളൂർ">
കുറുമുള്ളൂർ

കോട്ടയം ജില്ലയിലെ മീനച്ചിൽ താലൂക്ക്, കോട്ടയം താലൂക്ക് എന്നിവടങ്ങളിലായി വ്യാപിച്ചു കിടക്കുന്ന ഒരു കരയാണ്. കുറുമുള്ളൂർ Kurumulloor) കാണക്കാരി, നീണ്ടൂർ, അതിരമ്പുഴ പഞ്ചായത്തുകളിൽ ഉൾപ്പെട്ട പ്രദേശങ്ങൾ കുറുമുള്ളൂർ എന്ന സ്ഥലനാമത്തിൻ കീഴിൽ വരുന്നു. കൂടാതെ കിഴക്കെ കുറുമുള്ളൂർ, പടിഞ്ഞാറെ കുറുമുള്ളൂർ എന്നിങ്ങനെ പ്രദേശികമായ വിഭജനവും ഉണ്ട്. ഏറ്റുമാനൂരിൽ നിന്നും 5 കിലോമീറ്റർ അകലെയാണ് ഈ പ്രദേശം. ഐതിഹ്യപ്രസിദ്ധമായ വേദഗിരി ഇവിടെയാണ്. സ്ഥിതിചെയ്യുന്നത്.

ശ്രീ ഭൂതനാഥ സർവ്വസ്വം, ശ്രീ വേദഗിരി മാഹാത്മ്യം തുടങ്ങിയ കൃതികളുടെ കർത്താവായ കുറുമുള്ളൂർ നാരായണപിള്ള, ജ്യോതിഷപണ്ഡിതനായിരുന്ന കുറുമുള്ളൂർ ബാലൻ, യുവസാഹിത്യകാരനായ സുരേഷ് കുറുമുള്ളൂർ തുടങ്ങിയവർ കുറുമുള്ളൂരിന്റെ സാംസ്ക്കാരിക ചരിത്രത്തിൽ സ്ഥാനം പിടിച്ചവരാണ്.കടുത്തുരുത്തി എം.എൽ.എ ആയിരുന്ന സ്റ്റീഫൻ ജോർജ്ജിന്റെ ജന്മനാടും കുറുമുള്ളൂരിലാണ്.

തൊഴിൽ രംഗത്ത് സ്പിന്നിംഗ് മിൽ സ്ഥാപനമായ കോട്ടയം ടെക്സറ്റയിൽസ് എന്ന പൊതുമേഖലാ സ്ഥാപനവും, സ്വകാര്യ സംരംഭമായ കെ.എസ്. ഇ, ലിമിറ്റഡ് കമ്പനിയും കുറുമുള്ളൂരിലെ വേദഗിരിയിൽ സ്ഥിതി ചെയ്യുന്നു.
കാർഷികമേഖലയെ അടിസ്ഥാനമാക്കിയുള്ള ഒരു സമ്പദ്ഘടനയാണ് ഇവിടെ നിലനിന്നിരുന്നത്. എന്നാൽ ഇന്ന് വിദേശ നാടുകളിൽ ജോലിചെയ്യുന്നവർ വഴി വിദേശപണം ഈ നാടിന്റെ സമ്പദ്ഘടനയിൽ ഒരു മുഖ്യപങ്കുവഹിക്കുന്നു.

കുറുമുള്ളൂർ സെൻറ്.സ്റ്റീഫൻസ് ചർച്ച്, കുറുമുള്ളൂർ, കല്ലംപാറ വീര്യംകുളങ്ങര ഭഗവതി ക്ഷേത്രം, മൂഴിക്കുളങ്ങര ഭഗവതി ക്ഷേത്രം, വേദഗിരി ശ്രീധർമ്മശാസ്താ ക്ഷേത്രം, തുടങ്ങിയവ ഈ പ്രദേശത്തെ പ്രധാന ആരാധനാലയങ്ങളാണ്.


</doc>
<doc id="260501" url="https://ml.wikipedia.org/wiki?curid=260501" title="അലാന്ദ് ദ്വീപുകൾ">
അലാന്ദ് ദ്വീപുകൾ

അലാന്ദ് ( സ്വീഡിഷ് ഉച്ചാരണം ഓലാന്ദ് ) ദ്വീപുസമൂഹത്തിന്റെ കിടപ്പ് സ്വീഡനിൽ നിന്നും ഫിൻലൻഡിൽ നിന്നുംസമദൂരത്തിൽ ബാൾട്ടിക് ഉൾക്കടലിലാണ്. ഫിൻലൻഡിന്റെ അധീനതയിലുളള 6757 ദ്വീപുകളടങ്ങുന്ന ഈ സ്വയംഭരണ പ്രദേശത്തിലെ നിവാസികൾ നൂറുശതമാനവും സ്വീഡിഷ് ഭാഷ സംസാരിക്കുന്നവരാണ്. നോർഡിക് രാഷ്ട്ര സമുച്ചയത്തിന്റെ ഭാഗമാണ് അലാന്ദ്
പാറക്കെട്ടുകളും ചതുപ്പു നിലങ്ങളും പൈൻ മരക്കാടുകളും നിറഞ്ഞ ഭൂപ്രകൃതിയുടെ 9 ശതമാനമേ കൃഷിയോഗ്യമായുളളു. 
പത്തൊമ്പതാം നൂറ്റാണ്ടിന്റെ തുടക്കത്തിൽ സ്വീഡന് ഈ ദ്വീപുസമൂഹം റഷ്യക്കു അടിയറ വെക്കേണ്ടിവന്നു. അന്നേ റഷ്യൻ സാമ്രാജ്യത്തിന്റെ ഭാഗമായിരുന്ന . ഫിൻലൻഡിനോട് ഈ ദ്വീപുകളും ചേർക്കപ്പെട്ടു. നയതന്ത്രപ്രാധാന്യമുളള ഈ പ്രദേശം കൈക്കലാക്കാൻ ആംഗ്ലോ-ഫ്രഞ്ചു ശക്തികൾ ശ്രമിച്ചു, പിന്നീട് 1856-ലെ പാരീസ് ഉടമ്പടിയനുസരിച്ച് തല്പരകക്ഷികളെല്ലാം സൈന്യങ്ങളെ നിശ്ശേഷം പിൻവലിക്കുകയും , അലാന്ദ് സൈന്യരഹിതമേഖലയായി പ്രഖ്യാപിക്കപ്പെടുകയും ചെയ്തു. 1917-19 കാലത്ത് സ്വീഡൻ അലാന്ദ് തിരിച്ചെടുക്കാൻ ശ്രമം നടത്തി. ജനഹിതവും അതിന് അനുകൂലമായിരുന്നു. അതിനായി നടത്തിയ ഒപ്പുശേഖരണത്തിൽ 95 ശതമാനം നിവാസികളും സമ്മതം രേഖപ്പെടുത്തി. പക്ഷേ പല വിധ കാരണങ്ങളാലും അലാന്ദ് ഫിൻലൻഡിന്റെ ഭാഗമായിത്തന്നെ ഇന്നും തുടരുന്നു. 


</doc>
<doc id="260502" url="https://ml.wikipedia.org/wiki?curid=260502" title="കാരോ-കാൻ പ്രതിരോധം">
കാരോ-കാൻ പ്രതിരോധം

ചെസ്സിലെ ഒരു പ്രാരംഭനീക്കമാണ് കാരോ-കാൻ പ്രതിരോധം. വെള്ളയുടെ e4 നീക്കത്തിനെതിരെ c6 എന്ന നീക്കത്തോടെ തുടങ്ങുന്ന പ്രാരംഭനീക്കത്തിന്റെ മുറയാണ് കാരോ-കാൻ പ്രതിരോധം. ഈ നീക്കം ഇങ്ങനെ സൂചിപ്പിക്കാം:

1. e4 c6

സിസിലിയൻ പ്രതിരോധം, ഫ്രഞ്ച് പ്രതിരോധം എന്നിവയെ പോലെ ഇതുമൊരു സെമി ഓപ്പൺ ഗെയിമാണ്. ഏറ്റവും പ്രചാരമുള്ള ഉറച്ച പ്രതിരോധരീതികളിലൊന്നായ കാരോ-കാൻ പ്രതിരോധത്തിൽ കളിയുടെ അന്ത്യത്തിൽ കറുത്ത കരുക്കളുടെ വിന്യാസം മുൻ തൂക്കം നേടാൻ സഹായിക്കാറുണ്ട്. കളിക്കാരായ ഹൊറേഷ്യോ കാരോയുടേയും, മാർക്കസ് കാനിന്റേയും പേരിൽ ആണ് ഈ പ്രതിരോധ നീക്കങ്ങൾ അറിയപ്പെടുന്നത്. 


</doc>
<doc id="260510" url="https://ml.wikipedia.org/wiki?curid=260510" title="ഗ്ര്വൻഫെൽഡ് പ്രതിരോധം">
ഗ്ര്വൻഫെൽഡ് പ്രതിരോധം

ചെസ്സിലെ പ്രതിരോധപരമായ ഒരു പ്രാരംഭനീക്കമാണ് ഗ്ര്വൻഫെൽഡ് പ്രതിരോധം. ഇതിലെ പ്രാഥമികനീക്കങ്ങൾ താഴെ കൊടുത്തിരിക്കുന്ന രീതിയിലാണ്. 


</doc>
<doc id="260515" url="https://ml.wikipedia.org/wiki?curid=260515" title="സ്ലാവ് പ്രതിരോധം">
സ്ലാവ് പ്രതിരോധം

ചെസ്സിലെ പ്രാരംഭനീക്കമായ സ്ലാവ് പ്രതിരോധം കളിക്കുന്നത് ഇങ്ങനെയാണ്:

വെള്ളയുടെ ക്വീൻസ് ഗാംബിറ്റ് എന്ന പ്രാരംഭനീക്കത്തിനെതിരെ കളിക്കുന്ന ‌ഒരു പ്രതിരോധമുറയാണിത്.


</doc>
<doc id="260518" url="https://ml.wikipedia.org/wiki?curid=260518" title="ഏഴാമത്തെ വരവ്">
ഏഴാമത്തെ വരവ്

എം.ടി.യുടെ രചനയിൽ ഹരിഹരൻ സംവിധാനം ചെയ്ത് 2013 സെപ്റ്റംബർ 15-ന് പുറത്തിറങ്ങിയ മലയാളചലച്ചിത്രമാണ് ഏഴാമത്തെ വരവ്. എം.ടി.യും ഹരിഹരനും ഒരുമിക്കുന്ന 14-ആമത്തെ ചിത്രമാണിത്. ഇന്ദ്രജിത്ത്, വിനീത്, ഭാവന, മോഹന, കവിത, മാമുക്കോയ, സുരേഷ്‌കൃഷ്ണ, ക്യാപ്റ്റൻ രാജു എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. 1979-ൽ നിർമ്മാണം ആരംഭിച്ച എവിടെയോ ഒരു ശത്രു എന്ന സിനിമയുടെ പുനരാവിഷ്‌കാരമാണ്‌ ഈ ചിത്രം. ഈ ചിത്രം പുറത്തിറങ്ങിയിട്ടില്ല.

ഗായത്രി സിനിമാസ് എന്റർപ്രൈസസിന്റെ ബാനറിൽ ഹരിഹരൻ തന്നെയാണ് ചിത്രം നിർമിച്ചിരിക്കുന്നത്. ചിത്രത്തിന്റെ ഗാനരചനയും സംഗീതവും അദ്ദേഹം തന്നെ നിർവഹിച്ചിരിക്കുന്നു. ഹരിഹരൻ ആദ്യമായാണ് ചലച്ചിത്രത്തിനു സംഗീതം നൽകുന്നത്.


ഹരിഹരനാണ് ചിത്രത്തിന്റെ ഗാനരചനയും സംഗീതവും നിർവഹിച്ചിരിക്കുന്നത്. കർണാട്ടിക് സംഗീതത്തിൽ അധിഷ്ഠിതമായ നാല് ഗാനങ്ങളാണ് ചിത്രത്തിലുള്ളത്.

പ്രധാന സ്ത്രീ കഥാപാത്രമായി പത്മപ്രിയയെയാണ് ആദ്യം പരിഗണിച്ചിരുന്നത്, എന്നാൽ പിന്നീട് ഇവർ ഇതിൽ നിന്നും പുറത്തായി. ഭാവനയാണ് ഈ വേഷം അവതരിപ്പിച്ചത്. വിനീത് അവതരിപ്പിക്കുന്ന വേഷത്തിലേക്കായി നരേനായായിരുന്നു ആദ്യം പരിഗണിച്ചിരുന്നത്. എന്നാൽ നരേനും ചിത്രത്തിൽ നിന്നും പിന്നീട് ഒഴിവായി.

ഓസ്ട്രേലിയയിൽ പരിശീലനം നൽകിയ ഒരു പുലിയും ചിത്രത്തിലെ കഥാപാത്രമാണ്. ഇന്ത്യയിൽ ചില മൃഗങ്ങളെ ഉപയോഗിച്ചുള്ള ചിത്രീകരണം വിലക്കിയിരിക്കുന്നതിനാൽ പുലിയെ ഉപയോഗിച്ചുള്ള ഭാഗങ്ങൾ ഓസ്‌ട്രേലിയയിലാണ് ചിത്രീകരിച്ചത്. പൂർണമായും വനമേഖലകളിലാണ് ചിത്രീകരണം നടത്തിയിരിക്കുന്നത്.

ഒരു ദേശത്തിലെ സ്വാധീനശക്തിയുമുള്ള ഗോപി മുതലാളി എന്ന കാഥാപാത്രത്തെ ഇന്ദ്രജിത്ത് അവതരിപ്പിച്ചിരിക്കുന്നു. ഗോപിയുടെ ഭാര്യയായാണ് ഭാവന അഭിനയിക്കുന്നത്. ചരിത്ര ഗവേഷകന്റെ വേഷത്തിൽ വിനീത് അഭിനയിക്കുന്നു. പക, പ്രണയം, പ്രതികാരം എന്നിവയാണ് ചിത്രത്തിന്റെ പ്രമേയം. പുലിറയിറങ്ങുന്നതു മൂലമുള്ള ഗ്രാമീണ ജീവിതത്തിലെ അസ്വസ്ഥതകൾ ചിത്രത്തിന്റെ പ്രധാന ഉള്ളടക്കമാണ്.

1979-ൽ സുകുമാരനെ നായകനാക്കി നിർമ്മാണം ആരംഭിച്ച എവിടെയോ ഒരു ശത്രു എന്ന സിനിമയുടെ പുനരാവിഷ്‌കാരമാണ്‌ ഈ ചിത്രം. എന്നാൽ ഈ ചിത്രം പുറത്തിറങ്ങിയിരുന്നില്ല.

ഓസ്ട്രേലിയ, കേരളത്തിലെ കണ്ണവം വനങ്ങൾ, കുടക്, വയനാട്, കോഴിക്കോട് ബാലുശ്ശേരി തെച്ചി എസ്റ്റേറ്റ് എന്നിവിടങ്ങളിലായി ചിത്രീകരണം നടത്തി.


</doc>
<doc id="260524" url="https://ml.wikipedia.org/wiki?curid=260524" title="കിംങ്സ് ഗാംബിറ്റ്">
കിംങ്സ് ഗാംബിറ്റ്

ചെസ്സിലെ ഒരു പ്രാരംഭനീക്കമായ കിംങ്സ് ഗാംബിറ്റ് തുടങ്ങുന്നത് ഇങ്ങനെയാണ്:

വെള്ള ഒരു കാലാളിനെ കറുപ്പിന് വെട്ടാനുവദിച്ച് കറുപ്പിന്റെ e-കാലാളിനെ മധ്യഭാഗത്ത് നിന്ന് വഴി തിരിച്ചു വിട്ട് d4 എന്ന നീക്കത്തിലൂടെ മധ്യഭാഗം നേടുക എന്ന ഉദ്ദേശ്യത്തോടെ നീക്കുന്ന പ്രാരംഭനീക്കമാണിത്. കറുപ്പ് അധികം ലഭിച്ച കാലാളിനെ നിലനിർത്താനായാൽ വെള്ളയുടെ രാജാവിന്റെ ഭാഗം ദുർബലമാകുന്നു എന്നതാണ് ഈ പ്രാരംഭനീക്കത്തിന്റെ തത്ത്വം.വെള്ളയ്ക്കാകട്ടെ നഷ്ടപ്പെട്ട കാലാളിനു പകരം ആക്രമണത്തിനുള്ള അവസരങ്ങൾ കൂടുതൽ ലഭിയ്ക്കുകയും ചെയ്യുന്നു


</doc>
<doc id="260528" url="https://ml.wikipedia.org/wiki?curid=260528" title="ജലധാര">
ജലധാര

സമ്മർദം ചെലുത്തി അന്തരീക്ഷത്തിലേക്കു തുടർച്ചയായി ജലം തെറിപ്പിക്കുന്നതിനാണ് ജലധാര എന്നു പറയുന്നത്. ജലധാര രൂപകൽപ്പന ചെയ്യപ്പെടുന്നത്, മുകളിൽ നിന്ന് താഴെയ്ക്ക് പതിക്കുന്ന രീതിയിലും വായുവിലേക്ക് ഉയർത്തുന്ന രീതിയിലുമാണ്. പത്തൊമ്പാതാം നൂറ്റാണ്ടിന്റെ അവസാനം വരെ ഭൂമിയുടെ ഗുരുത്വാകർഷണം അടിസ്ഥാനമാക്കി ഉയർന്ന ഭാഗങ്ങളിലെ ജലാശയങ്ങളിൽ നിന്നാണ് ജലധാര നിർമിച്ചിരുന്നത്. ഇപ്പോൾ പമ്പ് ഉപയോഗിച്ച് വെള്ളം വളരെ ഉയരത്തിലും സംഗീതത്തിന്റേയും പ്രകാശത്തിന്റേയും പാശ്ചാത്തലത്തിലും ജലധാരകളുണ്ടാക്കുന്നുണ്ട്. കുടിവെള്ളം സജ്ജീകരിക്കുന്നതിനും അലങ്കാരത്തിനുമായി ജലധാരകൾ ഉപയോഗിക്കുന്നു.





</doc>
<doc id="260531" url="https://ml.wikipedia.org/wiki?curid=260531" title="വാൾട്ടർ പേറ്റർ">
വാൾട്ടർ പേറ്റർ

ആംഗലേയ ഗദ്യകാരനും, നിരൂപകനും, സാഹിത്യകാരനുമായിരുന്നു വാൾട്ടർ പേറ്റർ (1839-1894). വിക്ടോറിയൻ കാലഘട്ടത്തിന്റെ അസ്തമയദശയെ പ്രതിനിധീകരിച്ച പേറ്റർ ശുദ്ധ കലാവാദത്തിന്റെ (Aesthetic Movement) പ്രചാരകനായിരുന്നു. കല ജീവിതത്തിനു വേണ്ടിയല്ല കല കലയ്ക്കു വേണ്ടിത്തന്നെയാണ് എന്നായിരുന്നൂ അദ്ദേഹത്തിന്റെ മതം.

അപ്രീസിയേഷൻസ്, പ്ലേറ്റോയും പ്ലേറ്റോണിസവും, മരിയസ് ദ് എപ്പിക്യൂരിയൻ എന്നിവയാണ് പ്രധാന രചനകൾ
സൗന്ദര്യാരാധനയാണ് ജീവിതലക്ഷ്യം എന്നു വിശ്വസിക്കുന്നവരുടെ മുദ്രാവാക്യമാണ് കല കലയ്ക്കുവേണ്ടി . ശുദ്ധകലാവാദം അഥവാ "'ലാവണ്യവാദം" എന്നറിയപ്പെടുന്ന വിശ്വാസപദ്ധതിയുടെ പ്രചാരകരിൽ പ്രമുഖനാണ് പേറ്റർ.


</doc>
<doc id="260536" url="https://ml.wikipedia.org/wiki?curid=260536" title="കുട്ടികളുടെ ദീപിക">
കുട്ടികളുടെ ദീപിക

മലയാളത്തിൽ പ്രസിദ്ധീകരിച്ചു വരുന്ന ഒരു ബാലപ്രസിദ്ധീകരണമാണ് കുട്ടികളുടെ ദീപിക.


</doc>
<doc id="260541" url="https://ml.wikipedia.org/wiki?curid=260541" title="ഇൻഡ്യാനാ ജോൺസ്">
ഇൻഡ്യാനാ ജോൺസ്

1981-ൽ ജോർജ് ലൂക്കാസ് നിർമിച്ച് സ്റ്റീവൻ സ്പിൽബർഗ് സംവിധാനം ചെയ്ത റൈഡേഴ്സ് ഒവ് ദ് ലോസ്റ്റ് ആർക്ക് എന്ന സിനിമയിൽ അവതരിപ്പിക്കപ്പെട്ട സാങ്കല്പിക കഥാപാത്രമാണ് ഇൻഡ്യാനാ ജോൺസ്.ഹാരിസൺ ഫോർഡാണ് പാമ്പുകളെ ഭയക്കുന്ന, പുരാതന സംസ്കാരങ്ങളെക്കുറിച്ച് ആഴത്തിൽ അറിവുള്ള, തമാശക്കാരനായ, കൗബോയ് വേഷത്തിൽ സാഹസങ്ങൾക്കിറങ്ങിപ്പുറപ്പെടുന്ന ഡോ. ഹെൻറി വാൾട്ടർ ഇൻഡ്യാനാ ജോൺസ് എന്ന കഥാപാത്രത്തെ അനശ്വരമാക്കിയത്.


</doc>
<doc id="260543" url="https://ml.wikipedia.org/wiki?curid=260543" title="ദൈവത്തിന്റെ സ്വന്തം ക്ലീറ്റസ്">
ദൈവത്തിന്റെ സ്വന്തം ക്ലീറ്റസ്

ബെന്നി പി. നായരമ്പലം കഥയും തിരക്കഥയും സംഭാഷണവുമെഴുതി മാർത്താണ്ഡൻ സംവിധാനം ചെയ്ത് 2013 സെപ്റ്റംബർ 12നു പ്രദശനത്തിനെത്തിയ മലയാളചലച്ചിത്രമാണ് ദൈവത്തിന്റെ സ്വന്തം ക്ലീറ്റസ്.മമ്മൂട്ടി, ഹണി റോസ്, സുരാജ് വെഞ്ഞാറമ്മൂട്, സിദ്ദിഖ്, തെസ്നി ഖാൻ, അജു വർഗീസ്, രെജിത്ത് മേനോൻ, കോട്ടയം നസീർ തുടങ്ങിയവരാണ് അഭിനേതാക്കൾ.


</doc>
<doc id="260547" url="https://ml.wikipedia.org/wiki?curid=260547" title="മമ്മൂട്ടി അഭിനയിച്ച ചലച്ചിത്രങ്ങൾ">
മമ്മൂട്ടി അഭിനയിച്ച ചലച്ചിത്രങ്ങൾ

മലയാള ചലച്ചിത്ര മേഖലയിലെ ഒരു പ്രമുഖ അഭിനേതാവാണ് മമ്മൂട്ടി. മലയാളത്തിനു പുറമെ തമിഴ്, കന്നഡ, തെലുങ്ക്, ഹിന്ദി, ഇംഗ്ലിഷ് ഭാഷകളിലും മമ്മൂട്ടി അഭിനയിച്ചിട്ടുണ്ട്. മമ്മൂട്ടി വിവിധ ഭാഷകളിൽ അഭിനയിച്ച ചലച്ചിത്രങ്ങളുടെ പട്ടികയാണ് താഴെ കൊടുത്തിരിക്കുന്നത്.


</doc>
<doc id="260548" url="https://ml.wikipedia.org/wiki?curid=260548" title="ബനെഡെറ്റോ ക്രോച്ചേ">
ബനെഡെറ്റോ ക്രോച്ചേ

ഇറ്റാലിയൻ ആശയവാദതത്വചിന്തകനും എഴുത്തുകാരനുമായിരുന്നു ബനെഡെറ്റോ ക്രോച്ചേ (1866-1952) . അദ്ദേഹത്തിന്റെ ഈസ്തെറ്റിക് ലാവണ്യശാസ്ത്രചർച്ചകളിൽ ഒഴിച്ചുകൂടാനാവാത്ത ഒരു ഗ്രന്ഥമാണ്. സൗന്ദര്യശാസ്ത്രലോകത്ത് ഒരു പുതിയ ഭൂഖണ്ഡം കണ്ടുപിടിച്ച കൊളംബസ് ആയാണ് ഡൗഗ്ലസ് അയ്ൻസ്ലി ക്രോച്ചേയെ വിശേഷിപ്പിക്കുന്നത്.


</doc>
<doc id="260554" url="https://ml.wikipedia.org/wiki?curid=260554" title="ഉമ്മിണിത്തമ്പി">
ഉമ്മിണിത്തമ്പി

വേലുത്തമ്പിയുടെ പതനത്തിനു ശേഷം 1809 മുതൽ 1811 വരെ തിരുവിതാംകൂറിലെ ദളവയായിരുന്നു ഉമ്മിണിത്തമ്പി. തിരുവിതാംകൂറിൽ ആദ്യമായി "കാവൽ" എന്ന പേരിൽ പോലീസിന് തുടക്കം കുറിച്ചത് ഇദ്ദേഹമായിരുന്നു. ഈസ്റ്റ് ഇന്ത്യാ കമ്പനി സജ്ജീകരണങ്ങളെ അനുകരിച്ച് നാല് ഇൻസാഫ് (നീതി ന്യായ)കോടതികളും ഠാണാവുകളും (തടവുമുറി)സ്ഥാപിച്ചു. 
തിരുവനന്തപുരം നഗരത്തിലെ കരമന ആണ്ടിയിറക്കത്ത് പുതുമന അമ്മവീട്ടിലാണ് ഉമ്മിണി ജനിച്ചത്. വളരെ ചെറുപ്പത്തിലെ സർക്കാർ സേവനത്തിൽ പ്രവേശിച്ചു. കാവൽപ്പടയിലെ നായകനായിരുന്നു. ബ്രിട്ടീഷ് റസിഡന്റിന്റെ അപ്രീതിക്കിരയായ ഉമ്മിണിയെ നെല്ലൂരിൽ കടത്തി തടവിലാക്കി. അവിടെ മരണമടഞ്ഞു.


</doc>
<doc id="260558" url="https://ml.wikipedia.org/wiki?curid=260558" title="കുതിര (ചെസ്സ്)">
കുതിര (ചെസ്സ്)

ചെസ്സിലെ ഒരു കരുവാണ് കുതിര( ). യുദ്ധമുഖത്തെ കുതിരപ്പുറത്തെ പടക്കോപ്പുകളണിഞ്ഞ പോരാളിയെയാണ് ഈ പേർ സൂചിപ്പിക്കുന്നത്. കുതിരത്തലയും കുതിരക്കഴുത്തുമുള്ള മാതൃകയാണ് സാധാരണയായി ഇത് സൂചിപ്പിക്കാൻ ഉപയോഗിക്കുന്നത്. കളി തുടങ്ങുമ്പോൾ ഇരു കളിക്കാരനും രണ്ടു കുതിരകൾ വീതം ഉണ്ടായിരിക്കും. കളിക്കാരനു അടുത്തുള്ള നിരയിൽ മൂലയിൽ നിന്ന് ഒരു കള്ളി വിട്ടിട്ടുള്ള കള്ളിയിലാണ് കുതിര എന്ന കരുവിന്റെ സ്ഥാനം. ഇംഗ്ലീഷിലെ 'L' അക്ഷരത്തെ അനുസ്മരിക്കുന്ന തരത്തിലാണ് കുതിരയുടെ സഞ്ചാരപാത.

കുതിരയുടെ നീക്കം മറ്റു ചെസ്സ് കരുക്കളിൽ വ്യത്യസ്തതയുള്ളതാണ്. കുതിര നീക്കുന്നത് ഇപ്രകാരമാണ്, രണ്ടു കള്ളി തിരശ്ചീനമായി പോയി ഒരു കള്ളി കുത്തനെയും അല്ലെങ്കിൽ രണ്ടു കള്ളി കുത്തനെ പോയി ഒരു കള്ളി തിരശ്ചിനമായും കുതിര നീക്കുന്നു. ഈ നീക്കം ഇംഗ്ലീഷ് അക്ഷരമാലയിലെ L എന്ന അക്ഷരത്തെ സൂചിപ്പിക്കുന്നതു കൊണ്ട് L ആകൃതിയിലുള്ള നീക്കം എന്ന് പറയുന്നു. മറ്റു ചെസ്സ് കരുക്കൾക്കില്ലാത്ത മറ്റു കരുക്കൾ മുകളിലൂടെയുള്ള സഞ്ചാരം കുതിരയ്ക്കുണ്ട്. കുതിര നീങ്ങുന്നത് വെളുപ്പിൽ നിന്ന് കറുപ്പിലേക്കോ, കറുപ്പിൽ നിന്ന് വെളുപ്പിലേക്കോ ആണ്. തന്റെ L നീക്കത്തിൽ ഏതിരാളിയുടെ കരുവുണ്ടെങ്കിൽ കുതിരയ്ക്ക് അത് വെട്ടിയെടുത്തുകൊണ്ട് അവിടെ സ്ഥാനമുറപ്പിക്കാം. അടഞ്ഞ ചെസ്സ് കളിയിൽ കുതിര മറ്റേതു കരുവിനേക്കാളും പ്രതേകിച്ച് ആനയേക്കാളും ശക്തനാവുന്നു. ഏഴാം നൂറ്റാണ്ടു മുതൽ ചെസ്സിൽ വളരെക്കാലമായി മാറ്റങ്ങളൊന്നുമില്ലാതെ നിലനില്ക്കുന്ന നീക്കമാണ് കുതിരയുടെ L നീക്കം. അതുകൊണ്ട് തന്നെ, ചെസ്സുമായി ബന്ധപ്പെട്ട ഒട്ടുമിക്ക കളികളിലും കുതിരയുടെ L നീക്കം കാണാം.

ഏതിരാളിയുടെ കരുക്കൾ കൂട്ടമായി നിരന്ന അടഞ്ഞ പരിസ്ഥിതിയിൽ, കുതിര നന്നായി പ്രവർത്തിക്കുന്നു. കളത്തിന്റെ മധ്യഭാഗത്ത് നില്ക്കുമ്പോഴാണ് കുതിര കൂടുതൽ കള്ളികൾ നിയന്ത്രണം കൈവരിക്കുന്നത്. വശങ്ങളിൽ നില്ക്കുമ്പോൾ മൂന്നോ നാലോ കള്ളികൾ(നില്ക്കുന്ന സ്ഥാനമനുസരിച്ച്) മാത്രമെ കുതിരയുടെ നിയന്ത്രണത്തിലുള്ളൂ. മൂലയിൽ നില്ക്കുമ്പോൾ രണ്ടു കള്ളിയായി നിയന്ത്രണം പരിമിതപ്പെടുന്നു. മൂലയിരിക്കുന്ന കുതിര മധ്യഭാഗത്തെത്താൻ മറ്റു കരുക്കളായ ആന, തേര്, മന്ത്രി എന്നിവയേക്കാൾ കൂടുതൽ നീക്കമെടുക്കുന്നു. ഈ തത്ത്വത്തെ പ്രതിഫലിപ്പിക്കുന്ന ഇംഗ്ലീഷിലെ പദപ്രയോഗമാണ് "A knight on the rim is grim" അഥവാ "A knight on the rim is dim" എന്നത്.
കാലാളുകളെ നീക്കാതെ ആദ്യം തന്നെ നീക്കാവുന്ന ഒരോയൊരു കരുവാണ് കുതിര. മുകളിൽ പറഞ്ഞ കാരണം കൊണ്ട് കുതിരയുടെ പ്രാരംഭ നീക്കം മധ്യഭാഗത്തെ ലക്ഷ്യം വച്ചുള്ള ഏറ്റവും നല്ല കള്ളിയിലേക്ക് ആയിരിക്കണം. സാധാരണയായി കുതിരകളെ ആനകളെക്കാൾ മുമ്പും തേര്, മന്ത്രി എന്നിവയേക്കാൾ വളരെ മുമ്പും ആക്രമണത്തിനായി കൊണ്ടുവരുന്നു.

സവിശേഷ രീതിയിൽ നീങ്ങുന്നതു കൊണ്ട്, ഒന്നിലധികം കരുക്കളെ ഒരുമിച്ച് ആക്രമിക്കുന്ന ഫോർക്ക് എന്ന തന്ത്രം നടപ്പിലാക്കാൻ കുതിര വളരെ അനുയോജ്യനായ കരുവാണ്.

ചിത്രത്തിൽ, f5 എന്ന കള്ളിയിൽ ഇരിക്കുന്ന കുതിര ചെസ്സ് കളത്തിലെ ഓരോ കള്ളിയിലുെത്താനുള്ള നീക്കങ്ങളുടെ എണ്ണം അക്കങ്ങൾ കൊണ്ട് സൂചിപ്പിച്ചിരിക്കുന്നു.

ചെസ്സിലെ കുതിരയ്ക്ക് യൂണികോഡ് നിർവചിക്കുന്ന രണ്ടു കോഡ് പോയിന്റുകളാണ്:

♘ U+2658 വെളുപ്പ് ചെസ്സ് കുതിര (HTML &#9816;)

♞ U+265E കറുപ്പ് ചെസ്സ് കുതിര (HTML &#9822;)


</doc>
<doc id="260571" url="https://ml.wikipedia.org/wiki?curid=260571" title="ജോർജ് ലൂക്കാച്ച്">
ജോർജ് ലൂക്കാച്ച്

ഗ്യോർഗി ലൂക്കോസ് ( ജോർജ് ലൂക്കാസ്; ജൊർഗി ബെർണറ്റ് ലോവിംഗർ; ജനനം: 13 ഏപ്രിൽ 1885 - 4 ജൂൺ 1971) ഒരു ഹങ്കേറിയൻ മാർക്സിസ്റ്റ് തത്ത്വചിന്തകനും, ലാവണ്യശാസ്ത്രകാരൻ, ഒരു സാഹിത്യ ചരിത്രകാരൻ, വിമർശകൻ എന്നിവ ആയിരുന്നു. സോവിയറ്റ് യൂണിയന്റെ മാർക്സിസ്റ്റ് പ്രത്യയശാസ്ത്ര യാഥാസ്ഥിതികതയിൽ നിന്ന് വ്യതിചലിച്ച ഒരു പാശ്ചാത്യ മാർക്സിസത്തിന്റെ സ്ഥാപകരിലൊരാളായിരുന്നു അദ്ദേഹം. മാർക്സിന്റെ സിദ്ധാന്തത്തെ വികസിപ്പിച്ചെടുത്ത അദ്ദേഹം, മാർക്സിന്റെ സിദ്ധാന്തത്തെ കാൾ മാർക്സിന്റെ സിദ്ധാന്തത്തെക്കുറിച്ചുള്ള ബോധവത്കരണവുമായി മുന്നോട്ടു കൊണ്ടുവന്നു. അദ്ദേഹം ലെനിനിസത്തിന്റെ തത്ത്വചിന്തകനായിരുന്നു. ലെനിന്റെ പ്രായോഗികപരിപാടിയായ പ്രത്യയശാസ്ത്ര വിദഗ്ദ്ധപരിപാടിയിൽ പാർട്ടിയുടെ വിപ്ളവത്തെ ആസൂത്രിതമായി വികസിപ്പിക്കുകയും സംഘടിപ്പിക്കുകയും ചെയ്തു. 

കുറച്ചുകാലം മാത്രം നീണ്ടുനിന്ന സോവിയറ്റ് ഹംഗറി റിപ്പബ്ലിക്കിൽ മന്ത്രിതുല്യമായ സ്ഥാനവും വഹിച്ചു.തോമസ് മൻ തന്റെ ഇതിഹാസഗ്രന്ഥമായ മാജിക്ക് മൗണ്ടനിലെ നഫ്ത എന്ന കഥാപാത്രത്തെ സൃഷ്ടിച്ചത് ലൂക്കാച്ചിനെ മനസ്സിൽ കണ്ടുകൊണ്ടാണ്.

മാർക്സിസ്റ്റ് രാഷ്ട്രീയചിന്തകൻ എന്നതിനൊപ്പം മാർക്സിസ്റ്റ് ലാവണ്യശാസ്ത്രത്തിനും ലൂക്കാച്ച് ഭാരിച്ച സംഭാവനകൾ നൽകി. മാർക്സിസം ചരിത്രപുരോഗതിക്കു വഴി ചൂണ്ടൗന്ന ഒരു തത്ത്വസംഹിതയാണെന്ന ദൃഡപ്രത്യയത്തിൽ അധിഷ്ടിതമാണ് ലൂക്കാച്ചിന്റെ സൗന്ദര്യശാസ്ത്രചിന്തകൾ.







</doc>
<doc id="260572" url="https://ml.wikipedia.org/wiki?curid=260572" title="നജീബ് ഉദ് ദൗള">
നജീബ് ഉദ് ദൗള

1756 മുതൽ 1770 വരെ മുഗൾ ചക്രവർത്തിയുടെ പ്രതിനിധിയായി ദൽഹി ആസ്ഥാനമാക്കി ഭരണം നടത്തിയ പടയാളിയാണ് നജീബ് ഉദ് ദൗള. പഷ്തൂൺ വംശജനായിരുന്ന നജീബ് ഖാനെ, അഹ്മദ് ഷാ അബ്ദാലിയാണ്ഈ പദവിയിലേക്കുയർത്തിയത് . 

ഇന്ന് പാകിസ്താനിലുൾപ്പെടുന്ന സ്വാറ്റ് പ്രവിശ്യയിലാണ് നജീബ് ഖാൻ ജനിച്ചത് എന്നാണ് അനുമാനം.ജനനത്തീയതി ലഭ്യമല്ല. യുദ്ധനിപുണരും സാഹസികരുമായ പഷ്ത്തൂൺ യുവാക്കളെ മുഗൾ സൈന്യത്തിലേക്ക് നിരന്തരം ആവശ്യമുണ്ടായിരുന്നു. അതുകൊണ്ടു തന്നെ ഒരുപാടു പഷ്ത്തൂൺ യുവാക്കൾ ദൽഹിയ്ലേക്ക് കുടിയേറിപ്പാർത്തു. ഇക്കൂട്ടത്തിൽ പെട്ടവരായിരുന്നു ബഷാരത് ഖാൻ യുസുഫ്സായിയും സഹോദരൻ അസലത് ഖാൻ യുസഫ്സായിയും. ദൽഹിക്കടുത്ത് രാംപൂരിലായിരുന്നു ഇവരുടെ വാസം. അസലത് ഖാന്റെ പുത്രൻ നജീബ് ഖാനും 1739-ൽ രാംപൂരിലെത്തി. സ്വന്തം സാമർ ത്ഥ്യം കൊണ്ട് പടിപ്പടിയായി ഉയരുകയും ചെയ്തു. 1752-ൽ മുഗൾ ചക്രവർത്തി അഹ്മദ്ഷായുടെ ഭരണ കാലത്ത് അഹ്മദ് ഷാ അബ്ദാലി ലാഹോർ, മൂൾട്ടാൻ പ്രവിശ്യകൾ കൈക്കലാക്കിയപ്പോൾ നജീബ് ഖാൻ അബ്ദലിയോടൊപ്പമാണ് നിന്നത്. ഇതിനു പ്രതിഫലമായി അബ്ദലി നജീബ് ഖാനെ , ഇന്ത്യയിലെ തന്റെ പ്രതിനിധിയായി അംഗീകരിച്ചു. മുഗൾ ദർബാറിലെ ഉപജാപങ്ങളിൽ ഇടപെടാതെ നജീബ് രാംപൂരിൽ തനിക്കായി നജീബാബാദ് എന്ന നഗരം കെട്ടിപ്പടുത്തു. 1754- 59 കാലഘട്ടത്തിൾ മുഗൾ സാമ്രാജ്യത്തിന്റെ പ്രധാന മന്ത്രിയായിരുന്ന ഗാസിയുദ്ദീന്റെ കുതന്ത്രങ്ങൾ ഒടുവിൽ പാനിപത്ത് യുദ്ധത്തിലും അബ്ദലിയുടെ വൻ വിജയത്തിലും കലാശിച്ചു. മുഗൾ സമ്രാട്ട് ഷാ ആലം രണ്ടാമൻ അലഹബാദിലായിരുന്നതിനാൽ അബ്ദലി, നജീബ് ഖാനെ മുഗൾ സമ്രാട്ടിന്റെ സർവ്വാധികാര പ്രതിനിധിയായി അവരോധിച്ച് സ്വദേശത്തേക്കു തിരിച്ചു പോയി. ബക്സർ യുദ്ധത്തിനു ശേഷം ബ്രിട്ടീഷുകാരുടെ നിരീക്ഷണത്തിൽ കഴിയുകയായിരുന്ന ഷാ ആലം ഉടനടി ദൽഹിയിലേക്കു പുറപ്പെടാവുന്ന ചുറ്റുപാടിലായിരുന്നില്ല. അതുകൊണ്ട് നജീബ് ഉദ്ദൌള തന്നെ ഭരണം കൈകാര്യം ചെയ്തു. പാനിപ്പത് യുദ്ധത്തിനുശേഷം ഉത്തരേന്ത്യയിൽ നിന്ന് മറാഠശക്തികൾ പിൻ വാങ്ങിയതുകാരണം ജാട്ടുകൾ വീണ്ടും മുഗൾ സാമ്രാജ്യത്തിന് ശല്യമായി. അവർ ദൽഹി പിടിച്ചെടുക്കുമെന്ന ന്ല വന്നപ്പോൾ നജീബ് ഉദ് ദൗള വീണ്ടും മറാഠസഹായം ആവശ്യപ്പെട്ടു. മറാഠരുടെ പിന്തുണയോടെ ദൽഹി സുരക്ഷിതപ്പെടുത്തുന്നതിനിടയിൽ 1770, ഒക്റ്റോബർ 31ന് നജീബ് ഉദ് ദൗള മരണമടഞ്ഞു. 

അധികം താമസിയാതെ മഹദജി സിന്ധ്യയുടെ നേതൃത്വത്തിൽ മറാഠസേന 1771-ൽ ദൽഹി തിരികെ പിടിച്ച്, ഷാ ആലം രണ്ടാമനെ ഭരണഭാരം ഏറ്റെടുക്കാൻ ദൽഹിയിലേക്കു ക്ഷണിച്ചു. 
നജീബ് ഉദ് ദൗളയുടെ മരണത്തിനു ശേഷമുണ്ടായത് അതിക്രൂരമായ പ്രതികാര പ്രക്രിയകളായിരുന്നു. 
നജീബ് ഉദ് ദൗളക്ക് മൂന്നു മക്കളുണ്ടായിരുന്നു, മുഹമ്മദ് കാലുഖാൻ ബഹാദൂർ , മുഹമ്മദ് മാച്ചൂ ഖാൻ ബഹാദൂർ, സബീതാ ഖാൻ ബഹാദൂർ. നജീബ് ഉദ് ദൗളയുടെ മരണ ശേഷം പുത്രൻ സബീതാഖാനാണ് പിതാവിന്റെ സ്ഥാനമാനങ്ങൾ പതിച്ചു കിട്ടിയത്. . അധികാരലഹരിയിൽ സബീതാഖാൻ മുഗൾ കൊട്ടാരത്തിലേക്ക് അതിക്രമിച്ചു കടക്കയും മുഗൾ സമ്രാട്ട് ഷാ ആലം രണ്ടാമന്റെ സഹോദരിയടക്കം പല സ്ത്രീകളേയും മാനഭംഗപ്പെടുത്തുകയും ചെയ്തു. വിവരമറിഞ്ഞ ഷാ ആലം ദൽഹിയിലെത്താൻ തിരക്കു കൂട്ടി, 1772 ജനവരിയിൽ ബ്രിട്ടീഷു സൈനികരുടെ അകമ്പടിയോടെ ദൽഹിയിലെത്തിയ ഷാ ആലത്തിന്റെ പ്രതികാരത്തിന് ഇരയായത് സബീതാഖാന്റെ മൂത്ത പുത്രൻ ഗുലാം ഖാദിറായിരുന്നു. ഷണ്ഡനാക്കപ്പെട്ട ഗുലാം ഖാദിർ, മുഗൾ അന്തഃപുരത്തിലെ സേവകനായി നിയമിക്കപ്പെട്ടു..

മഹദജി സിന്ധ്യുയുടെ സൈന്യം, സബീതാ ഖാന് പൈതൃകമായി ലഭിച്ച പ്രവിശ്യകൾ മുഴുവനും കീഴടക്കി, അങ്ങനെ റോഹിലാഖാണ്ഡിന്റെ സിംഹഭാഗവും മറാഠരുടെ കൈവശമായി. സബീതാഖാൻ വനാന്തരങ്ങളിലേക്ക് ഓടി രക്ഷപ്പെട്ടു.
സബീതാ ഖാന് പിന്നീട് മാപ്പു നല്കപ്പെട്ടു, 1778 ഡിസമ്പറോടെ ഭവാനീപൂർ സഹരൻപൂർ പ്രാന്തങ്ങളും പതിച്ചു കിട്ടി. 1785 ജനവരി 21ന് മൃതിയടഞ്ഞു.
പക്ഷേ സന്ദർഭം ഒത്തു വന്നപ്പോൾ ഗുലാം ഖാദിർ പകരം വീട്ടി. , 1778,ജൂലൈയിൽ അധികാരം പിടിച്ചെടുക്കയും ആഗസ്റ്റ് 12ന് ഷാ ആലമിനെ പിടിച്ചു കെട്ടി കണ്ണുകൾ ചൂഴ്ന്നെടുക്കുകയും ചെയ്തു. മറാഠ സൈന്യം വീണ്ടും മുഗൾ സാമ്രാജ്യത്തിന്റെ രക്ഷക്കെത്തി. . രക്ഷപ്പെടാൻ ശ്രമിച്ച ഖാദിറിനെ 1788 ഡിസമ്പറിൽ മറാഠ സൈനികർ മീറഠിൽ വെച്ച് പിടികൂടി. ഇരു ചെവികളും മൂക്കും കൈകാലുകളും ഛേദിക്കപ്പെട്ട നിലയിൽ ഖാദിർ ദൽഹിയിലേക്കു തിരിച്ചയക്കപ്പെട്ടെങ്കിലും വഴിക്കു വെച്ച് മരണമടഞ്ഞെന്നും . ,അതല്ല, മുഗൾ സാമ്രാട്ടിന്റെ ആജ്ഞ പ്രകാരം 1789 മാർച്ച് 4ന് വധശിക്ഷക്ക് വ്ധേയനാക്കപ്പെട്ടെന്നും വിരുദ്ധാഭിപ്രായങ്ങളുണ്ട് 
അന്ധനായ ഷാ ആലം രണ്ടാമൻ ചക്രവർത്തിയായി മരണം വരെ ( 19 നവമ്പർ 1806 ) തുടർന്നെങ്കിലും അതു നാമമാത്രമായിരുന്നു. 


</doc>
<doc id="260576" url="https://ml.wikipedia.org/wiki?curid=260576" title="ഫുക്കുയിറ്റൈറ്റൻ">
ഫുക്കുയിറ്റൈറ്റൻ

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ഫുക്കുയിറ്റൈറ്റൻ. തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ജപ്പാനിൽ നിന്നും ആണ്. 2010 ൽ ആണ് ഇവയുടെ വർഗ്ഗീകരണം നടന്നത് . ടൈപ്പ് സ്പെസിമെൻ ഒരു അപൂർണമായ ഫോസ്സിൽ ആണ് FPDM-V8468.



</doc>
<doc id="260668" url="https://ml.wikipedia.org/wiki?curid=260668" title="പെട്രോവ് പ്രതിരോധം">
പെട്രോവ് പ്രതിരോധം

ചെസ്സിലെ ഒരു പ്രാരംഭനീക്കമാണ് പെട്രോവ് പ്രതിരോധം. ഇത് പെട്രോഫ് പ്രതിരോധമെന്നും റഷ്യൻ ഗെയിമെന്നും അറിയപ്പെടുന്നു. ഇതിലെ നീക്കങ്ങളുടെ ക്രമം താഴെ കൊടുത്തിരിക്കുന്ന വിധമാണ്:

പത്തൊമ്പതാം നൂറ്റാണ്ടിലെ മധ്യത്തിൽ, റഷ്യൻ കളിക്കാരനായ അലക്സാണ്ടർ പെട്രോവ് ആണ് ഈ നീക്കം പ്രചാരത്തിൽ കൊണ്ട് വന്നത്. വെള്ള e4 എന്ന നീക്കത്തോടെ കളി ആരംഭിക്കുമ്പോൾ അതിനെതിരെ കറുപ്പ് e5 നീക്കികൊണ്ട് പ്രതിരോധിക്കുന്നു.


</doc>
<doc id="260678" url="https://ml.wikipedia.org/wiki?curid=260678" title="അസിലിഡീ">
അസിലിഡീ

റോബർ ഫ്ലൈ, അസാസിൻ ഫ്ലൈ എന്നൊക്കെ സാധാരണയായി അറിയപ്പെടുന്ന കീടഭോജികളായ പ്രാണികൾ ഉൾപ്പെടുന്ന ജീവകുടുംബമാണ് അസിലിഡീ.

 


</doc>
<doc id="260685" url="https://ml.wikipedia.org/wiki?curid=260685" title="കിങ്ങ്മാൻ റീഫ്">
കിങ്ങ്മാൻ റീഫ്

ഏറെക്കുറെ പൂർണ്ണമായി സമുദ്രത്തിനടിയിലുള്ളതും മനുഷ്യവാസമില്ലാത്തതുമായ ഒരു ത്രികോണാകൃതിയിലുള്ള ദ്വീപാണ് കിങ്ങ്മാൻ റീഫ് . ഇത് കിഴക്കുപടിഞ്ഞാറ് 18 കിലോമീറ്ററും തെക്കുവടക്ക് 9 കിലോമീറ്ററും വലിപ്പമുള്ളതാണ്. വടക്കൻ പസഫിക് സമുദ്രത്തിൽ, ഹവായിയൻ ദ്വീപുകൾക്കും അമേരിക്കൻ സമോവയ്ക്കും ഏകദേശം മദ്ധ്യത്തിലായി എന്ന സ്ഥാനത്താണ് ഈ റീഫ് സ്ഥിതിചെയ്യുന്നത്. വടക്കൻ ലൈൻ ദ്വീപുകളിൽ ഏറ്റവും വടക്കായി പാൽമൈറ അറ്റോൾ എന്ന അടുത്തുള്ള ദ്വീപിന് 67 കിലോമീറ്റർ വടക്കുപടിഞ്ഞാറും ഹൊണോലുലുവിന് 1720 കിലോമീറ്റർ തെക്കുമായാണ് ഇതിന്റെ സ്ഥാനം.

80 മീറ്റർ ആഴമുള്ള ഒരു ലഗൂണിനു ചുറ്റുമായാണ് ഈ റീഫ് സ്ഥിതിചെയ്യുന്നത്. റീഫിനുള്ളിലുള്ള പ്രദേശത്തിന്റെ വിസ്തീർണ്ണം 76 ചതുരശ്രകിലോമീറ്റർ വരും. കിഴക്കൻ അതിർത്തിയിൽ 8000 ചതുരശ്രമീറ്ററിൽ പവിഴപ്പുറ്റുകളുടെ അവശിഷ്ടവും 4000 ചതുരശ്രമീറ്ററിൽ വലിയ കക്കകളും നിറഞ്ഞ രണ്ട് കരഭാഗങ്ങളുണ്ട്. തീരത്തിന്റെ ആകെ നീളം 3 കിലോമീറ്ററാണ്. ഏറ്റവും ഉയർന്ന കരഭാഗം സമുദ്രനിരപ്പിന് 1.5 മീറ്റർ മാത്രം ഉയരത്തിലാണ്. മിക്ക സമയത്തും ഈ കരഭാഗം പോലും ജലാവൃതമാണ്. അക്കാരണത്താൽ കിങ്ങ്മാൻ റീഫ് സമുദ്രയാത്രയ്ക്ക് ഭീഷണിയാണ്. ഇവിടെ പ്രകൃതിവിഭവങ്ങളൊന്നും തന്നെയില്ല. വാസയോഗ്യമല്ലാത്തതിനാൽ മനുഷ്യർ നടത്തുന്ന ഒരു ഉത്പാദന/നിർമ്മാണപ്രവൃത്തികളും ഇവിടെ നടക്കുന്നില്ല.

സമുദ്രജീവികളുടെ വളരെ വൈവിധ്യമുള്ള ഒരു ആവാസവ്യവസ്ഥയുടെ കേന്ദ്രമാണ് കിങ്മാൻ റീഫ്. ആഴംകുറഞ്ഞഭാഗത്ത് ധാരാളമായ കാണപ്പെടുന്ന ജയ്ന്റ് ക്ലാമുകൾക്കു പുറമേ 38 ജനുസിൽപ്പെടുന്ന 130 ഓളം സ്പീഷീസ് പവിഴങ്ങളും ഈ റീഫിലുണ്ട്.




</doc>
<doc id="260690" url="https://ml.wikipedia.org/wiki?curid=260690" title="മിഡ്‌വേ പവിഴദ്വീപുകൾ">
മിഡ്‌വേ പവിഴദ്വീപുകൾ

വടക്കൻ പസഫിക് സമുദ്രത്തിലെ ഒരു അറ്റോൾ ആണ് മിഡ്‌വേ അറ്റോൾ (; മിഡ്‌വേ ദ്വീപ്, മിഡ്‌വേ ദ്വീപുകൾ എന്നീപേരുകളിലും അറിയപ്പെടുന്നു; ഹവായിയൻ ഭാഷ: "പിഹെമാനു കൗയിഹെലാനി"). 6.2 ചതുരശ്രകിലോമീറ്ററാണ് ഇതിന്റെ വിസ്തീർണ്ണം. വടക്കൻ അമേരിക്കയ്ക്കും ഏഷ്യയ്ക്കും ഏകദേശം മദ്ധ്യ‌ത്തിലാണ് ഈ ദ്വീപിന്റെ സ്ഥാനം. അക്ഷാംശം വച്ചുനോക്കിയാൽ യുണൈറ്റഡ് കിംഗ്ഡത്തിലെ ഗ്രീൻവിച്ച് എന്ന സ്ഥലത്തിന്റെ എതിർഭാഗത്താണ് ഇത് സ്ഥിതി ചെയ്യുന്നത്. ഹവായിയൻ ദ്വീപസമൂഹത്തിന്റെ വടക്കുപടിഞ്ഞാറൻ അറ്റത്ത് ഹവായിയിലെ ഹൊണോലുലുവിൽ നിന്ന് ജപ്പാനിലെ ടോക്കിയോവിലേയ്ക്കുള്ള ദൂരത്തിന്റെ മൂന്നിലൊന്നാണ് മിഡ്‌വേയിലേയ്ക്കുള്ള ദൂരം. അമേരിക്കൻ ഐക്യനാടുകളുടെ ഓർഗനൈസ് ചെയ്യാത്തതും, ഇൻകോർപ്പറേറ്റ് ചെയ്യാത്തതുമാായ ഒരു ഭൂവിഭാഗമാണിത്. ഇവിടെയായിരുന്നു പണ്ട് മിഡ്‌വേ നേവൽ എയർ സ്റ്റേഷൻ (പഴയ ഐ.സി.എ.ഒ. പി.എം.ഡി.വൈ.) സ്ഥിതിചെയ്തിരുന്നത്. സ്ഥിതിവിവരക്കണക്കുകൾക്കായി മിഡ്‌വേ യുനൈറ്റഡ് സ്റ്റേറ്റ്സ് മൈനർ ഔട്ട്‌ലൈയിംഗ് ദ്വീപുകളിലൊന്നായാണ് കണക്കാക്കപ്പെടുന്നത്. ഇത് അന്താരാഷ്ട്ര ദിനരേഖയ്ക്ക് 259 കിലോമീറ്ററിൽ താഴെ അകലത്തിലാണ് സ്ഥിതിചെയ്യുന്നത് സാൻ ഫ്രാൻസിസ്കോയ്ക്ക് 5200 കിലോമീറ്റർ പടിഞ്ഞാറും ടോക്യോയ്ക്ക് 4100 കിലോമീറ്റർ കിഴക്കുമാണിത്. യുനൈറ്റഡ് സ്റ്റേറ്റ്സ് ഫിഷ് ആൻഡ് വൈൽഡ്‌ലൈഫ് സർവീസ് (എഫ്.ഡബ്ല്യൂ.എസ്.) ആണ് മിഡ്‌വേ അറ്റോൾ നാഷണൽ വൈൽഡ്‌ലൈഫ് റെഫ്യൂജ് ഭരിക്കുന്നത്. ഇതിന്റെ വിസ്തീർണ്ണം 590,991.50 ഏക്കറുകളാണ് (ഇതിൽ ഭൂരിപക്ഷവും കടലാണ്).

മിഡ്‌വേ യുദ്ധത്തിന്റെ കേന്ദ്രബിന്ദു ഈ അറ്റോൾ ആയിരുന്നു. ഇത് രണ്ടാം ലോകമഹായുദ്ധത്തിൽ പസഫിക് യുദ്ധമുഖത്തുനടന്ന ഏറ്റവും പ്രധാന യുദ്ധങ്ങളിലൊന്നായിരുന്നു. 1942 ജൂൺ 4-നും 6-നും മദ്ധ്യായായിരുന്നു ഈ യുദ്ധം നടന്നത്. ഈ യുദ്ധത്തിൽ അമേരിക്കൻ നാവികസേന മിഡ്‌വേ ദ്വീപുകൾകുനേരേ ജപ്പാൻ നടത്തിയ ആക്രമണത്തെ ചെറുത്തുതോല്പിക്കുകയുണ്ടായി. പസഫിക് യുദ്ധമുഖത്തെ വലിയ മാറ്റമായിരുന്നു ഈ യുദ്ധത്തോടെ സംഭവിച്ചത്.




</doc>
<doc id="260691" url="https://ml.wikipedia.org/wiki?curid=260691" title="ഫ്രെഡറിക് ഷില്ലർ">
ഫ്രെഡറിക് ഷില്ലർ

പ്രശസ്തനായ ജർമൻ ദാർശനികനും, നാടകകൃത്തും എഴുത്തുകാരനുമായിരുന്നു ഫ്രെഡറിക് ഷില്ലർ (1796–1841). കാന്റിന്റെ ആത്മനിഷടതയെ എതിർത്ത ആദ്യ വ്യക്തിയെന്ന നിലയ്ക്കാണ് ഹെഗൽ ഷില്ലറിനെ വിലയിരുത്തുന്നത്.മഹാകവി ഗോയ്‌ഥേയുടെ സുഹൃത്തുകൂടെയായിരുന്നു ഷില്ലർ.


</doc>
<doc id="260701" url="https://ml.wikipedia.org/wiki?curid=260701" title="ജൊഹാൻ ഫ്രെഡറിക് ഹെർബേർട്ട്">
ജൊഹാൻ ഫ്രെഡറിക് ഹെർബേർട്ട്

പ്രമുഖനായ ഒരു ജർമൻ ദാർശനികനും മന:ശാസ്ത്രകാരനുമാണ് ജൊഹാൻ ഫ്രെഡറിക് ഹെർബേർട്ട്.


</doc>
<doc id="260708" url="https://ml.wikipedia.org/wiki?curid=260708" title="ലോംഗിനസ്">
ലോംഗിനസ്

അരിസ്റ്റോട്ടിലിനു ശേഷം ജീവിച്ചിരുന്ന യവനവിമർശകരിൽ ഏറ്റവും പ്രഥമഗണനീയനായിരുന്നു ലോംഗിനസ്. "ഉദാത്തതാ സമീക്ഷ" (the treatise On the Sublime) എന്ന ശൈലീവിജ്ഞാനപരമായ വിമർശനകൃതി അദ്ദേഹത്തിന്റെതാണെന്നു കരുതപ്പെടുന്നു. കേകിലിയൂസ് എന്നൊരാൾ ഉദാത്തതയെ സംബന്ധിച്ചുമുൻപു നടത്തിയ സമീക്ഷയോടുള്ള ഒരു പ്രതികരണമായാണ് ഇതെഴുതിയിരിക്കുന്നത്. ലോംഗിനസ്സിന്റെ കാലവും മറ്റുവിവരങ്ങളും ഇപ്പോഴും അജ്ഞാതമാണ്. എ.ഡി ഒന്നാം നൂറ്റാണ്ടിലോ രണ്ടാം നൂറ്റാണ്ടിലോ ആവും അദ്ദേഹത്തിന്റെ ജീവിതകാലം എന്നുകരുതപ്പെടുന്നു.


</doc>
<doc id="260711" url="https://ml.wikipedia.org/wiki?curid=260711" title="മെയ് ഫ്ലൈ">
മെയ് ഫ്ലൈ

ശുദ്ധജലത്തിൽ മാത്രം കാണപ്പെടുന്ന ഒരുതരം ഈയാമ്പാറ്റകളാണ് മെയ് ഫ്ലൈകൾ. അല്പായുസ്സുക്കളാണ് ഇവ. രണ്ട് മണിക്കൂറോ അല്ലെങ്കിൽ 14-ദിവസങ്ങൾ മാത്രമോ നീളുന്ന രൂപാന്തഘട്ടത്തില്ലാണ് ഇവയുടെ വളർച്ചയും ജീവിതവും. വലിപ്പം കൂടിയ മുൻകാലുകളും ത്രികോണാകൃതിയിലുള്ള ചിറകുകളും നേർത്ത വാലും ഇവയുടെ പ്രത്യേകതയാണ്.


</doc>
<doc id="260713" url="https://ml.wikipedia.org/wiki?curid=260713" title="വോയ്ചെക്ക് ഷെസ്നി">
വോയ്ചെക്ക് ഷെസ്നി

പോളിഷ് ഫുട്ബോൾ കളിക്കാരനാണ് വോയ്ചെക്ക് ഷെസ്നി, . ഇദ്ദേഹം പോളണ്ട് ദേശീയ ടീമിനുവേണ്ടിയും ആഴ്സണൽ ക്ലബ്ബിനുവേണ്ടിയും ഗോൾകീപ്പറായി കളിക്കുന്നു.


</doc>
<doc id="260725" url="https://ml.wikipedia.org/wiki?curid=260725" title="നവാസ്സ ദ്വീപ്">
നവാസ്സ ദ്വീപ്

കരീബിയൻ കടലിലെ ഒരു ചെറിയ മനുഷ്യവാസമില്ലാത്ത ദ്വീപാണ് നവാസ്സ ദ്വീപ് (, ഹൈതിയൻ ക്രിയോൾ: "ലനവാസ്" അല്ലെങ്കിൽ "ലവാഷ്"). അമേരിക്കൻ ഐക്യനാടുകൾ ഇത് തങ്ങളുടെ ഓർഗനൈസ് ചെയ്യാത്തതും ഇൻകോർപ്പറേറ്റ് ചെയ്യാത്തതുമായ ഭൂവിഭാഗമായി കണക്കാക്കുന്നു. ഇത് യു.എസ്. ഫിഷ് ആൻഡ് വൈൽഡ് ലൈഫ് സർവീസ് എന്ന സ്ഥാപനത്തിലൂടെയാണ് ഭരിക്കുന്നത്. ഹൈതി 1801 മുതൽ നവാസയുടെ മേൽ തങ്ങ‌ളുടെ പരമാധികാരം അവകാശപ്പെടുന്നുണ്ട്. ഹൈതിയുടെ ഭരണഘടനയിലും ഈ ദ്വീപ് തങ്ങളുടേതാണെന്ന് പ്രഖ്യാപിക്കുന്നു.




</doc>
<doc id="260730" url="https://ml.wikipedia.org/wiki?curid=260730" title="വേക് ദ്വീപ്">
വേക് ദ്വീപ്

ഒരു പവിഴദ്വീപാണ് വേക് ദ്വീപ് (; വേക് അറ്റോൾ എന്നും അറിയപ്പെടുന്നു). ഇതിന്റെ തീരത്തിന്റെ ആകെ നീളം 19 കിലോമീറ്ററാണ്. മാർഷൽ ദ്വീപുകൾക്ക് തൊട്ടുവടക്കായാണ് ഇതിന്റെ സ്ഥാനം. അമേരിക്കൻ ഐക്യനാടുകളുടെ ഓർഗനൈസ് ചെയ്യാത്തതും ഇൻകോർപ്പറേറ്റ് ചെയ്യാത്തതുമായ ഭൂവിഭാഗമാണ് ഇത്. യു.എസ്. ആഭ്യന്തരവകുപ്പിലെ ഓഫീസ് ഓഫ് ഇൻസുലാർ അഫയേഴ്സ് ആണ് ഈ ദ്വീപ് ഭരിക്കുന്നത്. ദ്വീപിലെ 2.85 ചതുരശ്രകിലോമീറ്റർ ഭൂമിയിൽ ഏകദേശം 150 ആൾക്കാർ താമസിക്കുന്നുണ്ട്. ദ്വീപിലേയ്ക്കുള്ള പ്രവേശനം നിയന്ത്രിതമാണ്. അമേരിക്കൻ വ്യോമസേനയാണ് ദ്വീപിന്റെ മേൽനോട്ടം നടത്തുന്നത്. ഇവിടെ അമേരിക്കൻ കരസേനയുടെ നിയന്ത്രണത്തിലുള്ള ഒരു മിസൈൽ വ്യൂഹവുമുണ്ട്. വേക് ദ്വീപ് എന്ന ഏറ്റവും വലിയ ദ്വീപാണ് അറ്റോളിന്റെ സിരാകേന്ദ്രം. ഇവിടെയാണ് വേക് ഐലന്റ് വ്യോമത്താവളത്തിന്റെ സ്ഥാനം. ഇവിടെയുള്ള റൺവേയുടെ നീളം 3000 മീറ്ററാണ്.

2009 ജനുവരി 6-ന് പ്രസിഡന്റ് ജോർജ്ജ് ഡബ്ല്യൂ. ബുഷ് ഈ അറ്റോൾ പസഫിക് റിമോട്ട് ഐലന്റ്സ് മറൈൻ നാഷണൽ മോണ്യുമെന്റിന്റെ ഭാഗമായി ഉൾപ്പെടുത്തി. സ്ഥിതിവിവരക്കണക്കുകളുടെ ആവശ്യങ്ങൾക്കായി വേക്ക് ഐലന്റ് അമേരിക്കൻ ഐക്യനാടുകളുടെ മൈനർ ഔട്ട്‌ലൈയിംഗ് ദ്വീപുകളുടെ കൂട്ടത്തിലാണ് ഉൾപ്പെടുത്തിയിട്ടുള്ളത്.




</doc>
<doc id="260737" url="https://ml.wikipedia.org/wiki?curid=260737" title="ബാജോ ന്യൂവോ ബാങ്ക്">
ബാജോ ന്യൂവോ ബാങ്ക്

ചെറിയ ദ്വീപുകളോടുകൂടിയ മനുഷ്യവാസമില്ലാത്ത ഒരു റീഫാണ് ബാജോ ന്യൂവോ ബാങ്ക്, പെട്രെൽ ദ്വീപ് (). പുല്ലു നിറഞ്ഞ ഈ പ്രദേശം പടിഞ്ഞാറൻ കരീബിയൻ കടലിൽ എന്ന സ്ഥാനത്താണ് സ്ഥിതി ചെയ്യുന്നത്. ലോ കേ എന്ന സ്ഥലത്ത് ഒരു വിളക്കുമാടം സ്ഥിതി ചെയ്യുന്നുണ്ട് ( എന്ന സ്ഥാനത്ത്). ഏറ്റവും അടുത്ത കര 110 കിലോമീറ്റർ പടിഞ്ഞാറുള്ള സെറാനില്ല ബാങ്ക് എന്ന പ്രദേശമാണ്.

1634 മുതലുള്ള ഡച്ച് ഭൂപടങ്ങളിൽ ഈ ദ്വീപ് രേഖപ്പെടുത്തിയിട്ടുണ്ട്. ഇതിന്റെ ഇപ്പോഴുള്ള പേര് 1654-ലാണ് നൽകപ്പെട്ടത്. ഇംഗ്ലീഷ് കടൽക്കൊള്ളക്കാരനായ ജോൺ ഗ്ലോവർ 1660-ൽ ഈ ദ്വീപ് കണ്ടുപിടിച്ചു. ഇപ്പോൾ കൊളംബിയയുടെ നിയന്ത്രണത്തിലാണെങ്കിലും ജമൈക്ക, നിക്കരാഗ്വ, അമേരിക്കൻ ഐക്യനാടുകൾ എന്നിവ ഈ പ്രദേശത്തിനുമേൽ അവകാശവാദമുന്നയിക്കുന്നുണ്ട്.


</doc>
<doc id="260742" url="https://ml.wikipedia.org/wiki?curid=260742" title="സെറാനില്ല ബാങ്ക്">
സെറാനില്ല ബാങ്ക്

സെറാനില്ല ബാങ്ക് ( അല്ലെങ്കിൽ ) ഭാഗികമായി ജലനിരപ്പിനടിയിലുള്ള ഒരു റീഫാണ്. ഇതിൽ മനുഷ്യവാസമില്ലാത്ത ചെറു ദ്വീപുകളുമുണ്ട്. പടിഞ്ഞാറൻ കരീബിയൻ കടലിൽ നിക്കരാഗ്വയിലെ പണ്ട ഗോർഡയ്ക്ക് 350 കിലോമീറ്റർ വടക്കുപടിഞ്ഞാറും ജമൈക്കയ്ക്ക് ഉദ്ദേശം 280 കിലോമീറ്റർ തെക്കുപടിഞ്ഞാറുമായാണ് ഇത് സ്ഥിതി ചെയ്യുന്നത്. അടുത്തുള്ള കരഭൂമി 110 കിലോമീറ്റർ കിഴക്കുള്ള ബാജോ ന്യൂവോ ബാങ്ക് ആണ്.

1510-ലെ സ്പാനിഷ് ഭൂപടങ്ങളിലാണ് സെറാനില്ല ബാങ്ക് ആദ്യമായി പ്രത്യക്ഷപ്പെടുന്നത്. ഇത് സാൻ ആൻഡ്രിയാസ് ആൻഡ് പ്രൊവിഡൻഷ്യ എന്ന വകുപ്പിന്റെ കീഴിൽ കൊളംബിയയുടെ ഭരണത്തിലാണ്. ഈ പ്രദേശം ഇപ്പോൾ കൊളംബിയയുടെ അധിനിവേശത്തിലാണെങ്കിലും ഹോണ്ടുറാസ്, നിക്കരാഗ്വ, അമേരിക്കൻ ഐക്യനാടുകൾ എന്നീ രാജ്യങ്ങൾ ഈ പ്രദേശത്തിന്മേൽ പരമാധികാരം അവകാശപ്പെടുന്നുണ്ട്.



</doc>
<doc id="260747" url="https://ml.wikipedia.org/wiki?curid=260747" title="കംപാക്റ്റ് ഓഫ് ഫ്രീ അസോസിയേഷൻ">
കംപാക്റ്റ് ഓഫ് ഫ്രീ അസോസിയേഷൻ

ഫെഡറേറ്റഡ് സ്റ്റേറ്റ്സ് ഐഫ് മൈക്രോനേഷ്യ (എഫ്.എസ്.എം.), ദി റിപ്പബ്ലിക് ഓഫ് മാർഷൽ ഐലന്റ്സ് (ആർ.എം.ഐ.), ദി റിപ്പബ്ലിക് ഓഫ് പലാവു എന്നീ രാജ്യങ്ങൾ അമേരിക്കൻ ഐക്യനാടുകളുടെ അസോസിയേറ്റഡ് രാജ്യങ്ങൾ ആയി മാറിയ ഉടമ്പടിയുടെ വിശദാംശങ്ങൾ വിവരിക്കുന്ന കരാറിനെയാണ് കംപാക്റ്റ് ഓഫ് ഫ്രീ അസോസിയേഷൻ (സി.ഒ.എഫ്.എ. അല്ലെങ്കിൽ സ്വതന്ത്ര സഹകരണക്കരാർ) എന്നു വിളിക്കുന്നത്. 

ഇപ്പോൾ പരമാധികാര രാഷ്ട്രങ്ങളായ ഈ മൂന്ന് അസോസിയേറ്റഡ് രാജ്യങ്ങളും മുൻപ് ട്രസ്റ്റ് ടെറിട്ടറി ഓഫ് പസഫിക് ഐലന്റ്സിന്റെ ഭാഗമായിരുന്നു. അമേരിക്കൻ നാവികസേനയുടെ ഭരണത്തിൻ കീഴിൽ 1947 മുതൽ 1951 വരെയുണ്ടായിരുന്നതും അമേരിക്കൻ ആഭ്യന്തരവകുപ്പിൻ കീഴിൽ 1951 മുതൽ 1986 വരെയുണ്ടായിരുന്നതുമായ ഐക്യരാഷ്ട്രസഭ നിർണ്ണയിച്ച ട്രസ്റ്റ് പ്രദേശമാണ് ട്രസ്റ്റ് ടെറിട്ടറി ഓഫ് പസഫിക് ഐലന്റ്സ്. സ്വതന്ത്ര സഹകരണക്കരാറനുസരിച്ച് അമേരിക്കൻ ഐക്യനാടുകൾ പതിനഞ്ച് വർഷത്തേയ്ക്ക് ഈ പ്രദേശങ്ങൾക്ക് സാമ്പ‌ത്തിക സഹായം ഉറപ്പുനൽകിയിട്ടുണ്ട്. പ്രതിരോധത്തിന്മേലുള്ള പൂർണ്ണ അധികാരവും ചുമതലകളും ഏറ്റെടുത്തുകൊണ്ടാണ് ഈ സഹായം നൽകുന്നത്. 




</doc>
<doc id="260752" url="https://ml.wikipedia.org/wiki?curid=260752" title="അസോസിയേറ്റഡ് രാജ്യം">
അസോസിയേറ്റഡ് രാജ്യം

ഒരു പരിധിവരെ രാഷ്ട്രസ്വഭാവമുള്ള ഒരു പ്രദേശവും (സാധാരണഗതിയിൽ) കൂടുതൽ വലിപ്പമുള്ളതും ശക്തവുമായ മറ്റൊരു രാജ്യവും തമ്മിലുള്ള സ്വതന്ത്ര ബന്ധത്തിലെ ചെറു കക്ഷിയെയാണ് അസോസിയേറ്റഡ് രാജ്യം എന്നു വിളിക്കുന്നത്. സംരക്ഷിതരാജ്യം എന്ന പേരുപയോഗിക്കുന്ന തരം ബന്ധങ്ങളിൽ ഈ പേര് ബാധകമല്ല. ഇത്തരം സ്വതന്ത്ര സഹകരണത്തിന്റെ വിശദാംസങ്ങൾ ഐക്യരാഷ്ട്രസംഘടനയുടെ പൊതുസഭയുടെ 1541 (XV) പ്രമേയത്തിലെ ആറാം തത്ത്വത്തിൽ ഉൾപ്പെടുത്തിയിട്ടുണ്ട്. സ്വതന്ത്ര സഹകരണക്കരാറോ അസോസിയേറ്റഡ് സ്റ്റേറ്റ്‌ഹുഡ് ആക്റ്റോ ഇതിൽ ഉൾപ്പെടുന്ന രാജ്യങ്ങൾക്ക് ബാധകമായിരിക്കും. കുക്ക് ദ്വീപുകൾ, നിയുവേ എന്നീ രാജ്യങ്ങ‌ളുടെ കാര്യത്തിൽ ഇവരുടെ സ്വതന്ത്ര സഹകരണം സംബന്ധിച്ച വിശദാംശങ്ങൾ പല രേഖകളിലായാണുള്ളത്. ഈ രാജ്യങ്ങളുടെ ഭരണഘടനയും, 1983-ൽ ന്യൂസിലാന്റും കുക്ക് ദ്വീപുകളൂം തമ്മിൽ കൈമാറിയ കത്തുകളൂം 2001-ലെ ജോയിന്റ് സെന്റിനറി പ്രഖ്യാപനവും ഇത്തരം രേഖകളിൽ പെടുന്നു. സ്വതന്ത്ര സഹകരണത്തിലേർപ്പെടുന്ന രാജ്യങ്ങൾക്ക് സ്വാതന്ത്ര്യമുണ്ട് എന്നും ഇല്ലെന്നും വിവരിക്കപ്പെടാറുണ്ട്. പക്ഷേ അന്താരാഷ്ട്ര നിയമങ്ങളനുസരിച്ച് സ്വതന്ത്ര സഹകരണത്തിൽ ഏർപ്പെട്ടുവോ ഇല്ലയോ എന്നത് ഒരു രാജ്യത്തിന്റെ നിയമപരമായ നിലനിൽപ്പിനെ ബാധിക്കുന്നില്ല.

അനൗപചാരികമായി ഈ പ്രയോഗം കൂടുതൽ വ്യാപ്തിയിൽ കാണാവുന്നതാണ്. കൊളോണിയൽ കാലത്തിനുശേഷമുള്ള ഒരു തരം പരസ്പരധാരണയോടെയുള്ള സംരക്ഷണമോ, സംരക്ഷിത രാജ്യമോ, തുല്യരല്ലാത്ത രാജ്യങ്ങൾ ചേർന്നുള്ള കോൺഫെഡറേഷനോ (പ്രത്യേകിച്ച് ദുർബലരായ രാജ്യം ശക്തമായ രാജ്യത്തിന് സാധാരണഗതിയിൽ സ്വതന്ത്രരാജ്യങ്ങൾ കൈവശം വയ്ക്കുന്ന അധികാരങ്ങളിൽ ചിലത് വിട്ടുനൽകുന്ന സ്ഥിതിയുള്ളപ്പോൾ - സാധാരണഗതിയിൽ ഇത് പഴയ കൊളോണിയൽ ശക്തിക്കായിരിക്കും) ഇത്തരം പ്രയോഗത്തിന്റെ പരിധിയിൽ വന്നേയ്ക്കാം. ഇത്തരം ബന്ധത്തിൽ ശക്തരായ രാജ്യത്തിന് പ്രതിരോധം, വിദേശബന്ധങ്ങൾ, വിപണിയിലെ പ്രവേശനാനുമതി പോലുള്ള സാമ്പത്തികനേട്ടങ്ങൾ എന്നിവ ലഭ്യമായിരിക്കും.

ഫെഡറസിയിൽ വിദേശകാര്യത്തിലും പ്രതിരോധത്തിലുമൊഴികെ മറ്റു വിഷയങ്ങളിൽ സ്വയംഭരണം നടത്തുന്ന ഒരു യൂണിറ്റിന് അസോസിയേറ്റ് രാജ്യത്തോട് സാമ്യമുണ്ട് എന്ന് പറയാം. പക്ഷേ അന്താരാഷ്ട്ര നിയമമനുസരിച്ച് ഇത് പൂർണ്ണമായും വ്യത്യസ്ത സാഹചര്യമാണ്. ഫെഡറസിയിലെ യൂണിറ്റുകൾ സ്വതന്ത്ര രാജ്യങ്ങളല്ല എന്നതുതന്നെയാണ് പ്രധാന വ്യത്യാസം. സ്വാതന്ത്ര്യം നേടാനുള്ള സാഹചര്യവും ഇത്തരം യൂണിറ്റുകൾക്കില്ല. 

അമേരിക്കൻ ഐക്യനാടുകളുടെ ആദ്യ അസോസിയേറ്റഡ് രാജ്യമായിരുന്നത് കോമൺവെൽത്ത് ഓഫ് ഫിലിപ്പീൻസ് ആയിരുന്നു. 1935-1946 കാലഘട്ടത്തിൽ ഈ രാജ്യത്തിന്റെ വിദേശബന്ധങ്ങളും സൈനിക കാര്യങ്ങളും കൈകാര്യം ചെയ്തിരുന്നത് അമേരിക്കൻ ഐക്യനാടുകളായിരുന്നു. പക്ഷേ ഭരണഘടനയനുസരിച്ച് ഈ രാജ്യം പ്രത്യേക നിലനിൽപ്പുള്ളതും ആഭ്യന്തരകാര്യങ്ങളുടെ നടത്തിപ്പിൽ സ്വാതന്ത്ര്യമുള്ളതുമായിരുന്നു. 

ഫെഡറേറ്റഡ് സ്റ്റേറ്റ്സ് ഓഫ് മൈക്രോനേഷ്യ (1986 മുതൽ), മാർഷൽ ദ്വീപുകൾ (1986 മുതൽ), പലാവു (1994 മുതൽ) എന്നിവ സ്വതന്ത്ര സഹകരണക്കരാറിലൂടെ അമേരിക്കയുമായി ബന്ധം സ്ഥാപിച്ചിട്ടുണ്ട്. ഈ രാജ്യങ്ങൾക്ക് അന്താരാഷ്ട്രതലത്തിൽ പരമാധികാരവും അവരുടെ ഭൂപ്രദേശങ്ങൾക്കുമേൽ നിയന്ത്രണവുമുണ്ടെങ്കിലും ഈ രാജ്യങ്ങളിലെ ഭരണകൂടങ്ങൾ അമേരിക്കയ്ക്ക് പ്രതിരോധമേഖലയുടെ നിയന്ത്രണം നൽകിയിട്ടുണ്ട്. അമേരിക്കൻ ഫെഡറൽ ഭരണകൂടം ഈ രാജ്യങ്ങൾക്ക് ധനസഹായം നൽകുകയും ഈ പ്രദേശങ്ങളിലെ ജനങ്ങൾക്ക് സാമൂഹിക പദ്ധതികളുടെ പ്രയോജനം നൽകുകയും ചെയ്യുന്നു. ഇവിടങ്ങളിൽ അമേരിക്കയുടെ തന്ത്രപ്രധാനമായ സൈനികത്താവളങ്ങൾ നിലനിർത്താൻ സാധിക്കുന്നു എന്നതാണ് അമേരിക്കയ്ക്ക് ഈ ഇടപാടിൽ നിന്നുള്ള ഗുണം. 

കുക്ക് ദ്വീപുകൾ, നിയുവേ എന്നീ രാജ്യങ്ങൾക്ക് "സ്വതന്ത്ര സഹകരണത്തിനുള്ളിൽ സ്വന്തം ഭരണം" എന്ന സ്ഥാനമുണ്ട്. ന്യൂസിലാന്റിന് ഈ രാജ്യങ്ങളെ ബാധിക്കുന്ന നിയമങ്ങൾ നടപ്പാക്കുവാൻ സാധിക്കുകയില്ല. ചില സാഹചര്യങ്ങളിൽ ഈ രാജ്യങ്ങളെ പരമാധികാര രാജ്യങ്ങൾ എന്നുതന്നെ കണക്കാക്കാവുന്നതാണ്. വിദേശബന്ധങ്ങളുടെ കാര്യത്തിൽ രണ്ടു രാജ്യങ്ങളും പരമാധികാര രാജ്യങ്ങളെപ്പോലെയാണ് ഇടപെടലുകൾ നടത്തുന്നത്. ഐക്യരാഷ്ട്രസംഘടനയുടെ ഉടമ്പടികളിലും സംഘടനകളിലും ഒരു രാജ്യം എന്ന നിലയ്ക്ക് പ്രവേശിക്കുവാൻ ഈ രാജ്യങ്ങൾക്ക് സാധിക്കും. ഈ രാജ്യങ്ങളെ ഭരണഘടനാപരമായി പരമാധികാരമുള്ള രാജ്യങ്ങളായി ന്യൂസിലാന്റ് കണക്കാക്കുന്നില്ല. ഇവർ ന്യൂസിലാന്റ് പൗരത്വം തുടർന്നും ഉപയോഗിക്കുന്നതാണ് ഇതിനു കാരണം. ഈ രണ്ടു രാജ്യങ്ങളും സ്വന്തം പൗരത്വവും കുടിയേറ്റസംവിധാനങ്ങളും രൂപപ്പെടുത്തിയിട്ടുണ്ട്.

ടോക്‌ലവ് (ന്യൂസിലന്റിനെ ആശ്രയിക്കുന്ന ഒരു രാജ്യം) ന്യൂസിലാന്റുമായി സ്വതന്ത്ര സഹകരണത്തിലുള്ള മൂന്നാമത്തെ രാജ്യമാകണോ അതോ ന്യൂസിലന്റിന്റെ ഭാഗമായി തുടരണോ എന്ന് നിർണ്ണയിക്കാൻ 2006 ഫെബ്രുവരിയിൽ ഒരു റെഫറണ്ടം നടത്തുകയുണ്ടായി. ഭൂരിപക്ഷം പേരും സ്വതന്ത്ര സഹകരണം വേണം എന്ന് വോട്ടു ചെയ്തുവെങ്കിലും ആവശ്യമുള്ള മൂന്നിൽ രണ്ട് ഭൂരിപക്ഷം ലഭിക്കാത്തതിനാൽ നിലവിലുള്ള സ്ഥിതി തുടരുകയാണ്. ഐക്യരാഷ്ട്രസംഘടനയുടെ മേൽനോട്ടത്തിൽ 2007-ൽ തിരഞ്ഞെടുപ്പു നടന്നുവെങ്കിലും സമാനമായ ഫലമാണ് ലഭിച്ചത്. 16 വോട്ടുകൂടി ലഭിച്ചിരുന്നുവെങ്കിൽ ഈ രാജ്യവും സ്വതന്ത്ര സഹകരണത്തിലേയ്ക്കു നീങ്ങിയേനെ.

ഒരു രാഷ്ട്രീയ അസ്തിത്വത്തിനുമേൽ മറ്റൊരു രാജ്യത്തിന് അധികാരമുള്ള മറ്റു സാഹചര്യങ്ങളുണ്ട്. പ്രത്യേക രാഷ്ട്രീയ സംവിധാനവും സ്വയംഭരണവുമുള്ള പരാശ്രയ ഭൂവിഭാഗങ്ങൾ ഇതിനുദാഹരണമാണ്. ഇത്തരം പ്രദേശങ്ങൾക്ക് പരമാധികാരമുണ്ടാകില്ല. ചില സഹകരണ ഉടമ്പടികളിലൂടെ ചില പരമാധികാര രാജ്യങ്ങൾ കുറച്ച് അധികാരം മറ്റു രാജ്യങ്ങൾക്ക് നൽകാറുണ്ട്. സാധാരണഗതിയിൽ വിദേശകാര്യവും പ്രതിരോധവുമാണ് ഇത്തരത്തിൽ നൽകുന്നത്.

ഹിമാലയത്തിലെ ബുദ്ധമതവിശ്വാസമുള്ളതും രാജഭരണം നിലനുൽക്കുന്നതുമായ ഭൂട്ടാൻ എന്ന രാജ്യത്തിന്റെ വിദേശനയം ഭാഗികമായി നടപ്പിലാക്കുന്നത് ഇന്ത്യയാണ് (1949 മുതൽ 2007 വരെ.) ഒരർത്ഥത്തിൽ ഇന്ത്യ ബ്രിട്ടീഷ് കോളനി ഭരണാധികാരികളുടെ സംരക്ഷണജോലി ഏറ്റെടുക്കുകയായിരുന്നു. ഇത് ഒരു അയഞ്ഞ സഹകരണമായി കണക്കാക്കാവുന്നതാണ്. ഭൂട്ടാൻ ഭരണഘടനാപരമായി സ്വതന്ത്രമായ രാജ്യമാണ്. ഇന്ത്യയുമായി ലയിക്കുന്നതിനു മുൻപ് (1947–1975) ഇത്തരമൊരു ബന്ധം സിക്കിമുമായും നിലനിന്നിരുന്നു. ഇപ്പോൾ സിക്കിം ഇന്ത്യയുടെ ഭാഗമായ ഒരു സംസ്ഥാനമാണ്.

റിപ്പബ്ലിക് ഓഫ് ടാടാർസ്ഥാനിലെ (1990–2000) ഒരു നിയമം, aറഷ്യൻ ഫെഡറേഷനും ഈ രാജ്യവും തമ്മിലുള്ള ഒരു ഉടമ്പടി (ട്രീറ്റി ഓഫ് മ്യൂച്വ്ല് ഡെലിഗേഷൻ ഓഫ് പ്ലെനിപൊട്ടൻഷ്യറീസ്1994), എന്നിവ പ്രകാരം 1994 മുതൽ 2000 വരെ ടാടാർസ്ഥാൻ അന്താരാഷ്ട്ര നിയമമനുസരിച്ച് ഒരു പരമാധികാര രാഷ്ട്രമായി കണക്കാക്കപ്പെട്ടിരുന്നെങ്കിലും റഷ്യയുമായി അസോസിയേഷനിലായിരുന്നു.

അബ്ഘാസിയ, ട്രാൻസ്നിസ്ട്രിയ (യു.എസ്.എസ്.ആറിന്റെ ഭാഗമായ ജോർജ്ജിയ, മോൾഡോവ എന്നിവയിൽ നിന്ന് വിഘടിച്ച ഭാഗികമായ അംഗീകാരം മാത്രം ലഭിച്ച സ്വയം പ്രഖ്യാപിത റിപ്പബ്ലിക്കുകൾ) എന്നീ രാജ്യങ്ങൾ അവരുടെ സ്വാതന്ത്ര്യത്തിനുശേഷം റഷ്യൻ ഫെഡറേഷനുമായി ലയിക്കാനാണ് ഉദ്ദേശിച്ചിരുന്നത്. ട്രാൻസ്നിസ്ട്രിയയിൽ 2006 സെപ്റ്റംബറിൽ ഇതിനായി ഒരു അഭിപ്രായവോട്ടെടുപ്പ് നടക്കുകയുണ്ടായി. ഇതിൽ 97% ജനങ്ങൾ മോൾഡോവയിൽ നിന്ന് സ്വാതന്ത്ര്യം നേടണമെന്നും "ഭാവിയിൽ റഷ്യയുമായി സ്വതന്ത്ര സഹകരണത്തിലേർപ്പെടണമെന്നും" അഭിപ്രായപ്പെട്ടു. ഈ റെഫറണ്ടത്തിന്റെ ഫലം അന്താരാഷ്ട്രതലത്തിൽ അംഗീകരിക്കപ്പെട്ടിട്ടില്ല.

ബ്രിട്ടൺ, ആറ് വെസ്റ്റ് ഇൻഡീസ് അസോസിയേറ്റഡ് രാജ്യങ്ങൾ എന്നിവർ തമ്മിൽ 1967-ലെ അസോസിയേറ്റഡ് സ്റ്റേറ്റ്‌ഹുഡ് ആക്റ്റ് പ്രകാരം ഒരു ഔപചാരിക സഹകരണം നിലനിന്നിരുന്നു. കരീബിയനിലെ പഴയ ബ്രിട്ടീഷ് കോളനികളായ ആന്റിഗ്വ (1967–1981), ഡൊമിനിക്ക (1967–1978), ഗ്രെനഡ (1967–1974), സെയിന്റ് ക്രിസ്റ്റഫർ-നെവിസ്-ആൻ‌)ഗ്വില്ല (1967–1983), സെയിന്റ് ലൂസിയ (1967–1979), സെയിന്റ് വിൻസെന്റ് (1969–1979) എന്നിവയായിരുന്നു ഈ രാജ്യങ്ങൾ. ഈ സംവിധാനമനുസരിച്ച് എല്ലാ രാജ്യങ്ങൾക്കും തങ്ങളുടെ ഭരണഘടനയ്ക്കുമേൽ പൂർണ്ണാധികാരമുണ്ടായിരുന്നു. അക്യരാഷ്ട്രസംഘടനാ ചാർട്ടർ, പൊതുസഭാപ്രമേയങ്ങൾ എന്നിവയനുസരിച്ച് ഈ രാജ്യങ്ങൾക്ക് പൂർണ്ണ പരമാധികാരമുണ്ടോ എന്ന് ഐക്യരാഷ്ട്രസംഘടന നിർണ്ണയിച്ചിരുന്നില്ല. അസോസിയേറ്റ് രാജ്യമായി കുറച്ചു വർഷങ്ങൾക്കുശേഷം ഈ രാജ്യങ്ങൾ പൂർണ്ണ സ്വാതന്ത്ര്യം ആവശ്യപ്പെടുകയും അത് നൽകപ്പെടുകയുമായിരുന്നു. ആൻഗ്വില്ല സെയിന്റ് കിറ്റ്സ്-നീവസ്-ആൻഗ്വില്ല യൂണിയനിൽ നിലനിന്നുകൊണ്ട് ബ്രിട്ടന്റെ അധീനപ്രദേശമായി തുടരുന്നുണ്ട്.



</doc>
<doc id="260753" url="https://ml.wikipedia.org/wiki?curid=260753" title="കീഴ്വനച്ചാൽ">
കീഴ്വനച്ചാൽ

കൊടും ഭീകരരായ കുറ്റവാളികളെ കെട്ടിത്താഴ്ത്തിയിരുന്ന എറണാകുളം കായലിന്റെ തെക്കേ ഭാഗത്തുള്ള ഒരു ശിക്ഷാ കേന്ദ്രമാണ് കീഴ്വനച്ചാൽ. കൊച്ചിപ്പുഴ എന്നും ഇതിനു പേരുണ്ട്. ശക്തൻതമ്പുരാന്റെ കാലത്താണ് ഇത്തരം കെട്ടിത്താഴ്ത്തൽ ശിക്ഷ നടപ്പാക്കിയിരുന്നത്. 'മനയ്ക്കലാക്കുക' എന്നും ഇതിനെ പറഞ്ഞിരുന്നു. കുറ്റവാളികളുടെ കഴുത്തിൽ ഭാരമുള്ള ഒരു കൂടം കെട്ടിയാണ് പുഴയിൽ തള്ളിയിരുന്നത്. 


</doc>
<doc id="260754" url="https://ml.wikipedia.org/wiki?curid=260754" title="ജീവകം ബി കോംപ്ലക്സ്">
ജീവകം ബി കോംപ്ലക്സ്

ഒരു കൂട്ടം വൈറ്റമിനുകളുടെ സമുച്ചയമാണ് ജീവകം ബി കോംപ്ലക്സ്. സമാനമായ ഭക്ഷണ പദാർത്ഥങ്ങളിൽ ഒരുമിച്ച് കാണപ്പെടുന്നതിനാൽ ആദ്യകാലത്ത് ഇതെല്ലാം കൂടെ ഒരൊറ്റ ജീവകമായാണ് കരുതപ്പെട്ടിരുന്നത്. എന്നാൽ പിൽക്കാലത്ത് അതേ സ്വഭാവമുള്ള എന്നാൽ വ്യത്യസ്തഗുണങ്ങളോടു കൂടിയ ഒട്ടേറെ പദാർത്ഥങ്ങൾ കണ്ടെത്തുകയുണ്ടായി. ഈ പദാർത്ഥങ്ങളെല്ലാം ജീവകങ്ങളുടെ ഉപവിഭാഗങ്ങളായി. ബി കൊമ്പ്ലക്സിൽ 12 വ്യത്യസ്ത പദാർത്ഥങ്ങൾ ഉൾപ്പെട്ടിരിക്കുന്നു.



</doc>
<doc id="260756" url="https://ml.wikipedia.org/wiki?curid=260756" title="കൊരടാവ്">
കൊരടാവ്

പ്രാചീന കാലത്ത് ദണ്ഡന രീതി നടപ്പാക്കാൻ ഉപയോഗിച്ചിരുന്ന ആയുധമാണ് കൊരടാവ്. കട്ടിയായ തുകൽ മിടഞ്ഞുണ്ടാക്കുന്ന ഒരു ദണ്ഡനോപകരണമാണിത്. മുക്കാലിയിൽ കെട്ടി അടി വിധിച്ചാൽ കവഞ്ചിയാണ് ഉപയോഗിച്ചിരുന്നത്. കുതിരച്ചമ്മട്ടി, ചാട്ടവാർ, കവഞ്ചി എന്നീ പേരുകളിലും ഇത് അറിയപ്പെടുന്നു.

കേണൽ മൺറോയുടെ ഭരണ കാലത്ത് ക്രമക്കേടുകളെപ്പറ്റിയുള്ള പരാതികൾ നേരിട്ടന്വേഷിക്കാൻ പോകുന്ന സമയത്ത് കുടെ പോയിരുന്ന ചെണ്ടക്കാരാണ് കൊരടാവ് പ്രയോഗം നടത്തിയിരുന്നത്. 


</doc>
<doc id="260762" url="https://ml.wikipedia.org/wiki?curid=260762" title="യാസുനി ദേശീയോദ്യാനം">
യാസുനി ദേശീയോദ്യാനം

ലാറ്റിനമേരിക്കയിലെ ഇക്വഡോറിലുള്ള ആമസോൺ മഴക്കാടുകളിൽപ്പെട്ട വന പ്രദേശമാണ് യാസുനി ദേശീയോദ്യാനം. പത്തുലക്ഷത്തോളം ഹെക്ടറിൽ പരന്നു കിടക്കുന്ന ഈ വന മേഖല ആമസോൺ തടത്തിലെ സസ്തനികളിൽ മൂന്നിലൊന്നിന്റെയും വാസഗേഹമാണ്. ലോകത്തിൽ ഏറ്റവുംകൂടുതൽ ഷഡ്പദങ്ങളുള്ളതെന്നു കരുതുന്ന ഇവിടെ 2,704 ജാതി ചെടികളും 655 ജാതി മരങ്ങളും കാണപ്പെടുന്നു. 
ഇന്റർനാഷണൽ യൂണിയൻ ഫോർ കൺസർവേഷൻ ഓഫ് നാച്വർ വംശനാശം നേരിടുന്ന ജീവികളുടെ പട്ടികയിൽപ്പെടുത്തിയിരിക്കുന്ന 28 'നട്ടെല്ലി'കളുൾപ്പെടെ 596 ഇനം പറവകളുടെയും 382 ഇനം ശുദ്ധജല മത്സ്യങ്ങളുടെയും 151 ഇനം ഉഭയജീവികളുടെയും 121 ഇനം ഉരഗങ്ങളും ഇവിടെ നിന്ന് റിപ്പോർട്ട് ചെയ്യപ്പെട്ടിട്ടുണ്ട്. 
ഇക്വഡോറിലെ എണ്ണനിക്ഷേപത്തിന്റെ 20 ശതമാനവും ഇവിടെയാണ്. യാസുനിയിലെ ഖനനം 41 കോടി ടൺ കാർബൺ ഡയോക്സൈഡ് അന്തരീക്ഷത്തിലെത്തിക്കുമെന്നാണ് വിലയിരുത്തൽ. 

ഖനനത്തിനെതിരെ വലിയ പ്രക്ഷോഭങ്ങളാണ് ഇക്വഡോറിൽ നടക്കുന്നത്.

ആഗോളതാപനത്തെ പ്രതിരോധിക്കാൻ, ദരിദ്രരാജ്യങ്ങളുടെ പരിസ്ഥിതിസംരക്ഷണത്തിന് വരുന്ന സാമ്പത്തികബാദ്ധ്യത സമ്പന്ന രാജ്യങ്ങളും ഏറ്റെടുക്കണമെന്ന വ്യവസ്ഥയനുസരിച്ചു തയ്യാറാക്കിയ പദ്ധതിയിൽ നിന്ന് പ്രസിഡന്റ് റാഫേൽ കൊറെയ പിന്നോക്കം പോയി. 



</doc>
<doc id="260768" url="https://ml.wikipedia.org/wiki?curid=260768" title="ടിന സാനി">
ടിന സാനി

പാകിസ്താനിലെ ഗസൽ ഗായികയാണ് ടിന സാനി . ടിനയുടെ ഗസലുകളും ശാസ്ത്രീയ സംഗീതാലാപനങ്ങളും പ്രസിദ്ധങ്ങളാണ്.

കിഴക്കൻ പാകിസ്താനിലെ ധാക്കയിൽ ജനിച്ചു. ദില്ലി ഖരാനയിലെ ഉസ്താദ് നിസാമുദ്ദീൻ ഖാൻ സാഹിബിന്റെ മകൻ ഉസ്താദ് റംസാൻ ഖാന്റെ ശിക്ഷണത്തിലൂടെ 1979ലാണ് ടിന സാനി സംഗീത ലോകത്തേയ്ക്ക് പ്രവേശിക്കുന്നത്. പിന്നീട് ഉസ്താദ് ചാന്ദ് അംരോവിയുടെ പക്കലും മെഹ്ദി ഹസന്റെ പക്കലും സംഗീതമഭ്യസിച്ചു. ഫൈസ് അഹമ്മദ് ഫൈസിന്റെ കവിതാലാപനത്തിലൂടെ ശ്രദ്ധേയയായി. 



</doc>
<doc id="260770" url="https://ml.wikipedia.org/wiki?curid=260770" title="ഐറിഷ് ഭാഷ">
ഐറിഷ് ഭാഷ

ഇന്തോ-യൂറൊപ്യൻ ഭാഷാ കുടുംബത്തിൽ പെട്ടതും ഐറിഷ് ജനത സംസാരിക്കുന്നതുമായ ഭാഷയാണ് ഐറിഷ് ഭാഷ (), ഐറിഷ് ഗേലിക് എന്നും ഗേലിക് എന്നും അറിയപ്പെടുന്നത്. ഐറിഷ് ജനതയുടെ ന്യൂനപക്ഷം മാത്രമേ ഇപ്പോൾ ഐറിഷ് ഭാഷ ഒന്നാം ഭാഷയായി ഉപയോഗിക്കുന്നുള്ളൂ. ജനസംഖ്യയിൽ നല്ലൊരുഭാഗം ഇത് രണ്ടാം ഭാഷയായി ഉപയോഗിക്കുന്നുണ്ട്. ഈ ഭാഷയ്ക്ക് റിപ്പബ്ലിക് ഓഫ് അയർലാന്റിൽ ഭരണഘടനാപരമായി ദേശീയഭാഷ എന്നും ഔദ്യോഗികഭാഷ എന്നുമുള്ള സ്ഥാനമുണ്ട്. ഇത് യൂറോപ്യൻ യൂണിയനിലെ ഔദ്യോഗിക ഭാഷകളിലൊന്നാണ്. ഔദ്യോഗികമായി ഇത് നോർതേൺ ഐർലാന്റിലെ ന്യൂനപക്ഷ ഭാഷയായും അംഗീകരിക്കപ്പെട്ടിട്ടുണ്ട്.

ലിഖിത ചരിത്രത്തിന്റെ ഭൂരിഭാഗം സമയത്തും ഐറിഷ് ജനതയുടെ പ്രധാന ഭാഷ ഐറിഷ് ആയിരുന്നു. അവർ മറ്റു രാജ്യങ്ങളിലേയ്ക്കും ഈ ഭാഷ എത്തിച്ചു. സ്കോട്ട്‌ലാന്റ്, ഐൽ ഓഫ് മാൻ എന്നിവിടങ്ങളിൽ ഈ ഭാഷ സ്കോട്ടിഷ് ഗേലിക്, മാൻക്സ് എന്നീ ഭാഷകൾക്ക് ജന്മം നൽകി. പടിഞ്ഞാറൻ യൂറോപ്പിലെ ഏറ്റവും പഴക്കമുള്ള സാഹിത്യം ഐറിഷ് ഭാഷയിലാണുള്ളത്.

എലിസബ‌ത്തൻ കാലഘട്ടത്തിലെ ഉദ്യോഗസ്ഥർ ഐറിഷ് ഭാഷയുടെ ഉപയോഗം നിരുത്സാഹപ്പെടുത്തിയിരുന്നു. ഇത് ഐർലാന്റിലെ ഇംഗ്ലീഷ് താല്പര്യങ്ങൾക്ക് വിരുദ്ധമാണെന്നാണ് ഇവർ കരുതിയിരുന്നത്. പതിനേഴാം നൂറ്റാണ്ടിൽ ഇംഗ്ലീഷ് ഭരണകാലത്താണ് ഈ ഭാഷയുടെ പ്രാധാന്യം കുറഞ്ഞുതുടങ്ങിയത്. പത്തൊൻപതാം നൂറ്റാണ്ടിന്റെ രണ്ടാം പകുതിയിൽ ഈ ഭാഷ സംസാരിക്കുന്നവരുടെ എണ്ണം പെട്ടെന്നു കുറയുകയുണ്ടായി. 1845-1852 കാലത്തെ വറുതിക്കു ശേഷമാണ് ഇതാരംഭിച്ചത് (ഐർലാന്റിലെ 20–25% ജനസംഖ്യ ഈ സമയത്ത് കുടിയേറ്റവും മരണവും കാരണം നഷ്ടപ്പെടുകയുണ്ടായി). ഐറിഷ് സംസാരിക്കുന്ന പ്രദേശങ്ങളിലാണ് കൂടുതൽ പ്രശ്നങ്ങളുണ്ടായത്. ബ്രിട്ടീഷ് ഭരണത്തിന്റെ അവസാന സമയത്ത് ഈ ഭാഷ സംസാരിക്കുന്നവർ ജനസംഖ്യയുടെ 15%-ൽ താഴെ ആൾക്കാർ മാത്രമായിരുന്നു. ഇതിനു ശേഷം ഗേൽടാച്റ്റ് എന്നറിയപ്പെടുന്ന പ്രദേശത്തിനുവെളിയിൽ ഈ ഭാഷ ന്യൂനപക്ഷം മാത്രമേ സംസാരിക്കുന്നുള്ളൂ. ഭരണകൂടവും സ്വകാര്യവ്യക്തികളും സംഘടനകളൂം ഈ ഭാഷയുടെ ഉപയോഗം വർദ്ധിപ്പിക്കാൻ ശ്രമിക്കുന്നുണ്ട്.

ഇരുപത്തൊന്നാം നൂറ്റാണ്ടിന്റെ തുടക്കഥ്റ്റിൽ 20,000-നും 80,000-നുമിടയിൽ ആൾക്കാരുടെ മാതൃഭാഷയായിർന്നു ഇത്. റിപ്പബ്ലിക് ഓഫ് ഐർലാന്റിൽ 2006-ൽ നടന്ന സെൻസസിൽ 85,000 ആൾക്കാർ ഈ ഭാഷ വിദ്യാഭ്യാസ സ്ഥാപനങ്ങൾക്കു വെളിയിൽ ദൈനം ദിന ആവശ്യങ്ങൾക്കായി ഉപയോഗിക്കുന്നതായും 12 ലക്ഷം ആൾക്കാർ സ്കൂളിലോ മറ്റ് ആവശ്യങ്ങൾക്കായോ ഇടയ്ക്കെങ്കിലും ഈ ഭാഷ ഉപയോഗിക്കുന്നതായും റിപ്പോർട്ട് ചെയ്തിരുന്നു. 2011-ലെ സെൻസസിൽ ഈ എണ്ണം 94,000-ഉം 13 ലക്ഷവുമായി വർദ്ധിച്ചു. വടക്കൻ ഐർലാന്റിലും ആയിരക്കണക്കിന് ഐറിഷ് ഭാഷ സംസാരിക്കുന്നവരുണ്ട്. അമേരിക്കൻ ഐക്യനാടുകളിലും കാനഡയിലും ഈ ഭാഷ ഒഴുക്കോടെ സംസാരിക്കുന്ന ധാരാളം ആൾക്കാരുണ്ട്.
ചരിത്രപരമായി ന്യൂഫൗണ്ട്‌ലാന്റ് ദ്വീപിൽ ഐറിഷ് ഗേലിക് ഭാഷയുടെ ഒരു വകഭേദം (ന്യൂഫൗണ്ട്‌ലാന്റ് ഐറിഷ്) സംസാരിച്ചിരുന്നു.

Caerwyn Williams, J.E. & Ní Mhuiríosa, Máirín (ed.). "Traidisiún Liteartha na nGael". An Clóchomhar Tta 1979.

De Brún, Pádraig. "Scriptural Instruction in the Vernacular: The Irish Society and Its Teachers 1818-1827". Dublin Institute for Advanced Studies 2009. ISBN 978-1-85500-212-8

Fitzgerald, Garrett, ‘Estimates for baronies of minimal level of Irish-speaking amongst successive decennial cohorts, 117-1781 to 1861-1871,’ Volume 84, "Proceedings of the Royal Irish Academy " 1984.

Hindley, Reg (1991, new ed.). "The Death of the Irish Language: A Qualified Obituary". Routledge. ISBN 978-0-4150-6481-1

McMahon, Timothy G.. "Grand Opportunity: The Gaelic Revival and Irish Society, 1893-1910". Syracuse University Press 2008. ISBN 978-0-8156-3158-3

Ó Gráda, Cormac. 'Cé Fada le Fán' in "Dublin Review of Books", Issue 34, May 6, 2013: 
http://www.drb.ie/essays/c%C3%A9-fada-le-f%C3%A1n.

Kelly, James & Mac Murchaidh, Ciarán (eds.). "Irish and English: Essays on the Linguistic and Cultural Frontier 1600-1900". Four Courts Press 2012. ISBN 978-1846823404

Ní Mhunghaile, Lesa. 'An eighteenth century Irish scribe's private library: Muiris Ó Gormáin's books' in "Proceedings of the Royal Irish Academy", Volume 110C, 2010, pp. 239–276.

Ní Mhuiríosa, Máirín. ‘Cumann na Scríbhneoirí: Memoir’ in "Scríobh 5", ed. Seán Ó Mórdha. Baile Átha Cliath: An Clóchomhar Tta 1981.

Ó hÓgáin, Dáithí. "Labhrann Laighnigh: Téacsanna agus Cainteanna ó Shean-Chúige Laighean". Coiscéim 2011.

Ó Laoire, Muiris. '‘Language Use and Language Attitudes in Ireland’ in "Multilingualism in European Bilingual Contexts : Language Use and Attitudes", ed. David Lasagabaster and Ángel Huguet. Multilingual Matters Ltd 2007. ISBN 1-85359-929-8

Williams, Nicholas. ‘Na Canúintí a Theacht chun Solais’ i "Stair na Gaeilge", ed. Kim McCone and others. Maigh Nuad 1994. ISBN 0-901519-90-1





</doc>
<doc id="260795" url="https://ml.wikipedia.org/wiki?curid=260795" title="നാഖ്ചിവൻ സ്വയംഭരണ റിപ്പബ്ലിക്">
നാഖ്ചിവൻ സ്വയംഭരണ റിപ്പബ്ലിക്

നാഖ്ചിവൻ ഓട്ടോണമസ് റിപ്പബ്ലിക് () റിപ്പബ്ലിക് ഓഫ് അസർബൈജാനിന്റെ ഭാഗമായതും പക്ഷേ അസർബൈജാനുമായി നേരിട്ട് ബന്ധമില്ലാത്തതുമായ സമുദ്രതീരമില്ലാത്ത ഒരു പ്രദേശമാണ് (എക്സ്ക്ലേവ്). ഈ പ്രദേശത്തിന്റെ വിസ്തീർണ്ണം 5,500 ചതുരശ്രകിലോമീറ്റർ ആണ്. ജനസംഖ്യ 410,000 ആണ്. കിഴക്കും വടക്കും അർമേനിയ (അതിർത്തിയുടെ നീളം 221 കിലോമീറ്റർ), കിഴക്ക്, തെക്കും പടിഞ്ഞാറും ഇറാൻ (179 കിലോമീറ്റർ) വടക്കുപടിഞ്ഞാറ് തുർക്കി (15 കിലോമീറ്റർ മാത്രം) എന്നീ രാജ്യങ്ങളാണ് നാഖ്ചിവന്റെ അതിർത്തി രാജ്യങ്ങൾ. നഖിചേവൻ. അസർബയ്ജാൻ അതിരുകൾക്കകത്ത് കിടക്കുന്ന ആർമീനിയൻ മുസ്ലിം ഭൂരിപക്ഷ മേഖലയായ നഗോർണോ-കാരബാഖിൽ നിന്ന് വ്യത്യസ്തമായി അസർബയ്ജാന്റെ അതിർത്തിക്ക് പുറത്ത് കിടക്കുന്ന അസർബയ്ജാനി ഭൂരിപക്ഷമേഖലയാണ് നാഖ്ചിവൻ. അസർബയ്ജാനിൽ നിന്ന് അർമീനിയ കടന്നു വേണം നാഖ്ചിവനിൽ എത്താൻ. 

പതിനാറാം നൂറ്റാണ്ടിൽ നാഖ്ചിവൻ പേർഷ്യയിലെ സഫാവിദ് രാജവംശത്തിന്റെ ഭാഗമായി. 1828-ൽ അവസാന റൂസോ പേർഷ്യൻ യുദ്ധത്തിനും തുർക്ക്‌മാഞ്ചി ഉടമ്പടിക്കും ശേഷം നാഖ്ചിവൻ ഖാനേറ്റ് റഷ്യൻ സാമ്രാജ്യത്തിന്റെ കൈവശമെത്തി. 1917-ലെ ഫെബ്രുവരി വിപ്ലവത്തിനുശേഷം നാഖ്ചിവനും ചുറ്റുമുള്ള പ്രദേശങ്ങളും റഷ്യയുടെ താൽക്കാലിക ഭരണകൂടത്തിന്റെ പ്രത്യേക ട്രാൻസ് കോക്കേഷ്യൻ കമ്മിറ്റിയുടെ ഭരണത്തിൻ കീഴിലും പിന്നീട് അൽപ്പകാലം മാത്രം നിലവിലുണ്ടായിരുന്ന ട്രാൻസ്‌കോക്കേഷ്യൻ ഡെമോക്രാറ്റിക് ഫെഡറേ‌റ്റീവ് റിപ്പബ്ലിക്കിനും കീഴിലായിരുന്നു. 1918 മേയ് മാസത്തിൽ ടി.ഡി.എഫ്.ആർ. പിരിച്ചുവിട്ടപ്പോൾ നാഖ്ചിവൻ, നഗോർണോ കാരബാക്ക്, സെൻഗേസൂർ (ഇപ്പോൾ അർമേനിയയിൽ സ്യൂനിക് പ്രവിശ്യ), ക്വസാക്ക് എന്നിവയുടെ മേലുള്ള അധികാരത്തെപ്പറ്റി ഹ്രസ്വകാലം മാത്രം നിലവിലുണ്ടായിരുന്ന ഡെമോക്രാറ്റിക് റിപ്പബ്ലിക് ഓഫ് അർമേനിയ (ഡി.ആർ.എ.), അസർബൈജാൻ ഡെമോക്രാറ്റിക് റിപ്പബ്ലിക് (എ.ഡി.ആർ.) തമ്മിൽ മത്സരമുണ്ടായിരുന്നു. 1918 ജൂണിൽ ഈ പ്രദേശം ഓട്ടോമാൻ അധിനിവേശത്തിൻ കീഴിലായി. മുദ്രോസ് വെടിനിർത്തലിന്റെ കരാറനുസരിച്ച് ഒന്നാം ലോകമഹായുദ്ധത്തിന്റെ അവസാനത്തോടെ ഓട്ടോമാനുകൾ ഈ പ്രദേശത്തുനിന്ന് പിന്മാറാനും ബ്രിട്ടീഷുകാരെ ഇവിടെ അധിനിവേശം നടത്താൻ അനുവദിക്കാനും തീരുമാനിച്ചു. 1920 ജൂലൈയിൽ സോവിയറ്റ് യൂണിയൻ ഈ പ്രദേശം പിടിച്ചെടുക്കുകയും ജൂലൈ 28-ന് അസർബൈജാൻ സോവിയറ്റ് സോഷ്യലിസ്റ്റ് റിപ്പബ്ലിക്കിനോട് "അടുത്ത ബന്ധമുള്ള" നാഖ്ചിവൻ ഓട്ടോണമസ് സോവിയറ്റ് സോഷ്യലിസ്റ്റ് റിപ്പബ്ലിക് നിലവിൽ വന്നതായി പ്രഖ്യാപിക്കുകയും ചെയ്തു. ഇതോപ്പ്ടെ സോവിയറ്റ് ഭരണം ആരംഭിച്ചു. 1990 ജനുവരിയിൽ നാഖ്ചിവൻ യു.എസ്.എസ്.ആറിൽ നിന്നും സ്വാതന്ത്ര്യം പ്രഖ്യാപിച്ചു. അസർബൈജാനിലെ ദേശീയതാപ്രസ്ഥാനം അടിച്ചമർത്തുന്നതിൽ പ്രതിഷേധിച്ചായിരുന്നു ഇത്. ഒരു വർഷത്തിനകം റിപ്പബ്ലിക് ഓഫ് അസർബൈജാനിന് സ്വാതന്ത്ര്യം ലഭിച്ചതോടെ അതിനുള്ളിൽ നാഖ്ചിവൻ ഓട്ടോണമസ് റിപ്പബ്ലിക് നിലവിൽ വന്നു.

അസർബൈജാന്റെ ഭാഗമാണെങ്കിലും സ്വയം ഭരണാധികാരമുള്ള പ്രദേശമാണിത്. ഇവിടുത്തെ തിരഞ്ഞെടുത്ത നിയമനിർമ്മാണസഭയാണ് ഭരണം നടത്തുന്നത്. അർമേനിയയും അസർബൈജാനും തമ്മിലുള്ള യുദ്ധത്തിന്റെ ഫലം ഇപ്പോഴും ഈ പ്രദേശം അനുഭവിക്കുന്നുണ്ട്. ഈ പ്രദേശത്തിന്റെ കാർകി എൻക്ലേവ് അതിനുശേഷം അർമേനിയയുടെ അധിനിവേശത്തിലാണ്. ഭരണതലസ്ഥാനം നാഖ്ചിവൻ നഗരമാണ്. വാസിഫ് ടാലിബോവ് എന്നയാളാണ് 1995 മുതൽ നാഖ്ചിവൻ ഓട്ടോണമസ് റിപ്പബ്ലിക്കിന്റെ നേതാവ്.



</doc>
<doc id="260797" url="https://ml.wikipedia.org/wiki?curid=260797" title="ലോക ഓസോൺ ദിനം">
ലോക ഓസോൺ ദിനം

സെപ്തംബർ 16 നാണ് ലോക ഓസോൺ ദിനമായി ആചരിക്കുന്നത്. 1988-ൽ ഐക്യരാഷ്ട്രസഭയുടെ ജനറൽ അസംബ്ലി യോഗത്തിലാണ് ഓസോൺ പാളി സംരക്ഷണദിനമായി പ്രഖ്യാപിച്ചത്‌. പാളിയുടെ സംരക്ഷണത്തിനായി 1987 സെപ്റ്റംബർ 16-ന് മോൺട്രിയോളിൽ ഉടമ്പടി ഒപ്പുവച്ചു. ഓസോൺ പാളിയിൽ സുഷിരങ്ങൾ സൃഷ്ടിക്കുന്ന രാസവസ്‌തുക്കളുടെ നിർമ്മാണവും ഉപയോഗവും കുറയ്‌ക്കുകയാണ്‌ ഇതിന്റെ ഉദ്ദേശ്യം.ഈ ഉടമ്പടിയെ മോൺട്രിയോൾ പ്രോട്ടോകോൾ എന്ന് വിളിക്കുന്നു. 1994 മുതലാണ് ഐക്യരാഷ്ട്ര 
സംഘടന ഓസോൺ ദിനം ആചരിച്ചു തുടങ്ങിയത്. <rmef></ref> 



</doc>
<doc id="260814" url="https://ml.wikipedia.org/wiki?curid=260814" title="ഫൂൾസ് മേറ്റ്">
ഫൂൾസ് മേറ്റ്

ചെസ്സ് കളിയുടെ ആരംഭനിലയിൽ നിന്നും, സാധ്യമായ ഏറ്റവും കുറവ് നീക്കങ്ങൾ കൊണ്ടുള്ള ചെക്ക്മേറ്റാണ് ഫൂൾസ് മേറ്റ്. "രണ്ടു നീക്ക ചെക്ക്മേറ്റ്" എന്നും ഇത് അറിയപ്പെടുന്നു. ഇത്തരത്തിലുള്ള ഒരു ഉദാഹരണത്തിന്റെ നീക്കങ്ങളാണ് ചുവടെ:

ശേഷം വരുന്ന പൊസിഷൻ ചിത്രത്തിൽ കാണിച്ചിരിക്കുന്നു. (പാറ്റേണ്ണിൽ വേണമെങ്കിൽ ചെറിയ വ്യത്യാസങ്ങൾ വരാം. വെള്ളയ്ക്ക് 1.f3 നീക്കുന്നതിനു പകരം 1.f4 ഉം g-കാലാൾ ആദ്യവും കറുപ്പിന് 1...e5 ന് പകരം 1...e6 നീക്കാവുന്നതാണ്.)


</doc>
<doc id="260826" url="https://ml.wikipedia.org/wiki?curid=260826" title="നൂറ്റാണ്ടിന്റെ കളി (ചെസ്സ്)">
നൂറ്റാണ്ടിന്റെ കളി (ചെസ്സ്)

1956 ഒക്ടോബർ 17 ന് ന്യൂയോർക്ക് സിറ്റിയിൽ നടന്ന റോസെൻവാൾഡ് മെമ്മോറിയൽ ടൂർണമെന്റിൽ ഡൊണാൾഡ് ബ്രൌണും 13 വയസ്സുള്ള ബോബി ഫിഷറും തമ്മിലുള്ള ചെസ്സ് കളിയാണ് നൂറ്റാണ്ടിന്റെ കളിയെന്ന് അറിയപ്പെടുന്നത്. ഈ കളിയിൽ ബോബി ഫിഷർ വിജയിച്ചു. ചെസ്സ് പണ്ഡിതനും പത്രപ്രവർത്തകനുമായ ഹാൻസ് ക്മോച് ആണ് നൂറ്റാണ്ടിന്റെ കളി എന്ന ഓമനപ്പേര് ഒരു ചെസ്സ് റിവ്യൂയിലൂടെ ഈ കളിയ്ക്ക് ചാർത്തിയത്. "അതിശയിപ്പിക്കുന്ന ചെസ്സ് കരുക്കളുടെ വിന്യാസം കൊണ്ട് ആ 13 വയസ്സുള്ള ബാലൻ, ആരും ഭയത്തോടെ നേരിടുന്ന ഏതിരാളിയ്ക്കു മേൽ നേടിയ മഹത്തരമായ നേട്ടം ചെസ്സ് പ്രേമികൾക്കിടയിൽ ചരിത്രം കുറിച്ചിരിക്കുന്നു" ക്മോച് എഴുതി. ചെസ്സ് കളിയെ ജനകീയമാക്കുന്നതിൽ ഈ കളി വലിയ പങ്ക് വഹിച്ചു.
ആ കാലഘട്ടത്തിൽ, ഡൊണാൾഡ് ബ്രൌൺ(1930-76) അമേരിക്കയിലെ മുൻനിരയിലുള്ള ചെസ്സ് കളിക്കാരനായിരുന്നു. അദ്ദേഹം 1953 ലെ യു.എസ്. ഓപ്പൺ ചാമ്പ്യൻഷിപ്പ് നേടുകയും പീന്നിട് 1962, 1964, 1968 എന്നി വർഷങ്ങളിൽ അമേരിക്കയെ പ്രതിധീകരിച്ച് ചെസ്സ് ഒളിമ്പ്യാഡ് കളിക്കുകയും ചെയ്തിട്ടുണ്ട്. 1962 ഇന്റർനാഷണൽ മാസ്റ്ററായ(ഐ.എം.) ഇദ്ദേഹം, രോഗം ബാധിച്ചിരുന്നില്ലെങ്കിൽ ഉന്നതികളിലെത്തുമായിരുന്ന കളിക്കാരനുമായിരുന്നു. എന്നാൽ, അക്കാലത്തെ ഒരു നവതാരോദയമായിരുന്നു ഭാവിയുടെ വാഗ്ദാനമായി വിലയിരുത്തപ്പെട്ട ബോബി ഫിഷർ(1943-2008). ഈ കളിയ്ക്ക് ശേഷം ഫിഷറിന്റെ വളർച്ച പൊടുന്നനെയായിരുന്നു. 1957 ലെ യു.എസ് ഓപ്പൺ, 1957-58 ലെ യു.എസ്. ക്ലോസ്ഡ് എന്നിവ നേടുകയും 15 വയസ്സിൽ 1958 ൽ അക്കാലംവരെയുള്ള ചെസ്ചരിത്രത്തിലെ ഏറ്റവും പ്രായ കുറഞ്ഞ ഗ്രാന്റ് മാസ്റ്ററാവുകയും ചെയ്തു. 1972 ലോകചാമ്പ്യൻഷിപ്പ് നേടിയ ഇദ്ദേഹം, ചരിത്രത്തിലെ മഹാന്മാരായ ചെസ്സ് കളിക്കാരുടെ ഗണത്തിൽ ഉൾപെടുന്നു.

ഈ കളിയിൽ ഫിഷർ(കറുപ്പ് കരുക്കൾ കളിക്കുന്നയാൾ) ആരേയും അസൂയപ്പെടുത്തുന്ന, പുതുമ നിറഞ്ഞ നീക്കങ്ങൾ അവതരിപ്പിച്ചു. ബ്രൌൺ(വെള്ള കരുക്കൾ കളിക്കുന്നയാൾ)പതിവു പ്രാരംഭനീക്കങ്ങൾക്ക് ശേഷം, പതിനൊന്നാം നീക്കത്തിൽ ഒരേ കരു രണ്ടു തവണ നീക്കി കളിയുടെ താളക്രമം നഷ്ടമാക്കി കൊണ്ട്, ഒരു ചെറിയ പിഴവ് വരുത്തി. ഈ പിഴവിന് മറുപടിയായി, പതിനെഴാം നീക്കത്തിൽ സ്വന്തം മന്ത്രിയെ ബലി കൊടുത്തു കൊണ്ട്, മികച്ച ഒരു ബലികൊടുക്കൽ കളിയിലൂടെ ഫിഷർ തിരിച്ചടിച്ചു. ബ്രൌൺ മന്ത്രിയെ വെട്ടിയെടുക്കുകയും അതിന് പകരമായി ഫിഷറിന് ഒരു തേര്, രണ്ടു ആന, ഒരു കാലാൾ തുടങ്ങിയ ഒരു കൂട്ടം കരുക്കൾ ലഭിക്കുകയും ചെയ്തു. ശേഷം, ഫിഷർ തന്റെ കരുക്കളെ ചെക്ക്മേറ്റിനായി സജ്ജീക്കരിക്കുന്നതിൽ വിജയിച്ചപ്പോൾ, ബ്രൌണിന്റെ മന്ത്രി കളത്തിന്റെ ഒരു വശത്ത് ഉപയോഗമില്ലാതായി തീർന്ന് തോൽവി വഴങ്ങുകയും ചെയ്തു.

ഗ്രഹാം ബർഗെസ്സ്, ജോൺ നൂൺ, ജോൺ എമ്മ്സ് എന്നീ ചെസ്സ് വിദദ്ധർ, ഈ കളിയിൽ നിന്നും മൂന്ന് പാഠങ്ങൾ നിർദ്ദേശിക്കുന്നു. അവ താഴെ കൊടുത്തിരിക്കുന്നു:

വെളുപ്പ്: ഡൊണാൾഡ് ബ്രൗൺ കറുപ്പ്: ബോബി ഫിഷർ ഓപ്പണിങ്ങ്: ഗ്ര്വൻഫെൽഡ് പ്രതിരോധം (ECO D92)

e-ഫയൽ തുറക്കുവാനും അതുവഴി, കാസ്ലിങ്ങ് ചെയ്യാത്ത രാജാവിനെ ആക്രമിക്കുവാനുമായി ഫിഷർ വീണ്ടും കരുവിനെ നൽകുകയാണ്.

തന്ത്രപൂർവ്വം, ബ്രൗൺ കരുവിനെ നിരസിക്കുന്നു. 15.Bxf8 Bxf8 16.Qb3, ഇങ്ങനെയാണ് കളിച്ചിരുന്നുവെങ്കിൽ ഫിഷറിന്റെ മറുപടിനീക്കങ്ങൾ, 16...Nxc3! 17.Qxb6 (17.Qxc3?? Bb4 മന്ത്രിയെ നേടുന്നു.) axb6 18.Ra1 Re8+ 19.Kd2 Ne4+ 20.Kc2 Nxf2 21.Rg1 Bf5+, ഈ കളിനില കറുപ്പിനെ വിജയത്തിലേക്ക് നയിക്കുന്നു. 16...Re8 17.Qxb6 (17.Be2 Nxc3!) axb6 18.Be2 Nxc3 19.Rd2 Bb4 20.Kf1 Ne4 21.Rb2 Bc3 22.Rc2 Nd2+! 23.Kg1 (23.Nxd2 Bxe2+ 24.Kg1 Bd3! 25.Rc1 Bxd2 ഈ നീക്കവും കറുപ്പിനു വിജയിക്കാനുള്ള കരുനില നൽകുന്നു) Rxe2 24.Rxc3 Nxf3+ 25.gxf3 Bh3 26.Rc1 Rxa2 വെളുപ്പ് നിർജീവമാകുന്നു.
16.Qxc3 Rfe8, 16.Bxf8 Bxf8 എന്നീ തുടർനീക്കങ്ങളെല്ലാം കറുപ്പിനു് മൂൻതൂക്കമുണ്ടാക്കുന്നു.

ബ്രൗൺ ഫിഷറിന്റെ മന്ത്രിയെ അപായപ്പെടുത്തുന്നു; ഫിഷർ തേരിനെ കൊണ്ട് വന്ന ചെക്കുവെച്ച്, ബ്രൗണിന്റെ രാജാവിന്റെ സ്ഥാനം മാറ്റുന്നു. ഇപ്പോഴുള്ള കളിനിലയിൽ ഫിഷറിന്റെ മന്ത്രി പ്രശ്നത്തിലാണെന്ന് തോന്നിപോകുന്നു. വെളുപ്പിനു് 18.Qxc3 കളിച്ചു കൊണ്ട് വിജയത്തിലേക്ക് എത്താനും സാധിക്കും.



</doc>
<doc id="260840" url="https://ml.wikipedia.org/wiki?curid=260840" title="ദുശ്ശാസനൻ കാവ്, മണിമലക്കുന്ന്">
ദുശ്ശാസനൻ കാവ്, മണിമലക്കുന്ന്

ദുശ്ശാസനൻ കാരുണ്യമൂർത്തിയായി വാഴുന്ന കേരളത്തിലെ ഏക കാവാണ് കോട്ടയം ജില്ലയിലെ ചിറക്കടവിനു സമീപം സ്ഥിതി ചെയ്യുന്ന മണിമലക്കുന്നിലെ ദുശ്ശാസനൻ കാവ്. അഞ്ഞൂറിലധികം വർഷത്തെ പഴക്കമുള്ള ഈ കാവിൽ തിരുവോണത്തിനു പിറ്റേദിവസം മാത്രമാണ് പൂജാവിളക്ക് തെളിക്കുന്നത്. പുരാതന വഴിപാടുകളും ആരാധനരീതികളും ഇവിടെ പിന്തുടരുന്നു. മൂർത്തിക്ക് കപ്പ ചുട്ടതും കള്ളുമാണ് നിവേദ്യമായി നൽകുന്നത്. ഒപ്പം കരിക്കേറും വഴിപാടായി നടത്തുന്നു. പ്രകൃതിക്ഷോഭങ്ങളിൽ നിന്നും നാടിനെ സംരക്ഷിക്കുന്നു എന്ന വിശ്വാസത്തിനു നന്ദിപ്രകാശമായി കാർഷികോല്പന്നങ്ങൾ വഴിപാടായി നൽകുന്നു. പേരൂർ തറവാട്ടുവീട്ടിലെ കുടുംബക്ഷേത്രത്തിൽ നിന്നും ആഘോഷങ്ങൾ ആരംഭിക്കുന്നു.

കുരുക്ഷേത്രയുദ്ധത്തിൽ കൊല്ലപ്പെട്ട കൗരവരെ സഹ്യമേഖലകളിലെ ഓരോ മലകളിലായി കുടിയിരുത്തിയിരിക്കുന്നെന്നും ഇതിൽ ദുശ്ശാസനനെ ഉയർന്ന പ്രദേശമായ മണിമലക്കുന്നിലെ താന്നിമരച്ചുവട്ടിൽ കുടിയിരുത്തിയിരിക്കുന്നുവെന്നുമാണ് ഐതിഹ്യം.


</doc>
<doc id="260842" url="https://ml.wikipedia.org/wiki?curid=260842" title="തുറവൂർ പമ്പ പാത">
തുറവൂർ പമ്പ പാത

ദേശീയപാത 47-നെ ശബരിമലയുമായി ബന്ധിപ്പിക്കാനായി പണിതു വരുന്ന പാതയാണ് തുറവൂർ-പമ്പ പാത. ഈ തീരദേശ - മലനാട് പാത ഗതാഗത യോഗ്യമാകുന്നതോടെ ശബരിമല തീർത്ഥാടകരുടെ യാത്രാ സമയം ഗണ്യമായി കുറയും.

2012ലാണ് പാതയുടെ നിർമ്മാണം തുടങ്ങിയത്. മൂന്നു വർഷം കൊണ്ട്, 2015-ൽ പാതയുടെ നിർമ്മാണം പൂർത്തിയാക്കാനാണ് സംസ്ഥാന സർക്കാർ ലക്ഷ്യമിടുന്നത്. 

തുറവൂരിൽ നിന്നും തൈക്കാട്ടുശ്ശേരി, ഉദയനാപുരം, വൈക്കം, കടുത്തുരുത്തി, കപ്പുന്തല, കുറവിലങ്ങാട്, പാലാ, പൊൻകുന്നം, എരുമേലി വഴിയാണ് ഈ പാത പമ്പയിലെത്തുക. തുറവൂരിനെ തൈക്കാട്ടുശ്ശേരിയുമായി ബന്ധിപ്പിക്കുന്ന പാലവും, മാക്കെക്കടവിനെ നേരേകടവുമായി ബന്ധിപ്പിക്കുന്ന പാലവും ഉൾപ്പെടെ രണ്ട് പാലങ്ങളാണ് ഈ പാതയിൽ നിർമ്മിക്കപ്പെട്ടു വരുന്നത്. 


</doc>
<doc id="260849" url="https://ml.wikipedia.org/wiki?curid=260849" title="ഫുസൂയിസോറസ്">
ഫുസൂയിസോറസ്

തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഒരു സോറാപോഡ് വിഭാഗത്തിൽ പെട്ട ഒരു ദിനോസർ ആണ് ഫുസൂയിസോറസ്. 2001 ൽ ആണ് ഇവയുടെ ഭാഗികമായ ഫോസ്സിൽ കിട്ടിയത് , ചൈനയിൽ നിന്നാണ് ഇത് . ഇതിനെ ഒരു അടിസ്ഥാന ടൈറ്റനോസോറീൻ ആയി ആണ് കണക്കാക്കുന്നത്. പേരിലെ ഫുസൂയി ഇവയെ കണ്ടെത്തിയ സ്ഥലത്തിന്റെ പേരാണ് . ഫോസ്സിൽ വിശകലനം അപൂർണം ആണ് കൂടുതൽ പഠനങ്ങൾ ഇനിയും നടക്കാൻ ഉണ്ട്.



</doc>
<doc id="260862" url="https://ml.wikipedia.org/wiki?curid=260862" title="അസർബൈജാനി ഭാഷ">
അസർബൈജാനി ഭാഷ

തുർക്കിക് ഭാഷാകുടുംബത്തിൽപ്പെട്ടതും തെക്കുപടിഞ്ഞാറൻ ഏഷ്യയിൽ അസർബൈജാനി ജനത സംസാരിക്കുന്നതുമായ ഭാഷ അസർബൈജാനി എന്നും അസറി ("Azərbaycanca", "Azərbaycan dili") എന്നും അറിയപ്പെടുന്നു. അസർബൈജാൻ റിപ്പബ്ലിക്കിലും (90 ലക്ഷം ആൾക്കാർ), ഇറാനിലും (120 to 15.5 ലക്ഷം ആൾക്കാർ) ജോർജ്ജിയയിലും, റഷ്യയിലും, തുർക്കിയിലും അസർബൈജാനി ജനത അധിവസിക്കുന്ന മറ്റു രാജ്യങ്ങളിലുമാണ് (60 ലക്ഷം ആൾക്കാർ) ഈ ഭാഷ സംസാരിക്കപ്പെടുന്നത്. ടർക്കിക് ഭാഷകളുടെ ഓഘുസ് ശാഖയിൽ പെട്ട ഭാഷയാണ് ഇത്. ടർക്കിഷ്, ക്വറേഷി, ടർക്ക്മെൻ, ക്രിമിയൻ ടാടർ എന്നീ ഭാഷകളുമായി ഇതിന് അടുത്ത ബന്ധമുണ്ട്. ടർക്കിഷ്, അസർബൈജാനി എന്നീ ഭാഷകൾക്ക് അടുത്ത സാമ്യമുണ്ട്. ഇതിൽ ഒരു ഭാഷ സംസാരിക്കുന്നയാൾക്ക് മറുഭാഷ മനസ്സിലാക്കാൻ സാധിക്കും. അസർബൈജാനി സംസാരിക്കുന്നയാൾക്ക് ടർക്കിഷ് മനസ്സിലാക്കാനാണ് ഇതിൽ കൂടുതൽ എളുപ്പം.



</doc>
<doc id="260875" url="https://ml.wikipedia.org/wiki?curid=260875" title="പ്രസിഡന്റ്">
പ്രസിഡന്റ്

ഒരു സംഘടനയുടെയോ, കമ്പനിയുടെയോ, സമൂഹത്തിന്റെയോ, ക്ലബിന്റെയോ, ട്രേഡ് യൂണിയന്റെയോ, സർവ്വകലാശാലയുടെയോ, രാജ്യത്തിന്റെയോ നേതൃസ്ഥാനം വഹിക്കുന്നയാളുടെ പദവി എന്ന നിലയ്ക്ക് പ്രസിഡന്റ് എന്ന പദം ഉപയോഗിക്കാറുണ്ട്. ലാറ്റിൻ ഭാഷയിൽ നിന്നാണ് ഈ പദത്തിന്റെ ഉദ്ഭവം

മറ്റുപയോഗങ്ങൾക്കു പുറമേ മിക്ക റിപ്പബ്ലിക്കുകളിലും പൊതു തിരഞ്ഞെടുപ്പിലൂടെയോ, നിയമസഭയുടെയോ പ്രത്യേക ഇലക്ടറൽ കോളേജിന്റെയോ തിരഞ്ഞെടുപ്പിലൂടെയോ നേതൃസ്ഥാനത്തെത്തുന്ന രാഷ്ട്രത്തലവന്റെ സ്ഥാനപ്പേരാണിത്.


രാഷ്ട്രത്തലവൻ:

രാഷ്ട്രത്തലവന്മാരുടെ മറ്റു സ്ഥാനപ്പേരുകൾ:


</doc>
<doc id="260883" url="https://ml.wikipedia.org/wiki?curid=260883" title="അൽബേനിയൻ ഭാഷ">
അൽബേനിയൻ ഭാഷ

ഏകദേശം 74 ലക്ഷം ആൾക്കാർ സംസാരിക്കുന്ന ഒരു ഇന്തോ യൂറോപ്യൻ ഭാഷയാണ് അൽബേനിയൻ ( അല്ലെങ്കിൽ ). അൽബേനിയ, കൊസോവോ, റിപ്പബ്ലിക് ഓഫ് മാസഡോണിയ, ബാൾക്കൻ പ്രദേശങ്ങളിൽ അൽബേനിയൻ ജനതയുള്ള മറ്റു പ്രദേശങ്ങൾ (മോണ്ടെനെഗ്രോ, ഗ്രീസ്, ഇറ്റലി എന്നിവ ഉദാഹരണം) എന്നിവിടങ്ങളിലാണ് ഈ ഭാഷ കൂടുതലും സംസാരിക്കുന്നത്. അൽബേനിയൻ ഭാഷാ ഭേദങ്ങൾ സംസാരിക്കുന്ന ജനങ്ങൾ നൂറ്റാണ്ടുകളായി ഗ്രീസിലും, തെക്കൻ ഇറ്റലിയിലും സിസിലിയിലും, ഉക്രൈനിലും താമസിക്കുന്നുണ്ട്. ആധുനിക കാലത്തെ കുടിയേറ്റങ്ങൾ കാരണം സ്കാൻഡിനേവിയൻ രാജ്യങ്ങളിലും, സ്വിറ്റ്സർലന്റിലും, ജർമനിയിലും, ഓസ്ട്രിയയിലും, ബ്രിട്ടനിലും, തുർക്കിയിലും, ഓസ്ട്രേലിയയിലും, ന്യൂസിലാന്റിലും, ഹോളണ്ടിലും, സിങ്കപ്പൂരിലും, ബ്രസീലിലും, കാനഡയിലും, അമേരിക്കൻ ഐക്യനാടുകളിലും മറ്റും അൽബേനിയൻ ഭാഷ സംസാരിക്കുന്ന ജനവിഭാഗങ്ങളുണ്ടായിട്ടുണ്ട്.




</doc>
<doc id="260894" url="https://ml.wikipedia.org/wiki?curid=260894" title="മഞ്ജു റെജി">
മഞ്ജു റെജി

ഒരു മലയാള നാടക അഭിനേത്രിയാണ് മഞ്ജു റെജി. 2013 ലെ രണ്ടാമത്തെ മികച്ച നടിക്കുള്ള കേരള സംഗീത നാടക അക്കാദമിയുടെ സംസ്ഥാന പുരസ്കാരം ഡോ. അറ്റ് സൂപ്പർ സ്‌പെഷ്യാലിറ്റി എന്ന നാടകത്തിലെ അഭിനയത്തിനു ലഭിച്ചിട്ടുണ്ട്. 


</doc>
<doc id="260897" url="https://ml.wikipedia.org/wiki?curid=260897" title="മഞ്ഞക്കിളി">
മഞ്ഞക്കിളി

ഇന്ത്യൻ ഉപഭൂഖണ്ഡത്തിലും മദ്ധ്യേഷ്യയിലും കണ്ടുവരുന്ന ഒരിനം ഒറിയോൾ പക്ഷിയാണ് മഞ്ഞക്കിളി (ഇംഗ്ലീഷ്: Indian Golden Oriole, ശാസ്ത്രീയനാമം: "Oriolus kundoo"). ഈ പക്ഷികളെ മുമ്പ് യൂറേഷ്യൻ മഞ്ഞക്കിളിയുടെ ഉപജാതിയായിട്ടായിരുന്നു കണക്കാക്കിയിരുന്നതെങ്കിലും, ഇന്ന് രൂപത്തിന്റെയും നിറത്തിന്റെയും ശബ്ദത്തിന്റെയും വ്യത്യാസത്തിന്റെ വെളിച്ചത്തിൽ രണ്ടും ഒന്നല്ലെന്ന് കണക്കാക്കുന്നു. യൂറേഷ്യൻ മഞ്ഞക്കിളികളിൽ നിന്നും വ്യത്യസ്തമായി ആൺകിളികളുടെ മുഖത്തെ കറുത്ത പട്ട കണ്ണിനു പിറകിലേയ്ക്കും നീണ്ടിരിക്കും. മഞ്ഞക്കിളികൾ ഭാഗികമായി ദേശാടകരാണ്, ഇവ പ്രധാനമായും പാകിസ്താൻ, ഉസ്ബെക്കിസ്താൻ, തുർക്‌മെനിസ്ഥാൻ, കസാഖ്സ്താൻ, കിർഗിസ്താൻ, തജിക്കിസ്ഥാൻ, അഫ്ഗാനിസ്ഥാൻ, നേപ്പാൾ, ഇന്ത്യ, ശ്രീലങ്ക എന്നിവിടങ്ങളിൽ കണ്ടുവരുന്നു. ഉത്തരേന്ത്യയിൽ കണ്ടുവരുന്നവ മിക്കവാറും സ്ഥിരവാസികളാണെങ്കിലും, കേരളത്തിൽ, പൊതുവേ ദക്ഷിണേന്ത്യയിൽ കണ്ടുവരുന്നവ ശീതബാധിത പ്രദേശങ്ങളിൽ നിന്ന് തണുപ്പുകാലം ചിലവഴിക്കാനെത്തുന്നവയാണ്.

യൂറേഷ്യൻ മഞ്ഞക്കിളിയോടു വളരെ സാദൃശ്യമുള്ളവയെങ്കിലും വാലിലെ കൂടിയ മഞ്ഞക്കളറും കണ്ണിലും കൊക്കിലുമുള്ള ചുവപ്പ് നിറത്തിന്റെ മങ്ങലും പെട്ടെന്ന് തിരിച്ചറിയാവുന്നതാണ്. ആൺകിളിയുടെ കറുത്ത കൺപട്ട കണ്ണിനു പിന്നിലേയ്ക്കും നീണ്ടിരിക്കും, ചിറകുകൾ കറുത്തനിറത്തോടുകൂടിയവയും, വശങ്ങളിൽ കൈക്കുഴപോലെ മഞ്ഞ ഭാഗങ്ങളുള്ളവയുമായിരിക്കും. പെൺ മഞ്ഞക്കിളിയുടെ അടിഭാഗത്തെ വരകൾ യൂറേഷ്യൻ പെൺമഞ്ഞക്കിളിയുടെ അടിഭാഗത്ത് കാണാനാവുന്നവയിലും വ്യക്തമായിരിക്കും. യൂറോപ്യൻ ജാതിയുടെയത്ര ചിറകകലവും ഇന്ത്യൻ മഞ്ഞക്കിളിക്കുണ്ടാകാറില്ല.

വടക്ക് പഴയ സോവിയറ്റ് യൂണിയൻ ഭാഗമായിരുന്ന മദ്ധ്യേഷ്യൻ രാജ്യങ്ങളിലും ബലൂചിസ്ഥാനിൽ തുടങ്ങി അഫ്ഗാനിസ്ഥാൻ വഴി നേപ്പാൾ വരെയുള്ള ഹിമാലയപ്രദേശങ്ങളിലും ഇന്ത്യയിലും ഇവയെ കാണാം. ഉത്തരേന്ത്യൻ വാസികൾ മിക്കവാറും സ്ഥിരവാസികളാണ്. ദക്ഷിണേന്ത്യയിൽ കണ്ടെത്താനാവുന്നവ മിക്കവാറും ഉത്തരദിക്കുകളിൽ നിന്നും ശീതകാലത്ത് ദേശാടകരായി എത്തുന്നവയാണെങ്കിലും അപൂർവ്വം സ്ഥിരവാസികളുമുണ്ട്. ശ്രീലങ്കയിലും തണുപ്പുകാലത്ത് ചിലവയെത്താറുണ്ട്. എന്നാൽ മാലദ്വീപുകളിൽ നിന്നും ആൻഡമാൻ നിക്കോബാർ ദ്വീപുകളിൽ നിന്നും ലഭിച്ച വിവരങ്ങൾ കൃത്യമായി സ്ഥിരീകരിക്കപ്പെട്ടിട്ടില്ല.

മഞ്ഞക്കിളികൾ മിക്കവാറും, തുറസ്സായ ഇലപൊഴിയും വനങ്ങൾ, അർദ്ധ നിത്യഹരിതവനങ്ങൾ, മരപ്രദേശങ്ങൾ, വനാതിർത്തികൾ, കണ്ടൽക്കാടുകൾ, അവിടവിടെ മരങ്ങളുള്ള തുറസ്സായ പ്രദേശങ്ങൾ, ഉദ്യാനങ്ങൾ, തോട്ടങ്ങൾ തുടങ്ങിയ പ്രദേശങ്ങളിൽ വസിക്കുന്നു.

മഞ്ഞക്കിളികൾ പൊതുവേ പഴങ്ങൾ, പൂന്തേൻ, ഷഡ്പദങ്ങൾ എന്നിവയാണ് ഭക്ഷണമാക്കുന്നത്. അധിനിവേശ സസ്യമായ കൊങ്ങിണി ("Lantana camara") അടക്കമുള്ള വിത്തുവഴി പ്രത്യുത്പാദനം ചെയ്യുന്ന സസ്യങ്ങളുടെ വിതരണവും ഇവ നടത്തുന്നു. ദക്ഷിണേന്ത്യയിലെ പറക്കും ഓന്തിനെ ("Draco dussumieri") ഇവ വേട്ടയാടുന്നതായി കണ്ടെത്തിയിട്ടുണ്ട്. പറക്കൽ കണ്ടാൽ വീഴാൻപോകുന്നതാണെന്ന് തോന്നുമെങ്കിലും ശക്തമാണ്, പറക്കലിനു മണിക്കൂറിൽ 40 കി.മീ. വേഗത രേഖപ്പെടുത്തിയിട്ടുമുണ്ട്. ജലത്തിലേക്ക് പറന്നിറങ്ങി കുളിക്കുന്നത് കണ്ടുവരുന്നു. ഗുജറാത്തിൽ നിന്ന് മോതിരമിട്ട് വിട്ട ഒരെണ്ണത്തെ ഒമ്പത് വർഷത്തിനു ശേഷം തജികിസ്താനിൽ നിന്നും കണ്ടെത്തുകയുണ്ടായിട്ടുണ്ട്.

ഏപ്രിൽ മുതൽ ഓഗസ്റ്റ് വരെയാണ് പ്രത്യുത്പാദനകാലഘട്ടം. കൂട്, ഒരു കൊമ്പിന്റെ അറ്റത്തുള്ള കവരത്തിൽ സ്ഥാപിച്ചിരിക്കുന്ന ചെറിയൊരു കോപ്പ പോലെയുണ്ടാവും. മിക്കപ്പോഴും ആനറാഞ്ചി പക്ഷിയുടെ കൂടുകളുടെ സമീപത്തായിട്ടായിരിക്കും കൂടുകൾ സ്ഥാപിക്കുക. ചുവന്നതോ, തവിട്ടോ, കറുപ്പോ പുള്ളികളുള്ള രണ്ടോ മൂന്നോ വെളുത്ത മുട്ടകളാവും സാധാരണ ഉണ്ടാവുക. കൂടുണ്ടാക്കുന്നതും കുഞ്ഞുങ്ങളെ പരിപാലിക്കുന്നതും പ്രാപ്പിടിയനിൽ നിന്നും കാക്കകളിൽ നിന്നുമൊക്കെ കൂട് പ്രതിരോധിക്കുന്നതും മാതാപിതാക്കൾ ഒന്നിച്ചാണ്.

വിവിധ ഒറിയോൾ ജാതികളിൽ കണ്ടുവരുന്ന ഒരു രക്തപരാദം ("Haemoproteus orioli") ഈ ജാതിയിൽ നിന്നാണ് പടർന്നതെന്ന് പറയപ്പെടുന്നുണ്ട്, പകർത്തിയത് മറ്റുള്ളവയും ആയേക്കാനിടയുണ്ട്.




</doc>
<doc id="260899" url="https://ml.wikipedia.org/wiki?curid=260899" title="കോർഫു (നഗരം)">
കോർഫു (നഗരം)

ഗ്രീസിന്റെ ഭാഗമായ അയോണിയൻ ദ്വീപുകളിൽ ഒന്നാണ് കോർഫു. ഈ ദ്വീപിലെ ഒരു നഗരവും അറിയപ്പെടുന്നത് കോർഫു (ഗ്രീക്: Κέρκυρα - Kérkyra; ഇംഗ്ലീഷ്: Corfu(city)) എന്നുതന്നെയാണ്. 2011മുതൽ ഈ പ്രദേശം കോർഫു മുനിസിപാലിറ്റിയുടെ കീഴില്പെടുന്നു. അയോണിയൻ ദ്വീപുകളുടെ തലസ്ഥാനം എന്ന പദവിയും ഈ നഗരം വഹിക്കുന്നുണ്ട്. ഈ നഗരത്തിൽ രണ്ട് കാസിലുകൾ(castles) സ്ഥിതിചെയ്യുന്നതിനാൽ കാസ്ട്രോപോളിസ് ( Kastropolis,Castle City) എന്നും കോർഫു അറിയപ്പെടാറുണ്ട്.

ഇന്ന് ഒരു യുനെസ്കോ ലോകപൈതൃകസ്ഥാനവും, ഗ്രീസിലെ ഒരു പ്രധാന വിനോദസഞ്ചാരകേന്ദ്രവും ആണ് കോർഫു. 2007-ലാണ് കോർഫുവിലെ പുരാതന നഗരപ്രദേശത്തെ യുനെസ്കോ ലോകപൈതൃകപട്ടികയിൽ ഉൾപ്പെടുത്തിയത്.


</doc>
<doc id="260913" url="https://ml.wikipedia.org/wiki?curid=260913" title="റൈബോഫ്ലേവിൻ">
റൈബോഫ്ലേവിൻ

റൈബോഫ്ലേവിൻ ജീവകം B2 എന്നും അറിയപ്പെടുന്നു. ഓറഞ്ച് കലർന്ന മഞ്ഞ നിറമുള്ള, ജലത്തിൽ ലേയമായ, ക്രിസ്റ്റലീയമായ ഘടനയുള്ള ഈ ജീവകം ആരോഗ്യമുള്ള വ്യക്തികൾക്ക് അത്യാവശ്യമാണ്. 1935-ൽ ആണ് റൈബോഫ്ലേവിൻ കണ്ടെത്തിയത്. ലാക്ടോഫ്ലേവിൻ, ഓവോഫ്ലേവിൻ, വൈറ്റമിൻ ജി എന്നീ പേരുകളിലും അറിയപ്പെടുന്നു. ദിനം പ്രതി 1.5 മുതൽ 2.5 mg വരെ റൈബോഫ്ലേവിൻ ഒരാൾക്ക് ആവശ്യമുണ്ട്.

റൈബോഫ്ലെവിന്റെ കുറവ് ആരോഗ്യത്തെ പ്രതികൂലമായി ബാധിക്കുന്നു. വായ, ത്വക്ക്, കണ്ണ് എന്നീ ഭാഗങ്ങളുടെ ആരോഗ്യം നിലനിർത്തുന്നതിന് റൈബോഫ്ലേവിന്ന് പ്രത്യേക പ്രാധാന്യമുണ്ട്. ചുണ്ടുകളിൽ വ്രണങ്ങൾ ഉണ്ടാവുക, നാവിൽ കുമിളകൾ രൂപപ്പെടുക, പ്രകാശത്തിനു നേരെ നോക്കുവാൻ ബുദ്ധിമുട്ടുണ്ടാവുക, കാഴ്ച്ചയ്ക്ക് മങ്ങൽ അനുഭവപ്പെടുക എല്ലാം ജീവകം B2വിന്റെ അപര്യാപ്തതയുടെ ലക്ഷണങ്ങളാണ്.പാൽ, പഴം, പച്ചക്കറികൾ, ഇലക്കറികൾ , മത്സ്യം, മുട്ട, കരൾ എന്നിവയിൽ റൈബോഫ്ലേവിൻ ധാരാളമായി അടങ്ങിയിരിക്കുന്നു.


</doc>
<doc id="260915" url="https://ml.wikipedia.org/wiki?curid=260915" title="ക്ഷേമേന്ദ്രൻ">
ക്ഷേമേന്ദ്രൻ

പൊതുവർഷം പതിനൊന്നാം നൂറ്റാണ്ടിൽ കാശ്മീരിൽ ജീവിച്ചിരുന്ന കവിയാണ് ക്ഷേമേന്ദ്രൻ (990 –1070 CE). അദ്ദേഹം അഭിനവഗുപ്തന്റെ ശിഷ്യനായിരുന്നു. സംസ്കൃതസാഹിത്യവുമായി അടിത്തിടപഴകുന്നവർ എക്കാലവും ഓർമ്മിക്കുന്ന ഒരു പേരാണ് ക്ഷേമേന്ദ്രന്റേത്.

<references>


</doc>
<doc id="260917" url="https://ml.wikipedia.org/wiki?curid=260917" title="ഫോളിക് ആസിഡ്">
ഫോളിക് ആസിഡ്

ഫോളിക് ആസിഡ് ജീവകം B9 എന്നാണ് അറിയപ്പെടുന്നത്. ഫൊളാസിൻ, ടീരോയിൽ, ഗ്ലൂട്ടാമിക് ആസിഡ്, എന്നീ പേരുകളിലും ചിലപ്പോൾ തിരിച്ചറിയപ്പെടുന്നു. മഞ്ഞനിറമുള്ള പ്രത്യേക രുചിയില്ലാത്ത ഒരു പദാർത്ഥമാണിത്. സ്ഥിരത കുറഞ്ഞ സംയുക്തമാണ്. വളരെ കുറച്ച് മാത്രമേ ജലത്തിൽ ലയിക്കുകയുള്ളൂ. ആസിഡിലും ബേസിലും വിഘടിച്ചു പോകും. സൂര്യപ്രകാശം, ഓക്സീകരണ നിരോക്സീകരണ പ്രവർത്തനങ്ങൾ എന്നിവയും ഫോളിക് ആസിഡ് വിഘടിക്കാൻ കാരണമാക്കും.

ഫോളിക് ആസിഡിന്റെ മുഖ്യധർമം ന്യൂക്ലിക് ആസിഡിന്റെ നിർമ്മാണത്തെയും RBC യുടെ വളർച്ചയെയും സഹായിക്കുക എന്നതാണ്.


</doc>
<doc id="260919" url="https://ml.wikipedia.org/wiki?curid=260919" title="വികടകവി">
വികടകവി

ഹരിഹരന്റെ സംവിധാനത്തിൽ പ്രേംനസീർ, മാധവി, മമ്മൂട്ടി, വനിത എന്നിവർ പ്രധാനവേഷങ്ങളിൽ അഭിനയിച്ച് 1984 ജനുവരി 12നു പ്രദർശനത്തിനത്തിനെത്തിയ ഒരു മലയാളചലച്ചിത്രമാണ് വികടകവി. ഐശ്വര്യധാരയുടെ ബാനറിൽ പി.സി. ജോർജ്ജ് നിർമ്മിച്ച ഈ ചിത്രത്തിന്റെ കഥയും തിരക്കഥയും സംഭാഷണവും രചിച്ചത് ഡോ. ബാലകൃഷ്ണൻ ആണ്.പി. ഭാസ്കരൻ എഴുതിയ വരികൾക്ക് ദേവരാജൻ ഈണമിട്ടു 



</doc>
<doc id="260948" url="https://ml.wikipedia.org/wiki?curid=260948" title="സൈനാക്കോബാലമൈൻ">
സൈനാക്കോബാലമൈൻ

സൈനാക്കോബാലമൈൻ ജീവകം B12 എന്നാണ് സാധാരണയായി അറിയപ്പെടുന്നത്. കടും ചെമപ്പു നിറമുള്ള ക്രിസ്റ്റലൈൻ ഘടനയോടു കൂടിയ ജലത്തിൽ ലേയമായ ജീവകമാണിത്. 1948ലാണ് സൈനാക്കോബാലമൈൻ കണ്ടെത്തിയത്. പാൽ,ഇറച്ചി,മുട്ട,മത്സ്യം തുടങ്ങിയ ഭക്ഷ്യവസ്തുക്കൾ ജീവകം B12 വിന്റെ പ്രധാന ഉറവിടങ്ങളാണ്. മനുഷ്യന്റെ കുടലിൽ ജീവിക്കുന്ന ബാക്റ്റീരിയകൾ സൈനാക്കോബാലമൈൻ നിർമ്മിക്കുന്നതിനും ആഗിരണം ചെയ്യുന്നതിനും ശരീരത്തെ സഹായിക്കുന്നു. 
DNA നിർമ്മാണത്തെ സഹായിക്കുക,മാംസ്യസംശ്ലേഷണത്തെ സഹായിക്കുക, മൈലിനുറയുടെ നിർമ്മാണത്തിനാവശ്യമായ മയലിൻ ഉത്പാദനത്തെ സഹായിക്കുക, ചുവന്ന രക്തകോശങ്ങളുടെ വളർച്ചയെ സഹായിക്കുക എന്നിങങനെ ഒരു പാടു ശാരീരികപ്രവർത്തനങ്ങൾക്ക് ജീവകം B12 അത്ത്യാവശ്യമാണ്. അതുകൊണ്ട് തന്നെ ഇതിന്റെ അപര്യാപ്തത ശരീരത്തെ ദോശകരമായൈ ബാധിക്കും. നാവിന്റെ അരികുകളും അഗ്രവും കൂടുതൽ മൃദുവാകുക,തുടർന്ന് വ്രണങ്ങൾ ഉണ്ടാവുക,ചുവന്ന രക്തകോശങ്ങളുടെ എണ്ണത്തിൽ കുറവുണ്ടാകുന്നതുമൂലമുള്ള വിളർച്ച, ശരീരത്തിന്റെ സംവേദനക്ഷമത കുറയുക, രക്തത്തിൽ ഗ്ലൂക്കോസിന്റെ അളവു കൂടുക തുടങ്ങിയ ലക്ഷണങ്ങൾ ജീവകം B12ന്റെ കുറവുമൂലമുണ്ടാകുന്ന ചില ശാരീരിക പ്രശ്നങ്ങളാണ്. 


</doc>
<doc id="260950" url="https://ml.wikipedia.org/wiki?curid=260950" title="കേദാരഭട്ടൻ">
കേദാരഭട്ടൻ

സംസ്കൃതഛന്ദശ്ശാസ്ത്രത്തിന്റെ അടിസ്ഥാനഗ്രന്ധമായി കരുതപ്പെടുന്ന വൃത്തരത്നാകരം എന്ന കൃതിയുടെ കർത്താവാണ് കേദാരഭട്ടൻ. സംസ്കൃതവൃത്തങ്ങളുടെ ലക്ഷണങ്ങൾ അതേ വൃത്തങ്ങളിൽത്തന്നെ രേഖപ്പെടുത്തിയ കൃതിയാണ് വൃത്തരത്നാകരം. എന്നാൽ ഛന്ദശ്ശാസുകളെയും വൃത്തങ്ങളെയും ശാസ്ത്രീയമായി നിവചിക്കുന്ന ആദ്യത്തെ സംസ്കൃതഗ്രന്ഥം ഭരതമുനിയുടെ നാട്യശാസ്ത്രമാണ്.


</doc>
<doc id="260954" url="https://ml.wikipedia.org/wiki?curid=260954" title="ലായനി">
ലായനി

രസതന്ത്രത്തിൽ, രണ്ടോ അതിലധികമോ ഘടകപദാർത്ഥങ്ങൾ ചേർന്നുണ്ടാകുന്ന ഒരു ഏകാത്മക മിശ്രിതമാണ് ലായനി (Solution). ലായനി ഖരമോ,വാതകമോ,ദ്രാവകമോ ആവാം. വെങ്കലവും, ഓടും ഖരലായനിക്ക് ഉദാഹരണമാണ്. വായു പലവാതകങ്ങളുടെ ഒരു ലായനിയാണ്. 

ഒരു ലായനിക്ക് ലീനം, ലായകം എന്നീ രണ്ട് ഘടകങ്ങളുണ്ട്. ലയിക്കുന്ന ഘടകത്തെ ലീനം എന്നും ലയിച്ചു ചേരുന്ന ഘടകത്തെ ലായകം എന്നും പറയുന്നു. ഉദാഹരണത്തിന് ഉപ്പുലായനിയിൽ ഉപ്പ് ലീനവും ജലം ലായകവുമാണ്. ഏതൊരു ലായകത്തിനും അതിൽ ലയിപ്പിക്കാവുന്ന ലീനത്തിന് ഒരു പരിമിതിയുണ്ട്. അതിൽക്കൂടുതൽ ആയാൽ ലീനം ലയിക്കാതെ ലായകത്തിൽ കിടക്കുന്നു. അത്തരത്തിലുള്ള ലായനിയാണ് പൂരിതലായനി. ഒരു പ്രത്യേകതാപനിലയിലെ പൂരിതലായനിയിലെ ലീനത്തിന്റെ അളവാണ് ആ താപനിലയിലെ അതിന്റെ സൊല്യൂബിലിറ്റി അഥവാ ഒരു നിശ്ചിതതാപനിലയിൽ 100ഗ്രാം ജലത്തിനെ പൂരിതമാക്കാൻ ആവശ്യമായ ലീനത്തിന്റെ അളവിനെ സൊല്യൂബിലിറ്റി എന്നു വിളിക്കുന്നു.



</doc>
<doc id="260956" url="https://ml.wikipedia.org/wiki?curid=260956" title="ആന്ദ്രെ വില്ലാ ബോവാസ്">
ആന്ദ്രെ വില്ലാ ബോവാസ്

പോർചുഗീസുകാരനായ ഫുട്ബോൾ മാനേജറാണ് ലൂയിസ് ആന്ദ്രെ പിന കബ്രാൾ വില്ലാ ബോവാസ് എന്ന ആന്ദ്രെ വില്ലാ ബോവാസ് നിലവിൽ ഇംഗ്ലീഷ് പ്രീമിയർ ലീഗ് ക്ലബായ ടോട്ടൻഹാം ഹോട്ട്സ്പറിന്റെ മാനേജറാണ് . എ.വി.ബി എന്ന ചുരുക്ക പേരിൽ അറിയപ്പെടുന്ന അദ്ദേഹം മുൻപു ഇംഗ്ലീഷ് പ്രീമിയർ ലീഗ് ക്ലബായ ചെൽസി , പോർചുഗീസ് ക്ലബുകളായ എഫ്.സി. പോർട്ടോ , അകാദമിക്ക എന്നിവയുടെ പരിശീലകനായിരുന്നു .


</doc>
<doc id="260958" url="https://ml.wikipedia.org/wiki?curid=260958" title="മിശ്രിതം">
മിശ്രിതം

ഖരമോ ദ്രാവകമോ വാതകമോ ആയ രണ്ട് ഘടക പദാർത്ഥങ്ങൾ കൂടിച്ചേർന്നുണ്ടാകുന്നവയാണ് മിശ്രിതങ്ങൾ. ഈ ഘടകപദാർത്ഥങ്ങളെ ഫേസുകൾ എന്നു വിളിക്കുന്നു. ഒരു മിശ്രിതത്തിൽ കുറഞ്ഞത് രണ്ട് ഫേസുകൾ ഉണ്ടാകും. കാഴ്ചയിൽത്തന്നെ രണ്ടുഘടകങ്ങളെയും തിരിച്ചറിയാൻ സാധിക്കും. അതുകൊണ്ട് അവയെ ഹെറ്റെറോജീനസ് മിശ്രിതം എന്നു പറയുന്നു. മിശ്രിതങ്ങളിലെ ഘടകപദാർത്ഥങ്ങളെ എളുപ്പത്തിൽ വേർതിരിക്കാൻ കഴിയുന്നതാണ്. അവ ലായനികളിലേതു പോലെ രാസമാറ്റത്തിന് വിധേയമാകുകയോ, ഒരു ഏകാത്മകപദാർത്ഥമായി മാറുകയോ ചെയ്യുന്നില്ല. 


</doc>
<doc id="260966" url="https://ml.wikipedia.org/wiki?curid=260966" title="ഫുത്താബാസോറസ്">
ഫുത്താബാസോറസ്

പ്ലിസിയോസൗർ ജെനുസിൽ പെട്ട ഒരു സമുദ്ര ഉരഗമാണ് ഫുത്താബാസോറസ്. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ജപ്പാനിലെ ഫുക്കുഷിമയിൽ നിന്നുമാണ്. 2006ൽ ആണ് ഇവയുടെ വർഗ്ഗീകരണം നടന്നത്. ഒരേ ഒരു അപൂർണമായ ഫോസ്സിൽ മാത്രമേ ഇതുവരെ കണ്ടെത്തിയിട്ടുള്ളത്, ഹോലോ ടൈപ്പ് നമ്പർ NSM PV15025.

മറ്റ് പ്ലിസിയോസൗർ ജെനുസിൽ പെട്ട ഉരഗങ്ങളെ പോലെ തന്നെ ഇവയ്ക്കും കുറുകിയ വാല് , ഉരുണ്ട ശരീര പ്രകൃതി , നാല് തുഴകൾ , നീണ്ട കഴുത്ത് എന്നിവ ഉണ്ടായിരുന്നു ഏകദേശം 7 മീറ്റർ നീളവും , 3 മുതൽ 4 ടൺ ഭാരവും ഉണ്ടായിരുന്നു ഇവയ്ക്ക്



</doc>
<doc id="260996" url="https://ml.wikipedia.org/wiki?curid=260996" title="ഫുത്താബാസോറസ് (ദിനോസർ)">
ഫുത്താബാസോറസ് (ദിനോസർ)

അന്ത്യ ക്രിറ്റേഷ്യസ് കാലത്ത് ജീവിച്ചിരുന്നു എന്ന് കരുതുന്ന ഒരു തെറാപ്പോഡ ദിനോസറിന്റെ ഫോസ്സിൽ ആണ് . ഈ പേരിൽ ഇപ്പോൾ ഒരു സമുദ്ര ഉരഗത്തെ വർഗീകരിച്ചു കഴിഞ്ഞത് കാരണം ഈ പേര് നോമെൻ ന്യൂഡേം ആയി കരുതുന്നു. വർഗ്ഗീകരണവും ശാസ്ത്രിയമായ പേരും ഇത് വരെ കൊടുത്തിട്ടില്ല . ഇവയുടെ വർഗീകരണത്തിന്റെ സമയത്ത് ഇനി പുതിയ പേര് വരുന്നത് വരെ ഈ പേരിൽ അറിയപെടും , ജപ്പാനിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് ,കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല.


</doc>
<doc id="260999" url="https://ml.wikipedia.org/wiki?curid=260999" title="കാർബൺ ടിഷ്യു">
കാർബൺ ടിഷ്യു

ജെലാറ്റിൻ പ്രധാന ഘടകമായ ഒരു ഇമൽഷൻ ആണ് കാർബൺ ടിഷ്യൂ. ഇത് ഗ്രെവ്യൂർ സിലിണ്ടറുകളുടെ എച്ചിങ്ങിന് ഉപയോഗിക്കുന്നു. ഈ ഇമൽഷൻ ഒരു പേപ്പറിലേക്ക് ആദ്യമായി പുരട്ടുന്നു. ഇതിനെ 3:4 അളവിലുള്ള പൊട്ടാസ്യം ബൈക്രോമേറ്റ് ലായനിയിൽ മുക്കുന്നതോടെ പ്രകാശത്തിനോട് പ്രവർത്തനക്ഷമമാകുന്നു. ഉണക്കുന്നതോടെ ഇത് ഉപയോഗിക്കാൻ തയ്യാറാകുന്നു.

കാർബൺ ടിഷ്യു ആദ്യം പോസിറ്റീവ് ഫിലിം ഉപയോഗിച്ച് എക്സ്പോസ് ചെയ്യുന്നു. വെളിച്ചം കടന്നുപോകുന്ന ഭാഗം (അതായത്, മഷി പകർത്തേണ്ട ആവശ്യമില്ലാത്ത ഭാഗം) കട്ടികൂടി, ബലവത്താകുന്നു. പ്രകാശത്തിന്റെ ശക്തി കുറയുന്ന മുറക്ക് ബലവും കനവും കുറഞ്ഞുവരുന്നു. ഈ കാർബൺ ടിഷ്യു കഴുകിയതിന് ശേഷം ചെമ്പ് പൊതിഞ്ഞ സിലിണ്ടറിന്റെ പ്രതലത്തിൽ പതിപ്പിക്കുന്നു. അതിന് ശേഷം, ഫെറിക് ക്ലോറൈഡ് ദ്രാവകം സിലിണ്ടറിൽ പുരളാൻ അനുവദിക്കുന്നു. ഈ ദ്രാവകം മെല്ലെ കാർബൺ ടിഷ്യൂവിന് ഇടയിലൂടെ ചെമ്പ് കാർന്നെടുക്കാൻ ആരംഭിക്കുന്നു. എന്നാൽ കാർബൺ ടിഷ്യു ആദ്യം പ്രവർത്തിക്കുന്നു. കട്ടികൂടിയ ടിഷ്യു പ്രവർത്തിച്ച് തീരാൻ സമയം എടുക്കുമ്പോൾ കട്ടി കുറഞ്ഞ ഭാഗത്ത് വേഗം തീരുകയും ചെമ്പ് പ്രവർത്തിക്കുകയും ചെയ്യുന്നു. ടിഷ്യു ഒട്ടും തന്നെ ഇല്ലാത്ത ഭാഗത്ത് പ്രവർത്തനം ആദ്യമേതന്നെ ചെമ്പിൽ നടക്കുന്നു. അങ്ങനെ ആദ്യം പ്രവർത്തനം നടന്ന ഭാഗങ്ങളിൽ താണ കുഴികളും കുറച്ച് പ്രവർത്തിച്ച ഭാഗങ്ങളിൽ നേർത്ത കുഴികളും രൂപപ്പെടുന്നു. ഇപ്രകാരം കുഴികളുടെ ഏറ്റക്കുറച്ചിലിനനുസരിച്ച് പകരുന്ന മഷിയുടെ അളവ് വ്യത്യാസപ്പെടുകയും നിറത്തിൽ ഏറ്റക്കുറച്ചിൽ രൂപപ്പെടുകയും ചെയ്യുന്നു.

കാർബൺ ടിഷ്യുവിന് പകരം ഇന്ന് ഫോട്ടോപോളിമറുകൾ ഉപോയഗിക്കാൻ ആരംഭിച്ചിട്ടുണ്ട്. പോരാത്തതിന് രാസപ്രവർത്തനം മുഴുവനായി നീക്കം ചെയ്ത് കമ്പ്യൂട്ടർ-ടൂ-സിലിണ്ടർ രീതിയാണ് കൂടുതൽ ഉപയോഗിക്കുന്നത്.

കാർബൺ ടിഷ്യു സ്ക്രീൻപ്രിൻറിം സ്റ്റെൻസിലുകൾ നിർമ്മിക്കാനും വ്യാപകമായി ഉപയോഗിക്കുന്നുണ്ട്.


</doc>
<doc id="261003" url="https://ml.wikipedia.org/wiki?curid=261003" title="പെരുഞ്ചെല്ലൂർ ചെപ്പേട്">
പെരുഞ്ചെല്ലൂർ ചെപ്പേട്

കേരളത്തിലെ തളിപ്പറമ്പിലുള്ള പഴയ ഒരു ബ്രാഹ്മണസങ്കേതത്തെക്കുറിച്ച് പന്ത്രണ്ടാം നൂറ്റാണ്ടിൽ എഴുതപ്പെട്ട ചെമ്പ് തകിട് രേഖയാണ് പെരുഞ്ചെല്ലൂർ ചെപ്പേട്. കൊല്ലവർഷം 321 കന്നിമാസം 21 (1145 സപ്റ്റംബർ) എന്ന് കാലഗണന നടത്തിയിട്ടുണ്ട്. ചിറയ്ക്കൽ ടി. ബാലകൃഷ്ണൻ നായർ, ഡോ.കേശവൻ വെളുത്താട്ട്‌, തഞ്ചാവൂർ സർവകലാശാലാ പണ്ഡിതൻ വൈ. സുബരായലു തുടങ്ങിയ ചരിത്രകാരന്മാരും ഭാഷാപണ്ഡിതരും പെരിഞ്ചല്ലൂർ ചേപ്പേടിനെക്കുറിച്ച് പഠനം നടത്തിയിട്ടുണ്ട്.

ഈ രേഖ, രാഘവവാര്യരുടെ സഹായത്തോടെ ഡോ.കേശവൻ വെളുത്താട്ട്‌ 1976-ൽ വായിച്ചിരുന്നു. 1978 ൽ പ്രസിദ്ധീകരിച്ച ‘കേരളത്തിലെ ബ്രാഹ്മണസങ്കേതങ്ങൾ‘ എന്ന പുസ്തകത്തിലും ഇതിനെക്കുറിച്ച് പരാമർശമുണ്ട്. കേരളത്തിലെ ആദ്യകാല ബ്രാഹ്മണ അധിനിവേശങ്ങളിൽ പ്രധാനമാണ് പെരിഞ്ചല്ലൂർ എന്ന തളിപ്പറമ്പിലേത്. തളിപ്പറമ്പ് രാജരാജേശ്വരക്ഷേത്രം, തൃച്ചംബരം ശ്രീകൃഷ്ണ ക്ഷേത്രം എന്നീ ക്ഷേത്ര സങ്കേതങ്ങളുമായി ബന്ധപ്പെട്ടുകിടക്കുന്ന ബ്രാഹ്മണ അധിവാസകേന്ദ്രമാണ് പെരിഞ്ചല്ലൂർ. രേഖകൾ ലഭ്യമായിട്ടുള്ള ആദ്യത്തെ ബ്രാഹ്മണ അധിവാസ കേന്ദ്രംകൂടിയാണിത്.

കേരളത്തിൽ നിന്നും കണ്ടെടുത്തതിൽ ഏറ്റവും പഴയ ലിഖിതമായ എ.ഡി 831-ലെ വാഴപ്പള്ളി ശാസനവുമായി നിരവധി വ്യത്യാസങ്ങൾ ഇതിൽ ഉണ്ടായിട്ടുണ്ട്. രണ്ടു വശവും എഴുതപ്പെട്ടിട്ടുള്ള ഈ ചെമ്പു തകിടിനു പന്ത്രണ്ടാം നൂറ്റാണ്ടിലെ വട്ടെഴുത്തിന്റെ സ്വഭാവമാണ് ലിപിക്ക്. താലവ്യാദേശം, ഐകാരലോപം, അനുനാസികാതിപ്രസം എന്നിവയുണ്ട്. പുരുഷഭേദനിരാസം ഇല്ല. അന്നത്തെ രാജാവായ കോലത്തിരിയും പെരുഞ്ചെല്ലൂരിലെ രണ്ടു ബ്രാഹ്മണസഭകളും ചേർന്ന് ഒരു സ്വകാര്യ ജന്മിയായ 'പുകൾമലൈച്ചേരി ചുവരൻ തേവനു' 707 ആനയച്ചുകൾ പലിശയ്ക്ക് കൊടുക്കുന്നതാണ് പ്രതിപാദ്യ വിഷയം. ഒന്നാം ചേരന്മാരുടെ കാലശേഷം കേരളത്തിൽ പ്രചാരമുണ്ടായിരുന്ന നാണയമാണ് ആനയച്ച്. ആനയച്ചിനെപ്പറ്റി പറയുന്ന ലഭ്യമായതിൽ ഏറ്റവും പഴയ പ്രാമാണിക രേഖ കൂടിയാണിത്. 707 ആനയച്ചുകൾക്ക് പണയമായി 100 പൊതി കൃഷിഭൂമിയാണ് ഈടുനൽകുന്നത്. ഒരു പൊതി ഭൂമി പത്തു പറക്കു തുല്യമാണ്. കൃഷിഭൂമി പണയം വെക്കുമ്പോൾ അവിടെ പണി ചെയ്തിരുന്നവരും കൂടെ പണയമാകുന്ന പതിവുണ്ടായിരുന്നെന്നും ഈ ചെപ്പേടിൽനിന്ന് വ്യക്തമാകുന്നുണ്ട്. ഇതുകൂടാതെ പലിശ നിരക്കിനെക്കുറിച്ചും രേഖയിൽ സൂചനയുണ്ട്. 

1976-ൽ കോഴിക്കോട് സർവ്വകലാശാല ചരിത്ര വിഭാഗത്തിനു ഭാഷാ ഗവേഷകനായ ചിറയ്ക്കൽ ടി. ബാലകൃഷ്ണൻ നായർ തന്റെ കൈവശം ഉണ്ടായിരുന്ന ഈ ചേപ്പേട് സംഭാവന ചെയ്താതായിരുന്നു. അവിടെ സൂക്ഷിച്ചിരുന്ന ചേപ്പേട് കാണാതായി, പിന്നീട് ഈ ചേപ്പേട് ബ്രിട്ടീഷ് ലൈബ്രറി (ലണ്ടൻ)-ൽ കണ്ടെത്തി.


</doc>
<doc id="261009" url="https://ml.wikipedia.org/wiki?curid=261009" title="പാരമ്പര്യരോഗങ്ങൾ">
പാരമ്പര്യരോഗങ്ങൾ

ജനിതക വൈകല്യങ്ങൾ മൂലമുണ്ടാകുന്ന രോഗങ്ങളാണ് ജനിതകരോഗങ്ങൾ അഥവാ പാരമ്പര്യരോഗങ്ങൾ. ചില ജനിതകരോഗങ്ങൾ രക്ഷിതാക്കളിൽ നിന്നും കുട്ടികളിലേക്ക് പാരമ്പര്യമായി പകർന്നു കിട്ടുന്നവയാണ്. വേറെചിലവ പുതിയ മ്യൂട്ടേഷൻ വഴിയോ,DNAയിൽ വരുന്ന മാറ്റങ്ങൾ വഴിയോ സംഭവിക്കുന്നതാണ്. ഈ മ്യൂട്ടേഷനുകൾ ചിലപ്പോൾ അടുത്ത തലമുറകളിലേക്കും കൈമാറ്റം ചെയ്തേക്കാം. ഉദാ :- ഹീമോഫീലിയ മുതലായ രോഗങ്ങൽ. 


</doc>
<doc id="261045" url="https://ml.wikipedia.org/wiki?curid=261045" title="ദേവലോകം (ചലച്ചിത്രം)">
ദേവലോകം (ചലച്ചിത്രം)

എം.ടി. വാസുദേവൻ നായർ കഥയും തിരക്കഥയും സംഭാഷണവുമെഴുതി സംവിധാനം ചെയ്ത മലയാളചലച്ചിത്രമാണ് ദേവലോകം മമ്മൂട്ടി പ്രധാന വേഷത്തിൽ അഭിനയിച്ച ആദ്യത്തെ ചലച്ചിത്രമായിരുന്നു 'ദേവലോകം'.


</doc>
<doc id="261048" url="https://ml.wikipedia.org/wiki?curid=261048" title="കാലാൾപ്പട">
കാലാൾപ്പട

ശത്രുവുമായി നേർക്കുനേർ യുദ്ധം ചെയ്യുന്നതിന് പ്രത്യേകമായി പരിശീലനം സിദ്ധിച്ച പട്ടാളക്കാരുടെ വിഭാഗത്തെ കരസേനയിൽ കാലാൾപ്പട എന്നുപറയുന്നു. യുദ്ധമുന്നണിയിൽ നിന്നുണ്ടാകുന്ന എല്ലാവിധ പ്രഹരങ്ങളും ഏറ്റുവാങ്ങേണ്ടതുമൂലം ഇവർക്ക് കനത്ത ആൾനാശം ഉണ്ടാകാനും സാധ്യതയുണ്ട്. ഏറ്റവും പഴക്കം ചെന്ന കരസേനാഘടകമാണ് കാലാൾപ്പട. ആധുനിക കരസേനയുടെ നട്ടെല്ലാണ് കാലാൾപ്പട എന്നു പറയാം. തുടർച്ചയായ പരിശീലനം സേനാഗങ്ങളെ കൂടുതൽ ശക്തരും എന്തും താങ്ങാനുള്ള കഴിവുള്ളവരും ആക്കിതീർകുന്നു. 

കാലാൾപ്പടയിലെ ജവാന്മാരെ അവർചെയ്യുന്ന പ്രവർത്തിക്കനുസരിച്ച് ഇപ്രകാരം തരംതിരിച്ചിരിക്കുന്നു:-

16-ആം നൂറ്റാണ്ടിൽ (1570) ഇംഗ്ലീഷിൽ കാലാൾപ്പടയെ നിർവചിച്ചിരുന്നത് ഇപ്രകാരമാണ്. ഒരു പടയാളിയെന്നാൽ യുദ്ധമുഖത്തേക്കു നടന്നടുക്കുകയും യുദ്ധം ചെയ്യുകയും ശത്രുവിനെ തോൽപ്പിക്കുകയും യുദ്ധഭൂമിയിൽ ആധിപത്യം ഉറപ്പിക്കുകയും ചെയ്യുന്നവനാണ്. 

യുദ്ധത്തിന്റെ അവിഭാജ്യ ഘടകമായ കാലാൾപ്പടയുടെ പങ്ക് വളരെ പ്രധാനപ്പെട്ടതും ഒഴിച്ചുകൂടാൻ പടില്ലാത്തതുമാകുന്നു. ശത്രുസൈന്യത്തിനു നേരേ യുദ്ധംചെയ്തു മുന്നേറുക, ശത്രുവിനെ തോക്ക്, പിസ്റ്റൾ, മെഷീൻഗൺ, ബയണറ്റ് മുതലായവ ഉപയോഗിച്ച് വകവരുത്തുക അങ്ങനെ ശത്രുവിനെ പരാജയപ്പെടുത്തി വിജയം ഉറപ്പിക്കുക എന്നിവയാണവ. 


</doc>
<doc id="261049" url="https://ml.wikipedia.org/wiki?curid=261049" title="വനദുർഗ്ഗ">
വനദുർഗ്ഗ

ആദികാലത്ത് വനവാസികളായ ദ്രാവിഡരുടെയും പിന്നീട് ശാക്തേയരുടെയും ഒടുവിൽ ഹൈന്ദവരുടെയും ആരാധനാ മൂർത്തിയായിത്തീർന്ന ഭഗവതിയാണ് വനദുർഗ്ഗ. ഇത് വനശൈലാദ്രിവാസിയായ ആദിപരാശക്തി ആണെന്നാണ് സങ്കല്പം. വിധിപ്രകാരം ഭഗവതിയെ ഭജിച്ചാൽ ദുഃഖങ്ങൾ അകന്ന് നന്മ വരുമെന്ന് വിശ്വസിക്കപ്പെടുന്നു..

ശ്രീ പാർവ്വതിയുടെ ഒരു ഭാവമാണ് വനദുർഗ്ഗ. പരമശിവനെ പതി ആയി ലഭിക്കാൻ പാർവതീദേവി വെയിലും മഴയും മഞ്ഞും ഏറ്റു വനത്തിൽ തപസ്സു ചെയ്തു മാത്രമല്ല പഞ്ചഭൂതങ്ങളെ ( ആകാശം, വായു, അഗ്നി, ജലം, പൃഥ്വി ) തന്നിലേക്ക് അവാഹിക്കുകയും ചെയ്തു. അതിനാൽ പരാശക്തിയെ വനദുർഗ്ഗ ഭാവത്തിൽ ആരാധിക്കുന്നു. പല വനദുർഗ ക്ഷേത്രങ്ങളിലും ഭഗവതിയുടെ ശ്രീകോവിലിന് മേൽക്കൂര ഉണ്ടാവാറില്ല. വെയിലും മഴയും മഞ്ഞും തുടങ്ങിയ പ്രകൃതി പ്രതിഭാസങ്ങൾ നേരിട്ട് പ്രതിഷ്ഠയിലേക്ക് ലഭിക്കാൻ വേണ്ടി ആണിതെന്ന് കരുതപ്പെടുന്നു. ചില കാവുകളിലും ഇത്തരം പ്രതിഷ്ഠ കാണാം. പ്രാചീന കാലത്ത് ഊർവ്വരതാപൂജയുടെ ഭാഗമായും വനദുർഗയെ ആരാധിച്ചിരുന്നു. പ്രകൃതീമാതാവായും വനദുർഗയെ കണക്കാക്കിയിരുന്നു. 


</doc>
<doc id="261051" url="https://ml.wikipedia.org/wiki?curid=261051" title="തങ്കമണി സംഭവം">
തങ്കമണി സംഭവം

ഇടുക്കി ജില്ലയിലെ തങ്കമണി ഗ്രാമത്തിലെ നിരവധി പുരുഷന്മാരെ പോലീസുകാർ മർദ്ദിക്കുകയുംഅറസ്റ്റുചെയ്യുകയുംതോക്ക് എടുക്കേണ്ടതാണ് അവസ്ഥ വന്നതായും കരുതപ്പെട്ടിരുന്ന സംഭവമാണ് തങ്കമണി സംഭവം എന്നറിയപ്പെടുന്നത്.. അക്കാലത്ത് അധികാരത്തിലുണ്ടായിരുന്ന കരുണാകരൻ മന്ത്രിസഭയുടെ രാജിക്ക് ഈ സംഭവം വഴിയൊരുക്കി. എന്നാൽ ഇത് കെട്ടിച്ചമച്ച ആരോപണമായിരുന്നു എന്നു പിൽക്കാലത്ത് വെളിപ്പെടുത്തലുകളുണ്ടായി

1986 ഒക്ടോബർ 21നു ഇടുക്കി ജില്ലയിലെ കാമാക്ഷി ഗ്രാമപഞ്ചായത്തിൽ ഉൾപ്പെടുന്ന തങ്കമണി എന്ന ഗ്രാമത്തിൽ ഒരു ബസ് സർവ്വീസുമായി ബന്ധപ്പെട്ടുണ്ടായ തർക്കങ്ങളെ തുടർന്ന് പോലീസ് ലാത്തിച്ചാർജ്ജും വെടിവയ്പ്പുമുണ്ടായി. വെടിവയ്‌പ്പിൽ കോഴിമല അവറാച്ചൻ എന്നയാൾ തൽക്ഷണം മരണമടഞ്ഞു. ഉടുമ്പയ്‌ക്കൽ മാത്യു എന്നയാൾക്ക് ഇരു കാലുകളും നഷ്ടപ്പെട്ടു. അന്ന് രാത്രിയിൽ പോലീസ് സംഘമായി ഗ്രാമത്തിലെത്തി നിരവധി സ്ത്രീകളെ മാനഭംഗപ്പെടുത്തി എന്ന ആരോപണമുണ്ടായി. 

1986 ഒക്ടോബർ 21 നാണ് സംഭവം നടന്നത്. ജില്ലയിലെ കട്ടപ്പന-തങ്കമണി റൂട്ടിൽ ഓടിക്കൊണ്ടിരുന്ന "എലൈറ്റ്" എന്ന സ്വകാര്യ ബസിലെ ജീവനക്കാരും വിദ്യാർഥികളും തമ്മിലുണ്ടായ തർക്കമാണു ഈ സംഭവത്തിനെ തുടക്കമായി വിശേഷിപ്പിക്കപ്പെടുന്നത്. 1986 കാലഘട്ടത്തിൽ പാറമടയിൽ നിന്നും തങ്കമണിവരെയുള്ള റോഡ് ഗതാഗതയോഗ്യമല്ലായിരുന്നു. കട്ടപ്പനയിൽനിന്നും തങ്കമണിയിലേക്ക് സർവീസ് നടത്തുന്ന മിക്ക ബസുകളും, പാറമട കഴിയുമ്പോൾ ആളുകളെ ഇറക്കിവിടുകയും തങ്കമണി വരെയുള്ള പണം ഈടാക്കുകയും ചെയ്തിരുന്നു . 

കോളേജ് വിദ്യാർഥികൾ ഈ പ്രവൃത്തിയിൽ അമർഷം കൊള്ളുകയും ഒരിക്കൽ ഒരു വിദ്യാർഥി ഇതിനെ ചോദ്യം ചെയ്യുകയും വാഹനം പാറമടയിൽ എത്തിയപ്പോൾ അത് തങ്കമണിവരെ കൊണ്ടുപോകണം എന്ന് ആവശ്യപ്പെടുകയും ചെയ്തു. എന്നാൽ വാക്കുതർക്കത്തിൽ കണ്ടക്ടർ വിദ്യാർഥിയെ വണ്ടിയിൽ നിന്നും മർദ്ദിച്ചു പുറത്താക്കി. സംഭവമറിഞ്ഞജനങ്ങൾ പിറ്റേ ദിവസം വാഹനം പിടിച്ചെടുക്കുകയും തങ്കമണി ടൗണിലേക്ക്‌ ബലമായി കൊണ്ടുവരികയും ചെയ്തു .

ബസിലെ തൊഴിലാളികൾ ചെയ്ത പ്രവർത്തിക്കു മാപ്പു പറയണ ജനങ്ങളുടെ ആവശ്യം നിരാകരിച്ച ബസ് ഉടമയായ ദേവസ്യ, കട്ടപ്പനയിൽ നിന്ന്‌പോലീസുമായെത്തി ബസ്‌ കൊണ്ടുപോകാൻ ശ്രമിച്ചു. പരിസരത്ത് എത്തിയ പോലീസിന്റെ ഇടപെടൽ നാട്ടുകാരെ രോഷാകുലരാക്കി. പോലീസ്‌ ജനക്കൂട്ടത്തിനുനേരെ ലാത്തിവീശിയപ്പോൾ ജനങ്ങൾ പോലീസിനു നേരെ കല്ലെറിഞ്ഞു. തങ്കമണിയിൽനിന്നും കാമാക്ഷിയിലെക്കുള്ള മോശമായ വഴിയിലൂടെ ജീപ്പിൽ രക്ഷപെടാൻ ശ്രമിച്ച പോലീസിനെ നാട്ടുകാർ പിന്തുടർന്ന് കല്ലെറിഞ്ഞു. ഇത് പോലീസുകാരിൽ വൈരാഗ്യം ഉണ്ടാവാൻ കാരണമായി .

അന്ന് പീരുമേട് സർക്കിൾ ഇൻസ്പെക്ടർ ആയിരുന്ന ഐ. സി തമ്പാന്റെ നേതൃത്വത്തിലുള്ള പോലീസ്‌ സംഘം പിറ്റേ ദിവസം സർവ സന്നാഹങ്ങളുമായി വരികയും ചെയ്തു. ഈ സമയം ഫാ. ജോസ് കോട്ടൂരും കാമാക്ഷി ഗ്രാമപഞ്ചായത്ത്‌ പ്രസിഡെന്റ് മാത്യു മത്തായി തേക്കമലയും പഞ്ചായത്ത് ഓഫീസിൽ ചർച്ചയിലായിരുന്നു. പിന്നീടവർ ഐ. സി. തന്പാനുമായി സംസാരിക്കുകയും പ്രശ്നം രമ്യമായി പരിഹരിക്കണമെന്നു നിർദ്ദേശിക്കുകയും ചെയ്തു. എന്നാൽ ഇതിൽ കുപിതനായ തന്പാൻ യാതൊരു മുന്നറിയിപ്പുമില്ലാതെ ജനങ്ങൾക്കുനേരേ നിഷ്ഠുരമായി വെടിവയ്ക്കാൻ കൽപ്പിക്കുകയായിരുന്നു . വെടിവയ്‌പ്പിൽ കോഴിമല അവറാച്ചൻ എന്നയാൾ തൽക്ഷണം മരണമടഞ്ഞു. ഉടുമ്പയ്‌ക്കൽ മാത്യു എന്നയാൾക്ക് ഇരു കാലുകളും നഷ്ടപ്പെട്ടു. ഫാ. ജോസ് കോട്ടൂരിന്റെ നേതൃത്വത്തിൽ തടിച്ചുകൂടിയ ജനം രാത്രി എട്ടരയോടെ പിരിഞ്ഞുകഴിഞ്ഞപ്പോൾ ജില്ലയിലെ വിവിധ സ്‌റ്റേഷനുകളിൽ നിന്ന്‌ നിരവധി വാഹനങ്ങളിൽ പോലീസ്‌ തങ്കമണിയിൽ വന്നിറങ്ങി. അവർ വിവിധ സംഘങ്ങളായി തിരിഞ്ഞ്‌ വിവിധ പ്രദേശങ്ങളിലെ വീടുകളിൽ കയറുകയും ചില വീടുകളുടെ വാതിലുകൾ ചവിട്ടിത്തുറക്കുകയും ചെയ്തു. 

നിരപരാധികളായ നിരവധി പേരെ മർദ്ദിക്കുകയും പിന്നീടു കട്ടപ്പനയിലേക്ക്‌ കൊണ്ടുപോവുകയും ചെയ്തു. 
ഇങ്ങനെ കൊണ്ടുപോയ പുരുഷന്മാരെ പോലീസ്‌ കഠിനമായി പീഡിപ്പിക്കുകയും ചെയ്തു. ഇങ്ങനെ മൂന്നാംമുറ പരീക്ഷിക്കപ്പെട്ട പുരുഷന്മാർ വീണ്ടും മർദനമേറ്റുമരിക്കാതിരിക്കാൻ അവർക്ക് പോലീസ്‌ ഇടിപ്പാസു നല്കുകയും ചെയ്തു.
എന്നാൽ പോലീസിന്റെ തേർവാഴ്ചയിൽ ഭയചകിതരായ ചില പുരുഷന്മാർ കൃഷിയിടങ്ങളിലും മറ്റും ഒളിച്ചു രക്ഷപെട്ടു. പക്ഷേ സ്‌ത്രീകളും കുട്ടികളും തനിച്ചായ ഈ അവസരത്തിൽ പോലീസ് അവരുടെ വീടുകളിൽ കയറി സ്ത്രീകളെ മാനഭംഗപ്പെടുത്തിയെന്ന് പറയപ്പെടുന്നു .

എലൈറ്റ് ബസിന്റെ ഉടമയായിരുന്ന ദേവസ്യ (എലൈറ്റ് ദേവസ്യ) പിന്നീട് കുമളി ഗസ്റ്റ് ഹൗസ് ഉദ്യോഗസ്ഥനാകുകയും, സൂര്യനെല്ലി സ്ത്രീപീഡനക്കേസിൽ മുഖ്യപ്രതികളിലൊന്നാവുകയും ചെയ്തു. അന്നുമുതൽ ദേവസ്യ ഒളിവിലാണ്.




</doc>
<doc id="261057" url="https://ml.wikipedia.org/wiki?curid=261057" title="മീസ്ട്രാസ്">
മീസ്ട്രാസ്

ഗ്രീസിലെ ലാക്കോണിയയിലുള്ള ഒരു പട്ടണമാണ് മീസ്ട്രാസ്. ടേഗെറ്റസ് മലകളിൽ സ്ഥിതിചെയ്യുന്ന ഈ പട്ടണം, 14,15 നൂറ്റാണ്ടുകളിൽ ബൈസന്റൈൻ സാമ്രാജ്യത്തിലെ ഒരു പ്രധാന പട്ടണമായിരുന്നു. ഇതായിരുന്നു മീസ്ട്രാസിന്റെ സുവർണ്ണ നാളുകൾ. ഓട്ടോമാൻ സാമ്രാജ്യത്തിന്റെ കീഴിലും മിസ്സ്ട്രാസിൽ ജനവാസം ഉണ്ടായിരുന്നു. 1830കളിൽ ഈ നഗരത്തിന്റെ പ്രൌഡി ക്ഷയിക്കുകയും, ഇവിടെനിന്നും ഏകദേശം 8കി.മീ കിഴക്കുമാറി സ്പാർട്ടി എന്ന ഒരു പുതിയ നഗരം നിർമ്മിക്കപ്പെടുകയും ചെയ്തു.


</doc>
<doc id="261065" url="https://ml.wikipedia.org/wiki?curid=261065" title="ഫിങ്ക്ബൈനർ ടെസ്റ്റ്">
ഫിങ്ക്ബൈനർ ടെസ്റ്റ്

പത്രലേഖകർ തങ്ങളുടെ ലേഖനങ്ങളിൽ ശാസ്ത്രമേഖലയിൽ പ്രവർത്തിക്കുന്ന സ്ത്രീകളോട് ലിംഗവിവേചനം കാണിക്കുന്നുണ്ടോ എന്ന് പരിശോധിക്കാനും ഇത്തരം വിവേചനം ഒഴിവാക്കാൻ സഹായിക്കുന്നതിനുമായി ക്രിസ്റ്റി ആഷ്വാൻഡൻ തക്കാറാക്കിയ ചെക്ക് ലിസ്റ്റ് ആണ് ഫിങ്ക്ബൈനർ ടെസ്റ്റ് എന്നറിയപ്പെടുന്നത്. ഈ ടെസ്റ്റിൽ വിജയിക്കണമെങ്കിൽ ഒരു ശാസ്ത്രജ്ഞയെപ്പറ്റിയ ലേഖനങ്ങളിൽ താഴെപ്പറയുന്ന വിവരങ്ങൾ ഉണ്ടാകാൻ പാടില്ല:

2013 മാർച്ച് 5-ന് ഡബിൾ എക്സ് സയൻസ് എന്ന ഓൺലൈൻ ശാസ്ത്രമാസികയിൽ പ്രസിദ്ധീകരിച്ച പ്രബന്ധത്തിലാണ് ആഷ്വാൻഡൻ ഈ ടെസ്റ്റ് മുന്നോട്ടുവച്ചത്. ശാസ്ത്രജ്ഞകൾക്ക് ലഭിക്കുന്ന തരക്ക്മ് മാദ്ധ്യമശ്രദ്ധയ്ക്കുള്ള ഒരു പ്രതികരണം എന്ന നിലയിലാണ് ആഷ്വാൻഡൻ ഈ ടെസ്റ്റ് രൂപീകരിച്ചത്:

"ന്യൂ യോർക്ക് ടൈംസിന്റെ" മാദ്ധ്യമവിമർശനത്തിൽ ഈ ടെസ്റ്റിനെപ്പറ്റി പരാമർശമുണ്ടായിരുന്നു റോക്കറ്റ് ശാസ്ത്രജ്ഞയായ യോൺ ബ്രില്ലിനെപ്പറ്റി ഡഗ്ലസ് മാർട്ടിൻ തയ്യാറാക്കി 2013 മാർച്ച് 30-ൽ പ്രസിദ്ധീകരിച്ച ചരമവാർത്ത ആരംഭിച്ചത് ഈ വാക്കുകളോടെയായിരുന്നു: "അവർ നല്ല ബീഫ് സ്ട്രോഗനോഫ് തയ്യാറാക്കുകയും തന്റെ ഭർത്താവിന്റെ പല ജോലികളിൽ അദ്ദേഹത്തെ അനുഗമിക്കുകയും ഏഴു വർഷം ജോലിയിൽ നിന്ന് മാറിനിന്ന് തന്റെ മൂന്നു കുട്ടികളെ വളർത്തുകയും ചെയ്തിരുന്നു".


</doc>
<doc id="261069" url="https://ml.wikipedia.org/wiki?curid=261069" title="ഇത്തിരിപ്പൂവേ ചുവന്നപൂവേ">
ഇത്തിരിപ്പൂവേ ചുവന്നപൂവേ

ഭരതൻ സംവിധാനം ചെയ്ത് 1984ൽ പ്രദർശനത്തിനെത്തിയ മലയാളചലച്ചിത്രമാണു് ഇത്തിരിപ്പൂവേ ചുവന്നപൂവേ. റഹ്‌മാൻ,മധു, മമ്മൂട്ടി, ശോഭന, കെ.ആർ. വിജയ, നെടുമുടി വേണു, ഭാഗ്യലക്ഷ്മി, ലളിതശ്രീ, നഹാസ് തുടങ്ങിയവർ പ്രധാന വേഷങ്ങളഭിനയിച്ച ഈ ചിത്രത്തിന്റെ കഥ തിക്കോടിയന്റേതാണ്. തിരക്കഥ ജോൺ പോളും സംഭാഷണം ടി. ദാമോദരനും എഴുതി.

ഗൃഹലക്ഷ്മി പ്രൊഡക്ഷൻസിന്റെ ബാനറിൽ പി.വി. ഗംഗാധരനാണ് ഈ ചിത്രം നിർമ്മിച്ചത്.


</doc>
<doc id="261070" url="https://ml.wikipedia.org/wiki?curid=261070" title="ഒരു കൊച്ചു കഥ ആരും പറയാത്ത കഥ">
ഒരു കൊച്ചു കഥ ആരും പറയാത്ത കഥ

പി.ജി. വിശ്വംഭരൻ സംവിധാനം ചെയ്ത് 1984ൽ പ്രദർശനത്തിനെത്തിയ മലയാളചലച്ചിത്രമാണു് ഒരു കൊച്ചു കഥ ആരും പറയാത്ത കഥ. മമ്മൂട്ടി, തിലകൻ, നെടുമുടി വേണു, സരിത, ബബിത, സൗമ്യ തുടങ്ങിയവർ പ്രധാന വേഷത്തിലഭിനയിച്ചിരിക്കുന്ന ഈ ചിത്രത്തിന്റെ കഥയും തിരക്കഥയും സംഭാഷണവുമെഴുതിയത് തോപ്പിൽ ഭാസിയാണ്. സന്തോഷ് ഫിലിംസിന്റെ ബാനറിൽ ജെസ്സി പ്രകാശ് ആണ് ഈ ചിത്രം നിർമ്മിച്ചത്.


</doc>
<doc id="261071" url="https://ml.wikipedia.org/wiki?curid=261071" title="അസീസ് മിയാൻ">
അസീസ് മിയാൻ

പാകിസ്താനിലെ പ്രമുഖ കവ്വാലി ഗായകനായിരുന്നു അസീസ് മിയാ കവ്വാൽ() (ഏപ്രിൽ 17, 1942 – ഡിസംബർ 6, 2000). കവ്വാലി ശൈലിയിൽ ഗസൽ ആലപിക്കുന്നതിലും ഇദ്ദേഹം പ്രശസ്തനായിരുന്നു.

ബ്രിട്ടീഷ് ഇന്ത്യയിലെ ഡൽഹിയിലാണ് അബ്ദുൽ അസീസ് ജനിച്ചത്. "മിയാ" എന്ന പ്രയോഗം കവ്വാലികളിൽ പതിവായി ഉപയോഗിച്ചതിനാൽ അരങ്ങിൽ ഇത് അദ്ദേഹത്തിന്റെ പേരിന്റെ ഭാഗമായി മാറി.

അസീസ് മിയാ മൈർതി എന്ന് ഇദ്ദേഹം സ്വയം പരിചയപ്പെടുത്തി. "മൈർതി" എന്നത് ഇന്ത്യയിലെ മീററ്റ്; 1947ൽ പാകിസ്താനിലേക്ക് കുടിയേറുന്നതിന് മുൻപ് ഇദ്ദേഹം താമസിച്ചിരുന്നത് ഇവിടെയാണ്.

പത്താം വയസ്സിൽ ഉസ്താദ് അബ്ദുൽ വാഹിദ് ഖാനിന് കീഴിൽ കവ്വാലി പഠനമാരംഭിച്ചു.പതിനാറു വർഷം ലാഹോറിലെ ദാതാ ഗഞ്ജ് ബക്‌ഷ് സ്കൂളിൽ പഠിച്ചു. ലാഹോറിലെ പഞ്ചാബ് സർവ്വകലാശാലയിൽ നിന്നും ഇദ്ദേഹം ഉർദു സാഹിത്യത്തിൽ ബിരുദം കരസ്ഥമാക്കി.


</doc>
<doc id="261072" url="https://ml.wikipedia.org/wiki?curid=261072" title="കാണാമറയത്ത്">
കാണാമറയത്ത്

ഐ.വി. ശശി സംവിധാനം ചെയ്ത് 1984ൽ പ്രദർശനത്തിനെത്തിയ മലയാളചലച്ചിത്രമാണു് കാണാമറയത്ത്. മമ്മൂട്ടി, ശോഭന, റഹ്‌മാൻ, സീമ തുടങ്ങിയവർ പ്രധാന വേഷത്തിലഭിനയിച്ചിരിക്കുന്ന ഈ ചിത്രത്തിന്റെ കഥയും തിരക്കഥയും സംഭാഷണവുമെഴുതിയത് പത്മരാജനാണു്. വി.സി. ഫിലിംസ് ഇന്റർനാഷണലിന്റെ ബാനറിൽ ജോസ്കുട്ടി ചെറുപുഷ്പം ആണ് ഈ ചിത്രം നിർമ്മിച്ചത്.

1984ലെ മികച്ച സംഗീതസംവിധായകനുള്ള കേരളസംസ്ഥാന ചലച്ചിത്രപുരസ്കാരം ഈ ചിത്രത്തിലെ ഗാനങ്ങൾക്ക് സംഗീതം നല്കിയ ശ്യാമിന് ലഭിച്ചു.


</doc>
<doc id="261076" url="https://ml.wikipedia.org/wiki?curid=261076" title="ഒന്നും മിണ്ടാത്ത ഭാര്യ">
ഒന്നും മിണ്ടാത്ത ഭാര്യ

എവർഷൈൻ ഫിലിംസിന്റെ ബാനറിൽ തിരുപ്പതി ചെട്ടിയാർ നിർമ്മിച്ച് ബാലു കിരിയത്ത് കഥയും തിരക്കഥയും സംഭാഷണവുമെഴുതി സംവിധാനം ചെയ്ത മലയാളചലച്ചിത്രമാണ് ഒന്നും മിണ്ടാത്ത ഭാര്യ. ഈ ചിത്രം 1984 ഏപ്രിൽ 12നു എവർ ഷൈൻ റിലീസ് പ്രദർശനത്തിനെത്തിച്ചു.

മമ്മൂട്ടി, സുകുമാരൻ, ജലജ, ബാലൻ കെ. നായർ, മേനക, ബേബി ശാലിനി, പ്രതാപചന്ദ്രൻ, വിജി, കുതിരവട്ടം പപ്പു, നിത്യ, ബേബി ഗീതു ആന്റണി തുടങ്ങിയവർ ഈ ചിത്രത്തിൽ അഭിനയിച്ചു.


</doc>
<doc id="261083" url="https://ml.wikipedia.org/wiki?curid=261083" title="റോഡ്സ് (നഗരം)">
റോഡ്സ് (നഗരം)

ഗ്രീസിലെ റോഡ്സ് ദ്വീപിലുള്ള ഒരു പ്രധാനനഗരവും മുൻപത്തെ ഒരു മുൻസിപാലിറ്റിയുമാണ് റോഡ്സ് നഗരം. 100,000ത്തോളമാണ് ഇവിടത്തെ ജനസംഖ്യ. പൗരാണിക കാലം മുതൽക്കെ റോഡ്സ് പ്രശസ്തമാണ്. ഇവിടെ |സ്ഥിതിചെയ്തിരുന്ന കൊളോസ്സസ് ശില്പം പുരാതനകാലത്തെ ലോകാത്ഭുതങ്ങളിൽ ഒന്നായിരുന്നു. 
റോഡ്സില്ല് 43 നഗരങളും ഗ്രാമങളും ഉൽക്കൊള്ളുന്നു :


</doc>
<doc id="261091" url="https://ml.wikipedia.org/wiki?curid=261091" title="തിരക്കിൽ അല്പ സമയം">
തിരക്കിൽ അല്പ സമയം

പി.ജി. വിശ്വംഭരന്റെ സംവിധാനത്തിൽ മധു, മമ്മൂട്ടി, സീമ എന്നിവർ പ്രധാനവേഷങ്ങളിൽ അഭിനയിച്ച ഒരു മലയാളചലച്ചിത്രമാണ് തിരക്കിൽ അല്പ സമയം. വിജയ ആന്റ് വിജയയുടെ ബാനറിൽ നിർമ്മിച്ച ഈ ചിത്രം 1984 ആഗസ്റ്റ് 31നു പ്രദർശനത്തിനെത്തി. കാനം ഇ.ജെ.യുടെ കഥയ്ക്കു പാപ്പനംകോട്‌ ലക്ഷ്മണൻ തിരക്കഥയും ഷെറീഫ് സംഭാഷണവും രചിച്ചു.


</doc>
<doc id="261093" url="https://ml.wikipedia.org/wiki?curid=261093" title="ശങ്കർ (വിവക്ഷകൾ)">
ശങ്കർ (വിവക്ഷകൾ)

ശങ്കർ എന്ന പേരുകൊണ്ടു് താഴെ പറയുന്ന ഏതു വ്യക്തിയേയും വിവക്ഷിക്കാം.

</doc>
<doc id="261106" url="https://ml.wikipedia.org/wiki?curid=261106" title="സിസ്റ്റം76">
സിസ്റ്റം76

ലാപ്‌ടോപ്പുകൾ, സെർവറുകൾ, ഡെസ്ക്ടോപ്പുകൾ എന്നിവയിൽ ശ്രദ്ധ കേന്ദ്രീകരിച്ചിരിക്കുന്ന ഒരു അമേരിക്കൻ കമ്പ്യൂട്ടർ നിർമ്മാണ കമ്പനിയാണ് സിസ്റ്റം76. ഓപൺ സോഴ്സ് സോഫ്റ്റ്‌വെയറുകൾക്ക് സിസ്റ്റം76 നൽകുന്ന പിന്തുണ വളരെയധികം ശ്രദ്ധിക്കപ്പെട്ടിട്ടുണ്ട്. മാത്രമല്ല, സിസ്റ്റം76 ഉപകരണങ്ങളിൽ പ്രീഇൻസ്റ്റാൾഡ് ആയി ലഭിക്കുന്ന ഒരേയൊരു ഓപ്പറേറ്റിംഗ് സിസ്റ്റം ഉബുണ്ടു മാത്രമാണ്. സിസ്റ്റം76 ഉബുണ്ടു ഡെവലപ്പർ സമ്മിറ്റിന്റെ സ്ഥിരം സ്പോൺസേഴ്സിൽ ഒന്നാണ്. സിസ്റ്റം76ന്റെ ഔദ്യോഗിക ചർച്ചാവേദികൾ ഹോസ്റ്റ് ചെയ്തിരിക്കുന്നത് ഉബുണ്ടു നിർമ്മാതാക്കളായ കാനോനിക്കലാണ്. 2005ൽ സ്ഥാപിക്കപ്പെട്ട ഈ കമ്പനിയുടെ സ്ഥാപകനും സിഇഓയും കാൽ റിച്ചലാണ്. അമേരിക്കയിലെ കൊളറാഡോയിലെ ഡെൻവർ എന്ന പ്രദേശത്താണ് സിസ്റ്റം76 കമ്പനി സ്ഥിതി ചെയ്യുന്നത്. ഉബുണ്ടു സമൂഹത്തിൽ സിസ്റ്റം76 ഒരു പ്രീമിയം ബ്രാൻഡായി പരിഗണിക്കപ്പെട്ടിരിക്കുന്നു. കൊളറാഡോ ഉബുണ്ടു ലോകോയിലെ സജീവാംഗമായ സിസ്റ്റം76 ലോകോ പരിപാടികളും റിലീസ് പാർട്ടികളും സ്പോൺസർ ചെയ്യാറുണ്ട്.

സിസ്റ്റം76 ഉത്പന്നങ്ങൾക്ക് ഏതെങ്കിലും ആഫ്രിക്കൻ ജീവിയുടെ പേരാണ് നൽകാറുള്ളത്.
ഉബുണ്ടു സെർവർ ഓഎസ് പ്രീഇൻസ്റ്റാൾഡ് ആയി നൽകുന്ന ആദ്യത്തെ കമ്പനിയാണ് സിസ്റ്റം76. 2012ൽ പുറത്തിറങ്ങിയ സിസ്റ്റം76ന്റെ മോഡലുകൾക്ക് മികച്ച പ്രതികരണമാണ് ലഭിച്ചത്. ഹാർഡ്വെയർ അനുരൂപതയും ഘടകങ്ങളുടെ ഗുണമേന്മയുമായിരുന്നു ഇതിനുള്ള പ്രധാന കാരണങ്ങൾ.





</doc>
<doc id="261113" url="https://ml.wikipedia.org/wiki?curid=261113" title="കയോട്ടി">
കയോട്ടി

മധ്യ-ഉത്തരഅമേരിക്കയിൽ കാണപ്പെടുന്ന ശ്വാനവർഗ്ഗത്തിൽ പെട്ട ഒരു ജീവിയാണ് കയോട്ടി. .
സൂത്രക്കാരൻ എന്നർത്ഥം വരുന്ന ആസ്റ്റക് വാക്കിൽ നിന്നാണ് കയോട്ടി എന്ന പേരുത്ഭവിച്ചത്. കുരക്കും പട്ടി എന്നർത്ഥമുള്ള സ്പാനിഷ് വാക്കായ കാനിസ് ലാറ്റ്രൻസ് ആണ് ഇവയുടെ ശാസ്ത്രീയ നാമം.
ഇവയുടെ മുകൾഭാങ്ങളിലെ രോമങ്ങൾ ചാര നിറമുള്ള മഞ്ഞയൊ, ബ്രൗണോ നിറത്തിലായിരിക്കും. കഴുത്ത്, ഉദരഭാഗങ്ങൾ എന്നിവക്ക് വെളുത്ത നിറത്തിലും ആയിരിക്കും.


</doc>
<doc id="261126" url="https://ml.wikipedia.org/wiki?curid=261126" title="തൃച്ചക്രപുരം ക്ഷേത്രം">
തൃച്ചക്രപുരം ക്ഷേത്രം

തൃശ്ശൂർ ജില്ലയിൽ പുത്തൻചിറ ഗ്രാമപഞ്ചായത്തിൽ സ്ഥിതിചെയ്യുന്ന അതിപുരാതനമായ ഒരു ക്ഷേത്രമാണ് തൃച്ചക്രപുരം ക്ഷേത്രം. മഹാവിഷ്ണുവിന്റെ തിരുവായുധമായ സുദർശനചക്രമാണ് ഇവിടെ പ്രതിഷ്ഠ. 'തൃച്ചക്രപുരം' എന്ന പേര് വരാൻ തന്നെ കാരണം ഈ ചക്രസാന്നിദ്ധ്യമാണ്. 


</doc>
<doc id="261139" url="https://ml.wikipedia.org/wiki?curid=261139" title="കദാവർ സിനഡ്">
കദാവർ സിനഡ്

എ.ഡി 897-ൽ, സെ. ജോൺ ലാറ്ററനിൽ വച്ച് നടന്ന മരണാനന്തര വിചാരണയാണ് കദാവർ സിനഡ്. സ്റ്റീഫൺ ഏഴാമൻ മാർപ്പാപ്പ (ചില സ്രോതസ്സുകൾ പ്രകാരം ഇദ്ദേഹം സ്റ്റീഫൻ ആറാമൻ ആണു്) അദ്ദേഹത്തിന്റെ മുൻഗാമിയായിരുന്ന ഫോർമോസസ് മാർപ്പാപ്പയുടെ ജഡം ശവക്കുഴിയിൽ നിന്നു മാന്തിയെടുത്ത് ഔദ്യോഗിക വേഷങ്ങൾ ധരിപ്പിച്ച് വിചാരണ ചെയ്യുകയായിരുന്നു. വിചാരണയ്ക്കൊടുവിൽ സ്റ്റീഫൺ ഏഴാമൻ ഫോർമോസസ് കുറ്റക്കാരനാണെന്ന് വിധിക്കുകയും ഫോർമോസസ് ആശിർവാദം നൽകിയിരുന്ന വലതു കയ്യിലെ മൂന്നു വിരലുകൾ മുറിച്ചുമാറ്റുവാനും തിരുവസ്ത്രങ്ങൾ അഴിച്ചുമാറ്റി, പൊതുശ്മശാനത്തിൽ ദഹിപ്പിക്കാനും ഉത്തരവിട്ടു. ഫോർമോസസിന്റെ പേപ്പൽ പദവി മുൻകാലപ്രാബല്യത്തോടെ അസാധുവാക്കുകയും ചെയ്തു. മധ്യകാല പേപ്പസിയുടെ കറുത്ത അദ്ധ്യായങ്ങളിൽ ഒന്നായി കദാവർ സിനഡ് വിലയിരുത്തപ്പെടുന്നു. സ്റ്റീഫൻ മാർപാപ്പയുടെ ഈ പ്രവൃത്തി റോമിൽ അദ്ദേഹത്തിനെതിരായ ജനവികാരം ഉയർത്തുകയും ഏതാനും മാസങ്ങൾക്കുശേഷം ഇരച്ചെത്തിയ ജനക്കൂട്ടം മാർപ്പാപ്പയെ തുറുങ്കിലടയ്ക്കുകയും ചെയ്തു. അതേ വർഷം ജൂലൈ / ആഗസ്റ്റ് മാസത്തിൽ തുറുങ്കിൽ വച്ചുതന്നെ സ്റ്റീഫൻ ഏഴാമൻ മാർപാപ്പ കഴുത്തുഞെരിച്ചു കൊല്ലപ്പെട്ടു.

ടൈബർ നദിയിൽ എറിഞ്ഞു കളയപ്പെട്ട മൃതദേഹം പിന്നീട് അധികാരത്തിലേറിയ തിയോഡോർ രണ്ടാമൻ മാർപ്പാപ്പയുടെ കാലത്ത് വീണ്ടും കണ്ടെടുക്കുകയും പഴയപടി സെന്റ് പീറ്റേഴ്സ് ബസിലിക്കയിലെ പോർട്ടിക്കോയിൽ സ്ഥാനവസ്ത്രങ്ങളോടുകൂടിത്തന്നെ അടക്കം ചെയ്യുകയും ചെയ്തു. തൊട്ടു പിന്നാലെ അധികാരത്തിലെത്തിയ ജോൺ ഒമ്പതാമൻ മാർപാപ്പ (സി.ഇ. 898-900) കദാവർ സിനഡ് പൂർണ്ണമായും റദ്ദു ചെയ്യുകയും അതിൽ പങ്കെടുത്ത ഏഴു കർദ്ദിനാൾമാരെ സഭയിൽ നിന്നു പുറത്താക്കുകയും ചെയ്തു. മാത്രമല്ല ഭാവിയിൽ മരിച്ച വ്യക്തിയെ വിചാരണ ചെയ്യാൻ പാടില്ലെന്നു് കല്പന പുറപ്പെടുവിക്കുകയും ചെയ്തു. എന്നാൽ സി.ഇ. 904-ൽ അധികാരമേറ്റ സെർജിയസ് മൂന്നാമൻ മാർപാപ്പ തിയോഡോർ രണ്ടാമൻ മാർപ്പാപ്പയുടേയും ജോൺ ഒമ്പതാമൻ മാർപാപ്പയുടേയും കല്പനകളെ അസാധുവാക്കുകയും ഫോർമോസസ് മാർപാപ്പയുടെ മേൽ ചുമത്തിയ കുറ്റങ്ങളെയെല്ലാം പുനഃസ്ഥാപിക്കുകയും ചെയ്തു. ഇതിനും പുറമെ കദാവർ സിനഡ് വിളിച്ചുകൂട്ടി മൃതദേഹത്തെ വിചാരണചെയ്ത സ്റ്റീഫൻ ഏഴാമൻ മാർപാപ്പയുടെ കബറിടത്തിനുമേൽ പ്രശംസ ചൊരിഞ്ഞുകൊണ്ടുള്ള ശിലാഫലകം സ്ഥാപിക്കാനും അദ്ദേഹം മടിച്ചില്ല. ബിഷപ്പായിരിക്കേ സെർജിയസ് മൂന്നാമൻ മാർപാപ്പ കദാവർ സിനഡിൽ സഹന്യായാധിപനായി പങ്കെടുത്തിരുന്നു.

നിക്കോളാസ് ഒന്നാമൻ മാർപാപ്പയുടെ കാലത്തു് സി.ഇ. 864-ൽ പോർട്ടോയിലെ ബിഷപ്പായിരുന്ന ഫോർമോസസ് ബൾഗേറിയക്കാരുടെ ഇടയിൽ മിഷണറി പ്രവർത്തനം നടത്തുകയായിരുന്നു. ബൾഗേറിയക്കാരുടെ ബിഷപ്പായി തന്നെ നിയോഗിക്കണമെന്ന ഫോർമോസ്സിന്റെ ആവശ്യം നിക്കോളാസ് മാർപാപ്പ നിരസിച്ചു. ഫോർമോസസിനെ ബൾഗേറിയക്കാരുടെ ബിഷപ്പാക്കണമെങ്കിൽ അദ്ദേഹത്തെ നിലവിലുള്ള സീ ആയ പോർട്ടോവിൽ നിന്നു മാറ്റേണ്ടിവരുമെന്നും രണ്ടാം നിഖ്യാ കൗൺസിൽ പ്രകാരം അതു് കാനോനകൾക്കു വിരുദ്ധമാണെന്നും കണ്ടാണു് നിക്കോളാസ് മാർപാപ്പ ഈ ആവശ്യം നിരസിച്ചതു്. സി.ഇ. 875-ൽ ജോൺ എട്ടാമൻ മാർപാപ്പയുടെ കാലത്തു് നടന്ന ചാൾസ് ദ ബാൾഡിന്റെ രാജകീയസ്ഥാനാരോഹണത്തെത്തുടർന്നു് ഫോർമോസസ് റോമിലേയ്ക്കു പലായനം ചെയ്തു. പ്രധാനമായും ജോൺ എട്ടാമൻ മാർപാപ്പയെ ഭയന്നായിരുന്നു അദ്ദേഹം പലായനം ചെയ്തുതു്. ഏതാനും മാസങ്ങൾക്കു ശേഷം സി.ഇ. 876-ൽ സാന്ത മരിയ റോട്ടൺഡയിൽ കൂടിയ സിനഡിൽ വച്ചു് ബൾഗേറിയക്കാരുടെ മനസ്സിനേയും ആത്മാവിനേയും കളങ്കപ്പെടുത്തി എന്ന കുറ്റമാരോപിച്ചു് ഫോർമോസസിനേയും കൂട്ടാളികളേയും സഭയ്ക്കു പുറത്താക്കി. എങ്കിലും സി.ഇ. 878-ൽ ജോൺ എട്ടാമൻ മാർപാപ്പയുടെ മരണത്തെത്തുടർന്നു് നഷ്ടപ്പെട്ട ബിഷപ്പ് പദവി ഫോർമോസസിനു് തിരികെ ലഭിക്കുകയും സി.ഇ. 891 ഒക്ടോബർ 6-നു് മാർപാപ്പയായി തെരഞ്ഞടുക്കപ്പെടുകയും ചെയ്തു. ബിഷപ്പായിരിക്കേ ജോൺ എട്ടാമൻ മാർപാപ്പയുമായുണ്ടായ കലഹത്തിന്റെ അനന്തരഫലങ്ങളാണു് കദാവർ സിനഡിൽ തന്റെ മരണശേഷം വരെ ഫോർമോസസിനെ പിന്തുടർന്നതു്. 



</doc>
<doc id="261147" url="https://ml.wikipedia.org/wiki?curid=261147" title="സ്റ്റീഫൺ ഏഴാമൻ">
സ്റ്റീഫൺ ഏഴാമൻ

എ.ഡി. 896 മുതൽ 897 വരെ കാത്തോലിക്കാ സഭയുടെ തലവനായിരുന്നു സ്റ്റീഫൻ ആറാമൻ മാർപ്പാപ്പ. (ചില സ്രോതസ്സുകൾ പ്രകാരം അദ്ദേഹം സ്റ്റീഫൻആറാമനാണ്, വേറെ ചിലർ അദ്ദേഹത്തെ സ്റ്റീഫൻ അഞ്ചാമനായും ഗണിക്കുന്നു.) കുപ്രസിദ്ധമായ കദാവർ സിനഡ്ന്റെ പേരിലാണ് അദ്ദേഹം ഇന്ന് ഓർമിപ്പിക്കപ്പെടുന്നത്.


</doc>
<doc id="261150" url="https://ml.wikipedia.org/wiki?curid=261150" title="ഗരുഡൻ തൂക്കം (മർദ്ദനമുറ)">
ഗരുഡൻ തൂക്കം (മർദ്ദനമുറ)

കുറ്റവാളികളേയും കുറ്റവാളികളെന്ന് സംശയിക്കപ്പെടുന്നവരേയും ചോദ്യം ചെയ്യാൻ കേരളാ പോലീസ് പ്രയോഗിക്കുന്നുവെന്ന് പറയപ്പെടുന്ന മർദ്ദനമുറയാണ് ഗരുഡൻ തൂക്കം. വൈദ്യപരിശോധനയിൽ കണ്ടെത്താനാവാത്ത മർദ്ദനമുറകളിലൊന്നാണ് ഗരുഡൻ തൂക്കം.
ചോദ്യം ചെയ്യാൻ ഉദ്ദേശിക്കുന്നയാളെ കമഴ്ത്തിക്കിടത്തി കണങ്കാലുകളും കൈക്കുഴകളും വെവ്വേറെ കയറുകൾ കൊണ്ട് ബന്ധിക്കുന്നു. ഈ നാലു കയറുകൾ ഒരു കയറിലേക്ക് ബന്ധിച്ച് ആ കയർ ഒരൊറ്റ കൊളുത്തിൽ തൂക്കുന്നു. മറ്റ് യാതൊരു മർദ്ദന മുറകളും സാധാരണ ഇക്കൂടെ ചെയ്യാറില്ല. കമഴ്ത്തിക്കിടത്തി പ്രയോഗിക്കുന്നതിനാൽ, പ്രയോഗിക്കപ്പെടുന്നയാളുടെ നട്ടെല്ല്, ഭൂഗുരുത്വം പുറകിലോട്ട് വളയുന്നതിനാലുണ്ടാകുന്ന അസാധാരണ വേദനയാണ് മർദ്ദനമായി ഭവിക്കുന്നത്. സാധാരണ മനുഷ്യർ പതിനഞ്ച് മിനിറ്റുകളിലധികം ഗരുഡൻ തൂക്കത്തിനെതിരെ സ്വന്തം ശാരീരികബലം പ്രയോഗിച്ച് രക്ഷപെടാനാവില്ല. കൃത്യമായി വ്യായാമങ്ങൾ ചെയ്യുന്നവർക്ക് അരമണിക്കൂർ വരെ പിടിച്ചുനിൽക്കാനായേക്കുമെങ്കിലും, പോലീസുകാർ സാധാരണയായി, ഈ മർദ്ദനമുറയ്ക്ക് വിധേയരാക്കുന്നവരെ ഒരു മണിക്കൂർ സമയത്തേക്കെങ്കിലും ഇതേ അവസ്ഥയിൽ കിടക്കുവാൻ പാകത്തിൽ സ്ഥലത്തുനിന്നും കടക്കുകയാണ് പതിവ്. ഒരു മണിക്കൂർ കഴിഞ്ഞ് എത്തുന്ന അന്വേഷണോദ്യോഗസ്ഥരുടെ മുന്നിൽ കടുത്ത വേദനയിൽ കഴിയുന്ന വ്യക്തി, എത്ര കടുത്ത കുറ്റവാളിയാണെങ്കിൽ പോലും, ഏതൊരു സത്യവും തുറന്ന് പറയും എന്ന് പോലീസ് ഉദ്യോഗസ്ഥർ വിശ്വസിക്കുന്നു.
പ്രയോഗിക്കുന്ന വേളയിൽ നടുവിന് കടുത്ത വേദനയെടുക്കുമെങ്കിലും ഇതുകൊണ്ട് എന്തെങ്കിലും ശാരീരിക പ്രത്യാഘാതങ്ങളുണ്ടാകുന്നതായി കണ്ടെത്തിയിട്ടില്ല. എന്നാൽ ഗരുഡൻ തൂക്കത്തിനു വിധേയമാക്കപ്പെട്ടവരിൽ പിന്നീട്, സ്ഥിരമായ നടുവേദന ഉള്ളതായി പറയപ്പെടുന്നു. 

പാലക്കാട് വീട്ടമ്മയെ കൊന്ന് മോഷണം നടത്തിയ കേസിലെ പ്രതിയായ സമ്പത്ത് കൊല്ലപ്പെട്ടത് ഉരുട്ടൽ, ഗരുഡൻ തൂക്കം തുടങ്ങിയ മൂന്നാംമുറകളുടെ ഫലമായിട്ടാണെന്ന് ആരോപിക്കപ്പെട്ടിരുന്നു.


</doc>
<doc id="261151" url="https://ml.wikipedia.org/wiki?curid=261151" title="മണലിപ്പുഴ (പ്രദേശം)">
മണലിപ്പുഴ (പ്രദേശം)

മലപ്പുറം ജില്ലയിലെ താനൂർ നു അഞ്ചു കിലോ മീറ്റർ കിഴക്ക് മാറി സ്ഥിതി ചെയ്യുന്ന ഒരു പ്രദേശമാണ് മണലിപ്പുഴ. 


</doc>
<doc id="261161" url="https://ml.wikipedia.org/wiki?curid=261161" title="ഇഞ്ചത്തൊട്ടി">
ഇഞ്ചത്തൊട്ടി

എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിലെ ഒരു ഗ്രാമമാണ് ഇഞ്ചത്തൊട്ടി. 

കോട്ടയം ജില്ലയുടെ ഭാഗമായിരുന്ന ഈ പ്രദേശം, ഇടുക്കി ജില്ല രൂപീകരിച്ചപ്പോൽ അതിന്റെ ഭാഗമായി. പിന്നീട് ഇഞ്ചത്തൊട്ടി എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിൽ ലയിപ്പിക്കുകയായിരുന്നു.

1967-ൽ ഇടുക്കി പദ്ധതിയിൽ നിന്നും കുടിയിറക്കിയ കൃഷിക്കാരെ ഇഞ്ചത്തൊട്ടി ഒന്നാം ബ്ളോക്കിൽ കുടിയിരുത്തുകയുണ്ടായി. ഇഞ്ചത്തൊട്ടിയിൽ കാണപ്പെടുന്ന മുനിയറകൾ ഈ പ്രദേശത്ത് പുരാതനകാലത്ത് ഒരു ജനസമൂഹം നിലനിന്നിരുന്നതായി സൂചിപ്പിക്കുന്നു.

കീരംപാറ പഞ്ചായത്തിലെ ചാരുപ്പാറയിൽ നിന്ന് കുട്ടമ്പുഴ പഞ്ചായത്തിലെ ഇഞ്ചത്തൊട്ടിയിലേയ്ക്ക് ഒരു നടപ്പാലമുണ്ട്. റോഡുമാർഗ്ഗം നേര്യമംഗലത്തും എത്താൻ സാധിക്കും.


ഇവിടെ രണ്ടു ക്രിസ്ത്യൻ പള്ളികളും രണ്ട് ക്ഷേത്രങ്ങളുമുണ്ട്. ഒരു പ്രാഥമികാരോഗ്യകേന്ദ്രവും ഈ വാർഡിലുണ്ട്.


</doc>
<doc id="261165" url="https://ml.wikipedia.org/wiki?curid=261165" title="കുട്ടമ്പുഴ കുള്ളൻ പശു">
കുട്ടമ്പുഴ കുള്ളൻ പശു

കുട്ടമ്പുഴ വനമേഖലകളിലെ ആദിവാസികൾ വളർത്തുന്ന ഒരിനം പശുവാണ് കുട്ടമ്പുഴ കുള്ളൻ പശു. 

പ്രത്യേക പരിചരണമൊന്നും ആവശ്യമില്ലാത്ത ഇവ കൂട്ടമായാണ് വനങ്ങളിൽ മേയുന്നത്. കറുപ്പും ചാരവും നിറം കലർന്ന ഇവ 90-130 സെ. മീറ്റർ ഉയരം വയ്ക്കുന്നു. കൊമ്പുകൾ ഉയർന്ന് അകത്തേക്ക് വളഞ്ഞിരിക്കുന്നു. മൂന്ന് ലിറ്റർ വരെ പാൽ ഈ ഇനം പശുവിൽ നിന്നും ലഭിക്കുന്നു. ഉയർന്ന രോഗപ്രതിരോധ ശേഷിയുള്ളവയാണ് കുള്ളൻ പശുക്കൾ.. പുഴയിൽ നന്നായി നീന്താനും കാട്ടിൽ ദീർഘദൂരം സഞ്ചരിക്കാനും വൈദഗ്ദ്യമുണ്ട്.


</doc>
<doc id="261168" url="https://ml.wikipedia.org/wiki?curid=261168" title="കലപ്പമരം">
കലപ്പമരം

10 മീറ്ററോളം ഉയരം വയ്ക്കുന്ന ഒരു മരമാണ് കലപ്പമരം. . ചൊളുവൻ, ചൊളുവമരം, ചൊളുവണ്ണമരം എന്നെല്ലാം പേരുകളുണ്ട്. 900 മീറ്ററിനും 2100 മീറ്ററിനും ഇടയിലുള്ള നിത്യഹരിതവനങ്ങളുടെ ഓരങ്ങളിൽ കാണുന്നു. ഏഷ്യയിലെ പല രാജ്യങ്ങളിലും കാണാറുണ്ട്.



</doc>
<doc id="261174" url="https://ml.wikipedia.org/wiki?curid=261174" title="കെൻ നോർട്ടൻ">
കെൻ നോർട്ടൻ

അമേരിക്കൻ ഹെവിവെയ്റ്റ് ബോക്സറായിരുന്നു കെൻ നോർട്ടൻ.(ജന:ഓഗസ്റ്റ് 9, 1943 – സെപ്റ്റം: 18, 2013).ജോ ഫ്രേസിയർക്കു ശേഷം ബോക്സിങ് ഇതിഹാസമായ മുഹമ്മദ് അലിയെ അദ്ദേഹത്തിന്റെ ഉച്ചസ്ഥായിലുള്ള കായിക ജീവിതത്തിനിടയ്ക്ക് പരാജയപ്പെടുത്തിയിട്ടുള്ള രണ്ടാമത്തെ ബോക്സറുമാണ് നോർട്ട ൺ.1977 ൽ ലോക ബോക്സിങ് കൗൺസിലിന്റെ ചാമ്പ്യനുമായിരുന്നു .
1978ൽ ലാറി ഹോംസുമായുള്ള 15 റൗണ്ടുകൾ നീണ്ടു നിന്ന പ്രസിദ്ധപോരാട്ടത്തിൽ ഒരു പോയന്റു വ്യത്യാസത്തിനാണ് നോർട്ടണ് ബോക്സിങ്ങ്കിരീടം നഷ്ടമായത്.(143-142). ഈ മത്സരത്തിനു ശേഷമാണ് നോർട്ടൺ തന്റെ വിരമിക്കൽ തീരുമാനം പ്രഖ്യാപിച്ചത്.
1989 ലോക ബോക്സിങ്ങിലെ അതികായരുൾപ്പെട്ട "ഇന്റർ നാഷനൽ ബോക്സിങ്ങ് ഹാൾ ഓഫ് ഫെയിം" എന്നതിൽ നോർട്ടൺ ഉൾപ്പെടുകയുണ്ടായി.

വേദനയും കഷ്ടപ്പാടും നിറഞ്ഞ അവസാന നാളുകൾക്കിടയിൽ നിരന്തരമുണ്ടായ മസ്തിഷ്ക രക്തസ്രാവത്തെത്തുടർന്ന് 2013,സെപ്റ്റംബർ 18 നു അമേരിക്കയിലെ ലാസ് വെഗാസിൽ അദ്ദേഹം അന്തരിച്ചു.


</doc>
<doc id="261180" url="https://ml.wikipedia.org/wiki?curid=261180" title="ആന (ചെസ്സ്)">
ആന (ചെസ്സ്)

ചെസ്സിലെ ഒരു കരുവാണ് ആന(,). കളി തുടങ്ങുമ്പോൾ ഓരോ കളിക്കാരനും രണ്ട് ആനകൾ വീതമുണ്ടായിരിക്കും. അതിൽ ഒന്ന് രാജാവിന്റെ കുതിരയുടെയും രാജാവിന്റെയും ഇടയിൽ നിന്നും മറ്റൊന്ന് മന്ത്രിയുടെ കുതിരയുടെയും മന്ത്രിയുടെയും ഇടയിൽനിന്നും തുടങ്ങുന്നു. ചെസ്സ് നൊട്ടേഷൻ പ്രകാരം, c1, f1 എന്നീ കള്ളികളിൽ വെളുപ്പിന്റെ ആനകളും c8, f8 എന്നീ കള്ളികളിൽ കറുപ്പിന്റെ ആനകളും എന്നി ക്രമത്തിലാണ് ഇവയുടെ ആരംഭനില.


</doc>
<doc id="261182" url="https://ml.wikipedia.org/wiki?curid=261182" title="തേര് (ചെസ്സ്)">
തേര് (ചെസ്സ്)

ചെസ്സിലെ ഒരു കരുവാണ് തേര് അഥവാ രഥം( ). സംസ്കൃതത്തിൽ रथ (രഥ്) എന്നും ഈ കരു അറിയപ്പെടുന്നു. ആംഗലേയത്തിൽ ഇതിന് റൂക്ക് () എന്നു വിളിക്കുന്നു. പേർഷ്യൻ വാക്കായ رخ (rokh) എന്നതിൽ നിന്ന് കടം കൊണ്ടതാണ് ഈ ആംഗലേയനാമം. മുമ്പ് കോട്ട, ടവർ, പാതിരി എന്നി പല പേരുകളിലും ഈ കരു അറിയപ്പെട്ടിരുന്നു.

സ്വന്തം വശത്തെ ഇരു മൂലകളിലുമുള്ള കള്ളികളിലായി ഓരോ കളിക്കാരനും രണ്ടു തേരുകൾ വീതമുണ്ട്.


</doc>
<doc id="261184" url="https://ml.wikipedia.org/wiki?curid=261184" title="അണലിവേങ്ങ">
അണലിവേങ്ങ

പശ്ചിമഘട്ടതദ്ദേശവാസിയായ ഒരു ചെറു വൃക്ഷമാണ് അണലിവേങ്ങ. . 5 മീറ്ററോളം ഉയരം വയ്ക്കുന്ന ഈ മരം 1200 മീറ്ററിനും 2300 മീറ്ററിനും ഇടയിലുള്ള നിത്യഹരിതവനങ്ങളുടെ ഓരങ്ങളിൽ കണ്ടുവരുന്നു.പൂക്കൾക്കും, കായ്കൾക്കും, തൊലിക്കും, ഇലയ്ക്കും സുഗന്ധമുണ്ട്. 

അണലിവേങ്ങയുടെ മരപ്പട്ടയ്ക്ക് ഔഷധഗുണമുണ്ട്. ഇതിന്റെ പട്ട അരച്ചോ പൊടിച്ചോ പശുവിൻപാലിൽ ചാലിച്ച് കഴിക്കുന്നത് സർപ്പവിഷത്തിനു പ്രതിവിധിയാണു.



</doc>
<doc id="261185" url="https://ml.wikipedia.org/wiki?curid=261185" title="ലൈൻ മാട്രിക്സ് പ്രിന്റർ">
ലൈൻ മാട്രിക്സ് പ്രിന്റർ

ലൈൻ പ്രിന്ററിന്റേയും ഡോട്ട് മാട്രിക്സ് പ്രിന്ററിന്റേയും ഒരു കൂടിയ രൂപമാണ് ലൈൻ മാട്രിക്സ് പ്രിന്റർ.അടിസ്ഥാനപരമായി, അത് ഡോട്ടുകളുടെ ഒരു പേജ്-വൈഡ് ലൈൻ പ്രിന്റ് ചെയ്യുന്നു. ഡോട്ടുകളുടെ പ്രിന്റിംഗ് ലൈനുകൾ കൊണ്ട് ഇത് ഒരു ലൈൻ ഓഫ് ടെക്സ്റ്റ് സൃഷ്ടിക്കുന്നു.


</doc>
<doc id="261186" url="https://ml.wikipedia.org/wiki?curid=261186" title="മന്ത്രി (ചെസ്സ്)">
മന്ത്രി (ചെസ്സ്)

ചെസ്സിലെ ഏറ്റവും ശക്തിയേറിയ കരുവാണ് മന്ത്രി അഥവാ റാണി (,). ഈ കരുവിന് എത്ര കള്ളി വേണമെങ്കിലും തിരശ്ചിനമായോ കുത്തനെയോ കോണോടു കോണോ നീക്കാനുള്ള കഴിവുണ്ട്. ഓരോ കളിക്കാരനും ഓരോ മന്ത്രി വീതം ആദ്യനിരയിൽ രാജാവിന്റെ ഒരു വശത്തായി ഉണ്ട്. ചെസ്സ് കളത്തിലെ യഥാർത്ഥ ക്രമപ്രകാരം കറുത്ത മന്ത്രി കറുത്ത കള്ളിയിലും വെളുത്ത മന്ത്രി വെളുത്ത കള്ളിയിലുമാണ്. ചെസ്സ് നൊട്ടേഷൻ പ്രകാരം, വെള്ള മന്ത്രി d1 ലും കറുത്ത മന്ത്രി d8 ലും ആണ് നിരത്തുന്നത്. കാലാളുകൾക്ക് സ്ഥാനക്കയറ്റം ലഭിക്കാറാകുമ്പോൾ സാധാരണയായി ഏറ്റവും ശക്തിയേറിയ കരുവായ മന്ത്രിയായാണ് മാറാറുള്ളത്.


</doc>
<doc id="261190" url="https://ml.wikipedia.org/wiki?curid=261190" title="കച്ചപ്പട്ട">
കച്ചപ്പട്ട

8 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ് കച്ചപ്പട്ട. . 1600 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ കാണുന്നു. പാമ്പുവിഷത്തിനും ചുമയ്ക്കുമല്ലാം മരുന്നായി ഈ ചെടി ഉപയോഗിക്കാറുണ്ട്.



</doc>
<doc id="261191" url="https://ml.wikipedia.org/wiki?curid=261191" title="രാജാവ് (ചെസ്സ്)">
രാജാവ് (ചെസ്സ്)

ചെസ്സിലെ വളരെ പ്രധാനപ്പെട്ട കരുവാണ് രാജാവ്(, ). ചെസ്സ് കളിയിലെ ലക്ഷ്യം തന്നെ, ഏതിരാളിയുടെ രാജാവിനെ രക്ഷപ്പെടാൻ അനുവദിക്കാത്ത വിധം കെണിയിൽ പെടുത്തുക (ചെക്ക്മേറ്റ്) എന്നതാണ്. കളിക്കാരന്റെ രാജാവ് ഏതിരാളിയുടെ കരുക്കളാൾ വെട്ടിയെടുക്കൽ ഭീഷണി നേരിടുന്നുവെങ്കിൽ അതിനെ ചെക്ക് എന്നു പറയുന്നു. അപ്പോൾ, അടുത്ത നീക്കത്തിൽ തന്നെ, കളിക്കാരൻ രാജാവിനെതിരെയുള്ള വെട്ടിയെടുക്കൽ ഭീഷണി ഒഴിവാക്കോണ്ടതാണ്. അതിന് കളിക്കാരന് കഴിയാത്ത അവസ്ഥയാണ് ചെക്ക്മേറ്റ്. ചെസ്സിലെ വളരെ പ്രധാനപ്പെട്ട കരുവാണെങ്കിൽ പോലും ചെസ്സ് കളിയിലെ അന്ത്യഘട്ടമെത്തുന്നതു വരെ രാജാവ് സാധാരണയായി ദുർബലമായ കരുവാണ്. വളരെ കുറചു നീക്കങ്ങളേ രാജാവിനുള്ളൂ. അന്ത്യഘട്ടത്തിൽ രാജാവിന്റെ ഓരോ നീക്കവും കളിയുടെ ഫലത്തെ മാറ്റിമാറിക്കാൻ കെല്പുള്ളതാകുന്നു.


</doc>
<doc id="261195" url="https://ml.wikipedia.org/wiki?curid=261195" title="നെടുനാർ വില്ല">
നെടുനാർ വില്ല

20 മീറ്ററോളം ഉയരം വയ്ക്കുന്ന ഒരു മരമാണ് നെടുനാർ വില്ല. . 1200 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. ഇന്ത്യയിലും ശ്രീലങ്കയിലും ആണ് ഈ മരം കാണാറുള്ളത്.



</doc>
<doc id="261202" url="https://ml.wikipedia.org/wiki?curid=261202" title="കുരിണ്ടിപ്പാണൽ">
കുരിണ്ടിപ്പാണൽ

തെക്കേ ഇന്ത്യയിലും ശ്രീലങ്കയിലും പശ്ചിമഘട്ടത്തിൽ അഗസ്ത്യമലയിലും കാണുന്ന ഒരു ചെറിയ മരമാണ് കുരിണ്ടിപ്പാണൽ. . 300 മീറ്റർ വരെ ഉയരമുള്ള വരണ്ട നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="261206" url="https://ml.wikipedia.org/wiki?curid=261206" title="ആന്റ്‌വെർപ്">
ആന്റ്‌വെർപ്

ബൽജിയത്തിന്റെ വ്യാപാരപ്രാധാന്യമുള്ള ഒരു തുറമുഖ പട്ടണമാണ് ആന്റ്‌വെർപ്. വലിപ്പത്തിന്റെ കാര്യത്തിൽ ആന്റ്‌വെർപ്പിന് ബൽജിയത്തിൽ രണ്ടാം സ്ഥാനമാണുള്ളത്. ഷെൽറ്റ് നദീതിരത്ത് നോർത്ത് കടലിൽനിന്നും 88 കി.മീ. ഉള്ളിലായാണ് ഇതിന്റെ സ്ഥാനം. നഗരത്തിന്റെ ഉൾപ്രദേശം വിസ്തൃതവും ഫലഭൂയിഷ്ഠവുമായ എക്കൽ സമതലങ്ങളാണ്. നദിയുടെ കിഴക്കേക്കരയിലാണ് പ്രധാന പട്ടണമെങ്കിലും പടിഞ്ഞാറെക്കരയിലേക്കുകൂടി അതു വ്യാപിച്ചിട്ടുണ്ട്. നദിക്കുകുറുകെ പാലങ്ങൾ ഇല്ല; പകരം രണ്ടു തുരങ്കങ്ങൾ വഴി ഇരു കരകളെയും ബന്ധിച്ചിരിക്കുന്നു. ഒന്നു വാഹനങ്ങൾക്കും പോകാനും മറ്റേതു നടപ്പാതയും.
പുരാതന നഗരത്തിന്റെ ഭാഗങ്ങൾ ഇന്നും കേടുകൂടാതെ അവശേഷിക്കുന്നു. 13-ആം നൂറ്റാണ്ടിൽ നിർമിച്ചതെന്നു കരുതാവുന്ന നഗരത്തിന്റെ പുറമ്മതിലുകൾ ഏതണ്ടു നാമാവശേഷം ആയിക്കഴിഞ്ഞു; എന്നാൽ 16-ആം നൂറ്റാണ്ടിലെ എടുപ്പുകളും മതിലുകളും ഇന്നും കേടുകൂടാതെ നിലനിൽക്കുന്നു. 14-ആം നൂറ്റാണ്ടിൽ പണിതുടങ്ങി ഏതാണ്ടു രണ്ടു നൂറ്റാണ്ടുകൾ കൊണ്ടു പൂർത്തിയാക്കപെട്ട വിശുദ്ധ കന്യകയുടെ നോട്ടർഡാം ദേവാലയമാണ് ഇവിടത്തെ പുരാതന ശിൽപ്പങ്ങളിൽ ഏറ്റവും മികച്ചത്. 19-ആം നൂറ്റണ്ടിന്റെ അന്ത്യഘട്ടത്തിൽ ഈ ദേവാലയം കേടുപാടുകൾ തീർത്ത് പരിഷ്കരിക്കപ്പെട്ടു. 140 മീറ്റർ ഉയരമുള്ള ഒരു മേടയും പണി പൂർത്തിയാക്കിയിട്ടില്ലാത്ത ഗോപുരഭാഗങ്ങളും ഗോഥിക് വസ്തുശില്പകലയുടെ മനോഹര പ്രതീകമായ ഈ ദേവാലയത്തോടു ചേർന്നു കാണാനുണ്ട്. സുപ്രധാന ചിത്രകാരനായ റൂബൻസിന്റെ അനേകം ചുമർ ചിത്രങ്ങൾ ഈ ദേവലയത്തെ കൂടുതൽ ആകർഷകമാക്കുന്നു.

9-ആം നൂറ്റാണ്ട് മുതൽ ആന്റ്‌വെർപ് അറിയപ്പെടുന്നുണ്ടായിരുന്നു എങ്കിലും ഒരു നഗരമായി അറിയപ്പെടാൻ തുടങ്ങിയത് 11-ആം നൂട്ടാണ്ട് മുതൽ ആയിരുന്നു. കുരിശുയുദ്ധങ്ങളിലൂടെ പ്രശസ്തിയാർജിച്ച ഫ്രഞ്ചുസേനാനി "ഗോഡ് ഫ്രാ ദെബൂയാൻ" ഈ പ്രദേശത്തിന്റെ ആധിപത്യം വഹിച്ചതിനു തെളിവുകളുണ്ട്. 13-ആം നൂറ്റാണ്ടിൽ ബ്രാബാന്തിലെ നാടുവാഴികളുടെ ഭരണത്തിൻ കീഴിലായിരുന്നു. 1355-ൽ ബ്രാബാന്തിലെ "ജോൺ III"-ആമന്റെ മരണാനന്തരം ഫ്ലാൻഡേർസിന്റെയും അതില്പിന്നെ ബർഗണ്ടിയുടേയും അധീനതയിലായിരുന്നു. 15-ആം നൂറ്റാണ്ടിന്റെ അന്ത്യത്തിൽ ബ്രൂജിസ് നഗരത്തിന്റെ അധഃപതനത്തെ തുടർന്ന് ആന്റ്‌വെർപ് നെതർലൻഡ്സിലെ മുന്തിയ തുറമുഖവും വിപണന കേന്ദ്രവിമായി. യൂറോപ്പിലെ ആദ്യത്തെ നാണയ വിനിമയ കേന്ദ്രം (stock exchange) 1940-ൽ സ്ഥാപിതമായത് ആന്റ്‌വെർപിലായിരുന്നു. ഈ നഗരം ഏറെതാമസിയതെ വെനീസിനെ പിന്നിലാക്കി. പശ്ചിമയൂറോപ്പിലെ ഏറ്റവും വലിയ വാണിജ്യ കേന്ദ്രമായിമാറി. ബുജീസിനെ തുടർന്ന് ഫ്ലെമിഷ് കലയുടെ ആസ്ഥാനമായി മാറിയ ആന്റ്‌വെർപ് സാംസ്കാരിക രംഗത്തും അത്ഭുതാവഹമായ പുരോഗതി കരസ്ഥമാക്കി.

16- നൂറ്റാണ്ടിൽ സ്പെയിൻകാർ ആന്റ്‌വെർപ് ആക്രമിച്ചു. ആയിരക്കണക്കിനാളുകൾ വധിക്കപ്പെടുകയും നഗരം വമ്പിച്ച നാശനഷ്ഠങ്ങൾക്ക് ഇരയാവുകയും ചെയ്തു. അടുത്ത വർഷം തന്നെ പ്രൊട്ടസ്റ്റന്റ് വിഭാഗക്കാർ സ്പാനിഷ് സേനയെ തുരത്തി നഗരം സ്വതന്ത്രമാക്കി.

റയിൽ മാർഗ്ഗം ആന്റ്‌വെർപ്പിനെ പാരീസ്, ആംസ്റ്റർഡാം, ബ്രസൽസ്, ബേസൽ എന്നീ പ്രമുഖ നഗരങ്ങളുമായി ബന്ധിക്കപ്പെട്ടിരിക്കുന്നു. യൂറോപ്പിലെ നാലമത്തെയു ബൽജിയത്തിലെ ഒന്നാമത്തെയും തുറമുഖമാണ് ആന്റ്‌വെർപ്. ഡേണിലെ (Deurne) അന്താരാഷ്ട്ര വിമാനത്താവളം നഗരമധ്യത്തിൽനിന്നും 4.8 കിലോമീറ്റർ ദൂരെയാണ്. പുറംകടലിലേക്കുള്ള യത്രാനുവാദത്തിനായി ഹോളൻഡ് ചുമത്തിയിരിക്കുന്ന ഭാരിച്ച ചുങ്കം ഈ തുറമുഖത്തിന്റെ അഭിവൃത്തിയെ സാരമായി ബാധിച്ചിരിക്കുന്നു. എന്നാൽ വിപണനത്തിലൂടെ നികുതിഭാരം കുറച്ച് ഈ അവസ്തക്കു പരിഹാരം കണ്ടതോടെ അന്റ്‌വെർപിന്റെ വികസനത്തിനു വേഗതകൂടി. തുറമുഖത്തിന് രണ്ടു ഭാഗങ്ങളുണ്ട്. അവയിൽ ഒന്ന് നഗരത്തിനഭിമുഖമായിട്ടാണ്. രണ്ടാമത്തേതു നഗരത്തിന്റെ വടക്കുഭാഗത്ത് ഉള്ളിലേക്കു കയറിക്കിടകുന്നു. ഇവിടെ വർഷംതോറും 3.4 കോടി ടൺ കേവുഭാരം വരുന്ന 16,000 കപ്പലുകൾ അടുക്കുകയും ശരാശരി 2 കോടി ടൺ ചരക്കിറക്കുകയും 1.5 ടൺ ചരക്കു കയറ്റുകയും ചെയ്യുന്നതായി കണക്കാക്കപ്പെട്ടിരിക്കുന്നു. ജർമനിയിലെ റൂർ മേഖലയിലേക്കുള്ള ചരക്കു കൈമാറ്റം പ്രധാനമയും ആന്റ്‌വെർപിലൂടെയാണു നടക്കുന്നത്. തുറമുഖത്ത് കപ്പൽനിർമ്മാണം, ഇരുമ്പുരുക്ക്, മോട്ടോർവാഹനസംയോജനം, എണ്ണ ശുദ്ധീകരണം തുടങ്ങിയ വ്യവസായങ്ങൾ വൻതോതിൽ നടന്നു വരുന്നു. 
1920 ലെ സമ്മ്ർഒളിംബക്സ് ആന്റ്റ്വെർപ്പിൾ നടന്നു. 
2013ൽ ആന്റ്റ്വെർപ്പിന് "യൂറൊപ്പിയൻ കാപ്പിറ്റൽ ഓഫ് സ്പൊർട്ട്സ്" ബഹുംതി ൽബ്ബിചു.


</doc>
<doc id="261219" url="https://ml.wikipedia.org/wiki?curid=261219" title="മലതാങ്ങി">
മലതാങ്ങി

വട്ടവള്ളി, വട്ടോളി, ബട്ടവല്ല്ലി എന്നെല്ലാം അറിയപ്പെടുന്ന മലതാങ്ങി മരങ്ങളിൽ കയറി വളരുന്ന വലിയ ഒരു വള്ളിച്ചെടിയാണ്. . കേരളത്തിൽ എല്ലായിടത്തും കണ്ടുവരുന്ന ഈ വള്ളിച്ചെടി ഒരു ഔഷധസസ്യമാണ്.



</doc>
<doc id="261243" url="https://ml.wikipedia.org/wiki?curid=261243" title="ന്യൂറംബർഗ് വിചാരണകൾ">
ന്യൂറംബർഗ് വിചാരണകൾ

രണ്ടാം ലോകയുദ്ധത്തിലെ യുദ്ധക്കുറ്റവാളികൾക്കെതിരെ സഖ്യകക്ഷികൾ ജർമനിയിലെ ന്യൂറംബെർഗ് പട്ടണത്തിൽ വച്ചുനടത്തിയ വിചാരണയാണ് ന്യൂറംബർഗ് വിചാരണകൾ . ഉന്നതരായ 22 നാസിതലവന്മാരാണ് ആദ്യഘട്ടത്തിൽ വിചാരണ ചെയ്യപ്പെട്ടത്. ഇതിനു പുറമേ 12 വിചാരണകൾ കൂടെ ന്യൂറംബർഗിൽ നടന്നു. നാസികൾക്ക് സാമ്പത്തിക സഹായവും മറ്റും ചെയ്തുകൊടുത്ത ജർമൻ വ്യവസായികൾ, ഡോക്റ്റർമാർ എന്നിവരും വിചാരണ ചെയ്യപ്പെട്ടു.1945 നവ്ംബർ 20 മുതൽ 1946 ഒക്റ്റോബർ 1 വരെ ജർമൻ നഗരമായ ന്യൂറംബർഗിലാണ് വിചാരണ നടന്നത്.അഡോൾഫ് ഹിറ്റ്ലർ,ജോസഫ് ഗീബൽസ്,ഹെയ്ൻറിച്ച് ഹിമ്മ്-ലർ, തുടങ്ങിയവർ യുദ്ധം അവസാനിക്കുന്നതിനു മുന്നേതന്നെ ആത്മഹത്യ ചെയ്തതിനാൽ വിചാരണ നേരിടേണ്ടിവന്നില്ല. അപ്രത്യക്ഷനായ മാർട്ടിൻ ബോർമൻ അയാളുടെ അഭാവത്തിൽ വിചരണ ചെയ്യപ്പെട്ടു. 

രണ്ടാം ലോകമഹായുദ്ധം അവസാനിക്കുന്നതിനു മുന്നേത്തന്നെ യുദ്ധം അടിച്ചേൽപ്പിച്ച നാസിനേതാക്കൾക്ക് അവരർഹിച്ച ശിക്ഷ നൽകണമെന്ന ആവശ്യം ശക്തമായിരുന്നു. യുദ്ധക്കുറ്റവാളികളായി പിടിക്കപ്പെടുന്ന ജർമങ്കാരോട് എന്തുനിലപാട് സ്വീകരിക്കണമെന്നറിയാൻ സഖ്യകക്ഷികൾക്കിടയിൽ തിരക്കിട്ട ചർച്ചകൾ നടന്നു. വിചാരണകൂടാതെ തന്നെ നാസികളെയെല്ലാം വെടിവച്ചു കൊല്ലണമെന്ന അഭിപ്രായമായിരുന്നു ജോസഫ് സ്റ്റാലിനു ഉന്ദായിരുന്നത്. പക്ഷേ അമേരിക്കയും ബ്രിട്ടനും അതിനോട് യോജിച്ചില്ല. പ്രതികാരനടപടികൾ തെറ്റായകീഴ്വഴക്കമാവുമെന്നു അവർ വാദിച്ചു. ജനാധിപത്യത്തോട് ഉത്തരവാദിത്ത്വള്ള രാജ്യങ്ങൾ എന്നനിലയിൽ നീതിപൂർവമായ ഒരു വിചാരണയുടെ ആവശ്യകതയെക്കുറിച്ച് ഫ്രാൻസും വാദിച്ചു. നാസിക്രൂരതകളെക്കുറിച്ച് കേട്ടറിവുണ്ടായിരുന്നെങ്കിലും അതിന്റെ ഭീകരതയുടെ കാഠിന്യം മനസ്സിലായത് യുദ്ധശേഷമാണ്. ലോകം അന്നുവരെ കാണുകയോ,കേൾക്കുകയോ ചെയ്തിട്ടില്ലാത്ത വിധത്തിലുള്ള കാടത്തത്തിന്റെയും മൃഗീയതയുടെയും കഥകൾ പരിഷ്കൃതലോകരെ ഞെട്ടിച്ചു.ഭാവിയിൽ മറ്റൊരുഭരണകൂടവും ഇത്തരം കിരാതനടപടികൾക്ക് മുതിരരുത് എന്നതുകൊണ്ട് നീതിപൂർവമായ ഒരു വിചാരണയ്ക്കുവേണ്ടി ലോകമെങ്ങും ആവശ്യമുയർന്നു.

1945 നവംബർ 20 നു ന്യൂറംബർഗ്ഗിലെ പാലസ് ഒവ് ജസ്റ്റിസ് എന്ന കോടതിക്കെട്ടിടത്തിൽ അന്താരാഷ്ട്ര സൈനിക ട്രിബ്യൂണൽ പ്രവർത്തനമാരംഭിച്ചു. ജർമനിയിലെ നാസി ഭരണത്തിന്റെ പ്രധാന കേന്ദ്രങ്ങളിലൊന്നായിരുന്നു ന്യൂറംബർഗ്ഗ്. നാസിഭരണകാലത്ത് നാസികൾ പടുകൂറ്റൻ റാലികൽ സംഘടിപ്പിച്ചത് ഇവിടെയായിരുന്നു. അവിടെവച്ചാണ് ഹിറ്റ്ലർ തന്റെ കിരാതനിയമകൾ ആദ്യമായി പൊതുവേദികളിൽ പ്രഖ്യാപിച്ചതും അതുകൊണ്ട് തന്നെ നാസി കുറ്റവാളികളെ വിചാരണ ചെയ്യാൻ അനുയോജ്യമായ മറ്റൊരു പ്രദേശമില്ലായിരുന്നു. പ്രതിഭാഗത്തിനു വേണ്ടി ജർമൻ വക്കീലന്മാരും ഗുമസ്തന്മാരുമടങ്ങുന്ന സംഘം ഹാജരായി.

1946 ഒക്ടോബർ 16 ന് പത്തുപേർ തൂക്കിലേറ്റപ്പെട്ടു.മാസ്റ്റർ സെർജിയന്റ് ജോൺ സി വുഡിന്റെ കീഴിൽ ജോസഫ് മാൾട്ട എന്നപട്ടാളക്കാരൻ ആരാച്ചാരായി ശിക്ഷാവിധി നടപ്പാക്കി. 


</doc>
<doc id="261255" url="https://ml.wikipedia.org/wiki?curid=261255" title="നാം ജൗമെ കാപ്ഡെവില">
നാം ജൗമെ കാപ്ഡെവില

ഒരു സ്പാനീഷ് കാർട്ടൂണിസ്റ്റും കാരിക്കേച്ചറിസ്റ്റുമാണ് നാം ജൗമെ കാപ്ഡെവില എന്ന കാപ്പ്(ജനനം : 1974). ഈജിപ്തിലെ ആഭ്യന്തര സംഘർഷങ്ങളെ മുൻ നിറുത്തി ശ്രദ്ധേയമായ നിരവധി യുദ്ധ വിരുദ്ധ കാർട്ടൂണുകൾ വരച്ചു. 
ബാഴ്സലോണയിൽ ജനിച്ചു. ബാഴ്യലേണ സർവകലാശാലയിൽ നിന്ന് ഫൈൻ ആർട്സിൽ ബിരുദം നേടി. ലാ വാൻഗാർഡിയയിലെയും എൽ മുണ്ടോ ഡെപോർടിവോയിലെയും കാർട്ടൂണിസ്റ്റാണ്. തന്റെ കാർട്ടൂണുകളെ ആസ്പദമാക്കി എട്ടോളം പുസ്തകങ്ങൾ രചിച്ചിട്ടുണ്ട്. സ്പാനിഷ് സറ്റയറിക്കൽ പ്രസ്സിനെക്കുറിച്ചും പുസ്തകങ്ങളെഴുതിയിട്ടുണ്ട്. 


</doc>
<doc id="261259" url="https://ml.wikipedia.org/wiki?curid=261259" title="വിവാഹപ്രായം">
വിവാഹപ്രായം

ഓരോ രാജ്യത്തും വ്യക്തി നിയമം അല്ലെങ്കിൽ സിവിൽ കോഡ് അനുസരിച്ച് വിവാഹം കഴിക്കുന്നതിന് സ്ത്രീക്കും പുരുഷനും നിശ്ചയിച്ച ഏറ്റവും കുറഞ്ഞ പ്രായ പരിധിയെയാണ് "വിവാഹപ്രായം" എന്ന് പറയുന്നത്. മിക്കവാറും രാജ്യങ്ങളിൽ കല്യാണം കഴിക്കാൻ വേണ്ട കുറഞ്ഞ പ്രായം പതിനെട്ട് വയസ്സാണ്. ചില രാജ്യങ്ങളിൽ രക്ഷാകർത്താക്കളുടെയോ, കോടതിയുടെയോ അനുവാദപ്രകാരം ഈ പ്രായപരിധിയിൽ ചെറിയ ഇളവ് അനുവദനീയമാണ്. ഐക്യരാഷട്രസഭ കല്യാണപ്രായത്തെ സംബന്ധിക്കുന്ന ഒരു അന്തർദേശീയ കരാർ സൃഷ്ടിച്ചിട്ടുണ്ട്. ഇതെഴുതുന്ന സമയത്ത് 16 രാജ്യങ്ങൾ ഇതിൽ ഒപ്പു വയ്ക്കുകയും, 55 രാജ്യങ്ങൾ ഇതിനെ ശരിവയ്ക്കുകയും ചെയ്തിട്ടുണ്ട്.

വിവിധരാജ്യങ്ങളിലെ വിവാഹപ്രായ പട്ടിക


</doc>
<doc id="261260" url="https://ml.wikipedia.org/wiki?curid=261260" title="ഉസാഗി ചുഴലിക്കാറ്റ്">
ഉസാഗി ചുഴലിക്കാറ്റ്

2013 സെപ്റ്റംബറിൽ കേരളത്തിലും പടിഞ്ഞാറൻ പസിഫിക് മേഖലയിലും കനത്തമഴയ്ക്ക് ഇടയാക്കിയ ചുഴലിക്കാറ്റാണ് 'ഉസാഗി' ചുഴലിക്കാറ്റ്. ഫിലിപ്പീൻസിന്റെ വടക്കൻ ദ്വീപുകളിൽ മണിക്കൂറിൽ 185 കിലോമീറ്റർ വേഗത്തിലാണ് കാറ്റ് വീശിയത്. ഹോങ്കോങ്ങിലും തായ്‌വാനിലും ഉസാഗി നാശം വിതച്ചു. ശാന്തസമുദ്രത്തിൽ ഫിലിപ്പീൻസിന്റെ കിഴക്ക് തായ്‌വാന് സമീപം ചൊവ്വാഴ്ചയാണ് ചുഴലിക്കാറ്റ് രൂപം കൊണ്ടത്. പസഫിക് തീരത്തുനിന്ന് തെക്കുപടിഞ്ഞാറൻ കാറ്റ് ശക്തമാകാൻ 'ഉസാഗി' ഇടയാക്കി. 


</doc>
<doc id="261270" url="https://ml.wikipedia.org/wiki?curid=261270" title="ഹെയ്ൻറിച്ച് ഹിംലർ">
ഹെയ്ൻറിച്ച് ഹിംലർ

നാസി പാർട്ടിയുടെ പ്രമുഖനേതാക്കളിൽ ഒരാളും, നാസിജർമനിയിലെ പ്രധാന സൈനികകമാൻഡർമാരിൽ ഒരാളുമായിരുന്നു ഹെയ്ൻറിച്ച് ഹിംലർ (Heinrich Luitpold Himmler) (; 7 ഒക്ടോബർ 1900 – 23 മെയ് 1945) ഹിറ്റ്‌ലറുടെ അടുത്ത അനുയായിയായിയും നാസിനേതൃനിരയിലെ അതിശക്തന്മാരിൽ ഒരാളുമായിരുന്ന ഹിംലർ ഹോളോകാസ്റ്റ് നടപ്പാക്കിയതിന്റെ പ്രധാന ഉത്തരവാദികളിൽ ഒരാളാണ്. ജൂതന്മാരെ കൂട്ടക്കൊലചെയ്യാൻ ഹിറ്റ്‌ലറും മറ്റു നാസി നേതാക്കന്മാരും ചേർന്നുതയ്യാറാക്കിയ 'അന്തിമപരിഹാരം' എന്ന പദ്ധതിയുടെ ആവിഷ്കരണത്തിലും നടത്തിപ്പിലും വലിയ പങ്കുവഹിച്ചു. നാസികളുടെ സായുധസേനയായ എസ് എസ് രൂപികരിക്കുന്നതിലും വളർത്തിയെടുക്കുന്നതിലും ഹിംലർ പ്രധാനിയായിരുന്നു. പെട്ടെന്നുതന്നെ അധികാരസോപാനങ്ങൾ ചവിട്ടിക്കയറിയ ഹിംലർ 1944 -ൽ കമാൻഡർ ഇൻ ചീഫ് വരെയായി. 1945 -ൽ സഖ്യകക്ഷികൾ പിടികൂടിയ യുദ്ധകുറ്റവാളികളിൽ ഹിംലറും ഉൾപ്പെട്ടു. പക്ഷേ ന്യൂറംബർഗ് വിചാരണ നേരിടുന്നതിനു മുന്നേ ഹിംലർ വിഷം കഴിച്ച് ആത്മഹത്യ ചെയ്തു.

ഒന്നാം ലോകമഹായുദ്ധത്തിൽ ഒരു റിസർവ് ബറ്റാലിയനിൽ ആയിരുന്ന ഹിംലർ കോളേജിൽ കാർഷികശാസ്ത്രമാണ് പഠിച്ചിരുന്നത്. 1923 -ൽ നാസിപ്പാർട്ടിയിൽ ചേർന്ന ഹിംലർ 1925 - എസ് എസ്സിലും ചേർന്നു. 1929 -ൽ എസ് എസ്സിന്റെ ചുമതലയേറ്റ ഹിംലർ അടുത്ത 16 വർഷം കൊണ്ട് കേവലം 290 ആൾക്കാർ മാത്രമുണ്ടായിരുന്ന എസ് എസ്സിനെ 10 ലക്ഷം അംഗങ്ങളുള്ള ഒരു വമ്പിച്ച അർദ്ധസൈനികവിഭാഗമാക്കി വളർത്തിയെടുത്തു. ഹിറ്റ്‌ലറുടെ നിർദ്ദേശപ്രകാരം ഹിംലറാണ് നാസി പീഡനകേന്ദ്രങ്ങൾ ഉണ്ടാക്കിയതും അവയെ നിയന്ത്രിച്ചിരുന്നതും. അപാരസംഘാടകശേഷിയുണ്ടായിരുന്ന ഇയാൾ നല്ല കഴിവുള്ള ഹെയ്‌ഡ്രിക്കിനെപ്പോലെയുള്ള കീഴ്‌ജീവനക്കാരെ തെരഞ്ഞെടുക്കുന്നതിൽ മികവ് കാണിച്ചിരുന്നു. 1943 മുതൽ ബാഹ്യവും ആഭ്യന്തരവുമായ കാര്യങ്ങൾ നിയന്ത്രിക്കുന്നവയുടെയും, ഗെസ്റ്റപോയുടെ അടക്കം ജർമൻ പോലീസിന്റെയും ആഭ്യന്തരകാര്യങ്ങളുടെയും ചുമതല ഹിംലർക്ക് ആയിരുന്നു.

ഹിറ്റ്‌ലറുടെ നിർദ്ദേശപ്രകാരം ഹിംലറാണ് കൂട്ടക്കൊലസംഘങ്ങളെ രൂപീകരിച്ചതും കൂട്ടക്കൊലയ്ക്കുള്ള കേന്ദ്രങ്ങൾ ഉണ്ടാക്കിയതും. കൂട്ടക്കൊലയ്ക്കുള്ള കേന്ദ്രങ്ങളുടെ മേലധികാരി എന്ന നിലയിൽ ഹിംലർ 60 ലക്ഷത്തോളം ജൂതന്മാരെയും 2 മുതൽ 5 ലക്ഷം വരെ ജിപ്സികളെയും മറ്റുള്ളവരെയും കൊല്ലുവാൻ ഉത്തരവ് നൽകി. നാസികൾ ആകെ കൊന്ന ആൾക്കാരുടെ എണ്ണം ഏതാണ്ട് 110 ലക്ഷത്തിനും 140 ലക്ഷത്തിനും ഇടയ്ക്കാണ്. ഇവയിൽ മിക്കവരും പോളണ്ടിലെയോ സോവിയറ്റ് യൂണിയനിലെയോ പൗരന്മാരായിരുന്നു.

രണ്ടാം ലോകമഹായുദ്ധത്തിന്റെ അന്ത്യഘട്ടത്തിൽ ഹിറ്റ്‌ലർ റൈൻ നദിയുടെ വടക്കുള്ള ഭാഗങ്ങളിലെ സൈന്യത്തിന്റെ ചുമതൽ ഹിംലറെ ഏല്പിക്കുകയും പ്രതീക്ഷിച്ച വിജയം ലഭിക്കാത്തതിനാൽ ഹിറ്റ്‌ലർ, ഹിംലറെ ഇവിടുത്തെ ചുമതലകളിൽ നിന്നും ഒഴിവാക്കുകയും ചെയ്തു. യുദ്ധം തോൽക്കാൻ പോവുകയാണെന്നും മനസ്സിലാക്കിയ ഹിംലർ, ഹിറ്റ്‌ലറുടെ അനുമതിക്ക് കാക്കാതെ തന്നെ സഖ്യകക്ഷികളോട് സമാധാനചർച്ചകൾക്കുള്ള ശ്രമം തുടങ്ങി. ഇതറിഞ്ഞ ഹിറ്റ്‌ലർ, ഹിംലറെ എല്ലാ സ്ഥാനങ്ങാ]ളിൽ നിന്നും നീക്കം ചെയ്യുകയും അയാളെ അറസ്റ്റ് ചെയ്യാൻ ഉത്തരവിടുകയും ചെയ്തു. ഒളിവിൽ പോകാൻ ശ്രമിച്ച ഹിംലർ ബ്രിട്ടീഷ് സൈന്യത്തിന്റെ പിടിയിൽ ആവുകയും ആരാണെന്ന് വെളിച്ചത്താവുകയും ചെയ്തു.1945 മെയ് 23 -ന് തടങ്കലിൽ ഉള്ളപ്പോൾത്തന്നെ ഹിംലർ ആത്മഹത്യ ചെയ്തു.

മ്യൂണിക്കിലെ ഒരു യാഥാസ്ഥിതിക റോമൻ കത്തോലിക് കുടുംബത്തിൽ 1900 ഒക്ടോബർ 7 -നാണ് ഹിംലർ ജനിച്ചത്. ഒരു അധ്യാപകനായ ജോസഫ് ഗെഭാർഡ് ഹിംലർ (17 മെയ് 1865 – 29 ഒക്ടോബർ 1936) ആയിരുന്നു അയാളുടെ പിതാവ്. അതീവ ഭക്തയായ ഒരു റോമൻ കത്തോലിക്കായ അന്ന മറിയ ഹിംലർ ആയിരുന്നു അയാളുടെ അമ്മ. (née Heyder; 16 ജനുവരി 1866 – 10 സെപ്തംബർ 1941). ഹിംലർക്ക് രണ്ടു സഹോദരങ്ങൾ ആയിരുന്നു ഉണ്ടായിരുന്നത്, ഗെഭാർഡ് ലുഡ്‌വിഗും (29 ജൂലൈ 1898 – 1982) ഏർണസ്റ്റ് ഹെർമനും (23 ഡിസംബർ 1905 – 2 മെയ് 1945).

ഹിംലറുടെ പിതാവ് പഠിപ്പിച്ച ബവേറിയയിലെ രാജകുമാരനും ഹിംലറുടെ ഒരു ഗോഡ്‌ഫാദറും ആയ രാജകുടുംബാംഗത്തിന്റെ പേരാണ് ഹിംലർക്ക് നൽകിയിരുന്നത്. ലാന്റ്‌ഷട്ടിൽ തന്റെ പിതാവ് വൈസ് പ്രിൻസിപ്പാൾ ആയ ഒരു ഗ്രാമർ സ്കൂളിലാണ് ഹിംലർ പഠനം നടത്തിയത്. പഠനത്തിൽ മിടുക്കനായിരുന്നെങ്കിലും കായിക ഇനങ്ങളിൽ ഹിംലർ പിന്നിലായിരുന്നു. ആരോഗ്യം മോശമായിരുന്ന അയാൾ ജീവിതകാലം മുഴുവൻ വയറിൽ അസുഖങ്ങളും മറ്റു രോഗങ്ങളുമായി ബുദ്ധിമുട്ടിയിരുന്നു. ചെറുപ്പത്തിൽ ഭാരോദ്വഹനമെല്ലാം ചെയ്ത് ആരോഗ്യം വർദ്ധിപ്പിക്കാൻ അയാൾ ശ്രമിച്ചിരുന്നു..

പത്ത് വയസ്സുമുതൽ ഇടയ്ക്കിടെ അയാൾ സൂക്ഷിച്ചിരുന്ന താന്റെ ഡയറികളിൽ, സമകാലിക സംഭവങ്ങൾ, യുദ്ധം, "മതത്തെയും ലൈംഗികതയെയും കുറിച്ചുള്ള ഗൗരവമേറിയ ചർച്ച" എന്നിവയിൽ ഹിംലർ അതീവ താല്പര്യം കാണിച്ചുവെന്ന് കാണിക്കുന്നുണ്ട്. 1915 -ൽ ലാൻഡ്‌ഷട്ട് കേഡറ്റ് കോർപ്സിൽ അയാൾ പരിശീലനം തുടങ്ങി. ഹിംലറിന്റെ പിതാവ് അയാൾക്ക് രാജകുടുംബവുമായുള്ള ബന്ധം ഉപയോഗിച്ച് 1917 ഡിസംബറിൽ ഹിംലർക്ക് പതിനൊന്നാമത്തെ ബവേറിയൻ റെജിമെന്റിന്റെ റിസർവ് ബറ്റാലിയനിൽ ഒരു സ്ഥാനം ഉറപ്പിച്ചു. ഹിംലറുടെ സഹോദരൻ ഗെബാർഡ് പടിഞ്ഞാറൻ മുന്നണിയിൽ യുദ്ധം ചെയ്തതിന് അയൺ ക്രോസ് ലഭിച്ചവനും പിന്നീട് ലെഫ്റ്റനന്റായി സ്ഥാനക്കയറ്റം ലഭിച്ചവനും ആയിരുന്നു. 1918 നവംബറിൽ, ഹിംലർ പരിശീലനത്തിലായിരിക്കുമ്പോൾ, ജർമ്മനിയുടെ പരാജയത്തോടെ യുദ്ധം അവസാനിച്ചതിനാൽ ഒരു സൈനിക ഉദ്യോഗസ്ഥനാകാനോ യുദ്ധത്തിൽ പങ്കെടുക്കാനോ ഉള്ള അവസരം അയാൾക്കു ലഭിച്ചില്ല. ഡിസംബർ 18 ന് ഡിസ്ചാർജ് ലഭിച്ചശേഷം അയാൾ ലാൻഡ്‌ഷട്ടിലേക്ക് മടങ്ങി. യുദ്ധാനന്തരം ഹിംലർ തന്റെ വ്യാകരണ-സ്കൂൾ വിദ്യാഭ്യാസം പൂർത്തിയാക്കി. 1919–22 വരെ അയാൾ മ്യൂണിക്കിലെ ടെക്നിഷ് ഹോച്ച്ഷൂളിൽ (ഇപ്പോൾ ടെക്നിക്കൽ യൂണിവേഴ്സിറ്റി മ്യൂണിച്ച്) അഗ്രോണമി പഠിച്ചു. തുടർന്ന് ഒരു ഫാമിൽ ഹ്രസ്വപരിശീലനവും നടത്തി.

1871 ൽ ജർമ്മനി ഏകീകരിക്കപ്പെട്ട സമയത്ത് ക്രിസ്ത്യാനികളല്ലാത്തവരോട് (ജൂതന്മാരും മറ്റ് ന്യൂനപക്ഷ വിഭാഗങ്ങളും ഉൾപ്പെടെ) വിവേചനം കാണിക്കുന്ന പല നിയന്ത്രണങ്ങളും ഇല്ലാതാക്കിയിരുന്നെങ്കിലും, ജർമ്മനിയിലും യൂറോപ്പിന്റെ മറ്റ് ഭാഗങ്ങളിലും ജൂതവിരോധം പിന്നെയും നിലനിന്നിരുന്നു. യൂണിവേഴ്സിറ്റിയിൽ പോകുമ്പോഴേക്കും വലിയതോതിൽ അല്ലെങ്കിലും ഹിംലർ ജൂതവിരുദ്ധൻ ആയിത്തീർന്നിരുന്നു; അയാളുടെ സ്കൂളിലെ വിദ്യാർത്ഥികൾ അവരുടെ യഹൂദ സഹപാഠികളെ ഒഴിവാക്കിയിരുന്നു. വിദ്യാർത്ഥിയായിരുന്നകാലത്ത് അയാൾ ഒരു കത്തോലിക്കനായിത്തന്നെ തുടർന്നിരുന്നു. തന്റെ ഒഴിവുസമയങ്ങളിൽ ഭൂരിഭാഗവും തന്റെ ഫെൻസിംഗ് സൗഹൃദക്കൂട്ടായ്മയിലെ അംഗങ്ങളായ "ലീഗ് ഓഫ് അപ്പോളോ" യുമായാണ് അയാൾ ചെലവഴിച്ചത്, അതിന്റെ പ്രസിഡന്റ് ഒരു ജൂതനായിരുന്നു. വർദ്ധിച്ചുവരുന്ന ജൂതവിരോധത്തിനിടയിലും ഹിംലർ അദ്ദേഹത്തോടും കൂട്ടായ്മയിലെ മറ്റ് ജൂതഅംഗങ്ങളോടും മര്യാദയോടെയാണ് പെരുമാറിയിരുന്നത്. യൂണിവേഴ്സിറ്റിയിലെ രണ്ടാം വർഷത്തിൽ, സൈനികജോലി കിട്ടാനുള്ള തന്റെ ശ്രമങ്ങൾ ഹിംലർ ഇരട്ടിയാക്കി. അതിൽ അയാൾ വിജയിച്ചില്ലെങ്കിലും മ്യൂണിക്കിലെ അർദ്ധസൈനിക രംഗത്ത് തന്റെ പങ്കാളിത്തം വ്യാപിപ്പിക്കാൻ ഹിംലറിന് കഴിഞ്ഞു. ഈ സമയത്താണ് അയാൾ ആദ്യമായി നാസി പാർട്ടിയുടെ ആദ്യകാല അംഗവും സ്റ്റർമാബ്റ്റൈലൂങ്ങിന്റെ (Sturmabteilung) (എസ്എ) സഹസ്ഥാപകനുമായ ഏണസ്റ്റ് റോമിനെ കണ്ടുമുട്ടിയത്. സ്ഥാനങ്ങൾ ലഭിച്ച ഒരു യുദ്ധസൈനികനായിരുന്നതിനാൽ ഹിംലർക്ക് റോമിനോട് അരാധന തോന്നിയിരുന്നു. അദ്ദേഹത്തിന്റെ നിർദ്ദേശപ്രകാരം ഹിംലർ തന്റെ ആന്റിസെമിറ്റിക് ദേശീയവാദ ഗ്രൂപ്പായ ബണ്ട് റീച്ച്സ്ക്രീഗ്സ്ഫ്ലാഗ് ("Bund Reichskriegsflagge)" (ഇംപീരിയൽ വാർ ഫ്ലാഗ് സൊസൈറ്റി) ൽ ചേർന്നു.

1922-ൽ ഹിംലർ "ജൂതപ്രശ്നത്തിൽ" കൂടുതൽ താല്പര്യം കാണിച്ചു, അയാളുടെ ഡയറിക്കുറിപ്പുകളിൽ നിരവധി ജൂതവിരുദ്ധപരാമർശങ്ങൾ അടങ്ങിയിരുന്നു. ഒപ്പം സഹപാഠികളുമായി ജൂതന്മാരെക്കുറിച്ച് നിരവധി ചർച്ചകൾ രേഖപ്പെടുത്തുകയും ചെയ്തു. ഹിംലറിന്റെ ഡയറിയിൽ രേഖപ്പെടുത്തിയിരിക്കുന്നതുപ്രകാരം അയാളുടെ വായനാപട്ടികയിൽ ജൂതവിരുദ്ധലഘുലേഖകൾ, ജർമ്മൻ പുരാണങ്ങൾ, നിഗൂഢലഘുലേഖകൾ എന്നിവ ഉണ്ടായിരുന്നു. ജൂൺ 24 ന് വിദേശകാര്യമന്ത്രി വാൾത്തർ റാത്തീനോയുടെ കൊലപാതകത്തിനുശേഷം, ഹിംലറുടെ രാഷ്ട്രീയ വീക്ഷണങ്ങൾ തീവ്ര വലതുപക്ഷത്തിലേക്ക് നീങ്ങി, വെർസൈൽ ഉടമ്പടിക്കെതിരായ പ്രകടനങ്ങളിൽ അയാൾ പങ്കെടുത്തു. അമിതപണപ്പെരുപ്പം രൂക്ഷമായ കാലമായിരുന്നു അത്. ഹിംലറുടെ മാതാപിതാക്കൾക്ക് മൂന്ന് ആൺമക്കളെയും തുടർന്ന് പഠിപ്പിക്കാൻ കഴിയുന്ന സ്ഥിതിയായിരുന്നില്ല. മിലിട്ടറിയിൽ ജോലി ലഭിക്കുന്നതിൽ പരാജയപ്പെട്ടതും ഡോക്ടറൽ പഠനത്തിന് ധനസഹായം നൽകാൻ മാതാപിതാക്കളുടെ കഴിവില്ലാതെ പോയതും കാരണം നിരാശനായ അയാൾ കാർഷികഡിപ്ലോമ നേടിയ ശേഷം കുറഞ്ഞ ശമ്പളമുള്ള ഒരു ഓഫീസ് ജോലി എടുക്കാൻ നിർബന്ധിതനായി. ആ സ്ഥാനത്ത് അയാൾ 1923 സെപ്തംബർ വരെ തുടർന്നു.

1923 ഓഗസ്റ്റിൽ ഹിംലർ നാസി പാർട്ടിയിൽ (NSDAP) ചേർന്നു, അയാളുടെ പാർട്ടി നമ്പർ 14,303 ആയിരുന്നു. റോഹ്മിന്റെ അർദ്ധസൈനിക വിഭാഗത്തിലെ അംഗമെന്ന നിലയിൽ മ്യൂണിക്കിന്റെ അധികാരം പിടിച്ചെടുക്കാൻ ഹിറ്റ്‌ലറും നാസിപ്പാർട്ടിയും നടത്തിയ പരാജയപ്പെട്ട ശ്രമമായ ബിയർ ഹാൾ പുച്ചിൽ ഹിംലർ പങ്കെടുത്തിരുന്നു. ഹിംലറുടെ രാഷ്ട്രീയജീവിതത്തിലെ പ്രധാനസംഭാമായിരുന്നു അത്. ആ സംഭവത്തിൽ അയാളുടെ പങ്ക് സംബന്ധിച്ച് പോലീസ് ഹിംലറെ ചോദ്യം ചെയ്തു, എന്നാൽ മതിയായ തെളിവുകൾ ഇല്ലാത്തതിനാൽ കുറ്റം ചുമത്തിയില്ല. എന്നിരുന്നാലും അയാൾക്ക് തന്റെ ജോലി നഷ്ടപ്പെടുകയും ഒരു കാർഷിക ശാസ്ത്രജ്ഞനായി ജോലി കണ്ടെത്താൻ സാധിക്കാതെ വരികയും മ്യൂണിക്കിൽ മാതാപിതാക്കളോടൊപ്പം പോകേണ്ടിവരികയും ചെയ്തു. ഈ പരാജയങ്ങളിൽ നിരാശനായ അയാൾ സുഹൃത്തുക്കളെയും കുടുംബാംഗങ്ങളെയും അകറ്റിനിർത്തുകയും കൂടുതൽ പ്രകോപിതനും ആക്രമണോത്സുകനും കടുംപിടുത്തക്കാരനുമായി മാറുകയും ചെയ്തു.

1923-24 ൽ ഹിംലർ ഒരു ലോകവീക്ഷണത്തന്നായുള്ള അന്വേഷണത്തിനൊടുവിൽ കത്തോലിക്കാമതം ഉപേക്ഷിച്ച് നിഗൂഢതയിലും ജൂതവിരോധത്തിലും ശ്രദ്ധ കേന്ദ്രീകരിച്ചു. നിഗൂഢമായ ആശയങ്ങളാൽ ശക്തിപ്പെടുത്തിയ ജർമ്മനിക് പുരാണം അയാൾക്ക് ഒരു മതമായി മാറി. നാസിപ്പാർട്ടിയുടെ രാഷ്ട്രീയ നിലപാടുകൾ സ്വന്തം നിലപാടുകളുമായി യോജിച്ചതിനാൽ ഹിംലർ അതിൽ ആകൃഷ്ടനായി. തുടക്കത്തിൽ, ഹിറ്റ്ലറുടെ വ്യക്തിപ്രഭാവത്തിലോ പരമോന്നതനേതാവെന്നനിലയിലുള്ള ആരാധനയോ അയള്ളിൽ സ്വാധീനം ചെലുത്തിയില്ലെങ്കിലും കാലംപോകെ തന്റെ വായനയിലൂടെ ഹിറ്റ്ലറെക്കുറിച്ച് കൂടുതലറിഞ്ഞപ്പോൾ, പാർട്ടിയുടെ ഗുണപ്രദമായ മുഖമായി അയാൾ ഹിറ്റ്‌ലറെ കണക്കാക്കാൻ തുടങ്ങി, പിന്നീട് അയാൾ ഹിറ്റ്‌ലറെ ആരാധിക്കുവാനും ഉപാസിക്കുവാൻ പോലും തുടങ്ങി. നാസിപ്പാർട്ടിയിൽ സ്വന്തം സ്ഥാനം ഉയർത്തി മുന്നേറാൻ, ബിയർ ഹാൾ പുച്ചിന്റെ പശ്ചാത്തലത്തിൽ ഹിറ്റ്‌ലറെ അറസ്റ്റുചെയ്തതിനെത്തുടർന്ന് പാർട്ടിയിൽ ഉണ്ടായ അസ്വസ്ഥതകളും അങ്കലാപ്പുകളും അയാൾ മുതലാക്കി. 1924 മധ്യം മുതൽ അയാൾ ഗ്രിഗർ സ്ട്രാസറുടെ കീഴിൽ പാർട്ടി സെക്രട്ടറിയായും പ്രചാരണ സഹായിയായും പ്രവർത്തിച്ചു. ബവേറിയയിലുടനീളം സഞ്ചരിച്ച് പാർട്ടിക്കുവേണ്ടി പ്രക്ഷോഭം നടക്കുന്നയിടങ്ങളിൽ അയാൾ പ്രസംഗിക്കുകയും പാർട്ടിസാഹിത്യങ്ങൾ വിതരണം ചെയ്യുകയും ചെയ്തു. 1924 അവസാനം മുതൽ ലോവർ ബവേറിയയിലെ പാർട്ടി ഓഫീസിന്റെ ചുമതല സ്ട്രാസർ ഏൽപ്പിച്ചപ്പോൾ ഹിറ്റ്‌ലറുടെ കീഴിൽ നാസിപ്പാർട്ടി പുനരുജ്ജീവിപ്പിച്ച കാലത്ത് ആ പ്രദേശത്തെ അംഗങ്ങളെ സംയോജിപ്പിക്കാനുള്ള ഉത്തരവാദിത്തം ഹിംലർക്കുണ്ടായിരുന്നു.

അതേ വർഷം, അയാൾ ഷൂട്ട്‌സ്റ്റാഫലിൽ (എസ്എസ്) ഒരു എസ്എസ്-ഫ്യൂറർ (എസ്എസ്-ലീഡർ) ആയി ചേർന്നു; അയാളുടെ എസ്എസ് നമ്പർ 168 ആയിരുന്നു. തുടക്കത്തിൽ ബൃഹത്തായ എസ്‌എയുടെ ഒരു ഭാഗമായി ഉണ്ടാക്കിയ എസ്എസ് 1923 -ൽ ഹിറ്റ്‌ലറുടെ വ്യക്തിഗത സംരക്ഷണത്തിനായിട്ട് രൂപീകരിച്ചതായിരുന്നു, പിന്നീടിത് 1925 ൽ എസ്‌എയുടെ ഒരു വരേണ്യയൂണിറ്റായി പുനക്രമീകരിക്കുകയായിരുന്നു. 1926 മുതൽ ലോവർ ബവേറിയയിൽ എസ്എസ്-ഗോഫ്യൂറർ (ജില്ലാ നേതാവ്) ആയിട്ടായിരുന്നു എസ്എസിൽ ഹിംലറുടെ ആദ്യത്തെ നേതൃസ്ഥാനം. സ്ട്രാസർ 1927 ജനുവരിയിൽ ഹിംലറെ ഉപപ്രചാരണ മേധാവിയായി നിയമിച്ചു. നാസിപ്പാർട്ടിയിൽ സാധാരണപോലെ, അയാളുടെ തസ്തികയിൽ വലിയപ്രവർത്തന സ്വാതന്ത്ര്യമുണ്ടായിരുന്നു, അത് കാലക്രമേണ വർദ്ധിച്ചുവന്നു. ജൂതന്മാരുടെയും ഫ്രീമേസന്റെയും പാർട്ടിയുടെ ശത്രുക്കളുടെയും എണ്ണം സംബന്ധിച്ച സ്ഥിതിവിവരക്കണക്കുകൾ അയാൾ ശേഖരിക്കാൻ തുടങ്ങി, നിയന്ത്രണത്തിന്റെ ശക്തമായ ആവശ്യത്തെ തുടർന്ന് അയാൾ വിപുലമായ ഒരു ഉദ്യോഗസ്ഥവൃന്ദം വികസിപ്പിച്ചെടുത്തു. എസ്എസിനെ വിശ്വസ്തവും ശക്തവും വംശീയശുദ്ധിയുമുള്ള ഒരു ഉൽകൃഷ്ടയൂണിറ്റാക്കി മാറ്റാനുള്ള തന്റെ കാഴ്ചപ്പാട് 1927 സെപ്റ്റംബറിൽ ഹിംലർ ഹിറ്റ്‌ലറോട് പറഞ്ഞു. ഹിംലറുടെ മികവ് തിരിച്ചറിഞ്ഞ കിറ്റ്‌ലർ അയാളെ എസ്എസ്-ഒബർഫ്യൂറർ എന്ന റാങ്കോടെ ഡെപ്യൂട്ടി റീച്ച്സ്ഫ്യൂറർ-എസ്എസ് ആയി നിയമിച്ചു. .

ഏതാണ്ട് ഇക്കാലത്ത് ഹിംലർ വോൾക്കിഷ് യുവജന കൂട്ടായ്മയായ അർതമാൻ ലീഗിൽ ചേർന്നു. അവിടെവെച്ച് അയാൾ പിന്നീട് ഓഷ്വിറ്റ്സ് തടങ്കൽപ്പാളയത്തിന്റെ കമാൻഡന്റായിരുന്ന റുഡോൾഫ് ഹോസിനെയും, ഹിറ്റ്‌ലറുടെ ശ്രദ്ധ പിടിച്ചുപറ്റിയ The Peasantry as the Life Source of the Nordic Race എന്ന പുസ്തകം എഴുതിയ വാൾത്തർ ഡാരെയെയും കണ്ടുമുട്ടി. ഇക്കാരണത്താൽ ഹോസ്സ് പിൽക്കാലത്ത് നാസി ഭക്ഷ്യ-കാർഷിക മന്ത്രിയായി നിയമിതനായിട്ടുണ്ട്. നോർഡിക് വംശത്തിന്റെ ശ്രേഷ്ഠതയിൽ ഉറച്ച വിശ്വാസമുള്ളയാളായിരുന്നു ഡാരെ, അയാളുടെ തത്ത്വചിന്ത ഹിംലറെ സ്വാധീനിക്കുകയുണ്ടായി.

1929 ജനുവരിയിൽ എസ്എസ് കമാൻഡർ എർഹാർഡ് ഹൈഡൻ രാജിവച്ചതിനെത്തുടർന്ന് ഹിംലർ ഹിറ്റ്‌ലറുടെ അംഗീകാരത്തോടെ റീച്ച്സ്ഫ്യൂറർ-എസ്എസ് സ്ഥാനം ഏറ്റെടുത്തു; അപ്പോഴും അയാൾ പ്രൊപഗണ്ടനേതൃത്വം വഹിച്ചിരുന്നു. അയാളുടെ ആദ്യ ഉത്തരവാദിത്തങ്ങളിലൊന്ന് ആ സെപ്റ്റംബറിൽ ന്യൂറെംബർഗ് റാലിയിൽ എസ്എസ് അംഗങ്ങളെ സംഘടിപ്പിക്കുക എന്നതായിരുന്നു. അടുത്ത വർഷമായപ്പോഴേക്കും 290 ഓളം വരുന്ന ഒരു സേനയിൽ നിന്ന് 3,000 ത്തോളം ആയി ഹിംലർ എസ്എസ്സിന്റെ അംഗസംഖ്യ ഉയർത്തി. എസ്‌എയുടെ കീഴിലായിരുന്നെങ്കിലും 1930 ആയപ്പോഴേക്കും ‌എസ്‌എസിനെ ഒരു പ്രത്യേക സംഘടനയായി പ്രവർത്തിക്കാൻ ഹിംലർ ഹിറ്റ്‌ലറെ പ്രേരിപ്പിച്ചു.

മഹാമാന്ദ്യകാലത്തെ സാമ്പത്തികമാന്ദ്യം രാഷ്ട്രീയ അധികാരം നേടുന്നതിനായി നാസിപാർട്ടി മുതലെടുപ്പുനടത്തി. വെയ്മർ റിപ്പബ്ലിക്കിന്റെ സഖ്യസർക്കാരിന് സമ്പദ്‌വ്യവസ്ഥ മെച്ചപ്പെടുത്താൻ കഴിഞ്ഞില്ല, അതിനാൽ നിരവധി വോട്ടർമാർ രാഷ്ട്രീയതീവ്രതയിലേക്ക് തിരിഞ്ഞു, അതിൽ നാസിപാർട്ടിയും ഉൾപ്പെട്ടിരുന്നു. സാമ്പത്തികബുദ്ധിമുട്ടുകളുടെ കാരണങ്ങളായി നിരവധി ആൾക്കാരെ ഹിറ്റ്ലർ ബലിയാടുകളാക്കി ഉയർത്തിക്കാട്ടി, പ്രത്യേകിച്ച് ജൂതന്മാരെ കുറ്റപ്പെടുത്തുന്നത് ഉൾപ്പെടെയുള്ള ജനകീയവാചാടോപങ്ങൾ ഹിറ്റ്‌ലർ സമർത്ഥമായി ഉപയോഗിച്ചു. 1932 ലെ തിരഞ്ഞെടുപ്പിൽ നാസികൾ 37.3 ശതമാനം വോട്ടും റീച്ച്സ്റ്റാഗിൽ 230 സീറ്റുകളും നേടി. 1933 ജനുവരി 30 ന് പ്രസിഡന്റ് പോൾ വോൺ ഹിൻഡൻബർഗ് ഹിറ്റ്‌ലറെ ജർമ്മനിയുടെ ചാൻസലറായി നിയമിച്ചു. അയാൾ നാസികളുടെയും ജർമ്മൻ നാഷണൽ പീപ്പിൾസ് പാർട്ടിയുടെയും ഒരു ഹ്രസ്വകാലസഖ്യത്തിന് നേതൃത്വം നൽകി. പുതിയ മന്ത്രിസഭയിൽ തുടക്കത്തിൽ നാസിപ്പാർട്ടിയിലെ മൂന്ന് അംഗങ്ങൾ മാത്രമേ ഉൾപ്പെട്ടിരുന്നുള്ളൂ: ഹിറ്റ്‌ലർ, പ്രഷ്യയിലെ ആഭ്യന്തര മന്ത്രിയും പോർട്ട്‌ഫോളിയോ ഇല്ലാത്ത മന്ത്രിയുമായി ഹെർമൻ ഗോറിംഗ്, റീച്ച് ആഭ്യന്തര മന്ത്രിയായി വിൽഹെം ഫ്രിക് എന്നിവരായിരുന്നു അവർ. ഒരു മാസത്തിനുള്ളിൽ റീച്ച്സ്റ്റാഗ് കെട്ടിടത്തിന് തീപിടിച്ചു. ഹിറ്റ്‌ലർ ഈ പരിപാടി മുതലെടുത്ത് വോൺ ഹിൻഡൻബർഗിനെ റീച്ച്സ്റ്റാഗ് ഫയർ ഡിക്രിയിൽ ഒപ്പിടാൻ നിർബന്ധിച്ചു, അതുപ്രകാരം അടിസ്ഥാനഅവകാശങ്ങൾ താൽക്കാലികമായി നിർത്തിവയ്ക്കുവാനും വിചാരണകൂടാതെ തടങ്കലിൽ വയ്ക്കുവാനും നിയമമുണ്ടായി. 1933 ൽ റീച്ച്സ്റ്റാഗ് പാസാക്കിയ പ്രാപ്തമാക്കൽ നിയമം (The Enabling Act), മന്ത്രിസഭയ്ക്ക്, അതായത്  പ്രായോഗികമായി, ഹിറ്റ്ലറിന് - മുഴുവൻ നിയമനിർമ്മാണ അധികാരങ്ങളും നൽകി, രാജ്യം യഥാർത്ഥ സ്വേച്ഛാധിപത്യമായി മാറി. 1934 ഓഗസ്റ്റ് 1 ന് ഹിറ്റ്ലറുടെ മന്ത്രിസഭ പാസാക്കിയ നിയമപ്രകാരം വോൺ ഹിൻഡൻബർഗിന്റെ മരണത്തോടെ പ്രസിഡന്റ് സ്ഥാനം നിർത്തലാക്കുകയും അതിന്റെ അധികാരങ്ങൾ ചാൻസലറുടെ അധികാരങ്ങളുമായി ലയിപ്പിക്കുകയും ചെയ്യും. പിറ്റേന്ന് രാവിലെ വോൺ ഹിൻഡൻബർഗ് അന്തരിച്ചു, ഫ്യൂറർ ആൻഡ് റീച്ച്സ്കാൻസ്ലർ (നേതാവും ചാൻസലറും) എന്ന പേരിൽ ഹിറ്റ്ലർ രാഷ്ട്രത്തലവനും സർക്കാർ തലവനുമായി.

നാസിപ്പാർട്ടിയുടെ അധികാരത്തിലേക്കുള്ള ഉയർച്ച ഹിംലറിനും എസ്എസിനും അഭിവൃദ്ധി പ്രാപിക്കാനുള്ള അവസരമൊരുക്കി. 1933 ആയപ്പോഴേക്കും എസ്എസ്സിന്റെ അംഗങ്ങളുടെ എണ്ണം 52,000 ആയി. കർശനമായ അംഗത്വവ്യവ്സ്ഥതകളാൽ എല്ലാ അംഗങ്ങളും ഹിറ്റ്ലറുടെ ആര്യൻ ഹെറൻ‌വോക്ക് (Aryan Herrenvolk - "ആര്യൻ മാസ്റ്റർ റേസ്") അംഗങ്ങളാണെന്ന് ഉറപ്പുവരുത്തേണ്ടതുണ്ടായിരുന്നു. നോർഡിക് ഗുണങ്ങൾക്കായി അപേക്ഷകർ പരിശോധിക്കപ്പെട്ടു - ഹിംലറുടെ വാക്കുകളിൽ, "ഒരു നഴ്സറി തോട്ടക്കാരൻ മായം ചേർത്ത് മലിനമാക്കപ്പെട്ട വിത്തുകൾ മാറ്റി പുനർനിർമ്മാണത്തിന് ശ്രമിക്കുന്നത് പോലെ; ഞങ്ങൾ ചെടികളുടെ തിരഞ്ഞെടുപ്പ് തത്ത്വങ്ങളിൽ നിന്ന് ആരംഭിക്കുകയും പിന്നീട് ഞങ്ങൾ ലജ്ജയില്ലാതെ മുന്നോട്ട് പോകുകയും ചെയ്തു. അത്തരത്തിൽ ഉപയോഗമില്ലാത്തവയെ ഞങ്ങൾ കളകളെപ്പോലെ കളയുകയും ബാക്കിയുള്ളവരെ എസ്എസിന്റെ ബിൽഡ്-അപ്പിനായി ഉപയോഗിക്കുകയും ചെയ്തു."

വിവിധ എസ്എസ് വകുപ്പുകൾ ആരംഭിക്കാൻ തുടങ്ങിയപ്പോൾ ഹിംലറുടെ സംഘടനാപാടവവും കൂർമ്മബുദ്ധിയും അയാളെ വളരെയേറെ സഹായിച്ചു. 1931 ൽ അയാൾ പുതിയ ഐസി സർവീസിന്റെ (ഇന്റലിജൻസ് സർവീസ്) മേധാവിയായി റെയിൻഹാർഡ് ഹെഡ്രിക്നിനെ നിയമിച്ചു, അതിനെ 1932 ൽ സിചെർഹീറ്റ്സ്ഡൈൻസ്റ്റ് (SD: സെക്യൂരിറ്റി സർവീസ്) എന്ന് പുനർനാമകരണം ചെയ്തു. പിന്നീട് അയാൾ ഔദ്യോഗികമായിത്തന്നെ ഹെഡ്രിക്ജിനെ തന്റെ ഡെപ്യൂട്ടി ആയി നിയമിച്ചു. രണ്ടുപേർക്കും തമ്മിൽത്തമ്മിൽ നല്ല പ്രവർത്തനബന്ധവും പരസ്പരബഹുമാനവും ഉണ്ടായിരുന്നു. 1933 ൽ അവർ എസ്എസ്സിനെ എസ്എയുടെ നിയന്ത്രണത്തിൽ നിന്ന് നീക്കംചെയ്യാൻ തുടങ്ങി. ആഭ്യന്തരമന്ത്രി ഫ്രിക്കിനൊപ്പം ഒരു ഏകീകൃതജർമ്മൻ പോലീസ് സേനയെ ഉണ്ടാക്കാമെന്നും അവർ കരുതി. 1933 മാർച്ചിൽ ബവേറിയ ഗവർണർ ഫ്രാൻസ് റിറ്റർ വോൺ എപ്പ് (Franz Ritter von Epp) ഹിംലറെ മ്യൂണിച്ച് പോലീസിന്റെ തലവൻ ആയി നിയമിച്ചു. രാഷ്ട്രീയപോലീസായ ഡിപ്പാർട്ട്‌മെന്റ് നാലിന്റെ കമാൻഡറായി ഹിംലർ ഹെയ്ഡ്രിക്കിനെ നിയമിച്ചു. അതേ വർഷം ഹിറ്റ്‌ലർ ഹിംലറെ മുതിർന്ന എസ്‌എ കമാൻഡർമാർക്ക് തുല്യമായ എസ്എസ്-ഒബർഗ്രൂപ്പെൻഫ്യൂറർ എന്ന പദവിയിലേക്ക് ഉയർത്തി. അതിനുശേഷം താമസിയാതെ ഹിംലറും ഹെയ്‌ഡ്രിക്കും എല്ലാ സംസ്ഥാനങ്ങളുടെയും പൊലീസിന്റെ നിയന്ത്രണം ഏറ്റെടുത്തു. ഗോറിങ്ങിന് പ്രഷ്യയുടെ നിയന്ത്രണം മാത്രമാണ് ഉണ്ടായിരുന്നത്.

ഹിംലർ പിന്നീട് എസ്എസ് റേസ് ആൻഡ് സെറ്റിൽമെന്റ് മെയിൻ ഓഫീസ് (റാസ്-അൻഡ് സീഡ്‌ലംഗ്ഷൗപ്താം അല്ലെങ്കിൽ RuSHA) സ്ഥാപിക്കുകയുണ്ടായി. അയാൾ എസ്‌എസ്-ഗ്രുപെൻ‌ഫ്യൂറർ പദവിയുള്ള ഡാരെയെ അതിന്റെ ആദ്യത്തെ തലവനായി നിയമിച്ചു. ഈ വകുപ്പ് വംശീയ നയങ്ങൾ നടപ്പിലാക്കുകയും എസ്എസ് അംഗത്വത്തിന്റെ "വംശീയ സമഗ്രത" നിരീക്ഷിക്കുകയും ചെയ്തു. എസ്എസ് അംഗങ്ങളുടെ വംശീയപശ്ചാത്തലം ശ്രദ്ധാപൂർവ്വം പരിശോധിച്ചിരുന്നു. 1931 ഡിസംബർ 31 ന് ഹിംലർ അവതരിപ്പിച്ച "വിവാഹ ഉത്തരവ്"  പ്രകാരം വിവാഹം കഴിക്കാൻ ആഗ്രഹിക്കുന്ന എസ്എസ് പുരുഷന്മാർ രണ്ടുഭാഗങ്ങളുടെയും പൂർവ്വികർ പിന്നോട്ട് 1800 മുതൽ ആര്യൻ വംശജരാണെന്ന് തെളിയിക്കേണ്ടിയിരുന്നു. വംശീയ അന്വേഷണത്തിനിടെ രണ്ടിൽ ഏതെങ്കിലും കുടുംബവൃക്ഷത്തിൽ ആര്യരല്ലാത്ത മുൻ‌ഗാമികളെ കണ്ടെത്തിയാൽ, ബന്ധപ്പെട്ട വ്യക്തിയെ ‌എസ്‌എസിൽ നിന്ന് ഒഴിവാക്കിയിരുന്നു. ഓരോ എസ്എസ് അംഗത്തിനും നൽകിയ ഒരു രേഖയിൽ (Sippenbuch) അവരുടെ ജനിതകചരിത്രം വിവരിക്കുന്ന വംശാവലിപട്ടിക ലഭ്യമാക്കിയിരുന്നു. ഓരോ എസ്എസ് വിവാഹത്തിലും കുറഞ്ഞത് നാല് കുട്ടികളെങ്കിലും ഉണ്ടാകണമെന്ന് ഹിംലർ നിർദ്ദേശിച്ചു. അങ്ങനെ ജനിതകപരമായി മികവുള്ള ഭാവിതലമുറ ഉണ്ടാക്കാമെന്ന് അയാൾ കരുതി. എന്നാൽ ഈ പദ്ധതിക്ക് നിരാശാജനകമായിരുന്നു പ്രതികരണം. എസ്എസ് പുരുഷന്മാരിൽ 40 ശതമാനത്തിൽ താഴെ മാത്രമാണ് വിവാഹിതരായത്, അതിലാവട്ടെ ഓരോരുത്തർക്കും ശരാശരി ഒരു കുട്ടി മാത്രമേ ഉണ്ടായിട്ടുമുള്ളൂ.
1933 മാർച്ചിൽ, നാസികൾ അധികാരത്തിൽ വന്നു മൂന്നുമാസത്തിനുള്ളിൽ ഹിംലർ ഡാകാവുവിൽ ആദ്യത്തെ തടങ്കൽപ്പാളയം സ്ഥാപിച്ചു. ഇത് സാധാരണപോലെ മറ്റൊരു ജയിലോ തടങ്കൽപ്പാളയമോ ആകാൻ ആഗ്രഹിക്കുന്നില്ലെന്ന് ഹിറ്റ്‌ലർ വ്യക്തമാക്കിയിരുന്നു. ശിക്ഷിക്കപ്പെട്ട കുറ്റവാളിയും തീവ്ര നാസിയുമായ തിയോഡോർ ഐക്കിനെ 1933 ജൂണിൽ ക്യാമ്പ് നടത്താൻ ഹിംലർ നിയമിച്ചു. ജർമ്മനിയിലുടനീളമുള്ള ഭാവി ക്യാമ്പുകൾക്ക് മാതൃകയായ ഒരു രീതി ഐക്ക് അവിടെ ആവിഷ്കരിച്ചു. ഇരകളെ പുറം ലോകത്തിൽ നിന്ന് ഒറ്റപ്പെടുത്തൽ, വിശാലമായ റോൾ കോളുകളും ജോലികളുടെ വിശദാംശങ്ങളും, കൃത്യമായ അനുസരണത്തിന് ബലപ്രയോഗവും വധശിക്ഷയും, കാവൽക്കാർക്ക് കർശനമായ അച്ചടക്കമാർഗനിർദ്ദേശങ്ങൾ എന്നിവ ഇതിന്റെ സവിശേഷതകളിൽ ഉൾപ്പെടുന്നു. തടവുകാർക്കും കാവൽക്കാർക്കും ഒരുപോലെ യൂണിഫോം നൽകി; കാവൽക്കാരുടെ യൂണിഫോമിൽ അവരുടെ കോളറുകളിൽ പ്രത്യേക ടോട്ടൻകോപ് (Totenkopf) ചിഹ്നം ഉണ്ടായിരുന്നു. എസ്എസ്-ടോട്ടൻകോപ്ഫെർബെൻഡെ (SS-Totenkopfverbände)‌ എന്നൊരു പ്രത്യേക ഡിവിഷൻ ഉണ്ടാക്കി 1934 അവസാനത്തോടെ, എസ്എസിന്റെ ആഭിമുഖ്യത്തിൽ ക്യാമ്പുകളുടെ നിയന്ത്രണം ഹിംലർ ഏറ്റെടുത്തു.

തുടക്കത്തിൽ ക്യാമ്പുകൾ രാഷ്ട്രീയഎതിരാളികളെ പാർപ്പിക്കാനായിരുന്നു ഉപയോഗിച്ചിരുന്നത്. കാലക്രമേണ, ജർമ്മൻ സമൂഹത്തിലെ അഭികാമ്യമല്ലാത്ത അംഗങ്ങളെ - കുറ്റവാളികൾ, അലഞ്ഞുതിരിയുന്നവർ, അസന്മാർഗികൾ എന്നിവരെ ക്യാമ്പുകളിൽ അടച്ചു. 1937 ഡിസംബറിൽ ഹിറ്റ്‌ലർ പുറപ്പെടുവിച്ച ഒരു ഉത്തരവുപ്രകാരം സമൂഹത്തിലെ അഭികാമ്യമല്ലെന്നു തോന്നുന്ന ആരെയും തടവിലാക്കാൻ സാധിക്കുമായിരുന്നു. ഇതിൽ ജൂതന്മാർ, ജിപ്‌സികൾ, കമ്മ്യൂണിസ്റ്റുകൾ, മറ്റേതെങ്കിലും സാംസ്കാരിക, വംശീയ, രാഷ്ട്രീയ, മതപരമായ ബന്ധമുള്ള വ്യക്തികൾ അല്ലെങ്കിൽ സമ്പൂർണ്ണമനുഷ്യർ (Untermensch - sub-human) അല്ലെന്നു നാസികൾ കരുതിയ ഏവരും ഉൾപ്പെട്ടിരുന്നു. അങ്ങനെ ഈ ക്യാമ്പുകൾ സാമൂഹികവും വംശീയവുമായ പരീക്ഷണങ്ങൾക്കുള്ള ഒരു സംവിധാനമായി മാറി. 1939 ലെ ശരത്കാലത്ത് രണ്ടാം ലോക മഹായുദ്ധം പൊട്ടിപ്പുറപ്പെട്ട സമയത്ത് ആറ് ക്യാമ്പുകളിലായി 27,000 തടവുകാരോളം ഉണ്ടായിരുന്നു. ക്യാമ്പുകളിലെ മരണസംഖ്യ വളരെയേറെയായിരുന്നു.

1934 ന്റെ തുടക്കത്തിൽ, ഹിറ്റ്‌ലറും മറ്റു നാസിനേതാക്കളും റോഹ്മ് ഒരു സൈനികഅട്ടിമറി പദ്ധതി ആസൂത്രണം ചെയ്യുന്നുവെന്ന് സംശയിച്ചു. സോഷ്യലിസ്റ്റ്, പോപ്പുലിസ്റ്റ് വീക്ഷണങ്ങളുണ്ടായിരുന്ന റോഹ്മ് യഥാർത്ഥ വിപ്ലവം ഇതുവരെ ആരംഭിച്ചിട്ടില്ലെന്ന് വിശ്വസിച്ചു. അക്കാലത്ത് മുപ്പതുലക്ഷത്തോളം ആൾക്കാരുള്ള SA -സൈന്യത്തെക്കാൾ എത്രയോ അംഗബലമുള്ള സംഘടനയായിരുന്നു. ഭരണകൂടത്തിന്റെ ആയുധങ്ങൾ വഹിക്കുന്ന ഏകപ്രസ്ഥാനമായി SA മാറണമെന്നും സൈന്യത്തെ എസ്‌എയിൽ ലയിപ്പിക്കണമെന്നും റോഹ്മ് വിശ്വസിച്ചു. യാഥാസ്ഥിതികനായ ജനറൽ വെർണർ വോൺ ബ്ലോംബർഗ് വഹിച്ചിരുന്ന പ്രതിരോധമന്ത്രിസ്ഥാനത്ത് തന്നെ നിയമിക്കാൻ റോഹ്മ് ഹിറ്റ്ലറിൽ സമ്മർദ്ദം ചെലുത്തി.

Göring had created a Prussian secret police force, the "Geheime Staatspolizei" or Gestapo in 1933, and appointed Rudolf Diels as its head. Göring, concerned that Diels was not ruthless enough to use the Gestapo effectively to counteract the power of the SA, handed over its control to Himmler on 20 April 1934. Also on that date, Hitler appointed Himmler chief of all German police outside Prussia. This was a radical departure from long-standing German practice that law enforcement was a state and local matter. Heydrich, named chief of the Gestapo by Himmler on 22 April 1934, also continued as head of the SD.

Hitler decided on 21 June that Röhm and the SA leadership had to be eliminated. He sent Göring to Berlin on 29 June, to meet with Himmler and Heydrich to plan the action. Hitler took charge in Munich, where Röhm was arrested; he gave Röhm the choice to commit suicide or be shot. When Röhm refused to kill himself, he was shot dead by two SS officers. Between 85 and 200 members of the SA leadership and other political adversaries, including Gregor Strasser, were killed between 30 June and 2 July 1934 in these actions, known as the Night of the Long Knives. With the SA thus neutralised, the SS became an independent organisation answerable only to Hitler on 20 July 1934. Himmler's title of "Reichsführer-SS" became the highest formal SS rank, equivalent to a field marshal in the army. The SA was converted into a sports and training organisation.

On 15 September 1935, Hitler presented two laws—known as the Nuremberg Laws—to the Reichstag. The laws banned marriage between non-Jewish and Jewish Germans and forbade the employment of non-Jewish women under the age of 45 in Jewish households. The laws also deprived so-called "non-Aryans" of the benefits of German citizenship. These laws were among the first race-based measures instituted by the Third Reich.

Himmler and Heydrich wanted to extend the power of the SS; thus, they urged Hitler to form a national police force overseen by the SS, to guard Nazi Germany against its many enemies at the time—real and imagined. Interior Minister Frick also wanted a national police force, but one controlled by him, with Kurt Daluege as his police chief. Hitler left it to Himmler and Heydrich to work out the arrangements with Frick. Himmler and Heydrich had greater bargaining power, as they were allied with Frick's old enemy, Göring. Heydrich drew up a set of proposals and Himmler sent him to meet with Frick. An angry Frick then consulted with Hitler, who told him to agree to the proposals. Frick acquiesced, and on 17 June 1936 Hitler decreed the unification of all police forces in the Reich, and named Himmler Chief of German Police. In this role, Himmler was still nominally subordinate to Frick. In practice, however, the police was now effectively a division of the SS, and hence independent of Frick's control. This move gave Himmler operational control over Germany's entire detective force. He also gained authority over all of Germany's uniformed law enforcement agencies, which were amalgamated into the new "Ordnungspolizei" (Orpo: "order police"), which became a branch of the SS under Daluege.

Shortly thereafter, Himmler created the "Kriminalpolizei" (Kripo: criminal police) as the umbrella organisation for all criminal investigation agencies in Germany. The Kripo was merged with the Gestapo into the "Sicherheitspolizei" (SiPo: security police), under Heydrich's command. In September 1939, following the outbreak of World War II, Himmler formed the "SS-Reichssicherheitshauptamt" (RSHA: Reich Main Security Office) to bring the SiPo (which included the Gestapo and Kripo) and the SD together under one umbrella. He again placed Heydrich in command.

Under Himmler's leadership, the SS developed its own military branch, the "SS-Verfügungstruppe" (SS-VT), which later evolved into the Waffen-SS. Nominally under the authority of Himmler, the Waffen-SS developed a fully militarised structure of command and operations. It grew from three regiments to over 38 divisions during World War II, serving alongside the "Heer" (army), but never being formally part of it.

In addition to his military ambitions, Himmler established the beginnings of a parallel economy under the umbrella of the SS. To this end, administrator Oswald Pohl set up the "Deutsche Wirtschaftsbetriebe" (German Economic Enterprise) in 1940. Under the auspices of the SS Economy and Administration Head Office, this holding company owned housing corporations, factories, and publishing houses. Pohl was unscrupulous and quickly exploited the companies for personal gain. In contrast, Himmler was honest in matters of money and business.

In 1938, as part of his preparations for war, Hitler ended the German alliance with China, and entered into an agreement with the more modern Japan. That same year, Austria was unified with Nazi Germany in the Anschluss, and the Munich Agreement gave Nazi Germany control over the Sudetenland, part of Czechoslovakia. Hitler's primary motivations for war included obtaining additional "Lebensraum" ("living space") for the Germanic peoples, who were considered racially superior according to Nazi ideology. A second goal was the elimination of those considered racially inferior, particularly the Jews and Slavs, from territories controlled by the Reich. From 1933 to 1938, hundreds of thousands of Jews emigrated to the United States, Palestine, Great Britain, and other countries. Some converted to Christianity.


</doc>
<doc id="261274" url="https://ml.wikipedia.org/wiki?curid=261274" title="പൂച്ചാക്കൽ ഷാഹുൽ ഹമീദ്">
പൂച്ചാക്കൽ ഷാഹുൽ ഹമീദ്

മലയാളത്തിലെ ഒരു നാടക ഗാനരചയിതാവാണ് പൂച്ചാക്കൽ ഷാഹുൽ ഹമീദ് . കവി, കഥാകാരൻ, സാഹിത്യ സാംസ്കാരിക പ്രസംഗകൻ എന്നീ നിലകളിലും അറിയപ്പെടുന്നു. 

ആലപ്പുഴ ജില്ലയിലെ ചേർത്തലയിൽ പൂച്ചാക്കലിൽ കെ. അബു ഹനീഫയുടേയും കെ.എം. ആത്തിക്കാബീവിയുടേയും മകനായി 1941 ഒക്ടോബറിൽ ജനിച്ചു. 1957-ൽ പൂച്ചാക്കൽ യംഗ് മോൻസ് ലൈബ്രറിയിലെ കിരണം മാസികയിലൂടെ സാഹിത്യരംഗത്ത് പ്രവേശിച്ചു.

തേർവട്ടം എൽ.പി. സ്കൂൾ, തൈക്കാട്ടുശ്ശേരി എസ്.എം.എസ്.ജെ. ഹൈസ്കൂൾ, കോട്ടയം സി.എം.എസ്. കോളേജ്, മട്ടാഞ്ചേരി ടി.ഡി.ബി.ടി.എസ്., മൂത്തകുന്നം എസ്.എൻ.എം. ട്രെയിനിംഗ് കോളേജ്, ബി.എഡ്, എം.എ. (മലയാളം) എന്നിങ്ങനെ വിദ്യാഭ്യാസം പൂർത്തിയാക്കി. 1962-ൽ ഇടക്കൊച്ചി ഫിഷറീസ് സ്കൂളിൽ ലീവ് റിസർവ് പ്രൈമറി ടീച്ചറായി പ്രവർത്തിച്ചു.

കേരളനാദം പത്രത്തിന്റെ കഥാമത്സരത്തിൽ "കൈക്കൂലി" എന്ന കഥയ്ക്ക് 1966-ൽ ഒന്നാം സ്ഥാനം ലഭിച്ചു. 35 വർഷത്തോളം അദ്ധ്യാപകനായിരുന്നു. 1997-ലാണ് ജോലിയിൽ നിന്നും വിരമിച്ചത്. 250-ലധികം നാടകങ്ങളിലായി 1000-ലധികം ഗാനങ്ങൾ രചിച്ചിട്ടുണ്ട്. ഒപ്പം 4 ചലച്ചിത്രങ്ങൾ, ചില കാസറ്റുകൾ, ലളിതഗാനങ്ങൾ എന്നിവയ്ക്കായും ഗാനങ്ങൾ രചിച്ചു. 1972-ൽ "അഴിമുഖം" എന്ന ചലച്ചിത്രത്തിനു വേണ്ടി ബാബുരാജിന്റെ സംഗീതസംവിധാനത്തിൽ ഗാനരചന നിർവ്വഹിച്ചുകൊണ്ടാണ് ഗാനരചനയിൽ പ്രവേശിച്ചത്. 

പി.എ. മറിയം ബീവിയാണ് ഭാര്യ. റസൽ, ഷാഹുൽ, ഷിജി മോൾ, റാഫി ഷാഹുൽ, സറീന എന്നിവർ മക്കൾ.




</doc>
<doc id="261278" url="https://ml.wikipedia.org/wiki?curid=261278" title="ഫോർക്ക് (ചെസ്സ്)">
ഫോർക്ക് (ചെസ്സ്)

ചെസ്സിൽ, ഒന്നിലധികം കരുക്കളെ ഒരു കരു കൊണ്ട് ആക്രമിക്കുന്ന തന്ത്രത്തെയാണ് ഫോർക്ക് എന്ന് പറയുന്നത്. സാധാരണയായി രണ്ടു കരുക്കളെയാണ് ആക്രമിക്കാറുള്ളത്. അതുകൊണ്ട് പലപ്പോഴും ഇതിനെ ഇരട്ട ആക്രമണം എന്നും പറയുന്നു. ഏതിരാളിയുടെ കരുക്കളെ വെട്ടിയെടുക്കാനാണ് സാധാരണയായി ഈ തന്ത്രം കൂടുതലായും പ്രയോഗിക്കുന്നത്. ഒറ്റ നീക്കത്തിൽ ഒന്നിലധികം കരുക്കളെ രക്ഷിച്ചെടുക്കുകയെന്നത് ഏതിരാളിയെ പ്രശ്നത്തിലാക്കാനും കരുനഷ്ടം സംഭവിക്കുന്നതിനും കാരണമാകുന്നു. ചെസ്സിലെ മറ്റു തന്ത്രങ്ങളുമായി ചേർത്ത് ഫോർക്ക് പലപ്പോഴും ഫലപ്രദമായി ഉപയോഗിക്കാറുണ്ട്.

ചിത്രത്തിൽ കാണിച്ചിരിക്കുന്നത് കാലാളിനെ കൊണ്ടുള്ള ഫേർക്ക് ചെയ്യൽ ആണ്.
ഇവിടെ കാലാൾ രണ്ടു തേരുകളെ ഒരേസമയം ആക്രമിച്ചിരിക്കുന്നു. ഏതു തേരിനെ മാറ്റിയാലും കാലാൾ ഒരു തേരിനെ എടുക്കുന്നു. ചില സന്ദർഭങ്ങളിൽ ഇതിൽ നിന്നും രാജാവിനു ചെക്കുവച്ചു രക്ഷപെടാവുന്നതാണ്. മറ്റൊരു രക്ഷപെടൽ കാലാളിനെ 'പിൻ' ചെയ്തുകൊണ്ട് നടത്താവുന്നതാണ്. ഈ രണ്ടുരക്ഷപെടലും വളരെ വിരളമായി മാത്രമേ സംഭവിക്കാറുള്ളൂ. മന്ത്രിയെ കിട്ടുന്ന ഫോർക്ക് ചെയ്യൽ കഴിഞ്ഞാലുള്ള ഏറ്റവും ലാഭകരമായ ഒരു ഫോർക്ക് ചെയ്യലാണിത്.

മന്ത്രിയെ കിട്ടുന്ന ഈ ഫോർക്ക് ചെയ്യൽ ഏറ്റവും ലാഭകരമായ ഒന്നാണ്. ഇവിടെ കുതിരയെ വെട്ടിമാറ്റാൻ സാധിക്കാത്തിടത്തോളം എതിരാളിക്ക് മന്ത്രിയെ നഷ്ടപെടുന്നു. 
ഇവിടെ മന്ത്രിയാണോ തേരാണോ വെട്ടിയെടുക്കേണ്ടതെന്ന് വെളുത്ത കുതിരക്കു തീരുമാനിക്കാം. 

കുതിര ഉപയോഗിച്ച് മന്ത്രിയെയും രാജാവിനെയും ഫോർക്ക് ചെയ്യുന്നതിനെയാണ് 'റോയൽ ഫോർക്ക്' എന്ന് പറയുന്നത്. ഫോർക്കുകളിൽ വെച്ച് ഏറ്റവും ലാഭകരമായ ഒന്നാണിത്.

ആനക്ക് പകരം തേരിനെ കിട്ടുന്ന ഒരു ഫോർക്ക് ചെയ്യൽ ചിത്രത്തിൽ കാണിച്ചിരിക്കുന്നു.
സാധാരണയായി ഒരേ കോണോടു കോണായി മാത്രമേ ഇത് വരികയുല്ലൂ. ചെക്കു വച്ചും ആനയെ പിൻ ചെയ്തും ഈ ഫോർക്കിൽ നിന്നും രക്ഷപെടാൻ സാധിക്കും. 
വെളുത്ത ആനയും കുതിരയും സംയുക്തമായുള്ള ഫോർക്ക് ചെയ്യലും പിൻ ചെയ്യലും. 
കറുത്ത മന്ത്രി ആനയെ വെട്ടിയെടുത്താൽ വെളുത്ത കുതിര c7-ലേക്ക് ചാടി കറുത്ത മന്ത്രിയെയും രാജാവിനെയും ഫോർക്ക് ചെയ്യുന്നു. 
ഈ ഉദാഹരണം ഫോർക്ക് ചെയ്യലിന്റെയും പിൻ ചെയ്യലിന്റെയും ശക്തിവിളിച്ചോതുന്ന ഒന്നാണ്. 


</doc>
<doc id="261285" url="https://ml.wikipedia.org/wiki?curid=261285" title="ആർ.കെ. മലയത്ത്">
ആർ.കെ. മലയത്ത്

കേരളത്തിലെ പ്രസിദ്ധനായ ഒരു മജീഷ്യനാണ് രാമകൃഷ്ണൻ മലയത്ത് എന്ന ആർ.കെ. മലയത്ത്.

മലപ്പുറം ജില്ലയിലെ നിലമ്പൂർ സ്വദേശിയാണ് ഇദ്ദേഹം. ന്യൂ ഇന്ത്യ ഇൻഷുറൻസ് കമ്പനി ഉദ്ദ്യോഗസ്ഥനായിരുന്ന മലയത്ത് സ്വയം വിരമിച്ച് മുഴുവൻ സമയ മജീഷ്യനായി മാറി. നിലമ്പൂരിൽ മാജിക് സ്കൂളും നടത്തുന്നുണ്ട്. ഭാര്യ നിർമ്മല. രാഖിൽ, നികിൽ എന്നിവർ മക്കൾ. കടുത്ത നിരീശ്വരവാദിയായ ഇദ്ദേഹം അനാചാരങ്ങൾക്കെതിരെ ശബ്ദിച്ചിട്ടുണ്ട്.



</doc>
<doc id="261290" url="https://ml.wikipedia.org/wiki?curid=261290" title="കാച്ചിങ്ഗ മുൾക്കാട്">
കാച്ചിങ്ഗ മുൾക്കാട്

ബ്രസിലിന്റെ വടക്കുകിഴക്കൻ മേഖലയിലുള്ള മുൾക്കാടുകളാണ് കാച്ചിങ്ഗ. വെളുത്ത കാട് എന്നാണ് ഈ വാക്കിനർത്ഥം.('കാ' എന്നാൽ കാട്, 'ചിങ്ഗ' എന്നാൽ വെളുപ്പ്.)ബ്രസിലിന്റെ മൊത്തം വിസ്തൃതിയിൽ പത്തുശതമാനത്തിലും കാച്ചിങ്ഗ വ്യാപിച്ചു കിടക്കുന്നു. മുള്ളുകൾ നിറഞ്ഞ ചെറിയ ഇലപൊഴിയും ചെടികളുടെ അനന്തമായ പരപ്പാണ് കാച്ചിങ്ഗ. മിക്ക ചെടികളും ഒരു മഴക്കാലത്തോടെതന്നെ വളർന്ന് പുഷ്പിച്ച് നശിക്കുകയാണു പതിവ്.

ബ്രസിലിന്റെ എട്ടു സംസ്ഥാനങ്ങളിൽ ഈ പരിസ്ഥിതിയാണു നിലനിൽക്കുന്നത്. പിയാഉയി, സെയേറ, റിയോ ഗ്രാൻഡെ ദു നോർത്ത്, പെർണാംബുകോ, അലഗോവാസ്, സെർഗിപി, ബാഹിയ, മിനാസ് ഗറിയാസ് എന്നിവയാണ് അവ.

രണ്ടുതരം കാലാവസ്ഥ മാത്രമെ കാച്ചിങ്ഗയിൽ കാണാനാകൂ. ചൂടുള്ള വരണ്ട ശൈത്യകാലവും ചൂടുള്ള മഴക്കാലവും. ചൂടുള്ള വരണ്ട ശൈത്യകാലത്ത് സസ്യങ്ങളൊന്നും വളരില്ല. ഇലപൊഴിയും കാലമാണിത്. ഇക്കാലത്ത് കാച്ചിങ്ഗയിലെ മണ്ണിന്റെ താപനില 60 ഡിഗ്രി വരെ ഉയരാം. ഈ കാലഘട്ടത്തിൽ കാച്ചിങ്ഗയ്ക്ക് ഒരു നരച്ച മരുഭൂമിയുടെ നിറം ലഭിക്കുന്നു. പുതുവർഷാരംഭത്തിൽ മഴപെയ്യുമ്പോൾ കാച്ചിങ്ഗ ആകെ തളിർത്ത് പച്ചപ്പണിയും. ചെറു സസ്യങ്ങൾ മുളപൊട്ടി വളർന്നു തുടങ്ങും. മരങ്ങൾ തളിരണിഞ്ഞ് ഇലകൊണ്ട് മൂടും. വരണ്ട നദികൾ വീണ്ടും ഉറവപൊട്ടും.

വടക്കുകിഴക്കൻ ബ്രസിലിന്റെ പ്രധാന വരുമാനമാർഗ്ഗങ്ങളിലൊന്ന് ഈ ഇലപൊഴിയും കാടുകളിൽ വളരുന്ന എണ്ണപനകളിൽ നിന്നാണ്.


</doc>
<doc id="261293" url="https://ml.wikipedia.org/wiki?curid=261293" title="മൌ മൌ കലാപം">
മൌ മൌ കലാപം

ആഫ്രിക്കൻ രാജ്യമായ കെനിയയിൽ ആധിപത്യം സ്ഥാപിച്ച ബ്രിട്ടീഷ് കൊളോണിയൽ ശക്തിക്കെതിരെ 1952 ൽ ഉയർന്നു വന്ന ഗറില്ല കലാപമാണ് മൌ മൌ. വർഷങ്ങൾ നീണ്ടു നിന്ന ഈ രക്തരൂക്ഷിത കലാപത്തിൽ ജീവൻ നഷ്ടപ്പെട്ടവർ സർക്കാർ കണക്കിൽ 1819 ആണെങ്കിലും അപ്രത്യക്ഷരായവർ അനേകായിരം ആണ്. തങ്ങളുടെ സാമ്രാജ്യം നിലനിർത്താനായി ബ്രിട്ടൻ കലാപത്തെ രക്തത്തിൽ മുക്കിക്കൊന്നു എന്ന് ആരോപിക്കപ്പെടുന്നു. കെനിയൻ മനുഷ്യാവകാശക്കമ്മീഷന്റെ കണക്ക് പ്രകാരം ഒരു ലക്ഷത്തോളം ആളുകളെ സർക്കാർ തൂക്കിലേറ്റിയിട്ടുണ്ട്. ഒന്നര ലക്ഷത്തിലധികം ആളുകളെ തികച്ചും പരിതാപകരമായ നിലയിൽ തടങ്കലിൽ വെച്ചു പീഡിപ്പിച്ചു.1956 ഒക്ടോബർ 21 ന് കലാപകാരികളുടെ നേതാവ് ദേദാൻ കിമാത്തി പിടികൂടപ്പെട്ടതോടെ കലാപം ഏതാണ്ട് ഒടുങ്ങി. 1963 ലെ കെനിയൻ സ്വാതന്ത്യലബ്ധിയ്ക്ക് ഈ കലാപം വലിയ സഹായം ചെയ്തു എന്ന് ചരിത്രകാരന്മാർ കരുതുന്നു. എന്നാൽ കെനിയയിലെ പ്രധാനഗോത്രമായ കിക്കുയു സമൂഹത്തിൽ ആഴത്തിൽ ഭിന്നത സ്യഷ്ടിച്ചതു വഴി കലാപം വിപരീതമായ ഫലവും ഉണ്ടാക്കി എന്നും വിലയിരുത്തപ്പെടുന്നു.

അതിരൂക്ഷമായാണ് ബ്രിട്ടീഷുകാർ കലാപത്തെ നേരിട്ടത്. 1952 ഒക്ടോബർ ഒമ്പതിന് കടുത്ത ബ്രിട്ടീഷ് അനുകൂലിയും സീനിയർ ചീഫുമായ വറുഹിയു പകൽ വെളിച്ചത്തിൽ മൌ മൌ കലാപകാരികളാൽ കൊല്ലപ്പെട്ടതോടെ ഭരണകൂടം ആഭ്യന്തര അടിയന്തരാവസ്ഥ പ്രഖ്യാപിച്ചു. പിന്നെ നടന്നത് ആഫ്രിക്കൻ ചരിത്രം അന്നേ വരെ കണ്ടിട്ടില്ലാത്ത ക്രൂരമായ അടിച്ചമർത്തലും കൂട്ടക്കൊലയുമാണ്. മൌ മൌ പോരാളികളെയും അനുകൂലികളെയും കൂട്ടത്തോടെ പിടികൂടുകയും ജയിലിലടയ്ക്കുകയും ചെയ്തു. ആഫ്രിക്ക ഭൂഖണ്ഡത്തിലെ ബ്രിട്ടീഷ് ഗവണ്മെന്റുകളിൽ ഏറ്റവും കൂടുതൽ വംശീയത പുലർത്തിയിരുന്ന കെനിയയിലെ ഭരണാധികാരികൾ കലാപകാരികളോട് തികച്ചും മനുഷ്യത്വ രഹിതമായാണ് പെരുമാറിയത്. കൂട്ടപ്പിഴ ചുമത്തൽ, ഭൂമിയും സ്വത്തും പിടിച്ചെടുക്കൽ,ഷണ്ഡീകരണം എന്നിവ ചെറിയ ശിക്ഷകൾ മാത്രമേ ആയിരുന്നുള്ളൂ. ആയിരക്കണക്കിനു കന്നുകാലികളെയാണ് പിഴയായി പിടിച്ചെടുത്തത്.



</doc>
<doc id="261296" url="https://ml.wikipedia.org/wiki?curid=261296" title="റോക്കാസ് പവിഴപ്പുറ്റുദ്വീപ്">
റോക്കാസ് പവിഴപ്പുറ്റുദ്വീപ്

അറ്റ്‌ലാന്റിക്ക് സമുദ്രത്തിൽ ബ്രസിലിലെ റിയോ ഗ്രാൻഡെ ദുനോർട്ടേയിലുള്ള പവിഴപ്പുറ്റുദ്വീപാണ് റോക്കാസ്. അണ്ഡാകൃതിയിലുള്ള ഈ ദ്വീപിന് 3.7 കി.മീ. നീളവും 2.5 കി.മീ. വീതിയുമുണ്ട്. 6 മീ. ആഴവും 7.5 കി.മീ. വിസ്തൃതിയുമുള്ള ലഗൂണാണ് ഇവിടെയുള്ളത്. ഇവിടെയുള്ള രണ്ടു ചെറുദ്വീപുകളുടെ(തെക്കുപടിഞ്ഞാറുള്ള കമിറ്റേറിയോ ദ്വീപും വടക്കുപടിഞ്ഞാറുള്ള ഫാരൾ ദ്വീപും) ആകെ വിസ്തീർണ്ണം 0.36 ച.കി.മീ. ആണ്. റോക്കാസ് പവിഴപ്പുറ്റുദ്വീപ് ബ്രസിലിലെ ഒരു വന്യജീവിസങ്കേതം കൂടിയാണ്. 2001 ൽ യുനെസ്കോ ഇതിനെ ലോകപൈതൃകകേന്ദ്രമായി പ്രഖ്യാപിച്ചു. വിവിധയിനം ആമകൾ, സ്രാവുകൾ, ഡോൾഫിനുകൾ, പക്ഷികൾ എന്നിവ ഇവിടെ അധിവസിക്കുന്നു. പവിഴും ചുവന്ന കടൽക്കളയും നിറഞ്ഞതാണ് റോക്കാസ്.

</doc>
<doc id="261301" url="https://ml.wikipedia.org/wiki?curid=261301" title="മുച്ചട്ടിഅരിപ്പ">
മുച്ചട്ടിഅരിപ്പ

ജലം ശുദ്ധീകരിക്കുന്നതിനു മുൻകാലത്തിൽ ഉപയോഗിച്ചിരുന്ന ഒരു സംവിധാനമാണ് മുച്ചട്ടിഅരിപ്പ. ചെലവുകുറഞ്ഞതും രാസമാലിന്യങ്ങൾ കുറഞ്ഞതുമായ ഒരു ജലശുദ്ധീകരണരീതി.


</doc>
<doc id="261308" url="https://ml.wikipedia.org/wiki?curid=261308" title="തോട്ട പൊട്ടിച്ചുള്ള മീൻ പിടുത്തം">
തോട്ട പൊട്ടിച്ചുള്ള മീൻ പിടുത്തം

സ്ഫോടകവസ്തുക്കൾ വെ‌ള്ളത്തിനടിയിൽ വച്ചു പൊട്ടിച്ച് മത്സ്യങ്ങളെ അസ്തപ്രജ്ഞരാക്കിയോ കൊന്നോ എളുപ്പത്തിൽ പിടിച്ചെടുക്കുന്ന രീതിയാണ് തോട്ട പൊട്ടിച്ചുള്ള മീൻ പിടുത്തം അല്ലെങ്കിൽ ഡൈനമൈറ്റ് ഫിഷിംഗ് അല്ലെങ്കിൽ ബ്ലാസ്റ്റ് ഫിഷിംഗ്. ഇത് പരിസ്ഥിതിക്ക് വളരെ ദോഷകരമാണ്. വലയുപയോഗിച്ചും മറ്റും പിടിക്കാൻ സാധിക്കാത്ത മത്സ്യക്കുഞ്ഞുങ്ങളെയും മത്സ്യങ്ങളുടെ ആവാസകേന്ദ്രങ്ങളായ പവിഴപ്പുറ്റുകളെയും മറ്റും നശിപ്പിക്കുന്നതിനാൽ ഇത് മിക്ക പ്രദേശങ്ങളിലും നിയമവിരുദ്ധമാണ്. ഈ സ്ഫോടകവസ്തുക്കൾ മത്സ്യബന്ധനം നടത്തുന്ന തൊഴിലാളികൾക്കും അപകടത്തിനു കാരണമാകാറുണ്ട്.

നിയമവിരുദ്ധമാണെങ്കിലും ദക്ഷിണപൂർവ്വേഷ്യയിലും ഈജിയൻ കടലിലും, ആഫ്രിക്കയുടെ തീരപ്രദേശങ്ങളിലും ഈ രീതി ഉപയോഗിച്ച് മീൻ പിടിക്കുന്നുണ്ട്. ഇന്ത്യയിലും ചിലയിടങ്ങളിൽ ഈ മാർഗ്ഗമുപയോഗിച്ച് മത്സ്യബന്ധനം നടത്തുന്നുണ്ട്. ഫിലിപ്പീൻസിൽ ഈ രീതിയിലുള്ള മത്സ്യബന്ധനം നന്നായി ഡോക്യുമെന്റ് ചെയ്യപ്പെട്ടിട്ടുണ്ട്. ഒന്നാം ലോകമഹായുദ്ധത്തിനു മുൻപുതന്നെ ഈ രീതി ഉപയോഗിക്കപ്പെടുന്നുണ്ടായിരുന്നു എന്ന് ഏൺസ്റ്റ് ജുങ്ങർ "സ്റ്റോം ഓഫ് സ്റ്റീൽ" എന്ന തന്റെ ഗ്രന്ഥത്തിൽ വിവരിക്കുന്നുണ്ട്. 1999-ലെ ഒരു റിപ്പോർട്ടനുസരിച്ച് ഫിലിപ്പീൻസിൽ 70,000 മത്സ്യത്തൊഴിലാളികൾ (ആകെ എണ്ണത്തിന്റെ 12%) ഈ രീതി ഉപയോഗിക്കുന്നുണ്ട്.

നിരീക്ഷിക്കാൻ ബുദ്ധിമുട്ടുള്ള ജലാശയങ്ങൾ, എളുപ്പത്തിൽ ധാരാളം മീൻ പിടിക്കാനുള്ള സാദ്ധ്യത, അഴിമതി എന്നിവയൊക്കെ ഈ മത്സ്യബന്ധന രീതി നിയന്ത്രിക്കപ്പെടുന്നതിനു തടസ്സമാണ്.
ഡൈനമൈറ്റ്, വീട്ടിലുണ്ടാക്കുന്ന സ്ഫോടകവസ്തുക്കൾ എന്നിവയൊക്കെ ഉപയോഗിക്കപ്പെടുന്നുണ്ട്. ലൈസൻസോടെ മാത്രം ഉപയോഗിക്കേണ്ട സ്ഫോടകവസ്തുക്കളും ഇത്തരം മത്സ്യബന്ധത്തിനായി ദുരുപയോഗം ചെയ്യപ്പെടുന്നുണ്ട്. ഇത് പൊട്ടിത്തെറിച്ച് അപകടമുണ്ടാകാനുള്ള നല്ല സാദ്ധ്യതയുണ്ട്.

സ്ഫോടനത്താലുണ്ടാകുന്ന മർദ്ദവ്യതിയാനം മത്സ്യങ്ങളുടെ നീന്തലിനെ സഹായിക്കുന്ന വായൂ അറ പൊട്ടുന്നതിനു കാരണമാകുന്നു. ഇത് പെട്ടെന്ന് പൊങ്ങിക്കിടക്കാനുള്ള ശേഷി നഷ്ടപ്പെടുന്നതിനു കാരണമാകും. ചില മത്സ്യങ്ങൾ ഉപരിതലത്തിലേയ്ക്ക് പൊങ്ങിവരുമെങ്കിലും കൂടുതൽ മീനുകളും താണുപോവുകയാണ് ചെയ്യുന്നത്. പവിഴപ്പുറ്റുകളെയും പരിസരത്തുള്ള മറ്റു ജീവികളെയും ഇത് നശിപ്പിക്കും.

ഇത്തരത്തിലുള്ള മീൻ പിടുത്തം പവിഴപ്പുറ്റുകളുടെ പാരിസ്ഥിതിക വ്യവസ്ഥയ്ക്ക് ഏറ്റവും വലിയ ഭീഷണികളിലൊന്നാണെന്നാണ് ഗവേഷകർ കണക്കാക്കുന്നത്. സ്വാഭാവികമായി ഇത്തരം പവിഴപ്പുറ്റുകൾ പൂർവ്വസ്ഥിതി പാലിക്കുകയില്ല എന്നതാണ് ഇതിന്റെ ഒരു ദോഷം. ഇന്തോ പസഫിക് മേഖലയിൽ പവിഴപ്പുറ്റുകൾ തകരാനുള്ള പ്രധാന കാരണങ്ങളിലൊന്നാണിത്. ഇത് മത്സ്യങ്ങളുടെ ആവാസമേഖല ചുരുങ്ങുന്നതിന് കാരണമാകുന്നു.

പവിഴപ്പുറ്റുക്കൾ നശിക്കുന്നത് മത്സ്യങ്ങളുടെ ജൈവവൈവിദ്ധ്യവും എണ്ണവും പെട്ടെന്ന് കുറയുന്നതിന് കാരണമാകും. ഒറ്റ സ്ഫോടനത്തിൽ നിന്ന് 5–10 വർഷം കൊണ്ട് പവിഴപ്പുറ്റുകൾ രക്ഷപെടുമെങ്കിലും തുടർച്ചയായി സ്ഫോടനങ്ങൾ നടത്തുന്നത് പവിഴപ്പുറ്റുകളുടെ സ്ഥിര നാശത്തിലേയ്ക്ക് നയിക്കും.

ടാൻസാനിയയിൽ ഫിഷറീസ് വിഭാഗവും ഗ്രാമങ്ങളും ഒരുമിച്ച് ഈ മത്സ്യബന്ധനരീതിക്കെതിരായി പ്രവർത്തിക്കുന്നുണ്ട്. ഇതു കാരണം പണ്ട് ഒരു ദിവസം 8 തവണയെങ്കിലും ഈ രീതി ഉപയോഗിച്ച് മത്സ്യബന്ധനം നടക്കുമായിരുന്നുവെങ്കിലും ഇപ്പോൾ ഒറ്റത്തവണപോലും ഇത് നടക്കുന്നില്ല എന്ന നിലയിലായിട്ടുണ്ട്. ഇന്തോനേഷ്യയിലും ഫിലിപ്പീൻസിലും തോട്ട പൊട്ടിച്ചുള്ള മീൻ പിടുത്തം തടയാനായി ഈ മാർഗ്ഗം ഉപയോഗിക്കപ്പെടുന്നുണ്ട്. കടലിലെ സംരക്ഷിത മേഖലകൾ ഫലപ്രദമായി സംരക്ഷിക്കുന്നത് ഈ മത്സ്യബന്ധനരീതി തടയുന്നതിന് സഹായകമാകും.




</doc>
<doc id="261312" url="https://ml.wikipedia.org/wiki?curid=261312" title="ഹെർമൻ ഗോറിങ്">
ഹെർമൻ ഗോറിങ്

നാസി നേതാവും, പട്ടാളമേധാവിയുമായിരുന്നു ഹെർമൻ ഗോറിങ് (30 ആഗസ്ത് 1932 – 23 ഏപ്രിൽ 1945). ഹിറ്റ്ലർ കഴിഞ്ഞാൽ നാസിജർമനിയിലെ രണ്ടാമനായി ഗണിക്കട്ടിരുന്ന ഗോറിങ് ആണ് 1933ൽ ഗെസ്റ്റപ്പോ സ്താപിച്ചത്. യുദ്ധത്തിൽ ജർമനി തിരിച്ചടികൽ നേരിടാൻ തുടങ്ങിയതോടെ ഗോറിങ് ഹിറ്റ്ലറുമായി അകന്നുതുടങ്ങി. തന്നെ അധികാരഭ്രഷ്ടനാക്കാൻ ഗോറിങ് കരുക്കൾ നീക്കുന്നുണ്ടെന്നുകരുതിയ ഹിറ്റ്ലർ 1945ൽ ഗോറിങിനെ പാർട്ടിയിൽ നിന്നും മാറ്റാനും അറസ്റ്റ് ചെയ്യാനും ഉത്തരവിട്ടു. രണ്ടാം ലോകമഹായുദ്ധാനന്തരം സഖ്യകക്ഷികളാൽ പിടിക്കപ്പെട്ട ഏറ്റവും വലിയ നാസി നേതാവായിരുന്നു ഹെർമൻ ഗോറിങ്. കുറ്റക്കാരനെന്നു കണ്ടെത്തിയ ന്യൂറംബർഗിലെ അന്താരാഷ്ട്ര സൈനിക റ്റ്രിബ്യൂനൽ അയാൾക്ക് തൂക്കുമരം വിധിച്ചു. പക്ഷേ ശിക്ഷ നടപ്പാക്കുന്നതിനു മണിക്കൂറുകൾക്കു മുന്നെ വിഷം കഴിച്ച് ഗോറിങ് ആത്മഹത്യ ചെയ്തു.


</doc>
<doc id="261316" url="https://ml.wikipedia.org/wiki?curid=261316" title="ജോസഫ് മാൾട്ട">
ജോസഫ് മാൾട്ട

ന്യൂറംബർഗ്ഗ് ശിക്ഷാവിധിയനുസരിച്ച് നാസികുറ്റവാളികളെ തൂക്കിലേറ്റിയ ആരാച്ചാരാണ് ജോസഫ് മാൾട്ട (1918-1999). ശിക്ഷാവിധി നടപ്പാക്കാനായി പട്ടാളക്കാരനായ ജോസഫ് മാൾട്ട സ്വയം മുന്നോട്ട് വരുകയായിരുന്നു. 1946 ഒക്ടോബർ 6 നു നടപ്പാക്കിയ ആദ്യവധശിക്ഷയിൽ തന്നെ പത്തുനാസി കുറ്റവാളികളെ തൂക്കുമരത്തിലേറ്റിയത് മാൾട്ടയാണ്. ഹിറ്റ്ലറുടെ വിദേശകാര്യമന്ത്രി ജൊവാക്കിം വോൺ റിബൻട്രോപ്, മുഖ്യസൈനിക ഉപദേഷ്ടാവ് ഫീൽഡ് മാർഷൽ ജനറൽ വില്യം കീറ്റൽ, ആഭ്യന്തരമന്ത്രി വില്യം ഫ്രീക്ക്, ജനറൽ ആൽഫ്രഡ് ജോഡൽ, ജൂതന്മാർക്കെതിരെ പ്രചാരണനടപടികൾക്ക് നേതൃത്വം കൊടുത്ത ആൽഫ്രഡ് റോസൻബർഗ്,ജൂലിയസ് സ്ട്രെയിഷർ എന്നിവരതിൽപ്പെടുന്നു. ആകെ അറുപതോളം നാസികുറ്റവാളികളെ മാൾട്ട തൂക്കിലേറ്റുകളുണ്ടായി.1947ൽ സൈനിക സേവനത്തിൽ നിന്ന് വിരമിച്ച് ബോസ്റ്റണിലെ ഒരു ഫ്ലാറ്റിൽ താമസമായി. തന്റെ കൃത്ത്യത്തിൽ മനസ്താപമൊന്നുമില്ല,സന്തോഷമേ ഉള്ളൂ എന്ന് 1996ലെ ഒരു അഭിമുഖത്തിലും മാൾട്ട അഭിപ്രായപ്പെടുകയുണ്ടായി.


</doc>
<doc id="261321" url="https://ml.wikipedia.org/wiki?curid=261321" title="ഐ.സി.പി. നമ്പൂതിരി">
ഐ.സി.പി. നമ്പൂതിരി

വിപ്ലവത്തിന്റെ ഈറ്റില്ലം എന്ന് വി.ടി. ഭട്ടതിരിപ്പാട് വിശേഷിപ്പിച്ച ഇട്ടിയാംപറമ്പ് ഇല്ലത്തിൽ ജനിച്ച ഒരു സാമുദായികപരിഷ്കർത്താവും രാഷ്ട്രീയനേതാവുമായിരുന്നു ഐ.സി.പി.നമ്പൂതിരി എന്ന ഇട്ടിയാംപറമ്പത്ത് ചെറിയ പരമേശ്വരൻ നമ്പൂതിരി. നമ്പൂതിരി സമുദായത്തിൽ നിലനിന്നിരുന്ന അനാചാരങ്ങൾക്കെതിരേ പൊരുതി, അവർക്കിടയിൽ പരിഷ്കരണത്തിനു നേതൃത്വം നൽകി. യോഗക്ഷേമം എന്ന വാരികയിലൂടെ ഈ ലക്ഷ്യത്തിനുവേണ്ടി പരിശ്രമിച്ചു.

കോൺഗ്രസ്സിലൂടെ രാഷ്ട്രീയത്തിൽ പ്രവേശിച്ചു. കോൺഗ്രസ്സ് സോഷ്യലിസ്റ്റ്‌ പാർട്ടി രൂപീകരിക്കപ്പെട്ടപ്പോൾ അതിലംഗമായി. സി.എസ്.പിയുടെ മുഖപത്രമായ പ്രഭാതത്തിന്റെ പത്രാധിപരായിരുന്നു. പാറപ്പുറം സമ്മേളനത്തിൽ പങ്കെടുത്ത് കമ്മ്യൂണിസ്റ്റായി. മൊറാഴ സംഭവത്തെത്തുടർന്ന് പോലീസിന്റെ പിടിയലകപ്പെടാതിരിക്കാനായി ഒളിവിൽപോയി. പാർട്ടി പിളർന്നപ്പോൾ സി.പി.ഐ.യുടെ കൂടെ നിന്നു. 2001 മെയ് 27-ന് അന്തരിച്ചു.

3000 പറ നെല്ല് പാട്ടം പിരിയാറുള്ള ഒരു ഇടത്തരം ജന്മി കുടുംബമായിരുന്നു ഇട്ടിയാംപറമ്പ് ഇല്ലം. പിതാവ് വാസുദേവൻ നമ്പൂതിരി കാലാനുസൃതമായ മാറ്റങ്ങളെ സ്വാഗതം ചെയ്യാൻ തക്ക വിശാലമനസ്സുള്ളയാളായിരുന്നു. അതുകൊണ്ട് തന്നെ ഇട്ടിയാംപറമ്പ് ഇല്ലം നമ്പൂതിരി സമുദായത്തിന്റെ പരിഷ്കരണത്തിന് സുപ്രധാനമായ പങ്കു വഹിച്ചു. എന്നിരിക്കിലും അന്ധവിശ്വാസങ്ങളുടേയും,അനാചാരങ്ങളുടേയും നടുവിലാണ് പരമേശ്വരൻ നമ്പൂതിരി ജനിച്ചു വളർന്നത്. പതിനൊന്നാം വയസ്സിൽ സമാവർത്തനം കഴിഞ്ഞു, അതിനുശേഷം താമസം തിരുവനന്തപുരത്തായി. ഇക്കാലയളവിൽ നവോത്ഥാനപ്രസ്ഥാനത്തിന്റെ നേതാക്കളായ ശ്രീനാരായണനെക്കുറിച്ചും, സഹോദരൻ അയ്യപ്പനെക്കുറിച്ചുമൊക്കെ കേട്ടറിഞ്ഞു. മലബാർ കലാപത്തോടെ ദേശീയപ്രസ്ഥാനത്തെക്കുറിച്ചൊക്കെ കൂടുതലറിഞ്ഞു. വേദാധ്യായനം അല്ലാതെ ആധുനിക രീതിയിലുള്ള പ്രാഥമിക വിദ്യാഭ്യാസം ലഭിച്ചിരുന്നില്ല. എന്നാൽ കാര്യസ്ഥൻ അച്യുതൻനായരിൽ നിന്നും ഇംഗ്ലീഷും, മണിപ്രവാളവുമൊക്കെ പഠിച്ചിരുന്നു, തന്റെ അറിവിന്റെ വ്യാപ്തി വർദ്ധിപ്പിച്ചതിൽ അച്യുതൻ നായർക്കുള്ള പങ്കിനെക്കുറിച്ച് പരമേശ്വരൻ നമ്പൂതിരി തന്റെ ആത്മകഥയിൽ രേഖപ്പെടുത്തിയിരിക്കുന്നു.

നമ്പൂതിരിമാരുടെ സാമൂഹിക ഉന്നമനത്തിനു വേണ്ടി പ്രവർത്തിച്ചിരുന്ന യോഗക്ഷേമസഭയുടെ സഹായത്താൽ എസ്.എസ്.എൽ.സി വരെ പഠിക്കാൻ തിരഞ്ഞെടുക്കപ്പെട്ടുവെങ്കിലും, യാഥാസ്ഥിതികനായ മുത്തച്ഛന്റെ നിർബന്ധത്താൽ ആ ആഗ്രഹം പൂർത്തീകരിക്കപ്പെട്ടില്ല. എന്നാൽ അച്ഛന്റെ സഹായത്താൽ സംസ്കൃതം തുടർന്ന് പഠിക്കാൻ കഴിഞ്ഞു. മലബാർ കലാപത്തിനുശേഷം തിരികെ നാട്ടിൽ വന്നപ്പോൾ യോഗക്ഷേമ സഭയുടെ മുഴുവൻ സമയ പ്രവർത്തകനായി. നമ്പൂതിരിമാർക്ക് വിദ്യാഭ്യാസം എന്ന ലക്ഷ്യം നേടിയെടുക്കാൻ വി.ടി.ഭട്ടതിരിപ്പാടിന്റേയും, പണ്ടം വാസുദേവൻ നമ്പൂതിരിയുടേയും നേതൃത്വത്തിൽ തൃശ്ശൂരിൽ നിന്നും ചന്ദ്രഗിരിപ്പുഴ വരെ ഒരു യാചനായാത്ര സംഘടിപ്പിച്ചു. ഇതിൽ ആദ്യവസാനക്കാരനായി പരമേശ്വരൻ നമ്പൂതിരിയും ഉണ്ടായിരുന്നു. യോഗക്ഷേമം മാസികയായ ഉണ്ണിനമ്പൂതിരിക്കുവേണ്ടി റിപ്പോർട്ടുകൾ തയ്യാറാക്കുക എന്നതായിരുന്നു ചുമതല.

ഒരു വൃദ്ധൻ നമ്പൂതിരിക്കു വിവാഹം കഴിച്ചുകൊടുക്കാൻ നിശ്ചയിച്ചിരുന്ന സ്വന്തം സഹോദരിയെ ഈ ദുരന്തത്തിൽ നിന്നും രക്ഷിക്കാൻ വി.ടി.ഭട്ടതിരിപ്പാടിനെക്കൊണ്ടു വിവാഹം കഴിപ്പിച്ചു. ഇത് നമ്പൂതിരി സമുദായത്തിന്റെ യാഥാസ്ഥിതികകെട്ടുപാടുകളിൽ നിന്നുമുള്ള മോചനത്തിന്റെ ആഹ്വാനം കൂടിയായിരുന്നു. ഐ.സി.പി.യുടെ ഇളയസഹോദരി ഉമ അന്തർജനത്തെ (നങ്ങേമ) വിവാഹം കഴിച്ചത് എം.ആർ.ഭട്ടതിരിപ്പാടായിരുന്നു. മറ്റൊരു സഹോദരിയായ പ്രിയദത്തയെ വിവാഹം ചെയ്തുകൊടുത്തത് തീയ്യ ജാതിയിൽപ്പെട്ട കല്ലാട്ട് കൃഷ്ണൻ എന്ന രാഷ്ട്രീയ നേതാവിനായിരുന്നു.

സാമൂഹ്യപരിഷ്കർത്താക്കൾ പലരും രാഷ്ട്രീയത്തിലേക്കു നീങ്ങിത്തുടങ്ങിയപ്പോൾ, ഐ.സി.പിയും അവരെ പിന്തുടർന്ന് കോൺഗ്രസ്സിൽ അംഗമായി. പരമേശ്വരൻ നമ്പൂതിരിയും ഈ പാത തുടർന്ന് കോൺഗ്രസ്സിൽ അംഗമായി ചേർന്നു. ഗാന്ധിജിയുടെ കേരള പര്യടനത്തിൽ സജീവമായി പങ്കെടുത്തു. കോൺഗ്രസ്സിൽ ഇടതുപക്ഷചിന്താഗതികൾ സജീവമായപ്പോൾ നമ്പൂതിരിയും അവരുടെ കൂടെ ചേർന്നു. കോൺഗ്രസ്സ് സോഷ്യലിസ്റ്റ് പാർട്ടി രൂപീകരിച്ചിപ്പോൾ അതിലംഗമായി. സി.എസ്.പി.യുടെ മുഖപത്രമായിരുന്ന പ്രഭാതത്തിന്റെ മുഖ്യചുമതലക്കാരൻ പരമേശ്വരൻ നമ്പൂതിരിയായിരുന്നു. എ.കെ.ഗോപാലൻ നടത്തിയ പ്രസിദ്ധമായ പട്ടിണിജാഥയിൽ പി .കൃഷ്ണപിള്ളയുടെ നിർദ്ദേശപ്രകാരം പങ്കെടുത്തു. 1939 ൽ പിണറായിയിലെ പാറപ്പുറത്തു നടന്ന സി.എസ്.പി.യോഗത്തിൽ ഐ.സി.പി.യും പങ്കെടുത്തു. കമ്മ്യൂണിസ്റ്റ് പാർട്ടി അംഗമായതിനുശേഷം, പാർട്ടിയുടെ പ്രചാരണത്തിനായി വേണ്ടി പരിശ്രമിച്ചു.

രണ്ടാംലോകമഹായുദ്ധത്തിനുശേഷം പാർട്ടിനേതാക്കളെ അറസ്റ്റുചെയ്യുകയുണ്ടായി. മൊറാഴസംഭവത്തെത്തുടർന്ന് ഐ.സി.പി.ക്കെതിരെ അറസ്റ്റ് വാറണ്ട് പുറപ്പെടുവിച്ചു. കൃഷ്ണപിള്ളയുടെ നിർദ്ദേശാനുസരണം ഒളിവിൽപോയി. 1940 മുതൽ 1942 വരെ ഒളിവിൽ കഴിഞ്ഞു. തനിക്കെതിരേയുള്ള അറസ്റ്റ് വാറണ്ട് പിൻവലിച്ച വിവരം അറിഞ്ഞ് ഒളിവു ജീവിതം അവസാനിപ്പിച്ചു.രണ്ടാം പാർട്ടി കോൺഗ്രസ്സിനെതുടർന്ന് പാർട്ടി നിരോധിച്ചപ്പോൾ, ആശയപ്രചരണത്തിനായി പാർട്ടി തുടങ്ങിയ റിപ്പബ്ലിക്ക് എന്ന പത്രത്തിന്റെ സംഘാടകൻ ഐ.സി.പി.ആയിരുന്നു. ഇതിനെതുടർന്ന് പോലീസിന്റെ പിടിയിൽപ്പെടാതെ ഒളിവിൽ കഴിഞ്ഞുവെങ്കിലും, 1950-ൽ മങ്കരയിൽ വെച്ച് അറസ്റ്റിലായി.

1964-ൽ പാർട്ടി പിളർന്നപ്പോൾ സി.പി.ഐ.യോടൊപ്പം നിന്ന ഐ.സി.പി. 1967-നുശേഷം ഇരുപാർട്ടികളിലുമായി സഹകരിച്ചു പ്രവർത്തിച്ചു. വാർദ്ധക്യസഹജമായ അസുഖങ്ങളെത്തുടർന്ന് സജീവരാഷ്ട് 2001 മെയ് 27-ന് 92-ആം വയസ്സിൽ അന്തരിച്ചു.


</doc>
<doc id="261323" url="https://ml.wikipedia.org/wiki?curid=261323" title="സ്ക്യൂവിങ്ങ് ചെസ്സ്">
സ്ക്യൂവിങ്ങ് ചെസ്സ്


</doc>
<doc id="261326" url="https://ml.wikipedia.org/wiki?curid=261326" title="പാവാടക്കമ്പ്">
പാവാടക്കമ്പ്

തെക്കെപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് പാവാടക്കമ്പ്. . 4 മീറ്റർ വരെ ഉയരം വയ്ക്കുന്ന ഈ ചെടി 2000 മീറ്ററിനും 2300 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. ആനമലയിലും നീലഗിരിയിലുമാണ് ഇത് ഉള്ളത്.



</doc>
<doc id="261327" url="https://ml.wikipedia.org/wiki?curid=261327" title="ഗ്രമാത്തിക്ക ദമുലിക്ക">
ഗ്രമാത്തിക്ക ദമുലിക്ക

ബർത്തലോമിയോ സീഗൻബാൾഗ് എന്ന ഡാനിഷ് മിഷണറി ജർമ്മനിയിലെ ഹലേ സർവകലാശാലയിൽ നിന്ന് 1716 ൽ പ്രസിദ്ധപ്പെടുത്തിയ തമിഴ് വ്യാകരണ ഗ്രന്ഥമാണ് ഗ്രമാത്തിക്ക ദമുലിക്ക. മലയാളത്തിന്റെയും വ്യാകരണ ഗ്രന്ഥമായി കരുതപ്പെടുന്ന ഈ ഗ്രന്ഥത്തിൽ ആകെ എട്ട് അദ്ധ്യായങ്ങളാണുള്ളത്. അക്ഷരങ്ങൾ, ഉച്ചാരണം, നാമങ്ങൾ, നാമവിശേഷണങ്ങൾ, സർവ്വനാമം, ക്രിയ, അവ്യങ്ങൾവാക്യഘടന എന്നിവ ഓരോ അധ്യായത്തിലും പ്രതിപാദിച്ചിരിക്കുന്നു. 



</doc>
<doc id="261332" url="https://ml.wikipedia.org/wiki?curid=261332" title="വാൻഡലിസം">
വാൻഡലിസം

എ.ഡി നാല്, അഞ്ച് നൂറ്റാണ്ടുകളിൽ റോം ആക്രമിച്ച അപരിഷ്കൃത-ജർമാനിക്ക് ഗോത്രങ്ങളായ വാൻഡലുകൾ റോമിൽ വൻ നാശനഷ്ടങ്ങൾ വിതച്ചു. കലാശില്പങ്ങളും, സ്മാരകങ്ങളുമൊക്കെ വ്യാപകമായി തകർക്കപ്പെടുകയും, വികൃതമാക്കുകയും ചെയ്തു. അത്തരത്തിലുള്ള അക്രമങ്ങളും നശീകരണ പ്രവർത്തികളും ലോകചരിത്രത്തിൽ പുതുതല്ലെങ്കിലും വാൻഡലുകൾ ഭംഗ്ഗിയുള്ള ശില്പങ്ങളെയും തിരഞ്ഞ് പിടിച്ച് തകർക്കാൻ ശ്രമിച്ചതായി പറയപ്പെടുന്നു. പിന്നീട് അത്തരത്തിലുള്ള നശീകരണപ്രവർത്തികളെയും സംസ്കാരശത്രുത്ത്വത്തെയും പൊതുവേ കുറിക്കാൻ വാൻഡലിസം എന്ന വാക്ക് ഉപയോഗിച്ചു തുടങ്ങി. ഉടമസ്ഥാനുവാദമില്ലതെ ചുമരുകളും മറ്റും വികൃതമാക്കുന്ന ക്രമിനൽ പ്രവർത്തികളെ സൂചിപ്പിക്കാനും വാൻഡലിസം എന്ന വാക്ക് ഉപയൊഗികുന്നു.


</doc>
<doc id="261335" url="https://ml.wikipedia.org/wiki?curid=261335" title="വിവേകാനന്ദ കേന്ദ്രം">
വിവേകാനന്ദ കേന്ദ്രം

ഒരു ആദ്ധ്യാത്മിക പ്രസ്ഥാനമാണ് വിവേകാനന്ദ കേന്ദ്രം. 1972 ജനുവരി 7 നാണ് വിവേകാനന്ദ കേന്ദ്രം ആരംഭിക്കുന്നത്. ഏക്നാഥ് രാനാഡേനാണ് വിവേകാനന്ദ കേന്ദ്രം സ്ഥാപിച്ചത്. ഇന്നു് പി. പരമേശ്വരൻ അദ്ധ്യക്ഷത വഹിക്കുന്നു.


</doc>
<doc id="261336" url="https://ml.wikipedia.org/wiki?curid=261336" title="കോഫി അവൂനോർ">
കോഫി അവൂനോർ

ഒരു ആഫ്രിക്കൻ കവിയും രാഷ്ട്രതന്ത്രജ്ഞനുമായിരുന്നു പ്രൊഫ. കോഫി അവൂനോർ (13 മാർച്ച് 1935 – 21 സെപ്റ്റംബർ 2013). 'ഇവ്' എന്ന ഘാന ഭാഷയിലും ഇംഗ്ലീഷിലും ഒരുപോലെ കൃതികൾ രചിച്ചിട്ടുണ്ട്. 1980-കളിൽ ബ്രസീലിലേയും ക്യൂബയിലേയും ഘാന അംബാസഡറായി പ്രവർത്തിച്ചു. 1990-'94 കാലഘട്ടത്തിൽ യു.എന്നിൽ ഘാനയെ പ്രതിനിധീകരിച്ചു. ഘാന പ്രസിഡൻറിന്റെ ഉപദേശകസംഘത്തിന്റെ അധ്യക്ഷനായിരുന്നു.
പ്രസിഡൻറ് ക്വാമി എൻ ക്രൂമ പട്ടാള അട്ടിമറിയിൽ പുറത്തായപ്പോൾ അവൂനോറിന് രാജ്യം വിടേണ്ടിവന്നു. ന്യൂയോർക്കിലായിരുന്നപ്പോൾ യൂണിവേഴ്‌സിറ്റി കംപാരറ്റീവ് ലിറ്ററേച്ചർ ഡിപ്പാർട്ട്‌മെൻറിന്റെ ചെയർമാനായിരുന്നു അദ്ദേഹം. അമേരിക്കയിൽനിന്ന് 1975-ൽ തിരിച്ചെത്തിയ അവൂനോർ പട്ടാള ഭരണകൂടത്തെ അട്ടിമറിക്കാൻ ശ്രമിച്ചുവെന്ന കുറ്റത്തിന് അറസ്റ്റുചെയ്യപ്പെട്ടു. 'ദി ഹൗസ് ബൈ ദി സീ' എന്ന കവിത അദ്ദേഹം ജയിലിൽവെച്ച് രചിച്ചതാണ്. 

2013 സെപ്റ്റബറിൽ നെയ്‌റോബിയിലെ ഷോപ്പിങ് മാളിൽ ശനിയാഴ്ച സൊമാലിയൻഭീകരർ നടത്തിയ ആക്രമണത്തിൽ കൊല്ലപ്പെട്ടു. 



</doc>
<doc id="261338" url="https://ml.wikipedia.org/wiki?curid=261338" title="ചീരക്കുഴി ഉണ്ണികൃഷ്ണൻ">
ചീരക്കുഴി ഉണ്ണികൃഷ്ണൻ

കേരളത്തിലെ ഒരു ജാലവിദ്യക്കാരനായിരുന്നു ജാലവിദ്യാ കുലഗുരു ചീരക്കുഴി ഉണ്ണികൃഷ്ണൻ (മരണം : 21 സെപ്റ്റംബർ 2013). വാഴകുന്നം നീലകണ്ഠൻ നമ്പൂതിരിയുടെ പ്രധാന ശിഷ്യനായിരുന്നു. കളരി അഭ്യാസി കൂടിയായ ഇദ്ദേഹം ഇന്ത്യയിലുടനീളവും വിദേശരാജ്യങ്ങളിലും ജാലവിദ്യാ പ്രദർശനം നടത്തിയിട്ടുണ്ട്. ഒട്ടേറെപ്പേരെ ജാലവിദ്യ അഭ്യസിപ്പിച്ചു. 'ചെപ്പടിവിദ്യ'യുടെ ആചാര്യനും പ്രചാരകനുമായിരുന്നു. 
ഗുരുവായൂരിലെ പുരാതന ബാലവൈദ്യ പാരമ്പര്യ തറവാടായ ചീരക്കുഴിയിലെ അമ്മുക്കുട്ടിയമ്മയുടെയും ചാവക്കാട് ഒരുമനയൂർ കുന്നത്ത് നാരായണൻനായരുടെയും മകനാണ്. ഭാര്യ അമ്മിണി അമ്മയുടെ മരണശേഷം തിരുവാങ്കുളത്ത് മകളോടൊപ്പം വസിച്ചുവരികയായിരുന്നു.

മണൽത്തരികളിൽനിന്ന് രാമനാമം കേൾപ്പിക്കുക, തോക്കിൽനിന്നും ചീറിവരുന്ന ഉണ്ട പിടിക്കുക, ഗുരുവായൂരപ്പന്റെ തീർത്ഥം അരങ്ങത്ത് എത്തിയ്ക്കുക തുടങ്ങി ഒട്ടേറെ ജാലവിദ്യാ ഇനങ്ങൾ അരങ്ങത്ത് പ്രദർശിപ്പിച്ചിരുന്നു.



</doc>
<doc id="261343" url="https://ml.wikipedia.org/wiki?curid=261343" title="അത്തം (ഞാറ്റുവേല)">
അത്തം (ഞാറ്റുവേല)

സാധാരണയായി 12 ഭാഗങ്ങളായി വിഭജിച്ചിട്ടുള്ള രാശിചക്രത്തെ 27 തുല്യ നക്ഷത്രഭാഗങ്ങളായി വിഭജിച്ചിട്ടുള്ളതിലിലൊന്നാണ് അത്തം ഞാറ്റുവേല. കേരളത്തിലെ കാർഷികവൃത്തി ഞാറ്റുവേലകളുമായി ബന്ധപ്പെട്ടാണ് കണക്കാക്കിയിരുന്നത്.

ഇടവപ്പാതി കാലവർഷം കഴിഞ്ഞ് തുലാവർഷത്തിലേക്ക് പ്രവേശിക്കുന്നത് അത്തം ഞാറ്റുവേലയോടനുബന്ധിച്ചാണ്.
അത്തം ഞാറ്റുവേലയിലാണ് അടുത്ത ഓണത്തിന് വിളവെടുക്കേണ്ട നേന്ത്രവാഴകൃഷി ആരംഭിക്കേണ്ടത്. ആണ്ടെത്തിയ (ഒരു വർഷം പൂർത്തിയായ) നെൽവിത്ത് കഴുകി ഉണക്കി സൂക്ഷിയ്ക്കുന്നതും അത്തം ഞാറ്റുവേലയിലാണ് ചെയ്യുന്നത്. ഇങ്ങനെ ട്രീറ്റ് ചെയ്ത വിത്ത് അടുത്ത പുഞ്ചയ്ക്ക് വിതയ്ക്കാനായി ഉപയോഗിക്കാം.


ഒരുപ്പൂനിലങ്ങളിൽ ഒന്നാംവിള കൊയ്തിന് ശേഷം അത്തം ഞാറ്റുവേലയിൽതന്നെ എള്ളുവിതച്ചാൽ ഭരണിയുടെ കഴുത്ത് വരെ എണ്ണകിട്ടുമത്രെ. എള്ളിന് നല്ല വിളവുണ്ടാകുമെന്നു ചുരുക്കം.


</doc>
<doc id="261348" url="https://ml.wikipedia.org/wiki?curid=261348" title="മഹാത്മാഗാന്ധി കോളേജ്, ഇരിട്ടി">
മഹാത്മാഗാന്ധി കോളേജ്, ഇരിട്ടി

കണ്ണൂർ ജില്ലയിലെ ഇരിട്ടിക്കടുത്ത് കീഴുരിൽ സ്ഥിതി ചെയ്യുന്ന ഒരു എയ്‌ഡഡ് കോളേജാണ് മഹാത്മാഗാന്ധി കോളേജ്. കണ്ണൂർ സർവ്വകലാശാലയോടാണ് ഈ കലാലയം അഫിലിയേറ്റ് ചെയ്തിരിക്കുന്നത്. പേരാവൂർ MLA സണ്ണി ജോസഫ് ആണ് കോളേജിന്റെ മാനേജർ..


</doc>
<doc id="261349" url="https://ml.wikipedia.org/wiki?curid=261349" title="ഡീപ് ഇമ്പാക്റ്റ് (ബഹിരാകാശ പേടകം)">
ഡീപ് ഇമ്പാക്റ്റ് (ബഹിരാകാശ പേടകം)

ടെമ്പൽ-1 എന്ന ധൂമകേതുവിനെ കുറിച്ചു പഠിക്കാൻ വേണ്ടി 2005 ജനുവരി 12൹ നാസ വിക്ഷേപിച്ച ബഹിരാകാശ പേടകമാണു് ഡീപ് ഇമ്പാക്റ്റ്. ഒരു ഇമ്പാക്റ്റർ ഉപയോഗിച്ച് ധൂമകേതുവിനെ ഇടിച്ച് അതിന്റെ ആന്തരിക ചേരുവകൾ പഠിക്കുകയായിരുന്നു ഇതിന്റെ ലക്ഷ്യം. 2005 ജൂലൈ 4൹ ഇമ്പാക്റ്റർ ധൂമകേതുവിന്റെ ന്യൂക്ലിയസ്സിൽ ഇടിച്ചു കയറുകയും അങ്ങനെയുണ്ടായ കുഴിയുടെയും ചിതറിത്തെറിച്ച പൊടി പടലങ്ങളുടെയും നിരവധി ചിത്രങ്ങൾ ഡീപ് ഇമ്പാക്റ്റർ ഭൂമിയിലേക്കയയ്ക്കുകയും ചെയ്തു. ഇതിൽ നിന്ന് ധൂമകേതുവിൽ മുമ്പു പ്രതീക്ഷിച്ചിരുന്നതിനേക്കാൾ പൊടിപലങ്ങൾ കൂടുതലാണെന്നും ഐസ് കുറവാണെന്നുമുള്ള നിഗമനത്തിൽ ശാസ്ത്രജ്ഞർ എത്തി. കൂടാതെ ആന്തരിക ചേരുവകളെ കുറിച്ചുള്ള മറ്റനവധി വിവരങ്ങളും പുതുതായി ലഭിച്ചു. 2013 സെപ്റ്റംബർ 20൹ ഇതിന്റെ പ്രവർത്തനം അവസാനിച്ചു.


</doc>
<doc id="261363" url="https://ml.wikipedia.org/wiki?curid=261363" title="മാണി സി. കാപ്പൻ">
മാണി സി. കാപ്പൻ

ഒരു ഇന്ത്യൻ രാഷ്ട്രീയക്കാരനും കേരളത്തിലെ ഇപ്പോഴത്തെ നിയമസഭാംഗവുമാണ് മാണി സി. കാപ്പൻ. 2019 സെപ്റ്റംബറിൽ നടന്ന ഉപതിരഞ്ഞെടുപ്പിൽ യുഡിഎഫിലെ ടോം ജോസിനെ അദ്ദേഹം പരാജയപ്പെടുത്തി. കേരള മുൻ ധനമന്ത്രി കെ. എം. മാണിയുടെ മരണശേഷം ഈ സീറ്റ് ഒഴിഞ്ഞുകിടക്കുകയായിരുന്നു. മലയാള സിനിമകളിൽ ഒരു നടൻ, നിർമ്മാതാവ്, സംവിധായകൻ എന്നീ നിലകളിലും അറിയപ്പെടുന്നു. കോട്ടയം ജില്ലയിലെ പാലാ സ്വദേശിയായ ഇദ്ദേഹം എൻ.സി.പി. സംസ്‌ഥാന ട്രഷററാണ്. മുൻ രാജ്യാന്തര വോളിബോൾ താരം കൂടിയായ മാണി സി. കാപ്പൻ 25-ഓളം ചലച്ചിത്രങ്ങളിൽ അഭിനയിച്ചിട്ടുണ്ട്.

1956 മെയ് 30 ന് കോട്ടയം ജില്ലയിലെ പാലായിൽ കാപ്പിൽ കുടുംബത്തിൽ ചെറിയാൻ ജെ. കാപ്പൻ്റെയും ത്രേസിയാമ്മയുടെയും പതിനൊന്നു മക്കളിൽ ഏഴാമത്തെ മകനായി ജനനം. 
വോളിബോൾ കളിക്കാരൻ, സിനിമ നിർമ്മാതാവ്, സംവിധായകൻ, തിരക്കഥാകൃത്ത്, നടൻ, രാഷ്ട്രീയ പ്രവർത്തകൻ എന്നീ നിലകളിൽ ശ്രദ്ധേയനാണ്. കോൺഗ്രസ് എസ് സംസ്ഥാന ട്രഷറർ, പാലാ മുൻസിപ്പൽ കൗൺസിലർ, നാഷണലിസ്റ്റ് കോൺഗ്രസ് പാർട്ടിയുടെ സംസ്ഥാന ട്രഷറർ, ദേശീയ വർക്കിംഗ് കമ്മിറ്റി അംഗം. ചങ്ങനാശ്ശേരിയിലെ പാലത്തിങ്കൽ കുടുംബാംഗമായ ആലീസാണ്‌ ഭാര്യ. ചെറിയാൻ കാപ്പൻ, ടീന, ദീപ എന്നിവർ മക്കളാണ്.

പാലാ സെൻ്റെ മേരീസ് എൽപി സ്‌കൂൾ, പാലാ സെൻ്റെ തോമസ് സ്‌കൂൾ എന്നിവിടങ്ങളിൽ നിന്നാണ് മാണി സി കാപ്പൻ സ്‌കൂൾ വിദ്യാഭ്യാസം പൂർത്തിയാക്കിയത്. തുടർന്ന് ഇരിഞ്ഞാലക്കുട ക്രൈസ്റ്റ് കോളേജിലും മടപ്പള്ളി സർക്കാർ കോളേജിലുമായിരുന്നു കലാലയ ജീവിതം. പഠനത്തിൽ ഒരു ശരാശരി വിദ്യാർത്ഥി മാത്രമായിരുന്ന കാപ്പൻ്റെ താല്പര്യം കായിക രംഗത്തായിരുന്നു. ഏഴാം ക്ലാസ്സിൽ പഠിക്കുമ്പോൾ എം.എം ജോസഫ് മെമ്മോറിയൽ ആൾ ഇന്ത്യ വോളിബോൾ ടൂർണമെന്റ് പാലായിൽ നടന്നപ്പോൾ അതിൽ ആകൃഷ്ടനായ മാണി സി കാപ്പനിൽ ഒരു വോളിബോൾ കളിക്കാരനാവുക എന്ന ആഗ്രഹം ഉടലെടുത്തു.

കോളേജ് വിദ്യാഭ്യാസ കാലഘട്ടത്തിൽ കേരള സംസ്ഥാന വോളിബോൾ ടീമിൽ നാല് വർഷത്തോളം അംഗമായിരുന്നു. തുടർന്ന് നാല് വർഷക്കാലം കാലിക്കറ്റ് സർവകലാശാല ടീം ക്യാപ്റ്റൻ എന്ന നിലയിൽ കാഴ്ചവെച്ച പ്രകടനം അദ്ദേഹത്തെ കേരള സംസ്ഥാന വൈദ്യതി ബോർഡിന്റെ വോളിബോൾ ടീമിലെത്തിച്ചു. പ്രൊഫഷണൽ സ്പോർട്സിൽ ഒരു വർഷം കഴിഞ്ഞ് 1978ൽ അബുദാബി സ്പോർട്സ് ക്ലബ്ബിൽ കളിക്കാൻ അദ്ദേഹത്തിന് അവസരം ലഭിച്ചു. അന്തരിച്ച ഇതിഹാസ തരാം ജിമ്മി ജോർജിനൊപ്പം അബുദാബി സ്പോർട്സ് ക്ലബ്ബിൽ കളിക്കുവാൻ സാധിച്ച ചുരുക്കം ചില മലയാളികളിൽ ഒരാളാണ് മാണി സി കാപ്പൻ. നാലു വർഷം കഴിഞ്ഞപ്പോൾ അദ്ദേഹം നാട്ടിലേക്ക് തിരികെയെത്തി സിനിമ രംഗത്തേക്ക് തിരിഞ്ഞു. 14 വർഷത്തോളം കായിക രംഗത്ത് സജീവമായ അദ്ദേഹത്തെ നിരവധി കായിക പുരസ്കാരങ്ങൾ തേടിയെത്തി.

മാണി സി കാപ്പൻ നിർമ്മാതാവായ ""മേലേപ്പറമ്പിൽ ആൺവീട്"" എന്ന ആദ്യചിത്രം തന്നെ എക്കാലത്തെയും മികച്ച ഹിറ്റ് ചിത്രങ്ങളിൽ ഒന്നായി മാറി . തുടർന്ന് "മാന്നാർ മത്തായി സ്പീക്കിംഗ്, കുസൃതി കാറ്റ്, സിഐഡി ഉണ്ണികൃഷ്ണൻ," തുടങ്ങി 11 ചിത്രങ്ങൾ നിർമ്മിച്ചു. അതിൽ മാന്നാർ മത്തായി സ്പീക്കിംഗ് എന്ന ചിത്രത്തിലൂടെ സംവിധായകൻ്റെ മേലങ്കിയും മാണി സി കാപ്പൻ അണിഞ്ഞു. തുടർന്ന് തമിഴ് ചിത്രങ്ങൾ ഉൾപ്പെടെ 25ഓളം ചിത്രങ്ങളിൽ അഭിനയിച്ചു. 2012-ൽ "'മേലേ പറമ്പിൽ ആൺവീട്"' എന്ന തൻ്റെ ചിത്രം ആസാമിസ് ഭാഷയിൽ അദ്ദേഹം തന്നെ സംവിധാനവും നിർമ്മാണവും നിർവഹിച്ചുക്കൊണ്ട് പുറത്തിറക്കി. "മേലേപറമ്പിൽ ആൺവീട്, മാന്നാർ മത്തായി സ്പീക്കിംഗ്" എന്നീ ചിത്രങ്ങൾക്ക് ഫിലിം ക്രിട്ടിക്സ് അവാർഡ് രണ്ടുതവണ ലഭിക്കുകയുണ്ടായി. വിവിധ സംസ്ഥാന സർക്കാർ പുരസ്കാരങ്ങളും അദ്ദേഹത്തെ തേടിയെത്തിയിട്ടുണ്ട്.

സിനിമയോടൊപ്പം തന്നെ കോൺഗ്രസ് എസ്സിലൂടെ സജീവ രാഷ്ട്രീയത്തിലേക്ക് കടന്ന മാണി സി കാപ്പൻ സംസ്ഥാന ട്രെഷറർറായിരുന്നു. പിന്നീട് കോൺഗ്രസ് എസ് എൻ.സി.പിയായി മാറിയപ്പോഴും അദ്ദേഹം സംസ്ഥാന ഭാരവാഹിയായി. പാലാ മുൻസിപ്പൽ കൗൺസിലർ (2000-05), നാളികേര വികസന ബോർഡ് വൈസ്‌ചെയർമാൻ എന്നീ സ്ഥാനങ്ങൾ അലങ്കരിച്ചു. മാണി സി കാപ്പൻ കൗൺസിലർ ആയിരുന്ന സമയത്ത് തന്നെ അദ്ദേഹത്തിൻ്റെ സഹോദരന്മാരായ ജോർജ് സി കാപ്പൻ, ചെറിയാൻ സി കാപ്പൻ എന്നിവരും കൗൺസിലർമാരായിരുന്നു. ഒരു കുടുംബത്തിൽ നിന്നും തന്നെ മൂന്ന് കൗൺസിലർമാർ എന്ന അപൂർവ്വ നേട്ടം കാപ്പൻ കുടുംബത്തിന് സ്വന്തമായി. മൂന്ന് തവണ ഇടതുപക്ഷ മുന്നണി നിയമസഭാ സ്ഥാനാർത്ഥിയായി പാലായിൽ മത്സരിച്ചിട്ടുണ്ട്. നിലവിൽ നാഷണലിസ്റ്റ് കോൺഗ്രസ് പാർട്ടിയുടെ ദേശീയ വർക്കിംഗ് കമ്മിറ്റി മെമ്പറാണ്.




ചെറിയാൻ ജെ. കാപ്പൻ - സ്വന്തന്ത്ര്യ സമരസേനാനി, അഭിഭാഷകൻ, ലോക്സഭാ അംഗം, നിയമസഭ അംഗം, പാലാ മുൻസിപ്പൽ ചെയർമാൻ തുടങ്ങിയ സ്ഥാനങ്ങൾ വഹിച്ച വ്യക്തിയാണ്. സഹോദരൻ ജോർജ് സി. കാപ്പൻ 1991-ൽ പാലാ നിയമസഭാ തിരഞ്ഞെടുപ്പിൽ ഇടതുപക്ഷ സ്ഥാനാർത്ഥിയായി മൽസരിച്ചിരുന്നു.


</doc>
<doc id="261377" url="https://ml.wikipedia.org/wiki?curid=261377" title="യുവതാരം">
യുവതാരം

ജയ്ഹിന്ദ്‌ ടിവി സംപ്രേഷണം ചെയുന്ന "ഒഡിസ്യ യുവതാരം" കേരളത്തിന്റെ മികച്ച സാമൂഹ്യ പ്രതിബദ്ധതയുള്ള യുവത്വത്തെ തേടിയുള്ള മത്സര പരിപാടിയാണു. ദൃശ്യമാധ്യമ ചരിത്രത്തിൽ ആദ്യമായാണു സാമുഹ്യ സേവനം ലക്ഷ്യമാക്കിക്കൊണ്ട് ഒരു റിയാലിറ്റി ഷോ അവതരിപ്പിക്കപ്പെടുന്നത് .റിയാലിറ്റി ഷോകളുടെ പതിവ് വർണ്ണ കാഴ്ചകളുടെ ലോകത്ത് നിന്ന് മാറി കൊണ്ട് പച്ചയായ സാമൂഹിക യാഥാർത്ഥ്യങ്ങളിലേക്കാണു ഈ പരിപാടി വെളിച്ചം വീശുന്നത് .
മുഹമ്മദ്‌ ഹനീഷ് ഐ.എ.സ് ,മധുപാൽ എന്നിവരാണു സ്ഥിരം വിധികർത്താക്കൾ.


</doc>
<doc id="261379" url="https://ml.wikipedia.org/wiki?curid=261379" title="മോണ്ടെവിഡിയോ കൺവെൻഷൻ">
മോണ്ടെവിഡിയോ കൺവെൻഷൻ

രാജ്യങ്ങളുടെ അവകാശങ്ങളും ചുമതലകളും സംബന്ധിച്ച മോണ്ടെവിഡിയോ കൺവെൻഷൻ (മോണ്ടെവിഡിയോ കൺവെൻഷൻ ഓൺ റൈറ്റ്സ് ആൻഡ് ഡ്യൂട്ടീസ് ഓഫ് സ്റ്റേറ്റ്സ്) 1933 ഡിസംബർ 26-ന് ഉറൂഗ്വേയിലെ മോണ്ടെവിഡിയോ എന്ന സ്ഥലത്തുവച്ച് ഒപ്പിട്ട ഒരു ഉടമ്പടിയാണ്. ഏഴാമത് അമേരിക്കൻ രാജ്യങ്ങളുടെ അന്താരാഷ്ട്ര സമ്മേളനത്തിലാണ് ഈ ഉടമ്പടി ഒപ്പുവയ്ക്കപ്പെട്ടത്. ഈ കൺവെൻഷൻ പരമ്പരാഗത അന്താരാഷ്ട്രനിയമത്തിന്റെ ഭാഗമായി ഡിക്ലറേറ്റീവ് തിയറി ഓഫ് സ്റ്റേറ്റ്‌ഹുഡ് സ്വീകരിച്ചു. അമേരിക്കൻ ഐക്യനാടുകളുടെ പ്രസിഡന്റായ ഫ്രാങ്ക്ലിൻ ഡി. റൂസവെൽറ്റ്, സെക്രട്ടറി ഓഫ് സ്റ്റേറ്റ് കോർഡൽ ഹൾ എന്നിവർ അമേരിക്കയിലെ രാജ്യങ്ങൾ തമ്മിലുള്ള പ്രശ്നങ്ങളിൽ അമേരിക്കൻ ഐക്യനാടുകൾ ഇടപെടുന്നതിനെ എതിർക്കുന്ന "നല്ല അയൽക്കാരൻ നയം" പ്രഖ്യാപിച്ചു. പത്തൊൻപതു രാജ്യങ്ങൾ ഈ ഉടമ്പടിയിൽ ഒപ്പുവച്ചു. ബ്രസീൽ, പെറു, അമേരിക്കൻ ഐക്യനാടുകൾ എന്നീ രാജ്യങ്ങൾ ചെറിയ എതിർപ്പുകളോടെയാണ് ഇത് സ്വീകരിച്ചത്.

1934 ഡിസംബർ 26-ന് കരാർ നിലവിൽ വന്നു. ഇത് 1936 ജനുവരി 8-ന് "ലീഗ് ഓഫ് നേഷൻസിന്റെ ഉടമ്പടിപ്പട്ടികയിൽ" പെടുത്തുകയുണ്ടായി.

ഈ ഉടമ്പടി റാറ്റിഫൈ ചെയ്ത 16 രാജ്യങ്ങളും അമേരിക്കൻ ഭൂഖണ്ഡങ്ങളിൽ നിന്നുള്ളവരായിരുന്നു:
മറ്റു നാലു രാജ്യങ്ങളും ഉടമ്പടിയിൽ ഒപ്പുവച്ചിരുന്നുവെങ്കിലും റാറ്റിഫൈ ചെയ്യുകയുണ്ടായില്ല:



</doc>
<doc id="261384" url="https://ml.wikipedia.org/wiki?curid=261384" title="നയതന്ത്ര അംഗീകാരം">
നയതന്ത്ര അംഗീകാരം

അന്താരാഷ്ട്ര നിയമപ്രകാരം ഒരു രാജ്യം മറ്റൊരു രാജ്യത്തിന്റെയോ ഒരു രാജ്യത്തിന്റെ നിയന്ത്രണം കയ്യാളുന്ന ഭരണകൂടത്തിന്റെയോ പ്രവൃത്തിയോ അസ്തിത്വമോ അംഗീകരിക്കുന്നതിനെ നയതന്ത്ര അംഗീകാരം എന്നാണ് വിളിക്കുന്നത്. ഇതിന് നിയമപരമായി ആഭ്യന്തരവും അന്തർദ്ദേശീയവുമായ പരിണതഫലങ്ങളുണ്ട്. അംഗീകാരം നൽകുന്നത് "പ്രവൃത്തിപഥത്തിലോ" "നിയമപരമായോ" ആകാം. അംഗീകാരം നൽകുന്ന രാജ്യ‌ത്തിന്റെ ഒരു പ്രസ്താവനയിലൂടെയാകും സാധാരണഗതിയിൽ ഇത് സംഭവിക്കുന്നത്.



</doc>
<doc id="261388" url="https://ml.wikipedia.org/wiki?curid=261388" title="കീഴ്നടപ്പനുസരിച്ചുള്ള അന്താരാഷ്ട്ര നിയമം">
കീഴ്നടപ്പനുസരിച്ചുള്ള അന്താരാഷ്ട്ര നിയമം

അന്താരാഷ്ട്ര നിയമത്തിന്റെ മാമൂലുകളിൽ നിന്ന് രൂപം കൊണ്ട ഭാഗങ്ങളെയാണ് കീഴ്നടപ്പനുസരിച്ചുള്ള അന്താരാഷ്ട്ര നിയമം (കസ്റ്റമറി ഇന്റർനാഷണൽ ലോ) എന്നു വിവക്ഷിക്കുന്നത്. നിയമത്തിന്റെ പൊതു തത്ത്വങ്ങൾ, ഉടമ്പടികൾ എന്നിവയെപ്പോലെ കീഴ്നടപ്പും അന്താരാഷ്ട്ര നീതിന്യായ കോടതിയും, ജൂറിസ്റ്റുകളും, ഐക്യരാഷ്ട്ര സഭയും, അതിന്റെ അംഗരാജ്യങ്ങളും മറ്റും അന്താരാഷ്ട്ര നിയമത്തിന്റെ പ്രാഥമിക സ്രോതസ്സുകളിലൊന്നായി ഗണിക്കുന്നുണ്ട്.

ഭൂരിപക്ഷം ലോകരാജ്യങ്ങളുടെയും സർക്കാരുകൾ കീഴ്നടപ്പുകളെ അടിസ്ഥാനമാക്കിയുള്ള അന്താരാഷ്ട്ര നിയമത്തിന്റെ നിലനിൽപ്പ് തത്ത്വത്തിൽ അംഗീകരിച്ചിട്ടുണ്ട്. എന്തൊക്കെയാണ് ഈ ചട്ടങ്ങൾ എന്നതുസംബന്ധിച്ച് വലിയ അഭിപ്രായവ്യത്യാസങ്ങളുണ്ട്.




</doc>
<doc id="261392" url="https://ml.wikipedia.org/wiki?curid=261392" title="ഒസ്സെഷ്യൻ ഭാഷ">
ഒസ്സെഷ്യൻ ഭാഷ

ഒസ്സെഷ്യയിൽ സംസാരിക്കുന്ന ഒരു കിഴക്കൻ ഇറാനിയൻ ഭാഷയാണ് ഒസ്സെഷ്യൻ. ഒസ്സെറ്റെ, ഒസ്സെറ്റിക് എന്നീ പേരുകളിലും ഇത് അറിയപ്പെടുന്നു (ഒസ്സെഷ്യക്കാർ ഈ ഭാഷയെ വിളിക്കുന്നത് Ирон "അയൺ" എന്നാണ്). കോക്കസസ് മലനിരകളുടെ വടക്കൻ ചരിവുകളിലാണ് ഈ ഭാഷ സംസാരിക്കപ്പെടുന്നത്.

റഷ്യയിലെ ഒസ്സെറ്റെ പ്രദേശം ഉത്തര ഒസ്സെഷ്യ-അലാനിയ എന്നാണ് അറിയപ്പെടുന്നത്. അതിർത്തിക്ക് തെക്കുള്ള പ്രദേശം ദക്ഷിണ ഒസ്സെഷ്യ എന്നും അറിയപ്പെടുന്നു. റഷ്യ, നിക്കരാഗ്വ, വെനസ്വേല, നൗറു എന്നീ രാജ്യങ്ങൾ ഇത് സ്വതന്ത്ര രാജ്യമാണെന്ന് അംഗീകരിച്ചിട്ടുണ്ടെങ്കിലും അന്താരാഷ്ട്ര സമൂഹം പൊതുവിൽ ഇത് ജോർജ്ജിയയുടെ ഭാഗമായാണ് കരുതുന്നത്. ഒസ്സെഷ്യൻ ഭാഷ ഉദ്ദേശം 525,000 ആൾക്കാർ സംസാരിക്കുന്നുണ്ട്. ഇതിൽ അറുപത് ശതമാനം ഉത്തര ഒസ്സെഷ്യയിലാണ് ജീവിക്കുന്നത്. ഉദ്ദേശം പത്തു ശതമാനം പേർ ദക്ഷിണ ഒസ്സെഷ്യയിലും താമസിക്കുന്നു.




</doc>
<doc id="261403" url="https://ml.wikipedia.org/wiki?curid=261403" title="സൊമാലി ഭാഷ">
സൊമാലി ഭാഷ

കുഷിറ്റിക് ശാഖയിൽ പെട്ട ഒരു ആഫ്രോ-ഏഷ്യാറ്റിക് ഭാഷയാണ് സൊമാലി (ഉച്ചാരണം ) (, ). ഗ്രേറ്റർ സൊമാലിയ പ്രദേശത്തെ സൊമാലി വംശജരും പുറം നാടുകളിലേയ്ക്ക് കുടിയേറിയ സൊമാലിയക്കാരുമാണ് ഈ ഭാഷ സംസാരിക്കുന്നത്. ഇത് ഫെഡറൽ റിപ്പബ്ലിക് ഓഫ് സൊമാലിയയുടെ ഔദ്യോഗിക ഭാഷയും എത്യോപ്യയിലെ സൊമാലി പ്രദേശത്തെ പ്രായോഗികാവശ്യങ്ങൾക്കായുപയോഗിക്കുന്ന ഭാഷയും ജിബൂട്ടിയിലെ ദേശീയ ഭാഷയുമാണ്. അയൽ മേഖലകളിലെ ചില വർഗ്ഗ ന്യൂനപക്ഷങ്ങൾ ഈ ഭാഷ സ്വീകരിച്ചിട്ടുമുണ്ട്. 




</doc>
<doc id="261405" url="https://ml.wikipedia.org/wiki?curid=261405" title="നീലകണ്ഠ തീർത്ഥപാദർ">
നീലകണ്ഠ തീർത്ഥപാദർ

ചട്ടമ്പി സ്വാമികളുടെ പ്രഥമ ശിഷ്യനും ആത്മീയ പ്രചാരകനുമായിരുന്നു നീലകണ്ഠ തീർത്ഥപാദർ (1871 - 1920). സനാതന ധർമ്മ തത്ത്വങ്ങളുടെ പ്രചരണാർത്ഥം സദ്ഗുരു എന്നൊരു മാസിക പ്രസിദ്ധീകരിച്ചിരുന്നു. നീലകണ്ഠ തീർത്ഥപാരുടെ ഗ്രന്ഥങ്ങൾ ജർമ്മനിയിലെ സർവ്വകലാശാലയിൽ സംസ്കൃത പഠനത്തിനായി അംഗീകരിച്ചിട്ടുണ്ട്. 
മൂവാറ്റുപുഴ മാറാടി ഗ്രാമത്തിൽ വാളാനിക്കാട്ട് കല്യാണിയമ്മയുടേയും കണിക്കുന്നേൽ നീലകണ്ഠപിള്ളയുടേയും മകനായി ജനിച്ചു. ചെറുപ്പത്തിൽ തന്നെ സംസ്കൃതഭാഷ, വിഷവൈദ്യം, മന്ത്രശാസ്ത്രം മുതലായവയും ഇംഗ്ലീഷ് ഹൈസ്കൂൾ വിദ്യാഭ്യാസവും പൂർത്തിയാക്കി ദേശാടനത്തിനിറങ്ങി. തമിഴ്, കന്നട, ബംഗാളി, മറാത്തി, ഹിന്ദി തുടങ്ങി ഇതര ഭാരതീയ ഭാഷകളിലും സംസ്കൃതത്തിലും നല്ല അറിവുണ്ടായിരുന്നു. ചട്ടമ്പിസ്വാമിയിൽ നിന്നും വിഷവൈദ്യം പഠിക്കാനെത്തിയ നീലകണ്ഠപിള്ള ആത്മീയമാർഗ്ഗത്തിലേക്ക് തിരിയുകയും ഇരുപത്തൊന്നാം വയസ്സിൽ സന്ന്യാസദീക്ഷ സ്വീകരിച്ചു. 

സന്ന്യാസ ജീവിതത്തിനിടയിൽ വേദാന്തം, യോഗം, തന്ത്രം, ജ്യോതിഷം, വിഷവൈദ്യം, ചരിത്രം, സാഹിത്യം ഇത്യാദികളിലും പാണ്ഡിത്യം നേടി. യോഗചര്യയിലും സാഹിത്യരചനയിലും മുഴുകിയ തീർത്ഥപാദരുടെ അച്ചടിച്ചിട്ടുള്ള ഗ്രന്ഥങ്ങളിൽ 44 എണ്ണം കണ്ടെടുത്തിട്ടുണ്ട്. ശ്രീനാരായണ ഗുരുവുമായും അടുത്ത ബന്ധമുണ്ടായിരുന്നു.
നാല്പത്തൊൻപതാം വയസ്സിൽ കരുനാഗപ്പള്ളി പുതിയകാവിൽ പുന്നക്കുളം ഗ്രാമത്തിലെ താഴത്തോട്ട് തറവാട്ടിൽ വച്ച് അന്തരിച്ചു. ഇതിപ്പോൾ നീലകണ്ഠതീർത്ഥപാദാശ്രമം എന്നറിയപ്പെടുന്നു.



</doc>
<doc id="261413" url="https://ml.wikipedia.org/wiki?curid=261413" title="മധുരന്തകം രാജാറാം">
മധുരന്തകം രാജാറാം

മധുരന്തകം രാജാറാം. (ഒക്ടോബർ 1930 - ഏപ്രിൽ 1999) തെലുഗു സാഹിത്യത്തിലെ മുൻ നിര എഴുത്തുകാരനാണ്`. 1993 ഇൽ ചെറുകഥയ്ക്കുള്ള സാഹിത്യ അക്കാദമി പുരസ്ക്കാരവും 1991, 1993 വർ ഷങ്ങളിൽ കഥാപുരസ്കാരവും ലഭിച്ചിട്ടുണ്ട്.

ആന്ധ്രാപ്രദേശിലെ ചിറ്റൂർ ജില്ലയിലെ ദമാൽ ചെരുവു എന്ന ഗ്രാമത്തിലാണ്` രാജാറാം ജനിച്ചത്. അദ്ദേഹം തെലുഗു അദ്ധ്യാപകനായി ജോലി ചെയ്തിരുന്നു. അദ്ദേഹത്തിന്റെ കഥകൾ റായൽ സീമ മേഖലയിലെ ജീവിതം ആവിഷ്കരിക്കുന്നതായിരുന്നു

ആന്ധ്രപ്രദേശ് സാഹിത്യ അക്കാദമി പുരസ്കാരം - 1968.

വിവർത്തനത്തിനുള്ള തഞ്ചാവൂർ സർവ്വകലാശാല പുരസ്കാരം.

കൊണ്ടെപ്പുഡി ശ്രീനിവാസ റാവു സാഹിതി സത്കാരം.

ഗോപിചന്ദ് സാഹിതി സത്കാരം, 1991.

ചെറുകഥയ്ക്കുള്ള സാഹിത്യ അക്കാദമി പുരസ്കാരം, 1993.

ശ്രീ കൃഷ്ണദേവരായ സർവ്വകലാശാലയുടെ ഓണററി ഡോക്ടറേറ്റ്, 1994.

പ്രതിഭാമൂർത്തി പുരസ്കാരം , അപ്പ ജോയ്സുല വിഷ്ണു ഭോട്ട്ല ഫൌണ്ടേഷൻ, 1996.


</doc>
<doc id="261414" url="https://ml.wikipedia.org/wiki?curid=261414" title="ജെ മാസ്കിസ്">
ജെ മാസ്കിസ്

അമേരിക്കൻ സ്വദേശിയായ റോക്ക് ഗായകനും ഗാനരചയിതാവും ഗിത്താർവാദകനുമാണ് ജെ. മാസ്കിസ് (ജനനം 10 ഡിസംബർ 1965). സ്പിൻ മാഗസിന്റെ ലോകത്തെ എക്കാലത്തേയും മികച്ച 100 ഗിറ്റാറിസ്റ്റുകളുടെ തിരഞ്ഞെടുപ്പിൽ അഞ്ചാം സ്ഥാനത്തെത്തിയത് ഇദ്ദേഹമായിരുന്നു. നിർവാണ, പേൾ ജാം എന്നിവയ്ക്കൊപ്പം 1990 കളുടെ തുടക്കത്തിൽ പ്രശസ്തമായ 'ഗ്രഞ്ച് റോക്കിന് രൂപം നൽകിയത് ദിനോസർ ജൂനിയർ ആണ്. 2000ൽ മാസ്കിസ് പുറത്തിറക്കിയ 'മാസ്കിസ് ആൻഡ് ദി ഫോഗ് എന്ന ആൽബത്തിലെ 'അമ്മാ റിങ് എന്ന ഗാനം അമൃതാനന്ദമയിയെക്കുറിച്ചാണ്. 











</doc>
<doc id="261416" url="https://ml.wikipedia.org/wiki?curid=261416" title="ലെലാൻഡ് എച്ച്. ഹാർട്ട്‌വെൽ">
ലെലാൻഡ് എച്ച്. ഹാർട്ട്‌വെൽ

വൈദ്യശാസ്ത്ര രംഗത്തെ 2001ലെ നോബൽ പുരസ്കാരം പങ്കു വച്ച ഭിഷഗ്വരനും ശാസ്ത്രജ്ഞനുമാണ് ഡോ. ലെലാൻഡ് എച്ച്. ഹാർട്ട്‌വെൽ(ജനനം : 30 ഒക്ടോബർ 1939). ഫ്രെഡ് ഹച്ചിൻസൺ അർബുദ ഗവേഷണ കേന്ദ്രത്തിന്റെ മുൻ പ്രസിഡന്റും ഡയറക്ടറുമാണ്. കോശ വിഭജനത്തിനു സഹായിക്കുന്ന പ്രോട്ടീൻ തന്മാത്രകളുടെ ഇരട്ടിപ്പിനെ സംബന്ധിക്കുന്ന പഠനമാണ് ഡോ. ലെലാൻഡിന് പോൾ നഴ്സ്, ആർ. തിമോത്തി ഹണ്ട് എന്നിവർക്കൊപ്പം നോബൽ സമ്മാനം നേടിക്കൊടുത്തത്.


</doc>
<doc id="261418" url="https://ml.wikipedia.org/wiki?curid=261418" title="കാരൈക്കുടി മണി">
കാരൈക്കുടി മണി

പ്രസിദ്ധനായ മൃദംഗ വാദകനാണ് കാരൈക്കുടി മണി (ജനനം : 11 സെപ്റ്റംബർ 1945). പോൾ സൈമൺ, പോൾ ഗ്രബോസ്വ്കി, ജോൺ കൈസാൻ നെപ്ട്യൂൺ തുടങ്ങി നിരവധി വിദേശ സംഗീതജ്ഞരുമായി ചേർന്ന് ഫ്യൂഷൻ സ്റ്റേജ് പരിപാടികൾ നടത്തുകയും ആൽബങ്ങൾ പുറത്തിറക്കുകയും ചെയ്തിട്ടുണ്ട്. മൃദംഗവും പുല്ലാങ്കുഴൽ, മാൻഡലിൻ, ഇലക്ട്രിക് വയലിൻ, ഘടം, തബല എന്നിങ്ങനെ ആറുവാദ്യങ്ങളുമായി ഒരുമണിക്കൂറോളം നീളുന്ന, "ഷൺമുഖ" എന്നുപേരിട്ട കലാവിരുന്ന് അവതരിപ്പിക്കാറുണ്ട്.



</doc>
<doc id="261424" url="https://ml.wikipedia.org/wiki?curid=261424" title="സലാം കാശ്മീർ">
സലാം കാശ്മീർ

ജോഷിയുടെ സംവിധാനത്തിൽ ജയറാം, സുരേഷ് ഗോപി എന്നിവർ പ്രധാന കഥാപാത്രങ്ങളെ അവതരിപ്പിച്ച് 2013 സെപ്റ്റംബർ 27-ന് പുറത്തിറങ്ങുന്ന മലയാളചലച്ചിത്രമാണ് സലാം കാശ്മീർ.

വർണചിത്ര ബിഗ് സ്‌ക്രീനിന്റെ ബാനറിൽ മഹാസുബൈർ ചിത്രം നിർമ്മിച്ചിരിക്കുന്നു. ഷൈജു അന്തിക്കാടിന്റെ കഥയ്ക്ക് സേതു തിരക്കഥയും സംഭാഷണവും രചിച്ചിരിക്കുന്നു.

കാശ്മീർ എന്നാണ് ചിത്രത്തിന് ആദ്യം പേരു നൽകിയിരുന്നത്. പിന്നീട് സലാം കാശ്മീർ എന്ന് പേരു മാറ്റുകയാണുണ്ടായത്.

ശ്രീകുമാർ - സുജ ദമ്പതികളിൽ സുജ ബാങ്കുദ്യോഗസ്ഥയാണ്. ശ്രീകുമാറാണ് എല്ലാ വീട്ടുജോലികളും നിർവഹിക്കുന്നത്. അദ്ദേഹം തന്നെ ഭാര്യക്കുള്ള ഉച്ചഭക്ഷണം പോലും പാകം ചെയ്ത് ഓഫീസിലെത്തിക്കുന്നു. ഇവരുടെ ജീവിതത്തിലേക്ക് ടോമി ഈപ്പൻ ദേവസ്യ എന്ന കഥാപാത്രം പ്രവേശിക്കുന്നതോടെ കുടുംബത്തിൽ ഉണ്ടാകുന്ന സംഘർഷങ്ങളാണ് ചിത്രം പറയുന്നത്.

റഫീക്ക് അഹമ്മദ് രചിച്ച ഗാനങ്ങൾക്ക് എം. ജയചന്ദ്രനാണ് സംഗീതം നൽകിയിരിക്കുന്നത്. "കണ്ണാടിപ്പുഴയിലെ മീനോടും കുളിരിലെ..." എന്നാരംഭിക്കുന്ന ഒരു ഗാനം നടൻ ജയറാം ശ്വേതാ മോഹനൊപ്പം ആലപിച്ചിരിക്കുന്നു.



കാശ്മീർ, ഊട്ടി, തൊടുപുഴ, കുണിഞ്ഞി എന്നിവിടങ്ങളിലാണ് ചിത്രീകരണം നടത്തിയിരിക്കുന്നത്.


</doc>
<doc id="261429" url="https://ml.wikipedia.org/wiki?curid=261429" title="ബാർബുഡ">
ബാർബുഡ

കിഴക്കൻ കരീബിയനിലെ ഒരു ദ്വീപാണ് ബാർബുഡ. ഇത് ആന്റിഗ്വ ആൻഡ് ബാർബുഡ എന്ന രാജ്യത്തിന്റെ ഭാഗമാണ്. ഇവിടുത്തെ ജനസംഖ്യ ഉദ്ദേശം 1,638 ആണ് (2011 സെൻസസ്). ഭൂരിഭാഗം പേരും കോഡ്റിംഗ്ടൺ എന്ന പട്ടണത്തിലാണ് താമസിക്കുന്നത്.



</doc>
<doc id="261437" url="https://ml.wikipedia.org/wiki?curid=261437" title="അക്കെ">
അക്കെ

ഇന്തോനേഷ്യയിലെ ഒരു പ്രത്യേക പ്രവിശ്യയാണ് അക്കെ (; ); "അറ്റ്ജെ" (Dutch); "അക്കെഹ്". സുമാത്രയുടെ വടക്കേ അറ്റത്താണ് ഈ പ്രവിശ്യ. ബന്ദ അക്കെ എന്ന തലസ്ഥാനത്ത് ഉദ്ദേശം 5,046,000 ജനങ്ങൾ താമസിക്കുന്നുണ്ട്. ഇന്ത്യയുടെ ആന്തമാൻ നിക്കോബാർ ദ്വീപുകൾക്ക് അടുത്താണ് ഇതിന്റെ സ്ഥാനം. ആൻഡമാൻ നിക്കോബാർ ദ്വീപുകളെയും അക്കെ പ്രവിശ്യയെയും തമ്മിൽ വേർതിരിക്കുന്നത് ആൻഡമാൻ കടലാണ്.

ഇന്തോനേഷ്യയിൽ ഇസ്ലാമിന്റെ വ്യാപനം ആരംഭിച്ചത് അക്കെയുൽ നിന്നാണെന്ന് കരുതപ്പെടുന്നു. ദക്ഷിണപൂർവ്വേഷ്യയിൽ ഇസ്ലാം വ്യാപിച്ചതിന്റെ പ്രധാന കേന്ദ്രമായി പ്രവർത്തിച്ചത് ഇവിടമാണ്. പതിനേഴാം നൂറ്റാണ്ടിന്റെ ആദ്യ സമയത്ത് മലാക്കൻ കടലിടുക്കിനടുത്തുള്ള പ്രദേശത്തെ ഏറ്റവും സമ്പന്നവും ശക്തിമത്തും സാംസ്കാരിക ഉന്നതി നേടിയതുമായ പ്രദേശമായിരുന്നു അക്കെ സുൽത്താനേറ്റ്. വിദേശികളുടെ നിയന്ത്രണം ചെറുക്കുകയും രാഷ്ട്രീയ സ്വാതന്ത്ര്യം പാലിക്കുകയും ചെയ്യുന്നതിന്റെ ചരിത്രം ഈ പ്രദേശത്തിനുണ്ട്. ഡച്ച് കോളനിഭരണക്കാരെയും ഇന്തോനേഷ്യൻ ഭരണകൂടത്തെയും ഇവർ ചെറുക്കുന്നുണ്ട്.

അക്കെ പ്രവിശ്യയുൽ കാര്യമായ അളവിൽ പ്രകൃതി വിഭവങ്ങളുണ്ട്. പെട്രോളിയം, പ്രകൃതിവാതകം എന്നിവ ഇതുൽ പെടുന്നു. ചില കണക്കുകൂട്ടലുകളനുസരിച്ച് അക്കെ പ്രവിശ്യയിലെ പ്രകൃതിവാതകശേഖരം ലോകത്തിൽ ഏറ്റവും വലുതാണ്. ഇന്തോനേഷ്യയിലെ മറ്റു പ്രദേശങ്ങളെ അപേക്ഷിച്ച് ഇത് മതപരമായി കൂടുതൽ യാഥാസ്ഥിതികമായ പ്രദേശമാണ്. ആനുപാതികമായി ഇന്തോനേഷ്യയിൽ ഏറ്റവും കൂടുതൽ മുസ്ലീങ്ങളുള്ളത് ഇവിടെയാണ്. പ്രധാനമായും ശരി അത്ത് നിയമങ്ങളും പാരമ്പര്യവുമനുസരിച്ചാണ് ഇവർ ജീവിക്കുന്നത്.

2004-ലെ ഇന്ത്യാമഹാസമുദ്രത്തിലുണ്ടായ ഭൂകമ്പത്തിന്റെയും സുനാമിയുടെയും പ്രഭവകേന്ദ്രം അക്കെയ്ക്ക് അടുത്തായിരുന്നു. പ്രവിശ്യയുടെ പടിഞ്ഞാറൻ തീരത്ത് സുനാമി വലിയ നാശമാണുണ്ടാക്കിയത്. ഉദ്ദേശം 170,000 ഇന്തോനേഷ്യക്കാർ ഈ ദുരന്തത്തിൽ കൊല്ലപ്പെടുകയോ കാണാതെ പോവുകയോ ചെയ്തിരുന്നു. ഈ ദുരന്തത്തിന്റെ പരിണതഫലമായി ഇന്തോനേഷ്യൻ ഭരണകൂടാവും അക്കെ സ്വാതന്ത്ര്യപ്രസ്ഥാനവും തമ്മിൽ സമാധാന കരാർ രൂപീകരിക്കുകയുണ്ടായി. 

അക്കെ ദാരുസ്സലാം (1511–1959) എന്നായിരുന്നു ഈ പ്രവിശ്യയുടെ ആദ്യ പേര്. പിന്നീട് ഇത് ദൈറ ഇസ്ടിമേവ അക്കെ (1959–2001), എന്നും നാൻഗ്രോ അക്കെ ദാരുസ്സലാം (2001–2009) എന്നും അക്കെ (2009–ഇപ്പോൾ വരെ) എന്നും മാറ്റുകയുണ്ടായി.




</doc>
<doc id="261458" url="https://ml.wikipedia.org/wiki?curid=261458" title="പപുവ">
പപുവ

പപുവ () ഇന്തോനേഷ്യയിലെ ഒരു പ്രവിശ്യയാണ്. ന്യൂ ഗിനിയ ദ്വീപിന്റെ പടിഞ്ഞാറൻ പകുതിയുടെ ഭൂരിഭാഗം പ്രദേശങ്ങൾ, സമീപ ദ്വീപുകൾ എന്നിവ ചേർന്നതാണ് ഈ പ്രവിശ്യ. ജയപുര ആണ് തലസ്ഥാനം. ഇന്തോനേഷ്യൻ പ്രവിശ്യകളിൽ ഏറ്റവും കിഴക്കുള്ളത് ഇതാണ്. 

ആദ്യകാലത്ത് ന്യൂഗിനിയയുടെ പടിഞ്ഞാറൻ പകുതി മുഴുവൻ ഈ പ്രവിശ്യയുടെ ഭാഗമായിരുന്നു. 2003-ൽ ഇന്തോനേഷ്യൻ ഭരണകൂടം ദ്വീപിന്റെ ഏറ്റവും പടിഞ്ഞാറുള്ള ഭാഗം (ബേഡ്സ് ഹെഡ് ഉപദ്വീപിനു ചുറ്റുമുള്ളത്) ഒരു പ്രത്യേക പ്രവിശ്യയായി പ്രഖ്യാപിച്ചു. പടിഞ്ഞാറൻ ഇറിയൻ ജയ എന്നായിരുന്നു പുതിയ പ്രവിശ്യയുടെ പേരെങ്കിലും ഇപ്പോൾ വെസ്റ്റ് പപുവ എന്നാണ് പേര്.




</doc>
<doc id="261463" url="https://ml.wikipedia.org/wiki?curid=261463" title="വെസ്റ്റ് പപുവ">
വെസ്റ്റ് പപുവ

വെസ്റ്റ് പപുവ പ്രവിശ്യ () ഇന്തോനേഷ്യയിലെ ഒരു പ്രവിശ്യയാണ്. ന്യൂ ഗിനിയ ദ്വീപിന്റെ ഏറ്റവും പടിഞ്ഞാറു ഭാഗമാണിത്. മനോക്വാരി ആണ് തലസ്ഥാനം. 2010-ലെ സെൻസസ് പ്രകാരം ജനസംഖ്യ 760,855 ആണ്.

2007-നു മുൻപ് ഈ പ്രവിശ്യ വെസ്റ്റ് ഇറിയൻ ജയ () എന്നാണറിയപ്പെട്ടിരുന്നത്. ബേഡ്സ് ഹെഡ് ഉപദ്വീപ്, ബോംബെറായി ഉപദ്വീപ്, സമീപത്തുള്ള രാജ അംപാട്ട് ദ്വീപുകൾ എന്നിവ ഈ പ്രവിശ്യയുടെ ഭാഗമാണ്. 



</doc>
<doc id="261467" url="https://ml.wikipedia.org/wiki?curid=261467" title="ഹാസ്യ ചലച്ചിത്രം">
ഹാസ്യ ചലച്ചിത്രം

ഹാസ്യത്തിന് കൂടുതൽ പ്രാധാന്യം കൊടുക്കുന്ന ചലച്ചിത്രങ്ങളാണ് ഹാസ്യ ചലച്ചിത്രം അഥവ കോമഡി ഫിലിം. ജീവിതത്തിലെ പിരിമുറുക്കങ്ങൾക്ക് അയവ് വരുത്താൻ വേണ്ടി ഹാസ്യ സിനിമകൾ ഉപകരിക്കുന്നു. പ്രധാനമായും ഹാസ്യവേഷങ്ങൽ അവതരിപ്പിക്കുന്ന നടന്മാരെ ഹാസ്യനടന്മാരെന്നു വിളിക്കുന്നു.


</doc>
<doc id="261498" url="https://ml.wikipedia.org/wiki?curid=261498" title="ചീരമരം">
ചീരമരം

പശ്ചിമഘട്ടതദ്ദേശവാസിയായ അപൂർവ്വവും വംശനാശഭീഷണിയുള്ളതുമായ ഒരു ചെറുവൃക്ഷമാണ് ചീരമരം. . 1600 മീറ്ററിനും 2200 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. 7 മീറ്ററോളം ഉയരം വയ്ക്കും.



</doc>
<doc id="261500" url="https://ml.wikipedia.org/wiki?curid=261500" title="ബർദോളി">
ബർദോളി

ഗുജറാത്തിലെ സൂറത് മെട്രോ പ്രദേശത്തിലെ ഒരു മുനിസിപാലറ്റിയാണ് ബർദോളി.
1925-ലെ ക്ഷാമത്തെത്തുടർന്ന് വലഞ്ഞ കർഷകർക്ക്മേൽ ബോംബെ പ്രവിശ്യ ഗവർമെന്റ് നികുതി കൂട്ടുവാനൊരുങ്ങിയപ്പോൾ സർദാർ വല്ലഭായി പട്ടേലിനെ നേതൃത്വത്തിൽ നടത്തിയ ബർദോളി സത്യാഗ്രഹം ഇന്ത്യൻ സ്വാതന്ത്ര്യസമരത്തിലെ ഒരു പ്രധാന സമരമാണ്.

ബർദോളി സമരത്തിന്റെ വിജയത്തോടെയാണ് വല്ലഭായ് പട്ടേലിന്റെ പേരിനു മുൻപിൽ “സർദാർ” എന്ന വിശേഷണം ബഹുമാനസൂചകമായി ഉപയോഗിച്ചു തുടങ്ങിയത്. 

2001ലെ സെൻസസ് പ്രകാരം ബർദോളിയുടെ ജനസംഖ്യ 51,963 ആണ്. 51% പുരുഷന്മാരും 49% സ്ത്രീകളും ആണ് അവിടെ ഉള്ളത് . ബർദോളിയിലെ ശരാശരി സാക്ഷരതാനിരക്കായ 74% , അഖിലേന്ത്യ സാക്ഷരത നിരക്കായ 59.5ശതമാനത്തേക്കാൾ കൂടുതലാണ് : 54% പുരുഷന്മാരും 46% സ്ത്രീകളും സാക്ഷരരാണ്. ജനസംഖ്യയുടെ 9% 6 വയസ്സിൽ താഴെയുള്ളവർ ആണ് .


</doc>
<doc id="261501" url="https://ml.wikipedia.org/wiki?curid=261501" title="ഫിലിം ഫ്രാഞ്ചൈസി">
ഫിലിം ഫ്രാഞ്ചൈസി

ജനപ്രിയ സിനിമകളുടെ വൻവിജയത്തിന്റെ സ്വാധീനത്തിലൂടെ ഉത്പന്നങ്ങൾ വിറ്റഴിക്കുന്ന എന്ന കച്ചവടരീതിയാണ് ഫിലിം ഫ്രാഞ്ചൈസി. ഹോളിവുഡ് സിനിമ ആണ് ഈ രീതിയുടെ ഉത്ഭവകേന്ദ്രം.

60 കളിൽ അന്നു വരെ ആരും അറിയാതിരുന്ന ബ്രാൻഡ് ആയിരുന്ന സ്മിർനോഫ് വോഡ്ക പ്രസിദ്ധമായത് ജയിംസ് ബോണ്ട് തന്റെ സിഗ്‌നേച്ചർ ഡ്രിങ്ക് ആയി അത് കഴിച്ചു തുടങ്ങിയതോടെയാണ്.

ഫിലിം ഫ്രാഞ്ചൈസി ഇന്ന് മില്യൺ കണക്കിനു ഡോളർ മറിയുന്ന ഒന്നായി മാറിയിരിക്കുന്നു. കാറുകൾ, വാച്ചുകൾ,മദ്യം,ചോക്ലേറ്റ്,കളിപ്പാട്ടങ്ങൾ,വസ്ത്രങ്ങൾ എന്നിവയെല്ലാം ഇന്ന് ഈ രീതിയിൽ വിൽക്കപ്പെടുന്നുണ്ട്. വലിയ തോതിൽ പണം മുടക്കി സിനിമ നിർമ്മിക്കുന്ന കമ്പനികൾക്ക് അതിന്റെ ഒരു ഭാഗം ഇങ്ങനെ ബ്രാന്റ് നെയിം, ചിത്രങ്ങൾ എന്നിവ ഉപയോഗിക്കാൻ അനുമതി നൽകുന്നതിലൂടെ നേടാൻ കഴിയുന്നു. കമ്പനികൾക്ക് തങ്ങളുടെ ഉത്പന്നങ്ങൾക്ക് വൻ ജനപ്രീതി നേടിയെടുക്കാനും സാധിക്കുന്ന ഒരു പരസ്പര സഹകരണ പരിപാടിയാണ് ഫിലിം ഫ്രാഞ്ചൈസി.

മാത്യഭൂമി ഓൺലൈൻ : സിനിമാക്കച്ചവടവും സിനിമയിലെ കച്ചവടവും


</doc>
<doc id="261505" url="https://ml.wikipedia.org/wiki?curid=261505" title="ചീരമരം (Rapanea wightiana)">
ചീരമരം (Rapanea wightiana)

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ് ചീരമരം. . 10 മീറ്റർ വരെ ഉയരം വയ്ക്കുന്ന ഈ മരം 1600 മീറ്ററിനും 2200 മീറ്ററിനും ഇടയിലുള്ള നിത്യഹരിതവനങ്ങളുടെ ഓരങ്ങളിൽ കാണപ്പെടുന്നു.



</doc>
<doc id="261506" url="https://ml.wikipedia.org/wiki?curid=261506" title="ദി വെർജിൻ സ്പ്രിങ്">
ദി വെർജിൻ സ്പ്രിങ്

1960 ൽ പുറത്തിറങ്ങിയ സ്വീഡിഷ് ചലച്ചിത്രം ആണ് ദി വെർജിൻ സ്പ്രിംഗ് .()പ്രസിദ്ധനായ ഇങ്മർ ബർഗ്‌മൻ ആണ് ഈ സിനിമയുടെ സംവിധായകൻ.

ഒരു മധ്യകാല വീരഗാഥയെ ആസ്പദമാക്കി രചിച്ചിട്ടുള്ളതാണ് ഈ സിനിമയുടെ കഥ. തന്റെ മകളുടെ കൊലപാതകത്തിന് പ്രതികാരം ചെയ്യുന്ന പിതാവിന്റെ കഥ പറയുന്ന സിനിമ മധ്യകാല സ്വീഡനിൽ നടക്കുന്നതായാണ് ചിത്രീകരിച്ചിരിക്കുന്നത്. 



</doc>
<doc id="261514" url="https://ml.wikipedia.org/wiki?curid=261514" title="നൊസ്‌ഫെറാതു: എ സിംഫണി ഓഫ് ഹൊറർ">
നൊസ്‌ഫെറാതു: എ സിംഫണി ഓഫ് ഹൊറർ

1922 ൽ പുറത്തിറങ്ങിയ ജർമ്മൻ നിശ്ശബ്ദ ചലച്ചിത്രം ആണ് നൊസ് ഫെറാതു : എ സിംഫണി ഓഫ് ഹൊറർ . എക്സ്പ്രഷനിസ്റ്റ് ഹൊറർ ചിത്രമായ ഇത് സംവിധാനം ചെയ്തത് എഫ്.ഡബ്ലിയു.മുർനൌ ആണ്.

ബ്രാം സ്റ്റോക്കർ എഴുതിയ ഡ്രാക്കുള എന്ന നോവലിനെ ആസ്പദമാക്കിയാണ് ഈ സിനിമ നിർമ്മിച്ചിരിക്കുന്നത്.



</doc>
<doc id="261528" url="https://ml.wikipedia.org/wiki?curid=261528" title="ബർദോളി സത്യാഗ്രഹം">
ബർദോളി സത്യാഗ്രഹം

1925-ലെ ക്ഷാമത്തെത്തുടർന്ന് വലഞ്ഞ ബർദോളിയിലെ കർഷകർക്ക്മേൽ ബോംബെ പ്രവിശ്യ ഗവർമെന്റ് നികുതി കൂട്ടുവാനൊരുങ്ങിയപ്പോൾ സർദാർ വല്ലഭായി പട്ടേലിന്റെ നേതൃത്വത്തിൽ 1928-ൽ നടത്തിയ സത്യാഗ്രഹമാണ് ബർദോളി സത്യാഗ്രഹം
1925-ൽ അതിഭയങ്കരമായ ക്ഷാമം ബർദോളിയിൽ പടർന്നു .കർഷകർ ആകെ വലഞ്ഞു പട്ടിണി വ്യാപിച്ചു ആ സമയത്ത് ബോംബെ പ്രവിശ്യ ഗവർമെന്റ് കർഷകർക്ക്മേൽ നികുതി 30 ശതമാനം വരെ കൂട്ടുവാനൊരുങ്ങി .ഭക്ഷണം കഴിക്കാൻ പോലും വകയില്ലാത്തവർ എങ്ങനെയാണ് നികുതി കുട്ടി കൊടുക്കുന്നത്. കടുത്ത വരൾച്ചയും ക്ഷാമവും കണക്കിലെടുത്തു നികുതി കൂട്ടരുതെന്നു അവർ അധികാരികളോട് അപേക്ഷിച്ചു, പക്ഷേ അധികാരികൾ നികുതി കൂട്ടുമെന്ന നിലപാടിൽ ഉറച്ചു നിന്നു. ഗ്രാമീണർ നിരാശരായി.അപ്പോഴാണ് അവർ വല്ലഭായ് പട്ടേലിനെ കുറിച്ചു ഓര്ത്തത് ."ഖേദാ" സമരത്തിൽ ഗാന്ധിജിക്കൊപ്പം നിന്നു നേതൃത്വം നല്കി്യത് പട്ടേലായിരുന്നു.ജനങ്ങൾ പട്ടേലിനെ കണ്ട് കാര്യങ്ങൾ പറഞ്ഞു. സമരം നടത്തിയാൽ ഉണ്ടാകുന്ന ഭവിഷ്യത്തുകളെപറ്റി പട്ടേൽ ഗ്രാമീണരെ പറഞ്ഞു ബോധ്യപ്പെടുത്തി. ഒട്ടേറെ സഹിക്കേണ്ടിവരും.വീടും പറമ്പും എല്ലാം ചിലപ്പോൾ സര്ക്കാർ ഏറ്റെടുക്കും പോരാത്തതിനു കൊടിയ മർദനം സഹിക്കേണ്ടവരും.

പക്ഷേ, കർഷകർ സമരം ചെയ്യണമെന്ന ആവശ്യത്തിൽ ഉറച്ചു നിന്നു. പട്ടേൽ ഗാന്ധിജിയെ പോയികണ്ടു .അവരൊരു തിരുമാനമെടുത്തു ഗാന്ധിയോ,കോൺഗ്രസോ സമരത്തിൽ നേരിട്ടു ഇടപ്പെടില്ല. സമരം പൂർണ്ണമായും ബർദോളിയിലെ ജനങ്ങൾ നടത്തുന്നതായിരിക്കും. മടങ്ങിയെത്തിയ പട്ടേൽ ബോംബെ ഗവർണർക്കു നികുതി കുറക്കണമേന്നാവശ്യപ്പെട്ടു കത്തെഴുതി. പക്ഷേ,തങ്ങൾ നികുതി പിരിക്കുവാൻ വരുന്നു എന്ന അറിയിപ്പാണ് ഗവർണർ തിരിച്ചയച്ചത്‌.
പട്ടേൽ ജനങ്ങളോട് ഇനി മുതൽ ഒരു പൈസ പോലും നികുതി നല്കരുതെന്നു പറഞ്ഞു. ഒപ്പം ഒരു കാര്യവും എത്ര പ്രകോപനം ഉണ്ടായാലും അക്രമത്തിന്റെ മാർഗ്ഗം സ്വീകരിക്കരുത്. അങ്ങനെ ബർദോളിയിലെ ജനങ്ങൾ “നികുതി നിഷേധ സമരം” തുടങ്ങി. നികുതി കുറക്കുകയും പിടിച്ചെടുത്ത ഭൂമി കർഷകർക്ക് തിരികെ നൽകുകയും ചെയ്യണം ഇതായിരുന്നു പട്ടേലും സംഘവും വച്ച ആവശ്യം. ജനം നികുതി നല്കികല്ലെന്നു മനസ്സിലാക്കിയ സർക്കാർ നികുതി നൽകുവാൻ വിസമ്മതിച്ചവരുടെ ഭൂമി പിടിച്ചെടുത്തു. വീടും കന്നുകാലികളെയുമൊക്കെ അവർ കൈവശമാക്കി ലേലത്തിനു വച്ചു. പക്ഷേ,ഒറ്റയാൾ പോലും അതു വാങ്ങാനായി വന്നില്ല.

കാര്യങ്ങൾ ഇന്ത്യ മുഴുവനും അറിഞ്ഞു. ബ്രിട്ടീഷ്‌ ഗവർമെന്റ് ഓഫീസുകളിലെ ഇന്ത്യക്കാരായ ജീവനക്കാർ കൂട്ടമായി രാജിവെച്ചു. എന്നിട്ടവർ ബർദോളി സമരത്തിനു പിന്തുണ പ്രഖ്യാപിച്ചു. സര്ക്കാരിനെതിരായ പ്രതിഷേധം എങ്ങും അലയടിച്ചു.ഒടുവിൽ മറ്റു വഴികളില്ലാതെ സര്ക്കാർ ചര്ച്ചകയ്ക്കു തയ്യാറായി.ചര്ച്ചയിൽ അവർ നികുതി വർധന പിൻവലിക്കാമെന്നു സമ്മതിച്ചു.മാത്രമല്ല,പിടിച്ചെടുത്ത കൃഷിഭൂമിയും വീടുകളും ഗ്രാമീണര്ക്ക് തിരികെ നല്കാമെന്നും സമ്മതിച്ചു.അങ്ങനെ ബർദോളി സമരം വിജയം കണ്ടു.
ബർദോളി സമരത്തിന്റെ വിജയത്തോടെയാണ് വല്ലഭായ് പട്ടേലിന്റെ പേരിനു മുൻപിൽ "സർദാർ" എന്ന വിശേഷണം ബഹുമാനസൂചകമായി ഉപയോഗിച്ചു തുടങ്ങിയത്. ബർദോളിയെ 14 സത്യഗ്രഹ കേന്ദ്രങ്ങളായി പട്ടേൽ വിഭജിച്ചു.ഓരോ കേന്ദ്രത്തിനും ഓരോ നേതാക്കന്മാരെ ചുമതലപ്പെടുത്തി.ഇതിനു പുറമേ,പട്ടേൽ ഗ്രാമത്തിനു പുറത്തുള്ള പ്രദേശങ്ങളിൽ സഞ്ചരിച്ച് സമരത്തിനു ശക്തമായ പിന്തുണയും നേടിയെടുത്തു.


</doc>
<doc id="261533" url="https://ml.wikipedia.org/wiki?curid=261533" title="എ.കെ. കുട്ടി">
എ.കെ. കുട്ടി

ദ്രോണാചാര്യ പുരസ്കാരം ലഭിച്ച കായിക പരിശീലകനാണ് എ.കെ. കുട്ടി(മരണം : 26 സെപ്റ്റംബർ 2013).
എർഫോഴ്‌സിൽ ഉദ്യോഗസ്ഥനായിരുന്നു. സ്‌പോർട് കൗൺസിലിന്റെയും പാലക്കാട് മേഴ്‌സികോളേജിന്റെയും റയിൽവേയുടെയും കായിക പരിശീലകനായി പ്രവർത്തിച്ചു. എം.ഡി. വത്സമ്മ, മേഴ്‌സിക്കുട്ടൻ തുടങ്ങിയ അത്‌ലറ്റുകളുടെ പരിശീലകനായിരുന്നു.


</doc>
<doc id="261536" url="https://ml.wikipedia.org/wiki?curid=261536" title="എം.ഡി. വത്സമ്മ">
എം.ഡി. വത്സമ്മ

കേരളത്തിലെ ഒരു കായിക താരമാണ് മനതൂർ ദേവസ്യ വത്സമ്മ എന്നഎം.ഡി. വത്സമ്മ(ജനനം : 21 ഒക്ടോബർ 1960). 100 മീറ്റർ ഹർഡിൽസും പെന്റത്തലോണും ആണ് അവരുടെ പ്രധാന മത്സര ഇനങ്ങൾ. 1982-ൽ ഡൽഹിയിൽ നടന്ന ഏഷ്യാഡിൽ വിവിധയിനങ്ങളിൽ സ്വർണ്ണം നേടി. ഡൽഹി ഏഷ്യാഡിൽ, 400 മീറ്റർ ഹർഡിൽസിൽ ഏഷ്യാഡ് റെക്കോർഡോടെ സ്വർണ്ണം നേടി തെക്കേ ഇന്ത്യയിൽ നിന്ന് ഏഷ്യാഡ് സ്വർണം നേടുന്ന ആദ്യ വനിതയായി. 
കണ്ണൂര് ജില്ലയിലെ ആലക്കോട് പഞ്ചായത്തിൽ ജനിച്ചു.


</doc>
<doc id="261541" url="https://ml.wikipedia.org/wiki?curid=261541" title="മണലിപ്പുഴ">
മണലിപ്പുഴ

കേരളത്തിലെ തൃശ്ശൂരിൽ സ്ഥിതി ചെയ്യുന്ന പീച്ചി വന്യജീവിസങ്കേതത്തിൽ നിന്നാരംഭിയ്ക്കുന്ന പുഴയാണ് മണലിപ്പുഴ. ( ) ഈ നദി, ചിമ്മിണി വന്യജീവിസങ്കേതത്തിൽ നിന്നുൽഭവിക്കുന്ന കുറുമാലിപ്പുഴയുമായി കൂടിചേർന്ന് ആറാട്ടുപുഴയ്ക്ക് മുമ്പ് കരുവന്നൂർപ്പുഴയായി രൂപപ്പെടുന്നു. പണ്ട് വളരെ സമൃദ്ധമായി ഒഴുകിക്കൊണ്ടിരുന്നു ഈ നദി പിന്നീട് ഈ അടുത്ത കാലം വരെ നാശോന്മുഖമായി കിടന്നിരുന്നു..
ഉത്ഭവസ്ഥാനത്തുനിന്നും തെക്കോട്ട് അമ്പതു കിലോമീറ്ററോളം നീളമുള്ള ഈ പുഴക്ക് മലപ്പുറത്തുള്ള മണലിപ്പുഴ (പ്രദേശവുമായി പേരിൽ സാമ്യം ഉണ്ടെങ്കിലും തൃശ്ശൂർ ജില്ലയിലെ പ്രധാനപ്പെട്ട പട്ടണങ്ങളിലൊന്നായ ആമ്പല്ലൂരിന്റെ സമീപ പ്രദേശമായ മണലിയുമായി ബന്ധപ്പെട്ട് കിടക്കുന്നതാണ് ഈ പുഴയുടെ നാമകരണം.

പൊതുമരാമത്തു നിർമ്മാണങ്ങളുടെ പേരിലുണ്ടായ കയ്യേറ്റങ്ങളും, എക്കലും കുളവാഴകളും, പ്ലാസ്റ്റിക് അടക്കമുള്ള മാലിന്യങ്ങളും ജൈവാവശിഷ്ടങ്ങളുമൊക്കെ പുഴയുടെ വീതി കുറയുന്നതിനും ഒഴുക്കിന്റെ ശക്തി ഇല്ലാതാക്കുന്നതിനും കാരണമായിട്ടുണ്ട്. വർഷക്കാലത്ത് സമീപപ്രദേശങ്ങളിൽ വെള്ളപ്പൊക്കം ഉണ്ടാക്കുന്ന പുഴ, മൺസൂൺ കാലം കഴിഞ്ഞാൽ മൃതാവസ്ഥയിൽ എത്തുന്നു. കൂടാതെ ഈ പ്രദേശങ്ങളിൽ നിലനിന്നിരുന്ന കളിമൺ ഖനനം ഈ പുഴയുടെ ക്ഷയത്തിന് ആക്കംകൂട്ടിയിരുന്നു.

ഹരിതകേരളം പദ്ധതിയിലൂടെ മണലിപ്പുഴയുടെ ആറിടങ്ങളെ കേന്ദ്രീകരിച്ച്‌ നവീകരണം നടക്കുകയുണ്ടായി. പായലും ചണ്ടിയും കൈയടക്കിയ മണലിപ്പാലം പരിസരം, കാഴ്ചക്കടവ്, നെന്മണിക്കര നടൂക്കര കടവ്, എറവക്കാട് പമ്പ് ഹൗസ്, ഓടൻചിറ ഷട്ടർ, ആറാട്ടുകടവ് എന്നീ ഭാഗങ്ങളിലാണ് നവീകരണം നടത്തിയത്.



</doc>
<doc id="261551" url="https://ml.wikipedia.org/wiki?curid=261551" title="എഡ്വേർഡ് ആൽബി">
എഡ്വേർഡ് ആൽബി

ദ സൂ സ്റ്റോറി, ദ സാൻഡ്ബോക്സ്, ഹു ഇസ് അഫ്രേഡ് ഒഫ് വിർജിനിയ വൂൾഫ്? തുടങ്ങിയ രചനകളിലൂടെ പ്രശസ്തനായ ഒരു അമേരിക്കൻ നാടകകൃത്താണ്‌ എഡ്വർഡ് ഫ്രാങ്ക്ലിൻ ആൽബി (12 മാർച്ച് 1928 - 17 സെപ്റ്റംബർ 2016). ആധുനികതയെ കൃത്യമായ വിശകലനം ചെയ്യുന്ന നാടകങ്ങൾ ഇദ്ദേഹത്തിന്റെ പ്രത്യേകതയാണ്‌. അസംബന്ധ നാടക ശാഖയിലെ പ്രധാനപ്പെട്ട സംഭാവനകൾ ചെയ്തവയാണ്‌ ആല്ബിയുടെ ആദ്യകാല രചനകൾ. നാടകീയതയെയും കുറിക്ക് കൊള്ളുന്ന സംഭാഷണങ്ങളെയും ഒരേ പോലെ ഉപയോഗിക്കുന്നതിലൂടെ യുദ്ധാനന്തര അമേരിക്കൻ നാടകവേദിയെ സ്വാധീനിച്ച ഒരു എഴുത്തുകാരനാണ്‌ ആല്ബിയെന്ന് പൗള വോഗലിനെപ്പോലെയുള്ള യുവ അമേരിക്കൻ നാടകകൃത്തുക്കൾ അഭിപ്രായപ്പെടുന്നു. 
1928 മാർച്ച് 12-ന് വെർജീനിയയിൽ ജനിച്ചു. അമ്മ ലൂയി ഹാർവി മകനെ എഡ്വേഡ് എന്നുവിളിച്ചു. അച്ഛനാരെന്ന് അറിയാതിരുന്ന എഡ്വേഡിനെ മൂന്നാഴ്ച പ്രായമുള്ളപ്പോൾ മാൻഹട്ടനിലെ ദത്തെടുപ്പ് കേന്ദ്രത്തിലെത്തിച്ചു. അവിടെ റീഡ് ആൽബിയും ഭാര്യ ഫ്രാൻസിസും അവനെ എഡ്വേഡ് ഫ്രാങ്ക്ലിൻ ആൽബി മൂന്നാമൻ എന്ന് പേരിട്ടു ദത്തെടുത്തു.
കുട്ടിക്കാലത്തേ കവിതയെഴുതിത്തുടങ്ങി. കവിതയും നോവലുമെല്ലാം എഴുതിയ ആൽബി 28-ാം വയസ്സിൽ ആദ്യനാടകം 'ദ സൂ സ്റ്റോറി' അവതരിപ്പിച്ചു. പിന്നീട് രചിച്ച ഹു ഇസ് അഫ്രേഡ് ഒഫ് വിർജിനിയ വൂൾഫ്? എന്ന നാടകത്തിന് ഉള്ളടക്കത്തിൽ വഷളത്തരവും പരസ്യമായ ലൈംഗികപരാമർശങ്ങളുമുണ്ടെന്ന കാരണം കാട്ടി പുലിറ്റ്സർ സമ്മാനം നിഷേധിച്ചു.

ശിൽപ്പി ജൊനാഥാൻ തോമസായിരുന്നു 35 കൊല്ലം ജീവിത പങ്കാളി. അവർ 2005-ൽ അന്തരിച്ചു.


</doc>
<doc id="261567" url="https://ml.wikipedia.org/wiki?curid=261567" title="എട്ടിലമരം">
എട്ടിലമരം

പശ്ചിമഘട്ടതദ്ദേശവാസിയായ ഒരു വൃക്ഷമാണ് എട്ടിലമരം. . 15 മീറ്റർ വരെ ഉയരം വയ്‌ക്കുന്ന ഈ മരം നീലഗിരി, ആനമല, പളനിമല എന്നിവിടങ്ങളിൽ സാധാരണമാണ്. 



</doc>
<doc id="261571" url="https://ml.wikipedia.org/wiki?curid=261571" title="സി.പി. കരുണാകരൻ പിള്ള">
സി.പി. കരുണാകരൻ പിള്ള

സി.പി.ഐ.എം നേതാവും ആറാം കേരള നിയമ സഭാംഗവുമായിരുന്നു സി.പി. കരുണാകരൻ പിള്ള (1925 - 27 ആഗസ്റ്റ് 2005). അടൂർ നിന്ന് സി.പി.ഐ അംഗമായാണ് നിയമ സഭയിലേക്ക് തെരഞ്ഞെടുക്കപ്പെട്ടത്. സി.പി.എം കൊല്ലം ജില്ലാ സെക്രട്ടറിയും സി.ഐ.ടി.യു കൊല്ലം ജില്ലാ പ്രസിഡന്റും അതിന്റെ ദേശീയ പ്രവർത്തന സമിതി അംഗവുമായിരുന്നു. 1948 ൽ അവിഭക്ത കമ്മ്യൂണിസ്റ്റ് പാർട്ടി അംഗമായി. ആറര വർഷത്തോളം ജയിൽ ശിക്ഷ അനുഭവിച്ചു. 


</doc>
<doc id="261575" url="https://ml.wikipedia.org/wiki?curid=261575" title="പ്രേം വത്സ">
പ്രേം വത്സ

കനേഡിയൻ മൊബൈൽ കമ്പനിയായ ബ്ലാക്ക്ബെറിയെ ഇൻഡ്യക്കാരനായ പ്രേം വത്സയുടെ ഉടമസ്ഥതയിലുള്ള ഫെയർഫാക്സ് ഫിനാൻഷ്യൽ ഹോൾഡിങ്സ് ഏറ്റെടുക്കുന്നു. കാനഡ ആസ്താനമായി പ്രവർത്തിക്കുന്ന ഫെയർഫാക്സ് 29000 കോടി രൂപയ്ക്കാണ് ബ്ലാക്ക്ബെറി സ്വന്തമാക്കുന്നത്.

ബ്ലാക്ക്ബെറിയിൽ 10 ശതമാനം ഓഹരിയുള്ള പ്രേം വത്സ കഴിഞ്ഞ മാസം ബ്ലാക്ക്ബെറി ബോർഡ് ഓഫ് ഡയറക്റ്റേഴ്സിൽ നിന്ന് രാജിവച്ചതിനു ശേഷമാണ് ഏറ്റെടുക്കൽ നടപടികളാരംഭിച്ചത്.

1972 ൽ മദ്രാസ് ഐഐടിയിൽ നിന്ന് കെമിക്കൽ എൻജിനിയറിങ്ങിൽ ബിരുദം നേടി സഹോദരനോടൊപ്പം കാനഡയിലേക്ക് ചേക്കേറിയ ഹൈദരാബാദുകരനായ പ്രേം വത്സ ഒന്റ്റാരിയോ സർവകലാശാലയിൽ നിന്ന് എം.ബി.എ ബിരുദം നേടിയ ശേഷമാണ് ഓഹരി വിപണിയിൽ ഇടപെടുന്നത്.

നിരവധി കമ്പനികളെ ഏറ്റെടുത്ത ശേഷം ഇവയെല്ലാം ചേർത്ത് 1987 ൽ ഫെയർഫാക്സ് ഫിനാൻഷ്യൽ ഹോൾഡിങ്സ് രൂപീകരിച്ച പ്രേം വത്സ കാനഡയുടെ വാരൻ ബഫറ്റ് എന്നാണ് അറിയപ്പെടുന്നത്.


</doc>
<doc id="261576" url="https://ml.wikipedia.org/wiki?curid=261576" title="ബ്രെത്ത്‌ലെസ്">
ബ്രെത്ത്‌ലെസ്

1960ൽ പുറത്തിറങ്ങിയ ഫ്രഞ്ച് ചലച്ചിത്രം ആണ് ബ്രെത്ത്‌ലെസ്. ഴാങ് ഗൊദാർദ് ആണ് ഈ സിനിമയുടെ സംവിധായകൻ. ഫ്രഞ്ച് നവതരംഗത്തിലെ ആദ്യകാല ചിത്രങ്ങളിലൊന്നും ഏറെ സ്വാധീനം ചെലുത്തിയ ചിത്രവുമായ ബ്രെത്ത്ലെസ് ഗൊദാർദിന്റെ ആദ്യ കഥാചിത്രമാണ്.



</doc>
<doc id="261580" url="https://ml.wikipedia.org/wiki?curid=261580" title="കപ്പമരം">
കപ്പമരം

പശ്ചിമഘട്ടതദ്ദേശവാസിയായ ഒരു വൃക്ഷമാണ് കപ്പമരം അഥവാ എട്ടിലമരം. . 15 മീറ്റർ വരെ ഉയരം വയ്ക്കുന്ന ഈ മരം 900 മീറ്ററിനും 2300 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="261591" url="https://ml.wikipedia.org/wiki?curid=261591" title="വിജയ് അയ്യർ">
വിജയ് അയ്യർ

അമേരിക്കയിൽ ജീവിക്കുന്ന ഇന്ത്യൻ വംശജനായ ഒരു സംഗീതജ്ഞനാണ് വിജയ് അയ്യർ(ജനനം :1971). മാൻഹട്ടൺ സർവകലാശാലയിലെ അധ്യാപകനായ വിജയ് 2014 ൽ ഹാർവാർഡ് സർവകലാശാലയിൽ പ്രൊഫസറായി ചേരാനിരിക്കുകയാണ്. പിയാനോ വാദകനായും ജാസ് സംഗീത രംഗത്തും നിരവധി ആൽബങ്ങൾ പുറത്തിറക്കി.
ന്യൂയോർക്കിലെ ആൽബനിയിൽ ജനിച വിജയ് അയ്യരുടെ മാതാപിതാക്കൾ തമിഴ്‌നാട്ടുകാരാണ്. മൂന്നാംവയസ്സുമുതൽ വയലിനിൽ പരിശീലനം ലഭിച വിജയ് പാശ്ചാത്യസംഗീതത്തിലും കർണാടകസംഗീതത്തിലും മികവ് പുലർത്തി. സംഗീതം ചിട്ടപ്പെടുത്തുന്നതിലും ജാസ് മ്യൂസിക്കിലുമാണ് പ്രധാനമായും കഴിവ് തെളിയിച്ചത്.




</doc>
<doc id="261593" url="https://ml.wikipedia.org/wiki?curid=261593" title="റിച്ചാർഡ് ഡബ്ല്യു. ഫ്രാങ്കി">
റിച്ചാർഡ് ഡബ്ല്യു. ഫ്രാങ്കി

അമേരിക്കൻ നരവംശ ശാസ്ത്രജ്ഞനും മോണ്ട്ക്ളെയർ സർവകലാശാലയിലെ മുൻ പ്രഫസറുമായിരുന്നു ഡോ. റിച്ചാർഡ് ഡബ്ല്യു. ഫ്രാങ്കി (ജനനം : 1944). കേരളത്തെ സംബന്ധിച്ച നിരവധി സാമൂഹ്യ ഗവേഷണ പ്രവർത്തനങ്ങളിൽ ഫ്രാങ്കി സജീവമായിരുന്നു. മുൻ ധനകാര്യമന്ത്രിയായ തോമസ് ഐസകിനൊപ്പം നടത്തിയ ഗവേഷണങ്ങൾ പിന്നീട് പുസ്തകങ്ങളായി പ്രസിദ്ധീകരിച്ചു. 
ഹാർവാർഡ് സർവകലാശാലയിൽ നിന്ന് 1972 ൽ പി.എച്ച്.ഡി നേടി. 'ഒരു ജാവനീസ് ഗ്രാമത്തിലെ ഹരിത വിപ്ലവം ' എന്നതായിരുന്നു പ്രബന്ധം. റിച്ചാർഡ് ഫ്രാങ്കിയും ഭാര്യ ബാർബറ ചേസിനും കേരളത്തെ സംബന്ധിച്ച നിരവധി സാമൂഹ്യ ഗവേഷണ പ്രവർത്തനങ്ങളിൽ പങ്കാളികളാണ്. 1986 -87 ലും 1992 - 2001 നിടയിലും രണ്ടു വർഷത്തിലധികം കേരളത്തിൽ താമസിച്ച് അദ്ദേഹം ഫീൽഡ് സ്റ്റഡി നടത്തി. 1991 ലെ പഠനത്തിന് $93,000 അമേരിക്കൻ ഡോളറിന്റെ മാക് ആർതർ ഫൗണ്ടേഷന്റെ ഗ്രാന്റുണ്ടായിരുന്നു. തദ്ദേശാസൂത്രണവും ജനാധിപത്യ പങ്കാളിത്തവും മൂന്നാം ലോക രാജ്യങ്ങളിലെ ആരോഗ്യ നിലയിൽ വരുത്തന്ന മെച്ചങ്ങളെക്കുറിച്ചായിരുന്നു പഠനം (Local Planning and Democratic Participation as Mechanisms for Improving Third World Health Conditions: Recent Experiments in Kerala).ഡോ. ബി. ഇക്ബാൽ, ഡോ. ജോയ് ഇളമൺ എന്നിവരും ഈ പഠനവുമായി സഹകരിച്ചു പ്രവർത്തിച്ചു.

ജനകീയാസൂത്രണ കാലത്ത് കേരളത്തിൽ അദ്ദേഹം നടത്തിയ പഠനങ്ങളും തോമസ് ഐസക്കുമായി ചേർന്നെഴുതിയ പുസ്തകങ്ങളും വിവാദമായിരുന്നു. 2013 സെപ്റ്റംബറിൽ ഊരാളുങ്കൽ ലേബർ കോഓപ്പറേറ്റീവ് സൊസൈറ്റിയും കോഴിക്കോട് ഐഐഎമ്മും ചേർന്ന് കോഴിക്കോട് സംഘടിപ്പിച്ച സെമിനാറിൽ തോമസ് ഐസകിനൊപ്പം പങ്കെടുത്തിരുന്നു.

ലോകത്തിന്റെ സാമ്പത്തിക പ്രതിസന്ധി പരിഹരിക്കാൻ മികച്ച ബദൽ സഹകരണ മേഖലയാണെന്നാണ് ഇദ്ദേഹം ചൂണ്ടിക്കാട്ടിയിട്ടുണ്ട്. 

റിച്ചാർഡ് ഫ്രാങ്കി അമേരിക്കൻ ചാരനാണെന്ന് സി.പി.എമ്മിൽ നിന്ന് പുറത്തുപോയ നേതാക്കളും എം.എൻ. വിജയന്റെ നേതൃത്ത്വത്തിൽ പാഠം പോലുളള സമാന്തരപ്രസിദ്ധീകരണങ്ങളും ആരോപിച്ചിരുന്നു. 2001 ൽ തോമസ്‌ ഐസക്കും റിച്ചാർഡ്‌ ഫ്രാങ്കിയും ജനകീയാസൂത്രണരംഗത്തെ കേരള അനുഭവങ്ങളെക്കുറിച്ച്‌ വിശദമായ പഠനഗ്രന്ഥം പുറത്തിറക്കി. പ്രാദേശിക ജനാധിപത്യവും വികസനവും- കേരളത്തിലെ വികേന്ദ്രീകൃത ജനകീയാസൂത്രണവും എന്ന ഈ പുസ്തകവും ഏറെ വിവാദങ്ങൾ സൃഷ്ടിച്ചു. 
തൃശൂരെ പാഞ്ഞാൾ കേന്ദ്രീകരിച്ച് ഫ്രാങ്കിയും ഭാര്യ ബാർബറ ചേസും ഇവിടെ താമസിച്ച് പഠനം നടത്തി. കേരളത്തിന്റെ സാമ്പത്തികാവസ്ഥ, സമ്പത്തിന്റെ വിതരണം എന്നിവയെക്കുറിച്ചൊക്കെ പഠിക്കുവാൻ എത്തിയ ഫ്രാങ്കി പാഞ്ഞാളിനെ, തന്റെ പഠനഗ്രന്ഥത്തിൽ നെട്ടൂരെന്നാണ്‌ രേഖപ്പെടുത്തിയത്‌.



</doc>
<doc id="261600" url="https://ml.wikipedia.org/wiki?curid=261600" title="എംപ്ലോയീസ് സ്റ്റേറ്റ് ഇൻഷൂറൻസ്">
എംപ്ലോയീസ് സ്റ്റേറ്റ് ഇൻഷൂറൻസ്

എംപ്ലോയീസ് സ്റ്റേറ്റ് ഇൻഷൂറൻസ് (കർമ്മചാരി രാജ്യ ഭീമാ നിഗം) ഭാരതീയ തൊഴിലാളികൾക്കായുള്ള സാമ്പത്തിക ഭദ്രതയും സാമൂഹിക സുരതക്ഷിതത്വവും ഉറപ്പുതരുന്ന ആരോഗ്യ രക്ഷാഭോഗമാണു്. പ്രതിമാസം 25000 രൂപ വരെ വരുമാനമുള്ളവർ എംപ്ലോയീസ് സ്റ്റേറ്റ് ഇൻഷൂറൻസ് (ഇ.എസ്.ഐ.) പരിധിയിൽ വരും. ഇസ്.എസ്.ഐ 1948 -ലെ നിയമപ്രകാരം തൊഴിൽ ദാതാവ് നിക്ഷേപത്തിലേക്ക് മാസവരുമാനത്തിന്റെ 4.75 ശതമാനവും തൊഴിലാളി 1.75 ശതമാനവും നൽകേണ്ടതാണു്. ഇത് തൊഴിലാളികളുടെയും കുടംബത്തിന്റെയും സാമ്പത്തിക്കവും വൈദ്യപരിശോധനയും വിവിധ ശ്രേണികളിലൂടെയും ചികിത്സാലയങ്ങളിലൂടെയും ഔദ്യോഗികമായിത്തന്നെ നടത്തുന്നു എന്ന് വ്യവസ്ഥചെയ്യുന്നു. ഇ.എസ്.ഐ ഭാരത സർക്കാറിന്റെ കേന്ദ്ര തൊഴിൽ വകുപ്പിനു് കീഴിലുള്ള സ്വയംഭരണാധികാരമുള്ള സ്ഥാപനമാണു്. ഇ.എസ്.ഐ. യുടെ ചികിത്സാലയങ്ങൾ കൂടുതലും അതതു് സംസ്ഥാന സർക്കാറിനു് കീഴിലും പ്രവർത്തിക്കുന്നുണ്ടു്.


</doc>
<doc id="261628" url="https://ml.wikipedia.org/wiki?curid=261628" title="പാൽവള്ളി">
പാൽവള്ളി

അപ്പോസൈനേസീ സസ്യകുടുംബത്തിൽപ്പെട്ട കേരളത്തിൽ എല്ലായിടത്തും കാണാറുള്ള, മരങ്ങളിൽ കയറിപ്പോവുന്ന ഒരു വള്ളിച്ചെടിയാണ് പാർവള്ളി അഥവാ പാൽവള്ളി. . അരളി ശലഭത്തിന്റെ ലാർവകൾ ഇതിന്റെ ഇലകൾ ആഹരിക്കാറുണ്ട്. ശാഖകൾ ബ്രൗൺ നിറത്തിൽ രോമാവൃതമായവയാണ്. അണ്ഡാകൃതിയിലുള്ള ഇലകളുടെ കീഴ്ഭാഗം ബ്രൗൺ നിറമുള്ളതും രോമാവൃതവുമാണ്. 


</doc>
<doc id="261629" url="https://ml.wikipedia.org/wiki?curid=261629" title="രാം ചരൺ">
രാം ചരൺ

രാം ചരൺ തേജ( ജനനം 27 മാര്ച്ച് 1985) തെലുഗു സിനിമാരഗത്തെ ഒരു അഭിനേതാവാണ്. ഇദ്ദേഹം വ്യവസായ രംഗത്തും കുതിരസവാരികളിലും തന്റെതായ വ്യക്തിമുദ്ര പതിപ്പിച്ചിട്ടുണ്ട്. ഇദ്ദേഹം ആന്ധ്രാപ്രദേശിന്റെ നന്തി അവാർഡ് രണ്ട് പ്രാവശ്യവും സൗത്ത് ഫിലിംഫെയർ അവാർഡ് രണ്ട് പ്രാവശ്യവും CineMAA അവാർഡ് രണ്ട് പ്രാവശ്യവും ഒരു സന്തോഷം ബെസ്റ്റ് ആക്ടർ അവാർഡും ലഭിച്ചിട്ടുണ്ട്. 2011-ൽ നോർത്ത് അമേരിക്കൻ തെലുങ്ക് സൊസൈറ്റി (NATS) യുടെ യൂത്ത് ഐക്കൺ അവാർഡും ലഭിച്ചു.


</doc>
<doc id="261630" url="https://ml.wikipedia.org/wiki?curid=261630" title="കറുത്ത പൗർണ്ണമി">
കറുത്ത പൗർണ്ണമി

ബർണാഡ്ഷാ പിക്ചേഴ്സിനു വേണ്ടി എൻ.ജി. മേനൊൻ നിർമിച്ച മലയാളചലച്ചിത്രമാണ് കറുത്ത പൗർണമി. 1968 മാർച്ചുമാസം 29-ആം തിയതി ഈ ചിത്രം ജിയോപിക്ചേഴ്സ് കേരളത്തിലെ തിയേറ്റരുകളിൽ എത്തിച്ചു.






</doc>
<doc id="261643" url="https://ml.wikipedia.org/wiki?curid=261643" title="മുസൽമാനേർ കൊത്ഥ">
മുസൽമാനേർ കൊത്ഥ

സൗമിത്ര ദസ്തിദാർ നിർമ്മിച്ച ഡോക്യുമെന്ററിയാണ് മുസൽമാനേർ കൊത്ഥ (മുസ്ലീങ്ങളുടെ അവസ്ഥ). ബംഗാൾ മുസ്ലീങ്ങളെക്കുറിച്ചുള്ള ഈ സിനിമക്ക് ബംഗാൾ സർക്കാരിന്റെ ചലച്ചിത്ര കേന്ദ്രമായ നന്ദനിൽ പ്രദർശനം നിഷേധിച്ചു. സിനിമക്ക് സെൻസർ സർട്ടിഫിക്കറ്റ് ഇല്ലെന്നതായിരുന്നു കാരണം. കഴിഞ്ഞ കാല സർക്കാരും ഇപ്പോഴത്തെ സർക്കാരും മുസ്ലീങ്ങൾക്ക് വേണ്ടി ഒന്നും ചെയ്തിട്ടില്ലെന്ന് സംസ്ഥാന പൊലീസിന്റെ ഒരു ഉദ്യോഗസ്ഥനായ നസ്രുൾ ഇസ്ലാമിന്റെ കൂടിക്കാഴ്ചയും ഈ സിനിമയിലുണ്ട്.

ബംഗാളിൽ മുസ്ലീങ്ങളെ രാഷ്ട്രീയമായ നേട്ടങ്ങൾക്കായി ഭരണക്കാർ ചൂഷണം ചെയ്യുകയായിരുന്നു എന്നും സംസ്ഥാനത്ത് മുസ്ലീങ്ങളുടെ നില വളരെ ദയനീയമാണെന്നും സാമൂഹ്യമായ അവരുടെ വളർച്ച നിഷേധിക്കുകയായിരുന്നുവെന്നും തന്റെ സിനിമയിൽ ദസ്തിദാർ ഉദാഹരണ സഹിതം ചൂണ്ടിക്കാട്ടുന്നുണ്ട്.
സാമൂഹ്യ രാഷ്ട്രീയ സാംസ്‌കാരിക രംഗത്തെ വിവിധ വ്യക്തികൾ ഈ സംഭവത്തിൽ തങ്ങളുടെ പ്രതിഷേധവുമായി രംഗത്തെത്തിയിരുന്നു.


</doc>
<doc id="261646" url="https://ml.wikipedia.org/wiki?curid=261646" title="ഉറുമാംകായ">
ഉറുമാംകായ

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ് ഉറുമാംകായ. . 2000 മീറ്റർ വരെ ഉയരമുള്ള നിത്യഹരിതവനങ്ങളിലെ അരുവികളുടെ തീരത്താണ് കണ്ടുവരുന്നത്. ഈ ചെടിയിൽ നിന്നും ഒരു എണ്ണ വേർതിരിച്ചെടുക്കാറുണ്ട്.



</doc>
<doc id="261654" url="https://ml.wikipedia.org/wiki?curid=261654" title="കണ്ണിമരം">
കണ്ണിമരം

മോടകം എന്നും എട്ടിലമരം എന്നും അറിയപ്പെടുന്ന കണ്ണിമരം തെക്കെ ഇന്ത്യയിലും ശ്രീലങ്കയിലും കാണുന്ന ഒരു ചെറിയ വൃക്ഷമാണ്. . 700 മീറ്ററിനും 2000 മീറ്ററിനും ഇടയിലുള്ള നിത്യഹരിതവനങ്ങളിൽ കാണപ്പെടുന്നു.



</doc>
<doc id="261658" url="https://ml.wikipedia.org/wiki?curid=261658" title="ജീൻ കോക്തു">
ജീൻ കോക്തു

ചലച്ചിത്രകാരൻ,സാഹിത്യകാരൻഎന്നീ നിലകളിൽ പ്രസിദ്ധനായ ഫ്രഞ്ചുകാരൻ ആണ് ജീൻ കോക്തു(; 5 July 1889 – 11 October 1963).ബ്ലഡ് ഓഫ് എ പോയറ്റ് ,ബ്യൂട്ടി ആന്റ് ദ ബീസ്റ്റ് എന്നിവ പ്രസിദ്ധങ്ങളായ സിനിമകളും ലെ എൻഫാന്റ്സ് ടെറിബ്ൾസ് നോവലുമാണ്.




</doc>
<doc id="261663" url="https://ml.wikipedia.org/wiki?curid=261663" title="ഊരാളുങ്കൽ ലേബർ കോൺട്രാക്ട് സഹകരണ സൊസൈറ്റി">
ഊരാളുങ്കൽ ലേബർ കോൺട്രാക്ട് സഹകരണ സൊസൈറ്റി

കേരളത്തിലെ ഒരു പ്രമുഖ സഹകരണ സ്ഥാപനമാണ് ഊരാളുങ്കൽ ലേബർ കോൺട്രാക്ട് സഹകരണ സൊസൈറ്റി. 1925 ൽ വാഗ്ഭടാനന്ദനാണ് ഇതാരംഭിച്ചത്. ഊരാളുങ്കൽ ലേബർ കോൺട്രാക്ട് സഹകരണ സൊസൈറ്റിയിൽ 1415ഓളം അംഗങ്ങളുണ്ട്. നാലായിരത്തിലധികം വർക്കുകൾ ഇതിനകം സംഘം വിജയകരമായി പൂർത്തിയാക്കി. കോഴിക്കോട് സരോവരം പദ്ധതി, കാപ്പാട് ബീച്ച് നവീകരണം, എഡിബി സഹായത്തോടെ 39കോടി രൂപയുടെ കോഴിക്കോട് അരയിടത്തു പാലം മേൽപ്പാലം, ഇരിങ്ങൽ ക്രാഫ്റ്റ് വില്ലേജ്, [[എടശ്ശേരിക്കടവ്]] പാലം, ആലപ്പുഴ ഗവൺമെന്റ് എഞ്ചിനീയറിംഗ് കോളേജ് തുടങ്ങി നൂറ് കോടിയിലേറെ വരുന്ന പദ്ധതികളെല്ലാം ഊരാളുങ്കൽ ലേബർ കോൺട്രാക്ട് സഹകരണ സൊസൈറ്റി ഏറ്റെടുത്ത് നടത്തിയതാണ്.

സാമൂഹ്യപ്രവർത്തനങ്ങളിൽ ഏർപ്പെട്ടിരുന്ന ഒരു കൂട്ടം ചെറുപ്പക്കാർ വാഗ്ഭടാനന്ദ ഗുരുദേവന്റെ പ്രഭാഷണങ്ങളിൽ ആകൃഷ്ടരായി ഊരാളുങ്കലിലേക്ക് കൊണ്ടുവന്നു. കാരക്കാടെന്നാണ് ഈ പ്രദേശം അന്നറിയപ്പെട്ടിരുന്നത്. പിന്നീട് വാഗ്ഭടാനന്ദന്റെ നേതൃത്വത്തിൽ അന്ധവിശ്വാസത്തിനും അനാചാരങ്ങൾക്കുമെതിരെ പ്രവർത്തനങ്ങൾ നടന്നു. പ്രവർത്തനങ്ങളെ ഏകോപിപ്പിക്കുന്നതിന്റെ ഭാഗമായി 1917ൽ കേരള ആത്മവിദ്യാസംഘം രൂപീകരിച്ചു. കറപ്പയിൽ കണാരൻ മാസ്റ്റർ, കുന്നേത്ത് കുഞ്ഞേക്കു ഗുരിക്കൾ, പാലേരി ചന്തമ്മൻ, വണ്ണാത്തിക്കണ്ടി കണ്ണൻ എന്നിവരായിരുന്നു ഈ പ്രസ്ഥാനത്തിന്റെ ആദ്യകാല പ്രവർത്തകർ. എന്നാൽ സാമൂഹിക പരിഷ്കരണത്തിനായി പ്രവർത്തിച്ച ഈ സംഘടനക്കെതിരെ ജന്മിമാർ ഒന്നിക്കുകയും ആത്മവിദ്യാസംഘത്തിൽ പ്രവർത്തിച്ചിരുന്നവർക്ക് ജോലി നിഷേധിക്കുകയും ചെയ്തു. സംഘത്തിൽ പ്രവർത്തിക്കുന്നവരുടെ മക്കളെ സ്കൂളിൽ പോലും കയറ്റാതായി. ഇതിനെതിരായി സംഘം 1924ൽ കാരക്കാട്ട് ആത്മവിദ്യാസംഘം എൽ.പി.സ്കൂൾ എന്ന വിദ്യാലയമാരംഭിച്ചു. ജോലിയില്ലാതായവർ 1925 ഫെബ്രുവരി 13 ന് ഊരാളുങ്കലിൽ കൂലിവേലക്കാരുടെ പരസ്പരസഹായ സംഘം രൂപീകരിച്ചു. അംഗങ്ങൾക്കെല്ലാം ഭക്ഷണം നൽകുന്നതിന് ഊരാളുങ്കൽ ഐക്യനാണയസംഘം എന്നൊരു കാർഷക ബാങ്ക് കൂടി ഇവർ ആരംഭിച്ചു. ഐക്യനാണയസംഘമാണ് പിന്നീട് ഊരാളുങ്കൽ ലേബർ കോൺട്രാക്റ്റ് സൊസൈറ്റിയായി രൂപാന്തരപ്പെട്ടത്. 

14 പേരടങ്ങുന്ന പ്രമോട്ടിംഗ് കമ്മിറ്റിക്കായിരുന്നു ഇതിന്റെയെല്ലാം നിയന്ത്രണം. ചാപ്പയിൽ കുഞ്ഞ്യേക്കു ഗുരിക്കളായിരുന്നു ആദ്യകാല പ്രസിഡന്റ്. തൊഴിലാളികൾക്കുമാത്രമേ സംഘത്തിൽ അംഗത്വമെടുക്കാനാവൂ. തൊഴിലാളികൾക്കേ ഡയറക്ടർ ബോർഡിൽ അംഗത്വം ലഭിക്കൂ. ഡയറക്ടർമാർക്ക് വിദഗ്ദ്ധ തൊഴിലാളിയുടെ കൂലിയേ ലഭിക്കൂ. 

മൂന്നൂറ് കോടിയിലേറെ രൂപയുടെ പദ്ധതികളുടെ നിർമ്മാണം ഇപ്പോൾ പുരോഗമിക്കുന്നു. നിലവിൽ നടന്നുകൊണ്ടിരിക്കുന്ന പ്രധാന പ്രോജക്ട് തളിപ്പറമ്പിൽ നിന്നും കൂർഗിലേക്കു്ള്ള 48 കോടി രൂപയുടെ റോഡ് പ്രോജക്ടാണ്. 30 കോടി രൂപ ചെലവിൽ പത്ത് നിലകളുള്ള തിരുവനന്തപുരത്തെ സഹകരണ ഓഫീസും ഇതിൽപ്പെടും. 

ഇരിങ്ങൽ, താരാപറമ്പ് മരുതോങ്കരമുള്ളന് കുന്ന് ക്രഷർ യൂണിറ്റ് എന്നിവിടങ്ങളിലായി സംഘം കൃഷിത്തോട്ടങ്ങളും നടത്തിവരുന്നു. ജൈവവളങ്ങൾ ഉപയോഗിച്ചുള്ള കൃഷിപദ്ധതികൾ സംഘത്തിന്റെ വിഭവശേഷി വർദ്ധിപ്പിക്കുന്നതിനുപരി കാർഷികമേഖലയെ പരിപോഷിപ്പിക്കുവാനവസരം കൂടി നൽകുന്നു. 

റിമോട്ട് സെൻസിംഗിന്റെ സഹായത്തോടെ സുസ്ഥിര വികസനത്തിന് ഉതകുന്ന പ്രവർത്തനങ്ങൾ നടത്തുന്ന സ്ഥാപനമാണിത്. പ്രധാനമായും റിമോട്ട് സെൻസിംഗ്, ജി.ഐ.എസ്, ജിയോളജി, ജിയോഗ്രാഫി, ഫോട്ടോഗ്രാമട്രി, ഐ.ടി എന്നിവ ഉപയോഗിച്ചുള്ള പ്രവർത്തനങ്ങളാണ് ചെയ്യുന്നത്.
സംഘത്തിന്റെ ഉപസ്ഥാപനമായാണ് യുഎൽസിഎസ് ചാരിറ്റബിൾ ഫൗണ്ടേഷൻ ആരംഭിക്കുന്നത്. ലാഭേച്ഛയില്ലാത്ത ഈ സംരംഭത്തിൽ വാഗ്ഭടാനന്ദ എഡ്യൂ ഫണ്ട്, സിവിൽ സർവ്വീസ് പരീക്ഷാ പരിശീലനം എന്നിവയാണുള്ളത്.
കേരളത്തിന്റെ കരകൗശല സമ്പത്തിനെ പരിപോഷിപ്പിച്ചെടുത്ത് ലോകത്തിന് മുമ്പിൽ അണിനിരത്തുവാനുള്ള കേരള ടൂറിസത്തിന്റെ പുതിയ സംരംഭമാണിത്.
26 ഏക്കറിൽ 600 കോടി രൂപ മുതൽമുടക്കിൽ ഒരുങ്ങുന്ന സൈബർ പാർക്ക് പണികൾ നടന്നു വരുന്നു.



</doc>
<doc id="261665" url="https://ml.wikipedia.org/wiki?curid=261665" title="ഇസ്മാഷ്">
ഇസ്മാഷ്

റഷ്യയിലെ ഈഷ്യേവ്‌സ്കിൽ ഉള്ള ആയുധങ്ങളുടെയും മോട്ടോർ വാഹനങ്ങളുടെയും നിർമ്മാണശാലയാണ് 1807ൽ സ്ഥാപിക്കപ്പെട്ട ഇസ്മാഷ്(). എ.കെ-47 അടക്കം നിരവധി അസോൾട്ട് റൈഫിളുകൾ ഇവിടെ നിർമ്മിക്കപ്പെടുന്നു.


</doc>
<doc id="261670" url="https://ml.wikipedia.org/wiki?curid=261670" title="10:30 എ.എം. ലോക്കൽ കോൾ">
10:30 എ.എം. ലോക്കൽ കോൾ

2013ൽ പ്രദർശനത്തിനെത്തിയ ഒരു മലയാളചലച്ചിത്രമാണ് 10:30 എ.എം. ലോക്കൽ കോൾ. അരുൺ ലാൽ കഥയും തിരക്കഥയും സംഭാഷണവുമെഴുതി മനു സുധാകർ സംവിധാനം ചെയ്ത ഈ ചിത്രം 2013 ഫെബ്രുവരി 22നു പ്രദർശനശാലകളിലെത്തി.
പ്രിയ ലക്ഷ്മി മീഡിയ പ്രൈവറ്റ് ലിമിറ്റഡിന്റെ ബാനറിൽ പ്രിയ പിള്ളയാണ് ഈ ചിത്രം നിർമ്മിച്ചത്.


</doc>
<doc id="261672" url="https://ml.wikipedia.org/wiki?curid=261672" title="ഡാനിയൽ ബാലാജി">
ഡാനിയൽ ബാലാജി

ഡാനിയൽ ബാലാജി ഇന്ത്യൻ ചലച്ചിത്ര അഭിനേതാവ്.


</doc>
<doc id="261678" url="https://ml.wikipedia.org/wiki?curid=261678" title="കാട്ടുകുരങ്ങ്">
കാട്ടുകുരങ്ങ്

ജനറൽ പിക്ചെഴ്സിനു വേണ്ടി രവീന്ദ്രനാഥൻ നായർ നിർമിച്ച മലയാളചലച്ചിത്രമാണ് കാട്ടുകുരങ്ങ്. പ്രസിദ്ധ കഥാകാരനും നിരൂപകനുമായ കെ. സുരേന്ദ്രൻ അദ്ദേഹത്തിന്റെ തന്നെ കഥക്ക് തിരക്കഥയും സംഭാഷണവും എഴുതി. പ്രതാപ് ഫിലിംസ് വിതരണം ചെയ്ത ഈ ചിത്രം 1969 ഫെബ്രുവരി 6-ന് കേരളത്തിൽ പ്രദർശനം ആരംഭിച്ചു.






</doc>
<doc id="261683" url="https://ml.wikipedia.org/wiki?curid=261683" title="പൂവട">
പൂവട

കേരളത്തിലെ ചില ഭാഗങ്ങാളിൽ ഓണാഘോഷവുമായി ബന്ധപ്പെട്ട ഐതിഹ്യങ്ങളിലെ ഓണത്തപ്പന് നേദിക്കാനായി തിരുവോണദിനത്തിൽ തുമ്പപ്പൂവും അരിയും ചേർത്ത് ഉണ്ടാക്കുന്ന അടയാണ് പൂവട. ചട്ടിയിൽ വച്ച് വറുക്കാതെ നെല്ല് കുത്തി അരി ഉരലിൽ ഇട്ട് പൊടിച്ച് അതിൽ ശർക്കര ചേർത്താണ് പൂവടയുണ്ടാക്കുക. സാധാരണ അട ഉണ്ടാക്കുന്നതിനേക്കാൾ ബഹുമാനം കൂടുതൽ വേണ്ട ഒരു ചടങ്ങായാണ് ഇതിനെ കാണുന്നത്. ഇങ്ങനെ ഉണ്ടാക്കുന്ന പൂവട ചൂടോടെ മാവേലി ക്കായി അർപ്പിക്കുന്നു. ആർപ്പു വിളിക്ക് അടമ്പടിയാായി പൂക്കളം സന്ദർശിക്കാനും പൂവട ഭക്ഷിക്കാനും മാവേലിയെ ക്ഷണിക്കുന്ന പാട്ടുകൾ ചടങ്ങുകളിൽ ഉപയോഗിക്കുന്നു. ഒരു പൂവട തൃക്കാക്കരയപ്പൻ എന്നു വിളിക്കുന്ന മരം കൊണ്ട് നിർമ്മിച്ച സ്തൂപത്തിനു സമീപം ചാരി വക്കുകയും മറ്റൊന്നു പ്രതീകമായി അകലേക്ക് എറിയുകയുമാണ് കൊടുങ്ങല്ലൂർ ഭാഗത്തെ ഓണച്ചടങ്ങുകളിലൊന്ന്. തുമ്പച്ചെടിക്ക് അതിന്റെ സൗന്ദര്യത്തേക്കാളും വലിപ്പത്തേക്കാളും ഔഷധഗുണമുണ്ട് എന്നത് ആദികാല ആയുർവേദ വൈദ്യരായിരുന്ന ബൗദ്ധർ കണ്ടെത്തിയിരുന്നു. എളിമയുടെ പര്യായമായി തുമ്പപ്പൂവിനെയും നന്ദ്യാർവട്ടത്തെയും അവർ കരുതിയിരുന്നതും എടുത്തു പറയത്തക്കതാണ്. 
പച്ചരി കുതിർത്ത് പൊടിച്ചു്, വെള്ളം ചേർത്തുകുഴച്ചു്, വാഴയിലയിൽ പരത്തുക. തേങ്ങ ചിരകിയത്, ശർക്കര ചിരകിയത്, നേന്ത്രപ്പഴം അരിഞ്ഞതു് എന്നിവ ഇതിന് മേൽ വച്ച് ഇല മടക്കി, ആവിയിൽ വേവിച്ചെടുക്കുക. തുമ്പപ്പൂവ് ചേർത്ത് വാഴയിലയിൽ പൊതിഞ്ഞാണ് വിളമ്പുന്നത്. 



</doc>
<doc id="261694" url="https://ml.wikipedia.org/wiki?curid=261694" title="കല്ലാട്ട് കൃഷ്ണൻ">
കല്ലാട്ട് കൃഷ്ണൻ

മലബാറിലെ ട്രേഡ് യൂണിയൻ പ്രസ്ഥാനത്തിന്റെ വളർച്ചയിൽ പ്രമുഖമായ പങ്ക് വഹിച്ച നേതാക്കളിൽ ഒരാളായിരുന്നു കല്ലാട്ട് കൃഷ്ണൻ. വിദ്യാലയജീവിതത്തിൽ തന്നെ ദേശീയപ്രസ്ഥാനങ്ങളോട് താൽപര്യം ജനിച്ചു. ഉപ്പുസത്യാഗ്രഹ ജാഥയിൽ പങ്കെടുത്തതിന് എട്ടാം തരത്തിൽ പഠിക്കുമ്പോൾ തന്നെ ആദ്യത്തെ ശിക്ഷ അധ്യാപകനിൽ നിന്നും ഏറ്റുവാങ്ങി. ഭഗത്സിംഗിനോടൊപ്പം തന്നെ ഗാന്ധിജിയേയും ആരാധിച്ചു. കൃഷ്ണപിള്ളയുമായുള്ള പരിചയവും അടുപ്പവും ദേശീയപ്രസ്ഥാനങ്ങളോടുള്ള താൽപര്യം വർദ്ധിപ്പിച്ചു. അഖിലേന്ത്യാ വിദ്യാർത്ഥി ഫെഡറേഷൻ രൂപീകരിക്കപ്പെട്ടപ്പോൾ അതിലംഗമായി. 
ഓൾകേരള സ്റ്റുഡന്റ്സ് ഫെഡറേഷൻ ജനറൽസെക്രട്ടറിയായി തിരഞ്ഞെടുക്കപ്പെട്ടു. വിദ്യാർത്ഥിപ്രസ്ഥാനങ്ങളിലൂടെയാണ് കൃഷ്ണൻ ദേശീയപ്രസ്ഥാനങ്ങളിലേക്കും മറ്റും എത്തിച്ചേരുന്നത്. കോൺഗ്രസ്സിലൂടെ മുഖ്യാധാരാ രാഷ്ട്രീയത്തിലേക്കു പ്രവേശിച്ചു. പിന്നീട് കോൺഗ്രസ്സ് സോഷ്യലിസ്റ്റ് പാർട്ടിയിലും, വൈകാതെ കമ്മ്യൂണിസ്റ്റ് പാർട്ടിയിലും അംഗമായി. 1942 ൽ അറസ്റ്റിലായി. 1952 ഐ.സി.പി.നമ്പൂതിരിയുടെ ഇളയസഹോദരിയുമായി ഏറെ കോളിളക്കം സൃഷ്ടിച്ച വിവാഹം. പാലിയം സമരത്തിൽ ഭാര്യ പ്രിയദത്തയോടൊപ്പം പങ്കെടുത്തു. പാർട്ടി പിളർന്നപ്പോൾ സി.പി.ഐ. യിൽ ഉറച്ചു നിന്നു. 1997 നവംബർ 23 ന് അന്തരിച്ചു.

1917 ൽ കണ്ണൂർ ജില്ലയിലെ തലശ്ശേരിയിലാണ് കൃഷ്ണൻ ജനിച്ചത്. അച്ഛൻ ദാമോദരൻ ഒരു സർക്കാർ ജീവനക്കാരനായിരുന്നു. എട്ടാം ക്ലാസ്സിൽ പഠിക്കുമ്പോഴായിരുന്നു ഉപ്പു സത്യാഗ്രഹ ജാഥ തലശ്ശേരിയിലെത്തുന്നത്. ജാഥയുടെ കൂടെ കുറേ ദൂരം സഞ്ചരിച്ചു. വൈകിയെത്തിയ കൃഷ്ണനെ അധ്യാപകൻ ബഞ്ചിനു മുകളിൽ കയറ്റി നിർത്തി ശിക്ഷിച്ചു. ഭഗത് സിംഗിന്റെ വധശിക്ഷയിൽ പ്രതിഷേധിച്ച് വിദ്യാർത്ഥികൾ നടത്തിയ പഠിപ്പുമുടക്കിൽ പങ്കെടുത്തു. ഭഗത് സിംഗിനെക്കുറിച്ച് കൂടുതൽ മനസ്സിലാക്കാൻ ശ്രമിച്ച കൃഷ്ണൻ ജീവിതത്തിൽപോലും അദ്ദേഹത്തെ അനുകരിക്കാൻ ശ്രമിച്ചു. ഭഗത് സിംഗിനൊപ്പം ഗാന്ധിജിയുടെ ആദർശങ്ങളേയും കൃഷ്ണൻ താൽപര്യപൂർവ്വം മനസ്സിലാക്കിയിരുന്നു. ഗാന്ധിജിയുടെ ആദർശങ്ങളെ പിന്തുടർന്ന് വിദേശവസ്ത്രഷാപ്പുകൾക്കു മുന്നിൽ പിക്കറ്റിംഗ് നടത്തുക തുടങ്ങിയ സമരപരിപാടികളിലും കൃഷ്ണൻ പങ്കെടുക്കുമായിരുന്നു.
കമലാദേവി ചതോപാധ്യായയുടെ പ്രസംഗം ശ്രദ്ധാപൂർവ്വം ശ്രവിച്ചിരുന്ന കൃഷ്ണനെ പ്രസംഗം പരിഭാഷപ്പെടുത്തിയിരുന്ന പി. കൃഷ്ണപിള്ള ശ്രദ്ധിക്കാനിടയായി. കൃഷ്ണപിള്ളയും കൃഷ്ണനും വളരെ പെട്ടെന്ന് അടുത്തു.

അഖിലേന്ത്യാ വിദ്യാർത്ഥി ഫെഡറേഷൻ സ്ഥാപിക്കപ്പെടുമ്പോൾ കൃഷ്ണൻ ആറാം ഫോറം വിദ്യാർത്ഥിയായിരുന്നു. തുടക്കം മുതലേ കൃഷ്ണൻ അതിലംഗമായിരുന്നു. സ്കൂളിൽ ഐഛികം ശാസ്ത്രമായിരുന്നുവെങ്കിൽ മലബാർ ക്രിസ്ത്യൻ കോളേജിൽ മുഖ്യവിഷയമായി തിരഞ്ഞെടുത്തത് ചരിത്രമായിരുന്നു. രാഷ്ട്രീയത്തിനു സഹായിക്കും എന്നതിനാലാണ് ചരിത്രം തിരഞ്ഞെടുത്തത്. 1938 ൽ ഓൾ കേരളാ സ്റ്റുഡന്റ്സ് ഫെഡറേഷൻ രണ്ടാം സമ്മേളനത്തിൽ കൃഷ്ണനെ ഫെഡറേഷന്റെ ജനറൽ സെക്രട്ടറിയായി തിരഞ്ഞെടുത്തു. വിദ്യാർത്ഥിപ്രവർത്തകർക്ക് പഠനക്ലാസ്സുകളെടുത്തിരുന്നത് എൻ.സി. ശേഖർ, കൃഷ്ണപിള്ള മുതലായ നേതാക്കളായിരുന്നു. കോൺഗ്രസ്സിലെ ഇടതുചിന്താഗതിക്കാരായ ഇവരുടെ ക്ലാസ്സുകൾ വളരെപ്പെട്ടെന്ന് വിദ്യാർത്ഥികളുടെ മനസ്സിൽ തറച്ചു. രണ്ടാം ലോകമഹായുദ്ധം തുടങ്ങുന്ന സമയത്ത് കോൺഗ്രസ്സ് സോഷ്യലിസ്റ്റ് പാർട്ടിയുടെ പ്രസിദ്ധമായ പിണറായി, പാറപ്പുറം സമ്മേളനം. അതിൽ ഹാജരാവാൻ പാർട്ടി നേതൃത്വം കൃഷ്ണനോട് ആവശ്യപ്പെടുന്നു.

കമ്മ്യൂണിസ്റ്റ് പാർട്ടിയുടെ രൂപീകരണത്തെത്തുടർന്ന് പാർട്ടി പ്രഖ്യാപിച്ച പ്രതിഷേധദിനത്തിൽ തലശ്ശേരിയിൽ നടന്ന സംഘർഷങ്ങളിൽ കൃഷ്ണനും സജീവമായി പങ്കെടുത്തിരുന്നു. പോലീസ് ഇദ്ദേഹത്തിനെതിരേ അറസ്റ്റ് വാറണ്ട് പുറപ്പെടുവിച്ചു. കൃഷ്ണൻ ഒളിവിൽ പോയെങ്കിലും 1941 ൽ പോലീസിന്റെ കയ്യിലകപ്പെട്ടു. 1942 ൽ ജയിൽമോചിതനായ അദ്ദേഹം റെയിൽവേ തൊഴിലാളികളെ സംഘടിപ്പിക്കാൻ തീരുമാനിച്ചു. ട്രേഡ് യൂണിയൻ രംഗത്ത് പ്രവർത്തിക്കുന്നതിനിടെ 1947 ൽ വീണ്ടും അറസ്റ്റിലായി. സ്വാതന്ത്ര്യത്തിനു മുമ്പ് മോചിതനായി, 1948 ൽ പാർട്ടി വീണ്ടും നിരോധിക്കപ്പെട്ടപ്പോൾ വീണ്ടും ഒളിവിൽ പോയി. 

1952 ൽ ഐ.സി.പി.നമ്പൂതിരിയുടെ സഹോദരി പ്രിയദത്തയുമായി വിവാഹം. അന്ന് ഏറെ കോളിളക്കമുണ്ടാക്കിയ വിവാഹമായിരുന്നു അത്. നമ്പൂതിരി ജാതിയിൽപ്പെട്ട ഒരു സ്ത്രീയെ ഈഴവൻ വിവാഹം കഴിക്കുക എന്നത് ചിന്തിക്കാൻ പോലും പറ്റാത്ത കാലമായിരുന്നു അത്. എന്നാൽ പ്രിയദത്തയുടെ വീടായ ഇട്ടിയാംപറമ്പത്ത് ഇല്ലം നമ്പൂതിരി പരിഷ്കരണത്തിന് വേണ്ടി പരിശ്രമിച്ച ഒരു ഇല്ലമായിരുന്നു. തന്റെ മുതിർന്ന സഹോദരിയെ വി.ടി.ഭട്ടതിരിപ്പാടിനെക്കൊണ്ടും, ഇളയ സഹോദരി നങ്ങമേയെ എം.ആർ.ഭട്ടതിരിപ്പാടിനെക്കൊണ്ടും വിവാഹം കഴിപ്പിച്ച് പുതിയ വിപ്ലവമാറ്റങ്ങൾക്ക് തുടക്കം കുറിച്ചയാളായിരുന്നു പ്രിയദത്തയുടെ സഹോദരൻ ഐ.സി.പി.നമ്പൂതിരി വഴിനടക്കാനുള്ള അവകാശത്തിനുവേണ്ടി നടന്ന പ്രശസ്തമായ പാലിയം സമരത്തിൽ ഭാര്യ പ്രിയദത്ത കല്ലാട്ടിനോടൊപ്പം പങ്കെടുത്തു.

നിരവധി തൊഴിലാളി സംഘടനകളുടെ അമരക്കാരനായിരുന്നു കല്ലാട്ട് കൃഷ്ണൻ. ജോലി സ്ഥിരതക്കുവേണ്ടി റെയിൽവേതൊഴിലാളികൾ 1946 ൽ നടത്തിയ സമരത്തിന്റെ നേതൃനിരയിൽ കൃഷ്ണൻ ആയിരുന്നു. മരണം വരെ കോഴിക്കോടിന്റെ സാമൂഹ്യ-സാംസ്കാരിക മേഖലകളിൽ സജീവസാന്നിദ്ധ്യമായിരുന്ന കൃഷ്ണൻ 1997 നവംബർ 23 ന് അന്തരിച്ചു.


</doc>
<doc id="261695" url="https://ml.wikipedia.org/wiki?curid=261695" title="കായൽകരയിൽ">
കായൽകരയിൽ

മൂവിക്രാഫ്റ്റിന്റെ ബാനറിൽ എൻ. പ്രകാശ് നിർമിച്ച മലയാളചലച്ചിത്രമാണ് കായൽകരയിൽ. തിരുമേനി പിക്ചേഴ്സ് കേരളത്തിൽ വിതരണം ചെയ്ത "കായൽകരയിൽ" 1968 ഡിസംബർ 19-ന് പ്രദർശനശാലകളിൽ എത്തി.






</doc>
<doc id="261696" url="https://ml.wikipedia.org/wiki?curid=261696" title="ബ്രഹ്മസ്‌ഫുടസിദ്ധാന്തം">
ബ്രഹ്മസ്‌ഫുടസിദ്ധാന്തം

ജ്യോതിശാസ്ത്രജ്ഞനായ ബ്രഹ്മഗുപ്തന്റെ പ്രശസ്‌ത കൃതിയാണ് ബ്രഹ്മസ്‌ഫുടസിദ്ധാന്തം. പൊതുവർഷം 628-ൽ രചിച്ചതാണിതെന്ന് കരുതപ്പെടുന്നു. ബ്രഹ്മസിദ്ധാന്തമെന്ന പഴയ ജ്യോതിഷകൃതിയുടെ തെറ്റുതിരുത്തി പരിഷ്‌ക്കരിച്ച രൂപമാണിത്.

ആദ്യത്തെ പത്ത് അദ്ധ്യായങ്ങളിൽ മറ്റ് സിദ്ധാന്ത കൃതികളിൽ ചർച്ച ചെയ്യുന്ന കാര്യങ്ങൾ തന്നെയാണുള്ളത്. ബാക്കി 14 അധ്യായങ്ങൾ ബ്രഹ്മഗുപ്തന്റെ തനിമയും വിജ്ഞാനത്തിന്റെ ആഴവും പ്രകടമാക്കുന്നു. അങ്കഗണിതം, ബീജഗണിതം,വ്യാപതമാനം,വാനനിരീക്ഷണത്തിനുള്ള വൈവിധ്യമാർന്ന ഉപകരണങ്ങൾ തുടങ്ങിയ നിരവധി കാര്യങ്ങൾ അവയിൽ ചർച്ച ചെയ്യുന്നു. 

അറബിയുൾപ്പെടെ ഒട്ടേറെ വിദേശഭാഷകളിലേക്ക്‌ ഇത്‌ വിവർത്തനം ചെയ്യപ്പെട്ടിട്ടുണ്ട്‌. പ്രുഥൂദകസ്വാമി, ശ്രീദത, ഭട്ടോദ്പലൻ, ആത്മരാജ തുടങ്ങിയവർ ബ്രഹ്മസ്ഫുടസിദ്ധാന്തതിനു വ്യാഖ്യാനങ്ങൾ എഴുതി. ഇതിൽ 860-ആമാണ്ടിൽ പൃഥുകസ്വാമി എഴുതിയ വ്യാഖ്യാനത്തിലാണ് ബീജഗണിതം എന്ന പേര് ആദ്യമായി ഉപയോഗിച്ചത്. അക്കാലംവരെ ബീജഗണിതം അറിയപ്പെട്ടിരുന്നത് കുട്ടകം എന്ന പേരിലായിരുന്നു.



</doc>
<doc id="261699" url="https://ml.wikipedia.org/wiki?curid=261699" title="മുടിച്ചിലൂരം">
മുടിച്ചിലൂരം

കയ്യൂരം എന്നും പേരുള്ള മുടിച്ചിലൂരം പശ്ചിമഘട്ടതദ്ദേശവാസിയായ ഒരു മരമാണ്. . ഷിമോഗയിലെ ഒരു ചെറിയ പ്രദേശത്തു നിന്നുമാത്രമേ ഈ മരം ഇതുവരെ കണ്ടെത്തിയിട്ടുള്ളൂ. തുറന്ന നിത്യഹരിതവനങ്ങളിലും ചതുപ്പുകളിലും ആണ് മുടിച്ചിലൂരം കാണുന്നത്. ഈ മരം 20 മീറ്ററോളം ഉയരം വയ്ക്കും. ഗുരുതരമായ വംശനാശഭീഷണി നേരിടുന്ന ഈ മരം പലതരം ഔഷധഗുണങ്ങൾ ഉള്ളതാണ്.



</doc>
<doc id="261706" url="https://ml.wikipedia.org/wiki?curid=261706" title="പുരാണത്തിലെ സത്യഗ്രഹം">
പുരാണത്തിലെ സത്യഗ്രഹം

ആദികാവ്യമായ രാമായണത്തിൽ ഒരു സത്യഗ്രഹത്തെ കുറിച്ചു പറയുന്നുണ്ട്.ദശരഥന്റെ ഭാര്യമാരിൽ ഒരാളായ കൈകേയിയാണ് നിരാഹാരസത്യഗ്രഹകഥയിലെ നായിക.തന്റെ മകനായ ഭരതനെ രാജാവാക്കണമെന്നും ശ്രീരാമനെ കാട്ടിലേക്ക് അയയ്ക്കണം എന്നുമായിരുന്നു ആവശ്യങ്ങൾ ഈ നിരാഹാരത്തിനു മുൻപിൽ കിഴടങ്ങിയ ദശരഥൻ വേദനയോടെ കൈകേയിയുടെ ആവശ്യങ്ങൾ അംഗീകരിച്ചു.

</doc>
<doc id="261708" url="https://ml.wikipedia.org/wiki?curid=261708" title="കാട്ടമ്പഴം">
കാട്ടമ്പഴം

പശ്ചിമഘട്ടതദ്ദേശവാസിയായ ഒരു മരമാണ് കാട്ടമ്പഴം. . 10 മീറ്ററോളം ഉയരം വയ്ക്കും. 



</doc>
<doc id="261712" url="https://ml.wikipedia.org/wiki?curid=261712" title="വേദാംഗ ജ്യോതിഷം">
വേദാംഗ ജ്യോതിഷം

ഭാരതത്തിൽ ലഭ്യമായിട്ടുള്ള ഏറ്റവും പഴയ ജ്യോതിഷഗ്രന്ഥമാണ് ലഗധ മുനിയുടെ വേദാംഗ ജ്യോതിഷം(Sanskrit: वेदाङ्ग ज्योतिष, IPA: [ʋeːdɑːŋɡə ɟjoːtiʂə]). ക്രിസ്തുവിന് മുമ്പ് ഒൻപതാം നൂറ്റാണ്ടിൽ രചിച്ചതെന്ന് കരുതപ്പെടുന്ന ഈ ഗ്രന്ഥത്തിൽ ലഗധൻ പരിചയപ്പെടുത്തുന്ന ദ്യശ്യരാശിയിൽ നിന്ന് അദൃശ്യരാശിയെ ഗണിച്ചെടുക്കുന്ന രീതി ഭാരതത്തിൽ ജ്യോതിഷത്തിന്റെ വളർച്ചയെ സ്വാധീനിച്ചു.ഭാരതീയ ജ്യോതിഃശാസ്ത്രത്തേയും ജ്യോതിഷത്തെയും കുറിച്ച് വിശദീകരിക്കുന്ന ആദ്യകാല കൃതിയാണ് വേദാംഗജ്യോതിഷം. രണ്ട് രൂപത്തിലാണ് വേദാംഗജ്യോതിഷം കണ്ടിട്ടുള്ളത്. 38 ശ്ലോകങ്ങളുള്ള ഋഗ്വേദ ജ്യോതിഷവും 44 ശ്ലോകങ്ങളുള്ള യജുർവേദ ജ്യോതിഷവും. ഉള്ളടക്കത്തിൽ രണ്ടും തമ്മിൽ വലിയ വ്യത്യാസമൊന്നുമില്ല. വേദങ്ങളുടെ ഉപവേദങ്ങളായി കണക്കാക്കുന്ന ആറു വേദാംഗങ്ങളിൽ ഒന്നാണ് ലഗധമുനി രചിച്ച വേദാംഗജ്യോതിഷം. 

വേദാംഗജ്യോതിഷത്തിന്റെ രചനാകാലത്ത് ദക്ഷിണായനാന്ത ബിന്ദു അവിട്ടത്തിന്റെ ആരംഭത്തിലും ഉത്തരായനാന്തബിന്ദു ആയില്യത്തിന്റെ മദ്ധ്യത്തിലും ആയിരുന്നു എന്ന് ഇതിൽ പറയുന്നുണ്ട്. അതനുസരിച്ച് കൃതിയുടെ രചനാകാലം ബി.സി.ഇ. 11-12 നൂറ്റാണ്ടുകൾക്കിടയിലാവാമെന്ന് അനുമാനിക്കുന്നു. ടി.കെ.എസ്. ശാസ്ത്രി, ആർ. കോച്ചാർ എന്നിവരുടെ അഭിപ്രായത്തിൽ വേദാംഗജ്യോതിഷം രചിക്കപ്പെട്ടത് ബി.സി.ഇ 1370നും 1150നും ഇടയിലാണ്.

വേദാംഗ ജ്യോതിഷം അനുസരിച്ച് ഒരു വർഷത്തിന് 366 സായനദിനങ്ങളാണുള്ളത്. ദിവസം കണക്കാക്കിയത് പ്രഭാതം മുതൽ അടുത്ത പ്രഭാതംവരെയാണ്. വർഷത്തെ 183 ദിവസങ്ങൾ ചേർന്ന രണ്ട് അയനങ്ങൾ ആയി തിരിച്ചിരിക്കുന്നു. ഉത്തരായനകാലത്ത് (അതായത് ദക്ഷിണായനാന്ത്യം മുതൽ ) പകലിന്റെ നീളം ഒരു പ്രസ്തം വീതം കൂടുമെന്നും രാത്രി അത്രയും തന്നെ കുറയുമെന്നും ലഗധൻ കണക്കാക്കുന്നു. ജലഘടികാരത്തിൽ ഒരു നിശ്ചിതവ്യാപ്തം ജലം ഒഴുകി വീഴാൻ വേണ്ട സമയമാണ് ഒരു പ്രസ്തം.



</doc>
<doc id="261718" url="https://ml.wikipedia.org/wiki?curid=261718" title="കൽമാണിക്യം">
കൽമാണിക്യം

30 മീറ്ററോളം ഉയരം വയ്ക്കുന്ന ഒരു മരമണ് കൽക്കടമ്പ് അഥവാ കൽമാണിക്യം. . 700 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="261719" url="https://ml.wikipedia.org/wiki?curid=261719" title="ബ്രസീൽ മാറ്റിസ് ഗോത്രവർഗം">
ബ്രസീൽ മാറ്റിസ് ഗോത്രവർഗം

ബ്രസീലിലെ ആമസോൺ വനത്തിൽ ആണ് മാറ്റിസ് ഗോത്രവർഗത്തിന്റെ ആസ്ഥാനം. ആധുനിക ടിഷർട്ടുകളും വർണ്ണപകിട്ടുള്ള വസ്ത്രങ്ങളും ഉപയോഗിക്കുന്നുണ്ടെങ്കിലും ഇവർ പരമ്പരാഗത ജീവിതരീതിയാണ് പിന്തുടരുന്നത്. ഇപ്പോൾ ഏതാണ്ട് അറുന്നൂറോളം പേർ മാത്രമാണ് മാറ്റിസ് ഗോത്രക്കാരായി ശേഷിച്ചിട്ടുള്ളത്. ആമസോൺ നദിക്കരയിൽ ആണ് ഇവരുടെ ഗ്രാമമായ ഒറോലിയോ. മാറ്റിസ് ആണ് ഇവരുടെ സംസാര ഭാഷ. വീടുകൾക്ക് മരംകൊണ്ടുള്ള ഭിത്തികളും കാട്ടുചെടികളുടെ ഇലകൾ കൊണ്ടുള്ള മേൽക്കൂരയുമാണ്. പ്രധാനമായും കാട്ടു മൃഗങ്ങളെ വേട്ടയാടിയാണ് ഭക്ഷണം ഉണ്ടാക്കുന്നത്. മാറ്റിസ് ഗോത്രക്കാർക്കു ഏറ്റവും അടുത്തുള്ള നഗരമാണ് 'അതാലിയ'. ഗോത്രത്തിലെ പുരുഷന്മാർ ഇടയ്ക്കിടെ അവിടെ പോകുകയും അവർ നിർമ്മിക്കുന്ന കൗതുകവസ്തുക്കൾ, കാട്ടുവിഭവങ്ങൾ, നെക്ലസ്, അമ്പുംവില്ലും തുടങ്ങിയവ നഗരത്തിൽ വിൽക്കുകയും ചെയ്യുന്നു. ഈ പണം ഉപയോഗിച്ചു അവർ വസ്ത്രങ്ങളും മറ്റ് നിത്യോപയോഗ സാധനങ്ങളും വാങ്ങുന്നു. പുറം ലോകവുമായി ബന്ധം ഉണ്ടെങ്കിലും ഇവർ ആധുനിക സംസ്കാരത്തിൽനിന്നും ഒരുപാടു അകലെയാണ്. വേണ്ടത്ര വിദ്യാഭ്യാസമോ ജീവിത സൗകര്യങ്ങളോ ഇല്ല.


</doc>
<doc id="261725" url="https://ml.wikipedia.org/wiki?curid=261725" title="നാച്വറലിസ് ഹിസ്റ്റോറിയ">
നാച്വറലിസ് ഹിസ്റ്റോറിയ

മനുഷ്യ ചരിത്രത്തിലെ ആദ്യത്തെ വിജ്ഞാനകോശമായി കരുതപ്പെടുന്ന കൃതിയാണ് നാച്വറലിസ് ഹിസ്റ്റോറിയ. പ്ലിനി എന്നറിയപ്പെടുന്ന ഗ്യാസ് നയീസ സക്കുഞ്ഞാണ് ഇതിന്റെ കർത്താവ്. 

വൈവിധ്യമാർന്ന താൽപര്യങ്ങളുടെ ഉടമയായിരുന്നു പ്ലിനി. 2000 പുസ്തകങ്ങൾ വായിച്ച് അവയിൽ നിന്ന് 20000 ത്തോളം വിവരങ്ങൾ കുറിച്ചെടുത്ത് ക്രോഡീകരിച്ച് സ്വന്തം നിരീക്ഷണങ്ങളോടൊപ്പം ചേർത്ത് 36 വോള്യങ്ങളുള്ള ഒരു ബൃഹത് ഗ്രന്ഥം അദ്ദേഹം രചിച്ചു. അക്കാലത്ത് റോമിൽ ലഭ്യമായിരുന്ന മുഴുവൻ ശാസ്ത്രവിജ്ഞാനവും സാങ്കേതിക വിദ്യകളെ സംബന്ധിച്ച വിവരങ്ങളും അതിൽ അദ്ദേഹം ഉൾപ്പെടുത്തിയിട്ടുണ്ട്. 
37 പുസ്തകങ്ങളാണ് ഇതിലുള്ളത്. പ്ലിനി തന്റേതായ ഒരു ഉള്ളടക്ക പട്ടിക ഉണ്ടാക്കിയിരുന്നു. വിഷയങ്ങളുടെ നിലവിലുപയോഗിക്കുന്ന പേരുകളുപയോഗിച്ചുള്ള ഒരു ചുരുക്കം

ഭൂമിയിലെ കാര്യങ്ങളും ജ്യോതിശാസ്ത്രസംബന്ധിയായ നിരവധി കാര്യങ്ങളും പ്ലിനി തന്റെ ഗ്രന്ഥത്തിൽ പ്രതിപാദിക്കുന്നു . ഭൂമി ഉരുണ്ടതാണെന്ന ഉറച്ച വിശ്വാസം അതിൽ കാണാം. ദൂരെനിന്ന് അടുത്തേക്കുവരുന്ന കപ്പലുകളെ നോക്കിയാൽ ഇതു മനസ്സിലാക്കാം എന്നു പ്ലിനി പറയുന്നുണ്ട്. മറ്റൊരു തെളിവുകൂടി അദ്ദേഹം അവതരിപ്പിക്കുന്നു ഒരു സൂര്യഘടികാരം അത് ഉപയോഗിക്കുന്ന സ്ഥലത്തുനിന്ന് 80 കിലോമീറ്ററിലധികം തെക്കോട്ടോ വടക്കോട്ടോകൊണ്ടുപോയാൽ ശരിയായ സമയം കാണിക്കാതാകും. പിന്നെ ശരിയായ സമയം കാണിക്കണമെങ്കിൽ അതിന്റെ സൂചി (style)യുടെ ചരിവു മാറ്റണം. ഭൂമി ഉരുണ്ടതല്ലെങ്കിൽ ഇതു വേണ്ടിവരുമായിരുന്നില്ല. 

ഇതുപോലെ ചന്ദ്രഗ്രഹണം തുടങ്ങുന്ന സമയം എല്ലായിടത്തും ഒന്നല്ല എന്നും പ്ലിനിയുടെ നിരീക്ഷണങ്ങൾ കണ്ടെത്തി. 20 കിലോമീറ്റർ പടിഞ്ഞാറു മാറി നിൽക്കുന്ന ഒരാൾ കാൽ മണിക്കൂർ കഴിഞ്ഞേ ഗ്രഹണം കണ്ടുതുടങ്ങൂ. ഇതൊന്നും എല്ലാവർക്കും മനസ്സിലാവില്ല എന്നദ്ദേഹത്തിന് അറിയാമായിരുന്നു. 
അദ്ദേഹം പറയുന്നു. 

ക്രിസ്തുവർഷം 77ലാണ് ഹിസ്റ്റോറിയാ നാച്വറലിസിന്റെ രചന പൂർത്തിയായത്. രണ്ടു വർഷത്തിനകം പ്ലിനി മരിക്കുകയും ചെയ്തു. വെസൂവിയസ് അഗ്നിപർവതം പൊട്ടിത്തെറിച്ചപ്പോൾ ആ പ്രതിഭാസം നേരിൽ കാണാനും അപകടത്തിൽ പെട്ട ഗ്രാമവാസികളെ സഹായിക്കാനുമുള്ള ശ്രമത്തിൽ അവിടെ ഓടിയെത്തിയ പ്ലിനി അഗ്നിപർവതം വമിച്ച വാതകം ശ്വസിച്ചു ശ്വാസം മുട്ടി മരിക്കുകയായിരുന്നു.




</doc>
<doc id="261727" url="https://ml.wikipedia.org/wiki?curid=261727" title="പിൻ (ചെസ്സ്)">
പിൻ (ചെസ്സ്)

മൂല്യമേറിയ കരുവിന് മുമ്പിൽ മറ്റൊരു കരു ഇരിക്കുമ്പോൾ പ്രയോഗിക്കുന്ന, ചെസ്സിലെ ഒരു തന്ത്രമാണ് 'പിൻ'. ആക്രമണകാരിയായ ഒരു കരുവിനെ കൊണ്ട് ഏതിരാളിയുടെ കരുവിന്റെ നീക്കങ്ങൾക്ക് തടയിടുന്നതാണി ഈ തന്ത്രം. ഈ തന്ത്രത്തിൽ ഏതിരാളിയുടെ കരു നീങ്ങുകയാണെങ്കിൽ പിൻ ചെയ്യപ്പെട്ട കരുവിന് പിന്നിലുണ്ടായിരുന്ന മൂല്യമേറിയ കരുവിനെ വെട്ടിയെടുക്കാൻ അവസരം ലഭിക്കുന്നു. തിരശ്ചീനമായോ, കുത്തനെയോ, കോണോടുകോണോ കൂടുതൽ കള്ളികൾ നീങ്ങാൻ കഴിവുള്ള ആന, തേര്, മന്ത്രി എന്നീ കരുക്കൾക്കാണ് 'പിൻ' എന്ന തന്ത്രം പ്രയോഗിക്കാൻ കഴിയുന്നത്. രാജാവ്, കുതിര, കാലാൾ എന്നിവയ്ക്ക് മറ്റു കരുക്കളെ പിൻ ചെയ്യാനുള്ള കഴിവില്ല. രാജാവ് ഒഴിച്ചുള്ള ഏതൊരു കരുവിനെയും പിൻ ചെയ്യാൻ സാധിക്കുന്നത്.


</doc>
<doc id="261739" url="https://ml.wikipedia.org/wiki?curid=261739" title="കോൺസ്പിറസി തിയറി">
കോൺസ്പിറസി തിയറി

രണ്ടോ അതിലധികമോ ആൾക്കാരോ, ഒരു സംഘമോ, ഒരു സംഘടനയോ വളരെയധികം സാമൂഹിക, രാഷ്ട്രീയ, സാമ്പത്തിക പ്രാധാന്യമുള്ള ഒരു സംഭവമോ പ്രതിഭാസമോ മൂടിവയ്ക്കുകയോ നടപ്പിൽ വരുത്തുകയോ ചെയ്തു എന്ന ഊഹം മുന്നോട്ടു വയ്ക്കുന്നതിനെയാണ് കോൺസ്പിറസി തിയറി (ഗൂഢാലോചനാ സിദ്ധാന്തം) എന്നു വിളിക്കുന്നത്. അടുത്തകാലത്തായി ഈ പ്രയോഗത്തിന് ആക്ഷേപസൂചന കൈവരുകയുണ്ടായിട്ടുണ്ട്. യഥാർത്ഥത്തിലുണ്ടായിരുന്ന ഗൂഢാലോചനകളെപ്പറ്റി പരാമർശിക്കുന്നതിന് ഈ പ്രയോഗം ഉപയോഗിക്കുന്നത് ആശയക്കുഴപ്പമുണ്ടാക്കിയേക്കും. ജനങ്ങൾ ഗൂഢാലോചനാസിദ്ധാന്തങ്ങളിൽ എന്തുകൊണ്ട് വിശ്വസിക്കുന്നില്ല എന്നതുസംബന്ധിച്ച് ധാരാളം വിശദീകരണങ്ങൾ മുന്നോട്ടുവയ്ക്കപ്പെട്ടിട്ടുണ്ട്. ഇത്തരം ഗൂഢാലോചനാസിദ്ധാന്തങ്ങൾ വർഗ്ഗീകരിക്കാനും ശ്രമം നടന്നിട്ടുണ്ട്. ഗൂഢാലോചനാസിദ്ധാന്തങ്ങളിൽ അധിഷ്ടിതമായി ലോകത്തെ നോക്കിക്കാണുന്നതിനെ കോൺസ്പിറസിസം എന്ന് വിളിക്കാറുണ്ട്. ഗൂഢാലോചനാസിദ്ധാന്തങ്ങളുടെ ചില മനഃശാസ്ത്രപരമായ കാരണങ്ങൾ പണ്ഡിതർ കണ്ടെത്തിയിട്ടുണ്ട്. സാമൂഹികവും രാഷ്ട്രീയവുമായ കാരണങ്ങളും ജനങ്ങളെ അടിച്ചമർത്തുന്ന ഭരണകൂടങ്ങൾ ഇത്തരം സിദ്ധാന്തങ്ങൾ ഉപയോഗിക്കുന്നതും പഠനവിധേയമാക്കപ്പെട്ടിട്ടുണ്ട്. 



</doc>
<doc id="261745" url="https://ml.wikipedia.org/wiki?curid=261745" title="കൊച്ചുപ്രേമൻ">
കൊച്ചുപ്രേമൻ

ഒരു മലയാളചലച്ചിത്രനടനാണ് കൊച്ചു പ്രേമൻ. കെ.എസ്. പ്രേംകുമാർ എന്നാണ് ഇദ്ദേഹത്തിന്റെ യഥാർത്ഥ പേര്. ഇദ്ദേഹം 100 ചലച്ചിത്രങ്ങളിൽ കൂടുതൽ അഭിനയിച്ചിട്ടുണ്ട്. പ്രധാനമായും ഹാസ്യ പ്രാധാന്യമുള്ള വേഷങ്ങളിലാണ് ഇദ്ദേഹം അഭിനയിക്കുന്നത്. യുഎഇയിൽ ചിത്രീകരിച്ച, സാദിഖ് കാവിൽ രചന നിർവഹിച്ച ഷവർമ എന്ന ഹ്രസ്വ ചിത്രത്തിലും അദ്ദേഹം അഭിനയിച്ചു.

1955-ൽ ശ്രീവരാമൻ ശാസ്ത്രി, കമലം എന്നിവരുടെ മകനായാണ് ഇദ്ദേഹം ജനിച്ചത്. തിരുവനന്തപുരം എം.ജി. കോളേജിൽ വിദ്യാഭ്യാസം പൂർത്തിയാക്കിയശേഷം ഇദ്ദേഹം പതിനെട്ടുവർഷം കാളിദാസകലാകേന്ദ്രം എന്ന നാടക ട്രൂപ്പിൽ ജോലി ചെയ്തു. 1996-ൽ ഇദ്ദേഹം ദില്ലിവാല രാജകുമാരൻ എന്ന ചലച്ചിത്രത്തിലൂടെ ചലച്ചിത്രാഭിനയരംഗത്ത് പ്രവേശിച്ചു. മലയാളം നടിയായ ഗിരിജ പ്രേമനാണ് ഇദ്ദേഹത്തിന്റെ ഭാര്യ.




</doc>
<doc id="261748" url="https://ml.wikipedia.org/wiki?curid=261748" title="ബിജുക്കുട്ടൻ">
ബിജുക്കുട്ടൻ

ഒരു മലയാളചലച്ചിത്രനടനാണ് ‌ബിജുക്കുട്ടൻ. ഹാസ്യപ്രാധാന്യമുള്ള വേഷങ്ങളാണ് ഇദ്ദേഹം കൂടുതലായി അവതരിപ്പിക്കുന്നത്.

2007-ൽ ബിജുക്കുട്ടൻ മമ്മൂട്ടിക്കൊപ്പം പോത്തൻ വാവ എന്ന മലയാളചലച്ചിത്രത്തിലാണ് ആദ്യം വേഷമിട്ടത്. 2007-ൽ ഇദ്ദേഹം മോഹൻലാൽ നായകനായി അഭിനയിച്ച ഛോട്ടാ മുംബൈ എന്ന ചലച്ചിത്രത്തിലും അഭിനയിച്ചു.


</doc>
<doc id="261752" url="https://ml.wikipedia.org/wiki?curid=261752" title="നീന കുറുപ്പ്">
നീന കുറുപ്പ്

മലയാള സിനിമ/ടെലിവിഷൻ അഭിനേത്രിയാണ് നീന കുറുപ്പ് (ജനനം: 1967 മേയ് 3). സെന്റ് ജോസഫ് ആംഗ്ലോ ഇന്ത്യൻ ഗേൾസ് ഹൈസ്കൂളിൽ നിന്ന് സ്കൂൾ വിദ്യാഭ്യാസം നേടിയ നീന കോഴിക്കോട് പ്രൊവിഡൻസ് വിമൺസ് കോളേജിൽ നിന്നാണ് ബിരുദം നേടിയത്.




</doc>
<doc id="261755" url="https://ml.wikipedia.org/wiki?curid=261755" title="ജോസ്">
ജോസ്

ഒരു മലയാളചലച്ചിത്രനടനാണ് ജോസ്. 60-ലധികം മലയാളചലച്ചിത്രങ്ങളിൽ അഭിനയിച്ചിട്ടുള്ള ഇദ്ദേഹം 1970-കളിൽ നായകവേഷങ്ങളിൽ അഭിനയിച്ചിട്ടുണ്ട്.

കൊച്ചിയിൽ ജനിച്ച ഇദ്ദേഹം ദ്വീപ് എന്ന മലയാളം ചലച്ചിത്രത്തിലൂടെ 1977-ലാണ് അഭിനയരംഗത്തെത്തിയത്. മീൻ എന്ന ചലച്ചിത്രത്തിലെ ഇദ്ദേഹത്തിന്റെ വേഷവും അംബികയോടൊപ്പം അഭിനയിച്ച "ഉല്ലാസപ്പൂത്തിരികൾ" എന്ന ഗാനരംഗവും ശ്രദ്ധയാകർഷിച്ചിരുന്നു.

ഇദ്ദേഹത്തിന്റെ പുത്രിയായ പ്രണതി 2004-ൽ ഫോർ ദി പീപ്പിൾ എന്ന ചലച്ചിത്രത്തിലൂടെ അഭിനയരംഗത്തുവരാൻ ശ്രമിച്ചിരുന്നു. ചിത്രം ഹിറ്റായിരുന്നുവെങ്കിലും പ്രണതിക്ക് കൂടുതൽ ഓഫറുകൾ ലഭിച്ചില്ല. 2011-ൽ പ്രണതി ശിവരഞ്ജൻ എന്നയാളെ വിവാഹം ചെയ്തു.




</doc>
<doc id="261760" url="https://ml.wikipedia.org/wiki?curid=261760" title="പെരുച്ചാഴി">
പെരുച്ചാഴി

മ്യൂറിഡേ കുടുംബത്തിൽ പെട്ട കാർന്നുതിന്നുന്ന ജീവി സ്പീഷീസാണ് പെരുച്ചാഴി (ഗ്രേറ്റർ ബാൻഡിക്കൂട്ട് റാറ്റ് (Greater Bandicoot Rat); "ബാൻഡിക്കൂട്ട ഇൻഡിക്ക (Bandicota indica)"). 

വലിപ്പമുള്ള ഈ വലിയ എലിക്ക് കറുപ്പെന്നു തോന്നുന്ന ഇരുണ്ട തവിട്ടുനിറവും കട്ടിയുള്ള രോമങ്ങളുമുണ്ട്. ഒറ്റനോട്ടത്തിൽ മിക്ക ആളുകളും ഇതിനോട് അറപ്പായിരിക്കും തോന്നുക. കാലുകളും വാലും കറുത്തനിറവും ശരീരത്തിന്റെ അടിവശം മറ്റുഭാഗങ്ങളേക്കാൾ അൽപ്പം മാത്രം ചാരനിറമുള്ളതും ആയതിനാൽ ശരീരമാകെ ഇരുണ്ടിരിക്കും.

വായ്‌വട്ടം വലിപ്പമേറിയപൊത്തിൽ കഴിയുന്നവയാണിവ. ഇവയുടെ മാളത്തിനു ഒരു പ്രവേശനകവാടം മാത്രമേയുള്ളൂ.

ചൈന, ഇന്ത്യ, ഇന്തോനേഷ്യ, ലാവോസ്, മലേഷ്യ, മ്യാന്മാർ, നേപ്പാൾ, ശ്രീലങ്ക, തായ്‌വാൻ, തായ്ലാന്റ്, വിയറ്റ്നാം എന്നിവിടങ്ങളിൽ ഈ ജീവിയെ കണ്ടുവരുന്നുണ്ട്. 

മരുഭൂമിയും പർവ്വതങ്ങളുമൊഴിച്ച് ഇന്ത്യയിലെല്ലായിടവും മനുഷ്യർ താമസിക്കുന്നിടത്തും കൃഷിയിടങ്ങളിലും കാണ്ടുവരുന്നൂ.

ശരീരത്തിന്റെ മൊത്തം നീളം : 21-34 സെ.മീ.

വാൽ : 16.7-34 സെ.മീ.

ശ്രീലങ്കയിൽ പെരുച്ചാഴിയെ "ഉരു-മീയ" എന്നാണ് വിളിക്കുന്നത്. സിംഹള ഭാഷയിൽ ഇതിന്റെ അർത്ഥം "പന്നിയെലി" എന്നാണ്.

പെരുച്ചാഴിയെ താഴെപ്പറയുന്ന പരാദങ്ങൾ ബാധിക്കാറുണ്ട്:




</doc>
<doc id="261773" url="https://ml.wikipedia.org/wiki?curid=261773" title="കുണ്ടറ ജോണി">
കുണ്ടറ ജോണി

ഒരു മലയാളചലച്ചിത്രനടനാണ് കുണ്ടറ ജോണി. ഇദ്ദേഹം 100-ലധികം ചലച്ചിത്രങ്ങളിൽ അഭിനയിച്ചിട്ടുണ്ട്.

കൊല്ലം സ്വദേശിയായ ഇദ്ദേഹം പ്രധാനമായി വില്ലൻ വേഷങ്ങളാണ് അഭിനയിക്കുന്നത്. 1979-ൽ അഗ്നിപർവ്വതം എന്ന ചലച്ചിത്രത്തിലൂടെയാണ് ഇദ്ദേഹം അഭിനയരംഗത്തെത്തിയത്. കൊല്ലത്തെ ഫാത്തിമ മാത നാഷണൽ കോളേജിലെ അദ്ധ്യാപികയായ സ്റ്റെല്ലയാണ് ഇദ്ദേഹത്തിന്റെ ഭാര്യ.




</doc>
<doc id="261776" url="https://ml.wikipedia.org/wiki?curid=261776" title="ജോണി (വിവക്ഷകൾ)">
ജോണി (വിവക്ഷകൾ)




</doc>
<doc id="261779" url="https://ml.wikipedia.org/wiki?curid=261779" title="ഗോൾഡൻ ഗേറ്റ് പാലം">
ഗോൾഡൻ ഗേറ്റ് പാലം

സാൻഫ്രാൻസിസ്കോ ഉൾക്കടലിൽ നിർമ്മിച്ചിരിക്കുന്ന തൂക്കുപാലമാണ് ഗോൾഡൻ ഗേറ്റ് പാലം. അമേരിക്കയിലെ നഗരമായ സാൻഫ്രാൻസിസ്കോയെയും കാലിഫോർണിയയിലെ മാരിൻ കൗണ്ടിയേയും തമ്മിൽ ഈ പാലം ബന്ധിപ്പിക്കുന്നു. സാൻഫ്രാൻസിസ്കോയെ കുറിക്കുന്ന പ്രശസ്ത സ്ഥലപരമായ അടയാളങ്ങളിലൊന്നാണിത്. 


</doc>
<doc id="261781" url="https://ml.wikipedia.org/wiki?curid=261781" title="ചോമന്റെ തുടി">
ചോമന്റെ തുടി

പ്രശസ്ത കന്നഡ സാഹിത്യകാരനും ജ്ഞാനപീഠപുരസ്കാര ജേതാവുമായ ശിവറാം കാരന്തിന്റെ പ്രശസ്തമായ നോവലാണു ചോമന്റെ തുടി (കന്നഡ: ചോമനദുഡി). ദലിത് പ്രശ്നങ്ങൾ ആവിഷ്കരിക്കുന്ന ഈ നോവൽ ഒരു കന്നഡ ഗ്രാമത്തിന്റെ പശ്ചാത്തലത്തിലാണു പുരോഗമിക്കുന്നത്. ചോമൻ എന്ന ദലിതന്റെയും അയാളുടെ കുടുംബത്തിന്റെയും കഥ എന്നതിലപ്പുറത്തേക്ക് ലോകമെങ്ങുമുള്ള അധ:സ്ഥിതവർഗത്തിന്റെ കഥയായി ഈ നോവൽ കരുതപ്പെടുന്നു.

കർണാടകയിലെ ഒരു കുഗ്രാമത്തിലാണു ചോമനും അയാളുടെ അഞ്ച് മക്കളും താമസിക്കുന്നത്. ഒരേയൊരു മകളായ ബള്ളിയാണു വീട്ടുകാര്യങ്ങൾ നടത്തിക്കൊണ്ടുപോകുന്നത്. ചോമൻ ഒരു കാളക്കുട്ടനെ വളർത്തുന്നുണ്ട്. ഭാവിയിൽ കൃഷി ചെയ്യുക എന്നൊരു ലക്ഷ്യം മുന്നിൽക്കണ്ടാണ് ചോമൻ ഇത് ചെയ്യുന്നത്. ദളിതർ സ്വന്തമായി കൃഷി ചെയ്തുകൂടാ എന്നൊരു അലിഖിതനിയമമുണ്ടായിരുന്നു അന്ന്. എങ്കിലും കൃഷിക്കാരനാവുക എന്ന അദമ്യമായ ആഗ്രഹം കൊണ്ട് അയാൾ ഒരിക്കൽ ചെറുപ്പക്കാരനായ ജന്മിയോട് തന്റെ മനസ് തുറക്കുന്നു. പക്ഷേ അയാളുടെ മോഹം മോഹമായി തന്നെ നിലനിർത്തപ്പെടുന്നു. മഴക്കാലത്തിന്റെ വറുതിയ്കിടയിൽ പഴയൊരു കടത്തിന്റെ പേരിൽ കാപ്പിത്തോട്ടത്തിലെ മാപ്പിള അയാളെ കാണാൻ വരികയും തന്റെ മൂത്ത രണ്ടാണ്മക്കളെ പാതിമനസ്സോടെയെങ്കിലും തോട്ടത്തിൽ പറഞ്ഞയക്കേണ്ടിവരികയും ചെയ്യുന്നു. പക്ഷേ രണ്ടു പേരെയും അയാൾക്കു നഷ്ടമാകുന്നു. അങ്ങനെ മകളായ ബള്ളി തോട്ടത്തിൽ പണിയ്കു പോകുന്നു. കുറച്ചുനാളുകൾ കൊണ്ട് കടം തീർത്തുവരുന്ന മകളെ സന്തോഷത്തോടെ സ്വീകരിക്കുന്ന ചോമൻ, പക്ഷേ അത് 
അവളുടെ മാനത്തിന്റെ വിലയാണെന്ന് അറിയുന്നില്ല. നസ്രാണിയായാൽ കൃഷിക്കാരനാവാമെന്നു മകളിൽ നിന്നും അറിയുന്ന ചോമൻ പട്ടണത്തിലേക്കു പോകുന്നു. പക്ഷേ കുലദൈവമായ ഗുളികനെ ഉപേക്ഷിക്കാൻ കഴിയാതെ അയാൾ തിരിച്ചുവരുന്നു. പക്ഷേ വീട്ടിൽ അയാൾ കാണുന്നത് മകളോടൊപ്പം ശയനം ചെയ്യുന്ന മുതലാളിയെയാണു. അഭിമാനിയായ ആ വൃദ്ധൻ അയാളെ അടിച്ചോടിക്കുന്നു. ഒടുവിൽ തന്റെ പ്രാണനായ തുടി കൊട്ടി അയാൾ മരിച്ചുവീഴുന്നു.

ഈ നോവൽ മുന്നോട്ടു വയ്ക്കുന്ന ദളിത്പ്രശ്നങ്ങൾ അതീവ പ്രസക്തമാണെന്ന് നിരൂപകർ അഭിപ്രായപ്പെട്ടിട്ടുണ്ട്. എല്ലാ അവകാശങ്ങളും നിഷേധിക്കപ്പെട്ട്, മനുഷ്യരായി പരിഗണിക്കപ്പെടുകപോലും ചെയ്യാതെ കഴിയുന്ന ഒരുകൂട്ടം മനുഷ്യരുടെ യഥാർത്ഥജീവിതാവസ്ഥയാണു 'ചോമന്റെ തുടി' അനാവരണം ചെയ്യുന്നത്.

ചോമന ദുഡി എന്ന പേരിൽ ഈ നോവലിനെ അടിസ്ഥാനപ്പെടുത്തി ഒരു കന്നഡ ചലച്ചിത്രം നിർമ്മിച്ചിട്ടുണ്ട്. പ്രശസ്ത കന്നഡ ചലച്ചിത്രകാരനായ ബി.വി. കാരന്തായിരുന്നു ഈ ചിത്രം സംവിധാനം ചെയ്തത്. 1976 ലെ ഇന്ത്യൻ ദേശീയ ചലച്ചിത്ര അവാർഡ് നിർണ്ണയത്തിൽ മികച്ച ചിത്രം, മികച്ച അഭിനേതാവ് (എം.വി.വാസുദേവ റാവുവിന്) എന്നീ പുരസ്കാരങ്ങൾ ഈ ചലച്ചിത്രം കരസ്ഥമാക്കുകയുണ്ടായി.


</doc>
<doc id="261789" url="https://ml.wikipedia.org/wiki?curid=261789" title="ദ ട്രയൽ ഓഫ് ജൊവാൻ ഓഫ് ആർക്">
ദ ട്രയൽ ഓഫ് ജൊവാൻ ഓഫ് ആർക്

1962 ൽ പുറത്തിറങ്ങിയ ഫ്രഞ്ച് ചലച്ചിത്രം ആണ് ദ പാഷൻ ഓഫ് ജൊവാൻ ഓഫ് ആർക് ().റോബർട്ട് ബ്രസ്സൻ ആണീ സിനിമയുടെ സംവിധായകൻ.

The film won the Special Jury Prize at the 1962 Cannes Film Festival. 


</doc>
<doc id="261796" url="https://ml.wikipedia.org/wiki?curid=261796" title="കഹേ ദു സിനിമ">
കഹേ ദു സിനിമ

1951 ൽ ആരംഭിച്ച ഫ്രെഞ്ച് ചലച്ചിത്ര പ്രസിദ്ധീകരണമാണ് കഹേ ദു സിനിമ(, "Notebooks on Cinema").ആന്ദ്രേ ബാസിൻ,ജാക്വസ് ഡോനിയോൾ വാൽക്രോസ്,ജോസഫ് മാരി ലോ ഡ്യൂക എന്നിവർ ചേർന്നാണ് ഇത് ആരംഭിച്ചത്..


</doc>
<doc id="261799" url="https://ml.wikipedia.org/wiki?curid=261799" title="ഫ്രെഞ്ച് നവതരംഗ സിനിമ">
ഫ്രെഞ്ച് നവതരംഗ സിനിമ

1950-കളുടെ ആദ്യപകുതിയിൽ, ഫ്രാൻസിലെ ഉത്പതിഷ്ണുക്കളായ ചലച്ചിത്രകാരന്മാർക്കിടയിൽ രൂപപ്പെട്ട ചില സംവാദങ്ങളാണ് നവതരംഗ പ്രസ്ഥാനത്തിന് പ്രചോദനമായത്. ഴാങ് ഗൊദാർദ്, ക്ളോദ് ഛാബ്രോൾ, ഫ്രാങ്കോ ത്രൂഫോ, എറിക്ക് റോമർ, ജാക്വസ് റിവേറ്റി തുടങ്ങിയ അക്കാലത്തെ പ്രമുഖരായ ചലച്ചിത്രകാരന്മാരായിരുന്നു സംവാദത്തിന് തുടക്കമിട്ടത്. അന്നുവരെ ഉണ്ടായിരുന്ന ചലച്ചിത്രസമ്പ്രദായങ്ങൾക്കും സമീപനങ്ങൾക്കും നേരെയുള്ള ഒരു 'കലാപം' എന്ന നിലയിലായിരുന്നു ഈ സംവാദം. പൊതുജനങ്ങൾക്ക് അവരുടെ ദുരിതങ്ങളും കഷ്ടപ്പാടുകളും മറന്ന് ഉല്ലസിക്കാനുള്ള ഒരു പലായനമാർഗ്ഗം (Escapist out-let) മാത്രമാണ് സിനിമ എന്ന ചിന്താഗതിയിൽ മാറ്റം വരുത്താനാണ് ഇതിലൂടെ അവർ ശ്രമിച്ചത്. സാഹിത്യത്തിന്റെ വിധേയത്വത്തിൽ നിന്നും സിനിമയെ സംരക്ഷിക്കണം, അല്ലെങ്കിൽ സാഹിത്യാധിഷ്ഠിതമായ ഒരു തിരക്കഥയ്ക്ക് വഴങ്ങാൻ വേണ്ടി, സംവിധായകൻ ധാരാളം വിട്ടുവീഴ്ച്ചയ്ക്കു തയ്യാറാകേണ്ടി വരും. അതിലൂടെ സിനിമയുടെ സത്ത തന്നെ ചോർന്ന് പോകും. ഇതായിരുന്നു ഇവരുടെ അഭിപ്രായം. അതിനാൽ, സാമ്പ്രദായിക സിനിമകളിൽ നിന്നും വ്യത്യസ്തമാകണം പുതുസിനിമ എന്നവർ വാദിച്ചു. ഇത്തരം അഭിപ്രായങ്ങൾ ഉൾക്കൊള്ളുന്ന ഒരു ലേഖനം 1954-ൽ കഹേ ദു സിനിമ (cahiers du cinema) എന്ന സിനിമാപ്രസിദ്ധീകരണത്തിൽ അവതരിപ്പിക്കപ്പെട്ടതോടെ ഇവരുടെ വാദം ഏറെ ചർച്ച ചെയ്യപ്പെട്ടു. 'ഓഥ്യൂർ തത്ത്വം' (Autheur Theory) എന്നായിരുന്നു ഇതറിയപ്പെട്ടത്. ചലച്ചിത്രസംവിധായകൻ ചലച്ചിത്രത്തിന്റെ സമ്പൂർണ കർത്താവായി മാറണമെന്നും അതിലൂടെ സംവിധായകൻ പൂർണമായും ചലച്ചിത്രകാരനായി മാറേണ്ടതുണ്ടെന്നുമായിരുന്നു ഓഥ്യൂർ തത്ത്വത്തിന്റെ ഉള്ളടക്കം. ഗൊദാർദും ഛാബ്രോളും ട്രൂഫോയുമടങ്ങുന്നപ്രസ്ഥാനനായകർക്ക് ഈ തത്ത്വം ആവിഷ്കരിക്കുന്നതിന്, പ്രശസ്ത ചലച്ചിത്ര സൈദ്ധാന്തികനായിരുന്ന ആന്ദ്രേ ബസായിന്റെ ചലച്ചിത്രപഠനങ്ങളും ഏറെ സഹായകമായിരുന്നു.

ക്ലോദ് ഛാബ്രോളിന്റെ ലി ബ്യൂ സെർഗ് (Le Beau Serge) ആണ് ആദ്യനവസിനിമയായി കണക്കാക്കപ്പെടുന്നത്. ട്രൂഫോയുടെ ദ് ഫോർ ഹൺഡ്രണ്ട് ബ്ലോസ് (1959), ഷൂട്ട് ദ പിയാനോ പ്ലെയർ (1960); ഗൊദാർദിന്റെ ബ്രെത്ത്ലെസ് (1966), എ വുമൺ ഈസ് എ വുമൺ (1966), കണ്ടംപ്റ്റ് (1963), എ മാരീഡ് വുമൺ (1966); ഛാബ്രോളിന്റെ ദി കസിൻസ് (1959) തുടങ്ങിയവ ആദ്യകാല നവസിനിമകളിൽ പ്രധാനപ്പെട്ടവയാണ്. പ്രതിഭാശാലിയായ ഒരു കലാകാരന് ആത്മാവിഷ്കാരം സാധിക്കാൻ സിനിമ എന്ന മാധ്യമത്തെ ഉപയോഗപ്പെടുത്താനാകുമെന്ന് ഈ സിനിമകൾ തെളിയിച്ചതോടെ സിനിമയിലെ ഈ 'നവതരംഗം' ലോകത്തിന്റെ ഇതര ഭാഗങ്ങളിലേക്കും വ്യാപിച്ചു. ഇത്തരം സിനിമകൾക്ക് സാമ്പത്തിക നഷ്ടം വരാതെതന്നെ പ്രദർശനവിജയം കൈവരിക്കാനായതും ഇതിന്റെ വ്യാപനത്തിന് ആക്കം കൂട്ടി.


</doc>
<doc id="261810" url="https://ml.wikipedia.org/wiki?curid=261810" title="കിഴക്കൻ ജറൂസലേം">
കിഴക്കൻ ജറൂസലേം

1948-ലെ അറബ് ഇസ്രായേലി യുദ്ധത്തിൽ ജോർദ്ദാൻ പിടിച്ചെടുത്തതും 1967-ലെ ആറു ദിവസ യുദ്ധത്തിനുശേഷം ഇസ്രായേൽ വെട്ടിപ്പിടിച്ച് തങ്ങളുടെ രാജ്യത്തിന്റെ ഭാഗമാക്കിയതുമായ ജറൂസലേം നഗരത്തിന്റെ ഭാഗങ്ങളാണ് കിഴക്കൻ ജറൂസലേം (ഈസ്റ്റ് ജറൂസലേം) എന്നറിയപ്പെടുന്നത്. ഇതിൽ പഴയ നഗരം യഹൂദമതം, ക്രിസ്തുമതം, ഇസ്ലാം എന്നിവയുടെ ഏറ്റവും വിശുദ്ധമായ സ്ഥാനങ്ങളായ ടെമ്പിൾ മൗട്ട്, വിലാപമതിൽ, അൽ-അക്സ പള്ളി, ചർച്ച് ഓഫ് ദി ഹോളി സെപൾക്കർ എന്നിവ ഉൾപ്പെടുന്നു.

ജറുസലേം മുനിസിപ്പാലിറ്റിയിൽ 1967-നു ശേഷം ഉൾപ്പെടുത്തിയ പ്രദേശങ്ങളെയും ഈ പേരിൽ വിശേഷിപ്പിക്കാറുണ്ട്. ഇത് ഏകദേശം 70 ചതുരശ്രകിലോമീറ്റർ വരും. ചിലപ്പോൾ 1967-നു മുൻപ് ജോർദാനിന്റെ നിയന്ത്രണത്തിലുണ്ടായിരുന്നതും 6.4 ചതുരശ്ര കിലോമീറ്റർ മാത്രം വിസ്തീർണ്ണമുള്ളതുമായ പ്രദേശത്തെ വിശേഷിപ്പിക്കാനും ഈ പ്രയോഗം ഉപയോഗിക്കാറുണ്ട്.

1988-ൽ പാലസ്തീൻ വിമോചന സംഘടന നടത്തിയ സ്വാതന്ത്ര്യ പ്രഖ്യാപനത്തിൽ പാലസ്തീൻ രാജ്യത്തിന്റെ തലസ്ഥാനമായി കണക്കാക്കിയിരുന്നത് കിഴക്കൻ ജെറുസലേമിനെയാണ്. 2000-ൽ പാലസ്തീൻ അഥോറിറ്റി കിഴക്കൻ ജെറുസലേമിനെ തലസ്ഥാനമായി നിർണ്ണയിച്ചുകൊണ്ടുള്ള നിയമം പാസാക്കുകയുണ്ടായി. 2002-ൽ ഈ നിയമം ചെയർമാൻ അറഫാത്ത് റാറ്റിഫൈ ചെയ്യുകയുണ്ടായി. ഇസ്രായേൽ പാലസ്തീൻ ഗവണ്മെന്റ് ഉദ്യോഗസ്ഥരെ കിഴക്കൻ ജെറുസലേമിൽ കടക്കാൻ അനുവദിക്കാറില്ല.

ഇസ്രായേൽ 1980-ൽ "മുഴുവൻ" ജെറുസലേം നഗരവും (കിഴക്കും പടിഞ്ഞാറും ഭാഗങ്ങൾ) തങ്ങളുടെ തലസ്ഥാനത്തിന്റെ ഭാഗമാണെന്ന നിലപാടെടുക്കുകയുണ്ടായി. അന്താരാഷ്ട്ര സമൂഹം പൊതുവിൽ ഈ നിലപാട് അംഗീകരിക്കുന്നില്ല.




</doc>
<doc id="261811" url="https://ml.wikipedia.org/wiki?curid=261811" title="സ്ക്യുവ് (ചെസ്സ്)">
സ്ക്യുവ് (ചെസ്സ്)

രണ്ടു കരുക്കൾ ഒരേ രേഖയിൽ വരുമ്പോൾ 'പിൻ' എന്ന തന്ത്രത്തെ പോലെ ചെസ്സിൽ പ്രയോഗിക്കുന്ന ഒരു ആക്രമണ തന്ത്രമാണ് 'സ്ക്യുവ്'. ഈ തന്ത്രത്തെ 'റിവേഴ്സ് പിൻ' എന്നും അറിയപ്പെടുന്നു. പക്ഷേ 'സ്ക്യുവ്' എന്നത് 'പിൻ' എന്നതിൽ നിന്ന് വ്യത്യസ്തമാകുന്നു. മൂല്യമേറിയ ഒരു കരു മൂല്യംകുറവുള്ളതോ തുല്യ മൂല്യമുള്ളതോ ആയ മറ്റൊരു കരുവിന് മുമ്പിൽ വരുമ്പോഴാണ് ഈ തന്ത്രം പ്രയോഗിക്കുന്നത്. ഈ തന്ത്രത്തിൽ മൂല്യമുള്ള കരുവിന്റെ വെട്ടിയെടുക്കൽ തടയുന്നതിനായി ഏതിരാളിയ്ക്ക് ആ കരു നീങ്ങേണ്ടിവരുമ്പോൾ പിന്നിലുള്ള കരു വെട്ടിയെടുക്കൽ ഭീഷണിയിലാകുന്നു. ദീർഘദൂരം നീങ്ങാൻ സാധിക്കുന്ന ആന, തേര്, മന്ത്രി എന്നി കരുക്കൾക്കാണ് സ്ക്യുവ് ചെയ്യാൻ കഴിയുന്നത്. 


</doc>
<doc id="261821" url="https://ml.wikipedia.org/wiki?curid=261821" title="ഗോലാൻ കുന്നുകൾ">
ഗോലാൻ കുന്നുകൾ

ലെവന്റ് മേഖലയിലെ ഒരു പ്രദേശമാണ് ഗോലാൻ കുന്നുകൾ ( അല്ലെങ്കിൽ مرتفعات الجولان , , ), ഗോലാൻ അല്ലെങ്കിൽ സിറിയൻ ഗോലാൻ ഗോലാൻ കുന്നുകൾ എന്ന പ്രയോഗം ഏതു പ്രദേശത്തെയാണ് സൂചിപ്പിക്കുന്നത് എന്നത് പല മേഖലകളിലും വ്യത്യസ്തമായാണ് വിവരിക്കപ്പെടുന്നത്.



ഈ പ്രദേശത്ത് അപ്പർ പ്രാചീനശിലായുഗം മുതലെങ്കിലും മനുഷ്യവാസമുള്ളതിന്റെ തെളിവുകൾ ലഭിച്ചിട്ടുണ്ട്. ബൈബിൾ പ്രകാരം ഒഗ് രാജാവിന്റെ ഭരണകാലത്ത് ബഷാൻ പ്രദേശത്തുള്ള ഒരു അമോണൈറ്റ് രാജ്യം ഇസ്രായേൽ കീഴടക്കിയിരുന്നു. പഴയനിയമകാലത്ത് മുഴുവൻ ഗോലാൻ കുന്നുകൾ "ഇസ്രായേലിലെ രാജാക്കന്മാരും ആധുനിക ദമാസ്കസിനടുത്തുള്ള അരാമിയന്മാരും തമ്മിൽ ഈ പ്രദേശം കേന്ദ്രമാക്കി നിയന്ത്രണത്തിനായുള്ള മത്സരം നടന്നിരുന്നു" ഇറ്റൂറിയനുകളോ, അറബുകളോ അരമായ ജനതയോ ബി.സി. രണ്ടാം നൂറ്റാണ്ടിൽ ഇവിടെ താമസമാക്കുകയുണ്ടായി. ബൈസന്റൈൻ കാലഘട്ടം വരെ ഇവർ ഇവിടെയുണ്ടായിരുന്നു. എ.ഡി. 636-ൽ ഈ പ്രദേശത്ത് ജൂതന്മാരുടെ താമസത്തിന് അവസാനമായി. ഉമാർ ഇബ്ൻ അൽ-ഖത്താബിന്റെ കീഴിൽ അറബികൾ ഇവിടം ആക്രമിച്ചു കീഴടക്കിയതാണ് ഇതിനു കാരണം. പതിനാറാം നൂറ്റാണ്ടിൽ ഓട്ടോമാൻ സാമ്രാജ്യം ഗോലാൻ കീഴടക്കി. അതിനുശേഷം ഇത് ദമാസ്കസ് വിലായത്തിന്റെ ഭാഗമായിരുന്നു. 1918-ൽ ഫ്രഞ്ച് നിയന്ത്രണത്തിലെത്തും വരെ ഈ സ്ഥിതി തുടർന്നു. 1946-ൽ ഫ്രഞ്ച് മാൻഡേറ്റ് അവസാനിച്ചപ്പോൾ ഈ പ്രദേശം പുതുതായി സ്വാതന്ത്ര്യം ലഭിച്ച സിറിയൻ അറബ് റിപ്പബ്ലിക്കിന്റെ ഭാഗമായി.

സിറിയയുടെ ഭൂവിഭാഗമാണെന്ന് അന്താരാഷ്ട്ര തലത്തിൽ അംഗീകരിക്കപ്പെട്ടിട്ടുള്ള ഈ പ്രദേശം 1967 മുതൽ ഇസ്രായേലിന്റെ ഭരണത്തിൻ കീഴിലാണ്. 1967-ലെ ആറു ദിവസ യുദ്ധത്തിനുശേഷം, പർപ്പിൾ ലൈൻ എന്നറിയപ്പെടുന്ന വെടിനിറുത്തൽ രേഖ രൂപീകരിക്കപ്പെട്ടപ്പോൾ ഈ പ്രദേശം ഇസ്രായേലിന്റെ നിയന്ത്രണത്തിലാവുകയായിരുന്നു.

1967 ജൂൺ 17-നു ശേഷം ഇസ്രായേലി കാബിനറ്റ് ഒരു സമാധാന ഉടമ്പടിക്ക് പകരമായി ഗോലാൻ കുന്നുകൾ സിറിയയ്ക്ക് മടക്കി നൽകാനുള്ള പ്രമേയം വോട്ടെടുപ്പിലൂടെ പാസാക്കി. 1967 സെപ്റ്റംബർ 1-ന് ഈ നീക്ക്കം അറബ് ലോകം ഖാർത്തോം പ്രമേയത്തിലൂടെ തള്ളിക്കളഞ്ഞു. 1973-ലെ യോം കിപ്പൂർ യുദ്ധത്തിനുശേഷം, ഇസ്രായേൽ ഈ പ്രദേശത്തിന്റെ 5% സിറിയയുടെ നിയന്ത്രണത്തിൽ നൽകാൻ തീരുമാനിച്ചു. ഈ പ്രദേശം വെടിനിർത്തൽ രേഖയ്ക്ക് കിഴക്കോട്ട് വ്യാപിക്കുന്ന സൈനികരില്ലാത്ത പ്രദേശമാണ്. യു.എൻ. സമാധാന സേനയുടെ നിയന്ത്രണത്തിലാണ് ഈ ഭൂവിഭാഗം.

ഇസ്രായേലിന്റെ നിയന്ത്രണത്തിലുള്ള പ്രദേശങ്ങൾ സൈനിക ഭരണത്തിലായിരുന്നു. ഇസ്രായേൽ ഗോലാൻ ഹൈറ്റ്സ് നിയമം പാസാക്കിയതോടെ ഇസ്രായേലി നിയമവും ഭരണവും ഈ പ്രദേശമാകെ 1981 മുതൽ ബാധകമായി. ഇതോടെ ഇവിടെ ജൂത കുടിയേറ്റവും ആരംഭിച്ചു. ഈ നീക്കം ഐക്യരാഷ്ട്രസഭയുടെ സുരക്ഷാസമിതി 497-ആമത് യു.എൻ. പ്രമേയത്തിലൂടെ അപലപിക്കുകയുണ്ടായി. "സ്വന്തം നിയമങ്ങളും നിയമവാഴ്ച്ചയും ഭരണവും സിറിയൻ ഗോലാൻ കുന്നുകളിൽ നടപ്പിലാക്കാനുള്ള ഇസ്രായേലിന്റെ തീരുമാനം അന്താരാഷ്ട്ര നിയമമനുസരിച്ച് അസാധുവാണ്" എന്നായിരുന്നു പ്രമേയത്തിന്റെ ഉള്ളടക്കം. 242-ആമത് യു.എൻ. പ്രമേയമനുസരിച്ച് തങ്ങളുടെ നീക്കം സാധുതയുള്ളതാണെന്നാണ് ഇസ്രായേൽ അഭിപ്രായപ്പെടുന്നത്. "ബലപ്രയോഗം നടക്കുമെന്ന ഭീഷണിയോ പ്രവൃത്തിയോ ഇല്ലാത്തതും സുരക്ഷിതമായതുമായ അതിർത്തികൾ ഉറപ്പുവരുത്തണം" എന്നാണ് ഈ പ്രമേയം പറയുന്നത്. എന്നിരുന്നാലും അന്താരാഷ്ട്ര സമൂഹം ഇസ്രായേലിന്റെ അവകാശവാദം തള്ളിക്കളയുകയും ഈ പ്രദേശം സിറിയയുടേതാണെന്ന നിലപാടിൽ ഉറച്ചുനിൽക്കുകയും ചെയ്യുന്നു.
യിത്സാക്ക് റാബിൻ, എഹൂദ് ബറാക്ക്, എഹൂദ് ഓൾമെർട്ട് എന്നിവർ തങ്ങൾ ഗോലാൻ കുന്നുകൾ സമാധാനത്തിനു പകരമായി സിറിയയ്ക്ക് കൈമാറാൻ തയ്യാറാണെന്ന് പ്രസ്താവിച്ചിരുന്നു. 2010-ൽ ഇസ്രായേലി വിദേശകാര്യമന്ത്രിയായ അവിഗ്ഡോർ ലൈബർമാൻ സിറിയയോട് ഈ ഭൂവിഭാഗം തിരികെപ്പിടിക്കാം എന്ന മോഹം ഉപേക്ഷിക്കാൻ ആവശ്യപ്പെടുകയുണ്ടായി. സിറിയൻ ഗോലാൻ ഡ്രൂസ് ജനതയുടെ 10% ഇസ്രായേലി പൗരത്വം സ്വീകരിക്കാൻ തയ്യാറായിട്ടുണ്ട്. സി.ഐ.എ. വേൾഡ് ഫാക്റ്റ്ബുക്ക് അനുസരിച്ച് 2010-ൽ 41 ഇസ്രായേലി ആവാസപ്രദേശങ്ങൾ ഇവിടെയുണ്ട്.




</doc>
<doc id="261826" url="https://ml.wikipedia.org/wiki?curid=261826" title="വെസ്റ്റ് ബാങ്ക്">
വെസ്റ്റ് ബാങ്ക്

പലസ്തീനിയൻ പ്രദേശങ്ങളുടെ ഏറ്റവും വലിയ ഭാഗവും പടിഞ്ഞാറൻ ഏഷ്യയിലെ ഒരു കടൽത്തീരമില്ലാത്ത പ്രദേശവുമാണ് വെസ്റ്റ് ബാങ്ക് ( "", , "HaGadah HaMa'aravit", also "Yehuda ve-Shomron" (ജുഡിയയും സമേരിയയും)). 1949-ലെ വെടിനിർത്തൽ പ്രകാരം ‌ജോർദാനിനും ഇസ്രായേലിനും ഇടയിലെ അതിർത്തി രേഖയാണ്) ഈ പ്രദേശത്തിന്റെ പടിഞ്ഞാറും വടക്കും തെക്കുമുള്ള അതിർത്തികൾ. കിഴക്ക് ജോർദ്ദാൻ സാമ്രാജ്യത്തിന്റെ അതിർത്തിയാണ്. ഇത് ജോർദ്ദാൻ നദിയാണ്. ചാവുകടലിന്റെ പടിഞ്ഞാറൻ തീരവും ഈ പ്രദേശത്തിന്റെ അതിർത്തിയുടെ ഭാഗമാണ്. അന്താരാഷ്ട്ര നീതിന്യായ കോടതിയുടെ ഉപദേശകസ്വഭാവമുള്ള റൂളിംഗ് പ്രകാരം (2004) ഇസ്രായേലും പലസ്തീൻ അഥോറിറ്റിയും തമ്മിൽ 1993-നു ശേഷം ഉണ്ടാക്കിയ ഉടമ്പടികളൊന്നും ഈ പ്രദേശവും കിഴക്കൻ ജെറുസലേമും ഇസ്രായെൽ കയ്യടക്കി വച്ചിരിക്കുന്ന അധിനിവേശപ്രദേശങ്ങൾ ഉൾപ്പെടുന്നു എന്ന വസ്തുതയെ ഇല്ലാതാക്കുന്നില്ല.

കിഴക്കൻ ജെറുസലേം ഉ‌ൾപ്പെടെയുള്ള വെസ്റ്റ് ബാങ്കിന്റെ കരഭൂമിയുടെ വിസ്തീർണ്ണം 5,640 കിലോമീറ്റർ ജലത്തിന്റെ വിസ്തീർണ്ണം 220 കിലോമീറ്റർ (ചാവുകടലിന്റെ വടക്കുപടിഞ്ഞാറുള്ള നാലിലൊന്ന്) എന്നിങ്ങനെയാണ്. കണക്കാക്കിയിട്ടുള്ള ജനസംഖ്യ 2,622,544 (2012 ജൂൺ) ആണ്. 80 ശതമാനത്തിലധികം, ഉദ്ദേശം 2,100,000, പലസ്തീനിയൻ അറബുകളാണ്. ഏകദേശം 500,000 പേർ ‌ജൂ‌തമതക്കാരായ ഇസ്രായേലികളാണ്. ഇതിൽ ഉദ്ദേശം 192,000 പേർ കിഴക്കൻ ജെറുസലേമിലെ ഇസ്രായേലി പാർപ്പിടകേന്ദ്രങ്ങളിലാണ് താമസിക്കുന്നത്. കിഴക്കൻ ജറുസലെമിലെയും വെസ്റ്റ് ബാങ്കിലെയും ഇസ്രായേലി പാർപ്പിടകേന്ദ്രങ്ങൾ നിയമവിരുദ്ധമാണെന്നാണ് അന്താരാഷ്ട്ര സമൂഹം കണക്കാക്കുന്നത്. ഇസ്രായേൽ ഇതിനെതിരായി വാദിക്കുന്നുണ്ട്.

1517 മുതൽ 1917 വരെ ഇപ്പോൾ വെസ്റ്റ് ബാങ്ക് എന്നറിയപ്പെടുന്ന പ്രദേശം ഓട്ടോമാൻ സാമ്രാജ്യത്തിന്റെ ഭരണത്തിൻ കീഴിലായിരുന്നു. സിറിയൻ പ്രവിശ്യയുടെ ഭാഗമായിരുന്നു ഇത്. 1920-ലെ സാൻ റെമോ സമ്മേളനത്തിനുശേഷം, വിജയികളായ സഖ്യകക്ഷികൾ (ഫ്രാൻസ്, ബ്രിട്ടൻ, അമേരിക്ക തുടങ്ങിയവർ) ഈ പ്രദേശം ബ്രിട്ടീഷ് മാൻഡേറ്റിന്റെ ഭാഗമായി നിർണ്ണയിച്ചു. രണ്ടാം ലോകമഹായുദ്ധത്തിനു ശേഷം, ഐക്യരാഷ്ട്രസഭ പൊതുസഭയുടെ 181 (II) പ്രമേയമനുസരിച്ച് പലസ്തീൻ മേഖലയ്ക്കുള്ളിൽ രണ്ട് ഭരണകൂടങ്ങൾ സ്ഥാപിക്കാൻ തീരുമാനിച്ചു. "സമേറിയ, ജുഡിയ എന്നിവിടങ്ങളിലെ കുന്നുപ്രദേശം" (ഇപ്പോൾ "വെസ്റ്റ് ബാങ്ക്" എന്നറിയപ്പെടുന്ന പ്രദേശം ഇതിന്റെ ഭാഗമായിരുന്നു) നിർദ്ദിഷ്ട അറബ് രാജ്യത്തിന്റെ ഭാഗമായി നിർണ്ണയിച്ചു. പക്ഷേ 1948-ലെ അറബ് ഇസ്രായേലി യുദ്ധത്തിനുശേഷം ട്രാൻസ് ജോർദ്ദാൻ (1949-ൽ ഇതിന്റെ പേര് ജോർദ്ദാൻ എന്നാക്കി മാറ്റി) ഈ പ്രദേശം പിടിച്ചെടുക്കുകയും തങ്ങളുടെ നിയന്ത്രണത്തിലാക്കുകയും ചെയ്തു. ജോർദ്ദാൻ നദിയുടെ പടിഞ്ഞാറുള്ള പ്രദേശം "വെസ്റ്റ് ബാങ്ക്", "സിസ് ജോർദ്ദാൻ" എന്നീ പേരുകളിൽ അറിയപ്പെട്ടു തുടങ്ങി. ഇസ്രായേലും ജോർദ്ദാനിന്റെ പടിഞ്ഞാറൻ തീരവും തമ്മിലുള്ള അതിർത്തി 1949-ലെ വെടിനിർത്തൽ കരാർ പ്രകാരം നിർണ്ണയിക്കപ്പെട്ടു. 1948 മുതൽ 1967 വരെ വെസ്റ്റ് ബാങ്കിന്റെ ഭരണം നടത്തിയിരുന്നത് ജോർദ്ദാനായിരുന്നു. 1950-ലായിരുന്നു ജോർദ്ദാൻ ഈ പ്രദേശം തങ്ങളുടെ രാജ്യത്തിന്റെ ഭാഗമാക്കിയത്. അന്താരാഷ്ട്ര സമൂഹം ജോർദ്ദാന്റെ അവകാശവാദം ഒരിക്കലും പൂർണ്ണമായി അംഗീകരിക്കുകയുണ്ടായില്ല. ബ്രിട്ടനായിരുന്നു ഇതിനൊരപവാദം.

1967 ജൂണിൽ വെസ്റ്റ് ബാങ്കും കിഴക്കൻ ജെറുസലേമും ആറുദിവസ യുദ്ധത്തിലൂടെ ഇസ്രായേൽ പിടിച്ചടക്കുകയായിരുന്നു. കിഴക്കൻ ജെറുസലേമും പഴയ ഇസ്രായേലി-ജോർദാനിയൻ അതിർത്തിപ്രദേശവും ഒഴികെയുള്ള പ്രദേശങ്ങൾ ഇസ്രായേൽ തങ്ങളുടെ രാജ്യത്തിന്റെ ഭാഗമാക്കുകയുണ്ടായില്ല. പക്ഷേ ഈ പ്രദേശങ്ങൾ ഇസ്രായേലിന്റെ സൈനിക അധിനിവേശത്തിൽ തുടരുകയാണ്. ഇസ്രായേൽ ഈ പ്രദേശത്തെ ജുഡിയ ആൻഡ് സമേറിയ പ്രദേശം എന്നാണ് വിളിക്കുന്നത്. റബാതിൽ 1974-ൽ നടന്ന അറബ് ഉച്ചകോടി പലസ്തീൻ വിമോചന സംഘടനയെ (പി.എൽ.ഒ.) "പലസ്തീൻ ജനതയുടെ ഒരേയൊരു പ്രതിനിധി” ആയി അംഗീകരിച്ചുവെങ്കിലും 1988 വരെ ജോർദ്ദാൻ ഈ പ്രദേശത്തിന്മേൽ തങ്ങൾക്കുള്ള അവകാശവാദം ഉപേക്ഷിച്ചിരുന്നില്ല. അതിനുശേഷം ജോർദ്ദാൻ വെസ്റ്റ് ബാങ്കുമായി തങ്ങൾക്കുണ്ടായിരുന്ന ഭരണപരവും നിയമപരവുമായ എല്ലാ ബന്ധങ്ങളും വിഛേദിക്കുകയും വെസ്റ്റ് ബാങ്കിലെ പലസ്തീനിയൻ ജനങ്ങൾക്കുണ്ടായിരുന്ന ജോർദ്ദാനിയൻ പൗരത്വം എടുത്തുകളയുകയും ചെയ്തു.

1993-ലെ ഓസ്ലോ ഉടമ്പടിക്കു ശേഷം പലസ്തീനിയൻ അഥോറിറ്റി വെസ്റ്റ് ബാങ്കിന്റെ തുടർച്ചയില്ലാത്ത 11% ഭൂമി നിയന്ത്രിക്കുന്നുണ്ട് (ഏരിയ എ എന്നാണ് ഇത് അറിയപ്പെടുന്നത്). പക്ഷേ ഈ പ്രദേശത്തേയ്ക്ക് ഇസ്രായേൽ ഇടയ്ക്കിടെ കടന്നുകയറാറുണ്ട്. ഏകദേശം 28% വരുന്ന ഏരിയ ബി. ഇസ്രായേലിന്റെ സൈനിക നിയന്ത്രണത്തിലും പാലസ്തീന്റെ സിവിൽ നിയന്ത്രണത്തിലുമാണ്. ഏകദേശം 61% വരുന്ന ഏരിയ സി പൂർണ്ണമായും ഇസ്രായേലിന്റെ നിയന്ത്രണത്തിലാണ്. 164 രാജ്യങ്ങൾ വെസ്റ്റ് ബാങ്ക്, കിഴക്കൻ ജെറൂസലേം എന്നീ പ്രദേശങ്ങളെ “അധിനിവേശത്തിലുള്ള പലസ്തീൻ പ്രദേശം” എന്ന് വിവക്ഷിക്കുന്നുണ്ടെങ്കിലും ഇസ്രായേൽ വാദിക്കുന്നത് അംഗീകരിക്കപ്പെടുകയും നിലവിലുള്ളതുമായ ഒരു പരമാധികാര രാഷ്ട്രത്തിൽ നിന്ന് പിടിച്ചെടുത്ത പ്രദേശങ്ങൾ മാത്രമേ അധിനിവേശപ്രദേശങ്ങളായി കണക്കാക്കാവൂ എന്നാണ്.



</doc>
<doc id="261830" url="https://ml.wikipedia.org/wiki?curid=261830" title="കൊടുങ്ങല്ലൂരമ്മ">
കൊടുങ്ങല്ലൂരമ്മ

ഉദയാപ്രൊഡക്ഷന്റെ ബാനറിൽ എം. കുഞ്ചാക്കോ സംവിധാനം ചെയ്തു നിർമിച്ച മലയാളചലച്ചിത്രമാണ് കൊടുങ്ങല്ലൂരമ്മ. ഇളങ്കോ അടികൾ രചിച്ച പ്രസിദ്ധ സംഘകൃതിയായ ചിലപ്പതികാരത്തെ ആസ്പദമാക്കി നിർമിച്ച ഈ ചിത്രത്തിന്റെ തിരക്കഥയും സംഭാഷണവും എഴുതിയത് പ്രശസ്ത സാഹിത്യകാരനായ ജഗതി എൻ.കെ. ആചാരിയാണ്. എക്സൽ പ്രൊഡ്ക്ഷൻസ് വിതരണം നടത്തിയ ഈ ചിത്രം 1968 നവംബർ 22-ന് കേരളത്തിൽ പ്രദർശനം തുടങ്ങി.






</doc>
<doc id="261837" url="https://ml.wikipedia.org/wiki?curid=261837" title="ടോക്കിയോ സ്റ്റോറി">
ടോക്കിയോ സ്റ്റോറി

1953 ൽ പുറത്തിറങ്ങിയ ജപ്പാനീസ് ചലച്ചിത്രം ആണ് ടോക്കിയോ സ്റ്റോറി (ടോക്കിയോ മോണൊഗത്തരി).യസുജിറോ ഒസു ആണ് ഈ സിനിമയുടെ സംവിധായകൻ.ഏറ്റവും മഹത്തായ ഏഷ്യൻ ചലച്ചിത്രം എന്ന് ഇതിനെ പല നിരൂപകരും വിശേഷിപ്പിക്കാറുണ്ട്.ആധുനിക,യൂറോപ്യൻ ജീവിതരീതികളിലേക്ക് മാറുന്ന ജപ്പാനീസ് സമൂഹത്തിന്റെ ദശാസന്ധിയാണ് സിനിമയുടെ പശ്ചാത്തലം.മേക് വെ ഫൊർ റ്റുമാറോ എന്ന അമേരികൻ ചലച്ചിത്രമാണ്ണ് ഈ സിനിമയ്ക്ക് പ്രചോദനമായത്.

ലോകത്തിലെ ഏറ്റവും ശ്രേഷ്ഠമായ സിനിമകളെ കണ്ടെത്താനായി ഓരോ പത്തു വർഷവുംബ്രിട്ടീഷ് ഫിലിം ഇൻസ്റ്റിറ്റ്യൂട്ട്നടത്താറുള്ള എന്ന തിരഞ്ഞെടുപ്പിൽ പല തവണ സാന്നിദ്ധ്യം അറിയിച്ചിട്ടുണ്ട് ടോക്കിയോ സ്റ്റോറി.2012 ൽ നടന്ന ഏറ്റവും ഒടുവിലെ തിരഞ്ഞെടുപ്പിൽ മൂന്നാം സ്ഥാനം കരസ്ഥമാക്കി.


</doc>
<doc id="261867" url="https://ml.wikipedia.org/wiki?curid=261867" title="ഗാസാ മുനമ്പ്">
ഗാസാ മുനമ്പ്

മെഡിറ്ററേനിയൻ കടലിന്റെ കിഴക്കൻ തീരത്തുള്ള ഒരു സ്വയംഭരണാധികാരമുള്ള അസ്തിത്വമാണ് ഗാസ സ്ട്രിപ്പ് ( "", ). തെക്കുപടിഞ്ഞാറ് ഈജിപ്റ്റ് (11 കിലോമീറ്റർ); കിഴക്കും വടക്കും ഇസ്രായേൽ (51 കിലോമീറ്റർ) എന്നിവയാണ് അതിർത്തികൾ. 2007 മുതൽ ഈ പ്രദേശം പ്രായോഗികതലത്തിൽ ഹമാസ് എന്ന സംഘടനയാണ് ഭരിക്കുന്നത്. 2012 മുതൽ ഐക്യരാഷ്ട്രസഭ ഈ പ്രദേശം പലസ്തീൻ രാജ്യത്തിന്റെ ഭാഗമായി കണക്കാക്കുന്നു. റാമള്ളായിലെ പലസ്തീനിയൻ ഭരണകൂടം ഈ പ്രദേശത്തിന്റെ മേൽ അധികാരം അവകാശപ്പെടുന്നുണ്ടെങ്കിലും ഹമാസ് അവകാശപ്പെടുന്നത് പലസ്തീനിയൻ അഥോറിറ്റിയുടെ അധികാരം തങ്ങൾക്കാണ് ലഭിക്കേണ്ടതെന്നാണ്. ഈ രണ്ടു വിഭാഗങ്ങൾ തമ്മിൽ സമരസപ്പെട്ട് മുന്നോട്ടുപോകാനുള്ള ശ്രമങ്ങൾ ഇതുവരെ വിജയിച്ചിട്ടില്ല.

ഗാസയിലെ പലസ്തീൻ ജനതയുടെ ഭൂരിഭാഗവും സുന്നി മുസ്ലീങ്ങളാണ്. വാർഷിക ജനസംഖ്യാവർദ്ധനവ് ഏകദേശം 3.2% ആണ്. ലോകത്തിൽ ഏറ്റവും കൂടുതൽ ജനസംഖ്യാവർദ്ധനയുള്ള രാജ്യങ്ങളിൽ ആറാം സ്ഥാനത്താണ് ഈ പ്രദേശം. ഈ പ്രദേശത്തിന്റെ നീളം 41 കിലോമീറ്ററും വീതി 6 മുതൽ 12 വരെ കിലോമീറ്ററുമാണ്. ആകെ വിസ്തീർണ്ണം 365 ചതുരശ്ര കിലോമീറ്ററാണ്. ജനസംഖ്യ 17 ലക്ഷത്തോളമാണ്.

1948-ലെ യുദ്ധം അവസാനിച്ചതോടെയാണ് ഗാസ സ്ട്രിപ്പിന്റെ വടക്കും കിഴക്കുമുള്ള അതിർ‌ത്തികൾ രൂപപ്പെട്ടത്. ഇത് ഇസ്രായേലും ഈജിപ്റ്റും തമ്മിലുള്ള വെടിനിർത്തൽ കരാറനുസരിച്ച് 1949 ഫെബ്രുവരി 24-ന് അംഗീകരിക്കപ്പെട്ടു. ഒത്തു തീർപ്പിന്റെ അഞ്ചാം ആർട്ടിക്കിൾ ഈ അതിർത്തി ഒരു അന്താരാഷ്ട്ര അതിർത്തിയാകില്ല എന്ന് വ്യവസ്ഥ ചെയ്തിരുന്നു. ആദ്യം ഗാസ സ്ട്രിപ്പിന്റെ ഭരണം നടത്തിയിരുന്നത് 1948-ൽ അറബ് ലീഗ് സ്ഥാപിച്ച പാലസ്തീൻ ഭരണകൂടമായിരുന്നു. ഈജിപ്റ്റിന്റെ സൈനിക നിയന്ത്രണത്തിൻ കീഴിൽ ഒരു പാവ സർക്കാർ എന്ന നിലയിലായിരുന്നു ഈ ഭരണകൂടം പ്രവർത്തിച്ചിരുന്നത്. ഇത് ഐക്യ അറബ് റിപ്പബ്ലിക്കുമായി ലയിക്കുകയും പിന്നീട് 1959-ൽ പിരിച്ചുവിടപ്പെടുകയും ചെയ്തു. ഇതിനുശേഷം 1967 വരെ ഇവിടെ ഭരണം നടത്തിയിരുന്നത് ഈജിപ്ഷ്യൻ സൈനിക ഗവർണറായിരുന്നു. ഇസ്രായേൽ 1967-ൽ ആറു ദിന യുദ്ധത്തിലൂടെ ഈ പ്രദേശം ഈജിപ്റ്റിൽ നിന്ന് പിടിച്ചെടുത്തു. 1993-ൽ ഒപ്പുവച്ച ഓസ്ലോ കറാറിന്റെ അടിസ്ഥാനത്തിൽ പാലസ്തീൻ ജനതയുടെ ആവാസകേന്ദ്രങ്ങളുടെ ഭരണം പലസ്തീനിയൻ അഥോറിറ്റിക്ക് നൽകപ്പെട്ടു. ആകാശം, ജലം അതിർത്തി കടക്കുന്ന സ്ഥാനങ്ങൾ എന്നിവയുടെ നിയന്ത്രണം ഇസ്രായേൽ തുടർന്നും കൈവശം വച്ചു. ഈജിപ്റ്റുമായുള്ള കര അതിർത്തിയുടെ നിയന്ത്രണവും ഇസ്രായേലിന്റെ കൈവശമായിരുന്നു. 2005-ൽ ഇസ്രായേൽ ഗാസ സ്ട്രിപ്പിൽ നിന്ന് ഏകപക്ഷീയമായി പിൻവാങ്ങി. 2006-ലെ പലസ്തീനിയൻ തിരഞ്ഞെടുപ്പും ഹമാസിന്റെ പിടിച്ചടക്കലിനും ശേഷം 2007 ജൂലൈമുതൽ ഹമാസ് ഗാസ സ്ട്രിപ്പിന്റെ പ്രായോഗിക ഭരണം കൈവശം വച്ചുവരുന്നു. പലസ്തീൻ ഭരണകൂടം ഗാസയുടെ നിയന്ത്രണം അവകാശപ്പെടുന്നുണ്ടെങ്കിലും ഐക്യത്തിനായുള്ള സംഭാഷണങ്ങൾ ഇതുവരെ ഫലം കണ്ടിട്ടില്ല.

ഗാസയിൽ ചൂടേറിയ പാതി വരണ്ട കാലാവസ്ഥയാണ് പൊതുവായി ഉള്ളത് ( hot semi-arid climate (Köppen: BSh)) . കടുത്ത വേനല്ക്കാലവും അത്ര തീവ്രമല്ലാത്ത ശൈത്യകാലവുമാണ് കാണപ്പെടുന്നത് . ജൂലൈ, ഓഗസ്റ്റ് മാസങ്ങളിൽ കൂടിയ ചൂട് അനുഭവപ്പെടുന്നു. ജനുവരിയിലാണ് ഏറ്റവും തണുപ്പനുഭവപെടുന്നത് ( 7 °C ). മഴ പൊതുവെ കുറവാണ് (116 mm) .



</doc>
<doc id="261873" url="https://ml.wikipedia.org/wiki?curid=261873" title="പറക്കും പാമ്പിന്റെ കോവിൽ">
പറക്കും പാമ്പിന്റെ കോവിൽ

മദ്ധ്യ മെക്സിക്കോയിലെ പുരാതന തിയോതിഹ്വാകാൻ നഗരത്തിൽ സ്ഥിതി ചെയ്യുന്ന സുപ്രധാനമായ ആരാധാനാകേന്ദ്രമാണ് പറക്കും പാമ്പിന്റെ കോവിൽ എന്ന് അറിപ്പെടുന്നു. ക്വെറ്റ്സൽ കോട്ൽ എന്നാണ് ഇവിടത്തെ സർപ്പദേവന്റെ പേര്. തിയേതിഹ്വാകാനിലെ 'മരിച്ചവരുടെ വീഥി'യുടെ തെക്കേയറ്റത്താണ് ഈ ക്ഷേത്രം സ്ഥിതി ചെയ്യുന്നു. പുരാതാന കാലത്ത് ഇവിടം രാഷ്ട്രീയകേന്ദ്രം കൂടിയായിരുന്നു. പിരമിഡ് ആകൃതിയിലാണ് ക്ഷേത്രം നിർമ്മിച്ചിരിക്കുന്നത്. സൂര്യന്റെയും ചന്ദ്രന്റെയും പിരമിഡ് ക്ഷേത്രങ്ങളാണ് ഈ ആരാധനാലയത്തിനു അടുത്തുള്ള മറ്റു രണ്ടു വിസ്മയങ്ങൾ.


</doc>
<doc id="261876" url="https://ml.wikipedia.org/wiki?curid=261876" title="ത്‌ലാലോക്ക്">
ത്‌ലാലോക്ക്

ആസ്ടെക്കുകളുടെ മഴദൈവമാണ് ത്‌ലാലോക്ക്. ഉർവരതയുടെയും ദൈവവും അദ്ദേഹം തന്നെ. വെള്ളപ്പൊക്കങ്ങൾക്കും വരൾച്ചകൾക്കും കാരണക്കാരനായ ത്‌ലാലോക്കിനെ ആസ്ടെക്കുകൾ വല്ലാതെ ഭയപ്പെട്ടിരുന്നു. ദംഷ്ട്രകളും ഉണ്ടക്കണ്ണുമുള്ള കായാമ്പൂവർണനായാണ് ആസ്ടെക്കുകൾ അവരുടെ മഴപ്പെരുമാളിനെ ചിത്രീകരിച്ചിട്ടുള്ളത്. അദ്ദേഹത്തെ തൃപ്തിപ്പെടുത്താൻ അവർ കുട്ടികളെ ബലികൊടുത്തിരുന്നു. ബലിക്കുമുമ്പ് ഇരകളുടെ കണ്ണീർ ഒരു പാത്രത്തിൽ ശേഖരിച്ച് ദേവനു നിവേദിക്കുന്ന പതിവുമുണ്ടായിരുന്നു. പൂക്കളുടെ ദേവിയായ സോചികെറ്റ്സലിനെയാണ് ത്‌ലാലോക്ക് കല്യാണം കഴിച്ചത്. എന്നാൽ ദേവിയെ തെസ്കാറ്റ്‌ലിപോക്ക തട്ടിക്കൊണ്ടു പോയി. പിന്നീട്, ചാൽചിയു ത്‌ലികുയിയെ ത്‌ലാലോക്ക് ജീവിതസഖിയാക്കി. ഭൂമിക്കുമുകളിലുള്ള ലോകങ്ങളിൽ നാലാമത്തേതായ ത്‌ലാലോകം ഭരിക്കുന്നത് ത്‌ലാലോക്കാണ്. നിത്യമായ വസന്തകാലവും പച്ചമരങ്ങളുടെ സ്വർഗ്ഗഭൂമിയുമാണ് ത്‌ലാലോകം. വെള്ളവുമായി ബന്ധപ്പെട്ടു മരിച്ചവർ ഈ ലോകത്തെത്തും. മുങ്ങി മരിച്ചവർ, മിന്നലേറ്റു മരിച്ചവർ, ജലജന്യരോഗങ്ങൾ പിടിച്ചുമരിച്ചവർ തുടങ്ങിയവർ. മായന്മാരുടെ ചാക്കും സപ്പോടെക്കുകളുടെ കൊക്ജിയോയും മഴദൈവങ്ങൾ തന്നെ.


</doc>
<doc id="261879" url="https://ml.wikipedia.org/wiki?curid=261879" title="ലക്ഷപ്രഭു">
ലക്ഷപ്രഭു

ജനറൽ പിക്ചേഴ്സിന്റെ ബാനറിൽ രവീന്ദ്രനാഥൻ നായർ നിർമിച്ച മലയാളചലച്ചിത്രമാണ് ലക്ഷപ്രഭു. കഥയും തിരക്കഥയും സംഭാഷണവും മലയാറ്റൂർ രാമകൃഷ്ണന്റേതാണ്. പ്രതാപ്ഫിലിംസിന്റെ വിതരണത്തിൽ ഈ ചിത്രം 1968 ഓഗസ്റ്റ് 1-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="261882" url="https://ml.wikipedia.org/wiki?curid=261882" title="വയനാടൻ ആരകൻ">
വയനാടൻ ആരകൻ

കേരളത്തിൽ കണ്ടു വരുന്ന അപൂർവ്വ ഇനത്തിൽപ്പെട്ട മത്സ്യമാണ് വയനാടൻ ആരകൻ . 164 വർഷങ്ങൾക്കുശേഷം ഈ ഇനത്തെ മാനന്തവാടിയിൽനിന്ന് കണ്ടെത്തിയിരുന്നു. 1849-ൽ ടി.എസ്.ജെർഡൻ എന്ന വിദേശ ശാസ്ത്രജ്ഞനാണ് മലബാറിൽ നിന്ന് ഇതിനെ ആദ്യമായി കണ്ടെത്തിയത്.
'മസ്റ്റാ സെമ്പാലസ് മലബാറിക്കസ്' എന്ന ഇവയുടെ ശാസ്ത്രീയനാമമുള്ള ഇവയ്ക്ക് 20 മുതൽ 60 സെന്റീമീറ്റർ വരെ നീളമുണ്ട്. മുതുകിൽ മുള്ളുകളുള്ള ഇവയുടെ പാർശ്വത്തിൽ നെടുനീളത്തിൽ കാണുന്ന 11 അടയാളങ്ങൾ പ്രത്യേകതയാണ്. മുതുകിന് താഴെയായി നീളത്തിൽ കാണുന്ന വലിപ്പമേറിയ 20 കറുത്ത പൊട്ടുകളും വേഗം തിരിച്ചറിയാവുന്ന അടയാളങ്ങളാണ്. പൊതുവെ പച്ചനിറമുള്ള വയനാടൻ ആരകന്റെ വാസകേന്ദ്രം പാറക്കെട്ടുകൾ നിറഞ്ഞ ഉയർന്ന സ്ഥലങ്ങളിലെ അരുവികളാണ്. 


</doc>
<doc id="261889" url="https://ml.wikipedia.org/wiki?curid=261889" title="ഇറാക്കി കുർദിസ്ഥാൻ">
ഇറാക്കി കുർദിസ്ഥാൻ

വടക്കൻ ഇറാക്കിലെ ഒരു സ്വയം ഭരണപ്രദേശമാണ് കുർദിസ്ഥാൻ ( '; '). കുർദിസ്ഥാൻ റീജിയൺ, ഇറാക്കി കുർദിസ്ഥാൻ എന്നീ പേരുകളിലും ഇത് അറിയപ്പെടുന്നുണ്ട്. കിഴക്ക് ഇറാൻ, വടക്ക് തുർക്കി, പടിഞ്ഞാറ് സിറിയ, തെക്ക് ഇറാക്കിലെ മറ്റു പ്രവിശ്യകൾ എന്നിങ്ങനെയാണ് അതിർത്തികൾ. ആർബിൽ ആണ് പ്രാദേശിക തലസ്ഥാനം. കുർദിഷ് ഭാഷയിൽ "ഹീവ്ലർ" എന്നാണ് ഇത് അറിയപ്പെടുന്നത്. കുർദിസ്ഥാൻ പ്രാദേശിക ഭരണകൂടമാണ് ഔദ്യോഗികമായി ഈ പ്രദേശത്തിന്റെ ഭരണം നടത്തുന്നത്.

1970 മാർച്ചിലെ സ്വയം ഭരണ ഉടമ്പടിയോടെയാണ് ഈ സ്വയം ഭരണ പ്രവിശ്യയുടെ ചരിത്രം ആരംഭിക്കുന്നത്. വർഷങ്ങൾ നീണ്ടുനിന്ന യുദ്ധത്തിനു ശേഷമാണ് ഈ ഉടമ്പടി ഒപ്പുവയ്ക്കപ്പെട്ടത്. പക്ഷേ ഈ ഉടമ്പടി നടപ്പാക്കപ്പെട്ടില്ല. 1974-ൽ വടക്കൻ ഇറാക്കിൽ വീണ്ടും കുദുകളും അറബികളും തമ്മിൽ പോരാട്ടമാരംഭിച്ചു. ഇതു കൂടാതെ 1980-കളിലെ ഇറാൻ ഇറാക്ക് യുദ്ധവും അൽഫൽ വംശഹത്യാ പരിപാടിയും ഇറാക്കി കുർദിസ്ഥാനിലെ വംശവിന്യാസം മാറ്റിമറിക്കുകയുണ്ടായി.

1991-ൽ വടക്ക് കുർദുകളും തെക്ക് ഷിയകളും സദ്ദാം ഹുസൈനെതിരേ കലാപം നടത്തുകയുണ്ടായി. പെഷ്മെർഗ പോരാളികൾ പ്രധാന ഇറാക്കി സൈനികവിഭാഗങ്ങളെ വടക്കൻ ഇറാക്കിൽ നിന്നും തുരത്തുന്നതിൽ വിജയിച്ചു. ധാരാളം ജീവനാശമുണ്ടാവുകയും ഇറാനിലേയ്ക്കും തുർക്കിയിലേയ്ക്കും ധാരാളം അഭയാർത്ഥികൾ പലായനം ചെയ്യുകയും ചെയ്തുവെങ്കിലും ഈ വിജയവും ഒന്നാം ഗൾഫ് യുദ്ധത്തെത്തുടർന്ന് 1991-ൽ വടക്കൻ ഇറാക്കിൽ വ്യോമ നിരോധിത മേഖല സ്ഥാപിച്ചതും കുർദിഷ് സ്വയം ഭരണം സ്ഥാപിക്കപ്പെടുന്നതിന് കാരണമായി. ഇതോടെ അഭയാർത്ഥികൾ തിരിച്ചുവരുകയും ചെയ്തു. 1991 ഒക്റ്റോബർ മാസത്തിൽ ഇറാക്കി സൈന്യം കുർദിസ്ഥാൻ വിട്ടുപോയി. ഇതോടെ ഫലത്തിൽ ഇവിടെ സ്വയംഭരണം ആരംഭിക്കപ്പെട്ടു. രണ്ടു പ്രധാന കുർദിഷ് പാർട്ടികളും ഒരിക്കലും സ്വാതന്ത്ര്യം പ്രഖ്യാപിക്കുകയുണ്ടായില്ല. അതിനാൽ സ്വയം ഭരണമുണ്ടെങ്കിലും ഈ പ്രദേശം ഇറാക്കിന്റെ ഭാഗമാണ്. 2003-ലെ ഇറാക് അധിനിവേശവും പിന്നീടുണ്ടായ രാഷ്ട്രീയ മാറ്റങ്ങളും 2005-ൽ ഇറാക്കിൽ പുതിയ ഭരണഘടന നിലവിൽ വരുവാൻ കാരണമായി. ഈ ഭരണഘടനയനുസരിച്ച് ഇറാക്ക് എന്ന ഫെഡറൽ രാജ്യത്തിലെ ഒരു ഭാഗമാണ് ഇറാക്കി കുർദിസ്ഥാൻ. അറബിയും കുർദിഷുമാണ് പുതിയ ഭരണഘടന അനുസരിച്ച് ഇറാക്കിന്റെ ഔദ്യോഗിക ഭാഷകൾ.

111 സീറ്റുകളുള്ള ഒരു പ്രാദേശിക അസംബ്ലി ഇവിടെയുണ്ട്. ദുഹോക്, എർബിൽ, സുലൈമാനിയ എന്നീ ഗവർണറേറ്റുകൾ കൂടി 40000 ചതുരശ്ര കിലോമീറ്റർ വിസ്തീർണ്ണമുള്ള പ്രദേശത്ത് 55 ലക്ഷം ജനങ്ങൾ താമസിക്കുന്നു.



</doc>
<doc id="261903" url="https://ml.wikipedia.org/wiki?curid=261903" title="അയോസ്റ്റ വാലി">
അയോസ്റ്റ വാലി

വടക്കു പടിഞ്ഞാറൻ ഇറ്റലിയിലെ ഭാഗിക-സ്വയംഭരണാധികാരമുള്ള ഒരു പർവ്വത പ്രദേശമാണ് അയോസ്റ്റ വാലി (, , ). പടിഞ്ഞാറുവശത്ത് ഫ്രാൻസിലെ റോൺ ആ‌ൽപ്സ്, വടക്ക് സ്വിറ്റ്സർലാന്റിലെ വാലൈസ്, തെക്കും കിഴക്കും ഇറ്റലിയിലെ പൈഡ്മോണ്ട് പ്രവിശ്യ എന്നിവയാണ് അതിർത്തികൾ.

3263 ചതുരശ്ര കിലോമീറ്റർ വിസ്തൃതിയുള്ള ഈ പ്രദേശത്തിന്റെ ജനസംഖ്യ ഏകദേശം 126,933 ആണ്. ഇറ്റലിയിലെ ഏറ്റവും ചെറുതും ഏറ്റവും കുറവ് ജനസംഖ്യയുള്ളതും ഏറ്റവും കുറവ് ജനസംഖ്യാ സാന്ദ്രതയുള്ളതുമായ പ്രദേശമാണിത്. പ്രോവിൻസുകളില്ലാത്ത ഏക ഇറ്റാലിയൻ പ്രദേശമാണിത് (1945-ൽ അയോസ്റ്റൻ പ്രോവിൻസ് പിരിച്ചുവിട്ടിരുന്നു). പ്രോവിൻസുകളുടെ ഭരണച്ചുമതലകൾ വഹിക്കുന്നത് പ്രാദേശിക ഭരണകൂടമാണ്. ഈ പ്രദേശം 74 "കമ്യൂണൈകളായി" (കമ്യൂണുകൾ) തിരിച്ചിട്ടുണ്ട്.

ഇറ്റാലിയൻ, ഫ്രഞ്ച്, എന്നീ രണ്ടു ഭാഷകളാണ് ഔദ്യോഗിക ഭാഷകൾ. പ്രദേശവാസികൾ വാൾഡോടൈൻ എന്ന ഒരുതരം പ്രാദേശിക ഫ്രഞ്ച് രൂപവും സംസാരിക്കുന്നുണ്ട്. 2001-ൽ ഇവിടെ 75.41% ആൾക്കാരും ഫ്രഞ്ച് ഭാഷ സംസാരിക്കുന്നവരും 96.01% ഇറ്റാലിയൻ ഭാഷ അറിയുന്നവരും 55.77% the വാൾഡൊടൈൻ സംസാരിക്കുന്നവരും 50.53% ഈ ഭാഷകൾ എല്ലാം അറിയുന്നവരുമായിരുന്നു.

അയോസ്റ്റയാണ് പ്രാദേശിക തലസ്ഥാനം.



<br>


</doc>
<doc id="261904" url="https://ml.wikipedia.org/wiki?curid=261904" title="കുത്തക മത്സരം">
കുത്തക മത്സരം

വാണിജ്യപരമായ ഒരു കമ്പോള സാഹചര്യമാണ് കുത്തക മത്സരം അഥവാ മോണോപോളിസ്റ്റിക് കോമ്പറ്റീഷൻ. കമ്പോള രൂപങ്ങളുടെ വിഭിന്ന ധ്രുവങ്ങളായ സൈദ്ധാന്തികമായി മാത്രം നിലനിൽക്കുന്ന പൂർണ്ണമത്സര കമ്പോളത്തിന്റെയും, എണ്ണത്തിൽ ശുഷ്കമായ കുത്തക കമ്പോളത്തിന്റെയും ഇടയിൽ വരുന്ന ഒരു കമ്പോള സാഹചര്യമാണ് കുത്തക മത്സരം. 


</doc>
<doc id="261925" url="https://ml.wikipedia.org/wiki?curid=261925" title="ഫ്രിയൂളി-വെനേസിയ ജിയൂളിയ">
ഫ്രിയൂളി-വെനേസിയ ജിയൂളിയ

ഇറ്റലിയിലെ 20 പ്രദേശങ്ങളിലൊന്നും, അഞ്ച് സ്വയംഭരണപ്രദേശങ്ങളിലൊന്നുമാണ് ഫ്രിയൂളി-വെനേസിയ ജിയൂളിയ (, , ). ട്രൈഎസ്റ്റേ ആണ് ഈ പ്രദേശത്തിന്റെ തലസ്ഥാനം. 7,858 ചതുരശ്രകിലോമീറ്റർ വിസ്തീർണ്ണമുള്ള ഈ പ്രദേശത്ത് 12 ലക്ഷം ആൾക്കാർ താമസിക്കുന്നുണ്ട്. പല മദ്ധ്യ യൂറോപ്യൻ രാജ്യങ്ങൾക്കും കടലിലേയ്ക്ക് എത്താനുള്ള സ്വാഭാവിക കേന്ദ്രമാണിത്. തെക്കൻ യൂറോപ്പിന്റെ കിഴക്കും പടിഞ്ഞാറും തമ്മിൽ ബന്ധിപ്പിക്കുന്ന യാത്രാമാർഗ്ഗങ്ങൾ ഈ പ്രദേശത്തുകൂടി കടന്നുപോകുന്നുണ്ട്. ചരിത്രപ്രാധാന്യമുള്ള പ്രദേശമായ ഫ്രിയൂളി, വെനേസിയ ജിയൂളിയ എന്ന പ്രദേശത്തിന്റെ ചെറിയൊരു ഭാഗം (ജൂലിയൻ മാർച്ച് എന്നും ഇംഗ്ലീഷിൽ അറിയപ്പെടുന്നു) എന്നിവ ഈ പ്രദേശത്താണുള്ളത്. 

<br>


</doc>
<doc id="261930" url="https://ml.wikipedia.org/wiki?curid=261930" title="സാർഡീനിയ">
സാർഡീനിയ

മെഡിറ്ററേനിയൻ കടലിലെ രണ്ടാമത്തെ വലിയ ദ്വീപാണ് (സൈപ്രസിനേക്കാൾ വലുതും സിസിലിയേക്കാൾ ചെറുതുമാണിത്) സാർഡീനിയ (, , ). ഇത് ഇറ്റലിയിലെ സ്വയംഭരണാധികാരമുള്ള ഒരു പ്രദേശവുമാണ്. ഏറ്റവും അടുത്തുള്ള കര കോർസിക്കൻ ദ്വീപ്, ഇറ്റാലിയൻ ഉപദ്വീപ്, സിസിലി, ടുണീഷ്യ, ബാലെറിക് ദ്വീപുകൾ, പ്രോവെൻസ് എന്നിവയാണ്.



</doc>
<doc id="261940" url="https://ml.wikipedia.org/wiki?curid=261940" title="ട്രെന്റിനോ ആൾട്ടോ അഡിജേ">
ട്രെന്റിനോ ആൾട്ടോ അഡിജേ

വടക്കൻ ഇറ്റലിയിലെ ഒരു സ്വയംഭരണ പ്രദേശമാണ് ട്രെന്റിനോ ആൾട്ടോ അഡിജേ/സൂഡ്റ്റിറോൾ (, ; ; ). 1970 കളെത്തുടർന്ന് മിക്ക ഭരണപരമായ ചുമതലകളും ഇവിടെയുള്ള രണ്ട് സ്വയംഭരണ പ്രവിശ്യകൾക്ക് (ട്രെൻറ്റിനോ സൗത്ത് ടൈറോൾ എന്നിവ) നൽകപ്പെട്ടിട്ടുണ്ട്.

8-ആം നൂറ്റാണ്ടുമുതൽ ഈ പ്രദേശം ഓസ്ട്രിയ ഹങ്കറിയുടെയും അതിന്റെ മുൻഗാമികളായ ഓസ്ട്രിയൻ സാമ്രാജ്യം ഹോളി റോമൻ സാമ്രാജ്യം എന്നിവയുടെയും ഭാഗമായിരുന്നുവെങ്കിലും 1919-ൽ ഇത് ഇറ്റലിയോട് ചേർക്കപ്പെട്ടു. ഓസ്ട്രിയയിലെ ടൈറോൾ എന്ന പ്രദേശത്തിനൊപ്പം ഇത് ടൈറോൾ-സൗത്ത് ടൈറോൾ-ട്രെന്റിനോ എന്ന യൂറോറീജിയണിന്റെ ഭാഗമാണ്.

ഇംഗ്ലീഷിൽ ഈ പ്രദേശം "ട്രെന്റിനോ-സൗത്ത് ടൈറോൾ" എന്നോ ഇറ്റാലിയൻ പേരായ "ട്രെന്റിനോ-ആൾട്ടോ അഡിജേ" എന്നും അറിയപ്പെടുന്നു.



</doc>
<doc id="261943" url="https://ml.wikipedia.org/wiki?curid=261943" title="ബകോംഗോ">
ബകോംഗോ

കോംഗോയിലെ ഏറ്റവും വലിയ ഗ്രോത്രങ്ങളിൽ ഒന്നാണ് ബകോംഗോ. ഇവർ കോംഗോ ജനം എന്നും അറിയപ്പെടുന്നു. 'വേട്ടക്കാരൻ' എന്നാണ് ബകോംഗോയ്ക്ക് അർത്ഥം. കോംഗോ നദിക്കരയിൽ ബി.സി. 500 ൽ ആണ് ഇവർ കുടിയേറ്റം തുടങ്ങിയത്. പിന്നീട് ആഫ്രിക്കയിലെ പ്രധാന രാജ്യങ്ങളിൽ ഒന്നിന് ഇവർ രൂപം കൊടുത്തു. കോംഗോകൾ ബാണ്ടു ഗോത്രസംഘത്തിൽ ഉൾപ്പെടുന്നു. 15 ആം നൂറ്റാണ്ടിൽ യൂറോപ്യൻ അധിനിവേശം ഉണ്ടാകുന്നതോടെയാണ് കോംഗോ രാജ്യത്തിന്റെ അപചയം തുടങ്ങുന്നത്.

ഡി ആർ കോംഗോ, കോംഗോ റിപ്പബ്ലിക്, അംഗോള എന്നീ രാജ്യങ്ങളിലായി ഒന്നേകാൽ കോടിയോളം കോംഗോകൾ താമസിക്കുന്നു. ഇവരുടെ ഭാഷ കികോംഗോ എന്നറിയപ്പെടുന്നു. മിക്ക കോംഗോകളും ക്രിസ്ത്യാനികളാണ്. കൃഷിയാണ് കോംഗോകളുടെ മുഖ്യതൊഴിൽ. മരച്ചീനി, ചോളം, ഉരുളക്കിഴങ്ങ്, നിലക്കടല, കാപ്പി എന്നിവയാണ് പ്രധാനമായും കൃഷിചെയ്യുന്നത്.


</doc>
<doc id="261945" url="https://ml.wikipedia.org/wiki?curid=261945" title="പൈതഗോറിയൺ">
പൈതഗോറിയൺ

ഗ്രീസിലെ സാമോസ് ദ്വീപിൽ സ്ഥിതിചെയ്യുന്ന ഒരു പുരാതന കോട്ടനഗരമാണ് പൈതഗോറിയൺ (Pythagoreion). പുരാതന ഗ്രീക്, റോമൻ സ്മാരകങ്ങളും ഇവിടെ കാണപ്പെടുന്നു. കൂടാതെ പ്രശസ്തമായ യൂപാലിനോസ് തുരങ്കവും ഇവിടാത്തെ മറ്റൊരു ആകർഷണമാണ്. ഇന്ന് ഗ്രീസിലെ ഒരു പ്രധാന വിനോദസഞ്ചാരകേന്ദ്രം കൂടിയാണ് ഈ പട്ടണം. 

1992-ൽ സാമോസിലെ തന്നെ ഹീരായോണിന്റെ കൂടെ പൈതഗോറിയണെയും യുനെസ്കോ ലോകപൈതൃക പട്ടികയിൽ ഉൾപ്പെടുത്തിയിരുന്നു.


</doc>
<doc id="261946" url="https://ml.wikipedia.org/wiki?curid=261946" title="സ്ഥൂലസാമ്പത്തികശാസ്ത്രം">
സ്ഥൂലസാമ്പത്തികശാസ്ത്രം

സമ്പദ് വ്യവസ്ഥയെക്കുറിച്ച് മൊത്തത്തിൽ പഠിക്കുന്ന ശാസ്ത്രശാഖയാണ് സ്ഥൂലസാമ്പത്തികശാസ്ത്രം അഥവാ മാക്രോ ഇക്കണോമിക്സ്, ഇത് അഗ്രഗേറ്റ് ഇക്കണോമിക്സ് എന്നും അറിയപ്പെടുന്നു. വലുത് എന്നർത്ഥമുള്ള മാക്രോസ് എന്ന ഗ്രീക്ക് പദത്തിൽനിന്നാണ് മാക്രോ ഇക്കണോമിക്സ് എന്ന പദമുണ്ടായത്. 1936ൽ ജെ.എം. കെയിൻസിന്റെ "ജനറൽ തിയറി ഓഫ് എംപ്ലോയ്മെന്റ് ഇന്ററസ്റ്റ് ആന്റ് മണി" എന്ന പുസ്തകം പ്രസിദ്ധീകരിച്ചതോടെയാണ് ഈ സാമ്പത്തിക ശാസ്ത്രശാഖ പ്രചാരം നേടിയത്. അതിനുമുൻപ് ആധുനിക സാമ്പത്തികശാസ്ത്രത്തിന്റെ പിതാവായി അറിയപ്പെടുന്ന ആഡം സ്മിത്ത് പോലെയുള്ളവർ ഈ സാമ്പത്തികശാസ്ത്ര വിശകലനരീതിയുടെ ആവശ്യകതയെ അംഗീകരിച്ചിരുന്നില്ല.
സ്ഥൂലസാമ്പത്തികശാസ്ത്രത്തിന്റെ പ്രധാന പഠനമേഖലകൾ താഴെപ്പറയുന്നവയാണ്;


</doc>
<doc id="261951" url="https://ml.wikipedia.org/wiki?curid=261951" title="എയർ ഹാൻഡ്ലിങ് യൂണിറ്റ്">
എയർ ഹാൻഡ്ലിങ് യൂണിറ്റ്

എച്ച്.വി.എ.സി(താപനം, സംവാതനം, വാതാനുകൂലനം) വ്യൂഹത്തിലെ ഒരു പ്രധാന ഭാഗമാണ് എയർ ഹാൻഡ്ലിങ് യൂണിറ്റ് അഥവാ എയർ ഹാൻഡ്ലെർ. AHU എന്ന ചുരുക്ക നാമത്തിൽ ഇത് പൊതുവെ അറിയപ്പെടുന്നു. വാതാനുകൂലന വ്യൂഹത്തിൽ മലീമസമായ വായുവിനെ ഗുണകരമായ അവസ്ഥയിലാക്കുന്നതിനും, ശീതികരിച്ച/ അനുകൂലമായ വായുവിനെ പ്രവഹിപ്പിക്കുന്നതിനും എയർ ഹാൻഡ്ലിങ് യൂണിറ്റ് ഉപയോഗിക്കുന്നു


</doc>
<doc id="261952" url="https://ml.wikipedia.org/wiki?curid=261952" title="പരല">
പരല

തെക്കേപശ്ചിമഘട്ടതദ്ദേശവാസിയായ ഒരു ചെറിയ മരമാണ് പരല. . 8 മീറ്ററോളം പൊക്കം വയ്ക്കുന്ന ഈ മരം നീലഗിരി, പളനിമല എന്നിവിടങ്ങളിൽ നന്നായി കാണുന്നുണ്ട്.



</doc>
<doc id="261953" url="https://ml.wikipedia.org/wiki?curid=261953" title="ബ്രിട്ടീഷ് തെർമൽ യൂണിറ്റ്">
ബ്രിട്ടീഷ് തെർമൽ യൂണിറ്റ്

ഊർജ്ജം അളക്കുന്നതിനുപയോഗിക്കുന്ന ഒരു പരമ്പരാഗത അളവാണ് ബ്രിട്ടീഷ് തെർമ്മൽ യൂണിറ്റ് അഥവാ ബിറ്റിയു(BTU or Btu). ഏകദേശം 1055ജൂളിന് സമമാണ് ഒരു BTU. ഒരു റാത്തൽ(pound) ജലത്തിന്റെ താപനില ഒരു ഡിഗ്രി ഫാരൻഹീറ്റ് ഉയർത്തുന്നതിന് ആവശ്യമായ താപമാണ് 1BTU. ഇന്ന് BTUവിനു പകരം സാധാരണയയായി ഉപയോഗിക്കുന്നത് ജൂൾ ആണ്.

ഒരു ബിറ്റിയു ഏകദേശം ഇവയ്ക്ക് സമമാണ്

താപന ശീതികരണ വ്യൂഹങ്ങളുടെ ശക്തി(പവർ) പ്രസ്ഥാവിക്കാനും ബ്രിട്ടീഷ് തെർമ്മൽ യൂണിറ്റ് ചിലപ്പോൾ ഉപയോഗിക്കാറുണ്ട്.

1BTU ഏകദേശം=



</doc>
<doc id="261955" url="https://ml.wikipedia.org/wiki?curid=261955" title="മലമ്പരല">
മലമ്പരല

തെക്കെപശ്ചിമഘട്ടതദ്ദേശവാസിയായഒരു ചെറിയ വൃക്ഷമാണ് മലമ്പരല. . 8 മീറ്ററോളം ഉയരം വയ്ക്കുന്ന ഈ മരം വംശനാശഭീഷണിയുള്ളതാണ്. അഗസ്ത്യമലയിൽ കാണുന്നു.



</doc>
<doc id="261957" url="https://ml.wikipedia.org/wiki?curid=261957" title="ചില്ലർ">
ചില്ലർ

ഒരു ദ്രാവകത്തിൽ നിന്നും താപത്തെ നിർമാർജ്ജനം ചെയ്യുന്ന ഉപകരണമാണ് ചില്ലർ. ബാഷ്പ സാന്ദ്രീകരണം(vapor-compression ) വഴിയോ, ബാഷ്പ അവശോഷണ ചക്രം വഴിയോ ഇത് താപത്തെ നീക്കം ചെയ്യുന്നു.


</doc>
<doc id="261958" url="https://ml.wikipedia.org/wiki?curid=261958" title="സൈറ്റ് ആന്റ് സൌണ്ട് മാഗസിൻ">
സൈറ്റ് ആന്റ് സൌണ്ട് മാഗസിൻ

1932ൽ ബ്രിട്ടനിൽ ആരംഭിച്ച ചലച്ചിത്രം പ്രസിദ്ധീകരണമാണ് സൈറ്റ് ആന്റ് സൌണ്ട് മാഗസിൻ.ബ്രിട്ടീഷ് ഫിലിം ഇൻസ്റ്റിറ്റ്യൂട്ട് ആണ് മാഗസിൻ പ്രസിദ്ധീകരിക്കുന്നത്. ഇന്ന് സിനിമാ സംബന്ധമായ മാഗസിനുകളിൽ ലോകത്തിൽ ഏറ്റവും പ്രമുഖസ്ഥാനം ഉണ്ട് സൈറ്റ് ആന്റ് സൌണ്ടിന്. 



</doc>
<doc id="261961" url="https://ml.wikipedia.org/wiki?curid=261961" title="മലംകുരുവി">
മലംകുരുവി

പശ്ചിമഘട്ടതദ്ദേശവാസിയായ ഒരു ചെറിയ മരമാണ് മലംകുരുവി. . 7 മീറ്റർ വരെ ഉയരം വയ്ക്കുന്ന ഈ മരം 1200 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="261964" url="https://ml.wikipedia.org/wiki?curid=261964" title="പാച്ചോറ്റി (Symplocos wynadense)">
പാച്ചോറ്റി (Symplocos wynadense)

പാച്ചോറ്റി

തെക്കെപശ്ചിമഘട്ടതദ്ദേശവാസിയായ ഒരു ചെറിയ മരമാണ് പാച്ചോറ്റി അഥവാ പൊടിപാറി. . 7 മീറ്ററോളം ഉയരം വയ്ക്കുന്ന ഈ മരം 1000 മീറ്റർ മുതൽ 1600 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി വിരളമായി കാണപ്പെടുന്നു.



</doc>
<doc id="261966" url="https://ml.wikipedia.org/wiki?curid=261966" title="പാവ്‌ലോവ് ഫൈസാസ്">
പാവ്‌ലോവ് ഫൈസാസ്

ഗ്രീസിലെ ഒരു ഫാഷിസ്റ്റ് വിരുദ്ധ പ്രവർത്തകനും ഗായകനുമായിരുന്നു പാവ്‌ലോവ് ഫൈസാസ് (10 ഏപ്രിൽ 1979 – 18 സെപ്റ്റംബർ 2013). ഗ്രീസിലെ നവ നാസികളുടെ സംഘമായ 'ഗോൾഡൻ ഡാൺ' എന്ന രാഷ്ട്രീയ പാർട്ടിയിൽപ്പെട്ട ഒരാൾ ഏതൻസിനു സമീപം കൊലപ്പെടുത്തി. 



</doc>
<doc id="261971" url="https://ml.wikipedia.org/wiki?curid=261971" title="ചിത്തരഞ്ജൻ ലോക്കോമോട്ടീവ് വർക്സ്">
ചിത്തരഞ്ജൻ ലോക്കോമോട്ടീവ് വർക്സ്

പശ്ചിമ ബംഗാളിൽ മിഹിജം എന്ന സ്ഥലത്ത് 1947 -ൽ റെയിൽ വേ എഞ്ചിനുകൾ നിർമ്മിക്കാനായി സ്ഥാപിച്ച ഫാക്ടറിയാണ് ചിത്തരഞൻ ലോക്കോമോട്ടിവ് വർക്സ്. ഇവിടെനിന്ന് ആദ്യത്തെ എഞ്ചിൻ (ആവി എഞ്ചിൻ) 1950, നവംബർ ഒന്നിന് പുറത്തിറങ്ങി. ഇവിടെ ആവി എഞ്ചിനുകളും, ഡീസൽ എഞ്ചിനുകളും, ഇലക്ട്രിക്ക് എഞ്ചിനുകളും ഉണ്ടാക്കിയിരുന്നു. ആവി എഞ്ചിനുകളുടെ നിർമ്മാണം 1973-ലും ഡിസൽ എഞ്ചിനുകളുടെ നിർമ്മാണം 1994-ലും നിർത്തി.
WAP-7 : 6000 hp, AC, B.G. 140 km/hrs. speed, 3-phase drive or P7

WAP-5 : 5450 hp, 25 kV ac, B.G. 160 km/hr. speed,3-phase drive

WAG-9 : 6000 hp, 25kV ac, B.G.,freight locomotive,100 km/hrs. 3-phase drive

WAG-7 : 5000 hp, 25 kV ac, Broad Gage (BG)1.676m, speed 100 km/hrs. (on Indian Rlys.track).Tap changer/ DC Traction Motor technology

WAP-4 : 5000 hp, 25kV, ac, B.G.1.676 m speed 130 km/hrs., Tap changer / DC Traction Motor technology


</doc>
<doc id="261972" url="https://ml.wikipedia.org/wiki?curid=261972" title="ഡീസൽ ലോക്കോമോട്ടീവ് വർക്സ്">
ഡീസൽ ലോക്കോമോട്ടീവ് വർക്സ്

ഇന്ത്യൻ റെയിൽവേയുടെ ഉടമസ്ഥതയിൽ ഡീസൽ-എലെക്ട്രിക് എഞ്ചിനുകൾ നിർമ്മിക്കുന്ന ഫാക്ടറിയാണ് വാരണാസിയിലുള്ള ഡീസൽ ലോക്കോമോട്ടിവ് വർക്സ്. 1961 -ൽ തുടങ്ങിയ കമ്പനി 1964 ജനവരി 3-ന് ആദ്യത്തെ ഡീസൽ എഞ്ചിൻ പുറത്തിറക്കി. വർഷത്തിൽ 250 എഞ്ചിനുകൾ ഉണ്ടാകാനുള്ള ശേഷി ഈ ഫാക്ടറിക്കുണ്ട്. 2500 മുതൽ 5500 വരെ കുതിരശ്ശക്തിയുള്ള എഞ്ചിനുകൾ ഇവിടെ നിർമ്മിക്കുന്നുണ്ട്.
ധാരാളം എഞ്ചിനുകൾ ആഫ്രിക്കൻ രാജ്യങ്ങളിലേക്കും ശ്രീലങ്കയിലേക്കും, വിയറ്റ്നാമിലേക്കും കയറ്റി അയച്ചിച്ചിട്ടുമുണ്ട്.


</doc>
<doc id="261973" url="https://ml.wikipedia.org/wiki?curid=261973" title="ഫാൻ കോയിൽ യൂണിറ്റ്">
ഫാൻ കോയിൽ യൂണിറ്റ്

താപന/ശീതീകരണ കോയിലും(heating or cooling coil) ഒരു ഫാനും ഉൾപ്പെടുന്ന ഒരു ഉപകരണമാണ് ഫാൻ കോയിൽ യൂണിറ്റ് (ഇംഗ്ലീഷ്: Fan coil unit)അഥവാ എഫ്.സി.യു. HVACവ്യൂഹത്തിലെ ഒരു ഭാഗമാണ് എഫ്.സി.യു.
സ്വിച്ച് വഴി നേരിട്ടോ അല്ലെങ്കിൽ തെർമോസ്റ്റാറ്റ് വഴിയോ ഇതിന്റെ പ്രവർത്തനം നിയന്ത്രിക്കാം. ഇത് സ്ഥാപിച്ചിരിക്കുന്ന ഭാഗത്തെ താപനില ക്രമീകരിക്കുക എന്നതാണ് ഫാൻ കോയിൽ യൂണിറ്റിന്റെ പ്രധാന ധർമ്മം.


</doc>
<doc id="261974" url="https://ml.wikipedia.org/wiki?curid=261974" title="സിലിക്കൺ കാർബൈഡ്">
സിലിക്കൺ കാർബൈഡ്

സിലിക്കണും കാർബണും ചേർന്ന സംയുക്തമാണ് സിലിക്കൺ കാർബൈഡ്. കാർബോറാണ്ടം എന്നും ഇത് അറിയപ്പെടുന്നു. ഈ സംയുക്തത്തിന്റെ രാസസൂത്രമാണ് SiC. ഇത് പ്രകൃതിദത്തമായി സ്ഥിതി ചെയ്യുന്നത് വളരെ അപൂർവ്വമായി കാണുന്ന മൊഇസ്സനൈറ്റ് എന്ന ധാതുവിലാണ്. 1893 ശേഷം സിലിക്കൺ കാർബൈഡ് വ്യാപകമായി ഉരക്കാനുള്ള മാധ്യമം(Abrasives) ഉണ്ടാകുന്നതിന് ഉപയോഗിക്കുന്നു.


</doc>
<doc id="261975" url="https://ml.wikipedia.org/wiki?curid=261975" title="കാലിക ഊർജ്ജ കാര്യക്ഷമതാ അനുപാതം">
കാലിക ഊർജ്ജ കാര്യക്ഷമതാ അനുപാതം

എയർ കണ്ടീഷണറുകളുടെ കാര്യക്ഷമത പ്രസ്ഥാവിക്കുന്നതിനുള്ള ഒരു മാർഗ്ഗമാണ് കാലിക ഊർജ്ജ കാര്യക്ഷമതാ അനുപാതം അഥവാ സീസണൽ എനർജ്ജി എഫ്ഫിഷ്യൻസി റേഷ്യോ(ഇംഗ്ലീഷ്: Seasonal energy efficiency ratio,സംക്ഷിപ്തരൂപം:SEER).

ഒരു എയർകണ്ടീഷനറിന്റെ ശീതീകരണ കാലയളവിലെ ശീതികരണ ഉത്പാദനത്തിനെ, അതേ കലയളവിൽ തന്നെ ശീതീകരണത്തിനുപയോഗപ്പെടുത്തിയ ഊർജ്ജം കൊണ്ട് ഹരിച്ചാൽ കിട്ടുന്നതാണ് ആ എയർ കണ്ടീഷണറിന്റെ കാലിക ഊർജ്ജ കാര്യക്ഷമതാ അനുപാതം. SEER നിരക്ക് കൂടുതലാണെങ്കിൽ എയർ കണ്ടീഷണറിന്റെ കാര്യക്ഷമതയും കൂടുതലായിരിക്കും.


</doc>
<doc id="261982" url="https://ml.wikipedia.org/wiki?curid=261982" title="മഞ്ഞക്കാലി പച്ചപ്രാവ്">
മഞ്ഞക്കാലി പച്ചപ്രാവ്

മഹാരാഷ്ട്രയുടെ സംസ്ഥാന പക്ഷിയാണ് മഞ്ഞക്കാലി പച്ചപ്രാവ്. വന പ്രദേശങ്ങളിൽ സാധാരണ കണ്ടു വരുന്ന ഇവയ്ക്ക് കാഴ്ചയിൽ പ്രാവിനോട് സാദൃശ്യമുണ്ട്. പച്ച കലർന്ന മഞ്ഞയും തവിട്ടു നിറവുമാണ് ഇവയുടെ ചിറകുകൾക്ക്. നല്ല കട്ടിയുള്ള ചുണ്ടും പ്രത്യേകതരം കാലുകളുമുണ്ട്. കാലിന്റെ ഭാഗത്ത് വെളുപ്പും കറുപ്പും കലർന്ന നിറമാണ്. ആലിൻപഴമാണ് ഇവയുടെ ഭക്ഷണം. കേരളത്തിലുമെത്താറുണ്ട്.


</doc>
<doc id="261984" url="https://ml.wikipedia.org/wiki?curid=261984" title="ഇന്റർഗവൺമെന്റൽ പാനൽ ഓൺ ക്ലൈമറ്റ് ചേഞ്ച്">
ഇന്റർഗവൺമെന്റൽ പാനൽ ഓൺ ക്ലൈമറ്റ് ചേഞ്ച്

1988-ൽ വേൾഡ് മീറ്റിയെറോളജിക്കൽ ഓർഗനൈസേഷനും യുണൈറ്റഡ് നേഷൻസ് എൻവയൺമെന്റ് പ്രോഗ്രാമും ചേർന്ന് രൂപവത്കരിച്ച സമിതിയാണ് ഇന്റർഗവൺമെന്റൽ പാനൽ ഓൺ ക്ലൈമറ്റ് ചേഞ്ച് (ഐ.പി.സി.സി.). കാലാവസ്ഥാ വ്യതിയാനത്തെക്കുറിച്ച് വ്യക്തമായ വിവരവും പാരിസ്ഥിതിക, സാമൂഹിക, സാമ്പത്തിക മേഖലകളിൽ അതുണ്ടാക്കാനിടയുള്ള പ്രത്യാഘാതങ്ങളും ലോകത്തെ അറിയിക്കുകയാണ് വിവിധ രാജ്യങ്ങളിൽ നിന്നുള്ള കാലാവസ്ഥാ ശാസ്ത്രജ്ഞർ അംഗങ്ങളായ സമിതിയുടെ ചുമതല. കാലാവസ്ഥാ വ്യതിയാനത്തെക്കുറിച്ച ആഗോളതലത്തിൽലഭ്യമായ ഏറ്റവും പുതിയതും പ്രസക്തവുമായ വിവരങ്ങൾ വിലയിരുത്തി റിപ്പോർട്ടുകൾ തയ്യാറാക്കുകയാണ് ഐ.പി.സി.സി. ചെയ്യുന്നത്. ഇതുവരെ നാല് വിലയിരുത്തൽ റിപ്പോർട്ടുകൾ സമിതി പ്രസിദ്ധീകരിച്ചിട്ടുണ്ട്. ഈ റിപ്പോർട്ടുകളാണ് കാലാവസ്ഥാ വ്യതിയാന കാര്യത്തിൽ നടപടികളെടുക്കാൻ യു.എന്നും വിവിധ ആഗോള സംഘടനകളും ആധാരമാക്കുന്നത്..നിലവിൽ 195 രാജ്യങ്ങൽക്കു ഐ.പി.സി.സി യിൽ അംഗത്വമുണ്ട്. ലോകമെമ്പാടുമുള്ള അനേകം ശാസ്ത്രജ്ഞൻ ഐ.പി.സി .സി ക്കു വേണ്ടി പ്രവർത്തിക്കുന്നു.

2007-ൽ ഐ.പി.സി.സി.ക്ക് സമാധാനത്തിനുള്ള നൊബേൽ സമ്മാനം ലഭിച്ചിരുന്നു. രാജേന്ദ്രകുമാർ പാച്ചൗരിയാണ് നിലവിലെ ചെയർമാൻ.



</doc>
<doc id="261986" url="https://ml.wikipedia.org/wiki?curid=261986" title="രാജേന്ദ്രകുമാർ പാച്ചൗരി">
രാജേന്ദ്രകുമാർ പാച്ചൗരി

കാലാവസ്ഥാ വ്യതിയാനത്തെക്കുറിച്ച ആഗോളതലത്തിൽലഭ്യമായ ഏറ്റവും പുതിയതും പ്രസക്തവുമായ വിവരങ്ങൾ വിലയിരുത്തി റിപ്പോർട്ടുകൾ തയ്യാറാക്കുന്ന ഇന്റർഗവൺമെന്റൽ പാനൽ ഓൺ ക്ലൈമറ്റ് ചേഞ്ചിന്റെ (ഐ.പി.സി.സി.) മുൻ അധ്യക്ഷനാണ് ഭാരതീയനായ ഡോ. രാജേന്ദ്രകുമാർ പാച്ചൗരി (ജനനം: 20 ആഗസ്റ്റ് 1940). 106 രാജ്യങ്ങളാണ് ഈ സംഘടനയിലുള്ളത്. ഇദ്ദേഹം അധ്യക്ഷനായിരിക്കെയാണ് 2007ൽ ഐ.പി.സി.സിയ്ക്ക് സമാധാനത്തിനുള്ള നൊബേൽ സമ്മാനം ലഭിച്ചത്.

1940 ആഗസ്റ്റ് 20 - ൻ നൈനിറ്റാളിൽ ജനിച്ച പാച്ചൗരി ലക്നോയിലുമ ബീഹാറിലെ റെയിൽവേ ഇൻസ്റ്റിറ്റ്യൂട്ടിലുമായി മെക്കാനിക്കൽ എഞ്ചിനീയറിംഗ് വിദ്യാഭ്യാസം പൂർത്തിയാക്കി. 1958 ലെ റെയിൽവെ സ്പെഷ്യൽ ക്ലാസ് അപ്രന്റീസ് ബാച്ചിൽപ്പെട്ടയാളാണ്. റെയിൽവെ ജീവനക്കാരനായ പാച്ചൗരി പിന്നീട് അമേരിക്കയിലെ നോർത്ത് കരോലിന സർവകലാശാലയിൽ എം.എസിനു ചേർന്നു. 1974 ൽ അവിടുന്നു തന്നെ പി.എച്ച്.ഡിയും പൂർത്തിയാക്കി. പരിസ്ഥിതി സംരക്ഷണ രംഗത്തെ വിലപ്പെട്ട സംഭാവനകൾക്കായി 2001- ൽ അദ്ദേഹത്തിന് പത്മഭൂഷൻ ബഹുമതി ലഭിച്ചു.

2007 ലെ സമാധാനത്തിനുള്ള നോബൽ പുരസ്കാരം പാച്ചൗരി അധ്യക്ഷനായ ഐ.പി.സി.സി. , അമേരിക്കൻ വൈസ് പ്രസിഡന്റായിരുന്ന അൽ ഗോറുമായി പങ്ക് വെച്ചിരുന്നു. 
സഹപ്രവർത്തക പച്ചൗരിക്കെതിരെ ലൈംഗികപീഡന ആരോപണം ഉന്നയിച്ചതിനെത്തുടർന്ന് 2015 ഫെബ്രുവരിയിൽ ഐ.പി.സി.സി അധ്യക്ഷസ്ഥാനത്തു നിന്നും രാജി വെച്ചു.



</doc>
<doc id="261991" url="https://ml.wikipedia.org/wiki?curid=261991" title="ക്രിമിയ">
ക്രിമിയ

കരിങ്കടലിന്റെ വടക്കൻ തീരത്തുള്ളതും ഉക്രൈനിന്റെ ഭാഗമായതുമായ ഒരു ഉപദ്വീപാണ് ക്രിമിയ (). ഓട്ടോണോമസ് റിപ്പബ്ലിക് ഓഫ് ക്രിമിയ (, "Avtonomna Respublika Krym"; , "Avtonomnaya Respublika Krym"; , Къырым Мухтар Джумхуриети) ആണ് ഈ ഉപദ്വീപിന്റെ ഭൂരിഭാഗവും കയ്യാളുന്നത്. 2014 മാർച്ച്‌ 18 ന് ക്രിമിയ സ്വാതന്ത്ര്യം പ്രഖ്യാപിച്ചു. 

ക്രിമിയ ചരിത്രത്തിൽ പലവട്ടം കീഴടക്കപ്പെടുകയും അധിനിവേശത്തിലായിരിക്കുകയും ചെയ്തിട്ടുണ്ട്. സിമ്മേറിയനുകൾ, ഗ്രീക്കുകാർ, സ്കൈത്തിയനുകൾ, ഗോത്തുകൾ, ഹൂണുകൾ, ബൾഗാറുകൾ, ഖസാറുകൾ, കീവൻ റൂസ് രാജ്യം, ബൈസന്റൈൻ ഗ്രീക്കുകൾ, കിപ്ചാക്കുകൾ, ഓട്ടോമാൻ തുർക്കികൾ, ഗോൾഡൻ ഹോർഡ് ടാട്ടാറുകൾ, മംഗോളുകൾ എന്നിവരെല്ലാം ക്രിമിയ നിയന്ത്രിച്ചിട്ടുണ്ടെന്ന് ചരിത്രം പറയുന്നു. 13-ആം നൂറ്റാണ്ടിൽ വെനീസുകാർ ജെനോവന്മാർ എന്നിവർ ഈ രാജ്യം ഭാഗികമായി നിയന്ത്രിച്ചിട്ടുണ്ട്. പതിനഞ്ചാം നൂറ്റാണ്ടുമുതൽ പതിനെട്ടാം നൂറ്റാണ്ടുവരെ ക്രിമിയൻ ഖാനേറ്റ്, ഓട്ടോമാൻ സാമ്രാജ്യം എന്നിവരായിരുന്നു ഈ പ്രദേശം നിയന്ത്രിച്ചിരുന്നത്. 18-ആം നൂറ്റാണ്ടു മുതൽ 20-ആം നൂറ്റാണ്ടുവരെ ഭരണം റഷ്യൻ സാമ്രാജ്യത്തിന്റെ കൈവശമെത്തി. രണ്ടാം ലോകമഹായുദ്ധസമയത്ത് നാസി ജർമനി ക്രിമിയയുടെ നിയന്ത്രണം പിടിച്ചെടുക്കുകയുണ്ടായി. ഇരുപതാം നൂറ്റാണ്ടിന്റെ ഭൂരിഭാഗം സമയത്തും റഷ്യൻ സോവിയറ്റ് ഫെഡറേറ്റീവ് സോഷ്യലിസ്റ്റ് റിപ്പബ്ലിക്, പിന്നീട് ഉക്രൈനിയൻ സോവിയറ്റ് സോഷ്യലിസ്റ്റ് റിപ്പബ്ലിക് (സോവിയറ്റ് യൂണിയനകത്ത്) എന്നിവയായിരുന്നു ഇവിടെ ഭരണം നടത്തിയിരുന്നത്.

ഇപ്പോൾ ക്രിമിയ ഉക്രൈനിനകത്തുള്ള ഒരു സ്വയംഭരണാവകാശമുള്ള പാർലമെന്ററി റിപ്പബ്ലിക്കാണ്. ക്രിമിയൻ ഭരണഘടന, ക്രിമിയയിലെ നിയമങ്ങൾ എന്നിവയനുസരിച്ചാണ് ഇവിടെ ഭരണം നടക്കുന്നത്. സിംഫെറോപോൾ ആണ് തലസ്ഥാനവും ഭരണകേന്ദ്രവും. 26200 ചതുരശ്ര കിലോമീറ്റർ വിസ്തീർണ്ണമുള്ള ക്രിമിയയുടെ ജനസംഖ്യ 2007-ലെ കണക്കനുസരിച്ച് 1,973,185 ആയിരുന്നു. മദ്ധ്യകാലത്ത്, ക്രിമിയൻ ഖാനേറ്റ് നിലവിൽ വന്നശേഷമാണ് ക്രിമിയൻ ടാടാറുകൾ എന്ന ജനവിഭാഗം ഉരുത്തിരിഞ്ഞുണ്ടായത്. 2001-ലെ സെൻസസ് അനുസരിച്ച് ഇവർ ക്രിമിയയിലെ ജനസംഖ്യയുടെ 12.1% വരും. ജോസഫ് സ്റ്റാലിൻ ക്രിമിയൻ ടാടാറുകളെ മദ്ധ്യേഷയിലേയ്ക്ക് ബലമായി നീക്കുകയുണ്ടായി. സോവിയറ്റ് യൂണിയൻ തകർന്നശേഷം ഇവർ ഈ പ്രദേശത്തേയ്ക്ക് മടങ്ങിവരാൻ തുടങ്ങി. 2001-ലെ സെൻസസ് അനുസരിച്ച് ക്രിമിയയിലെ ജനങ്ങളിൽ 58.5% ആൾക്കാരും റഷ്യക്കാരും 24.4% ഉക്രൈനിയൻ വംശജരുമായിരുന്നു.

2014 മാർച്ച് 18ന് ക്രിമിയയെ റഷ്യയുടെ ഭാഗമാക്കി മാറ്റി. ഇത് സംബന്ധിച്ച കരാറിൽ റഷ്യൻ പ്രസിഡന്റ് വ്ലാദിമിർ പുടിനും ക്രിമിയ പാർലമെന്റ് സ്പീക്കർ വഌദിമിർ കൊൺസ്റ്റാറ്റിനോവും ഒപ്പുവെച്ചു. യൂറോപ്യൻ യൂനിയന്റെയും അമേരിക്കയുടെയും ഉപരോധമൊന്നും വകവെക്കാതെയാണ് റഷ്യ കരാറിൽ ഒപ്പുവെച്ചത്. ഇതേത്തുടർന്ന് ജി-8 രാജ്യങ്ങളുടെ പട്ടികയിൽ നിന്ന് റഷ്യയെ ഒഴിവാക്കാനും തീരുമാനമുണ്ടായി.യുക്രെയ്‌ന്റെ ഭാഗമായ ക്രീമിയയിലേക്ക് 21,000 സായുധസൈനികരെ നിയോഗിച്ചിരുന്നു. തുടർന്ന് ജനങ്ങൾക്കായി ഹിതപരിശോധന നടത്തിയെന്നും ഇതിൽ 95.5 ശതമാനം ജനപിന്തുണയും റഷ്യയിൽ ചേരുന്നതിന് ലഭിച്ചെന്നുമാണ് റഷ്യ അവകാശപ്പെടുന്നത്. ക്രീമിയയിൽ ഭൂരിപക്ഷംപേരും റഷ്യൻ ഭാഷ സംസാരിക്കുന്നവരാണെന്നും റഷ്യവാദിക്കുന്നു.




<div class="references-small">



</doc>
<doc id="262005" url="https://ml.wikipedia.org/wiki?curid=262005" title="റഫീഖ് കത്വാരി">
റഫീഖ് കത്വാരി

ഐറിഷ് പൗരത്വമുള്ള ഇന്ത്യൻവംശജനായ കവിയാണ് റഫീഖ് കത്വാരി . ശ്രീനഗറിലും ന്യൂയോർക്കിലും ഡബ്ലിനിലുമായി കഴിയുന്ന ഇദ്ദേഹം പാട്രിക് കവനോ കവിതാപുരസ്‌കാരം നേടിയിട്ടുണ്ട്. 
1969-ൽ കശ്മീർ സർവകലാശാലയിൽനിന്ന് ബിരുദം നേടിയശേഷം ന്യൂയോർക്ക് സർവകലാശാലയിലും കൊളംബിയ സർവകലാശാലയിലുമായിരുന്നു കത്വാരിയുടെ വിദ്യാഭ്യാസം. യു.എസിലെ എതാൻ അലൻ എന്ന സ്ഥാപനത്തിലായിരുന്നു ജോലി. 30 വർഷമായി കവിതകളും ലേഖനങ്ങളും എഴുതുന്നുണ്ട്. 


</doc>
<doc id="262007" url="https://ml.wikipedia.org/wiki?curid=262007" title="കരാകല്പക്സ്ഥാൻ">
കരാകല്പക്സ്ഥാൻ

ഉസ്ബെക്കിസ്ഥാനിലെ ഒരു സ്വയംഭരണ റിപ്പബ്ലിക്കാണ് Karakalpakstan ( (Қарақалпақстан Республикасы); ()). ഉസ്ബെക്കിസ്ഥാന്റെ വടക്കുപടിഞ്ഞാറൻ അറ്റം മുഴുവൻ ഈ സ്വയംഭരണപ്രദേശം വ്യാപിച്ചുകിടക്കുന്നു. നുകൂസ് (Karakalpak: "No'kis" (Нөкис)) ആണ് തലസ്ഥാനം. 160000 ചതുരശ്ര കിലോമീറ്ററാണ് ഈ പ്രദേശത്തിന്റെ വിസ്തീർണ്ണം. ഖ്വാരെസ്മ് എന്ന് പണ്ടുകാലത്ത് ഈ പ്രദേശം അറിയപ്പെട്ടിരുന്നു. പേർഷ്യൻ സാഹിത്യത്തിൽ "കാറ്റ്" (کات) എന്നാണ് ഈ പ്രദേശം അറിയപ്പെടുന്നത്.



</doc>
<doc id="262021" url="https://ml.wikipedia.org/wiki?curid=262021" title="ആഷ്മോർ കാർട്ടിയർ ദ്വീപുകൾ">
ആഷ്മോർ കാർട്ടിയർ ദ്വീപുകൾ

മനുഷ്യവാസമില്ലാത്തതും ഭൂമദ്ധ്യരേഖാപ്രദേശത്തുള്ളതും അധികം ഉയരമില്ലാത്തതുമായ രണ്ട് ദ്വീപുകളുടെ സമൂഹത്തെയാണ് ടെറിട്ടറി ഓഫ് ദി ആഷ്മോർ ആൻഡ് കാർട്ടിയർ ഐലന്റ്സ് എന്നു വിളിക്കുന്നത്. ഇന്ത്യൻ മഹാസമുദ്രത്തിലുള്ള ഇത് ഓസ്ട്രേലിയയുടെ ഒരു ബാഹ്യപ്രവിശ്യയാണ്. ഓസ്ട്രേലിയയുടെ വടക്കുപടിഞ്ഞാറായി ഇന്തോനേഷ്യയുടെ റോട്ട് ദ്വീപിന് തെക്കായി കോണ്ടിനെറ്റൽ ഷെൽഫിനടുത്തായാണ് ഈ ദ്വീപിന്റെ സ്ഥാനം.



</doc>
<doc id="262035" url="https://ml.wikipedia.org/wiki?curid=262035" title="ഓസ്ട്രേലിയൻ അന്റാർട്ടിക് ടെറിട്ടറി">
ഓസ്ട്രേലിയൻ അന്റാർട്ടിക് ടെറിട്ടറി

ഓസ്ട്രേലിയ അന്റാർട്ടിക്കയുടെ ഒരു ഭാഗം തങ്ങളുടേതാണെന്ന് ഏകപക്ഷീ‌യമായി അവകാശപ്പെടുന്നുണ്ട്. ഓസ്ട്രേലിയൻ അന്റാർട്ടിക് ടെറിട്ടറി (എ.എ.ടി.) എന്നാണ് ഓസ്ട്രേലിയ ഈ ഭൂഭാഗത്തെ വിളിക്കുന്നത്. ബ്രിട്ടൻ ആദ്യകാലത്ത് ഉന്നയിച്ചിരുന്ന ഈ ഏകപക്ഷീയ അവകാശവാദം 1933-ൽ കോമൺവെൽത്ത് ഓഫ് ഓസ്ട്രേലിയയ്ക്ക് 1933-ൽ കൈമാറ്റം ചെയ്യപ്പെടുകയായിരുന്നു. ബഹുഭൂരിപക്ഷം രാജ്യങ്ങളും ഓസ്ട്രേലിയയുടെ അവകാശവാദം അംഗീകരിക്കുകയോ പരിഗണിക്കുകയോ ചെയ്തിട്ടില്ല. അന്റാർട്ടിക്കയുടെ ഭാഗങ്ങൾക്കുമേൽ പല രാജ്യങ്ങളും അവകാശവാദമുന്നയിച്ചിട്ടുണ്ടെങ്കിലും ഓസ്ട്രേലിയൻ അവകാശവാദമാണ് ഏറ്റവും വലുത്. 1961-ൽ അന്റാർട്ടിക് ഉടമ്പടി നിലവിൽ വന്നു. ഇതിന്റെ നാലാം ആർട്ടിക്കിൾ ഇപ്രകാരം പറയുന്നു. "ഈ ഉടമ്പടി അന്റാർട്ടിക്കൻ ഭൂമിയുടെ മേലുള്ള അവകാശവാദങ്ങൾ അംഗീകരിക്കുകയോ എതിർക്കുകയോ നടപ്പിൽ വരുത്തുകയോ ചെയ്യുന്നില്ല. ഈ ഉടമ്പടി നിലവിലുള്ളിടത്തോളം പുതിയ അവകാശവാദങ്ങൾ ഉയർത്താൻ പാടില്ലാത്തതാണ്".



</doc>
<doc id="262043" url="https://ml.wikipedia.org/wiki?curid=262043" title="ചങ്ങനാശ്ശേരി യുദ്ധം">
ചങ്ങനാശ്ശേരി യുദ്ധം

കേരളത്തിലെ പഴയ നാട്ടുരാജ്യങ്ങളായ തിരുവിതാംകൂറും, തെക്കുംകൂറും തമ്മിൽ 1749 സെപ്തംബർ മാസം നടന്ന പോരാട്ടമാണ് ചങ്ങനാശ്ശേരി യുദ്ധം. നിർണായകമായ ഈ യുദ്ധത്തിലെ പരാജയം തെക്കുംകൂറിനു ആധിപത്യം നഷ്ടപ്പെടുകയും തിരുവിതാംകൂർ അവരുടെ സാമ്രാജ്യം മീനാച്ചിലാറിന്റെ തെക്കേ അതിർത്തിയിലേക്ക് വ്യാപിക്കുകയും ചെയ്തു.

രാമയ്യൻ ദളവയുടെ നെതൃത്വത്തിൽ തിരുവിതാംകൂറിന്റെ രാജ്യ വിസ്തൃതിക്കായി നാട്ടുരാജ്യങ്ങളായിരുന്ന കായകുളവും, അമ്പലപ്പുഴയും പിടിച്ചടക്കി. അമ്പലപ്പുഴയുദ്ധത്തിൽ തിരുവിതാംകൂറിന്റെ ആക്രമണത്തിനെ എതിർക്കുന്നതിനായി തെക്കുകൂർ സൈന്യ സഹായം നടത്തുകയുണ്ടായി. ഇതു മനസ്സിലാക്കിയ മാർത്താണ്ഡവർമ്മ രാജാവ് ചമ്പകശ്ശേരിയുടെ പതനത്തെ തുടർന്ന് തെക്കുംകൂർ ആക്രമിക്കാൻ തീരുമാനിച്ചു. .

വെന്നിമല, മണികണ്ഠപുരം, തളിക്കോട്ട, എന്നിസ്ഥലങ്ങൾക്കുശേഷം തെക്കുംകൂർ രാജധാനി ചങ്ങനാശ്ശേരിയിലേക്ക് മാറ്റിസ്ഥാപിച്ചിരുന്നു. ചങ്ങനാശ്ശേരി പുഴവാതിലുള്ള നീരാഴിക്കൊട്ടാരത്തിലാണ് തെക്കുംകൂർ രാജാവ് താമസിച്ചിരുന്നത്. അന്നത്തെ ഇളയരാജാവ് അമ്പലപ്പുഴയുടേയും കായങ്കുളത്തിന്റെ പതനം മനസ്സിലാക്കി സാമന്തനായി കഴിയാൻ ജ്യേഷ്ഠനോട് ഉപദേശിച്ചു, തുടർന്ന് അദ്ദേഹം തിരുവനന്തപുരത്ത് ചെന്ന് അനിഴം തിരുനാൾ മാർത്താണ്ഡവർമ്മയെ കണ്ടു സഹായം അഭ്യർത്ഥിച്ചു. ഇളയരാജാവിന്റെ പ്രവൃത്തിയിൽ ദേഷ്യപ്പെട്ട് തെക്കുംകൂർ രാജാവ് (ആദിത്യ വർമ്മ മണികണ്ഠൻ) അനുജനെ (കോത വർമ്മ മണികണ്ഠൻ) മാതാവ് മരിച്ചുവെന്ന് കള്ളം പറഞ്ഞ് അനുജനെ തിരിച്ചുകൊണ്ടുവന്നു കൊലപ്പെടുത്തി പാമ്പുകടിച്ചു മരിച്ചുവെന്ന് വാർത്ത പരത്തുകയും ചെയ്തു. തെക്കുംകൂർ രാജാവിന്റെ കഠിനപൃവർത്തു മനസ്സിലാക്കി രാമയ്യനും ഡിലനോയിക്കും വടക്കോട്ട് പടനയിക്കാൻ മാർത്താണ്ഡവർമ്മ നിർദ്ദേശം കൊടുത്തു. തിരുവിതാംകൂർ സൈന്യം ആറന്മുളയിൽ എത്തിയപ്പോൾ തെലുങ്കു ബ്രാഹ്മണർ സൈന്യത്തിനു മുൻപിൽ തടസ്സം നിന്നു. ഡിലനോയിയുടെ നേതൃത്തത്തിലുള്ള ക്രൈസ്തവ-മുസ്ലിം സൈന്യം അവരെ എതിരിട്ടു. അതിനെത്തുടന്ന് ചങ്ങനാശ്ശേരിയിലെ കോട്ടയും കൊട്ടാരവും ആക്രമിച്ചു. നീരാഴിക്കൊട്ടാരത്തിലുണ്ടായിരുന്ന രാജാവിനെ വാഴപ്പള്ളി പത്തില്ലത്തിൽ പോറ്റിമാർ സഹായിക്കുകയും രാജാവിനെ കോട്ടയം നട്ടാശ്ശേരിയിലേക്ക് മാറ്റുകയും ചെയ്തു. തിരുവിതാംകൂർ സൈന്യം പിന്തുടരാതിരിക്കാനായി വാഴപ്പള്ളിയിലെ കണ്ണമ്പേരൂർ പാലം നശിപ്പിക്കുകയും ചെയ്തു. കൊല്ലവർഷം 925 ചിങ്ങമാസം 28-ആം തീയതി (ക്രി.വർഷം 1750 സെപ്തംബർ 11) തെക്കുംകൂർ രാജാവിന്റെ ആസ്ഥാനമായ ചങ്ങനാശ്ശേരി രാമയ്യൻ ദളവ പിടച്ചടക്കി.


</doc>
<doc id="262045" url="https://ml.wikipedia.org/wiki?curid=262045" title="ലവ് ഇൻ കേരള">
ലവ് ഇൻ കേരള

ഗണേശ് പിക്ചേഴ്സിന്റെ ബാനറിൽ കെ.പി. കൊട്ടാരക്കര നിർമിച്ച മലയാളചലച്ചിത്രമാണ് ലവ് ഇൻ കേരള. വിമലാറിലിസ് വിതരണം ചെയ്ത ഈ ചിത്രം 1968 ഓഗസ്റ്റ് 9-ന് കേരളത്തിൽ പ്രദർശനം തുടങ്ങി.






</doc>
<doc id="262046" url="https://ml.wikipedia.org/wiki?curid=262046" title="ഉത്രാടം തിരുനാൾ മാർത്താണ്ഡവർമ്മ">
ഉത്രാടം തിരുനാൾ മാർത്താണ്ഡവർമ്മ

ഇന്ത്യയിലെ നാട്ടുരാജ്യമായ തിരുവിതാംകൂറിലെ അവസാനത്തെ ഇളയ രാജാവായിരുന്നു (1922–1947) ഉത്രാടം തിരുനാൾ മാർത്താണ്ഡവർമ്മ (ജനനം: 22, മാർച്ച് 1922 - മരണം: 16, ഡിസംബർ 2013). തിരുവിതാംകൂറിന്റെ മഹാരാജാവായിരുന്ന ശ്രീ ചിത്തിര തിരുനാൾ ബാലരാമവർമ്മയുടെ അനുജനാണ് ഇദ്ദേഹം. ചേരവംശത്തിൽ മാർത്താണ്ഡവർമ്മ പദ്മനാഭദാസനായി പ്രഖ്യാപിച്ചുകഴിഞ്ഞു വന്ന 55-ആമത്തെ കിരീടാവകാശിയാണ് ഉത്രാടം തിരുനാൾ.

തിരുവിതാംകൂർ രാജകുടുംബത്തിൽ 1922 മാർച്ച് 22-നു രവിവർമ്മ കൊച്ചു കോയിത്തമ്പുരാന്റേയും റാണി സേതു പാർവ്വതി ബായിയുടേയും മൂന്നാമത്തെ സന്താനമായി ജനിച്ചു. അമ്മാവനായ ശ്രീമൂലം തിരുനാൾ രാമവർമ്മയായിരുന്നു അന്ന് മഹാരാജാവ്. ഉത്രാടം തിരുനാളിന്റെ സഹോദരിയാണ് തിരുവിതാംകൂർ മഹാറാണിയായിരുന്ന കാർത്തിക തിരുനാൾ ലക്ഷ്മിഭായി തമ്പുരാട്ടി. 

ലഫ്നറ്റ് കേണൽ. കൃഷ്ണൻ ഗോപിനാഥൻ പണ്ടാലയുടെ മകൾ, അമ്മച്ചി പനംപിള്ള അമ്മ (തിരുവിതാംകൂർ രാജവംശത്തിലെ പുരുഷന്മാരുടെ ഭാര്യമാരുടെ സ്ഥാനപ്പേർ അണ് 'അമ്മച്ചി പനംപിള്ള അമ്മ') ശ്രീമതി രാധാദേവിയാണ് ഭാര്യ. ഇവർക്ക് ഒരു പുത്രനും (ശ്രീ അനന്തപത്മനാഭൻ തമ്പി) ഒരു പുത്രിയും (ശ്രീമതി പാർവ്വതിദേവി കൊച്ചമ്മ) ഉണ്ട്. അദ്ദേഹത്തിന് മദ്രാസ് റെജിമെന്റിൽ ലെഫ്റ്റനന്റ് കേണൽ പദവിയുണ്ടായിരുന്നു. പഠനകാലത്ത് കിങ് ജോർജ് അഞ്ചാമൻ മെഡലും കിങ് ജോർജ് ആറാമൻ മെഡലും നേടിയിട്ടുണ്ട്. പട്ടത്തെ തുളസി ഹിൽ കൊട്ടാരത്തിലായിരുന്നു അവസാന കാലഘട്ടത്തെ താമസം. പ്രായാധിക്യമായ അസുഖങ്ങളാൽ 2013 ഡിസംബർ 16-ന് തന്റെ പേരിൽ തന്നെയുള്ള തിരുവനന്തപുരം എസ്.യു.ടി. ആശുപത്രിയിൽ വച്ച് അന്തരിച്ചു. മൃതദേഹം കവടിയാർ കൊട്ടാരം ശ്മശാനത്തിൽ പൂർണ്ണ ഔദ്യോഗിക ബഹുമതികളോടെ സംസ്കരിച്ചു. ശ്രീപത്മനാഭസ്വാമി ക്ഷേത്രത്തിലെ മുറജപം നടക്കുമ്പോഴായിരുന്നു അദ്ദേഹത്തിന്റെ അന്ത്യം. അനന്തരവനായ മൂലം തിരുനാൾ രാമവർമ്മ രണ്ടാമൻ അദ്ദേഹത്തിന്റെ പിൻഗാമിയായി സ്ഥാനമേറ്റു. 


</doc>
<doc id="262050" url="https://ml.wikipedia.org/wiki?curid=262050" title="യമുന കൃഷ്ണൻ">
യമുന കൃഷ്ണൻ

ഒരു ഇന്ത്യൻ ശാസ്ത്രജ്ഞയാണ് യമുന കൃഷ്മൻ (ജനനം :25 മേയ് 1974). ശാന്തിസ്വരൂപ് ഭട്‌നാഗർ പുരസ്‌കാരം നേടിയിട്ടുണ്ട്. നിലവിൽ ചിക്കാഗോ സർവകലാശാലയിലെ കെമിസ്ട്രി വിഭാഗത്തിൽ പ്രോഫെസ്സറായി പ്രവർത്തിക്കുന്നു. ബാംഗ്ലൂരിലെ ടാറ്റ ഇൻസ്റ്റിറ്റിയൂട്ട് ഓഫ് ഫണ്ടമെൻറൽ റിസർച്ചിലുള്ള നാഷണൽ സെൻറർ ഫോർ ബയോളജിക്കൽ സയൻസസിൽ റീഡറായിരുന്നു.രസതന്ത്രവിഭാഗത്തിലാണ് ശാന്തിസ്വരൂപ് ഭട്‌നാഗർ പുരസ്‌കാരം ലഭിച്ചത്. ഈ പുരസ്‌കാരം ലഭിക്കുന്ന ഏറ്റവും പ്രായംകുറഞ്ഞ ശാസ്ത്രജ്ഞയാണിവർ. 
മലപ്പുറം ജില്ലയിലെ പരപ്പനങ്ങാടി സ്വദേശിയായ പി.ടി. കൃഷ്ണന്റെയും മിനിയുടെയും മകളാണ്. ചെന്നൈയിലെ വിമൻസ് ക്രിസ്ത്യൻ കോളേജിൽ നിന്നാണ് യമുന രസതന്ത്രത്തിൽ ബിരുദമെടുത്തത്. ബാംഗ്ലൂരിലെ ഇന്ത്യൻ ഇൻസ്റ്റിറ്റിയൂട്ട് ഒഫ് സയൻസസിൽ നിന്ന് രസതന്ത്രത്തിൽ ബിരുദാനന്തര ബിരുദവും ഓർഗാനിക് കെമിസ്ട്രിയിൽ ഡോക്ടറേറ്റും നേടിയ യമുന കേംബ്രിജ് സർവകലാശാലയിൽ പോസ്റ്റ് ഡോക്ടറൽ ഫെലോ ആയി പ്രവർത്തിച്ചിട്ടുണ്ട്.

കോശങ്ങൾക്കുള്ളിലെ സംഭവങ്ങൾ നിരീക്ഷിക്കുന്നതിനായി ഡി.എൻ.എ. അടിസ്ഥാനമാക്കിയുള്ള സെൻസർ വികസിപ്പിച്ചെടുക്കുന്നതിന് രസതന്ത്രത്തിന്റെ സാധ്യതകൾ പ്രയോജനപ്പെടുത്തിയതിനാണ് ഡോ.യമുനയ്ക്ക് അവാർഡ് ലഭിച്ചത്. ന്യൂക്ലിക് ആസിഡ് നാനോ ടെക്നോളജിയിലും ന്യൂക്ലിക് ആസിഡുകളുടെ ഘടന സംബന്ധിച്ച ഗവേഷണത്തിലും ഇപ്പോൾ ശ്രദ്ധ കേന്ദ്രീകരിച്ചിരിക്കുന്നു.


</doc>
<doc id="262059" url="https://ml.wikipedia.org/wiki?curid=262059" title="കോകോസ് (കീലിംഗ്) ദ്വീപുകൾ">
കോകോസ് (കീലിംഗ്) ദ്വീപുകൾ

ഓസ്ട്രേലിയയുടെ ഭാഗമായ പ്രദേശമാണ് ടെറിട്ടറി ഓഫ് ദി കോക്കോസ് (കീലിംഗ്) ഐലന്റ്സ്. ഇത് കോക്കോസ് ദ്വീപുകൾ, കീലിംഗ് ദ്വീപുകൾ എന്നീ പേരുകളിലും അറിയപ്പെടുന്നു. ഇന്ത്യാമഹാസമുദ്രത്തിൽ ക്രിസ്മസ് ദ്വീപിന് തെക്കുപടിഞ്ഞാറായി ഓസ്ട്രേലിയയ്ക്കും ശ്രീ ലങ്കയ്ക്കും ഏകദേശം മദ്ധ്യത്തിലാണ് ഈ ദ്വീപിന്റെ സ്ഥാനം.

രണ്ട് അറ്റോളുകൾ, 27 പവിഴദ്വീപുകൾ എന്നിവയാണ് ഈ ദ്വീപസമൂഹത്തിലുള്ളത്. വെസ്റ്റ് ഐലന്റ്, ഹോം ഐലന്റ് എന്നിവയിൽ മനുഷ്യവാസമുണ്ട്. ആകെ ജനസംഖ്യ ഏകദേശം 600 ആണ്.



</doc>
<doc id="262071" url="https://ml.wikipedia.org/wiki?curid=262071" title="ഉത്രം തിരുനാൾ മാർത്താണ്ഡവർമ്മ">
ഉത്രം തിരുനാൾ മാർത്താണ്ഡവർമ്മ

ശ്രീ പത്മനാഭ ദാസ വഞ്ചിപാല ഉത്രം തിരുനാൾ മാർത്താണ്ഡവർമ്മ കുലശേഖര കിരീടപതി (26 സെപ്തംബർ 1814 - 18 ആഗസ്ത് 1860) എന്നാണ് മുഴുവൻ പേര്. പത്തൊമ്പതാം നൂറ്റാണ്ടിൽ തിരുവിതാംകൂർ ഭരിച്ചിരുന്ന രാജാവ് (1847-1860). കേരള സംഗീതത്തിന്റെ ചക്രവർത്തിയായിരുന്ന സ്വാതി തിരുനാൾ മഹാരാജാവിന്റെ അനുജനായിരുന്നു. സ്വാതി തിരുനാളിന്റെ മരണശേഷം അദ്ദേഹം രാജാവായി. കഥകളി സംഗീതത്തിനു അദ്ദേഹത്തിന്റെ സംഭാവന വളരെ വലുതാണ്.

1847-ൽ സ്വാതി തിരുനാളിന്റെ മരണശേഷം പിൻഗാമിയായി അനുജൻ ഉത്രം തിരുനാൾ അധികാരത്തിലേറി. അദ്ദേഹം 1860-വരെ തിരുവിതാംകൂർ മഹാരാജാവായി ഭരണം നടത്തി. ഉത്രം തിരുനാളിന്റെ കാലത്ത് ആതുരസേവന രംഗത്ത് വളരെ പുരോഗതി ലഭിച്ചു. ബഹുഭാഷ പണ്ഡിതനായിരുന്ന ഉത്രം തിരുനാൾ വിദേശത്തുനിന്നും മരുന്നുകൾ വരുത്തുകയും ശുശ്രൂഷാരംഗത്ത് കാലോചിതമായി പുരോഗതിയിലെത്തിക്കാനും സാധിച്ചു. ഓലമേഞ്ഞ വീടുകളും, കടകമ്പോളങ്ങളും 1851-ലുണ്ടായ അഗ്നിബാധമൂലം നശിച്ചതിനെ തുടർന്ന് ഓട് മേഞ്ഞ് നൽകുന്നതിലും, അതിനുവേണ്ട സാധനസ്സാമ്രഗികൾ രാജ്യത്ത് എത്തിക്കുന്നതിലും അദ്ദെഹം ശ്രദ്ധചെലുത്തി.

1853-ൽ ഉത്രം തിരുനാൾ മാർത്താണ്ഡവർമ്മ മഹാരാജാവാണ് തിരുവിതാംകൂറിലെ അടിമവ്യാപാരം നിർത്തലാക്കിയത്. 

1853-ലാണ് (ഡിസംബർ) തിരുവിതാംകൂറിലെ (കേരളത്തിലേയും) ആദ്യ കോൺക്രീറ്റ് പാലം നിർമ്മിച്ചത്. തിരുവനന്തപുരം കരമനയാറ്റിനു കുറുകെയാണ് വലിയ കല്ലുപാലം എന്നറിയപ്പെട്ട ഈ പാലം നിർമ്മിച്ചത്. ആർഭാടപൂർവ്വം മഹാരാജാവ് തന്നെ ഇത് ഉദ്ഘാടനം ചെയ്തു പൊതുജെനങ്ങൾക്ക് തുറന്നു കൊടുത്തു. ഒരു ലക്ഷം രൂപ മുടക്കി, ലഫ്റ്റനന്റ് ഹോസ്ലേയുടെ നേതൃത്വത്തിലാണ് പാലം പണികഴിപ്പിച്ചത്. പാലത്തിന്റെ നിർമ്മാണത്തിനായി സ്വാതി തിരുനാളായിരുന്നു ശിലയിട്ടത്.

തിരുവിതാംകൂറിൽ പി.ഡബ്ല്യൂ.ഡി. വകുപ്പ് പ്രവർത്തനം ആരംഭിച്ചത് ഉത്രം തിരുനാളിന്റെ കാലത്താണ്. വെള്ളിയിൽ നിർമ്മിച്ച തൂമ്പകൊണ്ട് സ്വയം മണ്ണ് മാറ്റി അദ്ദേഹം അതിനു തുടക്കം കുറിച്ചു. പൊതുവരാമത്ത് വകുപ്പ് ആദ്യമായി തുടങ്ങിയ ജോലി തമിഴ്നാട്ടിലെ നാഞ്ചിനാട്ട് നിന്ന് തിരുവനന്തപുരം വരെ എത്തുന്ന ഒരു കനാലായിരുന്നു.


</doc>
<doc id="262073" url="https://ml.wikipedia.org/wiki?curid=262073" title="ദക്ഷിണ ടിബറ്റ്">
ദക്ഷിണ ടിബറ്റ്

സാൻഗ്നാൻ (藏南) എന്ന ചൈനീസ് പേരിന്റെ തർജ്ജമയാണ് ദക്ഷിണ ടിബറ്റ്. ഇത് രണ്ട് ഭൂവിഭാഗങ്ങളെ സൂചിപ്പിക്കാനായി ഉപയോഗിക്കാറുണ്ട്:


</doc>
<doc id="262083" url="https://ml.wikipedia.org/wiki?curid=262083" title="ലൂബ">
ലൂബ

എ.ഡി. അഞ്ചാം നൂറ്റാണ്ടിൽ കോംഗോ മേഖലയിലേക്ക് കുടിയേറിയെത്തിയ ബാണ്ടു ഗോത്രമാണ് ലൂബ. പടിഞ്ഞാറൻ കോംഗോയിലും കോംഗോ റിപ്പബ്ലിക്കിലെ സ്വയംഭരണപ്രദേശത്തുമാണ് ഇവർ ജീവിക്കുന്നത്. ടിഷിലൂബ എന്നാണ് ഇവരുടെ ഭാഷയ്ക്ക് പേര്. ഈ ദേശത്ത് 10-15 നൂറ്റാണ്ടുകളിൽ ശക്തമായിരുന്ന ലൂബ രാജ്യം ഇവരുടേതാണ്. പിന്നീട് മറ്റ് ബാണ്ടു ഗോത്രങ്ങളുടെ ആക്രമണവും യൂറോപ്യൻ അധിനിവേശവും ഉണ്ടായതോടെ ലൂബ രാജ്യം തകർന്നു. ലൂബകളിൽ ഭൂരിഭാഗം ഇന്ന് ക്രിസ്ത്യാനികളാണ്. കൃഷി, കൊത്തുപണി എന്നിവയാണ് പ്രധാന തൊഴിലുകൾ.


</doc>
<doc id="262090" url="https://ml.wikipedia.org/wiki?curid=262090" title="ബിവിടി">
ബിവിടി

പടിഞ്ഞാറൻ ആഫ്രിക്കയിലെ പ്രധാന നാട്ടുമതങ്ങളിൽ ഒന്നാണ് ബിവിടി. ഗാബോൺ, കാമറൂൺ എന്നീ രാജ്യങ്ങളിലെ ഫാംഗ് ഗോത്രങ്ങൾ, ഗാബോണിലെ ബബോംഗോ, മിറ്റ്സോഗോ ജനങ്ങൾ എന്നിവരാണ് ബിവിടി ആചാരങ്ങൾ പുലർത്തുന്നത്. ഈ ഗോത്രത്തിലുള്ള ചിലർ സെമറ്റിക് മതങ്ങളിൽ വിശ്വസിക്കുന്നുവെങ്കിലും ബിവിടി സർവരുടെയും ജീവിതരീതി കൂടിയാണ്. ക്രിസ്തു മതം, പൂർവികാരാധന, മന്ത്രവാദം, എന്നിവയെല്ലാം കൂട്ടിച്ചേർത്ത സിൻക്രെറ്റിസ്റ്റിക് മതമാണ് ബിവിടി. ഇബോഗ വർഗത്തിൽ പെട്ട ഒരു ചെടി എല്ലാ ബിവിടികളും നട്ടുവളർത്തുന്നു. ഇബോഗവേര് പവിത്രമാണിവർക്ക്. രോഗം മാറ്റാനും ജീവിതപ്രശ്നങ്ങൾക്ക് പരിഹാരം കാണാനും ഇബോഗവേരിന് കഴിവുണ്ടെന്ന് ഇവർ കരുതുന്നു. സർവ ആചാരങ്ങൾക്കും ചടങ്ങുകൾക്കും ഇബോഗയുടെ സാന്നിധ്യം കൂടിയേ തീരൂ. മിക്ക സമൂഹങ്ങൾക്കും ഒരു കാരണവർ ഉണ്ടാകും. ഇദ്ദേഹമാണ് ആചാരങ്ങൾക്ക് കാർമ്മികത്വം വഹിക്കുന്നത്. പ്രേതബാധ ഒഴിപ്പിക്കൽ, ഉപക്രമച്ചടങ്ങ്, വീട്ടിൽക്കൂടൽ, മരണം എന്നിവയ്ക്കെല്ലാം സമൂഹത്തിലെ മിക്കവാറും അംഗങ്ങൾ കാരണവരുടെ അധ്യക്ഷതയിൽ ഒത്തുകൂടും. മിക്ക ചടങ്ങുകൾക്കും കുഴൽവിളിയും ചെണ്ടമേളവും ഉണ്ടാകും. പണ്ടുകാലത്ത് മത, സംഗീത പരിപാടികളിൽ സ്ത്രീകളെ പങ്കെടുപ്പിച്ചിരുന്നില്ല. ഇന്ന് ബിവിടികളും പുരോഗമനാശയക്കാരാണ്.


</doc>
<doc id="262093" url="https://ml.wikipedia.org/wiki?curid=262093" title="വോൾട്ട തടാകം">
വോൾട്ട തടാകം

ലോകത്തിലെ ഏറ്റവും വലിയ കൃത്രിമ തടാകമാണ് വോൾട്ട തടാകം. മധ്യഘാനയിൽ 8,502 ച.കി.മീ വിസ്തൃതിയിൽ പരന്നുകിടക്കുന്ന വോൾട്ട ഘാനയുടെ കാർഷിക മേഖലയിൽ വൻ സ്വാധീനമാണ് ചെലുത്തുന്നത്. വടക്കൻ ഭാഗത്തുനിന്ന് ഒഴുകിയെത്തുന്ന വൈറ്റ് വോൾട്ട, ബ്ലാക്ക് വോൾട്ട എന്നീ നദികളെ അകൊസൊമ്പൊ എന്ന സ്ഥലത്ത് പണിത പടുകൂറ്റൻ അണക്കെട്ടിലൂടെ ചെറുത്തുനിർത്തിയാണ് ഈ റിയർവോയർ നിർമ്മിച്ചിട്ടുള്ളത്. ഘാനയുടെ ആദ്യ പ്രസിഡന്റായ ക്വാമേ എൻ‌ക്രുമയുടെ സ്വപ്നപദ്ധതിയായിരുന്നു അകൊസൊമ്പൊ ഡാം. 1965-ലാണ് ഈ ഡാം കമ്മീഷൻ ചെയ്തത്. ലോകബാങ്ക്, അമേരിക്ക, ബ്രിട്ടൻ, അമേരിക്കൻ കമ്പനിയായ വൽകോ എന്നിവയുടെ സാമ്പത്തിക സഹായത്തോടെയാണ് ഡാം പണിതത്. രാഷ്ട്രത്തിന് വൻ സാമ്പത്തിക ബാദ്ധ്യത വരുത്തിവച്ച ഈ ഭീമൻ പദ്ധതിയിലൂടെ ഉത്പാദിപ്പിക്കുന്ന വൈദ്യുതിയുടെ അവകാശം വൽകോ കമ്പനിക്ക് വിട്ടുകൊടുക്കേണ്ടിവന്നത് വൻവിവാദമായിരുന്നു. എന്നാൽ ഇന്ന് രാജ്യത്തിലെ പ്രധാന ജലവൈദ്യുതപദ്ധതിയായും ജലവിതരണപദ്ധതിയായും 'അകൊസൊമ്പൊ' നിലകൊള്ളുന്നു. 124 മീറ്റർ ഉയരവും 368 മീറ്റർ വീതിയുമുള്ള ഈ അണക്കെട്ട് ഘാനയുടെ മൊത്തം കരവിസ്തൃതിയുടെ ഏഴു ശതമാനം ഉൾക്കൊള്ളുന്നു. അകൊസൊമ്പൊയിൽ തുറന്നുവിടുന്ന ജലമാണ് വോൾട്ട നദിയായി ഒഴുകുന്നത്. വോൾട്ട നദി തെക്കു കിഴക്കോട്ട് ഒഴുകി അറ്റ്‌ലാന്റിക് മഹാസമുദ്രത്തിൽ പതിക്കുന്നു.


</doc>
<doc id="262094" url="https://ml.wikipedia.org/wiki?curid=262094" title="മെറ്റെയോറ">
മെറ്റെയോറ

ഗ്രീസിലെ പൗരസ്ത്യ ഓർത്തഡോക്സ് സഭയുടെ സന്യാസിമഠ സമുച്ചയങ്ങളാണ് മെറ്റെയോറ. ഇവിടെയുള്ള 6 മഠങ്ങൾ പ്രകൃതിയിൽ സ്വാഭാവികമായി കാണപ്പെടുന്ന ചെങ്കുത്തായ മണൽക്കൽ ശിലകളുടെ ഉച്ചിയിലാണ് പടുതുയർത്തിയിരിക്കുന്നത്. തെസ്സല്ലിയിലെ പിനിയോസ് നദിക്കും പിൻഡോസ് പർവ്വതനിരയ്ക്കും സമീപത്തായാണ് മെറ്റെയോറ സ്ഥിതിചെയ്യുന്നത്. ഇന്ന് ഇവിടം ഒരു യുനെസ്കോ ലോക പൈതൃക സ്ഥാനമാണ്.


</doc>
<doc id="262096" url="https://ml.wikipedia.org/wiki?curid=262096" title="സത്യം പറയുന്ന കള്ളൻ">
സത്യം പറയുന്ന കള്ളൻ

ഹബീബ് തൻവർ ഒരുക്കിയ നാടകമായ "ചരൺദാസ് ചോർ" ആസ്പദമാക്കി മലയാളത്തിൽ അവതരിപ്പിക്കപ്പെട്ട നാടകമാണ് സത്യം പറയുന്ന കള്ളൻ. തിരുവനന്തപുരം അക്ഷരകല അവതരിപ്പിക്കുന്ന നാടകം രാജൻ കിഴക്കനേലയാണ് രചിച്ചിരിക്കുന്നത്. മീനമ്പലം സന്തോഷ് സംവിധാനം ചെയ്തിരിക്കുന്ന നാടകത്തിൽ സുനിൽ പൂമഠം കള്ളന്റെ വേഷം അവതരിപ്പിക്കുന്നു. കാവാലം നാരായണപണിക്കരാണ് ഗാനങ്ങൾ രചിച്ചിരിക്കുന്നത്. 

രാജസ്ഥാനി നാടോടി വാമൊഴിക്കഥ ആസ്പദമാക്കി നാടോടി കലാകാരന്മാരെ ഉൾപ്പെടുത്തി ഹബീബ് തൻവർ സംവിധാനം ചെയ്ത നാടകം 1975-ലാണ് പ്രദർശനം ആരംഭിച്ചത്. ഇന്ത്യയിലും വിദേശത്തുമായി ആയിരത്തിലധികം വേദികളിൽ ചരൺദാസ് ചോർ അവതരിപ്പിച്ചു.


</doc>
<doc id="262100" url="https://ml.wikipedia.org/wiki?curid=262100" title="കോറൽ സീ ഐലന്റ് ടെറിട്ടറി">
കോറൽ സീ ഐലന്റ് ടെറിട്ടറി

ഓസ്ട്രേലിയയിലെ ക്വീൻസ്‌ലാന്റിനു വടക്കുകിഴക്കായി കാണുന്ന ചെറുതും ഏറെയും മനുഷ്യവാസമില്ലാത്തതുമായ ദ്വീപുകളുടെയും പവിഴപ്പുറ്റുകളുടെയും കൂട്ടത്തെയാണ് കോറൽ സീ ഐലന്റ്സ് ടെറിട്ടറി എന്നുവിളിക്കുന്നത്. കോറൽ സീയിലാണ് ഈ പ്രദേശം സ്ഥിതി ചെയ്യുന്നത്. വില്ലിസ് ദ്വീപാണ് ഇതിൽ മനുഷ്യവാസമുള്ള ഏക ദ്വീപ്. 780,000 കിലോമീറ്റർ വിസ്തീർണ്ണമുള്ള ഈ പ്രദേശം ഗ്രേറ്റ് ബാരിയർ റീഫിന്റെ പുറത്തുള്ള അറ്റത്തുനിന്ന് കിഴക്കോട്ടും തെക്കോട്ടും നീണ്ടുകിടക്കുന്നു. ഹെറാൾഡ്സ് ബീക്കൺ ഐലന്റ്, ഓസ്പ്രേ പവിഴപ്പുറ്റ്, വില്ലിസ് ഗ്രൂപ്പ് തുടങ്ങി പതിനഞ്ച് പവിഴപ്പുറ്റുകളൂം ദ്വീപുകളും ഈ പ്രദേശത്തുണ്ട്.



</doc>
<doc id="262106" url="https://ml.wikipedia.org/wiki?curid=262106" title="നീരോടം">
നീരോടം

പശ്ചിമഘട്ടതദ്ദേശവാസിയായ ഒരു മരമാണ് നീരോടം. . ശ്രീലങ്കയിലും കാണുന്ന ഈ മരം 20 മീറ്ററോളം ഉയരം വയ്ക്കും.



</doc>
<doc id="262107" url="https://ml.wikipedia.org/wiki?curid=262107" title="ഹേഡ് ഐലന്റ് ആൻഡ് മക്ഡൊണാൾഡ് ഐലന്റ്സ്">
ഹേഡ് ഐലന്റ് ആൻഡ് മക്ഡൊണാൾഡ് ഐലന്റ്സ്

അന്റാർട്ടിക് ദ്വീപുകളിലെ ഒരു അഗ്നിപർവ്വത ദ്വീപസമൂഹമാണ് ഹേഡ് ഐലന്റ് ആൻഡ് മക്ഡൊണാൾഡ് ഐലന്റ്സ് (എച്ച്.ഐ.എം.ഐ. എന്നാണ് ഇതിന്റെ ചുരുക്കെഴുത്ത്). ഓസ്ട്രേലിയയുടെ ബാഹ്യ ഭൂവിഭാഗങ്ങളിലൊന്നായ ഇത് മഡഗാസ്കറിൽ നിന്ന് അന്റാർട്ടിക്കയിലേയ്ക്കുള്ള വഴിയിൽ ഏകദേശം മൂന്നിൽ രണ്ടു ഭാഗം ദൂരത്താണ്. ദ്വീപസമൂഹത്തിന്റെ ആകെ വലിപ്പം 372 ചതുരശ്രകിലോമീറ്ററാണ്. തീരത്തിന്റെ ആകെ നീളം 101.9 കിലോമീറ്ററാണ്. 19-ആം നൂറ്റാണ്ടിന്റെ മദ്ധ്യകാലത്താണ് ഇവ കണ്ടെത്തപ്പെട്ടത്. 1947 മുതൽ ഇവ ഓസ്ട്രേലിയയുടെ ഭാഗമാണ്. ഓസ്ട്രേലിയയിലെ രണ്ട് പ്രവർത്തിക്കുന്ന അഗ്നിപർവ്വതങ്ങളും ഈ ദ്വീപസമൂഹത്തിലാണ്.ഇവിടെയുള്ള മൗസൺ പീക്ക് എന്ന കൊടുമുടി ഓസ്ട്രേലിയൻ ഭൂഘണ്ഡത്തിലെ ഏതൊരു കൊടുമുടിയേക്കാളും ഉയരമുള്ളതാണ്. ഇന്ത്യാമഹാസമുദ്രത്തിലെ കെർഗൂലിയൻ പീഠപ്രദേശത്താണ് ഈ ദ്വീപസമൂഹം സ്ഥിതി ചെയ്യുന്നത്.

ഈ ദ്വീപസമൂഹം ഭൂമിയിലെ ഏറ്റവും ഒറ്റപ്പെട്ട പ്രദേശങ്ങളിൽപ്പെടുന്നു: പെർത്തിൽ നിന്ന് ഏകദേശം 4099 കിലോമീറ്റർ തെക്കുപടിഞ്ഞാറും southwest of Cape Leeuwin, ദക്ഷിണാഫ്രിക്കയിൽ നിന്ന് 4200 കിലോമീറ്റർ തെക്കുകിഴക്കും മഡഗാസ്കറിൽ നിന്ന് 3830 കിലോമീറ്റർ തെക്കുകിഴക്കും അന്റാർട്ടിക്കയിൽ നിന്ന് 1630 കിലോമീറ്റർ വടക്കുമാണ് ഈ ദ്വീപ് സ്ഥിതി ചെയ്യുന്നത്. ഈ ദ്വീപുകളിൽ ഇപ്പോൾ മനുഷ്യവാസമില്ല.




</doc>
<doc id="262128" url="https://ml.wikipedia.org/wiki?curid=262128" title="ഭൂരഹിതരില്ലാത്ത കേരളം പദ്ധതി">
ഭൂരഹിതരില്ലാത്ത കേരളം പദ്ധതി

2013 സെപ്റ്റംബറിൽ യു.ഡി.എഫ് സർക്കാർ തുടങ്ങിയ പദ്ധതിയാണ് ഭൂരഹിതരില്ലാത്ത കേരളം പദ്ധതി . ആദ്യഘട്ടമായി ഭൂരഹിതരായ ഒരു ലക്ഷം പേർക്ക് മൂന്നു സെൻറ് ഭൂമിവീതം നൽകുന്ന പദ്ധതിയാണിത്. യു.പി.എ അധ്യക്ഷ സോണിയാ ഗാന്ധിയാണ് ഉദ്ഘാടനം ചെയ്തത്. വിധവകളെയും ദുർബല വിഭാഗങ്ങളെയും പാർശ്വവത്കരിക്കപ്പെട്ടവരെയും ഗുണഭോക്താക്കളായി കണ്ടെത്തിയാണ് സംസ്ഥാനം പദ്ധതി നടപ്പാക്കുന്നത്. തിരുവനന്തപുരം, കൊല്ലം, പത്തനംതിട്ട, ആലപ്പുഴ, കോട്ടയം, എറണാകുളം ജില്ലകളിൽ നിന്നുള്ള ആറുപേർക്കുള്ള പട്ടയം ഉദ്ഘാടന ചടങ്ങിൽ കൈമാറിയിട്ടുണ്ട്. 2015 ഓടെ തെരഞ്ഞെടുക്കപ്പെട്ടിട്ടുള്ള 2,43,928 പേർക്കു ഭൂമിനൽകുകയാണ് ലക്ഷ്യം. 


</doc>
<doc id="262131" url="https://ml.wikipedia.org/wiki?curid=262131" title="ആര്യന്മാലാ നാടകം">
ആര്യന്മാലാ നാടകം

പാലക്കാട് ജില്ലൽ പ്രചാരമുള്ള ഒരു നാടോടി നാടക കലാരൂപമാണ് ആര്യന്മാലാ നാടകം. ആര്യമാലയാട്ടം,ആര്യമാലക്കളി,ആര്യമാലക്കൂത്ത് എന്നീ പേരുകളിലും അറിയപ്പെടുന്ന ഈ കലാരൂപം തമിഴ് നാടിനോടു ചേർന്നു കിടക്കുന്ന ചിറ്റൂർ, തത്തമംഗലം, എലവഞ്ചേരി, നെന്മാറ ബ്ലോക്ക്, പെരുമാട്ടി, പുതുശ്ശേരി പ്രദേശങ്ങളിലും പല്ലശ്ശനയിലെ അണ്ണക്കോട് തല്ലൂമന്ന് പ്രദേശങ്ങളിലും എലവഞ്ചേരിയിലും പടിഞ്ഞാമുറി കമ്മാന്തറയിലും പനങ്ങാട്ടിരിയിലും പാരമ്പര്യമായി അവതരിപ്പിച്ചു വരുന്നു. അപൂർവ്വമായി കൊല്ലം ജില്ലയിലും ഇതിന്റെ അവതാരകരുണ്ട്. തമിഴ് സംഗീത നാടക പാരമ്പര്യത്തിലാണ് ഇത് ചിട്ടപ്പെടുത്തിയിട്ടുള്ളത്.

കൊയ്ത്തു കഴിഞ്ഞ പാടങ്ങളിൽ പ്രത്യേകം തയ്യാറാക്കിയ പന്തലിലാണ് ഈ കലാരൂപം അരങ്ങേറുന്നത്. പാണ സമുദായക്കാരാണ് ഇത് അവതരിപ്പിക്കുന്നത്. മകരം, കുംഭം, മീനം മാസങ്ങളിൽ രാത്രി കാലങ്ങളിലാണ് ഇതിന്റെ അവതരണം. നാലു മൂലയിലും കാൽ നാട്ടി അതിനു മീതെ അലകു കുത്തി, ഓലയോ പരമ്പോ കൊണ്ട് പന്തൽ തയ്യാറാക്കുന്നു. പന്തലിന്നുള്ളിൽ ഉരൽ കമിഴ്ത്തിയിട്ട് നിലവിളക്ക് കത്തിച്ചു വെയ്ക്കും. നിലവിളക്കിന്റെ സാന്നിദ്ധ്യത്തിലാണ് നാടക അവതരണം. സംഭാഷണവും പാട്ടും ചവിട്ടും ഒക്കെയുള്ള നാടോടി നാടമാണിത്. പാട്ടിലെ ഭാഷ തമിഴ് കലർന്ന മലയാള ഭാഷയാണ്. ചെറിയ ചെണ്ട, ഇലത്താളം എന്നിവയാണ് വാദ്യോപകരണങ്ങൾ 


</doc>
<doc id="262135" url="https://ml.wikipedia.org/wiki?curid=262135" title="നോർഫോക് ദ്വീപ്">
നോർഫോക് ദ്വീപ്

പസഫിക് സമുദ്രത്തിൽ ഓസ്ട്രേലിയയ്ക്കും, ന്യൂസിലന്റിനും ന്യൂ കാലഡോണിയയ്ക്കും മദ്ധ്യത്തിൽ സ്ഥിതി ചെയ്യുന്ന ഒരു ചെറു ദ്വീപാണ് നോർഫോക് ദ്വീപ് (; Norfuk: "Norf'k Ailen") ന്യൂ സൗത്ത് വെയിൽസിലെ ഇവാൻസ് ഹെഡിൽ നിന്നും 1412 കിലോമീറ്ററും ലോഡ് ഹോവ് ദ്വീപിൽ നിന്ന് 900 കിലോമീറ്റർ ദൂരത്തുമാണ് ഈ ദ്വീപ് സ്ഥിതി ചെയ്യുന്നത്. ഇത് ഓസ്ട്രേലിയൻ കോമൺവെൽത്തിന്റെ ഭാഗമാണെങ്കിലും വലിയ ഒരളവ് സ്വയംഭരണാവകാശമുണ്ട്. സമീപത്തുള്ള രണ്ട് ദ്വീപുകളും നോർഫോക് ദ്വീപും ചേർന്നതാണ് ഒസ്ട്രേലിയയുടെ ഒരു ബാഹ്യപ്രദേശം. 35 ചത്രുരശ്ര കിലോമീറ്റർ പ്രദേശത്ത് 2,300 ജനങ്ങൾ താമസിക്കുന്നുണ്ട്. കിംഗ്സ്റ്റണാണ് ഈ ദ്വീപിന്റെ തലസ്ഥാനം.

കിഴക്കൻ പോളിനേഷ്യക്കാരാണ് ഇവിടെ ആദ്യം താമസമുറപ്പിച്ചിരുന്നത്. 1788-ൽ ബ്രിട്ടൻ തങ്ങളുടെ ഓസ്ട്രേലിയൻ അധിനിവേശത്തിന്റെ ഭാഗമായി നോർഫോക് ഐലന്റിലും കോളനിഭരണം ആരംഭിച്ചു. 1855 മേയ് വരെ ശിക്ഷിക്കപ്പെടുന്ന കുറ്റവാളികളെ പാർപ്പിക്കാനുള്ള സ്ഥലമായായിരുന്നു ഈ ദ്വീപ് ഉപയോഗിച്ചിരുന്നത്. ഇതിനിടെ 1814 മുതൽ 1855 വരെയുള്ള 11 വർഷം ഈ ദ്വീപ് ഉപേക്ഷിക്കപ്പെട്ടിരുന്നു. 1856-ൽ ഇവിടെ സാധാരണ ജനങ്ങൾ സ്ഥിരമായി താമസിക്കാൻ തുടങ്ങി. പിറ്റ്കൈനിൽ നിന്നാണ് ഇവിടെ താമസക്കാരെത്തിയത്. 1901-ൽ ഈ ദ്വീപ് കോമൺവെൽത്ത് ഓഫ് ഓസ്ട്രേലിയയുടെ ഭാഗമായി മാറി. ഈ സ്ഥിതി ഇപ്പോഴും തുടരുന്നു.

പച്ചപ്പുമാറാത്ത നോർഫോക് ഐലന്റ് പൈൻ ഈ ദ്വീപിന്റെ ഒരു ബിംബമാണ്. ദ്വീപിന്റെ കൊടിയിലും ഈ മരം ചിത്രീകരിച്ചിട്ടുണ്ട്. ഓസ്ട്രേലിയയിൽ ഈ മരം ഒരു അലങ്കാര വൃക്ഷമായി ഉപയോഗിക്കുന്നുണ്ട്. ദ്വീപിൽ നിന്നുള്ള ഒരു പ്രധാന കയറ്റുമതിയാണിത്. യൂറോപ്പിലേയ്ക്കും ഇത് കയറ്റുമതി ചെയ്യുന്നുണ്ട്.









</doc>
<doc id="262144" url="https://ml.wikipedia.org/wiki?curid=262144" title="മായോട്ടെ">
മായോട്ടെ

ഫ്രാൻസിന്റെ ഒരു ഓവർസീസ് ഡിപ്പാർട്ട്മെന്റും റീജിയണുമാണ് മായോട്ടെ (, ; ഷിമവോറെ: "Maore", ; ) പ്രധാന ദ്വീപായ ഗ്രാൻഡെ-ടെറെ (മാവോറെ) ഒരു ചെറു ദ്വീപായ പെറ്റൈറ്റ്-ടെറെ (പാമാൻസി) ഇവയ്ക്കു ചുറ്റുമുള്ള ധാരാളം ചെറുദ്വീപുകൾ എന്നിവ ചേർന്ന ദ്വീപസമൂഹമാണിത്. ഇന്ത്യാ മഹാസമുദ്രത്തിലെ വടക്കൻ മൊസാംബിക് ചാനലിലാണ് ഈ ദ്വീപസമൂഹം സ്ഥിതി ചെയ്യുന്നത്. മഡഗാസ്കറിന്റെ വടക്കുപടിഞ്ഞാറൻ ഭാഗത്തിനും മൊസാംബിക്കിന്റെ വടക്കു കിഴക്കൻ ഭാഗത്തിനുമിടയിലാണിത്. 374 ചതുരശ്ര കിലോമീറ്റർ വിസ്തീർണ്ണമുള്ള ഇവിടെ 194,000 ആൾക്കാർ താമസിക്കുന്നുണ്ട്. ചതുരശ്രകിലോമീറ്ററിന് 520 ആണ് ഇവിടുത്തെ ജനസാന്ദ്രത.

മാമോഡ്സൗ ആണ് ഏറ്റവും വലിയ പട്ടണം. ഭൂമിശാസ്ത്രപരമായി ഈ ഭൂവിഭാഗം കൊമോറോ ദ്വീപുകളുടെ ഭാഗമാണെങ്കിലും മായോട്ടെയിലെ ജനങ്ങൾ 1975-ലെ ഒരു അഭിപ്രായ വോട്ടെടുപ്പിൽ രാഷ്ട്രീയമായി ഫ്രാൻസിനൊപ്പം നിൽക്കാൻ തീരുമാനിക്കുകയുണ്ടായി. ഈ ദ്വീപസമൂഹത്തിലെ ഏറ്റവും വലിയ ദ്വീപായ മവോറെ എന്ന പേരിലും ദ്വീപസമൂഹം അറിയപ്പെടുന്നുണ്ട്. ഇത് വീണ്ടും യൂണിയൻ ഓഫ് കൊമോറോസിൽ ഉൾപ്പെടുത്തണം എന്നു വാദിക്കുന്നവരാണ് പ്രധാനമായും ഈ പേരുപയോഗിക്കുന്നത്. 2009-ലെ അഭിപ്രായവോട്ടെടുപ്പിൽ ജനങ്ങളിൽ 95.2% ആൾക്കരും ഡിപ്പാർട്ട്മെന്റ് എന്ന സ്ഥാനം ലഭിക്കുന്നതിനനുകൂലമായി വോട്ടു ചെയ്തു. 2011 മാർച്ച് 31-ന് മയോട്ടെ ഒരു ഓവർസീസ് ഡിപ്പാർട്ട്മെന്റായി മാറി. 2014 ജനുവരി 1-ന് ഇത് യൂറോപ്യൻ യൂണിയനിലെ ഒരു "ഔട്ട്മോസ്റ്റ് റീജിയണായി" മാറും.



</doc>
<doc id="262164" url="https://ml.wikipedia.org/wiki?curid=262164" title="ബാലസഭ">
ബാലസഭ

കേരളത്തിലെ കുടുംബശ്രീ പ്രസ്ഥാനത്തിന് കീഴിലെ കുട്ടികളുടെ കൂട്ടായ്മയാണു ബാലസഭകൾ. ബാലസഭ അയല്പക്കങ്ങളിലെ കുട്ടികളുടെ സർഗാത്മകമായ വളർച്ചക്കു വേണ്ടി നിലകൊള്ളുന്നു.ഗവർണ്മ്ന്റിനു കീഴിലെ ഏക ബാലസംഘടന കൂടി ആണിത് .
5 മുതൽ 15 വയസ്സ് വരെയാണു സംഘടനയുടെ പ്രായപരിധി.ഓരോ ബാലസഭയിലും 15 മുതൽ 30 വരെ കുട്ടികൾ വരെ ഉണ്ടാകാം..കേരളത്തിൽ ഇപ്പോൾ 52127 ബാലസഭാകളിലായി 8,95,551 കുട്ടികൾ ഉണ്ട്. 
ഓരോ അയല്പക്കത്തിനു കീഴിൽ ഓരോ ബാലസഭകൾ ഉണ്ടാകാം.. ഒരു വാർഡിലെ എല്ലാ ബാലസഭകളും ചേർന്നതാണു ബലസമിതി .ബലസമിതികളുടെ പഞ്ചായത്ത് തല സമിതികളാണു ബാലപഞായത്തുകൾ. നഗരസഭകളിൽ ബാലനഗരസഭകളുമുണ്ട്. ജില്ലാതലത്തിലെ ബാലപാർലമന്റുകൾ കുട്ടികളുടെ മാതൃക പാർലമന്റുകൾ ആണ് .പഞ്ചായത്ത് തലത്തിൽ പ്രസിഡന്റ്‌ , സെക്രട്ടറി ,വൈസ് പ്രസിഡന്റ്‌ , 5 സ്ഥിരംസമിതി അംഗങ്ങൾ മുതലായവർ ഉണ്ടാകാം. ശിശുവികസന ഫണ്ടിൽ നിന്നും 10% ബാലസഭ പ്രവർത്തനങ്ങൾക്ക് മാറ്റിവച്ചിരിക്കുന്നു.ജില്ലാമിഷൻ വഴിയാണു പ്രധാന ഫണ്ട് .കൂടാതെ പ്രത്യേക പതധികൾക്കു യുണിസെഫും സാമ്പത്തിക സഹായം നൽകുന്നുണ്ട്.


</doc>
<doc id="262165" url="https://ml.wikipedia.org/wiki?curid=262165" title="ചങ്ങനാശ്ശേരി സ്മാരക ഗ്രന്ഥശാല">
ചങ്ങനാശ്ശേരി സ്മാരക ഗ്രന്ഥശാല

കൊല്ലം ജില്ലയിലെ, കുന്നത്തൂർ താലൂക്കിലെ ഐവർകാലയിൽ സ്ഥിതിചെയ്യുന്ന ഗ്രന്ഥശാലയാണ് ചങ്ങനാശ്ശേരി സ്മാരക ഗ്രന്ഥശാല. വളരെ പഴക്കമേറിയ ഒരു ഗ്രന്ഥശാലയാണിത്. ഗ്രന്ഥശാല സംഘം റെജിസ്റ്ററിൽ നാലാം നമ്പറിലാണ് ഐവർകലയിലെ ഗ്രന്ഥശാല റെജിസ്റ്റർ ചെയ്തിരിക്കുന്നത്. 1934-ൽ പ്രവർത്തനം ആരംഭിച്ച ചങ്ങനാശ്ശേരി, സ്മാരക ഗ്രന്ഥശാലയുടെ ആദ്യത്തെ രക്ഷാധികാരി സർദാർ കെ എം പണിക്കരായിരുന്നു.

ചങ്ങനാശ്ശേരി പരമേശ്വരൻ പിള്ളയുടെ സ്മരണാർത്ഥമാണ് ഈ ഗ്രന്ഥശാലയ്ക്ക് ഈ പേർ നൽകിയത്.


</doc>
<doc id="262167" url="https://ml.wikipedia.org/wiki?curid=262167" title="ബാൻക് ഡു ഗീസർ">
ബാൻക് ഡു ഗീസർ

മൊസാംബിക് ചാനലിന്റെ വടക്കുകിഴക്കുഭാഗത്തായി ഏറെക്കുറെ പൂർണ്ണമായി വെള്ളത്തിനടിയിലുള്ള ഒരു റീഫാണ് ബാൻക് ഡു ഗീസർ. മായോട്ടിക്ക് 125 കിലോമീറ്റർ വടക്കു കിഴക്കായും ഗ്ലോറിയോസോ ദ്വീപുകൾക്ക് 112 കിലോമീറ്റർ തെക്കുപടിഞ്ഞാറായും ആണ് ഇത് സ്ഥിതി ചെയ്യുന്നത്. മഡഗാസ്കറിന്റെ വടക്കുപടിഞ്ഞാറൻ തീരത്തുനിന്ന് 200 കിലോമീറ്റർ ദൂരെയാണിത്.

അണ്ഡാകൃതിയുള്ളതും അപകടകരമായതുമായ റീഫാണിത്. ഇതിന്റെ നീളം 8 കിലോമീറ്ററും വീതി 5 കിലോമീറ്ററുമാണ്. വേലിയിറക്കസമയത്തേ തെക്കേ അറ്റത്തെ ചില പാറകൾ ഒഴികെയുള്ള ഇതിന്റെ കരഭാഗം പൂർണ്ണമായി തെളിഞ്ഞുവരൂ. പാറക‌ൾ 1.5 മുതൽ 3 മീറ്റർ വരെ ഉയരമുള്ളവയാണ്. ഏറ്റവും ഉയരമുള്ളത് സൗത്ത് റോക്ക് എന്നറിയപ്പെടുന്ന പാറയാണ്. 8 മീറ്ററാണ് ഇതിന്റെ ഉയരം. റീഫിന്റെ കിഴക്കുഭാഗത്ത് ചില മണൽത്തിട്ടകളുണ്ട്. ഇതിൽ പുല്ലും ചെറിയ കുറ്റിച്ചെടികളും വളരുന്നുണ്ട്. മദ്ധ്യഭാഗത്തുള്ള ലഗൂണിലേയ്ക്ക് തെക്ക്-തെക്കുകിഴക്ക് വശത്തുനിന്ന് പ്രവേശിക്കാവുന്നതാണ്. ഇവിടെ ധാരാളം കടൽപക്ഷികളുണ്ട്. മണൽത്തിട്ടകളിൽ ടൺ കണക്കിനു ഗുവാനോ ഉണ്ട്.

എ.ഡി. 700-ൽ തന്നെ അറബ് നാവികർക്ക് ഈ റീഫിനെക്കുറിച്ച് അറിയാമായിരുന്നു. 800-നടുത്തുള്ള ചില നാവിക ചാർട്ടുകളിൽ ഇതിന്റെ സ്ഥാനം അടയാളപ്പെടുത്തിയിട്ടുണ്ട്. 1650-നടുത്ത് ഈ റീഫ് സ്പാനിഷ് ഭൂപടങ്ങളിൽ "അറെസിഫെ ഡെ സാന്റോ അന്റോണിയോ" എന്ന പേരിൽ രേഖപ്പെടുത്തപ്പെട്ടിട്ടുണ്ട്. ഇപ്പോഴുള്ള പേര് 1678 ഡിസംബർ 23-ന് ബ്രിട്ടീഷ് കപ്പലായ ഗേയ്സിർ ഇവിടെ മണ്ണിലുറച്ചശേഷം ലഭിച്ചതാണ്.

ഈ റീഫിന്മേൽ ഫ്രാൻസ്, മഡഗാസ്കർ, കൊമോറോസ് എന്നിവ അവകാശവാദമുന്നയിക്കുന്നുണ്ട്. ഫ്രഞ്ച് കാഴ്ച്ചപ്പാടനുസരിച്ച് ഇത് അവരുടെ ഇന്ത്യാ മഹാസമുദ്രത്തിൽ ചിതറിക്കിടക്കുന്ന ദ്വീപുകളുടെ ഭാഗമാണ്. മഡഗാസ്കർ 1976-ൽ ഇത് ത‌ങ്ങളുടെ രാജ്യത്തിന്റെ ഭാഗമാണെന്ന് പ്രസ്താവിക്കുകയുണ്ടായി. ദ്വീപിനടുത്ത് എണ്ണ നിക്ഷേപം ഉണ്ടാകാൻ സാദ്ധ്യതയുള്ളതിനാലാണിത്. കൊമോറസ് ഈ റീഫ് തങ്ങളുടെ എക്സ്ക്ലൂസീവ് സാമ്പത്തിക മേഖലയ്ക്ക് ഉള്ളിലാണെന്ന നിലപാടാണെടുത്തിട്ടുള്ളത്.



</doc>
<doc id="262174" url="https://ml.wikipedia.org/wiki?curid=262174" title="ഡാഫ്നി മഠം">
ഡാഫ്നി മഠം

ഗ്രീസിൽ സ്ഥിതിചെയ്യുന്ന 11ആം നൂറ്റാണ്ടിലെ ഒരു ബൈസാന്റൈൻ സന്യാസിമഠമായിരുന്നു ഡാഫ്നി (ഇംഗ്ലീഷ്: Daphni or Dafni; ഗ്രീക്: Δαφνί; Katharevousa Δαφνίον, Daphnion)


</doc>
<doc id="262176" url="https://ml.wikipedia.org/wiki?curid=262176" title="സൈക്കോട്രിയ അൽസോഫില">
സൈക്കോട്രിയ അൽസോഫില

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ അൽസോഫില - Psychotria alsophila. കെനിയയിലും ടാൻസാനിയയിലും കാണപ്പെടുന്നു.



</doc>
<doc id="262178" url="https://ml.wikipedia.org/wiki?curid=262178" title="സൈക്കോട്രിയ അൻഗുസ്റ്റാറ്റ">
സൈക്കോട്രിയ അൻഗുസ്റ്റാറ്റ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ അൻഗുസ്റ്റാറ്റ - Psychotria angustata. ഇക്വഡോറിലാണ് ഇത് തദ്ദേശീയമായി കാണപ്പെടുന്നത്.



</doc>
<doc id="262180" url="https://ml.wikipedia.org/wiki?curid=262180" title="സൈക്കോട്രിയ അട്രിക്കോലിസ്">
സൈക്കോട്രിയ അട്രിക്കോലിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ അട്രിക്കോലിസ് - Psychotria atricaulis. ഇത് ഫ്രഞ്ച് പോളിനേഷ്യയിൽ തദ്ദേശീയമായി കാണപ്പെടുന്നു.


</doc>
<doc id="262182" url="https://ml.wikipedia.org/wiki?curid=262182" title="സൈക്കോട്രിയ ബെഡ്ഡോമി">
സൈക്കോട്രിയ ബെഡ്ഡോമി

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ബെഡ്ഡോമി - Psychotria beddomei. ഇത് ഇന്ത്യയിൽ തദ്ദേശീയമായി കാണപ്പെടുന്നു. കേരള തമിഴ്നാട് അതിർത്തികളിലായി വ്യാപിച്ചുകിടക്കുന്ന അഗസ്ത്യമലയിലാണ് ഒരു ചെറുമരമായ ഈ സസ്യം കാണപ്പെടുന്നത്. കാട്ടുതീയും മനുഷ്യ ഇടപെടലുകളും മൂലം ഇത് വംശനാശം നേരിടുന്നു. ജൈവ ഇന്ധന നിർമ്മാണത്തിനായി സസ്യത്തെ ഉപയോഗിക്കുന്നു. കേരളത്തിൽ തിരുവനന്തപുരം മേഖലയിലും തമിഴ്നാട്ടിൽ തിരുനെൽവേലിയിലുമാണ് കാണപ്പെടുന്നത്.



</doc>
<doc id="262199" url="https://ml.wikipedia.org/wiki?curid=262199" title="കേളി (ചലച്ചിത്രം)">
കേളി (ചലച്ചിത്രം)

ജോൺപോളിന്റെ തിരകഥയിൽ ഭരതൻ സംവിധാനം നിർവഹിച്ച 1991-ൽ പുറത്തിറങ്ങിയ ലയാളചലച്ചിത്രമാണ് കേളി.




</doc>
<doc id="262211" url="https://ml.wikipedia.org/wiki?curid=262211" title="അൾജിബ്രിക് നൊട്ടേഷൻ (ചെസ്സ്)">
അൾജിബ്രിക് നൊട്ടേഷൻ (ചെസ്സ്)

ചെസ്സ് കളിയിലെ നീക്കങ്ങൾ രേഖപ്പെടുത്തതിന് ഉപയോഗിക്കുന്ന ഒരു രീതിയാണ് അൾജിബ്രിക് നൊട്ടേഷൻ. ഇപ്പോൾ, ചെസ്സുമായി ബന്ധപ്പെട്ട വിവരങ്ങൾ സൂചിപ്പിക്കുന്നതിന് സംഘടനകൾ, പുസ്തകങ്ങൾ, മാഗസിനുകൾ, പത്രങ്ങൾ എന്നിവ വ്യാപകമായി ഈ രീതി അടിസ്ഥാനപ്പെടുത്തുന്നു. അന്താരാഷ്ട്ര ചെസ്സ് മത്സരങ്ങളിലും ഈ രീതിയാണു ഉപയോഗിക്കപ്പെടുന്നതു.

ചെസ്സ് കളത്തിലെ ഓരോ കള്ളിയും a മുതൽ h വരെയുള്ള അക്ഷരം, 1 മുതൽ 8 വരെയുള്ള അക്കം എന്നിവ ഉപയോഗിച്ച് സൂചിപ്പിക്കാം. വെളുപ്പിന്റെ ഇടരു ഭാഗത്തു നിന്നു(മന്ത്രിഭാഗം)തുടങ്ങി വലതു ഭാഗത്തേക്ക്(രാജാവിന്റെ ഭാഗം) ഉള്ള കുത്തനെയുള്ള വരികളെ(Files) കുറിക്കുന്നത് യഥാക്രമം a മുതൽ h വരെയുള്ള അക്ഷരങ്ങൾ കൊണ്ടാണ്.തിരശ്ചീനമായുള്ള നിരകളെ(Ranks)കുറിക്കാൻ വെളുപ്പിന്റെ ഭാഗത്തു നിന്നു മുകളിലേക്ക് 1 മുതൽ 8 വരെയുള്ള അക്കം കൊണ്ടാണ്. അങ്ങനെ, വരിയെ സൂചിപ്പിക്കുന്ന അക്ഷരവും നിരയെ സൂചിപ്പിക്കുന്ന അക്കവും ഉപയോഗിച്ച് ഓരോ കള്ളിയും തിരിച്ചറിയുന്നു. (ഉദാഹരണത്തിന് കളി തുടങ്ങുമ്പോൾ വെളുത്ത രാജാവ് e1 എന്ന കള്ളിയിലായിരിക്കും. കറുത്ത കുതിര കളി തുടങ്ങുമ്പോൾ b8 എന്ന കള്ളിയിൽ നിന്ന് a6, c6 എന്നീ കള്ളികളിലേക്ക് നീങ്ങാൻ സാധിക്കുന്നതാണ്.)
കാലാളുകൾ ഒഴുച്ചുള്ള കരുക്കളെ സൂചിപ്പിക്കാൻ സംസാരഭാഷയുടെ ആദ്യ അക്ഷരമാണ് ഉപയോഗിക്കുന്നത്. കാലാളുകളെ സൂചിപ്പിക്കാൻ അക്ഷരങ്ങൾ ഒന്നും ഉപയോഗിക്കുന്നില്ല. ഇംഗ്ലീഷിൽ, രാജാവിന് 'K' ഉം മന്ത്രിയ്ക്ക് 'Q' ഉം തേരിന് 'R' ഉം ആനയ്ക്ക് 'B' ഉം കുതിരയ്ക്ക് 'N' ആണ് ഉപയോഗിക്കുന്നത്. 
ഒരോ കരുവിന്റെയും നീക്കം സൂചിപ്പിക്കുന്നത് ഇപ്രകാരമാണ്. ആദ്യം കരുവിനെ സൂചിപ്പിക്കുന്ന അക്ഷരം, പിന്നെ ലക്ഷ്യസ്ഥാനമായ കള്ളിയെ സൂചിപ്പിക്കുന്ന കോർഡിനേറ്റ് എന്നിങ്ങനെയാണ്. ഉദാഹരണത്തിന്, Be5 (ആനയുടെ e5 ലേക്കുള്ള നീക്കം), Nf3 (കുതിരയുടെ f3 ലേക്കുള്ള നീക്കം), c5 (കാലാളിന്റെ c5 ലേക്കുള്ള നീക്കം—കാലാളിന്റെ നീക്കത്തിന്റെ കാര്യത്തിൽ, കരുവിന്റെ അക്ഷരം ഉപയോഗിക്കുന്നില്ല). ചില പ്രസിദ്ധീകരണങ്ങളിൽ, കരുവിന്റെ അക്ഷരത്തിന് പകരം കരുവിന്റെ ഐക്കണുകൾ കാണാം. ഉദാഹരണത്തിന്, ♞c6. ഏതു ഭാഷയിലുള്ളവർക്കും മനസ്സിലാകുന്ന ഇവ, ഫിഗ്ഗറിൻ അൾജിബ്രിക് നൊട്ടേഷൻ എന്ന് അറിയപ്പെടുന്നു. 
ഒരു കരു മറ്റൊരു കരുവിനെ പിടികൂടുന്നത് സൂചിപ്പിക്കാൻ 'x' എന്ന ചിഹ്നം പിടികൂടേണ്ട കരുവിരിക്കുന്ന കള്ളിയ്ക്ക് മുമ്പിലായി ചേർക്കുന്നു. ഉദാഹരണത്തിന്, Bxe5 (ആന e5 ലെ കരുവിനെ പിടികൂടുന്നു). 


</doc>
<doc id="262221" url="https://ml.wikipedia.org/wiki?curid=262221" title="രാജേഷ് ശർമ്മ">
രാജേഷ് ശർമ്മ

ഒരു മലയാള നാടക - ചലച്ചിത്ര അഭിനേതാവാണ് രാജേഷ് ശർമ്മ . മോഹൻലാലിനും മുകേഷിനുമൊപ്പം ഛായാമുഖി, തിയറ്റർ ഇനിഷ്യേറ്റീവിന്റെ ശുദ്ധമദ്ദളം തുടങ്ങി അറുപതോളം നാടകങ്ങളിൽ അഭിനയിച്ചിട്ടുണ്ട്. കേരള സംഗീതനാടക അക്കാദമിയുടേതുൾപ്പെടെയുള്ള നിരവധി പുരസ്കാരങ്ങൾ നേടിയിട്ടുണ്ട്.
കൊല്ലം ഓലയിൽ കുമ്പളത്ത് വീട്ടിൽ ജയന്തശർമയുടെയും ജയലക്ഷ്മിയുടെയും മകനാണ്. സോപാനം പെർഫോർമിങ് സെന്ററിൽനിന്ന് നാടകഅഭിനയത്തിൽ പരിശീലനം നേടി.

2012ൽ സംസ്ഥാന ഹയർ സെക്കൻഡറി വകുപ്പ് നടപ്പാക്കിയ കഥാർസിസ് എന്ന പ്രോജക്ടിൽ 50 വിദ്യാർഥികളെ പങ്കെടുപ്പിച്ച് അവതരിപ്പിച്ച "എന്റെ ഗ്രാമം" എന്ന നാടകത്തിന്റെ സംവിധായകനായിരുന്നു. ഈ നാടകം ഡൽഹി നാഷണൽ സ്കൂൾ ഓഫ് ഡ്രാമയിൽ അവതരിപ്പിച്ചിരുന്നു.

കാൻ ഫെസ്റ്റിവലിൽ പങ്കെടുത്ത സൈറ ഉൾപ്പെടെ കുട്ടിസ്രാങ്ക്, അന്നയും റസൂലും എന്നീ ചിത്രങ്ങളിൽ ശ്രദ്ധേയവേഷങ്ങൾ അവതരിപ്പിച്ചിട്ടുണ്ട്.
 |മാർജ്ജാര ഒരു കല്ലുവച്ചനുണ | ഡിസംബർ-6-2019 റിലീസ് (കഥാപാത്രം:ട്രാവൽ ഏജന്റ് ശ്രീധരേട്ടൻ)



</doc>
<doc id="262227" url="https://ml.wikipedia.org/wiki?curid=262227" title="റഷീദ് മസൂദ്">
റഷീദ് മസൂദ്

മുൻ കേന്ദ്ര മന്ത്രിയും രാജ്യസഭാംഗവുമായിരുന്നു റഷീദ് മസൂദ് (ജനനം : 15 ആഗസ്റ്റ് 1947). ക്രിമിനൽ കേസിൽ ശിക്ഷിക്കപ്പെടുന്നവർ ഉടൻ അയോഗ്യരാകുമെന്ന സുപ്രീംകോടതി വിധിയുടെ അടിസ്ഥാനത്തിൽ സ്ഥാനം നഷ്ടമാകുന്ന ആദ്യ ജനപ്രതിനിധിയാണ് ഇദ്ദേഹം. കോൺഗ്രസ് പ്രവർത്തകസമിതിയംഗവും ഉപരാഷ്ട്രപതിസ്ഥാനത്തേക്ക് പരിഗണിച്ച ആളുമാണ്.
ഉത്തർപ്രദേശിലെ ഷാരൺപൂരിൽനിന്ന് അഞ്ചു തവണ ലോക്സഭയിലേക്ക് ജയിച്ചു. 1990-91 കാലഘട്ടത്തിൽ അന്നത്തെ വി.പി. സിങ് മന്ത്രിസഭയിൽ ആരോഗ്യ സഹമന്ത്രിയായിരുന്നു. 2007 ൽ രൂപംകൊണ്ട മൂന്നാം മുന്നണിയായ ഐക്യപുരോഗമന ദേശീയ സഖ്യത്തിന്റെ ഉപരാഷ്ട്രപതി സ്ഥാനാർഥിയായി റഷീദ് മസൂദ് മൽസരിച്ചിരുന്നു. എന്നാൽ 75 വോട്ടുകൾ നേടി മൂന്നാം സ്ഥാനത്ത് എത്താനെ ഇദ്ദേഹത്തിന് കഴിഞ്ഞുള്ളു. 
ത്രിപുര മെഡിക്കൽ കോളേജിന് അനുവദിച്ച എം.ബി.ബി.എസ് സീറ്റുകൾ കേന്ദ്ര പൂളിലേക്ക് മാറ്റി ക്രമക്കേട് നടത്തിയെന്നതാണ് റഷീദ് മസൂദിനെതിരായ കേസ്. ഈ പരീക്ഷയിലെ പഴുതുകൾ ഉപയോഗിച്ച് ചില വിദ്യാർഥികൾ ത്രിപുര റെസിഡൻറ് കമ്മീഷണറായിരുന്ന ഗുർദയാൽ സിങ്ങിന്റെയും മറ്റൊരു ഐ.പി.എസ്. ഉദ്യോഗസ്ഥന്റെയും സഹായത്തോടെ സീറ്റുകൾ കരസ്ഥമാക്കിയെന്നാണ് സി.ബി.ഐ. കേസ്. ക്രിമിനൽ ഗൂഢാലോചന, വഞ്ചന, ചതി എന്നീ വകുപ്പുകളിൽ ചുമത്തിയ കുറ്റങ്ങളാണ് റഷീദ് മസൂദിനെതിരെ തെളിഞ്ഞത്. അന്നത്തെ ത്രിപുര മുഖ്യമന്ത്രി സുധീർ രഞ്ജൻ മജുംദാറും ആരോഗ്യമന്ത്രി കാൻഷിറാം റിയാങ്ങും വിചാരണവേളയിൽ മരിച്ചു. സി.ബി.ഐ. എടുത്ത 11 കേസുകളിൽ മൂന്നെണ്ണത്തിൽ മസൂദ് പ്രതിയാണ്. 

അഴിമതി നിരോധന നിയമപ്രകാരം മസൂദ് കുറ്റക്കാരനാണെന്ന് സപ്തംബർ 19-ന് ഡൽഹിയിലെ പ്രത്യേക കോടതി കണ്ടെത്തിയിരുന്നു. ജനപ്രാതിനിധ്യ നിയമത്തിലെ എട്ട്-ഒന്ന് വകുപ്പുപ്രകാരം അഴിമതി ക്കേസുകളിൽ കുറ്റക്കാരനെന്ന് കണ്ടെത്തിയതിനാൽ അയോഗ്യനായി. സി.ബി.ഐ പ്രത്യേക കോടതി ജഡ്ജി ജെ.പി.എസ്. മാലിക് നാലു വർഷം തടവിന് ശിക്ഷിച്ചു. തടവ് ശിക്ഷയ്​ക്ക് പുറമേ മസൂദ് 60,​000 രൂപ പിഴയൊടുക്കണം. 



</doc>
<doc id="262234" url="https://ml.wikipedia.org/wiki?curid=262234" title="ധോണി, പാലക്കാട്">
ധോണി, പാലക്കാട്

കേരളത്തിലെ പാലക്കാട് ജില്ലയിലുള്ള ഒരു പ്രദേശമാണ് ധോണി. പാലക്കാട് നഗരത്തിൽ നിന്നും 15 കിലോമീറ്റർ അകലെയായി ഈ പ്രദേശം സ്ഥിതി ചെയ്യുന്നു. ധോണിയുടെ വടക്കേ അതിർത്തി പശ്ചിമഘട്ടമാണ്. ഒരു വിനോദസഞ്ചാരകേന്ദ്രമായ ഇവിടുത്തെ പ്രധാന ആകർഷണങ്ങൾ ധോണി വെള്ളച്ചാട്ടവും ഫാംഹൗസുമാണ്. പ്രശസ്തമായ ചേറ്റിൽ വെട്ടിയ ഭഗവതി ക്ഷേത്രവും ശിവക്ഷേത്രവും ഇവിടെയാണ് സ്ഥിതി ചെയ്യുന്നത്

സംരക്ഷിത വനമേഖലക്കുള്ളിലാണ് ധോണി വെള്ളച്ചാട്ടം സ്ഥിതി ചെയ്യുന്നത്. അടിവാരത്ത് നിന്നും 3 കിലോമീറ്റർ മലകയറി വേണം വെള്ളച്ചാട്ടത്തിലെത്താൻ. വെള്ളച്ചാട്ടത്തിനടുത്തായി ഉപേക്ഷിക്കപ്പെട്ട ഒരു ബംഗ്ലാവുണ്ട്. ഈ പ്രദേശത്തുള്ള ഓറഞ്ച്, ഏലം കൃഷികളുടെ മേൽനോട്ടത്തിനായി 1850-കളിൽ ബ്രിട്ടീഷുകാർ നിർമിച്ചതാണീ ബംഗ്ലാവ്.



</doc>
<doc id="262236" url="https://ml.wikipedia.org/wiki?curid=262236" title="പത്തുകുടി">
പത്തുകുടി

കേരളത്തിലെ പാലക്കാട് ജില്ലയിൽ മാത്രം കാണപ്പെടുന്ന ഒരു ചെറുജനവിഭാഗമാണ് പത്തുകുടി അല്ലെങ്കിൽ പത്തുമഠക്കാർ എന്ന സമുദായം.വാദ്ധ്യാർ,പണിക്കർ,മൂത്തോട്ടി,ചെട്ടി ,മന്നാടി എന്നീ അഞ്ചു ഉപവിഭാഗങ്ങളിലായി അറിയപ്പെടുന്ന സമുദായം കാവേരിപൂംപട്ടണത്തിൽ നിന്നും നൂറ്റാണ്ടുകൾക്കു മുമ്പ് പാലക്കാട്ടിലേയ്ക്ക് കുടിയേറിയവരാണ്. വൈശ്യവൃത്തി സ്വീകരിച്ച ബ്രാഹ്മണരാണ്‌ ഇന്ന് പത്തുകുടി അല്ലെങ്കിൽ പത്തുമഠക്കാർ എന്നറിയപ്പെടുന്നത്. തിരുജ്ഞാനസംബന്ധരുടെ പ്രഥമ ശിഷ്യഗണത്തിൽ പ്പെടുന്ന ഈ സമൂഹം ചെന്തമിഴ്,സംസ്കൃതം എന്നീ ഭാഷകളിൽ പണ്ഡിതർ ആയിരുന്നു.


</doc>
