<doc id="243940" url="https://ml.wikipedia.org/wiki?curid=243940" title="കിഴവനും കടലും">
കിഴവനും കടലും

അമേരിക്കൻ എഴുത്തുകാരനായ ഏണസ്റ്റ് ഹെമിംഗ്‌വേ രചിച്ച നോവലാണ് കിഴവനും കടലും (ദി ഓൾഡ് മാൻ ആൻഡ് ദ സീ) 1951-ൽ ക്യൂബയിൽ വച്ചെഴുതിയ ഈ കൃതി 1952-ലാണ് പ്രസിദ്ധീകരിക്കപ്പെട്ടത്. ഏണസ്റ്റ് ഹെമിംഗ്‌വേയുടെ ജീവിതകാലത്ത് പ്രസിദ്ധീകരിക്കപ്പെട്ട അവസാന പ്രധാന കൽപ്പിതകഥയാണിത്. 

ഇദ്ദേഹത്തിന്റെ കൃതികളിൽ ഏറ്റവും പ്രസിദ്ധമായവയിൽ ഒന്നാണിത്. വൃദ്ധനായ സാന്റിയാഗോ എന്ന മീൻപിടുത്തക്കാരൻ ഒരു ഭീമൻ മാർലിൻ മത്സ്യവുമായി ഗൾഫ് സ്ട്രീമിൽ മൽപ്പിടുത്തം നടത്തുന്നതാണ് കഥാതന്തു. "ദി ഓൾഡ് മാൻ ആൻഡ് ദ സീ" എന്ന കൃതിക്ക് 1953-ൽ കൽപ്പിതകഥകൾക്കുള്ള പുലിറ്റ്സർ പുരസ്കാരം ലഭിക്കുകയുണ്ടായി. 1954-ൽ ഹെമിംഗ്‌വേയ്ക്ക് നോബൽ സമ്മാനം ലഭിച്ചപ്പോൾ ഈ കൃതിയും അതിന് കാരണമായതായി പ്രസ്താവിക്കപ്പെട്ടിരുന്നു. 



</doc>
<doc id="243946" url="https://ml.wikipedia.org/wiki?curid=243946" title="സ്ത്രീ ലിംഗഛേദനം">
സ്ത്രീ ലിംഗഛേദനം

സ്ത്രീ ജനനേന്ദ്രിയം മുറിക്കൽ, സ്ത്രീ പരിച്ഛേദനം എന്നും അറിയപ്പെടുന്ന സ്ത്രീ ജനനേന്ദ്രിയ ഛേദനത്തെ (FGM), “വൈദ്യപരമല്ലാത്ത കാരണങ്ങളാൽ, സ്ത്രീയുടെ ബാഹ്യ ജനനേന്ദ്രിയം ഭാഗികമായോ പൂർണ്ണമായോ നീക്കംചെയ്യലോ സ്ത്രീയുടെ ജനനേന്ദ്രിയ അവയവങ്ങൾക്ക് വരുന്ന മറ്റെന്തെങ്കിലും മുറിവോ ഉൾപ്പെടുന്ന എല്ലാ നടപടിക്രമങ്ങളും” എന്നാണ് ലോകാരോഗ്യ സംഘടന (WHO) നിർവചിക്കുന്നത്. ഉപ-സഹാറനിലും വടക്കുകിഴക്ക് ആഫ്രിക്കയിലും ഉള്ള 27 രാജ്യങ്ങളിലെ ഗോത്ര സമൂഹങ്ങളും ഏഷ്യയിലെ ചില വിഭാഗങ്ങളും മറ്റിടങ്ങളിലുള്ള കുടിയേറ്റ സമൂഹങ്ങളും ഒരു സാംസ്കാരിക ചടങ്ങായി FGM പിന്തുടർന്നുവരുന്നു. ഛേദനം നടത്തപ്പെടുന്ന പ്രായം പലയിടത്തും പലതാണ്. എന്നിരുന്നാലും, ജനനം മുതൽ പ്രായപൂർത്തിയാകുന്നത് വരെയുള്ള സമയത്താണിത് നടക്കുന്നത്; ദേശീയ കണക്ക് ലഭ്യമായ പകുതി രാജ്യങ്ങളിൽ, അഞ്ച് വയസ്സ് പ്രായമാകുന്നതിന് മുമ്പുതന്നെ ഛേദനം നടത്തപ്പെടുന്നു. 

ഈ സമ്പ്രദായത്തിൽ ഒന്നോ നിരവധിയോ നടപടിക്രമങ്ങൾ ഉണ്ടാകും. ഗോത്ര സമൂഹമനുസരിച്ച് നടപടിക്രമങ്ങൾ വ്യത്യാസപ്പെടും. പൂർണ്ണ ഭഗശിശ്നവും അല്ലെങ്കിൽ ഭാഗിക ഭഗശിശ്നവും ഭഗശിശ്നത്തിന്റെ മുകളിലേക്ക് നിൽക്കുന്ന ഭാഗവും, പൂർണ്ണ ഭഗശിശ്നവും അല്ലെങ്കിൽ ഭാഗിക ഭഗശിശ്നവും യോനിയുടെ, ചുണ്ടിന്റെ ആകൃതിയിലുള്ള മടക്കുകളുടെ ഉൾഭാഗവും നീക്കംചെയ്യുന്നത് ഈ നടപടിക്രമങ്ങളിൽ ഉൾപ്പെടുന്നു; ഈ സമ്പ്രദായത്തിന്റെ ഏറ്റവും ക്രൂരമായ രീതിയിൽ (ഇൻഫിബുലേഷൻ) യോനിയുടെ ചുണ്ടിന്റെ ആകൃതിയിലുള്ള മടക്കുകളുടെ ഉൾഭാഗവും പുറംഭാഗവും യോനിയുടെ പൊതിഞ്ഞ് സൂക്ഷിക്കുന്ന മാംസവും വരെ നീക്കംചെയ്യുന്നു. ടൈപ്പ് III FGM എന്ന് WHO വിളിക്കുന്ന ഈ അവസാനത്തെ രീതിയിൽ, മൂത്രവും ആർത്തവരക്തവും പുറത്തുപോകുന്നതിന് ഒരു സുഷിരം മാത്രമാണ് വിടുന്നത്, ലൈംഗികബന്ധത്തിനും പ്രസവത്തിനുമായി യോനി തുറക്കപ്പെടുന്നു. നടപടിക്രമത്തെ അടിസ്ഥാനമാക്കിയാണ് ആരോഗ്യ പ്രഭാവങ്ങൾ ഉണ്ടാവുന്നത്, എന്നാൽ ആരോഗ്യ പ്രഭാവങ്ങളിൽ തുടർച്ചയായ അണുബാധകൾ, സ്ഥിരമായ വേദന, മുഴകൾ, ഗർഭം ധരിക്കാനുള്ള ശേഷിയില്ലായ്മ, പ്രസവ സമയത്തെ സങ്കീർണ്ണതകൾ, മാരകമായ രക്തസ്രാവം എന്നിവ ഉൾപ്പെടുന്നു.

ലിംഗ അസമത്വം, സ്ത്രീകളുടെ ലൈംഗികത നിയന്ത്രിക്കുന്നതിനുള്ള ശ്രമങ്ങൾ, ശുദ്ധതയെയും പാതിവ്രത്യത്തെയും രൂപഭാവത്തെയും കുറിച്ചുള്ള ആശയങ്ങൾ എന്നിവയിൽ നിന്നാണ് ഈ സമ്പ്രദായം ഊർജ്ജം വലിക്കുന്നത്. സ്ത്രീകളാണ് പൊതുവെ ഈ നടപടിക്രമം നിർവഹിക്കുന്നത്. ഇതൊരു അഭിമാനത്തിന്റെ ഉറവിടമായാണ് ഈ സ്ത്രീകൾ കരുതുന്നത്. ഇങ്ങനെ ചെയ്തില്ലെങ്കിൽ തങ്ങളുടെ മക്കളോ പേരക്കുട്ടികളോ സാമൂഹിക പുറന്തള്ളലിന് വിധേയമാക്കപ്പെടുമെന്ന് ഇവർ ഭയക്കുന്നു. ഈ നടപടിക്രമം കേന്ദ്രീകരിച്ചിരിക്കുന്ന 29 രാജ്യങ്ങളിലായി, 130 മില്യണിലധികം സ്ത്രീകളും പെൺകുട്ടികളും FGM-ന് വിധേയമാക്കപ്പെട്ടിട്ടുണ്ട്. പ്രധാനമായും ജിബൂട്ടി, എറിത്രിയ, സൊമാലിയ, സുഡാൻ എന്നിവിടങ്ങളിൽ കണ്ടുവരുന്ന ഒരു സമ്പ്രദായമായ പൂർണ്ണ പരിഛേദനത്തിന് (ഇൻഫിബുലേഷൻ) എട്ട് മില്യണിലധികം പേർ വിധേയമായിട്ടുണ്ട്.

FGM നടക്കുന്ന മിക്ക രാജ്യങ്ങളിലും നിയമം കൊണ്ട് ഈ സമ്പ്രദായം തടയുകയോ നിയന്ത്രിക്കുകയോ ചെയ്തിട്ടുണ്ടെങ്കിലും, നിയമം പലപ്പോഴും നടപ്പാക്കപ്പെടുന്നില്ല. ഈ സമ്പ്രദായം ഉപേക്ഷിക്കുന്നതിന് ആളുകളെ പ്രേരിപ്പിക്കുന്നതിന്, 1970-കൾ തൊട്ട് അന്താരാഷ്ട്ര പ്രയത്നങ്ങൾ നടന്നുവരുന്നുണ്ട്. 2012-ൽ ഈ സമ്പ്രദായത്തെ മനുഷ്യാവകാശ ലംഘനമായി യുണൈറ്റഡ് നേഷൻസ് ജനറൽ അസംബ്ലി പ്രഖ്യാപിക്കുകയും ചെയ്തിട്ടുണ്ട്. ഈ എതിർപ്പിനും വിമർശകരുണ്ട്. ചില വിമർശകരാകട്ടെ നരവംശശാസ്ത്രജ്ഞന്മാരാണ് (ആന്ത്രോപ്പോളജിസ്റ്റ്). സാംസ്കാരിക ആപേക്ഷികതാസിദ്ധാന്തത്തെയും സഹിഷ്ണുതയെയും മനുഷ്യാവകാശങ്ങളുടെ സാർവലൗകികതയെയും കുറിച്ചുള്ള സങ്കീർണ്ണമായ ചോദ്യങ്ങൾ ഉയർത്തിക്കൊണ്ട്, നരവംശശാസ്ത്രത്തിന്റെ പ്രധാനപ്പെട്ട ധാർമ്മികതാ വിഷയമായി FGM മാറിക്കഴിഞ്ഞിട്ടുണ്ടെന്ന് എറിക് സിൽവർമാൻ എഴുതുന്നു.
ലോകാരോഗ്യസംഘടന സ്ത്രീകളിലെ ചേലാകർമ്മത്തെ നാലായി വർഗ്ഗീകരിച്ചിട്ടുണ്ട്. 


ചേലാകർമ്മത്തിനിരയാകുന്ന 85 ശതമാനം സ്ത്രീകളിലും ടൈപ്പ് I, ടൈപ്പ് II എന്നീ രീതികളാണ് നടപ്പിലാക്കപ്പെടുന്നത്. ടൈപ്പ് III ജിബൂട്ടി, സൊമാലിയ, സുഡാൻ, എറിത്രിയയുടെ ഭാഗങ്ങൾ, മാലി എന്നിവിടങ്ങളിലാണ് ചെയ്യുന്നത്.

ചേലാകർമ്മം ചെയ്യുന്നതിലൂടെ പല ആരോഗ്യപ്രശ്നങ്ങളുമുണ്ടാകുന്നുണ്ട്. ആവർത്തിച്ചുണ്ടാകുന്ന വിസർജ്ജ്യവ്യവസ്ഥയിലെ രോഗാണുബാധ (മൂത്രത്തിലെ പഴുപ്പ്), യോനിയിലെ രോഗാണുബാധ, സ്ഥിരമായുണ്ടാകുന്ന വേദന, കുട്ടികളുണ്ടാകാതിരിക്കുക, മരണകാരണമായേക്കാവുന്ന രക്തസ്രാവം, എപിഡെർമോയ്ഡ് സിസ്റ്റ് എന്ന മുഴ, പ്രസവസമയത്തുണ്ടാകുന്ന ബുദ്ധിമുട്ടുകൾ എന്നിവയുണ്ടാകാറുണ്ട്. കൂടാതെ ലൈംഗികമായി ബന്ധപ്പെടുമ്പോൾ വേദന, ലൈംഗിക സംതൃപ്തിക്കുറവ്, രതിമൂര്ച്ഛയില്ലായ്മ എന്നിവയും കാണപ്പെടാറുണ്ട്. ആരോഗ്യപ്രശ്നങ്ങൾ, അവകാശധ്വംശനം, സമ്മതമില്ലാതെ ചെയ്യുന്ന രീതി എന്നിവയൊക്കെ എതിർപ്പിന് കാരണകാകുന്നുണ്ട്. 2012-ൽ ഐക്യരാഷ്ട്രസംഘടനയുടെ പൊതുസഭ ഈ പ്രക്രീയ നിരോധിക്കുന്ന പ്രമേയം ഐകകണ്ഠ്യേന പാസാക്കുകയുണ്ടായി.

സിൽവിയ ടമേൽ എന്ന ഉഗാണ്ടൻ നിയമ വിദഗ്ദ്ധയുടെ അഭിപ്രായത്തിൽ ആഫ്രിക്കയിൽ ധാരാളം പേർ ഈ ആചാരത്തിനെതിരായി പ്രവർത്തിക്കുന്നുണ്ട്. ഇതിനെതിരായ ഗവേഷണഫലങ്ങളും നിലവിലുണ്ട്. ആഫ്രിക്കയിലെ സ്ത്രീ വിമോചന പ്രവർത്തകർ ആഫ്രിക്കൻ സ്ത്രീകളെ ശിശുക്കളായി കാണുന്ന "സാമ്രാജ്യത്വ പ്രവർത്തനത്തെയും" സ്ത്രീകളിലെ ചേലാകർമ്മം ആധുനികതയെ വർജ്ജിക്കുകയാണെന്ന ലഘൂകരണത്തെയും എതിർക്കുന്നുണ്ടെന്ന് ടമേൽ അഭിപ്രായപ്പെടുന്നു. ഈ പ്രക്രീയ തുടരുന്നതിന് സാംസ്കാരികവും രാഷ്ട്രീയവുമായ കാരണങ്ങളുണ്ടെന്ന് ടമേൽ വിവരിക്കുന്നുണ്ട്. ഇതിനെ എതിർക്കുന്നത് സങ്കീർണ്ണമാക്കുന്നത് ഇത്തരം കാരണങ്ങളാണ്.











</doc>
<doc id="243957" url="https://ml.wikipedia.org/wiki?curid=243957" title="കാട്ടുകരണ">
കാട്ടുകരണ

പശ്ചിമഘട്ടതദ്ദേശവാസിയായ ഒരു മരമാണ് കാട്ടുകരണ. . അടങ്ങി, ചെമ്പരശൻ, കരിക്കോവ, ഒല, മലരാഗ, നാഗട്ട എന്നെല്ലാം പേരുകളുണ്ട്. 10 മീറ്ററോളം ഉയരം വയ്ക്കും. ഉയരമുള്ള മഴക്കാടുകളുടെ ഓരം ചേർന്ന് നീലഗിരി, വയനാട്, കുടക് എന്നിവിടങ്ങളിൽ കാണുന്നു. ഔഷധം, തടി എന്നിവ വ്യാവസായിക പ്രാധാന്യമുള്ളതാണ്. ഈ സ്പീഷീസ് ആഗോളതലത്തിൽ കുറഞ്ഞുവരുന്നതിൽ ആശങ്കയുള്ളതായി കണക്കാക്കുന്നു.



</doc>
<doc id="243958" url="https://ml.wikipedia.org/wiki?curid=243958" title="ഫ്രെഡറിക്ക് ഡെ വിറ്റ്">
ഫ്രെഡറിക്ക് ഡെ വിറ്റ്

പതിനേഴാം നൂറ്റാണ്ടിൽ യൂറോപ്പിൽ ജീവിച്ചിരുന്ന പസിദ്ധനായ ഭൂപടനിർമ്മാതാവായിരുന്നു ഫ്രെഡറിക്ക് ഡെ വിറ്റ്. ഹോളണ്ടിലെ ഒരു ചെറിയ പട്ടണമായ ഗൗഡായിൽ ഒരു പ്രൊട്ടസ്റ്റന്റ് കുടുംബത്തിലാണ് 1629/30ൽ ഫ്രെഡറിക് ഡെ വിറ്റ് ജനിച്ചത്. പിതാവ് ഹെൻറിച്ച് ഫ്രെഡറിക്സും മാതാവ് നീൽട്ടീജ് ജൂസ്റ്റണും ആയിരുന്നു. 1661 ആഗസ്റ്റ് 29൹ അദ്ദേഹം ആംസ്റ്റർഡാമിലെ ഒരു സമ്പന്നവ്യാപാരിയുടെ മകളായ മരിയ വാൻ ഡെർ വേയെ വിവാഹം കഴിച്ചു. മറിയ ഫ്രെഡറിക് ദമ്പതിമാർക്ക് ഏഴു കുട്ടികളുണ്ടായെങ്കിലും ഒരാൾ മാത്രമാണ് മരണത്തെ അതിജീവിച്ചത്. 1648 മുതൽ 1706ൽ മരിക്കുന്നതു വരേയും അദ്ദേഹം ആംസ്റ്റർഡാമിൽ തന്നെയാണ് ജോലി ചെയ്ത് ജീവിച്ചത്.

1648ൽ നെതർലന്റിലെ ഒരു പട്ടണമായ ഹാർലീമിന്റെ ഭൂപടം വരച്ചുകൊണ്ട് അദ്ദേഹം തന്റെ തൊഴിൽ മേഖല തെരഞ്ഞെടുത്തു. 1659ൽ ഡെന്മാർക്കിന്റെയും 1660ൽ ലോകത്തിന്റെയും ഭൂപടങ്ങൾ അദ്ദേഹം നിർമ്മിച്ചു. 1667ൽ നിർമ്മിച്ച അറ്റ്ലസിൽ വടക്കുപടിഞ്ഞാറൻ യൂറോപ്പിന്റെ ഇരുപത്തഞ്ചോളം ഭൂപടങ്ങൾ ഉൾപ്പെടുത്തിയിരുന്നു. 1670ൽ 150 ഭൂപടങ്ങൾ അടങ്ങുന്ന അറ്റ്ലസുകൾ വരെ അദ്ദേഹം തന്റെ കടയിൽ വിൽപനക്കു വെച്ചു തുടങ്ങി. 7മുതൽ 20 ഗിൽഡർ(അന്നത്തെ ഡച്ച് നാണയം) വരെയയിരുന്നു അറ്റ്ലസുകൾക്ക് വില നിശ്ചയിച്ചിരുന്നത്. (ഇന്നത്തെ 70-240 അമേരിക്കൻ ഡോളറിനു തുല്യം)


</doc>
<doc id="243961" url="https://ml.wikipedia.org/wiki?curid=243961" title="അശോകമിത്രൻ">
അശോകമിത്രൻ

തമിഴ്‌സാഹിത്യത്തിലെ സജീവ സാന്നിധ്യമായിരുന്നു അശോകമിത്രൻ എന്ന തൂലികാ നാമത്തിലെഴുതുന്ന ജെ. ത്യാഗരാജൻ (ജഗദീശ ത്യാഗരാജൻ) ( 22 സെപ്റ്റംബർ 1931 - 23 മാർച്ച് 2017). ഇരുന്നൂറോളം ചെറുകഥകളും എട്ട് നോവലുകളും പതിനഞ്ച് നോവെല്ലകളും രചിച്ചിട്ടുണ്ട്. പല നോവലുകളും ചെറുകഥകളും ഇംഗ്ലീഷിലും മറ്റു വിദേശ ഭാഷകളിലും വിവർത്തനം ചെയ്യപ്പെട്ടു. കനൈയാഴി എന്ന ലിറ്റിൽ മാസികയുടെ പത്രാധിപരായിരുന്നു. 1996 ൽ അപ്പാവിൻ സ്നേഹിതർ എന്ന ചെറുകഥാ സമാഹാരത്തിന് കേന്ദ്ര സാഹിത്യ അക്കാദമിയുടെ പുരസ്‌കാരം ലഭിച്ചു.

1931-ൽ സെക്കന്ദരാബാദിൽ ജനിച്ചു. ഇരുപത്തിയൊന്ന് വയസ്സു വരെ അവിടെയായിരുന്നു. 1952-ൽ പിതാവിന്റെ മരണശേഷം ചെന്നൈയിലേക്കു വന്നു. ജെമിനി സ്റ്റുഡിയോയിൽ 14 വർഷം പബ്ലിക് റിലേഷൻസ് വിഭാഗത്തിൽ ജോലി ചെയ്തു. 'മൈ ഇയേഴ്സ് വിത്ത് ബോസ്' എന്ന കൃതി ഇക്കാലത്തെ അനുഭവങ്ങളിൽ നിന്ന് രചിച്ചതാണ്. തമിഴ് സിനിമാ സംവിധായകനും ആനന്ദവികടൻ വാരികയുടെ സ്ഥാപകനും ജെമിനി സ്റ്റുഡിയോസ് ഉടമസ്ഥനുമായ എസ്.എസ്.വാസനുമൊത്തുള്ള കാലത്തെക്കുറിച്ചായിരുന്നു ഈ പുസ്തകം. ഇക്കാലത്ത് 'ഇല്ലസ്ട്രേറ്റഡ് വീക്കിലി'യിൽ ചില കോളങ്ങളും എഴുതിയിരുന്നു. 1966 മുതൽ മുഴുവൻ സമയ എഴുത്തുകാരനായി. അക്കാലത്താണ് 'കനൈയാഴി' എന്ന ലിറ്റിൽ മാസികയുടെ പത്രാധിപസ്ഥാനം സ്വീകരിക്കുന്നത്. അശോകമിത്രൻ എന്ന തൂലികാ നാമം സ്വീകരിക്കുന്നതും ഇക്കാലത്തുതന്നെ. 1966 മുതൽ 1991 വരെ 'കനൈയാഴി'യുടെ പത്രാധിപരായി തുടർന്ന അശോകമിത്രൻ മാസികയെ തമിഴ് സാഹിത്യലോകത്തെ തലപ്പൊക്കമുള്ള പ്രസിദ്ധീകരണമാക്കി മാറ്റി. യൂറോപ്യൻ ഭാഷകളിലേക്കും വിവിധ ഇന്ത്യൻ ഭാഷകളിലേക്കും അശോകമിത്രന്റെ കൃതികൾ തർജ്ജമ ചെയ്യപ്പെട്ടിട്ടുണ്ട്. തമിഴ് ചലച്ചിത്രലോകത്തെ അടിയൊഴുക്കുകൾ അനാവരണം ചെയ്യുന്ന നോവലായ 'അലിഞ്ഞുപോയ നിഴലുകൾ' എന്ന നോവലും കലർപ്പുകളൊന്നുമില്ലാത്ത മനുഷ്യസൗഹൃദത്തിന്റെയും സ്‌നേഹത്തിന്റെയും നാനാർഥങ്ങൾ പ്രത്യക്ഷപ്പെടുത്തുന്ന 'മാനസസരോവരം' എന്ന നോവലും 'തണ്ണീർ' എന്ന കൃതിയും മലയാളത്തിലേക്ക് വിവർത്തനം ചെയ്യപ്പെട്ടിട്ടുണ്ട്. നഗരങ്ങളിലെ മധ്യവർഗജീവിതങ്ങളെക്കുറിച്ച് ആഴമുള്ള എഴുത്തുകൾ അശോകമിത്രൻ എഴുതി. തമിഴിലും ഇംഗ്ലീഷിലും മനോഹരമായി എഴുതുമായിരുന്നു അദ്ദേഹം. വാർദ്ധക്യസഹജമായ അസുഖങ്ങളെത്തുടർന്ന് 2017 മാർച്ച് 23-ന് 85-ആം വയസ്സിൽ ചെന്നൈയിലെ സ്വവസതിയിൽ വച്ച് അന്തരിച്ചു. രാജേശ്വരി ത്യാഗരാജനാണ് ഭാര്യ. ദ് ഹിന്ദു ദിനപത്രത്തിലെ അസോസിയറ്റ് എഡിറ്ററായ ടി.രാമകൃഷ്ണൻ ഉൾപ്പെടെ മൂന്ന് മക്കളുണ്ട്.



[വർഗ്ഗം:സെപ്റ്റംബർ 22-ന് ജനിച്ചവർ]]


</doc>
<doc id="243964" url="https://ml.wikipedia.org/wiki?curid=243964" title="ദ്വിവസ്തുപ്രശ്നം">
ദ്വിവസ്തുപ്രശ്നം

സാധാരണ ബലതന്ത്രത്തിൽ, ഗുരുത്വാകർഷണവിധേയമായി പരസ്പരം ബന്ധിക്കപ്പെട്ടിരിക്കുന്ന രണ്ടേ രണ്ടു വസ്തുക്കളുടെ അന്യോനാപേക്ഷിതമായ ചലനം കണക്കുകൂട്ടുവാനുള്ള ഗണിതശാസ്ത്രപരമായ ക്രിയകളേയും അതിൽ അടങ്ങിയിരിക്കുന്ന കാഠിന്യത്തേയുമാണു് ദ്വിവസ്തുപ്രശ്നം (Two-body problem) എന്നു വിളിക്കുന്നതു്. ഒരു ഗ്രഹം സൂര്യനെ ചുറ്റുന്നതും ഉപഗ്രഹം ഗ്രഹത്തെ ചുറ്റുന്നതും ഇരട്ടനക്ഷത്രങ്ങളിൽ അവ അന്യോന്യം ചുറ്റുന്നതും എല്ലാം ഇത്തരം പ്രശ്നത്തിനു് ഉദാഹരണങ്ങളാണു്. ഇലൿട്രോൺ പരമാണുവിന്റെ മർമ്മത്തെ ചുറ്റിക്കൊണ്ടിരിക്കുന്നതും ഇതിനു സമാനമാണെങ്കിലും ഇക്കാര്യത്തിൽ കൃത്യമായ ഉത്തരം നിർണ്ണയിക്കാൻ ക്വാണ്ടം ബലതന്ത്രത്തിന്റെ തനതുനിയമങ്ങൾ പ്രയോഗിക്കേണ്ടതുണ്ടു്.

ഗണിതശാസ്ത്രം ഇത്തരം പ്രശ്നങ്ങൾ നിർദ്ധാരണം ചെയ്യുന്നത് അവയെ സ്വതന്ത്രമായ ഒരു ജോടി ഏകവസ്തുപ്രശ്നങ്ങൾ ആക്കി പുനർനിർമ്മിച്ചുകൊണ്ടാണു്. ഏകവസ്തുപ്രശ്നങ്ങൾ താരതമ്യേന ലളിതവും സാധാരണ ഗുരുത്വാകർഷണനിയമങ്ങൾ അനുസരിച്ച് ഉത്തരം കണ്ടെത്താനാവുന്നവയുമാണു്.

ഇപ്രകാരം ദ്വിവസ്തുപ്രശ്നങ്ങൾ നിർദ്ധാരണം ചെയ്യാൻ സാധിക്കുമെങ്കിലും മൂന്നോ അതിൽ കൂടുതലോ വസ്തുക്കൾ ഉൾപ്പെടുന്ന ബഹുവസ്തുഗുരുത്വചലനപ്രശ്നങ്ങൾ അത്യന്തം സങ്കീർണ്ണമാണു്.

x, x ഇവ രണ്ടു വസ്തുക്കളുടെ സ്ഥാനങ്ങളും
'm", "m" എന്നിവ അവയുടെ പിണ്ഡങ്ങളും ആണെന്നിരിക്കട്ടെ. ദ്വിവസ്തുപ്രശ്നത്തിന്റെ കാതൽ, തന്നിട്ടുള്ള ഒരു സമയത്തു് ("t"), ഈ രണ്ടു വസ്തുക്കളുടേയും (എപ്പോഴും മാറിക്കൊണ്ടിരിക്കുന്ന) സ്ഥാനങ്ങൾ (x("t") and x("t")) എവിടെയൊക്കെ എന്നു കൃത്യമായി കണ്ടുപിടിക്കുക എന്നതാണു്. ഫലത്തിൽ ഇതിനർത്ഥം, എല്ലാ സമയാംശങ്ങൾക്കുമുള്ള ഈ സ്ഥാനമൂല്യങ്ങൾ, അതായതു് ആ വസ്തുക്കളുടെ ഭ്രമണപഥങ്ങൾ കണക്കുകൂട്ടാൻ കഴിയും എന്നതാണു്.

ഇതിനാവശ്യമായി നമുക്കാവശ്യമുള്ള ആദ്യവിവരങ്ങൾ അവയുടെ പ്രാരംഭസ്ഥാനങ്ങളും(x("t" = 0) and x("t" = 0)) പ്രാരംഭപ്രവേഗങ്ങളും (("t" = 0) and v("t" = 0)) ആണു്. 

ന്യൂട്ടന്റെ രണ്ടാം ചലനനിയമം അനുസരിച്ച്, ഈ രണ്ടു പിണ്ഡങ്ങൾ തമ്മിലുള്ള ഗുരുത്വാകർഷണബലങ്ങൾ ഇങ്ങനെ സൂചിപ്പിക്കാം:

(ഇതിൽ F എന്നതു് ഒന്നാമത്തെ പിണ്ഡത്തിന്മേൽ രണ്ടാമത്തെ പിണ്ഡം ചെലുത്തുന്നതും F എന്നതു് തിരിച്ച് രണ്ടാമത്തെ പിണ്ഡത്തിന്മേൽ ഒന്നാമത്തെ പിണ്ഡം ചെലുത്തുന്നതുമായ ബലങ്ങളാണു്.

ഈ സമവാക്യങ്ങൾ രണ്ടും കൂടി കൂട്ടിയാൽ പൊതുപിണ്ഡകേന്ദ്രത്തിന്റെ സ്ഥാനവും (position of barycenter) ആദ്യത്തേതിൽനിന്നും രണ്ടാമത്തേതു കുറച്ചാൽ പിണ്ഡങ്ങൾ തമ്മിലുള്ള നൈമിഷികസ്ഥാനാന്തരണവും (r = x − x) (displacement vector) രണ്ടു സ്വതന്ത്രസമവാക്യങ്ങളുടെ രൂപത്തിൽ ലഭിയ്ക്കും. ഇവ നിർദ്ധാരണം ചെയ്താൽ നമുക്കാവശ്യമുള്ള ഉത്തരമായ ഭ്രമണപഥനിർദ്ദേശാങ്കങ്ങളുടെ സമവാക്യങ്ങളും ലഭിയ്ക്കും.

മുകളിലെ സമവാക്യങ്ങൾ രണ്ടും സങ്കലനം ചെയ്താൽ ഇങ്ങനെ ലഭിയ്ക്കും:

ന്യൂട്ടന്റെ മൂന്നാം ചലനനിയമപ്രകാരം ബലപ്രയോഗവും പ്രതിപ്രയോഗവും തുല്യമായിരിക്കും. അതിനാൽ, F = −F. (ഇതിൽ formula_4 എന്നതു് പിണ്ഡകേന്ദ്രത്തിന്റെ സ്ഥാനം നിർണ്ണയിക്കുന്നു.)

മുകളിലെ സമവാക്യം \mathbf{R}</math>നെ കർത്താവാക്കി (ഒറ്റപ്പെടുത്തി)മാറ്റിയെഴുതാം.

ഫലമായി ലഭിക്കുന്നതു്: The resulting equation: :formula_6

ഇതിന്റെ അർത്ഥം, പൊതുപിണ്ഡകേന്ദ്രത്തിന്റെതന്നെ പ്രവേഗം (V = "d"R/"dt") ഒരു സ്ഥിരസംഖ്യയായിരിക്കുമെന്നാണു്. മാത്രമല്ല, ഗതിമാത്രാസംരക്ഷണനിയമം (conservation of momentum)അനുസരിച്ച് ഇവയുടെ മൊത്തം ഗതിമാത്രയും(ആക്കം)(momentum) "m" v + "m" v ഒരു സ്ഥിരസംഖ്യയായിരിക്കും. അതിനാൽ, രണ്ടു പിണ്ഡങ്ങളുടേയും പ്രാരംഭസ്ഥാനങ്ങളും പ്രാരംഭപ്രവേഗങ്ങളും അറിഞ്ഞാൽ ഏതു സമയാംശത്തിലേയും അവയുടെ പൊതുപിണ്ഡകേന്ദ്രസ്ഥാനവും അറിയാം.
ആദ്യത്തെ രണ്ടു സമവാക്യങ്ങളേയും അതതിലെ പിണ്ഡം കൊണ്ടു് ഹരിച്ച് ഒന്നിൽനിന്നു് മറ്റേതു് കുറച്ചാൽ,

ഇതിൽ r എന്നതു് രണ്ടാമത്തെ വസ്തുവിനു് ഒന്നാമത്തെ വസ്തുവിനെ അപേക്ഷിച്ചുള്ള സദിശമായ ദൂരമാണു് (displacement vector). F = −F ആണെന്നു ശ്രദ്ധിക്കുക. ന്യൂട്ടന്റെ മൂന്നാം ചലനനിയമമാണു് കാരണം.

ബലതന്ത്രനിയമങ്ങളനുസരിച്ചു്, ഏതു രണ്ടു വസ്തുക്കൾ തമ്മിലുമുള്ള ആകർഷണബലവും അവ തമ്മിലുള്ള അകലത്തെ മാത്രമാണു് ആശ്രയിക്കുന്നതു്; അവയുടെ കേവലമായ സ്ഥാനത്തെയല്ല. അതുകൊണ്ടു് മുകളിലെ ബന്ധത്തെ ഇങ്ങനെ എഴുതാം:

ഇതിൽ formula_9 എന്നതിനെ ലഘൂകൃതപിണ്ഡം എന്നു വിളിക്കാം. ലഘൂകരിച്ച സമവാക്യങ്ങളിൽ ഒന്നിൽ ഈ മൂല്യത്തിനേയും മറ്റേതിൽ പൂജ്യവും പിണ്ഡത്തിനു പകരം വെയ്ക്കാം.

ഇതിൽ നിന്നും R ("t"), r("t") എന്നിവ കണ്ടുപിടിക്കാം.

അന്യോന്യം ഭ്രമണം ചെയ്യുന്ന രണ്ടു വസ്തുക്കളുടെ ഭ്രമണപഥങ്ങളുടെ ആകൃതി അവയുടെ പിണ്ഡങ്ങളുടെ അനുപാതത്തെയും ടെ പൊതുപിണ്ഡകേന്ദ്രത്തിൽ നിന്നും അവയ്ക്കോരോന്നിനുമുള്ള അകലത്തേയും ആശ്രയിച്ചിരിക്കും.


</doc>
<doc id="243979" url="https://ml.wikipedia.org/wiki?curid=243979" title="സബിത ആനന്ദ്">
സബിത ആനന്ദ്

മുപ്പതോളം മലയാളചലച്ചിത്രങ്ങളിൽ അഭിനയിച്ച ഒരു നടിയാണ് സബിത ആനന്ദ്. 1975-ൽ പി. ഭാസ്കരൻ സംവിധാനം ചെയ്ത മറ്റൊരു സീത എന്ന ചിത്രത്തിൽ ബാലതാരമായി അരങ്ങേറി. മണിരത്നം സംവിധാനം ചെയ്ത ഉണരൂ എന്ന ചിത്രത്തിൽ മോഹൻലാലിന്റെ നായികയായതടക്കം എൺപതുകളിൽ നിരവധി മലയാളം ചിത്രങ്ങളിൽ വേഷമിട്ടു. 1993-ൽ പുറത്തിറങ്ങി ആ വർഷത്തെ മികച്ച ചിത്രമായി തെരഞ്ഞെടുക്കപ്പെട്ട വിധേയനിൽ മുഖ്യ സ്ത്രീ കഥാപാത്രമായ ഓമനയെ അവതരിപ്പിച്ചു ശ്രദ്ധ നേടി. ഒരിടവേളക്കു ശേഷം 2001-ൽ വീണ്ടും അഭിനയ രംഗത്ത് സജീവമായി. മലയാളത്തിനു പുറമേ തമിഴ്‌ ചലച്ചിത്രങ്ങളിലും നായിക, ഉപനായിക വേഷങ്ങൾ ചെയ്തിട്ടുണ്ട്.


</doc>
<doc id="243983" url="https://ml.wikipedia.org/wiki?curid=243983" title="എ.പി. കുഞ്ഞാമു">
എ.പി. കുഞ്ഞാമു

മലയാളത്തിലെ ഒരു ഗ്രന്ഥകാരനും വിവർത്തകനുമാണ് എ.പി. കുഞ്ഞാമു.

വി ഹുസൈൻ- എം.എം ആസിയ ദമ്പതികളുടെ മകനായി1951 ഏപ്രിൽ 1 ന് കോഴിക്കോട് ജില്ലയിലെ മടവൂർ ആരാമ്പത്ത് ജനിച്ചു.ഇർഷാദുൽ മുസ്‌ലിമീൻ മദ്രസ, ആരാമ്പ്രം ഗവ. മാപ്പിള യു.പി സ്‌കൂൾ, എ.യു.പി സ്‌കൂൾ മടവൂർ, ഗവ. ഹൈസ്‌കൂൾ കൊടുവള്ളി എന്നിവിടങ്ങളിൽ നിന്ന് പ്രാഥമിക വിദ്യാഭ്യാസം. ഫറൂഖ് കോളേജിൽ നിന്ന് ബിരുദാനന്തര ബിരുദം നേടി. ഇപ്പോൾ കോഴിക്കോട് കനറാബാങ്കിൽ ജോലിചെയ്യുന്നു. വിവർത്തനമുൾപ്പടെ നിരവധി ഗ്രന്ഥങ്ങൾ എഴുതി. ആനുകാലികങ്ങളിൽ വിവിധവിഷയങ്ങളെ അധികരിച്ച് ലേഖനങ്ങളെഴുതുന്നു. തൻവീർ, ഷഹീദ്, പരമേശ്വരൻ എന്നീ തൂലിക നാമങ്ങളിൽ അദ്ദേഹം എഴുതാറുണ്ട്.
2009 ലെ ലോകസഭ തിരഞെടുപ്പിൽ സി.പി.ഐ അവരുടെ പ്രതിനിധി എന്ന നിലയിൽ പൊന്നാനി മണ്ഡലത്തിൽ നിന്ന് കുഞ്ഞാമുവിനെ മൽസരിപ്പിക്കാൻ നടത്തിയ ശ്രമം അദ്ദേഹത്തെ മാധ്യമ-രാഷ്ട്രീയ ശ്രദ്ധയിൽ കൊണ്ടുവരികയുണ്ടായി. എൻ.ഡി.എഫ് ബന്ധം ആരോപിക്കപ്പെട്ടതിനാൽ കുഞ്ഞാമുവിന്റെ സ്ഥാനാർഥിത്വം ഉണ്ടായില്ല.
കോഴിക്കോട് നിന്ന് പ്രസിദ്ധീകരിച്ചു വരുന്ന പാഠഭേദം മാസികയുടെ പത്രാധിപസമിതി അംഗമാണ് കുഞ്ഞാമു. സാമുദായിക സംഘടനയായ എൻ.എസ്.എസിനെ കുറിച്ച് 2013 ജൂൺ രണ്ടിന് ചന്ദ്രിക ദിനപത്രം അതിന്റെ പ്രതിഛായ എന്ന പ്രതിവാര കോളത്തിൽ പ്രസിദ്ധീകരിച്ച 'പുതിയ പടനായർ' എന്ന തലക്കെട്ടിലുള്ള ഒരു ലേഖനം വലിയ ചർച്ചയാവുകയും മാധ്യമശ്രദ്ധനേടുകയും ചെയ്ത സന്ദർഭത്തിൽ ആ ലേഖനം എഴുതിയത് എ.പി കുഞ്ഞാമുവാണ് എന്ന് പത്രം വെളിപ്പെടുത്തുകയുണ്ടായി.



</doc>
<doc id="243988" url="https://ml.wikipedia.org/wiki?curid=243988" title="ജമീല മാലിക്">
ജമീല മാലിക്

മലയാളചലച്ചിത്രങ്ങളിലും സീരിയലുകളിലും അഭിനയിച്ചിട്ടുള്ള ശ്രദ്ധേയായ അഭിനേത്രിയും റേഡിയോ നാടക രചയിതാവുമാണ് ജമീല മാലിക്(23 മേയ് 1946 - 27 ഫെബ്രുവരി 2020). പൂനാ ഫിലിം ഇൻസ്റ്റിട്യൂട്ടിൽനിന്ന് അഭിനയത്തിൽ ഡിപ്ലോമ നേടിയിട്ടുണ്ട്. ആകാശവാണിക്കായി ഇപ്പോൾ നാടകങ്ങൾ എഴുതുന്നു. സ്കൂൾ നാടകങ്ങളിലൂടെ അഭിനയരംഗത്തെത്തി. ഒരിക്കൽ തൃശ്ശൂർ പൂരത്തിനു മധുവിനൊപ്പം ലുബ്ധൻ ലൂക്കോസ് എന്ന നാടകത്തിൽ അഭിനയിച്ചു.
കൊല്ലം ജോനകപ്പുറത്ത് മാലിക് മുഹമ്മദിന്റെയും തങ്കമ്മ മാലിക്കിന്റെയും മകളാണ്. ബാപ്പ മാലിക് മുഹമ്മദ് കോൺഗ്രസ് നേതാവും മുനിസിപ്പൽ കൗൺസിലറുമായിരുന്നു. മൾഹറുൾ ഹക്,ഫസലുൽ ഹക്, സാറ എന്നിവർ സഹോദരങ്ങൾ. ഉമ്മ തങ്കമ്മ മാലിക് ബാല്യത്തിലെ കോൺഗ്ഗ്രസിൽ ആകൃഷ്ടയായി വാർധ ആശ്രമത്തിലാണ് പഠിച്ചത്.ഭർത്താവിന്റെ മരണശേഷം അവരും മുനിസിപ്പൽ കൗൺസിലർ ആയിട്ടുണ്ട്.1983ൽ വിവാഹിതയായെങ്കിലും ഒരു വർഷമേ ആ ബന്ധം നീണ്ടുനിന്നുള്ളു. ഒരു പുത്രനുണ്ട്. 

എസ്.എസ്.എൽ.സി പഠനത്തിനുശേഷം പൂനെ ഫിലിം ഇൻസ്റ്റിറ്റ്യൂട്ടിൽ ചേർന്നു പഠിച്ചു. കേരളത്തിൽ നിന്ന് പൂനെ ഇൻസ്റ്റിറ്റ്യൂട്ടിൽ ചേർന്നു പഠിക്കുന്ന ആദ്യ വനിതയാണ്. ഇൻസ്റ്റിറ്റ്യൂട്ട് പഠനകാലത്ത് കെ.ജി. ജോർജിന്റെ ഉൾപ്പെടെ ഡിപ്ലോമ ഫിലിമുകളിലും കോഴ്സ് സിനിമകളിലും അഭിനയിച്ചു. "ജയ് ജവാൻ ജയ് മഖാൻ", "വിലാപ്" തുടങ്ങിയ ചിത്രങ്ങളിലെല്ലാം നല്ല വേഷമായിരുന്നു. "റാഗിങ്" ആയിരുന്നു ആദ്യപടം. ആദ്യത്തെ കഥ, രാജഹംസം, ലഹരി തുടങ്ങി ഏതാനും ചിത്രങ്ങളിൽ നായികയായി. വിൻസെന്റ്, അടൂർ ഭാസി, പ്രേംനസീർ, രാഘവൻ എന്നിവരോടൊത്ത് അഭിനയിച്ചിട്ടുണ്ട്. ലക്ഷ്മി, അതിശയരാഗം എന്നീ തമിഴ് ചിത്രങ്ങളിലും നായികയായി. "നദിയെ തേടിവന്ന കടൽ" എന്ന പടത്തിൽ ജയലളിതയോടൊപ്പം പ്രധാന കഥാപാത്രത്തെ അവതരിപ്പിച്ചു. തമിഴ്, തെലുങ്ക്, മലയാളം, കന്നഡ ഭാഷാപടങ്ങളിലായി അമ്പതോളം ചിത്രങ്ങളിൽ അഭിനയിച്ചു. ദൂരദർശന്റെ സാഗരിക, കയർ, മനുഷ്യബന്ധങ്ങൾ തുടങ്ങിയ സീരിയലുകളിലും അഭിനയിച്ചു. നിരവധി ഹിന്ദി ചിത്രങ്ങൾക്ക് ഡബ്ബുചെയ്തിട്ടുണ്ട്.

ആകാശവാണിക്കുവേണ്ടി പന്ത്രണ്ടോളം നാടകങ്ങൾ എഴുതി. ദാസ്താനി റൂഫ്, കരിനിഴൽ, തൗബ തുടങ്ങിയ നാടകങ്ങൾ ശ്രദ്ധിക്കപ്പെട്ടിട്ടുണ്ട്.

27 ഫെബ്രുവരി 2020 ന് വാർധക്യസഹജമായ അസുഖങ്ങളെത്തുടർന്ന് തിരുവനന്തപുരം പാലോടു വച്ചു അന്തരിച്ചു.


</doc>
<doc id="243996" url="https://ml.wikipedia.org/wiki?curid=243996" title="യുഗാദി">
യുഗാദി

ജ്യോതിഃശാസ്ത്രത്തിലെ കാലഗണനാസമ്പ്രദായങ്ങളിൽ ഒരു അബ്ദത്തിന്റെ(era) ജ്യോതിശാസ്ത്രപരമായ ബീജസമയം(epoch) അഥവാ പ്രാരംഭനിമിഷത്തെ കുറിക്കുന്ന പദമാണു് യുഗാദി. 

കലിദിനം, ജൂലിയൻ ദിനം തുടങ്ങിയ ദിനസംഖ്യാവ്യവസ്ഥകളിൽ അവ തുടങ്ങുന്ന സമയമാണു് യുഗാദി. എന്നാൽ ഒരു അബ്ദം ആളുകൾ സ്വീകരിച്ചുപയോഗിച്ചുതുടങ്ങുന്നതു് ആ ദിവസമോ ആ കാലത്തുതന്നെയോ ആയിരിക്കണമെന്നില്ല. ഉദാഹരണത്തിനു് കലിവർഷത്തിന്റെ യുഗാദി, ഗ്രിഗോറിയൻ കലണ്ടറിലെ 3102 ബി.സി. ജനുവരി 14 ഉജ്ജയിനിയിലെ ഉദയത്തിനാണ്. എന്നാൽ കലിവർഷവും കലിദിനസംഖ്യകളും പ്രായോഗികമായി ഉപയോഗിച്ചുതുടങ്ങിയതു് അതിനുശേഷം എത്രയോ നൂറ്റാണ്ടുകൾ കഴിഞ്ഞിട്ടായിരിക്കണം. അതുപോലെ ജൂലിയൻ ദിനങ്ങൾ തുടങ്ങിവെക്കുന്നതു് ഗ്രിഗോറിയൻ കലണ്ടറിലെ ബി.സി. 4714 നവമ്പർ 24നു് ഗ്രീനിച്ചിലെ നട്ടുച്ച 12:00 മണിയ്ക്കാണു്. എന്നാൽ ആ സമ്പ്രദായം തുടങ്ങിവെച്ചതു് ക്രി.വ. 1583 മുതൽ മാത്രമാണു്.


</doc>
<doc id="244008" url="https://ml.wikipedia.org/wiki?curid=244008" title="ദേവാലയം (ചലച്ചിത്രം)">
ദേവാലയം (ചലച്ചിത്രം)

കമലാലയ ഫിലിംസ് നിർമിച്ച മലയാളചലച്ചിത്രമാണ് ദേവാലയം. ഫിലിംസെന്റർ സ്റ്റുഡിയോയിൽ നിർമിച്ച ഈ ചിത്രം 1964 മാർച്ച് 20-ന് കലാലയാ ഫിലിംസ് വിതരണം ചെയ്തു.



</doc>
<doc id="244014" url="https://ml.wikipedia.org/wiki?curid=244014" title="അന്ന ദസ്തയേവ്‌സ്കായ">
അന്ന ദസ്തയേവ്‌സ്കായ

ഒരു റഷ്യൻ ജീവചരിത്രകാരിയായിരുന്നു അന്ന ഗ്രിഗോറിയേന ദസ്തയേവ്‌സ്കായ (റഷ്യൻ: Анна Григорьевна Достоевская; 12 സെപ്റ്റംബർ1846 – 9 ജൂൺ 1918). ഫിയോദർ ദസ്തയേവ്‌സ്കിയുടെ സ്റ്റെനോഗ്രാഫറും, അസിസ്റ്റന്റും ആയി പ്രവർത്തിച്ച അവർ വിഭാര്യനായിരുന്ന അദ്ദേഹത്തെ വിവാഹം ചെയ്തു. "അന്ന ദസ്തയേവ്‌സ്കായയുടെ ഡയറിക്കുറിപ്പുകൾ", "അന്ന ദസ്തയേവ്‌സ്കായയുടെ ഓർമ്മകൾ" എന്നീ പേരുകളിൽ രണ്ട് കൃതികൾ അന്ന രചിച്ചിട്ടുണ്ട്.റഷ്യയിലെ ആദ്യകാല വനിതാ സ്റ്റാമ്പുശേഖകരിൽ ഒരാളും ആയിരുന്നു അന്ന. 
അന്നയുടെ മാതാപിതാക്കൾ മരിയാ അന്നയും ഗ്രിഗറി ഇവാനോവിച്ച് നികിനും ആയിരുന്നു. സ്കൂൾ വിദ്യാഭ്യാസത്തിനുശേഷം അന്ന സ്റ്റെനോഗ്രാഫി പഠിച്ചു.
1866 ഒക്ടോബർ 4-നാണ് അന്ന ഫിയോദർ ദസ്തയേവ്‌സ്കിയുടെ സ്റ്റെനോഗ്രാഫറായെത്തുന്നത്. "ചൂതാട്ടക്കാരൻ" എന്ന നോവലാണ് അക്കാലത്ത് അദ്ദേഹം എഴുതിക്കൊണ്ടിരുന്നത്. ചുരുങ്ങിയ ഒരു കാലത്തിൽ അദ്ദേഹം തന്റെ പ്രണയം അന്നയെ അറിയിച്ചു. ഇക്കാലയളവിൽ ഒരു ദിനം ദസ്തയേവ്‌സ്കി താൻ ഉടനെ എഴുതുവാൻ ഉദ്ദേശിക്കുന്ന നോവലിലെ ഒരു രംഗത്തിൽ വൃദ്ധനായ ഒരു ചിത്രകാരന് തന്നേക്കാൾ വളരെ ഇളപ്പമായ ഒരു പെൺകുട്ടിയോട് തോന്നുന്ന പ്രണയത്തിന്റെ സ്വാഭാവികതയെക്കുറിച്ചും പെൺകുട്ടിയുടെ പ്രതികരണത്തെക്കുറിച്ചും സ്ത്രീകളുടെ പൊതുവായ മന:ശാസ്ത്രത്തിന്റെ അടിസ്ഥാനത്തിൽ അന്നയുടെ അഭിപ്രായം ആരാഞ്ഞുക്കൊണ്ട് അവരുടെ മനസ്സ് വായിച്ചെടുക്കുന്നതായി അന്ന തന്റെ ഓർമ്മക്കുറിപ്പുകളിൽ വിവരിക്കുന്നുണ്ട്.

1867 ഫെബ്രുവരി 15-ന് അന്നയും ദസ്തയേവ്‌സ്കിയും വിവാഹിതരായി. തുടർന്ന് അവർ വിദേശത്തേക്ക് പോയി. 1871 ജൂലൈയിൽ തിരിച്ചെത്തി. ബേഡനിൽവച്ച് ചൂതുകളിച്ച് ദസ്തോവ്സ്കിയുടെ സകല സമ്പാദ്യവും നഷ്ടമായി. അപ്പോൾ മുതൽ അന്ന ഡയറി എഴുതാൻ തുടങ്ങി. പീന്നീട് എകദേശം ഒരു വർഷത്തോളം അവർ ജനീവയിൽ താമസിച്ചു. ജീവിതം മുന്നോട്ട് നീക്കുവാനായി ദസ്തോവ്സ്കി വല്ലാതെ ബുദ്ധിമുട്ടിയിരുന്നു. 1868 ഫെബ്രുവരി 22ന് അന്ന അവരുടെ ആദ്യത്തെ മകൾ സോഫിയക്ക് ജന്മം നൽകി. പക്ഷേ ആ കുഞ്ഞ് മൂന്ന് മാസം മാത്രം പ്രായമുള്ളപ്പോൾ മരിച്ചുപോയി. 1869-ൽ അന്ന ല്യുബോ എന്ന ഒരു പെൺകുഞ്ഞിന് കൂടി ജന്മം നൽകി . പിന്നീട് സെന്റ് പീറ്റേഴ്സ് ബർഗിൽ തിരികെയെത്തിയ ശേഷം ഫിയോദർ, അലക്സി എന്നീ ആൺകുഞ്ഞുങ്ങൾ കൂടി അവർക്കു പിറന്നു. അന്ന പുസ്തകങ്ങളുടെ പ്രസാധനം ഉൾപ്പെടെ എല്ലാ സാമ്പത്തിക കാര്യങ്ങളും ഏറ്റെടുത്തു. വൈകാതെ ദസ്തോവ്സ്കി തന്റെ എല്ലാ സാമ്പത്തിക ബാദ്ധ്യതകളിൽ നിന്നും മോചിതനായി. 1871-ൽ ദസ്തോവ്സ്കി ചൂതുകളി ഉപേക്ഷിച്ചു.

1881-ൽ ദസ്തയേവ്‌സ്കി മരിക്കുമ്പോൾ അന്നക്ക് 35 വയസ്സായിരുന്നു പ്രായം. അന്ന പുനർവിവാഹം ചെയ്തതേയില്ല. അവർ ദസ്തയേവ്സ്കിയുടെ കൈയ്യെഴുത്തുപ്രതികളും ലേഖനങ്ങളും മറ്റ് ചിത്രങ്ങളും എല്ലാം ശേഖരിച്ചു വെക്കുകയും സ്റ്റേറ്റ് ഹിസ്റ്റോറിക് മ്യൂസിയത്തിൽ ദസ്തയേവ്‌സ്കിയുടേതായി ഒരു സ്മാരകമുറി ക്രമീകരിക്കുകയും ചെയ്തു

1867-ൽ എഴുതിയ "അന്ന ദസ്തയേവ്‌സ്കായയുടെ ഡയറിക്കുറിപ്പുകൾ" അന്നയുടെ മരണശേഷം 1923-ൽ പ്രസിദ്ധീകരിക്കപ്പെട്ടു.1925-ൽ പ്രസിദ്ധീകരിച്ച "അന്ന ദസ്തയേവ്‌സ്കായയുടെ ഓർമ്മകൾ" ആണ് ഇവരുടെ മറ്റൊരു കൃതി. ഈ കൃതികളിൽ ദസ്തയോവ്സ്കിയുടെ വ്യക്തിജീവിതത്തിലെയും സാഹിത്യജീവിതത്തിലെയും പല പ്രധാന സംഭവങ്ങളും അന്ന വിവരിക്കുന്നുണ്ട്. 

1918 ജൂൺ 9-ന് യാൾട്ടയിൽ വെച്ച് തന്റെ 71-ആം വയസ്സിൽ അന്ന അന്തരിച്ചു.
ദസ്തയേവ്‌സ്കിയെ മുഖ്യകഥാപാത്രമാക്കി പെരുമ്പടവം രചിച്ച ഒരു സങ്കീർത്തനം പോലെ എന്ന മലയാള നോവലിന്റെ ശില്പത്തിന് ആധാരമായി താൻ സ്വീകരിച്ചത് "അന്നയുടെ ഓർമ്മകൾ" എന്ന കൃതിയാണെന്ന് നോവലിസ്റ്റ് ആമുഖത്തിൽ പറഞ്ഞിട്ടുണ്ട്.


</doc>
<doc id="244015" url="https://ml.wikipedia.org/wiki?curid=244015" title="ഗാനാലാപനം">
ഗാനാലാപനം

മനുഷ്യശബ്ദം സംഗീതാത്മകമായി പുറപ്പെടുവിക്കുന്ന കലയാണ് ഗാനാലാപനം. സാധാരണ സംഭാഷണത്തിനുപരിയായി താളം സ്വരം എന്നീ ഘടകങ്ങൾ ഗാനാലാപനത്തിൽ കാണപ്പെടുന്നു. ഗാനം ആലപിക്കുന്നയാളെ ഗായിക എന്നോ ഗായകൻ എന്നോ ആണ് വിളിക്കുന്നത്. സംഘമായോ അല്ലാതെയോ പശ്ചാത്തലസംഗീതത്തിന്റെ അകമ്പടിയോടെയോ ഇല്ലാതെയോ ഗാനാലാപനം നടത്താവുന്നതാണ്. 

അവിരതമായ സംഭാഷണമാണ് ഗാനാലാപനം എന്ന് പറയാവുന്നതാണ്. ഔപചാരികമോ അനൗപചാരികമോ; ആസൂത്രണം ചെയ്തതോ അല്ലാത്തതോ ആയി ഗാനാലാപനം നടത്താവുന്നതാണ്. അനുഷ്ഠാനങ്ങളുടെ ഭാഗമായി ഗാനങ്ങൾ ആലപിക്കപ്പെടാറുണ്ട്. സന്തോഷത്തിനായോ, വരുമാനമാർഗ്ഗമായോ, വിദ്യാഭ്യാസോപാധുയായോ ഗാനാലാപനം നടത്താവുന്നതാണ്. വളരെനാളത്തെ അദ്ധ്യയനവും പരിശ്രമവും അർപ്പണമനോഭാവവുമുണ്ടെങ്കിലാണ് മികച്ച ഗായികയായി/ഗായകനായി മാറാൻ സാധിക്കുന്നത്. സാധകം ചെയ്യുന്നതിലൂടെ ശബ്ദം ശക്തവും ശുദ്ധവുമാക്കാൻ സാധിക്കും.



</doc>
<doc id="244035" url="https://ml.wikipedia.org/wiki?curid=244035" title="ടെൻസിൻ ഗ്യാറ്റ്സോ">
ടെൻസിൻ ഗ്യാറ്റ്സോ

പതിനാലാമത് ദലൈലാമയാണ് ടെൻസിൻ ഗ്യാറ്റ്സോ. മുഴുവൻ പേര് ജെറ്റ്സൻ ജാംഫെൽ ങവാങ് ലൊബ്സാങ് യെഷി ടെൻസിൻ ഗ്യാറ്റ്സോ ടിബറ്റൻ ബുദ്ധവംശജരുടെ ആത്മീയനേതാവിനെയാണ് ദലൈലാമ എന്നു വിളിക്കുന്നത്. നിലവിലെ ദലൈലാമയാണ് ടെൻസിൻ ഗ്യാറ്റ്സോ. ഇരുപത്തിനാലാം വയസ്സിൽ സ്വന്തം രാജ്യത്ത് നിന്നും പലായനം ചെയ്യുകയും ഇന്നും അഭയാർത്ഥിയായി ഇന്ത്യയിൽ കഴിയുകയും ചെയ്യുകയാണ് ഇദ്ദേഹം.

ടിബറ്റിന്റെ ചരിത്രാരംഭം മുതലേ അവർ ചൈനയുമായി ഉരസലിലായിരുന്നു. എ.ഡി. 821-ൽ ടിബറ്റും ചൈനയുമായി ഒരു സന്ധി നിലവിൽ വന്നു. ഈ സന്ധിയിലെ നിർദ്ദേശങ്ങൾ ലാസയിൽ ഇപ്പോഴും നിലനിൽക്കുന്നുണ്ട്. ടിബറ്റ് ചൈനയുടെ ഭാഗമായിരുന്നില്ല എന്നതിന്റെ തെളിവുകളിലൊന്നായി ഇതിനെ അംഗീകരിക്കപ്പെടുന്നു. മുൻപേതന്നെ ടിബറ്റുകാരുടെ മതാധ്യക്ഷനായിരുന്ന ദലൈലാമ രാജ്യത്തിന്റെ ഭരണത്തലവനായത് 1640-കളിലായിരുന്നു. 1940-ൽ ഇന്ത്യയിലെ ബ്രിട്ടീഷുകാർ ടിബറ്റ് ആക്രമിക്കുകയും തുടർന്ന് ടിബറ്റുമായി സഖ്യമുണ്ടാക്കി 1904-ൽ തിരിച്ചുപോവുകയും ചെയ്തു. ഈ സന്ധി ബ്രിട്ടീഷുകാർ ടിബറ്റിനെ അംഗീകരിച്ചതിന്റെ തെളിവായി ചൂണ്ടികാണിക്കപ്പെടുന്നു. 1912-ൽ പതിമൂന്നാമത്തെ ദലൈലാമ ടിബറ്റിലെ ചൈനാപ്പട്ടാളക്കാരെ മുഴുവൻ പുറത്താക്കി ടിബറ്റിന്റെ സ്വാതന്ത്ര്യം പ്രഖ്യാപിച്ചു. 1949 വരെ ഈ നില തുടർന്നു. ടെൻസിൻ ഗ്യാറ്റ്സോ അധികാരമേൽക്കുമ്പോഴും ഈ അവസ്ഥ തുടരുകയായിരുന്നു. എന്നാൽ അധികം താമസിയാതെ അദ്ദേഹത്തിന് രാജ്യത്ത് നിന്നും പലായനം ചെയ്യേണ്ടിവന്നു.

വടക്ക് കിഴക്കൻ ടിബറ്റിലെ താക്റ്റ്സെർ എന്ന കർഷക ഗ്രാമത്തിൽ 1935 ജൂലൈ 6-നായിരുന്നു ഗ്യാറ്റ്സോയുടെ ജനനം ടിബറ്റൻ വംശജരുടെ പാരമ്പര്യവിശ്വാസപ്രകാരം രാജ്യം മുഴുവൻ നടത്തിയ തിരച്ചിലിനൊടുവിലായിരുന്നു രണ്ട് വയസുകാരനായ ഗ്യാറ്റ്സിൻ പതിമൂന്നാം ദലൈലാമയുടെ പുനർജന്മമാണെന്ന് തിരിച്ചറിഞ്ഞത്. 1940 ഫെബ്രുവരി 22-ന് അവനെ പുതിയ ലാമയായി വാഴിക്കുകയും ചെയ്തു. അന്ന് ടിബറ്റിന് സ്വന്തമായി സൈന്യമുണ്ടായിരുന്നു. ബ്രിട്ടൺ, ചൈന, നേപ്പാൾ, ഭൂട്ടാൻ എന്നീ രാജ്യങ്ങളുടെ നയതന്ത്രകേന്ദ്രങ്ങളും അവിടെയുണ്ടായിരുന്നു. 1947-ൽ ഇന്ത്യയിൽ നിന്നും ബ്രിട്ടീഷുകാർ ഒഴിഞ്ഞപ്പോൾ ടിബറ്റിലെ അവരുടെ സ്ഥാനം ഇന്ത്യ ഏറ്റെടുത്തു.
ഇതിനിടയിൽ ദലൈലാമയും പഞ്ചൻലാമയും ഒരുമിച്ച് ഇന്ത്യ സന്ദർശിക്കുകയുണ്ടായി. ഇത് ചൈന സംശയത്തോടെയാണ് വീക്ഷിച്ചത്. ചൈന ടിബറ്റിനെ ആക്രമിക്കാൻ തക്കം നോക്കിയിരിക്കുകയായിരുന്നു. അവർ ഏതുനിമിഷവും ലാമയുടെ കൊട്ടാരമായ പൊട്ടാല പാലസ് ആക്രമിച്ച് ലാമയെ തടവിലാക്കുമെന്ന സാഹചര്യം നിലവിലുണ്ടായിരുന്നു. കമ്യൂണിസ്റ്റ് രാജ്യമായതിനു തൊട്ടുപിന്നാലെ 1949-ൽ ചൈന ടിബറ്റ് ആക്രമിച്ചു. ടെൻസിൻ ഗ്യാറ്റ്സോ അപ്പോഴും ദലൈലാമയുടെ പൂർണ്ണചുമതലയേറ്റെടുത്തിരുന്നില്ല.

ഒരു ചൈനീസ് പട്ടാള ജനറൽ ചൈനീസ് നൃത്തപ്രകടനം വീക്ഷിക്കുന്നതിനായി ലാമയെ ക്ഷണിച്ചത് ടിബറ്റൻ ജനതയെ സംശയാലുക്കളാക്കി. അതോടെ ജനങ്ങൾ ദലൈലാമയുടെ രക്ഷയ്ക്കായി തെരുവുകളിലിറങ്ങുകയും കൊട്ടാരത്തിന് ചുറ്റും തടിച്ചുകൂടി അദ്ദേഹത്തിന് സംരക്ഷണവലയം തീർക്കുകയും ചെയ്തു. 1959 മാർച്ച് 17-ന് ലാമ ഒരു സാധാരണ സൈനികന്റെ വേഷത്തിൽ കൊട്ടാരത്തിന് പുറത്തുകടന്ന് ഇന്ത്യൻ അതിർത്തി ലക്ഷ്യമാക്കി നീങ്ങി. ചൈന ഈ നീക്കം വളരെ താമസിച്ചാണറിയുന്നത്. അവർ ദലൈലാമയെ പിന്തുടർന്നെങ്കിലും പിടികൂടാനായില്ല. മക് മോഹൻ രേഖ മുറിച്ചുകടന്ന് മൂന്നാഴ്ച്ചകൾക്കുശേഷം മാർച്ച് 31-ന് അവർ ഇന്ത്യൻ അതിർത്തിയിലെത്തി. ഇന്ത്യയിലെ ആദ്യരാത്രി തവാങിലെ ബുദ്ധവിഹാരത്തിലാണ് ദലൈലാമ തങ്ങിയത്. പിന്നീട് ബോംദിലയിലും മസ്സൂരിയിലും എത്തി. മസ്സൂരിയിൽ വെച്ച് അദ്ദേഹത്തെ അന്നത്തെ ഇന്ത്യൻ പ്രധാനമന്ത്രിയായിരുന്ന ജവഹർലാൽ നെഹ്രു സ്വീകരിച്ചു.

പ്രതീക്ഷിച്ചതുപോലെ ചൈന അടങ്ങിയിരുന്നില്ല. ദലൈലാമയ്ക്ക് ഇന്ത്യ അഭയം കൊടുത്തത് ചൈനയെ ചൊടുപ്പിച്ചു. പഞ്ചശീലതത്വങ്ങൾ കാറ്റിൽ പറത്തി ചൈന ഇന്ത്യയെ ആക്രമിച്ചു. വടക്ക്-കിഴക്കൻ പ്രദേശങ്ങളിലേക്ക് കടന്നുകയറിയ ചൈനീസ് പട്ടാളം ഇന്ത്യൻ പ്രദേശങ്ങൾ കൈയ്യടക്കി. തവാങ് ചൈനീസ് നിയന്ത്രണത്തിലായി. കാര്യങ്ങൾ നിയന്ത്രണത്തിൽ നിന്ന് കൈവിട്ടപ്പോൾ നെഹ്രു താനുറച്ചുനിന്ന ചേരിചേരാ നയങ്ങൾ കൈവിട്ട് അമേരിക്കയോടും ബ്രിട്ടണോടും സഹായമഭ്യർത്ഥിച്ചു. ഒക്ടോബർ 24-ന് ചൈനീസ് പട്ടാളം സ്വയം പിന്മാറി.

ദലൈലാമ പിന്നീട് ഹിമാചൽ പ്രദേശിലെ ധർമ്മശാലയിൽ ടിബറ്റൻ ഗ്രാമം സ്ഥാപിക്കുകയും തുടർന്ന് അവിടം അദ്ദേഹത്തിന്റെ കേന്ദ്രമാക്കി മാറ്റുകയും ചെയ്തു. നിലവിൽ ടിബറ്റൻ ഗവണ്മെന്റിന്റെ പ്രവർത്തനങ്ങൾക്ക് നേതൃത്വം കൊടുത്തുകൊണ്ട് ദലൈലാമ ധർമ്മശാല കേന്ദ്രമാക്കി പ്രവർത്തിച്ചുവരുന്നു. 

ചൈനയിലെ പുതിയ രാഷ്ട്രീയ നേതൃത്വം ടിബറ്റുകാരോട് കൂടുതൽ സഹാനുഭൂതി കാണിക്കുന്നുണ്ട്. ദലൈലാമയുടെ ഫോട്ടോ പ്രദർശിപ്പിക്കുന്നതിനുള്ള വിലക്ക് എടുത്തുകളഞ്ഞുകളഞ്ഞത് തന്നെ ഒരു ശുഭസൂചകമായി ടിബറ്റുകാർ കാണുന്നു. എന്നാൽ നേരേമറിച്ച്, ദലൈലാമയെക്കുറിച്ചുള്ള തങ്ങളുടെ നയത്തിൽ മാറ്റമൊന്നും ഇല്ലെന്ന് ചൈനയുടെ മതകാര്യ ബ്യൂറോ പ്രഖ്യാപിക്കുകയുണ്ടായി.



</doc>
<doc id="244038" url="https://ml.wikipedia.org/wiki?curid=244038" title="ടി.ആർ. ഓമന">
ടി.ആർ. ഓമന

ടി ആർ ഗോപാലപിള്ള-വി കെ മീനാക്ഷിയമ്മ ദമ്പതികളുടെ മകളായി 1940-ൽ ആലപ്പുഴയിൽ ജനിച്ചു. അവിവാഹിതയാണ്. ചെന്നൈ നടികർ സംഘത്തിന്റെ "വെൺതിരൈവാണി" പുരസ്കാരം ലഭിച്ചിട്ടുണ്ട്.

ചെറുപ്പത്തിൽ സ്കൂൾ-നാടകങ്ങളിൽ അഭിനയിച്ചിരുന്നു. കുഞ്ചുക്കുറുപ്പാശാന്റെ ശിക്ഷണത്തിൽ ശാസ്ത്രീയനൃത്തവും, കഥകളിയും എന്നിവയും അഭ്യസിച്ചിരുന്നു. കലാമണ്ഡലം കൃഷ്ണൻ നായർ, കുടമാളൂർ കരുണാകരൻ നായർ എന്നിവരോടൊപ്പം കഥകളി അവതരിപ്പിച്ചിരുന്നു. 1952-ലാണ് ആദ്യമായി സിനിമയിൽ അഭിനയിക്കുന്നത്. എസ് പി പിള്ളയുടേയും അടൂർ പങ്കജത്തിന്റേയും മകളായി പ്രേമലേഖ എന്ന ചിത്രത്തിലൂടെ ചലച്ചിത്രാഭിനയം തുടങ്ങി. പിന്നീട് പൊൻകതിർ എന്ന സിനിമയിലും ബാലവേഷം ചെയ്തു. 1954ൽ വിമൽകുമാർ സംവിധാനം ചെയ്ത പുത്രധർമ്മത്തിലൂടെയാണ് നായികയാവുന്നത്. ആകസ്മികമായുണ്ടായ മാതൃവിയോഗവും കുടുംബത്തിന്റെ സാമ്പത്തിക ബുദ്ധിമുട്ടുകളും പഠനം പാതിവഴിയിൽ ഉപേക്ഷിക്കുന്നതിനു കാരണമായി. ആ കാലയളവിൽ ഒട്ടനവധി ക്ഷേത്രങ്ങളിൽ ശാസ്ത്രീയനൃത്തം അവതരിപ്പിച്ചിരുന്നു. ഒപ്പം നാടകങ്ങളിലും അഭിനയിച്ചു. പിന്നീട് സിനിമയിൽ അവസരം ലഭിച്ചപ്പോൾ മദ്രാസിലേക്കു താമസം മാറ്റി.
1962 ൽ പുറത്തിറങ്ങിയ 'വേലുത്തമ്പി ദളവ'യിൽ മാത്യൂ തരകന്റെ അമ്മവേഷം ചെയ്തതോടെ അത്തരം വേഷങ്ങളിലേക്ക് മുദ്രയടിക്കപ്പെടുകയായിരുന്നു. അഗ്നിപുത്രിയിൽ ആറന്മുള പൊന്നമ്മയുടെ അമ്മയായും അഭിനയിച്ചു. പ്രേം നസീർ, സത്യൻ, കൊട്ടാരക്കര, മധു, സോമൻ, സുകുമാരൻ, ജയൻ, മമ്മൂട്ടി, മോഹൻലാൽ എന്നിങ്ങനെ ഒട്ടേറെ അഭിനേതാക്കളുടെ അമ്മവേഷം ചെയ്തു. ഏകദേശം നാന്നൂറ്റി എൺപതിലധികം ചിത്രങ്ങളിൽ ഈ കലാകാരി അഭിയയിച്ചിട്ടുണ്ട്.

ശാന്തിനിവാസ് എന്ന തെലുഗു മൊഴിമാറ്റ സിനിമയിലൂടെയാണ് ഓമനയുടെ ശബ്ദമികവ് ശ്രദ്ധിക്കപ്പെട്ടത്. മികച്ച ഒരു ഡബ്ബിങ്ങ് ആർട്ടിസ്റ്റുമായ ടി ആർ ഓമനയാണ് ശാരദയ്ക്ക് ദേശീയപുരസ്കാരം നേടിക്കൊടുത്ത സ്വയംവരം, തുലാഭാരം എന്നീ സിനിമകളിൽ അവർക്ക് ശബ്ദം കൊടുത്തത്. പിന്നീട് "സംസ്ഥാന ചലച്ചിത്ര അവാർഡ് കമ്മറ്റിയിൽ" അംഗമായിരിക്കെ ഡബ്ബിങ്ങ് ആർട്ടിസ്റ്റുകൾക്കും അവാർഡ് കൊടുക്കേണ്ടതുണ്ട് എന്ന നിർദ്ദേശം മുന്നോട്ടു വെച്ചതും ഓമനയാണ്. "നിൻപദങ്ങളിൽ നൃത്തമാടിടും", "പണ്ടൊരു ശില്പി പ്രേമശില്പി" എന്നീ ഗാനങ്ങളിലും ടി ആർ ഓമനയുടെ ശബ്ദം ഉപയോഗിച്ചിട്ടുണ്ട്. മറ്റൊരു സീതയിലെ "കാമിനി മൗലിയാം", "ഉദയതാരക പോലേ" എന്നീ ഗാനങ്ങൾ മറ്റു ഗായകർക്കൊപ്പം ആലപിച്ചിട്ടുണ്ട്.



</doc>
<doc id="244042" url="https://ml.wikipedia.org/wiki?curid=244042" title="ഭസ്മവള്ളി">
ഭസ്മവള്ളി

പശ്ചിമഘട്ടതദ്ദേശവാസിയായ ഒരു വള്ളിച്ചെടിയാണ് കൊക്കിവള്ളി അഥവാ ഭസ്മവള്ളി.. എല്ലാക്കാലവും പൂവുണ്ടാകുന്ന ഈ വള്ളി വലിയ മരങ്ങളുടെ മുകളിൽ കയറിപ്പോകാൻ കഴിവുള്ളതാണ്. Ghat Crossberry എന്നും അറിയപ്പെടുന്നു. പശ്ചിമഘട്ടത്തിൽ അങ്ങോളമിങ്ങോളം കാണപ്പെടുന്നു.



</doc>
<doc id="244044" url="https://ml.wikipedia.org/wiki?curid=244044" title="ഇന്തോളജി">
ഇന്തോളജി

ഇന്ത്യൻ ഉപഭൂഖണ്ഡത്തിലെ (ഇപ്പോഴത്തെ ഇന്ത്യ, പാകിസ്താൻ, ബംഗ്ലാദേശ്, ശ്രീലങ്ക, നേപ്പാൾ തുടങ്ങിയ രാജ്യങ്ങൾ) ചരിത്രം, സംസ്കാരം, ഭാഷകൾ, സാഹിത്യം എന്നിവയെക്കുറിച്ചുള്ള പഠനത്തെയാണു് ഇന്തോളജി (Indology) (ഇന്ത്യാപഠനം) എന്നു വിളിക്കുന്നത്. ചരിത്രം, മതം, ഭാഷ, രാഷ്ട്രതന്ത്രം, തത്വചിന്ത, സാഹിത്യം, ശാസ്ത്രങ്ങൾ എന്നിവ ഇന്തോളജിയുടെ പരിധിയിൽ വരുന്നു. ഇൻഡോളജിസ്റ്റുകളെന്നറിയപ്പെടുന്ന ചില പാശ്ചാത്യ പണ്ഡിതരാണിതിന് തുടക്കം കുറിച്ചത്. ഇത്തരമൊരു പഠനം ആരംഭിക്കുന്നതു വരെ ഇന്ത്യയുടെ പ്രാചീന ചരിത്രത്തെ സംബന്ധിച്ച അറിവ് കച്ചവടക്കാരുടെയും മിഷനറിമാരുടെയും വിവരണങ്ങളിൽ നിന്ന് മാത്രമായിരുന്നു. ഇന്ത്യയെക്കുറിച്ചുള്ള പഠനം ഗ്രീക്ക് ലാറ്റിൻ ഭാഷകളിലൊതുങ്ങി നിന്നു. ഇന്ത്യയുടെ പടിഞ്ഞാറൻ തീരദേശങ്ങളിൽ പ്രവർത്തിച്ചിരുന്ന ക്രൈസ്തവ മിഷനറിമാരാണിതിന് തുടക്കം കുറിച്ചത്.

ഇന്ത്യയെക്കുറിച്ചുള്ള പഠനത്തിന്റെ ആരംഭം മെഗസ്തനീസിന്റെ (ca. 350–290 BC) കാലം മുതല്ക്കാണെന്നു് കരുതപ്പെടുന്നു. മൌര്യരാജവംശസ്ഥാപകനായ ചന്ദ്രഗുപ്തമൌര്യന്റെ രാജസഭയിലെ ഗ്രീസ് പ്രതിപുരുഷനായിരുന്നു മെഗസ്തനീസ്. ഇന്ത്യയിലെ തന്റെ ജീവിതത്തെ അടിസ്ഥാനമാക്കി മെഗസ്തനീസ് നാലു വാല്യങ്ങളിലായി എഴുതിയ ഇൻഡിക്ക എന്ന പഠനഗ്രന്ഥത്തിന്റെ ചില ഭാഗങ്ങൾ ഇപ്പോഴും ലഭ്യമാണു്. കച്ചവടത്തിനും മതപ്രചരണത്തിനും രാഷ്ട്രീയാധികാരത്തിനുമായി ഇന്ത്യയിലെത്തിയ പാശ്ചാത്യർ ഇന്ത്യയെ കുറിച്ച് ശാസ്ത്രീയമായി പഠിക്കാൻ ആരംഭിച്ചതു് ഇന്തോളജിയ്ക്കു് ആക്കം കൂട്ടി.

ഇംഗ്ലീഷുകാരനായ വില്ല്യം ജോൺസ് (1746-94) മനുസ്മൃതി, ശാകുന്തളം തുടങ്ങിയ കൃതികൾ തർജ്ജമ ചെയ്തു. ജർമ്മൻ പണ്ഡിതനായ മാക്സ് മുള്ളർ (1823-1900) സംസ്കൃത വ്യാകരണം രചിക്കുകയും ഗീതോപദേശം, മേഘദൂതം, ഋഗ്വേദം എന്നിവ വിവർത്തനം ചെയ്യുകയുമുണ്ടായി. ഇംഗ്ലീഷുകാരനായ എഡ്വിൻ അർനോൾഡ് ഭഗവദ് ഗീതയും ഗീതാഗോവിന്ദവും പരിഭാഷപ്പെടുത്തുകയും ശ്രീബുദ്ധനെ കുറിച്ച് 'ലൈറ്റ് ഓഫ് ഏഷ്യ' എന്ന പേരിൽ കാവ്യം രചിക്കുകയും ചെയ്തു. ഹെർമൻ ഗുണ്ടർട്ട്, ഡോ. റവ. റോബർട്ട് കൾഡ് വെൽ, കിറ്റിൽ തുടങ്ങിയ മിഷനറിമാർ ദ്രാവിഡ ഭാഷകൾക്ക് നൽകിയ സംഭാവനകളും ഇന്തോളജിയുടെ ഭാഗമാണ്.



</doc>
<doc id="244047" url="https://ml.wikipedia.org/wiki?curid=244047" title="കൊളോണിയൽ ചരിത്രരചന">
കൊളോണിയൽ ചരിത്രരചന

സാമ്രാജ്യത്വരാജ്യങ്ങളിലെ ചരിത്രകാരന്മാർ തങ്ങളുടെ രാജ്യത്തിന്റെ അധീനതയിലുള്ള കോളനികളുടെ ചരിത്രം നിർമ്മിച്ചിരുന്നതിനെയാണ് കൊളോണിയൽ ചരിത്രരചന എന്ന് പറയുന്നത്. തങ്ങളുടെ ഭരണകൂടങ്ങൾ കോളനികളിൽ അധീശത്വം പുലർത്തുന്നതു് ന്യായീകരിക്കുകയും നിലനിർത്തുകയും ചെയ്യുക എന്നതായിരുന്നു കൊളോണിയൽ ചരിത്രകാരന്മാരുടെ പ്രാഥമികലക്ഷ്യം.

1815നു ശേഷമാണ് ബ്രിട്ടീഷ് ചരിത്രകാരന്മാർ അവരുടെ സാമ്രാജ്യത്വ ചരിത്രരചനാ സമ്പ്രദായം ആരംഭിക്കുന്നത്. ഈ കാലമാവുമ്പോഴേക്കും ഇംഗ്ലണ്ട് യൂറോപ്പിൽ സാമ്പത്തികമായും സൈനികമായും എതിരില്ലാത്ത ശക്തിയായി മാറിക്കഴിഞ്ഞിരുന്നു.

ജെയിംസ് മിൽ, വിൻസന്റ് സ്മിത്ത്, വില്ല്യം വിൽസൺ ഹണ്ടർ, ജെയിംസ് ടോഡ്, മൗണ്ടസ്റ്റുവർട്ട് എലിഫിൻസ്റ്റൺ എന്നിവർ ഇവരിൽ പ്രമുഖരാണു്.


</doc>
<doc id="244052" url="https://ml.wikipedia.org/wiki?curid=244052" title="നിലമുച്ചാള">
നിലമുച്ചാള

തെക്കേപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് നാവുനീട്ടി അഥവാ നിലമുച്ചാള. . നിത്യഹരിതവനങ്ങളിൽ കാണുന്നു. തെക്കൻ കർണാടകത്തിലും കേരളത്തിൽ എല്ലായിടത്തും കണ്ടുവരുന്നു. ഔഷധഗുണമുണ്ട്.



</doc>
<doc id="244055" url="https://ml.wikipedia.org/wiki?curid=244055" title="കൊപ്പുചെടി">
കൊപ്പുചെടി

പശ്ചിമഘട്ടതദ്ദേശവാസിയായ ഒരു ചെറുസസ്യമാണ് കൊപ്പുചെടി. . ആവാസവ്യവസ്ഥയുടെ നാശം കൊണ്ടും വികസനപ്രവർത്തനങ്ങൾ കൊണ്ടും ഈ സസ്യം വംശനാശഭീഷണിയിലാണ്.



</doc>
<doc id="244058" url="https://ml.wikipedia.org/wiki?curid=244058" title="കുന്താമണിയൻ">
കുന്താമണിയൻ

തെക്കേപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കുന്താമണിയൻ. . പുൽമൈതാനങ്ങളിലും കാടുകളിലെ തുറസ്സായ സ്ഥലങ്ങളിലും കാണുന്നു. വംശനാശഭീഷണിയുണ്ടെന്ന് കാണുന്നു.


</doc>
<doc id="244063" url="https://ml.wikipedia.org/wiki?curid=244063" title="പാലാൻ">
പാലാൻ

കേരളത്തിൽ വ്യാപകമായി വിതരണം ചെയ്യപ്പെട്ടിരിക്കുന്ന അപൂർവ്വമായി മാത്രം ശുദ്ധജലത്തിൽ കണ്ടുവരുന്ന ഒരു മത്സ്യമാണ് പാലാൻ അഥവാ പാലാൻകണ്ണി (Indo-Pacific Tarpon). എലോപ്പിഫോർമിസ് നിരയിൽപ്പെടുന്ന മെഗാലൊപിഡെ കുടുംബത്തിലെ ഒരു മത്സ്യമാണിത്.

പരന്ന ശരീരം, വലിപ്പമുള്ള കണ്ണുകൾ. മുതുകുചിറകിന്റെ ഉത്ഭവസ്ഥാനം ശരീരത്തിന്റെ മധ്യഭാഗത്താണ്. വലിയ ചെതുമ്പലുകൾ. ശാരാശരി നീളം 30-45.5 സെന്റി മീറ്റർ. പരാമവധി നീളം 150 സെന്റിമീറ്റർ. 18 കിലോ വരെ പരമാവധി ഭാരം വയ്ക്കുന്നു. പാർശ്വരേഖയിൽ 37 മുതൽ 42 വരെ ചെതുമ്പലുകളുണ്ട്.

ജലോപരിതലത്തിൽ നിന്ന് 50 മീറ്റർ താഴ്ചയിൽ വരെ കണ്ടുവരുന്നു. തെക്കു പടിഞ്ഞാറൻ കാലവർഷം ആരംഭിക്കുന്നതോടെയാണ് ഇവയെ കണ്ടുതുടങ്ങുന്നത്. ഭക്ഷ്യയോഗ്യമാണ്. 44 വർഷം വരെയാണ് ഇവയുടെ പരമാവധി ആയുസ്സ്. ഓക്സിജൻ കുറവുള്ള ജലാശയങ്ങളിലും ജീവിയ്ക്കാനുള്ള കഴിവുണ്ട്.


</doc>
<doc id="244096" url="https://ml.wikipedia.org/wiki?curid=244096" title="പാണ്ടൻ മലിഞ്ഞീൽ">
പാണ്ടൻ മലിഞ്ഞീൽ

കേരളത്തിലെ ശുദ്ധജലാശയങ്ങളിൽ കണ്ടുവരുന്ന ഒരു മലിഞ്ഞീൽ മത്സ്യമാണ് പാണ്ടൻ മലിഞ്ഞീൽ (Indian mottled eel). . നീണ്ട് ഉരുണ്ടിട്ടാണ് ശരീരം. ശരീരത്തിൽ ഇളം നീലനിറമുള്ള പുള്ളികൾ കണ്ടുവരുന്നു. മുഷിഞ്ഞ വെള്ളനിറമാണ് അടിവശത്തിനു്. ശരാശരി നീളം 80 സെന്റിമീറ്ററാണെങ്കിലും 200 സെന്റിമീറ്റർ വരെ ഇവ പരമാവധി വളരുന്നു. പരമാവധി ഭാരം 6 കിലോഗ്രാം. ഈ മത്സ്യം പ്രജനനം നടത്തുന്നത് കടലിലാണ്. മുട്ട വിരിഞ്ഞ് ലാർവ്വദശ പിന്നിടുന്നതോടെ ഇത് ശുദ്ധജലത്തിലേക്ക് കയറിവരുന്നു. ബാക്കിയുള്ള കാലം പുഴകളിലും കനാലുകളിലും നെൽപാടങ്ങളിലും കോൾനിലങ്ങളിലുമായി കഴിയുന്നു. വർഷക്കാലാരംഭമായ ജൂൺ-ജൂലൈ മാസങ്ങളോടെയാണ് ഇവയെ വ്യാപകമായി കണ്ടുവരുന്നത്. നെൽപ്പാടങ്ങളിലേക്കും അതുപോലുള്ള വെള്ളക്കെട്ട് പ്രദേശങ്ങളിലേക്കും കയറുന്ന ഇവയെ ചൂണ്ടയിട്ട് പിടിയ്ക്കാറുണ്ട്. ഭക്ഷ്യയോഗ്യമായ ഒരു മത്സ്യമാണ്. ആസ്മ പോലുള്ള രോഗങ്ങൾക്ക് ഔഷധമായി കരുതിപ്പോരുന്നു.

ആരൽ വിഭാഗത്തിൽ പെട്ട മൽസ്യമാണ് ഇവ. മലയാളത്തിൽ ഈ വിഭാഗത്തിലെ എല്ലാ മത്സ്യങ്ങളേയും പൊതുവെ മലിഞ്ഞീൽ എന്നാണ് വിളിക്കുന്നത് .


</doc>
<doc id="244124" url="https://ml.wikipedia.org/wiki?curid=244124" title="ആർ. നാരായണപണിക്കർ">
ആർ. നാരായണപണിക്കർ

കേന്ദ്ര സാഹിത്യ അക്കാദമി പുരസ്‌കാരം നേടിയ ആദ്യ മലയാള സാഹിത്യകാരനാണ് ആർ. നാരായണപണിക്കർ (25 ജനുവരി 1889 - 29 ഒക്ടോബർ 1959). ഏഴ് ഭാഗങ്ങളുള്ള കേരള ഭാഷാ സാഹിത്യ ചരിത്രത്തിനായിരുന്നു ആദ്യ കേന്ദ്ര സാഹിത്യ അക്കാദമി പുരസ്കാരം. നോവൽ, ചരിത്രം, വ്യാഖ്യാനം എന്നീ വിഭാഗങ്ങളിലായി എൺപതോളം കൃതികൾ രചിച്ചിട്ടുണ്ട്.

ആലപ്പുഴയിലെ അമ്പലപ്പുഴ ക്ഷേത്രത്തിനു സമീപമുള്ള വാഴേലത്തു തറവാട്ടിൽ കുഞ്ചിയമ്മയുടെയും അയ്യപ്പൻപിള്ളയുടെയും മകനായി ജനിച്ചു. മെട്രിക്കുലേഷൻ പാസ്സായതിനുശേഷം എറണാകുളത്തുപോയി എഫ്.എ.യ്ക്കു പഠിച്ചു. തുടർന്ന് തിരുവനന്തപുരം മഹാരാജാസ് കോളജിൽ ചേർന്ന് ബി.എ.ക്കു പഠിച്ചെങ്കിലും ഒരു വർഷം കഴിഞ്ഞ് പഠനം നിർത്തേണ്ടിവന്നു. പിന്നീട് പ്രൈവറ്റായി പഠിച്ച് ചരിത്രത്തിലും മലയാളത്തിലും ഇംഗ്ളീഷിലും ബി.എ. ബിരുദം നേടി. ഒപ്പം തത്ത്വദർശനം, തർക്കശാസ്ത്രം, അഷ്ടാംഗവൈദ്യം എന്നിവയിലും വ്യാകരണാലങ്കാര-ജ്യോതിഷ വിഷയങ്ങളിലും പരിജ്ഞാനം നേടി. സംസ്കൃതം, ഹിന്ദി, ഉർദു, ബംഗാളി, കന്നഡ, തമിഴ് തുടങ്ങിയ ഭാഷാസാഹിത്യങ്ങൾ പഠിക്കുകയും ചെയ്തു. വിവിധ ഹൈസ്കൂളുകളിൽ അധ്യാപകനായും ഹെഡ്മാസ്റ്ററായും സേവനമനുഷ്ഠിച്ചു. സർവീസിൽ നിന്ന് വിരമിച്ചതിനുശേഷം തിരുവനന്തപുരത്തു സ്ഥിരതാമസമാക്കി. ദക്ഷിണ ദീപം എന്ന മാസികയ്ക്ക് വേണ്ടിയും പ്രവർത്തിച്ചു. 

ചരിത്രം, ജീവചരിത്രം, നോവൽ, നിഘണ്ടു, വിവർത്തനം, വ്യാഖ്യാനം, പരീക്ഷാസഹായികൾ എന്നിങ്ങനെ വിവിധ മേഖലകളിലായി എൺപതു കൃതികൾ രചിച്ചു. മൗലികമായ നോവൽ സൃഷ്ടികൾക്കു പുറമേ ബംഗാളി, മറാഠി, ഹിന്ദി എന്നീ ഭാഷകളിൽനിന്ന് ഇരുപതോളം കൃതികൾ പരിഭാഷപ്പെടുത്തിയിട്ടുമുണ്ട്. നിരവധി ആട്ടക്കഥകൾക്കും കിളിപ്പാട്ടുകൾക്കും തുള്ളലുകൾക്കും വ്യാഖ്യാനങ്ങൾ രചിച്ചിട്ടുണ്ട്.

അധ്യാപകനായിരുന്നപ്പോൾ മലയാളം സ്കൂളിലെ അധ്യാപകർക്കുവേണ്ടി തയ്യാറാക്കിയ നോട്ടുകളാണ് പില്ക്കാലത്ത് കേരള ഭാഷാസാഹിത്യ ചരിത്രമായി പരിണമിച്ചത്. ഒരു ചരിത്രകാരനാവശ്യമായ നിഷ്പക്ഷതയും സത്യസന്ധതയും പലപ്പോഴും ഇദ്ദേഹം പുലർത്തിയിട്ടില്ലെന്ന് നിരൂപകർ അഭിപ്രായപ്പെട്ടിട്ടുണ്ട്. 

മൂന്നു വിവാഹങ്ങൾ കഴിച്ചിട്ടുണ്ട്. കെ.സി. കേശവപിള്ളയുടെ മകൾ തങ്കമ്മയാണ് മൂന്നാമത്തെ ഭാര്യ.

1959 ഒക്ടോബർ 29-ന് തിരുവനന്തപുരത്ത് അന്തരിച്ചു.



</doc>
<doc id="244127" url="https://ml.wikipedia.org/wiki?curid=244127" title="കറുത്ത മലിഞ്ഞീൽ">
കറുത്ത മലിഞ്ഞീൽ

കേരളത്തിലെ ശുദ്ധജലാശയങ്ങളിൽ കണ്ടുവരുന്ന ഒരു മലിഞ്ഞീൽ മത്സ്യമാണ് കറുത്ത മലിഞ്ഞീൽ (Indonesian shortfin eel). . ആൻഗുല്ലി ഫോർമിസ് എന്ന നിരയിൽ വരുന്ന ആൻഗുല്ലിഡേ കുടുംബത്തിലെ ആൻഗുല ജീനസ്സിലെ ഒരു ഉപസ്പീഷ്യസ്സ് ആണ് ഈ മത്സ്യം. ശരീരം ഉരുണ്ട് നീണ്ട് ഏകദേശം 2 മീറ്റർ വരെ നീളത്തിൽ കാണപ്പെടുന്നു. പാണ്ടൻ മലിഞ്ഞീലിനെപ്പോലെ പ്രജനനം നടത്തുന്നത് കടലിലാണെങ്കിലും ജീവിയ്ക്കുന്നത് ശുദ്ധജലത്തിലുമാണ്. വർഷക്കാലാരംഭത്തോടെ കൂട്ടമായി തോടുകളിലേക്കും നെൽപ്പാടങ്ങളിലേക്കും എത്തുന്നതിനാൽ ഇവയെ ചൂണ്ടയിട്ട് പിടിയ്ക്കുന്നത് പതിവാണ്.കേരളത്തിലെ എല്ലാ ശുദ്ധജലാശയങ്ങളിലും കണ്ടുവരുന്നു.

ആരൽ വിഭാഗത്തിൽ പെട്ട മൽസ്യമാണ് ഇവ. മലയാളത്തിൽ ഈ വിഭാഗത്തിലെ എല്ലാ മത്സ്യങ്ങളേയും പൊതുവെ മലിഞ്ഞീൽ എന്നാണ് വിളിക്കുന്നത് .


</doc>
<doc id="244131" url="https://ml.wikipedia.org/wiki?curid=244131" title="എരച്ചുകെട്ടി">
എരച്ചുകെട്ടി

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് എരച്ചുകെട്ടി. . 1800 മുതൽ 2400 മീറ്റർ വരെ ഉയരമുള്ള നിത്യഹരിതവനങ്ങളുടെ അതിരുകളിൽ കാണുന്നു. നീലഗിരി, ആനമല, പഴനി, പാലക്കാട് എന്നിവിടങ്ങളിൽ കാണപ്പെടുന്നു.



</doc>
<doc id="244133" url="https://ml.wikipedia.org/wiki?curid=244133" title="ഇന്ത്യയിലെ ദേശീയവാദചരിത്രരചന">
ഇന്ത്യയിലെ ദേശീയവാദചരിത്രരചന

കൊളോണിയൽ ചരിത്രകാരൻമാർ ഇന്ത്യാചരിത്രത്തെ വികലമാക്കുവാനും കരി തേച്ച് കാണിക്കാനും ശ്രമിക്കുന്നുവെന്നാരോപിച്ച് അതിനെതിരെ ഉയർന്നുവന്ന പ്രതിഷേധമായിരുന്നു ദേശീയവാദ ചരിത്രരചന. ഇന്ത്യയിലെ ദേശീയപ്രസ്ഥാനങ്ങളിൽ നിന്നാണ് ഇതിന് പ്രചോദനം ലഭിച്ചത്. ഈ ചരിത്രരചനാരീതിയിൽ അലക്സാണ്ടറേക്കാൾ പ്രാധാന്യം അദ്ദേഹത്തെ നേരിട്ട പോറസ്സിനു നൽകപ്പെടുകയും, ഐതിഹ്യങ്ങളിലെ നായകന്മാർ ചരിത്രപുരുഷന്മാരായി ചിത്രീകരിക്കപ്പെടുകയും, പ്രാചീനഭാരത്തിലെ നാടോടിപ്രമാണിമാരുടെ ഭരണത്തെ ഗ്രീക്ക് നഗരരാഷ്ട്രങ്ങളിലെ റിപ്പബ്ലിക്കൻ ഭരണവുമായി തുലനം ചെയ്യപ്പെടുകയും, എല്ലാ വിദേശ അക്രമികളെയും ഇന്ത്യൻ സമ്പത്ത് കൊള്ളയടിച്ചവരായി ചിത്രീകരിക്കപ്പെടുകയും ചെയ്തു.

ഇന്ത്യൻ സ്വാതന്ത്ര്യസമരനേതാക്കളായ ചരിത്രകാരൻമാരും ഈ ചരിത്രരചനാശൈലി പിന്തുടർന്നിരുന്നു. ഉദാഹരണമായി ആർ.സി. ദത്ത്, ദാദാഭായ് നവറോജി എന്നിവർ ഡ്രയിൻ തിയറിയിലൂടെ ഇന്ത്യയിലെ ദാരിദ്ര്യത്തിന് കാരണം ബ്രിട്ടീഷുകാരുടെ ചൂഷകഭരണമായിരുന്നുവെന്ന് വാദിച്ചു. ബ്രിട്ടീഷുകാർക്കെതിരെയുള്ള പോരാട്ടത്തിൽ ബാലഗംഗാധര തിലകനുപയോഗിച്ചത് ആര്യൻ വംശീയസിദ്ധാന്തമാണ്.



</doc>
<doc id="244138" url="https://ml.wikipedia.org/wiki?curid=244138" title="പച്ചൂരൽ">
പച്ചൂരൽ

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് പച്ചൂരൽ. . കോയമ്പത്തൂരിലും ആനമലയിലും കാണുന്നു.



</doc>
<doc id="244140" url="https://ml.wikipedia.org/wiki?curid=244140" title="കോവക്ക മീൻ">
കോവക്ക മീൻ

പേരിലുള്ള മീനൊന്നും കാര്യത്തിലില്ലലെങ്കിലും മീനിന്റെ സ്വാദിഷ്ഠപ്പെടുന്ന എന്നാൽ മത്സ്യ മാംസ വിഭവങ്ങൾ വളരെ കുറച്ചു മാത്രം വാങ്ങുന്ന ആളുകളുടെ ഇഷ്ടവിഭവമാണ് കോവയ്ക്ക മീൻ. വെജിറ്റേറിയൻ വിഭവമായിട്ടും നോൺ വെജിറ്റേറിയനായി ഖ്യാതി നേടിയ ഈ പലഹാരം പേരിലേതുപോലെ തന്നെ കോവക്കകൊണ്ടാണ് ( ചിലയിടങ്ങളിൽ കോഴക്ക എന്നും പറയും. ) നിർമ്മിക്കുന്നത്.

കോവക്ക, വെളുത്തുള്ളി, ചുവന്നുള്ളി, ഉപ്പ്, മുളകുപൊടി, വെള്ളം, എണ്ണ

നന്നായി കഴുകി വൃത്തിയാക്കിയ കോവക്ക അരകല്ലിൽ വെച്ച് ഇടിക്കുക. ഇടിയുടെ ആഘാതത്തിൽ കോവക്കയുടെ രണ്ടറ്റവും പൊട്ടിച്ച് ഉള്ള് കീറുന്നു. അതിനു ശേഷം അരകല്ലിൽ വെച്ച ചുവന്നുള്ളി, വെളുത്തുള്ളിയും ചതച്ചെടുക്കുന്നു. ചതച്ച ഉള്ളി, വെളുത്തുള്ളി മുളകുപൊടി ഉപ്പ് ആവശ്യത്തിന് വെള്ളം എന്നിവ ചേർത്ത് പേസ്റ്റ് നിർമ്മിക്കുന്നു. പൊട്ടിയ കോവക്ക ഓരോന്നായി എടുത്ത് തയ്യാറാക്കിയ പേസ്റ്റ് അതിനുള്ളിൽ തേച്ച് പിടിപ്പിക്കുന്നു. ശേഷം ഈ കോവക്ക തിളച്ച എണ്ണയിലേക്കിടുക. ഇരുവശവും മൊരിയാനായി ഇളം ചൂടിൽ വറുക്കുക. മൊരിഞ്ഞശേഷം സേർവിങ്ങ് ഡിഷിലേക്ക് മാറ്റാം. ചോറിനോടൊപ്പം ഒരു മീൻ വിഭവത്തിന് സമമായി ഇതുപയോഗിക്കാവുന്നതെയുള്ളു. മീൻ വിഭവങ്ങളുടെ മണമോ വഴുവഴുപ്പോ ഇല്ലാത്ത കോവക്കാമീൻ തയ്യാറാക്കാൻ ചുരുങ്ങിയ സമയം മാത്രം മതി. 

ഈ പ്രക്രിയ വഴുതനയിലും ഫലപ്രദമാണ്.


</doc>
<doc id="244141" url="https://ml.wikipedia.org/wiki?curid=244141" title="അമ്പട്ടൻ വാള">
അമ്പട്ടൻ വാള

കേരളത്തിലെ ജലാശയങ്ങളിൽ അപൂർവ്വമായി കാണപ്പെടുന്ന ഒരു ശുദ്ധജല മത്സ്യമാണ് അമ്പട്ടൻ വാള (Grey featherback) (Indian Knife Fish).. കബനി നദിയിൽ നിന്ന് ഈ മത്സ്യത്തെ കിട്ടിയതായി രേഖപ്പെടുത്തിയിട്ടുണ്ട്. ശരീരം പരന്നതാണ്. ക്ഷുരകന്റെ കത്തിപോലുള്ള ആകൃതി ആയതിനാലാണ് ഇതിനെ ഈ പേരിൽ വിളിക്കുന്നത്. ചെതുമ്പലുകൾ വളരെ ചെറുതാണ്. ഭക്ഷ്യയോഗ്യമായ മത്സ്യം. ശരാശരി നീളം 25 സെന്റിമീറ്റർ. പരമാവധി നീളം 60 സെന്റിമീറ്റർ.



</doc>
<doc id="244147" url="https://ml.wikipedia.org/wiki?curid=244147" title="തേൾക്കട (Heliotropium keralense)">
തേൾക്കട (Heliotropium keralense)

തെക്കെപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് തേൾക്കട. . കേരളത്തിലാണ് ഇതു കാണുന്നത്. ചതുപ്പുകൾ, നദിയോരങ്ങൾ, നനവാർന്ന തുറസ്സായ പ്രദേശങ്ങൾ എന്നിവിടങ്ങളിലാണ് ഇത് വളരുന്നത്. ഇതിൽ നിന്നും പല ഔഷധങ്ങളും വേർതിരിച്ചിട്ടുണ്ട്.




</doc>
<doc id="244149" url="https://ml.wikipedia.org/wiki?curid=244149" title="ഐ.സി. ചാക്കോ">
ഐ.സി. ചാക്കോ

കേന്ദ്ര സാഹിത്യ അക്കാദമി പുരസ്കാരം നേടിയ ബഹുഭാഷാ പണ്ഡിതനായിരുന്നു ഐ.സി. ചാക്കോ (25 ഡിസംബർ 1875 - 27 മേയ് 1966). ഇംഗ്ളീഷ്, മലയാളം, സംസ്കൃതം, ഗ്രീക്ക്, ലാറ്റിൻ, സുറിയാനി, ഫ്രഞ്ച്, ജർമ്മൻ, തമിഴ് എന്നീ ഭാഷകൾ ചാക്കോയ്ക്ക് അറിയാമായിരുന്നു. വ്യാഖ്യാതാവ്, നിരൂപകൻ, ഗവേഷകൻ, ശാസ്ത്രജ്ഞൻ, കവി എന്നീ നിലകളിലെല്ലാം ശ്രദ്ധേയമായ സംഭാവനകൾ നൽകി. ശാസ്ത്രവിഷയങ്ങൾ മലയാളത്തിൽ പ്രതിപാദിക്കുന്നതിനായി, സാങ്കേതിക പദങ്ങളുണ്ടാക്കുന്നതിനായി കഠിന പ്രയത്നം നടത്തി. 1932ൽ കേരളം മാസികയിൽ അദ്ദേഹമെഴുതിയ 'സാങ്കേതിക സംജ്ഞകൾ' എന്ന ലേഖന പരമ്പര ഏറെ ശ്രദ്ധിക്കപ്പെട്ടു. ഇംഗ്ളീഷിലുള്ള പല പദങ്ങളുടേയും നിഷ്പത്തി, ലാറ്റിൻ-ഗ്രീക്കു ധാതുക്കളിൽ കണ്ടെത്തി, അവയ്ക്കു സമാനമായ സംസ്കൃത ധാതുക്കളിൽ നിന്ന്, മലയാള ഭാഷാശൈലിക്ക് ഇണങ്ങുന്ന രീതിയിൽ പദങ്ങൾ സൃഷ്ടിക്കുക എന്ന മാർഗ്ഗമായിരുന്നു ചാക്കോ അവലംബിച്ചത്. ചാക്കോയുടെ ഏറ്റവും പ്രധാന രചന "പാണിനീയപ്രദ്യോതം" ആണ്. പാണിനിസൂത്രങ്ങളുടെ സമഗ്രമായ വ്യഖ്യാനമായ ഈ കൃതിക്കായിരുന്നു മലയാളത്തിലെ രണ്ടാമത്ത കേന്ദ്ര സാഹിത്യ അക്കാദമി പുരസ്കാരം ലഭിച്ചത്.
ആലപ്പുഴ കുട്ടനാട്ടിൽ പുളിങ്കുന്നു പുന്നക്കുന്നത്ത്‌ശേരി കുടുംബത്തിലെ കോരയുടെയും അന്നയുടെയും മകനാണ്. പ്രാരംഭ വിദ്യാഭ്യാസം സംസ്കൃതത്തിലായിരുന്നു. പിന്നീട് ആലപ്പുഴ, കോട്ടയം, തിരുവനന്തപുരം യൂണിവേഴ്സിറ്റി കോളേജ് എന്നിവിടങ്ങളിൽ പഠിച്ച് ബിരുദം നേടി. ആലപ്പുഴയിൽ ഒരു മിഡിൽ സ്കൂളിൽ രണ്ടു കൊല്ലം അദ്ധ്യാപകനായിരുന്നു. 1901 ൽ സ്ക്കോളർഷിപ്പോടെ ഉപരിപഠനത്തിനായി ഇംഗ്ളണ്ടിൽ പോയി. ലണ്ടൻ സർവ്വകലാശാലയിൽ നിന്ന് ഊർജ്ജതന്ത്രത്തിലും മൈനിംഗ് എൻജിനിയറിംഗിലും ബിരുദങ്ങൾ നേടി. നാട്ടിൽ തിരികെ എത്തി, തിരുവിതാംകൂർ സർക്കാർ സർവ്വീസിൽ ഭൂഗർഭശാസ്ത്രവകുപ്പിൽ, 1908 മുതൽ തിരുവിതാംകൂർ സ്റ്റേറ്റ് ജിയോളജിസ്റ്റായും 1921 മുതൽ വ്യവസായ വകുപ്പ് ഡയറക്ടർ ആയും ജോലി നോക്കി. 1966 മെയ് 27 ന് അദ്ദേഹം അന്തരിച്ചു.


</doc>
<doc id="244154" url="https://ml.wikipedia.org/wiki?curid=244154" title="കാട്ടുമല്ലി">
കാട്ടുമല്ലി

തെക്കെപശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കാട്ടുമല്ലി.. ഞാറ, കാട്ടുജീരകം, ചിറ്റേലം എന്നെല്ലാം പേരുകളുണ്ട്. പലവിധ സംയുക്തങ്ങളും കാട്ടുമലിയിൽ നിന്നും വേർതിരിച്ചിട്ടുണ്ട്.



</doc>
<doc id="244160" url="https://ml.wikipedia.org/wiki?curid=244160" title="എറിക് ഫ്രോം">
എറിക് ഫ്രോം

പ്രസിദ്ധ മന:ശാസ്ത്രഞ്ജനായ എറിക് ഫ്രോം ജർമ്മനിയിലെ ഫ്രാങ്ക്ഫുർടിൽ 1900,മാർച്ച് 23 നു ഒരു യാഥാസ്ഥിക ജൂത കുടുംബത്തിൽ ആണ് ജനിച്ചത്. ഹീഡൽ ബർഗ് സർവ്വകലാശാലയിലും ഫ്രാങ്ക്ഫുർട് സർവ്വകലാശാലയിലും നിന്നാണ് എറിക് ഫ്രോം ഉന്നത വിദ്യാഭ്യാസം നേടിയത്. 1922 ൽ സമൂഹശാസ്ത്രത്തിൽ ഡോക്ടറേറ്റ് കരസ്ഥമാക്കുകയും തുടർന്ന് മനോവിശ്ലേഷണത്തിൽ പരിശീലനം നേടുകയും ചെയ്തു.1927 ൽ സ്വന്തമായി പ്രാക്ടീസ് തുടങ്ങിയ ഫ്രോം 1930 ൽ ഫ്രാങ്ക്ഫുർടിലെ സോഷ്യൽ റിസർച്ച് ഇൻസ്റ്റിറ്റ്യൂട്ടിൽ ചേരുകയും മനോവിശ്ലേഷണത്തിൽ പരിശീലനം പൂർത്തിയാക്കുകയും ചെയ്തു. ജർമ്മനി നാസികളുടെ ഭരണത്തിൻ കീഴിലായപ്പോൾ ഫ്രോം ജനീവയിലേയ്ക്കു താമസം മാറ്റി.
മൗലികകൃതികൾക്കു ഫ്രോം തുടക്കം കുറിച്ചത് 1941 ൽ ആയിരുന്നു.’എസ്കേപ്പ് ഫ്രം ഫ്രീഡം’ എന്ന കൃതി രാഷ്ട്രീയമനശാസ്ത്രത്തിന്റെ അടിസ്ഥാന രേഖകളിലൊന്നായി കരുതപ്പെട്ടുപോരുന്നുണ്ട്.



</doc>
<doc id="244163" url="https://ml.wikipedia.org/wiki?curid=244163" title="പാവുകൻ">
പാവുകൻ

പശ്ചിമഘട്ടത്തിലെ നദികളിൽ മാത്രം കാണപ്പെടുന്ന ഒരു ശുദ്ധജല മത്സ്യമാണ് പാവുകൻ. . പരമാവധി നീളം 15 സെന്റി മീറ്റർ. ശരീരം പരന്നതാണ്. കേരളത്തിൽ പടിഞ്ഞാറോട്ടൊഴുകുന്ന എല്ലാ നദികളിലും കണ്ടുവരുന്നു.


</doc>
<doc id="244166" url="https://ml.wikipedia.org/wiki?curid=244166" title="വരയൻ പാവുകൻ">
വരയൻ പാവുകൻ

പശ്ചിമഘട്ടത്തിലെ നദികളിൽ മാത്രം കണ്ടുവരുന്ന ഒരു ശുദ്ധജലമത്സ്യമാണ് വരയൻ പാവുകൻ. . കേരളത്തിലെ എല്ലാ നദികളിലും ഇവയെ കണ്ടുവരുന്നു. ശരീരം പരന്നതാണ്. ഒരു ജോടി മീശരോമങ്ങളുണ്ട്.ചെതുമ്പലുകൾക്ക് സാമാന്യം വലിപ്പമുണ്ട്. മുതുകുവശത്തിനു് പച്ചനിറമാണ്. പാർശ്വഭാഗങ്ങൾക്ക് വെള്ളിനിറമാണ്. കുറുകെ നീല വരകളുണ്ട്. ചിറകുകൾക്ക് കറുപ്പുനിറമാണ്. ഭക്ഷ്യയോഗ്യമായ ഈ മത്സ്യം അലങ്കാരമത്സ്യമായും വളർത്തുന്നു.


</doc>
<doc id="244169" url="https://ml.wikipedia.org/wiki?curid=244169" title="പുള്ളിപ്പാവുകൻ">
പുള്ളിപ്പാവുകൻ

കേരളത്തിൽ ചാലക്കുടിപ്പുഴയിലും ഭാരതപ്പുഴയിലും മാത്രം കണ്ടെത്തിയിട്ടുള്ള ഒരു മത്സ്യമാണ് പുള്ളിപാവുകൻ. .ഇന്ത്യയെക്കൂടാതെ പാകിസ്താൻ, ശ്രീലങ്ക, ബംഗ്ലാദേശ്, നേപ്പാൾ, ഭൂട്ടാൻ തുടങ്ങിയ രാജ്യങ്ങളിൽക്കൂടി വിതരണം ചെയ്യപ്പെട്ടിരിക്കുന്നു. സാധാരണ വലിപ്പം 20 സെന്റിമീറ്ററിൽ താഴെയാണ്. സാമാന്യം ഉരുണ്ട ശരീരം.


</doc>
<doc id="244172" url="https://ml.wikipedia.org/wiki?curid=244172" title="കൈപ്പർ വലയം">
കൈപ്പർ വലയം

സൗരയൂഥത്തിലെ ഏറ്റവും ഒടുവിലത്തെ ഗ്രഹമായ നെപ്ട്യൂണിനപ്പുറം ഒരു വലയരൂപത്തിൽ നിലയുറപ്പിച്ചിട്ടുള്ള ചെറുവസ്തുക്കളുടെ ശേഖരമാണ് കൈപ്പർ വലയം (). സൗരയൂഥത്തിന്റെ ഭാഗമായി കണക്കാക്കപ്പെടുന്ന കൈപ്പർ വലയം എഡ്ജ്വർത്ത്-കൈപ്പർ വലയം എന്നും വിളിക്കപ്പെടുന്നു. ആദ്യമായി ഇതിനെ കുറിച്ചുള്ള ഒരു സങ്കൽപനം അവതരിപ്പിച്ചത് കെന്നത്ത് എഡ്ജ്‌വർത്ത് ആയിരുന്നു. കൂടുതൽ ശാസ്ത്രീയമായ സിദ്ധാന്തം അവതരിപ്പിച്ചത് ജെരാൾഡ് കൈപ്പറും. നെപ്ട്യൂണിന്റെ ഭ്രമണപഥത്തിൽ (30 സൗരദൂരം അകലെ) നിന്നു തുടങ്ങി സൂര്യനിൽ നിന്നും ഏകദേശം 50 AU വരെയാണ് കൈപ്പർ വലയത്തിന്റെ സ്ഥാനം. കൈപ്പർ വലയം ഛിന്നഗ്രഹവലയത്തോട് സദൃശ്യമാണെങ്കിലും ഭാരം കൊണ്ടും വ്യാപ്തികൊണ്ടും വ്യത്യസ്തമാണ്. അതായത് ഒരു ഛിന്നഗ്രഹവലയത്തേക്കാൽ 20 ഇരട്ടിയോളം വീതിയുള്ളതും 20 മുതൽ 200 ഇരട്ടി വരെ ഭാരമുള്ളതുമാണ് കൈപ്പർ വലയം. ഛിന്നഗ്രഹവലയങ്ങളിലേതുപോലെ തന്നെ, ചെറിയ പാറക്കക്ഷണങ്ങളും സൗരയൂഥ രൂപീകരണത്തിന്റെ അവശിഷ്ടങ്ങളുമാണ് പ്രധാനമായും കൈപ്പർ വലയത്തിലുമുള്ളത്. ശിലാംശത്തിനും ലോഹങ്ങൾക്കും പുറമേ കൈപ്പർ വലയത്തിലെ വസ്തുക്കളിൽ മീഥേൻ, അമോണിയ, ജലം എന്നിവ അടങ്ങിയിരിക്കുന്നു. പ്രധാനവലയത്തിൽ മൂന്നിലധികം കുള്ളൻ ഗ്രഹങ്ങളുണ്ട്. പ്ലൂട്ടോ, ഹോമിയ, മേക്ക്മേക്ക് എന്നിവയാണ് ഇതിൽ പ്രധാനപ്പെട്ടവ. നെപ്ട്യൂണിന്റെ ഉപഗ്രഹമായ ട്രൈട്ടൺ, ശനിയുടെ ഉപഗ്രഹമായ ഫോബ് തുടങ്ങിയ ഉപഗ്രഹങ്ങളും ഈ മേഖലയിൽ നിന്ന് ഉത്ഭവിച്ചു എന്നു കരുതപ്പെടുന്നു.

1992-ൽ അമേരിക്കൻ ജ്യോതിശാസ്ത്രജ്ഞനായ ഡേവിഡ് ലെവിറ്റും അദ്ദേഹത്തിന്റെ വിദ്യാർത്ഥി ജേൻ ലൂവും ചേർന്നാണ് ആദ്യത്തെ കൈപ്പർ വലയ വസ്തു കണ്ടെത്തിയത്. ഇതിനെ പ്ലൂട്ടോയുടെ പുറത്താണ് കണ്ടെത്തിയത്. 1992Q.b1 എന്ന പേരു നൽകി. ഇതിനു ശേഷം അതിലെ ആയിരത്തിലധികം പ്രധാന വസ്തുക്കളെ (KBOs) തിരിച്ചറിഞ്ഞിട്ടുണ്ട്. ൽ കൂടുതൽ വ്യാസമുള്ള 100,000-ൽ അധികം KBOs ഉള്ളതായി കരുതപ്പെടുന്നു. 200 വർഷത്തിൽ കുറവ് ഭ്രമണകാലയളവുള്ള ധൂമകേതുക്കളുടെ പ്രധാന സങ്കേതമായാണ് തുടക്കത്തിൽ കൈപ്പർ വലയം കരുതപ്പെട്ടിരുന്നത്. 1990-കളുടെ മദ്ധ്യത്തോടെ ഈ പ്രധാന വലയം പൊതുവേ ഭ്രമണസ്ഥിരതയുള്ള വസ്തുക്കളാൽ രൂപീകൃതമാണെന്നു കണ്ടെത്തി. ധൂമകേതുക്കൾ ഉദ്ഭവിക്കുന്നത്, ശിഥില മണ്ഡലം (Scattered disc) എന്നറിയപ്പെടുന്ന മറ്റൊരു വൃത്തമണ്ഡലത്തിൽ നിന്നാണെന്നും ഈ പഠനങ്ങളിൽ വ്യക്തമായി. ചലനാത്മകമായി സജീവമായ ഈ പ്രദേശം, 4.5 ബില്യൺ വർഷങ്ങൾക്ക് മുൻപ് നെപ്ട്യൂണിന്റെ സ്ഥാനചലനത്തിന്റെ ഫലമായി രൂപപ്പെട്ടതാണ്. ഈ മണ്ഡലത്തിലുള്ള ഈറിസ് പോലെയുള്ള കുള്ളൻഗ്രഹങ്ങൾക്ക് വികേന്ദ്രീയ ഭ്രമണപഥങ്ങളാണുള്ളത്. ഭ്രമണത്തിനിടയിൽ ഇത്തരം ഗ്രഹങ്ങൾ സൂര്യനിൽ നിന്ന് വരെ ദൂരേക്ക് പോകാറുണ്ട്.

കൈപ്പർ വലയവുമായി പൊതുവേ തെറ്റിധരിക്കപ്പെടാറുള്ള ഊർട്ട് മേഘം എന്ന സാങ്കൽപ്പിക മേഖല, കൈപ്പർ വലയത്തെ അപേക്ഷിച്ച് ആയിരം മടങ്ങിലധികം അകലെയാണ്. കൈപ്പർ വലയത്തിലെയും, ശിഥില മണ്ഡലത്തിലെയും (Scattered disc), ഈ മേഖലയിലുള്ളതും അതേസമയം ഊർട്ട് മേഘത്തിന്റെ ഭാഗമാകാനിടയുള്ള വസ്തുക്കളേയും മൊത്തമായി നെപ്ട്യൂൺ അനുരണനങ്ങൾ (Trans-Neptunian objects - TNOs) എന്നാണ് വിളിക്കുന്നത്.

പ്ലൂട്ടോ ആണ് കൈപ്പർ വലയത്തിലെ ഏറ്റവും വലിയ അംഗം. നെപ്ട്യൂൺ അനുരണനങ്ങളിലെ (TNOs) ഏറ്റവും വലിയ രണ്ട് വസ്തുക്കളിലൊന്ന് പ്ലൂട്ടോയും ശിഥില മണ്ഡലത്തിന്റെ ഭാഗമായ ഈറിസുമാണ്. തുടക്കത്തിൽ ഒരു ഗ്രഹമായി അംഗീകരിക്കപ്പെട്ടിരുന്ന പ്ലൂട്ടോ, ഈറിസിന്റെ കണ്ടെത്തലോടെ കൈപ്പർ വലയത്തിലെ വലിപ്പത്തിൽ തുല്യരായ രണ്ടു ഗ്രഹങ്ങളിലൊന്നു മാത്രമാണെന്ന് നിരീക്ഷിക്കപ്പെടുകയും, തുടർന്ന് 2006-ൽ പ്ലൂട്ടോയെ ഒരു കുള്ളൻ ഗ്രഹമായി പ്രഖ്യാപിക്കുകയും ചെയ്തു. ഘടനാപരമായി പ്ലൂട്ടോ മറ്റു പല കൈപ്പർ വലയ വസ്തുക്കളുമായും (KBOs) സാമ്യമുള്ള വസ്തുവാണ്. പ്ലൂട്ടിനോകൾ എന്നറിയപ്പെടുന്ന ഒരുപറ്റം KBOs പ്ലൂട്ടോയെപ്പോലെ തന്നെ നെപ്ട്യൂണുമായി 2:3 അനുരണന ഭ്രമണപഥങ്ങളുള്ള വസ്തുക്കളാണ്.

ഐസു രൂപത്തിലുള്ള മീഥേൻ, അമോണിയ, ജലം എന്നിവയാണിവയിൽ കാണപ്പെടുന്നത്.


</doc>
<doc id="244185" url="https://ml.wikipedia.org/wiki?curid=244185" title="വലിയ മത്തിപ്പരൽ">
വലിയ മത്തിപ്പരൽ

കേരളത്തിലെ നദികളിൽ കാണപ്പെടുന്ന ഒരു ശുദ്ധജലമത്സ്യമാണ് വലിയ മത്തിപ്പരൽ (Silver Razorbelly Minnow). 10-12 സെന്റീമീറ്റർ വലിപ്പം. ശരീരം നീണ്ടതും പരന്നതുമാണ്. മീശരോമങ്ങൾ ഇല്ല. ചെതുമ്പലുകൾക്ക് നല്ല വലിപ്പമുണ്ട്. മുതുകുവശം പച്ച കലർന്ന കറുപ്പുനിറമാണ്. പാർശ്വങ്ങളിൽ വെള്ള നിറവും. പാർശ്വത്തിന്റെ മധ്യഭാഗത്തുകൂടി നേർത്ത ഒരു വരയുണ്ട്. ഭക്ഷ്യയോഗ്യമാണ്.


</doc>
<doc id="244188" url="https://ml.wikipedia.org/wiki?curid=244188" title="വാൾട്ടർ കോമറേക്">
വാൾട്ടർ കോമറേക്

ചെക്കോസ്ലോവാക്യയിലെ അറിയപ്പെടുന്ന സാമ്പത്തിക ശാസ്ത്രജ്ഞനും രാഷ്ട്രീയ നേതാവും മുൻ ഡെപ്യൂട്ടി പ്രധാനമന്ത്രിയുമായിരുന്നു വാൾട്ടർ കോമറേക് (10 ആഗസ്റ്റ് 1930 - 16 മേയ് 2013). കമ്യൂണിസ്റ്റു ഭരണകൂടത്തെ താഴെയിറക്കിയ 1989ലെ വെൽവെറ്റ് വിപ്ലവത്തിന്റെ നായകനായിരുന്നു. അറിയപ്പെടുന്ന സാമ്പത്തിക ശാസ്ത്രജ്ഞനും രാഷ്ട്രീയ നേതാവുമായിരുന്ന കോമറേക്, ചെക്കോസ്ലൊവാക്യയെ കമ്യൂണിസ്റ്റു ഭരണത്തിൽ നിന്നു ബഹുകക്ഷിരാഷ്ട്രീയ സംവിധാനത്തിലേക്കും സോഷ്യലിസ്റ്റ് വ്യവസ്ഥിതിയിൽ നിന്നു കമ്പോള സാമ്പത്തിക ക്രമത്തിലേക്കും നയിക്കുന്നതിൽ മുഖ്യപങ്കു വഹിച്ചു. ഏകാധിപത്യ ഭരണത്തിൽ നിന്ന് 1990 ജൂണിൽ ആദ്യ സ്വതന്ത്ര ജനാധിപത്യ തിരഞ്ഞെടുപ്പിലേക്കു ചെക്കോസ്ലോവാക്യയെ നയിച്ചവരിൽ പ്രധാനിയായിരുന്നു. ചെക്ക് സോഷ്യൽ ഡെമോക്രാറ്റ്സിന്റെ ചെയർമാനായിരുന്നു. 

ഏണസ്റ്റോ ചെഗുവരേയുടെ സഹായിയായി ക്യൂബയിൽ പ്രവർത്തിച്ചിട്ടുണ്ട്. 


</doc>
<doc id="244193" url="https://ml.wikipedia.org/wiki?curid=244193" title="ചെറുമത്തിപ്പരൽ">
ചെറുമത്തിപ്പരൽ

കേരളത്തിലെ ഒട്ടുമിക്ക നദികളിലും കണ്ടുവരുന്ന ഒരു ശുദ്ധജലമത്സ്യമാണ് ചെറുമത്തിപ്പരൽ (Boopis Razorbelly Minnow). . ശരീരം നീണ്ടതും പരന്നതുമാണ്. വലിയ മത്തിപരലിനോട് സാദൃശ്യമുണ്ട്.


</doc>
<doc id="244205" url="https://ml.wikipedia.org/wiki?curid=244205" title="പെരുമത്തിപ്പരൽ">
പെരുമത്തിപ്പരൽ

പരലിന്റെ ആകൃതിയുള്ള മത്തി (ചാള)ക്ക് സമാനമായ ഒരു മത്സ്യമാണ് പെരുമത്തിപ്പരൽ (Bloch Razorbelly Minnow). . കേരളത്തിൽ തൃശ്ശൂർ മുതൽ വയനാടു് വരെയുള്ള പ്രദേശങ്ങളിലാണ് ഇവയെ കാണപ്പെടുന്നത്. 1838 ൽ കേണൽ സൈക്സ് മഹാരാഷ്ട്രയിൽ നിന്നാണ് ഇതിനെ കണ്ടെത്തുന്നത്. നീണ്ട ശരീരം. മേൽ പരലുകളുടെ പോലെ അത്ര പരന്നതല്ല. മുതുകുഭാഗത്തിനു് ഒലീവ് പച്ചനിറം. പാർശ്വരേഖയുടെ താഴെ വെള്ളനിറമാണ്. ചെറിയ ചെതുമ്പലുകൾ. സാധാരണ 15 സെന്റിമീറ്റർ വലിപ്പം വരെ കണ്ടുവരുന്നു. ഭക്ഷ്യയോഗ്യമാണ്.


</doc>
<doc id="244209" url="https://ml.wikipedia.org/wiki?curid=244209" title="കളഞ്ഞു കിട്ടിയ തങ്കം">
കളഞ്ഞു കിട്ടിയ തങ്കം

സാവിത്രി പിക്ചേഴ്സിനു വേണ്ടി എസ്.ആർ. പുട്ടണ്ണ സവിധാനം ചെയ്ത മലയാളചലച്ചിത്രമാണ് കളഞ്ഞു കിട്ടിയ തങ്കം. 1964 നവംബർ 27-ന് പ്രദർശനം ആരംഭിച്ച ഈ ചിത്രം വിതരണം നടത്തിയത് കോട്ടയം സെൻട്രെൽ പിക്ചേഴ്സ് ആയിരുന്നു


</doc>
<doc id="244220" url="https://ml.wikipedia.org/wiki?curid=244220" title="സൂര്യാസ്തമയം">
സൂര്യാസ്തമയം

ദിനംതോറും സൂര്യൻ പടിഞ്ഞാറേ ചക്രവാളത്തിൽ അപ്രത്യക്ഷമാകുന്ന പ്രതിഭാസം. ഭൂമിയുടെ സ്വയംഭ്രമണം മൂലമാണ് സൂര്യാസ്തമയം സംഭവിക്കുന്നത്. ജ്യോതിശ്ശാസ്ത്രപരമായി സൂര്യബിംബം പൂർണ്ണമായും ചക്രവാളത്തിൽ മറയുമ്പോഴാണ് സൂര്യൻ അസ്തമിച്ചു എന്നു പറയുക. വളരെ മനോഹരമായ ഒരു കാഴ്ചയാണ് സൂര്യാസ്തമയം. ചിത്രകാരികളും സാഹിത്യകാരികളും തങ്ങളുടെ കലാസൃഷ്ടികൾക്കുള്ള പ്രചോദനമായി സൂര്യാസ്തമയത്തെ വിശേഷിപ്പിക്കാറുണ്ട്.

അസ്തമയം എന്ന വാക്കും പ്രചാരത്തിലുണ്ടെങ്കിലും അസ്തമയം എന്ന വാക്കിന്റെ തെറ്റായ രൂപവും പ്രയോഗവുമാണതു്.

ചുവപ്പ്, ഓറഞ്ച്, മഞ്ഞ എന്നീ നിറങ്ങൾക്കാണ് സൂര്യാസ്തമയസമയത്ത് പ്രാമുഖ്യം. സൂര്യബിംബത്തിനും അന്തരീക്ഷത്തിനും ഈ നിറഭേദം പ്രകടമായിരിക്കും. ഭൂമിയുടെ അന്തരീക്ഷത്തിലൂടെ സൂര്യരശ്മികൾക്ക് കൂടുതൽ ദൂരം സഞ്ചരിക്കേണ്ടി വരുന്നതിനാലാണ് മഞ്ഞ, ഓറഞ്ച്, ചുവപ്പ് എന്നീ നിറങ്ങൾക്ക് പ്രാമുഖ്യം വരുന്നത്. വിസരണം മൂലം വൈലറ്റ്, നീല, ഇൻഡിഗോ, പച്ച തുടങ്ങിയ നിറങ്ങളിൽ ഭൂരിഭാഗവും ചിതറിപ്പോവുകയും നമ്മുടെ കണ്ണിലെത്താതിരിക്കുകയും ചെയ്യും. എന്നാൽ തരംഗദൈർഘ്യം കൂ‌ടിയ മറ്റു നിറങ്ങൾക്ക് അധികം വിസരണം സംഭവിക്കാതെ നമ്മുടെ കണ്ണിലെത്തുകയും ചെയ്യും. സൂര്യോദയസമയത്തും ഇതുതന്നെയാണ് സംഭവിക്കുന്നത്
അന്തരീക്ഷമലിനീകരണം ഇല്ലാത്തയിടങ്ങളിൽ അസ്തമയസമയത്ത് മഞ്ഞ കൂടിയ നിറങ്ങളായിക്കും പ്രത്യക്ഷമാവുക, മലിനീകരണത്തിന്റെ തോത് കൂടുന്നതിനനുസരിച്ച് ചുവപ്പുനിറത്തിനു പ്രാമുഖ്യം വരികയും ചെയ്യാം. 
സമുദ്രതീരങ്ങളിലെ അസ്തമയസമയത്ത് തീരത്തിനും ചുവന്ന നിറം തോന്നിക്കും. തിരമാലകളിലും തീരെത്തെ മണൽപ്പരപ്പിലും അസ്തമയസൂര്യന്റെ പ്രകാശം തട്ടിപ്രതിഫലിക്കുന്നതിനാൽ വളരെ ഭംഗിയേറിയ കാഴ്ചയാണ് സമുദ്രതീരങ്ങളിലെ അസ്തമയം. കടൽത്തീരങ്ങളിൽ സൂര്യസ്തമയവും സൂര്യോദയവും കാണാൻ നിരവധി ആളുകൾ എത്തിച്ചേരാറുണ്ട്.

ഭൂമിയിലെ ചില സ്ഥലങ്ങളിൽ വർഷത്തിൽ രണ്ടുതവണ സൂര്യാസ്തമയം ഉണ്ടാകാറില്ല. ധ്രുവ്വപ്രദേശങ്ങളിലും അതിനോടു ചേർന്നുകിടക്കുന്ന പ്രദേശങ്ങളിലുമാണ് ഇങ്ങനെ കാണപ്പെടുന്നത്.

ഭൂമിയിൽ മാത്രമല്ല, മറ്റു ഗ്രഹങ്ങളിലും ഭ്രമണം മൂലം സൂര്യാസ്തമയം സംഭവിക്കാറുണ്ട്. ഗ്രഹങ്ങളുടെ അന്തരീക്ഷസ്ഥിതി അനുസരിച്ച് പ്രതിഭാസത്തിന്റെ കാഴ്ചയിൽ വ്യത്യാസം ഉണ്ടാവും. ചൊവ്വയിലെ സൂര്യാസ്തമയ സമയത്ത് ഭൂമിയിൽ കാണപ്പെടുന്ന സൂര്യന്റെ മൂന്നിൽ രണ്ട് വലിപ്പം മാത്രമേ സൂര്യനുണ്ടാകൂ. 


</doc>
<doc id="244225" url="https://ml.wikipedia.org/wiki?curid=244225" title="പി.ആർ. ശങ്കരൻകുട്ടി">
പി.ആർ. ശങ്കരൻകുട്ടി

പ്രശസ്ത കഥകളിനടനും നർത്തകനും നാട്യാചാര്യനുമായിരുന്നു ഓച്ചിറ പി.ആർ.ശങ്കരൻകുട്ടി(1926 - 15 മേയ് 2013). ഗുരു ഗോപിനാഥ് രൂപകൽപ്പന ചെയ്ത കേരളനടനത്തിന്റെ ആദ്യകാല പ്രയോക്താക്കളിൽ പ്രധാന പ്രചാരകനായിരുന്നു. കഥകളി, നൃത്തം, അഭിനയം, സാഹിത്യം എന്നിങ്ങനെ കലയുടെ വ്യത്യസ്ത മേഖലകളിൽ സംഭാവനകൾ നൽകി. നിരവധി തമിഴ് ചിത്രങ്ങളിൽ നർത്തകനായി അഭിനയിച്ചിട്ടുണ്ട്. പണ്ഡിറ്റ് ഉദയശങ്കറിന്റെ ഇന്ത്യ കൾച്ചർ സെന്ററുമായി ബന്ധപ്പെട്ട് ഭാരതത്തിലുടനീളം നൃത്തവും ബാലെയും അവതരിപ്പിച്ചു. 
കൊല്ലം ജില്ലയിലെ ഓച്ചിറയിൽ പ​ര​മേ​ശ്വ​ര​പ​ണി​ക്ക​രു​ടെ​യും കു​ട്ടി​യ​മ്മ​യു​ടെ​യും മ​ക​നാ​യി ജ​നി​ച്ചു. കഥകളി പഠിക്കാൻ പത്താംവയസ്സിൽ വീടുവിട്ടിറങ്ങി. കകാനം രാമൻ പിള്ള ആശാനായിരുന്നു ആദ്യ ഗുരു. ഗു​രു ചെ​ങ്ങ​ന്നൂർ രാ​മ​ൻ​പി​ള്ള, ക​ലാ​മ​ണ്ഡ​ലം കൃ​ഷ്ണ​ൻ​നാ​യ​ർ, മാ​ങ്കു​ളം വി​ഷ്ണു ന​മ്പൂ​തി​രി തു​ട​ങ്ങിയവക്കൊ​പ്പം ദീർഘകാലം പ്ര​വ​ർ​ത്തി​ച്ചു. പിന്നീട് ഗുരുഗോപിനാഥിന്റെ ട്രൂപ്പിൽ ചേരുകയും അദ്ദേഹത്തിന്റെ നിർദ്ദേശാനുസരണം മദ്രാസ് ജമിനി സ്റ്റുഡിയോയിൽ ചേർന്ന് തമിഴ് ചിത്രങ്ങളിൽ നർത്തകനായി അഭിനയിച്ചു. ജമിനിയുടെ ചന്ദ്രലേഖ, മങ്കമ്മശപഥം എന്നിവയിൽ നർത്തകനായി വേഷമിട്ടു. 

1950 കളിൽ കമ്മ്യൂണിസ്റ്റ് പ്രസ്ഥാനത്തിന്റെ സഹയാത്രികനായി. പുതുപ്പള്ളി രാഘവൻ, തോപ്പിൽ ഭാസി, ശങ്കരനാരായണൻതമ്പി, തെങ്ങമം ബാലകൃഷ്ണൻ തുടങ്ങിയവരുമൊത്ത് പ്രവർത്തിച്ചു.ആഭിജാത്യ വിഷപ്പാമ്പ്, മനുഷ്യത്വം, മനുഷ്യൻ മുന്നേറുന്നു, ഐക്യമുന്നണി എന്നീ നാടകങ്ങൾ രചിച്ച് അക്കാലത്ത് രംഗത്തവതരിപ്പിച്ചു. കേരളനടനശൈലിയിലുള്ള ഒട്ടേറെ ബാലെകളും നൃത്തനാടകങ്ങളും സംവിധാനം ചെയ്തിട്ടുണ്ട്. 

2004 മുതൽ കേരള സംഗീത നാടക അക്കാദമി ഭരണസമിതി അംഗമായിരുന്നു. മലയാളഭാഷക്കും സാഹിത്യത്തിനും നൽകിയ സംഭാവനകൾ പരിഗണിച്ച് 1979ൽ കേരള സാഹിത്യ അക്കാദമി പ്രശംസാപത്രവും പാരിതോഷികവും നൽകി ആദരിച്ചു. 


</doc>
<doc id="244240" url="https://ml.wikipedia.org/wiki?curid=244240" title="ടി.കെ. ബാലചന്ദ്രൻ">
ടി.കെ. ബാലചന്ദ്രൻ

തെന്നിന്ത്യൻ നാടക-ചലച്ചിത്രനടനും നിർമ്മാതാവുമായിരുന്നു ടി.കെ. ബാലചന്ദ്രൻ (ടി. കെ. ബി.). (ജനനം: 1928 ഫെബ്രുവരി 02 -മരണം: 2005 ഡിസംബർ 15). കുഞ്ഞൻ പിള്ളയുടേയും പാറുക്കുട്ടിയമ്മയുടേയും മകനായി തിരുവനന്തപുരത്തു ജനിച്ച ഇദ്ദേഹം ബാലനടനായി നാടക രംഗത്ത് തുടക്കം കുറിച്ചു. നടൻ എന്ന നിലയിലും നർത്തകൻ എന്ന നിലയിലും ടി. കെ. ബി തന്റെ പ്രതിഭ തെളിയിച്ചിട്ടുണ്ട്. 1960 ൽ പുറത്തിറങ്ങിയ പൂത്താലി എന്ന ചിത്രത്തിലെ നായകനേയും വില്ലനേയും അവതരിപ്പിച്ച ടി. കെ. ബാലചന്ദ്രൻ മലയാളത്തിൽ ആദ്യമായി ഇരട്ട വേഷത്തിൽ അഭിനയിച്ച ചലച്ചിത്രനടൻ എന്ന ബഹുമതി നേടി. 18 മലയാളചിത്രങ്ങൾ നിർമ്മിച്ച ടിക്കേബീസ് എന്ന ചലച്ചിത്രനിർമ്മാണ കമ്പനിയുടെ ഉടമയുമായിരുന്നു. മോഹൻ ലാലിന് ആദ്യമായി മികച്ച നടനുള്ള സംസ്ഥാന ചലച്ചിത്രപുരസ്കാരം നേടിക്കൊടുത്ത ടി.പി. ബാലഗോപാലൻ എം.എ. എന്ന ചിത്രവും അദ്ദേഹം നിർമ്മിച്ചതാണു്.
ബാലചന്ദ്രന്റെ അഭിനയിക്കാനുള്ള ആഗ്രഹം മനസ്സിലാക്കി, നാടക നടനായിരുന്ന പിതാവ് അതിനുള്ള അനുവാദം നൽകി. അങ്ങനെ പതിമൂന്നാം വയസ്സിൽ മലയാളത്തിലെ മൂന്നാമത്തെ ശബ്ദചിത്രമായ പ്രഹ്ലാദ എന്ന ചലച്ചിത്രത്തിൽ ബാലചന്ദ്രൻ വേഷമിട്ടു. പിന്നീട് അദ്ദേഹം തമിഴ്നാട്ടിലെ നാടകപ്രമാണിയായ "നവാബ് രാജമാണിക്കത്തിന്റെ" നാടകസംഘത്തിൽ (ബോയ്സ് ഡ്രാമ ട്രൂപ്പ്)ചേർന്നു. അതോടെ അദ്ദേഹത്തിന് പ്രസിദ്ധിയും അഭിനയ ചാതുരിയും കൈവന്നു. ഗുരു ഗോപിനാഥിന്റെ ശിക്ഷണത്തിൽ കുറേക്കാലം നൃത്തം അഭ്യസിച്ചിട്ടുണ്ട്.
പതിമൂന്നാം വയസ്സിൽ പ്രഹ്ലാദൻ എന്ന മലയാളചിത്രത്തിൽ ബാലതാരമായി അഭിനയിച്ചു കൊണ്ട് ചലച്ചിത്രവേദിയിലെത്തിയ ടി. കെ. ബി, മലയാളം, തമിഴ്, കന്നട ഭാഷകളിലായി നന്നൂറിലധികം ചിത്രങ്ങളിൽ അഭിനയിച്ചു. ഇദ്ദേഹം അഭിനയിച്ച കുമാര സംഭവത്തിലെ നാരദന്റെ വേഷം ഒരുപാട് പ്രശംസകൾ നേടി.

പ്രേം നസീറും ജയഭാരതിയും പ്രധാന വേഷങ്ങളിലെത്തിയ പൊയ്മുഖങ്ങൾ തുടങ്ങി പതിനെട്ടു ഫീച്ചർ ചിത്രങ്ങൾ കൂടാതെ കുട്ടികൾക്കുള്ള പതിനേഴു ചിത്രങ്ങളും നിർമ്മിച്ചിട്ടുള്ള ചലച്ചിത്രനിർമ്മാതാവാണ് ഇദ്ദേഹം. മോഹൻലാൽ ആദ്യമായി മികച്ച നടനുള്ള സംസ്ഥാന പുരസ്കാരം നേടിയ ടി. പി. ബാലഗോപാലൻ എം. എ എന്ന ചിത്രം ഇദ്ദേഹം നിർമ്മിച്ചതാണു്.
ഹിന്ദിയിൽ ഇറങ്ങിയ പതിനേഴ് കുട്ടികളുടെ ചലച്ചിത്രങ്ങൾ ടി. കെ. ബാലചന്ദ്രൻ മലയാളത്തിലേക്കു മൊഴിമാറ്റി നിർമ്മിച്ചു. അവയിൽ ചിലത് താഴെ ചേർത്തിരിക്കുന്നു.

അർബുദ രോഗബാധിതനായി ചികിത്സയിലായിരുന്ന അദ്ദേഹം 2005 ഡിസംബർ 15നു, എഴുപത്തെട്ടാം വയസ്സിൽ സ്വഭവനത്തിൽ അന്തരിച്ചു.

ഇന്ത്യൻ സിനിമയ്ക്ക് മൊത്തത്തിൽ നൽകിയ മികച്ച സേവനങ്ങൾ മുൻനിറുത്തി അദ്ദേഹത്തിന് ഇന്ത്യൻ പ്രസിഡന്റ് സ്വർണ മെഡൽ നൽകി ആദരിച്ചു.



</doc>
<doc id="244243" url="https://ml.wikipedia.org/wiki?curid=244243" title="മുത്താറിവള്ളി">
മുത്താറിവള്ളി

കേരളത്തിലെ, പശ്ചിമഘട്ടതദ്ദേശവാസിയായ ഒരു വലിയ വള്ളിച്ചെടിയാണ് കരിവേപ്പിലവള്ളി എന്നും അറിയപ്പെടുന്ന മുത്താറിവള്ളി.. നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാവുകളിലും കണ്ടുവരുന്നു.


</doc>
<doc id="244246" url="https://ml.wikipedia.org/wiki?curid=244246" title="ചെരി">
ചെരി

പശ്ചിമഘട്ടതദ്ദേശവാസിയായ ഒരു മരമാണ് ചിരി എന്നും അറിയപ്പെടുന്ന ചെരി. .35 മീറ്റർ വരെ ഉയരം വയ്ക്കുന്ന വലിയ മരമാണിത്. മരത്തിൽ നിന്നും ഊറി വരുന്ന കറ വാർണിഷ് ആയി ഉപയോഗിക്കുന്നു. 



</doc>
<doc id="244250" url="https://ml.wikipedia.org/wiki?curid=244250" title="തൊണ്ടുപൊളിയൻ പൊങ്ങ്">
തൊണ്ടുപൊളിയൻ പൊങ്ങ്

നടുവാലിക്കൊങ്ങ്, നടുവാലിപ്പൊങ്ങ്, നായ്‌ക്കമ്പകം, വെടുവാലിക്കൊങ്ങ് എന്നെല്ലാം പേരുകളുള്ള തൊണ്ടുപൊളിയൻ പൊങ്ങ് തെക്കെപശ്ചിമഘട്ടതദ്ദേശവാസിയായ ഒരുമരമാണ്. . 35 മീറ്ററോളം ഉയരം വയ്ക്കും. 300 മുതൽ 700 വരെ മീറ്റർ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.
വംശനാശഭീഷണിയുണ്ട്. കർണ്ണാടകത്തിലും തമിഴ്‌നാട്ടിലും കേരളത്തിലും കണ്ടുവരുന്നു.



</doc>
<doc id="244254" url="https://ml.wikipedia.org/wiki?curid=244254" title="സ്പോട്ട് ഫിക്സിങ്">
സ്പോട്ട് ഫിക്സിങ്

ഒരു മത്സരത്തിന്റെ ഏതെങ്കിലും ഭാഗത്ത് മുൻകൂട്ടി നിശ്ചയിച്ച പ്രകാരം ഒത്തുകളിക്കുന്ന നിയമവിരുദ്ധ പ്രവൃത്തിയാണ് സ്പോട്ട് ഫിക്സിങ്. ഇത് കളിയുടെ ഏതെങ്കിലും ഒരു ഘട്ടത്തിന്റെ പേരിലോ ആ ഘട്ടത്തിലെ കളിക്കാരന്റെ പ്രകടനത്തിന്റെ പേരിലോ ആകാം. മത്സരത്തിൽ വാതുവയ്പുകാരൻ പറയുന്ന രീതിയിൽ കളിക്കാരൻ പ്രവർത്തിക്കും. ഇതനുസരിച്ച് പ്രകടനം നടത്തിയാൽ താരങ്ങൾക്ക് ലക്ഷങ്ങൾ ലഭിക്കുകയുംചെയ്യും. മാച്ച് ഫിക്സിങ്ങിൽ നിന്ന് വ്യത്യസ്തമായി മത്സരത്തിന്റെ ഫലത്തെ സ്വാധീനിക്കാൻ സ്പോട്ട് ഫിക്സിങ്ങിന് കഴിയണമെന്നില്ല. ബെറ്റിങ് മാർക്കറ്റുകളിലാണ് സ്പോർട്ട് ഫിക്സിങ് മിക്കപ്പോഴും നടക്കുക. . ട്വന്റി - ട്വന്റി ക്രിക്കറ്റ് പോലുള്ള ഇനങ്ങളിൽ ഇത് സർവ്വ സാധാരണമായിട്ടുണ്ട്. 

ക്രിക്കറ്റിനെകൂടാതെ, ഫുട്ബോൾ, റഗ്ബി എന്നിവയിലും സ്പോട്ട് ഫിക്സിങ് വ്യാപകമായി നടക്കുന്നുണ്ട് എന്നു കരുതപ്പെടുന്നു.
ക്രിക്കറ്റിൽ 2010ലാണ് സ്പോട്ട് ഫിക്സിങ് ആദ്യമായി റിപ്പോർട്ടു ചെയ്യപ്പെടുന്നത്. അന്ന് ഇംഗ്ലണ്ടിനെതിരായ ടെസ്റ്റിൽ പാകിസ്താൻ താരങ്ങളായ സൽമാൻ ബട്ട്, മുഹമ്മദ് ആമിർ, മുഹമ്മദ് ആസിഫ് എന്നിവർ പണംവാങ്ങി ഒത്തുകളിച്ചതായി കണ്ടെത്തി. കുറ്റം തെളിഞ്ഞതോടെ മൂന്നു പാക് താരങ്ങളും അറസ്റ്റിലായി. ഇന്ത്യ, പാകിസ്താൻ, ശ്രീലങ്ക, വെസ്റ്റ് ഇൻഡീസ് തുടങ്ങിയ രാജ്യങ്ങളിലെല്ലാം സ്‌പോട്ട് ഫിക്‌സിംഗ് റിപ്പോർട്ടു ചെയ്യപ്പെട്ടിട്ടുണ്ട്. ഈ രാജ്യങ്ങളിലെല്ലാം താരങ്ങൾക്കെതിരെ നടപടി എടുത്തിട്ടുണ്ട്. 

2013 മേയിൽ നടന്ന ഐ.പി.എൽ ക്രിക്കറ്റ് മത്സരങ്ങൾക്കിടെ മലയാള താരം ശ്രീശാന്ത്, അങ്കീത് ചവാൻ, അജിത് ചന്ദില എന്നിവരെ സ്പോട്ട് ഫിക്സിങ് നടത്തിയതിന്റെ പേരിൽ അറസ്റ്റ് ചെയ്തിരുന്നു.


</doc>
<doc id="244258" url="https://ml.wikipedia.org/wiki?curid=244258" title="അടിമുണ്ടൻ">
അടിമുണ്ടൻ

തെക്കെപശ്ചിമഘട്ടതദ്ദേശവാസിയായ ഒരു മരമാണ് കൊറത്തി എന്നും പേരുള്ള അടിമുണ്ടൻ. .15 മീറ്റർ വരെ ഉയരം വയ്ക്കുന്ന ഈ മരം 900-100 മീറ്റർ ഉയരമുള്ള നിത്യഹരിതവനങ്ങളിൽ അടിക്കാടുകളായി കാണുന്നു. പീരുമേടിലും കുറ്റാലത്തും കഴിഞ്ഞ നൂറ്റാണ്ടിലേ ഈ മരം കണ്ടിട്ടുള്ളൂ. ഈ അടുത്തൊന്നും കണ്ടതായ അറിവുകളില്ല. വലിയതോതിൽ കാടുകൾ ഏലത്തോട്ടങ്ങളായി മാറ്റിയതാണ് ഇവയുടെ വംശനാശഭീഷണിക്ക് കാരണം.



</doc>
<doc id="244259" url="https://ml.wikipedia.org/wiki?curid=244259" title="ചാമിയൂട്ട്">
ചാമിയൂട്ട്

എറണാകുളം ജില്ലയുടെ കിഴക്കൻ പ്രദേശമായ കുട്ടമ്പുഴ പഞ്ചായത്തിലെ മുതുവാൻ വിഭാഗത്തിൽപ്പെട്ട ആദിവാസികളുടെ ഒരു പരമ്പരാഗത ആചാരമാണ് ചാമിയൂട്ട് അല്ലെങ്കിൽ സ്വാമിയൂട്ട്. പൂർവ്വികർക്കും ഗോത്രദൈവങ്ങൾക്കും വഴിപാടുകൾ അർപ്പിക്കപ്പെടുന്ന ഈ ചടങ്ങ് മകരമാസത്തിലാണ് ആചരിക്കുന്നത്. വനാന്തർഭാഗത്ത് താൽക്കാലികമായി നിർമ്മിക്കപ്പെടുന്ന ചാമിത്തറയിലാണ് ഒരാഴ്ചയോളം നീണ്ടുനിൽക്കുന്ന ചടങ്ങുകൾ നടത്തപ്പെടുന്നത്. കുട്ടമ്പുഴ പ്രദേശത്ത് പതിനാലോളം ആദിവാസിക്കുടികൾ ഉള്ളതിൽ വാരിയം, തലവച്ചുപാറ, കുഞ്ചിപ്പാറ. കണ്ടൻപാറ എന്നീ കുടികളിലാണ് ചാമിയൂട്ട് പ്രധാനമായും ആഘോഷിക്കപ്പെടുന്നത്.

ചാമിത്തറയിൽ പൂജാരി ദീപം തെളിക്കുന്നതോടെയാണ് ചടങ്ങുകൾ ആരംഭിക്കുന്നത്. തൂശനിലയിൽ വിളമ്പുന്ന ചോറും മീൻകറിയും കളളും കാരണവന്മാർക്ക് നേദിക്കുന്നു. പുഴയോരത്ത് അടുപ്പുകൂട്ടിയാണ് ചോറും കറിയും പാകംചെയ്യുന്നത്.
പിതൃക്കൾക്ക് വേണ്ടി നടത്തപ്പെടുന്ന പൂജയാണ് ആണിപൂജ. നാല് ആണികൾ തീക്കനലിൽ ചുട്ടെടുത്ത് നാലുദിക്കും കാക്കുന്ന ഗോത്രദൈവങ്ങൾക്ക് സമർപ്പിക്കുന്ന ചടങ്ങാണിത്. ഇതിനോടനുബന്ധിച്ച് പരമ്പരാഗത വേഷം കെട്ടി നടത്തപ്പെടുന്ന കോമാളിനൃത്തം എന്ന ചടങ്ങുണ്ടാവും.
കുരുതിയ്ക്കുള്ള പൂവൻ‌കോഴികളെ അന്യകുടികളിൽ നിന്നാണ് കൊണ്ടുവരിക. ഇവയെ കുരുതികഴിച്ച് രക്തം ചാമിത്തറയിൽ വീഴ്ത്തുന്നതാണ് പ്രധാന ചടങ്ങ്. അതിനുശേഷം തീക്കനലിൽ ചുട്ടെടുത്ത പൂവൻകോഴിയുടെ കരൾ പൂജാരി ഭക്ഷിക്കുന്നു. അതേസമയം സ്ത്രീകൾ മഞ്ഞൾവെള്ളം നിറച്ച കുടങ്ങളുമായെത്തി പുരുഷന്മാരുടെ ദേഹത്തൊഴിക്കുന്ന മഞ്ഞളഭിഷേകം എന്ന ചടങ്ങ് അനുഷ്ഠിക്കുന്നു.
പശുക്കളുടെ പാൽ കറന്നെടുത്ത് ചാമിത്തറയിൽ നിവേദിച്ചതിനു ശേഷം പശുവിനെക്കൊണ്ടുതന്നെ കുടിപ്പിക്കുന്ന ചടങ്ങാണിത്. ഇതിനുമുൻപായി പശുക്കളെ നോമ്പെടുപ്പിക്കുന്നു. പുലരും മുൻപ് പശുക്കളെ കുളിപ്പിച്ച് ആദ്യം കറന്നെടുക്കുന്ന പാൽ വേണം നിവേദിക്കാൻ. പശുവിനെ തൊട്ടുവന്ദിക്കുന്നതും വിശ്വാസത്തിന്റെ ഭാഗമാണ്.

ഒരു മതാചാരം എന്നതിനേക്കാൾ ആദിവാസികളുടെ സാമൂഹിക കൂട്ടായ്മയുടെ പ്രകടനം കൂടിയാണ് ചാമിയൂട്ട് എന്ന ആചാരം. ഒരുമിച്ച് ആഹാരം പാകം ചെയ്ത് ഒരിലയിൽ ഭക്ഷിച്ച് പ്രാചീന ഗോത്രസംസ്കൃതിയുടെ ശീലങ്ങളെ ഊട്ടിയുറപ്പിക്കുന്ന ചടങ്ങാണിത്. ആധുനിക സംസ്ക്കാരത്തിന്റെ കടന്നുകയറ്റത്തിൽ അന്യം നിന്നുപോയ്ക്കൊണ്ടിരിക്കുന്ന ഗോത്രവർഗ ആചാരങ്ങളിൽ ഒന്നായ ഇത് വീക്ഷിക്കാനും പഠനം നടത്താനും ഗവേഷണവിദ്യാർത്ഥികൾ വർഷം തോറും കുട്ടമ്പുഴയിലെത്താറുണ്ട്. വേരുകൾ, മുള, ഈറ്റ, മുതലായ വനവിഭവങ്ങൾ ഉപയോഗിച്ച് പരമ്പരാഗത ഗോത്രശൈലിയിൽ നിർമ്മിക്കപ്പെട്ട കരകൗശലവസ്തുക്കളുടെ വിൽപ്പനയും ഈ ഉൽസവത്തോടനുബന്ധിച്ച് നടത്തപ്പെടുന്നു.




</doc>
<doc id="244261" url="https://ml.wikipedia.org/wiki?curid=244261" title="കേരള അഗ്നി രക്ഷാ സേവനം">
കേരള അഗ്നി രക്ഷാ സേവനം

അഗ്നിബാധ, പ്രകൃതിദുരന്തങ്ങൾ, വാഹനാപകടങ്ങൾ തുടങ്ങി എല്ലാ അടിയന്തരസാഹചര്യങ്ങളിലും രക്ഷാപ്രവർത്തനം നടത്തുന്ന കേരള സംസ്ഥാനത്തിലെ ഒരു സേനാവിഭാഗമാണ് കേരള അഗ്നി രക്ഷാ സേവനം (Kerala Fire And Rescue Services). കേരള സർക്കാരിന്റെ ആഭ്യന്തര വകുപ്പിന് കീഴിൽ വരുന്ന ഈ സേനയിൽ 121 അഗ്നി രക്ഷാ നിലയങ്ങളിലായി നാലായിരത്തി എണ്ണൂറോളം എക്സിക്യൂട്ടീവ് ജീവനക്കാരും ഇരിന്നൂറോളം മിനിസ്‌റ്റീരിയൽ ജീവനക്കാരും സേവനമാനുഷ്ടിക്കുന്നുണ്ട് തിരുവനന്തപുരത്തുള്ള ചെങ്കൽചൂളയിലാണ് ആസ്ഥാനം. "രക്ഷാപ്രവർത്തനം സേവനം" എന്നർത്ഥം വരുന്ന " ത്രാണായ സേവാ മഹേ" എന്ന സംസ്കൃത വാക്യമാണ് ഈ സേനയുടെ ആപ്തവാക്യം. 
കേരള സംസ്ഥാന രൂപീകരണത്തിനുമുമ്പ് തിരു-കൊച്ചിയിലും മലബാറിലും വെവ്വേറെ സേനാസംവിധാനമായിരിന്നു. തിരു-കൊച്ചിയിൽ മൂന്നും മലബാറിൽ അഞ്ചും നിലയങ്ങൾ ആണുണ്ടായിരുന്നത്. പോലീസ് വകുപ്പിന് കീഴിൽ ആയിരിന്നു ആദ്യകാലത്ത് അഗ്നിശമനസേന എന്നറിയപ്പെട്ടിരുന്ന ഈ സേന പ്രവർത്തിച്ചിരുന്നത്.
1956-ൽ കേരള സംസ്ഥാനം രൂപീകരിച്ചപ്പോൾ കേരള ഫയർ സർവ്വീസ് നിലവിൽ വന്നു. 1963 വരെ ഇൻസ്പെക്ടർ ജനറൽ ഓഫ് പോലീസ് ആയിരുന്നു ഈ സേനയുടെ തലവൻ. 1962-ൽ കേരള ഫയർ സർവ്വീസ് നിയമം വരുന്നതുവരെ ഈ സേന കേരള പോലീസ് വകുപ്പിന് കീഴിൽ ആയിരുന്നു. 1963 മുതലാണ്‌ പ്രത്യേക വകുപ്പായി പ്രവർത്തനം ആരംഭിച്ചത്. ഡയരക്ടർ ഓഫ് സിവിൽ ഡിഫെൻസ് ആയിരിന്നു 1967 വരെയും, 1967 മുതൽ 1970 വരെ ഇൻസ്പെക്ടർ ജനറൽ ഓഫ് പോലീസും ആയിരിന്നു സേനയെ നയിച്ചിരുന്നത്. 1970-ൽ സേനയ്ക്ക് ഒരു പ്രത്യേക ഡയരക്ടർ ഓഫ് ഫയർ സർവ്വീസ് നിലവിൽ വന്നു. 1982-ൽ ഡയരക്ടർ, കമ്മാൻഡൻഡ് ജനറൽ എന്ന് പുനർനാമകരണം ചെയ്യപ്പെട്ടു. 2015 ഓഗസ്റ്റിൽ കമ്മാൻഡൻഡ് ജനറൽ എന്നത് വീണ്ടും ഡയരക്ടർ ജനറൽ (D.G.) എന്ന് മാറ്റി. രക്ഷാപ്രവർത്തനത്തിനുള്ള പ്രാധാന്യം കണക്കിലെടുത്ത് 2002-ൽ കേരള ഫയർ സർവ്വീസ് എന്നത് കേരള അഗ്നി രക്ഷാ സേവനം (Kerala Fire And Rescue Services) എന്ന് പുനർനാമകരണം ചെയ്യപ്പെട്ടു.

ഡി.ജി.പി. റാങ്കിലുള്ള ഐ.പി.എസ്‌. ഉദ്യോഗസ്ഥനാണ് വകുപ്പ് മേധാവിയായ ഡയരക്ടർ ജനറൽ. ഡയരക്ടർ ജനറലിന് കീഴിൽ രണ്ട് ഡയരക്ടർമാർ ഉണ്ട്- ഡയരക്ടർ(ടെക്നിക്കൽ) (D.T.), ഡയരക്ടർ(അഡ്മിനിസ്ട്രേഷൻ) (D.A.). സേനയെ 6 റീജിയണുകളായി തിരിച്ചിരിക്കുന്നു. തിരുവനന്തപുരം, കോട്ടയം, എറണാകുളം, പാലക്കാട്, കോഴിക്കോട്, കണ്ണൂർ എന്നിവയാണ് ആറു റീജിയണുകൾ. ഓരോ റീജിയണുകളും റീജിയണൽ ഓഫീസർമാരുടെ (R.O.) ചുമതലയിലാണ്. 

റീജിയന് കീഴിൽ 14 ജില്ലകൾ ജില്ല ഫയർ ഓഫീസർമാരുടെ (D.F.O.) ചുമതലയിലും അതിനുകീഴിൽ സ്റ്റേഷൻ ഓഫീസർമാരുടെ (S.T.O.) ചുമതലയിൽ ഓരോ നിലയങ്ങളും പ്രവർത്തിക്കുന്നു. നിലങ്ങളിൽ അസിസ്റ്റൻറ് സ്റ്റേഷൻ ഓഫീസർമാരും (A.S.T.O.) അതിനുതാഴെ ലീഡിംഗ് ഫയർമാൻ, ഡ്രൈവർ മെക്കാനിക്ക്, ഫയർമാൻ ഡ്രൈവർ കം പമ്പ് ഒപറേറ്റർ, ഫയർമാൻ എന്നിങ്ങനെയാണ് ഘടന. ഓരോ ഡിവിഷനിലും ഓരോ മോട്ടോർ ട്രാൻസ്പോർട്ട് സ്റ്റേഷൻ ഓഫീസർമാരും ഉണ്ട്.
ഇതുകൂടാതെ തൃശൂരിലെ വിയ്യൂർ ആസ്ഥാനമാക്കി കേരള ഫയർ ആൻഡ്‌ റസ്ക്യൂ സർവ്വീസസ് അക്കാഡമി 2007 മുതൽ പ്രവർത്തിച്ചുവരുന്നുണ്ട്. ഡയരക്ടർ (ടെക്കനിക്കൽ) പ്രവർത്തിക്കുന്നത് ഈ അക്കാദമി കേന്ദ്രീകരിച്ചാണ്. അക്കാദമിയുടെ ചുമതലയുള്ള ഒരു ജില്ല ഫയർ ഓഫീസറും ഒരു സ്റ്റേഷൻ ഓഫീസറും ഒരു മോട്ടോർ ട്രാൻസ്പോർട്ട് സ്റ്റേഷൻ ഓഫീസറും അവിടെയുണ്ട്.


പി.എസ്‌.സി. വഴിയാണ് ജീവനക്കാരെ തിരഞ്ഞെടുക്കുന്നത്. അസ്സിസ്റ്റൻറ് ഡിവിഷണൽ ഓഫീസർ (സ്പെഷ്യൽ റിക്രൂട്ട്മെൻറ്), സ്റ്റേഷൻ ഓഫീസർ, ഫയർമാൻ ഡ്രൈവർ കം പമ്പ് ഓപ്പറേറ്റർ, ഫയർമാൻ എന്നീ തസ്ഥികകളിലാണ് നേരിട്ട് നിയമനം നടത്തുന്നത്. എഴുത്തുപരീക്ഷ, കായികക്ഷമതാപരിശോധന, വൈദ്യപരിശോധന എന്നീ മൂന്നു ഘട്ടങ്ങളാണ് തിരഞ്ഞെടുപ്പ് പ്രക്രീയയിൽ ഉള്ളത്. അസ്സിസ്റ്റൻറ് ഡിവിഷണൽ ഓഫീസർ, സ്റ്റേഷൻ ഓഫീസർ എന്നീ തസ്തികകൾക്ക് ഏതെങ്കിലുംമൊരു ശാസ്ത്രവിഷയത്തിലുള്ള ബിരുദവും ഫയർമാൻ തസ്തികയ്ക്ക് ഹയർസെക്കൻഡറിയും (Plus Two) ഫയർമാൻ ഡ്രൈവർ തസ്തികയ്ക്ക് (Plus Two) മാണ്‌ അടിസ്ഥാന യോഗ്യതകൾ. കൂടാതെ നിശ്ചിത ശാരീരികയോഗ്യതകളും ഉണ്ടായിരിക്കേണം.

തിരഞ്ഞെടുക്കപ്പെടുന്ന ഉദ്യോഗാർത്ഥികൾക്ക് പരിശീലനമുണ്ട്. ഓഫീസർ തസ്തികയിലേക്ക് നിയമിക്കപ്പെടുന്നവർക്ക് നാഗ്പൂരിലുള്ള നാഷണൽ ഫയർ സർവ്വീസ് കോളേജിലാണ് പരിശീലനം. ഫയർമാൻ, ഫയർമാൻ ഡ്രൈവർ ഇന്നീ തസ്തികകളിൽ നിയമിക്കപ്പെടുന്നവർക്കുള്ള പരിശീലനം തൃശ്ശൂർ ജില്ലയിലെ വിയ്യൂരിലുള്ള കേരള ഫയർ ആൻഡ്‌ റെസ്ക്യൂ സർവ്വീസസ് അക്കാദമിയിലാണ്. 

ഏപ്രിൽ 14 ഭാരതമൊട്ടുക്കും അഗ്നിശമന സേന ദിനമായി ആചരിക്കുന്നു. 1944 ഏപ്രിൽ 14 ന്‌ ഉച്ച കഴിഞ്ഞ്‌ 12.45 ന്‌ മുംബൈ തുറമുഖത്ത്‌ നങ്കൂരമിട്ടുകിടന്ന 'എസ്‌.എസ്‌.ഫോർട്ട്‌ സ്‌റ്റിക്കിനേ' എന്ന കപ്പലിൽ വൻ സ്‌ഫോടനത്തോടുകൂടി ഒരു തീപ്പിടുത്തമുണ്ടായി. സ്‌ഫോടകവസ്‌തുക്കൾ കയറ്റിയിരുന്ന ഈ കപ്പലിലെ തീപ്പിടുത്തത്തിലും തുടർന്നുണ്ടായ സ്‌ഫോടനത്തിലും ഒട്ടേറെ മനുഷ്യർ മരണപ്പെട്ടു. കോടികണക്കിനു രൂപയുടെ വസ്‌തുവകകൾ നശിച്ചു. സ്‌ഫോടകവസ്‌തുക്കളാണ്‌ കപ്പലിൽ സംഭരിച്ചിരിക്കുന്നതെന്ന്‌ മനസ്സിലാക്കിയ അഗ്നിശമന സേന പല വിഭാഗങ്ങളിലായി തിരിഞ്ഞ്‌ തങ്ങളുടെ കർത്തവ്യ നിർവഹണത്തിൽ ധീരമായി ഏർപ്പെട്ടു. ഈ പ്രവർത്തനത്തിൽ 59 സേനാംഗങ്ങളുടെ ജീവൻ ബലിയർപ്പിക്കപ്പെട്ടു. നിരവധി പേർക്കു അംഗവൈകല്യം സംഭവിക്കുകയും ചെയ്‌തു. അലക്ഷ്യമായി വലിച്ചെറിഞ്ഞ കത്തുന്ന ഒരു സിഗററ്റ്‌കുറ്റിയാണ്‌ ഈ തീപ്പിടുത്തത്തിന്‌ കാരണമായതെന്ന്‌ പിന്നീട്‌ നടന്ന അന്വേഷണത്തിൽ തെളിഞ്ഞു. ഈ സംഭവം അനുസ്‌മരിച്ചുകൊണ്ടും വിശേഷിച്ചു കേരളത്തിലേതടക്കം മൺമറഞ്ഞ ധീരരായ അഗ്നിശമന സേനാംഗങ്ങളെ ആദരിച്ചു കൊണ്ടുമാണ്‌ എല്ലാവർഷവും ഏപ്രിൽ 14 രാജ്യമൊട്ടുക്കും അഗ്നിശമന സേനാ ദിനമായി ആചരിക്കുന്നത്‌.

വിവിധ രക്ഷാപ്രവർത്തനത്തിൽ ഏർപ്പെട്ട്‌ ജീവൻ വെടിഞ്ഞ ധീരരായ സേനാംഗങ്ങളുടെ പ്രവർത്തനം മറ്റ്‌ സേനാംഗങ്ങൾക്ക്‌ പ്രചോദനമേകണം എന്ന ലക്ഷ്യത്തോടെയാണ്‌ ഈ ദിനം ആചരിക്കുന്നത്‌. കൂടാതെ ഫയർഫോഴ്‌സ്‌ ദിനത്തോടനുബന്ധിച്ച്‌ വിവിധ അനുസ്‌മരണ ചടങ്ങുകൾ ഉൾപ്പെടുന്ന ഒരാഴ്‌ച നീണ്ടു നിൽക്കുന്ന വാരാഘോഷവും നടത്തി വരുന്നു.

1984 മാർച്ച്‌ എട്ടാം തീയതി അമ്പലമുകളിലുളള കൊച്ചിൻ ഓയിൽ റിഫൈനറിയിൽ ഉണ്ടായ തീപ്പിടുത്തത്തെ തുടർന്ന്‌ നാഫ്‌ത ടാങ്ക്‌ പൊട്ടിത്തെറിച്ച്‌ കൊച്ചി പ്രദേശം മുഴുവൻ കത്തിപടരുമായിരുന്ന ദുരന്തം വകുപ്പിലെ ജീവനക്കാരുടെ മണിക്കൂറുകൾ നീണ്ട അതികഠിനമായ പ്രയത്‌നത്താൽ വരുതിയിലാക്കുന്നതിന്‌ കഴിഞ്ഞു. വകുപ്പിലെ ജീവനക്കാരുടെ ധീരവും ശ്ലാഘനീയവുമായ പ്രവർത്തനം മൂലം ഒഴിവായ ഗുരുതരമായ പ്രസ്‌തുത അപകടത്തിന്റെ സ്‌മരണയ്‌ക്കായി എല്ലാവർഷവും മാർച്ച്‌ 8 ഫയർ സർവ്വീസ്‌ പതാക ദിനമായി ആചരിക്കുന്നു.

പ്രസ്‌തുത സ്‌മരണ പുതുക്കുന്നതിന്‌ പതാകകൾ അച്ചടിച്ച്‌ വില്‌പന ചെയ്യുകയും, അതിലൂടെ സമാഹരിക്കുന്ന തുക ഈ വകുപ്പിലെ ജീവനക്കാരുടെയും അവരുടെ കുടുംബത്തിന്റെയും ക്ഷേമത്തിനും പുരോഗതിയ്‌ക്കും ആയി രൂപീകരിച്ചിട്ടുളള കേരള ഫയർ ഫോഴ്‌സ്‌ വെൽഫയർ ആൻറ് അമിനിറ്റി ഫണ്ടിൽ നിക്ഷേപിക്കുകയും, ജീവനക്കാരുടെ അടിയന്തര ക്ഷേമ പ്രവർത്തനങ്ങൾക്കാവശ്യമായ ധനസഹായമായി അനുവദിക്കുകയും ചെയ്യുന്നു.


</doc>
<doc id="244263" url="https://ml.wikipedia.org/wiki?curid=244263" title="നാൽവർ ചിഹ്നം">
നാൽവർ ചിഹ്നം

ഷെർലക്ക് ഹോംസിനെ കേന്ദ്രകഥാപാത്രമാക്കി ആർതർ കോനൻ ഡോയൽ രചിച്ച രണ്ടാമത്തെ കുറ്റാന്വഷണനോവലാണ് നാൽവർ ചിഹ്നം അഥവാ ദ സൈൻ ഓഫ് ഫോർ (). 1890 ലാണ് ഈ നോവൽ പുറത്തിറങ്ങിയത്. ലിപ്പിൻകോട്ട് മാസികയിലാണ് ആദ്യമായി ഈ നോവൽ പ്രസിദ്ധീകരിയ്ക്കപ്പെട്ടത്.

ലളിതമായ ഒരു പ്രശ്‌ന പരിഹാരത്തിനാണ് മിസ് മേരി മോnഷ്ടൺ ഷെർലക്ക് ഹോംസിനെ കാണാൻ എത്തിയത്. ഇന്ത്യൻ റെജിമെന്റിൽ പട്ടാള ഉദ്യോഗസ്ഥനായിരുന്ന അവളുടെ പിതാവിനെ പത്ത് വർഷങ്ങൾക്കു മുമ്പ് കാണാതായതാണ്. ആറുവർഷം മുമ്പ് പത്രത്തിൽ കണ്ട ഒരു പരസ്യപ്രകാരം മേരി മോഷ്ടൺ അവളുടെ മേൽവിലാസം പരസ്യപ്പെടുത്തി. തുടർന്ന് എല്ലാ വർഷങ്ങളിലും ഒരേ തീയതിയിൽ അവളെ തേടി വിലപിടിപ്പുള്ള ഓരോ പാഴ്‌സൽ ലഭിച്ചുതുടങ്ങി. അത്യധികം വിലപിടിപ്പുള്ള അപൂർവ്വ രത്‌നങ്ങളായിരുന്നു അതിൽ. മേരി മോഷ്ടന്റെ പ്രശ്‌നം പരിഹരിക്കാനിറങ്ങിയ ഹോംസിനും സന്തത സഹചാരി ഡോക്ടർ വാട്‌സണും അതത്ര എളുപ്പമല്ലെന്ന് മനസ്സിലായി. ഇന്ത്യക്കാരായ നാലുപേരെക്കുറിച്ചുള്ള ചില സൂചനകൾ ആദ്യം ലഭിച്ചു. കോടികൾ വിലമതിക്കുന്ന ആഗ്രാനിധിയിലേക്കുള്ള വാതിലുകളാണ് ഹോംസിനു മുന്നിൽ തുറന്നത്. ഇന്ത്യൻ പശ്ചാത്തലത്തിലാണ് നോവൽ വികസിക്കുന്നത്.

1981-ലാണ് മലയാളത്തിൽ ആദ്യമായി നാൽവർ ചിഹ്നം പ്രസിദ്ധീകരിക്കപ്പെട്ടത്. മലയാളത്തിലെ ഒരു ജനപ്രിയ നോവലെന്നോണം വായനക്കാർ ഈ കൃതിയെ അന്ന് ഏറ്റെടുത്തിരുന്നു. ഷെർലക് ഹോംസ് പരമ്പരയിൽ പെട്ട 12 പുസ്തകങ്ങൾ ഡി.സി ബുക്‌സ് ലിറ്റ്മസ് ഇംപ്രിന്റിൽ പുറത്തിറക്കുകയുണ്ടായി.
മുട്ടത്തു വർക്കിയാണ് ഈ നോവൽ മലയാളത്തിലേക്കു പരിഭാഷപ്പെടുത്തിയത്. 


</doc>
<doc id="244283" url="https://ml.wikipedia.org/wiki?curid=244283" title="മിഖായെൽ അലക്സാൺഡ്രോവിച്ച് ഷോലൊക്കോവ്">
മിഖായെൽ അലക്സാൺഡ്രോവിച്ച് ഷോലൊക്കോവ്

റഷ്യൻ സാഹിത്യകാരനായ മിഹായേൽ അലക്സാന്റ്റോവിച്ച് ഷോളഖോഫ് (ജനനം - 1905 മെയ് 24, മരണം - 1984 ഫെബ്രുവരി 21) പഴയ റഷ്യയിലെ വ്ഷൻസ്കായയിലാണ് ജനിച്ചത്. 1965 ലെ സാഹിത്യത്തിനുള്ള നോബൽ സമ്മാനം ഇദ്ദേഹത്തിന് ലഭിച്ചിട്ടുണ്ട്. 

കാർജിൻ, മോസ്കോ എന്നിവിടങ്ങളിൽ സ്കൂൾവിദ്യാഭ്യാസം പൂർത്തിയാക്കിയ ഷോളഖോഫ്. റഷ്യൻ ആഭ്യന്തര യുദ്ധത്തിൽ ബോൾഷെവിക്കുകളുടെ പക്ഷം ചേർന്നു പ്രവർത്തിച്ചു.പതിനേഴാം വയസ്സു മുതൽ എഴുതിത്തുടങ്ങിയ ഷോളഖോഫ് 19 മത്തെ വയസ്സിൽ തന്റെ ആദ്യ ക്റൂതിയായ ' ദ ബെർത്ത് മാർക്ക്' രചിച്ചു. തുടർന്ന് പത്രപ്രവർത്തനത്തിൽ അഭിനിവേശം പുലർത്തിയ അദ്ദേഹം മോസ്ക്കോയിലേയ്ക്കു താമസം മാറ്റി. 1922 മുതൽ 1924 വരെ കല്ലാശ്ശാരിയായും,കണക്കെഴുത്തുകാരനായും ഷോളഖോഫ് പല ജോലികളും ഇതിനിടയിൽ ചെയ്തു.എഴുത്തുകാർക്കുള്ള പരിശീലന സെമിനാറുകളിലും അദ്ദേഹം പന്കെടുത്തു.1923 ലാണ് ആക്ഷേപഹാസ്യരൂപത്തിലുള്ള 'ദ ടെസ്റ്റ്'('പരീക്ഷണം'‌‌)എന്ന ലേഖനപരമ്പര പ്രസിദ്ധീകരിച്ചത്. 1926 ൽ ആദ്യ നോവലായ ഡോണിൽ നിന്നുള്ള കഥകളും പ്രസിദ്ധീകരിയ്ക്കപ്പെട്ടു..

ഷോളൊക്കോവ് റഷ്യയിലെ കാമെൻസ്ഖായ പ്രദേശത്താണ് ജനിച്ചത്. കാമെൻസ്‌ഖായയിൽ സ്റ്റാനിസ്റ്റ വെഷൻസ്കായ എന്ന സ്ഥലത്തിന്റെ ഭാഗമായ ക്രുഴ്ലിനിൻ ഹാം‌ലെറ്റ് എന്ന സ്ഥലം - കൊസാക്കുകളുടെ നാട് എന്നറിയപ്പെടുന്ന സ്ഥലമായിരുന്നു ജന്മപ്രദേശം. അദ്ദേഹത്തിന്റെ അച്ഛൻ ഒരു കൃഷിക്കാരനും കാലിക്കച്ചവടക്കാരനും മില്ല് ഉടമയുമായി ജോലിചെയ്തു. ഷോളൊക്കോവിന്റെ അമ്മ ഉക്രെയിനിലെ കർഷക കുടുംബത്തിൽനിന്ന് വരുന്നവളും ഒരു കൊസാഖിന്റെ വിധവയുമായിരുന്നു. അമ്മയ്ക്ക് അക്ഷരാദ്ധ്യാഭ്യാസം ഇല്ലായിരുന്നെങ്കിലും മകനുമായി എഴുത്തുകൾ അയക്കുവാനായി അമ്മ എഴുതുവാനും വായിക്കുവാനും പഠിച്ചു. ഷോളൊക്കോവ് കാർഗിൻ, മോസ്കോ, ബൊഗുച്ചാർ, വെഷെൻസ്ഖായ എന്നീ സ്ഥലങ്ങളിൽ പഠിച്ചു. 13-ആമത്തെ അവയസ്സിൽ അദ്ദേഹം റഷ്യൻ ആഭ്യന്തരയുദ്ധത്തിന്റെ വിപ്ലവകാരികളോടുചെർന്നു. 

ഷോളൊക്കോവ് 17-ആമത്തെ വയസ്സിൽ എഴുതിത്തുടങ്ങി. ജന്മാടയാളം (ഷോളൊക്കോവിന്റെ ആദ്യത്തെ കഥ) അദ്ദേഹത്തിന് 19 വയസ്സായപ്പോൾ പ്രസിദ്ധീകരിച്ചു.1922-ൽ അദ്ദേഹം മോസ്കോവിലേക്കു താമസം മാറ്റി ഒരു പത്രത്തിൽ പ്രവർത്തിച്ചുതുടങ്ങി. എഴുത്തുകാരനായെങ്കിലും ജീവിക്കുവാനായി അദ്ദേഹത്തിന് കൂലിപ്പണി ചെയ്യേണ്ടിയും വന്നു. കപ്പലിൽ കയറ്റിയിറക്കു തൊഴിലാളിയും കൽപ്പണിക്കാരനും കണക്കെഴുത്തുകാരനുമായി അദ്ദേഹം 1922 മുതൽ 1924 വരെ ജോലിചെയ്തു. ഇടക്ക് എഴുത്തുകാരുടെ സമ്മേളനങ്ങളിലും അദ്ദേഹം പങ്കുചേർന്നു. അദ്ദേഹത്തിന്റെ ആദ്യമായി അച്ചടിക്കപ്പെട്ട കൃതി ‘എ ടെസ്റ്റ്’ (ഒരു പരീക്ഷണം) എന്ന ആക്ഷേപഹാസ്യ ലേഖനമായിരുന്നു. 
1924-ൽ ഷോളൊക്കോവ് വെഷെൻസ്ഖായയിൽ തിരിച്ചുവരികയും മുഴുവൻ സമയ എഴുത്തുകാരനാവുകയും ചെയ്തു. അതേവർഷം അദ്ദേഹം മരിയ പെട്രോവിയ ഗ്രൊമൊസ്ലാവ്സ്കായിയ എന്ന യുവതിയെ വിവാഹം ചെയ്തു. അവർക്ക് രണ്ട് ആണ്മക്കളും രണ്ട് പെണ്മക്കളും ഉണ്ടായി. 

അദ്ദേഹത്തിന്റെ ആദ്യത്തെ പുസ്തകം ‘ഡോൺ നദിയിൽ നിന്നുള്ള കഥകൾ’ - കൊസാഖുകളുടെ ഒന്നാം ലോകമഹായുദ്ധത്തിന്റെയും റഷ്യൻ ആഭ്യന്തരയുദ്ധത്തിന്റെയും കാലത്തുള്ള കഥകളുടെ സമാഹാരം - 1926-ൽ പ്രസിദ്ധീകരിച്ചു. അതേവർഷം ‘ഡോൺ ശാന്തമായി ഒഴുകുന്നു’ എന്ന കൃതി എഴുതിത്തുടങ്ങി. 14 വർഷം കൊണ്ട് എഴുതിയ ഈ കൃതിക്ക് സ്റ്റാലിൻ പുരസ്കാരം ലഭിച്ചു. സോവിയറ്റ് യൂണിയനിലെ ഏറ്റവും വായിക്കപ്പെട്ട കൃതിയായി മാറിയ ഈ കൃതി സോഷ്യലിസ്റ്റ് റിയലിസത്തിന്റെ ശക്തമായ ഉദാഹരണമായി വാഴ്ത്തപ്പെട്ടു. ഇതേ കൃതിക്ക് 1965-ൽ അദ്ദേഹത്തിനു നോബൽ സമ്മാനം ലഭിച്ചു. ‘കന്യകയായ മണ്ണ് ഉഴുതപ്പോൾ‘ (Virgin Soil upturned) എന്ന കൃതി 28 വർഷം കൊണ്ടാണ് പൂർത്തിയായത്. ലെനിൻ സമ്മാനം ഈ കൃതിക്കു ലഭിച്ചു. നാളെയുടെ വിത്തുകൾ (1932), ഡോണിന്റെ വിളവെടുപ്പ് (1960) എന്നീ രണ്ടു വാല്യങ്ങളായി പ്രസിദ്ധീകരിച്ച ഈ പുസ്തകം ഡോൺ പ്രദേശത്തെ സാമൂഹിക ജീവിതത്തിന്റെ കഥ പറയുന്നു. ‘ഒരു മനുഷ്യന്റെ വിധി’ എന്ന ചെറുകഥ ഒരു റഷ്യൻ സിനിമയാക്കി. റഷ്യയുടെ രണ്ടാം ലോകമഹായുദ്ധത്തിലെ പങ്കായിരുന്നു അദ്ദേഹത്തിന്റെ അപൂർണമായ ‘അവർ രാജ്യത്തിനുവേണ്ടി യുദ്ധം ചെയ്തു’ എന്ന കൃതിയുടെ വിഷയം. 

രണ്ടാം ലോകമഹായുദ്ധത്തിന്റെ കാലത്ത് അദ്ദേഹം റഷ്യൻ യുദ്ധ പങ്കാളിത്തത്തെക്കുറിച്ച് പല മാസികകളിലും എഴുതി. 

അദ്ദേഹത്തിന്റെ സമ്പൂർണ്ണ കൃതികൾ 1956-നും 1960-നും ഇടയിലായി 8 വാല്യങ്ങളായി പ്രസിദ്ധീകരിച്ചു. 

ഷോളൊക്കോവ് ‘ഡോൺ ശാന്തമായി ഒഴുകുന്നു’എന്ന കൃതിയിൽ സാഹിത്യമോഷണം നടത്തി എന്ന് അലക്സാണ്ടർ സോൾഷെനിറ്റ്സിനും മറ്റു പലരും ആരോപിച്ചു. ഈ ആരോപണങ്ങൾ സാഹചര്യത്തെളിവുകളെ മുൻനിർത്തി ആയിരുന്നു. ഷോളൊക്കോവിന്റെ മറ്റു പുസ്തകങ്ങളും ‘ഡോൺ ശാന്തമായി ഒഴുകുന്നു’ എന്ന കൃതിയും തമ്മിൽ എഴുത്തിന്റെ നിലവാരത്തിൽ വലിയ വ്യത്യാസമുണ്ട്. ഈ കൃതിയുടെ കരടു രൂപങ്ങളൊന്നും തന്നെ ഷോളൊക്കോവിനു കാണിച്ചുകൊടുക്കുവാനും സാധിക്കാത്തത് കാര്യങ്ങൾ വഷളാക്കി. രണ്ടാം ലോകമഹായുദ്ധത്തിൽ ജർമൻ സൈനികർ കരടുകളെല്ലാം നശിപ്പിച്ചു എന്നായിരുന്നു ഷോളൊക്കോവിന്റെ പക്ഷം. 1984-ൽ ഗെയിർ ജേറ്റ്സായും മറ്റു പലരും കമ്പ്യൂട്ടറിന്റെ സഹായത്താൽ ഷോളൊക്കോവായിരിക്കാം ഈ കൃതിയുടെ യഥാർത്ഥ കർത്താവ് എന്നു സ്ഥാപിച്ചു. 1987-ൽ ഈ കൃതിയുടെ ആയിരക്കണക്കിന് പേജുകളോളം വരുന്ന കരടുകൾ കണ്ടെടുക്കുകയും ഷോളൊക്കോവിന്റേതാണ് ഈ കൃതി എന്ന് സ്ഥാപിക്കുകയും ചെയ്തു.

ഷോളൊക്കോവ് റഷ്യൻ കമ്യൂണിസ്റ്റ് പാർട്ടിയിൽ 1932-ൽ ചേർന്നു. 1937-ൽ അദ്ദേഹം സോവിയറ്റ് നിയമസഭയായ സുപ്രീം സോവിയറ്റിലേക്ക് തിരഞ്ഞെടുക്കപ്പെട്ടു. സോവിയറ്റ് പ്രസിഡന്റായ നികിത ക്രൂഷ്ചേവിനെ അദ്ദേഹം യൂറോപ്പിലേക്കും അമേരിക്കയിലേക്കുമുള്ള യാത്രകളിൽ അനുഗമിച്ചു. 1961-ൽ റഷ്യൻ കമ്യൂണിസ്റ്റ് പാർട്ടി കേന്ദ്ര കമ്മിറ്റിയിലേക്ക് അദ്ദേഹം തിരഞ്ഞെടുക്കപ്പെട്ടു. 1939-ൽ റഷ്യൻ ശാസ്ത്ര അക്കാദമി അംഗമായി. അദ്ദേഹത്തിനു രണ്ടു തവണ ‘റഷ്യൻ തൊഴിലാളികളുടെ ഹീറോ’ എന്ന പദവി ലഭിച്ചു. റഷ്യൻ എഴുത്തുകാരുടെ സംഘടനയുടെ ഉപാദ്ധ്യക്ഷനായിരുന്നു അദ്ദേഹം. 1959 ൽ ക്രൂഷ്ചേഫിന്റെ യൂറോപ്യൻ, അമേരിയ്ക്കൻ പര്യടനങ്ങളിൽ ഷോളഖോഫ് അദ്ദേഹത്തെ അനുഗമിയ്ക്കുകയുണ്ടായി.




</doc>
<doc id="244290" url="https://ml.wikipedia.org/wiki?curid=244290" title="കറുത്ത കൈ">
കറുത്ത കൈ

നീലപ്രൊഡക്ഷനു വേണ്ടി പി. സുബ്രഹ്മണ്യം മെരിലാഡ് സ്റ്റുഡിയോയിൽ നിർമിച്ച മലയാളചലച്ചിത്രമാണ് കറുത്ത കൈ. ചിത്രത്തിന്റെ വിതരണാവകാശം കുമാരസ്വമി അൻഡ് കമ്പനിക്കായിരുന്നു. ഈ ചിത്രം1964 ഓഗസ്റ്റ് 14-ന് പ്രദർശനം തുടങ്ങി.



</doc>
<doc id="244292" url="https://ml.wikipedia.org/wiki?curid=244292" title="ബാലചന്ദ്രൻ (വിവക്ഷകൾ)">
ബാലചന്ദ്രൻ (വിവക്ഷകൾ)



</doc>
<doc id="244304" url="https://ml.wikipedia.org/wiki?curid=244304" title="കെ. മൂസക്കുട്ടി">
കെ. മൂസക്കുട്ടി

ഏഴാം കേരള നിയമ സഭയിലെ ബേപ്പൂർ നിന്നുള്ള നിയമസഭാ സാമാജികനായിരുന്നു കെ. മൂസക്കുട്ടി(ജനനം :1 ജൂലൈ 1938). സി.പി.ഐ.എം സംസ്ഥാന കമ്മിറ്റി അംഗമായിരുന്നു.
കഞ്ഞായൻ കുട്ടിയുടെ മകനാണ്. ഇ.എസ്.എൽ.സി വരെ പഠിച്ചു. താമരശ്ശേരി പഞ്ചായത്ത് പ്രസിഡന്റായിരുന്നു. കാലിക്കറ്റ് സർവകലാശാല സെനറ്റ് അംഗമായി പ്രവർത്തിച്ചിട്ടുണ്ട്. സി.ഐ.ടി.യു സംസ്ഥാന വൈസ് പ്രസിഡന്റായും പ്രവർത്തിച്ചു. 1998ൽ നടന്ന സി.പി.എം പാലക്കാട് സമ്മേളനത്തിൽ സംസ്ഥാന കമ്മിറ്റിയിൽ നിന്ന് ഒഴിവാക്കപ്പെട്ടു. പിന്നീട് സംഘടനാ രംഗത്ത് തിരിച്ചെത്തി. 2013 ജനുവരിയിൽ കാസർകോട് നടന്ന പന്ത്രണ്ടാം സി.ഐ.ടി.യു സംസ്ഥാന സമ്മേളനത്തിൽ സംസ്ഥാന കമ്മിറ്റിയിൽ നിന്ന് ആരോഗ്യപരമായ കാരണങ്ങളാൽ ഒഴിവായി. 


</doc>
<doc id="244311" url="https://ml.wikipedia.org/wiki?curid=244311" title="നദിയ കൊമനേച്ചി">
നദിയ കൊമനേച്ചി

റുമാനിയൻ ജിംനാസ്റ്റും മോൺട്റിയൽ, മോസ്കോ ഒളിംപിക്സുകളിലെ ഈ ഇനത്തിലെ സ്വർണ്ണ മെഡൽ ജേതാവുമാണ് നദിയാ കൊമനേച്ചി.1961 നവംബർ 12നു റുമാനിയയിലെ ഒനസ്തിഎന്ന സ്ഥലത്താണ് ഇവർ ജനിച്ചത്.ജിംനാസ്റ്റിക്സിലെ 'പത്തിൽ പത്ത്'(Perfect Ten) എന്ന അപൂർവ്വസ്കോറിനു ഉടമയായ ആദ്യത്തെ വനിതാ ജിംനാസ്റ്റുമാണ് നദിയ. 1976 ലെ മോൺട്റിയൽ,മോസ്കോ ഒളിംപിക്സുകളിലായി യഥാക്രമം 3,2 വീതം സ്വർണ്ണ മെഡലുകൾ നദിയ നേടുകയുണ്ടായി.
ബിലാ കരോലി,മാർത്താ കരോലി എന്നിവരായിരുന്നു ആദ്യകാലത്തെ പരിശീലകർ.

1983, 2004 വർഷങ്ങളിലായി ഒളിമ്പിക് ഓർഡർ രണ്ടുപ്രാവശ്യം നൽകപ്പെട്ട ഏക വ്യക്തിയും,ഏറ്റവും പ്രായം കുറഞ്ഞ കായികതാരവുമാണ് നദിയ കൊമനേച്ചി.അതിപ്രശസ്ത ജിംനാസ്റ്റുകളുടെ പേരുകളിൽ നദിയയുടെ പേരും ഉൾപ്പെടുത്തപ്പെട്ടിട്ടുണ്ട്


</doc>
<doc id="244313" url="https://ml.wikipedia.org/wiki?curid=244313" title="ഒളിമ്പിക് ഓർഡർ">
ഒളിമ്പിക് ഓർഡർ

അന്താരാഷ്ട്ര ഒളിംപിക് കമ്മറ്റി 1975 ൽ ഏർപ്പെടുത്തിയ പുരസ്ക്കാരമാണ് ഒളിമ്പിക് ഓർഡർ . ഒളിമ്പിക്സ് സര്ട്ടിഫിക്കറ്റ് എന്ന പുരസ്ക്കാരം പിൻവലിയ്ക്കപ്പെട്ടതിനു ശേഷമാണ് ഇത് നല്കപ്പെട്ടുതുടങ്ങിയത്.

ഒളിമ്പിക് ഓർഡർ നൽകപ്പെട്ട ഇന്ത്യാക്കാർ മൂൽ ചന്ദ് ചൗഹാൻ,


</doc>
<doc id="244322" url="https://ml.wikipedia.org/wiki?curid=244322" title="ഒരണസമരം">
ഒരണസമരം

ഒരണയ്ക്ക് ബോട്ടു യാത്ര ചെയ്യാനുള്ള സൗകര്യം പുനസ്ഥാപിക്കാൻ വേണ്ടി 1957 ലെ കമ്മ്യൂണിസ്റ്റ് സർക്കാരിനെതിരേ വിദ്യാർത്ഥികളുടെ നേതൃത്വത്തിൽ നടത്തിയ പ്രക്ഷോഭമാണ് ഒരണസമരം എന്നറിയപ്പെടുന്നത്. ഇ.എം.എസ്സ്. സർക്കാരിന്റെ ഭരണനടപടികളിലൊന്നായിരുന്നു കുട്ടനാട്ടിലെ ജലഗതാഗതരംഗം ദേശസാത്കരിച്ചത്. ആലപ്പുഴ-കുട്ടനാട്, കോട്ടയം മേഖലയിൽ ജനങ്ങൾ ഗതാഗതത്തിനായി കൂടുതലും ആശ്രയിച്ചിരുന്നത് ബോട്ടുകളേയായിരുന്നു. ബോട്ടുടമകളിൽ ഭൂരിഭാഗവും ക്രൈസ്തവസമുദായത്തിൽപ്പെട്ട മുതലാളിമാരായിരുന്നു. സർക്കാർ നിയന്ത്രണങ്ങൾ കൊണ്ടു വരുന്നതിനു മുമ്പ് ഉടമകൾ തങ്ങളുടെ ഇഷ്ടത്തിനനുസരിച്ചാണ് നിരക്കുകൾ നിശ്ചയിച്ചിരുന്നത്.
ബോട്ടുടമകളുടെ ഈ നടപടികൾ അവസാനിപ്പിക്കാനും, ജനങ്ങൾക്ക് ഏകീകരിച്ച് നിരക്കുകൾ ലഭ്യമാക്കാനും വേണ്ടിയാണ് സർക്കാർ ബോട്ടു ഗതാഗതം ദേശസാൽക്കരിക്കാൻ തീരുമാനിച്ചത്.
ഏറ്റവും കുറഞ്ഞ തുക രണ്ട് അണയായി നിശ്ചയിച്ചു. വിദ്യാർത്ഥികൾക്ക് 50ശതമാനം സൗജന്യവും അനുവദിച്ചു. നിരക്കുകളുടെ ഏകീകരണം വരുന്നതിനു മുമ്പ് വിദ്യാർത്ഥികൾ ദൂരത്തിനനുസരിച്ചുള്ള നിരക്ക് നൽകണമായിരുന്നു.

സർക്കാരിന്റെ ഈ തീരുമാനത്തിനെതിരേ വിദ്യാർത്ഥികൾ പ്രതിപക്ഷപാർട്ടികളുടെ പിന്തുണയോടെ പ്രക്ഷോഭമാരംഭിച്ചു. 1958 ജൂലൈ 12ന് ആണ് സമരം ആരംഭിച്ചത്.കുട്ടനാടൻ വിദ്യാർത്ഥികൾക്ക് ബോട്ടുടമകൾ നൽകിയിരുന്ന ഒരണ കൺസഷൻ നിലനിർത്തണമെന്നതായിരുന്നു സമരക്കാരുടെ പ്രധാന ആവശ്യം. ചമ്പക്കുളം നദിക്കു കുറുകെ കയർവടം വലിച്ചുകെട്ടി ബോട്ടു ഗതാഗതം തടഞ്ഞുകൊണ്ടായിരുന്നു സമരം ഉദ്ഘാടനം ചെയ്തത്. ബോട്ടുഗതാഗതം തടസ്സപ്പെടുത്തിയതിന് ഇരുപതോളം വിദ്യാർത്ഥികളെ പോലീസ് അറസ്റ്റ് ചെയ്തു. ഇത് സമരത്തിന്റെ ശക്തി വർദ്ധിപ്പിച്ചു. ആലപ്പുഴ, കുട്ടനാട് താലൂക്കുകളിൽ പോലീസ് 144 പ്രഖ്യാപിച്ചു. കോൺഗ്രസ്സ്, ആർ.എസ്.പി തുടങ്ങിയ പാർട്ടികളിലെ നേതാക്കൾ വിദ്യാർത്ഥികളോട് നിയമം ലംഘിക്കാൻ ആഹ്വാനം ചെയ്തു. ഇതേ തുടർന്ന് 134 വിദ്യാർത്ഥികൾ അറസ്റ്റു ചെയ്യപ്പെട്ടു. 20000 ഓളം വിദ്യാർത്ഥികൾ പഠിപ്പുമുടക്കി സമരപാതയിലേക്കിറങ്ങി. സമരം സംസ്ഥാനത്തൊട്ടാകെ വ്യാപിച്ചു.

സമരത്തെ പിന്തുണച്ചുകൊണ്ട് പ്രതിപക്ഷപാർട്ടികളും, രാഷ്ട്രീയമായി ഈ സമരത്തെ എതിരിടാൻ കമ്മ്യൂണിസ്റ്റ് പാർട്ടിയും രംഗത്തിറങ്ങി. സർക്കാരിന്റെ രാജിമാത്രമാണ് സമരം പിൻവലിക്കാനുള്ള ഏക നിർദ്ദേശം എന്ന കോൺഗ്രസ്സ് അസന്നിഗ്ദമായി പ്രഖ്യാപിച്ചു. അതേ സമയം സമരത്തെ ഏതു വിധേനേയും ചെറുക്കാൻ കമ്മ്യൂണിസ്റ്റ് പാർട്ടികളുടെ പ്രാദേശിക കമ്മറ്റികളോട് പാർട്ടി നേതാവായിരുന്നു ഗോവിന്ദൻനായർ ആഹ്വാനം ചെയ്തു. 1958 ജൂലൈ 23 ന് വിദ്യാർത്ഥികൾ ആലപ്പുഴ പട്ടണത്തിൽ നടത്തിയെ ഒരു ജാഥയെ പാർട്ടിപ്രവർത്തകരും, പോർട്ടർമാരും അടങ്ങുന്ന ഒരു സംഘം ആക്രമിച്ചു. ഇതിനെത്തുടർന്ന് സമരം തങ്ങൾ ഏറ്റെടുക്കുകയാണെന്ന് പ്രതിപക്ഷപാർട്ടികൾ പ്രഖ്യാപിച്ചു. വിദ്യാർത്ഥികളുടെ യാത്രാക്കൂലി പ്രശ്നത്തെക്കുറിച്ച് പഠിക്കാൻ സർക്കാർ ഒരു കമ്മീഷനെ വെയ്കാമെന്നും, കമ്മീഷന്റെ റിപ്പോർട്ട് വരുന്നതുവരെ വിദ്യാർത്ഥികൾക്ക് ബോട്ടുകളിൽ യാത്ര സൗജന്യമായിരിക്കുമെന്നും സർക്കാർ പ്രഖ്യാപിച്ചു. എന്നാൽ സർക്കാരിന്റെ ഈ നിർദ്ദേശം പ്രതിപക്ഷകക്ഷികൾക്ക് സ്വീകാര്യമായിരുന്നില്ല.

കമ്മീഷന്റെ റിപ്പോർട്ട് എന്തു തന്നെയായിരുന്നാലും വിദ്യാർത്ഥികൾക്ക് ഒരണതന്നെയായിരിക്കും ബോട്ടുഗതാഗതനിരക്ക് എന്ന് സർക്കാർ പ്രഖ്യാപിച്ചു. ഇതെതുടർന്ന് 1958 ആഗസ്റ്റ് 4 ആം തീയതി സമരം പിൻവലിച്ചു. കെ.എസ്.യു എന്ന വിദ്യാർത്ഥിസംഘടയ്ക്ക് രാഷ്ട്രീയമായ അടിത്തറപാകിയ ഒരു സമരമായിരുന്നു ഒരണസമരം എന്നു കരുതപ്പെടുന്നു. കേവലം ഒരു വിദ്യാർത്ഥി സമരം എന്നതിലുപരി അധികാരത്തിലിരുന്ന കമ്മ്യൂണിസ്റ്റ് സർക്കാരിനെ താഴെയിറക്കാൻ നടന്ന വിമോചനസമരത്തിന്റെ ശക്തിവർദ്ധിപ്പിക്കുന്നതിനുള്ള സമരമായിരുന്നു വാതിലായിരുന്നു ഒരണസമരം എന്ന് ഇ.എം.എസ്സ് നമ്പൂതിരിപ്പാട് അഭിപ്രായപ്പെടുന്നു.




</doc>
<doc id="244323" url="https://ml.wikipedia.org/wiki?curid=244323" title="കുടുംബിനി">
കുടുംബിനി

തോമസ് പിക്ചേഴ്സിന്റെ ബാനറിൽ പി.എ. തോമസ് നിർമിച്ച മലയാളചലച്ചിത്രമാണ് കുടുംബിനി. ജിയോ പിക്ചേഴ്സ് വിതരണം നടത്തിയ പ്രസ്തുത ചിത്രം 1964 ഡിസംബർ 22-ന് പ്രദർശനം തുടങ്ങി.





</doc>
<doc id="244325" url="https://ml.wikipedia.org/wiki?curid=244325" title="വയമ്പ് (മത്സ്യം)">
വയമ്പ് (മത്സ്യം)

കേരളത്തിലെ നാട്ടിൻപുറങ്ങളിലെ തോടുകളിലും കുളങ്ങളിലും കോൾനിലങ്ങളിലും കണ്ടുവരുന്ന ഒരു മത്സ്യമാണ് വയമ്പ് (Attentive carplet). . വലിയ കണ്ണുകളും മുകളിലേക്ക് തുറന്നുള്ള വായുമാണ് ഇവയുടെ പ്രത്യേകത. മീശരോമങ്ങളില്ലാത്ത ഒരു മത്സ്യമാണ്. ചെതുമ്പലുകൾ വളരെ ചെറുതുമാണ്. ശരാശരി നീളം 8 സെന്റിമീറ്റർ. മുതുകു് വശം പച്ച/ഒലീവ് നിറത്തിലുള്ളതാണ്. തിളങ്ങുന്ന മരതക രേഖ പാർശ്വങ്ങളുടെ മധ്യഭാഗത്തുകൂടെ കടന്നുപോകുന്നു. രേഖയ്ക്ക് മുകൾവശം സ്വർണ്ണവർണ്ണമാണ്. സുതാര്യമായ ചിറകുകളുമാണ് വയമ്പ് മത്സ്യത്തിനു്. വർഷക്കാലങ്ങളിൽ പുഴയോരത്തോട് ചേർന്ന് ഈ മത്സ്യങ്ങളെ ധാരാളം കാണാറുണ്ട്. വീശുവലകളിൽ കുടുങ്ങുന്ന ഒരു പ്രധാന മത്സ്യമാണിത്. അലങ്കാരമത്സ്യമായും അപൂർവ്വമായി ഉപയോഗിക്കാറുണ്ട്. ഇന്ത്യയിലും ശ്രീലങ്കയുമായി വിതരണം ചെയ്യപ്പെട്ടിരിക്കുന്നു.



</doc>
<doc id="244328" url="https://ml.wikipedia.org/wiki?curid=244328" title="ജൂലിയൻ ദിനസംഖ്യ">
ജൂലിയൻ ദിനസംഖ്യ

ആധുനിക ജ്യോതിശാസ്ത്രത്തിലെ ഗണിതക്രിയകൾക്കുവേണ്ടി, സമയരേഖയിലെ കൃത്യമായ ഒരു മുഹൂർത്തം അടയാളപ്പെടുത്താൻ ഓരോ ദിവസങ്ങൾക്കും ഒരു നിശ്ചിതസംഖ്യ കൊടുത്തു് ഉപയോഗിക്കുന്ന ഒരു അങ്കനരീതിയാണു് ജൂലിയൻ ദിനസംഖ്യ. ഇതനുസരിച്ച് മുൻനിശ്ചയിക്കപ്പെട്ട ഒരു യുഗാദിയിൽ നിന്നും എണ്ണുമ്പോൾ, ഭൂമിയിൽ നമുക്കു് രാത്രിയും പകലുമായി നേരിട്ട് അനുഭവപ്പെടുന്ന ഓരോ ദിവസത്തിനും ഒരു നിശ്ചിതമായ എണ്ണൽസംഖ്യ ഉണ്ടു്. ഉദാഹരണത്തിനു്, 2000 ജനുവരി 1-ആം തീയതിയുടെ ജ്യോതിശാസ്ത്ര ജൂലിയൻ സംഖ്യ 2451545 ആണു്.


</doc>
<doc id="244333" url="https://ml.wikipedia.org/wiki?curid=244333" title="വരയൻ ചീല">
വരയൻ ചീല

കേരളത്തിൽ വണ്ണാംതുറ, ചാലക്കുടിപ്പുഴ എന്നിവടങ്ങളിൽ കണ്ടെത്തിയിട്ടുള്ള ഒരു മത്സ്യമാണ് വെള്ളിച്ചി അഥവാ വരയൻ ചീല . കേരളീയനായ ഇ.ജി സൈലസ് എന്ന മത്സ്യശാസ്ത്രജ്ഞൻ 1958ൽ (Silas, 1958) ആനമലയിലെ അരുവികളിലാണ് ഈ മത്സ്യത്തെ ആദ്യമായി കണ്ടെത്തുന്നത്.ശരീരത്തിലെ കറുത്ത വരയെന്ന പ്രത്യേകതയുള്ളതിനാൽ ഫാസിയേറ്റ് എന്ന് സ്പീഷ്യസ് നാമകരണവും ചെയ്തു. പരന്ന ശരീരവും വായ് മുകളിലേക്കുമാണ്. മീശരോമങ്ങൾ ഒന്നും തന്നെയില്ല. ചെതുമ്പലുകൾക്ക് സാമാന്യം നല്ല വലിപ്പമുണ്ട്. ശരാശരി നീളം 6 സെന്റിമീറ്ററാണ് 

തുണ്ഡവൽകൃതമായ പത്ത് ഇടങ്ങളിൽ നിന്നും അതും കേവലം 30 ചതുരശ്രകിലോമീറ്റർ പ്രദേശത്തു നിന്നും മാത്രമേ ഇവയെ കണ്ടെത്തിയിട്ടുള്ളൂ. പല കാരണങ്ങളാൽ വിസ്താരം ദിനേന കുറഞ്ഞുവരുന്ന ഈ പ്രദേശങ്ങൾ കടുത്ത പാരിസ്ഥിതികഭീഷണിയിലുമാണ്. അതിനാൽ ഈ മൽസ്യത്തിന്റെ നിലനിൽപ്പ് ഗുരുതരാവസ്ഥയിലാണ്. ഉയരംകുറഞ്ഞ പ്രദേശങ്ങളിലെ കല്ലുകളും ചരലുകളും കൂടിയ പുഴകളിൽ കണ്ടുവരുന്ന ഇവ ഒഴുക്കും ആഴവും കുറഞ്ഞ നദികളാണ് ഇഷ്ടപ്പെടുന്നത്. വളരെ കുറഞ്ഞ അളവിൽ അലങ്കാരമൽസ്യവ്യാപാരത്തിനും ഇവയെ പിടിക്കുന്നുണ്ട്. കൂടിയ അളവിലുള്ള മണൽവാരലും മലിനീകരണവും പുറത്തുനിന്നുമെത്തിയ മൽസ്യവർഗ്ഗങ്ങളും ശസ്ത്രീയമല്ലാത്ത മൽസ്യബന്ധനരീതികളും ഇവയുടെ നിലനിൽപ്പ് അപകടത്തിലാക്കുന്നുണ്ട്. .


</doc>
<doc id="244357" url="https://ml.wikipedia.org/wiki?curid=244357" title="സ്വർണ്ണവാലൻ പരൽ">
സ്വർണ്ണവാലൻ പരൽ

കേരളത്തിലെ നെല്പാടങ്ങളിലും കോൾ നിലങ്ങളിലും ചെറിയ അരുവികളിലുമെല്ലാം കണ്ടുവരുന്ന ഒരു പരൽമത്സ്യമാണ് സ്വർണ്ണവാലൻ പരൽ.. 1865 ൽ ഫ്രാൻസീസ് ഡേ കൊച്ചിയിലെ മത്സ്യങ്ങളെക്കുറിച്ച് എഴുതിയ ഗവേഷണ പ്രബന്ധത്തിലാണ് ഈ മത്സ്യത്തിന് ശാസ്ത്രനാമം കൊടുത്തിരിക്കുന്നത്. തടിച്ച് പരന്നിട്ടാണ് ശരീരം. മീശരോമങ്ങളില്ല. കറുപ്പുകലർന്ന പച്ചനിറമാണ് മുതുകിനു്. താരതമ്യേന വലിയ ചെതുമ്പലുകളാണ്. പാർശ്വ ചെതുമ്പലിൽ കൺമഷിയെ ഓർമിപ്പിക്കുന്ന തരത്തിൽ ചന്ദ്രാകൃതിയിൽ ഒരു പൊട്ടുണ്ട്. വാലിന്റെ മദ്ധ്യത്തിലായി വൃത്താകൃതിയിൽ വലിയൊരു പൊട്ടുണ്ട്. സ്വർണ്ണനിറമാണ് പൊട്ടിനു ചുറ്റും. ഭക്ഷണമെന്ന നിലയിൽ ഈ മത്സ്യത്തിനെ അപൂർവ്വമായേ ഉപയോഗിക്കാറുള്ളൂ. അലങ്കാരമത്സ്യമാണ്.


</doc>
<doc id="244365" url="https://ml.wikipedia.org/wiki?curid=244365" title="1900">
1900

ഗ്രിഗോറിയൻ കാലഗണനാരീതി പ്രകാരമുള്ള, പത്തൊമ്പതാം നൂറ്റാണ്ടിലെ അവസാനവർഷമായിരുന്നു 1900.


1900 ഒരു അധിവർഷമായിരുന്നില്ല. ഫെബ്രുവരിയിൽ യഥാർത്ഥത്തിൽ 28 ദിവസമാണ് ഉണ്ടായിരുന്നത്. എന്നാൽ ലോട്ടസ് 123 എന്ന സ്പ്രെഡ്ഷീറ്റിൽ 1900 ഒരു അധിവർഷമായാണ് കണക്കിലെടുത്തിരുന്നത്. പിന്നീട് ലോട്ടസ് 123-യോട് ഇണക്കം പുലർത്തുവാൻ മൈക്രോസോഫ്റ്റ് എക്സൽ തുടങ്ങിയ സ്പ്രെഡ്ഷീറ്റുകളും ഇതേ രീതി പിന്തുടർന്നു. ഇതനുസരിച്ച് എക്സലിൽ യുഗാദിയായ 1900 ജനുവരി 1 മുതൽ ഫെബ്രുവരി 29 വരെയുള്ള ദിവസങ്ങൾക്ക് യഥാർത്ഥ തീയതികളേക്കാൾ ഒന്നു കൂടുതലാണ്. (അതായത് എക്സലിൽ 1900 ജനുവരി 1 എന്നത് യഥാർത്ഥത്തിലുള്ള ഗ്രിഗോറിയൻ 1899 ഡിസംബർ 31നെ (ഞായറാഴ്ച്ച) ആണ് പ്രതിനിധീകരിക്കുന്നത്. 1900 മാർച്ച് 1 (വ്യാഴാഴ്ച്ച) മുതൽ യഥാർത്ഥഗ്രിഗോറിയൻ കലണ്ടറും എക്സലും ഒത്തുപോകുന്നു.


</doc>
<doc id="244367" url="https://ml.wikipedia.org/wiki?curid=244367" title="കണ്മഷി">
കണ്മഷി

കണ്ണെഴുതാനുപയോഗിക്കുന്ന കറുത്ത നിറത്തിലുള്ള മഷിയെയാണ് കണ്മഷി എന്ന് വിളിയ്ക്കുന്നത്. സൗന്ദര്യവർദ്ധവിനായി ആൺ-പെൺ ഭേദമില്ലാതെ എല്ലാവരും കണ്ണെഴുതാൻ ഇതുപയോഗിക്കുന്നു. മഷിയെഴുതിയ മിഴികളെക്കുറിച്ച് കുറേയധികം കാവിഭാവനകളുണ്ടായിട്ടുണ്ട്. കുട്ടികൾ ജനിച്ച് ഇരുപത്തെട്ടാം ദിവസം മുതൽ ആചാരത്തിന്റെ ഭാഗമായി ജനങ്ങൾ കണ്മഷി ഉപയോഗിക്കാറുണ്ട്. കണ്ണെഴുതുന്നത് പൂപ്പൽ, അണുബാധ തുടങ്ങിയ തുടങ്ങിയ രോഗങ്ങളെ പ്രതിരോധിയ്ക്കാൻ സഹായിക്കുന്നു. ഇന്ന് പരമ്പാരഗതായി ഉണ്ടാക്കിയെടുക്കുന്ന കൺമഷിക്കുപകരം വിപണിയിലുള്ള രാസവസ്തുക്കൾ ചേർന്ന കൺമഷിയും ഐലൈനറുമെല്ലാം ഉപയോഗിക്കുന്നത് കണ്ണിന്റെ ആരോഗ്യത്തിന് തന്നെ ഭീഷണിയായിക്കൊണ്ടിരിക്കുകയാണ്. 

കണ്മഷി പലരീതിയിലുണ്ടാക്കാം. 



</doc>
<doc id="244379" url="https://ml.wikipedia.org/wiki?curid=244379" title="അയ്യത്താൻ ഗോപാലൻ">
അയ്യത്താൻ ഗോപാലൻ

കേരളത്തിലെ സാമൂഹ്യ നവോത്ഥാന നായകരിലൊരാളായിരുന്നു അയ്യത്താൻ ഗോപാലൻ (3 മാർച്ച് 1861 - 2 മേയ് 1948). രാജാറാം മോഹൻറോയ് സ്ഥാപിച്ച ബ്രഹ്മസമാജത്തിന്റെ കേരളത്തിലെ പ്രചാരകനായിരുന്നു.
തലശ്ശേരിയിൽ അയ്യത്താൻ ചന്തന്റെയും കല്ലാട്ട് ചിരുതമ്മാളിന്റെയും മകനായി ജനിച്ചു. ബ്രണ്ണൻ സ്കൂളിലും മിഷൻ സ്കൂളിലും പ്രാഥമിക വിദ്യാഭ്യാസത്തിനു ശേഷം ചെന്നൈ മെഡിക്കൽ സ്ക്കൂളിൽ ചേർന്ന് അലോപ്പതി ഡോക്ടറായി. ചെറുപ്പത്തിൽ തന്നെ അനാചാരങ്ങളെയും അന്ധവിശ്വാസങ്ങളെയും എതിർത്തു. ജാതി വ്യത്യാസങ്ങളോ ആചാരങ്ങളോ പാലിക്കുന്നതിൽ വിമുഖത കാട്ടി. സ്വന്തം കുടുമ മുറിച്ചു കളഞ്ഞതും മുക്കുവ സുഹൃത്തിന്റെ കല്യാണത്തിൽ പങ്കെടുത്തതും കാരണവരുടെ രോഷത്തിന് കാരണമാവുകയും അദ്ദേഹത്തെ വീട്ടിനു പുറത്താക്കുകയും ചെയ്തു. 1888 ൽ സർക്കാർ സർവ്വീസിൽ ഡോക്ടറായി പ്രവേശിച്ചു. പല നാടുകളിലേയും സാമൂഹ്യ നവോത്ഥാന മുന്നേറ്റങ്ങളെക്കുറിച്ച് വായിച്ചറിഞ്ഞ അദ്ദേഹത്തെ രാജാറാം മോഹൻറോയിയുടെ ബ്രഹ്മസമാജം ഏറെ ആകർഷിച്ചു. 1894 ൽ തന്റെ അമ്മാവന്റെ മകളെ പൂർണമായ ബ്രഹ്മസമാജ മുറ പ്രകാരം അദ്ദേഹം വിവാഹം ചെയ്തു. 1897 ൽ കോഴിക്കോട് ചിത്തരോഗാശുപത്രിയിൽ നിയമിതനായി. 1898 ജനുവരി 14 ന് കോഴിക്കോട് കേന്ദ്രീകരിച്ച് ബ്രഹ്മസമാജത്തിന്റെ ശാഖയുടെ പ്രവർത്തനം ആരംഭിച്ചു.

വിഗ്രഹാരാധനയെ എതിർക്കുക, മിശ്ര വിവാഹം നടത്തുക, മിശ്ര ഭോജനം നടത്തുക, സ്ത്രീ വിദ്യാഭ്യാസം വ്യാപകമാക്കുക, സ്ത്രീ പുരുഷ സമത്വം പാലിക്കുക, അയിത്തവും ജാതി വ്യത്യാസവും നിർമാർജ്ജനം ചെയ്യുക, കൂട്ട പ്രാർത്ഥനകളും കൂട്ടായ്മ സംവാദങ്ങളും നടത്തുക തുടങ്ങിയ ബ്രഹ്മ സമാജ പരിപാടികൾ അവർ ഏറ്റെടുത്തു. പ്രാർത്ഥനകൾക്കാവശ്യമായ കീർത്തനങ്ങൾ രചിച്ചിരുന്നതും അദ്ദേഹം തന്നെയായിരുന്നു.ചുരുങ്ങിയ കാലത്തിനിടെ മലബാറിലും തിരുവിതാംകൂറിലും നിരവധി ബ്രഹ്മ സമാജ ശാഖകൾ സ്ഥാപിച്ചു. 1924 ൽ ആലപ്പുഴയിൽ ശാഖ സ്ഥാപിച്ചു. അദ്ദേഹത്തിന്റെ മുൻ കൈയ്യിൽ നിരവധി മിശ്ര വിവാഹങ്ങളും നടത്തി. ബ്രഹ്മ സമാജത്തിന്റെ ബൈബിൾ എന്നറിയപ്പെട്ടിരുന്ന ദേവേന്ദ്ര നാഥ ടാഗോറിന്റെ 'ബ്രഹ്മധർമ്മ' എന്ന കൃതിയുടെ മലയാള പരിഭാഷ നിർവഹിച്ചു. ബാലന്മാരെയും വിദ്യാർത്ഥികളെയും ബ്രഹ്മസമാജത്തിന്റെ പ്രവർത്തനങ്ങളിലേക്ക് ആകർഷിക്കുന്നതിനായി ഭാര്യ കൗസല്യയുമൊത്ത് 'സുഗുണവർധിനി' എന്ന സംഘടന രൂപീകരിച്ചു. അയ്യത്താൻ ഗോപാലന് ബ്രഹ്മ സമാജത്തിന്റെ പ്രവർത്തനങ്ങളിൽ സഹായിക്കാൻ വയലേരി കുഞ്ഞിക്കണ്ണൻ ഗുരുക്കളും (വാഗ്ഭടാനന്ദൻ) കാരാട്ട് ഗോവിന്ദ മേനോനും (ബ്രഹ്മാനന്ദ സ്വാമികൾ) മുൻപന്തിയിലുണ്ടായിരുന്നു. 

അദ്ദേഹത്തിന്റെ സാമൂഹ്യപരിഷ്കരണ പ്രവർത്തനങ്ങളെ മുൻ നിറുത്തി 1917 ൽ ബ്രിട്ടീഷ് സർക്കാർ 'റാവു സാഹേബ് ' പട്ടം നൽകി ആദരിച്ചു.


</doc>
<doc id="244383" url="https://ml.wikipedia.org/wiki?curid=244383" title="ഗോലക് നാഥ് കേസ്">
ഗോലക് നാഥ് കേസ്

ഭാരതത്തിന്റെ നീതിന്യായ, ഭരണഘടനാ ചരിത്രത്തിലെ സുപ്രസിദ്ധമായ കേസുകളിലൊന്നാണ് ഗോലക് നാഥ് കേസ്. (I.C. Golak Nath and Ors. Vs. State of Punjab and Anr). മൗലികാവകാശങ്ങളുടെ ഭരണഘടനാവ്യാഖ്യാനമാണ് ഈ കേസിന്റെ പ്രധാന കാതലായി വർത്തിച്ചത്.1967ൽ ഇതു സംബന്ധിച്ച സുപ്രീംകോടതിവിധി പുറത്തുവന്നു.
1953 ലെ 'പഞ്ചാബ് സെക്യൂരിറ്റി ആൻഡ് ലാൻഡ് ടെന്യുർസ് ആക്റ്റിന്റെ ഭരണഘടനാസാധുതയെ ചോദ്യം ചെയ്തുകൊണ്ട് 1965 ൽ ഹെൻട്രി ഗോലക് നാഥ് സമർപ്പിച്ച ഹർജിയിൽ, ഈ ആക്ട് നടപ്പാക്കുകവഴി, ഭരണഘടനയുടെ 19( എഫ്), (ജി), 14 എന്നീ അനുച്ഛേദങ്ങൾ ഉറപ്പുനൽകുന്ന മൌലികാവകാശങ്ങൾ ഹർജിക്കാരനു നിഷേധിക്കപ്പെട്ടു എന്നു ആരോപിച്ചിരുന്നു. ഹെൻട്രിയുടെ പിതാവ് ഗോലക് നാഥ് ചാറ്റർജി ബംഗാളിൽ നിന്നു പഞ്ചാബിലേയ്ക്കു കുടിയേറിയ ക്രിസ്ത്യൻ മിഷണറി ആയിരുന്നു. ഹർജിക്കാരന് പഞ്ചാബിലെ ജലന്ധറിൽ 500 ഏക്കറിൽപ്പരം കൃഷിഭൂമിയുണ്ടായിരുന്നു. 1953 ലെ പഞ്ചാബ് സെക്യൂരിറ്റി ആൻഡ് ലാൻഡ് ടെന്യുർസ് ആക്റ്റിന്റെ പരിധിയിൽ പരമാവധി 30 ഏക്കർ കൃഷിഭൂമി മാത്രമാണ് ഒരു വ്യക്തിയ്ക് കൈവശം വയ്കാവുന്നത് എന്ന് നിഷ്കർഷിയ്ക്കപ്പെട്ടിരുന്നു. ബാക്കി ഭൂമിയെ മിച്ചഭൂമിയുടെ പരിധിയിൽപ്പെടുത്തുന്നതിനുള്ള വ്യവസ്ഥകൾ അടങ്ങുന്നതായിരുന്നു ഈ നിയമം. ഈ നിയമം ഇന്ത്യയുടെ ഭരണഘടനയുടെ ഒൻപതാം പട്ടികയിൽ ഉൾപ്പെടുത്തിക്കൊണ്ടുള്ള പതിനേഴാം ഭരണഘടനാഭേദഗതിയും അസാധുവാണെന്നു പ്രഖ്യാപിയ്ക്കണമെന്നും ഇവയോടൊപ്പം ഗോലക് നാഥ് നല്കിയ ഹർജിയിൽ ആവശ്യപ്പെട്ടിരുന്നു.

പ്രധാനമായും രണ്ട് വിഷയങ്ങളാണ് കോടതിയുടെ പരിഗണനയ്ക്ക് പാത്രീഭവിച്ചത്.

പതിനൊന്നു ജഡ്ജിമാർ അടങ്ങിയ വിപുലമായ സുപ്രീംകോടതി ബഞ്ച് വിശദമായ വാദമുഖങ്ങൾ പരിഗണിച്ചശേഷം ഭരണഘടന III-ം ഭാഗത്തിലെ മൗലികാവകാശങ്ങൾ ഭേദഗതിയ്ക്കു വിധേയമല്ല എന്നു പ്രഖ്യാപിച്ചു.പിന്നീടുണ്ടായ കേശവാനന്ദഭാരതിക്കേസിൽ പാർലമെന്റിനു ഭരണഘടനയുടെ അടിസ്ഥാന സവിശേഷതകൾക്കു മാറ്റം വരുത്തുവാൻ അധികാരമില്ല എന്നുള്ള നിർ ണ്ണായക വിധി പുറപ്പെടുവിയ്ക്കുക്കുകയുമുണ്ടായി.


</doc>
<doc id="244385" url="https://ml.wikipedia.org/wiki?curid=244385" title="കെ.പി. വള്ളോൻ">
കെ.പി. വള്ളോൻ

കൊച്ചി രാജ്യത്തെ നിരവധി ദളിത് സമരങ്ങളുടെ മുന്നണി പോരാളിയായിരുന്നു കെ.പി. വള്ളോൻ(2 ജനുവരി 1894 - 14 ഏപ്രിൽ 1940). 1931 ലെ കൊച്ചി നിയമസഭയിലേക്ക് അധഃകൃത വിഭാഗത്തിൽ നിന്ന് നോമിനേറ്റ് ചെയ്യപ്പെട്ടു. എം.എൽ.സിയായതോടെ "വള്ളോനെമ്മൽസി' എന്ന് അറിയപ്പെട്ടിരുന്ന ഇദ്ദേഹം കൊച്ചി പുലയർ മഹാസഭയുടെ പ്രസിഡന്റ്, എം.എൽ.സി എന്നീ നിലകളിൽ സ്വസമുദായ മുന്നേറ്റത്തിനുവേണ്ടി . നിരവധി പ്രവർത്തനങ്ങൾ നടത്തി. 1931 മുതൽ 1940 വരെയുള്ള ഘട്ടത്തിൽ അഞ്ചേകാൽ കൊല്ലത്തോളം കൊച്ചി നിയമസഭാംഗമായിരുന്നു
കൊച്ചി കായലിലെ മുളവുകാട് ദ്വീപിൽ കോലോട്ടു വീട്ടിൽ പിഴങ്ങന്റെയും മാലയുടെയും മകനായി ജനിച്ചു. കുട്ടിക്കാലത്തുതന്നെ കരിങ്കൽ പണിയിലേർപ്പെട്ടു. ശ്രീനാരായണ ഗുരുദേവന്റെ ആശയങ്ങളിൽ ആകൃഷ്ടനായ വള്ളോൻ, വിദ്യാഭ്യാസസമ്പാദനത്തിലൂടെ അധഃകൃതർക്ക് മൂന്നേറ്റമുണ്ടാകൂ എന്നറിഞ്ഞ് അത് യാഥാർത്ഥ്യമാക്കുന്നതിനുള്ള പ്രവർത്തനങ്ങളിൽ ഏർപ്പെട്ടു. വേട്ടുവർ, പറയർ, കുറവർ തൂടങ്ങിയ സമുദായങ്ങളുടെ സംഘടനകളെയും പുനരുജ്ജീവിപ്പിക്കുന്നതിനായി ശ്രമിച്ചു. 4-8-1931മുതൽ15-3-1935 വരെ മൂന്നര വർഷം സഭാംഗമായി. മൂന്നു വർഷത്തെ ഇടവേളയ്ക്കു ശേഷം വീണ്ടും 14-7--1938 ൽ വീണ്ടും സഭാംഗമായി. സ്വസമുദായത്തിന്റെ ഉന്നമനത്തിനും അവകാശങ്ങൾക്കും വേണ്ടി വള്ളോൻ നിയമസഭയിൽ സജീവമായി പ്രവർത്തിച്ചു. നിരവധി ദളിത് വിഷയങ്ങൾ ആദ്ദേഹം സഭയുടെ ശ്രദ്ധയിൽ കൊണ്ടു വന്നു. 1938ൽ എറണാകുളത്ത് ദളിത് വിദ്യാർത്ഥികൾക്കായുള്ള ഹോസ്റ്റൽ സ്ഥാപിച്ചു. അദ്ദേഹത്തിന്റെ പ്രസംഗം കരയിൽ നിരോധിക്കപ്പെട്ടപ്പോൾ വഞ്ചിയിൽ കയറി കായലിന്റെ നടുക്കുചെന്ന് പ്രസംഗിച്ചു. 1936ൽ എറണാകുളത്ത് നിന്ന് "അധഃകൃതൻ’ മാസിക തുടങ്ങി. അതേവർഷം "ഹരിജൻ' എന്ന മറ്റൊരു മാസികയും വള്ളോന്റെ പത്രാധിപത്യത്തിൽ പുറത്തിറങ്ങി. ഉറച്ച യുക്തിവാദിയും നിരീശ്വരവാദിയുമായിരുന്ന അദ്ദേഹം അന്ധ വിശ്വാസങ്ങൾക്കും അനാചാരങ്ങൾക്കുമെതിരെ പോരാടി. 1935 ൽ ബുദ്ധ മതം സ്വീകരിച്ചു. 1940 ൽ മാള ഗ്രാമത്തിൽ വസൂരി ബാധിതരുടെയിടയിൽ പ്രവർത്തിക്കവെ വസൂരി പിടിപ്പെട്ട് മരിച്ചു.


</doc>
<doc id="244388" url="https://ml.wikipedia.org/wiki?curid=244388" title="ഹീമോഗ്ലോബിൻ">
ഹീമോഗ്ലോബിൻ

Hb അഥവാ Hgb എന്ന് ചുരുക്കിയെഴുതാവുന്ന ഇരുമ്പടങ്ങിയ ഓക്സിജൻ വാഹിയായ തന്മാത്രയാണ് ഹീമോഗ്ലോബിൻ. കാനിച്തൈയ്ഡേ (Channichthyidae) എന്ന മത്സ്യഫാമിലിയൊഴിച്ച് മിക്ക കശേരുകികളിലും മിക്ക അകശേരുകികളിലും കാണപ്പെടുന്ന ലോഹീയമാംസ്യമാണിത്. മനുഷ്യരിൽ രക്തത്തിലെ ചുവന്ന രക്താണുക്കളിൽ കാണപ്പെടുന്ന ഈ വർണ്ണവസ്തുക്കൾ ശ്വാസകോശങ്ങളിൽ നിന്ന് ഓക്സിജനെ കലകളിലേയ്ക്കും കോശങ്ങളിൽ നിന്ന് കാർബൺ ഡൈ ഓക്സൈഡിനെ ശ്വാസകോശങ്ങളിലേയ്ക്കം വഹിക്കുന്നു. പൂർണ്ണഹീമോഗ്ലോബിൻ തന്മാത്ര(HbA) യ്ക്ക് 67000 ഡാൾട്ടൺ തൻമാത്രാ ഭാരമുണ്ട്. സാധാരണ പ്രായപൂർത്തിയായവരിൽ 97%വും HbAയും 2% HbA2വും 1% HbF(Fetal Hb)ഉം ആണ്.

1862-ൽ ഫെലിക്സ് ഹോപ്പി സെയ്ലർ ആണ് ഹീമോഗ്ലോബിനെ വേർതിരിച്ചെടുത്തത്. 1904-ൽ ക്രിസ്റ്റ്യൻ ബോർ ആണ് ഹീമോഗ്ലോബിൻ ഓക്സിജൻ വാഹിയായി പ്രവർത്തിക്കുന്നു എന്ന് കണ്ടെത്തിയത്. 1912-ൽ കസ്റ്റർ ഹീമോഗ്ലോബിന്റെ ഘടന വിശദീകരിക്കുകയും 1920-ൽ ഹാൻസ് ഫിഷർ പരീക്ഷണശാലയിൽ ഹീമോഗ്ലോബിൻ കൃത്രിമമായി രൂപപ്പെടുത്തുകയും ചെയ്തു. 1959-ൽ ഈ തൻമാത്രയുടെ ത്രീ ഡയമെൻഷണൽ ഘടന ആവിഷ്കരിച്ചതിന് 1962-ൽ മാക്സ് പെറൂട്ട്സിന് രസതന്ത്രത്തിൽ ജോൺ കെൻഡ്ര്യൂവിനൊപ്പം നോബൽ സമ്മാനം ലഭിച്ചു.


രക്തത്തിലെ ഹീമോഗ്ലോബിന്റെ അളവ് കണ്ടുപിടിക്കുന്നതിനുള്ള പരിശോധനയെ ഹീമോഗ്ലോബിൻ ടെസ്റ്റ് എന്നാണ് വിളിക്കുന്നത്. ഹീമോഗ്ലോബിൻ കുറയുന്ന അവസ്ഥയെ അനീമിയ എന്ന് വിളിക്കുന്നു. ഇത് പോഷകങ്ങളുടെ (ഇരുമ്പ്, ചില വിറ്റാമിനുകൾ) അപര്യാപ്തത, രക്തവാർച്ച, ചില രോഗങ്ങൾ എന്നിങ്ങനെ പല കാരണങ്ങളാൽ ഉണ്ടാകാം. 

ഹീമോഗ്ലോബിനിൽ ഹീം എന്ന ഇരുമ്പടങ്ങിയ ഭാഗവും ഗ്ലോബിൻ എന്ന അമിനോ ആസിഡ് ശ്രേണിയുമുണ്ട്. അമിനോ അമ്ലങ്ങളുടെ രണ്ട് ആൽഫാ ശൃംഖലയും രണ്ട് ബീറ്റാ ശൃംഖലയുമുണ്ട്. ആൽഫാ ചെയിനിനെ നിർണ്ണയിക്കുന്ന ജീൻ പതിനാറാം ക്രോമസോമിലും ബീറ്റാ (ഫീറ്റൽ ഹീമോഗ്ലോബിനിലെ ഗാമായും HbA2 വിലെ ഡെൽറ്റായും ഉൾപ്പെടെ) ചെയിനിനെ നിർണ്ണയിക്കുന്ന ജീൻ പതിനൊന്നാം ക്രോമസോമിലുമാണുള്ളത്. ആൽഫാ-ബീറ്റാ ചെയിനുകളെ പരസ്പരം ബന്ധിപ്പിച്ചിരിക്കുന്നത് വളരെ നേരിയ നോൺ-കോവാലന്റ് രാസബന്ധനത്താലാണ്.
ആൽഫാ അമിനോഅമ്ള ശൃംഖലയിൽ 141 അമിനോഅമ്ളങ്ങളാണുള്ളത്. ആൽഫാ ചെയിനിലെ അൻപത്തിയാറാം സ്ഥാനത്ത് ഡിസ്റ്റൽ ഹിസ്റ്റിഡിൻ എന്ന അമിനോഅമ്ളമുണ്ട്. എൺപത്തിയേഴാം സ്ഥാനത്താണ് പ്രോക്സിമൽ ഹിസ്റ്റിഡിൻ ഉള്ളത്. ഹീമോഗ്ലോബിനിലെ ഇരുമ്പിനോടടുത്താണ് ഇതുള്ളത്. 
4 ഹീം ഭാഗങ്ങളാണ് ഒരു ഹീമോഗ്ലോബിനുള്ളത്. ആകെ ഹീമോഗ്ലോബിൻ പിണ്ഡത്തിന്റെ 4% വും തരുന്നത് ഹീം ഭാഗമാണ്. ഗ്ലോബിൻ ചെയിനുകളുടെ ഇടയിലായാണ് ഹീം സ്ഥാപിക്കപ്പെട്ടിരിക്കുന്നത്. ഒരു പോർഫൈറിൻ വലയത്തിന്റെ മധ്യഭാഗത്തായി ഇരുമ്പ് നിലയുറപ്പിച്ചിരിക്കുന്നു. ഇരുമ്പിന്റെ നിരോക്സീകരണ അവസ്ഥ ഫെറസ്സ് സ്റ്റേറ്റ് എന്നും ഓക്സീകരണാവസ്ഥ ഫെറിക് സ്റ്റേറ്റ് എന്നും പേരിട്ടിരിക്കുന്നു. ഫെറസ് അയോണിന് 4 വാലൻസി (സംയോജകത)യും ഫെറിക് അയോണിന് 5 സംയോജകതയുമുണ്ട്. ഹീമോഗ്ലോബിനിൽ ഇരുമ്പ് ഫെറസ് സ്റ്റേറ്റിലാണ്. 
4 സംയോജകതാ ബന്ധനങ്ങൾ വഴി ഇരുമ്പ് പൈറോൾ നെട്രജനുമായും അഞ്ചാമത്തെ ബന്ധം വഴി ഇമിഡാസോൾ നൈട്രജനുമായും ഇരുമ്പ് ബന്ധപ്പെട്ടിരിക്കുന്നു. ഓക്സി ഹീമോഗ്ലോബിൻ ഉണ്ടാകുമ്പോൾ ആറാം സംയോജകബന്ധനം ഓക്സിജനുമായി കൂടിച്ചേരുന്നു.


</doc>
<doc id="244389" url="https://ml.wikipedia.org/wiki?curid=244389" title="ക്രിയാറ്റിനിൻ">
ക്രിയാറ്റിനിൻ

നൈട്രജൻ അടങ്ങിയ ഒരു ഓർഗാനിക് ആസിഡ് ആണ് ക്രിയാറ്റിൻ .ഇതിന്റെ തന്മാത്രാവാക്യം C4H9N3O2 ആണ് . ഇത് വെർട്ടിബ്രേറ്റിസിൽ സ്വാഭാവികമായി കാണപ്പെടുന്നു.ശരീരത്തിനാവശ്യമായ ഊർജ്ജം എത്തിക്കുന്നത് ക്രിയാറ്റിനാണ് ; പ്രത്യേകിച്ചും മാംസപേശികളിൽ .മനുഷ്യശരീരത്തിൽ ക്രിയാറ്റിൻ

കിഡ്‌നിയിലും ലിവറിലുമുള്ള അമീനോ ആസിഡുകളിൽ നിന്നാണ് ക്രിയാറ്റിൻ ഉല്പാദിപ്പിക്കുന്നത് .മാംസപേശികളുടെ ഉപയോഗത്തിനായി രക്തത്തിലൂടെ ഇത് എത്തിച്ചേരുന്നു. ശരീരത്തിലുള്ള ആകെ ക്രിയാറ്റിന്റെ 95 ശതമാനവും മാംസപേശികളിലാണ് കാണപ്പെടുന്നത് .മനുഷ്യനിലും മൃഗങ്ങളിലും ആകെ സംഭരിച്ചിട്ടുള്ള ക്രിയാറ്റിന്റെ
പകുതിഭാഗവും മാംസപേശികളിലാണ് കാണപ്പെടുന്നത് . വെജിറ്റേറിയൻ ഭക്ഷണം കഴിക്കുന്നവരിൽ നോൺ വെജിറ്റേയൻ ഭക്ഷണം കഴിക്കുന്നവരേക്കാൾ ആകെ ക്രിയാറ്റിന്റെ അളവ് കുറവായാണ് കാണപ്പെടുന്നത് . പശുവിൻ പാലിൽ ക്രിയാറ്റിന്റെ അളവ്
കൂടുതലാണെന്ന് കണ്ടെത്തിയിട്ടുണ്ട് .
ക്രിയാറ്റിനിൻ :<BR>
മാംസപേശികളിലെ ക്രിയാറ്റിൻ ഫോസ്‌ഫേറ്റ് വിഘടിച്ചാണ് ക്രിയാറ്റിനിൻ ഉണ്ടാകുന്നത് .

ഇത് മനുഷ്യശരീരത്തിൽ ഒരേ നിരക്കിലാണ് ( റേറ്റിൽ ) ഉല്പാദിപ്പിക്കപ്പെടുന്നത് .ഇങ്ങനെ ഉല്പാദിപ്പിക്കപ്പെടുന്ന ക്രിയാറ്റിനിൻ മാംസപേശികളുടെ മാസിനെ ആശ്രയിച്ചിരിക്കുന്നു.
രക്തത്തിലെ ക്രിയാറ്റിനിന്റെ ലെവൽ കിഡ്‌നിയുടെ ആരോഗ്യവുമായി ബന്ധപ്പെട്ടിരിക്കുന്നു.

മാംസപേശികളിലെ മെറ്റബോളിസത്തിന്റെ ഫലമായാണ് ക്രിയാറ്റിനിൻ ഉണ്ടാകുന്നത് .

രക്തത്തിലെ ക്രിയാറ്റിനിനെ കിഡ്‌നിയാണ് നീക്കം ചെയ്യുന്നത് . ഇത്തരത്തിൽ കിഡ്‌നിക്ക് രക്തത്തിലെ ക്രിയാറ്റിനിനെ നീക്കംചെയ്യാനുള്ള കഴിവ് കുറഞ്ഞാൽ രക്തത്തിലെ
ക്രിയാറ്റിനിൻ ലെവൽ ഉയരും .
ഓരോദിവസവും 1 - 2 % വരെ മാംസപേശിയിലുള്ള ക്രിയാറ്റിൻ ക്രിയാറ്റിനിനായി പരിവർത്തനം ചെയ്യുന്നു.
സ്കെലിറ്റൽ മസിലുകളുടെ മാസ് പുരുഷന്മാർക്ക് സ്ത്രീകളേക്കാൾ കൂടുതലാണ് . അതിനാൽ രക്തത്തിലെ ക്രിയാറ്റിനിന്റെ ലെവൽ സ്ത്രീകളേക്കാൾ പുരുഷന്മാരിൽ കാണപ്പെടുന്നു.

ക്രിയാറ്റിൻ അടങ്ങിയ ഭക്ഷണം കൂടുതൽ കഴിക്കുന്നത് കൂടുതൽ ക്രിയാറ്റിനിൻ രക്തത്തിലേക്ക് മാംസപേശികൾ പുറംതള്ളുന്നതിന് കാരണമാവുന്നു.
ഡൈയൂറിറ്റിക്കുകൾ ( കൂടുതൽ മൂത്രം വിസർജ്ജിപ്പിക്കുന്നത് ) കഴിക്കുന്നതുവഴി കൂടുതൽ മൂത്രം പുറത്തേക്കുപോകുന്നു . ഇത് ഇത് രക്തത്തിലെ ക്രിയാറ്റിനിന്റെ ലെവൽ അല്പം കുറക്കുന്നതിന്
കാരണമാക്കുന്നു.
സാധാരണയായി ഓരോ ദിവസവും മാംസപേശികളുടെ മാസിന് വ്യത്യാസമില്ലാത്തതിനാൽ ഉല്പാദിപ്പിക്കപ്പെടുന്ന ക്രിയാറ്റിനിന്റെ അളവ് വ്യത്യാസപ്പെടുന്നില്ല . അതിനാൽ ഓരോ ദിവസവും രക്തത്തിലെ ക്രിയാറ്റിനിന്റെ ലവൽ മാറ്റമില്ലാതെ തുടരുന്നു.
രക്തത്തിലെ ക്രിയാറ്റിനിൻ ലെവൽ സാധാരണയിൽ നിലനിർത്തുന്നത് കിഡ്‌നിയാണ് .

രക്തത്തിലെ ക്രിയാറ്റിനിൻ ലെവൽ ഉയർന്നാൽ അത് കിഡ്‌നിയുടെ പ്രവർത്തനത്തകരാറിനെ സൂചിപ്പിക്കുന്നു.
കുടവയറന്മാർ സൂക്ഷിക്കുന്നത് നല്ലതാണ് ,കുടവയറിലെ കൊഴുപ്പ് ( ഫാറ്റ് ) കിഡ്‌നിയിലേക്കുള്ള രക്തപ്രവാഹത്തെ കുറക്കുന്നതു കാരണം അവർക്ക് കിഡ്‌നി തകരാറ് വരാനുള്ള സാദ്ധ്യത കൂടുതലാണ് .
നോർമൽ ക്രിയാറ്റിൻ ലെവൽ : 
പുരുഷന്മാർ : 0.6 മുതൽ 1.2 mg / dL
സ്ത്രീകൾ : 0.5 മുതൽ 1.1 mg / dL

ക്രിയാറ്റിനിൻ ലെവൽ 10 ൽ അധികമായാൽപ്പിന്നെ ഡയാലിസിസ് നടത്തേണ്ടി വരും.

മറ്റുപദങ്ങൾ :
1. ഡൈയൂറിറ്റിക് (Diuretic ) :
ശരീരത്തിൽ മൂത്രത്തിന്റെ ഉല്പാദനം കൂട്ടുന്ന എന്തിനേയും ഡൈയൂറീറ്റിക് എന്നു പറയാം .
2.എഡിമ ( Edema):
പാദങ്ങളിൽ നീരുകാണപ്പെടുന്നത് എഡിമക്ക് ഉദാഹരണമാണ് . ശരീരത്തിലെ കലകളിൽ
ജലം കെട്ടിനിൽക്കുന്നതുകൊണ്ടാണ് ഇത് സംഭവിക്കുന്നത് .
3.മില്ലീഗ്രാം ( mg) :
ഗ്രാമിന്റെ ആയിരത്തിലൊരു ഭാഗം
4.ഡെസി ലിറ്റർ (dL ) :
ഒരു ലിറ്ററിന്റെ പത്തിലൊരു ഭാഗം
1. സാധാരണയായി പ്രായമാകുമ്പോൾ ശരീരത്തിലെ അവയവങ്ങളുടെ ക്ഷമത കുറയുക പതിവാണല്ലോ . അത്തരത്തിലൊരു ക്ഷമത കുറവ് കിഡ്നിക്കും സംഭവിക്കുന്നു.

2. ചില പ്രത്യേക രോഗങ്ങൾ , മരുന്നുകളുടെ ഉപയോഗം , ഭക്ഷണത്തിലെ കൃത്രിമ പദാർത്ഥങ്ങൾ , ചൂടുകൂടിയ സാഹചര്യങ്ങൾ എന്നിവ കിഡ്‌നിയെ തകരാറിലാക്കും
3.ക്രിയാറ്റിനിന്റെ അളവ് അല്പ മാത്രയിൽ കൂടുമ്പോൾ തന്നെ ഇക്കാര്യത്തിൽ ശ്രദ്ധവെച്ച് അനുയോജ്യമായ മെഡിക്കേഷനും ഡയറ്റും സ്വീകരിക്കേണ്ടതാണ് .
4. ഡൈയൂറിറ്റിക്കുകൾ ഉപയോഗിച്ച് രക്തത്തിലെ ക്രിയാറ്റിനിന്റെ ലെവൽ ചെറിയ തോതിൽ കുറക്കാമെങ്കിലും അത് കിഡ്നിയെ കൂടുതൽ പ്രവർത്തിപ്പിക്കുന്നതിനാൽ (
ജോലിഭാരം കൂട്ടുന്നതിനാൽ ) ഈ രീതി ആശാസ്യമല്ല .അതായത് തകരാറായ അവയവത്തിനെക്കൊണ്ട് കൂടുതൽ ജോലിചെയ്യിക്കുന്നത് പ്രസ്തുത അവയവത്തെ കൂടുതൽ
തകരാറിലാക്കുകയാണ് ചെയ്യുക . അതിനാൽ ചായ , കാപ്പി മുതലായ ഡൈയൂറിറ്റിക്കുകൾ ഉപയോഗിക്കുന്നത് നല്ലതല്ല. “ഞെരിഞ്ഞൽ ” ഇട്ട്
തിളപ്പിച്ച് വെള്ളം കുടിക്കുന്ന ചികിത്സാരീതി ചിലപ്പോൾ കിഡ്നിക്ക് കൂടുതൽ ഭാരം വരുത്തിവെക്കാം.

5. ക്രിയാറ്റിനിൻ ലെവൽ കൂടുക എന്നുവെച്ചാൽ കിഡ്‌നിക്ക് തകരാറ് സംഭവിച്ചിരിക്കുന്നു എന്ന് മനസ്സിലാക്കേണ്ടതുണ്ട് . അതിനാൽ കിഡ്‌നിക്ക് സുഖകരമായ ജോലി ചെയ്യുന്നതിന്
അനുയോജ്യമായ സാഹചര്യം ഒരുക്കേണ്ടതാണ് .
6.വെജിറ്റേറിയൻ ഭക്ഷണരീതി ക്രിയാറ്റിനിന്റെ അളവ് കുറക്കുന്നതായി കണ്ടിട്ടുണ്ട്
7. കുടവയറുള്ളവർ , കുടവയറിലെ കൊഴുപ്പ് കുറക്കുന്നതിനുള്ള വ്യായാമക്രമങ്ങൾ എല്ലാ ദിവസവും ചെയ്യേണ്ടതാണ് .

8. പാദങ്ങളിലും കാലുകളിലുമുള്ള നീര് വരുന്നുണ്ടെങ്കിൽ ശ്രദ്ധിക്കേണ്ടതാണ് . അത് കിഡ്‌നി രോഗത്തിനുള്ള സൂചനയാണ് .
9.ചാരുകസേര തുടങ്ങിയ ഫർണീച്ചറുകളിലെ ദീർഘനേരമുള്ള ഇരുപ്പ് കിഡ്‌നിക്ക് ദോഷകരമാണ് .
10.അമിതമായ വെള്ളം കുടിക്കലും കുറച്ച് വെള്ളം കുടിക്കലും കിഡ്‌നിക്ക് ദോഷകരമാണ് .

</doc>
<doc id="244406" url="https://ml.wikipedia.org/wiki?curid=244406" title="മത്തി ചീല">
മത്തി ചീല

കേരളത്തിലെ വിവിധഭാഗങ്ങളിൽ കണ്ടുവരുന്ന ആകർഷകമായ നിറമുള്ള ഒരു ശുദ്ധജല മത്സ്യമാണ് മത്തി ചീല (Indian glass barb). . ഫ്രാൻസിസ് ഹാമിൽട്ടൺ, 1822 ൽ ഗംഗയിലെ മത്സ്യങ്ങളെക്കുറിച്ചുള്ള പഠനങ്ങളിലാണ് ഇവയെ കണ്ടെത്തി ശാസ്ത്രീയമായി വർഗ്ഗീകരിക്കുന്നത്. വടക്കൻ ബംഗാളിലെ കുളങ്ങളിൽ ഇവയെ ധാരാളമായി കണ്ടുവരുന്നു. കേരളത്തിലെ കബനി, പുഴയ്ക്കൽ എന്നീ നദികളിൽ ഇവയെ രേഖപ്പെടുത്തിയിട്ടുണ്ട്. ശരീരം വീതിയുള്ളതും പരന്നതുമാണ്. ചെറിയതും കൂർത്തതുമായ തലയും മീശരോമങ്ങളില്ലാത്ത മുഖവുമാണ്. ചെതുമ്പലുകൾക്ക് സാമാന്യം വലിപ്പമുണ്ട്. ഒരു മത്സ്യത്തിന്റെ പരമാവധി നീളം 17 സെന്റിമീറ്റർ.



</doc>
<doc id="244413" url="https://ml.wikipedia.org/wiki?curid=244413" title="ഇൻഫർമേഷൻ സൂപ്പർ ഹൈവേ">
ഇൻഫർമേഷൻ സൂപ്പർ ഹൈവേ

ആഗോള കമ്പ്യൂട്ടർ നെറ്റ് വർക്കുകൾ വ്യക്തികളെയും സംഘടനകളെയും കൂട്ടിയോജിപ്പിക്കുന്നതിൽ ഏറെ സഹായിക്കുന്നുണ്ട്. എഴുത്തുകൾ, ഗ്രാഫിക്സ്, ശബ്ദം, ചിത്രം എന്നിവ അതിവേഗത്തിൽ കൈമാറാനുള്ള വിപുലായി വരുന്നു. ഈ സന്ദർഭത്തിലാണ് അതി വേഗ ഇന്റർനെറ്റിനെ ഇൻഫർമേഷൻ സൂപ്പർ ഹൈവേ എന്ന് അമേരിക്കയുടെ മുൻ വൈസ് പ്രസിഡന്റും 2000 ലെ പ്രസിഡൻഷ്യൽ തിരഞ്ഞെടുപ്പിൽ ഡെമോക്രാറ്റിക് പക്ഷ സ്ഥാനാർത്ഥിയുമായിരുന്ന അൽഗോർ വിളിച്ചത്. 


</doc>
<doc id="244415" url="https://ml.wikipedia.org/wiki?curid=244415" title="കൊട്ടിയൂർ വൈശാഖ ഉത്സവം">
കൊട്ടിയൂർ വൈശാഖ ഉത്സവം

ഇടവത്തിലെ ചോതി നക്ഷത്രം തൊട്ട്‌ മിഥുനം മാസത്തിലെ ചിത്തിര നക്ഷത്രം വരെയുള്ള (മേയ് മാസം മദ്ധ്യത്തോടെ തുടങ്ങി ജൂൺ മദ്ധ്യത്തോടെ) ദിവസങ്ങളിൽ ഉത്സവം കൊട്ടിയൂർ ക്ഷേത്രത്തിൽ നടക്കുന്നത്. 28 ദിവസങ്ങളിലായാണ് ഉത്സവം. 

ഭണ്ഡാരം എഴുന്നളളത്തുനാൾ മുതൽ ഉത്രാടം നാള്വവരെ ദേവന്മാരുടെ ഉത്സവം. തിരുവോണം മുതൽ ആയില്യം വരെ മനുഷ്യരുടെ ഉത്സവം. മകം മുതൽ ഭൂതഗണങ്ങളുടെ ഉത്സവം എന്നാണ്‌ വിശ്വാസം.

ഭഗവാൻ പരമശിവനെ അപമാനിക്കാൻ സതിയുടെ പിതാവായ ദക്ഷൻ യാഗം നടത്തിയ സ്ഥലമ്മാണ് കൊട്ടിയൂർ. കേരളത്തിൽ ശബരിമല കഴിഞ്ഞാൽ ഉൽസവകാലത്ത് കൂടുതൽ ആളുകൾ സന്ദർശിക്കുന്ന ക്ഷേത്രമാണ് അക്കരെ കൊട്ടിയൂർ.

കണ്ണൂർ ജില്ലയുടെ കിഴക്ക്, വയനാട് ജില്ലയോട് ചേർന്നാണ് കൊട്ടിയൂർ. വളപ്പട്ടണം പുഴയുടെ കൈവഴിയായ ബാവലിപ്പുഴ കൊട്ടിയൂരിനെ രണ്ടായി മുറിയ്ക്കുന്നു. പുഴയുടെ തെക്കു ഭാഗത്താണ് ഇക്കരെ കൊട്ടിയൂർ ക്ഷേത്രം. ഇവിടെ സ്ഥിരം ക്ഷേത്രമുണ്ട്. വടക്കുഭാഗത്താണ് അക്കരെ കൊട്ടിയൂർ ക്ഷേത്രം. വൈശാഖ ഉത്സവം നടക്കുന്ന അക്കരെ കൊട്ടിയൂരിൽ ഉത്സവകാലത്തേക്ക് മാത്രമായി ക്ഷേത്രം കെട്ടിയുണ്ടാക്കും. ഉത്സവകാലത്ത് ഇക്കരെ കൊട്ടിയൂർ ക്ഷേത്രത്തിൽ പൂജകൾ ഉണ്ടാവില്ല.

ശങ്കരാചാര്യരാണ് ക്ഷേത്രത്തിലെ ഉത്സവചിട്ടകൾ ഏകീകരിച്ചത്.

മേട മാസം വിശാഖം നാളിൽ ഉത്സവത്തെകുറിച്ച് ആലോചിക്കുന്നതിന് ഇക്കരെ കൊട്ടിയൂരിൽ പ്രാക്കൂഴം കൂടും. കൂടാതെ കൊട്ടിയൂരിൽ നിന്ന് പതിമൂന്നു കിലോമീറ്റർ അകലെയുള്ള മണത്തണയിലെ ശ്രീപോർക്കലി ക്ഷേത്രത്തിനു അടുത്തുള്ള ആയില്യർ കാവിലും ആലോചന നടക്കും.

ഇരുപത്തിയെട്ടു ദിവസം നീളുന്ന വൈശാഖ ഉത്സവം തീരുമ്പോൾ പൂജകൾ മുഴുവനാകരുതെന്നാണ് വൈദികവിധി. ഉത്സവം തുടങ്ങുന്നത് കഴിഞ്ഞ കൊല്ലം മുഴുവനാകാതിരുന്ന പൂജകൾ പൂര്ത്തിയാക്കിക്കൊണ്ടാണ്.

നീരെഴുന്നള്ളത്ത് സംഘം ഇക്കരെ കൊട്ടിയൂരിൽനിന്ന് പടിഞ്ഞീറ്റ നമ്പൂതിരിയുടെയും സമുദായി ഭട്ടതിരിപ്പാടിന്റെയും നേതൃത്വത്തിൽ കാട്ടുവഴികളിലൂടെ സഞ്ചരിച്ച് മന്ദഞ്ചേരിയിലെ കൂവപ്പാടത്ത് എത്തും. ഒറ്റപ്പിലാൻ എന്ന കുറിച്യസ്ഥാനികൻ, ജന്മാശാരി, പുറംകലയൻ എന്നീ അവകാശികൾ അവിടെ കാത്തുനിൽക്കും. കൂവയില പറിച്ചെടുത്ത് ബാവലിയിൽ സ്‌നാനം നടത്തി കൂവയിലയിൽ ബാവലിതീർഥം ശേഖരിച്ച് അക്കരെ ദേവസ്ഥാനത്ത് എത്തും. ബാവലിതീർഥം സ്വയംഭൂവിലും മണിത്തറയിലും തളിച്ച് ശുദ്ധിവരുത്തും.

കുറിച്ച്യരുടെ വാസസ്ഥമായി മാറിയ കൊട്ടിയൂരിൽ ഒരിക്കൽ ഒരു കുറിച്ച്യയുവാവ് തന്റെ അമ്പിന്റെ മൂർച്ചകൂട്ടാനായി അവിടെ കണ്ട ശിലയിൽ ഉരച്ചപ്പോൾ ശിലയിൽ നിന്ന് രക്തം വാര്ന്നു . അത് അറിഞ്ഞെത്തിയ പടിഞ്ഞീറ്റ നമ്പൂതിരി കൂവയിലയിൽ കലശമാടിയെന്നാണ് ഐതിഹ്യം. .

ഇടവത്തിലെ ചോതി നാളിൽ നടക്കുന്ന നെയ്യാട്ടത്തോടെയാണ് ഉത്സവം ആരംഭിക്കുന്നത്. അന്നു സന്ധ്യയോടെ വയനാട്ടിലെ മുതിരേരിക്കാവിൽ നിന്നു വാൾ എഴുന്നള്ളത്ത് ഇക്കരയിലെത്തും. സംഹാരരുദ്രനായ വീരഭദ്രൻ ദക്ഷന്റെ ശിരസ്സറുത്ത ശേഷം ചുഴറ്റിയെറിഞ്ഞ വാൾ ചെന്നു വീണ സ്ഥലമാണ് മുതിരേരി എന്നാണ് വിശ്വാസം.

കുറ്റിയാടി ജാതിയൂർ മഠത്തിൽ നിന്നുള്ള അഗ്നിവരവ് പിന്നെയൊന്ന്. വാൾ ഇക്കരെ ക്ഷേത്രത്തിൽ വച്ചശേഷം പടിഞ്ഞാറ്റെ നമ്പൂതിരിയുടെ നേതൃത്വത്തിൽ അഗ്നി അക്കരെ ക്ഷേത്രത്തിലേക്ക് കൊണ്ടു പോകും. അക്കരെ ക്ഷേത്രത്തിൽ 5 കർമ്മി്കൾ ചേർന്ന് പാതിപൂണ്യാഹം കഴിച്ച് ചോതി വിളക്ക് തെളിയിക്കും.ചോതി വിളക്ക് തയ്യാറാക്കുന്നത് മൂന്നു മൺതാലങ്ങളിൽ നെയ്യ് ഒഴിച്ചാണ് . രാവിലെ കോട്ടയം എരുവട്ടിക്ഷേത്രത്തിൽനിന്നു് ഇതിനു വേണ്ട എണ്ണയും വിളക്കുതിരിയും കൊണ്ടുവരും. ഈ ചടങ്ങ് കഴിഞ്ഞാൽ “നാളം തുറക്കൽ എന്ന ചടങ്ങാണ് .ഉത്സവം തുടങ്ങുന്നത് അഷ്ടബന്ധം നീക്കികൊണ്ടാണ്, ആ മണ്ണ് ഭക്തർക്ക് പ്രസാദമായി നല്കുനന്നു

മൂന്നാം ദിവസമായ വൈശാഖത്തിൽ ഭണ്ഡാരം എഴുന്നെള്ളിപ്പാണ്. ഭാണ്ടാരങ്ങൾ സൂക്ഷിക്കുന്നത് കൊട്ടിയൂരിനടുത്തുള്ള മണത്തണയിലെ കരിമ്പനയ്ക്കൽ ഗോപുരത്തിലാണ്. മണത്തണ ഗ്രാമത്തിൽ നിന്ന് സ്വർണ്ണം, വെള്ളി പാത്രങ്ങളും ദൈവിക ആഭരണങ്ങളും ഒക്കെ കൊണ്ടുവരും. ഇവയുടെ സൂക്ഷിപ്പവകാശികളായ കുടവതികൾ, ഏഴില്ലക്കാർ തുടങ്ങിയ തറവാട്ടുകാർ അടിയന്തരം നടത്തുന്ന യോഗികളുടെ നേതൃത്വത്തിൽ വാദ്യമേളങ്ങളോടെയും ഗജവീരന്മാരുടെയും അകമ്പടിയോടെ കൊട്ടിയൂരിലേക്ക് എഴുന്നള്ളിച്ച് കൊണ്ടുവരും.

ഇതിനുശേഷമാണ് നെയ്യാട്ടം. ഇതിനുള്ള നെയ്യ് പ്രത്യേക വ്രതാനുഷ്ഠാനത്തോടെയാണ് കൊണ്ടു വരുന്നത്. തറ്റുടുത്ത്, ചൂരൽവള കഴുത്തിലണിഞ്ഞ് ചെറിയ തെരികയിൽ നെയ്ക്കുടം തലയിലേറ്റിയാണ് വരുന്നത്. 

അതിനു ശേഷം മാത്രമേ സ്ത്രീ ഭക്തർക്ക് പ്രവേശനം ഉള്ളൂ..

നെയ്യാട്ടം കഴിഞ്ഞാൽ ഇളനീരാട്ടമാണ്. മലബാറിലെ തിയ്യസമുദായക്കാരാണ് ഇതിനു വേണ്ട ഇളനീരുകൾ എത്തിക്കുന്നത്. ഇതിനായി അവർ വിഷു മുതൽ വ്രതം ആരംഭിക്കുന്നു. കൂത്തുപറമ്പിനടുത്തുള്ള എരുവട്ടിക്കാവിൽ നിന്ന് എണ്ണയും ഇളനീരും വാദ്യാഘോഷങ്ങളോടെയാണ് എത്തിക്കുന്നത്. ഇതിന് നേതൃത്വം നല്കുന്നത് ഏരുവട്ടി തണ്ടയാനായിരിക്കും. ഇവർക്ക് കിരാത മൂർത്തിയുടെ അകമ്പടിയുണ്ടായിരിക്കും എന്നാണ് വിശ്വാസം. ഇവർ കൊട്ടിയൂരുള്ള മന്ദം ചേരിയിലെത്തി ഇളംനീർ വയ്ക്കാനുള്ള രാശി കാത്തിരിക്കുന്നു. ക്ഷേത്രത്തിലെ രാത്രി പൂജാകർമ്മങ്ങൾ കഴിഞ്ഞാൽ ഇളംനീർ വെപ്പിനുള്ള രാശി വിളിക്കും. ഇതോടെ ഭക്തന്മാർ സ്വയം മറന്ന് ഇളനീർ കാവോടുകൂടി വാവലി പുഴയിൽ മുങ്ങി ക്ഷേത്രത്തിലേക്ക് ഓടുന്നു.. ആ ദിവസം ഭക്തർ ആയിരക്കണക്കിന് ഇളനീരുകൾ ശിവലിംഗത്തിനു മുമ്പിൽ സമർപ്പിക്കും. അതിന്റെ പിറ്റേ ദിവസം മേൽശാന്തി ഇളനീർ ശിവലിംഗത്തിനു മേൽ അഭിഷേകം ചെയ്യും. ഇത് ഇളനീരാട്ടം എന്നറിയുന്നു.

ഉത്സവം തുടങ്ങി ആദ്യ പതിനൊന്നു ദിവസം ശിവൻ കോപാകുലനായിരിക്കും, കോപം തണുക്കാൻ നീരഭിഷേകം, ഇള നീരഭിഷേകം, കളഭാഭിഷേകം എന്നിവ നിർത്താതെ ചെയ്തു കൊണ്ടിരിക്കും. 

മറ്റൊരു ക്ഷേത്രത്തിലും ഇല്ലാത്ത ഒരു ചടങ്ങാണ് രോഹിണി ആരാധന അല്ലെങ്കിൽ ആലിഒംഗന പുഷ്പാഞജലി. വിഗ്രഹത്തെ കുറുമാത്തൂർ വലിയ നമ്പൂതിരിപ്പാട് ശൈവ സാന്ത്വനത്തിനായി പുഷ്പവൃഷ്ടി നടത്തി ആലിംഗനം ചെയ്യും. പൂജകൻ ഇരുകൈകളാലും ചുറ്റി പിടിച്ചു വിഗ്രഹത്തിൽ തല ചേർത്തു നില്ക്കും സതി നഷ്ടപ്പെട്ട ശ്രീപരമേശ്വരനെ ബ്രഹ്മാവ് സാന്ത്വനിപ്പിക്കുന്നതിന്റെ പ്രതീകമാണത്രേ ഈ ചടങ്ങ്. 

ഉത്സവത്തിന്റെ ഭാഗമായി രണ്ട് ആനകളുടെ പുറത്ത് ശിവനേയും പാർവതിയേയും എഴുന്നെളിയ്ക്കും

മകം നാൾ മുതൽ സ്ത്രീകൾക്ക് കൊട്ടിയൂർ ക്ഷേത്രത്തിലേക്ക് പ്രവേശനമില്ല. 

മുഴക്കുന്ന് ഗ്രാമപഞ്ചായത്തിലെ നല്ലൂരിലുള്ള ബാലങ്കര എന്ന സ്ഥാനത്ത് നിന്ന് വ്രതാനുഷ്ഠാനങ്ങളോടെ നല്ലൂരാന്മാതർ കൊട്ടിയൂരിലേക്ക് കലങ്ങൾ തലച്ചുമടായി എഴുന്നള്ളിക്കുന്ന ഒരു ചടങ്ങുണ്ട്. കലശാട്ട് നടക്കുമ്പോൾ കലശം നിറയക്കുന്നത് ഈ കലങ്ങളിലാണ്

ഈ കലങ്ങൾ ഉപയോഗിച്ച് മകം, പൂരം, ഉത്രം നാളുകളിലുള്ള ഗൂഢകർമ്മ ങ്ങൾ നടക്കുന്നത്. ഇത് കഴിഞ്ഞ് അത്തം നാളിൽ 1000 കുടം അഭിഷേക പൂജ. കലശപൂജയും ചിത്തിര നാളിൽ കലശലാട്ടവും നടക്കും. അതിനു മുൻപായി ശ്രീകോവിൽ പൊളിച്ച് മാറ്റുന്നു. അതു കഴിഞ്ഞ് കളഭാഭിഷേകം എന്ന പേരിലറിയപ്പെടുന്ന തൃക്കലശാട്ടത്തോടെ ഉത്സവം സമാപിക്കുന്നു. 

പിന്നെ അക്കരെ കൊട്ടിയൂരിൽ അടുത്ത വർഷത്തെ ഉത്സവം വരെ ആർക്കും പ്രവേശനമില്ല.

ദക്ഷന്റെ താടിയുടെ പ്രതീകമാണ്. ഇതു് കടകളിൽ നിന്നാണ് വാങ്ങാവുന്നത്, അല്ലാതെ ക്ഷേത്രത്തിൽ നിന്നു തരുന്നതല്ല. ഉത്സവത്തിൽ പങ്കെടുക്കുന്നവർ വാങ്ങി വീട്ടിൽ കൊണ്ടുപോയി ഉമ്മറ വാതിലിലോ പൂജാമുറി വാതിലിലോ തൂക്കുന്നു.

ദക്ഷയാഗം നടന്ന സ്ഥലമാണ് കൊട്ടീയൂർ എന്നാണ് വിശ്വാസം. പരമശിവനെ സതി വിവാഹം ചെയ്തതിൽ ഇഷ്ടപ്പെടാത്ത സതിയുടെ പിതാവ്, ദക്ഷൻ പതിനാലുലോകത്തെ ശിവനൊഴികെ എല്ലാവരേയും ക്ഷണിച്ചു യാഗം നടത്തി. ക്ഷണിച്ചില്ലെങ്കിലും സതി യാഗം കാണാൻ പോയി. അവിടെവച്ച് പരമശിവനെ ദക്ഷൻ അവഹേളിച്ചതിൽ ദുഃഖിതയായ സതീദേവി യാഗാഗ്നിയിൽ ചാടി ജീവനൊടുക്കി. കൈലാസത്തിലിരുന്ന പരമശിവൻ ഇതറിഞ്ഞ് കോപാകുലനായി ജഡ പറിച്ചെടുത്ത് നിലത്തടിച്ചു. അതിൽ നിന്നും വീരഭദ്രൻ ജനിച്ചു. വിരഭദ്രൻ യാഗശാലയിൽ ചെന്ന് ദക്ഷന്റെ താടി പറിച്ചെരിഞ്ഞു, ശിരസറുത്തു. ശിവൻ താണ്ഡവ നൃത്തമാടി. ദേവന്മാരും ഋഷിമാരും ബ്രഹ്മവിഷ്ണുമാരും ശിവനെ സമീപിച്ച് ശാന്തനാക്കി. ധക്ഷന്റെ തല അതിനിടയിൽ ചിതറി പോയതിനാൽ ആടിന്റെ തല ചേർത്ത് ശിവൻ ദക്ഷനെ പുനർജീവിപ്പിച്ചു. യാഗവും പൂർത്തിയാക്കി. പിന്നീട് ആ പ്രദേശം വനമായിമാറി.

മണിത്തറയും വെള്ളത്തിലും കരയിലുമായി കെട്ടിയുണ്ടാക്കിയ പർണ്ണശാലകളും കുടിലുകളും ചേർന്നതാണ് താൽക്കാലിക ക്ഷേത്ര സമുച്ചയം. ബാവലിയിൽ നിന്ന് കിഴക്കുഭാഗത്തുകൂടെ ഒഴുകിവരുന്ന വെള്ളം ക്ഷേത്രമുറ്റമായ തിരുവഞ്ചിറയെ വലംവച്ച് പടിഞ്ഞാറോട്ടൊഴുകി ബാവലിയൽ തന്നെ ചേരും. ബാവലിയിലെ കല്ലുകളും മണ്ണും കൊണ്ടാണ് മണിത്തറ ഉണ്ടാക്കുന്നത്. ദേവി സാന്നിദ്ധ്യമുള്ള അമ്മാറക്കല്ലുമുണ്ട്.

ഉൽസവകലത്ത് 34 താൽക്കാലിക ഷെഡ്ഡുകൾ കെട്ടും. അമ്മാരക്കല്ലിന് മേൽക്കൂരയില്ല. ഒരു ഓലക്കുടയാണ് ഉള്ളത്. 

തിരുവഞ്ചിറയിലെ ശയനപ്രദക്ഷിണം പ്രത്യേകതയുള്ളതാണ്. മുട്ടൊപ്പം വെള്ളത്തിലൂടെ കണ്ണുകെട്ടിയാണ് ശയന പ്രദക്ഷിണം നടത്തുന്നത്. <ref >http://malayalam.webdunia.com/spiritual/religion/placespilgrimage/0805/24/1080524065_1.htm</ref >

രാപ്പകൽ ഒരുപോലെ വിറകെരിയുന്ന കൊട്ടിയൂർ ക്ഷേത്രത്തിലെ തിരുവടുപ്പുകളിൽ നിന്നു ചാരം നിത്യവും ശിവഭൂതങ്ങൾ നീക്കം ചെയ്യുന്നുണ്ടെന്നുമാണ് വിശ്വാസം.

പ്രകൃതിയോട് വളരെ ചേർന്നു നിൽക്കുന്ന ഒരു ഉത്സമാണ്. 

ഒരുപാട് ജാതിക്കാർക്ക് ആചാരപരമായി ചടങ്ങുകളുള്ള ഒരു ഉത്സവമാണ്.വനവാസികൾ തൊട്ട് നമ്പൂതിരിമാർ വരെയുള്ള അവകാശികൾ ഇവിടെ അണിചേരും.

ഉത്സവം നടത്താൻ ചുമതലക്കാരായ വിവിധ സമുദായക്കാർ ഒരേ സ്ഥലത്താണ് താമസിക്കുന്നത് . 

ക്ഷേത്രത്തിൽ പ്രദക്ഷിണം വയ്ക്കുന്നത് വെള്ളത്തിലൂടെ നടന്നാണ്.

ബ്രാഹ്മണ സ്ത്രീകള്ക്ക് കൊട്ടിയൂരിൽ പ്രവേശനമില്ല. 

കൂടാതെ രാജകുമാരന്മാര്ക്കും ഇവിടെ പ്രവേശനമില്ല.

കണ്ണൂരിൽ നിന്ന് 70 കിലോമീറ്റർ തെക്കുകിഴക്കും തലശേരിയിൽ നിന്ന് 64 കിലോമീറ്റർ വടക്കുകിഴക്കുമാണ് കൊട്ടിയൂർ. രണ്ടിടത്തു നിന്നും കൂത്തുപറമ്പ്- നെടുമ്പൊയിൽ -കേളൂകം വഴി കൊട്ടിയൂരിൽ എത്താം.

വയനാടുനിന്നും വരുന്നവർ ബത്തേരി - മാനന്തവാടി - ബോയ്സ് ടൗൺ - പാൽച്ചുരം - അമ്പയത്തോടു് വഴി കൊട്ടിയൂർ എത്താം.



</doc>
<doc id="244425" url="https://ml.wikipedia.org/wiki?curid=244425" title="ഹരിഹരൻപിള്ള ഹാപ്പിയാണ്">
ഹരിഹരൻപിള്ള ഹാപ്പിയാണ്

വിശ്വനാഥൻ വടുതലയുടെ സംവിധാനത്തിൽ 2003 നവംബറിൽ തിയേറ്ററുകളിൽ എത്തിയ ഒരു മലയാളചലച്ചിത്രമാണ് ഹരിഹരൻ പിള്ള ഹാപ്പിയാണ്. മോഹൻലാൽ, ജ്യോതിർമയി, കൊച്ചിൻ ഹനീഫ, ജഗതി ശ്രീകുമാർ തുടങ്ങിയവർ മുഖ്യവേഷങ്ങളിൽ അഭിനയിച്ച ഈ ചിത്രം നിർമിച്ചത് ജോണി സാഗരികയാണ്. പ്രമുഖ പിയാനോ വിദഗ്ദ്ധനായ സ്റ്റീഫൻ ദേവസ്സി ആദ്യമായി സംഗീതസംവിധാനം നിർവഹിച്ച ചിത്രം കൂടിയാണ് ഇത്.




</doc>
<doc id="244434" url="https://ml.wikipedia.org/wiki?curid=244434" title="അഗ്നിപരീക്ഷ (ചലച്ചിത്രം)">
അഗ്നിപരീക്ഷ (ചലച്ചിത്രം)

ദീപക് കമ്പൈൻസിന്റെ ബാനറിൽ മുഹമ്മദ് അസീം നിർമ്മിച്ച് എം. കൃഷ്ണൻ നായർ സംവിധാനം ചെയ്തു 1968 ൽ പുറത്തിറങ്ങിയ മലയാളചിത്രമാണ് അഗ്നിപരീക്ഷ. രബീന്ദ്രനാഥ് ടാഗോർ എഴുതിയ റെക്ക് എന്ന ബംഗാളി നോവലിനെ അടിസ്ഥാനമാക്കി തോപ്പിൽ ഭാസി തിരക്കഥയും സംഭാഷണവും രചിച്ച ഈ ചിത്രത്തിൽ പ്രേം നസീർ, സത്യൻ, ഉമ്മർ, ജി. കെ. പിള്ള, ടി.എസ്. മുത്തയ്യ, അടൂർ ഭാസി, ശാരദ, ഷീല തുടങ്ങിയവരാണ് പ്രധാന വേഷങ്ങളിൽ അഭിനയിച്ചത്. വയലാറിന്റെ വരികൾക്ക് ദേവരാജൻ ഈണമിട്ടു. യേശുദാസും പി. സുശീലയും ബി. വസന്തയുമാണ് ഗാനങ്ങൾ ആലപിച്ചതു്. 
ഈ ചിത്രത്തിലെ ഗാനരംഗം



</doc>
<doc id="244435" url="https://ml.wikipedia.org/wiki?curid=244435" title="സൽമാ യാഖൂബ്">
സൽമാ യാഖൂബ്

ബ്രിട്ടണിലെ പ്രശസ്‌ത മനുഷ്യാവകാശ പ്രവർത്തക, രാഷട്രീയ നേതാവ്‌, എന്നീ നിലകളിൽ പ്രസിദ്ധയാണ് സൽമാ യാഖൂബ് . ബ്രിട്ടണിലെ മഴവിൽ രാഷട്രീയ കൂട്ടായ്‌മയായ ബ്രിട്ടനിലെ റെസ്‌പെക്ട്‌ പാർട്ടിയുടെ ചെയർപേഴ്‌സണായിരുന്നു സൽമ. ബർമിങ്‌ ഹാം യുദ്ധവിരുദ്ധ കൂട്ടായ്‌മയുടെ നേതാവായ ഇവർ 2003 ൽ ലണ്ടനിൽ നടന്ന യുദ്ധവിരുദ്ധ റാലിക്ക്‌ നേതൃത്വം കൊടുത്തു. ബർമിഗ് ഹാം സിറ്റി കൗൺസിലറായിരുന്നു. ബർമിഗ് ഹാം സെന്റ്രൽ മോസ്‌കിന്റെ പ്രഭാഷകയുമാണ്. പലസ്തീൻ വിഷയത്തിൽ സജീവമായി ഇടപെടുന്ന സൽമ, ബ്രിട്ടീഷ് പൊതുമണ്ഡലത്തിലെ ഏറ്റവും ശ്രദ്ധേയയായ മുസ്‌ലിം വനിത എന്ന് വിശേഷിപ്പിക്കപ്പെട്ടിട്ടുണ്ട്.

1960 ൽ പാകിസ്താനിൽ നിന്നും കുടിയേറിയ മുഹമ്മദ് യാഖൂബിന്റെയും ഗുൽസർദാ യാഖൂബിന്റെയും പുത്രിയായി ബ്രിട്ടനിലെ ബ്രാഡ് ഫോർഡിൽ 1971 ൽ ജനിച്ചു. പിതാവ് റിട്ട. പോസ്റ്റ് ഓഫീസർ ആണ്. രണ്ട് സഹോദരിമാരും നാല് സഹോദരന്മാരുമുണ്ട്. പിന്നീട് ബർമിഗ്ഹാമിലേക്ക് കുടുംബം താമസം മാറ്റി. വളരെ ദാരിദ്ര്യം മുറ്റിയ ജീവിത സാഹചര്യമായിരുന്നു കുടുംബത്തിനുണ്ടായിരുന്നത്. അവിടെയാണ് അവർ വളർന്നത്. ചെറുപ്പത്തിലെ അൽപം തെറിച്ച പെണ്ണായി അവർ സ്വയം വിശേഷിപ്പിച്ചിരുന്നു. ഫുട്‌ബോൾ ഇഷ്ടവിനോദമായിരുന്നു. ആസ്റ്റം യൂണിവേഴ്‌സിറ്റിയിൽ നിന്ന് ബയോ കെമിസ്ട്രിയും സൈക്കോളജിയും പഠിച്ചു. തുടർന്ന് മനോരോഗചികിത്സക എന്ന യോഗ്യത കരസ്ഥമാക്കി. 24ാം വയസ്സിൽ വിവാഹിതയായി. ഡോക്ടറായ ആഖിൽ ചൗദരിയായിരുന്നു ഭർത്താവ്. ഇവർക്ക് മൂന്ന് ആൺകുട്ടികളാണുള്ളത്. സെപ്റ്റംബർ 11 ആക്രമത്തിന് ശേഷമാണ് രാഷ്ടീയ സാമൂഹിക രംഗത്ത് സജീവമായത്. 

മനുഷ്യാവകാശ പോരാട്ട രംഗത്ത് സജീവമായി നിലകൊള്ളുന്ന സൽമാ യാഖൂബ് രാഷ്ട്രീയ രംഗത്ത് കടന്നു വരുന്നത് തന്നെ സെപ്റ്റംബർ 11 സംഭവത്തെ തുടർന്നാണ്. ഫലസ്തീനിൽ നടക്കുന്ന ഇസ്രായേൽ ക്രൂരതക്കെതിരെ ശബ്ദിക്കുന്ന മുന്നണിയിൽ സൽമാ യാഖൂബും ഉണ്ടായിരുന്നു. അഫ്ഗാനിസ്ഥാനിലെ കൂട്ടക്കൊലയെയും അപലപിച്ചു. അഫ്ഗാനിൽ നിന്നുള്ള ബ്രിട്ടന്റെ പിന്മാറ്റത്തെ പിന്തുണച്ചു.
ബർമിങ്ഹാം സിറ്റി കൗൺസിലിന്റെ മാസാന്തമീറ്റിങിൽ അഫ്ഘാൻയുദ്ധത്തിൽ മികച്ച പ്രകടനം കാഴ്ചവെച്ച ലാൻസ് കോർപറൽ മാത്യു ക്രൂഷറിനെ എഴുന്നേറ്റുനിന്ന് കയ്യടിച്ച് ആദരിക്കുന്ന ചടങ്ങിൽ ഇരുന്ന് പ്രതിഷേധം രേഖപ്പെടുത്തുകയുണ്ടായി സൽമാ. ഇത് മറ്റു കൗൺസിലർമാരുടെ കടുത്ത പ്രതിഷേധത്തിന് ഇടയാക്കി. 
രോഹിങ്ക്യൻ മുസ്‌ലിംകളുടെ പ്രശ്‌നത്തിൽ അറിയപ്പെട്ട ജനാധിപത്യവാദിയായആങ്‌സാൻ സൂചിയുടെ മൗനമാണ് തനിക്ക് ഏറ്റവും അധികം മനോവിഷമം ഉണ്ടാക്കിയതെന്ന് അവർ ഒരിക്കൽ പറയുകയുണ്ടായി. പോലീസ് കസ്റ്റഡിയിൽ ആയിരക്കണക്കായ കറുത്തവർഗക്കാർ കൊല്ലപ്പെട്ടതിൽ അധികാരിവർഗം അന്വേഷണംനടത്താതെ നിസ്സംഗത പാലിക്കുന്നതിനെ അവർ ചോദ്യംചെയ്തു.
ഈ സമയത്ത് മുസ്ലിം യാഥാസ്ഥിക വിഭാഗങ്ങളിൽ നിന്നും ശക്തമായ എതിർപ്പുകളുണ്ടായിരുന്നുവെങ്കിലും മുസ്‌ലിം അസോസിയേഷൻ ഓഫ് ബ്രിട്ടന്റെ പിന്തുണയുണ്ടായിരുന്നു. മുസ്ലിം സ്ത്രീകളുടെ പൊതുപ്രവർത്തനത്തിന് ഇസ്ലാമികാടിത്തറയിലൂന്നി ശക്തമായ നിലപാടെടുത്താണ് ഇതിന് മറുപടി നൽകി മുന്നോട്ട് പോയത്.
ഇലക്ഷൻ സമയത്ത് 'അൽഗുറബാഅ് ' എന്ന തീവ്രചിന്താഗതിക്കാരായ സംഘത്തിന്റെ വധഭീഷണി നേരിടേണ്ടിവന്നു.(ഈ സംഘടന 2006 ൽ നിരോധിക്കപ്പെട്ടു). ചർചും സിനഗോഗുമായി സഹകരിച്ച് പൊതുവേദിയിൽ പ്രത്യക്ഷപ്പെടുന്നുവെന്ന് കുറ്റപ്പെടുത്തി അവരുടെ പോസ്റ്ററിൽ കാഫിർ എന്ന് തീവ്രസംഘം കോറിയിടുകയുണ്ടായി. 
2005 ബ്രിട്ടൻ പൊതുതെരെഞ്ഞെടുപ്പ്
34ാം വയസ്സിൽ 2005 ലെ ബ്രിട്ടനിലെ പൊതു തെരഞ്ഞെടുപ്പിൽ റെസ്പക്ട് പാർട്ടി സ്ഥാനാർഥിയായി ലേബർ പാർട്ടി സ്ഥാനാർഥിയും പാർലമെൻ് അംഗവുമായ റോജർ ഗോഡ്‌സിഫിനെതിരെ മത്സരിച്ചു. 27.5 ശതമാനം വോട്ടോടു കൂടെ രണ്ടാം സ്ഥാനത്തേക്ക് മാറ്റപ്പെടുകയുണ്ടായി. 
2006 യു.കെ പ്രാദേശിക തെരഞ്ഞെടുപ്പ്
2006 ൽ നടന്ന പ്രാദേശിക തെരഞ്ഞെടുപ്പിൽ 49.4 ശതമാനം വോട്ടോടുകൂടെ ബർമിഗ്ഹാം സിറ്റി കൗൺസിലിലെ സ്പാർക് ബ്രൂക് വാർഡിൽ നിന്നും തെരഞ്ഞെടുക്കപ്പെട്ടു. സ്ത്രീകളുടെ പൊതു രംഗപ്രവേശം വിലക്കിയുള്ള മതയാഥാസ്ഥികർക്കുള്ള മറുപടിയായിരുന്നു വിജയം. ഇതേ സ്ഥാനത്തേക്ക് 2010 ൽ നടന്ന തെരഞ്ഞെടുപ്പിലും സൽമാ യാഖൂബ് തെരഞ്ഞെടുക്കപ്പെട്ടു.
2010 ലെ ബ്രിട്ടൺ പൊതു തെരഞ്ഞെടുപ്പിൽ റെസ്പക്റ്റ് പാർട്ടിക്ക് വേണ്ടി മത്സരിച്ചപ്പോൾ റോജർ ഗോഡ്‌സിഫ് തന്നെയായിരുന്നു എതിർ സ്ഥാനാർഥി. തെരഞ്ഞെടുപ്പിൽ പരാജയപ്പെട്ടുവെങ്കിലും നില മെച്ചപ്പെടുത്താനായി. ഈ തെരഞ്ഞെടുപ്പിൽ 12,240 വോട്ട് ലഭിച്ചു. മുൻ തെരഞ്ഞെടുപ്പിനേക്കാൾ വർദ്ദിച്ച 13.9 ശതമാനം വോട്ടിൽ 11.7 ശതമാനം വോട്ടും ലേബർ പാർട്ടിയിൽ നിന്നും റെസ്‌പെക്ട് പാർട്ടിയിലേക്ക് തിരിയുകയായിരുന്നു.
കഴിവുള്ള രാഷ്ട്രീയ നേതാവാണെന്ന് എതിർപക്ഷ നേതാക്കൾ പോലും സൽമാ യാഖൂബിനെ കുറിച്ച് വിലയിരുത്തുകയുണ്ടായി. ഇതേ തെരഞ്ഞെടുപ്പ് പ്രചാരണം ശക്തമായി മുന്നോട്ട് പോകവേ ലേബർ പാർട്ടി തന്നെ രണ്ട് സുരക്ഷിത സീറ്റിലേക്ക് സൽമയെ ക്ഷണിച്ചെങ്കിലും ആദർശം അടിയറവ് പറഞ്ഞ് സ്ഥാനം ആവശ്യമില്ലെന്ന് പറഞ്ഞ് ഓഫർ നിരസിക്കുകയായിരുന്നു.
2011 ജൂലൈ 7 ന് ആരോഗ്യപരമായ പ്രയാസങ്ങൾ കാരണം കൗൺസിലർ പദവിയിൽ നിന്ന് ഒഴിഞ്ഞു. 2012 സെപ്റ്റംബർ 11 ന് റെസ്‌പെക്ട് പാർട്ടിയിൽ നിന്നും രാജി വെച്ചു. പാർട്ടി നേതാവയ ജോർജ്ജ ഗാലവെയുമായിയുണ്ടായ അഭിപ്രായ വ്യത്യാസങ്ങളെ തുടർന്നായിരുന്നു രാജി. മൂല്യങ്ങളിൽ ഉറച്ചു നിൽക്കുന്നതായി അതിൽ യാതൊരു വിധ വിട്ടു വീഴ്ചക്കും സന്നദ്ധമല്ലെന്ന നിലപാടിനെ തുടർന്നായിരുന്നു സൽമായുടെ രാജി. രാജി വെച്ചെങ്കിലും രാഷ്ട്രീയ രംഗത്ത് നിന്ന് പിന്നാക്കം പോവരുതെന്ന് വിവിധ രാഷ്ടീയ നിരീക്ഷകർ ആവശ്യപ്പെടുകയുണ്ടായി.
രാഷ്ട്രീയപരമായ കാരണങ്ങളാൽ വധഭീഷണിയും സൽമാ യാഖൂബ് നേരിട്ടുണ്ട്.
ജൂലിയൻ അസാൻജിനെതിരെയുള്ള ലൈംഗികാരോപണക്കേസ് ബലാത്സംഗമെന്ന് പറയാനാവില്ലെന്ന് സമർഥിച്ച് അസാൻജിനെ പിന്തുണച്ച റെസ്‌പെക്റ്റ് പാർട്ടി എംപിയായ ജോർജ് ഗാലവേയുടെ നിലപാടിനെതിരായിരുന്നു സൽമാ. കുറ്റാരോപിതനായ ആളുടെ കുറ്റം തെളിയിക്കപ്പെടുന്നതുവരെ അയാൾ കുറ്റവാളിയല്ലെങ്കിലും, ആരോപണം ഉന്നയിക്കുന്ന ഇരയുടെ വാദങ്ങളെ നിരാകരിച്ച് ഇരയെ മാനസികമായി വേദനിപ്പിക്കുന്നതും ശരിയല്ലെന്ന വീക്ഷണക്കാരിയായിരുന്നു അവർ.
2006 മികച്ച സാമൂഹിക സേവനത്തിനുള്ള ലോയിഡ്‌സ് ടി.ബി.എസ് ഏഷ്യൻ ജുവൽ അവാർഡ് കരസ്ഥമാക്കി. ഹാർപേഴ്‌സ് ബസാർ മാഗസിനിൽ ബ്രിട്ടിനിലെ മികച്ച 30 വനിതകളിലൊരാളായി പട്ടിക ചേർത്തിരുന്നു. 
2008 ൽ ബർമിങ് ഹാം പോസ്റ്റ് നടത്തിയ വോട്ടെടുപ്പിൽ രഗരത്തിലെ സ്വാധീനിച്ച 50 വനിതകളുടെ പട്ടികയിൽ പതിനൊന്നാം സ്ഥാനം സൽമാ യാഖൂബിനായിരുന്നു.. ഇതേ വർഷം തന്നെ ഡെയ്‌ലി ടെലഗ്രാഫ് നടത്തിയ ഠീു 100 ഹലള േംശിഴലെൃ പട്ടികയിലും സ്ഥാനം പിടിച്ചിരുന്നു.
2009 ൽ ദ ടൈംസ് പത്രവും ഇമെൽ മാഗസിനുമായി ചേർന്ന് ഇക്വാലിറ്റി ആന്റ് ഹ്യൂമൺ റൈറ്റ്‌സ് കമ്മീഷൻ നടത്തിയ അന്വേഷണത്തിൽ മുസ്ലിം സ്ത്രീ ശക്തി പട്ടികയിൽ ഉൾപ്പെട്ടു. 

ബി.ബി.സി വൺ ന്റെ ക്വൊസ്റ്റ്യൻ ടൈമിൽ ആറു തവണ പ്രത്യക്ഷപ്പെട്ടിട്ടുണ്ട്.
Ben Bradshaw, Jeremy Hunt, Katie Hopkins and Toby Youn-g തുടങ്ങിയ പ്രമുഖരോടൊപ്പമുള്ള പാനലിൽ അണിനിരന്നിട്ടുണ്ട്.

കേരളത്തിൽ 2013 മെയ് 19 ന് സോളിഡാരിറ്റി പത്താം വാഷിക പൊതു സമ്മേളനം ഉദ്ഘാടനം ചെയ്യാനായി എത്തി. കോഴിക്കോട് കടപ്പുറത്ത് നടന്ന് സമ്മേളനത്തിൽ സംസാരിച്ചു. നോർമൻ ഫിങ്കൽസ്റ്റീൻ, സാറാ മറുസെക് എന്നീ മനുഷ്യാവകാശ പ്രവർത്തരും കൂടെ യുണ്ടായിരുന്നു.


</doc>
<doc id="244441" url="https://ml.wikipedia.org/wiki?curid=244441" title="നോർമൻ ഫിങ്കൽസ്റ്റീൻ">
നോർമൻ ഫിങ്കൽസ്റ്റീൻ

നോർമൻ ഫിങ്കൽസ്റ്റീൻ. (Norman Gary Finkelstein). അമേരിക്കയിലെ പ്രമുഖ രാഷ്ട്രീയ വിചക്ഷണൻ. മനുഷ്യാവകാശ പ്രവർത്തകൻ. ഗ്രന്ഥകാരൻ. അമേരിക്കൻ വിദേശനയത്തിന്റെ വിമർശനാത്മക നിരൂപകൻ എന്ന നിലയിൽ ലോക ശ്രദ്ധേയത നേടിയ ബുദ്ധിജീവി. ഇസ്രായേൽ ഫലസ്‌തീൻ സംഘർഷങ്ങളെയും ഹേളോകാസ്‌റ്റിനെയും കുറിച്ച്‌ ധാരാളം ഗ്രന്ഥങ്ങൾ രചിച്ചിട്ടുണ്ട്‌ 


</doc>
<doc id="244444" url="https://ml.wikipedia.org/wiki?curid=244444" title="പുള്ളിച്ചീലൻ">
പുള്ളിച്ചീലൻ

കേരത്തിലെ ജലാശയങ്ങളിൽ കണ്ടുവരുന്ന ആകർഷകമായ രൂപമുള്ള ഒരു മത്സ്യമാണ് പുള്ളിച്ചീലൻ (Dadio). . കേരളത്തിൽ ചാലക്കുടിപ്പുഴയിലും കുമരകത്തുമാണ് ഈ മത്സ്യം സ്വാഭാവികാവസ്ഥയിൽ കണ്ടുവരുന്നത്. എ.ജി.കെ മേനോൻ എന്ന മത്സ്യശാസ്ത്രജ്ഞൻ, 1952ൽ കൊച്ചിയിൽ നിന്ന് ഈ മത്സ്യത്തെ കണ്ടെത്തിയപ്പോഴാണ് ശാസ്ത്രനാമം നൽകിയത് (Menon, 1952). നീണ്ട ശരീരവും ഉരുണ്ട മുൻഭാഗവുമാണ് ശരീരത്തിന്. ചെതുമ്പലുകൾ തീരെ ചെറുതും പാർശ്വരേഖകൾ ഇല്ലാത്ത പ്രകൃതവുമാണ്. വലിപ്പമുള്ള കണ്ണുകളോടുകൂടിയ മത്സ്യമാണ് പുള്ളിച്ചീലൻ. ശരീരം സുതാര്യമാണ്. ശരാശരി വലിപ്പം 3 സെന്റിമീറ്ററാണ്.


</doc>
<doc id="244459" url="https://ml.wikipedia.org/wiki?curid=244459" title="വി.പി. നായർ">
വി.പി. നായർ

കൊല്ലത്തെ പ്രമുഖ കമ്യൂണിസ്റ്റ് പാർട്ടി നേതാവും ലോക്‌സഭാംഗവും എഴുത്തുകാരനുമായിരുന്നു വി.പി. നായർ എന്നറിയപ്പെട്ട വേലുപ്പിള്ള പരമേശ്വരൻ നായർ. കൊല്ലം ജില്ലയിലെ ശാസ്താംകോട്ട സ്വദേശിയായിരുന്നു. 1952ൽ കമ്മ്യൂണിസ്റ്റ് പിന്തുണയുള്ള സ്വതന്ത്രനായി ചിറയിൻകീഴ് നിന്നും 1957ൽ കൊല്ലത്തു നിന്നു കമ്മ്യൂണിസ്റ്റ് പാർട്ടി സ്ഥാനാർത്ഥിയായും ലോക്‌സഭാംഗമായി തെരഞ്ഞെടുക്കപ്പെട്ടു. 1957ൽ നിലവിലെ എം..പിയായിരുന്ന എൻ ശ്രീകണ്ഠൻ നായരെയാണ് തോല്പ്പിച്ചത്. കേരളശബ്ദം വാരിക കൊല്ലത്തു നിന്നും പ്രസിദ്ധീകരണമാരംഭിച്ചത് ഇദ്ദേഹത്തിന്റെ നേതൃത്വത്തിലായിരുന്നു. പിതാവ് ടി കെ വേലുപ്പിള്ള.


</doc>
<doc id="244471" url="https://ml.wikipedia.org/wiki?curid=244471" title="കെ.ജി. സേതുനാഥ്">
കെ.ജി. സേതുനാഥ്

മലയാളത്തിലെ പ്രസിദ്ധനായ ഒരു സാഹിത്യകാരനും ചലച്ചിത്രതിരക്കഥാകൃത്തുമായിരുന്നു കെ.ജി. സേതുനാഥ്. 

1924 ജൂലൈ 31-ന് തിരുവനന്തപുരത്തുള്ള വിളപ്പിൽ എന്ന സ്ഥലത്ത് ജനിച്ചു. പിതാവ് എൻ. ഗോവിന്ദനാചാരി.അമ്മ അമ്മാളുഅമ്മ. പിതാവിന് ട്രാവൻകൂർ രെസിടെൻസിയിൽ ജോലി ആയിരുന്നു. പ്രൈമറി വിദ്യാഭ്യാസം പൂർത്തീകരിച്ചശേഷം കവിയായി സാഹിത്യ സേവനം ആരംഭിച്ചു. കഥ, നാടകം, നോവൽ എന്നീ ശാഖകളിൽ പിൽക്കാലത്ത് സ്വന്തം വ്യക്തിമുദ്ര പതിപ്പിച്ചിട്ടുണ്ട്. ഇദ്ദേഹത്തിനു ആകാശവാണിയിൽ ആയിരുന്നു ജോലി "താലപ്പൊലി", "നല്ലലോകം" തുടങ്ങി ഏഴിൽപരം ബാലസാഹിത്യ ഗ്രന്ഥങ്ങൾ രചിച്ചിട്ടുണ്ട്. "താലപ്പൊലി", "നല്ലലോകം"എന്നി പുസ്തകങ്ങൾക്ക് കേന്ദ്ര സാഹിത്യ അക്കാദമിയുടെ ബാല സാഹിത്യത്തിനുള്ള സമ്മാനങ്ങൾ ലഭിച്ചിട്ടുണ്ട്.
നാല്പതു നോവലുകളും രണ്ടായിരതിലതികം റേഡിയോ നാടകങ്ങളും അഞ്ഞൂറിലധികം ചെറുകഥകളും രചിച്ചിട്ടുണ്ട്. 1988 നവംബർ 2-ന് 64ആം വയസ്സിൽ അദ്ദേഹം അന്തരിച്ചു.

അദ്ദേഹത്തിന്റെ ചലച്ചിത്രമാക്കിയ ആദ്യത്തെ കഥ തോമസ് പിക്ചേഴ്സ് നിർമിച്ച കുടുംബിനിയാണ്. മറ്റുചിത്രങ്ങൾ താഴെ പറയുന്നു. 


</doc>
<doc id="244472" url="https://ml.wikipedia.org/wiki?curid=244472" title="ആർ. കൃഷ്ണസ്വാമി റെഡ്യാർ">
ആർ. കൃഷ്ണസ്വാമി റെഡ്യാർ

കൊല്ലം കേന്ദ്രീകരിച്ച് പ്രവർത്തിച്ചിരുന്ന വ്യവസായിയും പ്രസാധകനും ചലച്ചിത്ര നിർമാതാവുമായിരുന്നു ആർ. കൃഷ്ണസ്വാമി റെഡ്യാർ(1923 - 1982) . 1923ൽ കന്യാകുമാരിയിൽ ജനിച്ച ഇദ്ദേഹം തന്റെ ഇരുപത്തൊന്നാം വയസ്സിലാണ് കൊല്ലത്തെത്തി വസ്ത്രവ്യാപാരരംഗത്ത് പ്രവേശിക്കുന്നത്. 1964ൽ വി.പി. നായരിൽ നിന്നും കേരളശബ്ദം വാരിക ഏറ്റെടുത്തു. പിന്നീട് 1965ൽ കുങ്കുമം വാരികയും 1972ൽ നാന സിനിമാവാരികയും ആരംഭിച്ചു. കുമാരി, മുത്തുച്ചിപ്പി തുടങ്ങിയ നിരവധി ആഴ്ചപ്പതിപ്പുകളും മുത്തശ്ശി എന്ന ബാല പ്രസിദ്ധീകരണവും നടത്തി. നാഗകൃഷ്ണ പബ്ലിക്കേഷൻസ് എന്ന പേരിൽ ഒരു പുസ്തക പ്രസിദ്ധീകരണശാലയും നടത്തിയിരുന്നു. 1982ൽ അന്തരിച്ചു.

മകൾ വിമലാ രാജകൃഷ്ണന്റെ പത്രാധിപത്യത്തിൽ നാന, കുങ്കുമം, കേരളശബ്ദം, മഹിളാരത്നം, ജ്യോതിഷരത്‌നം, എന്നീ പ്രസിദ്ധീകരണങ്ങൾ ഇപ്പോൾ പുറത്തിറങ്ങുന്നുണ്ട്.


</doc>
<doc id="244495" url="https://ml.wikipedia.org/wiki?curid=244495" title="ബോസ്ഫറസ്">
ബോസ്ഫറസ്

യൂറോപ്പിനേയും ഏഷ്യയേയും വേർതിരിക്കുന്ന കടലിടുക്കാണ് ബോസ്ഫറസ് ( , ) (Bosphorus) ഇസ്താംബൂൾ കടലിടുക്ക് എന്നർത്ഥം വരുന്ന ഇസ്താംബുൾ ബോഗാസി എന്നും അറിയപ്പെടുന്നു. ബോസ്ഫറസ്, ഇസ്താംബുൾ നഗരത്തെ രണ്ടായി വിഭജിക്കുന്നു. യൂറോപ്പിൽ കിടക്കുന്ന ത്രോസ്സും, ഏഷ്യയിൽ കിടക്കുന്ന അനറ്റോളിയയും. വടക്കുളള കരിങ്കടലിനേയും , തെക്കുളള മർമറ കടലിനേയും ബന്ധിപ്പിക്കുന്ന കടലിടുക്കു കൂടിയാണ് ബോസ്ഫറസ്. ബോസ് (പശുക്കുട്ടി), ഫറസ്( നദി താണ്ടൽ) എന്ന രണ്ടു ഗ്രീക്കു പദങ്ങളുടെ സംയുക്തമായ ബോസ്ഫറസ് (പശുക്കുട്ടി താണ്ടിയ നദി) ഗ്രീക്കു പുരാണവുമായി ബന്ധപ്പെട്ടു കിടക്കുന്നു. സ്യൂസിന്റെ അഭിശപ്തയായ പ്രണയിനി അയോ പശുക്കുട്ടിയായി യൂറോപ്പു ഭാഗത്തു കുറേക്കാലം അലഞ്ഞു തിരിഞ്ഞെന്നും, പിന്നീട് കടലിടുക്കു ചാടി ഏഷ്യയിലേക്കു രക്ഷപ്പെട്ടെന്നും കഥ.

ലോകത്തിലെ ഏറ്റവും വീതി കുറഞ്ഞ കടലിടുക്കാണ് ബോസ്ഫറസ്. 31 കിലോമീറ്റർ നീളമുളള ബോസ്ഫറസിന്റെ ഏറ്റവും കൂടിയ വീതി 3.3 കി.മിയും, ഏറ്റവും കുറഞ്ഞ വീതി 0.7 കിലോ മീറ്ററുമാണ്. വളവുതിരിവുകൾ കടലിടുക്കിലൂടെയുളള പ്രയാണം വിഷമകരമാക്കിത്തീർക്കുന്നു. ആഴം 35-125 മീറ്റർ വരെ കാണും. ബോസ്ഫറസിന്റെ ഉത്പത്തിയെപ്പറ്റി, വിവിധാഭിപ്രായങ്ങളാണ് ഭൂഗർഭശാസ്ത്രജ്ഞന്മാർക്കുളളത്.ക്രി.മു. 5600-ൽ മദ്ധ്യധരണ്യാഴിയിലുണ്ടായ വെളളപ്പൊക്കം കരഭേദിച്ചു് കരിങ്കടലിലേക്കുളള വഴിയുണ്ടാക്കിയതാണെന്നും അതല്ല 10,000 വർഷങ്ങൾക്കു മുമ്പു തന്നെ കരിങ്കടലിൽ നിന്ന് മദ്ധ്യധരണ്യാഴിയിലേക്ക് വെളളം ഒഴുകിയിരുന്നെന്നും വിരുദ്ധാഭിപ്രായങ്ങളുണ്ട്., 

സാമ്രാജ്യത്തിന്റെ ഭദ്രത ഉറപ്പു വരുത്താനായി ബൈസന്റിനിയൻ ചക്രവർത്തിമാരും ഓട്ടോമാൻ സുൽത്താന്മാരും ബോസ്ഫറസ്സിന്റെ ഇരുകരകളിലും കോട്ടകൾ പണിതു. ആനഡോലു ഹിസാരി (1393), റുമേലി ഹിസാരി (1451).കടലിടുക്കിന്റെ അന്താരാഷ്ട്രീയ വാണിജ്യ,രാഷ്ട്രീയ പ്രാധാന്യങ്ങൾക്ക് മുൻ തൂക്കും നല്കുന്ന മോൺട്രോ ഉടമ്പടി 1936-ലാണ് നിലവിൽ വന്നത്. ഇതിനു പിന്നീടു പലേ ഭേദഗതികളും ഉണ്ടായി.ബോസ്ഫറസിലൂടെയുളള വർ ദ്ധിച്ചു വരുന്ന കപ്പൽ ഗതാഗതം അന്തരീക്ഷ മാലിന്യവും പരിസരമാലിന്യവും വർദ്ധിക്കാനും കാരണമാകുന്നു.
യൂറോപ്യൻ ഏഷ്യൻ ഭാഗങ്ങളെ തമ്മിൽ ബന്ധിപ്പിക്കുന്ന രണ്ടു തൂക്കു പാലങ്ങളുണ്ട് (suspension bridges). 1973-ൽ നിർമ്മാണം പൂർത്തിയാക്കിയ ബോസ്ഫറസ് പാലവും ( ഒരു കിമി. നീളം 33 മീറ്റർ വീതി), 1988-ൽ പൂർത്തിയാക്കിയ ഫതേ സുൽത്താൻ മഹ്മദ് പാലവും(ഒരു കി.മി നീളം, 39 മീ വീതി ).

ഇസ്താംബുൾ നഗരത്തിന്റെ ഏഷ്യൻ - യൂറോപ്യൻ തീരങ്ങളെ തമ്മിൽ ബന്ധിപ്പിക്കുന്നതാണ് ഈ അത്യഗാധ റെയിൽവേ തുരങ്കം. 13.6 കിലോമീറ്റർ നീളമുള്ള ഇതിൽ 1.4 കിലോമീറ്റർ 60 മീറ്റർ ആഴത്തിൽ കടലിനടിയിൽ കൂടിയാണ്. ഒട്ടോമൻ സുൽത്താൻ അബ്ദുൽ മജീദ് 150 കൊല്ലം മുമ്പ് വിഭാവന ചെയ്തിരുന്നതാണ് ഇസ്താംബുൾ നഗര ഭാഗങ്ങളെ ബന്ധിപ്പിക്കുന്ന കടൽ തുരങ്ക പദ്ധതി. 400 കോടി ഡോളറിന്റേതാണ് ഈ തുരങ്ക പദ്ധതി. 
ബോസ്ഫറസിലൂടെയുളള ബോട്ടു യാത്ര വിനോദ സഞ്ചാരികൾക്കായുളള പരിപാടികളിലെ മുഖ്യ ഇനമാണ്. 


</doc>
<doc id="244502" url="https://ml.wikipedia.org/wiki?curid=244502" title="നാന">
നാന

ഫ്രഞ്ച് സാഹിത്യകാരനായ എമിൽ സോള രചിച്ച കൃതിയാണ് നാന.1880 ലാണ് ഈ കൃതി പൂർത്തിയാക്കപ്പെട്ടത്.എമിൽ സോളയുടെ ഏറ്റവും അധികം വായിയ്ക്കപ്പെട്ടിട്ടുള്ള കൃതിയും,വിമർശിയ്ക്കപ്പെട്ടിട്ടുള്ള കൃതിയും 'നാന'യാണെന്നു നിരീക്ഷിയ്ക്കപ്പെട്ടിട്ടുണ്ട്


</doc>
<doc id="244509" url="https://ml.wikipedia.org/wiki?curid=244509" title="പി.എ. തോമസ്">
പി.എ. തോമസ്

ഒരു മലയാളചലച്ചിത്രസംവിധായകനും നിർമ്മാതാവുമാണ് പി.എ. തോമസ്.

ഞാറയ്ക്കൽ പുത്തനങ്ങാടി കുടുംബത്തിൽ പി.ജെ. എബ്രഹാമിന്റെയും മറിയാമ്മയുടെയും പുത്രനയി 1922 മാർച്ച് 22-ന് പി.എ. തോമസ് ജനിച്ചു. ഇന്റർമെഡിയറ്റ് പാസായ തോമസ് വിദ്യ അഭ്യസിക്കുമ്പോൾതന്നെ നല്ലസ്പോട്സുമാൻ, നല്ലനടൻ, നല്ലഗായകൻ എന്നീ നിലകളിലെല്ലാം പ്രസിദ്ധനായിരുന്നു. വിദ്യാഭ്യാസം തുടരാതെ ഇദ്ദേഹം നേരേ നാടക രംഗത്തു പ്രവേശിച്ചു. തോമസ് കേരള കലാസമിതി എന്ന പേരിൽ സ്വന്തമായി ഒരു നാടകസംഘം രൂപീകരിച്ച് അനവധി നാടകങ്ങൾ അവതരിപ്പിച്ചു.

1951-ൽ പ്രസന്ന എന്ന മലയാളചലച്ചിത്രത്തിൽ അഭിനയിച്ചുകൊണ്ട് സിനിമയിലേക്കു കടന്നു വന്നു. തോമസ് പിക്ചേഴ്സ് എന്ന നിർമ്മാണ കമ്പനി സ്ഥാപിച്ച് സിനിമകൾ നിർമിച്ചു. "ശ്രീകോവിൽ", "ജിവിക്കാൻ അനുവദിക്കുക" എന്നീ ചിത്രങ്ങൾ സംവിധാനം ചെയ്യുകയും ചെയ്തിട്ടുണ്ട്. ഇദ്ദേഹത്തിന്റെ സഹധർമിണിയാണ് റോസ്.








</doc>
<doc id="244527" url="https://ml.wikipedia.org/wiki?curid=244527" title="അമ്പനാടൻ മലനിരകൾ">
അമ്പനാടൻ മലനിരകൾ

കൊല്ലം ജില്ലയിലെ പുനലൂരിൽ നിന്ന് ഏകദേശം 40 കിലോമീറ്റർ അകലെയാണ് അമ്പനാടൻ മലനിരകൾ സ്ഥിതിചെയ്യുന്നത്. മൂന്നാറിനെ വെല്ലുന്ന പ്രകൃതിഭംഗിയും തണുപ്പുമുള്ള മലനിരകളാണിത്. ട്രാവൻകൂർ റബ്ബർ ആൻഡ്‌ ടീ ലിമിറ്റഡിന്റെ അധീനതയിലാണ് ഇപ്പോൾ ഇവിടം. കൊല്ലം ജില്ലയിലെ ഏക തേയിലമേഖലയാണിത്. 

കിഴക്ക് കോട്ടകെട്ടിയ പോലെ സഹ്യപർവ്വതം, ഒരു വശത്ത് അച്ചൻകോവിൽകാട്, മൂന്നു കുളങ്ങൾ, വ്യൂപോയിന്റുകൾ, കുടമുട്ടി വെള്ളച്ചാട്ടം, പെഡൽബോട്ടിങ്, 1920-കളിൽബ്രിട്ടീഷ്‌കാർ പണിത ബംഗ്ലാവുകൾ ഇപ്പോഴും ഇവിടെ കേടുപാടുകൾ കൂടാതെ ഉണ്ട്. ജാതിക്ക ഓറഞ്ച്,സപ്പോട്ട എന്നീ മരങ്ങളാണ് ഇവിടുത്തെ തേയിലചെടിയുടെ കൂട്ടുമരങ്ങൾ. സസ്യസമ്പത്ത് നിറഞ്ഞ ഇവിടുത്തെ വെള്ളചാട്ടത്തിൽ കുളിക്കാനും, ട്രക്കിങ്ങിനുമുള്ള സൗകര്യമുണ്ട്. ബ്രിട്ടീഷുകാരുടെ കാലത്ത് സ്ഥാപിച്ച അമ്പനാട് എസ്റ്റേറ്റിൽ അന്നത്തെ തേയില ഫാക്ടറി ഇപ്പോഴുമുണ്ട്. ബ്രിട്ടീഷ് മെഷിനറി തന്നെ ഇപ്പോഴും. 



</doc>
<doc id="244528" url="https://ml.wikipedia.org/wiki?curid=244528" title="സെർജി കര്യാക്കിൻ">
സെർജി കര്യാക്കിൻ

ഉക്രയിനിൽ ജനിച്ച് റഷ്യൻ പൗരത്വം നേടിയ ചെസ്സ് ഗ്രാൻഡ് മാസ്റ്ററാണ് സെർജി കര്യാക്കിൻ. (ജനനം: ജനുവരി 12, 1990. ലോക ചെസ്സ് ചരിത്രത്തിലെ ഏറ്റവും പ്രായം കുറഞ്ഞ ഇന്റർനാഷനൽ മാസ്റ്ററും, (11 വയസ്സ്,11 മാസം) ഗ്രാൻഡ് മാസ്റ്ററുമാണ് കര്യാക്കിൻ. (12 വയസ്സ്,7 മാസം) 2011 ൽ 2772 എലോ റേറ്റിങ്ങ് കരസ്ഥമാക്കിയ റഷ്യയുടെ രണ്ടാമത്തെ മികച്ച കളിക്കാരനും, അന്താരാഷ്ട്ര തലത്തിലെ അഞ്ചാം സ്ഥാനക്കാരനുമായ കളിക്കാരനുമാണ് സെർജി കര്യാക്കിൻ .

2016 മാർച്ച് 28 ന് മോസ്കോയിൽ നടന്ന കാൻഡിഡേറ്റ്സ് മൽസരങ്ങളിൽ വിജയിച്ച കര്യാക്കിൻ 2016 -ലേ ലോക ചെസ്സ് ചാമ്പ്യൻഷിപ്പിൽ കാൾസനെ നേരിടും.



</doc>
<doc id="244530" url="https://ml.wikipedia.org/wiki?curid=244530" title="ആലപ്പുഴ രൂപത">
ആലപ്പുഴ രൂപത

റോമൻ കത്തോലിക്കാ സഭയുടെ കീഴിൽ ആലപ്പുഴ ആസ്ഥാനമാക്കിയുള്ള രൂപതയാണ് ആലപ്പുഴ രൂപത. റോമൻ കത്തോലിക്കാസഭയുടെ ഔദ്യോഗിക കുർബ്ബാന ക്രമമായ ലത്തീൻ ആരാധനാക്രമമാണ് ഇവിടെ പിന്തുടരുന്നത്. ഡോ.ജയിംസ് ആനാപറമ്പിൽ ആണ് നിലവിലുള്ള രൂപതാ മെത്രാൻ. 

1952 ജൂൺ 19നു കൊച്ചി രൂപത വിഭജിച്ചാണ് ആലപ്പുഴ രൂപത രൂപീകരിച്ചത്. ഡോ. മൈക്കിൾ ആറാട്ടുകുളം ആയിരുന്നു പ്രഥമ മെത്രാൻ. 2004 ജൂൺ 17 വരെ വരാപ്പുഴ അതിരൂപതയുടെ കീഴിലായിരുന്ന ആലപ്പുഴ രൂപത പിന്നീട് തിരുവനന്തപുരം അതിരൂപതയുടെ ഭാഗമാക്കി.

രൂപതയുടെ നേതൃത്വത്തിൽ നിരവധി സാമൂഹിക പ്രവർത്തനങ്ങൾ നടത്തപ്പെടുന്നു. വീടുകളോട് ചേർന്ന് മഴവെള്ള സംഭരണികൾ നിർമ്മിക്കുക എന്ന ആശയം കേരളത്തിൽ ആദ്യമായി നടപ്പിലാക്കിയത് ആലപ്പുഴ രൂപതയുടെ നേതൃത്വത്തിലാണ്.

സെൻറ് ആൻറണീസ് ഓർഫണേജ്: ആലപ്പുഴ രൂപതയുടെ നേതൃത്വത്തിൽ സ്ഥാപിച്ച അനാഥാലയമാണ് ആലപ്പുഴ രൂപതാ ആസ്ഥാനമായ മൗണ്ട് കാർമ്മൽ കത്തീദ്രലിനു എതിർവശമായി സ്ഥിതി ചെയ്യുന്ന സെൻറ് ആൻറണീസ് ഓർഫണേജ് . ആലപ്പുഴയുടെ വല്ല്യച്ചൻ എന്ന് അറിയപ്പെടുന്ന ദൈവദാസൻ മോൺസിഞ്ഞോർ റെയ്നോൾഡ്സ് പുരയ്ക്കലിന്റെയും ആലഷുഴ രൂപതയുടെ പ്രഥമ മെത്രാനായിരുന്ന ഡോ.മൈക്കിൾ ആറാട്ടുകുളത്തിന്റെ പിൻബലത്തോടെ പടുത്തുയർത്തിയ സ്ഥാപനത്തിൽ നിന്ന് പതിനായിരകണക്കിന് അനാഥ ബാലൻമാർ ലോകത്തിന്റെ വിവിധ ഭാഗങ്ങളിൽ ഇന്ന് ജോലി ചെയ്യുന്നു.



</doc>
<doc id="244566" url="https://ml.wikipedia.org/wiki?curid=244566" title="തെറിച്ച പെണ്ണ്">
തെറിച്ച പെണ്ണ്

പുരുഷന്റെ പ്രകൃതവും സ്വഭാവവും പൌരുഷവും ജീവിത ശൈലിയിൽ പ്രകടിപ്പിക്കുന്ന പെണ്ണുങ്ങളെയാണ് തെറിച്ച പെണ്ണ് (Tomboy) അല്ലെങ്കിൽ ആണത്തമുള്ള പെണ്ണ് എന്നതു കൊണ്ട് വിവക്ഷിക്കുന്നത്.

ഇവരുടെ ജീവിതത്തിൽ സ്ത്രീകളിൽ പൊതുവെ കാണപ്പെടുന്ന സ്ത്രീസഹജമായ പ്രകൃതങ്ങൾ കുറവായിരിക്കും. സാമൂഹിക ഇടപെടൽ രംഗത്തും ഈ സ്വഭാവം പ്രകടമായിരിക്കും.


</doc>
<doc id="244591" url="https://ml.wikipedia.org/wiki?curid=244591" title="ഇഷ ഖരെ">
ഇഷ ഖരെ

2013 ലെ ഇന്റൽ ഇന്റർനാഷണൽ യങ് സയൻറിസ്റ്റ് പുരസ്കാരം നേടിയ ഇന്ത്യൻ വംശജയാണു് ഇഷ ഖരെ. മൊബൈൽ ഫോണുകൾ മുതൽ വൈദ്യുത കാറുകൾ വരെ ബാറ്ററി ചാർജ്ജ് വേണ്ട എല്ലാ ഉപകരണങ്ങൾക്കുമുള്ള ബാറ്ററികൾ വളരെ കുറഞ്ഞ സമയം (ഇരുപതു സെക്കൻറ്) കൊണ്ട് ചാർജ്ജ് ചെയ്യുവാൻ പറ്റുന്ന സൂപ്പർകപ്പാസിറ്റർ വികസിപ്പിച്ചതിനാണ് അമ്പതിനായിരം ഡോളറും പ്രശസ്തി പത്രവും അടങ്ങുന്ന അവാർഡ് ഇഷയ്ക്ക് ലഭിച്ചതു്. 2013 മെയ് 17നു ഫീനിക്സിൽ വച്ച് നടന്ന ഇന്റൽ ഇന്റർനാഷണൽ സയൻസ് ആൻഡ് ടെക്നോളജി ഫെയറിൽ വച്ച് ഇഷ അവാർഡ് ഏറ്റുവാങ്ങി.



</doc>
<doc id="244596" url="https://ml.wikipedia.org/wiki?curid=244596" title="പറവപ്പരൽ">
പറവപ്പരൽ

കേരളത്തിലെ പുഴകളിൽ പ്രധാനമായും ഒഴുക്ക് കുറഞ്ഞ പ്രദേശങ്ങളിൽ കണ്ടുവരുന്ന ഒരു ശുദ്ധജലമത്സ്യമാണ് പറവപ്പരൽ. . 1867ൽ ഫ്രാൻസിസ് ഡേ എന്ന മത്സ്യനിരീക്ഷകൻ തൃശ്ശൂരിൽനിന്നാണ് ഇവയെ ആദ്യമായി കണ്ടെത്തിയത്. മലബാറിൽ നിന്നുമുള്ള മത്സ്യം എന്ന അർഥത്തിൽ മലബാറിക്കസ് എന്ന ശാസ്ത്രനാമം ഫ്രാൻസിസ് ഡേ നൽകി. ശരീരം ഉരുണ്ടതും നീണ്ടതുമാണ്. ചെതുമ്പലുകൾക്ക് വലിപ്പമുണ്ട്. പാർശ്വരേഖയില്ല. മുതുകുവശം പച്ച കലർന്ന തവിട്ടുനിറമാണ്. പരമാവധി വലിപ്പം 12.5 സെന്റിമീറ്റർ. അലങ്കാരമത്സ്യമായി ഉപയോഗിക്കുന്ന ഇരിനമാണിത്.



</doc>
<doc id="244600" url="https://ml.wikipedia.org/wiki?curid=244600" title="ഇമ്മാനുവൽ (ചലച്ചിത്രം)">
ഇമ്മാനുവൽ (ചലച്ചിത്രം)

ലാൽ ജോസിന്റെ സംവിധാനത്തിൽ 2013 ഏപ്രിലിൽ പുറത്തിറങ്ങിയ ഒരു മലയാളചലച്ചിത്രമാണ് ഇമ്മാനുവൽ. മമ്മൂട്ടി, ഫഹദ് ഫാസിൽ, റീനു മാത്യൂസ് എന്നിവർ പ്രധാന വേഷങ്ങളിൽ അഭിനയിച്ച ഈ ചലച്ചിത്രം നിർമിച്ചത് എസ്. ജോർജ്ജാണ്. അഫ്സൽ യൂസഫാണ് ഈ ചിത്രത്തിലെ ഗാനങ്ങൾ ചിട്ടപ്പെടുത്തിയത്. ഈ ചലച്ചിത്രം സാമ്പത്തികമായി മികച്ച വിജയം നേടി.


</doc>
<doc id="244632" url="https://ml.wikipedia.org/wiki?curid=244632" title="ഹമൂസ്">
ഹമൂസ്

മധ്യേഷ്യയിലും അറബ് നാടുകളിലും പ്രചാരത്തിലുള്ള ഒരു ഭക്ഷണവിഭവമാണ് ഹമൂസ്. പ്രധാന ഭക്ഷണമായ ഹുബ്ബൂസുമായി ചേർത്ത് കഴിക്കുന്ന ഹമൂസ്,കടലയരച്ചത്,എള്ളരച്ചത് (തഹിനി),ഒലിവെണ്ണ,ചെറുനാരങ്ങ നീര്,വെളുത്തുള്ളി,ഉപ്പ് എന്നിവ ചേർത്താണ് തയ്യാറാക്കുന്നത്.മധ്യേഷ്യയിലും തുർക്കി,വടക്കേ അമേരിക്ക,മൊറോക്കൊ, തുടങ്ങിയ നാടുകളിലും ഇന്ന് ഹമൂസ് ജനപ്രിയ ഭക്ഷണമാണ്. 

കടല (ചിക്ക്പീസ്) എന്നർഥം വരുന്ന ഹമൂസ് ഒരു അറബി പദമാണ്. ഖുബുസുമായി കഴിക്കുന്നതിനു ഹമൂസിനോട് കൂടി തഹിനയും ചേർക്കുന്നു. അതിനാൽ ഈ വിഭവത്തിന് അറബിയിൽ ശരിയായി പറയുന്നത് ഹമൂസും തഹിനയും (ഹമൂസ് ബിൽ തഹിന) എന്നാണ്. എള്ള് അരച്ച് ഉണ്ടാക്കുന്നതാണ് തഹിന.


</doc>
<doc id="244633" url="https://ml.wikipedia.org/wiki?curid=244633" title="കാട്ടശോകം">
കാട്ടശോകം

തെക്കെപശ്ചിമഘട്ടതദ്ദേശവാസിയായ ഒരു ചെറുമരമാണ് രക്തപുഷ്പം എന്നും അറിയപ്പെടുന്ന കാട്ടശോകം.. 10 മീറ്ററോളം ഉയരം വയ്ക്കും. 200 - 800 മീറ്ററിനിടയ്ക്കുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. സസ്യങ്ങളും ജന്തുക്കളും തമ്മിലുള്ള Mutualism (biology) എന്ന പ്രതിഭാസത്തിന് ഉദാഹരണമാണ് ഈ ചെടിയിലെ പരാഗണത്തിന് ഉറുമ്പുകൾ സഹായിക്കുന്നത്.



</doc>
<doc id="244637" url="https://ml.wikipedia.org/wiki?curid=244637" title="മലമരോട്ടി">
മലമരോട്ടി

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് മലങ്കുമ്മട്ടി അഥവാ മലമരോട്ടി. . 15 മീറ്റർ വരെ ഉയരം വയ്ക്കും. 1000 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ അപൂർവ്വമായി കാണുന്നു. ഈ മരം ഔഷധമായും എണ്ണയായും സാമ്പത്തിക പ്രാധാന്യമുള്ളതാണ്. മുതുക്കുഴിവയലിലാണ് ഈ മരം ഏറ്റവും കൂടുതലുള്ളത്. കൊടയാർ ജലവൈദ്യുതപദ്ധതിക്കായും തോട്ടവിളകൾക്കായും വൻതോതിൽ മരം നശിപ്പിച്ചതും ഇവയുടെ കായകൾ അമിതമായും ശേഖരിച്ചത് മലമരോട്ടിയെ വംശനാശഭീഷണിയിലാക്കി.



</doc>
<doc id="244638" url="https://ml.wikipedia.org/wiki?curid=244638" title="ബി. സന്ധ്യ">
ബി. സന്ധ്യ

മലയാള സാഹിത്യകാരിയും ഉയർന്ന പോലീസ് ഉദ്യോഗസ്ഥയുമാണ് ബി. സന്ധ്യ(ജനനം :1963). രണ്ടു നോവലുകൾ ഉൾപ്പെടെ ഒൻപതു സാഹിത്യ കൃതികൾ പ്രസിദ്ധീകരിച്ചിട്ടുണ്ട്. എറണാകുളം ഉൾപെടുന്ന മധ്യമേഖലാ ഐ.ജി.യാണ്.
ഭാരതദാസിന്റെയും കാർത്ത്യായനി അമ്മയുടെയും മകളായി പാലക്കാട്ട്‌ ജനിച്ചു. ആലപ്പുഴ സെന്റ്‌ ആന്റണീസ്‌ ഹൈസ്‌കൂൾ, ഭരണങ്ങാനം സേക്രട്ട്‌ ഹാർട്ട്‌ ഹൈസ്‌കൂൾ, പാലാ അൽഫോൻസാ കോളജ്‌ എന്നിവിടങ്ങളിൽ വിദ്യാർത്‌ഥിനിയായിരുന്നു. സുവോളജിയിൽ ഫസ്‌റ്റ്‌ക്ലാസ്സിൽ റാങ്കോടെ എം.എസ്‌.സി ബിരുദം നേടി. ഓസ്‌ട്രേലിയയിലെ വുളോംഗ്‌ഗോംഗ്‌ യൂണിവേഴ്‌സിറ്റിയിൽ നിന്നും ഹ്യൂമെൻ റിസോഴ്‌സസ്‌ മാനേജ്‌മെന്റിൽ പരിശീലനം നേടി. ബിർലാ യൂണിവേഴ്‌സിറ്റിയിൽ നിന്ന് പി എച്ച് ഡി. നേടിയിട്ടുണ്ട്. 1986-‘88 കാലത്ത്‌ മത്സ്യഫെഡിൽ പ്രോജക്‌ട്‌ ഓഫീസറായും സേവനമനുഷ്‌ഠിച്ചിട്ടുണ്ട്‌.1988 ൽ ഇന്ത്യൻ പൊലീസ് സർവീസിൽ സേവനമാരംഭിച്ചു. തൃശൂർ, കൊല്ലം ജില്ലകളിൽ സൂപ്രണ്ട്‌, കണ്ണൂരിൽ ക്രൈംബ്രാഞ്ച്‌ പോലീസ്‌ സൂപ്രണ്ട്‌ എന്നീ നിലകളിലും കണ്ണൂർ, ഷൊർണ്ണൂർ, ആലത്തൂർ എന്നിവിടങ്ങളിൽ എ.എസ്‌.പി. യായും പ്രവർത്തിച്ചു. ഇപ്പോൾ തിരുവനന്തപുരം പോലീസ്‌ ഹെഡ്‌ക്വാർട്ടേഴ്‌സിൽ എ.ഐ.ജി.യായി പ്രവർത്തിച്ചു.
21 ഏപ്രിൽ 2013 ലെ കലാകൗമുദി വാരികയിൽ സന്ധ്യ എഴുതിയ 'എനിക്കിങ്ങനെയേ ആവാൻ കഴിയൂ' എന്ന കവിത മാധ്യമപ്രവർത്തകരെയും രാഷ്ട്രീയക്കാരെയും ഉദ്യോഗസ്ഥരെയും ആക്ഷേപിക്കുന്നതാണെന്ന് ആരോപണമുയർന്നിരുന്നു. തുടർന്ന് സന്ധ്യയോട് ഡി.ജി.പി. കെ.എസ്. ബാലസുബ്രമണ്യം വിശദീകരണം ആവശ്യപ്പെടുകയും കവിതയെഴുതുന്നതിനെ ചോദ്യം ചെയ്യാനാവില്ലെന്ന് മറുപടി നൽകിയതായി മാധ്യമങ്ങൾ റിപ്പോർട്ട് ചെയ്തിരുന്നു. രചനകൾക്ക് മുൻകൂർ അനുമതി വേണമെന്ന് മുൻ ഡി.ജി.പി. ജേക്കബ്ബ്പുന്നൂസ് സർക്കുലർ ഇറക്കിയിരുന്നു. പോലീസ്‌സേനയിൽ ഇപ്പോഴും സെൻസറിങ് നിലനിൽക്കുന്നുണ്ട് എന്നത് ആവിഷ്‌കാരസ്വാതന്ത്ര്യത്തിന്റെ ലംഘനമായി ചൂണ്ടി കാണിക്കപ്പെട്ടിരുന്നു. 

സാഹിത്യരചന നടത്തുമ്പോൾ ജാഗ്രത പാലിക്കണമെന്നും മറ്റുള്ളവരുടെ വികാരം വ്രണപ്പെടുത്താതെ നോക്കണമെന്നും പിന്നീട് ചീഫ്‌ സെക്രട്ടറി മുന്നറിയിപ്പു നൽകി.




</doc>
<doc id="244644" url="https://ml.wikipedia.org/wiki?curid=244644" title="കരിമ്പാല (Isonandra perrottetiana)">
കരിമ്പാല (Isonandra perrottetiana)

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് കരിമ്പാല. . 15 മീറ്ററോളം ഉയരം വയ്ക്കും. 1300 മീറ്റർ മുത 2000 മീറ്റർ വരെയുള്ള നിത്യഹരിതവനങ്ങളിൽ ആണു കാണുന്നത്.



</doc>
<doc id="244648" url="https://ml.wikipedia.org/wiki?curid=244648" title="ചുട്ടിപ്പറവപ്പരൽ">
ചുട്ടിപ്പറവപ്പരൽ

കേരളത്തിലെ പുഴകളിൽ ഒഴുക്കുകുറഞ്ഞ ഭാഗങ്ങളിൽ തീരങ്ങളോട് ചേർന്ന് കണ്ടുവരുന്ന ഒരു മത്സ്യമാണ് ചുട്ടിപറവപ്പരൽ (Indian Flying Barb) . മദ്ധ്യകേരളത്തിലും വടക്കൻ കേരളത്തിലുമാണ് ഈ മത്സ്യത്തെ കൂടുതലും കണ്ടുവരുന്നത്. ഉരുണ്ട് നീണ്ടതാണ് ശരീരം. ഒലീവ് നിറമാണ് മുതുകിന്. പച്ചകലർന്ന തവിട്ടുനിറം പാർശ്വങ്ങൾക്ക്. ഇതിനിടയിൽ മഴവിൽ നിറത്തിലുള്ള കുത്തുകളുണ്ട്. വെള്ള നിറമാണ് ഉദരഭാഗത്തിന്. കാൽച്ചിറകിന് ചുവന്ന നിറം. മറ്റു ചിറകുകൾക്ക് പ്രത്യേക നിറങ്ങളൊന്നുമില്ല. പരമാവധി നീളം 15 സെന്റിമീറ്റർ. മൂന്ന് മുതൽ 5 വർഷം വരെ ജീവിയ്ക്കുന്നു. 



</doc>
<doc id="244657" url="https://ml.wikipedia.org/wiki?curid=244657" title="ഇരുമ്പുറപ്പി">
ഇരുമ്പുറപ്പി

തെക്കെപശ്ചിമഘട്ടതദ്ദേശവാസിയായ ഒരു ചെറുമരമാണ് ഇരുമ്പുറപ്പി. . 5 മീറ്ററോളം ഉയരം വയ്ക്കും. 800 മുതൽ 2400 മീറ്റർ വരെ ഉയരമുള്ള നിത്യഹരിതവനങ്ങളുടെ അതിരുകളിൽ കാണുന്നു.



</doc>
<doc id="244667" url="https://ml.wikipedia.org/wiki?curid=244667" title="ക്രാന്തി രേഡ്കർ">
ക്രാന്തി രേഡ്കർ

അറിയപ്പെടുന്ന മറാത്തി, ഹിന്ദി ചലച്ചിത്ര - നാടക അഭിനേത്രിയാണ് ക്രാന്തി രേഡ്കർ(ജനനം :). ടെലിവിഷൻ രംഗത്തും സജീവമാണ്.
മുംബൈയിലെ പഠനകാലത്തേ നാടക അരങ്ങിൽ സജീവസാന്നിധ്യമായിരുന്നു. 'സൂൻ അസവി ആഷി' എന്ന മറാത്തി ചിത്രമായിരുന്നു ആദ്യ സിനിമ. പ്രകാശ് ഝായുടെ 'ഗംഗാജലിലെ' വേഷത്തോടെ ശ്രദ്ധിക്കപ്പെട്ടു. 2006ൽ പുറത്തിറങ്ങിയ 'ജത്ര'യിലെ കൊംബ്ടി പാംലി... മസാല ഗാനരംഗം ക്രാന്തിയെ പ്രശസ്തയാക്കി.
ഐ.പി.എൽ ക്രിക്കറ്റിലെ വാതുവെപ്പ് കേസിൽ അറസ്റ്റിലാകുമ്പോൾ ശ്രീശാന്തിനൊപ്പം ഉണ്ടായിരുന്നെന്നു മാധ്യമങ്ങളിൽ റിപ്പോർട്ട് വരികയും ക്രാന്തി അത് നിഷേധിക്കുകയും ചെയ്തിരുന്നു.


</doc>
<doc id="244681" url="https://ml.wikipedia.org/wiki?curid=244681" title="കുട്ടിക്കുപ്പായം">
കുട്ടിക്കുപ്പായം

ജയമാരുതി പ്രൊഡക്ഷൻസിന്റ് ആദ്യചിത്രമായി ടി.ഇ. വാസുദേവൻ അവതരിപ്പിച്ച മലയാളചലച്ചിത്രമാണ് കുട്ടിക്കുപ്പായം. ഫിലോമിന ആദ്യമായി അഭിനയിച്ച ചിത്രമാണിതെന്ന പ്രത്യേകതയും ഉണ്ടിതിന്. അസോസ്സിയേറ്റഡ് പിക്ചേഴ്സിന് വിതരണാവകാശം ഉണ്ടായിരുന്ന കുട്ടിക്കുപ്പായം 1964 ഫെബ്രുവരി 22-ന് പ്രദർശിപ്പിച്ചു തുടങ്ങി.






</doc>
<doc id="244686" url="https://ml.wikipedia.org/wiki?curid=244686" title="ആറ്റു കണഞ്ഞോൻ">
ആറ്റു കണഞ്ഞോൻ

കേരളത്തിൽ അപൂർവ്വമായി മാത്രം കണ്ടുവരുന്ന ഒരു മത്സ്യമാണ് ആറ്റു കണഞ്ഞോൻ. . ഇന്ത്യയിലും ശ്രീലങ്കയിലുമായിട്ടാണ് ഈ മത്സ്യം പ്രധാനമായും വിതരണം ചെയ്യപ്പെട്ടിരിക്കുന്നത്.


</doc>
<doc id="244688" url="https://ml.wikipedia.org/wiki?curid=244688" title="ലോക ജൈവവൈവിധ്യദിനം">
ലോക ജൈവവൈവിധ്യദിനം

എല്ലാ വർഷവും മേയ് 22നാണ് ഐക്യരാഷ്ട്രയുടെ ആഭിമുഖ്യത്തിൽ അന്താരാഷ്ട്ര ജൈവവൈവിധ്യ ദിനമായി (ലോക ജൈവവൈവിധ്യദിനം) ആചരിക്കുന്നത്.

യു എൻ അസംബ്ലിയുടെ രണ്ടാം കമ്മറ്റി മുൻകൈ എടുത്ത് 1993മുതൽ 2000 വരെ ഡിസംബർ 29നു് നടത്തപ്പെട്ടിരുന്ന കൺവെക്ഷൻ ഓൺ ബയോളജിക്കൽ ഡൈവേഴ്സിറ്റി എന്ന ദിനാഘോഷം ഫലപ്രദമായി ആഘോഷിക്കപ്പെട്ടു. തുടർന്ന് 2000 ഡിസംബർ 20ന് ഈ ദിനം ഡിസംബറിൽ അവധിദിവസങ്ങൾ കൂടുതലാണെന്ന് കാരണത്താൽ മേയ് 22 ലേക്ക് മാറ്റപ്പെട്ടത്.



</doc>
<doc id="244700" url="https://ml.wikipedia.org/wiki?curid=244700" title="ലൂഥറനിസം">
ലൂഥറനിസം

പാശ്ചാത്യ ക്രിസ്തുമതത്തിന്റെ പ്രധാന ശാഖയാണ് ലൂഥറനിസം. പതിനാറാം നൂറ്റാണ്ടിൽ യൂറോപ്പിലെ ക്രിസ്തുമത വിശ്വാസികളുടെ ഇടയിൽ നടന്ന പ്രൊട്ടസ്റ്റന്റ് നവീകരണത്തിന് നേതൃത്വം വഹിച്ച മാർട്ടിൻ ലൂഥറുടെ പാതയാണ് ലൂഥറൻ സഭ പിന്തുടരുന്നത്. കത്തോലിക്കാ സഭയും ലൂഥറൻ സഭയും തമ്മിലുള്ള ഭിന്നതകൾ രൂക്ഷമായത് 1521-ലായിരുന്നു. ലൂഥറുടെ നവീകരണ പ്രവർത്തനങ്ങളെ ഔദ്യോഗികമായി എതിർത്ത കത്തോലിക്ക ലൂഥറുടെ അനുയായികൾക്കെതിരെ കടുത്ത നടപടികൾ എടുത്തതായിരുന്നു ഇതിനു കാരണം.


</doc>
<doc id="244703" url="https://ml.wikipedia.org/wiki?curid=244703" title="ജോഹൻ ഫിലിപ്പ് ഫാബ്രിഷ്യസ്">
ജോഹൻ ഫിലിപ്പ് ഫാബ്രിഷ്യസ്

തമിഴ് ഭാഷയ്ക്ക്‌ ശ്രദ്ധേയമായ സംഭാവനകൾ നൽകിയ ജർമൻ ലൂഥറൻ മിഷണറിയായിരുന്നു ജോഹൻ ഫിലിപ്പ് ഫാബ്രിഷ്യസ്‌ (Johann Phillip Fabricius) (1711 ജനുവരി 22 - 1791 ജനുവരി 23). ജർമനിയിലെ ഫ്രാങ്ക്ഫർട്ട് എന്ന സ്ഥലത്ത് ജനിച്ച ജോഹൻ ഫിലിപ്പ് ഫാബ്രിഷ്യസ് 1740ൽ ലൂഥറൻ സഭയുടെ മതപ്രചരണത്തിനായി മദ്രാസിലെത്തി. 3 ദശകങ്ങൾ നീണ്ടു നിന്ന സേവന കാലത്ത് പല പ്രതികൂല സാഹചര്യങ്ങളേയും അതിജീവിച്ച് 300 പേർ മാത്രം അംഗങ്ങളായിരുന്ന ലൂഥറൻ സഭയുടെ അംഗസംഖ്യ 2,200 ആക്കി ഉയർത്താൻ അദ്ദേഹത്തിനു കഴിഞ്ഞു. 1720 മുതൽ 1849 വരെയുള്ള കാലയളവിൽ യൂറോപ്പിൽ നിന്നും 79-ഓളം മിഷണറിമാർ തമിഴ്‌നാട് തമിഴ്‌നാട്ടിലെ തരങ്കംപാടിയിലെത്തി. ബെഞ്ചമിൻ ഷൂൾട്‌സ്, ജോഹൻ ഫിലിപ്പ് ഫാബ്രിഷ്യസ് എന്നിവരാണ് അവരിൽ പ്രധാനപ്പെട്ടവർ. 

മിഷണറിയായി പ്രവർത്തിച്ചെങ്കിലും, ഭാഷാ പാണ്ഡിത്യത്തിന്റെ പേരിലാണ് അദ്ദേഹം ചരിത്രത്തിൽ അവിസ്മരണീയനായത്. തമിഴ് ഭാഷയിൽ 335 ലധികം ക്രിസ്ത്യൻ സങ്കീർത്തനങ്ങൾ രചിക്കുകയും, അന്ന് ലഭ്യമായ പ്രിന്റിംഗ് സംവിധാനങ്ങൾ ഉപയോഗിച്ച് പ്രസിദ്ധീകരിക്കുകയും ചെയ്തിട്ടുണ്ട്. അവയിൽ പലതും ജർമ്മൻ ഭാഷയിൽ നിന്നും തമിഴിലേക്ക് നേരിട്ട് വിവർത്തനം ചെയ്യപ്പെട്ടവയാണ്. ഇന്നും ദക്ഷിണേന്ത്യയിലെ ക്രൈസ്തവർ ജോഹൻ ഫിലിപ്പ് ഫാബ്രിഷ്യസ് രചിച്ച സങ്കീർത്തനങ്ങൾ ആലപിക്കുന്നുണ്ട്. 

ഫ്രഞ്ച് കോളനിയായിരുന്ന പോണ്ടിച്ചേരി 1761-ൽ ബ്രിട്ടീഷ് ഈസ്റ്റ് ഇന്ത്യാ കമ്പനി യുദ്ധം ചെയ്ത് പിടിച്ചെടുത്തു. യുദ്ധത്തിൽ കേടുപാടുകൾ സംഭവിച്ച സാധനങ്ങളെല്ലാം മദ്രാസിലേക്ക് കൊണ്ടു വന്നപ്പോൾ അതിൽ ഒരു അച്ചടി യന്ത്രവും ഉണ്ടായിരുന്നു. ഈ അച്ചടി യന്ത്രം ഉപയോഗിച്ച് മദ്രാസിലെ ആദ്യത്തെ പ്രിന്റിംഗ് പ്രസ് സ്ഥാപിക്കുവാൻ ജോഹൻ ഫിലിപ്പ് ഫാബ്രിഷ്യസിനു കഴിഞ്ഞെങ്കിലും അച്ചടിക്കാൻ ആവശ്യമായ കടലാസ് നിർമ്മാണം തുടങ്ങാനും അദ്ദേഹം തന്നെ മുൻകൈ എടുത്ത് പ്രവർത്തിക്കേണ്ടി വന്നു.

ആദ്യത്തെ തമിഴ് - ഇംഗ്ലീഷ് നിഘണ്ടു തയ്യാറാക്കി പ്രസിദ്ധീകരിച്ചത് ജോഹൻ ഫിലിപ്പ് ഫാബ്രിഷ്യസ് ആയിരുന്നു. 1779 ൽ അദ്ദേഹം തയ്യാറാക്കിയ തമിഴ് - ഇംഗ്ലീഷ് നിഘണ്ടുവിൽ 9000 വാക്കുകൾ ഉണ്ടായിരുന്നു. ഈ നിഘണ്ടുവിന്റെ ഓൺലൈൻ പതിപ്പ് ഇപ്പോൾ ലഭ്യമാണ്.തമിഴ് - ഇംഗ്ലീഷ് നിഘണ്ടുവിന്റെ ഓൺലൈൻ പതിപ്പ്


</doc>
<doc id="244722" url="https://ml.wikipedia.org/wiki?curid=244722" title="മിറിസ്റ്റിക്ക ചതുപ്പുകൾ">
മിറിസ്റ്റിക്ക ചതുപ്പുകൾ

പശ്ചിമഘട്ട വനമേഖലയിലെ അത്യപൂർവ്വ സസ്യാവരണമാണ് മിറിസ്റ്റിക്ക ചതുപ്പുകൾ (കാവടിവേരുകളാൽ ചുറ്റപ്പെട്ടത്). ഇവ ഇന്ത്യയിലെ പശ്ചിമഘട്ടത്തിൽ മാത്രമാണുള്ളതെന്ന് കരുതുന്നു. വളരെ പാരിസ്ഥിതിക പ്രാധാന്യമുള്ള വിരളമായ ഈ സസ്യസമ്പത്ത് കേരളത്തിൽ 1960-കളിലാണ് കൊല്ലം ജില്ലയിലെ ചെന്തുരുണി-കുളത്തൂപ്പുഴ വനമേഖലയിൽ ആദ്യമായി കണ്ടെത്തിയത്. 15 മുതൽ 30 വരെ മീറ്റർ വരെ ഉയരത്തിൽ വളരുന്ന തലപ്പ് വിസ്തൃതമായുള്ള നിത്യഹരിതസസ്യങ്ങളാണ് ഇവിടെ കാണപ്പെടുന്നത്. വണ്ണക്കുറവും ശിഖരരഹിതവുമായിരിക്കും ഇവിടുത്തെ സസ്യങ്ങൾ. 

മിറിസ്റ്റിക്കേസി സസ്യകുടുംബത്തിലെ വിവിധ സസ്യങ്ങൾ ഇവിടെ കാണപ്പെടുന്നു. ഭൂമിക്കു മുകളിലേക്ക് ഉയർന്നു നിൽക്കുന്ന കെട്ടുപിണഞ്ഞ വേരുകളാണ് ഇവയുടെ പ്രത്യേകത. ഈ വേരുകൾ "റ" പോലെ അന്തരീക്ഷത്തിലേക്ക് ഉയർന്നു നിൽക്കുന്നു. വേരുകളിലൂടെയാണ് ഇവയുടെ ശ്വസനപ്രക്രിയ നടക്കുന്നത്. ഈ വേരുകൾ "നീ റൂട്ട്" (Knee Root) എന്നറിയപ്പെടുന്നു. മണൽ കലർന്ന എക്കൽ മണ്ണുള്ള ശുദ്ധജല ആവാസമേഖലയാണ് ഈ ചതുപ്പുകളുടെ മറ്റൊരു പ്രത്യേകത. ജൂൺ മുതൽ ജനുവരി വരെ വെള്ളക്കെട്ടുള്ള ചതുപ്പിൽ മറ്റു മാസങ്ങളിൽ ഈർപ്പം നിറഞ്ഞിരിക്കുന്നു. സമുദ്രനിരപ്പിൽ നിന്നും 150 മുതൽ 300 മീറ്റർ വരെ ഉയരത്തിലാണ് ഈ ചതുപ്പു വനങ്ങൾ സാധാരണയായി കാണപ്പെടുന്നത്.

കേരളത്തിൽ പശ്ചിമഘട്ട മലനിരകളിൽ മാത്രമാണ് കാണപ്പെടുന്നതെന്ന് നിരീക്ഷിക്കപ്പെട്ടിട്ടുണ്ട്. അതീവ പാരിസ്ഥിതികപ്രാധാന്യമുള്ള വിരളമായ ആവാസവ്യവസ്ഥയായ മിരിസ്റ്റിക്ക ചതുപ്പുകൾ കേരളത്തിൽ ആദ്യം കണ്ടെത്തിയത് കൊല്ലം ജില്ലയിലെ ചെന്തുരുണി-കുളത്തൂപ്പുഴ വനമേഖലയിലാണ്. 1960 കളിലാണ്ഇത് ആദ്യം റിപ്പോർട്ട് ചെയ്യപ്പെട്ടത്.പുണെയിലെ എ.ആർ .ഐ യിലെ വിദഗ്ദ്ധർ ഇതിനെക്കുറിച്ച് വിശദമായ പഠനം നടത്തുകയും ഏകദേശം 53 പ്രദേശങ്ങളിൽ ഈ ആവാസവ്യവസ്ഥയുണ്ടെന്നു മനസ്സിലാക്കാനും കഴിഞ്ഞിട്ടുണ്ട്

ഇടുക്കി ജില്ലയിലെ നേര്യമംഗലത്തും കോട്ടയം ജില്ലയിലെ തട്ടേക്കാട് പക്ഷിസങ്കേതത്തിനു സമീപമുള്ള ഉരുളൻതണ്ണിയിലും കാസർകോട് ജില്ലയിലെ കമ്മാടംകാവിലും കണ്ണൂർ ജില്ലയിലെ മട്ടന്നൂർ നഗരസഭയിലെ പൂങ്ങോട്ടുംകാവിലും ആറളം വന്യജീവി സംരക്ഷണകേന്ദ്രത്തിലും ഇത്തരം ചതുപ്പുകൾ കണ്ടെത്തിയിട്ടുണ്ട്.



</doc>
<doc id="244728" url="https://ml.wikipedia.org/wiki?curid=244728" title="കദംബവള്ളി">
കദംബവള്ളി

പശ്ചിമഘട്ടതദ്ദേശവാസിയായ ഒരു വള്ളിച്ചെടിയാണ് കദംബവള്ളി. . അമ്പലങ്ങളുടെ അടുത്തു നട്ടുവളർത്താറുണ്ട്. പൂജകൾക്ക് ഉപയോഗിക്കുന്നു. വടക്കേ ഇന്ത്യയിൽ വളരെ വിരളമായേ കാണാറുള്ളൂ. വൈൽഡ് ജാസ്മിൻ, മലബാർ ജാസ്മിൻ ,കാട്ടു മുല്ല എന്നെല്ലാം അറിയപ്പെടുന്നു.



</doc>
<doc id="244729" url="https://ml.wikipedia.org/wiki?curid=244729" title="പനാമ ഉൾക്കടൽ">
പനാമ ഉൾക്കടൽ

തെക്കൻ പനാമയുടെ സമുദ്രതീരത്തുള്ള കടൽവിതാനത്തെയാണ് പനാമ ഉൾക്കടൽ എന്ന് വിളിക്കുന്നത്. പസഫിക്ക് സമുദ്രത്തിലാണ് ഇത് സ്ഥിതി ചെയ്യുന്നത്. ഏകദേശം 250 കിലോമീറ്റർ വീതിയും 220 മീറ്റർ ആഴവും 2400 ചതുരശ്ര കിലോമീറ്റർ വിസ്തീർണ്ണവും ഈ കടലിടുക്കിനുണ്ട്. പനാമ ഉൾക്കടലിനെ കരീബിയൻ കടലും അറ്റ്‌ലാന്റിക് മഹാസമുദ്രവുമായി പനാമ കനാൽ വഴി ബന്ധിപ്പിച്ചിരിക്കുന്നു.


</doc>
<doc id="244731" url="https://ml.wikipedia.org/wiki?curid=244731" title="ഗോൾ (മലയാള ചലച്ചിത്രം)">
ഗോൾ (മലയാള ചലച്ചിത്രം)

കമലിന്റെ സംവിധാനത്തിൽ 2007ൽ പുറത്തിറങ്ങിയ മലയാളചലച്ചിത്രമാണ് ഗോൾ. ക്യാമ്പസിന്റെ പശ്ചാത്തലത്തിലാണ് ഈ ചലച്ചിത്രം ഒരുക്കിയിരിക്കുന്നത്. പുതുമുഖങ്ങൾ പ്രധാനവേഷങ്ങളിലെത്തിയ ഈ ചിത്രത്തിൽ രജത് മേനോൻ, അക്ഷ പർദാസാനി, മുക്ത ജോർജ്ജ്, റഹ്‌മാൻ, മുകേഷ് തുടങ്ങിയവരാണ് അഭിനയിച്ചിരിക്കുന്നത്. ഈ സിനിമയിലെ ഗാനങ്ങൾ ചിട്ടപ്പെടുത്തിയിരിക്കുന്നത് വിദ്യാസാഗറാണ്.


</doc>
<doc id="244732" url="https://ml.wikipedia.org/wiki?curid=244732" title="സി.എം.വൈ.കെ. നിറവ്യവസ്ഥ">
സി.എം.വൈ.കെ. നിറവ്യവസ്ഥ

സ്യാൻ, മജന്ത, മഞ്ഞ, എന്നീ നിറങ്ങളിലുള്ള മഷി വ്യത്യസ്ത അളവുകളിലും കടുപ്പത്തിലും മിശ്രണം ചെയ്ത് മറ്റനവധി നിറങ്ങളെ സൃഷ്ടിക്കുന്ന രീതിക്കാണ് സി.എം.വൈ.കെ. നിറവ്യവസ്ഥ എന്നുപറയുന്നത്. അച്ചടിക്ക് ഉപയോഗിക്കുന്നത് ഈ നിറവ്യവസ്ഥയാണ്. നിറരൂപീകരണത്തിന് സി.എം.വൈ.കെ. നിറവ്യവസ്ഥ സ്യാൻ(cyan), മജന്ത(magentha), മഞ്ഞ(yellow) എന്നീ പ്രാഥമിക നിറങ്ങളാണ് ഉപയോഗിക്കുന്നത്. അച്ചടിയിൽ സ്യാൻ, മജന്ത, മഞ്ഞ എന്നീ നിറങ്ങളുള്ള മഷികൾ ഒരേ അളവിൽ ചാലിച്ചാൽ കറുപ്പ് നിറം കിട്ടില്ല പകരം കടും ചാരമേ കിട്ടൂ അതുകൊണ്ട് അച്ചടിക്ക് പ്രത്യേകം കറുപ്പ് നിറം ഉപയോഗിക്കുന്നു.


</doc>
<doc id="244733" url="https://ml.wikipedia.org/wiki?curid=244733" title="കേക്ക്ഏറ്റെ">
കേക്ക്ഏറ്റെ

കേക്ക്ഏറ്റെ എന്നത് 40 മുറികളുള്ള ന്യൂയോർക്കിലെ വെസ്റ്ചെസ്റ്റെർ കൌണ്ടിയിൽ സ്ഥിതി ചെയുന്ന ഒരു കൂറ്റൻ ബംഗ്ലാവ് ആണ്. ഇത് നിർമ്മിച്ചത്‌ എണ്ണ വ്യവസായി ആയ ജോൺ ഡി. റോക്ക്ഫെല്ലർ ആണ്. ഈ കൂറ്റൻ ബംഗ്ലാവ് രോക്ക്ഫെല്ലെർ വംശത്തിന്റെ 4 തലമുറകളുടെ വസതി ആയിരുന്നു.

അമേരിക്കയിലെ പ്രശസ്തമായ വൻ സ്വകാര്യ ബംഗ്ലാവുകളിൽ ഒന്നാണ് ഇത്. ഇത് രൂപകൽപന ചെയ്തത് ചെസ്റ്റർ ഹോംസ് അൽട്രിച്ച്, വില്ല്യംസ് ആദംസ് ദെലാണോ എന്നിവരാണ്‌.


</doc>
<doc id="244738" url="https://ml.wikipedia.org/wiki?curid=244738" title="മെഴുകുതിരി">
മെഴുകുതിരി

മെഴുകു കൊണ്ടുള്ള സ്തംഭത്തിനുള്ളിൽ തിരി വച്ചിരിക്കുന്ന സംവിധാനം. രാത്രികാലങ്ങളിൽ വിളക്കായി ഉപയോഗിക്കുന്നു. ഏറെ പഴക്കമുള്ള ഈ വിളക്കിന്റെ വിവിധ വലിപ്പത്തിലുള്ള രൂപങ്ങൾ ഇന്ന് ലഭ്യമാണ്.

തുണി കൊണ്ടോ നൂലുകൊണ്ടോ ആണ് മെഴുകുതിരിയിലെ തിരി നിർമ്മിച്ചിരിക്കുന്നത്. തിരി ആദ്യം കത്തിച്ചുകൊടുക്കേണ്ടതുണ്ട്. തിരി കത്തുന്ന ചൂടിൽ മെഴുക് ഉരുകുകയും ബാഷ്പീകരിക്കുകയും ചെയ്യും. ഈ മെഴുകുബാഷ്പം ഓക്സിജനുമായി ചേർന്നു കഴിഞ്ഞാൽ വളരെ എളുപ്പം ജ്വലിക്കുന്നതാണ്. തിരിക്കു ചുറ്റും പിന്നീട് ജ്വലിക്കുന്നതു മുഴുവൻ ഈ മെഴുകുബാഷ്പമാണ്. ഈ ചൂടിൽ ചുറ്റുമുള്ള മെഴുക് പതിയെ ഉരുകുകയും തിരിയിലൂടെ കേശികത്വം മൂലം മുകളിലേക്കുയരുകയും ചെയ്യും. ഈ ദ്രാവകമെഴുക് ചൂടേറ്റ് ബാഷ്പമവുകയും ഓക്സിജനുമായിച്ചേർന്ന് തിരിക്കു ചുറ്റും ജ്വാലയുണ്ടാക്കുകയും ചെയ്യും.
പണ്ടുകാലത്ത് തേൻമെഴുകും മൃഗക്കൊഴുപ്പും മറ്റുമായിരുന്നു മെഴുകുതിരികൾ ഉണ്ടാക്കാൻ ഉപയോഗിച്ചിരുന്നത്. ഇപ്പോൾ പാരഫിൻ മെഴുകാണ് മെഴുകുതിരികൾ നിർമ്മിക്കാനായി കൂടുതലായും ഉപയോഗിക്കുന്നത്. മെഴുകുതിരികളുടെ നിറം സാധാരണയായി വെള്ളയാണ്. മെഴുകിൽ വിവിധ ചായങ്ങൾ ചേർത്ത് നിറങ്ങളുള്ള മെഴുകുതിരികളും ഉണ്ടാക്കാറുണ്ട്.

മഞ്ഞ കലർന്ന പ്രകാശമാണ് മെഴുകുതിരി ജ്വാലയ്ക്ക്. പ്രകാശത്തിനൊപ്പം ചൂടും പുറന്തള്ളുന്നുണ്ട്.

സ്ഥിരതയുള്ള ജ്വാല നൽകാൻ മെഴുകുതിരിക്ക് കഴിയും. വളരെക്കുറച്ചു പുക മാത്രമേ ഉള്ളൂ എന്നതിനാൽ മണ്ണെണ്ണവിളക്കുകളെ അപേക്ഷിച്ച് കൂടുതൽ പേരും മെഴുകുതിരികൾ തിരഞ്ഞെടുക്കുന്നു. എണ്ണവിളക്കുകളെ അപേക്ഷിച്ച് ഇന്ധനം ചോരുന്നില്ല എന്ന ഗുണവും മെഴുകുതിരിക്കുണ്ട്. വിവിധ വലിപ്പത്തിലും രൂപത്തിലും നിർമ്മിക്കാം എന്നതും മെഴുകുതിരിയുടെ വ്യാപനം വർദ്ധിപ്പിക്കുന്നു.

പ്രധാനമായും മൂന്നു ഭാഗങ്ങളാണ് മെഴുകുതിരി ജ്വാലയ്ക്ക് ഉള്ളത്. തിരിയോടടുത്ത് മെഴുകുബാഷ്പം നിറഞ്ഞ ഭാഗം. ജ്വാലയ്ക്കു നടുക്കായി ഭാഗികമായി കത്തുന്ന ബാഷ്പമാണുള്ളത്. പൂർണ്ണമായും ബാഷ്പം കത്തുന്നത് പുറംപാളിയിൽ വച്ചാണ്. നേരിയ ചുവപ്പു നിറത്തോടെയായിരിക്കും ഈ ഭാഗം കാണപ്പെടുക. രാസദീപ്തി എന്ന പ്രതിഭാസം മൂലം തിരിയോടു ചേർന്ന് അടിഭാഗത്തായി നീല നിറത്തിലുള്ള ജ്വാലയും കാണാം.

രാത്രികാലങ്ങളിൽ വെളിച്ചത്തിനായി ഉപയോഗിക്കുന്നതാണ് പ്രധാന ഉപയോഗമെങ്കിലും ക്രിസ്താനികൾ പള്ളിയിലും വീടുകളിലും പ്രാർത്ഥനയ്ക്കായി ഉപയോഗിക്കുന്നു. പ്രതിഷേധം, ഐക്യദാർഡ്യം തുടങ്ങിയ സമാധാനപരമായ പ്രകടനങ്ങൾക്ക് മെഴുകുതിരി ഇന്ന് വ്യാപകമായി ഉപയോഗിക്കുന്നു. പിറന്നാൾ ആഘോഷത്തിനിടയിൽ കേക്കിന് മുകളിൽ മെഴുകുതിരി കത്തിച്ചു വെയ്ക്കുന്നതും സാധാരണമാണ്.


</doc>
<doc id="244753" url="https://ml.wikipedia.org/wiki?curid=244753" title="ശശികാന്ത് ശർമ">
ശശികാന്ത് ശർമ

ഇന്ത്യയുടെ പന്ത്രണ്ടാമത് കൺട്രോളർ ആൻഡ് ഓഡിറ്റർ ജനറലായി ആയി നിയമിതനാകുന്ന ഉദ്യോഗസ്ഥനാണ് ശശികാന്ത് ശർമ.പ്രതിരോധ സെക്രട്ടറിയായിരുന്ന ഇദ്ദേഹം വിനോദ് റായ് യുടെ പിൻഗാമിയായിട്ടാണ് ഈ സ്ഥാനത്തേക്ക് വരുന്നത്. 2011 ജൂലായിലാണ് പ്രതിരോധ സെക്രട്ടറിയാകുന്നത്. 1976 ബിഹാർ കേഡർ ഐ.എ.എസ്. ഉദ്യോഗസ്ഥനായ ശർമ സംസ്ഥാനത്തും കേന്ദ്രത്തിലും പ്രധാന പദവികൾ വഹിച്ചു. പ്രതിരോധ വകുപ്പിൽ ഡയറക്ടർ ജനറലും ധനകാര്യ സെക്രട്ടറിയുമായിരുന്നു.


</doc>
<doc id="244758" url="https://ml.wikipedia.org/wiki?curid=244758" title="ഉഷാറാണി ഹൂജ">
ഉഷാറാണി ഹൂജ

രാജസ്ഥാനിലെ പ്രമുഖ ശില്പിയായിരുന്നു ഉഷാറാണി ഹൂജ(1923 - 22 മേയ് 2013). ഒട്ടേറെ ദേശീയ പുരസ്‌കാരങ്ങൾ ലഭിച്ചിട്ടുണ്ട്. ഉഷാറാണിയുടെ ശില്പങ്ങൾ ജയ്പുർ ഉൾപ്പെടെയുള്ള നഗരങ്ങളിൽ പ്രദർശിപ്പിച്ചിട്ടുണ്ട്.
സെന്റ് സ്റ്റീഫൻസ് കോളേജിൽ ഫിലോസഫിയിലെ ബിരുദാനന്തര ബിരുദ പഠന സമയത്ത്, ഡൽഹിയിൽ നടന്ന ശില്പനിർമ്മാണ ക്ലാസിൽ പങ്കെടുത്തതാണ് വഴിതിരിവായത്. പിന്നീട് ലണ്ടനിലെ റീജെന്റ് സ്ട്രീറ്റ് പോളിടെക്‌നിക്കിൽ ചേർന്ന് ശില്പനിർമ്മാണം പഠിച്ചു. 1959 മുതൽ ജയ്പുരിൽ താമസിച്ച് വെങ്കലം, ഇരുമ്പ്, ഫൈബർ, ഗ്ലാസ് തുടങ്ങി ഒട്ടേറെ മാധ്യമങ്ങളിൽ ശില്പം തീർത്ത് ശ്രദ്ധ നേടി. 

പരേതനായ ഭൂപേന്ദ്ര ഹൂജയാണ് ഭർത്താവ്. 


</doc>
<doc id="244773" url="https://ml.wikipedia.org/wiki?curid=244773" title="മണവാട്ടി (ചലച്ചിത്രം)">
മണവാട്ടി (ചലച്ചിത്രം)

തങ്കമൂവീസിന്റെ ബാനറിൽ രാജു എം. മാത്തൻ അവതരിപ്പിച്ച മലയാളചലച്ചിത്രമാണ് മണവാട്ടി. ന്യൂട്ടോൺ സ്റ്റുഡിയോയിൽ നിർനിച്ച ഈചിത്രം 1964 ഏപ്രിൽ 10-ന് പ്രദർശിപ്പിക്കാൻ തുടങ്ങി. അശോക ഫിലിംസാണ് ചിത്രം വിതരണം ചെയ്തത്.





</doc>
<doc id="244774" url="https://ml.wikipedia.org/wiki?curid=244774" title="പച്ചക്കുതിര (ചലച്ചിത്രം)">
പച്ചക്കുതിര (ചലച്ചിത്രം)

കമൽ സംവിധാനം ചെയ്ത് 2006 ഏപ്രിലിൽ തിയേറ്ററുകളിൽ എത്തിയ ഒരു മലയാളഹാസ്യ ചലച്ചിത്രമാണ് പച്ചക്കുതിര. ബാബു ഷാഹിർ നിർമിച്ചിരിക്കുന്ന ഈ ചിത്രത്തിൽ ദിലീപ്, ഗോപിക, സലിം കുമാർ, സിദ്ദിഖ് തുടങ്ങിയവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ദിലീപ് ഈ ചിത്രത്തിൽ ഇരട്ടവേഷത്തിലാണ് അഭിനയിച്ചിരിക്കുന്നത്. ഈ ചലച്ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് ഇളയരാജയാണ്.ഈ ചിത്രത്തിന് മികച്ച പ്രതികരണമാണ് തിയേറ്ററുകളിൽ ലഭിച്ചത്. കമലിന്റെ ഏറ്റവും മോശം ചിത്രങ്ങളിൽ ഒന്നായി ഇത് കണക്കാക്കപ്പെടുന്നു.
ഒരു ജൂനിയർ ആർട്ടിസ്റ്റായ ആനന്ദക്കുട്ടൻ, ചെറുപ്പത്തിലെ തന്നെ ജർമനിയിൽ എത്തപ്പെട്ട തന്റെ ഇളയ സഹോദരൻ ആകാശ് മേനോനെ വീണ്ടും കാണുന്നു. എന്നാൽ ബുദ്ധിസ്ഥിരതയില്ലാത്ത ആകാശിന്റെ പ്രവർത്തികൾ ആനന്ദിന്റെ ജീവിതത്തിൽ പല പ്രയാസങ്ങളും സൃഷ്ടിക്കുകയും അയാൾ സഹോദരനെ വെറുക്കാൻ തുടങ്ങുകയും ചെയ്യുന്നു. എന്നാൽ പതിയെ അയാൾ സഹോദരനുമായി ഒരു ആത്മബന്ധം സ്ഥാപിച്ചെടുക്കുകയും പിരിയാൻ പോലും കഴിയാതെ അവർക്കിടയിൽ സ്നേഹം രൂപപ്പെടുന്നു. എന്നാൽ മനസ്സില്ലാമനസോടെയാണെങ്കിലും അയാൾക്ക് തന്റെ സഹോദരനെ വീണ്ടും പിരിയേണ്ടി വരുന്നു.


</doc>
<doc id="244775" url="https://ml.wikipedia.org/wiki?curid=244775" title="പൂങ്ങോട്ടുംകാവ്">
പൂങ്ങോട്ടുംകാവ്

കണ്ണൂർ ജില്ലയിലെ മട്ടന്നൂർ നഗരസഭയിൽ കോളാരി വില്ലേജിൽ ഉൾപ്പെടുന്ന ചെറിയ ഒരു വനപ്രദേശമാണ് പൂങ്ങോട്ടുംകാവ്. കൊട്ടിയൂർ റേഞ്ചിൽ തോലമ്പ്ര സെക്ഷനിലെ റിസർവ് വനപ്രദേശമാണിത്. 35 ഏക്കർ മാത്രമേ ഈ വനത്തിന് വിസ്തീർണ്ണമുള്ളൂ. ഇതിൽ 28 ഏക്കർ വനം വകുപ്പിൻറേതും 7 ഏക്കർ അയ്യപ്പൻകാവ് ഊരാളൻമാരുടേതുമാണ്. അഞ്ഞൂറു വർഷത്തിലധികം പഴക്കമുണ്ട് ഇവുടുത്തെ കാവിന് എന്നാണ് പുരാവസ്തുശാസ്ത്രജ്ഞരുടെ അഭിപ്രായം. സവിശേഷമായ മിരിസ്റ്റിക്കാ ചതുപ്പ് ഇവിടെ കാണപ്പെടുന്നു. പ്രാചീന കാലത്തെ ദേവാലയ അവശിഷ്ടങ്ങളും മൺപ്രതിമകളും ഇവിടെ ഉണ്ട്. ചുമർചിത്രങ്ങൾക്ക് പ്രസിദ്ധമായ പരിയാരം സുബ്രഹ്മണ്യസ്വാമി ക്ഷേത്രവും ഇതിനു സമീപത്താണ്.


</doc>
<doc id="244801" url="https://ml.wikipedia.org/wiki?curid=244801" title="ജോൺ നിക്കോൾസൺ">
ജോൺ നിക്കോൾസൺ

ബ്രിട്ടീഷ് ഇന്ത്യയിലെ പ്രശസ്തനായ ഒരു സൈനികനും ഭരണകർത്താവുമായിരുന്നു ജോൺ നിക്കോൾസൺ (). വടക്കുപടിഞ്ഞാറൻ അതിർത്തിപ്രദേശങ്ങൾ ബ്രിട്ടീഷ് നിയന്ത്രണത്തിലാക്കുന്നതിന് ഹെൻറി ലോറൻസിനു കീഴിൽ നിയോഗിക്കപ്പെട്ട ഉദ്യോഗസ്ഥരിൽ പ്രമുഖനായിരുന്നു നിക്കോൾസൺ. 1857-ലെ ഇന്ത്യൻ ലഹളയിൽ ദില്ലി തിരിച്ചുപിടിക്കാൻ പഞ്ചാബിൽ നിന്നെത്തിയ ബ്രിട്ടീഷ് സംഘത്തിന്റെ നായകരിലൊരാളുമായിരുന്നു. ദില്ലിയിൽ വച്ചുനടന്ന പോരാട്ടത്തിൽ പരിക്കേറ്റ് 1857 സെപ്റ്റംബറിൽ കൊല്ലപ്പെട്ടു. ജോൺ നിക്കോൾസന്റെ സ്മാരകമായി നിക്കോൾസൺ റോഡ്, നിക്കോൾസൺ സെമിത്തേരി എന്നിവ ദില്ലിയിലെ കശ്മീരി ഗേറ്റ് പ്രദേശത്തുണ്ട്.

പഞ്ചാബ് റെസിഡന്റും വടക്കുപടിഞ്ഞാറൻ അതിർത്തിപ്രവിശ്യകളുടെ ചീഫ് അഡ്മിനിസ്ട്രേറ്ററായിരുന്ന ഹെൻറി ലോറൻസിനു കീഴിൽ 1847-48 കാലയളവിൽ വടക്കുപടിഞ്ഞാറൻ അതിർത്തിയിൽ ജോലി ചെയ്തു. ഹെൻറിയെ പഞ്ചാബിൽ നിന്ന് പുറത്താക്കി, ജോൺ ലോറൻസ് പഞ്ചാബിന്റെ ചീഫ് കമ്മീഷണർ സ്ഥാനം ഏറ്റെടുത്തപ്പോൾ അദ്ദേഹവുമായുള്ള അഭിപ്രായവ്യത്യാസത്തെത്തുടർന്ന് നിക്കോൾസൺ കശ്മീരിലേക്ക് മാറി. പിന്നീട് വീണ്ടും പഞ്ചാബിലേക്ക് തിരിച്ചെത്തി പെഷവാറിന്റെ ചുമതലയേറ്റു. 1857-ലെ ലഹള സമയത്ത് ജോൺ ലോറൻസ് തന്നെയാണ് നിക്കോൾസണെ ദില്ലിയിലേക്കുള്ള സൈന്യത്തിന്റെ തലവനായി നിയോഗിച്ചത്. 
നിക്കോൾസണില്ലാതിരുന്നെങ്കിൽ ബ്രിട്ടീഷുകാർക്ക് ദില്ലി ഒരിക്കലും തിരിച്ചുപിടിക്കാൻ സാധിക്കുമായിരുന്നില്ലെന്ന് ജോൺ ലോറൻസ് തന്നെ പിന്നീട് അഭിപ്രായപ്പെട്ടിരുന്നു.

വളരെ നേതൃഗുണവും, ധൈര്യവും, കൊടിയ ക്രൂരതകൾ കാണിക്കാൻ പോലും യാതൊരു മടിയുമില്ലാത്ത വ്യക്തിയായിരുന്നു നിക്കോൾസൻ. പഞ്ചാബ് അതിർത്തിയിലായിരിക്കുമ്പോൾ ചില മതവിഭാഗങ്ങളെ വളരെ പ്രചോദിപ്പിക്കുകയും അവർ അദ്ദേഹത്തെ വിഷ്ണുവിന്റെ അവതാരമായി കണക്കാക്കുക വരെ ചെയ്തിരുന്നു. ലഹളക്കാലത്തെ പ്രകടനത്തിന്റെ പേരിൽ ഇന്ത്യയിലെ ബ്രിട്ടീഷുകാരുടെ ആരാധനപുരുഷനായിരുന്നു നിക്കോൾസൺ. പഞ്ചാബിൽ നിന്ന് ദില്ലിയിലെത്തിയ ഉടനെത്തന്നെ ഓഗസ്റ്റ് 25 -ന് നജഫ്ഗഢിൽ ശിപായികളുമായി പോരാട്ടത്തിലേർപ്പെട്ടു. സെപ്റ്റംബർ 14-ലെ പോരാട്ടത്തെ നയിക്കുകയും അതേ ദിവസം ഗുരുതരമായി പരിക്കേൽക്കുകയും ചെയ്തു.


</doc>
<doc id="244803" url="https://ml.wikipedia.org/wiki?curid=244803" title="കെ.ആർ. വിജയ">
കെ.ആർ. വിജയ

ഇന്ത്യയിലെ പ്രസിദ്ധ നടിയായ കെ.ആർ. വിജയ മലയാളം, തമിഴ്, തെലുഗു എന്നീ ഭാഷകളിൽ തന്റെ അഭിനയം കാഴ്ച്ചവച്ചിട്ടുണ്ട്. 1960-ൽ തുടങ്ങിയ അവരുടെ സിനീമജീവിതം കഴിഞ്ഞ നാലു പതിറ്റാണ്ടുകളായി തെക്കേഇന്ത്യയിൽ തുടർന്നുകൊണ്ടിരിക്കുന്നു. തെക്കേഇന്ത്യയിലെ മിക്കവാറും എല്ല നടന്മാർക്കൊപ്പവും കെ.ആർ. വിജയ അഭിനയിച്ചിട്ടുണ്ട്.

1938 നവംബർ 30-ന് തൃശ്ശൂരിൽ ജനിച്ചു. ബാല്യകാലം മുഴുവനും പുണ്യനഗരമായ പളനിയിലാണ് ചെലവഴിച്ചത്. വിജയയുടെ പിതാവ് കേരളത്തിൽ നിന്നുള്ള വ്യക്തിയായിരുന്നു. എം.കെ. രാധയുടെ നാടകട്രൂപ്പിലെ ഒരു നടനായിരുന്ന അദ്ദേഹം സ്വന്തം മകൾ ഒരു വലിയ നടിയായിതീരണം എന്ന് ആഗ്രഹിച്ചിരുന്നു.

1963-ൽ കെ.എസ്. ഗോപാലകൃഷ്ണന്റെ "കർപ്പകം" എന്ന തമിഴ് സിനീമയിൽ അഭിനയിച്ചു കൊണ്ടാണ് കെ.ആർ. വിജയയുടെ സിനീമ ജീവിതം ആരംഭിച്ചത്. ഇദ്ദേഹത്തിന്റെ തന്നെ "നദിയിൽ മുത്തു" എന്ന ഫിലിമിൽ അഭിനയിച്ചുകൊണ്ട് നൂറാമത്തെ ഫിലിമും പൂർത്തിയാക്കി.

എല്ലാ തെക്കേ ഇന്ത്യൻ ഭാഷകളിലുമായി ഏതണ്ടു 400-ഓളം ചിത്രങ്ങളിൽ വിജയ അഭിനയിച്ചിട്ടുണ്ട്. തമിഴിലും, മലയാളതിലും, തെലുങ്കിലുമായി 100 വിതം ചിത്രങ്ങളിൽ അഭിനയിച്ചു. ഹിന്ദിയിലും "ഊഞ്ചേ ലോഗ്" എന്ന പടത്തിൽ അഭിനയിച്ചിട്ടുണ്ട്. ഹിന്ദിയിൽ അവരുടെ കൂടെ അഭിനയിച്ചത് രജ്കുമാറും, ഫെറോസ് ഖാനുമായിരുന്നു. അരഡസനോളം കന്നടചിത്രത്തിലും അവർ അഭിനയിച്ചിട്ടുണ്ട്.

കെ.ആർ. വിജയുടെ ചില പ്രശസ്ത സിനീമകൾ.


</doc>
<doc id="244810" url="https://ml.wikipedia.org/wiki?curid=244810" title="ബോബി ഫാരൽ">
ബോബി ഫാരൽ

1970കളിലും 1980കളിലും ലോകമെമ്പാടുമുള്ള സംഗീത പ്രേമികളെ ആവേശം കൊള്ളിച്ച യൂറോപ്യൻ സംഗീത വൃന്ദമായിരുന്ന ബോണി എമ്മിലെ ഏക പുരുഷ അംഗമായിരുന്നു ഡച്ച് നർത്തകനായ ബോബി അൽഫോൺസോ ഫാരൽ എന്ന ബോബി ഫാരൽ (ജ: 1949 ഒക്ടോബർ 6– മ: 2010 ഡിസം:30).
ബോബി ഫാരൽ ലെസ്സർ ആന്റിലസ്സിലെ അരുബ ദ്വീപിലാണ് ജനിച്ചത്. 15 വയസ്സുവരെ അവിടെക്കഴിഞ്ഞ ബോബി സ്കൂൾ പഠനത്തിനു ശേഷം 2 വർഷത്തോളം ഒരു കപ്പൽ ജോലിക്കാരനായും ജോലി നോക്കി.തുടർന്ന് നോർവേയിലേയ്ക്കും നെതർലന്റ്സിലേയ്ക്കും പ്രവർത്തനരംഗം മാറ്റി. നെതർലന്റ്സിൽ ഒരു നൃത്തശാലയിൽ ജോലി നോക്കുകയും പിന്നീട് ജർമ്മനിയിൽ മികച്ചഅവസരങ്ങൾക്കു വേണ്ടി ശ്രമിയ്ക്കുകയുണ്ടായി.

ജർമ്മനിയിൽ വച്ചാണ് കലാപരിപാടികളുടെ നിർമ്മാതാവായ ഫ്രാങ്ക് ഫാരിയൻ ബോബിയെ ബോണി എം എന്ന സംഗീത സംഘത്തിനു വേണ്ടി കണ്ടെത്തുന്നത്.ലിസ് മിച്ചൽ, മർസിയ ബാരറ്റ്, മെയ്സി വില്യംസ്, ബോബി ഫാരൽ എന്നിവരായിരുന്നു സംഘത്തിലെ മറ്റംഗങ്ങൾ. 2005 ൽ റോജർ സാഞ്ചസിന്റെ "ടേൺ ഓൺ മ്യൂസിക്" എന്ന വീഡിയോചിത്രത്തിലും ബോബി പ്രകടനം കാഴ്ചവച്ചിട്ടുണ്ട്.

Singles


</doc>
<doc id="244818" url="https://ml.wikipedia.org/wiki?curid=244818" title="വഴുക്കൽ (Julostylis polyandra)">
വഴുക്കൽ (Julostylis polyandra)

തെക്കെപശ്ചിമഘട്ടതദ്ദേശവാസിയായ ഒരു ചെറിയമരമാണ് വഴുക്കൽ. . 12 മീറ്റർ വരെ ഉയരം വയ്ക്കും. 800 - 1200 മീറ്ററിനിടയിലുള്ള നനവാർന്ന നിത്യഹരിതവനങ്ങളുടെ ഓരങ്ങളിൽ കാണുന്നു. അഗസ്ത്യമലയിലും പെരിയാർ പ്രദേശത്തും കാണുന്നു. വംശനാശഭീഷണിയുള്ള മരമാണിത്.



</doc>
<doc id="244852" url="https://ml.wikipedia.org/wiki?curid=244852" title="കമ്മട്ടിവള്ളി">
കമ്മട്ടിവള്ളി

പശ്ചിമഘട്ടതദ്ദേശവാസിയായ ഒരു വള്ളിച്ചെടിയാണ് കമ്മട്ടിവള്ളി. . Kamettia ജനുസിൽ കമ്മട്ടിവള്ളി മാത്രമേ ഉണ്ടായിരുന്നുള്ളൂ എന്നാണ് ഏറെക്കാലം വിചാരിച്ചിരുന്നത്.



</doc>
<doc id="244855" url="https://ml.wikipedia.org/wiki?curid=244855" title="ലിഡിയ ഡേവിസ്">
ലിഡിയ ഡേവിസ്

മാൻ ബുക്കർ ഇന്റർനാഷണൽ പുരസ്‌കാരത്തിന് അർഹയായ അമേരിക്കൻ എഴുത്തുകാരിയും ഫ്രഞ്ച് വിവർത്തകയുമാണ് ലിഡിയ ഡേവിസ് (ജനനം :1947). ചെറുകഥാരംഗത്തെ സമഗ്ര സംഭാവനയ്ക്കാണ് അവാർഡ്.ദ എൻഡ് ഓഫ് ദ സ്റ്റോറി, ദ വെറൈറ്റീസ്സ് ഓഫ് ഡിസ്റ്റർബൻസസ്, എന്നീ കൃതികളാണ് ബുക്കർ ഇന്റർനാഷണൽ പുരസ്കാരത്തിന് അവരെ അർഹയാക്കിയത്. ചെറുകഥ, വിവർത്തനം എന്നീ മേഖലകളിൽ ശ്രദ്ധേയമായ സംഭാവനകൾ നൽകിയ ലിഡിയയുടെ കഥകളിലെ മുഖ്യ ആകർഷണം കാൽപ്പനികതയാണ്. 
അമേരിക്കയിലെ നോർത്താംപ്റ്റൺ - മസാചുസറ്റ്സിൽ ജനിച്ചു. ന്യൂയോർക്കിൽ താമസിക്കുന്ന ലിഡിയ, ആൽബനി യൂണിവേഴ്‌സിറ്റിയിലെ ക്രിയേറ്റീവ് റൈറ്റിങ് പ്രോഫസറാണ്. ഇവരുടെ പല കഥകളും ഒറ്റവാചകങ്ങളിലുള്ളവയാണ്. മിക്ക കഥകളുടെയും നീളം ഒരു ഖണ്ഡികയിലൊതുങ്ങും. 



</doc>
<doc id="244857" url="https://ml.wikipedia.org/wiki?curid=244857" title="സമാന്തരമിഥ്യായന്ത്രം">
സമാന്തരമിഥ്യായന്ത്രം

പല ഇനത്തിലും തരത്തിലുമുള്ള ഒന്നിലധികം കമ്പ്യൂട്ടറുകളുടെ ക്രിയാശക്തി ഒരുമിച്ചുചേർത്ത്,നെറ്റ്വർക്ക് അധിഷ്ഠിതമായ സോഫ്റ്റ്‌വെയർ വഴി അവയിലെല്ലാം ഒരേ സമയത്തു നടത്താവുന്ന സമാന്തരപ്രക്രിയകളിലൂടെ രൂപീകരിച്ച ഒരു അവാസ്തവിക സൂപ്പർകമ്പ്യൂട്ടർ ആണു് സമാന്തര മിഥ്യായന്ത്രം (Parallel Virtual Machine (PVM)).

ഈ സംവിധാനത്തിലെ അംഗങ്ങളായ കമ്പ്യൂട്ടറുകൾ യുണിക്സ്, വിൻഡോസ്, ആൻഡ്രോയ്ഡ് തുടങ്ങി വിവിധ ഓപ്പറേറ്റിങ്ങ് സിസ്റ്റങ്ങളിലാവാം പ്രവർത്തിക്കുന്നതു്. എങ്കിൽപ്പോലും, ഓരോ ഓപ്പറേറ്റിങ്ങ് സിസ്റ്റത്തിലേയും ഏറ്റവും നല്ല സൗകര്യങ്ങളും മേന്മകളും മുതലാക്കി അതെല്ലാം ഒന്നിച്ചുചേർത്തു് പരമാവധി ക്ഷമതയും വേഗതയുമുള്ള ഉത്തരങ്ങളും തീരുമാനങ്ങളും കൈവരിക്കാനാവും. ഈ തരം മിഥ്യാസംയോജനസംവിധാനത്തിനു് ഉപയോഗിക്കുന്ന സോഫ്റ്റ്‌വെയറുകൾ പൊതുവേ ഉയർന്ന ജംഗമശേഷി (highly portable) ഉള്ളവയാണു്.


</doc>
<doc id="244858" url="https://ml.wikipedia.org/wiki?curid=244858" title="ഡി. തങ്കപ്പൻ നായർ">
ഡി. തങ്കപ്പൻ നായർ

പ്രശസ്ത ഭാഷാ പണ്ഡിതനും വിവർത്തകനുമാണ് ഡി. തങ്കപ്പൻ നായർ (ജനനം : 1932). പ്രഥമ വിവർത്തകരത്‌നം പുരസ്‌കാരം നേടി. കുറ്റവും ശിക്ഷയും, അവസാനത്തെ മോഹികൻ , അന്ന കരെനീന, അമ്മ, പാവങ്ങൾ , യുദ്ധവും സമാധാനവും , തൗസന്റ് ലീഗ്‌സ് അണ്ടർ ദി സീ തുടങ്ങി വിശ്വസാഹിത്യത്തിലെ ക്ലാസിക്ക് രചനകളെല്ലാം മലയാളത്തിൽ പുനരാഖ്യാനം ചെയ്ത് പ്രസിദ്ധീകരിച്ചിട്ടുണ്ട്.
തിരുവനന്തപുരത്താണ് ഡി.തങ്കപ്പൻ നായർ ജനിച്ചത്. മാവേലിക്കര ബിഷപ്പ് മൂർ കോളജ് ഹിന്ദി വിഭാഗം തലവനായി വിരമിച്ചു.


</doc>
<doc id="244863" url="https://ml.wikipedia.org/wiki?curid=244863" title="മടവൂർ വാസുദേവൻ നായർ">
മടവൂർ വാസുദേവൻ നായർ

കേരളത്തിലെ പ്രശസ്തനായ ഒരു കഥകളി നടനായിരുന്നു മടവൂർ വാസുദേവൻ നായർ (ഏപ്രിൽ 7, 1929 - ഫെബ്രുവരി 6, 2018). രൗദ്രവും ശംഗാരവും ഒരു പോലെ സമ്മേളിക്കുന്ന അഭിനയ പ്രധാനമായ തെക്കൻ കളരിസമ്പ്രദായ ചിട്ടകൾ പിൻതുടരുന്ന അദ്ദേഹം താടിവേഷങ്ങൾ ഒഴികെ മറ്റെല്ലാ വിഭാഗം കഥകളിവേഷങ്ങളിലും പ്രാഗല്ഭ്യം തെളിയിച്ചിട്ടുണ്ട്. പുരാണബോധം, മനോധർമ്മവിലാസം, പാത്രബോധം, അരങ്ങിലെ സൗന്ദര്യസങ്കൽപ്പനം എന്നിവ മടവൂരിന്റെ വേഷങ്ങളെ മികച്ചതാക്കുന്നു.

തിരുവനന്തപുരം ജില്ലയിലെ മടവൂരിലാണ് ഇദ്ദേഹം ജനിച്ചത്. 1967 മുതൽ 1977 വരെ പത്തുവർഷക്കാലം കലാമണ്ഡലത്തിലെ തെക്കൻ കളരിയിൽ അദ്ധ്യാപകനായി സേവനമനുഷ്ഠിച്ചു. 1978-ൽ തിരുവന്തപുരം ജില്ലയിലെ പകൽക്കുറിയിൽ തെക്കൻ കളരിയ്ക്കായി ഒരു കഥകളികേന്ദ്രം എം കെ കെ നായരുടെ പ്രത്യേക താല്പര്യത്തിൽ ആരംഭിച്ചു. 'കലാഭാരതി കഥകളി വിദ്യാലയം' എന്ന പ്രസ്തുത കഥകളികേന്ദ്രത്തിന്റെ പ്രഥമപ്രിൻസിപ്പാൾ മടവൂർ വാസുദേവൻ നായരായിരുന്നു. "ആവശ്യം വന്നാൽ ചേങ്ങിലയോ കൈമണിയോ എടുത്ത് അരങ്ങു നിയന്ത്രിക്കാൻ കഴിവുള്ള ആൾ" എന്ന് കെ പി എസ് മേനോൻ വിലയിരുത്തിയ മടവൂർ കർണ്ണാടകസംഗീതത്തിലും അവഗാഹമുള്ള പ്രതിഭയായിരുന്നു. ഓൾ ഇന്ത്യാ റേഡിയോയിൽ കഥകളിപ്പദങ്ങൾ പാടിയിട്ടുണ്ട്. 2018 ഫെബ്രുവരി 6-ന് കൊല്ലം ജില്ലയിലെ അഞ്ചലിനടുത്ത് അഗസ്ത്യക്കോട് മഹാദേവക്ഷേത്രത്തിൽ കഥകളി അവതരിപ്പിച്ചുകൊണ്ടിരിക്കേ ഹൃദയാഘാതത്തെത്തുടർന്ന് വേദിയിൽ കുഴഞ്ഞുവീണ് അന്തരിച്ചു.

തിരുവനന്തപുരം ജില്ലയിലെ മടവൂരിൽ കാരോട്ടു പുത്തൻവീട്ടിൽ രാമക്കുറുപ്പിന്റെയും കല്യാണി അമ്മയുടെയും മകനായി 1929 ഏപ്രിൽ ഏഴിനു ജനിച്ചു. പന്ത്രണ്ടാം വയസ്സിൽ മടവൂർ പരമേശ്വരൻപിള്ളയുടെ ശിഷ്യനായി കഥകളി പഠനം ആരംഭിച്ച വാസുദേവൻ നായർ, കുറിച്ചി കുഞ്ഞൻ പണിക്കർ, ചെങ്ങന്നൂർ രാമൻപിള്ള എന്നിവരുടെ കീഴിൽ അഭ്യസനം തുടർന്നു. പതിനാറു വയസ്സുമുതൽ പന്ത്രണ്ടു വർഷം തുടർച്ചയായി ചെങ്ങന്നൂർ രാമൻ പിള്ളയുടെ കീഴിൽ ഗുരുകുല സമ്പ്രദായത്തിലാണ് പഠനം പൂർത്തിയാക്കിയതു്. മുപ്പതു വയസ്സു വരെ മിനുക്കു വേഷങ്ങൾ അണിഞ്ഞിരുന്ന മടവൂർ പിന്നീട് ഗുരു രാമൻപിള്ളയുടെ പാത പിൻതുടർന്ന് കത്തി വേഷങ്ങൾ ചെയ്തു തുടങ്ങി. പച്ചയും കത്തിയും താടിയും മിനുക്കുവേഷങ്ങളുമെല്ലാം ഒരേ പ്രാഗൽഭ്യത്തോടെ അദ്ദേഹം അരങ്ങിൽ അവതരിപ്പിച്ചു. കലാമണ്ഡലത്തിലും പകൽക്കുറി കലാഭാരതിയിലും അധ്യാപകനായിരുന്ന മടവൂരിന് വലിയൊരു ശിഷ്യസമ്പത്തുമുണ്ട്. 2013 ഏപ്രിലിൽ ശതാഭിഷിക്തനായ മടവൂർ മരണം വരെയും അരങ്ങിൽ സജീവമായിരുന്നു.

അവസാനകാലത്ത് കൊല്ലം കാവനാട് കേളീമന്ദിരത്തിലാണ് താമസിച്ചിരുന്നത്. കഥകളി നടൻ എന്നതിനൊപ്പം തന്നെ കഥകളി സംഗീതത്തിലും മടവൂർ തന്റെ പ്രാഗൽഭ്യം തെളിയിച്ചിട്ടുണ്ടു്. കലാമണ്ഡലത്തിലെ കഥകളി അദ്ധ്യാപകനായിരുന്നു.
സാവിത്രിയമ്മയാണ് മടവൂരിന്റെ ഭാര്യ. പ്രശസ്ത ഭരതനാട്യം കലാകാരി ഗംഗാ തമ്പി മടവൂർ വാസുദേവൻ നായരുടെ പുത്രിയാണു്. മധു, മിനി ബാബു എന്നിവരാണ് മറ്റ് മക്കൾ.

രംഭാപ്രവേശം, രാവണൻ, തോരണയുദ്ധം, കല്യാണസൗഗന്ധികം എന്നിവയിലെ ഹനുമാൻ, തെക്കൻ രാജസൂയത്തിലെ ജരാസന്ധൻ (കത്തി), ഉത്തരാസ്വയംവരത്തിലെ ദുര്യോധനൻ, ദുര്യോധനവധത്തിലെ ദുര്യോധനൻ, കുചേലവൃത്തത്തിലെ കുചേലൻ എന്നീ വേഷങ്ങൾ പ്രസിദ്ധങ്ങളാണ്. ആദ്യ കാലത്ത് സ്ത്രീവേഷങ്ങളിൽ പ്രസിദ്ധനായിരുന്നു. ബാണയുദ്ധത്തിലെ അനിരുദ്ധൻ, സന്താനഗോപാലത്തിലെ അർജ്ജുനൻ, പട്ടാഭിഷേകത്തിലെ ഭരതൻ, ശങ്കരവിജയത്തിലെ ബാലശങ്കരൻ എന്നിവ മികച്ച വേഷങ്ങളായി കെ പി എസ് മേനോൻ എടുത്തുപറയുന്നുണ്ട്.


</doc>
<doc id="244893" url="https://ml.wikipedia.org/wiki?curid=244893" title="ചിംബോറാസോ അഗ്നിപർവതം">
ചിംബോറാസോ അഗ്നിപർവതം

ഇക്വഡോറിലെ ഇപ്പോൾ സജീവമല്ലാത്ത ഒരു അഗ്നിപർവതമാണ് ചിംബോറാസോ അഗ്നിപർവതം(). ആന്തിസിലെ കോർഡില്ലേറെ ഓക്സിഡെന്റൽ നിരകളിൽ ഭൂമധ്യരേഖക്ക് സമീപമായി സ്ഥിതിചെയ്യുന്ന ഈ അഗ്നിപർവതം എ.ഡി 550-ൽ സജീവമായിരുന്നു. ചിംബോറാസോയുടെ മേലഗ്രമാണ്‌ ഭൂമിയുടെ ഉപരിതലത്തിൽവെച്ച് കേന്ദ്രത്തിൽ നിന്നും ഉപരിതലത്തിലെ ഏറ്റവും അകലെയുള്ള ഭാഗം, ഭൂമധ്യരേഖ ഭാഗം തള്ളി നിൽക്കുന്നതാണിതിനു കാരണം. ഇക്വഡോറിലെ ഏറ്റവും ഉയരമുള്ള കൊടുമുടിയുമാണിത്.


</doc>
<doc id="244897" url="https://ml.wikipedia.org/wiki?curid=244897" title="ശ്രേഷ്ഠഭാഷാ പദവി">
ശ്രേഷ്ഠഭാഷാ പദവി

2000 വർഷത്തിൽ കൂടുതൽ ചരിത്രമുള്ള ഭാഷകൾക്ക് ഇന്ത്യൻ ഭരണകൂടം നൽകുന്ന പ്രത്യേകാംഗീകാരമാണ് ശ്രേഷ്ഠഭാഷാപദവി (Classical Language Status).

ശ്രേഷ്ഠഭാഷയായി തിരഞ്ഞെടുക്കപ്പെടുന്ന ഭാഷകളുടെ വികസനത്തിനായി നൂറു കോടി രൂപ നൽകപ്പെടും. യു.ജി.സി. സെന്റർ ഓഫ് എക്‌സലൻസ്, മറ്റ് യൂണിവേഴ്‌സിറ്റികളിൽ ഭാഷ ചെയറുകൾ, എല്ലാ വർഷവും രണ്ടു രാജ്യാന്തര പുരസ്‌കാരങ്ങൾ എന്നീ ആനുകൂല്യങ്ങൾ ശ്രേഷ്ഠഭാഷകൾക്ക് ലഭിക്കും.


2013 മേയ് 23-നു ചേർന്ന കേന്ദ്രമന്ത്രിസഭായോഗമാണ് മലയാളത്തെ ശ്രേഷ്ഠഭാഷയായി അംഗീകരിച്ചത്. ഇതിനു മുൻപ് സാഹിത്യ അക്കാദമിയുടെ ഉപസമിതി മലയാളത്തിന് 2000 വർഷം പഴക്കമില്ല എന്ന കാരണം ചൂണ്ടിക്കാട്ടി ശ്രേഷ്ഠഭാഷാപദവി നിരസിച്ചിരുന്നു. പിന്നീട് കേരളം 2000 വർഷത്തെ കാലപ്പഴക്കം തെളിയിക്കുകയായിരുന്നു. 2012 ഡിസംബർ 19-ന് കേന്ദ്രസാഹിത്യ അക്കാദമിയുടെ ഭാഷാവിദഗ്ദ്ധ സമിതി മലയാളത്തിന് ശ്രേഷ്ഠഭാഷാപദവി നൽകുന്നത് അംഗീകരിച്ചിരുന്നു. 



</doc>
<doc id="244910" url="https://ml.wikipedia.org/wiki?curid=244910" title="ബാംബൂ ബോയ്സ്">
ബാംബൂ ബോയ്സ്

അലി അക്ബറിന്റെ സംവിധാനത്തിൽ 2002ൽ പുറത്തിറങ്ങിയ ഒരു ഹാസ്യ ചലച്ചിത്രമാണ് ബാംബൂ ബോയ്സ്. കലാഭവൻ മണി, കൊച്ചിൻ ഹനീഫ, ഹരിശ്രീ അശോകൻ, സലിം കുമാർ തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്ന ഈ ചിത്രം നിർമിച്ചിരിക്കുന്നത് വി.എച്ച്.എം. റഫീഖാണ്. ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് തേജ് മനോജാണ്. 

വാണിജ്യപരമായി ഈ ചിത്രം മികച്ച വിജയവും കൈവരിച്ചു.


</doc>
<doc id="244912" url="https://ml.wikipedia.org/wiki?curid=244912" title="രാജരാജ ചോളൻ ഒന്നാമൻ">
രാജരാജ ചോളൻ ഒന്നാമൻ

ഇന്ത്യയിലെ തമിഴ് ചോള സാമ്രാജ്യത്തിലെ ഏറ്റവും ശക്തരായ ചക്രവർത്തിമാരിൽ ഒരാളായിരുന്നു രാജ രാജ ചോളൻ I (തമിഴ്: ராஜ ராஜ சோழன்). എ.ഡി. 985-നും 1014-നും ഇടയിലായിരുന്നു ഇദ്ദേഹം ഭരിച്ചിരുന്നത്. അരുണ്മൊഴി തേവർ എന്നായിരുന്നു ഇദ്ദേഹത്തിന്റെ യഥാർത്ഥ പേര്. രാജ കേസരി വർമ്മൻ എന്നും രാജ രാജ ദേവർ എന്നും ബഹുമാനസൂചകമായി പെരുവുടയാർ എന്നും വിളിക്കപ്പെട്ടിരുന്നുവെങ്കിലും, സാധാരണഗതിയിൽ ഇദ്ദേഹം അറിയപ്പെട്ടിരുന്നത് മഹാനായ രാജരാജൻ എന്നായിരുന്നു. ദക്ഷിണേന്ത്യയിലെ പല ചെറു രാജ്യങ്ങളെയും കീഴടക്കുന്നതുവഴി ഇദ്ദേഹം ചോളസാമ്രാജ്യത്തെ തെക്ക് ശ്രീലങ്ക വരെയും വടക്കുകിഴക്ക് കലിംഗം (ഒഡിഷ) വരെയും വ്യാപിപ്പിച്ചു. വടക്ക് ചാലൂക്യന്മാരുമായും തെക്ക് പാണ്ഡ്യന്മാരുമായും ഇദ്ദേഹം ധാരാളം യുദ്ധങ്ങളിലേർപ്പെടുകയുണ്ടായി. വെങ്കൈ പിടിച്ചടക്കിക്കൊണ്ട് രാജരാജൻ പിൽക്കാല ചോളസാമ്രാജ്യത്തിന്റെ അടിത്തറ സ്ഥാപിക്കുകയുണ്ടായി. ശ്രീലങ്ക കീഴടക്കിയ ഇദ്ദേഹം ഇവിടെ ഒരു നൂറ്റാണ്ടുനീണ്ടുനിന്ന ചോളഭരണത്തിന് അടിത്തറയിട്ടു.

രാജരാജന്റെ ഭരണകാലത്തെ പ്രധാന തിയതികൾ നിർണ്ണയിക്കുക ബുദ്ധിമുട്ടാണ്. പണ്ഡിതനായ എൻ. സേതുരാമന്റെ നിഗമനം ഇദ്ദേഹം എ.ഡി. 947-നാണ് ജനിച്ചതെന്നും 985 ജൂലൈ 18-നാണ് കിരീടധാരണം നടന്നതെന്നും 1014-ൽ തമിഴ് മാസം മകത്തിലാണ് മരിച്ചതെന്നുമാണ്.

പരന്തക സുന്ദര ചോളന്റെയും വേളിർ മലയാമൻ രാജവംശത്തിലെ വാനവൻ മഹാദേവിയുടെയും മൂന്നാമത്തെ സന്താനമായി അരുൾമൊഴിവർമൻ എന്ന പേരിലാണ് രാജരാജചോളൻ തിരുകൊയിലൂരിൽ (നാടു നാടിന്റെ തലസ്ഥാനമായിരുന്നു ഇത്) ജനിച്ചത് (ആദിത്യകരികാളൻ ഇദ്ദേഹത്തിന്റെ മൂത്ത സഹോദരനും കുന്തവൈ മൂത്ത സഹോദരിയുമായിരുന്നു) . ആദിത്യ കരികാളനെ കിരീടാവകാശിയായി പ്രഖ്യാപിക്കുകയുണ്ടായില്ല. ഇദ്ദേഹത്തിന്റെ പിതാവായ സുന്ദര ചോളന്റെ ജീവിതകാലത്തുതന്നെ അരുൾമൊഴിവർമൻ സിംഹളന്മാരുമായും പാണ്ഡ്യപടയുമായുള്ള യുദ്ധങ്ങളിലെ വീരകൃത്യങ്ങളിലൂടെ പ്രശസ്തനായിരുന്നു. സുന്ദര ചോളന്റെ മൂത്ത പുത്രനും അനന്തരാവകാശിയുമായ ആദിത്യ രണ്ടാമൻ വ്യക്തമല്ലാത്ത സാഹചര്യത്തിൽ കൊല ചെയ്യപ്പെടുകയായിരുന്നു. മധുരാഥഗ ഗന്ധരാദിത്യന്റെ (അരിഞ്ചയചോളന്റെ സഹോദരൻ) ഏകമകൻ എന്ന നിലയിൽ ചോളസാമ്രാജ്യത്തിന്റെ കിരീടം തന്റെ ജന്മാവകാശമാണെന്ന് വിശ്വസിച്ചു. ആദിത്യ രണ്ടാമന്റെ മരണശേഷം സുന്ദര ചോളൻ മഥുരാന്തഗനെ അരുൾമൊഴിവർമ്മനു മീതേ കിരീടാവകാശിയായി വാഴിച്ചു. മഥുരാന്തഗന്റെ (ഉത്തമ ചോളൻ) മരണശേഷമാണ് അരൂമൊഴിവർമൻ അധികാരമേറ്റെടുത്തത്. തിരുവാലങ്ങാട് ചെമ്പു തകിട് ലിഖിതങ്ങൾ ഇപ്രകാരം പറയുന്നു:

ഉത്തിരമേരൂർ ലിഖിതത്തിൽ ചോളന്മാർ പിന്തുടർന്നിരുന്നു എന്ന് പരാമർശിച്ചിരിക്കുന്നതുപോലുള്ള ജനാധിപത്യ സംവിധാനത്തിലൂടെയാണ് രാജരാജൻ തിരഞ്ഞെടുക്കപ്പെട്ടതെന്നാണ് ഇത് സൂചിപ്പിക്കുന്നത്. ലിഖിതത്തിന്റെ ശരിയായ വ്യാഖ്യാനം ഇതാണെന്നാണ് പരക്കെ സ്വീകരിക്കപ്പെട്ടിട്ടുള്ളത്. പല്ലവ രാജ്യാവകാശം ശ്രീ നന്ദി വർമ്മൻ രണ്ടാമന് ലഭിച്ചതാണ് ഈ പ്രക്രീയയ്ക്ക് മറ്റൊരുദാഹരണം. രാജാവ് ചോള സാമ്രാജ്യത്തിന്റെ സൈനികലക്ഷ്യങ്ങൾ പൂർത്തീകരിക്കുവാനുള്ള വിഭവങ്ങൾ സമാഹരിക്കുന്നതിനായി ഈ വാഗ്ദാനം നിരസിച്ചിരിക്കാൻ നല്ല സാദ്ധ്യതയുണ്ട്. തന്റെ മരണശേഷം തന്റെ പുത്രനുപകരം അരുൾമൊഴി രാജാവാകും എന്ന് മഥുരാന്തഗൻ സുന്ദര ചോളനുമായി ഒരു ഒത്തുതീർപ്പുണ്ടാക്കി. തിരുവാലങ്ങാട് ലിഖിതത്തിൽ വീണ്ടും ഇതെപ്പറ്റി പരാമർശമുണ്ട്:

പാണ്ഡ്യന്മാർ, ചേരന്മാർ സിംഹളന്മാർ എന്നീ തെക്കൻ രാജ്യങ്ങൾ മിക്കപ്പോഴും ചോളന്മാർക്കെതിരായി സഖ്യത്തിലായിരുന്നു. രാജരാജൻ അധികാരമേറ്റപ്പോൾ ഇതായിരുന്നു സ്ഥിതി. രാജരാജന്റെ ആദ്യകാല പടയോട്ടങ്ങൾ സഖ്യത്തിലുള്ള പാണ്ഡ്യ ചേര സൈന്യങ്ങൾക്കെതിരേയായിരുന്നു. ഇദ്ദേഹത്തിന്റെ ഭരണത്തിന്റെ എട്ടാം വർഷം വരെ ഒരു സൈനിക നടപടിയും ഉണ്ടായതായി തെളിവുകളില്ല. ഈ സമയത്ത് ഇദ്ദേഹം വരും കാലത്തുള്ള സൈനിക നടപടിക‌ൾക്കായി സൈന്യത്തെ സംഘടിപ്പിക്കുകയും ശക്തിവർദ്ധിപ്പിക്കുകയുമായിരുന്നു.
രാജരാജന്റെ ഭരണകാലത്തെ ആദ്യ സൈനിക വിജയം കേരളത്തിലെ പടയോട്ടത്തിൽ ഉദ്ദേശം 994 എ.ഡി. യിലായിരുന്നു നേടിയത്. രാജരാജന്റെ ആദ്യകാല ലിഖിതങ്ങളിൽ ‘കണ്ടലൂർ ശാലൈ കലമറുത്ത’ (காந்தளுர் சாலைக் களமறுத்த) എന്ന വിശേഷ‌ണം ഉപയോഗിക്കുന്നുണ്ട്. ഈ പടയോട്ടത്തിൽ കണ്ടലൂർ തുറമുഖത്തുണ്ടായിരുന്ന ഒരു കപ്പൽ വ്യൂഹം രാജരാജൻ നശിപ്പിച്ചതായി പറയപ്പെടുന്നു. ചേര രാജാവായ ഭാസ്കര രവിവർമ്മൻ തിരുവടിയുടെ രാജ്യത്തായിരുന്നു ഈ കപ്പൽ വ്യൂഹം നിലയുറപ്പിച്ചിരുന്നത്. (ഉദേശം. 978–1036 എ.ഡി.). തഞ്ചാവൂരിന്റെ സമീപപ്രദേശങ്ങളിൽ നിന്നു ലഭിച്ച ലിഖിതങ്ങളിൽ ചേരരാജാവിനും പാണ്ഡ്യന്മാർക്കുമെതിരായി മലൈ-നാടിൽ (ദക്ഷിണേന്ത്യയുടെ പടിഞ്ഞാറൻ തീരം) നേടിയ വിജയങ്ങളെപ്പറ്റി ധാരാളം പ്രസ്താവനകളുണ്ട്. പിന്നീടുള്ള ലിഖിതങ്ങളിൽ ചേര രാജാവിന്റേതായിരുന്നു എന്ന് വിവരിക്കപ്പെടുന്ന കണ്ടലൂർ-ശാലൈ രാജരാജൻ ആക്രമിച്ചു കീഴടക്കുന്ന കാലത്ത് ഒരുപക്ഷേ പാണ്ഡ്യന്മാരുടെ കൈവശമായിരുന്നിരിക്കാൻ സാദ്ധ്യതയുണ്ട്. ഈ പ്രദേശം പൂർണ്ണമായി കീഴടക്കുകയും പിടിച്ചെടുത്ത പ്രദേശങ്ങൾ ഭരണം നടത്തുന്നതിനുതകും വിധം ശാന്തമാകുന്നതിനും ചില വർഷങ്ങൾ യുദ്ധം ചെയ്യേണ്ടത് ആവശ്യമായിരുന്നിരിക്കണം.പാണ്ഡ്യന്മാർക്കെതിരായ യുദ്ധത്തിൽ പാണ്ഡ്യ രാജാവായ അമരഭുജംഗനെ രാജരാജൻ പിടികൂടുകയും ചോള സൈന്യാധിപൻ വിരിനം തുറമുഖം (വിഴിഞ്ഞം) പിടിച്ചെടുക്കുകയും ചെയ്തിരുന്നു. ഈ സൈനിക വിജയങ്ങളുടെ ഓർമയ്ക്കായി രാജരാജൻ മുമ്മുടി-ചോള, (മൂന്ന് കിരീടങ്ങൾ ധരിക്കുന്ന ചോളരാജാവ് – ചേരമ്നാരുടെയും ചോളന്മാരുടെയും പാണ്ഡ്യരുടെയും) എന്ന സ്ഥാനപ്പേര് സ്വീകരിക്കുകയുണ്ടായി. പരമ്പരാഗത വിശ്വാസമനുസരിച്ച് ചോളരാജകുമാരന്മാരെയും പല്ലവ രാജകുമാരന്മാരെയും രാജ്യാധികാരമേൽപ്പിക്കുന്ന ചുമതലയുണ്ടായിരുന്ന പുരാതന ചിദംബരം ക്ഷേത്രത്തിലെ അംഗങ്ങളാണ് ഇദ്ദേഹത്തിന് രാജരാജ എന്ന പദവി നൽകിയത്.

1008 എ.ഡി.യ്ക്ക് മുൻപായി ചേരന്മാരുമായുള്ള യുദ്ധത്തിൽ രാജരാജൻ പടിഞ്ഞാറൻ മലനിരകളിലുള്ള ഉദഗൈ പിടിച്ചെടുത്തിരുന്നു. കുലോത്തുംഗ ചോളൻ ഒന്നാമന്റെ കാലത്തുള്ള കലിങ്കാട്ടുപരണി എന്ന യുദ്ധസംബന്ധിയായ പാട്ടിൽ ചേര സാമ്രാജ്യത്തിലേയ്ക്കയച്ച ചോള സ്ഥാനപതിക്ക് രാജസദസ്സിൽ നേരിട്ട അപമാനമാണ് ഈ ആക്രമണത്തിനു കാരണം എന്ന സൂചനയുണ്ട്. രാജരാജന്റെ മകൻ രാജേന്ദ്രനായിരുന്നു ഈ യുദ്ധത്തിൽ ചോള സൈന്യത്തെ നയിച്ച സൈന്യാധിപൻ. ഉദഗൈ എന്ന ഒരു സ്ഥലം പാണ്ഡ്യന്മാരെ കീഴ്പ്പെടുത്തിയതുമായി ബന്ധപ്പെട്ടും പ്രസ്താവിക്കപ്പെടുന്നുണ്ട്. രാജരാജന്റെ ഭരണകാലത്തെപ്പറ്റിയുള്ള കലിങ്കാട്ട്-പരണിയിൽ “ഉദഗൈയിലേയ്ക്ക് സൈന്യം ഇരച്ചുകയറുന്നത്” സംബന്ധിച്ച് പ്രസ്താവനയുണ്ട്. കുലോത്തുംഗ-ചോളൻ-ഉലാ എന്ന കൃതിയിലും ഉദഗൈ ചാമ്പലാക്കുന്നതുസംബന്ധിച്ച പ്രസ്താവനയുണ്ട്. ചോളരാജാവ് പിടിച്ചെടുത്ത ഈ സ്ഥലം പാണ്ഡ്യരാജ്യത്തിന്റെ ഒരു പ്രധാന ശക്തികേന്ദ്രമായിരുന്നിരിക്കണം. വിക്കിറമ ചോളൻ ഉലാ എന്ന തമിഴ് കവിതയിൽ മലൈ നാട് ആക്രമിക്കുന്നതും രാജപ്രതിനിധിയെ അപമാനിച്ചതിനു പ്രതികാരമായി 18 രാജകുമാരന്മാരെ വധിക്കുന്നതും പ്രസ്താവിക്കപ്പെട്ടിട്ടുണ്ട്. 
എ ഡി 1005 ൽ നടന്ന ഈ കൂട്ടക്കൊലയിൽ ജനങ്ങൾ ഭയപ്പെട്ട് കൂട്ടത്തോടെ വനപ്രദേശങ്ങളിൽ ഒളിക്കുകയും. കുറെയധികം ആളുകൾ വനങ്ങളിൽ താമസമാരംഭിച്ചു. ഇപ്പോളുള്ള ഇടുക്കി ജില്ലയിലെ മൂന്നാർ, മാങ്കുളം, അടിമാലി പഞ്ചായത്തുകളുടെ പരിധിയിൽ വരുന്ന വനപ്രദേശങ്ങൾ ഇവരുടെ ആവാസ കേന്ദ്രമായി തുടർന്ന് പോന്നു.മൃഗബലി പോലുള്ള ആചാരങ്ങൾ ചെയ്തിരുന്ന ഇവർ വനാചാരപ്രകാരമുള്ള ക്ഷേത്രങ്ങൾ നിർമിച്ച് ഇവരുടെ ജീവിതക്രമം പാലിച്ചു പോരവേ ശൈവ ഭക്തനായിരുന്ന രാജ രാജ ചോളന്റെ
സൈന്യം രക്ഷപെട്ട രാജകുമാരനേം ജനങ്ങളേം തേടി വരികയും. ഇവരുടെ ആവാസ വ്യവസ്ഥിതി തകർക്കുകയും ചെയ്തു.

ത്രികക്ഷി സഖ്യത്തിലെ മൂന്നാം ശക്തിയെ ഒഴിവാക്കാനായി രാജരാജൻ എ.ഡി. 993-ൽ ശ്രീലങ്ക ആക്രമിച്ചു. ഇതെപ്പറ്റിയുള്ള ചെമ്പുലിഖിതത്തിൽ രാജരാജന്റെ ശക്തമായ സൈന്യം കപ്പലുകളിൽ കടൽ കടന്ന് ലങ്ക ചുട്ടെരിച്ചതായി പ്രസ്താവിക്കുന്നു. മഹീന്ദ്ര അഞ്ചാമനായിരുന്നു സിംഹളരാജാവ്. എ.ഡി. 991-ൽ മഹീന്ദ്രന്റെ സൈന്യം കേരളത്തിൽ നിന്നുള്ള കൂലിപ്പട്ടാളത്തോടു ചേർന്ന് കലാപമുണ്ടാക്കി. മഹീന്ദ്രനു തെക്കൻ പ്രദേശമായ രോഹനയിൽ അഭയം പ്രാപിക്കേണ്ടിവന്നു. ഈ അവസരം മുതലെടുത്താണ് രാജരാജൻ ദ്വീപ് ആക്രമിച്ചത്. ചോള സൈന്യം ശ്രീലങ്കയുടെ വടക്കൻ പകുതി പിടിച്ചടക്കുകയും ഈ പ്രദേശത്തെ ‘മുന്മുടി ചോള മണ്ഡലം’ എന്ന് പുനർനാമകരണം ചെയ്യുകയും ചെയ്തു. സിംഹളരാജാക്കന്മാരുടെ 1400 വർഷം പഴക്കമുള്ള തലസ്ഥാനമായ അനുരാധപുര നശിപ്പിക്കപ്പെട്ടു. നശീകരണത്തിന്റെ വ്യാപ്തികാരണം രാജ്യം ഉപേക്ഷിക്കപ്പെട്ടു. ചോളന്മാർ പോലൊന്നരുവ എന്ന പട്ടണം തങ്ങളുടെ തലസ്ഥാനമാക്കുകയും ഇതിന് ജനനാഥമംഗളം എന്ന് പേരിടുകയും ചെയ്തു. ഈ പട്ടണം തലസ്ഥാനമായി തിരഞ്ഞെടുത്തത് നിന്ന് ദ്വീപു മുഴുവൻ കിഴടക്കാൻ ചോൾന്മാർക്ക് ആഗ്രഹമുണ്ടായിരുന്നു എന്ന് വ്യക്തമാണ്. പൊല്ലൊനുർവയിൽ രാജരാജൻ ഒരു ശിവക്ഷേത്രം നിർമ്മിക്കുകയുമുണ്ടായി. ലങ്കൻ ദ്വീപുമുഴുവൻ ചോള സാമ്രാജ്യത്തിനു കീഴിൽ കൊണ്ടുവരാനുള്ള രാജരാജന്റെ ആഗ്രഹം ഒരിക്കലും പൂർത്തീകരിക്കപ്പെട്ടില്ല. ദ്വീപിന്റെ തെക്കൻ ഭാഗം (രുഹുന) സ്വതന്ത്രമായി തുടർന്നു. പിന്നീട് 1070-ൽ വിജയബാഹു ഒന്നാമൻ ചോളന്മാരെ ശ്രീലങ്കയിൽ നിന്ന് പുറത്താക്കുകയും ഒരു നൂറ്റാണ്ടിനു ശേഷം ആദ്യമായി രാജ്യത്തെ യോജിപ്പിക്കുകയും ചെയ്തു.

രാജരാജൻ വടക്കും വടക്കുപടിഞ്ഞാറുമുള്ള പ്രദേശങ്ങളും കീഴടക്കുകയുണ്ടായി. ഗംഗാപാടി (ഗംഗാവാടി), നോലംബാപാടി (നോലംബാവാടി), തടിഗൈപാടി എന്നിവ രാജരാജന്റെ ഭരണകാലത്ത് ചോളസാമ്രാജ്യത്തിന്റെ നിയന്ത്രണത്തിലായി. 
ഇദ്ദേഹത്തിനു പതിനാലു വയസ്സാകുന്നതിനു മുൻപുതന്നെ ഉദ്ദേശം 998–999 എ.ഡി. കാലഘട്ടത്തിൽ രാജരാജൻ ഗംഗാപാടി (ഗംഗാവാടി), നുറംബപാടി (നൊലംബവാടി) എന്നീ പ്രദേശങ്ങൾ പിടിച്ചടക്കിയിരുന്നു. ഇപ്പോൾ കർണാടക സംസ്ഥാനത്തിന്റെ ഭാഗമാണ് ഈ പ്രദേശങ്ങൾ. സുന്ദര ചോളന്റെ പരിശ്രമങ്ങളാൽ ചോളന്മാർ ഒരിക്കലും ഗംഗാ പ്രദേശത്തെ സ്വാധീനം നഷ്ടപ്പെടുത്തിയിരുന്നില്ല എന്നത് ഈ പിടിച്ചെറ്റുക്കൽ എളുപ്പമാക്കി. ഗംഗ രാജ്യത്തിന്റെ സാമന്തരായിരുന്ന നൊളംബർ അവരുടെ യജമാനന്മാർക്കെതിരേ തിരിയുകയും ചോളന്മാരെ ഗംഗാപ്രദേശം കീഴടക്കാൻ സഹായിക്കുകയും ചെയ്തിരിക്കാം. ചോള സൈന്യത്തിനെതിരേ വടക്കുപടിഞ്ഞാറൻ പ്രദേശത്ത് ശക്തമായ പ്രതിരോധം തീർത്തിരുന്നവരായിരുന്നു ഇവർ.

ഗംഗാരാജ്യത്തിന്റെ ആക്രമണം ഒരു വിജയമായിരുന്നു. അടുത്ത ഒരു നൂറ്റാണ്ടുകാലത്ത് ഗംഗാ രാജ്യം ചോളന്മാരുടെ ഭരണത്തിൻ കീഴിലായിരുന്നു. ചാലൂക്യന്മാർ പടിഞ്ഞാറുനിന്ന് ആക്രമിച്ചതിനാൽ രാഷ്ട്രകൂടന്മാർ ഉദ്ദേശം 973 എ.ഡി.യോടുകൂടി അപ്രത്യക്ഷരായതും ഗംഗാരാജ്യത്ത് ചോളന്മാർ എളുപ്പത്തിൽ വിജയിച്ചതിന് കാരണമായിരുന്നു. ഈ സമയം മുതൽ വടക്കു പടിഞ്ഞാറ് ചോളന്മാരുടെ പ്രധാന എതിരാളികൾ ചാലൂക്യന്മാരായിരുന്നു.

രാജരാജ ചോളന്റെ ഭരണകാലത്ത് പടിഞ്ഞാറ് ചാലൂക്യന്മാരുമായി ആധിപത്യം സ്ഥാപിക്കുവാനുള്ള തുടർച്ചയായ യുദ്ധങ്ങൾ നടക്കുന്നുണ്ടായിരുന്നു. ചോളന്മാർ ചാലൂക്യന്മാരുമായോ അവരുടെ സാമന്തരാജ്യങ്ങളുമായോ നിരന്തരം യുദ്ധം ചെയ്യുകയായിരുന്നു എന്ന് പ്രസ്താവിക്കുന്ന ലിഖിതങ്ങൾ ധാരാളമുണ്ട്. രാജരാജൻ സത്യാശ്രയ ആക്രമിച്ചതെന്തിനെന്ന് വ്യക്തമല്ല. ചരിത്രകാരനായ യൂജെൻ ഹൾട്ഷിന്റെ അഭിപ്രായത്തിൽ ഈ യുദ്ധത്തിലേയ്ക്ക് നയിച്ച സാഹചര്യങ്ങൾ രാജരാജന്റെ ലിഖിതങ്ങളിലൊന്നും പരാമർശിക്കപ്പെടുന്നില്ല. കീഴടക്കപ്പെട്ട ഈ രണ്ടു പ്രദേശങ്ങളിലെയും ഭരണകർത്താക്കൾ രാഷ്ട്രകൂടരുടെ സാമന്തരായിരുന്നുവെന്ന് നമുക്കറിയാവുന്നതാണ്. ധാർവാറിലെ ഇരിവബെഡങ്ക സത്യാശ്രയയുടെ ഒരു ലിഖിതത്തിൽ ഇദ്ദേഹം പടിഞ്ഞാറൻ ചാലൂക്യനായ അഹ്‌വമല്ലന്റെ സാമന്തനാണെന്ന് വിവരണമുണ്ട്. 1002 എ.ഡി.യിലെ ഈ ലിഖിതത്തിൽ താൻ അഹ്‌വമല്ലന്റെ പത്മപാദത്തിലെ ഒരു വണ്ടാണെന്നാണ് വിവരിച്ചിരിക്കുന്നത്. രാജരാജന്റെ ഒരു ലിഖിതത്തിൽ അദ്ദേഹം രട്ടപാഡി ബലപ്രയോഗത്തിലൂടെ കീഴ്പ്പെടുത്തുകയായിരുന്നു എന്ന് വെളിപ്പെടുത്തുന്നുണ്ട്. രാജേന്ദ്രൻ പടിഞ്ഞാറൻ ചാലൂക്യന്മാർക്കെതിരേ പടനയിക്കുകയും ചാലൂക്യൻ തലസ്ഥാനമായ മാന്യഖേത, തന്റെ കളിസ്ഥലമാക്കുകയും ചെയ്തിരുന്നുവത്രേ. ഏഴരലക്ഷം രൂപ രാജരാജൻ ഇറട്ടപടിയിൽ നിന്ന് നഷ്ടപരിഹാരമായി അവകാശപ്പെട്ടിരുന്നു. ഇതാവണം സത്യാശ്രയയുമായി രാജരാജൻ യുദ്ധം ചെയ്ത് വിജയിച്ചതും ചാലൂക്യ രാജാവ് നഷ്ടപരിഹാരം നൽകിയതുമായ സ്ഥലം. ചാലൂക്യ രാജ്യമായ സത്യാശ്രയ ചോള സാമ്രാജ്യത്തിന്റെ സാമന്തരാജ്യമാകാമെന്ന വാഗ്ദാനം നിറവേറ്റിയില്ല, പക്ഷേ രാജേന്ദ്ര ചോളൻ ഒന്നാമൻ രാജാവായപ്പോൾ അദ്ദേഹം ഈ രാജ്യം ആക്രമിച്ച് കീഴ്പ്പെടുത്തുകയുണ്ടായി. ഇരിവബേദങ്ക സത്യാശ്രയ ഭാഗികമായി ഈ ചോള ആക്രമണം തന്റെ ഹോട്ടൂർ (ധാർവാദ്) ലിഖിതത്തിൽ വേദനയോടെ വിവരിക്കുന്നുണ്ട്. താൻ ചാലൂക്യവംശത്തിന്റെ ആഭരണമാണെന്നും തമിഴരുടെ ഘാതകനാണെന്നും അദ്ദേഹം അവകാശപ്പെടുന്നു. തന്റെ എതിരാളിയെ ചോളകുലത്തിന്റെ ആഭരണമായ നൂർമാഡി ചോള (നൂറിരട്ടി ശക്തിയുള്ളവൻ) രാജരാജ നിത്തവിനോദ രാജേന്ദ്ര വിദ്യാധര എന്നാണ് ഇദ്ദേഹം വിശേഷിപ്പിക്കുന്നത്. ഇതേ ലിഖിതത്തിൽ രാജേന്ദ്രൻ 900,000 സൈനികരുമായെത്തി ദോണുവാരയിൽ അതിക്രമങ്ങൾ നടത്തിയെന്നും ധർമശാസ്ത്രങ്ങളിൽ പറയുന്ന യുദ്ധനൈതിക നിയമങ്ങൾ അവഗണിച്ചുവെന്നും ഇദ്ദേഹം പ്രസ്താവിക്കുന്നുണ്ട്. തന്റെ പ്രജകളുടെ കോട്ടകൾ എതിരാളി നശിപ്പിച്ചുവെന്ന് (jāti nāsa) ഇദ്ദേഹം പറയുന്നു. 

ജെയിംസ് ഹൈറ്റ്സ്‌മാൻ, വൂൾഫ്ഗാങ് ഷെൻക്ലൂൺ എന്നിവരുടെ നിഗമനത്തിൽ വ്യക്തിപരമായ തലത്തിൽ ചോള ചാലൂക്യ രാജ്യങ്ങളുടെ ഭരണകർത്താക്കൾ തമ്മിലുള്ള സ്പർദ്ധയും തങ്ങൾ വ്യത്യസ്തരാണെന്ന കാഴ്ച്ചപ്പാടും മറുപക്ഷത്തെ മനസ്സിലാക്കാനുള്ള കഴിവില്ലായ്മയും അക്രമത്തിലേയ്ക്കും നിലവിലുള്ള സാമൂഹ്യവ്യവസ്ഥ അട്ടിമറിക്കപ്പെടുന്നതിലേയ്ക്കും (നിലവിലുള്ള ജാതിവ്യവസ്ഥയുടെ നാശം). നയിച്ച യുദ്ധമായി മാറി ബാദാമിയിലെ ചാലൂക്യന്മാരും കാഞ്ചിയിലെ പല്ലവന്മാരും തമ്മിലുള്ള ബന്ധവും ശത്രുതയും ഇതിന് സമാനമാണ് എന്നും ഇവർ അഭിപ്രായപ്പെടുന്നുണ്ട്. ചോളന്മാരും പടിഞ്ഞാറൻ ചാലൂക്യന്മാരുടെ സാമന്തന്മാരായ ഹൊയ്സാലന്മാരും രാജരാജന്റെ ഭരണകാലഘട്ടത്തിൽ ഇതിനുമുൻപും ഏറ്റുമുട്ടിയതിന് ലിഖിതങ്ങളിൽ തെളിവുകളുണ്ട്. രാജരാജന്റെ വൈസ്രോയിയായിരുന്ന അപ്രമേയ ഹൊയ്സാലമന്ത്രിയായിരുന്ന നാഗണ്ണ, ഹൊയ്സാലന്മാരുടെ സേനാധിപന്മാരായിരുന്ന മഞ്ചണ്ണ, കലെഗ (കാളി ഗംഗ), നാഗവർമ്മൻ എന്നിവരെ വധിച്ച് ധീരത തെളിയിച്ചതായി തിരുമുകുടലു നരസിപൂർ താലൂക്കിലെ കേളയൂരുള്ള ഗോപാലകൃഷ്ണക്ഷേത്രത്തിന്റെ മച്ചിലുള്ള ശകവർഷം 929-ലെഴുതിയതെന്ന് കണക്കാക്കപ്പെടുന്ന (എ.ഡി. 1006) ലിഖിതത്തിൽ രേഖപ്പെടുത്തിയിട്ടുണ്ട്. ചന്നപട്ന താലൂക്കിൽ സമാനമായ ഒരു ലിഖിതത്തിൽ രാജരാജൻ ഹൊയ്സാലന്മാരെ തകർക്കുന്നതായി വിവരിച്ചിട്ടുണ്ട്. യുദ്ധത്തിൽ വിജയിച്ച് തിരിച്ചുവന്നപ്പോൾ രാജരാജേശ്വര ക്ഷേത്രത്തിൽ സ്വർണ്ണ പുഷ്പങ്ങൾ നൽകിയതിലൂടെ സത്യാശ്രയനെതിരായ വിജയത്തിന് രാജരാജൻ വലിയ പ്രാധാന്യമാണ് നൽകിയത് എന്ന് മനസ്സിലാക്കാം. ഈ യുദ്ധം കഴിഞ്ഞപ്പോൾ തുംഗഭദ്ര നദിയുടെ തെക്കൻ തീരം ഈ രണ്ടു സാമ്രാജ്യങ്ങൾ തമ്മിലുള്ള അതിർത്തിയായി മാറി.

ദുഷ്ട രാജ്യങ്ങളെ തകർത്ത് മണ്ണടിക്കുന്നതിലൂടെ കലിയുഗത്തിൽ അധികമായുണ്ടാകുന്ന ദുഷ്കൃതങ്ങൾ തുടച്ചുനീക്കുക എന്ന ലക്ഷ്യത്തോടെ ചോളന്മാർ പല രാജ്യങ്ങളുമായും യുദ്ധം ചെയ്തിരുന്നു. വെങ്കൈ ഇതിൽ ഒരു രാജ്യമായിരുന്നു. ഈ പ്രദേശത്തുണ്ടായിരുന്ന ഡക്കാൺ രാജ്യത്തെ പരാന്തക ചോളൻ ഒന്നാമൻ 913 എ.ഡി.യിൽ കീഴ്പ്പെടുത്തിയിരുന്നു. സുന്ദരചോളന്റെ ലിഖിതത്തിലും കിഴക്കൻ ഡക്കാണിലുള്ള ഒരു ചോള സൈനിയവ്യൂഹം ഒഡിഷ ആക്രമിക്കാൻ തയ്യാറെടുക്കുന്നതായി പരാമർശമുണ്ട്. ചോള സിംഹാസനത്തിന് വെങ്കൈയുമായി ബന്ധമുണ്ടെന്ന വാദത്തിൽ കഴമ്പില്ലെന്ന് ഇതിൽനിന്ന് വ്യക്തമാണ്.

വെങ്കൈക്കെതിരായ യുദ്ധത്തിനിടെ ഈ പ്രദേശം ഭരിച്ചിരുന്ന ഭീമ എന്ന ഭരണാധികാരിയെ തന്റെ സേനാധിപന്മാരിൽ ഒരാളെ യുദ്ധത്തിൽ കൊന്നു എന്ന കുറ്റത്തിന് രാജാവുതന്നെ വധിച്ചതായി രാജരാജചോളന്റെ ചില ലിഖിതങ്ങളിൽ വിശദീകരിക്കുന്നു. ചോളന്മാർ കിഴക്കൻ ഡെക്കാണിൽ ശക്തമായ നിലയിലായിരുന്നുവെങ്കിലും ചെറിയ പ്രദേശമായ വെങ്കൈ ഒഡിഷയ്ക്കും പടിഞ്ഞാറൻ ഡെക്കാണുമെതിരേ ഇടയ്ക്കിടെയുള്ള സൈനിക നടപടികൾക്കുള്ള ഒരു താവളമായുപയോഗിക്കാം എന്ന സൈനിക കാഴ്ച്ചപ്പാടുണ്ടായിരുന്നിരിക്കണം. തെക്ക് പാണ്ഡ്യദേശത്തും ശുചീന്ദ്രത്തിനടുത്തും ശ്രീലങ്കയിലെ കൊളംബോയിലും ഇത്തരം സൈനിക താവളങ്ങളും വിഷ്ണുക്ഷേത്രങ്ങളും ചോളന്മാർ നിർമിച്ചിട്ടുണ്ട്. 

വെങ്കൈ ആക്രമിച്ചു കീഴടക്കിയതിനു ശേഷമായിരിക്കണം കലിംഗം ആക്രമിക്കപ്പെട്ടത്. ആന്ധ്ര രാജാവായിരുന്ന ഭീമനെ ചോള സൈന്യത്തിന്റെ തലവനായിരുന്ന രാജേന്ദ്ര ചോളനാണ് കീഴടക്കിയത്.

രാജരാജന്റെ അവസാന സൈനിക വിജയങ്ങളിലൊന്ന് കടലിലെ 12,000 വരുന്ന പഴയ ദ്വീപുകളായിരുന്നു, (മാലദ്വീപുകൾ).

ഈ സൈനികനടപടി സംബന്ധിച്ച് നമുക്ക് കൂടുതൽ വിവരങ്ങളൊന്നും ലഭ്യമല്ലെങ്കിലും ഇത് ചോള നാവികസേനയുടെ ശേഷിയുടെ ഒരു മതിയായ സൂചന നൽകുന്നുണ്ട്. രാജേന്ദ്രൻ ഒന്നാമന്റെ കാലഘട്ടത്തിൽ ഇത് കൂടുതൽ നന്നായി ഉപയോഗിക്കപ്പെട്ടിട്ടുണ്ട്. ചോള നാവികവ്യൂഹം ലങ്ക കീഴടക്കുന്നതിലും വലിയ പങ്കു വഹിച്ചിട്ടുണ്ട്.

നല്ല നാവികസേനയുടെ പ്രാധാന്യത്തെപ്പറ്റിയുള്ള തിരിച്ചറിവും ഉയർന്നുവരുന്ന ചേര നാവികശക്തിയെ നേരിടാനുള്ള കഴിവുണ്ടാകണം എന്ന ആഗ്രഹവുമാകണം രാജരാജന്റെ ഭരണകാലത്തിന്റെ തുടക്കത്തിലെ കണ്ടലൂർ യുദ്ധത്തിനു കാരണം.

ബംഗാൾ ഉൾക്കടലിലെ നാഗപട്ടണമായിരുന്നു ചോളന്മാരുടെ പ്രധാന തുറമുഖം. ഇത് നാവികസേനാ ആസ്ഥാനമായിരുന്നിരിക്കാൻ സാദ്ധ്യതയുണ്ട്. ദക്ഷിണപൂർവ്വേഷ്യയിലേയ്ക്കും തന്റെ ഭരണം വ്യാപിപ്പിക്കാൻ ഇദ്ദേഹത്തിന് നാവികശക്തിയിലൂടെ സാധിച്ചു. ബംഗാൾ ഉൾക്കടലിനപ്പുറവും തന്റെ നിയന്ത്രണത്തിലാക്കാൻ ഇദ്ദേഹത്തിന് സാധിച്ചിരുന്നു. ദക്ഷിണപൂർവ്വേഷ്യയിലെ ജാവ, സുമാത്ര എന്നീ പ്രദേശങ്ങളും മലേഷ്യയുടെ ഭാഗങ്ങളും മ്യാന്മാർ , ബ്രൂണൈ ദ്വീപുകൾ എന്നിവയും ഇദ്ദേഹത്തിന്റെ സ്വാധീനത്തിലായിരുന്നു.

രാജരാജന്റെ ഭരണത്തിന്റെ ഓർമയ്ക്കായി തഞ്ചാവൂർ (രാജരാജേശ്വരം) നിർമ്മിക്കപ്പെട്ട ശിവക്ഷേത്രമാണ് ബ്രിഹദീശ്വരക്ഷേത്രം. 2010-ൽ ക്ഷേത്രം നിർമിച്ച് 1000 വർഷം പൂർത്തിയായി. ക്ഷേത്രം ഇപ്പൊൾ യുനെസ്കോ ലോക പൈതൃക സ്ഥാനമായി കണക്കാക്കപ്പെടുന്നു.

ഇദ്ദേഹത്തിന്റെ ഭരണത്തിന്റെ ഇരുപ‌ത്തഞ്ചാം വർഷം 275-ആം ദിവസമാണ് ക്ഷേത്രത്തിന്റെ പണി അവസാനിച്ചത് എന്ന് പറയപ്പെടുന്നു. ക്ഷേത്രം പ്രവർത്തനമാരംഭിച്ചശേഷം തലസ്ഥാനവും ക്ഷേത്രവും രാജ്യത്തിന്റെ മറ്റുഭാഗങ്ങളുമായി അടുത്തബന്ധം പുലർത്തിയിരുന്നു. മതസംബന്ധവും സാമ്പത്തികവുമായ പ്രവർത്തനങ്ങളുടെ തലസ്ഥാനമായി ഇവിടം പ്രവർത്തിച്ചുവന്നു. എല്ലാ വർഷവും രാജ്യത്തെ ഗ്രാമങ്ങൾ മനുഷ്യശേഷിയും വിഭവങ്ങളും ക്ഷേത്രനടത്തിപ്പിനായി നൽകേണ്ടിയിരുന്നു.

ഗോപുരം വളരെ ഉയരമുള്ളതും ധാരാളം ശില്പങ്ങളാൽ അലങ്കരിച്ചതുമാണ്. ക്ഷേത്രത്തിന്റെ ഭിത്തികളിൽ ഭരതനാട്യത്തിലെ എൺപത്തൊന്നു മുദ്രകൾ കൊത്തി വച്ചിട്ടുണ്ട്.

രാജരാജന്റെ ഭരണത്തിന്റെ 23-ആം വർഷം മുതൽ 29-ആം വർഷം വരെ അധീനപ്രദേശങ്ങളിൽ സമാധാനം പുലർന്നിരുന്നു. രാജാവ് തന്റെ ശ്രദ്ധ ഈ സമയത്ത് ആന്തര ഭരണസംവിധാനത്തിലായിരുന്നിരിക്കണം കേന്ദ്രീകരിച്ചത്. തഞ്ചാവൂരിൽ രാജരാജേശ്വരക്ഷേത്രം പണികഴിപ്പിക്കുന്നതും അതിന് നൽകിയ വിവിധ സമ്മാനങ്ങളും എ‌ൻഡോവ്മെന്റുകളുമായിരുന്നിരിക്കണം ഈ സമയത്ത് രാജാവിന്റെ മനസ്സിലുണ്ടായിരുന്നത്.

ഇദ്ദേഹത്തിന്റെ ഭരണത്തിന്റെ അവസാന സമയത്ത് രാജരാജൻ ഒരു റെവന്യൂ സെറ്റിൽമെന്റ് നടപ്പിലാക്കി. തഞ്ചാവൂർ ക്ഷേത്രത്തിലെ ലിഖിതങ്ങൾ ഈ പദ്ധതിയുടെ സൂക്ഷ്മതയ്ക്ക് സാക്ഷ്യം വഹിക്കുന്നു. ഒരു 'വെളി'യുടെ (ഭൂമിയുടെ ഒരു അളവ്) 1/52,428,800,000 വരെയുള്ള ഭൂമി റെവന്യൂ വരുമാനത്തിനായി അളന്നിരുന്നു. നികുതിയടയ്ക്കാത്ത ഭൂവുടമകളുടെ ഭൂമി പിടിച്ചെറ്റുക്കാൻ ഈ പരിശോധനയിലൂടെ സാധിച്ചു.

ഒരു കേന്ദ്രീകൃത സംവിധാനവും പ്രാദേശിക ഭരണാധികാരികളെയും നിയമിക്കുകവഴി രാജരാജൻ രൂപീകരിച്ച ഭരണസംവിധാനം മികച്ചതായിരുന്നു. ഗ്രാമസഭകൾക്കും പൊതുഭരണസംവിധാനങ്ങൾക്കും ഓഡിറ്റ് നടപ്പിലാക്കിയതിലൂടെ സ്വയംഭരണം നൽകുമ്പോൾ തന്നെ കൂടുതൽ നിയന്ത്രണം നടപ്പിലാക്കാൻ ഇദ്ദേഹത്തിന് സാധിച്ചു.

അറേബ്യ മുതൽ മലയ വരെ വ്യാപാരം നടത്തിയിരുന്ന വ്യാപാര സമൂഹമായ "ദിസൈ ആയിരത്തി എട്ടു ഐനൂട്രുവരെ" പങ്കെടുപ്പിച്ച് ഇദ്ദേഹം അന്താരാഷ്ട്ര വ്യാപാരം പ്രോത്സാഹിപ്പിച്ചു.

ശക്തമായ ഒരു സ്ഥിരം സൈന്യത്തെയും വിപുലമായ ഒരു നാവികസേനയെയും ഇദ്ദേഹം തയ്യാറാക്കുകയുണ്ടായി. ഇദ്ദേഹത്തിന്റെ മകൻ രാജേന്ദ്രന്റെ ഭരണകാലത്താണ് നാവികസേനയ്ക്ക് കൂടുതൽ വിജയങ്ങൾ നേടാൻ സാധിച്ചത്. പാണ്ഡ്യന്മാരെ കീഴടക്കിയതുമുതൽ രാജാവിന്റെ ഭരണത്തിന്റെ അവസാന ദിവസം വരെ സൈന്യത്തിനു നൽകിയ പ്രാധാന്യം എടുത്തുപറയത്തക്കതാണ്. തഞ്ചാവൂർ ലിഖിതങ്ങളിൽ ധാരാളം സൈനികറെജിമെന്റുകളെപ്പറ്റി പ്രസ്താവനയുണ്ട്. യുദ്ധവിജയങ്ങളുടെ ഖ്യാതിയുടെ അർഹമായ പങ്ക് ഇദ്ദേഹം സൈന്യത്തിനു നൽകിയിരുന്നുവെന്ന് ഇതിൽ നിന്ന് മനസ്സിലാക്കാം.

രാജാവിന്റെയോ പുത്രന്റെയോ സ്ഥാനപ്പേരുകളും പേരുകളുമാണ് സൈനികവിഭാഗങ്ങളുടേ പേരുകളുടെ ആദ്യഭാഗമായി നൽകിയിരുന്നത്. ഇതും ചോളരാജാവ് തന്റെ സൈന്യത്തോടു കാട്ടിയിരുന്ന അടുത്ത ബന്ധമാണ് സൂചിപ്പിക്കുന്നത്.

സൈനികവിജയത്തിനു ശേഷം രാജനാമങ്ങൾ സൈനികവിഭാഗങ്ങൾക്ക് നൽകപ്പെട്ടിരുന്നതാവാൻ സാദ്ധ്യതയുണ്ട്. ആനപ്പടയും കുതിരപ്പടയും കാലാൾപ്പടയും ഈ റെജിമെന്റുകളിൽ ഉൾപ്പെടുന്നു. ചില ചെറിയ ക്ഷേത്രങ്ങളുടെ നടത്തിപ്പുചുമതല ഈ റെജിമെന്റുകളിൽ ചിലവ്യ്ക്ക് നൽകപ്പെട്ടിരുന്നു. ചിലവ ക്ഷേത്രത്തിൽ നിന്ന് പലിശയ്ക്ക് പണമെടുത്തിട്ടുണ്ട്. എന്തുപയോഗത്തിനാണ് ഈ പണം വിനിയോഗിച്ചതെന്ന് വിശദമാക്കുന്നില്ല. രാജാവ് ഇത്തരം ഇടപാടുകളിലൂടെ താൻ നിർമിച്ച ക്ഷേത്രത്തിൽ തന്റെ സൈന്യത്തിന് താല്പര്യമുണ്ടാക്കുകയായിരുന്നിരിക്കണം.

രാജരാജന്റെ ഭരണത്തിന്റെ അവസാന സമയത്ത് രാജേന്ദ്രനെ ഭരണത്തിൽ പങ്കാളിയാക്കിയിരുന്നു (co-regent) ഉത്തരാംഗുടയൻ കോൺ വിഡിവിഡങ്കൻ (വിൽവൻ മുവെൻന്താളൻ) എന്നയാൾ രാജരാജന്റെ പ്രധാന ഉദ്യോഗസ്ഥരിൽ ഒരാളായിരുന്നു (പെരുന്താരം)

തിരുച്ചിറപ്പള്ളി പ്രദേശത്തുനിന്നുള്ള പാലുവേട്ടരയർ പരാന്തകൻ ഒന്നാമന്റെ കാലം മുതൽ ചോളന്മാരുമായി അടുത്ത ബന്ധം പുലർത്തിവന്നവരാണ്. ഇദ്ദേഹം ഒരു പാലുവേട്ടരയർ രാജകുമാരിയെ വിവാഹം കഴിച്ചതാണ് ഇതിനു കാരണം. ഇവർ ചോള ഭരണത്തിൽ ഉയർന്ന സ്ഥാനങ്ങൾ വഹിച്ചിരുന്നു. അഡിഗൾ പാലുവേട്ടരയർ കണ്ടൻ എന്ന പ്രഭുവിന്റെ പേര് ലിഖിതങ്ങളിൽ പ്രത്യക്ഷപ്പെടുന്നുണ്ട്. ഗംഗൈ കൊണ്ട ചോളപുരത്ത് ഒരു വലിയ ക്ഷേത്രം ഇദ്ദേഹം പണികഴിപ്പിക്കുകയുണ്ടായി. ചോള ശില്പചാതുരിയുടെ ഒരു നാഴികക്കല്ലാണിത്. ക്ഷേത്രവിഷയങ്ങളുമായി ബന്ധപ്പെട്ട് രാജരാജന്റെ സഭയിൽ പ്രവർത്തിച്ചിരുന്ന ഒരു പ്രധാന ഉദ്യോഗസ്ഥനാണ് മദുരാന്തകൻ ഗന്തരാദിത്യൻ. ക്ഷേത്രങ്ങളുടെ നടത്തിപ്പു സംബന്ധിച്ച് ഇദ്ദേഹം രാജ്യമാകമാനം അന്വേഷണങ്ങൾ നടത്തുകയും കുഴപ്പക്കാരെ ശിക്ഷിക്കുകയും ചെയ്തിരുന്നു.

ബന രാജകുമാരൻ നരസിംഹവർമ്മൻ, സേനാപതി ശ്രീ കൃഷ്ണൻ രാമൻ, സാമന്ത പ്രമുഖൻ വല്ലവരായൻ വന്തിയദേവൻ, നികുതി ഉദ്യോഗസ്ഥനായ ഇരയിരവൻ പല്ലവരായൻ, ഭൂമി സർവേ നടത്തിയ കുരുവൻ ഉലഗലന്തൻ എന്നിവർ ലിഖിതങ്ങളിൽ പരാമർശിക്കപ്പെടുന്നുണ്ട്.

തന്റെ സൈനികനേട്ടങ്ങൾ ലിഖിതങ്ങളിൽ ഉൾപ്പെടുത്താനുള്ള ഇദ്ദേഹത്തിന്റെ ആഗ്രഹം ജീവിതത്തിലെ പ്രധാന ചില സംഭവങ്ങൾ സ്ഥിരമായി കാത്തുസൂക്ഷിക്കപ്പെടാനിടയാക്കിയിട്ടുണ്ട്. നമ്മുടെ അറിവനുസരിച്ച് തന്റെ ലിഖിതങ്ങളിൽ ഇത്തരം വിവരങ്ങൾ ഉൾപ്പെടുത്തിയ ദക്ഷിണേന്ത്യയിലെ ആദ്യ രാജാവാണ് രാജരാജൻ. ഇദ്ദേഹത്തിന്റെ കാലത്തിനുമുൻപ് ദക്ഷിണേന്ത്യയിലെ പല്ലവ, പാണ്ഡ്യ, ചോള വംശങ്ങളിലെ ശക്തരായ ചില രാജാക്കന്മാർ ധാരാളം ഭൂപ്രദേശങ്ങൾ പിടിച്ചെടുത്തിട്ടുണ്ട്. പക്ഷേ ഇവരിലാരും ശിലാലിഖിതങ്ങളിൽ തങ്ങളുടെ വിജയങ്ങൾ രേഖപ്പെടുത്തുന്നത് പരിഗണനയിലെടുത്തിരുന്നില്ല.

എല്ലാ ലിഖിതങ്ങളുടെയും തുടക്കത്തിൽ തന്റെ സൈനികവിജയങ്ങളെക്കുറിച്ച് ഒരു സംക്ഷിപ്തവിവരണം ന‌ൽകുക എന്ന ആശയം രാജരാജന്റേതാണ്. ഇദ്ദേഹത്തിനു ശേഷമുള്ള രാജാക്കന്മാർ ഈ ഉദാഹരണം പിന്തുടരുകയും തങ്ങളുടെ സൈനികവിജയങ്ങളുടെ ഏകദേശം പൂർണ്ണമായ രേഖകൾ ശേഷിപ്പിക്കുകയും ചെയ്തിട്ടുണ്ട് എന്നതിനാൽ രാജരാജന്റെ ഈ പ്രവൃത്തി പ്രശംസനീയമാണ്. ചോളരാജാക്കന്മാരുടെ ശിലാലിഖിതങ്ങളുടെ തുടക്കത്തിൽ കാണുന്ന ചരിത്രപരമായ ആമുഖമൊഴിവാക്കിയാൽ തമിഴ് ദേശത്തുള്ള ശിലാരേഖകൾക്ക് വളരെ ശുഷ്കമായ മൂല്യമേയുള്ളൂ. ഇവയില്ലായിരുന്നുവെങ്കിൽ ദക്ഷിണേന്ത്യൻ ചരിത്രത്തെപ്പറ്റി നമുക്ക് ഇതുവരെ ലഭിച്ചിട്ടുള്ള വിവരങ്ങൾ പോലും ലഭിക്കുക ബുദ്ധിമുട്ടായിരുന്നേനെ.

കർണാടകത്തിലെ മുൽബാഗൾ ജില്ലയിൽ തമിഴിലുള്ള ഒരു ലിഖിതത്തിൽ ഇദ്ദേഹം 19-ആം വർഷത്തിൽ തന്നെ നേടിയ നേട്ടങ്ങൾ ചൂണ്ടിക്കാണിക്കുന്നു. ഇദ്ദേഹത്തിന്റെ മഹത്തായ വിജയങ്ങൾ പരാമർശിക്കുന്ന മൈകീർത്തി എന്ന ലിഖിതത്തിന്റെ ഒരു ഭാഗം താഴെക്കൊടുത്തിരിക്കുന്നു:

തഞ്ചാവൂർ ക്ഷേത്രത്തിൽ ഇദ്ദേഹം നൽകിയ എല്ലാ സംഭാവനകളും ശിലയിൽ കൊത്തിവയ്ക്കാനുള്ള ഉത്തരവിൽ നിന്നും രാജരാജന്റെ ചരിത്രപരമായ കാഴ്ച്ചപ്പാട് വ്യക്തമാണ്. തന്റെ നേട്ടങ്ങൾ രേഖപ്പെടുത്തുന്നതിൽ മാത്രമല്ല, തന്റെ മുൻഗാമികളുടെ നേട്ടങ്ങൾ രേഖപ്പെടുത്തുന്നതിലും രാജരാജൻ പ്രത്യേക ശ്രദ്ധ ചെലുത്തിയിരുന്നു. ഉദാഹരണത്തിന് തിരുച്ചിക്കടുത്തുള്ള തിരുമലവടിയിൽ ഇദ്ദേഹ‌ത്തിന്റെ ഭരണകാലത്തുള്ള ഒരു ലിഖിതത്തിൽ വൈദ്യനാഥ ക്ഷേത്രത്തിന്റെ പ്രധാന കോവിൽ പുനർനിർമ്മിക്കണമെന്നും ഭിത്തികൾ തകർക്കുന്നതിനു മുൻപായി അവയിൽ എഴുതിവച്ചിട്ടുള്ള ലിഖിതങ്ങൾ ഒരു ഗ്രന്ഥത്തിലേയ്ക്ക് പകർത്തണമെന്നുമുള്ള ഉത്തരവ് രേഖപ്പെടുത്തിയിട്ടുണ്ട്. ക്ഷേത്രം പുനർനിർമിച്ചശേഷം ഈ രേഖകൾ വീണ്ടും ക്ഷേത്രഭിത്തിയിൽ കൊത്തിവയ്ക്കപ്പെടുകയുണ്ടായി.

ഇദ്ദേഹം ശൈവമതാനുയായിയായിരുന്നുവെങ്കിലും മറ്റുമതങ്ങളോടും വിഭാഗങ്ങളോടും അനുഭാവപൂർവ്വമായ നയമാണ് സ്വീകരിച്ചത്. ഇദ്ദേഹം വിഷ്ണുവിന്റെ ധാരാളം ക്ഷേത്രങ്ങൾ പണികഴിപ്പിക്കുകയും ചെയ്തിരുന്നു. ശ്രീവിജയ രാജാവായിരുന്ന ശ്രീ മാരവിജയതുംഗവർമ്മന്റെ അഭ്യർത്ഥനയനുസരിച്ച് ഇദ്ദേഹം ബുദ്ധമതവിഹാരമായ ചൂഡാമണി വിഹാരം നിർമ്മിക്കുന്നത് പ്രോത്സാഹിപ്പിക്കുകയും ചെയ്തു. ആനൈമംഗലം ഗ്രാമത്തിൽനിന്നുള്ള നികുതിവരുമാനം ഈ വിഹാരത്തിന്റെ നടത്തിപ്പിനായി രാജരാജൻ നീക്കിവയ്ക്കുകയുണ്ടായി.

തേവാരത്തിന്റെ അൽപ്പഭാഗങ്ങൾ തന്റെ സഭയിൽ കേട്ടശേഷം ഈ പദ്യം സമാഹരിക്കാനുള്ള പദ്ധതി രാജരാജൻ ആരംഭിച്ചു. ഒരു ക്ഷേത്രത്തിലെ പൂജാരിയായിരുന്ന നമ്പി ആണ്ടാർ നമ്പി എന്നയാളുടെ സഹായം ഇദ്ദേഹം ഇതിനായി തേടുകയുണ്ടായി. ദൈവസഹായത്താൽ നമ്പിയ്ക്ക് ചിദംബരത്തെ തില്ലൈ നടരാജ ക്ഷേത്രത്തിനുള്ളിലെ രണ്ടാം ചുറ്റുമതിലിനുള്ളിലുള്ള അറയിൽ പാതി ചിതലരിച്ച നിലയിലുള്ള താളിയോലകൾ ലഭിച്ചു എന്ന് കരുതപ്പെടുന്നു. ക്ഷേത്രബ്രാഹ്മണരായിരുന്ന (ദീക്ഷിതന്മാർ) ഈ സംരംഭത്തെ എതിർത്തുവെങ്കിലും രാജരാജൻ പരിശുദ്ധകവികളുടെ രൂപം ചിദംബരത്തെ തെരുവുകളിൽ സ്ഥാപിച്ച് ഇതിൽ ഇടപെട്ടു.ഇതിനുശേഷം രാജരാജൻ തിരുമുറൈ രക്ഷിച്ചയാൾ എന്ന അർത്ഥത്തിൽ തിരുമുറൈ കണ്ട ചോളൻ എന്നറിയപ്പെടാൻ തുടങ്ങി. അതുവരെ ശിവക്ഷേത്രങ്ങൾക്കുള്ളിൽ ദൈവരൂപം മാത്രമേ ഉണ്ടായിരുന്നുള്ളൂവെങ്കിലും രാജരാജനുശേഷം നായനാർ വിശുദ്ധരുടെ രൂപങ്ങളും ക്ഷേത്രത്തിനുള്ളിൽ സ്ഥാപിക്കുന്നതിനു തുടക്കമായി. സംബന്ധർ, അപ്പർ, സുന്ദരർ എന്നിവരുടെ പദ്യങ്ങൾ നമ്പി ആദ്യത്തെ ഏഴുപുസ്തകങ്ങളിൽ ക്രമീകരിച്ചു. മാണിക്കവാസഗരുടെ തിരുകോവയാർ, തിരുവാചകം എന്നിവ എട്ടാമത്തെ പുസ്തകമായി. മറ്റ് ഒൻപത് വിശുദ്ധരുടെ 28 പദ്യങ്ങൾ ഒൻപതാമത്തെ പുസ്തകമായി. തിരുമൂളരുടെ തിരുമന്ദിരം 10-ആം പുസ്തകമായി. മറ്റു പന്ത്രണ്ട് കവികളുടെ നാൽപ്പത് കവിതകൾ തിരുതോതനാർ തിരുവന്തതി - വിശുദ്ധമായ അന്തതി - 63 നായനാർ വിശുദ്ധരുടെ കവിതകൾ എന്നിവയും പത്താമത്തെ പുസ്തകത്തിന്റെ ഭാഗമാണ്. ഇദ്ദേഹത്തിന്റെ സ്വന്തം കവിതകൾ പതിനൊന്നാം പുസ്തകമായി. ആദ്യ ഏഴു പുസ്തകങ്ങൾ പിൽക്കാലത്ത് തേവാരം എന്നറിയപ്പെട്ടു. ശിവനെ സംബന്ധിച്ചുള്ള അംഗീകൃത ഗ്രന്ഥങ്ങളോടൊപ്പം പിന്നീട് പന്ത്രണ്ടാമത് പുസ്തകമായി സെക്കിഴരുടെ പെരിയ പുരാണം (എ.ഡി. 1135) കൂട്ടിച്ചേർക്കപ്പെട്ടു. ഇത് മുഴുവനായി തിരുമുറൈ അല്ലെങ്കിൽ വിശുദ്ധഗ്രന്ഥം എന്നറിയപ്പെടുന്നു. ഈ ശൈവ സാഹിത്യം ഉദ്ദേശം 600 വർഷകാലത്തെ മതപരവും തത്ത്വചിന്താപരവും സാഹിത്യസംബന്ധിയുമായ വളർച്ചയുടെ ആകെത്തുകയാണ്.

പരാന്തക സുന്ദരചോളന്റെ മൂന്നാമത്തെ സന്താനമായ അരുൾമൊഴിവർണ്ണനായാണ് രാജരാജചോളൻ ജനിച്ചത്. തിരുക്കോവിലൂർ രാജാവായ മാലയമാൻ തിരുമുടി കാരിയുടെ മകളായ വാനവൻ മാദേവിയായിരുന്നു രാജരാജന്റെ അമ്മ. ഇദ്ദേഹത്തിന്റെ മൂത്ത സഹോദരനായ ആദിത്യ രണ്ടാമൻ ഉദ്ദേശം എ.ഡി. 969-ൽ കൊല ചെയ്യപ്പെട്ടു. ഇദ്ദേഹത്തിന്റെ മൂത്ത സഹോദരിയായ ആൾവാർ ശ്രീ കുന്തവതി പിരട്ടിയാരോട് ഇദ്ദേഹത്തിന് വലിയ ബഹുമാനമാണുണ്ടായിരുന്നത്. കുന്ദവതി പിരട്ടിയാർ എന്നായിരുന്നു ഇവർ അറിയപ്പെട്ടിരുന്നത്. രാജരാജ കുന്ദവതി ആൾവാർ എന്നു പേരുണ്ടായിരുന്ന രാജരാജന്റെ ഒരു മകൾക്കെങ്കിലും സഹോദരിയുടെ പേരു നൽകപ്പെട്ടിരുന്നതായി നമുക്കറിയാം. രാജരാജന് ധാരാളം ഭാര്യമാരുണ്ടായിരുന്നു. ലിഖിതങ്ങളിൽ കുറഞ്ഞത് 15 പേരുകളെങ്കിലും ഭാര്യമാരുടെ സ്ഥാനത്ത് പ്രത്യക്ഷപ്പെടുന്നുണ്ട് - ഉലഗമഗാ ദേവിയാരി, തിഡൈപിരൺ മഗൾ ചോള മാദേവിയാർ, അഭിമാനവലിയാർ, തിരൈലോകിയ മാദേവിയാർ, പഞ്ചവൻ മാദേവിയാർ, പിരുത്തിവി മാദേവിയാർ, എലാദ മാദേവിയാർ, മീനവൻ മാദേവിയാർ, നക്കൻ തില്ലൈ അൾസഗിയാർ, കാദൻ തൊങ്കൈയാർ, കൂതൻ വീരണിയാർ, ഇളങ്കോൻ പിച്ചിയാർ. എളങ്കോൻ പിച്ചിയാർ വ‌ള്ളുവരായൻ വന്തിയ‌തേവൻ, കുന്ദവതി നചിയാർ എന്നിവരുടെ മകളായിരുന്നു. രാജരാജന്റെ അറിയപ്പെടുന്ന ഏകമകനായിരുന്ന രാജേന്ദ്രൻ ഒന്നാമന്റെ അമ്മയായിരുന്നു കൊടുമ്പലൂരിലെ രാജകുമാരിയായിരുന്ന വാനതി (ത്രിപുവന മാദേവിയാർ എന്നും ഇവർ അറിയപ്പെട്ടിരുന്നു). രാജരാജന് മൂന്ന് പെണ്മക്കളെങ്കിലുമുണ്ടായിരുന്നു. ഇതിൽ ഒരു മകൾക്ക് പേരിട്ടത് രാജരാജ ചോളന്റെ സഹോദരിയായിരുന്ന കുന്ദവതിയുടെ ഓർമയ്ക്കായിരുന്നു. ഈ മകൾ ചാലൂക്യ രാജകുമാരനായ വിമലാദിത്യനെയാണ് വിവാഹം കഴിച്ചത്. മറ്റൊരു മകളുടെ പേര് മാതേവൽസഗൾ എന്നായിരുന്നു. നടുവിട് പെൺ (നടുവിലുള്ള മകൾ എന്നർത്ഥം) എന്നാണ് ഇവർ തിരുവിലചുഴി ലിഖിതത്തിൽ പരാമർശിക്കപ്പെടുന്നത്. മൂന്നാമത്തെ മകളുടെ പേരെന്തെന്ന് അറിവില്ല.

രാജരാജന്റെ പിൻഗാമിയായത് രാജേന്ദ്ര ചോളൻ ഒന്നാമനായിരുന്നു. ഇദ്ദേഹത്തിന്റെ ജന്മനക്ഷത്രം "സദയ"മായിരുന്നു. രാജരാജന്റെയും മകന്റെയും ഭരണകാലത്ത് ഇത് രാജേന്ദ്രന്റെ ജന്മദിനത്തിൽ അവസാനിക്കുന്ന സദയ-നാൾ വിഴാ എന്ന ഏഴുദിവസം നീണ്ടുനിൽക്കുന്ന ഉത്സവമായി ആഘോഷിച്ചിരുന്നു. തെലുങ്കാന കുല കാല എന്ന സ്ഥാനപ്പേരും രാജരാജനുണ്ടായിരുന്നു. രാജരാജ ശിവപാദ ശേഖരൻ (ഭഗവാൻ ശിവന്റെ പാദം കിരീടമായുള്ളവൻ) എന്ന സ്ഥാനപ്പേരും ഇദ്ദേഹ‌ത്തിനുണ്ടായിരുന്നു.

“ദി ഹിഡൺ ടെമ്പിൾസ് ഓഫ് ഇൻഡ്യ.” മിസ്റ്ററീസ് ഓഫ് ഏഷ്യ എന്ന പേരിൽ ദി ലേണിംഗ് ചാനൽ ഇദ്ദേഹത്തെപ്പറ്റി ഒരു ഡോക്യുമെന്ററി നിർമിച്ചിട്ടുണ്ട്. മൈക്കൽ ബെൽ ആണ് ശബ്ദം നൽകിയത്.


</doc>
<doc id="244917" url="https://ml.wikipedia.org/wiki?curid=244917" title="ഓമനക്കുട്ടൻ (ചലച്ചിത്രം)">
ഓമനക്കുട്ടൻ (ചലച്ചിത്രം)

1964-ൽ പുറത്തിറത്തിറങ്ങിയ മലയാളചലച്ചിത്രമാണ് ഓമനക്കുട്ടൻ. കൈരളീ പ്രൊഡക്ഷൻസിന്റെ ബാനറിൽ പി.കെ. കൈമൾ ന്യൂട്ടോൺ, നെപ്ട്യൂൺ എന്നീ സ്റ്റുഡിയോകളി വച്ചു നിർമിച്ച ഈ ചിത്രം തകഴിയുടെ കഥയെ ആസ്പദമാക്കി തയ്യാറാക്കിയതാണ്. തിരുമേനി പിക്ചേഴ്സാണ് ചിത്രത്തിന്റെ വിതരണം നടത്തിയത്. ഈ ചിത്രം1964 ഒക്ടോബർ 8-ന് പ്രദർശനം തുടങ്ങി.




ഇന്റനെറ്റ് മൂവി ഡേറ്റാ ബേസിൽ നിന്ന് ഓമനക്കുട്ടൻ


</doc>
<doc id="244927" url="https://ml.wikipedia.org/wiki?curid=244927" title="മൈക്കിൾ ആറാട്ടുകുളം">
മൈക്കിൾ ആറാട്ടുകുളം

ആലപ്പുഴ രൂപതയുടെ പ്രഥമ മെത്രാൻ ആയിരുന്നു, ഡോ. മൈക്കിൾ ആറാട്ടുകുളം (ഏപ്രിൽ 17, 1910 – മാർച്ച് 20, 1995).

ആലപ്പുഴ ജില്ലയിലെ ചേർത്തല താലൂക്കിൽ അർത്തുങ്കലിനടുത്തുള്ള ചേന്നവേലി ഗ്രാമത്തിൽ ആറാട്ടുകുളം ആൻഡ്രൂസിൻറേയും റോസമ്മയുടേയും പുത്രനായി 1910 ഏപ്രിൽ 17നു ജനിച്ചു.


</doc>
<doc id="244935" url="https://ml.wikipedia.org/wiki?curid=244935" title="ടി.കെ. ജോൺ">
ടി.കെ. ജോൺ

നാടക നടൻ, സംവിധായകൻ, സംഘാടകൻ എന്നീ നിലകളിലെല്ലാം പ്രമുഖനായിരുന്നു ടി.കെ. ജോൺ (2017 ജൂൺ 11 - 1938) എന്ന ടി.കെ. ജോൺ മാളവിക. വൈക്കം മാളവിക എന്ന പേരിൽ നാടക സമിതി നടത്തി. അനായാസമായ സംഭാഷണശൈലിയും രംഗചലനങ്ങളുമാണ് ടി.കെ. ജോണിനെ മറ്റു നടന്മാരിൽനിന്നും വ്യത്യസ്തനാക്കുന്നത്.

കോട്ടയം ചെമ്മനത്തുകര തുരുത്തിക്കര വീട്ടിൽ ജനിച്ചു. കാളിദാസ കലാകേന്ദ്രത്തിന്റെ ആദ്യനാടകമായ ഡോക്ടറിൽ പ്രധാന കഥാപാത്രമായ ഡോക്ടറായി വേഷമിട്ട് രംഗത്തെത്തി. ഒ. മാധവൻ, പി.ജെ. ആന്റണി, തിലകൻ, കെ.പി. ഉമ്മർ, മണവാളൻ ജോസഫ് എന്നിവർക്കൊപ്പം നാടകരംഗത്ത് സജീവമായി. കായംകുളം പീപ്പിൾസ്, ആറ്റിങ്ങൽ ദേശാഭിമാനി, കോട്ടയം നാഷണൽ, വൈക്കം ഗീതാഞ്ജലി, തുടങ്ങിയ നാടക സമിതികളിൽ പ്രവർത്തിച്ചു. പിന്നീട് വൈക്കം കേന്ദ്രമാക്കി മാളവിക തിയറ്റേഴ്‌സ് ആരംഭിച്ചു. ആദ്യനാടകമായ 'വെളിച്ചമേ നയിച്ചാലും' മുതൽ നാൽപ്പതോളം നാടകങ്ങൾ സംവിധാനം ചെയ്യുകയും പ്രധാന വേഷത്തിൽ അഭിനയിക്കുകയും ചെയ്തു. കന്മദം, മണിയറക്കള്ളൻ, വജ്രം, അരയന്നങ്ങളുടെ വീട് തുടങ്ങിയ സിനിമകളിലും ജോൺ അഭിനയിച്ചു. 

വാർധക്യസഹജമായ അസുഖങ്ങളെ തുടർന്ന് 2017 ജൂൺ 11-ന് അന്തരിച്ചു.




</doc>
<doc id="244940" url="https://ml.wikipedia.org/wiki?curid=244940" title="വ്യാപാരശിഷ്ടം">
വ്യാപാരശിഷ്ടം

ഒരു രാജ്യം ഒരു വർഷം മറ്റ് രാഷ്ട്രങ്ങളുമായി നടത്തിയ ദൃശ്യകയറ്റുമതിയുടെയും ദൃശ്യഇറക്കുമതിയുടെയും മൂല്യങ്ങൾ തമ്മിലുള്ള വ്യത്യാസത്തെയാണ് വ്യാപാരശിഷ്ടം അഥവാ ബാലൻസ് ഓഫ് ട്രേഡ് എന്ന് പറയുന്നത്. ദൃശ്യ കയറ്റുമതി, ദൃശ്യ ഇറക്കുമതി എന്നതുകൊണ്ട് ഉദ്ദേശിക്കുന്നത്, സാധനങ്ങളുടെ മാത്രം ക്രയ-വിക്രയങ്ങളാണ്. സേവനങ്ങൾ ദൃശ്യ ഘടകങ്ങളിൽ ഉൾപ്പെടുന്നില്ല, അതിനാൽ വ്യാപാരശിഷ്ടത്തിൽ സേവനങ്ങളുടെ മൂല്യം ഉൾപ്പെടുന്നില്ല. വ്യാപാരശിഷ്ടം മിച്ചമോ, കമ്മിയോ ആകാം. 

ഒരു രാജ്യത്തെ ദൃശ്യകയറ്റുമതിയുടെ മൂല്യം ദൃശ്യഇറക്കുമതിയുടെ മൂല്യത്തെക്കാൾ കൂടുതലാണെങ്കിൽ അവിടെ വ്യാപാരമിച്ചം (ട്രേഡ് സർപ്ലസ്) ആണ് ഉണ്ടാകുന്നത്. ഇത്തരം സന്ദർഭങ്ങളിൽ വ്യാപാരശിഷ്ടം ആ രാജ്യത്തിന് അനുകൂലമാണെന്ന് പറയാം.
ഒരു രാജ്യത്തെ ദൃശ്യഇറക്കുമതിയുടെ മൂല്യം ദൃശ്യകയറ്റുമതിയുടെ മൂല്യത്തെക്കാൾ കൂടുതലാണെങ്കിൽ അവിടെ വ്യാപാരകമ്മി (ട്രേഡ് ഡെഫിസിറ്റ്) ആണ് ഉണ്ടാകുന്നത്. ഈ സന്ദർഭത്തിൽ വ്യാപാരശിഷ്ടം ആ രാജ്യത്തിന് പ്രതികൂലമാണ്.


</doc>
<doc id="244948" url="https://ml.wikipedia.org/wiki?curid=244948" title="എ.പി. കോമള">
എ.പി. കോമള

1934 ഓഗസ്റ്റ് 28-നു ജനിച്ച എ.പി. കോമള () ദക്ഷിണേന്ത്യയിലെ അറിയപ്പെടുന്ന പിന്നണിഗായികയാണ്. ഇവർ തമിഴിലും തെലുങ്കിലും മലയാളത്തിലുമായി നിരവധി ഗാനങ്ങൾ ആലപിച്ചിട്ടുണ്ട് ഇപ്പൊഴും ആലപിച്ചുകൊണ്ടിരിക്കുന്നു.

എ.എം. രാജ, പി.ബി. ശ്രീനിവാസ്, എസ്. ജാനകി, പി. സുശീല എന്നിവരെപ്പോലെ ആന്ധ്രയിൽനിന്നും തമിഴ്‌നാട്ടിൽ എത്തി സിനിമാരംഗത്ത് വ്യക്തിമുദ്രപതിപ്പിച്ച ഗായികയാണ് എ.പി.കോമള. തമിഴ്‌സിനിമയിൽ പിന്നണിഗാനശാഖ ആരംഭിക്കുന്ന കാലംമുതൽക്കേ "ആർക്കാട് പാർത്ഥസാരഥി കോമള" എന്ന എ.പി.കോമളയുണ്ട്. തമിഴിനൊപ്പം തെലുങ്ക്, കന്നട, മലയാളം സിനിമകളിൽ ആയിരത്തിലേറെ ഗാനങ്ങൾ അവർ പാടി. എട്ടുമക്കളിൽ ആറാമത്തേതായ കോമള സംഗീത അദ്ധ്യാപകനായ പിതാവിന്റെ കീഴിൽതന്നെ കുട്ടിക്കാലം മുതലേ സംഗീതം അഭ്യസിച്ചു. പാഠംപഠിച്ചിട്ടു പാടുന്നവരേക്കാൾ പാട്ടുകേട്ടാൽ തന്നെ അതു പാടാനുള്ള കഴിവ് കുട്ടിക്കാലം മുതലേ കോമളയ്ക്കുണ്ടായിരുന്നു.

പിതവിന്റെ സ്നേഹിതനായിരുന്നു സംഗീതജ്ഞനായ ജി.ഭൈടിസ്വാമി എന്ന പ്രഗല്ഭസംഗീതജ്ഞന്റെ കീഴിൽ മകളെ പാട്ടുപഠിപ്പിക്കണമെന്ന് ആഗ്രഹിച്ച് പാർത്ഥസാരഥി സ്‌കൂളിൽ പഠിച്ചിരുന്ന ഏഴുവയസ്സുകാരിയായ കോമളയെ "ഗുരുകുല പഠനത്തിനായി" ഭൈടിസ്വാമിയുടെ നാടായ രാജമന്ത്രിക്കയച്ചു. എസ്.ജാനകി ഉൾപ്പെടെ പലരുടെയും വായ്പാട്ടിന്റെ ഗുരുവായ അദ്ദേഹത്തിനുകീഴിൽ ഒന്നരവർഷത്തെ പഠനത്തിനുശേഷം തിരിച്ചെത്തിയ കോമളയെ വീണ്ടും സംഗീതം പഠിപ്പിക്കാനായി അച്ഛൻ നരസിംഹലു എന്ന മറ്റൊരു ഗുരുവിനെ കണ്ടെത്തി. അക്കാലത്ത് "ബാലസരസ്വതി" എന്ന പ്രശസ്ത നടനകലാകാരിക്കുവേണ്ടി പാടിവന്നിരുന്ന നരസംഹലുവിനൊപ്പം നൃത്തത്തിനായി പാടാൻ കോമളക്കും അവസരം കിട്ടി. ഇതിനിടെ ആകാശവാണിയിൽ കോമള അവതരിപ്പിച്ചിരുന്ന സംഗീത പരിപാടികൾ വളരെ ശ്രദ്ധിക്കപ്പെട്ടു. ആ മനോഹരമായ ശബ്ദവും സംഗീതപാഠവവും എളുപ്പം പാട്ടു പഠിക്കാനുള്ള കോമളയുടെ കഴിവും കണ്ടറിഞ്ഞ് ആകാശവാണിക്കാർ കോമളയെ അവിടത്തെ സ്ഥിരം പാട്ടുകാരിയായി തിരഞ്ഞെടുത്തു.


എസ്.ജാനകിയുംടെയും പി.സുശീലയുടെയും ഗാനങ്ങൾ പ്രചാരം നേടുന്നതിനുമുമ്പുതന്നെ മലയാളസിനിമയിൽ നിരവധി ഹിറ്റു ഗാനങ്ങൾ ഒരുക്കാൻ കഴിഞ്ഞ ഈ ഗായികയെ മലയാളികൾക്ക് മറക്കാനാവില്ല. ഇന്നും സംഗീതോപാസനയുമായി ചെന്നൈയിൽ അവർ സ്വസ്തമായി കഴിയുന്നു. കല്യാണം വീട് മക്കൾ ഈ പ്രാരാബ്ദങ്ങളൊന്നുമില്ലാത്ത എ.പി. കോമള ഇപ്പോൾ സഹോദരി ഗംഗ,സഹോദരൻ ഗജപതി എന്നിവരോടൊപ്പം ചെന്നൈയിൽ കഴിയുന്നു.


</doc>
<doc id="244950" url="https://ml.wikipedia.org/wiki?curid=244950" title="വേണു (കാർട്ടൂണിസ്റ്റ്)">
വേണു (കാർട്ടൂണിസ്റ്റ്)

ഒരു കാർട്ടൂണിസ്റ്റും പംക്തി എഴുത്തുകാരനും പെയ്ന്ററും ദ്വിമാന ചിത്രകാരനുമാണ് വേണു. മുഴുവൻ പേര് വേണുഗോപാൽ. (ജനനം:21 ഏപ്രിൽ 1954).

ജനാർദ്ദനന്റെയും പങ്കജാക്ഷിയുടേയും മകനായി 1954 ഏപ്രിൽ 21 ന് കോട്ടയം ജില്ലയിലെ മടപ്പള്ളിയിൽ ജനനം. സ്കൂൾ പഠനത്തിനു ശേഷം വരയിലും ചിത്ര രചനയിലും പഠനം നടത്തി. ബാല പ്രസിദ്ധീകരണങ്ങളായ ബാലരമ, ബാലഭൂമി എന്നിവയക്ക് വേണ്ടി ചിത്രങ്ങൾ വർച്ചു. ആദ്യം മനോരമ ദിനപത്രത്തിലും പിന്നീട് മാധ്യമം പത്രത്തിലും കാർട്ടൂണിസ്റ്റായി ജോലിനോക്കി. കാർട്ടൂണുകൾക്ക് പുറമെ രാഷ്ട്രീയ ആക്ഷേപ ഹാസ്യങ്ങൾക്കും ഹാസ കഥകൾക്കും വേണ്ടി വരക്കാറുണ്ട്. മനോരമ, മാതൃഭൂമി,മാധ്യമം,ദേശാഭിമാനി എന്നീ പത്രങ്ങളിൽ വേണുവിന്റെ സൃഷ്ടികൾ പ്രസിദ്ധീകരിച്ചു വരുന്നു. സെൻ ഫീച്ചേഴ്സ് സിൻഡിക്കേറ്റാണ് വേണുവിന്റെ സൃഷ്ടികൾ വിതരണം ചെയ്യുന്നത്.


</doc>
<doc id="244953" url="https://ml.wikipedia.org/wiki?curid=244953" title="സമസ്ത കേരള സാഹിത്യപരിഷത്ത്">
സമസ്ത കേരള സാഹിത്യപരിഷത്ത്

കേരളത്തിലെ ഒരു സാംസ്കാരികസംഘടനയാണ് സമസ്ത കേരള സാഹിത്യപരിഷത്ത്. (Pan-Kerala Literary Academy). ഈ സംഘടന സാഹിത്യസമാജം എന്ന പേരിൽ 1926 നവംബർ 14-നാണ് രൂപവൽക്കരിക്കപ്പെട്ടത്. രൂപീകരിച്ച് ആറുമാസം കഴിഞ്ഞ് 12-ആം സമ്മേളനം കേരളത്തിലെ പ്രമുഖരായ സാഹിത്യകാരന്മാരെ പങ്കെടുപ്പിച്ചു നടത്തുകയും അതോടൊപ്പം സമസ്ത കേരള സാഹിത്യപരിഷത്ത് എന്ന് പേരുമാറ്റം നടത്തുകയുമായിരുന്നു.

കൊച്ചിയിലെ 1088-ലെ രണ്ടാം റെഗുലേഷനനുസരിച്ച് എറണാകുളം രജിസ്റ്ററാപ്പീസിൽ 1107 ധനു 27-ന് (1932 ജനുവരി 11) സമസ്തകേരള സാഹിത്യ പരിഷത്തിന്റെ മെമ്മോറാണ്ടവും നിയമാവലിയും രജിസ്റ്റർ ചെയ്തു.

രജിസ്റ്റർ ചെയ്ത മെമ്മോറാണ്ടമനുസരിച്ചും നിയമാവലി അനുസരിച്ചും സംഘടനയുടെ ഉദ്ദേശലക്ഷ്യങ്ങൾ ഇവയാണ്.

1108 ചിങ്ങത്തിൽ പരിഷത്ത് ത്രൈമാസികം ഒന്നാം ലക്കം പുറത്തുവന്നു.

മാസികാ പ്രവർത്തകസംഘത്തിലെ അംഗങ്ങ‌ൾ

പെരുമാനൂർ സനാതനധർമ്മം അച്ചുകൂടത്തിലാണ് ആദ്യം ഈ പ്രസിദ്ധീകരണം അച്ചടിച്ചിരുന്നത്. പിന്നീട് 1120 ധനുവിൽ അച്ചടി എറണാകുളം വിശ്വനാഥ പ്രസ്സിലേയ്ക്ക് മാറ്റുകയുണ്ടായി.

കൊല്ലവർഷം 1122 മേടം മുതൽ ത്രൈമാസികത്തിനുപകരം ദ്വൈമാസികം പുറത്തിറങ്ങാൻ തുടങ്ങി. ഇതിന്റെ അച്ചടി കേരളമിത്രത്തിൽ തുടരാൻ1947-48 കാലഘട്ടത്തിൽ തീരുമാനമെടുത്തു.

സമസ്ത കേരള സാഹിത്യ പരിഷത്തിനു മുന്നോടിയായി ഭാഷാപോഷിണിസഭ (കണ്ടത്തിൽ വർഗ്ഗീസ് മാപ്പിള 1892-ൽ ആരംഭിച്ചത്), ഭാരതവിലാസം (മാളിയമ്മാവു മാത്തു ലോന 1905-ൽ ആരംഭിച്ചത്), കൊച്ചി സാഹിത്യ സമാജം (അപ്പൻ തമ്പുരാൻ നേതൃത്വം കൊടുത്ത് 1913-ൽ ആരംഭിച്ചത്), സമസ്തകേരള സാഹിത്യ സമാജം (വൈക്കം സന്മാർഗ്ഗപോഷിണി സഭയുടെ നേതൃത്വത്തിൽ 1922-ൽ ആരംഭിച്ചത്) എന്നിങ്ങനെ പല സമാജങ്ങളും കേരളത്തിൽ പ്രവർത്തിച്ചിരുന്നുവെങ്കിലും ഇവയൊക്കെ അൽപ്പായുസ്സുകളായിരുന്നു.

1926 നവംബർ 14-ന് ഇടപ്പള്ളിയിൽ ആർ. കുഞ്ഞൻതമ്പുരാൻ എന്ന വ്യക്തിയുടെ അദ്ധ്യക്ഷതയിലാണ് സാഹിത്യസമാജം രൂപം കൊണ്ടത്. ഇടപ്പള്ളി കൃഷ്ണരാജയായിരുന്നു സമാജത്തിന്റെ രക്ഷാധികാരി. എല്ലാ മാസവും ഒന്നും മൂന്നും ഞായറാഴ്ച്ചകളിൽ യോഗം ചേരണമെന്നും സാഹിത്യവിഷയങ്ങളെ ആധാരമാക്കി ഗദ്യപദ്യ പ്രബന്ധങ്ങൾ അവതരിപ്പിക്കണം എന്നുമായിരുന്നു തീരുമാനം. വിദ്യാർത്ഥികൾക്ക് അക്ഷരശ്ലോകമത്സരം, സമസ്യാപൂരണങ്ങൾ, ഉപന്യാസരചന, സംസ്കൃതശ്ലോകങ്ങളുടെ ഭാഷാന്തരീകരണം എന്നിവയ്ക്കൊക്കെ മത്സരങ്ങളുണ്ടായിരുന്നു. ഇടപ്പള്ളി രാഘവൻ‌പിള്ള, ചങ്ങമ്പുഴ കൃഷ്ണപിള്ള, സി.ആർ. കേരളവർമ്മ എന്നിവർ ഈ മത്സരങ്ങളിൽ പങ്കെടുത്തിട്ടുണ്ട്. 

ആർ. കുഞ്ഞൻ തമ്പാൻ, തട്ടായത്തു പരമേശ്വരപ്പണിക്കർ, കെ. മാധവൻ, ഇ.കെ. രാമവർമ്മ, നാകപ്പടി കൃഷ്ണപിള്ള, താനത്തു കൃഷ്ണപിള്ള, എം.എസ്. കൃഷ്ണൻ ഇളയത്, ഇടപ്പള്ളി കരുണാകരമേനോൻ, മേലങ്ങത്ത് അച്യുതമേനോൻ എന്നിവർ സാഹിത്യസമാജത്തിന്റെ ആദ്യ പ്രവർത്തകസമിതിയിലെ അംഗങ്ങളായിരുന്നു. 

സമാജത്തിന്റെ പന്ത്രണ്ടാം സമ്മേളനത്തോടെ (സമസ്തകേരള സാഹിത്യപരിഷത്തിന്റെ ആദ്യ സമ്മേളനം) സാഹിത്യസമാജം 'സമസ്ത കേരള സാഹിത്യപരിഷത്ത്' എന്ന് പേരുമാറ്റി. സാഹിത്യപഞ്ചാനനൻ, ഉള്ളൂർ എസ്. പരമേശ്വരയ്യർ, വള്ളത്തോൾ നാരായണമേനോൻ, പുത്തേഴത്ത് രാമമേനോൻ, അമ്പാടി കാർത്യായനി അമ്മ, അപ്പൻ തമ്പുരാൻ തുടങ്ങി കേരളത്തിലെ പ്രമുഖ സാഹിത്യകാരന്മാർ പങ്കെടുത്ത സമ്മേളനത്തിലെ പ്രസംഗങ്ങൾ സാഹിത്യപ്രഭവം എന്ന പേരിൽ പുസ്തകമായി പ്രസിദ്ധീകരിക്കപ്പെടുകയുണ്ടായി. കൊല്ലവർഷം 1102 മേടം 11,12,13 തീയതികളിലാണ് (1927 ഏപ്രിൽ 24, 25, 26 എന്നീ ദിവസങ്ങൾ) ഈ സമ്മേളനം നടന്നത്.

സമസ്തകേരള സാഹിത്യപരിഷത്തിന്റെ ആദ്യ പ്രവർത്തകസമിതിയിലെ അംഗങ്ങ‌ളുടെ പേരുവിവരം താഴെക്കൊടുത്തിരിക്കുന്നു. അംഗങ്ങളുടെയെല്ലാം പേരുകൾ നിർദ്ദേശിച്ചത് ശ്രീകണ്ഠേശ്വരം ജി. പത്മനാഭപിള്ളയാണ്. എൻ. കേശവൻ ഇളയത് നാമനിർദ്ദേശങ്ങളെ പിന്താങ്ങി.
അദ്ധ്യക്ഷൻ: അപ്പൻ തമ്പുരാൻ
സെക്രട്ടറിമാർ: പി. ശങ്കരൻ നമ്പ്യാർ, മേങ്ങലത്ത് അച്യുതമേനോൻ, ഇടപ്പള്ളി കരുണാകരമേനോൻ
അംഗങ്ങൾ: ഉള്ളൂർ, വള്ളത്തോൾ, സാഹിത്യപഞ്ചാനനൻ, എം. രാമവർമ്മ തമ്പാൻ, കുറ്റിപ്പുറം, പുത്തേഴൻ, സി.എസ്. നായർ, സി.വി. കുഞ്ഞിരാമൻ, ടി.കെ. ജോസഫ്, കുറ്റിപ്പുഴ, കറുപ്പൻ, പള്ളത്തു രാമൻ, ആറ്റൂർ, ആറ്റുകാൽ നീലകണ്ഠപ്പിള്ള, സി.എൻ. രാമയ്യ ശാസ്ത്രി, ആലത്തൂർ അനുജൻ നമ്പൂതിരിപ്പാട്, കട്ടക്കയം, ഒ.എം. ചെറിയാൻ, കെ.ടി. ചന്തുനമ്പ്യാർ, മധുരവനം കൃഷ്ണക്കുറുപ്പ്, സി. സുബ്രഹ്മണ്യൻപോറ്റി, ആർ. ഈശ്വരപിള്ള, ചേലനാട്ട് അച്യുതമേനോൻ, കടത്തനാട്ടു ശങ്കരവർമ്മരാജ, പി.വി. കൃഷ്ണവാര്യർ, ടി.കെ. കൃഷ്ണമേനോൻ, പുന്നശ്ശേരി നമ്പി, അമ്പാടി കാർത്യായനിയമ്മ, ടി.സി. കല്യാണിയമ്മ.

സാഹിത്യപരിഷത്തിന്റെ രണ്ടാം സമ്മേളനം കൊല്ലവർഷം 1103 ധനു 15,16 തീയതികളിൽ (1927 ഡിസംബർ 30,31) തൃശ്ശിവപേരൂരിൽ വച്ചാണ് നടത്തിയത്. കൊച്ചി ഭാഷാപരിഷ്കരണ കമ്മിറ്റി ഇതുമായി സഹകരിച്ചിരുന്നു. തൃശൂർ വിവേകോദയം സ്കൂൾ പരിസരത്തുവച്ചാണ് ഈ സമ്മേളനം നടന്നത്. ഇതോടൊപ്പം 9 ചെപ്പേടുകളും 24 ശിലാരേഖകളും 53 താളിയോലകളും 15 സ്ഥാന തീട്ടൂരങ്ങളും 1 പട്ടോലകരണവും 1 ഓലച്ചുരുണയും 7 കൈയ്യെഴുത്തുപുസ്തകങ്ങളും 15 കൈയെഴുത്തുകടലാസുകളും അന്തരിച്ച 36 സാഹിത്യകാരന്മാരുടെ ചിത്രങ്ങളും അച്ചടിച്ച 15 പഴയ പുസ്തകങ്ങളും 114 പുതിയ പ്രസിദ്ധീകരണങ്ങളും 117 മാസികകളും ഉൾപ്പെട്ട ഒരു പ്രദർശനം സംഘടിപ്പിച്ചിരുന്നു. പുള്ളുവൻപാട്ട്, പാണർപാട്ട്, മ്ലാവേലി (ഡാവേലി) വായന, മണ്ണാൻപാട്ട്, ഐവർകളി, പുലയർകളി, ഭാഷാകഥാകാലക്ഷേപം, പദ്യനാടകം, സംഗീതനാടകം, ഗദ്യനാടകം, പ്രഹസനം, പ്രഹസനപ്രമേയം എന്നിങ്ങനെ പല പരിപാടികളും വൈകുന്നേരങ്ങളിൽ അവതരിപ്പിക്കപ്പെട്ടിരുന്നു. ഒന്നാം സമ്മേളനത്തിൽ ഭക്ഷണം വിളമ്പിയതിൽ വേർതിരിവുണ്ടായിരുന്നല്ല്ലെങ്കിലും രണ്ടാം സമ്മേളനത്തിൽ ജാതി അടിസ്ഥാനത്തിലാണ് ഭക്ഷണം വിളമ്പിയത്.

പരിഷത്തിന്റെ മൂന്നാം സമ്മേളനം 1104 ധനു 15, 16 തീയതികളിൽ (1928 ഡിസംബർ 29, 30) കോട്ടയ്ക്കൽ വച്ചാണ് നടന്നത്. സമ്മേളനവിവരങ്ങൾ പി.വി. കൃഷ്ണവാര്യർ 411 താളുകളുള്ള ഗ്രന്ഥമായി പ്രസിദ്ധപ്പെടുത്തുകയുണ്ടായി. ജി. ശങ്കരക്കുറുപ്പ് മൂന്നാം സമ്മേളനത്തിൽ കവിത വായിച്ചിരുന്നു. ജി. ശങ്കരൻ എന്നാണ് കവിയുടെ പേര് അച്ചടിച്ചിരുന്നത്. ധനു 16-ആം തീയതി രാവിലെ 11 മുതൽ ഉച്ചയ്ക്ക് 2 വരെയുള്ള സമ്മേളനത്തിൽ പങ്കെടുത്തവരെല്ലാം വനിതകളായിരുന്നു. സാഹിത്യപരിഷത്ത് സംഘടിപ്പിച്ച ആദ്യ വനിതാസമ്മേളനമാണിത്.

മൂന്നാം സമ്മേളനത്തിൽ ദൂഷിതവലയം എന്ന അർത്ഥത്തിൽ 'ഉരുണ്ടകുഴപ്പം' എന്ന പ്രയോഗം സുബ്രഹ്മണ്യൻ പോറ്റി മുന്നോട്ടുവയ്ക്കുകയുണ്ടായി. അപ്പൻ തമ്പുരാൻ കോഴിക്കോട്ടു നിന്ന് 1039-ൽ (1863-64) പ്രസിദ്ധപ്പെടുത്തിയിരുന്ന ഒരു മാസികയെപ്പറ്റി തന്റെ പ്രസംഗത്തിൽ പ്രസ്താവിച്ചിരുന്നു. ഇതാണ് മലയാളത്തിലെ ആദ്യമാസിക എന്നും അദ്ദേഹം വ്യക്തമാക്കിയിരുന്നു. കൊല്ലവർഷം 1031-ൽ (1855) മരിച്ച സാമൂതിരിപ്പാട് കേരളചരിത്രപരിശോധന എന്നൊരു ഗ്രന്ഥം ആറുപടലമായി പ്രസിദ്ധീകരിച്ചിരുന്നു എന്നും ഈ സമ്മേളനത്തിൽ വെളിപ്പെടുത്തപ്പെട്ടിരുന്നു. 1054-ൽ (1879) അന്തരിച്ച ഏറാൾപ്പാടുതമ്പുരാൻ ഒരു പത്രം നടത്തിയിരുന്നുവെന്നും പ്രസ്താവിക്കപ്പെട്ടു. പത്രത്തിന്റെ മാതൃക ലഭ്യമല്ലെങ്കിലും പത്രം നടത്തിപ്പിന്റെ ചെലവ് കൊട്ടാരം കണക്കിലുണ്ടായിരുന്നു. ഇതാവണം മലയാളത്തിലെ ആദ്യപത്രമെന്ന് മൂന്നാൾപ്പാട് അഭിപ്രായപ്പെട്ടിരുന്നു.

1105 ധനു 13,14,15 (1929 ഡിസംബർ 28,29,30) തീയതികളിലാണ് സമസ്തകേരള സാഹിത്യപരിഷത്തിന്റെ നാലാം സമ്മേളനം തിരുവനന്തപുരത്തുവച്ചു നടന്നത്. ഉള്ളൂർ എസ്. പരമേശ്വരയ്യരായിരുന്നു സമ്മേളനം തിരുവനന്തപുരത്തു നടത്താനായി ക്ഷണം മുന്നോട്ടുവച്ചത്. വഞ്ചിയൂർ ഇംഗ്ലീഷ് ഹൈസ്കൂളിനും പടിഞ്ഞാറുവശത്തുള്ള മൈതാനത്താണ് സമ്മേളനം നടന്നത്. നാഗസ്വരം, കതിനവെടി എന്നിവയോടെയാണ് സമ്മേളനമാരംഭിച്ചത്. പ്രദർശനത്തിൽ ദണ്ഡിയുടെ അവന്തിസുന്ദരി, മങ്ഖൂകന്റെ സാഹിത്യമീമാംസ, ബുദ്ധമതഗ്രന്ഥമായ ആര്യശ്രീമൂലകൽപ്പം എന്നിവയുണ്ടായിരുന്നു. സ്വാതിതിരുന്നാൾ സ്വന്തം കൈപ്പടയിൽ എഴുതിയ ദൂതവാക്യം ആട്ടക്കഥ പ്രദർശനത്തിനുണ്ടായിരുന്നു.

നാലാം സമ്മേളനത്തിൽ ലിപി പരിഷ്കരണത്തെപ്പറ്റി ചർച്ചയുണ്ടായി. 500 ഉള്ള ലിപികൾ 40 ആക്കിക്കുറയ്ക്കാം എന്ന് ഫാദർ ഡിസുൽവ പറഞ്ഞത് ഉദ്ധരിച്ചുകൊണ്ട് 56 എങ്കിലും ആക്കിക്കുറയ്ക്കാം എന്ന് എൻ.കെ. കൃഷ്ണപിള്ള ഇത് 56 എങ്കിലും ആക്കാം എന്ന് പ്രസ്താവിക്കുകയുണ്ടായി. ഒരു സാങ്കേതികശബ്ദ നിഘണ്ടു ഉണ്ടാക്കുവാനുഌഅ ശ്രമമുണ്ടായിരുന്നതായി സൂചനകളുണ്ട്. വിദ്യാഭ്യാസം മലയാളത്തിലാക്കുന്നതിന് തുടക്കം എന്ന നിലയിൽ ഹൈസ്കൂളുകളിൽ ഇന്ത്യാചരിത്രം, പ്രകൃതിപാഠം, ഭൂമിശാസ്ത്രം, അങ്കഗണിതം എന്നിവ പഠിപ്പിക്കുന്നത് മലയാളത്തിലാക്കണം എന്ന് കെ.ഇ. ജോബ് ഒരു പ്രമേയത്തിലൂടെ ആവശ്യപ്പെടുകയുണ്ടായി.

ഇത് കൊല്ലത്തുവച്ചാണ് നടന്നത്. ഇതിനായി കൃഷ്ണക്കുറുപ്പാണ് (ഒ.എൻ.വി. കുറുപ്പിന്റെ അച്ഛൻ) ക്ഷണം മുന്നോട്ടുവച്ചത്. കൊല്ലം ഇംഗ്ലീഷ് ഹൈസ്കൂളിന് കിഴക്കുള്ള മലയാളിസഭാ മന്ദിരത്തിന് മുന്നിലുള്ള പന്തലിലായിരുന്നു 1930 ഡിസംബർ 29, 30, 31, 1931 ജനുവരി 1 എന്നീ തിയതികളിൽ സമ്മേളനം നടന്നത്. സംഘാടകർക്കിടയിലെ അഭിപ്രായവ്യത്യാസം നടത്തിപ്പിനെ ബാധിച്ചിരുന്നു. ആയിരം പേർക്കിരിക്കാവുന്ന പന്തലിൽ ആദ്യ യോഗത്തിൽ കൂടിയത് 500 പേരേ ഉണ്ടായിരുന്നുള്ളൂ. പ്രദർശനം നടത്തുന്നതിലും ബുദ്ധിമുട്ടുകൾ നേരിട്ടു. വള്ളത്തോളാണ് സമ്മേളനം ഉദ്ഘാടനം ചെയ്തത്.

കേസരി എഴുതിയ മുഖപ്രസംഗത്തിൽ അഞ്ചുവർഷത്തെ പ്രവർത്തനം കൊണ്ട് പരിഷത്തിന് ഒന്നും നേടാനായിട്ടില്ല എന്നും, ജാതിമത വ്യത്യാസം കൂടാതെ ഏകജനത എന്ന ബോദ്ധ്യം വളർത്താൻ പരിഷത്തിന് കഴിഞ്ഞിട്ടില്ല എന്നും, ഭരണഭാഷ മലയാളമാക്കുക, നിഘണ്ടു നിർമ്മിക്കുക, സർവ്വകലാശാല സ്ഥാപിക്കുക എന്നീ കാര്യങ്ങളിൽ നടപടികളെടുപ്പിക്കാൻ പരിഷത്തിന് സാധിച്ചിട്ടില്ല എന്നും കുറ്റപ്പെടുത്തി. അപ്പൻ തമ്പുരാന്റെ സ്വേച്ഛാധിപത്യം പരിഷത്തിനെയും വള്ളത്തോളിന്റെ സ്വേച്ഛാധിപത്യം കലാമണ്ഡലത്തിനെയും തകർക്കുന്നു എന്നും മുഖപ്രസംഗത്തിൽ ആരോപിച്ചിരുന്നു.

1931 ഡിസംബർ 28,29,30 തീയതികളിൽ എറണാകുളത്തുവച്ചാണ് പരിഷത്തിന്റെ ആറാം സമ്മേളനം നടന്നത്. പാഠകം, കഥകളി, തിരുവാതിരകളി, ഓട്ടൻതുള്ളൽ, കോലടി, അമ്മാനമാട്ടം, പുലത്തുടി, ചവിട്ടുനാടകം, വീണക്കച്ചേരി തുടങ്ങി ധാരാളം കലാപരിപാടികൾ നടന്നു. അടുത്ത പരിഷത്തിന് രണ്ടുമാസം മുൻപുവരെ പ്രസിദ്ധപ്പെടുത്തുന്ന ഗ്രന്ഥങ്ങളിൽ നിന്ന് ശ്രേഷ്ഠമായവ തിരഞ്ഞെടുത്ത് പുരസ്കാരം നൽകണം എന്ന് തീരുമാനിക്കപ്പെട്ടു. നിഘണ്ടു നിർമ്മാണത്തിന് ഒരു കമ്മിറ്റി രൂപീകരിക്കപ്പെട്ടു. പത്രപ്രവർത്തനത്തെപ്പറ്റി ഒരു പാഠപുസ്തകം തയ്യാറാക്കാൻ നിർദ്ദേശമുണ്ടായി. പരിഷത്ത് ഒരു രജിസ്റ്റേർഡ് സംഘടനയാക്കണം എന്ന് തീരുമാനമുണ്ടായി. 

എറണാകുളം മഹാരാജാസ് കോളേജ് ഭാഷാസാഹിത്യമണ്ഡലമാണ് ഈ സമ്മേളനം ഏറ്റെടുത്തു നടത്തിയത്.

കോഴിക്കോടാണ് ഏഴാം സമ്മേളനം നടന്നത്. 1108 മേടം 10,11,12 തീയതികളിലാണ് (1933 ഏപ്രിൽ 22,23,24) സമ്മേളനം നടന്നത്. മാർത്താണ്ഡവർമ്മ നാടകം, പൂരക്കളി, കോൽക്കളി, കൃഷ്ണനാട്ടം, കളരിപ്പയറ്റ് എന്നിവ സമ്മേളനത്തോടനുബന്ധിച്ച് നടക്കുകയുണ്ടായി.. 

ഇതിനുശേഷം 1108-ൽ നിർവ്വാഹകസമിതി ഉള്ളൂരിനോട് ഭാഷാചരിത്രം രചിക്കാനും കെ.പി.കറുപ്പനോട് പഴയപാട്ടുകൾ ശേഖരിച്ച് പ്രസിദ്ധപ്പെടുത്തുവാനും, ഉചിത ഗ്രന്ഥങ്ങൾ പ്രസിദ്ധീകരിക്കുവാൻ മനോരമ കമ്പനിയോടും ആവശ്യപ്പെടുകയുണ്ടായി.

നിലമ്പൂരാണ് എട്ടാം സമ്മേളനം നടന്നത്. 1109 മേടം 16, 17 (1934 ഏപ്രിൽ 28,29) തീയതികളിലാണ് സമ്മേളനം നടന്നത്. 

തലശ്ശേരിയിൽ വച്ചാണ് 9-ആം സാഹിത്യോത്സവം നടന്നത്. തലശ്ശേരി സമ്മേളന ദിവസങ്ങളിൽ പരിഷത്തിനെ എതിർക്കുന്ന ചിലർ ഒരു സമാന്തര സമ്മേളനം നടത്തുകയുണ്ടായി. മൂർക്കോത്ത് കുമാരനായിരുന്നു തലശ്ശേരി സമ്മേളനസംഘാടകരിൽ പ്രമുഖൻ. ഇദ്ദേഹത്തിന്റെ എതിരാളിയായിരുന്ന കെ.ടി. ചന്തു നമ്പ്യാർ സമാന്തരമായി യുവജന സാഹിത്യ പരിഷത്ത് ബാസൽ മിഷനിൽ വച്ച് നടത്തി. യോഗത്തിൽ പങ്കെടുത്ത കേശവദേവ് രാമായണം കത്തിക്കണം എന്ന് പ്രസംഗിക്കുകയുണ്ടായി. വള്ളത്തോൾ, കുട്ടമത്ത് എന്നിവർ രണ്ടു സമ്മേളനങ്ങളിലും പങ്കെടുത്തു. ഏഴ് ആനകൾ സമാന്തരസമ്മേളനത്തിൽ അണിനിരന്നിരുന്നു.

തൃശൂരാണ് പത്താം സമ്മേളനം നടന്നത്. സെന്റ് തോമസ് കോളേജ് പരിസരത്തുവച്ച് 1936 ഏപ്രിൽ 30, മേയ് 1 എന്നീ തീയതികളിലായിരുന്നു സമ്മേളനം. കേരളത്തിൽ ഒരു സർവ്വകലാശാല വേണമോ, ഇന്ത്യയിൽ ഒരു പൊതു ലിപി വേണമോ (വേണമെങ്കിൽ അത് ദേവനാഗരിയാകണോ അതോ റോമൻ ലിപിയാകണോ) എന്നീ വിഷയങ്ങളിൽ ചർച്ച നടക്കുകയുണ്ടായി. മദിരാശി സർവ്വകലാശാലയിലുള്ള 49 കോളേജുകളിൽ 16 എണ്ണം കേരളത്തിലാണെന്നും അതിനാൽ കേരളത്തിന് ഒരു സർവ്വകലാശാല വേണമെന്നും അതിന്റെ ആസ്ഥാനം മദ്ധ്യകേരളത്തിലാകണമെന്നും ആവശ്യമുയർന്നു.

തിരുവനന്തപുരത്ത് വഞ്ചിയൂർ ശ്രീമൂലവിലാസം മൈതാനിയിൽ 1936 ഡിസംബർ 28,29,30 തീയതികളിലാണ് പരിഷത്തിന്റെ പതിനൊന്നാം സമ്മേളനം നടന്നത്. സി.പി. രാമസ്വാമി അയ്യരാണ് സമ്മേളനം ഉദ്ഘാടനം ചെയ്തത്. അമ്പലപ്പുഴയിൽ കുഞ്ചൻ നമ്പ്യാരുടെ ഗൃഹം സ്ഥിതി ചെയ്തിരുന്ന സ്ഥലത്ത് സംസ്കൃത-ദ്രാവിഡ കൃതികളും ഗ്രന്ഥങ്ങളും ശേഖരിച്ചുവച്ച് ഗവേഷണവും ഗ്രന്ഥപാരായണവും നടത്താനുള്ള സൗകര്യം ഏർപ്പാടുചെയ്യണമെന്ന പ്രമേയം ഈ സമ്മേളനത്തിൽ പാസാക്കുകയുണ്ടായി. നിഘണ്ടു ഉണ്ടാക്കിയതിന് ശ്രീകണ്ഠേശ്വരം പദ്മനാഭപിള്ളയ്ക്ക് സ്വർണ്ണ മെഡൽ നൽകുകയുണ്ടായി.

കോട്ടയത്താണ് പന്ത്രണ്ടാം സമ്മേളനം നടന്നത്. 1113 മേടം 14, 15, 16 തീയതികളിൽ (1938 ഏപ്രിൽ 27,28,29) കോട്ടയം സി.എം.എസ്. കോളേജിൽ വച്ചാണ് സമ്മേളനം നടന്നത്. കെ.സി. മാത്യു ആയിരുന്നു സ്വാഗതാദ്ധ്യക്ഷൻ.

പരിഷത്തിന്റെ പതിമൂന്നാം സമ്മേളനം വീണ്ടും ഇടപ്പള്ളിയിൽ വച്ചു നടന്നു. ചങ്ങമ്പുഴ കൃഷ്ണപിള്ളയായിരുന്നു സമ്മേളനത്തെ ഇടപ്പള്ളിയിലേയ്ക്ക് ക്ഷണിച്ചത്. 1939 ഓഗസ്റ്റ് 16, 17, 18 എന്നീ തീയതികളിലാണ് സമ്മേളനം നടന്നത്.

പതിനാലാം വാർഷിക പൊതുയോഗം വൈക്കത്തുവച്ചാണ് നടന്നത്. 1113 കർക്കടകം 9, 10, 11 എന്നീ ദിവസങ്ങളിലാണ് (1938 ജൂലൈ 24, 25, 26) സമ്മേളനം നടന്നത്.

പതിനഞ്ചാം സമ്മേളനം 1118 മേടം 21,22 തീയതികളിൽ പറവൂരാണ് (1943 മേയ് 4,5) നടന്നത്. വള്ളത്തോളായിരുന്നു സമ്മേളനങ്ങളുടെ പൊതു അദ്ധ്യക്ഷൻ. തകഴി ശിവശങ്കരപ്പിള്ള, ഉള്ളൂർ, ലളിതാംബിക അന്തർജ്ജനം എന്നിവർ പെങ്കെടുത്തിരുന്നു.

പതിനാറാം സമ്മേളനം 1119 മേടം 31, ഇടവം 1,2 തീയതികളിൽ (1944 മേയ് 13,14,15) എറണാകുളത്തുവച്ച് പരിഷത്തിന്റെ സ്വന്തം ഉത്തരവാദിത്തത്തിലാണ് നടന്നത്. വള്ളത്തോളായിരുന്നു പൊതു അദ്ധ്യക്ഷൻ. ഋഗ്വേദം എന്തുകൊണ്ട് മലയാളത്തിലാക്കിക്കൂടാ എന്ന് വ‌ള്ളത്തോൾ ആരായുകയുണ്ടായി. മലബാറിൽ ഒരു കേരള ഗ്രന്ഥശാലാസംഘം രജിസ്റ്റർ ചെയ്തതായി അറിഞ്ഞപ്പോൾ മലയാളികൾ ഉള്ള സ്ഥലങ്ങളിൽ എല്ലാം ഇത്തരം സംരംഭങ്ങൾ വേണം എന്ന് സാഹിത്യപരിഷത്ത് അഭിപ്രായപ്പെടുകയുണ്ടായി.

പരിഷദധ്യക്ഷന്റെ സ്ഥാനത്ത് 12 വർഷം തുടർന്നുവരുകയായിരുന്ന ഉള്ളൂർ അയച്ച രാജിക്കത്ത് 1945 നവംബർ 21-ന് രജിസ്റ്റർ ചെയ്ത പരിഷത്തിന്റെ പന്ത്രണ്ടാം വാർഷികത്തുൽ പരിഗണിച്ചു. രാജി സ്വീകരിക്കപ്പെട്ടു. പുതിയ നിർവ്വാഹകസമിതിയുടെ അദ്ധ്യക്ഷനായി വള്ളത്തോളിനെ തിരഞ്ഞെടുത്തു. ചെറുകഥ, നാടകം, ഉപന്യാസം, പരിഭാഷ എന്നിവയിൽ ഓരോന്നിലും ഓരോ വർഷവും ഉണ്ടാകുന്ന നല്ല ഗ്രന്ഥത്തിന് നൂറു രുപവീതം സമ്മാനമായി നൽകണമെന്ന് ഈ വർഷം തീരുമാനിക്കപ്പെട്ടു. ഇതിൽ നൂറുരുപ ദേശാഭിമാനി ഫണ്ടിൽ നിന്ന് നൽകാമെന്നും ബാക്കി തുക ജനങ്ങളിൽ നിന്ന് പിരിച്ചെടുക്കാമെന്നും തീരുമാനിക്കപ്പെട്ടു. സാഹിത്യപരിഷത്തിന്റെ അവാർഡ് എന്ന ആശയം ഇങ്ങനെയാണ് രൂപപ്പെട്ടത്. 

1946 മേയ് മാസത്തിൽ 16,17 തീയതികളിൽ ചങ്ങനാശ്ശേരി വച്ചാണ് പരിഷത്തിന്റെ പതിനേഴാം വാർഷികാഘോഷം നടന്നത്. ഇതിന്റെ ആസൂത്രണം മോശമായിരുന്നു. 1946 ഓഗസ്റ്റ് 18-നും 1946 ഒക്റ്റോബർ 30നും പിന്നീടും ചേർന്ന നിർവ്വാഹകസമിതി യോഗങ്ങൾ വളരെ അശ്രദ്ധമായാണ് തീരുമാനങ്ങൾ എടുത്തിരുന്നത്. 

പതിനെട്ടാം സാഹിത്യോത്സവം 1947 മേയ് 17,18 തീയതികളിൽ കോഴിക്കോട്ടുവച്ചാണ് നടന്നത്. എസ്.കെ. പൊറ്റെക്കാട്ടായിരുന്നു പ്രധാന ആസൂത്രകൻ. ജി. ശങ്കരക്കുറുപ്പ് പ്രത്യയശാസ്ത്രങ്ങൾ എഴുത്തുകാരെ അടിമകളാക്കുന്നതിനെക്കുറിച്ച് സംസാരിച്ചു. ജോസഫ് മുണ്ടശ്ശേരിയുടെ അദ്ധ്യക്ഷതയിൽ ചേർന്ന അവസാന യോഗത്തിൽ പുരോഗമനസാഹിത്യത്തെക്കുറിച്ച് ചർച്ച നടത്തുകയുണ്ടായി. സാഹിത്യോത്സവത്തോടനുബന്ധിച്ച് മത്സരങ്ങളും നടത്തുകയുണ്ടായി.

പത്തൊൻപതാം സാഹിത്യോത്സവം 1948 ഏപ്രിൽ 23,24,25 തീയതികളിൽ കണ്ണൂർ വച്ചാണ് നടന്നത്. പടന്നപ്പാലത്തിനു സമീപമായിരുന്നു സമ്മേളനപ്പന്തൽ.

1996 മുതൽ ഡോ എം അച്യുതനായിരുന്നു പരിഷത്ത് അധ്യക്ഷൻ. എം വി ബെന്നി ജനറൽ സെക്രട്ടറിയായും പ്രവർത്തിച്ചു. 2011 മുതൽ 2017 മെയ് വരെ ഡോ എം ലീലാവതിയായിരുന്നു സാഹത്യ പരിഷത്ത് അധ്യക്ഷ. എം വി ബെന്നിയുടെ തുടർച്ചയായി, 2014 മുതൽ 2017 മെയ് വരെ നിരൂപകൻ രഘുനാഥൻ പറളി സമസ്തകേരള സാഹിത്യപരിഷത്ത് ജനറൽ സെക്രട്ടറിയുടെ ചുമതല വഹിച്ചു പ്രവർത്തിച്ചു. ഈ കാലയളവിൽ, ക്ലാസിക്: ഭാവനയുടെ കൊടുമുടികൾ, മലയാളത്തിന്റെ സർഗകാന്തി എന്നീ പേരുകളിൽ- തുടർച്ചയായി ഇരുപത്തഞ്ചു മാസങ്ങളിൽ, പ്രമുഖരുടെ ഇരുപത്തഞ്ചു സാഹിത്യപ്രഭാഷണങ്ങൾ എറണാകുളം ജി ഓഡിറ്റോറിയത്തിൽ നടന്നു. അതുപോലെ വിവിധ ജില്ലകളിലായി പതിനഞ്ചിലധികം സാഹിത്യപരിപാടികളും നടന്നു. 2016 ആഗസ്റ്റ് മുതൽ സാഹത്യപരിഷത്ത് ഒരു വർഷം നീണ്ടു നിൽക്കുന്ന നവതി ആഘോഷങ്ങളിലേക്ക് പ്രവേശിച്ചു. നവതി ആഘോഷങ്ങളുടെ ഉദ്ഘാടനം ജ്ഞാനപീഠ ജേതാവും കേന്ദ്രസാഹിത്യ അക്കാദമി ഉപാധ്യക്ഷനും പ്രമുഖ കന്നട എഴുത്തുകാരനുമായ ചന്ദ്രശേഖര കമ്പാർ നിർവ്വഹിച്ചു. ഡോ എം ലീലാവതി അധ്യക്ഷയും രഘുനാഥൻ പറളി ജനറൽ കൺവീനറുമായ നവതി സ്വാഗതസംഘമാണ് പരിഷത്ത് നവതി ആഘോഷങ്ങൾക്കു നേതൃത്വം നൽകിയത്. നവതി ആഘോഷങ്ങളുടെ ഭാഗമായി, സംസ്ഥാനത്തെ വിവിധ കലാലയങ്ങളിലായി ഒമ്പത് കലാലയ പ്രഭാഷണങ്ങളും നടക്കുകയുണ്ടായി.


</doc>
<doc id="244959" url="https://ml.wikipedia.org/wiki?curid=244959" title="പിങ്കൻ">
പിങ്കൻ

പശ്ചിമഘട്ടതദ്ദേശവാസിയായ ഒരു ചെറുമരമാണ് പുന്നു അഥവാ പിങ്കൻ.. 5 മീറ്ററോളം ഉയരം വയ്ക്കും. 2300 മീറ്റർ വരെ ഉയ്രമുള്ള അർദ്ധനിത്യഹരിതവനങ്ങളുടെ അതിരുകളിൽ കാണുന്നു. Nilgiri Privet എന്ന് അറിയപ്പെടുന്ന പിങ്കന്റെ വെള്ളപ്പൂക്കൾ സുഗന്ധമുള്ളവയാണ്.



</doc>
<doc id="244961" url="https://ml.wikipedia.org/wiki?curid=244961" title="തിഹാർ ജയിൽ">
തിഹാർ ജയിൽ

തെക്കനേഷ്യയിലെ ഏറ്റവും വലിയ തടവുകേന്ദ്രമാണ് തിഹാർ ജയിൽ. തിഹാർ പ്രിസൺസ്, തിഹാർ ആശ്രമം എന്നും ഇതു അറിയപ്പെടുന്നു. ന്യൂഡൽഹിയ്ക്ക് പടിഞ്ഞാറ് ചാണക്യപുരയിൽ നിന്ന് ഏഴ് കിലോമീറ്റർ അകലെയാണ് തിഹാർ ജയിൽ സ്ഥിതിചെയ്യുന്നത്. തിഹാർ ജയിലിന് ചുറ്റുമുള്ള പ്രദേശം ഹരി നഗർ എന്ന് അറിയപ്പെടുന്നു.

ഒരു തിരുത്തൽ സ്ഥാപനം എന്ന നിലയിലാണ് തിഹാർ ജയിൽ രൂപകല്പന ചെയ്യപ്പെട്ടിരിക്കുന്നത്. ജയിൽ അന്തേവാസികളെ ഉപകാരപ്രദമായ നൈപുണിയും വിദ്യാഭ്യാസവും നിയമത്തോടുള്ള ആദരവും നൽകികൊണ്ട് സമൂഹത്തിലെ സാധാരണ പൗരന്മാരാക്കി മാറ്റിയെടുക്കുക എന്നതാണ് ജയിലിന്റെ പ്രധാന ലക്ഷ്യമായി കാണുന്നത്.
ജയിൽ വാസികളെ പരിഷ്കരിക്കുന്നതിനും സജീവരാക്കുന്നതിനും പുനരധിവസിപ്പിക്കുന്നതിനുമായി ഇവിടെ സംഗീത ചികിത്സ നടത്താറുണ്ട്. ഇതിന്റെ ഭാഗമായി സംഗീത പരിശീലനവും കച്ചേരിയും ഇവിടെ സംഘടിപ്പിക്കുന്നു.. തിഹാർ ജയിലിൽ ഒരു വ്യവസായ യുണിറ്റും പ്രവർത്തിക്കുന്നുണ്ട്.ടിജെസ് (TJ's)എന്ന പേരിലാണ് ഉല്പന്നങ്ങൾ നിർമ്മിക്കുന്നത്.
5200 പേരെ ഉൾകൊള്ളാൻ മാത്രം ശേഷിയുള്ള തിഹാർ ജയിലിൽ ഇപ്പോൾ 12000 അന്തേവാസികളുണ്ട്.

പഞ്ചാബ് സംസ്ഥാനത്തിനു കീഴിൽ പ്രവർത്തിച്ചിരുന്ന തിഹാർ ജയിൽ 1966 ലാണ് ഡൽഹിയുടെ നിയന്ത്രണത്തിലേക്ക് പ്രവത്തനം മാറ്റിയത്. കിരൺബേദി തിഹാർ ജയിലിന്റെ ഇൻസ്പെക്ടർ ജനറൽ ഓഫ് പ്രിസൺസ് ആയിരിക്കുമ്പോൾ ഏതാനും ചില പരിഷ്കാരങ്ങൾ നടപ്പിലാക്കുകയുണ്ടായി. സിവിൽ സർവീസ് പരീക്ഷയിലെ ഐ.എ.എസിൽ ഇവിടുത്തെ ഒരു അന്തേവാസി വിജയിയായിട്ടുണ്ട്.



</doc>
<doc id="244964" url="https://ml.wikipedia.org/wiki?curid=244964" title="മോടകം">
മോടകം

ചെറുപ്പത്തിൽ മരങ്ങളെ ഞെരുക്കി കയറുന്നതും വലുതാവുമ്പോൾ സ്വന്തമായി നിൽക്കുവാൻ കഴിവുള്ളതുമായ ഒരു ചെറിയ മരമാണ് മോടകം. . 10 മീറ്റർ വരെ ഉയരം വയ്ക്കും. ഏഷ്യയിൽ പലയിടത്തും കാണുന്ന ഈ മരം ഒരു അലങ്കാരവൃക്ഷമായി നട്ടുവളർത്താറുണ്ട്.


</doc>
<doc id="244965" url="https://ml.wikipedia.org/wiki?curid=244965" title="പൊട്ടു അമ്മൻ">
പൊട്ടു അമ്മൻ

ഷൺമുഖലിംഗം ശിവശങ്കർ എന്ന പൊട്ടു അമ്മൻ (Tamil: பொட்டு அம்மான்)ശ്രീലങ്കൻ തമിഴ് സംഘടനയായ എൽ.ടി.ടി.ഇ യുടെ രഹസ്യാന്വേഷണ വിഭാഗം തലവനും തമിഴ് ഈഴം വിമോചന പുലികൾ നടത്തിയ ഒട്ടേറേ ആക്രമണങ്ങളുടെ സൂത്രധാരനും ആയിരുന്നു. രാജീവ് ഗാന്ധി വധത്തിൽ ഇയാൾക്ക് പങ്കുണ്ടായിരുന്നുവെന്ന് ജയിൻ കമ്മീഷൻ കണ്ടെത്തിയിരുന്നു.ജാഫ്നയിലെ നല്ലൂരിൽ 1962ൽ ജനിച്ച ഷൺമുഖലിംഗം ശിവശങ്കർ തമിഴ് സംഘടനയായ എൽ.ടി.ടി.യുമായി ബന്ധപ്പെടുന്നത് 1981 കാലത്താണ്.കേണൽ സൂസൈയും പൊട്ടു അമ്മനോടൊപ്പം ഇക്കാലത്തു തന്നെയാണ്എൽ.ടി.ടി.യുമായി ബന്ധപ്പെടുന്നത്.ശ്രീലങ്കയിലെ തീരപ്രദേശമായ വേദാരണ്യത്തെ എൽ.ടി.ടി.ഇ ക്യാമ്പിൽ പൊട്ടുഅമ്മനും പ്രഭാകരനോടൊപ്പം ചേർന്നു പ്രവർത്തിച്ചിരുന്നു.. തമിഴ് പുലികളൂടെ പ്രത്യേക സൈനികവിഭാഗമായ കരിമ്പുലികളുടെ ചുമതലയും ,രഹസ്യാന്വേഷണ പ്രവർത്തനങ്ങൾ ഏകോപിപ്പിച്ചിരുന്ന "TOSIS"ന്റെ നേതൃത്വവും പൊട്ടുഅമ്മനായിരുന്നു. ശ്രീലങ്കൻ നേതാവായിരുന്ന പ്രേമദാസയുൾപ്പടെയുള്ള നേതാക്കന്മാരുടെ വധത്തിനു പിന്നിൽ പൊട്ടുഅമ്മൻ നേതൃത്വം കൊടുത്ത കരിമ്പുലികൾ ആണെന്നു കരുതപ്പെടുന്നു.
പൊട്ടു അമ്മന്റെ തിരോധാനത്തെക്കുറിച്ച് പല കിംവദന്തികളും പ്രചരിയ്ക്കുന്നുണ്ടെങ്കിലും 2009, മെയ് മാസം ശ്രീലങ്കയിൽ തമിഴ് പുലികൾക്കെതിരേ നടന്ന സൈനിക നീക്കത്തിൽ കൊല്ലപ്പെട്ടിട്ടുണ്ടാകണം എന്ന വാദഗതിയ്ക്ക് ശക്തമായ പിന്തുണയുണ്ട്.



</doc>
<doc id="244969" url="https://ml.wikipedia.org/wiki?curid=244969" title="എം.എസ്. വാര്യർ">
എം.എസ്. വാര്യർ

പ്രമുഖ മലയാള നാടക അഭിനേതാവും രചയിതാവുമാണ് എം.എസ്. വാര്യർ എന്ന പേരിൽ പ്രശസ്തനായ മാടശ്ശേരി ശങ്കര വാര്യർ. അറുപതു വർഷത്തിലധികമായി നാടക അഭിനയ രംഗത്തുണ്ട്. നാടക പ്രസ്ഥാനരംഗത്ത് നൽകിയ അമൂല്യ സംഭാവനകൾ കണക്കിലെടുത്ത് സംസ്ഥാന സർക്കാർ 2011ലെ എസ്.എൽ. പുരം സദാനന്ദൻ പുരസ്കാരം നൽകി ആദരിച്ചിട്ടുണ്ട്.
കൂത്താട്ടുകുളത്തിനടുത്തുള്ള പൂവക്കുളം ഗ്രാമത്തിൽ, ശങ്കരൻ നമ്പൂതിരിയുടേയും മാധവ വാര്യസ്യാരുടേയും മകനായി ജനിച്ചു. നവജീവൻ ആർട്സ് ക്ലബ്ബിലൂടെ ഇരുപതാം വയസിൽ 'ജനങ്ങൾ ഒന്നാണ് ' എന്ന നാടകത്തിലെ വയസൻ കേശുപിള്ളയെ അവതരിപ്പിച്ചു നാടക രംഗത്തെത്തി. പി. ജെ. ആൻറണിയുടെ നാടകസമിതി, കെ.പി.എ.സി., എൻ. എൻ. പിളളയുടെ വിശ്വകേരള കലാസമിതി തുടങ്ങി നിരവധി സമിതികളിൽ അഭിനേതാവായി. എൻ.എൻ. പിള്ള, പി. ജെ ആൻറണി, പ്രേംജി, എസ്.എൽ. പുരം സദാനന്ദൻ, എം.എസ്. നമ്പൂതിരി, ശ്രീമൂലനഗരം വിജയൻ, എസ്.പി. പിള്ള, അച്ചൻകുഞ്ഞ്, കുയിലൻ, എൻ. ഗോവിന്ദൻകുട്ടി തുടങ്ങി അരങ്ങിലെ അതികായന്മാരോടെല്ലാം അഭിനയിച്ചിട്ടുണ്ട്. പത്തോളം നാടകങ്ങളും എഴുതി. 



</doc>
<doc id="244974" url="https://ml.wikipedia.org/wiki?curid=244974" title="മത്തി (മരം)">
മത്തി (മരം)

തെക്കെപശ്ചിമഘട്ടതദ്ദേശവാസിയായ ഒരു മരമാണ് മത്തി. . 30 മീറ്റർ വരെ ഉയരം വയ്ക്കും. 400 മുതൽ 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="244989" url="https://ml.wikipedia.org/wiki?curid=244989" title="മുള്ളുമഞ്ഞണാത്തി">
മുള്ളുമഞ്ഞണാത്തി

6 മീറ്ററോളം ഉയരം വയ്ക്കുന്ന ഒരു ചെറുവൃക്ഷമാണ് മുള്ളുകടമ്പ് അഥവാ മുള്ളുമഞ്ഞണാത്തി. . 1600 മുതൽ 2400 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ ഈ വൃക്ഷം കാണപ്പെടുന്നു. പശ്ചിമഘട്ടത്തിൽ നീലഗിരിയിലും ആനമലയിലും പഴനിയിലും കാണുന്നു. ഇന്ത്യൻ ബർബറി എന്നറിയപ്പെടുന്ന ഈ ചെടിയുടെ പഴങ്ങൾ പച്ചയ്കോ വേവിച്ചോ തിന്നാൻ കൊള്ളുന്നതാണ്. പലവിധ ഔഷധുഗുണങ്ങളും മുള്ളുമഞ്ഞണാത്തിയ്ക്കുണ്ട്. പൂക്കൾക്ക് നല്ല സുഗന്ധമുണ്ട്. ഏഷ്യയിലെല്ലായിടത്തും കണ്ടുവരുന്നു. തടിയിൽ നിന്നും ഇലകളിൽ നിന്നും ഒരു മഞ്ഞക്കറ ലഭിക്കുന്നുണ്ട്.



</doc>
<doc id="244993" url="https://ml.wikipedia.org/wiki?curid=244993" title="രേണുക (ഗായിക)">
രേണുക (ഗായിക)

മലയാള സിനിമയിലെ ഒരു പിന്നണി ഗായികയാണ് രേണുക. 1958 ലെ ലില്ലി എന്ന ചിത്രത്തിലെ ‘'കന്യാമറീയമേ’' എന്ന ഗാനം ആലപിച്ചുകൊണ്ടാണ് രേണുക മലയാള സംഗീതലോകത്ത് പ്രവേശിച്ചത്. ആദ്യഗാനത്തിൽ തന്നെ ശാന്താ പി. നായർ, കുമരേശൻ എന്നിവർക്കൊപ്പമാണ് പാടിയത്. കുട്ടികൾക്കു വേണ്ടി വളരെയധികം പാട്ടുകൾ പാടിയതിൽ, ഭാര്യ എന്ന സിനിമയിലെ "പഞ്ചാര പാലു മിഠായി" എന്ന ഗാനം പ്രശസ്തമാണ്.



</doc>
<doc id="245039" url="https://ml.wikipedia.org/wiki?curid=245039" title="വേദിക (നടി)">
വേദിക (നടി)

വേദിക തമിഴ്, തെലുങ്ക്, കന്നഡ, മലയാളം ചിത്രങ്ങളിൽ അഭിനയിക്കുന്ന ഭാരതീയ നടിയാണ്. 2005-ൽ പുറത്തിങ്ങിയ തമിഴ് ചിത്രമായ 'മദ്രാസി'യിൽ അർജുൻ സാർജയോടൊപ്പം അഭിനയരംഗത്തേക്ക് വന്നു. 2007ൽ 'വിജയദശമി' എന്ന ചിത്രത്തിലൂടെ തെലുങ്കിൽ തുടക്കം കുറിച്ചു.

ഇംഗ്ലണ്ടിലെ കാർഡിഫ്‌ സർവകലാശാലയിൽ നിന്ന് ബിസിനസ്‌ അഡ്മിനിസ്ട്രേശനിൽ ശാസ്ത്ര ബിരുദവും, മാർക്കറ്റിംങ്ങിൽ ബിരുദാനന്തര ശാസ്ത്രബിരുദവും കരസ്ഥമാക്കിയ വേദിക, കിഷോർ നമിത്‌ കപൂർ സ്കൂളിൽ അഭിനയവും നടനവും പഠിക്കാൻ ചേർന്നു. ഈ സമയത്ത് വേദിക മോഡലിങ്ങിൽ ഏർപ്പെട്ടിരുന്നു. പ്രസിദ്ധ നടൻ സൂര്യയോടൊപ്പം ബിസ്കറ്റിന്റെ പരസ്യത്തിൽ അഭിനയിച്ച് ശ്രദ്ധ നേടി.

പരസ്യങ്ങളിൽ അഭിനയിച്ചുകൊണ്ടിരിക്കുന്ന സമയത്ത് അർജുൻ തന്റെ 'മദ്രാസി' എന്നാ സിനിമയിൽ നായികയായി അഭിനയിക്കാൻ ക്ഷണിക്കുകയും വേദിക അത് സ്വീകരിക്കുകയും ചെയ്തു. അർജുന്റെ ആക്ഷൻ പ്രതിച്ഛായയിൽ വേദികയുടെ അഭിനയം ശ്രദ്ധിക്കാതെ പോയി. ഒരു ചലച്ചിത്രനിരൂപകൻ വേദികയുടെ അഭിനയത്തെ 'തൃപ്തികരം' എന്നെഴുതി. ഈ ചിത്രത്തിനു ശേഷം വേദിക ഒരു വലിയ ബജറ്റ്‌ ഹിന്ദി ചിത്രമായ 1975ലെ അതേ പേരിലുള്ള 'ജയ് സന്തോഷി മാ' എന്ന ചിത്രത്തിൽ അഭിനയിക്കാൻ കരാർ ഒപ്പിട്ടു. എന്നാൽ ഈ ചിത്രം പൂർത്തിക്കാതെ പോകുകയും വേദിക ദക്ഷിണേന്ത്യൻ ചിത്രങ്ങളിൽ അഭിനയം തുടരുകയും ചെയ്തു. തുടർന്ന് രാഘവ ലോറൻസിനോടൊപ്പം 'മുനി' എന്ന സ്‌തോഭജനകമായ ചിത്രത്തിൽ അഭിനയിച്ചുവെങ്കിലും ആ ചിത്രം സാമ്പത്തികമായി പരാജയപ്പെട്ടതിനാൽ വേദികയുടെ വേഷം വീണ്ടും ശ്രദ്ധികാതെ പോയി. വേദികയുടെ ആദ്യ തെലുഗു ചിത്രം തമിഴ് ചിത്രമായ 'ശിവകാശി'യുടെ പകർപ്പായ 'വിജയദശമി' ആയിരുന്നു. ഇതിലെ അഭിനയം ചലച്ചിത്രനിരൂപകർ 'തൃപ്തികരം' എന്നും 'ശരാശരി' എന്നും വിലയിരുത്തി.

വേദികയുടെ 2008ലെ ആദ്യ ചിത്രം 'സിലംബറസൻ' നായകനായ 'കാളൈ' ആയിരുന്നു. ഈ ചിത്രം സാമ്പത്തികപരമായും നിരൂപകപരമായും പരാജയപ്പെട്ടു. എന്നിരുന്നാലും ഈ ചിത്രത്തിലെ 'കുട്ടി പിസ്സാസേ' എന്നാ പാട്ടും അതിലെ നടനവും ചലച്ചിത്രനിരൂപകരുടെ പ്രശംസ നേടി. ഇതിനു ശേഷം അഭിനയിച്ച തമിഴ് ചിത്രമായ 'സക്കരക്കട്ടി' ചലച്ചിത്രനിരൂപകർ രൂക്ഷമായി വിമർശിക്കുകയും സാമ്പത്തികപരമായി പരാജയപ്പെടുകയും ചെയ്തു. ഏറെ താമസിച്ച ഈ ചിത്രം 'ശാന്തനു ഭാഗ്യരാജ്'ന്റെ ആദ്യ നായക ചിത്രവും എ.ആർ. റഹ്‌മാൻന്റെ സംഗീതസംവിധാനം ഉൾപ്പെട്ടതുമായിരുന്നു. വേദികയുടെ അഭിനയം, ഈ ചിത്രത്തിലെ വളരെ ചുരുക്കം നല്ല വശങ്ങളിൽ ഒന്നായിരുന്നു. ആ വർഷം പിന്നീട് കന്നഡ ചിത്രമായ 'സംഗമ'യിൽ ഗണേഷിനോടൊപ്പം അഭിനയിച്ചു, ഇതിന് വേദികയ്ക്ക് ശരാശരി നല്ല അഭിപ്രായം നിരൂപകരിൽ നിന്ൻ ലഭിച്ചു. 2009ൽ, റേഡിയോ ജോക്കി 'അഞ്ജലി' ആയി എ. വെങ്കടേഷിന്റെ 'മലൈ മലൈ'യിൽ അഭിനയിച്ചു, ഈ ചിത്രം സാമ്പത്തികപരമായി വളരെ വിജയിച്ചു. ഈ ചിത്രത്തിൽ വേദികയുടെ കഥാപാത്രത്തിന് കാര്യമായ സാധ്യതയുണ്ടായിരുന്നില്ല. അത് കൊണ്ട് തന്നെ നിരൂപകർ ഈ ചിത്രത്തിൽ വേദികയുടെ വേഷത്തെ 'കണ്ണിന് വിരുന്നെന്നും', 'യോജിച്ചത്' എന്നും വിലയിരുത്തി. ആ വർഷം തന്നെ വേദിക തെലുങ്കിൽ നിരൂപകർ സ്വീകരിച്ച 'ബാണം' എന്ന ചിത്രത്തിലൂടെ തിരിച്ചു വന്നു, വേദിക ഇതിലെ അഭിനയത്തിന് പ്രശംസ നേടി. 'ബാണം' റിലീസായതിനു ശേഷം എയർടെൽനു വേണ്ടി കാർത്തിയോടൊപ്പം ശ്രദ്ധനേടിയ ഒരു പരസ്യം ചെയ്തെങ്കിലും വേദിക കുറെ നാൾ ചിത്രങ്ങളിൽ അഭിനയിച്ചില്ല. പിന്നീട് 2011 ഓഗസ്റ്റിൽ 'ശരാശരി' എന്ന് വിലയിരുത്തപ്പെട്ട തെലുഗു ചിത്രമായ 'ദഗ്ഗരഗ ദൂരംഗ'യിൽ 'സുമന്ത്'നോടൊപ്പം അഭിനയിച്ചു.

വേദിക 'പരദേശി' [2013] എന്ന ചിത്രത്തിനു വേണ്ടി സംവിധായകൻ 'ബാല'യുമായി കരാറിലായി, ഈ ചിത്രം 1930 കാലഘട്ടത്തിൽ നടന്നതും 1969ൽ എഴുതപ്പെട്ട ദുഃഖപര്യവസായിയായ നോവൽ 'റെഡ്‌ ടീ'യുടെ പുനരാവിഷ്കരണം ആണ്. വേദിക ഡിസംബർ 2011ൽ കരാറിൽ ഒപ്പിടുകയും പിന്നീട് വേറെ ചിത്രങ്ങളിൽ അഭിനയിക്കാതിരിക്കുകയും ചെയ്തു. ഈ ചിത്രത്തിൽ വേദിക ആദ്യമായി ഒട്ടും ഗ്ലാമർ ഇല്ലാത്ത ഒരു ഗ്രാമീണ പെൺകുട്ടിയുടെ വേഷമാണ് ചെയ്യുന്നത്. ഈ ചിത്രത്തിൽ 'അഥർവ്വ'യും 'ധൻസിക'യും അഭിനയിച്ചു. ഈ ചിത്രം നല്ലതെന്ന് ഐകകണ്ഠേന വിലയിരുത്തപ്പെട്ടു എന്ന് മാത്രമല്ല സാമ്പത്തികപരമായി വിജയിക്കുകയും ചെയ്തു. നിരൂപരകർ വേദികയുടെ അഭിനയത്തെ പുകഴ്ത്തി. 'ടൈംസ്‌ ഓഫ് ഇന്ത്യ'യുടെ നിരൂപകൻ 'സുന്ദരിയായിരുന്നാൽ മാത്രം മതി എന്നുള്ള വേഷങ്ങൾ ചെയ്തതിനു ശേഷം, വേദികയ്ക്ക് തന്റെ അഭിനയ പാടവം തെളിയിക്കാനുള്ള അവസരം കിട്ടി' എന്ന് എഴുതി. വേദിക ഒരു 'മറക്കാനാവാത്ത അഭിനയം കാഴ്ച്ച വെച്ചു' എന്ന് 'ഇന്ത്യ ഗ്ലിട്സ്.കോം' എഴുതി. 'റെഡിഫ്.കോം'ലെ നിരൂപകൻ 'വേദിക ഗ്രാമീണ സുന്ദരിയുടെ വേഷം പരിപൂർണതയോടെ ചെയ്തു' എന്നും 'സിഫി.കോം' എഴുതിയത് 'മന്ത്രം ജപിച്ചുവശീകരിച്ചതുപോലെയുള്ള പ്രകടനം' എന്നാണ്. പിന്നീട് 2013ൽ വേദികയുടെ ആദ്യ മലയാള സിനിമയായ ശൃംഗാരവേലൻ റിലീസായി.

വേദിക പിന്നീട് വസന്തബാലന്റെ ചരിത്രപരമായ കലാസൃഷ്ടിയായ കാവിയതലൈവൻ എന്നാ സിനിമയിൽ അഭിനയിച്ചു. 2016ൽ പുറത്തു വന്ന ജെയിംസ്‌ ആൻഡ്‌ ആലിസിൽ പ്രിത്വിരാജിനൊപ്പം ശ്രദ്ധേയമായ വേഷം ചെയ്തു.


</doc>
<doc id="245044" url="https://ml.wikipedia.org/wiki?curid=245044" title="കേരള ആന്റി സോഷ്യൽ ആക്റ്റിവിറ്റീസ് പ്രിവൻഷൻ ആക്റ്റ് 2007">
കേരള ആന്റി സോഷ്യൽ ആക്റ്റിവിറ്റീസ് പ്രിവൻഷൻ ആക്റ്റ് 2007

സാമൂഹ്യവിരുദ്ധ പ്രവർത്തനങ്ങൾ തടയുന്നതിനായി കേരളത്തിൽ നടപ്പിലാക്കിയ നിയമമാണ് കേരള ആന്റി സോഷ്യൽ ആക്ടിവിറ്റീസ് പ്രിവൻഷൻ ആക്ട് അഥവാ കാപ്പ(KAAPA). 2007ൽ നിലവിൽ വന്ന കേരള ആന്റി സോഷ്യൽ ആക്ടിവിറ്റീസ് പ്രിവൻഷൻ ആക്ട് എന്ന ഗുണ്ടാ പ്രവർത്തന നിരോധന നിയമത്തിൽ 2014 ൽ ഭേദഗതി വരുത്തി. ഈ നിയമത്തിന്റെ അടിസ്ഥാനത്തിൽ അറസ്റ്റിലാകുന്നവരുടെ കരുതൽ തടവ് കാലാവധി ഒരു വർഷമാണ്. ഗുണ്ട, റൗഡി എന്നീ രണ്ട് വിഭാഗമായി പരിഗണിച്ചാണ് തടവ് ശിക്ഷ തീരുമാനിക്കുന്നത്. 

ഗുണ്ടാ, റൗഡി എന്നിവ സംബന്ധിച്ച് കൃത്യമായി നിർവചനം ഈ നിയമത്തിലുണ്ട്. അനധികൃത മണൽ കടത്തുകാർ, പണം പലിശക്ക് നൽകുന്ന ബ്ലേഡ് സംഘങ്ങൾ, അബ്കാരി കേസിലെ പ്രതികൾ തുടങ്ങി സാമൂഹിക വിരുദ്ധ പ്രവർത്തനങ്ങളിൽ ഏർപ്പെടുത്തുന്നവരെ ഗുണ്ടകളെന്നും കൂലിത്തല്ല്, ക്വട്ടേഷൻ പ്രവർത്തനം എന്നിവയിൽ സജീവമാകുന്നവരെ റൗഡികളെന്നും കണക്കാക്കിയാണ് നടപടിയെടുക്കുക. മൂന്നു കേസുകളിൽ പ്രതികളാവുകയോ ഒരു കേസിൽ ശിക്ഷിക്കപ്പെടുകയോ ചെയ്യുന്നവരെയാണ്‌ ഗുണ്ടാ നിയമ പ്രകാരം കരുതൽ തടങ്കലിൽ വയ്‌ക്കുന്നത്‌. 
പൊതുസുരക്ഷയ്ക്കും സമാധാനത്തിനും ഭംഗം വരുത്തുന്നവർ, അറിയപ്പെടുന്ന ഗുണ്ടകൾ, അനധികൃത മദ്യക്കച്ചവടക്കാർ, കടത്തുകാർ, വിൽപനക്കാർ, ഇവരുടെ അടുത്ത ബന്ധുക്കൾ, വ്യാജ നോട്ട് നിർമാതാക്കൾ, വിതരണക്കാർ, മണൽ മാഫിയ, വ്യാജ സിഡി നിർമാതാക്കൾ, വിതരണക്കാർ, ലഹരി മരുന്ന് ഉൽപാദകർ, കടത്തുകാർ, വിൽപനക്കാർ എന്നിവരെല്ലാം നിയമത്തിന്റെ പരിധിയിൽ വരും. ഇതിനു പുറമെ, വിദേശ രാജ്യങ്ങളിൽനിന്നു ഹവാല ഇടപാടിലൂടെ പണം കടത്തുന്നവർ, പണത്തിനു വേണ്ടി വ്യക്തിയെ ആക്രമിക്കുന്നവർ, അനാശാസ്യ പ്രവർത്തനത്തിൽ ഏർപ്പെടുന്നവർ, തുടങ്ങിയവർ ഇതിൽപ്പെടും. ബ്ളേഡിനു പണം നൽകിയശേഷം ഭീഷണിപ്പെടുത്തിയും ആക്രമിച്ചും തിരിച്ചുപിടിക്കുന്നവർ, എന്നിവരെയും നിയമത്തിന്റെ പരിധിയിൽ ഉൾപ്പെടുത്തിയിട്ടുണ്ട്. സംസ്ഥാന സഹകരണ നിയമത്തിന്റെയോ റിസർവ് ബാങ്കിന്റെയോ അംഗീകാരമില്ലാതെ പണമിടപാടു നടത്തുന്ന സ്ഥാപനങ്ങൾ, അന്യന്റെയോ സർക്കാരിന്റെയോ ഭൂമി അനധികൃതമായി തട്ടിയെടുക്കുന്നവർ എന്നിവരെയും 2014 ലെ ഭേദഗതിയിലൂടെ നിയമത്തിന്റെ പരിധിയിൽ ഉൾപ്പെടുത്തിയിട്ടുണ്ട്.

അറിയപ്പെടുന്ന ഗുണ്ടകളെയും റൌഡികളെയും ചില സ്ഥലങ്ങളിൽ പ്രവേശിക്കുന്നത് ഒരു വർഷം തടയാൻ ഡി.ഐ.ജിക്കോ ജില്ലാ മജിസ്ട്രേട്ടിനോ അധികാരമുണ്ടാകും. 
ഏതെങ്കിലും പ്രദേശം പ്രശ്നബാധിതമെന്ന് ഉത്തരവിടാൻ ഈ ആക്ട് മൂലം ജില്ലാ മജിസ്ട്രേട്ടിന് അധികാരമുണ്ടാകും.
മയക്കുമരുന്നു കേസിലെ പ്രതികൾക്കും കാപ്പ നിയമം ചുമത്താവുന്നതാണെന്ന് ഹൈക്കോടതി വ്യക്തമാക്കിയിട്ടുണ്ട്. 

ക്രിമിനൽ കേസുകളിൽ കോടതിക്കു പുറത്ത് ഒത്തു തീർപ്പുണ്ടാക്കിയാലും കുറ്റകൃത്യത്തിന്റെ സ്വഭാവം കണക്കിലെടുത്ത് പ്രതിക്കെതിരെ കാപ്പ നിയമപ്രകാരം (ഗുണ്ടാ ആക്ട്) നടപടി സ്വീക‌രിക്കാമെന്ന് ഹൈക്കോടതി വ്യക്തമാക്കിയിട്ടുണ്ട്. 

ഈ നിയമത്തിലെ വകുപ്പുകൾ തെറ്റായി ഉപയോഗിച്ചാൽ അതിൽ ഇടപെട്ട് ദുരുപയോഗം തടയുന്നതിന് റിട്ട.ജഡ്ജിയുടെ നേതൃത്വത്തിലുള്ള പരിശോധനാ സമിതിയും നിയമത്തിൽ വ്യവസ്ഥചെയ്യപ്പെട്ടിട്ടുണ്ട്. സ്വത്തുതർക്കം, കുടുംബതർക്കം എന്നിവയുടെ ഭാഗമായി കേസിൽ പ്രതികളായവരെ ഈ നിയമത്തിന്റെ പരിധിയിൽപെടുത്തുന്നത് തടയുന്ന സംരക്ഷണ വകുപ്പുകളും ഇതിലുണ്ട്. 



</doc>
<doc id="245059" url="https://ml.wikipedia.org/wiki?curid=245059" title="വിളയന്നൂർ എസ്. രാമചന്ദ്രൻ">
വിളയന്നൂർ എസ്. രാമചന്ദ്രൻ

ബിഹാവിയറൽ ന്യൂറോളജി, സൈക്കോഫിസിക്സ് എന്നീ മേഖലകളിൽ അറിയപ്പെടുന്ന ഒരു ന്യൂറോ ശാസ്ത്രജ്ഞനാണ് വിളയന്നൂർ എസ്. രാമചന്ദ്രൻ എന്ന വിളയന്നൂർ സുബ്രഹ്മണ്യൻ രാമചന്ദ്രൻ തമിഴ് നാട്ടിലെ വിളയനൂർ സുബ്രഹ്മണ്യന്റേയും മീനാക്ഷിയുടേയും മകനായി 1951 ൽ ജനിച്ചു. സെന്റർ ഫോർ ബ്രയിൻ ആന്റ് കോഗ്നീഷന്റെ ഡയരക്ടറായി പ്രവർത്തിക്കുന്ന ഇദ്ദേഹം സാൻഡിയാഗീവിലെ യൂനിവേർസിറ്റി ഓഫ് കാലിഫോർണിയയിലെ സൈക്കോളജി ആന്റ് ന്യൂറോസയൻസസ് ഗ്രാജൂവേറ്റ് പ്രോഗ്രാം വിഭാഗത്തിൽ പ്രൊഫസറായും പ്രവർത്തിക്കുന്നു.

സ്റ്റാൻലി മെഡിക്കൽ കോളേജ്, മദ്രാസിൽ നിന്നു എം.ബി.ബി.എസ്. ബിരുദം നേടിയ രാമചന്ദ്രൻ കേംബ്രിഡ്ജ് യൂണിവേഴ്‌സിറ്റിയിലെ ട്രിനിറ്റി കോളേജിൽ നിന്ന് പി.എച്ച്.ഡി. ബിരുദം നേടി.തുടർന്ന് ഓക്സ്ഫഡ് സർവ്വകലാശാലയിൽ പോസ്റ്റ് ഡോക്ടറൽ ഫെലോ ആയി. ന്യൂറോ സയൻസിൽ ശ്രദ്ധ കേന്ദ്രീകരിച്ച രാമചന്ദ്രൻ ഫാന്റം ലിംബുകൾ അഥവാ മായാ അംഗങ്ങൾ എന്നിവയെക്കുറിച്ച് പഠനം നടത്തി. രാമചന്ദ്രന്റെ ശ്രദ്ധേയമായ നേട്ടങ്ങൾ ഇവയെക്കുറിച്ചുള്ള കണ്ടെത്തലുകളാണ് .



</doc>
<doc id="245060" url="https://ml.wikipedia.org/wiki?curid=245060" title="ജീജാ മാധവൻ">
ജീജാ മാധവൻ

ദക്ഷിണേന്ത്യയിൽ നിന്നുള്ള ആദ്യ വനിതാ ഐ.പി.എസ്. ഉദ്യോഗസ്ഥയും ആദ്യ മലയാളി വനിതയുമാണ് ജീജാ മാധവൻ (ജനനം : 8 ജനുവരി 1951). കർണാടക ഡി.ജി.പി ആയി പ്രവർത്തിച്ചു. 2011 ൽ വിരമിച്ചു. അറിയപ്പെടുന്ന ചിത്രകാരിയാണ്. 
ഗാന്ധിയനായ ടി.കെ. മാധവന്റെ മകളായി തിരുവനന്തപുരത്ത് ജനിച്ചു. യൂണിവേഴ്സിറ്റി കോളേജിൽ നിന്ന് ഇംഗ്ലീഷിൽ ബിരുദാനന്തര ബിരുദം നേടി. എറണാകുളം മഹാരാജാസ് കോളേജിലെ അദ്ധ്യാപികയായിരുന്നു. 1976 ൽ കർണാടക കേഡറിലായിരുന്നു ഇവരുടെ നിയമനം. കർണാടക പൊതുമേഖലാ സ്ഥാപനമായ മൈസൂർ മിനറൽസിന്റെ മാനേജിങ് ഡയറക്ടർ ആയി പ്രവർത്തിച്ചു.

'ആർട്ട് മന്ത്ര' എന്ന പേരിൽ ബംഗളൂരുവിൽ ചിത്രകലാ ഫൗണ്ടേഷൻ നടത്തുന്നു.



</doc>
<doc id="245068" url="https://ml.wikipedia.org/wiki?curid=245068" title="റൊട്ടാല ഖലീലിയാന">
റൊട്ടാല ഖലീലിയാന

കണ്ണൂർ ജില്ലയിലെ കാനായി കാനം, നാടുകാണി പാറക്കുന്നുകളിൽ നിന്നും ലഭിച്ച പുതിയ ഒരിനം സസ്യമാണ് റൊട്ടാല ഖലീലിയാന . തളിപ്പറമ്പ് സർ സയ്യിദ് കോളജ് പ്രിൻസിപ്പലും കണ്ണൂർ സർവകലാശാല പരിസ്ഥിതി പഠന വിഭാഗം മുൻ മേധാവിയുമായ ഡോ. ഖലീൽ ചൊവ്വയോടുള്ള ആദരസൂചകമായാണ് സസ്യത്തിന് ഈ നാമം നൽകിയത്. ഈ ജനുസ്സിൽ ലോകത്ത് കണ്ടെത്തിയവയിൽ 45 ഇനത്തിൽ 25 എണ്ണം ഇന്ത്യയിൽ നിന്നുമാണ് കണ്ടത്തിയിട്ടുള്ളത്. 

ഇതു വരെ കണ്ടത്തിയ ഇനങ്ങളിൽ നിന്നും വ്യത്യസ്തമായ തരത്തിലാണ് ഇവയുടെ തണ്ടും ഇലകളും പൂക്കളും. 12-43 സെന്റീമീറ്റർ ഉയരത്തിൽ വളരുന്നു.


</doc>
<doc id="245073" url="https://ml.wikipedia.org/wiki?curid=245073" title="സേതുരാമയ്യർ">
സേതുരാമയ്യർ

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത് പുറത്തിറക്കിയ സിബിഐ ചലച്ചിത്ര പരമ്പരയിലെ പ്രധാന കഥാപാത്രമാണ് സേതുരാമയ്യർ. മമ്മൂട്ടി ആണ് സേതുരാമയ്യരായി വേഷമിട്ടത്. ഒരു സി.ബി.ഐ. ഡയറിക്കുറിപ്പ് (1988), ജാഗ്രത (1989), സേതുരാമയ്യർ സിബിഐ (2004), നേരറിയാൻ സി.ബി.ഐ. (2005) എന്നീ ചലച്ചിത്രങ്ങളിലാണ് സേതുരാമയ്യർ പ്രത്യക്ഷപ്പെടുന്നത്. പ്രത്യേകമായ രൂപഭാവവും വസ്ത്രധാരണാരീതിയും കുറ്റാന്വേഷണത്തിലെ വേറിട്ട വഴികളും സേതുരാമയ്യരെ വ്യത്യസ്തനാക്കി. ഈ വർഷം പുറത്തിറങ്ങുമെന്ന് പ്രതീക്ഷിക്കപ്പെടുന്ന ബ്ലാക്ക് ഇൻവെസ്റ്റിഗേറ്റേഴ്സ് ആണ് സിബിഐ പരമ്പരയിലെ അഞ്ചാം ചലച്ചിത്രം.


</doc>
<doc id="245079" url="https://ml.wikipedia.org/wiki?curid=245079" title="അഭിജിത് (നക്ഷത്രം)">
അഭിജിത് (നക്ഷത്രം)

അയംഗിതി രാശിയിലെ ഏറ്റവും പ്രഭ കൂടിയ നക്ഷത്രമാണ് അഭിജിത്(Vega). ആകാശത്തു കാണുന്ന പ്രഭ കൂടിയ നക്ഷത്രങ്ങളിൽ അഞ്ചാം സ്ഥാനമാണ് അഭിജിത്തിനുള്ളത്. ഭൂമിയിൽ നിന്ന് 25 പ്രകാശവർഷം അകലെയാണ് ഇത് സ്ഥിതിചെയ്യുന്നത്. വേദകാലജ്യോതിഷപ്രകാരം ഉത്രാടത്തിനും തിരുവോണത്തിനും ഇടക്കുള്ള ഒരു നക്ഷത്രമായി ഇതിനെയും ഗണിച്ചിരുന്നു.

സൂര്യൻ കഴിഞ്ഞാ ശാസ്ത്രജ്ഞർ ഏറ്റവും കൂടുതൽ പഠനത്തിനു വിധേയമാക്കിയ നക്ഷത്രം അഭിജിത് ആണ്. ആദ്യമായി സ്പെക്ട്രോഗ്രാഫിക് പഠനത്തിനു വിധേയമാക്കിയ നക്ഷത്രം അഭിജിത് ആണ്. ആദ്യമായി പാരലാക്സ് രീതി ഉപയോഗിച്ച് ദൂരം കണക്കാക്കിയതും ഇതിനെയാണ്.

സൂര്യന്റെ പ്രായത്തിന്റെ പത്തിലൊന്നു മാത്രം പ്രായമുള്ള അഭിജിത്തിന് സൂര്യന്റെ 2.1മടങ്ങ് പിണ്ഡമുണ്ട്. സൂര്യന്റെ പത്തിലൊന്നു ആയുസ്സുമാത്രമാണ് അഭിജിത്തിനും കണക്കാക്കിയിട്ടുള്ളത്. അതായത് രണ്ടു നക്ഷത്രങ്ങളും ഇപ്പോൾ അവയുടെ അർദ്ധായുസ്സിൽ എത്തിയിരിക്കുന്നു. ഇതിന്റെ മദ്ധ്യരേഖാപ്രദേശം സെക്കന്റിൽ 274കി.മീറ്റർ വേഗതയിലാണ് ഭ്രമണം ചെയ്യുന്നത്. ഈ വേഗത കാരണം ഇതിന്റെ മദ്ധ്യഭാഗം കൂടുതൽ പുറത്തേക്ക് തള്ളിയിരിന്നുണ്ടായിരിക്കാമെന്ന് അനുമാനിക്കുന്നു.

1840ൽ ജോൺ വില്യം ഡ്രാപ്പർ ചന്ദ്രന്റെ ഒരു ഫോട്ടോ എടുത്തുകൊണ്ടാണ് ആസ്ട്രോ ഫോട്ടോഗ്രാഫിക്ക് തുടക്കമിടുന്നത്. 1850 ജൂലൈ 17ന് ആസ്ട്രോ ഫോട്ടാഗ്രാഫിക്ക് വിധേയമാകുന്ന ആദ്യത്തെ നക്ഷത്രമായി അഭിജിത്. ഹാർവാർഡ് കോളേജ് ഒബ്സർവേറ്ററിയിലെ വില്യം ബോണ്ട്, ജോൺ ആഡം വിപ്പിൾ എന്നിവർ ചേർന്നാണ് ഇതെടുത്തത്. 1872ൽ ഹെൻറി ഡ്രാപ്പർ ഇതിന്റെ വർണ്ണരാജി ആലേഖനം ചെയ്തതോടെ ആദ്യത്തെ വർണ്ണരാജിപഠനത്തിനു വിധേയമാകുന്ന ആദ്യത്തെ നക്ഷത്രമെന്ന പദവിയും ആഭിജിതിനു സ്വന്തമായി. ഇതിലൂടെ ഒരു നക്ഷത്രത്തിനെ (സൂര്യനെ മാറ്റി നിർത്തിക്കൊണ്ട്) ആദ്യമായി വർണ്ണരാജി പഠനത്തിനു വിധേയമാക്കിയ വ്യക്തി എന്ന പേര് ഹെൻറി ഡ്രാപ്പറിനും ലഭിച്ചു.

ഭൂമിയിൽ നിന്നും അഭിജിതിലേക്കുള്ള ദൂരം ദൃഗ്ഭ്രംശരീതി ഉപയോഗിച്ച് ആദ്യം നിർണ്ണയിച്ചത് ഫ്രെഡറിക് ജി.ഡബ്ലിയു. വോൺ സ്ട്രൂവ് (1793-1864) എന്ന ശാസ്തജ്ഞനാണ്. അദ്ദേഹം നിർണ്ണയിച്ച 0.125കോണീയ സെക്കന്റ് എന്ന അളവ് ആധുനിക ഉപകരണങ്ങളുടെ സഹായത്താൽ നിർണ്ണയിച്ച 0.129 എന്ന അളവിനോട് വളരെ അടുത്തു നിൽക്കുന്നതാണ്. വളരെ കാലങ്ങളോളം നക്ഷത്രങ്ങളുടെ കാന്തിമാനം അഭിജിതിനെ അടിസ്ഥാനമാക്കിയാണ് നിർണ്ണയിച്ചിരുന്നത്.


</doc>
<doc id="245083" url="https://ml.wikipedia.org/wiki?curid=245083" title="ഒരാൾകൂടി കള്ളനായി">
ഒരാൾകൂടി കള്ളനായി

തോമസ് പിക്ചേഴ്സിന്റെ ബാനറിൽ പി.എ. തോമസ് നിർമിച്ച മലയാളചലച്ചിത്രമാണ് ഒരാൾകൂടി കള്ളനായി. തോമസിന്റെ നിർമ്മാണ രംഗത്തെ കന്നി സംരംഭമായിരുന്നു ഈ ചിത്രം. ഇതിന്റെ സംവിധാനം ബിർവഹിച്ചതും തോമസ് തന്നെ. സംവിധാസഹായി ശശികുമാർ ആയിരുന്നു. 1964 മേയ് 7-ന് ഈ ചിത്രം പ്രദർശിപ്പിച്ചു തുടങ്ങി. ഇതിന്റെ വിതരണം നടത്തിയത് ജിയോ പിക്ചേഴ്സ് ആയിരുന്നു.

ഗാനങ്ങൾ :ശ്രീമൂലനഗരം വിജയൻ <br>അഭയദേവ് <br>ജി.ശങ്കരക്കുറുപ്പ് <br>
ഈണം : ജോബ്



</doc>
<doc id="245087" url="https://ml.wikipedia.org/wiki?curid=245087" title="പീറ്റർ ചേനപ്പറമ്പിൽ">
പീറ്റർ ചേനപ്പറമ്പിൽ

ആലപ്പുഴ രൂപതയുടെ രണ്ടാമത്തെ മെത്രാൻ ആയിരുന്നു, ഡോ. പീറ്റർ എം. ചേനപ്പറമ്പിൽ (ഡിസംബർ 8, 1929 – ഏപ്രിൽ 18, 2013).

ആലപ്പുഴ ജില്ലയിലെ ചേർത്തല താലൂക്കിൽ, അന്ധകാരനഴിക്കടുത്തുള്ള മനക്കോടം എന്ന കടലോരഗ്രാമത്തിൽ ചേനപ്പറമ്പിൽ മൈക്കിളിന്റെയും ജോസഫൈന്റെയും പുത്രനായി 1929 ഡിസംബർ 8നു ജനിച്ചു.

കാന്റിയിലെ പേപ്പൽ സെമിനാരിയിൽ വൈദിക പഠനം പൂർത്തിയാക്കിയ പീറ്റർ എം ചേനപ്പറമ്പിൽ 1956 ജൂൺ 1നു വൈദികനായി അഭിഷിക്തനായി. ബിഎ, ബിഎഡ് ബിരുദധാരിയാണ്. തുടക്കത്തിൽ കുറച്ചുകാലം ബോംബേ അതിരൂപതയിൽ സേവന്മനുഷ്ഠിച്ചു.

തുടർന്ന് ആലപ്പുഴരൂപതയിലെത്തിയ അദ്ദേഹം, നിരവധി ദേവാലയങ്ങളിൽ വികാരിയായി പ്രവർത്തിച്ചു. രൂപതയുടെ കീഴിലുള സാമൂഹിക പ്രവർത്തന സംഘടനയായ സോഷ്യൽ വർക്സിന്റെ ഡയറക്ടറായും രൂപതയുടെ കീഴിലുള്ള സ്കൂളുകളുടെ കോർപ്പറേറ്റ് മാനേജരായും അദ്ദേഹം പ്രവർത്തിച്ചിട്ടുണ്ട്. ചേർത്തല സെന്റ് മൈക്കിൾസ് കോളേജ് മാനേജരായും ആലപ്പുഴരൂപതയുടെ വികാരി ജനറലായും പീറ്റർ എം ചേനപ്പറമ്പിൽ സേവനമനുഷ്ഠിച്ചു.

1982 നവംബറിൽ ആലപ്പുഴ രൂപതയുടെ സഹായമെത്രാനായി നിയുക്തനായി. 1983 സെപ്തംബർ 4നു അഭിഷിക്തനായ അദ്ദേഹം, 1984ൽ ഏപ്രിൽ 28ന് ബിഷപ്പ് ഡോ. മൈക്കിൾ ആറാട്ടുകുളം വിരമിച്ചതോടെ ആലപ്പുഴരൂപതയുടെ രണ്ടാമത്തെ അധ്യക്ഷനായി സ്ഥാനമേറ്റു.

റിട്ടയർമെന്റിന് സഭ നിശ്ചയിച്ച പ്രായമെത്തുന്നതിന് മുമ്പുതന്നെ തന്റെ പിൻഗാമിയായ ബിഷപ്പ് ഡോ. സ്റ്റീഫൻ അത്തിപ്പൊഴിയിലിനെ രൂപതാ ഭരണമേൽപിച്ച് വിശ്രമ ജീവിതത്തിലേക്ക് പ്രവേശിക്കുകയും ചെയ്തു.
2013 ഏപ്രിൽ 18നു വാർദ്ധക്യ സഹജമായ അസുഖങ്ങളെ തുടർന്ന് അദ്ദേഹം അന്തരിച്ചു.

സംഗീതജ്ഞനും വാഗ്മിയുമായിരുന്ന അദ്ദേഹമാണ് മഴവെള്ള സംഭരണി എന്ന ആശയം കേരളത്തിൽ ആദ്യമായി നടപ്പാക്കിയത്. സൗരോർജ അടുപ്പുകൾ ജനപ്രിയമാക്കാനും പട്ടുനൂൽക്കൃഷി, മുട്ടക്കോഴി, മീൻവളർത്തൽ പദ്ധതികൾ നടപ്പാക്കാനും അദ്ദേഹം ജീവിതത്തിൽ വലിയൊരു സമയം നീക്കിവച്ചു.
ആലപ്പുഴ രൂപതയിലെ സാമൂഹ്യ സേവന പ്രസ്ഥാനങ്ങൾ ശക്തിപ്പെടുത്തുന്നതിൽ ശ്രദ്ധ കേന്ദ്രീകരിച്ച അദ്ദേഹം നാട്ടിലും വിദേശത്തുമുള്ള ഒട്ടേറെ സേവന പദ്ധതികളുമായി രൂപതയിലെ പ്രവർത്തനങ്ങളെ ബന്ധപ്പെടുത്തി സജീവമാക്കിയത് ദാരിദ്ര രേഖയ്ക്ക് താഴെയുള്ള ജനങ്ങൾക്ക് വളരെയേറെ സഹായകരമായി.

അദ്ദേഹം രൂപം കൊടുത്ത ടൌൺ ഇംപ്രൂവ്മെന്റ് ഫോറം ആലപ്പുഴയുടെ വികസനത്തിനുവേണ്ടിയുള്ള പദ്ധതികൾ ആവിഷ്കരിക്കുകയും അവ നടപ്പാക്കുന്നതിനു സർക്കാരിൽ നിരന്തര സമ്മർദം ചെലുത്തുകയും ചെയ്തു. പ്രതിഭാശാലികളായ വിദ്യാർഥികളെ കണ്ടെത്തി അവർക്കു പ്രത്യേക പരിശീലനം നല്കുന്നതിനായി അദ്ദേഹം ആവിഷ്ക്കരിച്ച യുവ സ്വപ്ന പദ്ധതി ഇന്നു വ്യക്തിത്വ വികസന പരിശീലന രംഗത്ത് ആലപ്പുഴരൂപതയിലെ സജീവ സാന്നിധ്യമാണ്.

ബോംബെയിലെ ഓണററി മജിസ്ട്രേറ്റുമാരിലൊരാളായി മഹാരാഷ്ട്ര സർക്കാർ അദ്ദേഹത്തെ നിയമിച്ചത് അദ്ദേഹത്തിന്റെ പൊതുജീവിതത്തിനുള്ള അംഗീകാരമായിരുന്നു.

1970-കളിൽ ആലപ്പുഴ സ്പിന്നേഴ്സിലെ തൊഴിൽ തർക്കത്തിന് അനുരഞ്ജന ചർച്ചയിലൂടെ പരിഹാരം കണ്ടെത്താൻ അദ്ദേഹത്തിനു കഴിഞ്ഞത് പൊതുരംഗത്തെ അദ്ദേഹത്തിന്റെ നേതൃത്വത്തിന്റെ അംഗീകാരമാണ്.


</doc>
<doc id="245096" url="https://ml.wikipedia.org/wiki?curid=245096" title="കെ.എം. ഖലീൽ">
കെ.എം. ഖലീൽ

കേരളത്തിലെ അറിയപ്പെടുന്ന പരിസ്ഥിതി പ്രവർത്തകനും പക്ഷി നിരീക്ഷകനും അധ്യാപകനുമാണ് ഖലീൽ ചൊവ്വ എന്ന പേരിൽ അറിയപ്പെടുന്ന ഡോ. കെ.എം. ഖലീൽ. (Khaleel Chovva) 

കണ്ണൂർ സർവ കലാശാലയുടെ പരിസ്ഥിതി പഠന കേന്ദ്രത്തിന്റെ ഡയറക്ടറായിരുന്നു. ഇപ്പോൾ തളിപ്പറമ്പ് സർ സയ്യദ് കോളേജ് പ്രിൻസിപ്പാളാണ് കണ്ടലുകളെ പറ്റിയും പക്ഷികളെക്കുറിച്ചും പുസ്തകങ്ങൾ പ്രസിദ്ധീകരിച്ചിട്ടുണ്ട്. വിവിധ ശാസ്ത്ര ജേണലുകളിൽ നിരവധി പ്രബന്ധങ്ങൾ പ്രസിദ്ധീകരിച്ചിട്ടുണ്ട്. ഇദ്ദേഹത്തോടുള്ള ആദര സൂചകമായി, കണ്ണൂരിലെ ചെങ്കൽകുന്നുകളിൽ കണ്ടെത്തിയ പുതിയ സസ്യത്തിന് റൊട്ടാല ഖലീലിയാന എന്ന് നാമകരണം ചെയ്തു. . കേരള ശാസ്ത്രസാഹിത്യ പരിഷത്തിന്റെ കണ്ണൂർ ജില്ലാ പരിസര വിഷയ സമിതി ചെയർമാനായിരുന്നു. ഓയിസ്ക ഇന്റർനാഷണൽ എന്ന സംഘടനയുടെ പരിസ്ഥിതിവിഭഗവുമായി ബന്ധപ്പെട്ട് പ്രവർത്തിക്കുന്ന ഇദ്ദേഹം അപൂർവ്വങ്ങളായ നിരവധി പക്ഷികളുടെ ചിത്രങ്ങളും എടുത്തിട്ടുണ്ട്. 



</doc>
<doc id="245100" url="https://ml.wikipedia.org/wiki?curid=245100" title="തെസെലസോറസ്">
തെസെലസോറസ്

ഒർനിതോപോട് വിഭാഗത്തിൽ പെട്ട ഒരു ദിനോസർ ആണ് തെസെലസോറസ്. അന്ത്യ ക്രിറ്റേഷ്യസ് കാലത്ത് വടക്കെ അമേരിക്കയിൽ ആണ് ഇവ ജീവിച്ചിരുന്നത്. ദിനോസറുകളുടെ അവസാനകാലത്ത് ജീവിച്ചിരുന്ന ഒരു ഇനം ആണ് ഇവ(66 million years ago). ഇത് വരെ ഇവയുടെ നാല് ഉപവർഗ്ഗത്തെ കണ്ടെത്തിയിടുണ്ട്. 1993-ൽ തെക്കൻ ഡക്കോട്ടയിൽ നിന്നും കിട്ടിയ ഫോസ്സിലിൽ ഹൃദയത്തിന്റെ അവശിഷ്ടങ്ങൾ ഫോസ്സിൽ ആയി കണ്ടെത്തി , എന്നാൽ ഇത് ഹൃദയത്തിന്റെ തന്നെ ഫോസ്സിൽ ശകലങ്ങൾ ആണോ എന്ന് സംശയങ്ങൾ ബാക്കിയാണ്.

രണ്ട് ഗ്രീക്ക് പദങ്ങളിൽ നിന്നും ആണ് പേര് വരുന്നത്. തെസ്സ്ലി (θέσκελος) അർഥം ദൈവതുല്യമായ, വിസ്‌മയാവഹമായ അല്ലെക്കിൽ ആശ്ചര്യജനകമായ എന്നാണ്. സോറസ്‌ പല്ലി (σαῦρος)σαῦρος എന്ന ഗ്രീക് വാക്കിൽ നിന്നും ആണ്.

ഏകദേശ ശരീര ഭാരം 200 കിലോ മുതൽ 300 കിലോ വരെ ആണ് കണക്കാകിയിടുള്ളത്. നീളം ആകട്ടെ 2.5 മീറ്റർ മുതൽ 4.5 മീറ്റർ വരെയും. ഈയിനം ദിനോസറിൽ ആണിനും പെണ്ണിനും വലിപ്പത്തിൽ വ്യത്യാസം ഉണ്ടായിരുന്നു എന്ന് കരുതുന്നു. പല്ലുകളുടെ ഘടനയിൽ നിന്നും ഇവ സസ്യഭുക്ക് ആയിരുന്നു എന്ന് വിലയിരുത്തുന്നു.


</doc>
<doc id="245103" url="https://ml.wikipedia.org/wiki?curid=245103" title="ടി.എം. സൗന്ദരരാജൻ">
ടി.എം. സൗന്ദരരാജൻ

തമിഴ് സിനിമാരംഗത്ത് ആറു ദശകങ്ങളോളം സജീവമായിരുന്ന ചലച്ചിത്രപിന്നണിഗായകനായിരുന്നു ടി.എം. സൗന്ദരരാജൻ (ജനനം -24 മാർച്ച് 1922 - മരണം -25 മെയ് 2013). എം.ജി.ആർ., ശിവാജി ഗണേശൻ, എൻ.ടി. രാമറാവു, ജെമിനി ഗണേശൻ എന്നു തുടങ്ങി രജനീകാന്ത്, കമലഹാസൻ പോലുള്ള സമകാലിക നായകന്മാർ വരെ അഭിനയിച്ച നിരവധി ഗാനങ്ങൾ ഇദ്ദേഹം ആലപിച്ചതാണ്.

മധുരയിലെ ഒരു സൗരാഷ്ട്ര കുടുംബത്തിൽ പിറന്ന ടി.എം. സൗന്ദരരാജന്റെ മുഴുവൻ പേര് തുഗുലുവ മീനാക്ഷി അയ്യങ്കാർ സൗന്ദരരാജൻ എന്നാണ്. 7 -ാമത്തെ വയസ്സ് മുതൽ കർണ്ണാടക സംഗീതം അഭ്യസിച്ചു തുടങ്ങിയ ടി.എം.എസ്. ഇരുപത്തി മൂന്നാമത്തെ വയസ്സ് മുതൽ സംഗീത കച്ചേരികൾ നടത്തിത്തുടങ്ങി. 1946-ൽ കൃഷ്ണവിജയം എന്ന തമിഴ് ചിത്രത്തിലെ അഞ്ച് ഗാനങ്ങൾ ആലപിച്ചു കൊണ്ടായിരുന്നു അദ്ദേഹം സിനിമാ രംഗത്തേക്കു കടന്നു വന്നത്. പ്രസ്തുത ചിത്രം 1950-ൽ റിലീസ് ചെയ്തപ്പോൾ അദ്ദേഹത്തിനു ലഭിച്ച പ്രതിഫലം 625 രൂപയായിരുന്നു.

2003-ൽ അദ്ദേഹത്തിന് പദ്മശ്രീ അവാർഡ് ലഭിച്ചു. പതിനായിരത്തിലധികം സിനിമാ ഗാനങ്ങളും, 2500 ലധികം ഭക്തി ഗാനങ്ങളും ആലപിച്ച് തമിഴ് ചലച്ചിത്ര രംഗത്ത് ആറു ദശകങ്ങളോളം നിറഞ്ഞു നിന്ന ടി.എം. സൗന്ദര രാജൻ 2013 മെയ് 25-ാം തിയതി അന്തരിച്ചു.

നിരവധി സംഗീതസംവിധായകർക്കു വേണ്ടി അദ്ദേഹം പാടിയിട്ടുണ്ട്.എസ്സ്.വി വെങ്കട്ടരമണൻ,എസ്.എം സുബ്ബയ്യാ നായിഡു,എസ് .രാജേശ്വരറാവു,ജി. ഗോവിന്ദരാജലു നായിഡു,ആർ.സുദർശനം,എസ് .ദക്ഷിണാമൂർത്തി,ജി.രാമനാഥൻ ടി.എ കല്യാണം എം.എസ് ഞ്ജാനമണി,കെ.വി മഹാദേവൻ ,കുന്നക്കുടി വൈദ്യനാഥൻ ,ടി.ജി.ലിംഗപ്പ,ടി.ആർ പാപ്പ,ജയരാമൻ ,എം.എസ്സ് വിശ്വനാഥൻ ,ടി.കെ രാമമൂർത്തി.ഇളയരാജ,ഗംഗൈ അമരൻ ,ശങ്കർ ഗണേഷ് ,എ.ആർ.റഹ് മാൻ , ഹിന്ദി സംഗീതസംവിധായകരായ,ഒ.പി.നയ്യാർ ,നൗഷാദ്,മലയാളത്തിൽ പരവൂർ ദേവരാജൻ ,വി.ദക്ഷിണാമൂർത്തി,എന്നിവർ അവരിൽ ചിലരാണ്. ചില കന്നട ചിത്രങ്ങളിലും ചായം എന്ന മലയാള സിനിമയിലും അദ്ദേഹം പാടി.ഏതാനും ചില തമിഴ് ചിത്രങ്ങളിലഭിനയിച്ച അദ്ദേഹം കവിരാജ കാളമേഘം എന്ന ചിത്രം നിർമ്മിക്കുകയുണ്ടായി. ബലപരീക്ഷയെന്ന സിനിമക്ക് സംഗീതം നൽകുകയും ചെയ്തു. നിരവധി വിദേശ രാജ്യങ്ങളിൽ ഗാനമേളകൾ അവതരിപ്പിച്ചിട്ടുണ്ട്.


</doc>
<doc id="245113" url="https://ml.wikipedia.org/wiki?curid=245113" title="ടൈഗൺ">
ടൈഗൺ

ആൺ കടുവയ്ക്ക് പെൺ സിംഹത്തിലുണ്ടാകുന്ന കുട്ടികളെ ടൈഗൺ (Tigon) എന്നു പറയുന്നു. മാതാപിതാക്കൾ ഒരേ ജീനസ്സിലാണെങ്കിലും വ്യത്യസ്ത സ്പീഷീസ്സിൽ ഉൾപ്പെടുന്ന ജീവി വർഗ്ഗങ്ങളാണ്. ടൈഗൺ എന്ന ജീവിയുടെ ജനനം സ്വാഭാവിക സാഹചര്യങ്ങളിൽ സംഭവിക്കാറില്ല.



</doc>
<doc id="245124" url="https://ml.wikipedia.org/wiki?curid=245124" title="ആന്റൺ ബാലശിങ്കം">
ആന്റൺ ബാലശിങ്കം

തമിഴ് സംഘടനയായ എൽ.ടി.ടി.ഇ. യുടെ സൈദ്ധാന്തികനും ,രാഷ്ട്രീയോപദേശകനും ആയിരുന്നു ശ്രീലങ്കൻ വംശജനായ ആന്റൺ ബാലശിങ്കം. (Tamil:ஆண்டன் பாலசிங்கம-ജ: മാർച്ച് 4 , 1938 – മ: ഡിസം : 14, 2006) ബ്രിട്ടീഷ് പൗരത്വമായിരുന്നു ബാലശിങ്കത്തിനുണ്ടായിരുന്നത്. 
ബിരുദപഠനത്തിനു ശേഷം പത്രപ്രവർത്തന രംഗത്തെത്തിയ ബാലശിങ്കം കൊളംബോയിലെ ഒരു പത്രത്തിനു വേണ്ടിയാണ് ആദ്യകാലത്ത്പ്രവർത്തിച്ചിരുന്നത്. കൊളംബോയിലെ ബ്രിട്ടീഷ് ഹൈക്കമ്മീഷനിൽ പരിഭാഷാ ജോലികളും ഇക്കാലത്ത് നോക്കിവന്നിരുന്നു. തിംഫുവിലും (1985) ജനീവയിലും (2006) വച്ച് നടന്ന ശ്രീലങ്കൻ സർക്കാരുമായുള്ള സമാധാന ചർച്ചകളിൽ എൽ.ടി.ടി സംഘത്തെ നയിച്ചിരുന്നത് ആന്റൺ ബാലശിങ്കമായിരുന്നു.



</doc>
<doc id="245125" url="https://ml.wikipedia.org/wiki?curid=245125" title="സ്റ്റീഫൻ അത്തിപ്പൊഴിയിൽ">
സ്റ്റീഫൻ അത്തിപ്പൊഴിയിൽ

ആലപ്പുഴ രൂപതയുടെ നിലവിലുള്ള മെത്രാൻ ആണ്, ഡോ. സ്റ്റീഫൻ അത്തിപ്പൊഴിയിൽ. ( ജനനം: മേയ് 18, 1944)

ആലപ്പുഴ ജില്ലയിലെ ചേർത്തല താലൂക്കിൽ അർത്തുങ്കലിനടുത്തുള്ള ചേന്നവേലി എന്ന തീരദേശ ഗ്രാമത്തിൽ 1944 മേയ് 18നു ജനിച്ചു.

ചേർത്തല സേക്രട്ട് ഹാർട്ട് മൈനർ സെമിനാരിയിലും പൂനെ പേപ്പൽ സെമിനാരിയിലുമാണ് വൈദിക പഠനം പൂർത്തിയാക്കിയത്. 1969 ഒക്ടോബർ 5നു വൈദികനായി അഭിഷിക്തനായി. ആലപ്പുഴ മൌണ്ട് കാർമ്മൽ കത്തീഡ്രലിൽ സഹവികാരിയായും ഓമനപ്പുഴ പള്ളിയിൽ വികാരിയായും പ്രവർത്തിച്ചു. ആലുവ സെൻറ്. ജോസഫ് പൊന്തിഫിക്കൽ സെമിനാരിയിൽ അദ്ധ്യാപകനായും ചേർത്തല സേക്രട്ട് ഹാർട്ട് മൈനർ സെമിനാരിയിൽ റെക്ടറായും സേവനമനുഷ്ഠിച്ച സ്റ്റീഫൻ അത്തിപ്പൊഴിയിൽ, ആലപ്പുഴ ലിയോ തെർട്ടീന്ത് ഹൈസ്കൂൾ മാനേജരായും പ്രവ്ർത്തിച്ചിട്ടുണ്ട്.

2000 നവംബർ 14 നു ആലപ്പുഴ രൂപതയുടെ സഹായമെത്രാനായി നിയുക്തനായി. 2001 ഫെബ്രുവരി 11നു അഭിഷിക്തനായ അദ്ദേഹം, 2001 ഡിസംബർ 9ന് ബിഷപ്പ് ഡോ. മൈക്കിൾ ആറാട്ടുകുളംവിരമിച്ചതോടെ ആലപ്പുഴരൂപതയുടെ മൂന്നാമത്തെ അധ്യക്ഷനായി സ്ഥാനമേറ്റു.
കെ. സി. ബി. സി (കേരള കാത്തലിക് ബിഷപ്സ് കൌൺസിൽ) യുടെ പിന്നാക്ക സമുദായ കമ്മീഷൻ ചെയർമാൻ, കരിസ്മാറ്റിക് കമ്മീഷൻ ഉപാദ്ധ്യക്ഷൻ എന്നീ നിലകളിൽ ഇപ്പോൾ പ്രവർത്തിക്കുന്നു.


</doc>
<doc id="245134" url="https://ml.wikipedia.org/wiki?curid=245134" title="റിച്ചാർഡ് ഫെയ്ൻമാൻ">
റിച്ചാർഡ് ഫെയ്ൻമാൻ

ക്വാണ്ടം ബലതന്ത്രത്തിന്റെ ആധുനിക ഭൗതികശാസ്ത്രജ്ഞന്മാരിൽ അഗ്രഗണ്യനാണ് റിച്ചാർഡ് ഫിലിപ്പ് ഫെയ്ൻമാൻ. (Richard Phillips Feynman). ഇദ്ദേഹം അമേരിക്കക്കാരനാണ്. പുതിയോരു ക്വാണ്ടം ബലതന്ത്രം സൃഷ്ടിക്കാനായിരുന്നു അദ്ദേഹത്തിന്റെ ശ്രമം. 1965-ലെ ഭൗതികശാസ്ത്രത്തിനുള്ള നോബേൽ സമ്മാനത്തിന് അദ്ദേഹം അർഹനായി. സഹജമായ നർമ്മബോധമാണ് മറ്റ് ശാസ്ത്രജ്ഞന്മാരിൽനിന്ന് റിച്ചാർഡ് ഫെയ്ൻമാനെ വേർതിരിച്ച് നിർത്തുന്നത്. 1999-ൽ ബ്രിട്ടീഷ് ജേർണലായ "ഫിസിക്സ് വേൾഡ്" ലോകോത്തര ശാസ്ത്രജ്ഞന്മാരായ 130 പേരിൽ നിന്നും അഭിപ്രായ വോട്ടെടുപ്പിലൂടെ തിരഞ്ഞെടുത്ത എക്കാലത്തെയും മികച്ച 10 ഭൗതികശാസ്ത്രജ്ഞരിൽ ഒരാളാണ് റിച്ചാർഡ് ഫെയ്ൻമാൻ. 

ശാസ്ത്രത്തിൽ വിദ്യാർത്ഥികൾക്ക് താൽപര്യമുണ്ടാക്കാനായി അദ്ദേഹം നടത്തിയ പ്രഭാഷണങ്ങൾ വളരെ പ്രസിദ്ധമാണ്. 1959 ൽ അദ്ദേഹം നടത്തിയ പ്രഭാഷണത്തിലൂടെ നാനോടെക്നോളജിയെക്കുറിച്ച് പ്രവചിക്കാൻ സാധിച്ചത് ശ്രദ്ധേയമാണ്. അതിസൂക്ഷ്മ കണികളെക്കുറിച്ച് അറിവുണ്ടായിരുന്ന ഫെയ്ൻമാനാണ് നാനോടെക്നോളജി എന്ന ശാസ്ത്രശാഖയ്ക്ക് വഴിയൊരുക്കിയത്. 

പോളണ്ടിൽ നിന്നും ബെലാറസിൽ നിന്നും ഐക്യനാടുകളിലേക്ക് കുടിയേറിയ 
കുടുംബങ്ങളിൽ നിന്നാണ് ഫെയ്ൻ‌മാന്റെ മാതാപിതാക്കൾ . 1918 മേയ് 11-ന് ന്യുയോർക്കിലാണ് റിച്ചാർഡ് പി. ഫെയ്ൻമാൻ ജനിച്ചത്. കുട്ടിക്കാലത്ത് പിതാവ് മെൽവില്ലായിരുന്നു ഫെയ്ൻമാന്റെ ഏറ്റവും വലിയ പ്രചോദനം. യാഥാസ്ഥിതിക സങ്കൽപങ്ങളെ ചോദ്യം ചെയ്യാൻ പിതാവും ജീവിതം ഫലിതത്തോടു കൂടി അഭിമുഖീകരിക്കുവാൻ മാതാവ് ലൂസിലും ഫെയ്ൻമാനിൽ സ്വാധീനമായി. 

അദ്ദേഹം തന്റെ ബാല്യകാല സഖി ആർലിൻ ഗ്രീൻ ബോമിനെ വിവാഹം ചെയ്തു. ആർലീൻ 1945-ൽ ക്ഷയരോഗം ബാധിച്ച് മരണമടഞ്ഞു. ഇതിനുശേഷം 1952-ൽ അദ്ദേഹം മേരി ബെല്ലിനെ വിവാഹം ചെയ്തെങ്കിലും ഇവർ പിന്നീട് വിവാഹമോചിതരായി. 1960-ൽ ഗ്വെനെത് ഹൊവാർത്തിനെ വിവാഹം ചെയ്തു. ഇവർക്ക് കാൾ എന്ന പുത്രനും മിച്ചെൽ എന്ന ദത്തുപുത്രിയുമുണ്ട്.

മസാച്ചുസെറ്റ്സ് ഇൻസ്റ്റിറ്റ്യൂട്ട് ഒഫ് ടെനോളജിയിൽനിന്ന് (MIT) ബിരുദം അദ്ദേഹം കരസ്ഥമാക്കി. തുടർന്ന് 1939-ൽ പ്രിൻസ്ടണിൽ റിസർച്ച് അസിസ്റ്റന്റായി.

1945-ൽ കോർണൽ സർവകലാശാലയിൽ പ്രൊഫസറായി തുടർന്ന്. 1950-മുതൽ കാലിഫോർണിയ ഇൻസ്റ്റിറ്റ്യൂട്ട് ഓഫ് ടെനോളജിയിൽ സൈദ്ധാന്തിക പ്രൊഫസർ.

വിദ്യുത് കാന്തിക പ്രതിപ്രവർത്തനങ്ങൾ വിവരിക്കുന്ന ക്വാണ്ടം വിദ്യുത്ഗതിക (Quantum Electrodynamics) ത്തെ സൈദ്ധാന്തികവും പ്രായോഗികവുമായ ആവശ്യങ്ങൾക്ക് ഉപയോഗിക്കാവുന്ന കൃത്യമായ സിദ്ധാന്തമാക്കി മാറ്റി. ഇതാണ് ഭൗതികശാസ്ത്രത്തിന് ഫെയ്‌ൻമാൻ നൽകിയ ഏറ്റവും വലിയ സംഭാവന.


വർഗ്ഗം1920


</doc>
<doc id="245138" url="https://ml.wikipedia.org/wiki?curid=245138" title="കാഞ്ചൻ‌ജംഗ കൊടുമുടി">
കാഞ്ചൻ‌ജംഗ കൊടുമുടി

ഭൂമിയിലെ ഏറ്റവും ഉയരംകൂടിയ മൂന്നാമത്തെ കൊടുമുടിയാണ്‌ കാഞ്ചൻ‌ജംഗ. മീറ്റർ ഉയരമുള്ള ഇത് ഹിമാലയത്തിലെ കാഞ്ചൻ‌ജംഗ ഹിമാൽ എന്ന മേഖലയിൽ തീസ്റ്റ നദിയുടെ കിഴക്കായി ഇന്ത്യ-നേപ്പാൾ അതിർത്തിയിൽ സ്ഥിതിചെയ്യുന്നു. .

ഇന്ത്യയിലെ ഏറ്റവും ഉയരംകൂടിയ കൊടുമുടിയും 8000-മീറ്ററിൽ ഉയരമുള്ള കൊടുമുടികളിൽ ഏറ്റവും കിഴക്കായി സ്ഥിതിചെയ്യുന്നതും കാഞ്ചൻജംഗയാണ്.

1852 വരെ ഭൂമിയിലെ ഏറ്റവും ഉയരംകൂടിയ കൊടുമുടിയായി കാഞ്ചൻജംഗയെ കണക്കാക്കിയിരുന്നു


</doc>
<doc id="245152" url="https://ml.wikipedia.org/wiki?curid=245152" title="പന്തൽമരം">
പന്തൽമരം

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് പന്തൽമരം. . 8 മീറ്ററോളം ഉയരം വയ്ക്കുന്ന ഈ മരം 400 - 1370 മീറ്ററിനിടയ്ക്കുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. ഈ മരത്തിൽ നിന്നും കിട്ടുന്ന നാരിന് സാമ്പത്തികപ്രാധാന്യമുണ്ട്. 



</doc>
<doc id="245165" url="https://ml.wikipedia.org/wiki?curid=245165" title="ജോബ് (സംഗീത സംവിധായകൻ)">
ജോബ് (സംഗീത സംവിധായകൻ)

വർഗ്ഗീസ് കിണറ്റിൻകരയുടെയും അന്നയുടെയും മകനായി 1929-ൽ ജോബ് എറണാകുളത്തു ജനിചു. നാടകഗാനങ്ങൾക്കു സംഗീതം നൽകിക്കൊണ്ട് "സംഗീത ജീവിതം" ആരംഭിച്ചു.

കർണ്ണാടകസംഗീതത്തിലെ ഗുരുക്കന്മാർ എം.എസ്. രാജഗോപാലൻ ഭാഗവതർ, വി.കെ. രാഘവമേനോൻ, എം.ആർ. ശിവരാമൻനായർ എന്നിവരായിരുന്നു. ജിതേന്ദ്ര പ്രതാപിൽനിന്ന് ഹിന്ദുസ്ഥാനി സംഗീതം അഭ്യസിച്ചു. നാടകങ്ങൾക്ക് സംഗീതം നൽകിക്കൊണ്ടായിരുന്നു തുടക്കം. എറണാകുളത്തെ "ആസാദ് ആർട്സ് ക്ലബുമായുള്ള" ബന്ധമാണ് ജോബിനെ നാടകങ്ങളിലെത്തിച്ചത്. 1955-ൽ "ഭാരമുള്ള കുരിശുകൾ" എന്ന നാടകത്തിലെ ഗാനങ്ങൾക്ക് ഈണമിട്ട് പ്രശസ്തനായി.

മലയാളത്തിലെ എക്കാലത്തെയും ഹിറ്റായ "അല്ലിയാമ്പൽക്കടവിലന്നരയക്കുവെള്ളം" എന്ന ഗാനത്തിന് സംഗീതം നിർവഹിച്ച ജോബ് ഒരാൾകൂടി കള്ളനായി എന്ന ചിത്രത്തിലെ ഗാനങ്ങൾക്ക് ഈണമിട്ടാണ് സിനിമയിലെത്തിയത്. 1965-ൽ പ്രദർശനം തുടങ്ങിയ റോസിയിലെ ഗാനങ്ങളിലൂടെ ശ്രദ്ധേയനായി. മൊത്തം അഞ്ച് സിനിമകളിൽ ഇരുപതോളം ഗാനങ്ങൾക്ക് സംഗീതം നൽകി.


</doc>
<doc id="245168" url="https://ml.wikipedia.org/wiki?curid=245168" title="സി.എസ്. നായർ">
സി.എസ്. നായർ

മലയാളസാഹിത്യ വിമർശന ചരിത്രത്തെ ക്രിയാത്മകമാക്കി മാറ്റുന്നതിൽ നിർണായക പങ്കുവഹിച്ച സാഹിത്യ നിരൂപകനാണ് വിദ്വാൻ സി.എസ്. നായർ(1894 - 8 മേയ് 1942). അധ്യാപകൻ, പത്രപ്രവർത്തകൻ, എന്നീ നിലകളിലും സി എസ് നായർ ശ്രദ്ധേയമായ സംഭാവനകൾ നൽകി. സ്വരാട്, അരുണോദയം എന്നിവയുടെ പത്രാധിപരായും പ്രവർത്തിച്ചു. 
1894 മേയ് 7-ന് പട്ടാമ്പിയിലെ പെരുമുടിയൂരിൽ തൊടിവീട്ടിൽ ശങ്കരൻനായർ- പാർവതിയമ്മ ദമ്പതികളുടെ മകനായി ജനിച്ചു. വിദ്വാൻ പരീക്ഷ പാസായി. ഒരു വർഷം പട്ടാമ്പി സംസ്കൃതകോളജ് അധ്യാപകനായും തുടർന്ന് ആലുവ സെന്റ് മേരീസ് ഇംഗ്ലീഷ് സ്കൂളിൽ മലയാളം അധ്യാപകനായും ജോലി ചെയ്തു. ഇവിടെ ജോലിചെയ്യവെ ദേശീയപ്രസ്ഥാനവുമായും ഇന്ത്യൻ നാഷണൽ കോൺഗ്രസുമായും സഹകരിച്ചു. സി എസ് നായരുടെ രാഷ്ട്രീയാഭിപ്രായങ്ങൾ സ്കൂൾ മാനേജ്മെന്റിന് അപ്രീതിയുണ്ടാക്കിയതിനെത്തുടർന്ന് സ്കൂൾ അധികൃതർ അദ്ദേഹത്തെ പിരിച്ചുവിട്ടു. മദിരാശി സംസ്കൃത കോളജിന്റെ വൈസ് പ്രിൻസിപ്പലായും മദ്രാസിലെ ലയോള കോളേജിൽ അധ്യാപകനായും പ്രവർത്തിച്ചു. അക്കാലത്ത് മദ്രാസിലെ മലയാളികളുടെ കേരളോപഹാരം പത്രത്തിന്റെ പ്രസാധകനായിരുന്നു. പിന്നീട് മദ്രാസ് സർവകലാശാലയിൽ ഭാഷാഗവേഷകനായി. മധ്യകാലത്തിലെ മലയാളഭാഷാവൃദ്ധി എന്നതായിരുന്നു ഗവേഷണവിഷയം. ഗവേഷണം പൂർത്തിയാക്കി പട്ടാമ്പിയിൽ തിരിച്ചെത്തി, മൂന്നാംതവണയും സംസ്കൃത കോളേജിൽ അധ്യാപകനായ അദ്ദേഹം പ്രിൻസിപ്പലായും പ്രവർത്തിച്ചു. 

'പുരോഗമന സാഹിത്യവിമർശകനാ'യാണ് ഇദ്ദേഹം ശ്രദ്ധ നേടിത്തുടങ്ങിയത്. പൗരസ്ത്യകാവ്യശാസ്ത്രത്തിന്റെ അടിത്തറയിൽ നിന്നുകൊണ്ട് സാഹിത്യവിമർശനം നടത്തിയ ഇദ്ദേഹം പാശ്ചാത്യകാവ്യ സിദ്ധാന്തങ്ങളിലും അവഗാഹം നേടിയ ആളായിരുന്നു. അരുണോദയം, ആത്മപോഷിണി, ഉണ്ണിനമ്പൂതിരി, ഇസ്ലാംദീപം, കേരളകേസരി, കേരളവ്യാസൻ, കൈരളി, കേരളീയകത്തോലിക്കൻ, ഗുരുനാഥൻ, ഭാഷാവിലാസം, ശാരദ, മംഗളോദയം എന്നിങ്ങനെ 36 ആനുകാലികങ്ങളിൽ സി എസ് നായരുടെ പ്രബന്ധങ്ങൾ പ്രസിദ്ധീകരിച്ചിട്ടുണ്ട്. 


</doc>
<doc id="245172" url="https://ml.wikipedia.org/wiki?curid=245172" title="മണ്ടവപ്പിള്ളി ഇട്ടിരാരിച്ച മേനോൻ">
മണ്ടവപ്പിള്ളി ഇട്ടിരാരിച്ച മേനോൻ

കേരളത്തിലെ മുൻതലമുറയിലെ പ്രമുഖനായ ഒരു ആട്ടക്കഥാകൃത്താണ് മണ്ടവപ്പിള്ളി ഇട്ടിരാരിച്ച മേനോൻ (1745–1805). സന്താനഗോപാലം , രുഗ്മാംഗദചരിതം എന്നീ ആട്ടകഥകൾ ഇദ്ദേഹത്തിന്റെ പേരിലായിട്ടുണ്ട്.തിരുവിതാംകൂർ ഭരണാധികാരിയായിരുന്ന കാർത്തിക തിരുനാളിന്റെ ഒരു സദസ്യനായിരുന്നു അദ്ദേഹം.ആലപ്പുഴ ജില്ലയിലെ കാവാലത്താണ് അദ്ദേഹം ജനിച്ചത്.


</doc>
<doc id="245184" url="https://ml.wikipedia.org/wiki?curid=245184" title="എലിമരം">
എലിമരം

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് എലിമരം. . 700 - 1000 മീറ്റർ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണുന്നു. അപൂർവ്വമായി കാണുന്ന ഈ മരത്തെ കുടകിലും അഗസ്ത്യമലയിലും കണ്ടിട്ടുണ്ട്.



</doc>
<doc id="245187" url="https://ml.wikipedia.org/wiki?curid=245187" title="വെളുത്തപാല">
വെളുത്തപാല

കർണ്ണാടകത്തിലും തമിഴ്‌നാട്ടിലും കേരളത്തിൽ ഇടുക്കിയിലും കാണുന്ന ഒരു മരമാണ് വെളുത്തപാല. . നാങ്ക് എന്നും ഈ മരം അറീയപ്പെടുന്നു. തടി സാമ്പത്തിക പ്രാധാന്യമുള്ളതാണ്.



</doc>
<doc id="245197" url="https://ml.wikipedia.org/wiki?curid=245197" title="പി.കെ. ചന്ദ്രാനന്ദൻ">
പി.കെ. ചന്ദ്രാനന്ദൻ

പുന്നപ്ര വയലാർ സമരത്തിന്റെ നായകത്വം വഹിച്ചവരിൽ ഒരാളും, ദേശാഭിമാനി തിരുവനന്തപുരം യൂണിറ്റിന്റെ പ്രഥമ മാനേജരും ആയിരുന്നു പി.കെ. ചന്ദ്രാനന്ദൻ( ജ. 1925 ആഗസ്റ്റ് 26. മ. 2014 ജൂലൈ 2) അദ്ദേഹം ദീർഘകാലം സി.പി.ഐ.എം ആലപ്പുഴ ജില്ലാ സെക്രട്ടറിയായും ഇരുന്നിട്ടുണ്ട്. 

ആറാമത് കേരള നിയമസഭയിൽ അമ്പലപ്പുഴ നിയോജക മണ്ഡലത്തെ പ്രതിനിധീകരിച്ചത് ചന്ദ്രാനന്ദനാണ്. പതിമൂന്നര വർഷത്തോളം ഒളിവു ജീവിതം നയിച്ച പി.കെ.സി ഇന്ത്യയിലെ കമ്യൂണിസ്റ്റു നേതാക്കളിൽ തന്നെ ഏറ്റവും കൂടുതൽ കാലം ഒളിവു ജീവിതം നയിച്ചവരിൽ ഒരാളാണ്. അടിയന്താരാവസ്ഥാ സമയത്ത് ജയിൽ വാസവും അനുഭവിക്കുകയുണ്ടായി.


</doc>
<doc id="245199" url="https://ml.wikipedia.org/wiki?curid=245199" title="കുഞ്ഞായിൻ മുസ്ല്യാർ">
കുഞ്ഞായിൻ മുസ്ല്യാർ

കുഞ്ഞായിൻ മുസ്ലിയാർ. മാപ്പിള കവി, ഹാസ്യസാമ്രാട്ട്. പതിനെട്ടാം നൂറ്റാണ്ടിൽ തലശ്ശേരിയിൽ ജനിച്ച അറിയപ്പെട്ട മതപണ്ഡിതനും,ഖാദിരിയ്യ സൂഫി തലവനും, സാമൂഹ്യ പരിഷ്കർത്താവും കൂടിയായിരുന്നു കുഞ്ഞായിൻ മുസ്ലിയാർ. ജീവിതത്തിൽ ഹാസ്യവും രചനയിൽ തത്ത്വചിന്തകളും ഉൾചേർക്കാൻ അദ്ദേഹത്തിന് സാധിച്ചിരുന്നു.സാമൂതിരി രാജാവിന്റെ കൊട്ടാരം വിദൂഷകനായ മങ്ങാട്ടച്ചന്റെ സന്തത സഹചാരിയായിരുന്നു കുഞ്ഞായിൻ മുസ്ലിയാർ. . തുർക്കിയിലെ സരസ സൂഫി പണ്ഡിതൻ നസ്രുദ്ദീൻ ഹോജ യുമായാണ് കുഞ്ഞായി മുസ്ലിയാരെ ചരിത്രകാരന്മാർ താരതമ്യപെടുത്തുന്നത്
തലശ്ശേരിയിലെ സൈദാർ പള്ളിക്കടുത്ത് ചന്ദനംകണ്ടി തറവാട്ടിൽ മക്കറയിൽ വീട്ടിൽ ജനിച്ചു. എ.ഡി.1700 നടുത്താണ് ജനനമെന്ന് അദ്ദേഹത്തിന്റെ രചനകളിൽ നിന്നും അനുമാനിക്കുന്നു. തലശ്ശേരി വലിയ ജുമാഅത്ത് പള്ളിദർസിൽ നിന്ന് പ്രഥമിക വിദ്യാഭ്യാസം നേടി. അക്കാലത്തെ മുസ്ലിം വിദ്യാഭ്യാസ ആസ്ഥാനമായിരുന്ന പൊന്നാനിയിൽ ആയിരുന്നു ഉപരിപഠനം. പൊന്നാനിയില് അന്നത്തെ മഖ്ദൂമായിരുന്ന നൂറുദ്ദീന്,അബ്ദുസ്സലാം മഖ്ദൂം എന്നവരുടെ അടുത്ത് നിന്ന് ഫിഖ്ഹീ വിജ്ഞാനം നേടി. ചെറുപ്പത്തിൽ തന്നെ അദ്ദേഹത്തിന്റെ കുസൃതികളും വിനോദങ്ങളും നർമരസം തുളുമ്പുന്ന വർത്തമാനങ്ങളും സഹപാഠികളെ ചിരിപ്പിക്കുകയും ചിന്തിപ്പിക്കുകയും ചെയ്തിരുന്നു. കഥാപാത്രമായി മാത്രം പ്രേക്ഷകർക്ക് തോന്നുമാറ് കുഞ്ഞായിൻ മുസ്ലിയാരുടെയും മങ്ങാട്ടച്ചന്റെയും പേരിൽ കഥകളായും പിന്നീട് ധാരാളം ഹാസ്യവർത്തമാനങ്ങൾ പ്രചരിച്ചിട്ടുണ്ട്.

കുഞ്ഞായിൻ മുസ്ലിയാർ പൊന്നാനിയിലുള്ള പഠന സമയത്താണ് ശേഷമാണ് പ്രസിദ്ധമായ കപ്പപ്പാട്ടിന്റെ പശ്ചാത്തലമൊരുങ്ങുന്നത്. അതിന്റെ പശ്ചാത്തലം ഇങ്ങനെ വിവരിക്കുന്നുണ്ട്. മുസ്ലിയാർ പൊന്നാനിയിൽ പഠിക്കുന്ന സമയത്ത് ഗുരുവായ നൂറുദ്ദീൻ മഖ്ദൂമിന്റെ വീട്ടിൽ നിന്നും ഭക്ഷണം കഴിക്കാറുണ്ടായിരുന്നു. ഒരിക്കൽ മഖ്ദൂമിന്റെ ഭാര്യ മുസ്ലിയാരോട് ഉറങ്ങുന്നതിന് മുമ്പ് എന്താണ് ചൊല്ലേണ്ടതെന്ന് ചോദിച്ചു. രസികനായ കുഞ്ഞായിൽ ഏലാമാലെ എന്ന് ചൊല്ലുവാൻ പറഞ്ഞു. ഇതു ചൊല്ലുന്നതായി കേട്ട ദിവസം മഖ്ദും അന്വേഷിച്ചപ്പോഴാണ് കുഞ്ഞായിൻ പറ്റിച്ചതാണെന്ന് മനസ്സിലായത്. ഇതിന് ശേഷം കുഞ്ഞായനെ കണ്ടപ്പോൾ മഖ്ദും ചോദിച്ചു നീ മനുഷ്യനെ കപ്പലാക്കുകയാണോ എന്ന്. ഈ സംഭവത്തിന് ശേഷമാണ് കുഞ്ഞായിൻ മുസ്ലിയാർ മനുഷ്യനെ പായക്കപ്പലിനോടുപമിച്ച് തത്ത്വജ്ഞാന പരമായ കപ്പപ്പാട്ട് എന്ന ഖണ്ഡകാവ്യം രചിക്കുന്നത്. 
ആദ്യകൃതി നൂൽ മദ്ഹ് എന്ന ഭക്തിഗാനം ആണ്. ഹിജ്‌റ 1151 ൽ എഴിതിയതാണിത്. തമിഴ് കലർന്ന പ്രാചീന ഭാഷാശൈലിയിലുള്ള ഈ കൃതിയിൽ 15 ഇശലുകളുള്ള 666 വരികളുണ്ട്. പ്രവാചകൻ മുഹമ്മദ് നബി (സ) യോടുള്ള അതിരറ്റ സ്‌നേഹത്തിന്റ പ്രകാശനവും പുകഴ്തലുമാണിതിലെ ഇതിവൃത്തം.മൂന്നാമത്തെ രചനയായ നൂല്മാല സൂഫി ഗുരു ശൈഖ് മുഹ്യുദ്ദീന് ജീലാനിയുടെ അപദാനങ്ങള് വാഴ്ത്തുന്ന കൃതിയാണ്. മുയ്ഹുദ്ദീന് മാല ക്ക് ശേഷമുള്ള മുഹ്യുദ്ദീൻ ഭക്തി കാവ്യമാണ് 15 രീതികളിലായി 666 ഈരടികളുള്ള നൂല് മദ്ഹ്. മാപ്പിളകവി എന്നതോടൊപ്പം മതപണ്ഡിതനും പരിഷ്‌കർത്താവുമായിരുന്ന കുഞ്ഞായിൻ മുസ്ലിയാർ മുസ്ലിംകൾക്കിടയിൽ പ്രചാരത്തിലുണ്ടായിരുന്ന ചടങ്ങുനിൽക്കൽ പോലുള്ള ആചാരത്തെ ശക്തമായി എതിർത്തു.

തലശ്ശേരിയിൽ വെച്ച് അന്തരിച്ച കുഞ്ഞായിൻ മുസ്ലിയാരെ തലശ്ശേരിയിലെ പഴയ ജുമുഅത്ത് പള്ളിയിൽ സംസ്‌കരിച്ചു.
കപ്പപ്പാട്ടിനെ പറ്റി പാശ്ചാത്യപണ്ഡിതനും ദ്രാവിഡ ഭാഷാ ഗവേഷകനുമായ എ.സി. ബർണൽ രേഖപ്പെടുത്തിയിട്ടുണ്ട്. ('The Kappalpattu or ship song is one much if favour and deservely so..എന്ന് രേഖപ്പെടുത്തിയതായി കാണാം. (Specimence of south indian Dialects)


</doc>
<doc id="245204" url="https://ml.wikipedia.org/wiki?curid=245204" title="എർലിയാൻസോറസ്">
എർലിയാൻസോറസ്

തെറിസീനോസൌറോയിഡ് കുടുംബത്തിൽ പെട്ട ഒരു ദിനോസർ ആണ് എർലിയാൻസോറസ്. തെറാപ്പോഡ വിഭാഗത്തിൽ പെട്ട ഇവ സസ്യഭോജി ആയിരുന്നു. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നു ആണ് . ഹോലോ ടൈപ്പ് LH V0002, പൂർണമായും പ്രായപൂർത്തി എത്താത്ത ഒരു സ്പെസിമെൻ ആണ്, തല ഇല്ലാത്ത ഒരു ഫോസ്സിൽ ആണ് ഇത് . രണ്ടര മീറ്റർ നീളം കണകാക്കുന്നു ഇതിന്.

ഏകദേശം നാല് മീറ്റർ നീളവും , 400 കിലോഗ്രാം ഭാരവും ആണ് കണക്കാക്കിയിട്ടുള്ളത്.


</doc>
<doc id="245210" url="https://ml.wikipedia.org/wiki?curid=245210" title="പൂർണ്ണ മത്സരകമ്പോളം">
പൂർണ്ണ മത്സരകമ്പോളം

സാമ്പത്തികശാസ്ത്രത്തിൽ പൂർണ്ണ മത്സരകമ്പോളം എന്നതുകൊണ്ട് അർത്ഥമാക്കുന്നത്, ഏകജാതീയമായ ഉല്പന്നങ്ങളുടെ വില ഒറ്റയ്ക്ക് നിശ്ചയിക്കാൻ തക്ക ശേഷിയില്ലത്ത ഉൽപ്പാദകയൂണിറ്റുകളുടെ ഒരു വിപണിയാണ്. ഈ കമ്പോളസ്ഥിതിയിൽ വാങ്ങുന്നവരും, വിൽക്കുന്നവരും വളരെയധികമുണ്ടാകും.ഒരു ഉല്പാദകയൂണിറ്റിനും വിപണിയിൽ മേൽക്കോയ്മ ഉണ്ടാവില്ല, കുത്തകകമ്പോളത്തിലെ പോലെ ഇഷ്ടാനുസരണം വില വർദ്ധിപ്പിക്കാൻ ഇവിടെ സ്വാതന്ത്ര്യമില്ല, അതിനാൽ ഇത്തരം കമ്പോളത്തിലെ ഓരോ ഉല്പാദകനും വില സ്വീകരിക്കുവനാണ് (Price Taker). ഏതെങ്കിലുമൊരു ഉല്പാദക യൂണിറ്റ് കമ്പോളവിലയെക്കാൾ ഉയർന്ന ഒരു വില നിശ്ചയിച്ചാൽ ആ യൂണിറ്റിന് ഉപഭോക്താക്കളെ നഷ്ടമാകും. അതായത് പൂർണ്ണ മത്സരക്കമ്പോളത്തിലെ വില എപ്പോഴും പൊതുകമ്പോളവിലയ്ക്ക് തുല്യമോ അതിൽ കുറവോ ആയിരിക്കും.<br>
പൂർണ്ണ മത്സരകമ്പോളത്തിന്റെ പ്രത്യേകതകൾ;



</doc>
<doc id="245213" url="https://ml.wikipedia.org/wiki?curid=245213" title="വിദ്യാ ചരൺ ശുക്ല">
വിദ്യാ ചരൺ ശുക്ല

മുൻ കേന്ദ്രമന്ത്രിയും മുതിർന്ന കോൺഗ്രസ് നേതാവുമാണ് വിദ്യാ ചരൺ ശുക്ല (ജനനം :2 ആഗസ്റ്റ് 1926 - മരണം 11 ജൂൺ 2013) എന്ന വി.സി. ശുക്ല. 

മധ്യപ്രദേശിലെ ആദ്യ മുഖ്യമന്ത്രിയും പ്രസിദ്ധ നിയമജ്ഞനും മുതിർന്ന കോൺഗ്രസ് നേതാവുമായിരുന്ന രവിശങ്കർ ശുക്ലയുടെ മകനായി റായ്ഗഡിൽ ജനിച്ചു. 1951 ൽ നാഗ്‌പൂർ മോറീസ് കോളേജിൽ നിന്ന് ബിരുദം നേടിയ ശുക്ല, ആൾവിൻ കൂപ്പർ പ്രൈവറ്റ് ലിമിറ്റഡ് എന്ന കമ്പനി ആരംഭിച്ചു. മദ്ധേന്ത്യൻ വനാന്തരങ്ങളിൽ സഫാരി ടൂറുകളും ഫോട്ടോ പര്യവേക്ഷണങ്ങളും മാംഗനീസ്, ഡോൾമൈറ്റ് ഖനനവുമായിരുന്നു കമ്പനിയുടെ പ്രവർത്തനങ്ങൾ. യൂറോപ്പിലും അമേരിക്കയും നിന്ന് അനേകായിരങ്ങളെ ആകർഷിക്കുന്ന ആഗോള കമ്പനിയായി ആൾവിൻ വളർന്നു.
1957 ലെ ലോക്‌സഭാ തെരഞ്ഞെടുപ്പിൽ കോൺഗ്രസ് സ്ഥാനാർത്ഥിയായി മഹാസാമുണ്ട് മണ്ഡലത്തിൽ നിന്ന് വലിയ ഭൂരിപക്ഷത്തിൽ വിജയിച്ചു. പിന്നീട് നടന്ന ഒൻപത് ലോക്സഭാ തെരഞ്ഞെടുപ്പുകളിൽ മത്സരിച്ചു വിജയിച്ചിട്ടുണ്ട്. 1966 ൽ ഇന്ദിരാ ഗാന്ധി മന്ത്രിസഭയിൽ അംഗമായി. വാർത്താ വിനിമയം, ആഭ്യന്തരം,പ്രതിരോധം, ധനകാര്യം, ആസൂത്രണം, സിവിൽ സപ്ലൈസ്, പാർലമെന്ററികാര്യം തുടങ്ങി ഒട്ടു മിക്ക വകുപ്പുകളും അദ്ദേഹം കൈകാര്യം ചെയ്തിട്ടുണ്ട്.

ഇന്ദിരാഗാന്ധിയുടെ മകൻ സഞ്ജയ് ഗാന്ധിയുടെ അപ്രീതിയെത്തുടർന്ന് വാർത്താവിതരണമന്ത്രിയായിരുന്ന ഗുജ്റാൾ മന്ത്രിസഭയ്ക്കുപുറത്ത് പോയപ്പോൾ, പകരക്കാരനായാണ് വി സി ശുക്ല എത്തിയത് (1975 - 77). പത്രവാർത്തകൾ സെൻസർ ചെയ്യാനും ആകാശവാണിയിലെയും ഫീൽഡ് പബ്ലിസിറ്റിവകുപ്പിലെയും ഉദ്യോഗസ്ഥരെക്കൊണ്ട് കോൺഗ്രസിന്റെ പ്രകടനപത്രിക 14 ഭാഷകളിലേക്ക് വിവർത്തനം ചെയ്യിച്ചും, ശുക്ല മാധ്യമസ്വാതന്ത്ര്യത്തിന് കൂച്ചു വിലങ്ങിട്ടു. 1976 മേയ് 4 മുതൽ അദ്ദേഹത്തിന്റെ ഇടപെടലോടെ ആകാശവാണിയിലും ദൂരദർശനിലും കിഷോർ കുമാറിന്റെ ഗാനങ്ങൾ അടിയന്തരാവസ്ഥ തീരുന്നതു വരെ നിരോധിച്ചു. മുംബൈയിലെ ഒരു കോൺഗ്രസ് റാലിക്ക് അദ്ദേഹം പാടാൻ വിസമ്മതിച്ചാണ് കാരണം."കിസ കുർസി കാ" എന്ന സിനിമ നിരോധിക്കുകയും പ്രിന്റുകൾ മുഴുവൻ നശിപ്പിക്കുകയും ചെയ്തതിലുള്ള ശുക്ലയുടെ പങ്ക് കുപ്രസിദ്ധമാണ്. 

അടിയന്തരാവസ്ഥ ഒരു തെറ്റായിരുന്നുവെന്നും മരിക്കുന്നതിന് മുമ്പ് ഇന്ദിരാഗാന്ധി അക്കാര്യം സമ്മതിച്ചിരുന്നുവെന്നും അടിയന്തരാവസ്ഥക്കാലത്തെ കോൺഗ്രസിനെ നയിച്ച പ്രമുഖ നേതാക്കളിലൊരാൾക്കൂടിയായ ശുക്ല പിന്നീട് പറഞ്ഞിരുന്നു.

കോൺഗ്രസുമായി തെറ്റി എൻ.സി.പി.യിൽ ചേർന്ന ശുക്ല ശരദ് പവാറും പി.എ. സാങ്മയും തമ്മിലുളള ഭിന്നിപ്പുകളെ തുടർന്ന് എൻ.സി.പി വിട്ടു. പിന്നീട് ശുക്ല രാഷ്ട്രീയ ജനതാന്ത്രിക് ദൾ രൂപീകരിച്ചു പ്രവർത്തിച്ചെങ്കിലും ഇത് ബി.ജെ.പിയിൽ ലയിച്ചു.

2013 മേയ് മാസത്തിൽ കോൺഗ്രസ് തെരഞ്ഞെടുപ്പ് റാലിക്കിടെ നടന്ന മാവോയിസ്റ്റ് ആക്രമണത്തിൽ ശുക്ലയ്ക്ക് ഗുരുതരമായി പരുക്കേറ്റിരുന്നു. 
ചികിത്സയിലായിരുന്ന വി.സി. ശുക്ല 2013 ജൂൺ 11-ാം തിയതി അന്തരിച്ചു. 



</doc>
<doc id="245220" url="https://ml.wikipedia.org/wiki?curid=245220" title="മാനസികാസ്വാസ്ഥ്യം">
മാനസികാസ്വാസ്ഥ്യം

വ്യക്തിജീവിതത്തിലുണ്ടായേക്കാവുന്ന ആശയക്കുഴപ്പങ്ങളും, അസാധാരണമായ അവസ്ഥകളും പ്രകടമാക്കുന്ന ശാരീരികവും മാനസികവുമായ ലക്ഷണങ്ങളെ വൈദ്യശാസ്ത്ര രംഗത്തുള്ളവർ മാനസികാസ്വാസ്ഥ്യം എന്ന് വിശേഷിപ്പിക്കുന്നു.

മനോരോഗം എന്ന പദം വൈദ്യശാസ്ത്രം കൃത്യമായി നിർവ്വചിച്ചിട്ടുള്ള ഏതെങ്കിലും ഒരു നിശ്ചിത രോഗത്തെ സൂചിപ്പിക്കുന്നുവെങ്കിൽ, മാനസികാസ്വാസ്ഥ്യം അതിനേക്കാൾ വിപുലമായ കാര്യങ്ങളെ പരാമർശിക്കുന്ന പദമാണ്. മാനസികാസ്വാസ്ഥ്യം അനുഭവിക്കുന്നയാൾ മനോരോഗപഠനങ്ങൾ അനുസരിച്ച് ചില പ്രത്യേക ലക്ഷണങ്ങൾ പ്രകടിപ്പിക്കുന്നതായി കാണാം. അമിതമായ ആകാംക്ഷ, ആശയക്കുഴപ്പം, മനോവിഭ്രമം, ഇല്ലാത്ത അനുഭവം ഉള്ളതായ തോന്നൽ, അമർഷം, വിഷാദം എന്നിവയാണ് ഈ ലക്ഷണങ്ങളിൽ ചിലത്.
അപകടഭീഷണിയോട് മനസ്സ് വൈകാരികമായി പ്രതികരിക്കുന്നതാണ് ഭയം. ഇരുട്ടിനെ കൊച്ചു കുട്ടികൾ ഭയക്കുന്നത് ശരീരത്തിന്റെ സ്വാഭാവികമായ പ്രതിപ്രവർത്തനമാണ്. ഇല്ലാത്ത അപകടഭീഷണി സ്വയം വിഭാവനം ചെയ്ത് ഭയപ്പെടുന്നതിനെ മാനസികാസ്വാസ്ഥ്യമായി കണക്കാക്കാം.

മരണവിയോഗം, മനക്ലേശം, ഉറക്കമില്ലായ്മ, ലഹരി വസ്തുക്കളുടെ ഉപയോഗം, ആഘാതമുണ്ടാക്കുന്ന അപകടങ്ങൾ, ചൂഷണം ചെയ്യപ്പെടൽ, ആക്രമണത്തിനിരയാകൽ തുടങ്ങിയ ജീവിത സാഹചര്യങ്ങൾ മാനസികാസ്വാസ്ഥ്യത്തിനു കാരണമായേക്കാം. പലരും ഇത്തരം അവസ്ഥകളിൽ നിന്നും കാലക്രമേണ മുക്തി പ്രാപിക്കുകയാണ് പതിവ്. അപൂർവ്വം ചിലരിൽ മാത്രം മാനസികാസ്വാസ്ഥ്യം തുടരുകയും പിന്നീട് അത് മനോരോഗമായി മാറാനും ഇടയാകുന്നു. 

മനോരോഗം മാനസികാസ്വാസ്ഥ്യം എന്നീ രണ്ടു പദങ്ങളും പരസ്പരം മാറ്റി ഉപയോഗിക്കാവുന്നതല്ല. മനോരോഗം എന്ന പദം കൃത്യമായ രോഗത്തെ സൂചിപ്പിക്കുന്നതും, മാനസികാസ്വാസ്ഥ്യം എന്നത് വിവിധ ലക്ഷണങ്ങളെ സൂചിപ്പിക്കുന്നതുമാണ്.

കുട്ടിക്കാലത്തെ ദുരനുഭവങ്ങളും, മാനസികാസ്വാസ്ഥ്യങ്ങളും മനോരോഗത്തിലേക്കു നയിക്കാനിടയുള്ള ഘടകങ്ങളാണ്. മാനസികാസ്വാസ്ഥ്യം എന്നത് ലോകത്തിലെ ഏറ്റവും വലിയ നാലാമത്തെ രോഗകാരണമാണെന്നും, ഏതാനും ദശകങ്ങൾക്കകം അത് ലോകത്തെ രണ്ടാമത്തെ വലിയ രോഗകാരണമാകുമെന്നും ലോകാരോഗ്യസംഘടന പറയുന്നു. 

തൈരിന്റെ ഔഷധപരവും ആരോഗ്യപരവുമായ പ്രാധാന്യത്തെക്കുറിച്ച് പണ്ടുമുതൽക്കേ ഭാരതീയ ഭിഷഗ്വരന്മാർ ബോധവാന്മാരായിരുന്നു. പാൽ പുളിച്ച് തൈരാകുന്നത് സൂക്ഷ്മാണുക്കളുടെ പ്രവർത്തനം മൂലമാണെന്ന് 19-ാം ശതകത്തിൽ ലൂയി പാസ്ച്ചർ കണ്ടുപിടിച്ചു.

കട്ടിത്തൈരിൽ ഉള്ള സൂക്ഷ്മാണുക്കൾ തലച്ചോറിന്റെ പ്രവർത്തനങ്ങളെ സ്വാധീനിക്കുന്നതായും, ഓട്ടിസം, അൽ ഷിമേഴ്‌സ്, മാനസികാസ്വാസ്ഥ്യം തുടങ്ങിയ രോഗങ്ങൾക്കും, രോഗലക്ഷണങ്ങൾക്കും ഉള്ള പുതിയ ചികിത്സാ രീതികൾക്ക രൂപം കൊടുക്കാൻ ഈ കണ്ടുപിടിത്തം സഹായകമാകുമെന്നും 2013-ൽ കാലിഫോർണിയാ സർവ്വകലാശാലയുടെ കീഴിൽ പ്രവർത്തിച്ചു വരുന്ന യു.സി.എൽ.എ. മെഡിക്കൽ സ്‌കൂളിലെ ഡോക്ടർ കിർസ്റ്റൻ ടിലിഷിന്റെ ( Dr. Kirsten Tillisch ) നേതൃത്വത്തിൽ നടന്ന ഗവേഷണം തെളിയിച്ചു. 


</doc>
<doc id="245229" url="https://ml.wikipedia.org/wiki?curid=245229" title="സ്കൂൾ മാസ്റ്റർ">
സ്കൂൾ മാസ്റ്റർ

ഒരു ഗുജറാത്തികഥയെ ആസ്പദമാക്കി ബി.ആർ. പന്തലു നിർമിച്ച മലയാളചലച്ചിത്രമാണ് സ്കൂൾ മാസ്റ്റർ. 1958-ൽ കന്നടത്തിലാണ് ചലച്ചിത്രം ആദ്യമായി നിർമിച്ചത്. അതിനുശേഷം ബി.ആർ. പന്തലു തന്നെ ഈ ചിത്രം മലയാളം, തമിഴ്, തെലുഗു, ഹിന്ദി എന്നീ ഭാഷകളിൽ നിർമ്മിക്കുകയായിരുന്നു. സാവിത്രി പിക്ചേഴ്സിന്റെ ബാനറിൽ നിർമിച്ച ഈ ചിത്രം 1964 ഏപ്രിൽ 4-ന് സെൻട്രൽ പിക്ചേഴ്സ് വിതരണത്തിനെത്തിച്ചു.




യുറ്റ്യൂബിൽ ചലച്ചിത്രം സ്കൂൾ മാസ്റ്റർ


</doc>
<doc id="245236" url="https://ml.wikipedia.org/wiki?curid=245236" title="സൽവാ ജുദം">
സൽവാ ജുദം

മാവോവാദികളെ നേരിടാനായി ഗവൺമെന്റ് സഹായത്തോടെ ഛത്തീസ്ഗഡിൽ പ്രവർത്തിച്ചിരുന്ന സ്വകാര്യ സേനയാണ് സൽവാ ജുദം. കോൺഗ്രസ് നേതാവ് മഹേന്ദ്രകർമയുടെ നേതൃത്ത്വത്തിൽ മാവോയിസ്റ്റ് ശക്തികേന്ദ്രങ്ങളിൽ ആദിവാസി യുവാക്കൾക്ക് ശമ്പളം നൽകിയാണ് സൽവാ ജുദം വിപുലീകരിച്ചത്. സൽവാ ജുദം നിയമവിരുദ്ധമാണെന്ന് 2011 ജൂലൈയിൽ സുപ്രീം കോടതി വിധിച്ചിരുന്നു. ഇതിലെ സ്‌പെഷൽഓഫിസർമാരെ തിരിച്ചുവിളിക്കണമെന്നും അവരുടെ ആയുധങ്ങൾ കണ്ടുകെട്ടണമെന്നും കോടതി വിധിച്ചു.
2013 മേയിൽ ഛത്തീസ്ഗഢിൽ കോൺഗ്രസ് റാലിക്ക് നേരെ നടന്ന ആക്രമണത്തിൽ മഹേന്ദ്ര കർമ കൊല്ലപ്പെട്ടു. പലവതണ മാവോവാദികളുടെ ആക്രണത്തിൽ നിന്ന് അദ്ദേഹം രക്ഷപെട്ടിരുന്നു.



</doc>
<doc id="245261" url="https://ml.wikipedia.org/wiki?curid=245261" title="എഥൽ ലിലിയൻ വോയ്നിച്ച്">
എഥൽ ലിലിയൻ വോയ്നിച്ച്

ഐറിഷ് നോവലിസ്റ്റും സംഗീതജ്ഞയുമായിരുന്നു എഥൽ ലിലിയൻ വോയ്നിച്ച്. അയർലണ്ടിലെ കോർക് എന്ന സ്ഥലത്ത് ഇംഗ്ളീഷ് ഗണിതഞ്ജനായ ജോർജ് ബൂളിന്റേയും സ്ത്രീപക്ഷ തത്ത്വചിന്തകയായ മേരി എവറസ്റ്റിന്റേയും പുത്രിയായി 1864 മെയ് 11 നു ജനിച്ചു.
പോളിഷ് വംശജനായ എഴുത്തുകാരനും രാഷ്ട്രീയ പ്രവർത്തകനുമായ മൈക്കൽ വോയ്നിക്കിനെ (Wilfrid Michael Voynich) 1902 ൽ വിവാഹം ചെയ്ത ലിലിയൻ സാമൂഹ്യ ,പരിഷ്കരണ വിഷയങ്ങളിൽ ശക്തമായി ഇടപെട്ടു വന്നിരുന്നു.
1897ൽ ആണ് ലിലിയന്റെ പ്രശസ്തമായ കൃതിയായ"കാട്ടുകടന്നൽ" അമേരിയ്ക്കയിൽ പ്രസിദ്ധീകരിയ്ക്കപ്പെടുന്നത്. സോവിയറ്റ് യൂണിയനിലും ചൈനയിലും ഈ ക്രൂതി ഏറെ പ്രശസ്തമായി. ഇറ്റലി കേന്ദ്രീകരിച്ചു നടക്കുന്ന വിപ്ളവ മുന്നേറ്റങ്ങളുടെ ചിത്രീകരണമാണ് ഈ നോവലിന്റെ പ്രധാന ഇതിവ്രൂത്തം.
സോവിയറ്റ് യൂണിയനിൽ ഈ നോവലിനെ അധികരിച്ച് 1928 ൽ ഓപ്പറയും, 1955 ൽ സിനിമയും പുറത്തിറങ്ങുകയുണ്ടായി. 1960 ജൂലൈ 27 നു എഥൽ ലിലിയൻ അന്തരിച്ചു



</doc>
<doc id="245278" url="https://ml.wikipedia.org/wiki?curid=245278" title="ഒ.പി.നയ്യാർ">
ഒ.പി.നയ്യാർ

സംഗീത സംവിധായകനായ ഓംകാർ പ്രസാദ് നയ്യാർ എന്ന ഒ.പി.നയ്യാർ ബ്രിട്ടീഷ് ഇൻഡ്യയിലെ ലാഹോറിൽ 1926 ജനുവരി 16 നു ജനിച്ചു. 1949 ൽ പുറത്തിറങ്ങിയ "കനീസ്" എന്ന ചിത്രത്തിനു പശ്ചാത്തലസംഗീതം ഒരുക്കിക്കൊണ്ടായിരുന്നു തുടക്കം.1952 ൽ പുറത്തിറങ്ങിയ "ആസ്മാൻ" എന്ന ചിത്രത്തിൽ ആദ്യമായി സംഗീതസംവിധാനം നിർവ്വഹിച്ചു. തുടർന്ന് "ചം ചമാ ചം","ബാസ്"(1953) എന്നീ ചിത്രങ്ങളും നയ്യാരുടെ സംഗീതസംവിധാന മേൽനോട്ടത്തിൽ പുറത്തിറങ്ങി. ഗീതാ ദത്ത്,ആശാ ബോസ്‌ ലേ, മുഹമ്മദ് റാഫി എന്നീ ഗായകർക്കൊപ്പം നയ്യാർ സഹകരിച്ചിരുന്നു. എന്നാൽ ലതാ മങ്കേഷ്കർ അദ്ദേഹത്തിന്റെ സംഗീത സംവിധാനത്തിൽ പാടിയിട്ടില്ല. ദക്ഷിണേന്ത്യൻ സിനിമകൾക്കു വേണ്ടിയും അദ്ദേഹം സംഗീതം പകർന്നിരുന്നു.


</doc>
<doc id="245279" url="https://ml.wikipedia.org/wiki?curid=245279" title="പൊറ്റമ്മൽ">
പൊറ്റമ്മൽ

കോഴിക്കോട് നഗരത്തിൽ നിന്നും 4 കിലോമീറ്റർ അകലെ സ്ഥിതിചെയ്യുന്ന പ്രദേശമാണ് പൊറ്റമ്മൽ. കോഴിക്കോട് നിന്നും മെഡിക്കൽ കോളേജിലേക്കുള്ള പാതയിലെ പ്രധാന ജംഗ്ഷനാണിത്. കുതിരവട്ടം, മെഡിക്കൽ കോളേജ്, പാലാഴി, സിറ്റി, പുതിയറ, നെല്ലിക്കോട് എന്നിങ്ങിനെ ആറ് ഭാഗങ്ങളിലേക്ക് ഇവിടുന്നു തിരിഞ്ഞു പോവാനുള്ള സൌകര്യമുണ്ട്.


</doc>
<doc id="245280" url="https://ml.wikipedia.org/wiki?curid=245280" title="ഒഗൂസ്ത് കോംത്">
ഒഗൂസ്ത് കോംത്

സമൂഹശാസ്ത്രത്തിന്റെ പിതാവായി അറിയപ്പെടുന്ന ഫ്രഞ്ച് തത്വചിന്തകനാണ് ഒഗൂസ്ത് കോംത് (Auguste Comte) (1798 ജനുവരി 19-1857 സപ്തംബർ 5). അനുഭവസത്താവാദത്തെ ഒരു പ്രധാന തത്ത്വദർശനസിദ്ധാന്തമായി വികസിപ്പിച്ചെടുത്തത് അഗസ്റ്റെ കോംതെയാണ്. 
കോംതെയുടെ അനുഭവസത്താവാദം അനുസരിച്ച് മാനവചരിത്രം മൂന്നുഘട്ടങ്ങളിലൂടെ കടന്നാണ് വളർച്ച പ്രാപിക്കുന്നത്.ഇവയെ ത്രിഘട്ടനിയമങ്ങൾ(Law of three stages) എന്നറിയപ്പെടുന്നു

(Theological stage ) 

ആദ്യത്തേതായ ഈശ്വരാധിഷ്ഠിതഘട്ടത്തിൽ എല്ലാ പ്രതിഭാസങ്ങൾക്കും പരിണാമങ്ങൾക്കും കാരണം ഈശ്വരേച്ഛയാണെന്ന് മനുഷ്യൻ വിശ്വസിക്കുന്നു. പ്രകൃതിയായും പിശാചായും മറ്റും വിവിധരൂപം നൽകി ഈശ്വരനെ ആരാധിക്കുന്നു. കൂടാതെ എല്ലാ വസ്തുക്കളും ജീവനുള്ളതും ഗൂഢാത്മകവുമാണെന്ന് കരുതപ്പെടുന്നു.ഈശ്വരാധിഷ്ഠിതഘട്ടത്തിന് പ്രധാനമായും മൂന്ന് ഘട്ടങ്ങൾ കൂടിയുണ്ട്.
പ്രേതാരാധാനാഘട്ടം(Fetishism),ബഹുദൈവ വിശ്വാസ ഘട്ടം(Polytheism),ഏക ദൈവ വിശ്വാസ ഘട്ടം(Monotheism)

രണ്ടാംഘട്ടമായ അതിഭൌതിക ത്തിൽ ഈശ്വരനിൽ ഉണ്ടായിരുന്ന വിശ്വാസം ചില തത്ത്വങ്ങളിലുള്ള വിശ്വാസമായിമാറുന്നു. പ്രപഞ്ചവസ്തുക്കളെക്കാൾ അവയുടെ അന്തഃസത്തയ്ക്ക് പ്രാധാന്യം നൽകുന്നു. അന്തഃസത്ത (Inner reality), സത്ത (Reality), സാരം (Essence), സാമാന്യം (Universal), കാരണം (Cause), ശക്തി (Force) മുതലായ ഇനങ്ങളിലൂടെ പ്രാപഞ്ചികയാഥാർഥ്യത്തെ യുക്തിപരമായി മനസ്സിലാക്കുകയും മനുഷ്യസമുദായത്തെ രൂപപ്പെടുത്തുകയും ചെയ്യുന്നു.

(Positive stage) 

മൂന്നാമത്തേത് അനുഭവസത്താഘട്ടം ആണ്. ഈശ്വരനെയും പരമസത്യങ്ങളെയും ഉപേക്ഷിച്ച് വസ്തുനിഷ്ഠമായ യാഥാർഥ്യങ്ങൾക്ക് പ്രാധാന്യം നല്കുന്നു. ശാസ്ത്രീയ നിരീക്ഷണമാണ് ഇവിടത്തെ മാനദണ്ഡം. പ്രകൃതിയെ നിയന്ത്രിക്കുവാൻ മനുഷ്യൻ ഈ ഘട്ടത്തിൽ ശ്രമിക്കുന്നു. എല്ലാ ശാസ്ത്രങ്ങളുടെയും മൌലികതത്ത്വങ്ങൾ മനസ്സിലാക്കി അവയെ മനുഷ്യപുരോഗതിക്ക് ഉതകത്തക്കവണ്ണം രൂപപ്പെടുത്തുവാൻ ഈ ഘട്ടത്തിലെ ചിന്താഗതിക്ക് കഴിയുമെന്ന് കോംത് വാദിക്കുന്നു. മനുഷ്യരുടെ ഓരോ ആവശ്യങ്ങൾ അനുസരിച്ചാണ് ഓരോ ശാസ്ത്രം ഉടലെടുത്തതെന്ന് അനുഭവസത്താവാദം സിദ്ധാന്തിച്ചു. വസ്തുക്കളുടെ തൂക്കവും ഭൂപ്രദേശങ്ങളുടെ വിസ്തൃതിയും മറ്റും നിർണയിക്കേണ്ടിവന്നപ്പോൾ ഗണിതശാസ്ത്രം ജന്മമെടുത്തു. ജ്യോതിശാസ്ത്രം, ഊർജതന്ത്രം, രസതന്ത്രം, ജീവശാസ്ത്രം, സാമൂഹികശാസ്ത്രം എന്നിവയുടെ ഉദ്ഭവവും ഇത്തരത്തിലാണെന്നു വാദിക്കുന്നു.

അനുഭവസത്താവാദത്തിന് മൌലികമായി രണ്ടു വിഭാഗങ്ങളുണ്ട്.


സാമൂഹിക അനുഭവസത്താവാദം പ്രായോഗികവും, പരിണാമാത്മക അനുഭവസത്താവാദം സൈദ്ധാന്തികവും ആണ്. ഇവ രണ്ടും സാമൂഹികപുരോഗതിയെപ്പറ്റിയുള്ള സാമാന്യാശയം വ്യക്തമാക്കി പ്രതിപാദിക്കുന്നു. പുരോഗതി സമുദായത്തിന്റെ തുടർച്ചയായുള്ള മാറ്റങ്ങളിലും ചരിത്രസംഭവങ്ങളിലും അധിഷ്ഠിതമായിരിക്കുന്നു എന്ന് സാമൂഹ്യാനുഭവസത്താവാദവും അതു വിവിധ ശാസ്ത്രങ്ങളിലുണ്ടായിട്ടുള്ള വളർച്ചയിൽ അധിഷ്ഠിതമായിരിക്കുവെന്ന് അനുഭവസത്താവാദവും ഘോഷിക്കുന്നു.

മാക്ക് ഏണസ്റ്റ് (Mach Ernest, 1833-1916), അവ്നാറിയസ് (Avenarius 1843-96) തുടങ്ങിയ ദാർശനികന്മാർ അനുഭവസത്താവാദത്തിന് നിരൂപണപ്രവണതയുണ്ടാക്കി. അതിന്റെ ഫലമായി മേല്പറഞ്ഞ രണ്ടുവിധം അനുഭവസത്താവാദത്തിനു പുറമേ അവയിൽ നിന്നും വിഭിന്നമായി നിരൂപണാനുഭവസത്താവാദം (Critical Positivism) ഉരുത്തിരിഞ്ഞുവന്നു. ഇതിന് അനുഭവനിരൂപണവാദം (Empirio Criticsm) എന്നു പറയാറുണ്ട്. ചരിത്രപരമായി വിയന്നാവലയത്തിന്റെ (Vienna circle) യും നൂതനാനുഭവസത്താവാദത്തി (Neo-Postivism) ന്റെയും തൊട്ടുമുമ്പ് ഉടലെടുത്ത സിദ്ധാന്തമാണ് ഇത്.സയുക്തിക-അനുഭവസത്താവാദവും (Logical Positivism) നൂതനാനുഭവസത്താവാദവും നിരൂപണാത്മക-അനുഭവസത്താ വാദത്തിൽനിന്നും ഉണ്ടായിട്ടുള്ളതാണ്.

വിയന്നാവലയത്തിൽ നിന്നും ഉടലെടുത്തതും അത്യന്താധുനികദർശനങ്ങളിൽ വളരെ പ്രചാരമുള്ളതുമായ ഒരു ദർശന സരണിയാണ് സയുക്തിക-അനുഭവസത്താവാദം. ശാസ്ത്രത്തെയും ആധുനിക തർക്കശാസ്ത്രത്തെയും (Modern Logic) അങ്ങേയറ്റം കണക്കിലെടുത്തുകൊണ്ട് ഉണ്ടാക്കിയ ഒരു ദർശനമാണ് ഇത്. ഹ്യൂമിന്റെ ഇന്ദ്രിയാനുഭവവാദവും കോംതിന്റെയും മാക്കിന്റെയും അനുഭവസത്താവാദവും മൂർ (Moore), ബെർട്രാൻഡ് റസ്സൽ , ലുഡ്‌വിഗ് വിറ്റ്ജൻസ്റ്റൈൻ, വൈറ്റ്ഹെഡ് (Whitehead) തുടങ്ങിയവരുടെ തർക്കശാസ്ത്രപരമായ അപഗ്രഥനവും (Logical Analysis) ഒരു പ്രത്യേകരീതിയിൽ ഇതിൽ യോജിപ്പിച്ചിരിക്കുന്നതായി കാണാം. ഈ ദർശനത്തിന്റെ ഏറ്റവും കാതലായ ഭാഗം, അതിഭൌതികവാദം (Metaphysics) അർഥശൂന്യം ആണെന്നും അതുകൊണ്ട് അതിനെ തത്ത്വദർശന മണ്ഡലത്തിൽനിന്നും എന്നെന്നേക്കുമായി തുടച്ചുമാറ്റേണ്ടത് ആവശ്യമാണെന്നുമാണ്. ഭാഷയുടെയും തർക്കശാസ്ത്രത്തിന്റെയും അപഗ്രഥനത്തിൽ (Analysis of language and logic) ഈ ലക്ഷ്യം സാധിക്കുമെന്ന് സയുക്തിക-അനുഭവസത്താവാദികളെല്ലാം വിശ്വസിക്കുന്നു. ശാസ്ത്രീയനിരീക്ഷണത്തിന് അതീതമായി ഒന്നുംതന്നെ സയുക്തിക-അനുഭവസത്താവാദം അംഗീകരിക്കുന്നില്ല.


</doc>
<doc id="245286" url="https://ml.wikipedia.org/wiki?curid=245286" title="ഇൻസുലിൻ ചെടി">
ഇൻസുലിൻ ചെടി

മധ്യരേഖാപ്രദേശങ്ങളിൽ കണ്ടുവരുന്ന ഒരിനം കുറ്റിച്ചെടിയാണ് ഇൻസുലിൻ ചെടി .(ശാസ്ത്രീയനാമം: Chamaecostus
cuspidatus). ഈ ചെടി പ്രമേഹ ചികിത്സക്ക് ഫലപ്രദമാണെന്ന് കരുതുന്നു. പ്രമേഹരോഗികൾ ഇൻസുലിൻ ചെടിയുടെ ഇലകൾ ചവച്ചുതിന്നാൽ ഇൻസുലിൻ കുത്തിവെച്ചാലുള്ള ഫലം ലഭിക്കുമെന്ന് പറയപ്പെടുന്നു. 


</doc>
<doc id="245291" url="https://ml.wikipedia.org/wiki?curid=245291" title="കബഡി">
കബഡി

ദക്ഷിണേഷ്യയിലെ ഒരു കായിക ഇനമാണ് കബഡി (Kabaddi). തമിഴിലെ കൈ, പിടി എന്നീ വാക്യങ്ങൾ ലോപിച്ചാണ് കബഡി എന്ന വാക്കുണ്ടായത്. ചെറിയ നീന്തൽക്കുളങ്ങൾ, വയലുകൾ എന്നിവിടങ്ങളിലാണ് സാധാരണ കബഡി മത്സരങ്ങൾ നടത്തുക.കബഡി മത്സരം ലോകതലത്തിൽ നടത്താറുണ്ട്.2013-14 ലെ ലോക കബഡി ചാമ്പ്യൻഷിപ്പ് ചെന്നൈയിലാണ് നടത്തുക. ബംഗ്ലാദേശിന്റെ ദേശീയ കളിയാണ് കബഡി. ഇന്ത്യൻ സംസ്ഥാനങ്ങളായ പഞാബിന്റെയും തമിഴ്നാടിന്റെയും ആന്ധ്രപ്രദേശിന്റെയും സംസ്ഥാന കളിയും കബഡിയാണ്. കബഡി ഏഷ്യൻ ഗെയിംസ് ഇല ഇനമാണ്. ഇന്ത്യ 1990 ബീജിംഗ് ഗെയിംസ് മുതൽ ഇന്ത്യ ഏഷ്യൻ ഗെയിംസ് കബഡി സ്വര്ണ ജേതാക്കളാണ്. 


</doc>
<doc id="245294" url="https://ml.wikipedia.org/wiki?curid=245294" title="സമുദ്രവിമാനം">
സമുദ്രവിമാനം

ജലാശയങ്ങളിൽ നിന്ന് പറന്നുയരാനും താഴ്ന്നിറങ്ങാനും സാധിക്കുന്ന പ്രത്യേകതരം വിമാനമാണ് സമുദ്രവിമാനം അഥവാ ജലവിമാനം. ഹൈഡ്രോപ്ലൈൻസ് എന്ന പേരിലും ഇവ അറിയപ്പെടുന്നു. സാങ്കേതിക സവിശേഷതകളുടെ അടിസ്ഥാനത്തിൽ ഫ്ളോട്ട് പ്ലെയിനുകൾ, ഫ്ലൈയിംഗ് ബോട്ട്സ് എന്നിങ്ങനെ രണ്ടായി തരംതിരിക്കുന്നു. 

റൺവേയ്ക്ക് പകരം ജലത്തിലൂടെ നീങ്ങി ടേക് ഓഫ് നടത്തുകയും ജലത്തിൽ തന്നെ ലാൻഡിങ് നടത്തുകയുമാണ് ഈ വിമാനം ചെയ്യുന്നത്. ഒരുതവണ ഇന്ധനം നിറച്ചാൽ നാന്നൂറ് കിലോമീറ്റർ പറക്കാനാകും. രാത്രിയാത്ര അനുവദനീയമല്ല. 
അഷ്ടമുടി, പുന്നമട, കുമരകം, വേമ്പനാട്, കൊച്ചി, ബേക്കൽ എന്നിവിടങ്ങളിൽ വാട്ടർഡ്രോമുകൾ തയ്യാറായി വരികയാണ്. ജലവിമാനത്താവളങ്ങളെയാണ് 'വാട്ടർഡ്രോമുകൾ' എന്നു വിളിക്കുന്നത്. വെള്ളത്തിൽ പൊങ്ങിക്കിടക്കുന്ന വാട്ടർഡ്രോമുകളിൽ നിന്നാവും യാത്രക്കാർ വിമാനത്തിൽ കയറുക.

തീരത്തിന് അരികെ വാട്ടർഡ്രോമുകൾ നിർമ്മിക്കാനാണ് ആദ്യം ഉദ്ദേശിച്ചിരുന്നതെങ്കിലും പരിസ്ഥിതി പ്രവർത്തകരുടെയും പരമ്പരാഗത മത്സ്യത്തൊഴിലാളികളുടെയും എതിർപ്പിനെത്തുടർന്ന് കായലിന് നടുവിലേയ്ക്ക് വാട്ടർഡ്രോമുകൾ മാറ്റിയിരുന്നു. തീരത്ത് നിന്ന് സ്​പീഡ് ബോട്ടുകളിൽ യാത്രക്കാരെ വാട്ടർഡ്രോമുകളിൽ എത്തിക്കും.

ആറുമാസം ഓടിച്ചുനോക്കിയശേഷം അനുകൂലമാണെന്ന് കണ്ടാൽ മാത്രമേ സീപ്ലെയിൻ സർവീസ് കേരളത്തിൽ തുടരുകയുള്ളൂ എന്ന് ടൂറിസം മന്ത്രി എ.പി. അനിൽകുമാർ അറിയിച്ചു.


</doc>
<doc id="245302" url="https://ml.wikipedia.org/wiki?curid=245302" title="ശ്രീ ഗുരുവായൂരപ്പൻ (1964-ലെ ചലച്ചിത്രം)">
ശ്രീ ഗുരുവായൂരപ്പൻ (1964-ലെ ചലച്ചിത്രം)

1964-ൽ പുറത്തിറങ്ങിയ മലയാളചലച്ചിത്രമാണ് ശ്രീ ഗുരുവായൂരപ്പൻ. സുദർശൻ ഫിലിംസിനു വേണ്ടി ഫിലിം സെൻട്രൽ സ്റ്റുഡിയോയിൽ നിർമ്മാണം പൂർത്തീകരിച്ച് കെ.എസ്. ഗണപതി നിർമിച്ച ഈ പുണ്യപുരാണ ചിത്രം 1964 സെപ്റ്റംബർ 11-ന് ചന്ദ്രതാരാ പിക്ചേഴ്സ് പ്രദർശിപ്പിച്ചു.






</doc>
<doc id="245305" url="https://ml.wikipedia.org/wiki?curid=245305" title="പറക്കുംകൂത്ത്">
പറക്കുംകൂത്ത്

ചാക്യാർ കൂത്തിന്റെ ഒരു ഉപവിഭാഗമാണ് പറക്കുംകൂത്ത്. നാനൂറു വർഷത്തോളം പഴക്കമുള്ള നാഗാനന്ദം എന്ന മൂലകഥയെ ആസ്പദമാക്കിയാണ് പറക്കും കൂത്ത് ആവിഷ്കരിച്ചിരിക്കുന്നത്. സുബ്രഹ്മണ്യന്റെ യുദ്ധപ്പുറപ്പാടും പരമശിവനോടും പാർവതിയോടുമുള്ള അനുവാദം ചോദിക്കലും ഗരുഡനില നിന്ന് നാഗങ്ങളെ രക്ഷിക്കാൻ വേണ്ടി ശ്രീഭൂതനാഥന്റെ പരിശ്രമങ്ങളും ആണ് പ്രധാനം. ഗരുഡൻ നാലപതടിയോളം ഉയരത്തിൽ നിന്ന് പറന്നു വരുന്നതാണ് പറക്കുംകൂത്തിന്റെ സവിശേഷത.

ഗരുഡൻ, പരമശിവൻ, പാർവതി, ദൂതൻ, സുബ്രഹ്മണ്യൻ എന്നിവരാണ് വേഷങ്ങൾ. ഇടയ്ക്ക, ഘടം തുടങ്ങിയവ മേളത്തിന് ഉപയോഗിക്കുന്നു.

ഹർഷന്റെ നാഗാനന്ദം നാലാമങ്കം അദിനയിക്കുന്നതാണ് പറക്കും കൂത്ത്. പറക്കും കൂത്ത് നടത്തിയിരുന്ന കൂത്തുപറമ്പുകൾ പല ക്ഷേത്രങ്ങളുടെ സമീപത്തുമുണ്ട്.പില്ക്കാലത്ത് ഗരുഡൻതൂക്കം ഉണ്ടായത് ഈ കലാരൂപത്തിൽ നിന്നാണ്, ഇതിലെ ഗരുഡൻവേഷത്തിനും നളചരിതത്തിലെ ഹംസവേഷത്തിനും തമ്മിൽ സാമ്യം കാണുന്നു.


</doc>
<doc id="245313" url="https://ml.wikipedia.org/wiki?curid=245313" title="മനക്കൊടി അയ്യപ്പസ്വാമിക്ഷേത്രം">
മനക്കൊടി അയ്യപ്പസ്വാമിക്ഷേത്രം

തൃശ്ശൂർ പട്ടണത്തിന് പടിഞ്ഞാറുമാറി ഏതാണ്ട് 8 കിലോമീറ്ററോളം അകലെ മനക്കൊടി ഗ്രാമത്തിന് തെക്കേ അറ്റത്തായിട്ടാണ് പ്രശസ്തവും പുരാതനവുമായ ശ്രീ അയ്യപ്പസ്വാമിക്ഷേത്രം സ്ഥിതിചെയ്യുന്നത് . അരിമ്പൂർ ഗ്രാമപഞ്ചായത്തിലാണ് ഈ പ്രദേശം ഉൾപ്പെടുന്നത്. ഗ്രാമത്തിന്റെ ഇവിടത്തെ പ്രതിഷ്ഠ സ്വയംഭൂ ആണ്.

മനക്കൊടി കായലോരത്തു സ്ഥിതി ചെയ്യുന്ന ക്ഷേത്രം കൊല്ലത്തിലാറുമാസവും കിഴക്ക്, തെക്ക്, പടിഞ്ഞാറ് എന്നീ മൂന്നു വശങ്ങളും വെള്ളം കൊണ്ടു ചുറ്റപ്പെട്ടാണിരിക്കുന്നത്.


</doc>
<doc id="245317" url="https://ml.wikipedia.org/wiki?curid=245317" title="ക്ലിഫ് ഹൗസ്">
ക്ലിഫ് ഹൗസ്

കേരള മുഖ്യമന്ത്രിയുടെ ഔദ്യോഗിക വസതിയാണ് ക്ലിഫ് ഹൗസ് കേരളത്തിന്റെ തലസ്ഥാനമായ തിരുവനന്തപുരത്തെ നന്ദൻകോട് എന്ന സ്ഥലത്താണിത് സ്ഥിതി ചെയ്യുന്നത്. ക്ലിഫ് ഹൗസ് വളപ്പിന്റെ ഭാഗമാണ് ക്ലിഫ് ഹൗസ് എന്ന ഭവനം. ഈ വളപ്പിൽ മറ്റ് നാല് മന്ത്രിമാരുടെ ഔദ്യോഗികവസതികളുമുണ്ട്. ഈ സ്ഥലം മന്ത്രിമാരുടെ വാസമേഖലയിലാണ്.

ഇത് നിയമപരമായ ഔദ്യോഗികവസതിയല്ല. ഇന്ത്യൻ നിയമത്തിലോ പ്രോട്ടോക്കോളിലോ മന്ത്രിമാർ ഏതെങ്കിലും നിശ്ചിത ഭവനത്തിൽ താമസിക്കണമെന്ന വ്യവസ്ഥയില്ല. മന്ത്രി താമസിക്കുന്ന സ്ഥലം സ്വകാര്യ സ്വത്താണെങ്കിലും പൊതു സ്വത്താണെങ്കിലും അതാണ് ഔദ്യോഗികവസതിയായി നിയമം കണക്കാക്കുന്നത്. കേരളത്തിലെ മിക്ക മുഖ്യമന്ത്രിമാരും ക്ലിഫ് ഹൗസ് തങ്ങളുടെ ഔദ്യോഗികവസതിയായി തിരഞ്ഞെടുത്തിട്ടുണ്ട്. .

തിരുവിതാംകൂറിന്റെ രാജഭരണകാലത്ത് ദേവസ്വത്തിന്റെ ചുമതലയുള്ള ദിവാൻ പേഷ്കാരുടെ (സംസ്ഥാനസെക്രട്ടറി) ഔദ്യോഗികവസതിയായാന് ക്ലിഫ് ഹൗസ് പണിയിക്കപ്പെട്ടത്. തിരുവിതാംകൂർ ദേവസ്വം ഓഫീസ് നന്ദൻകോട് സ്ഥാപിക്കാൻ തീരുമാനമെടുത്തതിനാൽ പേഷ്കാരുടെ ഔദ്യോഗിക വസതി അതിനടുത്താകണമെന്ന് തീരുമാനിക്കപ്പെടുകയായിരുന്നു. സ്വാതന്ത്ര്യത്തിനുശേഷം സംസ്ഥാന പൊതുമരാമത്തുവകുപ്പ് ഈ കെട്ടിടവും വളപ്പും ഏറ്റെടുക്കുകയും ഇത് ഒരു സംസ്ഥാന അതിഥിമന്തിരമായി മാറ്റിയെടുക്കുകയും ചെയ്തു. 1956-ൽ ഇത് മന്ത്രിമന്ദിരമായി പുനർ വർഗ്ഗീകരിക്കപ്പെട്ടു.

1957-ൽ കേരള സംസ്ഥാനം രൂപീകരിക്കപ്പെട്ടപ്പോൾ, ആദ്യ മുഖ്യമന്ത്രിയായ ഇ.എം.എസ്. നമ്പൂതിരിപ്പാട് ഈ വീടിന്റെ സ്ഥാനത്തിനുള്ള മെച്ചം ചൂണ്ടിക്കാട്ടി തിരു-കൊച്ചി മുഖ്യമന്ത്രിമാർ ഔദ്യോഗികവസതിയായി ഉപയോഗിച്ചിരുന്ന റോസ് ഹൗസിനുപകരം തന്റെ ഔദ്യോഗികവസതിയായി തിരഞ്ഞെടുക്കുകയായിരുന്നു.

മിക്ക മുഖ്യമന്ത്രിമാരും ക്ലിഫ് ഹൗസാണ് തങ്ങളുടെ ഔദ്യോഗികവസതിയായി തിരഞ്ഞെടുത്തിട്ടുള്ളത്. ഇതിന്റെ സ്ഥാനമാണ് പ്രാധമികമായി ഈ ഭവനത്തിനുള്ള മെച്ചം. കെ. കരുണാകരൻ മുഖ്യമന്ത്രിയായിരുന്നപ്പോൾ ഒരു ശക്തികേന്ദ്രം എന്ന നിലയിൽ ഈ ഭവനത്തിന്റെ പ്രാധാന്യം ഉന്നതിയിലെത്തുകയുണ്ടായി. 1979-നുശേഷം തുടർച്ചയായി കേരളമുഖ്യമന്ത്രിയുടെ ഔദ്യോഗിക വസതിയാണ് ക്ലിഫ് ഹൗസ്.

ക്ലിഫ് ഹൗസ് വളപ്പിന് 4.2 ഏക്കറാണ് വലിപ്പം. പ്രധാന ഭവനമായ ക്ലിഫ് ഹൗസിനു പുറമേ മറ്റ് 4 മന്ത്രിമന്ദിരങ്ങളും ഈ വളപ്പിലുണ്ട്. ഉഷസ്, അശോക, നെസ്റ്റ്, പൗർണ്ണമി എന്നീ മന്ത്രിമന്ദിരങ്ങളും ക്ലിഫ് ഹൗസും വളപ്പിലെ പൊതു സൗകര്യങ്ങൾ പങ്കുവയ്ക്കുന്നു. 

രണ്ടു നിലകളുള്ള ക്ലിഫ് ഹൗസ് പരമ്പരാഗത കേരള വാസ്തുശൈലിയിലാണ് നിർമിച്ചിരിക്കുന്നത്. ഇംഗ്ലീഷ് വാസ്തുശില്പരീതിയുടെ ചെറിയ സ്വാധീനവും ഈ കെട്ടിടത്തിൽ കാണാം. 15,000 ചതുരശ്രഅടിയാണ് വീടിന്റെ വിസ്തീർണ്ണം. 7 ബെഡ് റൂമുകളും മന്ത്രിയുടെ ഉദ്യോഗസ്ഥ‌രുടെ വാസസ്ഥലങ്ങളും ഇവിടെയുണ്ട്. മറ്റേത് ഔദ്യോഗിക വസതിയെയും പോലെ വീട്ടിനുള്ളിൽ ഒരു ഓഫീസ് സൗകര്യങ്ങളുമില്ല. വീട് മുഖ്യമന്ത്രിയുടെയും കുടുംബത്തിന്റെയും സ്വകാര്യ ഉപയോഗത്തിനു മാത്രമുള്ളതാണ്. എങ്കിലും ക്ലിഫ് ഹൗസിനുള്ളിൽ ഒരു കോൺഫറൻസ് മുറി സജ്ജമാക്കിയിട്ടുണ്ട്. ഇത് അനൗദ്യോഗിക യോഗങ്ങൾക്കുവേണ്ടിയുള്ളതാണ്. ഇതുവരെ ഒരു കാബിനറ്റ് യോഗവും ഇവിടെവച്ച് നടന്നിട്ടില്ല.

വീടിന് വലിയ നാലു വരാന്തകളുണ്ട്. ഇതിൽ കിഴക്കേ വരാന്തയ്ക്കാണ് ഏറ്റവും വലിപ്പമുള്ളത്. കിഴക്കേ മുറിയാണ് പ്രധാനമായും ഔപചാരിക ആവശ്യങ്ങൾക്കുപയോഗിക്കുന്ന മുറി. ഇവിടെയാണ് അതിഥികളെ സാധാരണഗതിയിൽ സ്വീകരിക്കുന്നത്. ഔപചാരികാവശ്യങ്ങൾക്കായി 2 സ്വകാര്യ മുറികൾ കൂടി ഇവിടെയുണ്ട്. ഒരു സ്വകാര്യ ഓഫീസ്, ലൈബ്രറി, കോൺഫറൻസ് മുറി, പ്രൈവറ്റ് സ്റ്റാഫിന്റെ ഓഫീസുകൾ എന്നിവ കിഴക്കേ വശത്താണുള്ളത്. ഒരു സ്വകാര്യ ലിവിംഗ് റൂമും ഭക്ഷണമുറിയും പടിഞ്ഞറുവശത്ത് മറ്റു മുറികളോടൊപ്പമുണ്ട്. മിക്ക കിടപ്പു മുറികളും രണ്ടാം നിലയിലാണ്.

പ്രൈവറ്റ് സെക്രട്ടറിമാർ, അസിസ്റ്റന്റുമാർ, സെക്യൂരിറ്റി സ്റ്റാഫ് മുതലായവരുടെ താമസസൗകര്യം പ്രധാന ഭവനത്തിനു വെളിയിലാണ്. 

ക്ലിഫ് ഹൗസിൽ ഔപചാരികമായി പരിപാലിക്കുന്ന പൂന്തോട്ടമൊന്നുമില്ല. കിഴക്കുവശത്ത് നന്നായി പരിപാലിക്കുന്ന ചെറിയൊരു പുൽത്തകിടിയുണ്ട്. ഇവിടെ സ്വകാര്യ ചായസൽക്കാരങ്ങൾ നടത്താറുണ്ട്. ഭൂമിയുടെ വലിയൊരു ഭാഗം കൃഷിക്കായി ഉപയോഗിക്കുന്നുണ്ട്. ഇത് തുടങ്ങിയത് ഇ.കെ. നായനാരുടെ രണ്ടാം മന്ത്രിസഭയുടെ കാലത്താണ്. കെ. കരുണാകരന്റെ ഭരണകാലത്ത് അദ്ദേഹത്തിന്റെ ഭാര്യ കല്യാണി തങ്ങളുടെ സ്വകാര്യ ആവശ്യത്തിനായി ഒരു വലിയ പച്ചക്കറിത്തോട്ടം പരിപാലിക്കപ്പെടുന്നുണ്ട് എന്ന് ഉറപ്പുവരുത്തിയിരുന്നു. എ.കെ. ആന്റണി മുഖ്യമന്ത്രിയായിരുന്നകാലത്ത് അദ്ദേഹത്തിന്റെ താല്പര്യത്തിൽ ഇവിടെ ഒരു വാഴത്തോട്ടം ഉണ്ടായിരുന്നു. 1990-കളുടെ തുടക്കത്തിൽ കെ. കരുണാകരന് അപകടം പറ്റിയശേഷം ഡോക്ടർമാരുടെ ഉപദേശമനുസരിച്ച് ഇവിടെ ഒരു നീന്തൽക്കുളം സ്ഥാപിക്കപ്പെടുകയുണ്ടായി. വളപ്പിനുള്ളിൽ സുരക്ഷാ ഉദ്യോഗസ്ഥന്മാർക്കായി ഒരു സെക്യൂരിറ്റി ഓഫീസ് സ്ഥിതി ചെയ്യുന്നുണ്ട്.


</doc>
<doc id="245326" url="https://ml.wikipedia.org/wiki?curid=245326" title="ആറന്മുള വിമാനത്താവള നിർമ്മാണപദ്ധതി">
ആറന്മുള വിമാനത്താവള നിർമ്മാണപദ്ധതി

കേരളത്തിൽ, പത്തനംതിട്ട ജില്ലയിലെ ആറന്മുളയിൽ 2,000 കോടി രൂപ മുതൽമുടക്കിൽ നിർമ്മിക്കാനുദ്ദേശിക്കുന്ന ഒരു വിമാനത്താവളമാണ് കെ.ജി.എസ്. ആറന്മുള ഇന്റർനാഷണൽ എയർപോർട്ട്. ഏകദേശം 700 ഏക്കർ (2.8 ചതുരശ്രകിലോമീറ്റർ) ഭൂമിയിലാണ് വിമാനത്താവളം പണിയാനുദ്ദേശിച്ചിരുന്നത്. വിവാദങ്ങളുണ്ടാക്കിയ ഈ പദ്ധതി പരിസ്ഥിതിപ്രവർത്തകരിൽ നിന്നും സ്ഥലവാസികളിൽ നിന്നും പ്രതിപക്ഷ പാർട്ടികളിൽ നിന്നും ശക്തമായ എതിർപ്പ് നേരിടുന്നുണ്ട്. സംസ്ഥാന സർക്കാർ ഈ വിമാനത്താവളം ആവശ്യമാണെന്നും പാർലമെന്ററി സ്റ്റാൻഡിംഗ് കമ്മിറ്റിയുടെ എതിർപ്പുണ്ടെങ്കിലും പദ്ധതിയുമായി മുന്നോട്ടുപോകുമെന്നുമാണ് നിലപാടെടുത്തിരിക്കുന്നത്. ഈ പദ്ധതി നേരിട്ട് 1,500 അൾക്കാർക്കും നേരിട്ടല്ലാതെ 6,000 ആൾക്കാർക്കും തൊഴിൽ ലഭ്യമാക്കുമെന്ന് പ്രതീക്ഷിക്കുന്നു.

എയർബസ് എ-300, ബോയിംഗ്-747 എന്നിവ ഇറക്കുവാൻ പാകത്തിൽ വിമാനത്താവളം നിർമ്മിക്കാനാണ് പദ്ധതി. പത്തനംതിട്ട, ഇടുക്കി, ആലപ്പുഴ കോട്ടയം എന്നീ ജില്ലകളിലെ പ്രവാസികളെ ലക്ഷ്യമിട്ടാണ് ഇവിടെ വിമാനത്താവളം നിർമ്മിക്കുന്നത്.

ആറന്മുള - കുളനട റോഡിൽ നാൽകാലിക്കൽ പാലത്തിനടുത്താണ് വിമാനത്താവള നിർമ്മാണം ആരംഭിച്ചത്. 2005 - ലാണ് വിമാനത്താവളത്തിനായി പദ്ധതി രൂപപ്പെടുത്തിയത്.പദ്ധതിക്ക് അനുമതി കൊടുത്തത് ചട്ടവിരുദ്ധമായാണെന്ന് ചൂണ്ടിക്കാട്ടപ്പെടുന്നു. തുടർന്ന് ആറന്മുള ഏവിയേഷൻ ലിമിറ്റഡ് എന്നപേരിൽ കമ്പനി രൂപവൽക്കരിച്ച് പ്രവർത്തനം തുടങ്ങിയകാലം മുതൽ പരിസ്ഥിതിപ്രവർത്തകർ ഇതിനെതിരെ രംഗത്തുവന്നിരുന്നു. ഈ വിമാനത്താവളത്തിന് എതിരെ സംസ്ഥാനത്തെ പ്രതിപക്ഷവും, പരിസ്ഥിതിപ്രവർത്തകരും ശക്തമായ പ്രക്ഷോഭം നടത്തിവരികയാണ്. വിമാനത്താവളം വരുന്നതുമൂലമുണ്ടാകുന്ന പാരിസ്ഥിതിക പ്രത്യാഘാതങ്ങളെ മുന്നിർത്തിയാണ് ഇത്. പോരാട്ടത്തിന്റെ മുന്നണിയിൽ കുമ്മനം രാജശേഖരൻ, സുഗതകുമാരി, ജസ്റ്റിസ് വി.ആർ. കൃഷ്ണയ്യർ, വി.എസ്. അച്യുതാനന്ദൻ മുതലായ സാമൂഹ്യപ്രവർത്തകരും പദ്ധതി പ്രദേശത്തെ പതിനായിരക്കണക്കിന് പൊതുജനങ്ങളും അണി നിരക്കുന്നു.

പരിസ്ഥിതിപ്രവർത്തകരിൽനിന്നും നാട്ടുകാരിൽ നിന്നും ഈ സംരംഭം വലിയ എതിർപ്പ് നേരിടുന്നുണ്ട്. ഇതിന്റെ നിർമ്മാണം ഗുരുതരമായ പാരിസ്ഥിതിക പ്രത്യാഘാതങ്ങളുണ്ടാക്കുമെന്ന് പരിസ്ഥിതിപ്രവർത്തകരും ഇടതുപക്ഷം നേതൃത്വം നല്കുന്ന പ്രതിപക്ഷവും ചൂണ്ടിക്കാട്ടുന്നു. 2000 കോടി മുതൽ മുടക്കിൽ കെ.ജി.എസ്. ഗ്രൂപ്പാണ് (കുമരൻ-ജിജി- ഷണ്മുഖം എന്നിവരാണ് ചൈന്നൈ ആസ്ഥാനമായി പ്രവർത്തിക്കുന്ന ഈ കമ്പനിയുടെ ഉടമസ്ഥർ) വിമാനത്താവളം നിർമ്മിക്കുന്നത്. തുടക്കത്തിൽ 500 കോടിയാണ് നിക്ഷേപം. പണിപൂർത്തിയാക്കാനായാൽ കേരളത്തിലെ നാലാമത്തെ വിമാനത്താവളമായിരിക്കും ഇത്. 2012 ഓഗസ്റ്റ് 17-ന് വിമാനത്താവളത്തിന് കേന്ദ്രാനുമതി ലഭിച്ചു.

കെ. കുമരൻ, ജിജി ജോർജ്ജ്, പി.വി. ഷൺമുഖം എന്നിവരാണ് കെ.ജി.എസ്. ഗ്രൂപ്പിന്റെ പ്രൊമോട്ടർമാർ. (ഈ മൂന്നു പ്രൊമോട്ടർമാരുടെ പേരുകളുടെ ആദ്യ അക്ഷരങ്ങൾ കൂട്ടിച്ചേർത്താണ് കെ.ജി.എസ്. എന്ന പേര്.) കെ.ജി.എസ്സിന്റെ ഒഫീഷ്യൽ പേജ് പ്രകാരം അവരുടെ എല്ലാ കൺസ്ട്രക്ഷൻ വർക്കുകളും ഒന്നുകിൽ അപ്കമിംഗ് അല്ലെങ്കിൽ ഓൺഗോയിംഗ് ആണ്. ഇത് സൂചിപ്പിയ്ക്കുന്നത് കെ.ജി.എസ്. ഒരു പുത്തൻ കമ്പനിയാണ് എന്നാണ്. എയർപോർട്ട് പോലെ ഒരു വലിയ പ്രോജക്ട് ഏറ്റെടുത്തു നടത്തുവാനുള്ള പ്രാപ്തി ഉണ്ട് എന്ന് കെ.ജി.എസ്. ഇതേ വരെ തെളിയിച്ചിട്ടുമില്ല.




</doc>
<doc id="245333" url="https://ml.wikipedia.org/wiki?curid=245333" title="കമ്പിത്തിരി">
കമ്പിത്തിരി

ലോഹം കൊണ്ടുള്ള ഒരു കമ്പിയിൽ വെടിമരുന്നുമിശ്രിതം പുരട്ടി നിർമ്മിക്കുന്ന ഒരു വെടിക്കെട്ടുപകരണമാണ് കമ്പിത്തിരി. ചെറിയ പൊട്ടിത്തെറികളോടെ തുടർച്ചയായി പ്രകാശം പൊഴിക്കാൻ കമ്പിത്തിരിക്കു സാധിക്കും. വിഷു, ക്രിസ്തുമസ്, ദീപാവലി തുടങ്ങിയ അവസരങ്ങളിൽ കമ്പിത്തിരികൾ കത്തിച്ച് ആഘോഷിക്കാറുണ്ട്. വിവിധ നിറങ്ങളിൽ പ്രകാശം പൊഴിക്കുന്ന കമ്പിത്തിരികൾ ഇന്ന് വിപണിയിൽ ലഭ്യമാണ്.

യുണൈറ്റഡ് കിങ്ഡത്തിൽ, കുട്ടികൾ കമ്പിത്തിരി പലപ്പോഴും ഉപയോഗിക്കാറുണ്ട്. നവംബർ അഞ്ചാം തീയതി ഗെയ് ഫൗക്സ് രാത്രിയിൽബോൺഫയറിലും പടക്കത്തിനോടൊപ്പം കുട്ടികൾ ഉപയോഗിക്കുന്നു. അമേരിക്കൻ ഐക്യനാടുകളിലെ സ്വാതന്ത്ര്യദിനത്തിലും ഉപയോഗിക്കുന്നു. അവ ഇന്ത്യയിൽ ഫൂൽ ഝാഡി എന്ന് വിളിക്കുന്നു. ദീപാവലി ആഘോഷങ്ങളിൽ ഇത് ഏറെ പ്രശസ്തമാണ്.



</doc>
<doc id="245335" url="https://ml.wikipedia.org/wiki?curid=245335" title="ഇംഗ്ലീഷ് (ചലച്ചിത്രം)">
ഇംഗ്ലീഷ് (ചലച്ചിത്രം)

ശ്യാമപ്രസാദ് സംവിധാനം ചെയ്ത് 2013 മേയ് 24-നു പുറത്തിറങ്ങിയ മലയാളചലച്ചിത്രമാണു് ഇംഗ്ലീഷ്. ജയസൂര്യ, മുകേഷ്, നിവിൻ പോളി, നദിയ മൊയ്തു, രമ്യ നമ്പീശൻ എന്നിവർ പ്രധാന വേഷത്തിലഭിനയിച്ചിരിക്കുന്ന ഈ ചിത്രത്തിന്റെ കഥ അജയ് വേണു ഗോപാലന്റേതാണു്.

വിദേശത്തു താമസിക്കുന്ന കുടുംബങ്ങളുടെ കഥയാണ് ചിത്രം. പൂർണ്ണമായും ലണ്ടനിലാണ് ചിത്രീകരണം നടത്തിയിരിക്കുന്നത്. ഇന്ത്യൻ വംശജർ താമസിക്കുന്ന ഈസ്റ്റ് ഹാമിലും പരിസരപ്രദേശങ്ങളിലുമാണ് ചിത്രീകരണം നടത്തിയത്.

ഷിബു ചക്രവർത്തി, ഏങ്ങണ്ടിയൂർ ചന്ദ്രശേഖരൻ എന്നിവർ രചിച്ച ഗാനങ്ങൾക്ക് റെക്സ് വിജയൻ സംഗീതം നൽകിയിരിക്കുന്നു. ഒരു ഗാനത്തിന് ശങ്കർ ടക്കർ സംഗീതം നൽകിയിട്ടുണ്ട്. മാതൃഭൂമി മ്യൂസിക് ആണ് ഇവ പുറത്തിറക്കിയിരിക്കുന്നത്. അഞ്ചു ഗാനങ്ങളാണ് ചിത്രത്തിലുള്ളത്. രമ്യാനമ്പീശൻ, പുതുമുഖങ്ങളായ സുചിത് സുരേശൻ, ജോബ് കുര്യൻ, നേഹാ നായർ എന്നിവർ ഗാനങ്ങൾ ആലപിച്ചിരിക്കുന്നു.




</doc>
<doc id="245340" url="https://ml.wikipedia.org/wiki?curid=245340" title="ചുവന്നകിൽ (Aglaia edulis)">
ചുവന്നകിൽ (Aglaia edulis)

പശ്ചിമഘട്ടതദ്ദേശവാസിയായ ഒരു മരമാണ് ചുവന്നകിൽ. . കാരകിൽ എന്നും പേരുണ്ട്. 25 മീറ്റർ വരെ ഉയരം വയ്ക്കും. 900 മീറ്റർ വരെ ഉയരമുള്ള നിത്യഹരിതവനങ്ങളിൽ കാണപ്പെടുന്നു. ആവാസവ്യവസ്ഥയുടെ നാശത്താൽ വംശനാശഭീഷണി നേരിടുന്നുണ്ട്. നല്ല ഉറപ്പുള്ള മരമായതിനാൽ ബോട്ടുകൾ, വണ്ടികൾ എന്നിവ ഉണ്ടാക്കാൻ കൊള്ളാം. ഔഷധഗുണങ്ങളുള്ള ഈ മരത്തിന്റെ കുരു തിന്നാൻ കൊള്ളാം.

Aglaia edulis (Roxb.) Wall. എന്ന മരവും Aglaia barberi Gamble ഒന്നു തന്നെയാണെന്നാണ് Plant List-ൽ കാണുന്നത്. അതിനാൽ ഇതു രണ്ടും ഒന്നു തന്നെ എന്ന നിഗമനത്തിലാണ് ഈ ലേഖനത്തിലും ചേർത്തിരിക്കുന്നത്.



</doc>
<doc id="245347" url="https://ml.wikipedia.org/wiki?curid=245347" title="വെള്ളച്ചീരാളം">
വെള്ളച്ചീരാളം

30 മീറ്റർ വരെ ഉയരം വയ്ക്കുന്ന ഒരു മരമാണ് കാരകിൽ എന്നും പേരുള്ള വെള്ളച്ചീരാളം. . 30 മീറ്ററോളം ഉയരം വയ്ക്കും. 1200 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ കാണുന്നു. പശ്ചിമഘട്ടതദ്ദേശവാസിയായ ഈ മരം മറ്റു പലയിടങ്ങളിലും കാണുന്നുണ്ട്. മരം നിർമ്മാണപ്രവൃത്തികൾക്കും ഇല തലവേദനയ്ക്കെതിരെയും ഉപയോഗിക്കുന്നു. വ്ഹെറിയ വ്യത്യാസങ്ങളുള്ള സ്പീഷീസുകൾ ഏഷ്യയിലെങ്ങും കാണാറുണ്ട്.



</doc>
<doc id="245350" url="https://ml.wikipedia.org/wiki?curid=245350" title="ചെറുചൊക്ല">
ചെറുചൊക്ല

25 മീറ്റർ വരെ ഉയരം വയ്ക്കുന്ന ഒരു മരമാണ് കാരകിൽ എന്നും അറിയപ്പെടുന്ന ചെറുചൊക്ല. . 450-900 മീറ്ററിനിടയ്ക്കുള്ള നിത്യഹരിതവനങ്ങളിൽ കാണുന്നു. ആവാസവ്യവസ്ഥയുടെ നാശത്താൽ വംശനാശ ഭീഷണി നേരിടുന്നുണ്ട് കടുപ്പമുള്ള തടിയുള്ള ഈ മരത്തിന്റെ കായകൾ ചില നാട്ടുകാർ തിന്നാറുണ്ട്.



</doc>
<doc id="245353" url="https://ml.wikipedia.org/wiki?curid=245353" title="മുളം ചെണ്ട">
മുളം ചെണ്ട

കേരളത്തിലെ ഒരു പൈതൃക ഗോത്ര വാദ്യോപകരണമാണ് മുളം ചെണ്ട. മുളം ചെണ്ട വായിക്കൽ ഒരു ആദിവാസി കലാരൂപമാണ്. 


</doc>
<doc id="245354" url="https://ml.wikipedia.org/wiki?curid=245354" title="ഹയഗ്രീവൻ">
ഹയഗ്രീവൻ

ഹൈന്ദവപുരാണങ്ങളിൽ ഹയഗ്രീവൻ എന്നപേരിൽ മൂന്ന് അസുരന്മാരും ഒരു രാജാവും ഒരു രാജർഷിയും ഒരു മഹാവിഷ്ണു അവതാരവും ഉണ്ട്. വാല്മീകി രാമായണത്തിൽ ഹയഗ്രീവൻ വിഷ്ണുവിനാൽ കൊല്ലപ്പെട്ട അസുരനും കശ്യപന് ദാനുവിൽ ജനിച്ചവനുമാണ്‌. വേദം മോഷ്ടിച്ച മറ്റൊരു ഹയഗ്രീവനെ മത്സ്യാവതാരം പൂണ്ട് മഹാവിഷ്ണു വധിച്ചു. മഹാഭാരതത്തിൽ നരകാസുരന്റെ രാജ്യം കാത്തുസൂക്ഷിച്ച അസുരന്റെ പേരും ഹയഗ്രീവൻ എന്നാണ് കാണുന്നത്. ഈ ഹയഗ്രീവനെ വധിച്ചത് ശ്രീകൃഷ്ണൻ. മഹാഭാരതത്തിൽ തന്നെ ഉദ്യോഗപർവ്വത്തിൽ ഹയഗ്രീവൻ എന്ന രാജാവിനെ കുറിച്ച് പറയുന്നു. അവസാനത്തെയും പ്രധാനപ്പെട്ടതുമായ ഹയഗ്രീവനാണ് മഹാവിഷ്ണു അവതാരമായ ഹയഗ്രീവൻ .

മഹാ വിഷ്ണു അവതാരമായ ഹയഗ്രീവന്റെ ഉല്പത്തി ഇങ്ങനെയാണ്. അസുരനായ ഹയഗ്രീവൻ അതി കഠിനമായ തപസ്സിലൂടെ ദുർഗ്ഗ ദേവിയിൽ നിന്നും മറ്റൊരു ഹയഗ്രീവന് മാത്രമേ തന്നെ വധിക്കാൻ സാധിക്കൂ എന്ന ഒരു വരം നേടി. വര സാഫല്യത്തിൽ അഹങ്കാരിയായ ഹയഗ്രീവൻ ദേവന്മാരെയും, മുനിമാരെയും ക്രൂരമായി ഉപദ്രവിക്കാൻ തുടങ്ങി. അസുരന്റെ ഉപദ്രവങ്ങളിൽ പൊറുതി മുട്ടിയ അവർ ഭഗവാൻ വിഷ്ണുവിന്റെ ചരണങ്ങളിൽ അഭയം പ്രാപിച്ചു . ഹയഗ്രീവനുമായി ഘോര യുദ്ധത്തിൽ വിഷ്ണു ഏർപ്പെട്ടു, എങ്കിലും ബലവാനായ ആ അസുരനെ തോൽപ്പിക്കാൻ കഴിഞ്ഞില്ല. തളർന്നവശനായ ഭഗവാൻ വൈകുണ്ഡം പൂകി പദ്മാസനത്തിൽ യോഗനിദ്ര ആരംഭിച്ചു. തന്റെ വില്ലിന്റെ അറ്റത്ത്‌ സ്വന്തം തല ചായ്ച്ചു വെച്ച് കൊണ്ടായിരുന്നു ഭഗവാന്റെ ഉറക്കം.ഭയ വിഹ്വലരായ ദേവന്മാർ വിഷ്ണുവിന്റെ അടുത്ത് വീണ്ടും വന്നു. എന്നാൽ അവരുടെ മുറവിളികൾക്ക് ഭഗവാനെ നിദ്രയിൽ നിന്നും ഉണർത്താൻ ആയില്ല. ഒടുവിൽ ദേവന്മാർ ബ്രഹ്മാവിനെ സമീപിച്ചു. അങ്ങനെ ബ്രഹ്മാവ് ചിതലുകളെ സൃഷ്ടിച്ചു. അവയോട് ഭഗവാന്റെ വില്ലിന്റെ ഞാൺ കടിച്ചു മുറിച്ചു നിദ്രയ്ക്കു ഭംഗം വരുത്താൻ ബ്രഹ്മാവ്‌ നിർദ്ദേശിച്ചു. ചിതലരിച്ച്‌ ഒടുവിൽ ഞാൺ മുറിഞ്ഞു, ദിഗന്തങ്ങൾ പിളരുന്ന ശബ്ദത്തോടെ അതി ശക്തമായി പൊട്ടിയ ഞാണിന്റെ തലപ്പ്‌ ഭഗവാന്റെ ശിരസ്സും ഛേദിച്ചു. പരിഭ്രാന്തരായ ദേവന്മാർ പരാശക്തിയെ രക്ഷയ്ക്കായി അഭയം പ്രാപിച്ചു. അവരുടെ പ്രാർഥനയിൽ സന്തുഷ്ടയായ ദേവി ഇങ്ങനെ അരുളിച്ചെയ്തു "കാര്യ കാരണങ്ങൾ ഇല്ലാതെ ഈ പ്രപഞ്ചത്തിൽ ഒന്നും തന്നെ സംഭവിക്കില്ല. ഹയഗ്രീവന് ഞാൻ നൽകിയ വര പ്രകാരം മറ്റൊരു ഹയഗ്രീവന് മാത്രമേ അവനെ വധിക്കാൻ കഴിയൂ..ഇപ്പോൾ ആ മുഹൂർത്തം സമാഗമമായിരിക്കുന്നു.ഭഗവാന്റെ അറ്റ് പോയ ശിരസ്സിന്റെ സ്ഥാനത്ത് ഒരു ഹയത്തിന്റെ(കുതിരയുടെ) തല പിടിപ്പിക്കുക". ദേവന്മാർ അപ്രകാരം ഒരു വെള്ളക്കുതിരയുടെ തല (ഗ്രീവം) വിഷ്ണുവിന്റെ കഴുത്തിൽ പിടിപ്പിച്ചു, ബ്രഹ്മദേവൻ ജീവനും നൽകി. അങ്ങനെ സൃഷ്ടിക്കപ്പെട്ട 'ഭഗവാൻ ഹയഗ്രീവൻ' ഹയഗ്രീവൻ എന്ന അസുരനെ യുദ്ധത്തിൽ വധിച്ചു. മഹാവിഷ്ണു കണ്ട പരാശക്തിയെ അഗസ്ത്യമുനിയുടെ ആഗ്രഹപ്രകാരം ആയിരം നാമങ്ങളിലൂടെ പറഞ്ഞു കൊടുക്കുന്നതാണ് "ലളിതാ സഹസ്രനാമം". 
ഉൽഗിരൽ പ്രണവോൽഗീഥ<br>
സർവ്വ വാഗീശ്വരേശ്വരാ<br>
സർവ്വ വേദമയാചിന്ത്യ<br>
സർവ്വം ബോധയ ബോധയ<br>



</doc>
<doc id="245360" url="https://ml.wikipedia.org/wiki?curid=245360" title="ഇന്ത്യയുടെ ഭൂമിശാസ്ത്രം">
ഇന്ത്യയുടെ ഭൂമിശാസ്ത്രം

ഭൂമധ്യരേഖയ്ക്ക് വടക്ക് ഉത്തര അക്ഷാംശം എട്ട് ഡിഗ്രി നാലിനും 37 ഡിഗ്രി ആറിനും പൂർവ രേഖാശം 68 ഡിഗ്രി ഏഴിനും 97 ഡിഗ്രി 75നും ഇടയിലാണ് ഇന്ത്യ സ്ഥിതിചെയ്യുന്നത്. കിഴക്ക് ബംഗാൾ ഉൾക്കടലും പടിഞ്ഞാറ് അറബിക്കടലും വടക്ക് ഹിമാലയ പർവ്വതവും തെക്ക് ഇന്ത്യൻ മഹാസമുദ്രവുമാണ് ഇന്ത്യയുടെ അതിരുകൾ. ബംഗാൾ ഉൾക്കടലിൽ സ്ഥിതിചെയ്യുന്ന ആൻഡമാൻ നിക്കോബാർ ദ്വീപു സമൂഹവും അറബിക്കടലിൽ സ്ഥിതിചെയ്യുന്ന ലക്ഷദ്വീപു സമൂഹവും ഇന്ത്യയിൽ പെടുന്നു. ഇന്ത്യയുടെ മൊത്തം വിസ്തൃതി 32,87, 263 ചതുരശ്ര കി.മീ. ആണ്. ബംഗ്ലാദേശ്, ചൈന, പാകിസ്താൻ, നേപ്പാൾ, മ്യാന്മർ, ഭൂട്ടാൻ അഫ്ഗാനിസ്ഥാൻ എന്നീ രാജ്യങ്ങൾ ഇന്തുയുമായി അതിർത്തി പങ്കിടുന്നു. ഇതിൽ ബംഗ്ലാദേശുമായാണ് ഏറ്റവും കൂടുതൽ ദൂരം അതിർത്തി പങ്കിടുന്നത് - 4,096.7 കി.മി. ഏറ്റവും കുറഞ്ഞ ദൂരം അഫ്ഗാനിസ്ഥാനുമായാണ് 106 കി.മി.


</doc>
<doc id="245362" url="https://ml.wikipedia.org/wiki?curid=245362" title="മുഖർശംഖ്">
മുഖർശംഖ്

കർണാടക സംഗീതക്കച്ചേരികളിൽ ഉപയോഗിക്കുന്ന ഒരു വാദ്യമാണ് മുഖർശംഖ്. ഇംഗ്ലീഷിൽ ഇതിനെ "Morsing" എന്നും പറയുന്നു.ഇതിന്റെ ഉത്ഭവം ഗ്രീസിലാണെന്നു കരുതപ്പെടുന്നു.
ഏകദേശം എട്ട് സെൻറിമീറ്ററോളം നീളമുള്ള ഇതിന് അരയാലിലയുടെ ആകൃതിയാണ്. ബലമുള്ള വളയത്തിന്റെ രണ്ടറ്റവും നീണ്ട് രണ്ടായി പിളർന്നിരിക്കും. ഇതിന്റെ മധ്യത്തിൽകൂടി മറ്റൊരു കട്ടിക്കമ്പി ഘടിപ്പിച്ചിരിക്കുന്നു. ഒരറ്റം അൽപം വളഞ്ഞതാണീ കമ്പി. വളയംപോലുള്ള ഭാഗം ഇടത് കൈപ്പത്തിക്കുള്ളിൽ വെച്ച്, നീണ്ട അഗ്രംപോലെയുള്ള ഭാഗം ചുണ്ടുകൾ കൊണ്ടമർത്തി, നടുവിലത്തെ കമ്പിയിൽ തട്ടിയാണ് ശബ്ദമുണ്ടാക്കുന്നത്. കമ്പി മീട്ടാനായി വലതുകൈയിലെ നടുവിരലാണ് ഉപയോഗിക്കുക.


</doc>
<doc id="245365" url="https://ml.wikipedia.org/wiki?curid=245365" title="നാട്ടൂഞ്ഞാൽ">
നാട്ടൂഞ്ഞാൽ

തെക്കെപശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് നാട്ടൂഞ്ഞാൽ. . വംശനാശഭീഷണിനേരിടുന്ന മരമാണിത്. 7 മീറ്ററോളം ഉയരം വയ്ക്കും. ചിന്നാറിൽ കാണുന്നു.



</doc>
<doc id="245369" url="https://ml.wikipedia.org/wiki?curid=245369" title="കമ്പിളിവിരിഞ്ഞി">
കമ്പിളിവിരിഞ്ഞി

മലവിരിഞ്ഞി, നെയാരം, പുകച്ചൻ, പട്ടുതാളി എന്നെല്ലാം അറിയപ്പെടുന്ന കമ്പിളിവിരിഞ്ഞി പശ്ചിമഘട്ടതദ്ദേശവാസിയായ ഒരു മരമാണ്. . 12 മീറ്റർ വരെ ഉയരം വയ്ക്കും. 1000 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണപ്പെടുന്നു. കർണ്ണാടകത്തിലും തമിഴ്‌നാട്ടിലും കേരളത്തിലും വളരുന്നു.



</doc>
<doc id="245376" url="https://ml.wikipedia.org/wiki?curid=245376" title="മഞ്ഞര">
മഞ്ഞര

തെക്കെപശ്ചിമഘട്ടതദ്ദേശവാസിയായ ഒരു ചെറിയ മരമാണ് മഞ്ഞര. . 600 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. വളരെ കുറച്ചുമാത്രം അറിവു ലഭിച്ചിട്ടുള്ള ഈ ചെടി വംശനാശഭീഷണി നേരിടുന്ന ഒരു സസ്യമാണ്.



</doc>
<doc id="245382" url="https://ml.wikipedia.org/wiki?curid=245382" title="ഈ പുഴയും കടന്ന്">
ഈ പുഴയും കടന്ന്

കമൽ സംവിധാനം ചെയ്ത് 1996ൽ തിയേറ്ററുകളിൽ എത്തിയ ഒരു മലയാളചലച്ചിത്രമാണ് ഈ പുഴയും കടന്ന്. ദിലീപ്, മഞ്ജു വാര്യർ, മോഹിനി, ബിജു മേനോൻ തുടങ്ങിയവരാണ് ഈ ചലച്ചിത്രത്തിൽ പ്രധാന വേഷ്ങ്ങളിൽ അഭിനയിച്ചിരിക്കുനത്. കണ്ണനാണ് ഈ ചിത്രം നിർമിച്ചിരിക്കുന്നത്. ഈ ചലച്ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത് ജോൺസനാണ്.

ഈ ചിത്രഠ സാമ്പത്തികമായി വൻ വിജയം ആണ്.

ഈ ചിത്രത്തിലെ ഗാനങ്ങൾ രചിച്ചിരിക്കുന്നത് ഗിരീഷ് പുത്തഞ്ചേരിയും, സംവിധാനം ചെയ്തിരിക്കുന്നത് ജോൺസനുമാണ്.


</doc>
<doc id="245383" url="https://ml.wikipedia.org/wiki?curid=245383" title="എസ്. രാമനാഥൻ">
എസ്. രാമനാഥൻ

എസ്. രാമനാഥൻ ജനിച്ചത് ആലപ്പുഴയിലായിരുന്നു. ദീർഘകാലം ഹിന്ദി, തമിഴ് ചലച്ചിത്ര രംഗങ്ങളിൽ പ്രവർത്തിച്ചിരുന്നു.

ഏറ്റുമാനൂർ സ്വദേശിനിയായ ലക്ഷ്മി അമ്മാളാണ് ഇദ്ദേഹത്തിന്റെ സഹധർമിണി. സമർത്ഥനും ഭക്തനുമായിരുന്ന ഈ കലകാരൻ ഉദരസംബന്ധമായ രോഗം മൂലം 1968-ൽ നിര്യാതനായി. മൊത്തം നാലു മലയാളചലച്ചിത്രങ്ങളാണ് രാമനാഥൻ സംവിധാനം ചെയ്തിട്ടുള്ളത്. അവ താഴെ:-

ഇദ്ദേഹം സംവിധാനം ചെയ്ത കന്നി മലയാള ചലച്ചിത്രം നാടോടികൾ ആയിരുന്നു.


</doc>
<doc id="245387" url="https://ml.wikipedia.org/wiki?curid=245387" title="ആന്റിയോ സംബോണി">
ആന്റിയോ സംബോണി

ഇറ്റാലിയൻ സ്വേച്ഛാധിപതിയായിരുന്ന ബനിറ്റോ മുസ്സോളിനിയെ വധിയ്ക്കാൻ ശ്രമിച്ച കേവലം 15 വയസ്സുമാത്രം പ്രായമുണ്ടായിരുന്ന രാഷ്ട്രീയപ്രവർത്തകനായിരുന്നു ആന്റിയോ സംബോണി.( (ഏപ്രിൽ 11, 1911 – ഒക്ടോ: 31, 1926)റോമിലെ ഫാസിസ്റ്റുകളുടെ മാർച്ചിനിടയ്ക്കായിരുന്നു വധശ്രമം. നേരിയ വ്യത്യാസത്തിൽ ശ്രമം പാളിയതിനെത്തുടർന്ന് പിടിയിലായ സംബോണിയെ അവിടെയുണ്ടായിരുന്ന ജനക്കൂട്ടം വളഞ്ഞ് മർദ്ദിച്ച് കൊലപ്പെടുത്തുകയായിരുന്നു.വിഖ്യാത ഇറ്റാലിയൻ ചലച്ചിത്രകാരനായ പാവ്ലോ പസോളിനിയുടെ പിതാവും ഒരു സൈനിക ഓഫീസറുമായ കാർലോ ആൽബർത്തോ പസോളിനിയാണ് സംബോണിയെ ആദ്യം തിരിച്ചറിഞ്ഞത്. ഈ വധശ്രമം ഫാസിസ്റ്റു സർക്കാർ കൂടുതൽ നിയന്ത്രണം ജനങ്ങളുടെ മേൽ ചെലുത്തുന്നതിനും രാഷ്ടീയമുതലെടുപ്പ് നടത്തി പ്രതിപക്ഷകക്ഷികളെ നിരോധിയ്ക്കുന്നതിനും മാധ്യമങ്ങൾക്ക്നിയന്ത്രണം ഏർപ്പെടുത്തുന്നതിനും ഒരു കാരണമാക്കി 
ബൊളോണയിലെ ഒരു തെരുവിനു സാംബോണിയുടെ പേര് പിൽക്കാലത്തു നൽകപ്പെട്ടു. ഇറ്റലിയിൽ മുസോളിനിയുടെ നേർക്കുള്ള ഈ വധശ്രമത്തെ ആസ്പദമാക്കി ഒരു ചലച്ചിത്രവും നിർമ്മിയ്ക്കപ്പെട്ടിട്ടുണ്ട്.ഫ്രാങ്കോ ലൊത്തേറിയോ ആണ് സാംബോണിയെ തിരശ്ശീലയിൽ അവതരിപ്പിച്ചത്




</doc>
<doc id="245390" url="https://ml.wikipedia.org/wiki?curid=245390" title="ആകസ്മികം">
ആകസ്മികം

ജോർജ്ജ് കിത്തു സംവിധാനം ചെയ്ത് 2012 ഡിസംബറിൽ തിയേറ്റുകളിൽ എത്തിയ ഒരു മലയാളചലച്ചിത്രമാണ് ആകസ്മികം. സിദ്ദിഖ്, ശ്വേത മേനോൻ, പ്രവീണ, ജഗതി ശ്രീകുമാർ തുടങ്ങിയവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്. ഈ ചലച്ചിത്രം നിർമിച്ചിരിക്കുന്നത് മോനു പഴയാടത്താണ്. ഈ ചലച്ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത് അനിൽ ഗോപാലനാണ്.


</doc>
<doc id="245397" url="https://ml.wikipedia.org/wiki?curid=245397" title="ബൽരാജ് സാഹ്നി">
ബൽരാജ് സാഹ്നി

പ്രമുഖ ഹിന്ദി ചലച്ചിത്ര അഭിനേതാവായിരുന്നു ബൽരാജ് സാഹ്നി (1 മേയ് 1913 – 13 ഏപ്രിൽ 1973). യുധിഷ്ഠിർ സാഹ്നി എന്നായിരുന്നു യഥാർത്ഥ പേര്. 125ൽപരം സിനിമകളിൽ അഭിനയിച്ചു. 1969 ൽ പത്മശ്രീ പുരസ്കാരം ലഭിച്ചു.
അവിഭക്ത ഇന്ത്യയിലെ റാവൽപിണ്ടിയിൽ ജനിച്ച അദ്ദേഹം ലാഹോറിലെ ഗവൺമെന്റ് കോളേജിലാണ് പഠിച്ചത്. ഇംഗ്ലീഷിൽ ബിരുദാന്ദര ബിരുദം നേടിയ അദ്ദേഹത്തിന് പത്രപ്രവർത്തകനാകാനായിരുന്നു ആഗ്രഹം. ടാഗോറിന്റെ ശാന്തിനികേതനിൽ സാഹ്നിയും ഭാര്യയും അധ്യാപകരായി. ഗാന്ധിജിയോടൊപ്പം വാർധയിലെ സേവാഗ്രാമത്തിലും കുറച്ചു നാൾ കഴിഞ്ഞു. 1940- 44 ൽ ബി.ബി.സിയിലെ ഹിന്ദി റേഡിയോ ജേർണലിസ്റ്റും സ്ക്രിപ്റ്റ് റൈറ്ററുമായി പ്രവർത്തിക്കാൻ ലണ്ടനിലേക്ക് പോയി. ബ്രിട്ടനിലെ കമ്യൂണിസ്റ്റുകാരുമായി അടുത്തു പ്രവർത്തിച്ചിരുന്ന അദ്ദേഹം ഇന്ത്യയിലേക്ക് മടങ്ങിയതിനു ശേഷം ഭാര്യ ദമയന്തിയോടൊപ്പം അന്നത്തെ കമ്മ്യൂണിസ്റ്റു പാർട്ടിയിൽ(അവിഭക്ത സി.പി.ഐയിൽ) ചേർന്നു. എ.ഐ.വൈ.എഫിന്റെ സ്ഥാപക പ്രസിഡന്റായിരുന്നു.
ഇന്ത്യൻ പീപ്പിൾസ് തിയേറ്റർ അസോസിയേഷൻ (ഇപ്റ്റ) പ്രവർത്തനങ്ങൾക്ക് നേതൃത്ത്വം നൽകി. ഇപ്റ്റയുടെ തെരുവു നാടകങ്ങൾ അവതരിപ്പിച്ചു ബംഗാൾ ക്ഷാമത്തിന്നിരയായവരെ സഹായിക്കുന്ന പ്രവർത്തനങ്ങളിൽ സജീവമായി പ്രവർത്തിച്ചു. കലാരൂപങ്ങളിലൂടെ, പ്രത്യേകിച്ചും നാടകങ്ങളിലൂടെ, രാഷ്ട്രീയ അവബോധം പരത്തുക എന്ന ലക്ഷ്യം മുൻ നിർത്തി പ്രവർത്തിച്ചു. ഇൻസാഫ് എന്ന സിനിമയിൽ അഭനയിച്ചുകൊണ്ട് ചലച്ചിത്ര രംഗത്തെത്തിയ അദ്ദേഹം കെ.എ. അബ്ബാസിന്റെ ദൂർ ചൽ, ബിമൽ റോയിയുടെ ദോ ബിഗാ സമേൻ എന്ന ചിത്രത്തിലൂടെയും ഉജ്ജ്വലമായ അഭിനയം കാഴ്ച വച്ചു. ദോ ബിഗാ സമേൻ കാൻ ചലച്ചിത്ര മേളയിൽ പുരസ്കാരം നേടുകയും ചെയ്തു. ടാഗോറിന്റെ കാബൂളിവാലയിലെ അഭിനയം അദ്ദേഹത്തിന് നിരവധി ആരാധകരെ സൃഷ്ടിച്ചു. പത്മിനി, നൂതൻ, മീനാകുമാരി, വൈജയന്തിമാല, നർഗീസ് തുടങ്ങിയ പ്രമുഖ അഭിനേതാക്കളെല്ലാം അദ്ദേഹത്തിന്റെ നായികമാരായി അഭിനയിച്ചിരുന്നു. ഗരം ഹവ"" എന്ന സിനിമയിലാണ് ആദ്ദേഹം അവസാനമായി അഭിനയിച്ചത്.

എഴുത്തുകാരനെന്ന നിലയിലും സാഹ്നി ശോഭിച്ചു. ആദ്യ കാല രചനകൾ ഇംഗ്ലീഷിലായിരുന്നെങ്കിലും പിന്നീട് പഞ്ചാബിയിലും എഴുതി. 1960 ൽ പാകിസ്താൻ സന്ദർശനത്തിനു ശേഷം 'മേരി പാകിസ്താനി സഫർ' എന്ന പുസ്തകമെഴുതി. റഷ്യൻ സന്ദർശനത്തിനു ശേഷമെഴുതിയ 'മേരി റുസി സഫർനാമ' സോവിയറ്റ് ലാന്റ് അവാർഡിനർഹമായി. മേരി ഫിലിമി ആത്മകഥ എന്ന പേരിൽ ആത്മകഥയുമെഴുതി.

ഭാര്യ ദമയന്തി ദേവിയായിരുന്നു അദ്ദേഹത്തിന്റെ ഗുഡിയ എന്ന ചിത്രത്തിലെ നായിക. പൊതുരംഗങ്ങളിൽ അദ്ദേഹത്തോടൊപ്പം തോൾ ചേർന്നു പ്രവർത്തിച്ചിരുന്ന അവർ 1947 ൽ അന്തരിച്ചു. പിന്നീട് ബന്ധുവായ സന്തോഷ് ചന്ദോക്കിനെ വിവാഹം ചെയ്തു. മകൻ പരീക്ഷിത് സാഹ്നി ചലച്ചിത്രപ്രവർത്തകനാണ്. പ്രസിദ്ധ നോവലിസ്റ്റ് ഭീഷ്മ സാഹ്നി സഹോദരനാണ്. തന്റെ സിനിമാ വരുമാനത്തിന്റെ ഏറിയ പങ്കും മുംബൈയിലെ ചേരിനിവാസികൾക്കു നൽകുകയും അവരോടൊന്നിച്ചു കഴിയുകയും ചെയ്തു.

ബിമൽ റോയ്യുടെ ദോ ബിഘാ സെമീൻ, അമിയോ ചക്രവർത്തിയുടെ സീമ, രാജേന്ദ്ര സിങ്ങ് ബേഡിയുടെ കഥയെ അടിസ്ഥാനപ്പെടുത്തിയ ഗരം കോട്ട്, ഹേമൻ ഗുപ്തയുടെ കാബൂളിവാല, യാഷ് ചോപ്രയുടെ വക്ത് എം എസ് സത്യൂവിന്റെ ഗരം ഹവ തുടങ്ങിയവ.



</doc>
<doc id="245442" url="https://ml.wikipedia.org/wiki?curid=245442" title="തച്ചോളി ഒതേനൻ (ചലച്ചിത്രം)">
തച്ചോളി ഒതേനൻ (ചലച്ചിത്രം)

1964-ൽ പുറത്തിറങ്ങിയ മലയാളചലച്ചിത്രമാണ് തച്ചോളി ഒതേനൻ. ഈ ചിത്രം ചന്ദ്രതാരാ പ്രൊഡക്ഷനു വേണ്ടി ടി.കെ. പരീക്കുട്ടി നിർമിച്ചതാണ്. വാഹിനി സ്റ്റുഡിയോയിൽ നിർമിച്ച ഇതിലെ കളരിപയറ്റുകൾ "കേരള ഭാർഗവ കളരിസെന്ററിൽ" വച്ചാണു ചിത്രീകരിച്ചത്. 1964 ജനുവരി 31-ന് പ്രദർശനം തുടങ്ങിയ ഈ ചിത്രത്തിന്റെ വിതരണാവകാശം ചന്ദ്രതാരാ പിക്ചേഴ്സിനായിരുന്നു. ഈ ചിത്രം ഏറ്റവും നല്ല മലയാളചിത്രത്തിനുള്ള നാഷണൽ ഫിലിം അവാർഡ് നേടിയിട്ടുണ്ട്.






</doc>
<doc id="245464" url="https://ml.wikipedia.org/wiki?curid=245464" title="നൂറ്റടപ്പൻ">
നൂറ്റടപ്പൻ

മുൻകാലങ്ങളിൽ ചുണ്ണാമ്പ് സൂക്ഷിക്കാൻ ഉപയോഗിച്ചിരുന്ന ഓടിൽ തീർത്ത പാത്രമാണ് നൂറ്റടപ്പൻ. ചുണ്ണാമ്പ് നൂറ് എന്ന പേരിലും അറിയപ്പെടുന്നതിനാൽ ഇതിനെ നൂറ്റടപ്പൻ എന്ന പേരു വന്നുചേർന്നു. പാത്രത്തിൽ നിന്നും ചുണ്ണാമ്പ് എടുക്കുന്നതിനായി അറ്റം ലേശം വളഞ്ഞ പിടിയോടു കൂടിയ അടപ്പും ഉണ്ടാകും. ദേശവ്യത്യാസമനുസരിച്ച് നൂറ്റുക്കുടം, ചുണ്ണാമ്പ് കുടുക്ക, നൂറ്റടപ്പ് എന്നീ പേരുകളിലും ഇത് അറിയപ്പെടുന്നു.


</doc>
<doc id="245466" url="https://ml.wikipedia.org/wiki?curid=245466" title="കടവ് (ചലച്ചിത്രം)">
കടവ് (ചലച്ചിത്രം)

എസ്.കെ. പൊറ്റെക്കാട്ടിന്റെ "കടത്തുതോണി" എന്ന ചെറുകഥയെ ആസ്പദമാക്കി എം.ടി. വാസുദേവൻ നായർ തിരക്കഥയും, സംവിധാനവും നിർവഹിച്ച് 1991ൽ പുറത്തിറങ്ങിയ ഒരു മലയാള ചലച്ചിത്രമാണ് കടവ്. സന്തോഷ് ആന്റണി, ബാലൻ കെ. നായർ, തിലകൻ, മോനിഷ തുടങ്ങിയവർ പ്രധാന വേഷങ്ങളിൽ അഭിനയിച്ച ഈ ചിത്രം നിർമിച്ചിരിക്കുന്നതും എം.ടി. വാസുദേവൻ നായരാണ്. രാജീവ് താരാനാഥാണ് ഈ ചിത്രത്തിന്റെ പശ്ചാത്തല സംഗീതം ഒരുക്കിയിരിക്കുന്നത്. ഈ ചലച്ചിത്രത്തിൽ ഗാനങ്ങൾ ഇല്ല.
പ്രാദേശിക, ദേശീയ, അന്തർദേശീയ തലങ്ങളിൽ ധാരാളം അംഗീകാരങ്ങൾ ഈ ചിത്രം നേടിയിട്ടുണ്ട്.


</doc>
<doc id="245479" url="https://ml.wikipedia.org/wiki?curid=245479" title="വിവര സിദ്ധാന്തം">
വിവര സിദ്ധാന്തം

കമ്പ്യൂട്ടർ സയൻസ്, ഇലക്ട്രിക്കൽ എഞ്ചിനീയറിങ്ങ്, ബയോ ഇൻഫർമാറ്റിക്സ് തുടങ്ങിയ ശാസ്ത്ര-സാങ്കേതിക മേഖലകളിൽ പ്രയോഗസാദ്ധ്യതകളുള്ള ഒരു ആധുനിക ഗണിതശാസ്ത്രശാഖയാണ് വിവര സിദ്ധാന്തം (ഇൻഫോമേഷൻ തിയറി). 1948-ൽ ക്ലോഡ് ഷാനൺ പ്രസിദ്ധീകരിച്ച മാത്തമാറ്റിക്കൽ തീയറി ഓഫ് കമ്മ്യൂണിക്കേഷൻ എന്ന പ്രബന്ധമാണ് ഈ ഗണിതശാസ്ത്രശാഖയുടെ ആധാരം. ക്ലോഡ് ഷാനൺ തന്നെയാണ് ഈ ശാസ്ത്രശാഖയുടെ പിതാവായി അറിയപ്പെടുന്നതും.

ഇൻഫർമേഷൻ അഥവാ വിവരം എൻട്രോപ്പി എന്ന മാനകം ഉപയോഗിച്ച് അളന്ന് നിജപ്പെടുത്താമെന്ന് പ്രസ്തുത പ്രബന്ധം പറയുന്നു. ഏതെങ്കിലും സ്രോതസ്സിൽ നിന്നും ലഭ്യമാകുന്ന ഡാറ്റയിൽ അടങ്ങിയിരിക്കുന്ന വിവരം അളക്കാൻ കഴിഞ്ഞാൽ ആ ഡാറ്റയെ എത്രമാത്രം കംപ്രസ്സ് ചെയ്യാൻ സാധിക്കുമെന്ന് അല്ലെങ്കിൽ വിശ്വസനീയമായ വിവരവിനിമയത്തിന് ശരാശരി എത്ര ബിറ്റുകൾ (ബൈനറി വിവരവിനിമയമണെങ്കിൽ) വേണമെന്ന് ഒക്കെ കണക്കാക്കാൻ ഈ സിദ്ധാന്തം സഹായിക്കുന്നു.

=ചരിത്രം=
ഷാനൻ ബെൽ ലാബട്ടറീസിന്റെ ജേണലിൽ 'എ മാത്തമാറ്റിക്കൽ തിയറി ഓഫ് കമ്യൂണിക്കേഷൻ' (A Mathematical Theory of Communication) എന്ന ലേഖനം പ്രസിദ്ധീകരിച്ചതോടെയാണു് ഈ ശാഖ ഉണ്ടായതു്. ഇതിലൂടെ ഇദ്ദേഹമാണു്വിവരസിദ്ധാന്തത്തിന്റെ ഗുണപ്രകാരവും പരിമാണപ്രകാരവുമായ അടിസ്ഥാന തത്ത്വങ്ങൾ മുൻപോട്ടു വച്ചതു്. ഷാനനിന്റെ അഭിപ്രായപ്രകാരം വിവരസിദ്ധാന്തത്തിന്റെ അടിസ്ഥാന തത്ത്വം "ഒരു ബിന്ദുവിൽ നിർമ്മിക്കപ്പെടുന്ന വിവരം അതേ പോലെയോ ഭാഗികമായ മാറ്റങ്ങളോടെയോ മറ്റൊരു ബിന്ദുവിൽ പുനർജനിപ്പിക്കുക എന്നതാണു്". 
ഇതിൽ നിന്നും 
എന്നീ ആശയങ്ങൾ രൂപപ്പെട്ടു.

=വിവരം - അളവുകൾ=
വിവരസിദ്ധാന്തം അനുസരിച്ച് വിവരം അളക്കുവാൻ സാധിക്കും. വിവരം എന്നാൽ അത് ടെക്‌സ്റ്റ്, ഓഡിയോ, വീഡിയോ, ചിത്രം അങ്ങനെ എന്തു രൂപത്തിലുമാകാം. ഒരു വിവരസ്രോതസ്സിൽ നിന്നും കിട്ടുന്ന ഡാറ്റയിൽ മിക്കപ്പോഴും അനാവശ്യമായ ആവർത്തനങ്ങൾ ഉണ്ടാകാം. അതായത് ആ ആവർത്തനങ്ങളെ ഒഴിവാക്കിയാലും ആ സ്രോതസ്സിൽ നിന്നും ലഭിക്കുന്ന വിവരം സംവേദനക്ഷമമായിരിക്കുമെന്ന് ലളിതമായി പറയാം. ഒഴിവാക്കാൻ ഇനി ആവർത്തനങ്ങൾ ഇല്ല എന്ന നിലയിൽ സ്രോതസ്സിൽ നിന്നുള്ള ഡാറ്റയെ ചുരുക്കുമ്പോൾ ലഭിക്കുന്നതെന്തോ അതാണ് ആ സ്രോതസ്സിൽ നിന്നും ഉള്ള വിവരത്തിന്റെ യഥാർത്ഥ അളവ് അഥവാ എൻട്രോപ്പി. ഇങ്ങനെ ചുരുക്കിയ ഡാറ്റയെ ബൈനറിയായി സൂക്ഷിക്കാൻ എത്ര ബിറ്റുകൾ വേണ്ടിവരുമെന്നുള്ളത് എൻട്രോപ്പിയുടെ ബിറ്റിലുള്ള അളവാണ്.

എൻട്രോപ്പി ഗണിതപരമായി അളക്കുന്നത് സംഭാവ്യതാശാസ്ത്രത്തിന്റേയും സാഖ്യികത്തിന്റേയും സഹായത്തോടെയാണ്. ഒരു വിവരസ്രോതസ്സിൽ നിന്നും ലഭിക്കുന്ന ഡാറ്റ പ്രവചനാതീതം(uncertain) ആണെങ്കിൽ അതിൽ നിന്നും ലഭിക്കുന്ന 'വിവരത്തിന്റെ അളവ്' അഥവാ എൻട്രോപ്പി കൂടുതലായിരിക്കുമെന്ന് പറയാം. മുൻകൂട്ടി കൃത്യമായി പ്രവചിക്കാവുന്ന ഡാറ്റയിൽ 'പുതിയ വിവരം' ഒന്നും അടങ്ങിയിട്ടില്ലല്ലോ. അതായത് ഒരു വിവരസ്രോതസ്സിന്റെ എൻട്രോപ്പി, അതിൽ നിന്നും ലഭിക്കുന്ന/ലഭിക്കാനിടയുള്ള ഡാറ്റയുടെ സംഭാവ്യതയുമായി ബന്ധപ്പെട്ടിരിക്കുന്നു.

=അടിസ്ഥാനസിദ്ധാന്തങ്ങൾ=
മൂന്ന് അടിസ്ഥാന സിദ്ധാന്തങ്ങളാണ് ഈ ഗണിതശാസ്ത്രശാഖയ്ക്കുള്ളത്. സോഴ്സ്കോഡിങ്ങ് സിദ്ധാന്തം, ചാനൽ കോഡിങ്ങ് സിദ്ധാന്തം, ഇൻഫർമേഷൻ കപ്പാസിറ്റി സിദ്ധാന്തം എന്നിവയാണവ.

=വിവരസിദ്ധാന്തത്തിന്റെ പ്രയോഗം ഇതര ശാസ്ത്ര ശാഖകളിൽ=
=അവലംബം=


</doc>
<doc id="245481" url="https://ml.wikipedia.org/wiki?curid=245481" title="നൈലിന്റെ ലില്ലി">
നൈലിന്റെ ലില്ലി

ദക്ഷിണാഫ്രിക്കൻ സ്വദേശിയായ ഒരു ചെടിയാണ് ആഫ്രിക്കൻ ലില്ലി (African lily). . നൈലിന്റെ ലില്ലി എന്ന പേരിലും ഈ ചെടി അറിയപ്പെടുന്നു. ദക്ഷിണാഫ്രിക്കയാണ് ജന്മദേശം. ഇന്ത്യയിൽ പൂന്തോട്ടച്ചെടിയായിട്ടാണ് ഇത് പക്ഷേ കൂടുതലായും അറിയപ്പെടുന്നത്. 60 സെ.മീ. വരെ ഉയരത്തിൽ വളരുന്ന തണ്ടിലാണ് പൂക്കൾ ഉണ്ടാകുന്നത്. വളരെ മനോഹരമായ പൂക്കളാണ് ഈ സസ്യത്തിന്റെത്. ഇളം വയലറ്റ് നിറത്തോടുകൂടിയവയാണ് പൂക്കൾ. രണ്ടോ മൂന്നോ സെന്റീമീറ്റർ വീതിയും 10 മുതൽ 35 സെ.മീ. വരെ നീളവുമുണ്ടാകും ഇലകൾക്ക്. ജൂൺ മുതൽ ആഗസ്റ്റ് വരെയാണ് സാധാരണയായി പൂവിടുന്നത്. കാലാവസ്ഥയ്ക്കനുസരിച്ച് ഇതിന് മാറ്റങ്ങൾ വരാറുണ്ട്. പൂക്കൾ ചിത്രശലഭങ്ങളെ ആകർഷിക്കുന്നു. വെളുത്ത പൂക്കളുണ്ടാകുന്ന ഇനവും ഈ സ്പീഷീസിൽ സാധാരണയായി കണ്ടുവരുന്നു. നൈലിന്റെ വെളുത്ത ലില്ലി എന്ന പേരിലാണ് ഈയിനം അറിയപ്പെടുന്നത്. 



</doc>
<doc id="245525" url="https://ml.wikipedia.org/wiki?curid=245525" title="കൊപാഹ്യൂ അഗ്നിപർവതം">
കൊപാഹ്യൂ അഗ്നിപർവതം

ചിലിയുടെയും അർജന്റീനയുടെയും തെക്കൻ പൊതു അതിർത്തിയിലാണ് കൊപാഹ്യൂ അഗ്നിപർവതം സ്ഥിതിചെയ്യുന്നത്. ആൻഡീസിലെ 2965 മീറ്റർ ഉയരമുള്ള കൊപാഹ്യൂ ഈ മേഖലയിലെ ഏറ്റവും സജീവമായ അഗ്നിപർവതങ്ങളിലൊന്നാണ്. 'കൊപാഹ്യൂ' എന്ന വാക്കിന് 'സൾഫർ ജലം' എന്നാണർത്ഥം.

2012 ഡിസംബറിലും, 27 മേയ് 2013 നും അഗ്നിപർവതം തീ തുപ്പാൻ തുടങ്ങുന്നതായി ചിലി അതിജാഗ്രതാ നിർദ്ദേശം പുറപ്പെടുവിച്ചിരുന്നു. ഇതോടെ സമീപപ്രദേശങ്ങളിലെ ആളുകളെ ഒഴിപ്പിക്കുകയുണ്ടായി. ഈ മേഖലയിലെ സജീവമായ അഗ്നിപർവ്വതങ്ങളിലൊന്നാണിത്.



</doc>
<doc id="245541" url="https://ml.wikipedia.org/wiki?curid=245541" title="നിക്കോളായ് റോറിച്ച്">
നിക്കോളായ് റോറിച്ച്

ചിത്രകാരനും,എഴുത്തുകാരനുമായ കലാ പണ്ഡിതനുമായ നിക്കോളായ് റോറിക്(ഒക്ടോ:9, 1874 – ഡിസം : 13, 1947)റഷ്യയിലെ സെന്റ് പീറ്റേഴ്സ് ബർഗിൽ ജനിച്ചു.കലാരംഗത്തും,പുരാതനവിജ്ഞാനീയത്തിലും അവഗാഹമുണ്ടായിരുന്ന റോറിക് അഭിഭാഷകവൃത്തിയിലും ഏർപ്പെട്ടിരുന്നു. 1917 ലെ റഷ്യൻ വിപ്ളവത്തിനു ശേഷം സജീവ രാഷ്ട്രീയത്തിലെ മിതവാദികളോടു മമത കാണിച്ച റോറിക് രാഷ്ട്രീയത്തിൽ ആത്മീയമൂല്യങ്ങളുടെ പങ്ക് ഉയർത്തിക്കാണിയ്ക്കുന്നതിൽ ശ്രദ്ധാലുവായിരുന്നു.രാജ്യത്തിന്റെ തനതായ കലാരൂപങ്ങളെയും,വാസ്തുശില്പങ്ങളെയും സംരക്ഷിയ്ക്കുന്നതിനും അവയെ നാശത്തിൽ നിന്നും ശിഥീലീകരണത്തിൽ നിന്നും രക്ഷിയ്ക്കുന്നതിനുമുള്ള ശ്രമങ്ങളിൽ മുഴുകുകയുമുണ്ടായി.മാക്സിം ഗോർക്കി,അലക്സാണ്ടർ ബിനോയ്സ് എന്നിവരോടൊപ്പം അദ്ദേഹം ഇക്കാര്യത്തിൽ സഹകരിച്ചിരുന്നു. രാമകൃഷ്ണന്റേയും, വിവേകാനന്ദന്റേയും ,ടാഗോറിന്റേയും ദർശനങ്ങളിൽ താത്പര്യം കാണിച്ചിരുന്ന റോറിക്കിന് പൗരസ്ത്യതത്വചിന്തയിൽ അവഗാഹമുണ്ടായിരുന്നു. റഷ്യയിൽ ബോൾഷെവിക്കുകൾ അധികാരത്തിൽ വന്നതിനുശേഷം റഷ്യയുടെ രാഷ്ടീയഭാവി ശോഭനമായതാവില്ല എന്നു വിശ്വസിച്ച റോറിക് ഭാര്യ ഹെലേനയോടും രണ്ടു മക്കളോടുമോടൊപ്പം ഫിൻലാന്റിലേയ്ക്കു താമസം മാറ്റി.തുടർന്ന് ലണ്ടനും അദ്ദേഹം സന്ദർശിച്ചു.

1925 മുതൽ 1928 വരെ നീണ്ടുനിന്ന ഒരു യാത്രയായിരുന്നു ഇത്. 9 പേർ അടങ്ങിയിരുന്ന സംഘം സിക്കിമിൽ നിന്നാണ് ഇന്ത്യയിൽ പ്രവേശിച്ചത്. ടിബറ്റിൽ പ്രവേശിച്ച ഇവർക്ക് അപ്രതീക്ഷിതമായ അനുഭവങ്ങൾ നേരിടേണ്ടിവന്നു.യാത്രാനുമതി തടഞ്ഞ ടിബറ്റൻ അധികാരികൾ അഞ്ചു മാസക്കാലം ഇവരുടെ യാത്ര നിയന്ത്രിയ്ക്കുകയും ചെയ്തു.സംഘത്തിലെ അഞ്ചുപേർ ഇക്കാലത്തു തന്നെ മരണമടഞ്ഞു.1928 ൽ ടിബറ്റ് വിടാൻ അനുമതി ലഭിയ്ക്കുകയും ഭാരതത്തിലെത്തിയ ഇവർ ഹിമാലയൻ റിസർച്ച് ഇന്സ്റ്റിറ്റ്യൂട്ട് സ്ഥാപിയ്ക്കുകയും ചെയ്തു.
1929 ൽ നോബൽ പുരസ്കാരത്തിനു പാരീസ് സർവ്വകലാശാലയാൽ റോറിക് ശുപാർശ ചെയ്യപ്പെട്ടു. തുടർന്ന്. 1932 ലും 1935ലും രണ്ടു പ്രാവശ്യം കൂടി നോബൽ പുരസ്കാരത്തിനു ശുപാർശ ചെയ്യപ്പെട്ടിരുന്നു. സാംസ്ക്കാരിക പൈതൃകങ്ങളെ സംരക്ഷിയ്ക്കുന്ന റോറിക് പാക്ട്ലോക ശ്രദ്ധയാകർഷിച്ചിരുന്നു.


</doc>
<doc id="245550" url="https://ml.wikipedia.org/wiki?curid=245550" title="അഗ്നിസാക്ഷി (ചലച്ചിത്രം)">
അഗ്നിസാക്ഷി (ചലച്ചിത്രം)

ലളിതാംബിക അന്തർജ്ജനത്തിന്റെ പ്രശസ്തമായ അഗ്നിസാക്ഷി എന്ന നോവലിനെ ആസ്പദമാക്കി ശ്യാമപ്രസാദ് സംവിധാനം ചെയ്ത് 1999ൽ തിയേറ്ററുകളിലെത്തിയ ഒരു മലയാളചലച്ചിത്രമാണ് അഗ്നിസാക്ഷി. വി.വി. ബാബു നിർമിച്ചിരിക്കുന്ന ഈ ചലച്ചിത്രത്തിൽ രജിത് കപൂർ, ശോഭന, ശ്രീവിദ്യ, മധുപാൽ തുടങ്ങിയവർ പ്രധാന വേഷങ്ങളിൽ അഭിനയിച്ചിരിക്കുന്നു. കൈതപ്രം ദാമോദരൻ നമ്പൂതിരിയാണ് ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത്.



</doc>
<doc id="245558" url="https://ml.wikipedia.org/wiki?curid=245558" title="കുറുമ്പകര">
കുറുമ്പകര

പത്തനംതിട്ട ജില്ലയിലെ അടൂർ താലൂക്കിൽ ഉൾപ്പെട്ട ഒരു ഗ്രാമമാണ് കുറുമ്പകര. ഈ ഗ്രാമം ഏനാദിമംഗലം ഗ്രാമപഞ്ചായത്തിൽ ഉൾപ്പെടുന്നു.


</doc>
<doc id="245568" url="https://ml.wikipedia.org/wiki?curid=245568" title="സാലി റൈഡ്">
സാലി റൈഡ്

അമേരിക്കയിലെ ആദ്യ ബഹിരാകാശ യാത്രികയാണ് സാലി റൈഡ് (26 മേയ് 1951 - 23 ജൂലൈ 2012). 1983ൽ ചലഞ്ചറിലാണു സാലി ബഹിരാകാശയാത്ര നടത്തിയത്. സാലി റെഡിന് മരണാനന്തര ബഹുമതിയായി രാജ്യത്തെ പരമോന്നത സിവിലിയൻ പുരസ്കാരം നൽകി ആദരിക്കുമെന്ന് പ്രസിഡൻറ് ബറാക്ക് ഒബാമ. അമേരിക്കൻ ബഹിരാകാശ പദ്ധതിക്കും, വിദ്യാഭ്യാസ മേഖലക്കും നൽകിയ സമഗ്ര സംഭാവനകൾ പരിഗണിച്ചാണ് പുരസ്കാരം.
സാലി നാലു യൂനിവേഴ്സിറ്റികളിൽ നിന്നു ബിരുദവും ഊർജതന്ത്രത്തിൽ ഡോക്ടറേറ്റും നേടിയിട്ടുണ്ട്. 1978ൽ നാസയിൽ ചേർന്നു. 1983 ജൂൺ പതിനെട്ടിലെ രാത്രിയിൽ അമേരിക്കയുടെ ‘ചലഞ്ചർ’ എന്ന പേടകത്തിൽ സാലി ബഹിരാകാശത്തെത്തുന്ന അമേരിക്കയിലെ ആദ്യ വനിതാ യാത്രികയായി. മുപ്പത്തി രണ്ടാം വയസിലാണ് സാലി ഈ നേട്ടം കൈവരിച്ചത്. 1984ൽ സാലി രണ്ടാമതും ബഹിരാകാശ യാത്ര നടത്തിയതോടെ ബഹിരാകാശത്ത് 343 മണിക്കൂർ ചെലവഴിച്ച യുഎസ് വനിതയെന്ന വിശേഷണവും സാലിയ്ക്കു സ്വന്തമായി. 1987ൽ നാസയിൽ നിന്നു വിരമിച്ചു. അർബുദ ബാധയെത്തുടർന്ന് 2012 ൽ അന്തരിച്ചു. 

താൻ ഒരു സ്വവർഗ്ഗ രതിക്കാരി ആയിരുന്നു എന്ന് തന്റെ ചരമ കുറിപ്പിലൂടെ ലോകത്തെ അറിയിച്ചിരുന്നു.



</doc>
<doc id="245570" url="https://ml.wikipedia.org/wiki?curid=245570" title="ലിൻ ഡാൻ">
ലിൻ ഡാൻ

ഒരു ചൈനീസ് ബാഡ്മിന്റൻ കളിക്കാരൻ ആണ് ലിൻ ഡാൻ . ഒളിംപിക്സ് പുരുഷ ബാഡ്മിൻറൻ സിംഗിൾസിൽ നിലവിലെ ജേതാവായ ലിൻ ഡാൻ, രണ്ടുവട്ടം ഒളിംപിക് കിരീടം നേടുന്ന ആദ്യ സിംഗിൾസ് താരമെന്ന റെക്കോർഡിനുടമയാണ്.

28-ആം വയസ്സിനുള്ളിൽത്തന്നെ ബാഡ്മിന്റണിലെ പ്രധാന മത്സരങ്ങളായ ഒളിംപിക്സ്, ലോക കപ്പ്, തോമസ് കപ്പ്, സുധിർമാൻ കപ്പ്, സൂപ്പർ സീരീസ് മാസ്റ്റേർസ് ഫൈനൽസ്, 
എഷ്യൻ ഗെയ്മസ്, ഓൾ ഇംഗ്ളണ്ട് ചാംമ്പ്യൻഷിപ്പ് എന്നിവ നേടിക്കൊണ്ട് ലിൻ സൂപ്പർ ഗ്രാന്റ്സ്ലാം തികച്ചു. ഈ കാരണത്താൽ ലിന്നിനെ ബാഡ്മിന്റണിലെ എക്കാലത്തേയും മികച്ച കളിക്കാരനായി ചിലർ വിലയിരുത്തുന്നു.

ആരാധകർ ലിന്നിനെ "സൂപ്പർ ഡാൻ" എന്നാണ് വിശേഷിപ്പിക്കുന്നത്.


</doc>
<doc id="245574" url="https://ml.wikipedia.org/wiki?curid=245574" title="ആർതർ ആഷ്">
ആർതർ ആഷ്

അമേരിയ്ക്കൻ ടെന്നീസ് കളിക്കാരനായിരുന്ന ആർതർ റോബർട്ട് ആഷ് ജൂനിയർ എന്ന ആർതർ ആഷ്അമേ രിയ്ക്കയിലെ വിർജീനിയായിലെ റിച്മണ്ടിൽ 1943 ജുലയ് 10 നാണ്ജനിച്ചത്.ഇദ്ദേഹം ആകെ 3 ഗ്രാൻഡ് സ്ളാം കിരീടങ്ങൾ നേടിയിട്ടുണ്ട്
അമേരിയ്ക്കയിൽ നിന്നുള്ള ഏറ്റവും മികച്ച കളിക്കാരനായി കരുതപ്പെട്ട ആഷ് വിംബിൾഡൺ,യു.എസ്സ് ഓപ്പൺ ,ആസ്ട്രേലിയൻ ഓപ്പൺ എന്നിവ നേടിയ ആദ്യത്തെ ആഫ്രോ അമേരിയ്ക്കൻ വംശജനുമാണ്.1980 ൽ ആഷ് സജീവ ടെന്നീസിൽ നിന്ന് വിരമിച്ചു. ഏ.ടി.പി കമ്പ്യൂട്ടർ റാങ്കിങിൽ 1976 ൽ ആഷ് 2-ം സ്ഥാനം നിലനിർത്തിയിരുന്നു.ഹാരി ഹോപ്മാൻ,ഡയ്ലി ടെലഗ്രാഫ്,വേൾഡ് ടെന്നീസ് മാഗസിൻ എന്നിവ 1975 ലെ ഒന്നാം നമ്പർ കളിക്കാരനായി ആഷിനെ തെരഞ്ഞെടുത്തിരുന്നു.
1980 കളുടെ തുടക്കത്തിൽ ഹ്രൂദയശസ്ത്രക്രിയയോടനുബന്ധിച്ച്രക്തം കുത്തിവച്ചതിലൂടെ എയിഡ്സ് അണുബാധയുണ്ടായ
ആഷ് തന്റെ രോഗബാധയെക്കുറിച്ച് ലോകത്തോട് പറയുന്നത് 1992 ൽ ആണ്.തുടർന്ന് എയിഡ്സ് രോഗം സംബന്ധിച്ച ബോധവൽക്കരണവുമായി ആഷ് പ്രവർത്തിയ്ക്കുകയും ആർതർ ആഷ് ഫൗണ്ടേഷനു രൂപം നൽകുകയും ചെയ്തു എയിഡ്സ് ബാധയെത്തുടർന്നുണ്ടായ ന്യൂമോണിയ കാരണം 1993 ഫെബ്രുവരി ആറിനു ആഷ് അന്തരിച്ചു.. 1993 ൽ ആഷിനു മരണാനന്തര ബഹുമതിയായി പ്രസിഡൻഷ്യൽ മെഡൽ (Presidential Medal of Freedom)നൽകപ്പെട്ടിട്ടുണ്ട് .


</doc>
<doc id="245576" url="https://ml.wikipedia.org/wiki?curid=245576" title="റുഡോൾഫ് ക്ലോഷ്യസ്">
റുഡോൾഫ് ക്ലോഷ്യസ്

പ്രശസ്ത ഭൌതിക ശാസ്ത്രജ്ഞനും ഗണിത ശാസ്ത്രജ്ഞനുമായിരുന്നു റുഡോൾഫ് ജൂലിയസ് ഇമ്മാനുവേൽ ക്ലോഷ്യസ്. താപഗതികം എന്ന ശാത്രശാഖയുടെ ഉപജ്ഞാതാക്കളിൽ പ്രമുഖനായി ഇദ്ദേഹത്തെ കണക്കാക്കാം.


</doc>
<doc id="245585" url="https://ml.wikipedia.org/wiki?curid=245585" title="വിക്രംസാരാഭായ് സയൻസ് സ്‌കൂൾ, കാക്കനാട്">
വിക്രംസാരാഭായ് സയൻസ് സ്‌കൂൾ, കാക്കനാട്

2014 അധ്യയന വർഷത്തിൽ പ്രവർത്തനം ആരംഭിക്കാനിരിക്കുന്ന "ഇന്ത്യയിലെ ആദ്യ സയൻസ് സ്‌കൂളാണ്" വിക്രംസാരാഭായ് സയൻസ് സ്‌കൂൾ. കൊച്ചിയിലെ കാക്കനാടുള്ള വിക്രംസാരാഭായ് സയൻസ് പാർക്കിലാണ് ഇത് പ്രവർത്തിക്കുക. ആദ്യ ഘട്ടത്തിൽ ഒന്ന് മുതൽ എട്ടു വരെ ക്ലാസ്സുകളാകും ഉണ്ടാകുക. അത്യാധുനിക ഉപകരണങ്ങൾ ഉൾപ്പെടുന്ന സയൻസ് മ്യൂസിയവും സയൻസ് ലാബും ഇവിടെയുണ്ടാകും. 



</doc>
<doc id="245587" url="https://ml.wikipedia.org/wiki?curid=245587" title="നോബുറു കരഷിമ">
നോബുറു കരഷിമ

ജപ്പാൻകാരനായ ചരിത്രകാരനും എഴുത്തുകാരനുമാണ് നോബുറു കരഷിമ (ജനനം : 24 ഏപ്രിൽ 1933). ടോക്യോ യൂണിവേഴ്‌സിറ്റിയിലെ എമെരിറ്റസ് പ്രൊഫസറാണ്. മദ്രാസ് സർവകലാശാലയിൽ ദക്ഷിണേന്ത്യൻ ചരിത്രത്തിലും ശിലാലേഖാ ശാസ്ത്രത്തിലും ഗവേഷണം നടത്തിയിട്ടുണ്ട്. മധ്യകാല ദക്ഷിണേന്ത്യയുടെ ചരിത്രത്തിലേക്ക് വെളിച്ചം വീശുന്ന നിരവധി പഠനങ്ങൾ നടത്തി. തമിഴ് സാഹിത്യത്തിലും വിദ്യാഭ്യാസമേഖലയിലും നൽകിയ സേവനത്തിന് പത്മശ്രീ ലഭിച്ചിട്ടുണ്ട്. ഇന്ത്യൻ എപ്പിഗ്രാഫിക്കൽ സൊസൈറ്റി പ്രസിഡന്റായിരുന്നു. തമിഴ് പഠനത്തിനായി പ്രവർത്തിക്കുന്ന അന്താരാഷ്ട്ര അസോസിയേഷന്റെ പ്രസിഡന്റായും പ്രവർത്തിച്ചിട്ടുണ്ട്. (ഐ.എ.ടി.ആർ) തഞ്ചാവൂരിൽ നടന്ന എട്ടാം lലോക തമിഴ് കോൺഫറൻസിന്റെ മുഖ്യ സംഘാടകനായിരുന്നു. 2009 ലെ ഒൻപതാമത് തമിഴ് കോൺഫറൻസിൽ രാഷ്ട്രീയ ഇടപെടലുകളിൽ പ്രതിഷേധിച്ച് അദ്ദേഹം വിട്ടു നിന്നു. അതേ കാരണത്താൽ ഐ.എ.ടി.ആർ പ്രസിഡന്റ് സ്ഥാനം രാജി വയ്ക്കുകയും ചെയ്തു.


</doc>
<doc id="245603" url="https://ml.wikipedia.org/wiki?curid=245603" title="മതേതര സദാചാരം">
മതേതര സദാചാരം

മത വിശ്വാസങ്ങളിൽ അധിഷ്ഠിതമല്ലാത്ത സദാചാരമൂല്യങ്ങളെയാണ് മതേതര സദാചാരം അഥവാ സെക്കുലർ മൊറാലിറ്റി എന്ന് വിശേഷിപ്പിക്കുക. മതേതര സദാചാരം മനുഷ്യന്റെ യുക്തി, അറിവ്, സഹജാവമായ ധർമ്മബോധം, നീതിബോധം, ശാസ്ത്രബോധം, ലിംഗനീതി, സമത്വം, സമാധാനം, പ്രയോജനം എന്നിവയിൽ അധിഷ്ഠിതമായിരിക്കും. അതത് പ്രദേശങ്ങളിൽ നിലനിൽക്കുന്ന സംസ്കാരവും ഈ സദാചാരബോധത്തിന്റെ ഒരു ഘടകമാകാം. 

ചരിത്രത്തിൽ ആദ്യമായി മതേതര സദാചാരത്തെക്കുറിച്ചു പ്രതിപാദിച്ചത് സോക്രട്ടീസ് ആണെന്നാണ് കരുതപ്പെടുന്നത്. പ്ലേറ്റോ രേഖപ്പെടുത്തിയ സോക്രറ്റീസിന്റെ സംഭാഷണങ്ങളിൽ ഒന്നായ യുത്തിഫ്രോയിൽ സോക്രറ്റീസ് അക്കാലത്തെ ഒരു പ്രവാചകനായ യൂത്തിഫ്രൊ പ്രോസ്പാൾടിയോസിനോട് (Εὑθύφρων Προσπάλτιος) ചോദിക്കുന്നു "ദൈവം ആജ്ഞാപിച്ച കാര്യങ്ങൾ ആയത് കൊണ്ടാണോ അവ സദാചാരമായത് അതൊ അത് സദാചാരമായത് കൊണ്ടാണോ അക്കാര്യങ്ങൾ ദൈവം മനുഷ്യനോട് ആജ്ഞാപിച്ചത്"; 

സുപ്രസിദ്ധ ഓസ്ട്രേലിയൻ സദാചാര തത്ത്വശാസ്ത്രജ്ഞനായ പീറ്റർ സിങ്ങർ ഈ വിഷയത്തിലുള്ള സോക്രറ്റീസിന്റെയും പ്ലേറ്റോയുടെയും നിലപാടുകളെ ഇപ്രകാരം വിശദീകരിച്ചു 
പത്തൊമ്പതാം നൂറ്റാണ്ടിലെ ഒരു സുപ്രസിദ്ധ സെക്കുലർ ചിന്തകനായ ചാൾസ് വാട്ട്സ് മനുഷ്യന്റെ പെരുമാറ്റചട്ടങ്ങളുടെ പ്രാഥമിക അവലംബം പ്രയോജനവാദമായിരിക്കണം എന്ന് വാദിച്ചു.


</doc>
<doc id="245611" url="https://ml.wikipedia.org/wiki?curid=245611" title="പൊന്നാന്തകര">
പൊന്നാന്തകര

പൊന്നാവീരം എന്നും അറിയപ്പെടുന്ന പൊന്നാന്തകര (പൊന്നാംതകര) 2.5മീറ്റർ വരെ ഉയരം വയ്ക്കുന്ന ഒരു കുറ്റിച്ചെടിയാണ്. . വനമേഖലകളിലെ വഴിവക്കുകളിലും സമതലപ്രദേശത്തുമെല്ലാം കണ്ടുവരുന്നു. ഔഷധഗുണമുണ്ട്. ഇലകൾ ഭക്ഷ്യയോഗ്യമാണ്. സ്വീകാര്യമല്ലാത്ത മണവും രുചിയും മാറ്റാൻ കറിവയ്ക്കുന്നതിനുമുൻപ് വെള്ളത്തിലിട്ട് തിളപ്പിക്കണം.



</doc>
<doc id="245619" url="https://ml.wikipedia.org/wiki?curid=245619" title="മലമുകളിലെ ദൈവം">
മലമുകളിലെ ദൈവം

പി.എൻ. മേനോൻ സംവിധാനം ചെയ്ത് 1983ൽ തിയേറ്ററുകളിൽ എത്തിയ ഒരു മലയാള ചലച്ചിത്രമാണ് മലമുകളിലെ ദൈവം. ഗബ്രീൽ, സുരേഷ്, ലക്ഷ്മി സുബ്രഹ്മണ്യൻ, സുധാറാണി തുടങ്ങിയവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്. ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് ജോൺസനാണ്. മികച്ച മലയാള ചലച്ചിത്രത്തിനുള്ള 1983ലെ ദേശീയ ചലച്ചിത്ര പുരസ്കാരം ഈ ചിത്രം നേടി.



</doc>
<doc id="245624" url="https://ml.wikipedia.org/wiki?curid=245624" title="ജനിതക എൻജിനീയറിങ്ങ്">
ജനിതക എൻജിനീയറിങ്ങ്

ജീവികളിൽ ജനിതകപരിഷ്കരണം വരുത്തി, പുതിയ ഉപയോഗങ്ങൾക്ക് അവയെ സജ്ജമാക്കുന്ന പ്രക്രിയയാണ് ജനിതകസാങ്കേതികവിദ്യ അഥവാ ജനിതക എൻജിനീയറിങ്ങ്. ജീവജാലങ്ങളുടെ വളർച്ചയും വികാസവും തീരുമാനിക്കുനത് അതിന്റെ ജനിതക വസ്തുവിൽ (ഡി. എൻ. എ) അടങ്ങിയട്ടുള്ള നിർദ്ദേശങ്ങൾ ആണ്. ഡി.എൻ.എ. യെ ആവശ്യമായ സ്ഥലത്തു വെച്ച് മുറിക്കുകയും അഭിലഷണീയക്രോമസോമുകളിൽ കൂട്ടിച്ചേർക്കുകയും ചെയ്യുന്ന ഈ സാങ്കേതികവിദ്യ വികസിപ്പിച്ചത് ദാനിയേൽ നാഥാൻസ്, ഹാമിൽട്ടൺ സ്മിത്ത്‌ എന്നീ ശാസ്ത്രജ്ഞർ ചേർന്നാണ് (1978-ലെ വൈദ്യശാസ്ത്ര നോബൽ സമ്മാനം ഈ മുന്നേറ്റത്തിന് ഇരുവരും പങ്കുവെച്ചു). 1986-ൽ മിന്നാമിനുങ്ങിന്റെ ജീൻ സന്നിവേശിപ്പിച്ച് തിളങ്ങുന്ന പുകയില സൃഷ്ടിച്ചു ഗവേഷകർ ലോകത്തെ അമ്പരപ്പിച്ചു.
എക്സോന്യൂക്ലിയേയ്സ്, എൻഡോന്യൂക്ലിയേയ്സ്, റെസ്ട്രിക്ഷൻ എൻഡോന്യൂക്ലിയെയ്സ് എന്നീ രാസാഗ്നികളും ഡി.എൻ.ഏ ലിഗേയ്സ്, ആൽക്കലൈൻ ഫോസ്റ്റേയ്സ് എന്നിവയും ജനിതകസാങ്കേതികവിദ്യയിൽ ഉപയോഗിക്കുന്നു. തയ്യാറാക്കപ്പെടുന്ന അഭിലഷണീയഗുണങ്ങളുള്ള ജീനിനെ കൃത്യമായി ഒരു വെക്ടർ ജീവിയിൽ ഡി.എൻ.ഏയോട് കൂട്ടിച്ചേർക്കുന്നു. വെക്ടർ എന്നറിയപ്പെടുന്ന വാഹകജീനുകൾക്ക് ലക്ഷ്യകലകളിലെ ജനിതകഘടകങ്ങളിലേയ്ക്ക് അഭിലഷണീയ ജീനുകളെ കൂട്ടിച്ചേർക്കാൻ കഴിയുന്നു.

കൃഷി, മൃഗപരിപാലനം, വൈദ്യശാസ്ത്രം തുടങ്ങിയ വ്യത്യസ്ത മേഖലയിൽ വിപ്ലവകരമായ മാറ്റങ്ങളാണ്‌ ജനിതക സാങ്കേതികവിദ്യ വരുത്താൻ പോകുന്നത്. കുത്തിവെക്കുന്നതിനു പകരം പ്രതിരോധ മരുന്നുകൾ അടങ്ങിയ ഉരുളക്കിഴങ്ങും സവാളയും മറ്റും കഴിച്ചാൽ മതിയെന്ന സ്ഥിതിയാണ് ഇതിലൂടെ സംജാതമാകുന്നത്. പാർശ്വഫലങ്ങൾ ഇല്ലാത്ത പുതിയ മരുന്നുകൾ സൂക്ഷ്മജീവികളെയും സസ്യങ്ങളെയും ഉപയോഗിച്ച് നിർമ്മിക്കാനും ജനിതക സാങ്കേതികവിദ്യ സഹായിക്കും. വർഷംതോറും ആയിരക്കണക്കിന് ആളുകളുടെ മരണത്തിനും അഞ്ചു ലക്ഷം പേരിൽ അന്ധതക്കും കാരണമാകുന്ന ജീവകം-എ യുടെ കുറവിനു ശാശ്വത പരിഹാരം എന്ന നിലയിൽ ആ ജീവകം പ്രദാനം ചെയ്യാൻ കഴിവുള്ള സുവർണ്ണ നെല്ല് ഗവേഷകർ വികസിപ്പിച്ചു. ജനിതക സാങ്കേതികവിദ്യയുടെ സാധ്യത പ്രയോജനപ്പെടുത്താൻ പോകുന്ന മറ്റൊരു മേഖലയാണ് ഭ്രൂണവിത്തുകോശങ്ങളുടെ (Embryonic stem cells) നിർമ്മാണം. പ്രമേഹവും അൽഷിമേഴ്സും പോലെ ഉള്ള രോഗങ്ങൾക്ക്‌ ഈ രംഗത്തെ തുടർ പഠനങ്ങൾ പരിഹാരമാകുമെന്ന് കരുതപ്പെടുന്നു. വിളകളിലും കന്നുകാലികളിലും ഈ സാങ്കേതിക വിദ്യ ഉപയോഗിച്ച് അവയുടെ ഉത്പാദന ശേഷി, പ്രതിരോധ ശേഷി എന്നിവ വർദ്ധിപ്പിക്കാൻ സാധിച്ചിട്ടുണ്ട്. നല്ല വശങ്ങൽ ഒത്തിരി ഉണ്ടെങ്കില്ലും ഈ സാങ്കേതിക വിദ്യ ഉപയോഗിച്ച് വികസിപ്പിച്ച വിളകൾ (ജി. എം . ഓ ) മനുഷ്യരിലും പരിസ്ഥിതിയിലും ഉണ്ടാക്കാൻ സാധ്യതയുള്ള ദൂഷ്യഫലങ്ങൾ പുർണമായി പഠനത്തിനു വിധേയമായിട്ടില്ല. മൊസാന്റോ കമ്പനി വികസിപിച്ച ബി. ടി കോട്ടൻ, ബി.ട്ടി ബ്രിഞ്ചാൾ ഇതിനു ഉദാഹരണങ്ങളാണ് .



</doc>
<doc id="245640" url="https://ml.wikipedia.org/wiki?curid=245640" title="ടി.കെ. പരീക്കുട്ടി">
ടി.കെ. പരീക്കുട്ടി

ടി.കെ. പരീക്കുട്ടി 1909-ൽ ഫോർട്ട് കൊച്ചിയിൽ ജനിച്ചു. പറയത്തക്ക വിദ്യാഭ്യാസമൊന്നും നേടിയിട്ടില്ലാത്ത ഇദ്ദേഹം ഒരു നല്ല വ്യവസായ പ്രമുഖനെന്ന പേരു സമ്പാദിച്ചു. അദ്ദേഹം ഒരു ബോട്ടുടമയും ട്രാൻസ്പോർട്ടിംഗ് കോൺട്രാക്ടറും കൂടി ആയിരുന്നു.

1952-ൽ ചന്ദ്രതാരാ പിക്ചേഴ്സ് എന്നപേരിൽ ഫിലിം വിതരണ കമ്പനി ആരംഭിച്ച് പ്രവർത്തനം തുടങ്ങി. 1954-ൽ നീലക്കുയിൽ എന്ന ചലച്ചിത്രം നിർമിച്ചുകൊണ്ട് നിർമ്മാണ രംഗത്തു പ്രവേശിച്ചു. ആ ചിത്രത്തിന് അഖിലേന്ത്യാ അടിസ്ഥാനതിൽ രണ്ടാം സ്ഥാനവും പ്രസിഡന്റിന്റെ വെള്ളി മെഡലും കിട്ടിയതോടെ അദ്ദേഹം പ്രശസ്തനായി.

ഇവയിൽ മുടിയനായ പുത്രനും, തച്ചോളി ഒതേനനും, കുഞ്ഞാലിമരയ്ക്കർക്കും, ഇന്ത്യൻ പ്രസിഡന്റിന്റെ വെള്ളി മെഡൽ കിട്ടിയിട്ടുണ്ട്.

കേരളത്തിലെ ആദ്യത്തെ 70 എം.എം തിയേറ്റർ ആയ സൈന കൊച്ചിയിൽ നിർമിച്ചത് പരീക്കുട്ടിയാണ്. ഇദ്ദേഹത്തിന് നാലു ഭാര്യമാർ ഉണ്ടായിരുന്നെങ്കിലും സന്താനങ്ങൾ ഒന്നും ഉണ്ടായിരുന്നില്ല. മനുഷ്യൻ ആദ്യമായി ചന്ദ്രനിൽ കാലുകുത്തിയ 1969 ജൂലൈ 21-ന് ഹൃദയസ്തഭനം മൂലം ഇദ്ദേഹം അന്തരിച്ചു.



</doc>
<doc id="245653" url="https://ml.wikipedia.org/wiki?curid=245653" title="കണഞ്ഞോൻ">
കണഞ്ഞോൻ

കേരളത്തിൽ സാധാരണയായി കണ്ടുവരുന്ന ഒരു മത്സ്യമാണ് കണഞ്ഞോൻ (Common rasbora). .

കേരളത്തിലെ പുഴകളിലും കുളങ്ങളിലും നെൽപ്പാടങ്ങളിലും സുലഭമായി കാണുന്ന ഒന്നാണ് കണഞ്ഞോൻ പരൽ. വാലൻസിസ്സസ 1844ൽ ശ്രീലങ്കയിൽ നിന്ന് ശേഖരിച്ച മത്സ്യങ്ങളെ അടിസ്ഥാനമാക്കിയാണ് ഇതിന് ശാസ്ത്രനാമം നൽകിയിരിക്കുന്നത്. (Valenciennes, 1844; Silva et. al., 2010). ശ്രീലങ്കയെക്കൂടാതെ ദക്ഷിണേന്ത്യൻ സംസ്ഥാനങ്ങളായ കേരളം, തമിഴ്നാട്, കർണ്ണാടകം എന്നീ സംസ്ഥാനങ്ങളിലും ഈ മത്സ്യം വിതരണം ചെയ്യപ്പെട്ടു കിടക്കുന്നു.

അപൂർവ്വമായി ഭക്ഷണത്തിനും അലങ്കാരമായും ഉപയോഗിക്കാറുണ്ട്.


</doc>
<doc id="245668" url="https://ml.wikipedia.org/wiki?curid=245668" title="ദിനോ ടൈം">
ദിനോ ടൈം

ദിനോ ടൈം അഥവാ ദിനോ മോം 2012-ൽ ഇറങ്ങിയ ഒരു ദക്ഷിണ കൊറിയൻ - അമേരിക്കൻ അനിമേഷൻ ചലച്ചിത്രം ആണ്. സീ ജെ എന്റെർറ്റൈന്മെന്റ് ആണ് ഈ ചിത്രത്തിന്റെ നിർമ്മാണം. ഇതിന്റെ സംവിധാനം നിർവഹിച്ചിരിക്കുന്നത് യൂൺ സുക് ചോയി , ജോൺ കാഫ്ക എന്നിവർ ചേർന്നാണ്.

സമയ സഞ്ചാരം വഴി ദിനോസറുകളുടെ കാലത്തിൽ എത്തിപ്പെടുന്ന മൂന്ന് കുട്ടികളുടെ സഹസ കഥ ആണ് ഇത്.



</doc>
<doc id="245672" url="https://ml.wikipedia.org/wiki?curid=245672" title="മാൻ">
മാൻ

സെർ‌വിഡായ് കുടുംബത്തിൽപ്പെടുന്ന ഒരു സസ്തനിയാണ്‌ മാൻ. ആർടിയോഡാക്ടൈല(Artiodactyla) നിര(Order)യിൽ പെടുന്നതും അതുമായി ബന്ധപ്പെട്ട കുടുംബത്തിലേയും മറ്റു ചില മൃഗങ്ങളെയും "മാൻ" എന്നു വിളിക്കാറുണ്ട്.

ഇന്ത്യയിൽ 8 തരം മാനുകളാണ് ഉള്ളത്.

കേരളത്തിൽ കലമാൻ, പുള്ളിമാൻ, കേഴമാൻ എന്നിവയെ കേരളത്തിൽ കാണുന്നു.

ഇതിനെ മലമാൻ എന്നും മ്ലാവ് എന്നും പറയാറുണ്ട്. ഇംഗ്ലീഷിൽ “സംബാർ“ (Sambar) എന്നു അറിയപ്പെടുന്നു. ഇന്ത്യയിൽ കാണുന്ന ഏറ്റവും വലിയ മാൻ ഇനം ഇതാണ്. അരണ്ട തവിട്ടുനിറത്തിൽ കാണുന്ന ഇതിനു നീണ്ട കാലുകളും ചെറിയ വാലുമാൺ. ആണിനു മാത്രമേ കൊമ്പുള്ളൂ-മൂന്ന് കവരങ്ങളുള്ള കൊമ്പ്. കേരളത്തിലെ കാടുകളും കാലാവസ്ഥയും ഇവയ്ക്ക് അനുയോജ്യമാണ്.

ചെമ്പ് നിറത്തിൽ കാണുന്ന ഈ മാനിനു ശരീരത്തിൽ വെളുത്ത പുള്ളികൾ കാണാം. ഇംഗ്ലീഷിൽ ചിറ്റൽ(chital), സ്പോറ്റെഡ് ഡീർ(spotted deer) എന്നു അറിയപ്പെടുന്നു. കേരളത്തിൽ വയനാട്, മറയൂർ, പറമ്പികുളം ഭാഗങ്ങളിൽ മാത്രമേ ഈ ജീവിയുള്ളു.

തവിട്ടു നിറം, ആണ്മാനുകളിൽ രണ്ട് കവരങ്ങളുള്ള കൊമ്പുണ്ട്. വളരെ ഉച്ചത്തിൽ കുരയ്ക്കുന്നതിനാൽ ഇംഗ്ലിഷിൽ ഇതിനെ “ബാർക്കിങ് ഡീർ“(barking deer) എന്നു വിളിക്കുന്നു.

ഇതിനെ കൂരൻ എന്നും "കൂരൻ പന്നി" എന്നും പേരുണ്ട്. തവിട്ടു നിറമുള്ള ശരീരത്തിൽ വെള്ള വരകളുണ്ട്. കാണാൻ കാട്ടുപന്നിയുടെ കുഞ്ഞിനെ പോലെ തോന്നും. ഇംഗ്ലിഷിൽ “മൌസ് ഡീർ“(mouse deer) എന്നു അറിയപ്പെടുന്നു.

കൂരമാൻ മാനിന്റെ വർഗ്ഗത്തിൽ പെട്ടവയല്ല. അവ Tragulidae എന്ന കുടുബത്തിൽ പെട്ടവയാണ്. 

കസ്തൂരിമാൻ, മാനിന്റെ വർഗ്ഗത്തിൽ പെട്ടവയല്ല. അവ Moschidae കുടുംബത്തിൽ പെട്ടവയാണ്. 

മാനുകൾക്ക് പശുകുടുംബവുമായി അടുത്ത ബന്ധമുണ്ട്. പ്രധാന വ്യത്യാസങ്ങൾ- മാനിന്റെ കൊമ്പ് പശുവിൻറേതു പോലെ പൊള്ളയല്ല. ആണ്ടോടാണ്ട് അവ പൊഴിയുകയും പുതിയത് മുളച്ചുവരുകയും ചെയ്യുന്നു. കണ്ണോട് ചേർന്ന് വലിയൊർ കണ്ണുനീർ ഗ്രന്ഥിയുണ്ട്.

വി.സദാശിവൻ രചിച്ച “വന്യജീവി പരിപാലനം”


</doc>
<doc id="245685" url="https://ml.wikipedia.org/wiki?curid=245685" title="മാദേയി വന്യജീവി സങ്കേതം">
മാദേയി വന്യജീവി സങ്കേതം

ഗോവ സംസ്ഥാനത്തുള്ള ഒരു സംരക്ഷിത പ്രദേശമാണു മാദേയി വന്യജീവി സങ്കേതം (ആംഗലേയം:"Mhadei Wildlife Sanctuary") , . 208 .5 ചതുരശ്ര കിലോമീറ്റർ വിസ്തീർണ്ണമുള്ള ഈ വന്യജീവി സങ്കേതം ഉത്തര ഗോവയിലെ സാൻഗ്വേം താലൂക്കിലാണ് സ്ഥിതിചെയ്യുന്നത്. പശ്ചിമഘട്ടത്തിലുൾപ്പെട്ട ഇവിടം ജൈവ വൈവിധ്യം കൊണ്ട് ശ്രദ്ധേയമാണ്. തദ്ദേശീയമായി ബംഗാൾ കടുവകളെ ഇവിടെ നിന്ന് കണ്ടെത്തിയതിനാൽ പ്രൊജക്റ്റ്‌ ടൈഗർ റിസർവിന്റെ ഭാഗമാണ് മാദേയി വന്യജീവി സങ്കേതം 


</doc>
<doc id="245690" url="https://ml.wikipedia.org/wiki?curid=245690" title="എസ്.എസ്. രാജൻ">
എസ്.എസ്. രാജൻ

തഞ്ചാവൂർ സ്വദേശിയായ എസ്.എസ്. രാജൻ 1919 ജൂൺ 19-ന് ജനിച്ചു. പാലക്കാട് സ്വദേശികളായ സുബ്രഹ്മണ്യ അയ്യരും ജാനകിയുമായിരുന്നു മതാപിതാക്കൾ.

ഇന്റർമീഡിയറ്റ് പാസായ രാജൻ പിന്നീട് ഭാഷാപഠനത്തിൽ ശ്രദ്ധിച്ചു ഇംഗ്ലീഷ്, ഹിന്ദി, മലയാളം, ബംഗാളി, തമിഴ്, സിംഹളം, തെലുങ്ക് ഭാഷകളിൽ പ്രാവീണ്യം നേടി. സ്നേഹസീമ തുടങ്ങി അനവധി മലയാളചിത്രങ്ങൾ സംവിധാനം ചെയ്തിട്ടുണ്ട്. ഇദ്ദേഹം ആദ്യമായി സംവിധാനം ചെയ്തത് "ഹേസ്റ്റീ ഡിസിഷൻ" എന്ന സിംഹള ചിത്രമായിരുന്നു.




</doc>
<doc id="245695" url="https://ml.wikipedia.org/wiki?curid=245695" title="ഏഷ്യൻ സിംഹം">
ഏഷ്യൻ സിംഹം

സിംഹവർഗത്തിലെ ഒരു ഉപവർഗ്ഗമാണ് ഏഷ്യൻ സിംഹം. "Panthera leo persica" എന്ന ശാസ്ത്രീയനാമത്തിൽ അറിയപ്പെടുന്ന ഇവ വംശനാശത്തിന്റെ വക്കിലാണ് "ഏഷ്യാറ്റിക് സിംഹം, പേർഷ്യൻ സിംഹം, ഇന്ത്യൻ സിംഹം" എന്നീ പേരുകളിലും ഈ ഉപകുടുംബം അറിയപ്പെടുന്നു. ടർക്കി മുതൽ ഇന്ത്യ വരെ കാണപ്പെട്ടിരുന്നു. എന്നാൽ വലിയ പ്രൈഡുകളും പകൽസമയത്തുള്ള ഇരതേടലും ഇവയെ വേട്ടക്കാർക്ക് എളുപ്പത്തിൽ കൊല്ലാൻ പറ്റുന്ന മൃഗങ്ങളാക്കി മാറ്റി. 2010-ലെ കണക്കെടുപ്പ് പ്രകാരം ഗുജറാത്ത് സംസ്ഥാനത്തെ ഗിർ വനത്തിൽ കഴിയുന്ന ഏകദേശം 441 എണ്ണം സിംഹങ്ങൾ മാത്രമാണ് ഈ ഉപവർഗ്ഗത്തിലുള്ളത്.

ഏഷ്യൻ സിംഹങ്ങൾ ആഫ്രിക്കൻ സിംഹങ്ങളെ അപേക്ഷിച്ച് അല്പം ചെറുതാണ്. ശരാശരി ആൺസിംഹത്തിന്റെ ശരീരഭാരം 175 കിലോയും പെണ്ണിന്റേത് 115 കിലോയുമാണ്.


</doc>
<doc id="245696" url="https://ml.wikipedia.org/wiki?curid=245696" title="ജുനാഗഡ്">
ജുനാഗഡ്

ഗുജറാത്ത് സംസ്ഥാനത്തിലെ ഒരു ജില്ലയും ജില്ലാ ആസ്ഥാനവുമാണ് ജുനാഗഡ് - , (, ). ഗീർനാർ കുന്നുകളുടെ താഴ്വരയിൽ സ്ഥിതിചെയ്യുന്ന ഈ പ്രദേശം ഗുജറാത്തിലെ ഏഴാമത് വലിയ നഗരം കൂടിയാണ്. സംസ്ഥാന തലസ്ഥാനമായ ഗാന്ധിനഗറിൽ നിന്നും അഹമ്മദാബാദിൽ നിന്നും 355-കിലോമീറ്റർ തെക്കുപടിഞ്ഞാറായി സ്ഥിതിചെയ്യുന്നു. പ്രാദേശിക ഭാഷയിൽ ജുനാഗഡ് എന്ന പദത്തിന് "പഴയ കോട്ട" എന്നാണർത്ഥമാക്കുന്നതു്. 


</doc>
<doc id="245702" url="https://ml.wikipedia.org/wiki?curid=245702" title="സഹോപകാരിത">
സഹോപകാരിത

രണ്ട് വ്യത്യസ്ത ജീവജാലങ്ങൾ ഇരുവർക്കും ഗുണം ലഭിക്കുന്ന തരത്തിൽ ഏർപ്പെടുന്ന ഒരു ജീവശാസ്ത്ര ബന്ധമാണ് സഹോപകാരിത (ആംഗലേയം: മൂച്വലിസം). ഒരു സ്പീഷീസിനകത്തെ ഇത്തരത്തിലുള്ള ബന്ധത്തെ പരസ്പര സഹകരണം എന്നു വിളിക്കുന്നു. സഹോപകാരിത ഒരു തരം സഹജീവനമാണ്. സഹജീവനം വിശാലമായതും സഹഭോജിത, പരാദജീവനം, സഹോപകാരിത എന്നീ ബന്ധങ്ങളെല്ലാം ഉൾക്കൊള്ളുന്നതുമാണ്. എന്നാൽ സഹോപകാരിത അതിലൊന്നു മാത്രമാണ്.

ബൊവൈൻ പോലെയുള്ള അംഗുലേറ്റകളും അവയുടെ ഉദരത്തിലുള്ള ബാക്റ്റീരിയകളും തമ്മിലുള്ള ബന്ധം സഹോപകാരിതക്ക് ഒരുദാഹരണമാണ്. ബാക്റ്റീരിയ ഉത്പാദിപ്പിക്കുന്ന സെല്ലുലേസ് അംഗുലേറ്റകളുടെ ദഹനത്തെ സഹായിക്കുന്നു. അതേ സമയം ബാക്റ്റീരിയക്ക് ഉദരത്തിൽ നിന്ന് നിരവധി പോഷകങ്ങൾ ലഭിക്കുകയും ചെയ്യുന്നു.

സഹോപകാരിതക്ക് ആവാസ വ്യവസ്ഥയിൽ പ്രധാന പങ്കാണുള്ളത്. 48%ഓളം ഭൗമ സസ്യങ്ങൾക്കും ഫംഗസുകളുമായി മൈകോറൈസൽ ബന്ധമുണ്ട്. പരാഗണം വഴിയുള്ള സഹോപകാരിതാ ബന്ധങ്ങൾ സഹ പരിണാമം പോലുള്ള പ്രതിഭാസങ്ങൾക്കും കാരണമാകുന്നു. എങ്കിലും മറ്റു ജീവശാസ്ത്ര ബന്ധങ്ങളായ ഇരപിടുത്തത്തിനേയും പരാദജീവനത്തിനേയും സംബന്ധിച്ച് സഹോപകാരിത കുറച്ചേ ചരിത്രത്തിൽ പരാമർശിക്കപ്പെട്ടിട്ടുള്ളൂ.

ഇത്തരത്തിലുള്ള സഹോപകാരിതയാണ് പ്രകൃതിയിൽ ഏറ്റവും കൂടുതലായി കാണപ്പെടുന്നത്. ഇവിടെ രണ്ട് പങ്കാളികൾ പരസ്പരം വിഭവങ്ങൾ വിൽക്കുന്നു. സസ്യങ്ങളുടെ വേരും ഫംഗസും തമ്മിലുള്ള മൈകോറൈസാ ബന്ധം ഇതിനൊരു നല്ല ഉദാഹരണമാണ്. മൈകോറൈസയിൽ സസ്യങ്ങൾ ഫംഗസുകൾക്ക് ധാന്യകങ്ങൾ നൽകുന്നു. പകരം ഫംഗസ് സസ്യങ്ങൾക്ക് ഫോസ്ഫേറ്റ്, നൈട്രജൻ സംയുക്തങ്ങൾ എന്നിവയുടെ ലഭ്യത ഉറപ്പ് വരുത്തുന്നു. പയറു വർഗ്ഗ സസ്യങ്ങളും റൈസോബിയം ബാക്റ്റീരിയയും തമ്മിലുള്ള ബന്ധവും വിഭവ - വിഭവ സഹോപകാരിതയാണ്. റൈസോബിയം പയറു ചെടിക്ക് നൈട്രജൻ ലഭ്യത ഉറപ്പ് വരുത്തുമ്പോൾ ചെടി ബാക്റ്റീരിയക്ക് ധാന്യകങ്ങൾ എത്തിക്കുന്നു.

ഇത്തരത്തിലുള്ള ബന്ധങ്ങളും പ്രകൃതിയിൽ കാണപ്പെടാറുണ്ട്. ഈ ബന്ധത്തിൽ ഒരു പങ്കാളി മറ്റൊന്നിന് വിഭവ ലഭ്യമാക്കുമ്പോൾ മറ്റേ പങ്കാളി തിരികെ ഒരു സേവനം ഉറപ്പു വരുത്തുന്നു. പരാഗണം ഇത്തരത്തിലുള്ളൊരു ബന്ധമാണ്.

പരാഗണ ബന്ധത്തിൽ പരാഗ രേണുവിന്റെ വിതരണത്തിനു (സേവനം) പകരമായി സസ്യങ്ങൾ പങ്കാളികൾക്ക് (പക്ഷികൾ, തേനീച്ചകൾ മുതലായവ) തേൻ, പൂമ്പൊടി (ഭക്ഷ്യ വിഭവം) എന്നിവ നൽകുന്നു. അഫിഡുകളും സസ്യങ്ങളും തമ്മിൽ മറ്റൊരു തരത്തിലുള്ള പരാഗണ ബന്ധവും കാണാവുന്നതാണ്.

കാക്കയും പശുവും തമ്മിലുള്ള ബന്ധവും ഇത്തരത്തിൽ പെട്ടതാണ്. കാക്ക പശുവിന്റെ പുറത്തുള്ള ചെള്ളി, പേൻ എന്നിവയെ കൊത്തിത്തിന്നുന്നു. ഇത് പശുവിനെ കീടങ്ങളിൽ നിന്ന് സംരക്ഷണവും (സേവനം) കാക്കക്ക് ഭക്ഷണവും (വിഭവം) നൽകുന്നു.

ഇത്തരത്തിലുള്ള ബന്ധങ്ങൾ പ്രകൃതിയിൽ വളരെ അത്യപൂർവ്വമാണ്. ഈ ബന്ധത്തിൽ പങ്കാളികൾ പരസ്പരം സേവനം വിൽക്കുന്നു.

സീ അനിമോണും പൊമാസെൻട്രിഡേ കുടുംബത്തിലെ അനിമോൺ മത്സ്യവും തമ്മിലുള്ള ബന്ധം ഇത്തരത്തിലുള്ള സഹോപകാരിതക്ക് ഒരുദാഹരണമാണ്. അനിമോൺ മത്സ്യത്തെ ശത്രുക്കളിൽ നിന്ന് സംരക്ഷിക്കുമ്പോൾ മത്സ്യം അനിമോണിനെ ശലഭമത്സ്യത്തിന്റെ ആക്രമണത്തിൽ നിന്ന് സംരക്ഷിക്കുന്നു.

1989ൽ ഡേവിഡ് ഹാമിൽട്ടൺ സഹോപകാരിതയെ ഗണിതശാസ്ത്ര സമവാക്യം ഉപയോഗിച്ച് വിശദീകരിച്ചു. ഇതിനായി ലോക്റ്റ-വോൾട്ടെറ സമവാക്യമാണ് ഹാമിൽട്ടൺ ഉപയോഗിച്ചത്. ലോക്റ്റ-വോൾട്ടെറ സമവാക്യത്തിൽ βM/K എന്നൊരു പദം കൂടി ചേർത്താണ് ഹാമിൽട്ടൺ ഇത് രൂപപ്പെടുത്തിയത്.

സഹോപകാരിത സമവാക്യം :
ഇവിടെ:


</doc>
<doc id="245707" url="https://ml.wikipedia.org/wiki?curid=245707" title="അയോ (ഗ്രീക്ക് പുരാണം)">
അയോ (ഗ്രീക്ക് പുരാണം)

ഗ്രീക്കു പുരാണകഥകളനുസരിച്ച് തെസ്സലിയിൽ ജനിച്ച് പിന്നീട് ഈജിപ്തിലെത്തിയ അയോ സ്യൂസിന്റെ പ്രണയിനിയായിരുന്നു.നദികളുടെ ദേവനായിരുന്ന ഇനാക്കസ് ആയിരുന്നു പിതാവ്. അതുകൊണ്ട് അയോ ജലദേവതയായും കരുതപ്പെടുന്നു.

സഖികളോടൊപ്പം കാട്ടുപൂക്കൾ പറിച്ചുകൊണ്ടിരുന്ന അയോയെ കാണാനിടയായ സ്യൂസ് അവളിൽ അനുരക്തനായി. അയോയുമായി രമിക്കാനായി സ്യൂസ് തങ്ങൾക്കു ചുറ്റും കനത്ത മൂടൽ മഞ്ഞു സൃഷ്ടിച്ചു. പട്ടാപ്പകൽ ഇത്ര കനത്ത മൂടൽ മഞ്ഞുണ്ടായതിന്റെ രഹസ്യമറിയാൻ സ്ഥലത്തെത്തിയ ഹീരയെ കബളിപ്പിക്കാനായി തത്ക്ഷണം അയോയെ ഒരു ഓമനയായ പശുക്കുട്ടിയാക്കി മാറ്റുകയും ചെയ്തു. സംശയം മുഴുവനായും മാറാഞ്ഞതിനാൽ ഹീര പശുക്കുട്ടിയേയും കൊണ്ട് സ്ഥലം വിട്ടു. പശുക്കുട്ടിക്കു കാവലിരിക്കാനായി ഹീര, നൂറു കണ്ണുകളുളള ആർഗസിനെ ഏർപ്പാടാക്കി. ആർഗസിന് ഉറങ്ങാൻ രണ്ടു കണ്ണുകൾ മതിയായിരുന്നു. ബാക്കിയുളള കണ്ണുകൾ അയോയെ നിരന്തരം വീക്ഷിച്ചുകൊണ്ടിരുന്നു. നിസ്സഹായനായ സ്യൂസ് ഹെർമീസിന്റെ സഹായം തേടി.ഹെർമീസ് ഓടക്കുഴലൂതി ആർഗസിന്റെ നൂറു കണ്ണുകളുമടച്ച് ഉറക്കിക്കിടത്തി, അയോക്ക് രക്ഷപ്പെടാനുളള വഴിയൊരുക്കിക്കൊടുത്തു. അയോ രക്ഷപ്പെട്ടെങ്കിലും ഹീര അവളെ വെറുതെ വിട്ടില്ല. അവളെ കുത്തി ഭ്രാന്തു പിടിപ്പിക്കാനായി വലിയൊരു ചെളളിനെ സൃഷ്ടിച്ചു. ഭ്രാന്തിയായ അയോ സമുദ്രത്തിൽ ചാടി. ക്രുദ്ധയായ ഹീര ആർഗസിന്റെ നൂറു കണ്ണുകളും പറിച്ചെടുത്ത് മയിലിന്റെ പീലികളെ മോടി പിടിപ്പിച്ചുവത്രെ 

ഏറെക്കാലം കഴിഞ്ഞ് യൂറോപ്പു വൻകരയിലേക്കു കടന്ന അയോ അവിടെ ശിക്ഷയനുഭവിക്കുന്ന പ്രൊമിഥ്യൂസിനെ കണ്ടു മുട്ടി.പീഡ സഹിക്ക വയ്യാതെ അവൾ ചാടിയ, ഇറ്റലിക്കും ഗ്രീസിനുമിടയിലുളള സമുദ്രം പിന്നീട് അയോണിയൻ സമുദ്രമെന്നും , ഏതു കടലിടുക്കിലൂടെ അവൾ ഏഷ്യയിലേക്കു ചാടിക്കടക്കുന്നുവോ അത് ബോസ്ഫറസ് എന്നും അറിയപ്പെടുമെന്നും ഏഷ്യയിൽ നൈൽ നദീതീരത്തെത്തിയാൽ സ്യൂസുമായുളള പുനഃസമാഗമം ഉണ്ടാകുമെന്നും പ്രോമീഥ്യൂസ് അവളെ സമാശ്വസിപ്പിച്ചു. 

അയോ നൈൽ നദീതീരത്തെത്തിയപ്പോഴേക്കും, ഹീരയുടെ കോപവും ശമിച്ചിരുന്നു. മനുഷ്യ രൂപം വീണ്ടുകിട്ടിയ അയോക്ക് സ്യൂസിലുണ്ടായ പുത്രനാണ് എപാഫസ്. ഈജിപ്തുകാർ അയോയെ ദേവതയായി അംഗീകരിച്ചു, ക്ഷേത്രങ്ങളും പണിതു. മനുഷ്യസ്ത്രീയായെങ്കിലും അയോയുടെ വെളള നിറം മാറിക്കിട്ടിയില്ല അതിനാലാണ് അയോയുടെ പൂജാരികളും ആരാധകരും ശൂഭ്രവേഷധാരികളായതെന്ന് ഓവിഡ് പറയുന്നു.

അയോയുടെ വംശജരാണ് പെർസ്യൂസ് , ഹെർക്കുലീസ്, ഈഡിപ്പസ്, എന്നിവരൊക്കെ


</doc>
<doc id="245725" url="https://ml.wikipedia.org/wiki?curid=245725" title="കേരളപ്പഴമ">
കേരളപ്പഴമ

കേരള ചരിത്രത്തെ അടിസ്ഥാനമാക്കിയുള്ള ആദ്യ മലയാള ഗ്രന്ഥമാണ് ഹെർമ്മൻ ഗുണ്ടർട്ട് രചിച്ച കേരളപ്പഴമ. 1498 ൽ തുടങ്ങി 1631 വരെയുള്ള കേരള ചരിത്രമാണ് ഈ പുസ്തകത്തിന്റെ ഉള്ളടക്കം. 1868 ൽ പശ്ചിമോദയം മാസികയിലാണ് ഇത് ആദ്യമായി പ്രസിദ്ധപ്പെടുത്തിയത്.


</doc>
<doc id="245728" url="https://ml.wikipedia.org/wiki?curid=245728" title="മലയാള രാജ്യം">
മലയാള രാജ്യം

മലയാളത്തിലെ ആദ്യ ഭൂമിശാസ്ത്രഗ്രന്ഥമാണ് ഹെർമ്മൻ ഗുണ്ടർട്ടിന്റെ മലയാള രാജ്യം. 1870 ലാണ് ഇത് പ്രസിദ്ധപ്പെടുത്തിയത്.


</doc>
<doc id="245733" url="https://ml.wikipedia.org/wiki?curid=245733" title="നസിയാ ഹസൻ">
നസിയാ ഹസൻ

പാകിസ്താനിലെ പോപ് ഗായികയും സിനിമാ പിന്നണിഗായികയും സാമൂഹ്യപ്രവർത്തകയും അഭിഭാഷകയുമായിരുന്ന നസിയാ ഹസൻ കറാച്ചിയിൽ ജനിച്ചു (3 ഏപ്രിൽ 1965 - 13 ആഗസ്റ്റ് 2000). 10 വയസ്സുള്ളപ്പോൾ ആരംഭിച്ച സംഗീതജീവിതത്തിൽ ഇന്ത്യയിലെയും പാകിസ്താനിലെയും ഏറ്റവും പ്രമുഖരായ സംഗീതജ്ഞരിൽ ഒരാളായി അവർ മാറി. ദക്ഷിണേഷ്യയിലും തെക്കു കിഴക്കനേഷ്യയിലും വ്യാപകമായ ജനപ്രീതിനേടിയ നസിയ ദക്ഷിണേഷ്യയിലെ പോപ് സംഗീതറാണി എന്ന് അറിയപ്പെട്ടു. ഇന്ത്യൻ ചിത്രമായ ഖുർബാനിയ്ക്ക് (1980) വേണ്ടി "ആപ് ജൈസാ കോയി" എന്നു തുടങ്ങുന്ന പ്രശസ്ത ഗാനം ആലപിച്ചത് നസിയാ ഹസൻ ആണ്. നസിയായുടെ ആദ്യ ആൽബം "ഡിസ്കോ ദീവാനി" ആണ്. അക്കാലത്തെ ഏറ്റവും ജനപ്രീതിയാർജ്ജിച്ച ആൽബമായിരുന്നു ഇത്. സഹോദരനും ഗായകനുമായ സൊഹൈബ് ഹസനുമായി ചേർന്ന് ആലപിച്ച ഗാനങ്ങളുടെ 6.5 കോടി റെക്കോഡുകൾ ലോകത്തെമ്പാടും അക്കാലത്ത് വിറ്റഴിഞ്ഞു. ഡ്രീമർ ദീവാനേ എന്ന ഇംഗ്ലീഷ് ഗാനത്തോടെ ബ്രിട്ടനിലെ ജനപ്രീതി ചാർട്ടുകളിൽ ഉൾപ്പെട്ട ആദ്യ പാകിസ്താനി ഗായികയായി മാറി.

അവരുടെ വിജയകരമായ സംഗീതജീവിതം 25 വർഷങ്ങളിലൂടെ കടന്നുപോയപ്പോൾ നസിയ ഹസൻ ഉപഭൂഖണ്ഡത്തിലെ ഏറ്റവും ജനപ്രീതിയുള്ള സംഗീതജ്ഞരിൽ ഒരാളായി മാറിയിരുന്നു. നിരവധി ദേശീയ, അന്തർദേശീയ അവാർഡുകൾ ഇക്കാലത്ത് അവർ കരസ്ഥമാക്കുകയും പതിനഞ്ചാം വയസ്സിൽ ഫിലിം ഫെയർ പുരസ്കാരം നേടിയെടുത്ത ആദ്യ പാകിസ്താനിയായി പരിഗണിക്കപ്പെടുകയും വളരെ ചെറുപ്പകാലത്തുതന്നെ ഈ ബഹുമതി നേടുകയെന്ന ഈ റിക്കാർഡ് ഇക്കാലവും നിലനിൽക്കുകയും ചെയ്യുന്നു. പാകിസ്താനിലെ സിവിലിയൻ ബഹുമതിയായ പ്രൈഡ് ഓഫ് പെർഫോമൻസും അവർക്കു ലഭിച്ചിരുന്നു. ചലച്ചിത്രങ്ങളിൽ പാടുന്നതു കൂടാതെ, നസിയാ ഹസ്സൻ മനുഷ്യസ്നേഹപരമായ പ്രവർത്തനങ്ങളിൽ ഏർപ്പെടുകയും 1991 ൽ യുണിസെഫ് അതിന്റെ സാംസ്കാരിക അംബാസഡർ ആയി അവരെ നിയമിക്കുകയും ചെയ്തു. 2000 ആഗസ്റ്റ് 13 ന് തന്റെ 35 ആമത്തെ വയസ്സിൽ ലണ്ടനിൽവച്ച് ശ്വാസകോശ ക്യാൻസർ കാരണമായി നസിയാ ഹസ്സൻ മരണമടഞ്ഞു

മികച്ച പിന്നണിഗായികയ്ക്കുള്ള ഫിലിംഫെയർ അവാർഡ് കരസ്ഥമാക്കിയ ആദ്യത്തെ പാകിസ്താനിയും ഏറ്റവും പ്രായം കുറഞ്ഞ വനിതയും നസിയ തന്നെയാണ്. 15 വയസ്സ് മാത്രം പ്രായമുള്ളപ്പോഴായിരുന്നു ഈ പുരസ്ക്കാരം ലഭിച്ചത്.



</doc>
<doc id="245739" url="https://ml.wikipedia.org/wiki?curid=245739" title="ഗവൺമെന്റ് ഓഫ് ഇന്ത്യ ആക്റ്റ്‌ 1858">
ഗവൺമെന്റ് ഓഫ് ഇന്ത്യ ആക്റ്റ്‌ 1858

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ഇന്ത്യയിലെ ഭരണത്തിനു പൂർണ്ണവിരാമമിടാനും, ഭരണം വിക്ടോറിയ രാജ്ഞിയുടെ കീഴിലാക്കാനും വേണ്ടി ബ്രിട്ടീഷ്‌ പാർലമെന്റ്‌ പാസാക്കിയ നിയമമാണ് ഗവൺമെന്റ് ഓഫ് ഇന്ത്യ ആക്റ്റ്‌ 1858. 

1857 ലെ ഇന്ത്യൻ ലഹള ബ്രിട്ടീഷ്‌ ഭരണത്തെ ഇന്ത്യയിൽ നിന്ന് തുരത്താനുള്ള ആദ്യത്തെ സംഘടിതശ്രമമായിരുന്നു. ഇത് ഇന്ത്യയിലെ ഭരണത്തെക്കുറിച്ച് ബ്രിട്ടിഷുകാർ പുനർവിചിന്തനം ചെയ്യുന്നതിന് ഇടയാക്കി. ബ്രിട്ടീഷ് പാർലമെന്റിൽ ഇതിനെ തുടർന്ന് ഉണ്ടായ ചർച്ചകൾ ഇന്ത്യൻ ഭരണത്തെക്കുറിച്ചുള്ള ഒരു നയരൂപീകരണത്തിനു അടിത്തറ പാകി. പാർലമെന്റ് ഇത് സംബന്ധിച് ഒരു ബിൽ കൊണ്ട് വന്നു. ഇന്ത്യയിൽ ഒരു നല്ല ഗവൺമെന്റ് സ്ഥാപിക്കാനുള്ള 1858 - ലെ ആക്റ്റ്‌ എന്ന പേരിൽ അത് നിയമമായിത്തീരുകയും ചെയ്തു. 



</doc>
<doc id="245742" url="https://ml.wikipedia.org/wiki?curid=245742" title="പ്ലാമൻ ഓറെഷാസ്കി">
പ്ലാമൻ ഓറെഷാസ്കി

ബൾഗേറിയയിലെ പ്രമുഖ രാഷ്ട്രീയ പ്രവർത്തകനും നിലവിലെ പ്രധാനമന്ത്രിയുമാണ് പ്ലാമൻ ഓറെഷാസ്കി (ജനനം :2 ഫെബ്രുവരി 1960). സാമ്പത്തികശാസ്ത്ര പ്രൊഫസറായ ഓറെഷാസ്കി, 2005 മുതൽ 2009 വരെ സോഷ്യലിസ്റ്റ് സഖ്യകക്ഷി സർക്കാരിൽ ധനമന്ത്രിയായിരുന്നു. 
2013 മെയ് 12ന് നടന്ന തെരഞ്ഞെടുപ്പിൽ, ഭരണകക്ഷിയായ ജി.ഇ.ആർ.ബി പാർടിക്കാണ് കൂടുതൽ സീറ്റ് ലഭിച്ചത്. എന്നാൽ, സർക്കാരുണ്ടാക്കാനുള്ള ഭൂരിപക്ഷത്തിന് ഇവർക്ക് സഖ്യകക്ഷികളെ കിട്ടിയില്ല. തുടർന്നാണ് രണ്ടാമത്തെ കക്ഷിയായ സോഷ്യലിസ്റ്റ് പാർടി പ്ലാമൻ ഓറെഷാസ്കിയെ, പുതിയ പ്രധാനമന്ത്രിയെ നിർദ്ദേശിച്ചത്. 


</doc>
<doc id="245744" url="https://ml.wikipedia.org/wiki?curid=245744" title="ഫ്രാങ്ക് ഗറി">
ഫ്രാങ്ക് ഗറി

പ്രമുഖ കനേഡിയൻ - അമേരിക്കൻ വാസ്തുശിൽപ്പിയാണ് ഫ്രാങ്ക് ഗറി (ജനനം :28 ഫെബ്രുവരി 1929). ലോസ് ഏഞ്ചൽസ് കേന്ദ്രീകരിച്ചു പ്രവർത്തിക്കുന്ന ഇദ്ദേഹത്തിന് പ്രിറ്റ്സ്കർ പ്രൈസ് ലഭിച്ചിട്ടുണ്ട്. ഗറിയുടെ സ്വകാര്യ വസതികളുൾപ്പെടെയുള്ള നിരവധി നിർമ്മിതികൾ ടൂറിസ്റ്റ് ആകർഷണങ്ങളാണ്.

ഗറിയുടെ പ്രമുഖ നിർമ്മിതികൾ സ്പെയിനിലെ ഗുഗൻഹീം മ്യൂസിയം, മസാചുസെറ്റ്സിലെ റേ ആൻഡ് മറിയ സ്റ്റാറ്റാ സെന്റർ, ലോസ് ഏഞ്ചൽസിലെ വാൾട്ട് ഡിസ്നി സംഗീത ശാല, വീസ്മാൻ കലാ മ്യൂസിയം, പ്രേഗിലെ നൃത്തശാലജർമ്മനിയിലെ മാർത്ത ഹെർഫോർഡ് മ്യൂസിയം, പാരീസിലെ സിനിമാത്തെ ഫ്രാൻസ് തുടങ്ങിയവയാണ്. കാലിഫോർണിയയിലെ അദ്ദേഹത്തിന്റെ സ്വകാര്യ വസതിയുടെ നിർമ്മിതിയിലൂടെയാണ് അദ്ദേഹം പ്രശസ്തനായത്. 




</doc>
<doc id="245747" url="https://ml.wikipedia.org/wiki?curid=245747" title="സഹഭോജിത">
സഹഭോജിത

ഒരു ജീവിക്ക് ഗുണം ലഭിക്കുകയും മറ്റൊന്നിന് ഗുണമോ ദോഷമോ ഇല്ലാതെ വരികയും ചെയ്യുന്ന രണ്ട് വ്യത്യസ്ത ജീവജാലങ്ങൾ തമ്മിലുള്ള ആവാസ വ്യവസ്ഥാ ബന്ധമാണ് സഹഭോജിത. (ആംഗലേയം: കമെൻസലിസം). മറ്റു ബന്ധങ്ങളായ സഹോപകാരിത (രണ്ട് പങ്കാളികൾക്കും ഗുണം), അമെൻസലിസം (ഒന്നിന് ദോഷം, മറ്റേതിന് ഗുണമോ ദോഷമോ ഇല്ല), പരാദജീവനം (ഒന്നിന് ഗുണം, മറ്റേതിന് ദോഷം) എന്നിവയുമായി സഹഭോജിതയെ താരതമ്യം ചെയ്യാവുന്നതാണ്.

ഒരേ മേശയിലിരുന്ന് ഭക്ഷണം കഴിക്കുക എന്നർത്ഥം വരുന്ന "കമെൻസൽ" എന്ന വാക്കിൽ നിന്നാണ് കമെൻസലിസം എന്ന വാക്ക് ഉത്ഭവിച്ചത്.

യാത്രാവശ്യങ്ങൾക്കല്ലാതെ ഒരു ജീവി മറ്റൊരു ജീവിയുടെ ശരീരത്തിൽ പറ്റിപ്പിടിച്ച് ഉപജീവനം നടത്തുന്ന സഹഭോജിതാ രീതിയാണ് ഫോറെസിസ് അഥവാ ഫോറെസി. ഇത് പ്രധാനമായും ആർത്രോപോഡകളിലാണ് കണ്ടു വരുന്നത്. വണ്ടുകൾ, ഈച്ചകൾ എന്നിവയുടെ ശരീരത്തിലുണ്ടാകുന്ന ചാഴികൾ, സസ്തനികളുടെയും വണ്ടുകളുടെയും ശരീരത്തിലുണ്ടാകുന്ന കപടതേളുകൾ, പക്ഷികളുടെ ശരീരത്തിലുണ്ടാകുന്ന തേരട്ടകൾ എന്നിവ ഈ തരം സഹഭോജിതക്ക് ഉദാഹരണങ്ങളാണ്.

ഒരു ജീവി മറ്റൊന്നിനെ താമസിനായി ആശ്രയിക്കുന്ന തരം സഹഭോജിതയാണ് ഇൻക്വിലിനിസം. മരപ്പൊത്തുകളിൽ താമസിക്കുന്ന പക്ഷികൾ, മറ്റു സസ്യങ്ങളിൽ വളരുന്ന മരവാഴ പോലെയുള്ള എപ്പിഫൈറ്റുകൾ എന്നിവ ഈ തരം സഹഭോജിതക്ക് ഉദാഹരണമാണ്.

ഈ സഹോപകാരിത ജീവികളെ നേരിട്ട് ബന്ധപ്പെടുത്തുന്നില്ല. ഒരു ജീവജാലം മറ്റൊന്നിന് ജീവിക്കാനാവശ്യമായ അനുകൂല സാഹചര്യം ഒരുക്കുന്നു. മൃതശരീരങ്ങളിൽ ജീവിക്കുന്ന കൃമികൾ, ഗാസ്ട്രോപോഡകളുടെ പുറംതോട് ഉപയോഗിക്കുന്ന സന്യാസി ഞണ്ട് എന്നിവ ഇത്തരം ബന്ധത്തിന് ഉദാഹരണങ്ങളാണ്.



</doc>
<doc id="245766" url="https://ml.wikipedia.org/wiki?curid=245766" title="ബിഹു">
ബിഹു

അസമിന്റെ ദേശീയോത്സവമാണ് ബിഹു. കാർഷികവൃത്തി ആരംഭിക്കുന്നതിന്റെ ആഘോഷമാണ് രൊംഗാളി ബിഹു. പുതുവത്സര ദിനമാണ് ഇത്. വർഷത്തിൽ മൂന്ന് ബിഹുവാണ് അസമുകാർ ആഘോഷിക്കുക. ഒക്ടോബർ മാസത്തിന്റെ മധ്യത്തിൽ കാതി ബിഹുവും ജനവരിയുടെ മധ്യത്തിൽ മാഗ് ബിഹുവും ഏപ്രിൽ മാസത്തിന്റെ മധ്യത്തിൽ രൊംഗാളി ബിഹുവുമാണ് ഈ ആഘോഷങ്ങൾ. കാതി ബിഹു, കൊംഗാളി ബിഹു എന്നും മാഗ് ബിഹു, ബൊഗാളി ബിഹു എന്നും രൊംഗാളി ബിഹു, ബൊഹാഗ് ബിഹു എന്നീ പേരുകളിലും വിളിക്കപ്പെടുന്നു. രൊംഗാളി ബിഹു എന്നാൽ ആനന്ദത്തിന്റെ ഉത്സവമെന്നും ബൊഗാളി ബിഹു എന്നാൽ ഭക്ഷണത്തിന്റെ ഉത്സവമെന്നും കൊംഗാളി ബിഹു എന്നാൽ പാവങ്ങളുടെ ഉത്സവം എന്നുമാണ് അർത്ഥം. രൊംഗാളി ബിഹു വിതയക്കാനുള്ള സമയം വന്നെന്ന് ഓർമപ്പെടുത്തുമ്പോൾ ഞാറ് പറിച്ചുനടാൻ കാലമായെന്ന് ഓർമപ്പെടുത്തിക്കൊണ്ടാണ് ഒക്ടോബറിൽ കൊംഗാളി ബിഹു എത്തുന്നത്. കൊയ്ത്തുകാലം അവസാനിക്കുന്ന ജനവരിയിലാണ് ബൊഗാളി ബിഹു. മൂന്ന് ബിഹുവും അസമുകാർ ഒരേ മനസ്സോടെയാണ് ആഘോഷിക്കുക.

അസമീസ് കലണ്ടറിലെ അവസാനമാസമായ ‘ചോതി’ലെ അവസാന ദിവസമാരംഭിക്കുന്ന റൊംഗാലിബിഹു ആഘോഷങ്ങൾ ഏഴുദിവസത്തോളം നീണ്ടു നില്ക്കുന്നു. ‘ബൊഹാഗ് ’ആണ് അസമിലെ പുതുവർഷത്തിലെ ആദ്യമാസം. ബൊഹാഗിൽ എത്തുന്ന ബിഹു ആയതിനാൽ റൊംഗാലിബിഹുവിനെ ബൊഹാഗ്ബിഹു എന്നും വിളിക്കാറുണ്ട്. മനുബിഹു, ഗോസായിൻബിഹു, ഹാത്ബിഹു, സെനേഹിബിഹു, മൈകിബിഹു, ബൊഹാഗ് ബിഹു, സൊറാബിഹു എന്നിങ്ങനെ ഓരോ ദിവസവും ഓരോ പേരിലാണ് ഈ ഏഴുദിവസങ്ങൾ അറിയപ്പെടുന്നത്.

ബിഹു അസമിന്റെ ദേശീയോത്സവമാണ്. അവരുടെ ഏറ്റവും പ്രധാനപ്പെട്ട ഉത്സവം. അതിപ്രാചീനകാലം മുതൽ കർഷകരായിരുന്ന ദിമാസ ജനതയുടെ ഭാഷയിൽ നിന്നാണ് ബിഹു എന്ന വാക്ക് ഉണ്ടായത്. ബ്രായ് ഷിബ്രായ് ആണ് ഇവരുടെ പരമോന്നത ദൈവം. സമൃദ്ധിയും സമാധാനവും ഉണ്ടാകണമെന്ന പ്രാർത്ഥനയോടെ കർഷകർ വർഷത്തിൽ ആദ്യമായെടുക്കുന്ന വിള ബ്രായ് ഷിബായിയ്ക്ക് സമർപ്പിക്കുന്നു. ബിഷു എന്ന വാക്ക് ലോപിച്ചാണ് ബിഹു ആയി മാറിയത്. ഇതിൽ 'ബി' എന്നാൽ ചോദിക്കുക എന്നും 'ഷു' എന്നാൽ സമാധാനവും സമൃദ്ധിയും എന്നുമാണ്. എന്നാൽ 'ബി' എന്നാൽ ചോദിക്കുക എന്നും 'ഹു' എന്നാൽ നൽകുന്ന എന്നുമാണ് അർത്ഥമെന്നും ഒരു വാദമുണ്ട്. 

വർഷത്തിൽ മൂന്ന് ബിഹുവാണ് അസമുകാർ ആഘോഷിക്കുക. ഒക്ടോബർ മാസത്തിന്റെ മധ്യത്തിൽ കാതി ബിഹുവും ജനവരിയുടെ മധ്യത്തിൽ മാഗ് ബിഹുവും ഏപ്രിൽ മാസത്തിന്റെ മധ്യത്തിൽ രൊംഗാളി ബിഹുവുമാണ് ഈ ആഘോഷങ്ങൾ. കാതി ബിഹു, കൊംഗാളി ബിഹു എന്നും മാഗ് ബിഹു, ബൊഗാളി ബിഹു എന്നും രൊംഗാളി ബിഹു, ബൊഹാഗ് ബിഹു എന്നീ പേരുകളിലും വിളിക്കപ്പെടുന്നു. രൊംഗാളി ബിഹു എന്നാൽ ആനന്ദത്തിന്റെ ഉത്സവമെന്നും ബൊഗാളി ബിഹു എന്നാൽ ഭക്ഷണത്തിന്റെ ഉത്സവമെന്നും കൊംഗാളി ബിഹു എന്നാൽ പാവങ്ങളുടെ ഉത്സവം എന്നുമാണ് അർത്ഥം. രൊംഗാളി ബിഹു വിതയക്കാനുള്ള സമയം വന്നെന്ന് ഓർമപ്പെടുത്തുമ്പോൾ ഞാറ് പറിച്ചുനടാൻ കാലമായെന്ന് ഓർമപ്പെടുത്തിക്കൊണ്ടാണ് ഒക്ടോബറിൽ കൊംഗാളി ബിഹു എത്തുന്നത്. കൊയ്ത്തുകാലം അവസാനിക്കുന്ന ജനവരിയിലാണ് ബൊഗാളി ബിഹു. മൂന്ന് ബിഹുവും അസമുകാർ ഒരേ മനസ്സോടെയാണ് ആഘോഷിക്കുക.

ഇതിൽ ഏറ്റവും പ്രധാനപ്പെട്ടത് കാർഷികവൃത്തിയുടെയും പുതുവത്സരത്തിന്റെയും ആരംഭത്തിൽ ആഘോഷിക്കുന്ന രൊംഗാളി ബിഹുവാണ്. വസന്തകാലത്തിന്റെ വരവ് അറിയിച്ചുകൊണ്ടെത്തുന്ന രൊംഗാളി ബിഹു അസമുകാർക്ക് ഏറ്റവും സന്തോഷകരമായ അനുഭവമാണ്. അന്നാണ് കർഷകർ വിത്തെറിയുന്നത്. രൊംഗാളി ബിഹു പ്രധാനമായും ഏപ്രിൽ 14നും 15നുമാണ് ആഘോഷിക്കുക എങ്കിലും ഏഴ് ദിവസം നീണ്ടുനിൽക്കുന്ന വ്യത്യസ്ത ചടങ്ങുകളുണ്ടാകും. വീട്ടിലെ സ്ത്രീകൾ അരിയും തേങ്ങയും ചേർത്ത് പിത്ത, ലരു, ജോൽപ്പൻ എന്നീ പലഹാരങ്ങൾ ബിഹു സ്‌പെഷലായി ഉണ്ടാക്കും. അരിയുണ്ട, എള്ളുണ്ട എന്നിവയും ഓരോ വീട്ടിലും ബിഹു പ്രമാണിച്ച് ഉണ്ടാക്കും.

ബിഹുവിന്റെ ആദ്യ ദിവസത്തെ ഗോരു ബിഹു എന്നാണ് വിളിക്കുന്നത്. ഗോരുബിഹു ‘ചോത് ’ മാസത്തിലെ അവസാനദിവസം ആഘോഷിക്കുന്നു. ഗോരു എന്നാൽ പശു എന്നാണർത്ഥം. പശുക്കളെ വൃത്തിയായി കുളിപ്പിച്ച് അവരെ ആരാധിക്കുന്നു. ഈ ദിവസം കന്നുകാലികളെ മഞ്ഞളും മറ്റ് ഔഷധലേപനങ്ങളുമൊക്കെത്തേച്ചു കുളിപ്പിക്കുക, കൊമ്പുകൾ കടുകണ്ണതേച്ചു മിനുക്കുക, കത്തിരിക്കയും പാവയ്ക്കയും പടവലങ്ങയുമൊക്കെ നല്കി സന്തോഷിപ്പിക്കുക തുടങ്ങിയ ചടങ്ങുകൾ നടത്തുന്നു. കുട്ടികൾ കാലികൾക്കു ചുറ്റും പാട്ടുപാടി നൃത്തം ചെയ്യുന്നു. അതിനുശേഷം അവരുടെ കഴുത്തിൽ കെട്ടിയ പഴയ കയർ മാറ്റി പുതിയ കയർ കെട്ടുകയും ദിവസം മുഴുവൻ പശുക്കളെ അവരുടെ ഇഷ്ടത്തിന് മേയാൻ വിടുകയും ചെയ്യും. ഏപ്രിൽ 14നാണ് ഇത്. 15ന് മനുഹ് ബിഹു ആഘോഷിക്കും. മനുഹ് എന്നാൽ മനുഷ്യൻ എന്നാണ് അർത്ഥം. ഈ എല്ലാവരും പുതുവസ്ത്രങ്ങളണിഞ്ഞ് നല്ല ഭക്ഷണവും കഴിച്ച് പുതുവർഷത്തെ വരവേൽക്കുന്നു. മൂന്നാമത്തെ ദിവസം ഗോസായി ബിഹുവായി ആചരിക്കുന്നു. വീടുകളിലെ പൂജാമുറികളിലെ വിഗ്രഹങ്ങൾ വൃത്തിയായി തേച്ചുകഴുകി സമൃദ്ധിയുള്ള വർഷത്തിനായി പ്രാർത്ഥിക്കുന്നു.

രൊംഗാളി ബിഹു അവന്ധ്യതയുടെ ദിവസമായും ആചരിക്കുന്നതായാണ് ഐതിഹ്യം. തങ്ങളുടെ അവന്ധ്യത ആഘോഷിക്കുന്നതിന്റെ ഭാഗമായാണ് ചെറുപ്പക്കാരികൾ നൃത്തമാടുന്നതെന്നും പഴയ കഥകൾ പറയുന്നു.

അടുത്ത നാല് ദിവസങ്ങൾ ഹാത് ബിഹു, സെനേഹി ബിഹു, മൈകി ബിഹു, രൊംഗാളി ബിഹു, സേറ ബിഹു എന്നിവ ആചരിക്കുന്നു.

ബിഹുവിനോട് അനുബന്ധിച്ച് അനവധി ആചാരങ്ങൾ കൃഷിയെ സംബന്ധിച്ച് നിലനിൽക്കുന്നു. മേജി എരിക്കൽ, ബിഹു നൃത്തം, എന്നിവ ബിഹുവിനോട് അനുബന്ധിച്ച് നടക്കുന്ന ആചാരങ്ങളാണ്.

ഒരു പിരമിഡിന്റെ ആകൃതിയിൽ വിറകിന്റെ ഒരു കൂമ്പാരത്തിനാണ് മേജി എന്നു പറയുന്നത്. രാത്രി ഗ്രാമത്തിലെ ചെറുപ്പക്കാർ ചേർന്നാണ് വിറകിന്റെ മേജി ഉണ്ടാക്കുക.രാത്രി എല്ലാ കുടുംബങ്ങളും ഒത്തുചേർന്ന് ഭക്ഷണമുണ്ടാക്കുകയും വിതരണം ചെയ്യുകയും ചെയ്യും. പിന്നീട് മധുരപലഹാരം വിതരണം ചെയ്യും. ഇതിനുശേഷം മേജിയ്ക്ക് ചുറ്റും നൃത്തം വയ്ക്കുകയും ധോൾ എന്ന വാദ്യോപകരണം കൊട്ടി പാടുകയും ചെയ്യും. ആഘോഷത്തിന് വീര്യം പകരാൻ അരിയിൽ നിന്ന് ഉത്പാദിപ്പിക്കുന്ന 'റൈസ് ബീർ' യഥേഷ്ടം വിതരണം ചെയ്യും.
പുലർച്ചെ നാല് മണിയ്ക്ക് കഠിനമായ തണുപ്പിനെപ്പോലും വകവയ്ക്കാതെ അബാലവൃദ്ധം ജനങ്ങൾ മേജിക്കു ചുറ്റും എത്തുന്നു. തലേന്ന് രാത്രി ഒരു ആഘോഷം പോലെ എല്ലാവരും ചേർന്ന് തയ്യാറാക്കിയ മേജി അവരിലൊരാൾ തീ കൊടുക്കും. ശരിക്കും ഇതോടെയാണ് രൊംഗാളി ബിഹു തുടങ്ങുന്നത്.
ആളുകൾ ചോറ് കൊണ്ടുണ്ടാക്കിയ ഉരുളകൾ തീയിലേയ്ക്ക് എറിയും. കുടുംബത്തിലെ മുതിർന്ന സ്ത്രീകൾ ഹോമകുണ്ഡം പോലെ കത്തുന്ന ആ വിറക് കൂമ്പാരത്തിന് മുന്നിൽ നമസ്‌കരിക്കും. പുതുവത്സരം നന്മയുടെയും സമൃദ്ധിയുടേതുമായിരിക്കണമേയെന്ന ഒരു നാടിന്റെ പ്രാർത്ഥനയാണത്. കാലങ്ങളായി കാർഷിക സംസ്‌കാരം ഉളളിൽ കൊണ്ടുനടക്കുന്ന ഒരു ജനത മണ്ണിനെ പ്രണമിക്കുന്നു. വരുംകാലം സമൃദ്ധിയുടെ വിളവെടുപ്പായിരിക്കുമെന്ന് അവർ ആശിക്കുന്നു. കുടുംബത്തിലെ ഏറ്റവും പുതിയ തലമുറയ്ക്ക് ജീവിതത്തിൽ നന്മയുടെയും നേരിന്റെയും ആ വെളിച്ചം പകരാൻ, ഇനിയും എത്രയോ കാതം നടന്നുതീർക്കാനുള്ള അവർക്ക് ഇത് പ്രചോദനമാകാൻ, അവരെക്കൂടി ആ മുഹൂർത്തത്തിന് സാക്ഷിയാക്കുന്നു. മണ്ണിനെ സ്വന്തം ആത്മാവെന്ന പോലെ കാത്തുസൂക്ഷിക്കുന്ന ഒരു സമൂഹത്തിന്റെ അഞ്ജലിയാണത്.

ബിഹു നൃത്തം അതിമനോഹരമാണ്. ഇരുപതിലധികം മിനിറ്റ് നീണ്ടുനിൽക്കുന്ന ഈ നൃത്തം പുതുവർഷത്തെ വരവേറ്റുകൊണ്ടുള്ള ഉണർത്തുപാട്ടാണ്. ബിഹുവിന് പാടുന്ന ഗീതങ്ങൾ ഭൂമിദേവിയെ ഉത്തേജിതയാക്കുകയും അങ്ങനെ നല്ല വിളവ് ലഭിക്കുമെന്നുമാണ് കർഷകരുടെ വിശ്വാസം. നാടോടിനൃത്തത്തിന്റെ നിറവും താളവും ഈ നൃത്തത്തിന്റെ പ്രത്യേകതയാണ്. ബിഹുവിനോടനുബന്ധിച്ചുള്ള പാട്ടുകൾ നാടോടിപ്പാട്ടുകളാണ്. പ്രണയഗാനങ്ങളാണ് ഇവ. ഓരോ ഗ്രാമത്തിലും ചെറുപ്പക്കാർ ബിഹു വസ്ത്രങ്ങളുമണിഞ്ഞ് നൃത്തം ചെയ്യുന്നു. ഇത് മുകോളി ബിഹു(തുറന്ന ബിഹു) എന്ന പേരിലാണ് അറിയപ്പെടുന്നത്. ബിഹു ഗാനങ്ങൾ എല്ലാ തരം ആളുകൾക്കും പ്രിയമുള്ളതാണ്. ഈ ഗാനങ്ങളുടെ ഭാഷ കാലാകാലങ്ങളിൽ മാറിക്കൊണ്ടിരിക്കും. പ്രാസം ഒപ്പിച്ചുള്ള ഈരടികളിൽ ഓരോ ഈരടിയും വ്യത്യസ്ത ഭാവങ്ങൾ ഉൾക്കൊളളുന്നവയാണ്. ലളിതമായ ഭാഷയും നാടോടി സംഗീതവും ഇതിനെ ഏറെ ജനപ്രിയമാക്കുന്നു. അസമീസ് സാഹിത്യത്തെ ബിഹു ഗാനങ്ങൾ ഏറെ സ്വാധീനിച്ചിട്ടുണ്ട്.
ബിഹു നൃത്തത്തിൽ നർത്തകരും സംഗീതജ്ഞരുമാണ് ആദ്യം വേദിയിലെത്തുക. പിന്നീട് നർത്തകികളെത്തുമ്പോൾ ആദ്യമെത്തിയ നർത്തകർ നർത്തകികളുടെ ഇടയിൽ കലർന്ന് നൃത്തം ചെയ്യും. ധോൾ എന്ന പേരുള്ള വാദ്യോപകരണം ബിഹു നൃത്തത്തിൽ ഏറെ പ്രാധാന്യമുള്ളതാണ്. ബിഹു നൃത്തത്തിനോടൊപ്പം പാടുന്ന പാട്ടുകൾ പുതുവത്സരത്തെ വരവേൽക്കുന്നു എന്ന അർത്ഥം വരുന്നതുമുതൽ ഒരു കർഷകന്റെ നിത്യജീവിതമോ അസമിനെ മുൻകാലങ്ങളിൽ ആക്രമിച്ചവരെക്കുറിച്ചോ ഇപ്പോഴത്തെ രാഷ്ട്രീയ-സാമൂഹിക പ്രശ്‌നങ്ങളെക്കുറിച്ച് ഹാസ്യാത്മകമായോ അവതരിപ്പിക്കുന്നവയായിരിക്കും.

തലേന്ന് രാത്രി മേജി ഉണ്ടാക്കുമ്പോൾ എല്ലാ കുടുംബങ്ങളും ഒത്തുചേർന്ന് ഭക്ഷണമുണ്ടാക്കുകയും വിതരണം ചെയ്യുകയും ചെയ്യും. പിന്നീട് മധുരപലഹാരം വിതരണം ചെയ്യും. ഇതിനുശേഷം മേജിയ്ക്ക് ചുറ്റും നൃത്തം വയ്ക്കുകയും ധോൾ എന്ന വാദ്യോപകരണം കൊട്ടി പാടുകയും ചെയ്യും. ആഘോഷത്തിന് വീര്യം പകരാൻ അരിയിൽ നിന്ന് ഉത്പാദിപ്പിക്കുന്ന 'റൈസ് ബീർ' യഥേഷ്ടം വിതരണം ചെയ്യും. 

പുലർച്ചെ മേജി എരിച്ചതിനു ശേഷം, ഓരോ വീട്ടിലുമുണ്ടാക്കിയ വിവിധ തരം ഭക്ഷണ പദാർത്ഥങ്ങൾ എല്ലാവർക്കുമായി വിതരണം ചെയ്യും. ഹൃദയം കൊണ്ടാണ് അവർ ഭക്ഷണം പാകം ചെയ്യുന്നതും അത് വിതരണം ചെയ്യുന്നതും. മറ്റുള്ളവർ ഭക്ഷണം കഴിക്കുമ്പോഴാണ് അവരുടെ മനസ്സും വയറും നിറയുന്നത്. ഭക്ഷണം കൊടുക്കുന്നതും ഒരു കലയാണ്, സ്‌നേഹമാണ്. ഒരു പ്രദേശത്തെ ഒട്ടേറെ കുടുംബങ്ങൾ ചേർന്നാണ് ഇതെല്ലാം ചെയ്യുക. അതുപോലെത്തന്നെ ഓരോ വീട്ടിലും ഉണ്ടാക്കുന്ന ഭക്ഷണവും അവർ പരസ്പരം വിതരണം ചെയ്യുന്നു.

ഒട്ടു മിക്ക ഭക്ഷണത്തിലും മാസം അടങ്ങിയിരിക്കും. പന്നിയിറച്ചിയാണ് അസമുകാരുടെ ഏറ്റവും വിശിഷ്ടമായ ഭോജ്യം. അതുപോലെത്തന്നെ മീനും അസമുകാർ ആസ്വദിച്ച് കഴിക്കും. വീട്ടിലെ എല്ലാ മരങ്ങളും മുളയുടെ തണ്ടുകളിൽ കെട്ടിവെച്ചിരിക്കും. അതിനുശേഷം ദിവസം മുഴുവനെ കാളപ്പോര്, കോഴിപ്പോര് തുടങ്ങിയ മത്സരങ്ങൾ നടക്കും.

അസ്സമുകാർ പരമ്പരാഗതമായി ഉപയോഗിക്കുന്ന ഒരു വസ്ത്രമാണ് ഗമോസ അല്ലെങ്കിൽ ഗമോച്ച. പുലർച്ചെ ബിഹുവൻ എന്നും ഗമോച്ച എന്നുമൊക്കെ അറിയപ്പെടുന്ന പുതുവസ്ത്രം മുതിർന്നവർക്കു നല്കി അനുഗ്രഹം വാങ്ങുന്നു. ചിത്രപ്പണികളോടുകൂടിയ വെളുത്ത തുണിയാണ് ഗാമോസ. കേരളത്തിലെ നേര്യതുപോലെയാണ് വെളളനിറത്തിൽ ചുവന്ന ചിത്രത്തുന്നലുകളുള്ള ഈ വസ്ത്രം തോളിലിടാനും തലയിൽ കെട്ടാനുമൊക്കെ ഉപയോഗിക്കുന്നു. അസമിലെ വീടുകളിലെത്തുന്ന അതിഥികൾക്കു ‘ഗമോച്ച’ നല്കുന്ന പതിവുണ്ട്.
കുട്ടികൾക്കു പുതിയ ഉടുപ്പുകൾ നല്കുന്ന പതിവുമുണ്ട്.

ഭാരതത്തിലെ കാർഷികപഞ്ചാംഗത്തിലെ ആദ്യദിനമാണ്‌ കേരളത്തിൽ വിഷു ആയി ആഘോഷിക്കുന്നത്‌.. ഭാരതത്തിലെമ്പാടും ഇതേ ദിവസം ആഘോഷങ്ങൾ ഉണ്ട്. വൈശാഖമാസത്തിലെ ബൈഹാഗ്‌ ആണ്‌ ബിഹു. അന്നേ ദിവസം കാർഷികോത്സവത്തിനു പുറമെ നവവത്സരവും, വസന്തോത്സവവും എല്ലാമായി ആഘോഷിക്കുന്നു. കൃഷിഭൂമിപൂജ, ഗോപൂജ, ബന്ധുക്കൾക്കും സുഹൃത്തുക്കൾക്കും സമ്മാനങ്ങൾ നൽകുക, സംഘനൃത്തം എന്നിവയെല്ലാം ബിഹുവിന്റെ ഭാഗമാണ്‌. കൃഷിയിടങ്ങളിലെ പൊലിപ്പാട്ടും, വളർത്തുമൃഗങ്ങളെ കണികാണിക്കലും, കൈനീട്ടം നൽകലും വിഷുവിൽ ഉണ്ട്.

ബീഹാറിലെ ആഘോഷത്തിനും ബൈഹാഗ്‌ എന്നാണ്‌ പറയുക. പഞ്ചാബിൽ ഇതേ സമയം വൈശാഖിയും തമിഴ്‌നാട്ടിൽ പുത്താണ്ടും ആഘോഷിക്കുന്നു. കർണാടകയിലും ആന്ധ്രാപ്രദേശിലും ഇക്കാലത്ത്‌ ഉഗാദി എന്ന ആഘോഷം കൊണ്ടാടുന്നു. യുഗ-ആദി ആണ്‌ ഉഗാദി ആയത്‌, അർത്ഥം ആണ്ടുപിറപ്പ്‌ എന്നു തന്നെ.


</doc>
<doc id="245771" url="https://ml.wikipedia.org/wiki?curid=245771" title="അമ്മു">
അമ്മു

1965-ൽ പുറത്തിറങ്ങിയ മലയാളചലച്ചിത്രമാണ് അമ്മു. പി.എ. വര്യരുടെ "സാഹിത്യ അക്കാടമി അവാർഡ്" നേടിയ നേടിയ"ചവിട്ടികുഴച്ച മണ്ണ്" എന്ന നാടകമാണ് വാസന്തി ചിത്രയുടെ ബാനറിൽ എം. കേശവൻ നിർമിച്ച അമ്മു. ജോളിഫിലിംസ് വിതരണം ചെയ്ത ഈ ചിത്രം 1965 മേയ് 7-ന് പ്രദർശനം ആരംഭിച്ചു.





</doc>
<doc id="245822" url="https://ml.wikipedia.org/wiki?curid=245822" title="കാവ്യമേള">
കാവ്യമേള

എം. കൃഷ്ണൻ നായരുടെ സംവിധാനത്തിൽ 1965 ഒക്ടോബറിൽ തിയേറ്ററുകളിൽ എത്തിയ മലയാളചലച്ചിത്രമാണ് കാവ്യമേള. ടി.ഇ. വാസുദേവൻ നിർമിച്ച ഈ ചിത്രത്തിൽ പ്രേം നസീർ, ഷീല, അടൂർ ഭാസി തുടങ്ങിയവരാണ് മുഖ്യവേഷങ്ങളിൽ അഭിനയിച്ചിരിക്കുന്നത്. വയലാർ രാമവർമ്മ ഗാനരചന നിർവഹിച്ച ഈ ചിത്രത്തിൽ സംഗീതസംവിധാനം നിർവഹിച്ചിരിക്കുന്നത് വി. ദക്ഷിണാമൂർത്തിയാണ്. ഈ ചിത്രം 1966ലെ മികച്ച മലയാളചലച്ചിത്രത്തിനുള്ള ദേശീയപുരസ്കാരം നേടി.


</doc>
<doc id="245829" url="https://ml.wikipedia.org/wiki?curid=245829" title="കരകാണാക്കടൽ">
കരകാണാക്കടൽ

കെ.എസ്. സേതുമാധവന്റെ സംവിധാനത്തിൽ 1971 സെപ്റ്റംബറിൽ തിയേറ്റുകളിലെത്തിയ മലയാളചലച്ചിത്രമാണ് കരകാണാക്കടൽ. ഹരി പോത്തൻ നിർമിച്ച ഈ ചിത്രത്തിൽ സത്യൻ, മധു, ശങ്കരാടി, ജയഭാരതി, കവിയൂർ പൊന്നമ്മ തുടങ്ങിയവരാണ് പ്രധാന വേഷങ്ങളിൽ അഭിനയിച്ചിരിക്കുന്നത്. ഈ ചിത്രത്തിലെ ഗാനങ്ങൾ രചിച്ചിരിക്കുന്നത് വയലാർ രാമവർമ്മയും സംഗീതസംവിധാനം നിർവഹിച്ചിരിക്കുന്നത് ദേവരാജൻ മാസ്റ്ററുമാണ്. മികച്ച മലയാളചലച്ചിത്രത്തിനുള്ള 1972ലെ ദേശീയ ചലച്ചിത്രപുരസ്കാരം ഈ ചിത്രം നേടി. 


</doc>
<doc id="245857" url="https://ml.wikipedia.org/wiki?curid=245857" title="കരു">
കരു

തെക്കെപശ്ചിമഘട്ടത്തിൽ കാണുന്ന ഒരു കുറ്റിച്ചെടിയാണ് കരിഞ്ചോര എന്നും അറിയപ്പെടുന്ന കരു. . ബഹുവർഷവള്ളിച്ചെടിയാണ്. ഇന്ത്യൻ തദ്ദേശവാസിയായ ഈ ചെടി അപൂർവമായേ കാണുന്നുള്ളൂ.



</doc>
<doc id="245861" url="https://ml.wikipedia.org/wiki?curid=245861" title="ഈര">
ഈര

പശ്ചിമഘട്ടതദ്ദേശവാസിയായ ഒരു വൃക്ഷമാണ് ഈര എന്നറിയപ്പെടുന്ന ഒരുതരം ചേര്. . 12 മീറ്ററോളം ഉയരം വയ്ക്കുന്ന ഈ മരം 1100 മീറ്റർ വരെ ഉയരമുള്ള വനങ്ങളിലെ അടിക്കാടുകളായി കാണപ്പെടുന്നു.

പുതുതായി കണ്ടെത്തിയ ഒരുതരം ഈരയായ Nothopegia beddomei Gamble var. wynaadica Ellis & Chandra എന്ന സ്പീഷീസ് വംശനാശഭീഷണിയുള്ളതാണ്.



</doc>
<doc id="245862" url="https://ml.wikipedia.org/wiki?curid=245862" title="ഏനാദിമംഗലം">
ഏനാദിമംഗലം

പത്തനംതിട്ട ജില്ലയിലെ അടൂർ താലൂക്കിലെ പറക്കോട് ബ്ലോക്കിൽ ഉൾപ്പെടുന്ന ഒരു ഗ്രാമമാണ് ഏനാദിമംഗലം. 2001 സെൻസസ് പ്രകാരം ഈ ഗ്രാമത്തിൽ 20252 പേർ വസിക്കുന്നുണ്ട്. ഈ ഗ്രാമത്തിന്റെ സമീപത്തുള്ള പട്ടണങ്ങൾ അടൂരും, പത്തനാപുരവുമാണ്. ഏറ്റവും അടുത്തുള്ള വിമാനത്താവളം തിരുവനന്തപുരം അന്താരാഷ്ട്ര വിമാനത്താവളമാണ്. ഏനാദിമംഗലം ഗ്രാമപഞ്ചായത്താണ് ഈ ഗ്രാമത്തിന്റെ പ്രാദേശിക ഭരണം നിർവഹിക്കുന്നത്. ഈ ഗ്രാമത്തിൽ 9 വാർഡുകളാണ് ഉള്ളത്;
പുരാതനകാലം മുതൽക്ക് ചെന്നീർക്കര രാജവംശത്തിന്റേയും, തുടർന്ന് കായംകുളം രാജവംശത്തിന്റെയും അധീനതയിൽപ്പെട്ട പ്രദേശമായിരുന്നു ഏനാദിമംഗലം എന്ന് പരക്കെ വിശ്വസിച്ചുപോരുന്നു. ഏനാദിമംഗലം എന്ന സ്ഥലനാമത്തിന്റെ ഉത്ഭവത്തെക്കുറിച്ച് പല ഐതിഹ്യങ്ങളും നിലവിലുണ്ട്, പണ്ട് ഈ ഗ്രാമം ഏനാദികളുടെ(ഈഴവരിൽ പെട്ട ഒരു വിഭാഗം) വാസസ്ഥലം ആയിരുന്നെന്നും അങ്ങനെയാണ് ഈ ഗ്രാമത്തിന് ഈ പേര് ലഭിച്ചതെന്നുമാണ് ഒരു ഐതിഹ്യം. മുമ്പ് ഈ നാട് ഭരിച്ചിരുന്ന കായംകുളം രാജാവിന്റെ സേനാനായകനായിരുന്ന ഏനാദി ഉണ്ണിത്താൻ എന്ന ആളിന്റെ പേരിൽനിന്നാണ് ഏനാദിമംഗലം എന്ന സ്ഥലനാമമുണ്ടായത് എന്നാണ് മറ്റൊരു അഭിപ്രായം .


</doc>
<doc id="245865" url="https://ml.wikipedia.org/wiki?curid=245865" title="മാഞ്ചേര്">
മാഞ്ചേര്

തെക്കേഇന്ത്യയിലെ തദ്ദേശവാസിയായ ഒരു മരമാണ് ചോരപ്പാല അഥവാ മാഞ്ചേര്. . 15 മീറ്റർ വരെ ഉയരം വയ്ക്കുന്ന ഈ മരം നനവാർന്നതും വരണ്ടതുമായ നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. വംശനാശഭീഷണിയുണ്ട്.



</doc>
<doc id="245868" url="https://ml.wikipedia.org/wiki?curid=245868" title="നായ്‌ച്ചേര്">
നായ്‌ച്ചേര്

പശ്ചിമഘട്ടതദ്ദേശവാസിയായ ഒരു മരമാണ് നായ്‌ച്ചേര്. . ഉയരം കുറഞ്ഞ നിത്യഹരിത-അർദ്ധനിത്യഹരിതവനങ്ങളിലെ അടിക്കാടുകളായി കാണുന്നു. കായ തിന്നാൻ കൊള്ളാം, തടി ഫർണിച്ചറിന് ഉപയോഗിക്കുന്നു.



</doc>
<doc id="245873" url="https://ml.wikipedia.org/wiki?curid=245873" title="അവുക്കാരം">
അവുക്കാരം

പശ്ചിമഘട്ടതദ്ദേശവാസിയായ ഒരു ചെറുമരമാണ് അവുക്കാരം. . 5 മീറ്റർ വരെ ഉയരം വയ്ക്കും. 1200 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="245875" url="https://ml.wikipedia.org/wiki?curid=245875" title="വല്ലീറ്റ">
വല്ലീറ്റ

ബഹുവർഷിയായ ഒരിനം ചെറുമുളയാണ് വല്ലീറ്റ.. അരുവികളുടെ ഓരത്ത് കാണുന്നു. പേപ്പർ പൾപ്പിനും കൊട്ടയുണ്ടാക്കാനും കാലിത്തീറ്റയായും ഉപയോഗിക്കുന്നു.



</doc>
<doc id="245883" url="https://ml.wikipedia.org/wiki?curid=245883" title="അരയാമ്പൂ">
അരയാമ്പൂ

തെക്കെപശ്ചിമഘട്ടതദ്ദേശവാസിയായ ഒരു പുൽച്ചെടിയാണ് ആരമ്പൂ അഥവാ അരയാമ്പൂ. . 8 മീറ്റർ വരെ ഉയരം വയ്ക്കും.



</doc>
<doc id="245903" url="https://ml.wikipedia.org/wiki?curid=245903" title="ഹാരി പോട്ടർ ആന്റ് ദ ഫിലോസഫേഴ്സ് സ്റ്റോൺ (ചലച്ചിത്രം)">
ഹാരി പോട്ടർ ആന്റ് ദ ഫിലോസഫേഴ്സ് സ്റ്റോൺ (ചലച്ചിത്രം)

ക്രിസ് കൊളംബസ് സംവിധാനം ചെയ്ത് വാർണർ ബ്രോസ് വിതരണത്തിനെത്തിച്ച ഒരു കാൽപനിക കഥാ ചലച്ചിത്രമാണ് ഹാരി പോട്ടർ ആന്റ് ദ ഫിലോസഫേഴ്സ് സ്റ്റോൺ (ഇന്ത്യ, പാകിസ്താൻ, ശ്രീലങ്ക, അമേരിക്ക എന്നിവിടങ്ങളിൽ ഹാരി പോട്ടർ ആന്റ് ദ സോഴ്സ്സെറേഴ്സ് സ്റ്റോൺ). 2001ൽ ഇറങ്ങിയ ഈ ചലച്ചിത്രം ഇതേ പേരിലുള്ള ജെ.കെ. റൗളിംഗ് നോവലിന്റെ ചലച്ചിത്രാവിഷ്കാരമാണ്. ഹാരി പോട്ടർ ചലച്ചിത്ര പരമ്പരയിലെ ആദ്യ ചിത്രമായ ഇതിന്റെ തിരക്കഥ എഴുതിയത് സ്റ്റീവ് ക്ലോവ്സും നിർമ്മിച്ചത് ഡേവിഡ് ഹേമാനുമാണ്. ഡാനിയൽ റാഡ്ക്ലിഫ്, റൂപെർട്ട് ഗ്രിന്റ്, എമ്മ വാട്സൺ എന്നിവർ ചിത്രത്തിലെ പ്രധാന കഥാപാത്രങ്ങളായ ഹാരി പോട്ടർ, റോൺ വീസ്‌ലി, ഹെർമിയോണി ഗ്രേഞ്ചർ എന്നിവരെ അവതരിപ്പിക്കുന്നു.




</doc>
<doc id="245909" url="https://ml.wikipedia.org/wiki?curid=245909" title="വിന മസുംദാർ">
വിന മസുംദാർ

വിദ്യാഭ്യാസവിചക്ഷണയും ഇന്ത്യൻ സ്ത്രീപഠനരംഗത്തെ ആദ്യപഥികയുമായിരുന്നു വിന മസുംദാർ (1927 - 30 മേയ് 2013). ഇന്ത്യൻ വനിതകളുടെ സാമൂഹ്യപദവിയെക്കുറിച്ച് പഠിക്കാൻ 1971ൽ കേന്ദ്രസർക്കാർ നിയോഗിച്ച സമിതിയുടെ മെമ്പർ സെക്രട്ടറിയായിരുന്നു. വീണ മജുംദാറുടെ നേതൃത്വത്തിൽ തയ്യാറാക്കിയ "തുല്യതയിലേക്ക്" എന്ന റിപ്പോർട്ടാണ് രാജ്യത്തെ സ്ത്രീപദവി പഠനരംഗത്ത് വഴികാട്ടിയായത്. 1974-ൽ ഈ സമിതി സമർപ്പിച്ച റിപ്പോർട്ട് വനിതാപ്രസ്ഥാനത്തിലും വനിതകളുടെ വിദ്യാഭ്യാസത്തിലും വഴിത്തിരിവായി മാറി. 1980ൽ സെന്റർ ഫോർ വിമൻസ് ആൻഡ് ഡെവലപ്മെന്റ് സ്റ്റഡീസിന്റെ (സി.ഡബ്ല്യു.ഡി.എസ്) സ്ഥാപക ഡയറക്ടറായി. എഴുപതുകൾക്കുശേഷമുള്ള ഇന്ത്യൻ ഇടതുപക്ഷ വനിതാ പ്രസ്ഥാനത്തിന് സൈദ്ധാന്തിക മാർഗനിർദ്ദേശം നൽകിയവരിൽ പ്രമുഖയായിരുന്നു.
1927ൽ കൊൽക്കത്തയിൽ ജനിച്ച വിന ബനാറസ് ഹിന്ദു സർവകലാശാല, കൊൽക്കത്തയിലെ ആശുതോഷ് മുഖർജി കോളേജ്, ഓക്സ്ഫഡ് സർവകലാശാല എന്നിവടങ്ങളിൽ പഠനം പൂർത്തിയാക്കി. പട്ന സർവകലാശാലയിലും ബെർഹംപുർ സർവകലാശാലയിലും അധ്യാപികയായിരുന്നു. യു.ജി.സി.യിൽ എഡ്യൂക്കേഷൻ ഓഫീസറായും ഷിംലയിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് സ്റ്റഡീസിൽ ഫെലോ ആയും പ്രവർത്തിച്ചു.



</doc>
<doc id="245940" url="https://ml.wikipedia.org/wiki?curid=245940" title="ജൂലിയസ് റിച്ചാർഡ് പെട്രി">
ജൂലിയസ് റിച്ചാർഡ് പെട്രി

പ്രമുഖ ജർമ്മൻ മൈക്രോബയോളജിസ്റ്റായിരുന്നു ജൂലിയസ് റിച്ചാർഡ് പെട്രി (31 മേയ് 1852 - 20 ഡിസംബർ 1921). പരീക്ഷണശാലകളിലുപയോഗിക്കുന്ന 'പെട്രി ഡിഷ് 'എന്ന ചെറു പാത്രം ആവിഷ്കരിച്ചത് ഇദ്ദേഹമാണ്.
പട്ടാളത്തിലെ ഭിഷഗ്വരന്മാരെ വാർത്തെടുക്കുന്ന കൈസർ-വിൽഹീം പട്ടാള അക്കാദമിയിലാണ് പെട്രി വൈദ്യ പഠനമാരംഭിച്ചത്(1871–1875). 1876 ൽ വൈദ്യ ബിരുദം നേടി 1882 വരെ പട്ടാളത്തിൽ തന്നെ തുടർന്നു. 1887-ൽ ബെർലിനിലെ ഇംപീരിയൽ ആരോഗ്യാലയത്തിൽ പ്രശസ്ത ഗവേഷകനായ റോബർട്ട് കോച്ചിന്റെ സഹായിയായി പ്രവർത്തിച്ചു. അവിടുത്തെ മറ്റൊരു സഹായിയായിരുന്ന വാൾട്ടർ ഹെസ്സെയുടെ ഭാര്യ ഏഞ്ചലീന ഹെസ്സെയുടെ ഉപദേശ പ്രകാരം അഗർ തളികകളിൽ ബാക്ടീരിയകളെ കൾച്ചർ ചെയ്യാനാരംഭിച്ചു. ഈ സാഹചര്യത്തിൽ പെട്രി ഇതിനായുപയോഗിക്കുന്ന ഒരു ചെറു പാത്രം കണ്ടെത്തുകയും ഏക കോശത്തിൽ നിന്നു ബാക്ടീരിയ കോളനികൾ വികസിപ്പിക്കാനുതകുന്ന സാങ്കേതികവിദ്യ വികസിപ്പിക്കുകയും ചെയ്തു. സാങ്കേതികവിദ്യയിലുണ്ടായ ഈ മാറ്റം രോഗകാരി ബാക്ടീരിയങ്ങളെ എളുപ്പത്തിൽ തിരിച്ചറിയാൻ ശാസ്ത്രജ്ഞരെ സഹായിച്ചു.
മേയ് 31 ന് ഗൂഗിൾ പ്രതിഭാധനനായ ഈ ശാസ്ത്രജ്ഞന്റെ 161 ാം ജന്മദിനം പ്രമാണിച്ച് ഒരു അനിമേറ്റഡ് ഡൂഡിൽ അവതരിപ്പിച്ചിരുന്നു. 



</doc>
<doc id="245959" url="https://ml.wikipedia.org/wiki?curid=245959" title="ഭൂമിയിലെ മാലാഖ">
ഭൂമിയിലെ മാലാഖ

1965-ൽ പുറത്തിറങ്ങിയ മലയാളചലച്ചിത്രമാണ് ഭൂമിയിലെ മാലാഖ. തോമസ് പിക്ചേസിന്റെ ബാനറിൽ പി.എ. തോമസ് നിർമിച്ചതാണ് ഈ ചിത്രം. ശ്യാമളാസ്റ്റുഡിയോയിൽ നിർമ്മാണം പൂർത്തിയാക്കിയ ഈ ചിത്രത്തിന്റെ വിതരണാവകശം ജിയോപിക്ചേഴ്സിനായിരുന്നു. 1965 ഒക്ടോബർ 9-നാണ് ചിത്രം പ്രദർശനം തുടങ്ങിയത്.






</doc>
<doc id="245965" url="https://ml.wikipedia.org/wiki?curid=245965" title="മദർ ഏലീശ്വ">
മദർ ഏലീശ്വ

കേരളകത്തോലിക്കാസഭയിലെ ആദ്യത്തെ സന്യാസിനിയും ഇന്ത്യയിലെ ആദ്യ സന്യാസിനിസഭയുടെ സ്ഥാപകയുമാണ് ദൈവദാസി മദർ ഏലിശ്വ. വൈപ്പിനിലെ ഓച്ചന്തുരുത്ത് സ്വദേശിയായ മദർ ഏലിശ്വ 2008 മെയ് മാസം 31 ന് ദൈവദാസിയായി പ്രഖ്യാപിക്കപ്പെട്ടു.

ഓച്ചന്തുരുത്ത് വൈപ്പിശേരി തറവാട്ടിലെ ക്യാപ്റ്റൻ തൊമ്മൻ-താണ്ട ദമ്പതികളുടെ എട്ടുമക്കളിൽ ആദ്യസന്താനമായി 1831 ഒക്‌ടോബർ 15-നാണ് മദർ ഏലീശ്വ ജനിച്ചത്. ചെറിയ കുട്ടിയായിരിക്കുമ്പോൾത്തന്നെ ഭക്തിയും പാവങ്ങളോട് സഹാനുഭൂതിയും ഉള്ളവളായിരുന്നു ഏലിശ്വ. പതിനാറാം വയസിൽ കൂനമ്മാവിലെ വാകയിൽ എന്ന തറവാട്ടിലെ വറീത് എന്നൊരാളുമായി ഏലീശ്വയുടെ വിവാഹം നടന്നു. ഇവർക്ക് ഒരു പെൺകുഞ്ഞ് ജനിച്ചു. കുഞ്ഞിന്‌ അന്ന എന്നു പേരിട്ടു. എന്നാൽ ഒന്നര വർഷത്തിനു ശേഷം വറീത് രോഗം ബാധിച്ച് കിടപ്പിലാവുകയും താമസിയാതെ മരണപ്പെടുകയും ചെയ്തു. ഒരു രണ്ടാം വിവാഹത്തിന്‌ വിസമ്മതിച്ച ഏലിശ്വ, ഏകാന്തതയിലും ദീർഘനേരത്തെ പ്രാർത്ഥനകളിലും വീടിനടുത്തുള്ള പാവങ്ങളെ സഹായിക്കുന്നതിലും ആശ്വാസം കണ്ടെത്തി. ജീവിതം ദൈവത്തിനും ആത്മീയതയ്ക്കുമായി ഉഴിഞ്ഞുവെയ്ക്കാൻ അവൾ ആഗ്രഹിച്ചു. ഇങ്ങനെ പത്തുവർഷം കടന്നുപോയി.

ഏലിശ്വയുടെ ഭക്തിയിലും സേവനജീവിതത്തിലും ആകൃഷ്ടരായ മകൾ അന്നയും ഏലിശ്വയുടെ സഹോദരി ത്രേസ്യയും ഏലിശ്വയുടെ പാത പിന്തുടർന്ന് ആത്മീയജീവിതം നയിക്കാൻ ആഗ്രഹിച്ചു. ഇറ്റാലിയൻ വൈദികനായ റവ. ഫാ. ലിയോപോൾഡ് ഓ.സി.ഡി. ആയിരുന്നു അക്കാലത്ത് അവിടുത്തെ പള്ളി വികാരി. ഏലിശ്വ ഫാ. ലിയോപോൾഡിനോട് മതാത്മജീവിതം നയിക്കാനുള്ള തന്റെ ആഗ്രഹത്തെപ്പറ്റി വെളിപ്പെടുത്തുകയും അദ്ദേഹം ഈ വിഷയം അന്നത്തെ വരാപ്പുഴ മെത്രാനായിരുന്ന ബെർണ്ണാദിനേ ബാച്ചിനെല്ലിയെ അറിയിക്കുകയും ചെയ്തു. 1862-ലായിരുന്നു ഇത്. മൂന്നുപേരെയും സന്യാസജീവിതത്തിലേയ്ക്ക് സ്വീകരിക്കാൻ സന്തുഷ്ടനായിരുന്ന മെത്രാൻ ഏലിശ്വയുടെ പുരയിടത്തിൽ മുളകൊണ്ട് ഏതാനും മുറികളുള്ള ഒരു ചെറിയ വീട് കെട്ടിക്കാൻ ഫാ. ലിയോപോൾഡിനോട് ആവശ്യപ്പെട്ടു. പുതുതായി രൂപം കൊടുത്ത സന്യാസിനീസഭയ്ക്കായി ഒരു ഭരണഘടന മെത്രാൻതന്നെ ഇറ്റലിയിലെ ജെനോവയിലുള്ള കർമ്മലീത്താ സന്യാസിനിസഭക്കാരിൽ നിന്ന് വരുത്തിക്കുകയും കാലാനുസൃതമായി പരിഷ്കാരങ്ങൾ വരുത്തി പ്രാബല്യത്തിൽ കൊണ്ടുവരികയും ചെയ്തു.



</doc>
<doc id="245966" url="https://ml.wikipedia.org/wiki?curid=245966" title="ഭാര്യ അത്ര പോര">
ഭാര്യ അത്ര പോര

അക്കു അക്ബറിന്റെ സംവിധാനത്തിൽ 2013 മേയ് 3ന് തിയേറ്ററുകളിൽ എത്തിയ ഒരു മലയാളചലച്ചിത്രമാണ് ഭാര്യ അത്ര പോര. ജയറാം, ഗോപിക എന്നിവർ പ്രധാന വേഷങ്ങളിൽ എത്തിയ ഈ ചലച്ചിത്രം നിർമ്മിച്ചിരിക്കുന്നത് ആന്റോ ജോസഫാണ്. ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് ശ്യാം ധർമ്മനാണ്. 2008ൽ മികച്ച വിജയം നേടിയ വെറുതേ ഒരു ഭാര്യ എന്ന ചലച്ചിത്രത്തിന്റെ പ്രവർത്തകർ തന്നെയാണ് ഈ ചിത്രത്തിന്റെയും പുറകിൽ പ്രവർത്തിച്ചിരിക്കുന്നത്. എന്നാൽ ഈ ചലച്ചിത്രം വെറുതേ ഒരു ഭാര്യ എന്ന ചിത്രത്തിന്റെ രണ്ടാം ഭാഗമല്ല.

നാല്പത് വയസ്സ് കഴിഞ്ഞ, ജീവിതം കൂടുതൽ ആസ്വദിക്കാൻ ആഗ്രഹിക്കുന്ന, സത്യനാഥൻ എന്ന സ്കൂൾ അധ്യാപകന്റെയും അദ്ദേഹത്തിന്റെ ഭാര്യയായ പ്രിയ എന്ന ബാങ്ക് ജീവനക്കാരിയുടെയും കഥയാണ് ഈ ചലച്ചിത്രം. അലസതയും, മദ്യവും കുടുംബങ്ങളിൽ സൃഷ്ടിക്കുന്ന അകൽച്ചയുടെ പശ്ചാത്തലത്തിലാണ് ഈ ചിത്രം ഒരുക്കിയിരിക്കുന്നത്. ആധുനിക മലയാളിയുടെ ജീവിതശൈലിയാണ് ഈ ചിത്രത്തിലൂടെ അവതരിപ്പിക്കുന്നത്.


</doc>
<doc id="245980" url="https://ml.wikipedia.org/wiki?curid=245980" title="ഹാരി പോട്ടർ ആന്റ് ദ ചേമ്പർ ഓഫ് സീക്രട്ട്‌സ് (ചലച്ചിത്രം)">
ഹാരി പോട്ടർ ആന്റ് ദ ചേമ്പർ ഓഫ് സീക്രട്ട്‌സ് (ചലച്ചിത്രം)

ക്രിസ് കൊളംബസ് സംവിധാനം ചെയ്ത് വാർണർ ബ്രോസ് വിതരണത്തിനെത്തിച്ച ഒരു കാൽപനിക കഥാ ചലച്ചിത്രമാണ് ഹാരി പോട്ടർ ആന്റ് ദ ചേമ്പർ ഓഫ് സീക്രട്ട്‌സ്. ജെ.കെ. റൗളിംഗിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരമാണിത്. ഹാരി പോട്ടർ ചലച്ചിത്ര പരമ്പരയിലെ രണ്ടാം ചലച്ചിത്രമായ ഇത് പുറത്തിറങ്ങിയത് 2002ലാണ്. മുൻ ചലച്ചിത്രമായ ഫിലോസഫേഴ്സ് സ്റ്റോണിന്റെ രചയിതാവായ സ്റ്റീവ് ക്ലോവ്സും നിർമ്മാതാവായ ഡേവിഡ് ഹേമാനും ഈ ചലച്ചിത്രത്തിലും യഥാക്രമം രചനയും നിർമ്മാണവും നിർവഹിച്ചിരിക്കുന്നു. ഹോഗ്വാർട്ട്സിലെ ഹാരി പോട്ടറുടെ രണ്ടാം വർഷ അനുഭവങ്ങളാണ് ഈ ചലച്ചിത്രത്തിന്റെ ഇതിവൃത്തം. ഡാനിയൽ റാഡ്ക്ലിഫ്, ഹാരി പോട്ടർ എന്ന കേന്ദ്രകഥാപാത്രത്തെ അവതരിപ്പിക്കുമ്പോൾ റൂപെർട്ട് ഗ്രിന്റും എമ്മ വാട്സണും ഹാരിയുടെ സുഹൃത്തുക്കളായ റോൺ വീസ്‌ലിയെയും ഹെർമിയോണി ഗ്രേഞ്ചറിനെയും അവതരിപ്പിച്ചിരിക്കുന്നു. ചേമ്പർ ഓഫ് സീക്രട്ടിന്റെ പിൻഗാമിയായി വെള്ളിത്തിരയിലെത്തിയത് പ്രിസണർ ഓഫ് അസ്കബാൻ എന്ന ചലച്ചിത്രമായിരുന്നു.




</doc>
<doc id="245990" url="https://ml.wikipedia.org/wiki?curid=245990" title="കോളിഫ്ലവർ">
കോളിഫ്ലവർ

Brassica oleracea എന്ന സ്പീഷീസിൽപ്പെടുന്ന ഒരു പച്ചക്കറിച്ചെടി. പച്ചക്കറിയായി ലോകവ്യാപകമായിത്തന്നെ ഉപയോഗിക്കുന്നു. കടുകുമണി പോലെയുള്ള ചെറിയ വിത്തുകൾ നട്ടാണ് ഈ വാർഷികവിള കൃഷിചെയ്യുന്നത്. ഇലകൾക്കിടയിൽ ഉണ്ടാകുന്ന പൂമൊട്ടാണ് ഭക്ഷ്യയോഗ്യം. മെഡിറ്ററേനിയൻ സ്വദേശിയാണ് കോളിഫ്ലവർ. കാബേജും കോളിഫ്ലവറും ഒരേ സ്പീഷീസ് ആണ്.
പല തരത്തിലുള്ള കോളിഫ്ലവറുകൾ കാണപ്പെടുന്നു. ഇറ്റാലിയൻ, ഏഷ്യൻ, യൂറോപ്യൻ എന്നീ തരങ്ങളാണ് കൂടുതലായും കാണപ്പെടുന്നത്. ഇതിൽ യൂറോപ്യൻ ഇനങ്ങൾ രണ്ടു തരമുണ്ട്.
വെള്ളനിറത്തിലുള്ള കോളിഫ്ലവറാണ് കൂടുതലായും കാണപ്പെടുന്നത്. ഓറഞ്ച്, പച്ച, പർപ്പിൾ എന്നീ നിറങ്ങളിലുള്ള കോളിഫ്ലവറുകളും കാണപ്പെടുന്നുണ്ട്.
കൊഴുപ്പിന്റെയും അന്നജത്തിന്റെയും അംശം കുറവാണ്. നാരുകൾ ധാരാളമായി ഉള്ള പച്ചക്കറിയായി വിലയിരുത്തുന്നു. 

പല തരത്തിൽ കോളിഫ്ലവർ പാചകം ചെയ്യാറുണ്ട്. തോരനായും വറുത്തരച്ചും കോളിഫ്ലവർ പാചകം ചെയ്യുന്നു. ചില്ലിഗോബി, ഗോബിമഞ്ചൂരിയൻ എന്നിവയിലെ മുഖ്യഘടകം കോളിഫ്ലവറാണ്. ബജിയുണ്ടാക്കാനും കോളിഫ്ലവർ ഉപയോഗിച്ചുവരുന്നു.


</doc>
<doc id="245995" url="https://ml.wikipedia.org/wiki?curid=245995" title="ഹാരി പോട്ടർ ആന്റ് ദ പ്രിസണർ ഓഫ് അസ്കബാൻ (ചലച്ചിത്രം)">
ഹാരി പോട്ടർ ആന്റ് ദ പ്രിസണർ ഓഫ് അസ്കബാൻ (ചലച്ചിത്രം)

ഹാരി പോട്ടർ ചലച്ചിത്ര പരമ്പരയിലെ മൂന്നാം ചിത്രമായിരുന്നു ഹാരി പോട്ടർ ആന്റ് ദ പ്രിസണർ ഓഫ് അസ്കബാൻ. ജെ.കെ. റൗളിംഗിന്റെ ഇതേ പേരിലുള്ള നോവലിനെ ആസ്പദമാക്കിയെടുത്ത ഈ ചലച്ചിത്രം സംവിധാനം ചെയ്തത് അൽഫോൺസോ കുവാറോണും നിർമ്മാണം മാർക്ക് റാഡ്ക്ലിഫ്, ക്രിസ് കൊളംബസ്, ഡേവിഡ് ഹേമാൻ എന്നിവർ ചേർന്നും ആയിരുന്നു. വാർണർ ബ്രോസ് വിതരണത്തിനെത്തിച്ച ഈ ചലച്ചിത്രത്തിന്റെ രചന നിർവഹിച്ചത് മുൻചലച്ചിത്രങ്ങളുടെ രചന നിർവഹിച്ച സ്റ്റീവ് ക്ലോവ്സ് തന്നെയായിരുന്നു.

ഹോഗ്വാർട്സിലെ ഹാരി പോട്ടറുടെ മൂന്നാം വർഷത്തെ കുറിച്ച് ഈ ചലച്ചിത്രം പ്രതിപാദിക്കുന്നു. അസ്കബാനിലെ തടവറയിൽ നിന്ന് സിറിയസ് ബ്ലാക്ക് എന്ന തടവുപുള്ളി രക്ഷപ്പെടുന്നതും അയാളുടെ ലക്ഷ്യം ഹാരിയുടെ മരണമാണെന്നും ഹാരി അറിയുന്നതാണ് ഇതിന്റെ ഇതിവൃത്തം.




</doc>
<doc id="245997" url="https://ml.wikipedia.org/wiki?curid=245997" title="പി.കെ. നാരായണപിള്ള">
പി.കെ. നാരായണപിള്ള

പ്രമുഖ മലയാള സാഹിത്യകാരനും, സംസ്കൃതപണ്ഡിതനുമായിരുന്നു പി.കെ. നാരായണപിള്ള (25 ഡിസംബർ 1910 - 20 മാർച്ച് 1990). 'കൈരളീധ്വനി' എന്ന ഗ്രന്ഥത്തിന് 1978 ലെ കേരള സാഹിത്യ അക്കാദമി പുരസ്കാരവും വിശ്വഭാനു എന്ന സംസ്കൃത മഹാകാവ്യത്തിന് 1982 ലെ കേന്ദ്രസാഹിത്യ അക്കാദമി അവാർഡും ലഭിച്ചു.

തിരുവല്ലയിൽ പാലേക്കര കൊട്ടാരത്തിൽ ഗോദവർമയുടെയും പുത്തില്ലത്ത് ലക്ഷ്മിയമ്മയുടെയും മകനായി ജനിച്ചു. 1930-ൽ ബി.എ. പാസ്സായതിനുശേഷം സംസ്കൃതത്തിലും (1935) മലയാളത്തിലും (1936) എം.എ. ബിരുദവും ബോംബെ സർവകലാശാലയിൽ നിന്ന് വൈദികസംസ്കൃതത്തിൽ പിഎച്ച്.ഡി.യും (1949) നേടി. തിരുവിതാംകൂർ സർവകലാശാലയിൽ ട്യൂട്ടർ (1936-39) ആയി സർക്കാർ സർവീസിൽ പ്രവേശിച്ചു. ബറോഡയിലും മറ്റു സ്ഥലങ്ങളിലും പോയി ശാസ്ത്രീയമായ ലൈബ്രറി പ്രവർത്തന രീതികൾ പഠിച്ചു. തുടർന്ന് മാനുസ്ക്രിപ്റ്റ് ലൈബ്രറി ക്യുറേറ്റർ (1939-40; 48-52), യൂണിവേഴ്സിറ്റി കോളജ് സംസ്കൃതം പ്രൊഫസർ (1952-59), സംസ്കൃത കോളേജ് പ്രിൻസിപ്പൽ (1957-63) എന്നീ നിലകളിൽ പ്രവർത്തിച്ചു. 1966-ൽ കേരളസർവകലാശാലയിൽ മലയാളം വകുപ്പ് ആരംഭിച്ചപ്പോൾ അതിന്റെ മേധാവിയാവുകയും വകുപ്പിൽ വിപുലമായ ഗവേഷണവിഭാഗം കെട്ടിപ്പടുക്കുകയും ചെയ്തു. 1970-ൽ തത്സ്ഥാനത്തു നിന്ന് വിരമിച്ചശേഷം 1971 മുതൽ സംസ്കൃത സർവകലാശാല ആരംഭിക്കുന്നതിനുള്ള സ്പെഷ്യൽ ഓഫീസറായി പ്രവർത്തിച്ചു. ഉള്ളൂർ സ്മാരകത്തിന്റെ സ്ഥാപകാദ്ധ്യകഷനായിരുന്നു. സംസ്കൃതത്രൈമാസികം, ഭാഷാത്രൈമാസികം, ഗ്രന്ഥാലോകം തുടങ്ങിയ മാസികകളുടെ പത്രാധിപത്യവും വഹിച്ചിട്ടുണ്ട്. 
കോവളത്തിനടുത്തുള്ള ഔവാടുതുറ അയ്യിപ്പിള്ള ആശാന്റെ അധികം അറിയാതിരുന്ന രാമകഥപ്പാട്ടിന്റെ കൈയെഴുത്തുപ്രതികൾ കുഴിത്തുറയിൽ നിന്നും പെരുങ്കടവിളയിൽ നിന്നും കണ്ടെടുത്ത് ഭാഷാപരിമളം എന്ന വ്യാഖ്യാനത്തോടുകൂടി പ്രസിദ്ധീകരിച്ചു. സ്വാമിവിവേകാനന്ദനെ അധികരിച്ച് സംസ്കൃതത്തിൽ പി.കെ. രചിച്ചിട്ടുള്ള സംസ്കൃത മഹാകാവ്യമാണ് വിശ്വഭാനു.



</doc>
<doc id="246000" url="https://ml.wikipedia.org/wiki?curid=246000" title="കെ. രാഘവൻപിള്ള">
കെ. രാഘവൻപിള്ള

പ്രമുഖനായ മലയാള സാഹിത്യ നിരൂപകനും എഴുത്തുകാരനുമായിരുന്നു ഡോ. കെ. രാഘവൻപിള്ള (25 നവംബർ 1925 - 25 ഏപ്രിൽ 1987). 1969 ലെ കേരള സാഹിത്യ അക്കാദമി പുരസ്കാരം ഇദ്ദേഹത്തിന്റെ 'മലയാളപ്പിറവി' എന്ന കൃതിക്കായിരുന്നു.
ചെങ്ങന്നൂരിന് സമീപമുള്ള പുലിയൂരിൽ പണിക്കത്ത് മഠത്തിലേത്ത് തറവാട്ടിൽ ശങ്കരപ്പിള്ളയുടെയും ലക്ഷ്മിപ്പിള്ളയുടെയും മകനായി ജനിച്ചു. ഹൈസ്കൂൾ പഠനം കഴിഞ്ഞ് തിരുവനന്തപുരത്ത് കോളേജ് പഠനത്തിനായി ചേർന്നു. 1944ൽ ഒന്നാം ക്ളാസോടെ സംസ്കൃതത്തിൽ ഓണേഴ്സ് പാസായി, ഗവേഷണ വിദ്യാർത്ഥിയായി. 1947ൽ ചങ്ങനാശേരി എൻ.എസ്.എസ്. കോളേജിൽ അദ്ധ്യാപകനായി ജോലി ചെയ്തു. മലയാളത്തിലെ ശബ്ദഘടനാവൈചിത്ര്യത്തെപ്പറ്റി പഠിക്കാൻ ഇംഗ്ലണ്ടിൽ നിന്നെത്തിയ മിസ്. ഐവാൻസിനൊപ്പം സഹായിയായി ലണ്ടനിലേക്കു പേയി. ലണ്ടൻ സർവ്വകലാശാലയിൽനിന്ന്'വാക്യപദീയ'ത്തെപ്പറ്റി ഉള്ള ഗവേഷണപ്രബന്ധത്തിന് പി.എച്ച്.ഡി. നേടി, 1951ൽ. വി.കെ. കൃഷ്ണമേനോൻ, ഹാരോൾഡ് വിൽസൺ, മൌണ്ട് ബാറ്റൺ തുടങ്ങി പല പ്രമുഖരുമായി ലണ്ടൻ ജീവിതകാലത്ത് പരിചയപ്പെട്ടു. ഇന്ത്യൻ സ്റുഡൻറ്സ് യൂണിയൻ പ്രസിഡൻറ് ആയിരുന്നു. തിരികെ വന്നപ്പോൾ 1951ൽ യൂണിവേഴ്സിറ്റി കോളേജിൽ സംസ്കൃതവകുപ്പ് അദ്ധ്യാപകനായി. 1956ൽ സാൻഫ്രാൻസിസ്കോയിലെ അമേരിക്കൻ അക്കാദമി ഓഫ് ഏഷ്യൻ സ്റ്റഡീസിൽ സംസ്കൃതത്തിന്റെയും പൗരസ്ത്യ തത്ത്വശാസ്ത്രത്തിന്റെയും അദ്ധ്യാപകനായി. 1958 മുതൽ മാനുസ്ക്രിപ്റ്റ് ലൈബ്രറിയുടെ ക്യൂറേറ്ററും 1966 മുതൽ ഡയറക്ടറുമായും പ്രവർത്തിച്ചു. കേരള സംസ്ഥാന ഔദ്യോഗിക ഭാഷാ കമ്മീഷൻ, ആർക്കൈവ്സ് അഡ്വൈസറി ബോർഡ്, ശാസ്ത്രീയ-സാങ്കേതിക പദകമ്മീഷന്റെ ഉപദേഷ്ടാവ്, ഓറിയൻറൽ സ്റഡീസ് ഡീൻ, എസ്.പി.സി.എസ്. വൈസ് പ്രസിഡൻറ്, വിശ്വവിജ്ഞാനകോശം ഉപദേശക സമിതി അംഗം തുടങ്ങി പല നിലകളിലും സാംസ്കാരികരംഗത്ത് രാഘവൻ പിള്ള സജീവമായിരുന്നു. 1971ൽ കേരള സാഹിത്യ അക്കാദമി പുരസ്കാരം ലഭിച്ചു. 

മെഡിക്കൽ കോളേജ്അദ്ധ്യാപികയായിരുന്ന ഡോ. ശാരദാദേവിയായിരുന്നു ഭാര്യ.


</doc>
<doc id="246006" url="https://ml.wikipedia.org/wiki?curid=246006" title="കോളിളക്കം">
കോളിളക്കം

പി.എൻ. സുന്ദരം സംവിധാനം ചെയ്തു് 1981ൽ പുറത്തിറങ്ങിയ മലയാളചലച്ചിത്രമാണ് കോളിളക്കം. "വക്ത്" എന്ന ഹിന്ദി ചലച്ചിത്രത്തിന്റെ റീമേക്കായിരുന്നു ഈ ചിത്രം. ജയൻ എന്ന നടൻ മരിക്കുന്നത് ഈ സിനിമയുടെ അവസാനഭാഗം ചിത്രീകരിക്കുന്നതിനിടയിൽ ഹെലികോപ്റ്ററിൽ നിന്നും വീണുണ്ടായ അപകടത്തോടെയാണ്.




</doc>
<doc id="246007" url="https://ml.wikipedia.org/wiki?curid=246007" title="പി.വി. ഉറുമീസ് തരകൻ">
പി.വി. ഉറുമീസ് തരകൻ

കേരള സാഹിത്യ അക്കാദമി പുരസ്കാരം നേടിയ എഴുത്തുകാരനും പൊതു പ്രവർത്തകനുമായിരുന്നു പാറായിൽ ഉറുമീസ് തരകൻ(26 ഫെബ്രുവരി 1906 - 7 നവംബർ 1986). 1948 ലെ തിരു - കൊച്ചി നിയമസഭാ തെരഞ്ഞെടുപ്പിൽ സ്വതന്ത്രനായി മത്സരിച്ച് വിജയിച്ചിരുന്നു. ഉറുമീസ് തരകന്റെ ഉപന്യാസങ്ങൾ എന്ന ഗ്രന്ഥത്തിനാണ് 1981-ൽ നിരൂപണ-പഠനസാഹിത്യത്തിനുള്ള പുരസ്കാരം ലഭിച്ചത്.
ആലപ്പുഴ ജില്ലയിലെ ചേർത്തല താലൂക്കിലെ എഴുപുന്ന എന്ന ഗ്രാമത്തിൽ മംഗതത്തു പാറായിൽ വർക്കി തരകന്റെയും മറിയക്കുട്ടിയുടെയും മകനാണ്. ബി.എ ബിരുദം നേടിയിട്ടുണ്ട്.



</doc>
<doc id="246009" url="https://ml.wikipedia.org/wiki?curid=246009" title="ശരപഞ്ജരം">
ശരപഞ്ജരം

ഹരിഹരന്റെ സംവിധാനത്തിൽ ജയൻ, ഷീല എന്നിവർ പ്രധാനകഥാപാത്രങ്ങളെ അവതരിപ്പിച്ച് 1979-ൽ പുറത്തിറങ്ങിയ മലയാളചലച്ചിത്രമാണ് ശരപഞ്ജരം. ജി.പി. രാജനാണ് ഈ ചിത്രം നിർമിച്ചിരിക്കുന്നത്. ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് ദേവരാജൻ മാസ്റ്ററാണ്.


</doc>
<doc id="246013" url="https://ml.wikipedia.org/wiki?curid=246013" title="ചേട്ടത്തി">
ചേട്ടത്തി

1965-പുറത്തിറങ്ങിയ മലയാളചലച്ചിത്രമാണ് ചേട്ടത്തി. കല്പനാ പ്രൊഡക്ഷൻസിന്റെ ബാനറിൽ പി.എ. തങ്ങൾ നിർമിച്ച് സാവിത്രി പിക്ചേഴ്സ് അവതരിപ്പിച്ച ചിത്രമാണിത്. 1965 നവംബർ 26-ന് ഈചിത്രം പ്രദർശിപ്പിച്ചു. ഇതിന്റെ വിതരണം നടത്തിയത് സെന്റ്ട്രൽ പിക്ചേഴ്സായിരുന്നു.






</doc>
<doc id="246028" url="https://ml.wikipedia.org/wiki?curid=246028" title="നോയൽ ബർച്ച്">
നോയൽ ബർച്ച്

ക്ലാസിക്കൽ സിനിമയ്ക്ക് സൈദ്ധാന്തിക മാനം നൽകിയവരിൽ പ്രമുഖനും ചലച്ചിത്ര നിരൂപകനുമാണ് അമേരിക്കക്കാരനായ നോയൽ ബർച്ച്(ജനനം : 22 ജനുവരി 1932). അധ്യാപകനായ അദ്ദേഹം പരീക്ഷണ സിനിമകളുടെ വ്യക്താവായാണ് അറിയപ്പെടുന്നത്. ചലച്ചിത്രസിദ്ധാന്തവുമായി ബന്ധപ്പെട്ട പത്തോളം പുസ്തകങ്ങൾ രചിച്ചിട്ടുണ്ട്. 
18 ഡോക്യുമെന്ററികൾ സംവിധാനം ചെയ്തിട്ടുള്ള ബർച്ചിന്റെ 'ദ ഫൊർഗോട്ടൺ സ്‌പേസ്', ഫിലിമിംങ് തിയറി വിഭാഗത്തിൽ 2010-ലെ വെന്നീസ് ഡോക്കുമെന്ററി ഫെസ്റ്റിവലിൽ 'വെനീസ് ഹൊറൈസൺ അവാർഡ്' നേടിയിട്ടുണ്ട്. ചരിത്രകാരനും ഫോട്ടോഗ്രാഫറുമായ അലൻ സെക്യുലയും ചേർന്നാണ് 'ദ ഫൊർഗോട്ടൺ സ്‌പേസ്', ബർച്ച് സംവിധാനം ചെയ്തത്.




</doc>
<doc id="246036" url="https://ml.wikipedia.org/wiki?curid=246036" title="കാഞ്ചൻകോര">
കാഞ്ചൻകോര

അരമീറ്ററോളം ഉയരം വയ്ക്കുന്ന ഒരു കുറ്റിച്ചെടിയാണ് കാഞ്ചൻകോര. . ആയുർവേദത്തിൽ പലവിധരോഗങ്ങൾക്ക് ഔഷധമായി ഉപയോഗിക്കുന്നു. Winged-Stem Canscora എന്ന് വിളിക്കാറുണ്ട്.



</doc>
<doc id="246039" url="https://ml.wikipedia.org/wiki?curid=246039" title="കാരമുള്ള്">
കാരമുള്ള്

5 മീറ്ററോളം ഉയരം വയ്ക്കുന്ന, മുള്ളുകളുള്ള ഒരു കുറ്റിച്ചെടിയാണ് കാരമുള്ള്. . ചെറുകാര, കാര, കണ്ടകാര എന്നെല്ലാം വിളിക്കുന്നു. വേരും ഇലയും പലവിധ ഔഷധങ്ങൾക്കായി ഉപയോഗിക്കുന്നു. പാമ്പുവിഷത്തിനും ഔഷധമാണ്.
വെള്ളിവരയൻ (Common Silver Line) ശലഭത്തിന്റെ ലാർവകൾ ഇതിന്റെ ഇലകൾ ആഹരിക്കാറുണ്ട്.


</doc>
<doc id="246040" url="https://ml.wikipedia.org/wiki?curid=246040" title="ലാർവ">
ലാർവ

ചില ജീവികൾ പൂർണ്ണവളർച്ച എത്തിയ രൂപം കൈവരിക്കുന്നതിനു മുൻപ് കടന്നുപോവുന്ന ഒരു ദശയാണ് ലാർവ (Larva ബഹുവചനം Larvae) . മുട്ടയിടുന്ന ഈ ജീവികളുടെ മുട്ട വിരിഞ്ഞ് പുറത്തുവരുന്ന ചിറകില്ലാത്ത, രൂപാന്തരീകരണത്തിനു മുൻപുള്ള പുഴുവിനെയാണ് ലാർവ എന്നു വിളിക്കുന്നത്. ഷഡ്പദങ്ങൾ, ഉഭയജീവികൾ മുതലായവയ്ക്കാണ് സാധാരണ ലാർവയുടെ ദശ ഉണ്ടാവുക. ലാർവയ്ക്ക് വളർച്ചയെത്തിയ ജീവിയുമായി ഒരു സാമ്യവും ഉണ്ടാവണമെന്നില്ല. ലാർവയ്ക്കുള്ള അവയവങ്ങളും രൂപവും പ്രായപൂർത്തിയായ ജീവിയ്ക്കുള്ളതിൽ നിന്നും വ്യത്യസ്തവുമാവും, ഭക്ഷണവും ഒന്നാവണമെന്നില്ല.


</doc>
<doc id="246097" url="https://ml.wikipedia.org/wiki?curid=246097" title="സോറിയാറ്റിക് ആർത്രൈറ്റിസ്">
സോറിയാറ്റിക് ആർത്രൈറ്റിസ്

കോശജ്വലനം കാരണമുണ്ടാകുന്ന ഒരുതരം ആർത്രൈറ്റിസ് (സന്ധിവേദന) ആണ് സോറിയാറ്റിക് ആർത്രൈറ്റിസ് (ആർത്രൈറ്റിസ് സോറിയാറ്റിക്ക, ആർത്രോപതിക് സോറിയാസിസ്, സോറിയാറ്റിക് അർത്രോപതി എന്നും ഇതിനെ വിളിക്കാറുണ്ട്) സോറിയാസിസ് എന്ന ദീർഘകാലം നീണ്ടുനിൽക്കുന്നതരം ത്വക്ക് രോഗമുള്ള 30% ആൾക്കാരിൽ ഈ അസുഖം കാണപ്പെടാറുണ്ട്.

സോറിയാറ്റിക് ആർത്രൈറ്റിസ് ഉള്ളവർ സാധാരണ രോഗസംബന്ധമായി പറയുന്ന വിവരങ്ങൾ (symptoms):

വിശ്രമിച്ചാലും മാറാത്തതും ദിവസങ്ങളോ ആഴ്ച്ചകളോ നീണ്ടുനിൽക്കുന്നതുമായ ക്ഷീണവും പരാതിയായി രോഗികൾ പറയാറുണ്ട്. സോറിയാറ്റിക് ആർത്രറ്റിസ് രൂക്ഷമാകാതെ കാണപ്പെടാമെങ്കിലും ചിലപ്പോൾ സന്ധിക്ക് വലിയ നാശമുണ്ടാക്കുന്ന അവസ്ഥയിലേയ്ക്ക് മാറാറുണ്ട്. ഇടയ്ക്കിടെ അസുഖം മൂർച്ഛിക്കുകയും അതിനുശേഷം ഒരിടവേളയിൽ ആശ്വാസം ലഭിക്കുകയും ചെയ്യുന്നത് സാധാരണമാണ്. 

നീണ്ടുനിൽക്കുന്ന കോശജ്വലനം സന്ധികൾക്ക് നാശമുണ്ടാക്കുമെന്നതിനാൽ രോഗത്തിന്റെ ആദ്യ ദശയിൽ തന്നെ അസുഖം കണ്ടുപിടിക്കുകയും അസുഖത്തിന്റെ വികാസം മന്ദഗതിയിലാക്കുകയോ തടയുകയോ ചെയ്യുന്ന ചികിത്സ ആരംഭിക്കേണ്ടതുണ്ട്. 

കോശജ്വലനമാണ് ഈ രോഗത്തിലെ അടിസ്ഥാനപ്രക്രീയ. ചികിത്സകൾ കോശജ്വലനം കുറയ്ക്കുകയും നിയന്ത്രിക്കുകയുമാണ് ലക്ഷ്യമിടുന്നത്. രൂക്ഷമല്ലാത്ത കേസുകളിൽ എൻ.എസ്.എ.ഐ.ഡി. മരുന്നുകൾ മാത്രം ഉപയോഗിച്ചാൽ മതിയാകും. അടുത്തകാലത്തായുള്ള പ്രവണത അസുഖത്തിൽ മാറ്റം വരുത്തുന്ന ആന്റീ റൂമാറ്റിക് മരുന്നുകളോ ബയോളജിക് റെസ്പോൺസ് മോഡിഫയർ എന്ന വിഭാഗത്തിൽ പെട്ട മരുന്നുകളോ ആദ്യം തന്നെ നൽകുക എന്നതാണ്. സന്ധികൾക്ക് സുഖപ്പെടുത്താൻ സാധിക്കാത്ത മാറ്റങ്ങൾ വരുന്നതു തടയുക എന്നതാണ് ഇതിന്റെ ലക്ഷ്യം.



</doc>
<doc id="246205" url="https://ml.wikipedia.org/wiki?curid=246205" title="നൂൽമഴ">
നൂൽമഴ

മഴയോടോപ്പം നൂൽ പോലുള്ള വസ്തുക്കൾ വീഴുന്നതിനെ വിശേഷിപ്പിക്കാൻ ഉപയോഗിക്കുന്ന പദം. കോട്ടയം ജില്ലയിൽ 2013 മെയ് 30നു രാവിലെ ഇത്തരം നൂൽമഴ പെയ്തിരങ്ങി.


</doc>
<doc id="246219" url="https://ml.wikipedia.org/wiki?curid=246219" title="ഉഷാകുമാരി">
ഉഷാകുമാരി

കുംഭകോണം സ്വദേശിയായ ഉഷാകുമാരി സാമാന്യ വിദ്യാഭ്യാസം നേടിയശേഷം ശാസ്ത്രീയ നൃത്തം അഭ്യസിച്ചു. ഇവരുടെ ശരിയായ പേര് "ശാന്തി" എന്നാണ്.

പ്രസിദ്ധ തമിഴ് ചലച്ചിത്ര നിർമാതാവായ ശ്രീധരാണ് തന്റെ "വെണ്ണിറ ആടൈ" എന്ന വർണ്ണ ചിത്രത്തിലൂടെ നിർമ്മല എന്ന പേരിൽ ഇവരെ വെള്ളിത്തിരയിൽ അവതരിപ്പിച്ചത്. കുഞ്ചാക്കോയാകട്ടെ തന്റെ "കാട്ടുതുളസി" എന്ന ചിത്രത്തിലൂടെ ഇവരെ ഉഷാകുമാരി എന്ന പേരിൽ മലയാളചലച്ചിത്ര രംഗത്തേക്കു പിടിച്ചുകയറ്റി. ഈ നടി ഇതിനോടകം നിരവധി മലയാളചിത്രങ്ങളിലും തമിഴ് ചിത്രങ്ങളിലും അഭിനയിച്ചുകഴിഞ്ഞു.



</doc>
<doc id="246236" url="https://ml.wikipedia.org/wiki?curid=246236" title="ജന്മി">
ജന്മി

ജന്മി എന്നത് കെട്ടിടങ്ങളോ, ഭൂമിയോ സ്വന്തമായി ഉണ്ടാകുകയും അത് മറ്റ് ആളുകൾക്ക് പാട്ടത്തിന് ൻൽകുകയും ചെയ്യുന്ന കച്ചവടമനോഭാവമുള്ള വ്യക്തികളോ, പ്രസ്ഥാനങ്ങളോ ആണ്. ജന്മിമാരുടെ ആശ്രിതർ കുടിയാന്മാർ എന്നാണ് അറിയപ്പെടുന്നത്. മദ്ധ്യകാല കേരള ചരിത്രത്തിൽ ധാരാളം ജന്മിമാരെ കാണാൻ സാധിക്കും. ജാതിവ്യവസ്ഥ ശക്തമായി നിലനിന്നിരുന്ന കാലഘട്ടത്തിൽ ജന്മിത്തവ്യവസ്ഥിതിയും ശക്തമായിരുന്നു. സാധാരണഗതിയിൽ ഉന്നതകുലജാതിക്കാരായ വ്യക്തികൾ ജന്മിമാരും താഴ്ന്നജാതിക്കാരായി ഗണിക്കപ്പെട്ടിരുന്ന വ്യക്തികൾ അവരുടെ കുടിയാന്മാരുമായി കഴിയുന്ന സ്ഥിതിവിശേഷമായിരുന്നു ഉണ്ടായിരുന്നത്. എന്നാൽ ഇരുപതാം നൂറ്റാണ്ടിൽ ഉണ്ടായ നവോത്ഥാന പ്രസ്ഥാനങ്ങൾ കേരളത്തിലെ ജന്മിത്തവ്യവസ്ഥിതിക്ക് ഒരു പരിധി വരെ അന്ത്യം കുറിച്ചു.

കേരളത്തിൽ നിലവിലുണ്ടായിരുന്ന ഒരു ഭൂവുടമസമ്പ്രദായമാണ് ജന്മിസമ്പ്രദായം. ജന്മി തന്റെ ഉടമസ്ഥതയിലുള്ള ഭൂമി കുടിയാന്മാർക്ക്‌ കൃഷിചെയ്യാൻകൊടുക്കുകയും അവർ ആദായത്തിന്റെ ഒരംശം ജന്മിക്ക്‌ പാട്ടമായി നല്കുകയും ചെയ്യുന്ന പാരമ്പര്യവ്യവസ്ഥയാണ് ഇത്.



</doc>
<doc id="246250" url="https://ml.wikipedia.org/wiki?curid=246250" title="മികച്ച ചുംബനത്തിനുള്ള എംടിവി ചലച്ചിത്ര അവാർഡ്">
മികച്ച ചുംബനത്തിനുള്ള എംടിവി ചലച്ചിത്ര അവാർഡ്

എംടിവി ചലച്ചിത്ര അവാർഡുകളിൽപ്പെട്ട ഒന്നായ മികച്ച ചുംബനത്തിനുള്ള അവാർഡ് നേടിയവരുടെയും നാമനിർദ്ദേശം ലഭിച്ചവരുടെയും പട്ടികയാണ് താഴെ. ട്വിലൈറ്റ് പരമ്പരയിലെ ചലച്ചിത്രങ്ങളിലൂടെ ക്രിസ്റ്റെൻ സ്റ്റുവാർട്ടും റോബർട്ട് പാറ്റിൻസണും തുടർച്ചയായ നാലു വർഷം (2009 - 12) തവണ ഈ അവാർഡ് സ്വന്തമാക്കി.



</doc>
<doc id="246258" url="https://ml.wikipedia.org/wiki?curid=246258" title="ഫൂലൻ ദേവി">
ഫൂലൻ ദേവി

ഇന്ത്യയിലെ മദ്ധ്യപ്രദേശിലെ ചമ്പൽകാടുകളിലെ കൊള്ളക്കാരിയും പിന്നീട് ഇന്ത്യൻ പാർമെന്റ് അംഗവുമായി പ്രവർത്തിച്ച വ്യക്തിയാണ് ഫൂലൻ ദേവി(10 ആഗസ്റ്റ് 1963 – 25 ജൂലൈ 2001). തട്ടിക്കൊണ്ട് പോകൽ, കൂട്ടക്കൊലപാതകം തുടങ്ങി നിരവധി കേസുകളിൽ പ്രതിയായിരുന്ന ഫൂലൻ ദേവി 1983 ഫെബ്രുവരിയിൽ കീഴടങ്ങി. 1994ൽ ഉത്തർപ്രദേശിലെ മുലായം സിങ്ങ് യാദവ് സർക്കാർ ഫൂലൻ ദേവിയ്ക്കെതിരെയുള്ള എല്ലാ കേസുകളും പിൻവലിച്ച് കുറ്റ വിമുക്തയാക്കി. പന്ത്രണ്ടാം ലോകസഭ തിരഞ്ഞെടുപ്പിൽ ഉത്തർപ്രദേശിലെ മിർസാപ്പൂരിൽ സമാജ്വാദി പാർട്ടി സ്ഥാനാർത്ഥിയായി മത്സരിച്ച് ജയിച്ച് ലോകസഭയിലെത്തി. 25 ജൂലൈ 2001 ന് ഫൂലൻ ദേവിയെ മുഖം മറച്ച മൂന്ന് അക്രമികൾ വെടിവെച്ച് കൊന്നു.


</doc>
<doc id="246320" url="https://ml.wikipedia.org/wiki?curid=246320" title="ചെറുകരീരം">
ചെറുകരീരം

ഒരു ബഹുവർഷകുറ്റിച്ചെടിയാണ് ചെറുകരീരം. {ശാനാ|Capparis spinosa}}. പൂമൊട്ട് തിന്നാനും കായ അച്ചാറിടാനും കൊള്ളാം. പലവിധ ഔഷധഗുണങ്ങളുള്ള ഒരു ചെടിയാണിത്. 



</doc>
<doc id="246336" url="https://ml.wikipedia.org/wiki?curid=246336" title="ദൃശ്യപ്രഭാവം">
ദൃശ്യപ്രഭാവം

ദൃശ്യപ്രഭാവം (ഇംഗ്ലീഷ്: Visual Effects) എന്നത് വിവിധ പ്രക്രിയകളിലൂടെ മാനസിക കല്പനകളെ ദൃശ്യവൽക്കരിക്കുക എന്നതാണ്. ദൃശ്യപ്രഭാവത്തിലൂടെ അപകടകരവും, ചിലവേറിയതും തികച്ചും സാങ്കൽപ്പികവുമായ കാര്യങ്ങൾ സിനിമയിൽ ആവിഷ്കരിക്കാൻ സാധിക്കും. കമ്പ്യൂട്ടർ നിർമ്മിത സാങ്കൽപ്പിക ചിത്രങ്ങൾ ഉപയോഗിച്ചുള്ള ദൃശ്യപ്രഭാവം ഇന്ന് അനിമേഷൻ, കമ്പോസിറ്റിങ്ങ് സോഫ്റ്റ്-വെയറുകളുടെ സഹായത്തോടെ സാധാരണ സിനിമാനിർമ്മാതാവിന് പോലും സാധ്യമാണ്.

ഒരു ചലനത്തിന്റെ സമയദൈർഘ്യമാണ് ടൈമിംഗ് എന്നതുകൊണ്ട് ഉദ്ദേശിക്കുന്നത്. സിനിമയുടെ കഥയും വശ്യതയും ആശ്രയിച്ച് ദൃശ്യപ്രഭാവം സമഗ്രമായിരിക്കും. പോസ്റ്റ് പ്രൊഡക്ഷന്റെ സമയത്താണ് ദൃശ്യപ്രഭാവം പൂർത്തിയാക്കപ്പടുന്നതെങ്കിലും പ്രൊഡക്ഷനിലും പ്രീ പ്രൊഡക്ഷനിലും ശ്രദ്ധയോടെയുള്ള രൂപരേഖയും ചിത്രീകരണവും അത്യന്താപേഷിതമാണ്. ദൃശ്യപ്രഭാവം ചിട്ടപ്പടുത്തുന്നതും രൂപകല്പന ചെയ്യുന്നതും പോസ്റ്റ് പ്രൊഡക്ഷന്റെ സമയത്ത് വിവിധ സോഫ്റ്റ്-വെയറുകളു സഹായത്താലാണ്. ഒരു വിഷ്വൽ ഇഫക്ട്സ് സൂപ്പർവൈസർ തുടക്കം മുതൽ തന്നെ നിർമ്മാതാവിന്റെയും സംവിധായകന്റെയും ഒപ്പം സഹകരിച്ച് പ്രവർത്തിക്കുന്നു.

ദൃശ്യപ്രഭാവത്തെ പ്രധാനമായും നാല് വിഭാഗങ്ങളായി തിരിച്ചിരിക്കുന്നു : 



</doc>
<doc id="246338" url="https://ml.wikipedia.org/wiki?curid=246338" title="വറ്റൽ മുളക്">
വറ്റൽ മുളക്

മനുഷ്യൻ വളർത്തുന്ന 5 പ്രധാനപ്പെട്ട മുളക് വർഗ്ഗങ്ങളിൽ ഒന്നാണ് വറ്റൽ മുളക്. . കപ്പൽ മുളക്, പച്ച മുളക്, ചുവന്ന മുളക് എന്നെല്ലാം അറിയപ്പെടുന്നു. 1 മീറ്ററോളം വലിപ്പം വയ്ക്കുന്ന ഈ ചെടി പലവിധ ഔഷധഗുണങ്ങൾ ഉള്ളതാണ്.



</doc>
<doc id="246352" url="https://ml.wikipedia.org/wiki?curid=246352" title="ഹാരി പോട്ടർ ആന്റ് ദ ഗോബ്ലറ്റ് ഓഫ് ഫയർ (ചലച്ചിത്രം)">
ഹാരി പോട്ടർ ആന്റ് ദ ഗോബ്ലറ്റ് ഓഫ് ഫയർ (ചലച്ചിത്രം)

ഹാരി പോട്ടർ ചലച്ചിത്ര പരമ്പരയിലെ നാലം ചലച്ചിത്രമായിരുന്നു ഹാരി പോട്ടർ ആന്റ് ദ ഗോബ്ലറ്റ് ഓഫ് ഫയർ. മൈക്ക് ന്യൂവെൽ സംവിധാനം ചെയ്ത് വാർണർ ബ്രോസ് വിതരണം ചെയ്ത ഈ ചലച്ചിത്രം ജെ.കെ. റൗളിംഗിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരമാണ്. രചന സ്റ്റീവ് ക്ലോവ്സും നിർമ്മാണം ഡേവിഡ് ഹേമാനും നിർവഹിച്ചിരിക്കുന്നു. ഹോഗ്വാർട്ട്സിലെ ഹാരി പോട്ടറുടെ നാലം വർഷത്തെ അനുഭവങ്ങൾ അനാവരണം ചെയ്യുന്ന ഈ ചലച്ചിത്രം ത്രിമാന്ത്രിക മത്സരം ജയിക്കാൻ തീഗോളം തെരെഞ്ഞെടുത്ത സംഭവത്തെ പ്രധാന പ്രമേയമാക്കി അവതരിപ്പിച്ചിരിക്കുന്നു. ഡാനിയൽ റാഡ്ക്ലിഫ്, റൂപെർട്ട് ഗ്രിന്റ്, എമ്മ വാട്സൺ എന്നിവർ പ്രധാന കഥാപാത്രങ്ങളായ ഹാരി പോട്ടർ, റോൺ വീസ്‌ലി, ഹെർമിയോണി ഗ്രേഞ്ചർ എന്നിവരെ അവതരിപ്പിച്ചിരിക്കുന്നു.




</doc>
<doc id="246376" url="https://ml.wikipedia.org/wiki?curid=246376" title="ഹാരി പോട്ടർ ആന്റ് ദ ഓർഡർ ഓഫ് ദ ഫീനിക്സ് (ചലച്ചിത്രം)">
ഹാരി പോട്ടർ ആന്റ് ദ ഓർഡർ ഓഫ് ദ ഫീനിക്സ് (ചലച്ചിത്രം)

മിഖായേൽ ഗോൾഡെൻബർഗിന്റെ രചനയിൽ ഡേവിഡ് യേറ്റ്സ് സംവിധാനം ചെയ്ത് വാർണർ ബ്രോസ് വിതരണത്തിച്ച ഒരു ചലച്ചിത്രമാണ് ഹാരി പോട്ടർ ആന്റ് ദ ഓർഡർ ഓഫ് ദ ഫീനിക്സ്. ഹാരി പോട്ടർ പരമ്പരയിൽ അഞ്ചാമത്തേതും ജെ.കെ. റൗളിംഗിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരവും കൂടിയാണീ ചലച്ചിത്രം. നിർമ്മാണം ഡേവിഡ് ഹേമാനും ഡേവിഡ് ബാറോണും ചേർന്നായിരുന്നു. ഹാരി പോട്ടറുടെ ഹോഗ്വാർട്ട്സിലെ അഞ്ചാം വർഷത്തെ കുറിച്ച് പ്രതിപാദിക്കുന്ന ഈ ചലച്ചിത്രത്തിൽ മുൻ ചലച്ചിത്രങ്ങളിലേതു പോലെ ഡാനിയൽ റാഡ്ക്ലിഫ്, ഹാരി പോട്ടർ എന്ന കേന്ദ്രകഥാപാത്രത്തെ അവതരിപ്പിക്കുമ്പോൾ റൂപെർട്ട് ഗ്രിന്റും എമ്മ വാട്സണും ഹാരിയുടെ സുഹൃത്തുക്കളായ റോൺ വീസ്‌ലിയെയും ഹെർമിയോണി ഗ്രേഞ്ചറിനെയും അവതരിപ്പിച്ചിരിക്കുന്നു.




</doc>
<doc id="246382" url="https://ml.wikipedia.org/wiki?curid=246382" title="മഞ്ജുഷ വിദ്യാധരൻ">
മഞ്ജുഷ വിദ്യാധരൻ

ആദ്യകാല മലയാള പ്രസാധകരിലൊരാളാണ് മഞ്ജുഷ വിദ്യാധരൻ. വൈക്കം മുഹമ്മദ് ബഷീറിന്റെ 'നേരും നുണയും' അടക്കം തകഴി, കേശവദേവ്, പൊൻകുന്നം വർക്കി തുടങ്ങി നിരവധി എഴുത്തുകാരുടെ പുസ്തകങ്ങൾ പ്രസിദ്ധീകരിച്ചു. കമ്മ്യൂണിസ്റ്റ് പ്രസ്ഥാനത്തിന്റെ ആദ്യ കാല പ്രവർത്തകരിലൊരാളായിരുന്നു. മഞ്ജുഷ എന്ന പേരിൽ മാസികയും ബുക്ക്സ്റ്റാളുകളും നടത്തി. കൊല്ലം കടപ്പാക്കട സ്പോർട്സ് ക്ലബിന്റെ സെക്രട്ടറിയും വൈസ് പ്രസിഡന്റുമായി പ്രവർത്തിച്ചു.
കൊല്ലം പുവർഹോമിൽ വച്ച് അന്തരിച്ചു.


</doc>
<doc id="246393" url="https://ml.wikipedia.org/wiki?curid=246393" title="വിശ്വഭാനു">
വിശ്വഭാനു

പ്രമുഖ മലയാള സാഹിത്യകാരനും, സംസ്കൃതപണ്ഡിതനുമായിരുന്ന ഡോ.പി.കെ. നാരായണപിള്ള രചിച്ച സംസ്കൃത മഹാകാവ്യമാണ് വിശ്വഭാനു. ഈ കൃതിക്ക് 1982 ലെ സംസ്കൃത ത്തിനുള്ള കേന്ദ്രസാഹിത്യ അക്കാദമി അവാർഡ് ലഭിച്ചു. സ്വാമി വിവേകാനന്ദന്റെ ജീവിതത്തെ അധികരിച്ചുള്ള കാവ്യമാണിത്. 


</doc>
<doc id="246396" url="https://ml.wikipedia.org/wiki?curid=246396" title="ദേവത (ചലച്ചിത്രം)">
ദേവത (ചലച്ചിത്രം)

1965-ൽ പുറത്തിറങ്ങിയ മലയാളചലച്ചിത്രമാണ് ദേവത. തേജാഫിലിംസിന്റെ ബാനറിൽ രേവതി മേനോൻ നിർമിച്ച ചിത്രമാണിത്. തിരുമേനി പിക്ചേഴ്സിനു വിതരണാവകാശം ഉണ്ടായിരുന്ന ഈ ചിത്രം 1965 ജനുവരി 14-നു പ്രദർശിപ്പിച്ചു.





</doc>
<doc id="246407" url="https://ml.wikipedia.org/wiki?curid=246407" title="തേങ്ങാക്കള്ളൻ ഞണ്ട്">
തേങ്ങാക്കള്ളൻ ഞണ്ട്

കള്ളൻ ഞണ്ട് (Robber Crab), കോക്കനട്ട് ക്രാബ് (Coconut crab) തുടങ്ങിയ പേരുകളിലറിയപ്പെടുന്ന കരപ്രദേശങ്ങളിൽ കാണപ്പെടുന്ന ഒരുതരം ഞണ്ടാണ് തേങ്ങാക്കള്ളൻ ഞണ്ട്(Palm Theif). 



</doc>
<doc id="246414" url="https://ml.wikipedia.org/wiki?curid=246414" title="പവർ ഗ്രിഡ് കോർപറേഷൻ ഓഫ് ഇന്ത്യ ലിമിറ്റഡ്">
പവർ ഗ്രിഡ് കോർപറേഷൻ ഓഫ് ഇന്ത്യ ലിമിറ്റഡ്

ഗുർഗോണിൽ ഹെഡ്ക്വാർട്ടേഴ്സ് ഉള്ള ഭാരത സർക്കാരിന്റെ ഉടമസ്ഥതയിലുള്ള വൈദ്യുതി പ്രസാരണ കമ്പനിയാണ് പവർ ഗ്രിഡ്കോർപറേഷൻ ഓഫ് ഇന്ത്യ ലിമിറ്റഡ് (പവർ ഗ്രിഡ്). ഭാരതത്തിൽ ഉണ്ടാക്കുന്ന മുഴുവൻ വൈദ്യുതിയുടെ പകുതിയും പ്രസരണം നടത്തുന്നത് പവർ ഗ്രിഡാണ്. പവർ ഗ്രിഡിന് ഭാരതമൊട്ടാകെ 1,00,619 കി.മീറ്റർ പ്രസാരണ ശൃംഗലയുണ്ട്. 2013 ഏപ്രിൽ 30ന് 168 സബ് സ്റ്റേഷനുകളും 1,64,763 MVA ട്രാൻസ്ഫോർമേഷൻ ശേഷിയുമൂണ്ട്.

ഇപ്പോൾ 69.42% ഓഹരികൾ ഭാരത സർക്കാരിനും ബാക്കി 30.58% ഓഹരികൾ സ്ഥാപന നിക്ഷേപകരുടേയും പൊതുജനത്തിനുമാണ്.

1989 ഒക്റ്റോബർ 23 ന് 10,000 കോടി രൂപയുടെ ഓഹരിമൂലധത്തോത്തോടെ ഭാരത സർക്കാരിന്റെ പൂർണ്ണ ഉടമസ്ഥതയിൽ 1956 ലെ കമ്പനി നിയമം അനുസരിച്ച് നാഷണൽ പവർ ട്രാൻസ്മിഷൻ കോർപ്പറേഷൻ ലിമിറ്റഡ് തുടങ്ങി. രാജ്യത്ത് ഉയർന്ന വോൾട്ടതയുള്ള പ്രസാരണ ശൃംഗല രൂപകൽപ്പന ചെയ്യൽ, നടപ്പാക്കൽ, കൈവശം വയ്ക്കൽ, പ്രവർത്തിപ്പിക്കൽ, അറ്റകുറ്റപ്പണി ചെയ്യൽ എന്നിവയായിരുന്നു ഉദ്ദേശം. 1992 ഒക്ടോബർ 23ന് കമ്പനിയുടെ പേർ പവർ ഗ്രിഡ് കോർപറേഷൻ ഓഫ് ഇന്ത്യ ലിമിറ്റഡ് എന്നാക്കി. 
1992-93ൽ എൻടിപിസി, ഏൻഎച്ച്പിസി, എൻഇഇപിസിഒ എന്നിവയുടേയും കേന്ദ്രത്തിന്റേയോ സംയുക്ത സംരംഭങ്ങളുടേയും ഊർജ്ജ വിതരണ വസ്തുവകകൾ സമയ ബന്ധിതമായി ഏറ്റെടുത്തു.

ശൃംഗലയുടെ ശരിയായ നടത്തിപ്പിനും പ്രവർത്തനത്തിനും വേണ്ടി ലോഡ് ഡെസ്പാച്ചിങ്ങ് കേന്ദ്രങ്ങളുടെ ചുമതലകൂടി 2004ൽ സർക്കാർ ഏല്പിക്കുകയുണ്ടായി. വിതരണ ശൃംഗലയുടെ നടത്തിപ്പും കാര്യക്ഷമതയും കൂട്ടുന്നതിന് പവർ ഗ്രിഡ് എല്ലാ മേഖല ലോഡ് ഡെസ്പാച്ചിങ്ങ് കേന്ദ്രങ്ങളേയും(RLDC) തനതു സാങ്കേതിക വിദ്യയായ യൂണിഫൈഡ് ലോഡ് ഡെസ്പാച്ച് & കമ്മ്യൂണിക്കേഷൻ(ULDC) സ്കീം നടപ്പിലാക്കി ആധുനികവൽക്കരിച്ചു.. 2009ൽ ദേശീയ ലോഡ് ഡെസ്പാച്ചിങ്ങ് കേന്ദ്രം(NLDC) തുടങ്ങുകയുണ്ടായി.

കമ്പനിയുടെ പ്രവർത്തനം കണ്ട് ഭാരത സർക്കാർ 1998 ഒക്ടോബറിൽ മിനിരത്ന – I PSU വിഭാഗത്തിൽ പെടുത്തി. പൊതു സംരംഭക വകുപ്പ് 2008 മേയ് ഒന്നിന് നവരത്ന പദവി നൽകുകയുണ്ടായി. 
ലോകത്തിലെ മൂന്നാംത്തെ ഏറ്റവും വലിയ വൈദ്യുതി വിതരണ സംവിധനമായി 2009 ജനുവരിയിൽ ലോകബാങ്ക് തിരഞ്ഞെടുക്കുകയുണ്ടായി.
2009 ൽ ശൃംഗലയുടെ പ്രവർത്തനത്തിനും നടത്തിപ്പിനും വേണ്ടി പവർ സിസ്റ്റം ഒപ്പറേഷൻ കോർപ്പറേഷൻ ലിമിറ്റഡ് (POSOCO), എന്നപേരിൽ പവർഗ്രിഡിന്റെ 100% ഉടമസ്ഥതയിൽ ഒരു അനുബന്ധ കമ്പനി തുടങ്ങി. 

മദ്ധ്യപ്രദേശിലെ ബിനയിൽ പവർഗിഡ്, എൻടിപിസി, എൻഎച്ച്പിസി, ഡിവിസി, സിപിആറ്ഐ എന്നിവയുടെ സംയുക്ത സംരംഭ്മായി 2009 മേയിൽ ദേശീയ ഹൈ പവർ ടെസ്റ്റ് ലബോറട്ടാറി ലിമിറ്റഡ് തുടങ്ങുകയുണ്ടായി. 

യൂണിഫൈഡ് ലോഡ് ഡെസ്പാച്ച് കേന്ദ്രങ്ങളുടെ വാർത്താവിനിമയ ശേഷിയുടെ അധികമുള്ള ശേഷി ഉപയോഗിച്ച് ടെലകോം മേഖലയിലും സാന്നിദ്ധ്യം ഉറപ്പാക്കിയിട്ടുണ്ട്.

വേറേയും അനുബന്ധ സ്ഥാപനങ്ങളും സുയുകതസംരംഭങ്ങളുമുണ്ട്.

http://www.powergridindia.com/

http://powermin.nic.in/transmission/power_grid.htm

http://www.sarkaritel.com/psu/psudetail.php?psu_id=202



</doc>
<doc id="246423" url="https://ml.wikipedia.org/wiki?curid=246423" title="ലതാ രാജു">
ലതാ രാജു

മലയാളചലച്ചിത്രപിന്നണിഗായികയും റേഡിയോ കലാകാരിയുമാണ് ലതാ രാജു.

ചലച്ചിത്രകാരനും റേഡിയോ കലാകാരനുമായിരുന്ന കെ. പദ്മനാഭൻ നായരുടെയും പ്രശസ്ത ഗായിക ശാന്ത പി. നായരുടേയും പുത്രിയായി 1954-ൽ ചെന്നൈയിൽ ജനിച്ചു. 1962-ൽ റിലീസ് ആയ "സ്നേഹദീപം" എന്ന ചിത്രത്തിൽ "ഒന്നാം തരം ബലൂൺ തരാം" എന്ന ഗാനം ആലപിച്ചു കൊണ്ട് എട്ടാം വയസ്സിൽ ചലച്ചിത്രപിന്നണിഗായികയായി അരങ്ങേറ്റം കുറിച്ചു. 1972-ൽ റിലീസ് ആയ "മയിലാടും കുന്ന് " എന്ന ചിത്രത്തിന് വേണ്ടി സി. ഒ. ആന്റോയോടൊപ്പം ആലപിച്ച "പാപ്പീ, അപ്പച്ചാ" എന്ന ഗാനം വളരെ പ്രശസ്തമാണ്.

ചലച്ചിത്രപിന്നണിഗായകനും സംഗീതസംവിധായകനുമായ ജെ.എം. രാജു ആണ് ജീവിത പങ്കാളി. ഇവർക്ക് അനുപമ, ആലാപ് എന്നിങ്ങനെ രണ്ട് മക്കളുണ്ട്. ഇവരുടെ മകനായ ആലാപ് മലയാളം, തമിഴ് ഭാഷകളിലെ അറിയപ്പെടുന്ന ഒരു ഗായകനാണ്. 


</doc>
<doc id="246460" url="https://ml.wikipedia.org/wiki?curid=246460" title="സോഷ്യൽ എഞ്ചിനീയറിംഗ്">
സോഷ്യൽ എഞ്ചിനീയറിംഗ്

സാമൂഹ്യ ശാസ്ത്രത്തിലെ ഒരു വിജ്ഞാന ശാഖയാണ് സോഷ്യൽ എഞ്ചിനീയറിംഗ്. പൊതുജനാഭിപ്രായത്തെയും സാമൂഹ്യസ്വഭാവത്തെയും മനോഭാവത്തെയും സ്വാധീനിക്കുന്നതിനായി സർക്കാരുകളോ സ്വകാര്യ കൂട്ടായ്മകളോ നടത്തുന്ന പ്രയത്നത്തെയാണ് പൊതുവിൽ സോഷ്യൽ എഞ്ചിനീയറിംഗ് എന്നു വിവിക്ഷിക്കുന്നത്. 

രാഷ്ട്രതന്ത്രം, തത്വശാസ്ത്രം, സമൂഹശാസ്ത്രം, മനശാസ്ത്രം, നിയമം, ഗണിതശാസ്ത്രം, തുടങ്ങിയ വൈജ്ഞാനിക ശാഖകളിൽ നിന്നുമുള്ള ആശയങ്ങൾ സ്വാംശീകരിച്ച് സാമൂഹ്യ സ്വഭാവത്തെയും പൊതുമനോഭാവത്തെയും വിഭവാസൂത്രണത്തെയും വിലിയതോതിൽ സ്വാധീനിക്കാനുള്ള ശാസ്ത്രീയമായ ശ്രമങ്ങളാണ് സോഷ്യൽ എഞ്ചിനീയറിംഗിൽ നടക്കുന്നത്. പ്രത്യേക സാമൂഹിക പ്രശ്നങ്ങളുടെ നിർദ്ധാരണത്തിനായി ഇത്തരത്തിൽ സാമൂഹിക ശാസ്ത്രതത്വങ്ങൾ പ്രയോഗിക്കുന്നയാളെ സോഷ്യൽ എഞ്ചിനീയർ എന്നു പറയുന്നു. സാമൂഹ്യജാഗ്രതയിൽ ശാസ്ത്രത്തിന്റെ രീതിയിലൂടെയുള്ള ഇടപെടലാണിത്. രാഷ്ട്രീയ പ്രവർത്തകരിൽ നിന്നും വ്യത്യസ്തമായി സോഷ്യൽ എഞ്ചിനീയർമാർ സാമൂഹ്യ സംവിധാനങ്ങളെ വിശകലനം ചെയ്യുവാനും മനസ്സിലാക്കുവാനും ശാസ്ത്രജ്ഞരെപ്പോലെ ശാസ്ത്രത്തിന്റെ രീതി ഉപയോഗിക്കുന്നു. 
"സോഷ്യൽ എഞ്ചിനീയേഴ്സ്" എന്ന വാക്ക് ആദ്യമായി ഉപയോഗിക്കുന്നത് 1894 -ൽ ഡച്ച് വ്യവസായി ആയ ജെ.സി. വാൻ മാർക്കെൻ ആണ്. നമ്മുടെ ഗ്രഹത്തിലെ അചേതനവസ്തുക്കളായ യന്ത്രങ്ങളെ കൈകാര്യം ചെയ്യുവാൻ സാങ്കേതിക വിദഗദ്ധരും മറ്റുമുള്ളതുപോലെ സചേതന വസ്തുക്കളായ മനുഷ്യരെ കൈകാര്യം ചെയ്യുവാൻ സോഷ്യൽ എഞ്ചിനീയർമാരെന്ന തരത്തിലുള്ള വിദഗ്ദ്ധരെ ആവശ്യമുണടെണ്ടെന്നതായിരുന്നു അദ്ദേഹത്തിന്റെ ആശയം. സോഷ്യൽ എഞ്ചിനീയറിംഗ് എന്ന ഈ ആശയം 1899 -ൽ അമേരിക്കയിൽ അവതരിപ്പിക്കപ്പെടുകയും സാമൂഹ്യ ചിന്തകരുടെ ഇടയിൽ പ്രചരിപ്പിക്കപ്പെടുകയുമാണുണ്ടായത്. അക്കാലത്തിറങ്ങിയ ഒരു മാസികയുടെ പേരും ഇതായിരുന്നു.

സർവ്വാധിപത്യ രാഷ്ട്രീയ വ്യവസ്ഥ നിലവിലിരുന്ന രാജ്യങ്ങളിൽ പലതിലും സോഷ്യൽ എഞ്ചിനീയറിംഗിന്റെ പ്രയോഗങ്ങൾ കാണാം. പഴയ സാറിസ്റ്റ് മനോഭാവത്തിൽ നിന്നും ജനങ്ങളെ പുതിയ സോവിയറ്റ് മനുഷ്യനാക്കി വളർത്തുന്നതിന് സോവിയറ്റ് യൂണിയനിൽ നടത്തിയ ശ്രമങ്ങളും ചൈനയിലെ മഹത്തായ കുതിച്ചുചാട്ടം, സാംസ്കാരിക വിപ്ലവം തുടങ്ങിയ പ്രചരണപരിപാടികളും നാസികളുടെ കാലത്ത് ഗീബൽസിന്റെ നേതൃത്വത്തിൽ നടന്ന പ്രചരണപരിപാടികളും ഇതിന്റെ ഉദാഹരണങ്ങളാണ്.

ജനാധിപത്യ ഭരണക്രമങ്ങളിലും മയക്കുമരുന്ന തീവ്രവാദം തുടങ്ങിയവയുടെ സ്വാധീനങ്ങൾക്കെതിരായി ഭരണകൂടങ്ങൾ സോഷ്യൽ എഞ്ചിനീയറിംഗിന്റെ വഴികൾ തേടുന്നുണ്ട്. 

വിഖ്യാത ചിന്തകനായ കാൾ പോപ്പറിന്റെ പഠനങ്ങളാണ് ഈ സാമൂഹ്യ ശാസ്ത്രശാഖയെ ചിട്ടപ്പെടുത്തിയത്. "തുറന്ന സമൂഹവും അതിന്റെ ശത്രുക്കളും" എന്ന തന്റെ വിഖ്യാത ഗ്രന്ഥത്തിൽ അദ്ദേഹം ജനാധിപത്യ സോഷ്യൽ എഞ്ചിനീയറിംഗിന്റെ (തുണ്ടവൽകൃത സോഷ്യൽ എഞ്ചിനീയറിംഗ് - piecemeal social engineering) അടിസ്ഥാന തത്ത്വങ്ങൾ അന്വേഷിക്കുകയും ഉട്ടോപ്യൻ (ആദർശവത്കൃത) സോഷ്യൽ എഞ്ചിനീയറിംഗുമായി അതിനുള്ള വ്യത്യാസം വരച്ചുകാട്ടുകയും ചെയ്യുന്നു. 

പോപ്പർ എഴുതുന്നു:

<references>


</doc>
<doc id="248167" url="https://ml.wikipedia.org/wiki?curid=248167" title="ദീപം">
ദീപം

1930-ൽ പ്രസിദ്ധീകരണമാരംഭിച്ച ഒരു സചിത്ര മാസികയായിരുന്നൂ ദീപം. ഇപ്പോൽ ഈ മാസിക പ്രസിദ്ധീകരിക്കുന്നില്ല. തോമസ് പോളിന്റെ ഉടമസ്ഥതയിൽ ഉണ്ടായിരുന്ന വിദ്യാവിലാസം പ്രസിദ്ധീകരണശാലയിലാണ് ആരംഭിച്ചത്. കുന്നത്ത് ജനാർദ്ദന മേനോൻ ഇതിന്റെ പത്രാധിപരായിരുന്നിട്ടുണ്ട്.


</doc>
<doc id="248168" url="https://ml.wikipedia.org/wiki?curid=248168" title="ദാൽ മഖനി">
ദാൽ മഖനി

പഞ്ചാബ് പ്രദേശത്ത് ഉരുത്തിരിഞ്ഞ ഒരു ഭക്ഷണവിഭവമാണ് ദാൽ മഖനി. തൊലിയോടുകൂടിയ ഉഴുന്നുപരിപ്പുകൊണ്ടാണ് ഈ കറിയുണ്ടാക്കുന്നത്. കുറഞ്ഞ അളവിൽ രാജ്മ പയറും ചേർക്കുന്നു. പരിപ്പുകറിക്കു (ദാൽ) മുകളിൽ വെണ്ണ (മഖൻ) ഒഴിക്കുന്നതുകൊണ്ടാണ് ഈ പേര് വന്നത്. ഉത്തരേന്ത്യൻ സദ്യകളിൽ ചോറിനോടൊപ്പം കഴിക്കാൻ വിളമ്പുന്ന ഏറ്റവും പ്രചാരമുള്ള ഒഴിച്ചുകറിയാണ് ദാൽ മഖനി.

ഇന്ത്യൻ ഉപഭൂഖണ്ഡത്തിലെ മുഖ്യ ആഹാരങ്ങളിൽ ഒന്നാണ് ദാൽ മഖാനി. ഇന്ത്യയുടെ വിഭജനത്തിനു ശേഷം പഞ്ചാബിൽനിന്നുള്ള ആളുകൾ ഉത്തരേന്ത്യയിലേക്ക് പലായനം ചെയ്തതുകൊണ്ടാണ് ഇത് പ്രസിദ്ധമായത്. പഞ്ചാബി ജനങ്ങൾ ഇന്ത്യയുടെ പലഭാഗങ്ങളിലേക്കും വിദേശത്തേക്കും പടർന്നപ്പോൾ, ഡൽഹിയിലെ ദര്യഗഞ്ചിൽ മോതി മഹൽ ഭക്ഷണശാല ബിസിനസുകാരായ പഞ്ചാബി പ്രവാസിയായ കുണ്ടൻ ലാൽ ഗുജരാൾ പോലെയുള്ളവർ പുതിയ പ്രദേശങ്ങളിൽ ദാൽ മഖാനി പരിചയപ്പെടുത്തി.
പരമ്പരാഗത ശൈലിയിൽ ദാൽ മഖാനി ഉണ്ടാക്കാനുള്ള പ്രക്രിയകൾ വളരെ സമയം പിടിക്കുന്ന അനവധി ചുവടുകൾ ഉള്ളതാണ്, ഇത് തയ്യാറാക്കാൻ 24 മണിക്കൂർ സമയംവരെ എടുക്കും. എന്നാൽ ആധുനിക പാചക ഉപകരണങ്ങൾ ലഭ്യമായതോടെ, പ്രത്യേകിച്ചും വൈദ്യുത പ്രഷർ കുക്കർ, ദാൽ മഖാനി തയ്യാറാക്കാനുള്ള സമയം വലിയതോതിൽ കുറഞ്ഞ് 2 മുതൽ 3 മണിക്കൂർ വരെയായി.
പയർ വർഗ്ഗത്തിൽ ഉൾപ്പെടുന്ന ഒരു സസ്യമാണ്‌ ഉഴുന്ന്. ഇതിന്റെ സംസ്കൃതനാമം മാഷം എന്നാണ്‌. തമിഴിൽ ഉഴുന്ന്, കന്നടയിൽ ഉർദ്ദ്, ഹിന്ദിയിൽ ഉറദ്, ഗുജറാത്തിയിൽ അറാദ്, ബംഗാളിയിൽ മഷ്‌കലെ എന്നും ദേശ ഭാഷാവ്യത്യാസമനുസരിച്ച് പല പേരുകളിൽ ഉഴുന്ന് അറിയപ്പെടുന്നു. ദക്ഷിണേന്ത്യയിൽ പ്രഭാത ഭക്ഷണങ്ങളായ ഇഡ്ഡലി, ദോശ തുടങ്ങിയവയുടെ മുഖ്യ ചേരുവയാണ്‌ ഉഴുന്ന്. ഉത്തരേന്ത്യയിൽ ദാൽ മഖാനി എന്ന പ്രസിദ്ധമായ പരിപ്പുകറിയിലെ മുഖ്യചേരുവയുമാണിത്.

വാതകോപത്തെ ശമിപ്പിക്കുന്നതു കൂടാതെ, ശരീരത്തെ തണുപ്പിക്കുകയും തടിപ്പിക്കുകയും ചെയ്യുന്നു. ധാതുബലം, ശുക്ലവർദ്ധന എന്നിവയെ സഹായിക്കുകയും ചെയ്യുന്നു. ആയുർവേദപ്രകാരം പിത്തം, രക്തദോഷം, ക്ഷയം, ജ്വരം, ചുമ എന്നീ അസുഖങ്ങളെ തടയുന്നു. പക്ഷേ, ഉഴുന്ന് കഫത്തെ വർദ്ധിപ്പിക്കുന്നു. ഉഴുന്ന് വാജീകരണ ചികിത്സയിൽ വളരെയധികം ഉപയോഗിക്കുന്ന വസ്തുവാണ്‌. ഉഴുന്ന്, ദേവദാരം, കുറുന്തോട്ടിവേര്‌ എന്നിവ മാഷാർവാദികഷായം എന്ന ഔഷധത്തിലെ പ്രധാന ചേരുവകളാണ്‌.


</doc>
<doc id="248169" url="https://ml.wikipedia.org/wiki?curid=248169" title="സുരയ്യ">
സുരയ്യ

ഇന്ത്യൻ സിനിമാരംഗത്തെ '40-'50 കാലഘട്ടത്തിലെ ഗായികയും പ്രശസ്തയായ അഭിനേത്രിയുമായിരുന്നു സുരയ്യ ജമാൽ ഷേഖ് എന്ന സുരയ്യ (15 ജൂൺ1929- 31 ജനുവരി 2004).
ബ്രിട്ടീഷ് ഇന്ത്യയിൽ ഉൾപ്പെട്ടിരുന്ന പഞ്ചാബിലെ ഗുജ്രൻവാലായിലാണ് സുരയ്യ ജനിച്ചത്. 'ഉസ്നേ ക്യാ സോച്ചാ'(1937) എന്ന ചിത്രത്തിൽ ഒരു ബാലതാരമായിട്ടാണ് ഇവർ സിനിമയിൽ പ്രവേശിയ്ക്കുന്നത്. തന്റെ മാതുലനും ഹിന്ദി സിനിമകളിൽ വില്ലൻ വേഷങ്ങൾ കൈകാര്യം ചെയ്തുവന്നിരുന്നയാളുമായിരുന്ന ശഹൂറിനോടൊപ്പം തന്റെ സ്കൂൾ അവധിക്കാലത്ത് മോഹൻ സ്റ്റുഡിയോസ് സുരയ്യ സന്ദർശിയ്ക്കുമായിരുന്നു. "താജ് മഹൽ" എന്ന ചിത്രത്തിന്റെ ചിത്രീകരണം ഈ സ്റ്റുഡിയോയിലാണ് നടന്നിരുന്നത്. ഇത്തരത്തിലുള്ള ഒരു സന്ദർശനവേളയിൽ സുരയ്യയെ കാണുവാനിടയായ ചിത്രത്തിന്റെ സംവിധായകൻ നാനുഭായ് വക്കീൽ ഈ സിനിമയിൽ മുംതാസ് മഹലിന്റെ ബാല്യകാലം അഭിനയിയ്ക്കുന്നതിനുള്ള അവസരം ആ കുട്ടിക്ക് നൽകി.
റേഡിയോയിൽ കുട്ടികളുടെ ഒരു പരിപാടിയ്ക്കിടയിൽ സുരയ്യയുടെ ശബ്ദം ശ്രവിച്ച സംഗീതസംവിധായകനായ നൗഷാദ് "ശാരദ"(1942) എന്ന ചിത്രത്തിൽ സുരയ്യയുടെ ശബ്ദം ഉപയോഗിച്ചു. ആ സമയത്ത് സുരയ്യയ്ക്ക് 13 വയസ്സ് മാത്രമായിരുന്നു പ്രായം.തുടർന്ന് നൗഷാദിന്റെശിക്ഷണത്തിൽ ഒട്ടേറെ ഗാനങ്ങൾ സുരയ്യ ആലപിയ്ക്കുകയുണ്ടായി. 
"അന്മോൽ ഗാഡി"(1946),"ദർദ്"(1947),"ദില്ലഗി" (1949)"ദസ്താൻ "(1950) എന്നിവയായിരുന്നു ആലപിച്ച മറ്റ് ചില ചിത്രങ്ങൾ.

സുരയ്യ നായികയായി അഭിനയിച്ച ആദ്യ ചിത്രം 'തദ്ബിർ' (1945) ആയിരുന്നു. സൈഗാളിനോടൊപ്പം "ഒമർ ഖയ്യാം"(1946),"പർവാന"(1947)എന്നീ ചിത്രങ്ങളിലും ഇവർ പാടി അഭിനയിച്ചു. "റുസ്തം സൊറാബ്"(1963) ആയിരുന്നു അവസാന ചിത്രം.



</doc>
<doc id="248171" url="https://ml.wikipedia.org/wiki?curid=248171" title="ചേരി">
ചേരി

വർദ്ധിച്ചുവരുന്ന നഗരവത്കരണത്തോടൊപ്പം ഓടിയെത്താൻ കഴിയാത്ത ഒരു നഗരത്തിലെ തന്നെ പ്രദേശമാണ് ചേരികൾ.സാമൂഹികവും സാമ്പത്തികവുമായ പിന്നോക്കാവസ്തയും പാർപിടസുരക്ഷിതത്വമില്ലായ്മയും ചേരികളുടെ സവിശേഷതയാണ്.


</doc>
<doc id="248173" url="https://ml.wikipedia.org/wiki?curid=248173" title="എം.വി. കൈരളി (കപ്പൽ)">
എം.വി. കൈരളി (കപ്പൽ)

കേരളാ സർക്കാർ സ്ഥാപനമായ കേരളാ ഷിപ്പിംഗ് കോർപറേഷന്റെ കപ്പലായിരുന്നു കൈരളി. നോർവെയിൽ നിന്ന് പഴയ വിലയ്ക്കു വാങ്ങിയ ഓസ്കാർസോർഡ് എന്ന കപ്പലാണ് എം.വി.കൈരളി എന്ന പേര് സ്വീകരിച്ചത്. 1979 ജൂണിന് മർമ്മഗോവ തുറമുഖത്തുനിന്നും യൂറോപ്പിലെ റോസ്റ്റക്കിലേക്ക് യാത്രതിരിച്ച കൈരളി കപ്പൽ, നാല് ദിവസങ്ങൾക്ക് ശേഷം കാണാതായി. കപ്പൽകാണാതായതോടെ പ്രവർത്തനം നിലച്ച കോർപറേഷൻ കേരളാ ഇൻലാൻഡ് നാവിഗേഷൻ കോർപറേഷനിൽ ലയിപ്പിച്ചു. കപ്പലിലുണ്ടായിരുന്ന ക്യാപ്റ്റൻ മരിയദാസ് ജോസഫ് അടക്കം 51 ജീവനക്കാരെ കാണാതായി.

ഇന്ത്യയിൽ നിന്നും ജർമ്മനിയിലേക്കുള്ള 20538 ടൺ ഇരുമ്പയിരായിരുന്നു കൈരളിയിലുണ്ടായിരുന്നത്. 51 കപ്പൽ ജോലിക്കാരാണ് ഈ യാത്രയിലുണ്ടായിരുന്നത്. ആദ്യ മൂന്നു ദിവസങ്ങളിൽ കപ്പലിൽ നിന്നു സന്ദേശങ്ങളുണ്ടായിരുന്നെങ്കിലും പിന്നീട് കപ്പലിൽ നിന്നും സന്ദേശങ്ങളൊന്നും ലഭിച്ചില്ല. ഡിജിബൗട്ടിയിലെ കമ്പനിയുടെ ഏജന്റാണ് കപ്പൽ ലക്ഷ്യസ്ഥാനത്ത് എത്തിയില്ല എന്ന വിവരം പ്രധാന കാര്യാലയത്തിൽ വിളിച്ചറിയിച്ചത്. കടൽക്കൊള്ളക്കാരുടെ പിടിയിൽപ്പെട്ടതായി സംശയിച്ചിരുന്നെങ്കിലും തെളിവുകളില്ല. കപ്പൽ പുറപ്പെട്ട് രണ്ടാഴ്ചയ്ക്കു ശേഷം പത്ര മാധ്യമങ്ങളിൽ വാർത്ത വരികയും നാവിക സേനയും വിമാനവും തിരച്ചിലിനിറങ്ങിയെങ്കിലും വിവരങ്ങളൊന്നും ലഭ്യമായില്ല. റഡാർ സംവിധാനങ്ങളില്ലാതെയാണ് കപ്പൽ യാത്ര തിരിച്ചതെന്ന് പറയപ്പെടുന്നു. ക്യാപ്റ്റന്റെ അഭിപ്രായങ്ങൾക്കു വിരുദ്ധമായി മതിയായ സംവിധാനമില്ലായിരുന്നെങ്കിലും രാഷ്ട്രീയ സമ്മർദ്ദത്തത്തുടർന്നാണ് കപ്പലിനു പുറപ്പെടേണ്ടി വന്നത് എന്നും ആരോപണമുണ്ട്.



</doc>
<doc id="248176" url="https://ml.wikipedia.org/wiki?curid=248176" title="ചതുരം">
ചതുരം

നാല് കോണുകളും മട്ടകോണുകളായതും എതിർ‌വശങ്ങൾ തുല്യവും സമാന്തരമായതുമായ ചതുർഭുജമാണ് ചതുരം. ചതുരത്തിന്റെ നാല് കോണുകളുടെയും അളവുകളുടെ തുക 360° ആയിരിക്കും.ചതുരത്തിന്റെ രണ്ട് വ്യത്യസ്ത വശങ്ങളുടെ തുകയുടെ ഇരട്ടിയായിരിക്കും അതിന്റെ ചുറ്റളവ് . ചതുരത്തിന്റെ രണ്ട് വ്യത്യസ്ത വശങ്ങളുടെ ഗുണനഫലമായിരിക്കും അതിന്റെ വിസ്തീർണം. 


</doc>
<doc id="248187" url="https://ml.wikipedia.org/wiki?curid=248187" title="ആൾക്കൂട്ടം">
ആൾക്കൂട്ടം

ആനന്ദിന്റെതായി പ്രസിദ്ധീകരിക്കപ്പെട്ട ആദ്യ നോവലാണ് ആൾക്കൂട്ടം.മലയാള നോവൽ സാഹിത്യചരിത്രത്തിലെ ഒരു വഴിത്തിരിവായി കരുതപ്പെടുന്ന പ്രസ്തുത ഗ്രന്ഥം 1970-ൽ പ്രസിദ്ധീകരിക്കപ്പെട്ടു.

മലയാള നോവൽ സാഹിത്യചരിത്രത്തിലെ ഒരു വഴിത്തിരിവായി കരുതപ്പെടുന്ന നോവൽ

“വിക്ടോറിയ ടെർമിനസ്സിലെ പ്ലാറ്റ്‌ഫോമുകളിലൊന്നിൽ ഒരു വണ്ടിവന്നു നിന്നു. താഴ് വരകളും മരുഭൂമികളും താണ്ടിയും നാട്ടിൻപുറങ്ങളെമറിച്ചും നഗരങ്ങളെതുളച്ചും ദിവസങ്ങളോളം കിതച്ചോടി വണ്ടി.  ഇപ്പോൾ ടെർമിനസ്സിലെ ബഫറുകളിൽ മുട്ടി അതു വിശ്രമിച്ചു.

വണ്ടിനിന്നതോടെ അതിന്റെ വാതിലുകളിൽക്കൂടിയും ജനലുകളിൽക്കൂടിയും മനുഷ്യർ ധിറുതിപിടിച്ചു പുറത്തു ചാടാൻതുടങ്ങി.  കരിയുംപൊടിയുംപറ്റി കറുത്ത മനുഷ്യർ.  ചിരിയും അമ്പരപ്പും മ്ലാനതയും അവരുടെ മുഖത്ത് ഇടകലർന്നു. ഭാഷയോ ആശയങ്ങളോ ഇല്ലാത്ത ഇരമ്പൽ.  വണ്ടിനിന്നപ്പോൾ അതിൽനിന്ന് അടർന്നുപോന്ന ആ ജീവിതത്തിന്റെ തുണ്ടുകൾ അതിന്റെ ചലനത്തെയും ശബ്ദത്തെയും ഏറ്റുവാങ്ങിയതുപോലെ; പക്ഷേ ലക്ഷ്യം കിട്ടാത്തതുപോലെ അവർ പ്ലാറ്റ്‌ഫോമിൽ നിന്നു തിളച്ചതേയുള്ളു….!”

ആനന്ദിന്റെതായി പ്രസിദ്ധീകരിക്കപ്പെട്ട ആദ്യ നോവലാണ് ആൾക്കൂട്ടം. മലയാള നോവൽ സാഹിത്യചരിത്രത്തിലെ ഒരു വഴിത്തിരിവായി കരുതപ്പെടുന്ന ഈ നോവൽ 1970ലാണ് പ്രസിദ്ധീകരിക്കപ്പെട്ടത്. അന്നുവരെയുണ്ടായിരുന്ന നോവൽസങ്കല്പത്തിനു മാറ്റം വരുത്തുന്നതായിരുന്നു ആനന്ദിന്റെ ഈ നോവൽ. അതുവരെ കഥാപാത്രങ്ങൾ എന്ന ചെറിയ സ്ഥലത്തുനിന്നും സമൂഹം എന്ന വിശാല ഇടത്തിലേക്ക് വികസ്വരമാകുന്ന നോവൽ ഘടനയായിരുന്നുണ്ടായിരുന്നത്. ഒരു കേന്ദ്രത്തിൽനിന്നും വിസ്തൃതിയിലേക്ക് ചലിക്കുന്ന തിരമാലകളുടെ ചക്രവ്യൂഹങ്ങൾ നോവലുകളുടെ പൊതു സ്വഭാവം ആയിരുന്നു. ഈ ഒരു അവസ്ഥയിലേക്കാണ് ആനന്ദിന്റെ നോവലുകൾ വരുന്നത്

ആഖ്യാനത്തിൽ നോവൽ പിന്തുടർന്നു വന്ന ഈ യാത്രയുടെ നേരേ വിപരീതദിശയിൽ സഞ്ചരിക്കാനാണ് ആനന്ദ് ശ്രമിച്ചത്. നോവലിന്റെ വ്യക്തികേന്ദ്രിതമോ കുടുംബകേന്ദ്രിതമോ ആയ ഘടനയിൽനിന്നും വിടുതി നേടി വൈവിധ്യം നിറഞ്ഞ സമൂഹത്തെ ഒരേയൊരു ആഖ്യാനകേന്ദ്രമാക്കി എന്നതാണ്ആനന്ദ് ചെയ്ത മാറ്റം. അതായത്, രാഷ്ട്രത്തിന്റെയും സമൂഹത്തിന്റെയും പ്രശ്‌നങ്ങൾ മുഖ്യമായി നിൽക്കുകയും അതിന്റെ സ്വാധീനത്തിൽ കഴിയേണ്ടിവരുന്ന വ്യക്തികൾ കഥാപാത്രങ്ങളാവുകയും ചെയ്യുന്നത് ആനന്ദിന്റെ നോവലുകളിൽ കാണാം. നോവലിന്റെ അകത്തേയ്ക്ക് കടക്കാൻ വിപുലമായ ഈ മേഖലയെക്കുറിച്ചുള്ള സാമാന്യ ബോധം ഉണ്ടായിരിക്കണം. ആൾക്കൂട്ടത്തിന്റെ രചനാവേളയെക്കുറിച്ച് പറയുന്ന ഒരു സന്ദർഭത്തിൽ ആനന്ദ് ഇക്കാര്യം വ്യക്തമാക്കുന്നത് ഇങ്ങനെയാണ്. ‘മനുഷ്യജീവിതത്തെ ആകെ ഉൾക്കൊള്ളുന്ന ഒരു ആശയം ഫിലോസഫി എന്നു പറയാൻ ഭയമാണ് കുറെ നാളായി ഞാൻ തട്ടിയും മുട്ടിയും നോക്കിക്കൊണ്ടിരിക്കുന്നു. നഷ്ടപ്പെട്ടു പോകാതിരിക്കാൻ, അതിനെ ഈയിടെ ഒരു ലേഖനത്തിന്റെ രൂപത്തിലാക്കാൻ ശ്രമിച്ചു. ആൾക്കൂട്ടം അതിന്റെ ഒരു വശമേ ആകുന്നുള്ളൂ.”

സമൂഹത്തെ പൊതുവെ ബാധിക്കുന്ന രാഷ്ട്രീയ ദാർശനിക പ്രശ്‌നങ്ങളെ മുഖ്യമാക്കി നിറുത്തുകയും അത് നിരന്തരം അലട്ടുന്ന ഒരുകൂട്ടം മനുഷ്യരെ അവതരിപ്പിക്കുകയുമാണ് ആനന്ദ് ചെയ്തത്. ഒന്നിലധികം കഥാതന്തുക്കളെ പിരിച്ചുകെട്ടിയാണ് ആനന്ദ് ‘ആൾക്കൂട്ടം‘ നിബന്ധിച്ചിരിക്കുന്നത്. ഒരു കഥ ജോസഫിന് രാധയോടു തോന്നുന്ന താൽപര്യമാണ്. മറ്റൊന്ന് ലളിതയോടു സുനിലിനു തോന്നുന്ന സ്‌നേഹമാണ്. പ്രേമിന്റെ കഥ മൂന്നാമത്തേത്. നാലാമത്തേത് സുന്ദറിന്റെ കഥയാണ്. പിന്നെയുമുണ്ട് ഉപകഥകൾ… പ്ലോട്ടുകളുടെ ബാഹുല്യത്തിലും ഇതു മറ്റു നോവലുകളെക്കാൾ മുന്നിട്ടു നിൽക്കുന്നതാണ്. കെ പി അപ്പൻപറഞ്ഞതുപോലെആൾക്കൂട്ടത്തിന്റെ തിരക്കിൽ ശ്വാസംമുട്ടിമരിക്കാൻ വിധിക്കപ്പെട്ടവരുടെ യാതനകൾ അപഗ്രഥിച്ച് അസ്തിത്വവ്യഥ്യയുടെ നീങ്ങിപ്പോകാത്ത നിത്യാധിപത്യത്തെക്കുറിച്ച് ആനന്ദ് തയ്യാറാക്കിയ വിപുലമായ രേഖകളാണ് ആൾക്കൂട്ടം…


</doc>
<doc id="248191" url="https://ml.wikipedia.org/wiki?curid=248191" title="ഹാരി പോട്ടർ ആന്റ് ദ ഹാഫ്-ബ്ലഡ് പ്രിൻസ് (ചലച്ചിത്രം)">
ഹാരി പോട്ടർ ആന്റ് ദ ഹാഫ്-ബ്ലഡ് പ്രിൻസ് (ചലച്ചിത്രം)

ഡേവിഡ് യേറ്റ്സ് സംവിധാനം ചെയ്ത് വാർണർ ബ്രോസ്. 2009ൽ വിതരണത്തിനെത്തിച്ച ഒരു ഫാന്റസി ചലച്ചിത്രമാണ് ഹാരി പോട്ടർ ആന്റ് ദ ഹാഫ്-ബ്ലഡ് പ്രിൻസ്. ഹാരി പോട്ടർ പരമ്പരയിലെ ആറാമത്തേതും ജെ.കെ. റൗളിംഗിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരവും കൂടിയാണിത്. സ്റ്റീവ് ക്ലോവ്സ് രചനയും ഡേവിഡ് ഹേമാൻ, ഡേവിഡ് ബാരോൺ എന്നിവർ നിർമ്മാണവും നിർവഹിച്ചിരിക്കുന്നു. ഹോഗ്വാർട്ട്സിലെ ഹാരി പോട്ടറുടെ ആറാം വർഷത്തെ കുറിച്ച് പ്രതിപാദിക്കുന്ന ഈ ചലച്ചിത്രം ഹാരിയുടെ കൈയിലെത്തുന്ന നിഗൂഢത നിറഞ്ഞ പുസ്തകം, ഹാരിയുടെ പ്രണയം, ലോർഡ് വോൾഡമോട്ടിന്റെ വീഴ്ചക്കു പിന്നിലെ രഹസ്യങ്ങൾ എന്നീ വിഷയങ്ങളും കൈകാര്യം ചെയ്യുന്നു. മുൻ ചലച്ചിത്രങ്ങളിലേതു പോലെ ഡാനിയൽ റാഡ്ക്ലിഫ്, റൂപെർട്ട് ഗ്രിന്റ്, എമ്മ വാട്സൺ എന്നിവർ പ്രധാന കഥാപാത്രങ്ങളായ ഹാരി പോട്ടർ, റോൺ വീസ്‌ലി, ഹെർമിയോണി ഗ്രേഞ്ചർ എന്നിവരെ അവതരിപ്പിച്ചിരിക്കുന്നു.




</doc>
<doc id="248197" url="https://ml.wikipedia.org/wiki?curid=248197" title="ഐ.എൻ.എസ്. രൻജിത്">
ഐ.എൻ.എസ്. രൻജിത്

ഇന്ത്യൻ നാവികസേനയുടെ, രാജ്പുത് വിഭാഗത്തിൽ പെടുന്ന ഒരു യുദ്ധക്കപ്പൽ ആണ് ഐ.എൻ.എസ് രൻജിത്(D53).1983 നവംബർ 24 നാണ് കമ്മീഷൻ ചെയ്തത്



</doc>
<doc id="248202" url="https://ml.wikipedia.org/wiki?curid=248202" title="രൂപാന്തരീകരണം">
രൂപാന്തരീകരണം

ഒരു ജീവിക്ക് ജനനശേഷം കോശ വിഭജനം വഴിയും മറ്റും ശരീരത്തിൽ സംഭവിക്കുന്ന ജൈവശാസ്ത്രമാറ്റങ്ങളെ രൂപാന്തരീകരണം അഥവാ മെറ്റാമോർഫോസിസ് (Metamorphosis) എന്നു വിളിക്കുന്നു. ചില ഷഡ്പദങ്ങൾ, ഉഭയജീവികൾ, മൊളസ്കുകൾ, ടൂണിക്കേറ്റകൾ മുതലായ ജീവികൾ രൂപാന്തരീകരണത്തിന് വിധേയമാകുന്നു. പൊതുവായി ഇവയുടെ പെരുമാറ്റത്തിലും സാഹചര്യത്തിലും മാറ്റങ്ങളുണ്ടാകും.

ടെറിഗോട്ട കുടുംബത്തിൽപ്പെട്ട ഷഡ്പദങ്ങൾക്ക് രൂപം, ശരീര ഘടന എന്നിവക്ക് മാറ്റം സംഭവിക്കാറുണ്ട്. ഇത് ഏകരൂപാന്തരീകരണമോ ഇതരരൂപാന്തരീകരണമോ ആകാം. ഏകരൂപാന്തരീകരണത്തിൽ ജീവി ഒരു സമ്പൂർണ്ണ രൂപാന്തരീകരണത്തിനു വിധേയമാകുന്നു. പ്യൂപ, ലാർവ അവസ്ഥകൾ കാണപ്പെടുന്നത് ഈ വിഭാഗത്തിലാണ്. ഇതരരൂപാന്തരീകരണത്തിൽ അപൂർണ്ണമായോ ഭാഗികമായോ രൂപാന്തരീകരണം നടക്കുന്നു.


</doc>
<doc id="248222" url="https://ml.wikipedia.org/wiki?curid=248222" title="കെ.കെ. മുഹമ്മദ് അബ്ദുൽ കരീം">
കെ.കെ. മുഹമ്മദ് അബ്ദുൽ കരീം

കെ.കെ. മുഹമ്മദ് അബ്ദുൽ കരീം. (1932-2005) ചരിത്രഗവേഷകൻ. ഗ്രന്ഥകാരൻ. മാപ്പിള സാഹിത്യകാരൻ. കേരള മുസ്ലിം ചരിത്രഗേവഷണ രംഗത്ത് ശ്രദ്ധേയമായ സംഭാവനകൾ അർപ്പിച്ചു. അറബി-മലയാള സാഹിത്യരംഗത്തെ വിപുലമായ ഗ്രന്ഥ ശേഖരത്തിനുടമയുമായിരുന്ന ഇദ്ദേഹം സ്വാതന്ത്ര്യ സമരചരിത്രം, കേരള മുസ്ലിം ചരിത്രം, ഇസ്ലാമിക ചരിത്രം, ജീവചരിത്രം , പൈതൃക സംരക്ഷണം എന്നീ മേഖലകളിൽ ശ്രദ്ധേയമായ 82 കൃതികൾ പ്രസിദ്ധീകരിച്ചിട്ടുണ്ട്. മരുഭൂമിയിലെ സുന്ദരിമാർ, ലൈലാ മജ്നു, നാലു ഖലീഫമാർ, ഇസ്ലാം-ആർഷ സങ്കലിത സംസ്കാരങ്ങൾ-ഭാരതീയ പ്രവാചകൻമാർ, ടിപ്പു സുൽത്താൻ തുടങ്ങിയ കൃതികൾ മലയാളസാഹിത്യ രംഗത്ത് ഇടം നേടിക്കൊടുത്തു. 
1932 ജൂൺ 1 ന് മലപ്പുറം ജില്ലയിലെ കൊണ്ടോട്ടിക്കടുത്ത് കൊളത്തൂരിൽ (കരിപ്പൂർ അംശം വെള്ളാര്‌ ദേശം) കീടക്കാട്ട് കാവുങ്ങൽ കണ്ടിയിൽ വീരാൻകുട്ടി മുസ്‌ല്യാരുടെയും കീടക്കാട്ട് തെക്കുവീട്ടിൽ ഫാത്വിമക്കുട്ടിയുടെയും മകനായു ജനിച്ചു. പ്രദേശത്തെ ഓത്തുപള്ളി, കൊണ്ടോട്ടി ജി.എം. എൽ . പി സ്കൂൾ, കോഴിക്കോട് ഹിമായത്തുൽ ഇസ്ലാം മദ്രസ, മൊറയൂർ വി.എച്ച്.എം. ഹൈസ്കൂൾ , മലപ്പുറം ഗവ. ട്രെയിനിങ് സ്കൂൾ എന്നിവിടങ്ങളിൽ നിന്ന് ഔപചാരിക വിദ്യാഭ്യാസം കരസ്ഥമാക്കി. മൊറയൂർ പള്ളി ദർസിലും പള്ളിദർസിലും മതാധ്യായനം നടത്തി. പിതാമഹൻ സ്ഥാപിച്ച പ്രൈമറി സ്കൂളിൽ 1951 ൽ അധ്യാപകനായി. 1987 ജൂൺ 30 ന് വിരമിച്ചു. 

കവി മോയിൻകുട്ടി വൈദ്യരുടെ ഗുരുവും തബൂക്‌ കിസ്സപ്പാട്ട്‌ രചയിതാവുമായ ചുള്ളിയാടൻ വീരാൻകുട്ടി പിതാമഹനാണ്‌. പിതാവിന്റെ സുഹൃത്തുക്കളായ ഫലകി മുഹമ്മദ്‌ മൗലവിയുടെയും കെ സി കോമുക്കുട്ടി മൗലവിയുടെയും സംഭാഷണങ്ങൾ ശ്രദ്ധിച്ചുവളർന്ന അബ്‌ദുൽകരീമിൽ കൗമാരദശയിൽ തന്നെ ചരിത്രാന്വേഷണ കൗതുകവും എഴുതാനുള്ള വാസനയും വളർന്നുവന്നിരുന്നു. സ്‌കൂൾ പഠനത്തോടൊപ്പം സമാന്തരമായി ദർസ്‌ പഠനവും മുന്നോട്ടുകൊണ്ടുപോയിരുന്ന അദ്ദേഹത്തിന്റെ ഗുരുനാഥൻ മുഹമ്മദ്‌ അമാനി മൗലവിയായിരുന്നു. അദ്ദേഹത്തിന്റെ പ്രപിതാമഹന്മാരിൽ ഒരാളായ ആലിക്കുട്ടി മുസ്‌ല്യാർ മൂന്ന്‌ മൗലിദുകളുടെയും ഏതാനും മർഥിയകളുടെയും കർത്താവായിരുന്നു. അൽമനാർ, ശബാബ്‌, യുവകേസരി, അൽഫാറൂഖ്‌ തുടങ്ങിയ ആനുകാലിക പ്രസിദ്ധീകരണങ്ങളിൽ ലേഖനമെഴുതിത്തുടങ്ങിയ കരീം പഴയ കാല പ്രസിദ്ധീകരണങ്ങൾ സൂക്ഷിക്കുന്നതിൽ അതീവ താല്‌പര്യം കാണിച്ചിന്നു. ഇബ്നു മീരാൻ കുട്ടി, അബൂ അബ്ദു റഷീദ്, അബൂ നശീദ, കീടക്കാടൻ തുടങ്ങിയ തൂലികാ നമങ്ങളും അദ്ദേഹം സ്വീകരിച്ചിരുന്നു. 

പ്രശസ്തിക്ക് വേണ്ടിയുള്ള ഭ്രമം കരീം മാസ്റ്ററെ പിടികൂടിയതേയില്ല.ഗവേഷണം ജീവിതസപര്യയാക്കിയ യോഗിയായിരുന്ന അദ്ദേഹം മുഖ്യധാരാ അംഗീകാരൾക്ക് ശ്രമിക്കുകയോ പുരസ്കാരങ്ങൾക്ക് പിന്നാലെ പോവുകയോ വേണ്ടത്ര പരിഗണിക്കപ്പെടുകയോ ചെയ്യാതെ പോവുകയായിരുന്നു. 83ാം വയസ്സിൽ ഇഹലോകവാസം വെടിഞ്ഞു.

കേരള മുസ്‌ലിം പാരമ്പര്യത്തെ ആധുനിക സമൂഹത്തിന് പരിചയപ്പെടുത്തുന്ന ആധികാരികവും ബൃഹത്തുമായ "മഹത്തായ മാപ്പിള പാരമ്പര്യം" എന്ന ഗ്രന്ഥം സി.എൻ. അഹ്മദ് മൗലവിയോടൊപ്പം ചേർന്നെഴുതി. 1978 ൽ പുറത്തിറങ്ങിയ കൃതിക്ക് ഈ ഗ്രന്ഥത്തിന് കേരള സർക്കാർ, കേരള സാഹിത്യ അക്കാദമി, കേരള വഖഫ് ബോർഡ് എന്നിവർ 3000 ക.വീതം പാരിതോഷികം നൽകി. കേരള സർക്കാർ പ്രസിദ്ധീകരിച്ച സർവ്വ വിജ്ഞാന കോശം ഏഴാം വാള്യത്തിൽ മാപ്പിള സാഹിത്യത്തെ കുറിച്ച് ലേഖനം എഴുതിയിട്ടുണ്ട്.

കേരള മുസ്‌ലിം ചരിത്രരചനയിൽ പി എ സെയ്‌തുമുഹമ്മദ്‌, ഡോ. സി കെ കരീം എന്നിവർക്കുശേഷം മൗലികമായ രചനകളൊന്നും തന്നെ ഉണ്ടായിട്ടില്ലല്ലെന്നും ഇവരിൽ തന്നെ കേരള മുസ്‌ലിം പൈതൃകവും അതിന്റെ ശേഷിപ്പുകളും തേടി കേരളം മുഴുവൻ സഞ്ചരിക്കുകയും പരമാവധി രേഖകൾ സമാഹരിക്കുകയും ചെയ്‌തത്‌ കരീം മാഷ്‌ എന്ന ഒറ്റ വ്യക്തി മാത്രമാണെന്ന് ചരിത്രസൂക്ഷിപ്പുകാരനായ അബ്ദുറഹിമാൻ മങ്ങാട് അഭിപ്രായപ്പെട്ടുന്നു. വക്കം മൗലവി, ഹമദാനി തങ്ങൾ, സനാഉല്ല മക്തിതങ്ങൾ, ചാലിലകത്ത്‌ കുഞ്ഞഹമ്മദ്‌ ഹാജി, പി അബ്‌ദുൽഖാദർ മൗലവി തുടങ്ങിയവരെ ആധുനിക തലമുറയ്‌ക്ക്‌ അദ്ദേഹം പരിചയപ്പെടുത്തി. കരീം മാസ്റ്ററുടെ സ്മരണക്കായി ഔദ്യോഗികമായ ചരിത്ര സെമിനാറുകൾക്ക് വേദിയൊരുക്കിയിരുന്നു 

അമേരിക്കൻ സാഹിത്യകാരനായ സ്റ്റീഫൻ ഫ്രെഡറിക് ഡേലിന്റെ "മാപ്പിളാസ് ഓഫ് മലബാർ" (Mapilas of Malabar 1498-1922) എന്ന ഡോക്ടറേറ്റിനായുള്ള ഗവേഷണ രചനക്ക് മുഖ്യ അവംലബമായത് കെ.കെ. അബ്ദുൽ കരീമിന്റെ പഠനങ്ങളായിരുന്നു.ഈ കൃതി ഓക്സ്ഫോർഡ് യൂണിവേഴ്സിറ്റി 1980 ൽ പ്രസിദ്ധീകരിച്ച . റോളണ്ട് ഇ. മില്ലറുടെ കൂടെ "മാപ്പിള മുസ്‌ലിം ഓഫ് കേരള" (Mapila Muslim of Kerala) എന്ന കൃതി രചിക്കുവാനും കരീം മാസ്റ്ററുടെ സഹായമുണ്ടായിരുന്നു.. മൌലിക രചനകൾക്ക് പുറമെ അറബി, ഉറുദു ഭാഷകളിൽ അനേകം കൃതികൾ മലയാളത്തിലേക്ക് വിവർത്തനം ചെയ്തിട്ടുണ്ട്. കോഴിക്കോട് യുവത ബുക്സ് പ്രസിദ്ധീകരിച്ച കൊന്നിയൂർ രാഘവൻ നായരുടെ ദിവ്യദീപ്തിയെന്ന ഖുർആനിന്റെ കാവ്യാവിഷ്കാരവും കോഴിക്കോട് ഐ.പി.എച്ച്പ്രസിദ്ധീകരിച്ച കെ.ജി. രാഘവൻ നായരുടെ ഖുർആൻ കാവ്യാവിഷ്കാരമായ അമൃതവാണിയും വെളിച്ചം കാണുന്നതിൽ പങ്ക് വഹിച്ചത് കരീം മാസ്റ്ററായിരുന്നു.

മാപ്പിള സാഹിത്യ അക്കാദമി പ്രസിഡന്റ്, ഇന്തോ-അറബ് ഫ്രണ്ട്ഷിപ്പ് സൊസൈറ്റി സംസ്ഥാന വൈസ് പ്രസിഡൻറ്, കലിമ വിജ്ഞാനകോശം ചീഫ് എഡിറ്റർ , ഖിലാഫത് സ്മരണിക പത്രാധിപർ , കേരള മുസ്‌ലിം ഡയറക്ടറി, ഇസ്‌ലാമിക വിജ്ഞാനകോശം (ഐ.പി.എച്ച്), ഇസ്‌ലാം അഞ്ച് വാള്യങ്ങളിൽ എന്നിവയുടെ പത്രാധിപ സമിതിയംഗമായ സേവനമനുഷ്ടിച്ചിട്ടുണ്ട്.

ഗവേഷകർക്കും മറ്റു പണ്ഡിതർക്കും അവലംബിക്കാനുള്ള വലിയ ഒരു ലൈബ്രറി അദ്ദേഹത്തിന്റെ വസതിയിൽ ഉണ്ടായിരുന്നു. കെ.എൻ. പണിക്കർ, കെ.കെ.എൻ. കുറുപ്പ്, എം. ഗംഗാധരൻ, എം.ജി.എസ്. നാരായണൻ തുടങ്ങിയ പണ്ഡിതർ ഈ കാര്യം പ്രത്യേകം പരാമർശിച്ചിരുന്നു.

ചരിത്രം - ചരിത്രാനുബന്ധമേഖലകളിലാണ് കരീം സാഹിബിന്റെ രചനകൾ എറെയും. വിവിധ വിഷയങ്ങളിലാണ് എൺപതിൽപരം കൃതികൾ എഴുതിയിട്ടുണ്ട്. സി. എൻ അഹ്മദ് മൗലവിയോടൊപ്പം രചിച്ച മഹത്തായ മാപ്പിള സാഹിത്യപാരമ്പര്യം പ്രധാനപ്പെട്ട കൃതി. കെ എം സീതി സാഹിബ്‌, മക്തി തങ്ങൾ, ചാലിലകത്ത്‌, കെ എം മൗലവി എന്നിവരുടെ ജീവചരിത്രം എഴുതിയത് അദ്ദേഹമാണ്. മക്തി തങ്ങളുടെ സമ്പൂർണകൃതികൾ സമാഹരിക്കുന്നതിനുവേണ്ടി അദ്ദേഹം കേരളത്തിന്റെ വിവിധഭാഗങ്ങളിൽ സഞ്ചരിച്ചു. ഈ ഗ്രന്ഥം 1981-ൽ കേരള ഇസ്‌ലാമിക്‌ മിഷൻ പ്രസിദ്ധീകരിച്ചു. ഇപ്പോൾ വചനം ബുക്‌സ്‌ പ്രസിദ്ധീകരിക്കുന്നു. കൂടാതെ മക്തി തങ്ങളുടെ ജീവചരിത്രവും കേരള ഇസ്‌ലാമിക്‌ മിഷൻ പ്രസിദ്ധീകരിച്ചു. മൗലാനാ മുഹമ്മദ്‌ മൻസൂർ നുഅ്‌മാനി എഴുതിയ ശൈഖ്‌ മുഹമ്മദുബ്‌നു അബ്‌ദുൽ വഹ്‌ഹാബിനെക്കുറിച്ചുള്ള ആരോപണങ്ങൾക്കുള്ള മറുപടിയായ `ദി ആയ മുകസ്സഫ അനിശ്ശൈഖ്‌ മുഹമ്മദുബ്‌നു അബ്‌ദിൽ വഹ്‌ഹാബ്‌' എന്ന കൃതി കരീം സാഹിബ്‌ മലയാളത്തിലേക്ക്‌ വിവർത്തനം ചെയ്‌തിട്ടുണ്ട്‌.







കരീം മാസ്റ്ററുടെ സ്മരണക്കായി മാപ്പിള കലാ അക്കാദമി "കെ.കെ. അബ്ദുൽ കരീം അവാർഡ് " ഏർപ്പെടുത്തി.
കെ.കെ. മുഹമ്മദ് അബ്ദുൽ കരീമിന്റെ നിര്യാണത്തെ തുടൃർന്ന് മുഹമ്മദ് അബ്ദുൽ കരീം സെൻറർ ഫോർ ഹിസ്റ്റോറിക്കൽ സ്റ്റഡീസ് പുറത്തിറക്കിയ കൃതിയാണ് ചരിത്രം "ചരിത്രം വർത്തമാനമാക്കിയ ഒരാൾ". അനുസ്മരണങ്ങളും ചരിത്രകാരനെ കുറിച്ചുള്ള പ്രമുഖരുടെ അഭിപ്രായങ്ങളും നിരീക്ഷണങ്ങളും പഠനങ്ങളുമാണ് ഇതിൽ ഉൾപ്പെടുത്തിയിരിക്കുന്നത്. 

മേലങ്ങാടി കദീശുമ്മയായിരുന്നു ഭാര്യ. 1983 ജൂൺ 23 ന് അവരുടെ ദേഹവിയോഗത്തെ തുടർന്ന് കൊളത്തൂർ വള്ളത്തൊടി ഉമ്മാച്ചുവിനെ വിവാഹം ചെയ്തു. മക്കൾ : ഡോ. കെ.കെ. മുഹമ്മദ് അബ്ദുൽ സത്താർ (ചരിത്രവിഭാഗം തലവൻ -പി.എസ്.എം.ഒ കോളേജ് തിരൂരങ്ങാടി),സുബൈദ, കെ.കെ. മുഹമ്മദ് അബ്ദുൽ ജബ്ബാർ -(അധ്യാപകൻ, കാലിക്കറ്റ് ഗേൾസ് ഹയർ സെക്കന്ററി സ്കൂൾ, കോഴിക്കോട്), റഷീദ -അധ്യാപിക നഷീദ -അധ്യാപിക, മാജിദ.


</doc>
<doc id="248234" url="https://ml.wikipedia.org/wiki?curid=248234" title="2013 ഹൈദരാബാദ് ബോംബ്‌സ്ഫോടനം">
2013 ഹൈദരാബാദ് ബോംബ്‌സ്ഫോടനം

ആന്ധ്രാപ്രദേശിന്റെ തലസ്ഥാന നഗരമായ ഹൈദരാബാദിൽ ഫെബ്രുവരി 21-ന് രണ്ടിടങ്ങളിൽ നടത്തിയ ബോംബു സ്ഫോടങ്ങളാണ് 2013-ൽ ഇന്ത്യയിലുണ്ടായ ആദ്യത്തെ ഭീകരാക്രമണം. നഗരത്തിലെ തിരക്കേറിയ ദിൽസുഖ് നഗറിലാണ് രണ്ടു സ്ഫോടങ്ങൾ നടന്നത്. ഏകദേശം 150 മീറ്ററാണ് സ്പോടനങ്ങൾ നടന്ന സ്ഥലങ്ങൾ തമ്മിലുള്ള അകലം. സ്ഫോടനത്തിൽ 17 പേർ മരിക്കുകയും 119 പേർക്ക് പരിക്കേൽക്കുകയും ചെയ്തു.

വളരെയധികം തിരക്കുള്ള സ്ഥലങ്ങളിലാണ് സ്ഫോടങ്ങൾ നടത്തിയത്. വൈകുന്നേരം 7:02-ഓടെ കൊണാർക് തീയേറ്ററിനു എതിർവശത്തുള്ള ആനന്ദ് ടിഫിനു സമീപമാണ് ആദ്യ സ്ഫോടനം നടന്നത്. ഏകദേശം അഞ്ചു മിനുട്ടിനുള്ളിൽ ദിൽസുഖ് നഗർ ബസ്‌ സ്ടോപ്പിനു സമീപം രണ്ടാമത്തെ സ്ഫോടനം നടന്നു. 

ഈ പ്രദേശത്ത് ധാരാളം കടകളും ഒട്ടേറെ വിദ്യാഭ്യാസ സ്ഥാപനങ്ങളും പ്രവർത്തിക്കുന്നുണ്ട്. മരണമടഞ്ഞവരിൽ മൂന്നു വിദ്യാർത്ഥികളും ഉൾപ്പെടുന്നു. 

സ്ഫോടനത്തെ ദേശീയ അന്തർദേശീയ നേതാക്കൾ അപലപിച്ചു. സ്ഫോടനത്തിന്റെ പശ്ചാത്തലത്തിൽ രാജ്യത്തെ പ്രധാന നഗരങ്ങളിൽ അതിജാഗ്രതാ നിർദ്ദേശം നല്കിയിരുന്നു. 

ഐക്യരാഷ്ട്രസഭ സെക്രട്ടറി ജനറൽ ബാൻ കി മൂൺ സ്ഫോടത്തെ ശക്തമായി അപലപിക്കുകയും മരിച്ചവരുടെ കുടുംബാംഗങ്ങളെയും ഇന്ത്യൻ സർക്കാറിനെയും അനുശോചനം അറിയിക്കുകയും ചെയ്തു. 

സ്ഫോടനത്തെ ഭീരുക്കളുടെ ആക്രമണമെന്നു വിശേഷിപ്പിച്ച അമേരിക്ക, സ്ഫോടനത്തെ കുറിച്ച് അന്വേഷിക്കുന്നതിനു സഹായങ്ങളും വാഗ്ദാനം ചെയ്തു. 
ആക്രമണത്തിന് രണ്ടു ദിവസം മുൻപ് സ്ഫോടനസാധ്യതയുണ്ടെന്നു രഹസ്യാന്വേഷണ വിവരം കിട്ടിയിരുന്നതായും വിവരങ്ങൾ എല്ലാ സംസ്ഥാനങ്ങൾക്കും അയച്ചുകൊടുത്തിരുന്നതായും കേന്ദ്ര അഭ്യന്തര മന്ത്രി സുശീൽ കുമാർ ഷിൻഡെ അറിയിച്ചു.

സ്ഫോടന പരമ്പരയുടെ അന്വേഷണം ദേശീയ അന്വേഷണ ഏജൻസികളായ എൻ. ഐ. എയും എൻ. എസ്. ജിയും ഏറ്റെടുത്തു. 


</doc>
<doc id="248239" url="https://ml.wikipedia.org/wiki?curid=248239" title="ജീവിതയാത്ര">
ജീവിതയാത്ര

1965-ൽ പുറത്തിറങ്ങിയ മലയാളചലച്ചിത്രമാണ് ജീവിതയാത്ര. ഗണേഷ് പിക്ചേഴ്സിനു വേണ്ടി കെ.പി. കൊട്ടാരക്കര നിർമിച്ച ചിത്രമാണിത്. 1965 സെപ്റ്റംബർ 01-ന് പ്രദർശനം തുടങ്ങിയ ചിത്രത്തിന്റെ വിതരണാവകാശം തിരുമേനി പിക്ചേഴ്സിനായിരുന്നു.

ഗാനങ്ങൾ :അഭയദേവ് <br>പി ഭാസ്കരൻ <br>
ഈണം : പി.എസ്. ദിവാകർ


</doc>
<doc id="248240" url="https://ml.wikipedia.org/wiki?curid=248240" title="സുനിൽ സുഖദ">
സുനിൽ സുഖദ

ഒരു മലയാളചലച്ചിത്രനടനാണ്‌ സുനിൽ സുഖദ. 
തൃശൂർ പൂത്തോൾ സ്വദേശിയാണ്. സിഎംഎസ് സ്കൂളിലും കേരളവർമ കോളജിലും പഠിച്ചു. രംഗചേതനയുടെ സൺഡേ തിയറ്ററിന്റെ ഭാഗമായി പ്രവർത്തിച്ചു. ലെനിൻ രാജേന്ദ്രന്റെ മകരമഞ്ഞിലും രാത്രിമഴയിലും സഹസംവിധായകനായി.


</doc>
<doc id="248244" url="https://ml.wikipedia.org/wiki?curid=248244" title="ഹീമറ്റോളജി">
ഹീമറ്റോളജി

രക്തത്തിന്റെ ഗുണവിശേഷങ്ങളെക്കുറിച്ചും രക്തവുമായി ബന്ധപ്പെട്ട രോഗങ്ങളെക്കുറിച്ചും പഠിക്കുന്ന പഠനശാഖയാണ് ഹീമറ്റോളജി അഥവാ രക്തപഠനശാസ്ത്രം.(Hematology) രക്തം എന്ന അർതഥമുള്ള, ഹീം(haima )എന്ന ഗ്രീക്ക് വാക്കിൽ നിന്നാണ് ഹീമറ്റോളജി ഉത്ഭവിച്ചത്.രക്തപഠനത്തിൽ പ്രാവീണ്യം നേടിയ ആളാണ് ഹീമറ്റോളജിസ്റ്റ്. കാൻസറും അതു പോലെ മറ്റുപല രോഗങ്ങളും തിരിച്ചറിയാനും ചികിത്സിക്കാനും ഒരു ഹീമറ്റോളജിസ്റ്റ് സഹായിക്കുന്നു.
വളരെ കുറഞ്ഞ അളവിൽ, ഒന്നോ രണ്ടൊ തുള്ളി രക്തം മതിയാകുന്ന വേളകളിൽ ,അതിസൂക്ഷ്മ രക്തക്കുഴലുകളിൽ (കാപ്പിലറികളിൽ) നിന്നാണ് രക്തം ശേഖരിക്കുക. ഇതിനായി ലാൻസെറ്റ് എന്ന പ്രത്യേകതരം സൂചിയാണ് ഉപയോഗിക്കുന്നത്. കൈവിരളിന്റെ അഗ്രമാണ് ഇങ്ങനെ രക്തം ശേഖരിക്കാൻ പറ്റിയ ശരീരഭാഗം. തീരെ ചെറിയ കുട്ടികളിൽ കാലിന്റെ തള്ളവിരളിൽ നിന്നോ,ഉപ്പൂറ്റിയിൽ നിന്നോ രക്തം എടുക്കാവുന്നതാണ്.

കൂടുതൽ രക്തം ആവശ്യമായ പരിശോദനകൾക്ക് "സിരകളിൽ" നിന്നുള്ള രക്തമാണ് ഉപയോഗിക്കുന്നത്. കൈമടക്കിനോട് ചേർന്നുകാണുന്ന ക്യൂബിറ്റൽ ഫോസ എന്ന സിരയിൽ നിന്നാണ് സാധാരണയായി രക്തം ശേഖരിക്കുന്നത്.സിരാരക്തം ശേഖരിക്കാൻ സിറിഞ്ചും സൂചിയും അമിതരക്തശ്രാവം ഒഴിവാക്കാൻ ടൂർണിക്കേറ്റും ഉപയോഗിക്കുന്നു.ധമനിയെ അമർത്തി രക്തനഷ്ടം ഒഴിവാക്കുന്ന സംവിധാനമാണ് "ടൂർണികെ" അഥവാ രക്തതടസ്സശസ്ത്രം.


</doc>
<doc id="248245" url="https://ml.wikipedia.org/wiki?curid=248245" title="ഏൾ സ്റ്റാൻലി ഗാർഡ്നർ">
ഏൾ സ്റ്റാൻലി ഗാർഡ്നർ

പ്രസിദ്ധനായ ഒരു അമേരിക്കൻ നിയമജ്ഞനും നോവലിസ്റ്റുമാണ് ഏൾ സ്റ്റാൻലി ഗാർഡ്നർ .പെറി മേസൺ എന്ന സങ്കല്പിക കഥാപാത്രത്തെ നായകനാക്കി അദ്ദേഹം രചിച്ച നോവലുകൾ വൻജനപ്രീതി നേടുകയുണ്ടായി.
ലോകത്തേറ്റവുമധികം കൃതികൾ രചിച്ചവരുടെ പട്ടികയിലൊരാളും ഏറ്റവുമധികം വായിക്കപ്പെടുന്ന എഴുത്തുകാരിലൊരാളുമായി ഗാർഡ്നർ അംഗീകരിക്കപ്പെട്ടുവരുന്നു.
മറ്റുനിരവധി ലോകഭാഷകളിൽ എന്ന പോലെ ഏൾ സ്റ്റാൻലി ഗാർഡ്നറുടെ കൃതികൾ മലയാളത്തിലോട്ടും മൊഴിമാറ്റം ചെയ്യപ്പെട്ടിട്ടുണ്ട്.


</doc>
<doc id="248246" url="https://ml.wikipedia.org/wiki?curid=248246" title="ബോയ്കോട്ട്, ഡൈവെസ്റ്റ്മെന്റ് ആൻഡ് സാങ്ക്ഷൻസ്">
ബോയ്കോട്ട്, ഡൈവെസ്റ്റ്മെന്റ് ആൻഡ് സാങ്ക്ഷൻസ്

2005 ജൂൺ 9-ന് ആരംഭിച്ച ഒരു ഇസ്രയേൽ ബഹിഷ്കരണപ്രസ്ഥാനമാണ് ബോയ്കോട്ട്, ഡൈവെസ്റ്റ്മെന്റ് ആൻഡ് സാങ്ക്ഷൻസ് അഥവാ ബിഡിഎസ്. 171 പലസ്തീൻ സന്നദ്ധസംഘടനകൾ ചേർന്നാണ് ഇതിന് രൂപംകൊടുത്തത്.
2001-ൽ ദക്ഷിണാഫ്രിക്കയിലെ ഡർബനിൽ ചേർന്ന ലോക വംശീയതാവിരുദ്ധ സമ്മേളനം ഇസ്രയേലുമായുള്ള എല്ലാ ബന്ധങ്ങളും വിഛേദിക്കാൻ ലോകരാഷ്ട്രങ്ങളോട് ആവശ്യപ്പെട്ടു.
2004-ൽ പലസ്തീനിയൻ ബുദ്ധിജീവികളുടെ നേതൃത്വത്തിൽ ഇസ്രയേലിനെതിരെ സമ്പൂർണ്ണബഹിഷ്കരണാഹ്വാനം നടത്തി.
അന്താരാഷ്ട്രനിയമങ്ങൾ അനുസരിക്കാത്ത ഇസ്രയേലിനെതിരെ അഹിംസാത്മക ശിക്ഷാനടപടികൾ സ്വീകരിക്കാൻ സംഘടന ആവശ്യപ്പെടുന്നു. 
എന്നിവയാണ് BDS ഉന്നയിക്കുന്ന ആവശ്യങ്ങൾ. ഇവ അംഗീകരിക്കാത്ത ഇസ്രയേലിനെതിരെ ബഹിഷ്കരണം, നിക്ഷേപനിഷേധം, ഉപരോധം (BDS-Boycott, Divestment, Sanctions) എന്നീ സമരമാർഗ്ഗത്തിലൂടെ മുട്ടുകുത്തിക്കണമെന്നാണ് സംഘടന ആവശ്യപ്പെടുന്നത്.

അക്കാദമികരംഗത്ത് ലോകവ്യാപകമായി പലസ്തീൻ അനുകൂലവികാരം വളർത്തുന്നതിൽ സംഘടന പുരോഗമിച്ചുവരുന്നു. ഒരുപാട് ലോകരാജ്യങ്ങളിൽ ഇപ്പോൾ ഇസ്രയേൽ ബഹിഷ്കരണപ്രസ്ഥാനങ്ങൾ പ്രവർത്തിച്ചു വരുന്നുണ്ട്.



</doc>
<doc id="248250" url="https://ml.wikipedia.org/wiki?curid=248250" title="മലയാളത്തിലെ ഭയാനക ചലച്ചിത്രങ്ങളുടെ പട്ടിക">
മലയാളത്തിലെ ഭയാനക ചലച്ചിത്രങ്ങളുടെ പട്ടിക

മലയാളഭാഷയിലെ ആദ്യത്തെ ഭയാനക ചലച്ചിത്രം (ഹൊറർ) 1964ൽ പുറത്തിറങ്ങിയ ഭാർഗ്ഗവീനിലയം ആണ്. അതിനു ശേഷം ധാരാളം ഭയാനക ചലച്ചിത്രങ്ങൾ മലയാള ഭാഷയിൽ പുറത്തിറങ്ങിയിട്ടുണ്ട്. അത്തരം ചലച്ചിത്രങ്ങളുടെ ഒരു പട്ടികയാണ് ഈ ലേഖനം.


</doc>
<doc id="248251" url="https://ml.wikipedia.org/wiki?curid=248251" title="പെറി മേസൺ">
പെറി മേസൺ

അപസർപ്പക സാഹിത്യകാരനായ ഏൾ സ്റ്റാൻലി ഗാർഡ്നർ സൃഷ്ട്ടിച്ച ഒരു സാങ്കല്പിക കഥാപാത്രമാണ് പെറി മേസൺ. പെറി മേസണിനെ നായകനാക്കി ഏൾ സ്റ്റാൻലി ഗാർഡ്നർ 80- ൽപ്പരം നോവലുകളും ചെറുകഥകളും രചിക്കുകയുണ്ടായി. ബുദ്ധിമാനായ ഒരു അഭിഭാഷകൻ(attorney) ആയ പെറി മേസൺ, തന്നെത്തേടിയെത്തുന്ന കുഴഞ്ഞുമറിഞ്ഞ കേസുകളുടെ കുരുക്കഴിക്കുന്നതും തന്റെ കക്ഷിയുടെ നിരപരാധിത്വം തെളിയിക്കുകയുമാണ് മിക്ക കൃതികളുടെയും പ്രമേയം.


</doc>
<doc id="248270" url="https://ml.wikipedia.org/wiki?curid=248270" title="എം.ഡി. രാമനാഥൻ">
എം.ഡി. രാമനാഥൻ

കർണ്ണാടക സംഗീതഞ്ജനായിരുന്നു എം.ഡി.ആർ എന്ന ചുരുക്കപ്പേരിലറിയപ്പെട്ടിരുന്ന മഞ്ഞപ്ര ദേവേശഭാഗവതർ രാമനാഥൻ . പാലക്കാട് ജില്ലയിലെ മഞ്ഞപ്ര എന്ന സ്ഥലത്ത്, ദേവേശഭാഗവതരുടെയും സീതാലക്ഷ്മിയമ്മാളുടെയും മകനായി 1923 മെയ് 20-നാണ് രാമനാഥൻ ജനിച്ചത്.അദ്ദേഹത്തിന്റെ പിതാവ് ദേവേശ ഭാഗവതർ കർണ്ണാടക സംഗീതത്തിൽ അവഗാഹമുള്ളയാളും ഗായകനുമായിരുന്നു. പാലക്കാട് വിക്ടോറിയാ കോളേജിൽ നിന്നും ഭൗതിക ശാസ്ത്രത്തിൽ ബിരുദം നേടിയ രാമനാഥൻ സംഗീതത്തിൽ പഠനം നടത്തുന്നതിനു വേണ്ടി മദ്രാസ്സിലേയ്ക്കു താമസം മാറുകയാണ് ചെയ്തത്. 
ഈ കാലയളവിൽ തന്നെയാണ് രുഗ്മിണീ ദേവി അരുണ്ഡേൽ കലാക്ഷേത്രയിൽ 'സംഗീത ശിരോമണി'കോഴ്സ് തുടങ്ങുന്നത്. 1944-ൽ സമാരംഭിച്ച ആദ്യബാച്ചിൽ പ്രവേശനം കിട്ടിയത് രാമനാഥനു മാത്രമായിരുന്നു.അല്പകാലത്തിനുള്ളിൽ തന്നെ പ്രസിദ്ധ സംഗീതജ്ഞനായിരുന്ന ടൈഗർ വരദാചാരിയുടെ പ്രിയപ്പെട്ട ശിഷ്യനുമായിത്തീർന്നു. ഈ ഗുരുശിഷ്യ ബന്ധം 1950-ൽ "ടൈഗർ"അന്തരിയ്ക്കുന്നതുവരെത്തുടർന്നു. പിൽക്കാലത്ത് കലാക്ഷേത്രയിൽ സംഗീതത്തിന്റെ പ്രൊഫസ്സറായും പിന്നീട് ആ സ്ഥാപനത്തിന്റെ തലവനായും എം.ഡി.ആർ. ചുമതല വഹിച്ചു.

തികച്ചും വ്യത്യസ്തമായ ഒരു ആലാപനശൈലിയ്ക്കുടമയായിരുന്നു എം.ഡി.ആർ. അദ്ദേഹത്തിന്റെ ശാരീരം ഒരുപോലെ ആഴമുള്ളതും ഗാംഭീര്യമാർന്നതും ആയിരുന്നു. ഗുരുവിനെപ്പോലെ അതിവിളംബിതശൈലി പിന്തുടർന്ന എം.ഡി.ആർ.രാഗങ്ങളുടെ ഭാവതീവ്രത ലേശവും ചോർന്നുപോകാതെ തന്നെ ആസ്വാദകർക്ക് അവ അനുഭവേദ്യമാക്കുകയുണ്ടായി. ശഹാന, ശ്രീ, ആനന്ദഭൈരവി, രീതിഗൗള, യദുകുല കാംബോജി, ഹംസധ്വനി ഇവയായിരുന്നു എം.ഡി.ആറിന്റെ പ്രിയപ്പെട്ട രാഗങ്ങൾ. കർണ്ണാടക സംഗീതത്തിന്റെ ചിട്ടവട്ടങ്ങളിൽ നിന്നും സംഗതികളിൽ നിന്നും വ്യതിചലിച്ച് തികച്ചും മൗലികമായ ഒരു പന്ഥാവിലൂടെ സഞ്ചരിച്ച സംഗീതഞ്ജനായിരുന്നു എം.ഡി.ആർ.

ഏതാണ്ട് 300 ലധികം സംഗീതകൃതികൾ തെലുങ്ക്, സംസ്കൃതം, തമിഴ് എന്നീ ഭാഷകളിലായി എം.ഡി.ആർ.രചിച്ചിട്ടുണ്ട്. തന്റെ ഗുരുനാഥനായ വരദാചാരിയോടുള്ള ബഹുമാനാർത്ഥം തന്റെ കൃതികളിൽ "വരദദാസ"എന്ന മുദ്ര അദ്ദേഹം ചേർക്കുകയുണ്ടായി.

അദ്ദേഹത്തിന്റെ ചില രചനകൾ താഴെ ചേർക്കുന്നു.
എം.ഡി.ആറിനു 1974-ൽ പദ്മശ്രീ പുരസ്ക്കാരവും,1975-ൽ സംഗീത നാടക അക്കാദമി അവാർഡും ലഭിയ്ക്കുകയുണ്ടായി. എന്നാൽ 1983-84 ലെ സംഗീതകലാനിധി പുരസ്ക്കാരത്തിനു പരിഗണിച്ചിരുന്നെങ്കിലും പരിഗണനയ്ക്കിടയിൽ തന്നെ അദ്ദേഹം മരിച്ചതിനാൽ അത് അദ്ദേഹത്തിനു നല്കുകയുണ്ടായില്ല.

ദീർഘകാലമായുണ്ടായിരുന്ന അസുഖത്തെത്തുടർന്ന്,1984 ഏപ്രിൽ 27-ന് എം.ഡി.ആർ അന്തരിച്ചു. മരണസമയത്ത് 61 വയസ്സായിരുന്നു അദ്ദേഹത്തിന്. ഭാര്യയും ഒരു മകനും അടങ്ങുന്നതായിരുന്നു അദ്ദേഹത്തിന്റെ കുടുംബം.



</doc>
<doc id="248275" url="https://ml.wikipedia.org/wiki?curid=248275" title="കല്യാണഫോട്ടോ">
കല്യാണഫോട്ടോ

1965-ൽ പുറത്തിറങ്ങിയ മലയാളചലച്ചിത്രമാണ് കല്യാണഫോട്ടോ. ടി.ഇ. വാസുദേവൻ ജയമാരുതി പ്രൊഡക്ഷനു വേണ്ടി അരുണാചലം സ്റ്റുഡിയോയിൽ വച്ചു നിർമിച്ച ചിത്രമാണിത്. 1965 ഏപ്രിൽ 30-നു പ്രദർശനെത്തിയ ഈ ചിത്രത്തിന്റെ വിതരണം അസോസിയേറ്റഡ് പിക്ചേഴ്സ് ആയിരുന്നു.





</doc>
<doc id="248277" url="https://ml.wikipedia.org/wiki?curid=248277" title="നിയമശാസ്ത്രം">
നിയമശാസ്ത്രം

നിയമത്തെക്കുറിച്ചുള്ള പഠനവും തത്ത്വചിന്തയും ശാസ്ത്രവുമാണ് നിയമശാസ്ത്രം. നിയമ തത്ത്വശാസ്ത്രജ്ഞരും നിയമത്തെക്കുറിച്ചു പഠിക്കുന്ന സാമൂഹ്യശാസ്ത്ര ചിന്തകരും ഉൾപ്പെടുന്ന നിയമശാസ്ത്ര പണ്ഡിതർ അഥവാ നിയമജ്ഞർ, നിയമത്തിന്റെ സ്വഭാവം, നിയമ യുക്തി, നിയമ വ്യവസ്ഥകൾ, നിയമ സ്ഥാപനങ്ങൾ മുതലായവ സംബന്ധിച്ച അഗാധജ്ഞാനം നേടിയെടുക്കുന്നതിനായി പരിശ്രമിക്കുന്നു. 

ലോ നോട്സ്. ഇൻ


</doc>
<doc id="248300" url="https://ml.wikipedia.org/wiki?curid=248300" title="ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 1">
ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 1

ഹാരി പോട്ടർ പരമ്പരയിലെ ഏഴാമത് നോവലിന്റെ ഒന്നാം ഭാഗത്തിന്റെ ചലച്ചിത്രാവിഷ്കാരമാണ് ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 1. 2010ൽ പുറത്തിറങ്ങിയ ഈ ചലച്ചിത്രത്തിന്റെ സംവിധാനം ഡേവിഡ് യേറ്റ്സും വിതരണം വാർണർ ബ്രോസും ആയിരുന്നു. രചന സ്റ്റീവ് ക്ലോവ്സും നിർമ്മാണം ഡേവിഡ് ഹെയ്മാൻ, ഡേവിഡ് ബാരോൺ, ഹാരി പോട്ടർ പരമ്പരയുടെ നോവലിസ്റ്റ് കൂടിയായ ജെ.കെ. റൗളിംഗ് എന്നിവർ ചേർന്നായിരുന്നു. ഹാരി പോട്ടർ, ലോർഡ് വോൾഡമോട്ടിന്റെ അമരത്വത്തിന്റെ (ഹോർക്രക്സ്) രഹസ്യം കണ്ടെത്താനും വോൾഡമോട്ടിനെ നശിപ്പിക്കാൻ നടത്തുന്ന നീക്കങ്ങളുമാണ് ഈ ചലച്ചിത്രത്തിന്റെ പ്രമേയം. മുൻ ചലച്ചിത്രങ്ങളിലേതു പോലെ ഡാനിയൽ റാഡ്ക്ലിഫ്, റൂപെർട്ട് ഗ്രിന്റ്, എമ്മ വാട്സൺ എന്നിവർ പ്രധാന കഥാപാത്രങ്ങളായ ഹാരി പോട്ടർ, റോൺ വീസ്‌ലി, ഹെർമിയോണി ഗ്രേഞ്ചർ എന്നിവരെ അവതരിപ്പിച്ചിരിക്കുന്നു. ഹാഫ് ബ്ലഡ് പ്രിൻസിന്റെ പിന്തുടർച്ചയായിരുന്നു ഈ ചലച്ചിത്രം. ഈ ചലച്ചിത്രത്തിന്റെ തന്നെ രണ്ടാം ഭാഗത്തോടെ ഈ പരമ്പര അവസാനിച്ചു.




</doc>
<doc id="248320" url="https://ml.wikipedia.org/wiki?curid=248320" title="കാട്ടുപെരണ്ട">
കാട്ടുപെരണ്ട

ഒരു ചെറിയ വള്ളിച്ചെടിയാണ് കാട്ടുപെരണ്ട. .വാതക്കൊടി, ചൊറിവള്ളി എന്നെല്ലാം പേരുകളുണ്ട്. ഉപയോഗപ്രദമായ് പല സംയുക്തങ്ങളും തണ്ടിലും വേരിലും ഇലയിലും അടങ്ങിയിട്ടുണ്ട്. വർഷം മുഴുവൻ പുഷ്പിക്കുന്ന ഈ ചെടി നിത്യഹരിത-അർദ്ധനിത്യഹരിതവനങ്ങളിലും കണ്ടൽക്കാടികളിലും സമതലങ്ങളിലും കാണാറുണ്ട്. പലവിധ ഔഷധഗുണങ്ങളുള്ള ഒരു സസ്യമാണിത്.



</doc>
<doc id="248321" url="https://ml.wikipedia.org/wiki?curid=248321" title="ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 2">
ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 2

ഹാരി പോട്ടർ ചലച്ചിത്ര പരമ്പരയിലെ എട്ടാം ചിത്രമാണ് ഹാരി പോട്ടർ ആന്റ് ദ ഡെത്‌ലി ഹാലോസ് - പാർട്ട് 2. ഹാരി പോട്ടർ ആന്റ് ദ ഡെത്‌ലി ഹാലോസ് പാർട്ട് - 1ന്റെ തുടർച്ചയായ ഈ ചിത്രം ഇതേ പേരിലുള്ള ജെ.കെ. റൗളിംഗ് നോവലിന്റെ ചലച്ചിത്രാവിഷ്കാരത്തിന്റെ രണ്ടാം ഭാഗം കൂടിയാണ്. ഡേവിഡ് യേറ്റ്സ് സംവിധാനവും സ്റ്റീവ് ക്ലോവ്സ് രചനയും നിർവഹിച്ചിരിക്കുന്നു. ഡേവിഡ് ഹെയ്മാൻ, ഡേവിഡ് ബാരോൺ, ഹാരി പോട്ടർ നോവലിസ്റ്റ് കൂടിയായ ജെ.കെ. റൗളിംഗ് എന്നിവർ നിർമ്മിച്ച ഈ ചിത്രം വിതരണത്തിനെത്തിച്ചത് വാർണർ ബ്രോസ് ആയിരുന്നു. ഡാനിയൽ റാഡ്ക്ലിഫ്, റൂപെർട്ട് ഗ്രിന്റ്, എമ്മ വാട്സൺ എന്നിവർ പ്രധാന കഥാപാത്രങ്ങളായ ഹാരി പോട്ടർ, റോൺ വീസ്‌ലി, ഹെർമിയോണി ഗ്രേഞ്ചർ എന്നിവരെ അവതരിപ്പിച്ചിരിക്കുന്നു. വോൾഡമോട്ടിനെ നശിപ്പിക്കാനുള്ള ഹാരിയുടെ നീക്കങ്ങളുടെ തുടർച്ചയാണീ ചിത്രം. ഹാരി പോട്ടർ പരമ്പരയുടെ അവസാന ഭാഗം കൂടിയാണീ ചലച്ചിത്രം.




</doc>
<doc id="248336" url="https://ml.wikipedia.org/wiki?curid=248336" title="കരിംപായൽ">
കരിംപായൽ

വെള്ളത്തിൽ പൊങ്ങിക്കിടന്ന് പടർന്നു വളരുന്ന ഒരു ജലസസ്യം ആണ് കരിംപായൽ. . മൃദുവായ ഈ സസ്യത്തിന്റെ ഇലകൾ ചെറുതാണ്. ധാരാളം മാംസ്യം, കാൽസ്യം, മഗ്‌നീഷ്യം എന്നിവ ഈ ചെടിയിൽ അടങ്ങിയിരിക്കുന്നു. പലവിധ ഔഷധഗുണമുള്ള ഒരു ചെടിയാണിത്. അക്വേറിയങ്ങളിൽ വളർത്താൻ പറ്റിയ ഈ ചെടിയെ പലനാട്ടിലും ഒരു അധിനിവേശസസ്യമായാണ് കരുതുന്നത്.



</doc>
<doc id="248343" url="https://ml.wikipedia.org/wiki?curid=248343" title="വാസ്തുചീര">
വാസ്തുചീര

മൂന്നര മീറ്റർ വരെ ഉയരം വയ്ക്കുന്ന ഒരു കുറ്റിച്ചെടിയാണ് ചെറുപീര അഥവാ വാസ്തുചീര. . പലവിധ ഔഷധഗുണങ്ങളുള്ള ഒരു ചെടിയാണിത്. ഇളം ഇലകൾ കറി വയ്ക്കാൻ കൊള്ളാം, നല്ലൊരു കാലിത്തീറ്റയുമാണ്. പല സ്ഥലങ്ങളിലും ഇതിനെ ഒരു അധിനിവേശസസ്യമായി കരുതുന്നുണ്ട്.



</doc>
<doc id="248352" url="https://ml.wikipedia.org/wiki?curid=248352" title="തൊഴിൽ വിഭജനം">
തൊഴിൽ വിഭജനം

മനുഷ്യാധ്വാനത്തിന്റെയും ഉത്പാദനത്തിന്റെയും കാര്യക്ഷമത വർദ്ധിപ്പിക്കുന്നതിനു തൊഴിലിന്റെയും പ്രവർത്തനക്രമത്തിന്റെയും ഘടനയെ പലതായി വിഭജിക്കുന്ന സമ്പ്രദായമാണ് തൊഴിൽ വിഭജനം. തൊഴിൽ വിഭജനത്തിലൂടെ തൊഴിലാളികൾക്ക് തൊഴിൽ ലഘൂകരണം അനുഭവപ്പെടുന്നു. ഒരു പ്രവൃത്തി തുടർച്ചയായി ചെയ്യുന്നതു മൂലം തൊഴിൽ വൈദഗ്ദ്യം വർദ്ധിക്കുകയും, അന്തിമമായി അത് കാര്യക്ഷമതയുള്ള ഉല്പന്നങ്ങളിലേക്ക് നയിക്കുകയും ചെയ്യും.


</doc>
<doc id="248354" url="https://ml.wikipedia.org/wiki?curid=248354" title="തൊണ്ടവേദന">
തൊണ്ടവേദന

മനുഷ്യന്റെ ഗ്രസനിയെ ആവരണം ചെയ്തിരിക്കുന്ന കലകൾക്കുണ്ടാകുന്ന വീക്കംമൂലം തൊണ്ടയിൽ അനുഭവപ്പെടുന്ന വേദനയാണ് തൊണ്ടവേദന. 

ജലദോഷം, ഡിഫ്തീരിയ, ഇൻഫ്ലുവെൻസ, ലാരിൻജൈറ്റിസ്, അഞ്ചാംപനി, ടോൺസിലൈറ്റിസ്, ഫാരിൻജൈറ്റിസ് തുടങ്ങിയ രോഗങ്ങളുടെയെല്ലാം പ്രാരംഭ ലക്ഷണങ്ങളിലൊന്നു തൊണ്ടവേദനയാണ്. ആഹാരം ഇറക്കാൻ ബുദ്ധിമുട്ട്, തൊണ്ടയിൽ ചുവപ്പും വീക്കവും ചെവിവേദന, കഴുത്തുവേദന, പനി തുടങ്ങിയ ലക്ഷണങ്ങളും തൊണ്ടവേദനയ്ക്ക് അനുബന്ധമായി ഉണ്ടാകാറുണ്ട്. 

ചൂടുള്ള ഉപ്പുവെള്ളം വായിൽ കൊള്ളുകയോ,ആസ്പിരിൻ അടങ്ങിയ ഔഷധങ്ങൾ ഉപയോഗിക്കുകയോ ചെയ്യുന്നത് താത്കാലികമായി ആശ്വാസം നൽകും.


</doc>
<doc id="248364" url="https://ml.wikipedia.org/wiki?curid=248364" title="ഹിസ്റ്റോപഥോളജി">
ഹിസ്റ്റോപഥോളജി

ശരീരകലകൾ (ടിഷ്യൂകൾ) പരിശോധനയ്ക്കു വിധേയമാക്കി രോഗനിർണയം നടത്തുന്ന സങ്കേതമാണ് ഹിസ്റ്റോപഥോളജി. ശരീരകലകളും അതിന്റെ പ്രാഥമിക യൂണിറ്റായ കോശങ്ങളും ഒരു പ്രത്യേക രോഗാവസ്ഥയിൽ എങ്ങനെ കാണപ്പെടുന്നു എന്നാണ് ഹിസ്റ്റോപഥോളജിയിൽ വിവരിക്കുന്നത്. മൃതശരീരത്തിൽ നിന്നും ശരീരകലകൾ പരിശോദനാവിധേയമാക്കുന്നതാണ് "ഓട്ടോപ്സി". പോസ്റ്റ്മാർട്ടം പരിശോധന ഈ വിഭാഗത്തിൽപ്പെടുന്നു. ജീവനുള്ള കലകൾ പരിശോധിക്കുന്നതിനു "ബയോപ്സി" എന്നു പറയുന്നു.

ശരീരകലകൾ സങ്കീർണമായ പക്രിയകളിലൂടെ നേരിയ ഫിലിമാക്കി, അത് ഒരു സ്ലൈഡിൽ പതിപ്പിച്ച് , വർണകവസ്തുക്കൾ കൊടുത്താണ് കോശങ്ങളുടെ പ്രത്യേകതകൾ മൈക്രോസ്കോപ്പിലൂടെ മനസ്സിലാക്കുന്നത്.ഫിക്സേഷൻ,ഡീകൽസിഫിക്കേഷൻ, എംബെഡിങ്ങ്, കട്ടിങ്ങ്, സ്ലൈഡ് നിർമ്മാണം, സ്റ്റെയ്നിങ്ങ്, മൗണ്ടിങ്, തുടങ്ങിയ വിവിധ ഘട്ടങ്ങൾ ഇതിൽ അടങ്ങിയിരിക്കുന്നു. 
ശരീരകലകളെ മൃതമാക്കാനും ദൃഢമാക്കാനും കോശഘടനയിൽ മാറ്റങ്ങൾ വരാതിരിക്കുവാൻ വേണ്ടിയുമാണ് ഫിക്സേഷൻ നടത്തുന്നത്. ശരീരത്തിൽ നിന്നും വേർപെടുത്തിയ ടിഷ്യു ഉടൻതന്നെ ഒരു ഫിക്സേറ്റീവിൽ നിക്ഷേപിക്കുന്നു. ഫോർമാലിൻ ലായനി, സെങ്കർ ദ്രവം, കാർനോയ് ദ്രവം, എന്നിവയാണ് സാധാരണയായി ഉപയോഗിക്കുന്ന ഫിക്സേറ്റീവുകൾ. അബ്സൊല്യൂട്ട് ആൽക്കഹോൾ ,അസെറ്റോൺ എന്നിവയും ഫിക്സേറ്റീവുകളായി ഉപയോഗിക്കാറുണ്ട്. ടിഷ്യൂ ഏതുതരം വർണവസ്തു ഉപയോഗിച്ച് പരിശോധനാവിധേയമാക്കണം എന്നതിന്റെ അടിസ്ഥാനത്തിലാണ് ഫിക്സേറ്റീവ് രാസലായനി തിരഞ്ഞെടുക്കുന്നത്.


</doc>
<doc id="248380" url="https://ml.wikipedia.org/wiki?curid=248380" title="മെലുഹയിലെ ചിരംജീവികൾ">
മെലുഹയിലെ ചിരംജീവികൾ

അമീഷ് ത്രിപാഠിയുടെ ശിവ ട്രിലോജി സീരീസിലെ ആദ്യപുസ്തകമാണ് മെലുഹയിലെ ചിരംജീവികൾ. റ്റിബറ്റൻ ഗോത്രവർഗ്ഗക്കാരനായ ശിവ, മെലുഹ എന്ന സാമ്രാജ്യം സംരക്ഷിക്കാനായി ദൈവികപരിവേഷമണിയുന്നതാണ് ഈ പുസ്തകത്തിലെ പ്രതിപാദ്യം.

അമീഷ് ത്രിപാഠിയുടെ മൂന്ന് ഭാഗങ്ങളുള്ള ശിവപുരാണത്തിന്റെ (ശിവത്രയം) ആദ്യഭാഗം ആണ് മെലൂഹയിലെ ചിരഞ്ജീവികൾ. ഭാരതത്തിന്റെ ആത്മാവിലൂടെ ഉള്ള ശിവന്റെ പ്രയാണം ആരംഭിക്കുന്നത് ഈ ഭാഗത്തിൽ നിന്നുമാണ്. സാധാരണ മനുഷ്യനിൽ നിന്നും മഹാദേവൻ ആയി ശിവൻ പരിണമിക്കുന്നതും മെലുഹ എന്ന രാജ്യത്തെയും അവിടുത്ത സംസ്ക്കാരത്തെയും അടുത്തറിയുന്നതും ഈ ഭാഗത്താണ് സോമരസത്തിലെ നന്മയും തിന്മയും അടുത്തറിയാനുള്ള അവസരം ശിവന് അവിടെ വച്ച് ഉണ്ടായി. തിന്മയെ നശിപ്പിക്കാൻ എത്തിയ മറ്റൊരു മഹാദേവനാണ് ശിവൻ എന്ന് മെലുഹക്കാർ ഉറച്ചു വിശ്വസിക്കുകയാണ്. കാരണം നീലകണ്ഠനായ ഒരു ദേവൻ തങ്ങളുടെ രക്ഷകനായി എത്തുമെന്നും, അദ്ദേഹം തങ്ങളെ വരൻ പോകുന്ന വിപത്തുകളിൽ നിന്നും സംരക്ഷിച്ച് നിർത്തുമെന്നും അവർ ഉറച്ചു വിശ്വസിച്ചു. ആ വിശ്വാസം ശിവനെ ധർമ്മ സങ്കടത്തിലാക്കുന്നു. മഹാദേവനിലേക്കുള്ള ശിവന്റെ പരിപൂർണ്ണ പരിണാമ ഘട്ടങ്ങളാണ് ശിവപുരാണത്തിലൂടെ അനാവരണം ചെയ്യുന്നത്. പുരോഗതി മനുഷ്യ മനസ്സിൽ വിതയ്ക്കുന്ന അല്ലെങ്കിൽ അവശേഷിപ്പിച്ചു പോകുന്ന തിന്മയുടെ പ്രതിഫലനമാണ് ഈ പുരാണ പരമ്പരയിലെ ആദ്യ ഘട്ടത്തിൽ കാണാൻ കഴിയുന്നത്. മാനവരാശിയുടെ ഏറ്റവും വലിയ നന്മയായി കണ്ടിരുന്നതും ആയിരകണക്കിന് വർഷങ്ങളായി നിലനിൽകുന്നതുമായ നന്മയായിരുന്ന സോമരസം മനുഷ്യന്റെ ഏറ്റവും വലിയ തിന്മയായ മരണത്തെ തടഞ്ഞുനിർത്തി നിരവധി വർഷങ്ങൾ നീണ്ട യവ്വനവും ജീവനവും വരദാനമായി നൽകുന്നു എന്ന് അവർ വിശ്വസിച്ചു. എന്നാൽ സോമാരസത്തെ ശിവൻ പെട്ടെന്നൊരു ദിവസം തിന്മയായി പ്രക്യാപിക്കുകയും ചെയ്യുന്നു



</doc>
<doc id="248426" url="https://ml.wikipedia.org/wiki?curid=248426" title="ദീപ ധൻരാജ്">
ദീപ ധൻരാജ്

പ്രമുഖയായ ഇന്ത്യൻ വനിതാവകാശ പ്രവർത്തകയും ഡോക്യുമെന്ററി സംവിധായികയുമാണ് ദീപ ധൻരാജ് (ജനനം: ). 1980 മുതൽ ഡോക്യുമെന്ററി രംഗത്ത് സജീവമായ ദീപ ധൻരാജിന്റെ ചിത്രങ്ങൾ നിരവധി രാജ്യാന്തര മേളകളിൽ പ്രദർശിപ്പിക്കപ്പെടുകയും അവാർഡുകൾ നേടുകയും ചെയ്തിട്ടുണ്ട്. 


</doc>
<doc id="248429" url="https://ml.wikipedia.org/wiki?curid=248429" title="കണ്ണാടി മാളിക">
കണ്ണാടി മാളിക

കൊല്ലം ജില്ലയിലെ തെന്മല പരപ്പാർഡാമിൽ സ്ഥിതിചെയ്യുന്ന പഴയ ഒരു ബംഗ്ലാവാണ് കണ്ണാടി ബംഗ്ലാവ് അഥവാ സായിപ്പൻ ബംഗ്ലാവ് എന്നറിയപ്പെടുന്നത്. 1885 കാലഘട്ടത്തിൽ പണിത ഈ ബംഗ്ലാവ്, 1984-ൽ തെന്മലഡാം കമ്മീഷൻ ചെയ്യുന്നതിനു മുമ്പായി വെള്ളത്തിൽ മുങ്ങിപ്പോയിരുന്നു. ഇഷ്ടികയും സുർക്കി മിശ്രിതവുമാണ് കണ്ണാടി മാളികയുടെ നിർമ്മാണത്തിന് ഉപയോഗിച്ചിരുന്നത്. പുനലൂർ പേപ്പർമിൽ സ്ഥാപിച്ച ബ്രിട്ടീഷ് വ്യവസായി ടി ജെ കാമറൂണാണ് ഈ "കണ്ണാടി മാളിക" പണിതത്. 145 വർഷത്തെ പഴക്കം അവകാശപ്പെടുന്ന ഈ ബംഗ്ലാവ്, 2013-ഇൽ ഡാമിലെ വെള്ളം താഴ്ന്നുപോയതിനെ തുടർന്ന് ആദ്യമായി തെളിഞ്ഞുവന്നു 

125 വർഷത്തോളം പഴക്കമുള്ള ബംഗ്ലാവ് 1885 മുതൽ 1924 വരെ തിരുവിതാംകൂർ ഭരിച്ച ശ്രീമൂലം തിരുനാൾ രാമവർമ്മയാണ് പുനലൂരിൽ പേപ്പർമിൽ സ്ഥാപിക്കാൻ കാമറൂണിന് അനുവാദം നൽകിയത്. പുനലൂർ പേപ്പർമില്ലിലേക്ക് ഈറയും മുളയും എത്തിക്കുന്ന സൂപ്രണ്ടുമാരുടെ ഓഫീസ് സമുച്ചമായിട്ടായിരുന്നു കണ്ണാടി ബംഗ്ലാവ് പണികഴിപ്പിച്ചത്. 15 മുറികളുള്ള ബംഗ്ലാവിന്റെ ചുവരുകളിൽ നിറയെ കണ്ണാടികൾ ഉണ്ടായിരുന്നതിനാലാണ് സ്വദേശവാസികൾ ഈ ബംഗ്ലാവിനെ കണ്ണാടിമാളിക എന്ന് നാമകരണം ചെയ്തത്. തേക്കുകൊണ്ടായിരുന്നു കതകുകളും ജന്നലുകളും ഉത്തരക്കൂട്ടും പണിഞ്ഞത്. ഈ മന്ദിര സമുച്ചയം അന്നത്തെ ചെങ്കോട്ട - തിരുവനന്തപുരം റോഡിന്റെ അരികത്തായിട്ടായിരുന്നു സ്ഥിതി ചെയ്തിരുന്നത്. ഇപ്പോൾ തമിഴ്‌നാട്ടിന്റെ ഭാഗമായ ചെങ്കോട്ട അന്ന് തിരുവിതാംകൂറിലായിരുന്നു. വനത്തിൽ നിന്ന് ഈറയും മുളയും ശേഖരിച്ച് കാളവണ്ടികളിൽ 20 കി.മീ. അകലെയുള്ള പുനലൂർ പേപ്പർമില്ലിൽ എത്തിക്കുന്നതിന്റെ മുഴുവൻ ചുമതലയും കണ്ണാടി മാളികയിലെ ഉദ്യോഗസ്ഥർക്കായിരുന്നു. 1972ൽ വന്യജീവി സംരക്ഷണനിയമം പാസ്സാക്കിയതോടെ ബംഗ്ലാവിന്റെ ചുമതല വനംവകുപ്പിന്റെ കൈയിലായി. പിന്നീട് തെന്മല ഡാമിന്റെ നിർമ്മാണ പ്രവർത്തനങ്ങൾ ആരംഭിച്ചപ്പോൾ കെഐപിയുടെ സർവേ ഓഫീസായിരുന്നു ഈ കെട്ടിടം. 1984ൽ തെന്മലഡാം കമ്മിഷൻ ചെയ്യുന്നതിനുമുമ്പ് തന്നെ, അണക്കെട്ടിൽ വെള്ളം നിറഞ്ഞതോടെ കണ്ണാടി മാളിക വെള്ളത്തിൽ ആണ്ടുപോയി. 


</doc>
<doc id="248447" url="https://ml.wikipedia.org/wiki?curid=248447" title="ചർക്ക">
ചർക്ക

ഭാരതത്തിൽ നൂൽ നൂൽക്കാൻ ഉപയോഗിക്കുന്ന വൃത്താകൃതിയിലുള്ള ഒരുപകരണമാണ്‌ ചർക്ക. രാഷ്ട്രപിതാവായ മഹാത്മാ ഗാന്ധിയാണ്‌ ഇതിന്‌ കൂടുതൽ പ്രചാരം നൽകിയത്. ഭാരതത്തിന്റെ സ്വാതന്ത്ര്യ സമരത്തിൽ ചർക്കയ്ക്ക് പ്രധാന പങ്കുണ്ട്. ചർഖാ എന്ന ഹിന്ദിവാക്കിൽ നിന്നുമാണ് ചർക്ക എന്ന പദമുണ്ടായത്.


</doc>
<doc id="248479" url="https://ml.wikipedia.org/wiki?curid=248479" title="എർലിക്കോസോറസ്">
എർലിക്കോസോറസ്

തെറിസീനോസൌറോയിഡ് കുടുംബത്തിൽ പെട്ട ഒരു ദിനോസർ ആണ് എർലിക്കോസോറസ് . തെറാപ്പോഡ വിഭാഗത്തിൽ പെട്ടവ എങ്കിലും ഇവ സസ്യഭോജി ആയിരുന്നു. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് മംഗോളിയയിലെ ബയാൻ ഷിരെഹ് ശിലാ ക്രമത്തിൽ നിന്നു ആണ്.1972 ൽ ഫോസ്സിൽ കിട്ടി എങ്കിലും 1980 ൽ ആണ് പൂർണമായ വർഗ്ഗീകരണവും പേരും ഇട്ടത്.

ഹോലോ ടൈപ്പ് ഫോസ്സിൽ IGM 100/111, പൂർണമായ തലയോട്ടി കീഴ് താടി അടക്കം , കഴുത്തിലെ അസ്ഥിയുടെ ഭാഗങ്ങൾ കാലിന്റെയും കൈയുടെയും ഓരോ എല്ലുകൾ എന്നിവയാണ്. 

2010 ലെ ഏകദേശ കണക്ക് പ്രകാരം 4.5 മീറ്റർ നീളവും , 500 കിലോഗ്രാം ഭാരവും ആണ് കണക്കാക്കിയിടുള്ളത്.


</doc>
<doc id="248483" url="https://ml.wikipedia.org/wiki?curid=248483" title="കുവൈത്ത് ഇന്ത്യൻ എംബസി">
കുവൈത്ത് ഇന്ത്യൻ എംബസി

കുവൈത്തിലെ ഏതാണ്ട് ആറു ലക്ഷത്തോളം ( കൃത്യമായ കണക്ക്നിലവിൽ എവിടെയും ലഭ്യമല്ല ) ഇന്ത്യക്കാരെ പ്രതിനിധീകരിക്കുന്നതും, നൂറ്റാണ്ട് പിന്നിട്ട ഇന്ത്യ-കുവൈത്ത് ബന്ധത്തെ ഊട്ടിയുറപ്പിക്കുന്നതുമാണു കുവൈത്തിലെ ഇന്ത്യൻ എംബസി

1961 ൽ കുവൈത്തിനു സ്വാതന്ത്ര്യം കിട്ടിയതിനുശേഷം ട്രേഡ് കമ്മിഷണർ കോൺസുലർ ജനറൽ എന്ന ഉദ്യോഗസ്ഥനെയാണ് ഭാരതം നയതന്ത്രച്ചുമതലകൾക്ക് കുവൈത്തിൽ നിയോഗിച്ചത്. പിന്നിട് 1962ൽ എംബസി യുടെ നിലവാരത്തിലേക്ക് ഉയർത്തുകയും ചെയ്തു. ഇന്ത്യയുടെ ഇപ്പോൾ നിലവിൽ ഉള്ള നയതന്ത്രകാര്യാലയം 1992 ൽ പ്രവർത്തനം ആരംഭിച്ചു. ശ്രീ. പി. എൽ . സിനായ് ആണ് ആദ്യത്തെ ട്രേഡ് കമ്മിഷണർ . ഇത് വരെ 15 നയതന്ത്രപ്രതിനിധികൾ ഇവിടെ സേവനം അനുഷ്ഠിച്ചിട്ടുണ്ട്

കുവൈത്ത് സിറ്റിക്കടുത്ത് ഗൾഫ് സ്ട്രീറ്റിൽ ആണു ഇന്ത്യൻ എംബസിയുടെ ആസ്ഥാനം .പ്രവർത്തന സമയം രാവിലെ 8.30 മുതൽ വൈകിട്ട് 5 മണി വരെയാണ്. വിവിധ സേവനങ്ങൾക്ക് ടോക്കൺ നൽകുന്ന സമയം - രാവിലെ 7.30മുതൽ 12 മണി വരെ, വൈകിട്ട് 2മണി മുതൽ 3.30വരെ. 

Diplomatic Enclave, Arabian Gulf Street P.O. Box 1450, Safat-13015, Kuwait Phone:22530600 , 22530612 - 14 Fax +965 2525811

മി. സതീഷ് സി മേത്ത യാണു നിലവിൽ കുവൈത്തിലെ ഇന്ത്യൻ അംബാസിഡർ. 

എംബസി നൽകുന്ന വിവിധ സേവനങ്ങളിൽ ചിലത് പുറം കരാറു നൽകിയിരിക്കുകയാണു. അവയിൽ ചിലതാണു പാസ്പോർട്ട് സെവീസും, വിസ സർവീസും. ലേബർ കാര്യങ്ങൾ, കുവൈത്ത് വിസ എടുക്കാൻ എംബസിയിൽ നിന്നും ലഭ്യമാക്കേണ്ട രേഖയായ അഫ്ഡവിറ്റുകൾ, വിവിധ സർട്ടിഫിക്കറ്റുകളുടെ അറ്റസ്റ്റേഷൻ എന്നിവയും, ലേബർ പരാതികളും വിശയങ്ങളുമാണു എംബസിയിൽ നിന്ന് നേരിട്ട് ലഭ്യമാകുന്ന സെവനങ്ങൾ. 

പാസ്പോർട്ട് പുതുക്കി നൽകുക, കുവൈത്തിൽ ഇന്ത്യൻ ദമ്പതികൾക്ക് പിറക്കുന്ന കുട്ടികൾക്ക് പുതുതായി പാസ്പോർട്ട് അനുവദിക്കുക തുടങ്ങിയ സേവനങ്ങൾ ബി എൽ എസ് ഇന്റർ നാഷണൽ എന്ന കമ്പനിയാണു നൽകുന്നത്. കൂടാതെ ഇന്ത്യയിലേക്ക് വിസ എടുക്കാനുള്ള സേവനവും ഈ കമ്പനി ചെയ്യുന്നു. കമ്പനിയുടെ വെബ് സൈറ്റിൽ വിവിധ സേവനങ്ങളുടെ ഫീസും, അതിന്റെ നടപടി ക്രമങ്ങളൂം രേഖപ്പെടുത്തി വെച്ചിട്ടുണ്ട്.

കുവൈറ്റ് നയതന്ത്ര കാര്യാലയം


</doc>
<doc id="248501" url="https://ml.wikipedia.org/wiki?curid=248501" title="കാത്തിരുന്ന നിക്കാഹ്">
കാത്തിരുന്ന നിക്കാഹ്

1965-ൽ പുറത്തിറങ്ങിയ മലയാളചലച്ചിത്രമാണ് കാത്തിരുന്ന നിക്കാഹ്. തങ്കം മൂവീസിനു വേണ്ടി രാജു എം. മാത്തൻ നിർമിച്ചതാണ് ഈ ചിത്രം. ജിയോപിക്ചേഴ്സ് വിതരണം നടത്തിയ കാത്തിരുന്ന നിക്കാഹ് 1965 സെപ്റ്റംബർ 7-നു പ്രദർസനം ആരംഭിച്ചു.






</doc>
<doc id="248505" url="https://ml.wikipedia.org/wiki?curid=248505" title="ഇരണിയൽ">
ഇരണിയൽ

കന്യാകുമാരി ജില്ലയിലെ ഒരു പ്രധാന പഞ്ചായത്താണ് ഇരണിയൽ. ചരിത്രപരമായി ഏറെ പ്രാധാന്യമുള്ള ഇവിടെയാണ് പുരാതനമായ ഇരണിയൽ കൊട്ടാരം സ്ഥിതി ചെയ്യുന്നത്. ഹിരണ്യസിംഹനല്ലൂർ എന്നായിരുന്നു പഴയ പേര്.
ചേരഭരണകാലത്ത് പ്രശസ്തമായ ഇരണിയൽ നാട്ടുകൂട്ടത്തിന്റെ ആസ്ഥാനമായിരുന്ന ഈ പ്രദേശം. ഉമയമ്മറാണി, ഇരണിയൽ കൊട്ടാരം കേന്ദ്രമാക്കിയാണ് ഭരണം നടത്തിയത്. അക്കാലത്ത് തക്കലയിലെ പത്മനാഭപുരം കൊട്ടാരം അവരുടെ ഹജൂർകച്ചേരിയായി പ്രവർത്തിച്ചു. 1601ൽ രവിവർമ കുലശേഖരൻ ആസ്ഥാനം പത്മനാഭപുരം കൊട്ടാരത്തിലേക്ക് മാറ്റുന്നതുവരെ വേണാട്ടരചന്മാർ ഇരണിയൽ കൊട്ടാരം കേന്ദ്രമാക്കി ഭരണം നടത്തി. വേലുത്തമ്പി ദളവ തന്റെ പ്രക്ഷോഭപരിപാടികൾ ആരംഭിച്ചത് ഇരണിയൽ ക്ഷേത്രത്തിന്റെ മുന്നിൽ നിന്നും ആയിരുന്നു. ഇരണിയൽ നാട്ടുകൂട്ടം ഈ കൊട്ടാരനടയിൽ ഒത്തുചേർന്നാണ് തലവനായ വേലുത്തമ്പിയുടെ നേതൃത്വത്തിൽ അനന്തപുരിയിലേക്ക് പട നയിച്ചത്.
തകർന്ന അവസ്ഥയിലാണ് ഇപ്പോൾ കൊട്ടാരമുള്ളത്. കിഴക്കുഭാഗത്തായി പടിപ്പുരയും കുതിരമാളികയും കാണാം. പിറകിലുള്ള വസന്തമണ്ഡപം പൂർണ്ണമായി തകർന്നു. "യോഗമുറി"യെന്ന സന്ദർശനമുറിയുടെയും നടുമുറ്റത്തിന്റെയും അവശിഷ്ടങ്ങളിപ്പോഴും കാണാം. ഐക്യകേരള രൂപീകരണത്തോടെ ഇരണിയലിന്റെ പ്രാധാന്യം നഷ്ടപ്പെട്ടു. ഇരണിയലിൽനിന്ന് തക്കലയിലേക്ക് ഒരു ഭൂഗർഭതുരങ്കമുണ്ടായിരുന്നെന്ന് വിശ്വസിക്കപ്പെടുന്നു. ഇപ്പോൾ തമിഴ്നാട് ദേവസ്വം ബോർഡിന്റെ ചുമതലയിലാണ് കൊട്ടാരം. 
ഇരണിയൽ സ്ഥിതി ചെയ്യുന്നത് . I
തിങ്കൾ നഗറിനു സമീപമാണിത്. വടക്ക് തലക്കുളമും കിഴക്ക് വില്ലുക്കുറിയുമാണ്.


</doc>
<doc id="248514" url="https://ml.wikipedia.org/wiki?curid=248514" title="ലിറ്റിൽ ഫ്ളവർ ഫൊറേൻ ചർച്ച്, നിലമ്പൂർ">
ലിറ്റിൽ ഫ്ളവർ ഫൊറേൻ ചർച്ച്, നിലമ്പൂർ

നിലമ്പൂർ-ജനതപ്പടിയിൽ സ്ഥിതി ചെയ്യുന്ന സീറോ മലബാർ കത്തോലിക്കാ ദൈവാലയമാണ് ലിറ്റിൽ ഫ്ളവർ ഫൊറേൻ ചർച്ച്. 1929-ൽ സ്ഥാപിതമായ ദൈവാലയത്തിൽ എകദേശം 400-ലേറെ കുടുംബങ്ങളും 2000-ൽ പരം കത്തോലിക്കാ വിശ്വാസികളും ഈ ഉണ്ട്.

നിലമ്പൂർ ചെറുപുഷ്പ ദൈവാലയത്തിന് ആധികാരികമായി രേഖപ്പെടുത്തിയിട്ടുള്ള ചരിത്രം ഒന്നും തന്നെയില്ല. മുമ്പ് വിവിധ രൂപതകളുടെ കീഴിലും ഇപ്പോൾ മാനന്തവാടി രൂപതയുടെ കീഴിലും ഈ ദൈവാലയം പ്രവർത്തിച്ച് വരുന്നു. ദൈവാലയ ചരിത്രം വാമൊഴിയായിട്ടാണ് ഇന്നത്തെ തലമുറയിൽ എത്തിച്ചേർന്നിരിക്കുന്നത്. ഐശ്വര്യത്തിന്റെ പ്രതീകമായി ഒഴുകുന്ന ചാലിയാറിന്റെ തീരത്തേക്ക് കുടിയേറ്റക്കാർ വന്നത് ചരിത്രത്താളുകൾ പരിശോധിച്ചാൽ മനസ്സിലാക്കാവുന്നതാണ്. ഫലഭൂയിഷ്ഠമായ മണ്ണും തേക്കിൻ കാടുകളും കാലാവസ്ഥയും നിലമ്പൂരിനെ കുടിയേറ്റക്കാരുടെ സ്വപ്നഭൂമിയാക്കി. 1920-കളിലാണ് നിലമ്പൂരിലും പരിസരപ്രദേശങ്ങളിലും കുടിയേറ്റം ആരംഭിച്ചതായി കാണുന്നത്. 1912-ൽ ഐറീഷുകാരൻ എഡ്വേർഡ് മാൽക്കം സായിപ്പ് ഇടിവണ്ണ പ്രദേശത്ത് ഈസ്റ്റ് ഇന്ത്യാ കമ്പനിക്ക് വേണ്ടി റബ്ബർ കൃഷി ച്ചെയ്യുന്നതിന് മഞ്ചേരി കോവിലകത്ത് നിന്നും പാട്ട വ്യവസ്ഥയിൽ ഭൂമിയേറ്റെടുത്തതോടെയാണ് ഈ പ്രദേശത്ത് ക്രൈസ്തവ സാന്നിദ്ധ്യം ആരംഭിച്ചത്. എഡ്വേർഡ് മാൽക്കം സായിപ്പിനും, അദ്ദേഹത്തിന്റെ വിദേശികളും സ്വദേശികളുമായ സീറോ മലബാർ കത്തോലിക്കാ വിശ്വാസികളുമായ ജോലിക്കാർക്കും ആത്മീയക്കാര്യങ്ങൾ നിർവ്വഹിക്കുന്നതിന് ഈ പ്രദേശത്ത് യാതൊരു സൗകര്യങ്ങളും ഉണ്ടായിരുന്നില്ല. ഷൊർണ്ണൂരും മലപ്പുറത്തും മാത്രമേ കത്തോലിക്കാ ദൈവാലയങ്ങൾ ഉണ്ടായിരുന്നൊള്ളൂ. കത്തോലിക്കാവിശ്വാസികളുടെ അഭ്യർത്ഥന മാനിച്ച് കോഴിക്കോട് മെത്രാനായിയിരുന്ന ലിയോ പ്രിസേർപ്പിയ പിതാവ് ഷൊർണ്ണൂരിൽ നിന്നും ഒരു വൈദികന് മാസത്തിലൊരിക്കൽ നിലമ്പൂരിൽ വന്ന് ബലിയർപ്പിക്കുന്നതിന് അനുവാദം നൽകി. നിലമ്പൂർ പി.ഡ.ബ്ല്യു.ഡി. റസ്റ്റ് ഹൗസിലെ ഒരു മുറി വാടകയ്ക്കെടുത്താണ് ബലിയർപ്പിച്ചിരുന്നത്. ആദ്യകാലഘട്ടങ്ങളിലെ കുടിയേറ്റം കൃഷി മാത്രം ലക്ഷ്യമാക്കിയായിരുന്നില്ല. 1925-ൽ ചാവക്കാട്ടുകാരനായ വടക്കൂട്ട് മാത്യൂ , സഹോദരൻ വർഗ്ഗീസ് എന്നിവർ ഫോറസ്റ്റ് ഡിപ്പാർട്ട്മെന്റിൽ ജോലി ലഭിച്ച് നിലമ്പൂരിൽ എത്തി താമസം ആരംഭിച്ചു. അക്കാലത്ത് മദ്രാസ് സംസ്ഥാനത്തിന്റെ ഭാഗമായിരുന്ന മലബാർ പ്രദേശത്തെ നിലമ്പൂരിലും പരിസര പ്രദേശങ്ങളിലും മലബാർ ഡിസ്ട്രിക്റ്റ് ബോർഡിന്റെ കീഴിൽ സ്കൂളുകൾ ആരംഭിച്ചു. സ്കൂളുകളിൽ അധ്യാപകരെ ആവശ്യമുണ്ടെന്ന് മനസ്സിലാക്കി വടക്കൂട്ട് മാത്യുവിന്റെ സഹോദിരിമാരായ മറിയക്കുട്ടി, ത്രേസ്യ, ഫിലോമിന, കുഞ്ഞേറ്റി എന്നിവരും അവരുടെ അമ്മയും നിലമ്പൂരിലെത്തി. ഇവരായിരുന്നു നിലമ്പൂരിലെ ആദ്യത്തെ കത്തോലിക്കാ കുടുംബം. അവരുടെ വീട് ‘കാത്തലിക്ക് ഹൗസ്’ എന്ന പേരിൽ നിലനിന്നിരുന്നു. ഒന്നാം ലോകമഹായുദ്ധസമയത്ത് തിരുവിതാംകൂറിൽ നിന്നും മറ്റും കത്തോലിക്കർ ഈ പ്രദേശത്തക്ക് കുടിയേറി താമസിച്ചു. കുടിയേറ്റക്കാരുടെ എണ്ണം വർദ്ധിച്ചതോടെ നിലമ്പൂരിൽ ഒരു ദൈവാലയം വേണമെന്ന ആവശ്യം ശക്തമായി. ഷൊർണ്ണൂരിൽ നിന്നും ബലിയർപ്പിക്കുന്നതിന് നിലമ്പൂരിൽ വന്നിരുന്ന ബഹു.ഫാ.സിയേറയുടെ നേതൃത്വത്തിൽ കോഴിക്കോട് ബിഷപ്പിനെ കണ്ട് സങ്കടം ഉണർത്തിച്ചു. വിശ്വാസികളുടെ ആവശ്യം ന്യായമാണെന്ന് ബോധ്യപ്പെട്ടതിന്റെ അടിസ്ഥാനത്തിൽ കുടിയേറ്റജനതയുടെ ആത്മീയവും, വിദ്യാഭ്യാസപരവും, സാമൂഹികവും, സാമ്പത്തികവുമായ ഉന്നമനത്തിൽ തൽപ്പരനായ പിതാവ് സ്വന്തമായി സ്ഥലവും, വൈദികർക്ക് താമസസ്ഥലവും ഒരുക്കുകയാണെങ്കിൽ ദൈവാലയം നിർമ്മിക്കാൻ അനുവദിക്കാമെന്ന് ഉറപ്പ് നൽകി. ഉദാരമതിയും സംസ്ക്കാര സമ്പന്നനുമായ നിലമ്പൂർ കോവിലകത്തെ മാനവേദൻ രാജയെ വിശ്വാസികൾ കണ്ട് സഹായം അഭ്യർത്ഥിച്ചു. അദ്ദേഹം കാത്തലിക് ഹൗസിന്റെ സമീപത്ത് തന്നെ ഇന്ന് ദൈവാലയം സ്ഥിതി ചെയ്യുന്ന അതേ സ്ഥലത്ത് ആവശ്യമായ സ്ഥലം കാടുവെട്ടിതെളിച്ച് ദൈവാലയമുണ്ടാക്കാൻ അനുമതി നൽകി. അദ്ധ്വാനശീലരും, അടിയുറച്ച വിശ്വാസികളുമായ കുടിയേറ്റജനത അവരുടെ ആത്മീയക്കാര്യങ്ങൾ നിർവ്വഹിക്കുന്നതിന് ചെറിയ ദൈവാലയവും പള്ളിമുറിയും നിർമ്മിച്ചു. അക്കാലത്ത് ഇവിടെ ജീവിച്ചിരുന്ന ലിഷർ സായിപ്പാണ് ഇതിന് നേതൃത്വം കൊടുത്തത്. സായിപ്പിന്റെ പള്ളി എന്നാണീപ്പള്ളി അറിയപ്പെട്ടിരുന്നത്.1929-ൽ ലിയോ പ്രിസേർപ്പിയ പിതാവ് വി.കൊച്ചുത്രേസ്യായുടെ നാമധേയത്തിൽ ദൈവാലയം വെഞ്ചിരിച്ച് ആദ്യ ദിവ്യബലി അർപ്പിച്ചു. ആദ്യ വികാരിയായി റവ.ഫാ.ജോസഫ് പഴയപറമ്പിൽ നിയമിതനായി. തുടർന്നുള്ള കാലഘട്ടങ്ങളിൽ റവ.ഫാ.സിറിയക് താമരശ്ശേരിയും റവ.ഫാ.ഡിക്കോസ്റ്റയും വികാരിമാരായി സേവനം അനുഷ്ഠിച്ചു. 1936 കാലഘട്ടത്തിൽ കെ.വി.ചെറുണ്ണി കുറ്റിക്കാട്ട്, വാലുമണ്ണിൽ ജോസഫ്, പള്ളിവാതുക്കൽ പി.സി.ജോർജ്ജ് തുടങ്ങിയവർ നിലമ്പൂരിലേക്കി കുടിയേറി കൃഷി ആരംഭിച്ചു. 1953 ഡിസംബർ 31ന് തലശ്ശേരി സീറോ മലബാർ രൂപത സ്ഥാപിതമായി. 1953-ൽ മണിമൂളി എന്ന സ്ഥലത്ത് തലശ്ശേരി രൂപതയുടെ കീഴിൽ ‘ക്രിസ്തുരാജാ ദൈവാലയം’ സ്ഥാപിതമായി. നിലമ്പൂരിർ ചെറുപുഷ്പ ദൈവാലയത്തിനും മണിമൂളി ക്രിസ്തുരാജാ ദൈവാലയത്തിനും കൂടി ഒരു വൈദികനാണുണ്ടായിരുന്നത്; ബഹു.ലിയാണ്ടറച്ചൻ. 1959-ൽ ബഹു.ഫാ.ക്ലോഡിയസ് സി.എം.ഐ വികാരിയായി ചുമതലയേറ്റ് സേവനമനുഷ്ഠിച്ചു. 1964-ൽ ബഹു.ഫാ.കുര്യാക്കോസ് ചേബ്ലാനി അച്ചനും 1965-ൽ ബഹു.ഫാ.ജോസഫ് കോട്ടേപ്പറമ്പിലും 1969-ൽ ബഹു.ഫാ.ജോർജ്ജ് കിഴക്കച്ചാലിലും വികാരിമാരായി സേവനമനുഷ്ഠിച്ചു. 1973-ൽ തലശ്ശേരി രൂപത വിഭജിച്ച് മാനന്തവാടി രൂപത സ്ഥാപിതമാവുകയും നിലമ്പൂർ ദൈവാലയം മാനന്തവാടി രൂപതയുടെ കീഴിലാക്കുകയും ചെയ്തു. 1977-ൽ ബഹു.ഫാ.മാത്യു മേക്കുന്നേൽ വികാരിയായി. ഇക്കാലത്താണ് ലിറ്റിൽ ഫ്ളവർ ഇംഗ്ലീഷ് മീഡിയം സ്കൂൾ ആരംഭിച്ചത്. 1976-ൽ ബഹു.ഫാ.തോമസ് നടയിലും 1978-ൽ ബഹു.ഫാ.അഗസ്റ്റിൻ കിഴക്കേക്കോട്ടും, 1980-ൽ ബഹു.ഫാ.ജേക്കബ് നരിക്കുഴിയും വികാരിമാരായി സേവനമനുഷ്ഠിച്ചു. 1982-ൽ ബഹു.ഫാ.മാത്യു പ്ലാത്തോട്ടം വികാരിയായി. 1982 ജൂൺ 12-ന് മാർ.ജേക്കബ് തൂങ്കുഴി പുതിയ ദൈവാലയത്തിന് തറക്കല്ലിട്ടു. 1985-ൽ ബഹു.ഫാ.മാത്യു പൈക്കാട്ടിന്റെ കാലത്ത് നിർമ്മാണം പൂർത്തിയാക്കുകയും 1987-ൽ പുതിയ ദൈവാലയം വെഞ്ചിരിക്കുകയും ചെയ്തു. 1991-ൽ ബഹു.ഫാ.അഗസ്റ്റിൻ നിലക്കപള്ളിയുടെ കാലത്ത് വൈദികർക്കായി വൈദികമന്ദിരം നിർമ്മിക്കപ്പെട്ടു. 1996-ൽ ബഹു.ഫാ.അഗസ്റ്റിൻ പാലക്കാട്ടിന്റെ കാലത്ത് ദൈവാലയം ഫോറോനയായി ഉയർത്തപ്പടുകയും മാതാവിന്റെ ഗ്രോട്ടോ പണികഴിക്കപ്പെടുകയും ചെയ്തു. 2000-ൽ ഹ്രസ്വകാലത്തേക്ക് മോൺ.തോമസ് മൂലക്കുന്നേൽ നിയമിതനായി. അതേ വർഷം ബഹു.ഫാ.അബ്രഹാം നെല്ലിക്കൽ സേവനമനുഷ്ഠിച്ചു. 2005-ൽ ബഹു.ഫാ.കുര്യാക്കോസ് കുമ്പക്കലും 2006 മുതൽ 2008 വരെ മോൺ.ജോർജ്ജ് ഞരളക്കാട്ടും സേവനമനുഷ്ഠിച്ചു. വൈദികമന്ദിരത്തിന്റെ രണ്ടാം നില പണികഴിപ്പിച്ചത് മോൺ.ജോർജ്ജ് ഞരളക്കാട്ടാണ്. അദ്ദേഹം ഇന്ന് തലശേരി അതിരൂപതയുടെ ആർച്ച്ബിഷപ്പാണ്. 2008 മുതൽ 2012 വരെ വികാരിയായി സേവനമനുഷ്ഠിച്ച ബഹു.ഫാ.ചാണ്ടി പുനക്കാട്ടാണ് ഓഡിറ്റോറിയം പണികഴിപ്പിച്ചതും സെമിത്തേരി നവീകരിക്കുകയും ചെയ്തത്. 2012 മുതൽ 2017 മെയ് വരെ ബഹു.ഫാ.പോൾ കൂട്ടാല വികാരിയായി സേവനമനുഷ്ഠിച്ചു. അദ്ദേഹമാണ് പുതിയ സ്‌കൂൾ കെട്ടിടം പണി കഴിപ്പിച്ചത്. അസിസ്റ്റന്റ് വികാരിയായി ബഹു.ഫാ.അനീഷ് കാട്ടാംകോട്ടിൽ 2013 വരെ സേവനമനുഷ്ഠിച്ചു. 2013 മുതൽ 2015 വരെ ഫാ.അനീഷ്‌ കാട്ടാത്ത് സേവനമനുഷ്ഠിച്ചു. 2015 മുതൽ 2018 ഫെബ്രുവരി മാസം വരെ ഫാ. വർഗീസ് തട്ടുപറമ്പിൽ അസിസ്റ്റന്റ് വികാരിയായി സേവനമനുഷ്ഠിച്ചു. 2018 മുതൽ 2020 വരെ ഫാ. സെബാസ്റ്റ്യൻ തേൻപള്ളിയിൽ അസിസ്റ്റന്റ് വികാരിയായി സേവനമനുഷ്ഠിച്ചു. ഇപ്പോൾ ഫാ. തോമസ് കച്ചിറയിൽ വികാരിയായും ഫാ. അബ്രഹാം കളപ്പുരയ്ക്കൽ അസിസ്റ്റന്റ് വികാരിയായും സേവനമനുഷ്ഠിക്കുന്നു. കെ.സി.വൈ.എം., സി.എം.ൽ, വിൻസെന്റ്.ഡി.പോൾ തുടങ്ങിയ സംഘടനകളും ഇവിടെ പ്രവർത്തിക്കുന്നു. അമലഗിരി എം.എസ്.എം.ഐ, മരിയനിലയം എം.എസ്.എം.ഐ, സിസ്റ്റേഴ്സ് ഓഫ് സെന്റ് ജോസഫ് ഓഫ് താർബസ് തുടങ്ങിയ സന്യാസസമൂഹങ്ങളിലെ സന്യാസിനികളും ഇവിടെ സേവനമനുഷ്ഠിക്കുന്നുണ്ട്.





</doc>
