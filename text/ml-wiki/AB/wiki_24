<doc id="158507" url="https://ml.wikipedia.org/wiki?curid=158507" title="അന്ത്യന്യായവിധി">
അന്ത്യന്യായവിധി

ക്രിസ്തുമതവിശ്വാസപ്രകാരം ലോകാവസാനത്തിൽ ദൈവം (യാഹോവ) നടത്തുന്ന സാർവത്രിക വിധിയാണ് അന്ത്യന്യായവിധി (Last Judgment). ദൈവം യഹൂദേതര ജനതകളുടെമേൽ വിധി കല്പിക്കുമെന്നും അവരെ ശിക്ഷിക്കുമെന്നും ഇസ്രായേൽക്കാർ വിശ്വസിച്ചു. ജലപ്രളയം, സോദോമിന്റെ നാശം എന്നിവ ഇത്തരം വിധികൾക്ക് ഉദാഹരണമാണ്. ശത്രുക്കളുടെ പരാജയവും സമൂലനാശവും യഹോവ (യാഹ്‌വേ) നടത്തുന്ന വിധിയാണ്.

"യഹോവയുടെ ദിന"ത്തിൽ (അന്ത്യദിനം) ദൈവം ഇസ്രായേലിന്റെ ശത്രുക്കളെ വിധിക്കുകയും കഠിനമായി ശിക്ഷിക്കുകയും ചെയ്യും. അന്ന് യോസഫാത്തിന്റെ താഴ്വരയിൽവച്ച് വിജാതീയരുടെ സൈന്യങ്ങളെ ദൈവം നശിപ്പിക്കും . എങ്കിലും വിധി ഇസ്രായേലിനെക്കൂടി ബാധിക്കുമെന്ന് പ്രവാചകന്മാർ പഠിപ്പിച്ചു. ഇസ്രായേലിന്റെ പരാജയവും അടിമത്തവും ദൈവം നടത്തുന്ന ന്യായവിധിയാണ്. സെഫനിയിസിന്റെ പ്രവചനപ്രകാരം ഈ ന്യായവിധി സാർവത്രികമാണ്. അത് വലിയൊരു വിഭാഗത്തെ നശിപ്പിക്കും; എങ്കിലും ചെറിയ ഒരു വിഭാഗം രക്ഷപ്രാപിക്കും. മറ്റു മതാനുയായികളിലും കുറേപ്പേർ രക്ഷപ്പെടും. ദാനിയേലും ദൈവത്തിന്റെ സാർവത്രികന്യായവിധിയെപ്പറ്റി പഠിപ്പിക്കുന്നു. സമൂലനാശം വിധിയുടെ ഒരു വശമാണെങ്കിലും നാശം പുതിയ ഒരു യുഗത്തിന്റെ ആരംഭമാണ്. സുകൃതികൾ നിത്യസമ്മാനത്തിനായി ഉയിർത്തെഴുന്നേൽക്കും. ദുഷ്ടർ നിത്യമായ അപമാനം അനുഭവിക്കും. മിശിഹാ (അഭിഷിക്തൻ) നടത്തുന്ന വിധിക്കുശേഷം സമാധാനപൂർണമായ ഒരു ഘട്ടവും അതിനു ശേഷം അന്ത്യവിധിയും ഉണ്ടെന്ന് വെളിപ്പാട് ഗ്രന്ഥങ്ങളിൽ പറയുന്നു. 

ന്യായവിധി ആസന്നമായിരിക്കുമെന്ന് യേശു സൂചിപ്പിച്ചു. "ജാഗരൂകരായിരിക്കുവിൻ" എന്ന മുന്നറിയിപ്പു വിധിയുടെ അത്യാസന്നത അറിയിക്കുന്നു. പഴയനിയമത്തിലെപ്പോലെ ന്യായാധിപൻ ദൈവമാണ്. ദൈവപുത്രനായ യേശുവിന് ന്യായം വിധിക്കാനുള്ള അധികാരം നൽകിയിരിക്കുന്നു. അതുകൊണ്ട് വിധിദിവസത്തെ "യേശുവിന്റെ പ്രത്യക്ഷപ്പെടലിന്റെ ദിവസം", "യേശുവിന്റെ ദിവസം" എന്നെല്ലാം പറയുന്നു. 

യേശുവിലൂടെ ദൈവം വിധിക്കും. മാലാഖമാരും വിശുദ്ധരും അവനോടൊത്തുണ്ടായിരിക്കും. ക്രിസ്തു തന്റെ മഹത്ത്വത്തിൽ സർവമനുഷ്യരെയും വിധിക്കുവാൻ വീണ്ടും വരും. തന്നിൽ വിശ്വസിക്കുന്നവരും അല്ലാത്തവരുമായ സർവരേയും യേശു വിധിക്കും. വിധിയുടെ മാനദണ്ഡം ക്രിസ്തുവിനോടുള്ള ഓരോരുത്തരുടെയും മനോഭാവമായിരിക്കും. യേശുവിനെ ഏറ്റുപറയുവാൻ ലജ്ജിക്കുന്നവർ തിരസ്കരിക്കപ്പെടും. ഇദ്ദേഹത്തിൽ വിശ്വസിക്കാത്തവരും ഇദ്ദേഹത്തിന്റെ സന്ദേശവാഹകരെ സ്വീകരിക്കാത്തവരും വിധിക്കപ്പെടും ഓരോരുത്തനേയും അവനവന്റെ പ്രവർത്തിക്കനുസരിച്ച് ക്രിസ്തു വിധിക്കും. സഹജീവികൾക്കു ചെയ്യുന്ന നന്മയും തിന്മയും ക്രിസ്തുവിനു ചെയ്തതായി ഗണിക്കുന്നതാണ്. ക്രിസ്തുവിനെ അറിയാത്തവർ അവരുടെ മനസാക്ഷിയുടെ നിയമപ്രകാരം വിധിക്കപ്പെടും. ക്രിസ്തുവിനെ അനുഗമിക്കുന്നവർ ആകട്ടെ, സുവിശേഷനിയമപ്രകാര മായിരിക്കും വിധിക്കപ്പെടുക.

ഓരോരുത്തരുടെയും ഹൃദയരഹസ്യങ്ങൾ അന്ന് വെളിപ്പെടും ദുഷ്ടർ ലജ്ജിതരായിത്തീരും എന്നെല്ലാം ക്രൈസ്തവർ വിശ്വസിക്കുന്നു.

അന്ത്യന്യായവിധി ഒരു വിധിപ്രസ്താവന മാത്രമല്ല; ഇതുമൂലം, മരിച്ചവർ ഉയിർത്തെഴുന്നേല്ക്കുന്നു. യേശു ഓരോരുത്തനും അവനവന്റെ ആത്മാവിന്റെ സ്ഥിതിക്കനുസൃതമായ ശരീരം കൊടുക്കുന്നു. ദൈവികോദ്ദേശ്യത്തോടുള്ള വിധേയത്വത്തിലും ദൈവസ്നേഹത്തിലും സ്ഥിരീകൃതരായവർ മഹത്ത്വത്തിന്റെ ശരീരവും അല്ലാത്തവർ അപമാനത്തിന്റെ ശരീരവും സ്വീകരിക്കുന്നു. ഈ പ്രവൃത്തി ഇരുകൂട്ടരേയും വേർതിരിക്കുന്നതു കൂടാതെ ദൈവത്തോടു സ്നേഹത്താൽ ബന്ധിക്കപ്പെട്ടവരുടെ ഒരു സമൂഹം സൃഷ്ടിക്കുകയും ചെയ്യുന്നു. തദ്വാരാ സൃഷ്ടികർമത്തിൽ ദൈവത്തിന്റെ ഉദ്ദിഷ്ടലക്ഷ്യം നിറവേറ്റപ്പെടുന്നു എന്നു ക്രൈസ്തവ ദർശനത്തിൽ പ്രസ്താവമുണ്ട്.

ക്രിസ്തുവിന്റെ സ്വർഗാരോഹണവും പുനരാഗമനവും സത്താപരം (essential) മാത്രമാണ് എന്ന് ചില ആധുനിക ദൈവശാസ്ത്രജ്ഞർ വാദിക്കുന്നു. സ്വർഗാരോഹണം ക്രിസ്തു തന്റെ മഹത്ത്വത്തിലേക്ക് പ്രവേശിക്കുന്നതിനെ സൂചിപ്പിക്കുന്നു. യേശു സർവസൃഷ്ടിയുടെയും മേൽ ദൈവത്തിനുള്ള പരമാധികാരത്തിൽ ഭാഗഭാക്കാകുന്നു. പുനരാഗമനം ക്രിസ്തുവിന്റെ ശക്തിയോടുകൂടിയ സാന്നിധ്യമാണ്, ശാരീരികമായുള്ള തിരിച്ചു വരവല്ല. ഈ സാന്നിധ്യം മനുഷ്യരുടെ ആത്മീയ ഉണർവിലാണ് പ്രകടമാകുന്നത്. ദൈവികശക്തി ഫലപ്രദമാംവിധം പ്രവർത്തിച്ചുകൊണ്ട് യേശു വീണ്ടും ലോകത്തിൽ സന്നിഹിതനാകുന്നു. ലോകത്തിന്റെമേലുള്ള തന്റെ പരമാധികാരം പ്രയോഗിച്ചുകൊണ്ട് അദ്ദേഹം ലോകത്തെ പൂർണതയിൽ എത്തിക്കുന്നു. പുനരാഗമനം, ഉയിർപ്പ്,അന്ത്യന്യായവിധി എന്നിവ ഒരേ ദൈവികപ്രവൃത്തിയുടെ വിവിധവശങ്ങളാണ്. ക്രിസ്തുവിന്റെ പുനരാഗമനത്തോട് അനുബന്ധിച്ച് ഉണ്ടാകുമെന്നു വിവരിക്കപ്പെടുന്ന പ്രകൃതിക്ഷോഭങ്ങളും അത്ഭുതപ്രതിഭാസങ്ങളും അപ്പോകാലിപ്സ് സാഹിത്യത്തിന്റെ പ്രത്യേകതകളായി മനസ്സിലാക്കിയാൽ മതിയെന്നാണ് പ്രസ്തുത ദൈവശാസ്ത്രജ്ഞന്മാരുടെ അഭിപ്രായം.

മാർപാപ്പാമാരുടെ ആസ്ഥാനമായ വത്തിക്കാനിലെ സിസ്റ്റൈൻ ചാപ്പലിൽ മൈക്കൽ ആഞ്ജലോ രചിച്ച പ്രസിദ്ധമായ ചുവർ ചിത്രം. 1534-ൽ പോൾ മൂന്നാമൻ മാർപാപ്പയുടെ നിർദ്ദേശമനുസരിച്ചാണ് ചിത്രം രചിക്കപ്പെട്ടത്. ഈ ചിത്രം പൂർണമാക്കുന്നതിന് അഞ്ചുവർഷം വേണ്ടിവന്നു. ഇതിനുമുമ്പ് 1508-ൽ ജൂലിയസ് രണ്ടാമൻ മാർപാപ്പായുടെ നിർദ്ദേശാനുസരണം ഇദ്ദേഹം ചാപ്പലിന്റെ മുകൾത്തട്ടു മുഴുവൻ ബൈബിൾ പ്രമേയങ്ങൾ ചിത്രീകരിച്ചു കഴിഞ്ഞിരുന്നു (1508-12). "അന്ത്യവിധി" അൾത്താരയുടെ പിന്നിലുള്ള ചുവരിലാണ് രചിച്ചത്. 20.12 മീറ്റർ നീളവും 7 മീറ്റർ ഉയരവുമുണ്ട് ചിത്രതലത്തിന്. മുകൾത്തട്ടിലെ ചിത്രങ്ങൾ ഉജ്ജ്വലമാണെങ്കിൽ "അന്ത്യവിധി" മ്ലാനവും ഗൌരവപൂർണവുമാണ്. ക്രിസ്തുവിന്റെ രണ്ടാം വരവിൽ, മരിച്ചവരെയും ജീവനുള്ളവരെയും ന്യായം വിധിക്കുന്നതാണ് ചിത്രത്തിന്റെ പ്രമേയം. ചിത്രമധ്യത്തിൽ മഹിമയുടെ സിംഹാസനത്തിൽനിന്ന് എഴുന്നേൽക്കുന്ന ഭാവത്തിൽ ക്രിസ്തു ചിത്രീകരിക്കപ്പെട്ടിരിക്കുന്നു. മുമ്പിൽ രക്തസാക്ഷിത്വം വരിച്ച വിശുദ്ധന്മാർ തങ്ങൾ അനുഭവിച്ച പീഡകൾ വിവരിക്കുന്നു. തങ്ങളെ പീഡിപ്പിക്കുന്നതിനും കൊല്ലുന്നതിനും പീഡകർ ഉപയോഗിച്ച മാരകായുധങ്ങൾ അവർ എടുത്തുകാട്ടുന്നു. ബാർത്തലോമിയോ പുണ്യവാളന്റെ കൈയിൽ മനുഷ്യശരീരത്തിൽനിന്ന് ഊരിയെടുത്ത തുകലുണ്ട്. (ഈ വിശുദ്ധനെ തൊലിയുരിച്ചു കൊല്ലുകയാണുണ്ടായത്). ഈ തുകലിന്റെ ചുളിവിൽ ഒരു മുഖംകൂടി വരച്ചു ചേർത്തിട്ടുണ്ട്. അത് മൈക്കൽ ആഞ്ജലോയുടേതുതന്നെയാണ്. നരകത്തിലും പാതാളത്തിലും കിടക്കുന്ന മനുഷ്യരൂപങ്ങൾ വിവിധതരം തീവ്രയാതനകൾ അനുഭവിച്ചു ഞെളിയുകയും പിരിയുകയും പ്രലപിക്കുകയും ചെയ്യുന്നു. ഇറ്റാലിയൻ മഹാകവി ദാന്തേയുടെ ഡിവൈൻ കോമഡിയിൽ വർണിച്ചിട്ടുള്ള രീതിയിലാണ് നരകവും പാതാളവും ചിത്രീകരിച്ചിട്ടുള്ളത്. ഈ ഭീകരതകൾ കണ്ടിരിക്കുവാൻ കഴിവില്ലാത്ത കന്യകാമാതാവ് മുഖം തിരിച്ചുപിടിക്കുന്നു.

മൈക്കൽ ആഞ്ജലോ രചിച്ച മനുഷ്യരൂപങ്ങളെല്ലാം നഗ്നമായിരുന്നു. ഒരു വിശുദ്ധ ദേവാലയത്തിൽ ഇത്തരം ചിത്രണം പാടില്ലെന്നു കരുതിയ പിൽക്കാല മാർപാപ്പാമാർ അവയുടെ മേൽ വസ്ത്രങ്ങൾ ആലേഖനം ചെയ്തു ചേർപ്പിച്ചു. പോൾ നാലാമന്റെ കാലത്ത് ഡാനിയൽ ഡാ വോൾട്ടെറായും 18-ആം നൂറ്റാണ്ടിൽ ക്ലെമന്റ് പന്ത്രണ്ടാമന്റെ കാലത്ത് പോസ്സോയും ഇപ്രകാരം അന്ത്യന്യായവിധിയെ പരിഷ്കരിച്ചിട്ടുണ്ട്. യാതനാഗ്രസ്തമായ മനുഷ്യത്വത്തിന്റെ ചിത്രമത്രേ "അന്ത്യന്യായവിധി". മൈക്കൽ ആഞ്ജലോയ്ക്ക് മനുഷ്യന്റെ ഭാഗധേയങ്ങളോടുള്ള അത്യഗാധമായ അനുഭാവത്തെയാണ് ഈ ചിത്രം പ്രകാശിപ്പിക്കുന്നത് അവസാനത്തെ വിധിന്യാസി ജഡ്ജിയുടെ ജിയോണോ എന്ന വിമോചനത്തിനായുള്ള തിന്മക്ക് വേണ്ടി ഇരട്ട ഇരട്ടി പകരംവീട്ടുന്ന വിശുദ്ധ -ജോൺ, ചന്ദ്രൻ-സൂര്യൻ.



</doc>
<doc id="158511" url="https://ml.wikipedia.org/wiki?curid=158511" title="തകേഷി കിത്താനോ">
തകേഷി കിത്താനോ

പ്രശസ്തനായ ഒരു ജാപ്പാനീസ് ചലച്ചിത്ര സംവിധായകനും, നടനും, തിരക്കഥാകൃത്തുമാണ് തകേഷി കിത്താനോ (北野 武). ബീറ്റ് തകേഷി എന്ന പേരിലും ഇദ്ദേഹം അറിയപ്പെടുന്നു.

1947-ൽ ടോക്കിയൊക്കടുത്ത് ഉമജൊമോവിൽ ജനനം. കോളേജിൽ നിന്ന് പുറത്താക്കപ്പെട്ട ശേഷം ലിഫ്റ്റ് ഓപ്പറേറ്ററായും, ടാക്സി ഡ്രൈവറായും, സെയിൽസ് മേനായും മറ്റും ജോലിനോക്കി. 1976 മുതൽ ടെലിവിഷനിൽ കോമഡി സീരീസ് അവതരിപ്പിച്ചും ടെലിവിഷൻ പരമ്പരകളിൽ അഭിനയിച്ചും പ്രശസ്തനായി. 1989-ൽ ആദ്യ ചലച്ചിത്രം "വലയ്ന്റ് കോപ്പ്" സംവിധാനം ചെയ്തു. ചിത്രം സാമ്പത്തിക നേട്ടവും നിരൂപക ശ്രദ്ധയും നേടിയതോടുകൂടി സംവിധായകൻ എന്ന നിലയിൽ ശ്രദ്ധിക്കപ്പെടുവാൻ തുടങ്ങി. 1993-ൽ പുറത്തിറങ്ങിയ "സൊനാറ്റൈൻ" എന്ന ഗ്യാങ്ങ്സ്റ്റർ ചിത്രത്തിലൂടെയാണ് അന്താരാഷ്ട തലത്തിൽ ശ്രദ്ധിക്കപ്പെടുന്നത്. ചിത്രം കാൻസ് അന്താരാഷ്ട ചലച്ചിത്രമേളയിൽ Un Certain Regard വിഭാഗത്തിൽ പ്രദർശിപ്പിച്ചു. 1997-ൽ ഇറങ്ങിയ "ഹാനാ-ബീ" വെനീസ് ചലച്ചിത്രമേളയിൽ "ഗോൽഡൻ ലയൺ" പുരസ്ക്കാരം സ്വന്തമാക്കി. അമ്മയെ അന്വേഷിച്ച് ഒരു ബാലൻ നടത്തുന്ന യാത്രയുടെ കഥ പറയുന്ന "കികുജിറോ" 1999-ൽ റിലീസ് ചെയ്തു. 2003-ൽ ഇറങ്ങിയ "സട്ടോച്ചി" അന്ധ യോദ്ധ്യാവിന്റെ കഥ പറയുന്ന ചിത്രമാണ്. ചിത്രത്തിന് വെനീസ് ചലച്ചിത്രമേളയിൽ സംവിധായകനുള്ള പ്രത്യക പുരസ്ക്കരം ലഭിച്ചു. 2005-ൽ സറിയലിസ്റ്റിക്ക് ചിത്രം തക്കേഷീസ് പുറത്തിറങ്ങി. 2010-ൽ ഔട്രേജ് എന്ന യക്കൂസാ ചിത്രം പുറത്തിറങ്ങി. 2010-ലെ കാൻസ് അന്താരാഷ്ട ചലച്ചിത്രമേളയിൽ മൽസര വിഭാഗത്തിൽ പ്രദർശിപ്പിക്കപ്പെട്ട ചിത്രം ഏറ്റവും മികച്ച ചിത്രത്തിനുള്ള ഗോൾഡൻ പാം പുരസ്ക്കാരത്തിന് നാമനിർദ്ദേശം ചെയ്യപ്പെട്ടു.

ഇദ്ദേഹത്തിന്റെ ചിത്രങ്ങൾ ലോങ്ങ് ടേക്കുകൾക്കും അവിചാരിതമായ വയലൻസ് രംഗങ്ങൾക്കും പ്രസിദ്ധമാണ്. ഓഫീസ് കിത്താനോ എന്ന പേരിലുള്ള നിർമ്മാണ കമ്പനിയുടെ ഉടമയുമാണ്.





</doc>
<doc id="158516" url="https://ml.wikipedia.org/wiki?curid=158516" title="സോഡിയം ബാഷ്പവിളക്ക്">
സോഡിയം ബാഷ്പവിളക്ക്

ഉത്തേജിതാവസ്ഥയിലുള്ള സോഡിയം നിറച്ച ഡിസ്ചാർജ് വിളക്കാണ് സോഡിയം ബാഷ്പവിളക്ക് (സോഡിയം വേപ്പർ ലാമ്പ്). മഞ്ഞ നിറത്തിലുള്ള പ്രകാശം പുറപ്പെടുവിക്കുന്ന ഇവ, വഴിവിളക്കായാണ് പൊതുവേ ഉപയോഗിക്കുന്നത്. 

മെർക്കുറി ബാഷ്പവിളക്കുകളെ അപേക്ഷിച്ച് കുറഞ്ഞ പ്രകാശമലിനീകരണം മാത്രമുള്ളതിനാൽ വൻ ജ്യോതിശാസ്ത്രനിരീക്ഷണകേന്ദ്രങ്ങളുള്ള നഗരങ്ങൾ സോഡിയം ബാഷ്പവിളക്കുകൾ കൂടുതലായി ഉപയോഗിക്കുന്നു.

കുറഞ്ഞ മർദ്ദത്തിലും ഉയർന്ന മർദ്ദത്തിലും സോഡിയം നിറക്കുന്ന രണ്ടുതരം സോഡിയം ബാഷ്പവിളക്കുകളുണ്ട്. കുറഞ്ഞ മർദ്ദത്തിലുള്ള വിളക്കുകൾ പുറപ്പെടുവിക്കുന്ന പ്രകാശം, ദൃശ്യപ്രകാശവർണ്ണരാജിയിലെ ഒരു നേരീയ മേഖല മാത്രമായതിനാൽ (ശരാശരി തരംഗദൈർഘ്യം 589.3 നാനോമീറ്റർ) ഈ പ്രകാശത്തിൽ നിറങ്ങൾ‌ തിരിച്ചറിയാൻ ബുദ്ധിമുട്ടാണ്. ഉന്നതമർദ്ദവിളക്കുകൾ ദൃശ്യപ്രകാശത്തിലെ വിവിധമേഖലകളിലുള്ള പ്രകാശം ഉൽസർജ്ജിക്കുന്നതിനാൾ സ്വാഭാവികപ്രകാശം വേണ്ടയിടത്ത് ഇവ ഉപയോഗപ്പെടുത്തുന്നു.

കുറഞ്ഞ മർദ്ദത്തിലുള്ള സോഡിയം ബാഷ്പവിളക്കുകളിൽ (എൽ.പി.എസ്.) ഒരു ബോറോസിലിക്കേറ്റ് സ്ഫടികക്കുഴലാണ് ഡിസ്ചാർജ് കുഴലായി ഉപയോഗിക്കുന്നത്. കുഴലിനകത്ത് ഖരരൂപത്തിലുള്ള സോഡിയവും ഡിസ്ചാർജ് ആരംഭിക്കുന്നതിനായി കുറഞ്ഞ അളവിൽ നിയോൺ, ആർഗൺ മിശ്രിതവും നിറച്ചിരിക്കും. ഡിസ്ചാർജ് കുഴൽ ദണ്ഡുരൂപത്തിലോ U ആകൃതിയിലോ ആയിരിക്കും. വിളക്ക് കത്തിത്തുടങ്ങുമ്പോൾ നിയോൺ-ആർഗൺ മിശ്രിതത്തിൽ ഡിസ്ചാർജ് നടക്കുന്നതിനാൽ മങ്ങിയ ചുവന്ന നിറത്തിലുള്ള പ്രകാശമായിരിക്കും അത് പുറപ്പെടുവിക്കുക. അൽപ്പസമയത്തിനകം, സോഡിയം ലോഹം ചൂടുപിടിച്ച് ബാഷ്പമായി മാറുകയും അതിലൂടെ ഡിസ്ചാർജ് നടക്കുകയും ചെയ്യുന്നു. അങ്ങനെ പ്രകാശത്തിന് തെളിഞ്ഞ മഞ്ഞനിറം കൈവരുന്നു. 

സോഡിയത്തിനു പുറമേ രസം പോലുള്ള മറ്റു മൂലകങ്ങളും നിറച്ചാണ് ഉന്നതമർദ്ദ സോഡിയം ബാഷ്പവിളക്കുകൾ തയ്യാറാക്കുന്നത്. ഉന്നതമർദ്ദവിളക്കുകൾ, നിമ്നമർദ്ദവിളക്കുകളെ അപേക്ഷിച്ച് മെച്ചപ്പെട്ട സ്വാഭാവികപ്രകാശം നൽകുന്നെങ്കിലും ഇവയുടെ പ്രകാശികദക്ഷത കുറവാണ്.


</doc>
<doc id="158519" url="https://ml.wikipedia.org/wiki?curid=158519" title="ചേനത്തണ്ടൻ">
ചേനത്തണ്ടൻ

അണലിവർഗ്ഗത്തിൽ പെട്ട ഒരു വിഷപ്പാമ്പാണ് ചേനത്തണ്ടൻ (Russell's Viper). ഇത് പൊതുവെ അണലി എന്ന പേരിൽ തന്നെ അറിയപ്പെടാറുണ്ട്. കുറ്റിക്കാടുകളിലും പുൽമേടുകളിലുമാണ് ഇവയെ സാധാരണ കാണുക. ചേനത്തണ്ടൻ, പയ്യാനമണ്ഡലി, കണ്ണാടിവരയൻ, വട്ടക്കൂറ, മൺചട്ടി, കുതിരക്കുളമ്പൻ എന്നിങ്ങനെ പല പേരുകളിലും പ്രാദേശികമായി അറിയപ്പെടുന്നു.

ദബോയ (Daboia) എന്ന ഇതിന്റെ വർഗ്ഗത്തിൽ ഈ ഒരു സ്പീഷീസ് മാത്രമേ ഇതുവരെ രേഖപ്പെടുത്തിയിട്ടുള്ളൂ .ഈ പാമ്പിനെ ഇന്ത്യൻ ഉപഭൂഘണ്ഡത്തിൽ അങ്ങോളം കാണുന്നു.മറ്റു തെക്കു കിഴക്കൻ ഏഷ്യൻ രാജ്യങ്ങളിലും , ചൈന , തായ്‌വാൻ എന്നിവിടങ്ങളിലും ചേനത്തണ്ടനെ കാണാം.പാട്രിക് റസ്സൽ (1726–1805) എന്ന സ്കോട്ടിഷ് ഉരഗ ഗവേഷകന്റെ ബഹുമാനാർത്ഥമാണ് റസ്സൽസ് വൈപ്പർ എന്ന് നാമകരണം നടത്തിയത്.ഒളിച്ചിരിക്കുക എന്ന് അർത്ഥം വരുന്ന दबौया (ദബോയ)എന്ന ഹിന്ദി വാക്കിൽ നിന്നാണ് ഇതിന്റെ ശാസ്ത്ര നാമം ഉണ്ടായത്.ചേനയുടെ തണ്ടിൽ കാണുന്നതരം അടയാളങ്ങൾ കാണുന്നതിനാൽ ചേനത്തണ്ടൻ എന്ന് വിളിക്കുന്നു.

ഇന്ത്യയിലെ അപകടകാരിയായ നാല് പാമ്പുകളിൽ ഒന്ന് ഇതാണ്.വളരെ കൂടുതൽ പ്രദേശത്ത് കാണപ്പെടുന്നത് കൊണ്ടും , ജനവാസ മേഖലകളിലെ സാന്നിധ്യം കൊണ്ടും ഈ പാമ്പിന്റെ കടിയേറ്റ് ഇന്ത്യയിൽ ധാരാളം മരണങ്ങൾ സംഭവിക്കുന്നു.

ഇതിന്റെ ആകെ നീളം 166 സെന്റിമീറ്റർ വരെ ആകാറുണ്ട്. 120.സെ.മീ. ആണ് ശരാശരി നീളം.തല പരന്നു ത്രികോണാകൃതിയിൽ ആണ്.
മൂക്ക് ,ഉരുണ്ട് അല്പം ഉയര്ന്നിട്ടാണ് . ത്രികോണാകൃതിയിലുള്ള തല, തടിച്ച ശരീരം, വലിയ കണ്ണുകൾ, നീണ്ട വാൽ എന്നിവയാണ് തിരിച്ചറിയാനുള്ള മാർഗ്ഗങ്ങൾ.
ഇംഗ്ലീഷിൽ ഇതിനെ ചെയിൻ വൈപ്പർ ( Chain Viper ), കോമൺ റസ്സൽസ് വൈപ്പർ (Common Russell's Viper), സെവൻ പേസർ (Seven Pacer), ചെയിൻ സ്നേക്ക് (Chain Snake), and സിസ്സേർസ് സ്നേക്ക് (Scissors Snake). .ഹിന്ദി , പഞ്ചാബി , ഉർദു ഭാഷകളിൽ ദബോയാ ( दबौया ) എന്ന് അറിയപ്പെടുന്നു.

ഒരു പ്രത്യേക ആവാസ സ്ഥാനം പൊതുവെ ഇല്ലെങ്കിലും, സാധാരണ ഇടതൂർന്ന കാടുകളിൽ ഇവയെ കാണാറില്ല.തുറസ്സായ പുൽ മേടുകളിലും കുറ്റിക്കാടുകളിലും സാധാരണ കാണപ്പെടുന്നു. തോട്ടങ്ങളിലും കൃഷി സ്ഥലങ്ങളിലും കാണാറുണ്ട്.തീര പ്രദേശങ്ങളിലെ സമതലങ്ങളിൽ സർവ്വ സാധാരണമാണ്.ഉയർന്ന സ്ഥലങ്ങളിൽ സാധാരണ കാണാറില്ല എങ്കിലും സമുദ്ര നിരപ്പിൽ നിന്ന് 2300–3000 മീറ്റർ ഉയരം ഉള്ള പ്രദേശങ്ങളിൽ ഇവയെ കണ്ടെത്തിയിട്ടുണ്ട്. ഇവയെ ചതുപ്പ് നിലങ്ങളിലും ചെളി നിറഞ്ഞ പ്രദേശങ്ങളിലും തീരെ കാണാറില്ല.

ഈ പാമ്പ്‌ സാധാരണ നിലത്ത് തന്നെ കാണപ്പെടുന്നു.രാത്രിനേരത്ത്‌ ഇരതേടുന്ന ജീവിയാണിത് .നല്ല തണുപ്പ് കാലങ്ങളിൽ ഇവ പകൽ സമയത്ത് സജീവമാകുന്നത് കാണാം. പ്രായപൂർത്തിയായവ പ്രകോപനങ്ങൾ ഒന്നും ഉണ്ടാകുന്നില്ലെങ്കിൽ വളരെ സാവധാനം സഞ്ചരിക്കുന്നു. ഒരു പരിധിയിൽ കൂടുതൽ പ്രകോപനം ഉണ്ടായാൽ ഇവ വളരെ അപകടകാരികൾ ആയിമാറുന്നു.

.സാധാരണയായി ആഗസ്റ്റ്‌ മാസത്തിൽ ഏകദേശം 20 കുട്ടികൾക്കാണ് ഇവ ജൻമം നൽകാറുള്ളത്. ഇവ ചെറുപ്പകാലം മുതലേ വളരെയേറെ സ്വയംപര്യാപ്തരായിരിക്കും. ഇവയുടെ മുട്ട ഉദരത്തിൽ ആണ് അടവെക്കുക. കുഞ്ഞുകൾ ഉദരത്തിൽ നിന്നാണ് മുട്ടവിരിഞ്ഞ് പുറത്തേക്ക് വരുക. ഈ ഒരു പ്രത്യേകത കാരണം ഇവയെ പ്രസവിക്കുന്ന പാമ്പ് എന്നു പറയാറുണ്ട്. ചില സന്ദർഭങ്ങളിൽ ഒറ്റ പ്രസവത്തിൽ 65 വരെ കുഞ്ഞുങ്ങളുണ്ടാകാറുണ്ട്.2-3 വയസ്സ് ആകുമ്പോൾ തന്നെ ഇവ പ്രത്യുൽപ്പാദന ശേഷി കൈവരിക്കുന്നു.

സാധാരണ എലികളെയാണ് ഭക്ഷിക്കുന്നത് . അണ്ണാൻ , ഞണ്ട് , തേൾ മുതലായവയെയും ശാപ്പിടുന്നു .ചെറിയ പ്രായത്തിൽ തന്നെക്കാൾ ചെറിയ സ്വന്തം വംശജരെ ഇവ ഭക്ഷിക്കുന്നതായി കാണാം.എലികൾ കൂടുതൽ ഉള്ളതുകൊണ്ടുതന്നെ മനുഷ്യർ താമസിക്കുന്ന സ്ഥലത്ത് ഇവ കൂടുതൽ കാണപ്പെടുന്നു..
<div class="references-small">


</doc>
<doc id="158524" url="https://ml.wikipedia.org/wiki?curid=158524" title="എണ്ണക്കുരുടി">
എണ്ണക്കുരുടി

ഇന്ത്യയിലെ ഏറ്റവും ചെറിയ പാമ്പാണ്എണ്ണക്കുരുടി (Shield tail snake, Blind snake) (ശാസ്ത്രീയനാമം: "Uropeltis ocellata "). വിഷമില്ലാത്ത ഇവയ്ക്ക് കാഴ്ചയിൽ മണ്ണിരയോടു സാദൃശ്യമുണ്ട്. കുരുടൻ പാമ്പ്, കോലിപ്പാമ്പ്, വിരപ്പാമ്പ്, കവചവാലൻ എന്നീ പേരുകളിലും ഇവ പ്രാദേശികമായി അറിയപ്പെടുന്നു. കേരളത്തിൽ ഇവ സാധാരണയായി കാണപ്പെടുന്നു. ഇവയുടെ വർഗ്ഗത്തിൽ പെട്ട അമ്മിഞ്ഞ കുടിയൻ പാമ്പ്, വെള്ളമൂക്കൻ കുരുടിപ്പാമ്പ്, തിൻഡൽ കുരുടിപ്പാമ്പ്, കൊക്കുരുട്ടിപ്പാമ്പ് എന്നിവയും കേരളത്തിൽ കാണുന്നവയാണ്.

കാഴ്ചയിൽ മണ്ണിരയോടു സാദൃശ്യമുള്ള എണ്ണക്കുരുടിയെ തവിട്ടുനിറവും അവ്യക്തമായ കണ്ണുകളുമാണ് തിരിച്ചറിയാൻ സഹായിക്കുന്നത്. കല്ലിനടിയിലും മറ്റും ഒളിച്ചിരിക്കുന്ന ഇവ അപൂർവ്വമായി വീട്ടിനുള്ളിലും പ്രവേശിക്കാറുണ്ട്. പടമില്ലാത്ത ഇവയെ ഈർപ്പമുള്ള സ്ഥലങ്ങളിലാണ് സാധാരണമായി കാണുന്നത്. ചുവപ്പുകലർന്ന തവിട്ടു നിറമാണ് ഇവയുടെ ശരീരം. രാത്രിയിലാണ് ഇവ ഇര തേടുന്നത്. പകൽസമയം മണ്ണിനടിയിൽ കഴിയുന്നു. ഉറുമ്പ്, ചിതൽ ചെറുപ്രാണികൾ എന്നിവയാണ് ഭക്ഷണം. മേയ് മുതൽ ജൂലായ് വരെയുള്ള കാലത്താണ് മുട്ടയിടുന്നത്. പയർമണിയോളം മാത്രമാണ് മുട്ടയുടെ വലിപ്പം. 


</doc>
<doc id="158529" url="https://ml.wikipedia.org/wiki?curid=158529" title="ഞവര നെല്ല്">
ഞവര നെല്ല്

കേരളത്തിൽ പരമ്പാഗതമായ രീതിയിൽ കൃഷിചെയ്തു വരുന്ന ഔഷധഗുണമുള്ള ഒരു നെല്ലിനമാണ് നവര, നാട്ടുവൈദ്യത്തിലും ആയുർവേദത്തിലും ഒരുപോലെ ഉപയോഗിച്ചുവരുന്ന ഈ നെല്ലിനം ഞവര, നവിര, ഞവിര, നമര, നകര, നകരപുഞ്ച എന്നീ പേരുകളിലും അറിയപ്പെടുന്നു.
കേരളത്തിന്റെ തനതായ നെല്ലിനങ്ങളിൽ ഔഷധഗുണത്തിനും സുഗന്ധത്തിനും പേരുകേട്ട ഇനങ്ങൾ നിരവധിയുണ്ട്. അതിൽ വ്രീഹി എന്ന വിഭാഗത്തിന്റെ കീഴിൽ വരുന്ന ഷഷ്ഠിക എന്ന ഉപസമൂഹത്തിൽപ്പെടുന്ന ഇനമാണ് 'നവര'.

60 ദിവസത്തിൽ മൂപ്പെത്തുന്ന നവരയ്ക്കാണ് ഔഷധഗുണമുള്ളതായി കണക്കാക്കുന്നത്. വിത്തിന് ജീവനക്ഷമത വളരെ കുറവായതിനാൽ വർഷത്തിൽ രണ്ടു പ്രാവശ്യം കൃഷി ചെയ്താണ് ഈ ഇനം നിലനിർത്തുന്നത്. കറുത്ത മണികളുള്ള നവര (കറുത്ത നവര)യ്ക്കും ചുവപ്പ് മണികളോടുകൂടിയ (ചുവന്ന നവര) നവരയ്ക്കും ഔഷധഗുണമുണ്ട്.

ഉത്തരകേരളത്തിൽ കറുത്ത നവരയ്ക്കാണ് കൂടുതൽ പ്രാധാന്യമെങ്കിൽ ദക്ഷിണകേരളത്തിൽ ചുവന്ന നവരയാണ് കൂടുതൽ പ്രചാരത്തിലുള്ളത്.

ഭൂപ്രദേശ സൂചിക പദവി ലഭിച്ച കേരളത്തിലെ അപൂർവ്വം കാർഷിക ഉൽപ്പന്നങ്ങളിൽ ഒന്നാണിത്.

ഒരു പ്രത്യേക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ,പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശ സൂചിക അല്ലെങ്കിൽ ഭൂമിശാസ്ത്ര സൂചിക (Geographical Indication) എന്നു പറയുന്നത്.
മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിന്റെ പേരിൽ ഇത്തരം അംഗീകാരം നൽകുന്നത്. 
കേരളത്തിൽ നിന്ന്, ആറന്മുള കണ്ണാടിയ്ക്കും ആലപ്പുഴ കയറിനും പിന്നാലെ ഭൂപ്രദേശ സൂചികാ പട്ടികയിൽ കയറിയ മൂന്നാമത്തെ ഇനമാണ് നവര നെല്ല്.

ജൈവവളരീതിയിലുള്ള കൃഷി രീതിയാണ് നവര നെല്ലിന്റെ ഔഷധഗുണം നിലനിർത്താൻ ഉത്തമം. താഴ്ചക്കണ്ടങ്ങളെ അപേക്ഷിച്ച് പറമ്പുകളിലും പൊക്കക്കണ്ടങ്ങളിലും കൃഷി ചെയ്‌തെടുക്കുന്ന നവരയ്ക്കാണ് ഔഷധമൂല്യം കൂടുതലുള്ളത്. വളരെ ബലം കുറഞ്ഞ മെലിഞ്ഞ തണ്ടുകളാണ് നവരയുടേത്. കതിരു വരുന്നത് മുൻപ് തന്നെ വീണു പോകുന്ന തരത്തിലുള്ള ദുർബ്ബലമായ തണ്ടുകളാണ് ഇതിനുള്ളത്. മറ്റ് നെല്ലിനങ്ങളെ അപേക്ഷിച്ച് വിളവ് കുറവാണെങ്കിലും, 75-90 ദിവസം കൊണ്ട് വിളവെടുക്കാം.

കേരളത്തിൽ പാലക്കാട്ടും വയനാട്ടിലും മലപ്പുറത്തും ആയി നൂറേക്കറിനടുത്ത് മാത്രം പാടങ്ങളിലാണ് ഇപ്പോഴും കൂടുതലായി നവര നെല്ല് കൃഷിചെയ്യുന്നത്.

ഭക്ഷണാവശ്യത്തിന് പുറമെ നവര നെല്ല് പല രോഗങ്ങൾക്കും ഉത്തമ ഔഷധമാണ്.
വാതത്തിന് നവരനെല്ലാണ് അവസാന മാർഗ്ഗം. നവര കിഴിയാക്കി ഉപയോഗിക്കുന്നു. അതായത് നവര അരി വെന്തതിനു ശേഷം കിഴിയിലാക്കി വാതമുള്ള ഭാഗത്ത് ഉഴിയുന്നത് മൂലം രോഗിക്ക് ആശ്വാസം പകരുന്നു. പ്രസവ രക്ഷ മുതൽ എല്ലാ ലേഹ്യങ്ങളിലും ധാന്യങ്ങളിൽ നവര ചേർക്കുന്നു.

പ്രായഭേദമന്യേ ഞവരക്കഞ്ഞി ഉത്തമാഹാരമാണ്. ക്ഷീണം, ബലക്ഷയം, ഉദരരോഗം, പനി എന്നിവയ്ക്ക് പ്രതിവിധിയുമാണ്. സന്ധിബന്ധങ്ങൾക്ക് ഉറപ്പും പ്രസരിപ്പും പ്രദാനം ചെയ്യും. ആറുമാസം പ്രായമായ കുട്ടികൾക്ക് ഞവരയുടെ ഉമി പൊടിച്ചുവറുത്തതും ഏലക്കാപ്പൊടിയും (കുന്നൻവാഴയുടെ) ചേർത്തുണ്ടാക്കുന്ന കുറുക്ക് വിശിഷ്ടമാണ്. ഞവരയുടെ കഞ്ഞിവെള്ളം ധാരകോരുന്നത് മുടികൊഴിച്ചിൽ ശമിപ്പിക്കും. ഞവര ചക്കരയും നെയ്യും ചേർത്ത് പായസമാക്കി കഴിച്ചാൽ മുലപ്പാൽ വർധിക്കും. ഞവര അരിയുടെ മലര്, വെള്ളത്തിലോ മോരിലോ ചേർത്ത് കഴിക്കുന്നത് വയറിളക്കത്തിന് ഫലപ്രദമാണ്. ഞവരച്ചോറും കറിവേപ്പിലയും പുളിച്ചമോരും ചേർത്ത് കഴിക്കുന്നത് മൂലക്കുരുവിന് ശമനം നൽകും. ബീജവർധനക്കും ഞവര ഉത്തമമെന്ന് കരുതപ്പെടുന്നു. കാലിന് ബലക്ഷയമുള്ള കുട്ടികൾക്ക്, ഞവരച്ചോറ് അരയ്ക്ക് കീഴ്പോട്ട് തേച്ചു പിടിപ്പിക്കുന്നത് ഫലം ചെയ്യും. പാമ്പുകടിയേറ്റവർക്ക് കൊടുക്കാവുന്ന സുരക്ഷിത ഭക്ഷണമാണ് ഞവരച്ചോറ്. ആയുർ വേദത്തിൽ ഞവരക്ക് വിശിഷ്ഠ സ്ഥാനമാണ് കൽപിച്ചു നല്കിയിട്ടുള്ളത്. രക്ത, ദഹന, നാഡി, ശ്വാസചംക്രമണവ്യവസ്ഥകൾക്ക് ഞവര വളരെ ഗുണം ചെയ്യുന്നു. ധാതുബലം വർധിപ്പിക്കുന്നതിനും ഞവര ഉത്തമമാണ്. നാഡീ-പേശി സംബന്ധമായ ന്യൂനതകൾക്കും ഉത്തമ പ്രതിവിധിയാണ്. പഞ്ചകർമ്മ ചികിൽസയിൽ ഏറെ പ്രാധാന്യമുണ്ടിതിന്. പച്ചനെല്ല് കുത്തിയെടുക്കുന്ന അരിയാണ് കിഴിക്ക് ഉപയോഗിക്കുന്നത്. കുറുന്തോട്ടി ചേർത്ത് പാലിൽ വേവിച്ച ഞവരയരി കിഴികെട്ടി, അഭ്യംഗം ചെയ്ത ശരീരത്തിൽ ചെറുചൂടോടെ സ്വേദനം (വിയർപ്പിക്കൽ) നടത്തുന്നു. ഇങ്ങനെ ചെയ്യുമ്പോൾ പുറമെനിന്നും നല്കുന്ന ചെറിയ സമ്മർദം, ത്വക്കിൽ സമൃദ്ധമായുളള ചെറിയ രക്തക്കുഴലു(കാപ്പിലറികൾ)കളുടെ പോഷണ വിനിമയ ശേഷി ഗണ്യമായി വർധിപ്പിക്കുന്നുവെന്നും, സിരകളുടെ, പൊതുവെ ചുരുങ്ങിക്കിടക്കുവാനുള്ള പ്രവണത വ്യത്യാസപ്പെടുത്തി രസായന ഗുണമായ ശരീരപുഷ്ടിക്ക് കാരണമാകുന്നുവെന്നും പറയപ്പെടുന്നു. സമ്മർദ്ദത്തോടൊപ്പമുള്ള ചൂടും സ്നിഗ്ധതയും നാഡീപ്രവർത്തനം ഉത്തേജിപ്പിക്കുന്നതിനാൽ വാതശമനവും സാധ്യമാണ്. വിവിധതരത്തിലുള്ള പക്ഷാഘാതങ്ങൾക്കും സ്പോണ്ടിലൈറ്റിസ്, മയോപ്പതി തുടങ്ങിയവക്കും ഇത്തരത്തിലുള്ള സ്വേദനം പ്രതിവിധിയാണ്. ഞവരക്കിഴി സാധ്യമാവാത്ത വളരെ ക്ഷീണമുള്ള രോഗികളിൽ, ഞവരച്ചോറു തേച്ചുള്ള ‘ഷാഷ്ഠികാന്നലേപന’ (ഞവരത്തേപ്പ്)വും ഫലപ്രദമാണ്. ഭക്തരോധം, സ്തംഭനം, തരിപ്പ്, തളർച്ച, ചുട്ടുനീറ്റം, എല്ലുകൾക്ക് ഒടിവ്, രക്തവാതം, കൈകാൽ മെലിച്ചിൽ എന്നിവക്കും ഈ ലേപനം ഗുണകരമാണ്.

http://en.wikipedia.org/wiki/Njavara
http://kif.gov.in/ml/index.php?option=com_content&task=view&id=84&Itemid=29


</doc>
<doc id="158530" url="https://ml.wikipedia.org/wiki?curid=158530" title="രസബാഷ്പവിളക്ക്">
രസബാഷ്പവിളക്ക്

ഉത്തേജിതാവസ്ഥയിലുള്ള രസം അഥവാ മെർക്കുറിയിലൂടെയുള്ള വൈദ്യുത ഡിസ്ചാർജിന്റെ ഫലമായി പ്രകാശം പുറപ്പെടുവിക്കുന്ന ഡിസ്ചാർജ് വിളക്കാണ് രസബാഷ്പവിളക്ക് (മെർക്കുറീ വേപ്പർ ലാമ്പ്). ഒരു വലിയ ബോറോസിലിക്കേറ്റ് സ്ഫടികബൾബിനകത്ത് സ്ഥാപിച്ചിട്ടുള്ള ഒരു ചെറിയ ക്വാർട്ട്സ് ഡിസ്ചാർജ് കുഴലാണ് രസബാഷ്പവിളക്കുകൾക്കുള്ളത്. സ്വാഭാവികമായ വെളുത്ത പ്രകാശം പുറപ്പെടുവിക്കാൻ രസബാഷ്പവിളക്കുകൾക്കാവും.

പുറത്തെ ബൾബ്, പൊതുവേ ഫോസ്ഫർ പൂശിയോ അല്ലെങ്കിൽ സുതാര്യമോ ആയിരിക്കും. രസത്തിലൂടെയുള്ള വൈദ്യുത ഡിസ്ചാർജ് മൂലം ദൃശ്യപ്രകാശത്തിലെ ഏതാണ്ടെല്ലാ മേഖലയിലേയും പ്രകാശം ഉൽസർജ്ജിക്കപ്പെടുന്നതിനു പുറമേ അൾട്രാവയലറ്റ് രശ്മികളൂം ഉൽസർജ്ജിക്കപ്പെടുന്നു. ജീവജാലങ്ങൾക്ക് ഹാനികരമായ അൾട്രാവയലറ്റ് രശ്മികളിൽ നിന്നും സംരക്ഷണമേകുക, താപകുചാലകമായി വർത്തിക്കുക, അകത്തെ ഡിസ്ചാർജ് കുഴലിന് കവചമായി വർത്തിക്കുക തുടങ്ങിയ ധർമ്മങ്ങളാണ് പുറത്തെ ബൾബിനുള്ളത്.

ഫോസ്ഫർ പൂശിയ മെർക്കുറി വിളക്കുകൾക്ക്, നിമ്നമർദ്ദ-ഉന്നതമർദ്ദ സോഡിയം ബാഷ്പവിളക്കുകളേക്കാൾ വളരെ മെച്ചപ്പെട്ട സ്വാഭാവികപ്രകാശം നൽകാനാകും. നീണ്ട ആയുസ്സും ഇതിന്റെ മറ്റൊരു പ്രത്യേകതയാണ്. 


</doc>
<doc id="158534" url="https://ml.wikipedia.org/wiki?curid=158534" title="വെള്ളിവരയൻ പാമ്പ്">
വെള്ളിവരയൻ പാമ്പ്

ശംഖുവരയനെന്ന് തെറ്റുദ്ധരിയ്ക്കുന്ന ഒരു പാമ്പാണ് വെള്ളിവരയൻ (Common Wolf Snake). മുക്കാൽ മീറ്ററോളം വലിപ്പം വരുന്ന ഇവ ഈ തെറ്റുദ്ധാരണ കാരണം വ്യാപകമായി കൊല്ലപ്പെടാറുണ്ട്. തിളങ്ങുന്ന തവിട്ടുനിറമുള്ള ഇവയുടെ ശരീരത്തിൽ ഇളം മഞ്ഞനിറമുള്ള വലയങ്ങൾ കാണാം. ശരീരത്തിന്റെ മുകൾഭാഗത്താണ് കൂടുതൽ വളയങ്ങൾ. താഴേയ്ക്ക് വരുംതോറും വരകൾ മങ്ങുകയോ അപ്രത്യക്ഷമാവുകയോ ചെയ്യുന്നു. 10 മുതൽ 20 വരകൾ വരെ ഉണ്ടാവാറുണ്ട്. ശരീരത്തിന്റെ പാർശ്വഭാഗങ്ങളിലായി വരകൾ രണ്ടായി പിരിയുന്നു(forking). 

ചെന്നായയുടേത് പോലെ മൂർച്ചയുള്ള പല്ലുകളുള്ളതിനാലാണ് ഇംഗ്ലീഷുകാർ ഇതിനെ വൂൾഫ് സ്നേക്ക് എന്ന് വിളിയ്ക്കുന്നത്. വെള്ളിവരയന്റെ എട്ടിനങ്ങളോളം ഇതുവരെ ഇന്ത്യയിൽ കണ്ടെത്തിയിട്ടുണ്ട്.
രാത്രിയാണ് ഇവ ഇരതേടാറുള്ളത്. മിനുസമുള്ള ചുവരിലൂടെ പോലും ഇവയ്ക്ക് അനായാസം കയറാൻ വിഷമമില്ല. ചുവർപാമ്പ് എന്നൊരു പേരും ഇവയ്ക്കുണ്ട്.മരക്കൊമ്പിൽ നിന്ന് താഴെയിറങ്ങി തറനിരപ്പിൽ വളരെവേഗത്തിൽ സഞ്ചരിക്കാനിവക്കാകും. പല്ലികളാണ് ഇവയുടെ പ്രധാന ആഹാരം. പത്തോളം മുട്ടകൾ ഇടാറുണ്ട്. പെട്ടെന്ന് പേടിക്കുന്നതിനാൽ കൈയിലെടുത്താൽ കടിക്കുന്ന സ്വഭാവമുണ്ട്.
ഇന്ത്യയിൽ ഉടനീളവും ലക്ഷദ്വീപിലും ഇവ കാണപ്പെടുന്നു. എന്നാൽ ആൻഡമാൻ നിക്കോബാർ ദ്വീപുകളിൽ ഇവയുടെ സാന്നിദ്ധ്യമില്ല. പാകിസ്താൻ, നേപ്പാൾ, ശ്രീലങ്ക, മ്യാന്മർ, ബംഗ്ലാദേശ് എന്നീ രാജ്യങ്ങളിലും ഇവയുണ്ട്. 


</doc>
<doc id="158545" url="https://ml.wikipedia.org/wiki?curid=158545" title="വില്ലൂന്നി">
വില്ലൂന്നി

Dendrelaphis ജനുസ്സിൽ പെട്ട മരംകേറികളായ വിഷമില്ലാത്ത പാമ്പുകളെയാണ് വില്ലൂന്നി എന്ന് വിളിക്കുന്നത് . വില്ല് ഊന്നി നിൽക്കുന്ന പോലെയായതുകൊണ്ടാണ് ഇവയെ വില്ലൂന്നിയെന്ന് വിളിക്കുന്നത്. ഈ കുടുംബത്തിലെ പാമ്പുകളുടെ പുറം ഭാഗം തവിട്ടു കലർന്ന പിച്ചള നിറത്തിലാണ് അതിനാൽ ഇവയെ പൊതുവെ ബ്രോൺസ്ബാക്ക് ( Bronzeback) എന്ന് വിളിക്കാറുണ്ട്. ഈ പാമ്പിന് കൊമ്പേറിപാമ്പ്, കൊമ്പേറി മൂർഖൻ എന്നീ പേരുകളുണ്ട്. മെലിഞ്ഞ് നീണ്ട ഈ പാമ്പ് ഏകദേശം ഒരു മീറ്ററോളം നീളമുണ്ടാകും. പരന്ന തലയും വലിയ കണ്ണുകളുമാണ് ഇവയെ തിരിച്ചറിയാൻ സഹായിക്കുന്ന അടയാളങ്ങൾ. വാലിനെ കരുത്ത വരകളും കണ്ണുകൾക്ക് ചുറ്റും വെളുത്ത വരകളുമുണ്ട്. മരത്തിൽ വസിക്കുന്ന പല്ലി, ഓന്ത്, ചെറുപക്ഷികൾ എന്നിവയാണ് പ്രധാന ആഹാരം. ഇരപിടിയ്ക്കുന്നതിനിടയിൽ വലിയ മരങ്ങളിൽ നിന്ന് താഴേയ്ക്ക് തെറിച്ച് വീഴാറുണ്ട്. താഴേക്ക് വീഴുമ്പോൾ ഇവ ശരീരം വില്ലുപോലെ വളയ്ക്കും. അതുകൊണ്ടാണ് ഇവയ്ക്ക് വില്ലൂന്നി എന്ന പേർ കിട്ടിയത്. മഴക്കാലം തുടങ്ങുന്നതിനുമുമ്പാണ് ഇവ മുട്ടയിടുന്നത്. മരപ്പൊത്തിലാണ് മുട്ടയിടുന്നത്. ഒരു തവണ എട്ടോളം മുട്ടകളിടും. രണ്ട് മാസം വേണം മുട്ട വിരിയാൻ.

ഈ കുടുംബത്തിൽ നിരവധി പാമ്പുകൾ ഉണ്ട്. ഇവയെപറ്റിയുള്ള പഠനങ്ങൾ ഇപ്പോഴും നല്ല രീതിയിൽ നടക്കുന്നുണ്ട്. താഴെ പറയുന്ന വില്ലൂന്നികളെ ഇതുവരെ കണ്ടെത്തിയിട്ടുണ്ട്.
ആസ്ത്രേലിയ,ന്യൂഗിനിയ , ഏഷ്യ എന്നിവിടങ്ങളിൽ ഈ പാമ്പുകളെ കാണാം 


</doc>
<doc id="158552" url="https://ml.wikipedia.org/wiki?curid=158552" title="ഇന്ത്യയിലെ സംസ്ഥാന ഗവർണ്ണർ">
ഇന്ത്യയിലെ സംസ്ഥാന ഗവർണ്ണർ

ഇന്ത്യയിൽ കേന്ദ്രഗവൺമെന്റിൽ രാഷ്ട്രപതിക്ക് സമാനമായ അധികാരങ്ങൾ സംസ്ഥാന തലത്തിൽ കൈയ്യാളുന്നതിന് ഇന്ത്യൻ ഭരണഘടന പ്രകാരം നിശ്ചയിക്കപ്പെട്ടിട്ടുള്ള പദവിയാണ് ഗവർണ്ണർ. കേന്ദ്രഭരണ പ്രദേശങ്ങളിൽ ഈ പദവിയുടെ പേര് ലഫ്റ്റനന്റ് ഗവർണർ എന്നാണ്. ഒരു സംസ്ഥാനത്തിന്റെ യഥാർത്ഥ ഭരണനിർവ്വഹണം നടത്തുന്നത് മുഖ്യമന്ത്രിയും അദ്ദേഹം നയിക്കുന്ന മന്ത്രിസഭയുമാണെങ്കിലും സംസ്ഥാനത്തിന്റെ നാമമാത്ര ഭരണത്തലവൻ ആയി ഗവർണ്ണറെ നിശ്ചയിച്ചിരിക്കുന്നു. സംസ്ഥാന ഭരണത്തിലെ എല്ലാ നടപടികളും ഗവർണ്ണറുടെ പേരിലാണ് നടക്കുന്നത്. 

രാഷ്ട്രപതിയാണ് അഞ്ച് വർഷത്തെ കാലാവധിക്ക് ഗവർണ്ണർമാരെ നിയമിക്കുന്നത്.

ഗവർണ്ണർക്ക് പല അധികാരങ്ങളും നൽകപ്പെട്ടിരിക്കുന്നു. പ്രധാനമായും അവയെ മൂന്നായി തിരിക്കാം.


</doc>
<doc id="158555" url="https://ml.wikipedia.org/wiki?curid=158555" title="വാണിജ്യക്കാറ്റുകൾ">
വാണിജ്യക്കാറ്റുകൾ

ഉഷ്ണമേഖലാപ്രദേശം ഭൌമോപരിതലത്തിൽ കിഴക്കുഭാഗത്തു നിന്നും വീശി, ഒരു നിശ്ചിതപാതയിലൂടെ സഞ്ചരിക്കുന്ന കാറ്റുകളാണു് വാണിജ്യക്കാറ്റുകൾ. ഉത്തരാർദ്ധഗോളത്തിൽ വടക്കുകിഴക്കു നിന്നും, ദക്ഷിണാർദ്ധഗോളത്തിൽ തെക്കുകിഴക്കു് നിന്നുമാണു് ഇവ വീശുന്നതു് .ഉത്തര ധ്രുവത്തിൽ വടക്ക് കിഴക്കു നിന്നും ദക്ഷിണ ധ്രുവത്തിൽ തെക്ക് കിഴക്കു നിന്നുമാണ് പ്രധാനമായും ഈ വാണിജ്യ വാതങ്ങൾ വീശുന്നത്. തണുപ്പുകാലത്ത് ആർടിക്സ ഒസിലിയേഷന്റെ ഫലമായി ഇവ ശക്തിപ്രാപിക്കുന്നു. നൂറ്റാണ്ടുകളായി കപ്പൽ നാവികർ കപ്പൽ യാത്രകൾക്കായി വാണിജ്യവാതങ്ങളെയാണ് ആശ്രയിച്ചിരുന്നത്. അറ്റ് ലാൻറിക് സമുദ്രത്തിലൂടെയും പസഫിക് സമുദ്രത്തിലൂടെയും അമേരിക്കൻ കൊളനിവൽക്കരണത്തിനും വ്യാപാര യാത്രകൾക്കും ഈ കാറ്റുകൾ സഹായകരമായിട്ടുണ്ട്.
കാലാവസ്ഥപഠനത്തിൽ ഉഷ്ണമേഖലാപ്രദേശത്തെ ചുഴലികാറ്റിന്റെ ഗതിനിയന്ത്രിക്കുന്ന കാറ്റായി വാണിജ്യവാതങ്ങളെ കാലാവസ്ഥാ പഠനത്തിൽ നിരീക്ഷിക്കുന്നു.അറ്റ് ലാൻറിക്,പസഫിക്,ദക്ഷിണ ഇന്ത്യൻ മഹാസമുദ്രം എന്നിവക്ക് പുറമെ വടക്കെ അമേരിക്ക, തെക്കെ ഏഷ്യ,മഡഗാസ്കർ, കിഴക്കേ ആഫ്രിക്ക എന്നിവക്ക് മുകളിലൂടെയെല്ലാം ഈ കാറ്റ് വീശുന്നു.

ആഫ്രിക്കയിലെ മൺപൊടികളെ പടിഞ്ഞാറെ ഭാഗത്തേക്ക് അറ്റ് ലാൻറികിന്റെയും കരീബിയൻ കടലിന്റെയും മുകളിലൂടെ കൊണ്ടുപോകുന്നതിന് കാരണവും ഈ കാറ്റു തന്നെയാണ്. വടക്കെ അമേരിക്കയുടെ തെക്ക് കിഴക്കെ ഭാഗത്തേക്കും ഈ പൊടിക്കാറ്റ് എത്തുന്നുണ്ട്.വാണിജ്യവാതങ്ങളുടെ ക്ഷയം സംഭവിക്കുമ്പോൾ അടുത്തുള്ള ഭൂഭാഗങ്ങളിൽ കൂടുതൽ മഴ ലഭിക്കാൻ സാധ്യതയുണ്ട്.
14-ാം നൂറ്റാണ്ടിന്റെ അവസാന കാലത്താണ് ഈ വാചകം ഇംഗ്ലീഷിൽ പ്രചാരത്തിലാകുന്നത്.വഴി,പാത എന്ന് അർത്ഥം വരുന്ന വാക്യമായിട്ടാണ് അന്ന് പരിഗണിച്ചത്.അതിനൊരു കാരണമുണ്ടായിരുന്നു.വാണിജ്യ വാതങ്ങളുടെ പ്രധാന്യം ആദ്യം മനസ്സിലാക്കിയത് സമുദ്രപരിവേഷണത്തിൽ ഉത്സുകരായിരുന്ന പോർച്ചുഗീസുകാരാണത്രെ.

(the Volta do mar, എന്ന പോർച്ചുഗീസ് വാക്കിന്റെ അർത്ഥം കടൽ അടക്കുക പക്ഷേ കടലിൽ നിന്നും പിൻതിരിയുക അഥവാ "turn of the sea" but also "return from the sea" എന്നതാണ്) ഉത്തര, ദക്ഷിണ മഹാസമുദ്രങ്ങളിൽ നിന്നും പിൻവാങ്ങുന്നതിനെ കുറിച്ചാണ് ഈ പരാർശമുണ്ടായിരുന്നത്. 

പണ്ട് വാണിജ്യത്തിന് വന്ന യൂറോപ്പിയൻ പായ്‌ കപ്പലുകൾ ഈ കാറ്റുകളെയാണ് ആശ്രയിച്ചിരുന്നത്

</doc>
<doc id="158556" url="https://ml.wikipedia.org/wiki?curid=158556" title="ദക്ഷിണാർദ്ധഗോളം">
ദക്ഷിണാർദ്ധഗോളം

ഭുമദ്ധ്യരേഖയുടെ തെക്കുള്ള ഭൂമിയുടെ ഭാഗത്തെയാണു് ദക്ഷിണാർദ്ധഗോളം എന്നു് പറയുന്നതു്. ഇവിടെ അധികവും സമുദ്രഭാഗങ്ങളാണു്.


</doc>
<doc id="158557" url="https://ml.wikipedia.org/wiki?curid=158557" title="ഉത്തരാർദ്ധഗോളം">
ഉത്തരാർദ്ധഗോളം

ഭുമദ്ധ്യരേഖയുടെ വടക്കുള്ള ഭൂമിയുടെ ഭാഗത്തെയാണ് ഉത്തരാർദ്ധഗോളം എന്ന് പറയുന്നത്. മനുഷ്യർ അധികവും വസിക്കുന്നതു് ഇവിടെയാണു്.


</doc>
<doc id="158558" url="https://ml.wikipedia.org/wiki?curid=158558" title="ഉഷ്ണമേഖല">
ഉഷ്ണമേഖല

ഭൂമദ്ധ്യരേഖക്ക് ഇരുവശത്തുമുള്ള താരതമ്യേനെ കൂടുതൽ ചൂടു് അനുഭവപ്പെടുന്ന പ്രദേശമാണു് ഉഷ്ണമേഖല. ഉത്തരായനരേഖക്കും (അക്ഷാശം വടക്കു് 23° 26′ 16″) ദക്ഷിണായനരേഖക്കും (അക്ഷാശം തെക്കു് 23° 26′ 16″) മദ്ധ്യേയുള്ള പ്രദേശമാണിതു്. കേരളം ഉഷ്ണമേഖലാപ്രദേശത്താണു്.


</doc>
<doc id="158568" url="https://ml.wikipedia.org/wiki?curid=158568" title="കൃത്രിമ നാഡീവ്യൂഹം">
കൃത്രിമ നാഡീവ്യൂഹം

ജീവികളുടെ നാഡിവ്യൂഹത്തിൽ നിന്നും പ്രചോദനമുൾക്കൊണ്ടു്, വികസിപ്പിച്ചെടുത്ത ഒരു ഗണന മാതൃകയാണു് കൃത്രിമ നാഡീവ്യൂഹം. 

രേഖീയ പ്രതികരണം നല്കാത്ത പ്രതിഭാസങ്ങളെ കുറിച്ചു് പഠിക്കാനാണു് ഈ മാതൃക ഉപയോഗിക്കുന്നതു്. ഈ മാതൃക അവയ്ക്കു് ലഭിക്കുന്ന വിവരങ്ങളനുസരിച്ചു് അതിന്റെ സവിഷേതകളെ സ്വയം മാറ്റുന്നു. ലഭ്യമായ ധാരാളം വിവരങ്ങൾ നൽകി ആ വിവരങ്ങളുടെ വ്യതിയാനരീതി സ്വയം പരിശീലിപ്പിച്ചാണു് കൃത്രിമ നാഡീവ്യൂഹ മാതൃക വികസിപ്പിക്കന്നതു് . 

കുറേ ചെറുഘടകങ്ങൾ(കൃത്രിമ നാഡീകോശങ്ങൾ) തമ്മിൽ ബന്ധപ്പെടുത്തിയാണു് ഈ മാതൃക വികസിപ്പിക്കുന്നതു്. ഓരോ ചെറുഘടകവും ഒരു കൃത്രിമ നാഡിയെപ്പോലെയാണു് പ്രവർത്തിക്കുന്നതു്.


</doc>
<doc id="158589" url="https://ml.wikipedia.org/wiki?curid=158589" title="ജെനറൽ നിൽ">
ജെനറൽ നിൽ

രണ്ടാം ലോക മഹായുദ്ധത്തിൽ നാസികൾക്കെതിരെ പടപൊരുതിയ ധീരനും ബുദ്ധിമാനുമായ പോളിഷ് ജെനറൽ എമിൽ ഫീൽ ഡോർഫിന്റെ കഥ പറയുന്ന പോളിഷ് സിനിമ.2009 ൽ പുറത്തിറങ്ങി

1945 ൽ ലോക മഹായുദ്ധം അവസാനിച്ചെങ്കിലും സമാധാനം നിഷേധിക്കപ്പെട്ട സമൂഹമായിരുന്നു പോളണ്ടിലേത് .തന്റെ രാജ്യത്തിനു വേണ്ടി നാസികളോയ്യട് പൊരുതിയ ജെനറൽ എമിൽ കമ്മ്യൂണിസ്റ്റ് ഭരണത്തിൻ കീഴിൽ വേട്ടയാടപ്പെടുകയും 1953 ൽ വധ ശിക്ഷക്ക് വിധേയനാക്കപ്പെടുകയും ചെയ്തു. വിസ്മരിക്ക പെട്ട ആധീരനോടുള്ള ആദരവായാണു ഈ സിനിമ അവതരിപ്പിക്കപ്പെടുന്നത്.


</doc>
<doc id="158590" url="https://ml.wikipedia.org/wiki?curid=158590" title="അന്ത്യപ്രാസം">
അന്ത്യപ്രാസം

കവിതയിൽ ഓരോ പാദത്തിന്റെയും അവസാനം, അഥവാ ഓരോ പദത്തിന്റെയും അന്ത്യത്തിൽ, ഒരേ വർണം ആവർത്തിക്കുന്ന പ്രാസരീതിയാണ് അന്ത്യപ്രാസം. മറാഠിയിൽ വളരെ പ്രചാരമുള്ളതിനാൽ മഹാരാഷ്ട്ര പ്രാസമെന്നും ഇതിനു പേരുണ്ട്.

പദാന്ത്യത്തിൽ :
പദാന്ത്യത്തിൽ:

ഈരടിയുടെ അവസാനം മാത്രം എന്ന ക്രമത്തിലും വരാറുണ്ട്.

ആംഗലകവിതയെപ്പോലെ വിഷമപാദങ്ങളിൽ ഒരേ മട്ടിൽ, സമപാദങ്ങളിൽ ഒരേ മട്ടിൽ എന്നിങ്ങനെയും അന്ത്യപ്രാസമുണ്ട്:


</doc>
<doc id="158591" url="https://ml.wikipedia.org/wiki?curid=158591" title="കാതലിൻ വർഗ">
കാതലിൻ വർഗ

2008 ൽ പുറത്തിറങ്ങിയ റൊമാനിയൻ സിനിമ. സംവിധാനം പീറ്റർ സ്റ്റിക്ലാന്റ്
കാതലിൻ വർഗ എന്ന യുവതിയും അവളുടെ മകൻ ഓർബനും കാർപാത്യൻ മലനിരകളിലൂടെ നിരാസരായി യാത്രചെയ്യുകയാണ്.ഓർബൻ തന്റെ മകനല്ലെന്നു മനസ്സിലായ അവളുടെ ഭർത്താവ് അവളെ ഉപേക്ഷിക്കുകയായിരുന്നു.മറ്റു മാർഗ്ഗങ്ങളൊന്നും മുന്നിലില്ലാത്തതിനാൽ മകനേയും കൂട്ടി അവൾ വീടു വിട്ട് യാത്ര ആരംഭിച്ചതാണ്.അവളെ ബലാത്സംഗം ചെയ്തു കുഞ്ഞിനെ ഉണ്ടാക്കിയ ആളെ തേടി.അവന്റെ അച്ഛനെ തേടി.കാർപാത്യൻ മലനിരകളിലെ ദുർഘടമായ വഴികളിലൂടെ തനിച്ചുള്ള യാത്ര..ഒരിക്കലും തിരിച്ച് വരില്ലെന്നു നിശ്ചയിച്ചിരുന്ന ഇടത്തേക്കാണ് യാത്ര.മറക്കാനാഗ്രഹിച്ചതെല്ലാം വീണ്ടും ഓർമയിലേക്കു വരുന്നു.കുട്ടിയുടെ അച്ഛന്റെ അരികിൽ അവർ എത്തുന്നു. വിദൂര ഗ്രാമത്തിൽ തന്റെ ഭാര്യക്കൊപ്പം കൃഷിചെയ്തു ജീവിക്കുകയാണ് അയാൾ.അയാൾക്ക് അവളെ തിരിച്ചറിയാനാവുന്നില്ല. കുട്ടികൾ ഇല്ലാത്ത ആ ദമ്പതികൾക്ക് ഓർബനെ വല്ലാതെ ഇഷ്ടമാകുന്നു. അയാളെ കൊന്നു പ്രതികാരം ചെയ്യാൻ എത്തിയ കാതലിൻ വലിയ ആശയക്കുഴപ്പത്തിൽ ആകുന്നു.



</doc>
<doc id="158592" url="https://ml.wikipedia.org/wiki?curid=158592" title="അന്ത്യേഷ്ടി">
അന്ത്യേഷ്ടി

അന്ത്യമായ ഇഷ്ടി, അതായത് അവസാനത്തിൽ ചെയ്യേണ്ടതായ യാഗം. ആഹവനീയൻ, ഗാർഹപത്യൻ, ദക്ഷിണൻ, സഭ്യൻ, ആവസ്ഥ്യൻ എന്നീ പഞ്ചാഹ്നികളെ ഉപാസിക്കുന്ന ആഹിതാഗ്നിയായ ദീക്ഷിതന്റെ മരണാനന്തരക്രിയകൾ. ശവദാഹം മുതൽ പിണ്ഡംവരെ ചെയ്യേണ്ട പിതൃകർമം ഇതിൽ ഉൾക്കൊള്ളുന്നു. അന്ത്യേഷ്ടിയുടെ നിർവഹണക്രമം ആശ്വലായന ഗൃഹ്യസൂത്രത്തിൽ നാലാം അധ്യായം ഒന്നുമുതൽ നാലുവരെയുള്ള ഖണ്ഡങ്ങളിൽ വിസ്തരിച്ചിട്ടുണ്ട്. 


</doc>
<doc id="158593" url="https://ml.wikipedia.org/wiki?curid=158593" title="ട്രീലെസ്സ് മൗണ്ടൻ">
ട്രീലെസ്സ് മൗണ്ടൻ

2005 ൽ പുറത്തിറങ്ങിയ ദക്ഷിണ കൊറിയൻ സിനിമ.സംവിധാനവും തിരക്കഥയും സോ യോങ് കിം
പിതാവ് ഉപേക്ഷിച്ചു പോയ ആറുവയസ്സുകാരി ജിന്നും ഇളയ സഹോദരി ബിന്നും അമ്മയോടോപ്പം സ്യോളിലെ സൊഉകര്യങ്ങൾ കുറഞ്ഞ ഒരു കെട്ടിടത്തിൽ വളരെ കഷ്ടപ്പെട്ടാണ് ജീവിക്കുന്നത്.കുട്ടികളെ ഇരുവരേയും മദ്യപാനിയായ അമ്മായിയുടെ അരികിൽ നിർത്തി അമ്മ കുട്ടികളുടെ അച്ഛനെ തേടി പോകുന്നു. ഒരു കാശുകുടുക്ക കുട്ടികൾക്ക് കൊടുത്തിട്ടുൺറ്റ് അതിൽ നാണയങ്ങൾ നിറയുമ്പോഴേക്കും താൻ തിരിച്ചു വരും എന്നു സമാധാനിപ്പിച്ചാണു അമ്മ പോകുന്നത്.പല വിധത്തിലും കാശു കുടുക്ക നിറക്കാൻ കുട്ടികൾ ശ്രമിക്കുന്നുണ്ട്. അമ്മയിക്ക് വീടു നഷ്ടപ്പെടുകയും അമ്മ തിരിച്ച് വരാതിരിക്കുകയും ചെയ്തതോടെ അവർക്ക് ഗ്രാമത്തിലെ അമ്മൂമ്മയുടേയു അപ്പൂപ്പന്റെയും അരികിൽ കൊൺറ്റുപോയി ഉപേക്ഷിച്ച് അമ്മായി സ്ഥലം വിടുന്നു.ക്രിഷിയിടത്തല്ല് പ്രായമായ അവർക്കൊപ്പം കുട്ടികളും ജീവിക്കുന്നു .അമ്മ ഇനി തിരിച്ചുവരില്ലെന്നറിയാതെ



</doc>
<doc id="158595" url="https://ml.wikipedia.org/wiki?curid=158595" title="ജെ.ഡി. ബർണൽ">
ജെ.ഡി. ബർണൽ

പ്രസിദ്ധനായ ഒരു ശാസ്ത്രജ്ഞനും ഗ്രന്ഥകർത്താവുമാണു് ജെ. ഡി. ബർണൽ. റോയൽ സൊസൈറ്റി അംഗമായിരുന്നു. ഇന്ത്യയിലെ ജനകീയശാസ്ത്ര പ്രസ്ഥാനങ്ങളുടെ പ്രത്യശാസ്ത്രവികാസത്തേയും, അതിലെ പ്രവർത്തകരുടെ ജീവിതവീക്ഷണത്തെ രൂപപ്പെടുത്തുന്നതിലും ബർണലിന്റെ ആശയങ്ങൾ ഗണ്യമായ സ്വാധീനം ചെലുത്തിയിട്ടുണ്ടു്

1901-ൽ അയർലണ്ടിലാണു് ജനിച്ചതു്. 1937-ൽ റോയൽ സൊസൈറ്റി ഫെലോ ആയി തിരഞ്ഞെടുക്കപ്പെട്ടു. അതേ വർഷം തന്നെ ലണ്ടൻ സർവ്വകലാശാലയിലെ ബെർബുക് കോളേജിൽ ഭൌതികശാസ്ത്രവിഭാഗം തലവനായി നിയമിതനായി. രണ്ടാം ലോകമഹായുദ്ധകാലത്തു് സഖ്യകക്ഷികളുടെ ഏകോപിത പ്രവർത്തനത്തിന്റെ സൈനികമേധാവിയുടെ ശാസ്ത്രോപദേഷ്ടാവായി നിയമിതനായി. 15 സെപ്തംബർ 1971-നു് ലണ്ടനിൽ വെച്ചു് അന്തരിച്ചു
ശാസ്ത്രചരിത്രത്തിലും, അതിന്റെ സാമൂഹികപ്രാധാന്യത്തിലും അദ്ദേഹം ഏറെ ശ്രദ്ധപതിപ്പിച്ചു. 1953-ലെനിൻ സമാധാനസമ്മാനം ലഭിച്ചു.

ശാസ്ത്ര ജീവനം

ബിരുദം നേടിയശേഷം, ബെർണാൽ ലണ്ടനിലെ റോയൽ ഇൻസ്റ്റിട്യൂട്ടിലെ ഡേവി ഫാരഡേ ലബോറട്ടറിയിൽ സർ വില്ല്യം ബ്രാഗ്ഗിന്റെ കീഴിൽ ഗവേഷണം തുടങ്ങി. 1924ൽ അദ്ദേഹം ഗ്രഫൈറ്റിന്റെ ഘടന കണ്ടെത്തി. അതിനോടൊപ്പം തന്നെ ഓടിന്റെ( bronze-ഒരു ലോഹക്കൂട്ട്)ക്രിസ്റ്റൽ ഘടനയെപ്പറ്റിയും പഠിച്ചു. പരീക്ഷണത്വരയ്ക്കൊപ്പം വിശകലനത്മക കഴിവും അദ്ദേഹത്തിന്റെ ശക്തിയായിരുന്നു. കൂടാതെ ക്രിസ്റ്റൽ കണ്ടെത്താനുള്ള ഗണിതശാസ്ത്രപരമായതും പ്രായോഗികവുമായ അദ്ദേഹത്തിന്റെ രീതി പരക്കെ അംഗീകരിക്കപ്പെട്ടു. ഇക്കാര്യത്തിനായി അദ്ദേഹം എക്സ്-റേ സ്പെക്ട്രോ-ഗോണിയോമീറ്റർ കണ്ടുപിടിച്ചിരുന്നു.
1924ൽ അദ്ദേഹത്തെ കേംബ്രിജ് യൂനിവേഴ്സിറ്റിയിലെ ഘടനാാക്രിസ്റ്റലോഗ്രഫി(Structural Crystallography)യിൽ ഒന്നാം ലക്ചറർ ആയി നിയമിക്കപ്പെട്ടു. 1934ൽ കാവൻഡിഷ് ലാനൊറട്ടറിയുടെ അസ്സിസ്സ്റ്റന്റ് ഡയറക്ടറായി. ഇവിടെ അദ്ദേഹം ക്രിസ്റ്റലോഗ്രഫിയിലുള്ള അറിവു ജൈവതന്മാത്രകളിൽ പ്രയോഗിച്ചു. ഓയിസ്റ്റ്രിനിൽ തുടങ്ങി കൊളെസ്റ്റീറോൾ (1929)തുടങ്ങിയ തന്മാത്രകളിൽ തന്റെ പരീക്ഷണം തുടർന്നു. സ്റ്റീറോൾ രസതന്ത്രജ്ഞരുടെ ചിന്താഗതിയിൽ അദ്ദേഹത്തിന്റെ പരീക്ഷണങ്ങൾ സമൂലമറ്റമുണ്ടാക്കി. വിറ്റാമിൻ ബി1(vitamin B1, പെപ്സിൻ(pepsin (1934), വിറ്റാമിൻ ഡി2 (vitamin D2 (1935) സ്റ്റീറോളുകൾ (sterols (1936)റ്റുബാക്കോ മൊസൈക്കു വൈറസ്( tobacco mosaic virus (1937)
1933ൽ ദ്രാവകജലത്തിന്റെ ഘടനയേപ്പറ്റിയും അതിന്റെ ബൂമെറാങ്ങ് രൂപത്തിലുള്ള തന്മാത്രയെപ്പറ്റിയും അദ്ദേഹം പഠിച്ചു. 1934ൽ അദ്ദേഹത്തിന്റെ ഗവേഷണ ഗ്രൂപ്പ് മാംസ്യത്തിന്റെ ക്രിസ്റ്റലുകളുടെ ( hydrated protein crystals)ചിത്രം പകർത്തി. ജീവലോകത്തിലെ മാംസ്യക്രിസ്റ്റലുകളുടെ ആദ്യ എക്സ്-റേ ഫോട്ടോഗ്രാഫിൿ ചിത്രങ്ങളിലൊന്നായിരുന്നു അതു. 1937ൽ ബെർണാൽ റോയൽ സൊസൈറ്റി ഫെലോ ആയി തെരഞ്ഞെടുക്കപ്പെട്ടു. രണ്ടാം ലോകമഹായുദ്ധത്തിനു ശേഷം അദ്ദേഹം ബിർക്ക് ബെക്ക്സ് ബയോമോളിക്യുലാർ ലാബ്രട്ടോറി സ്ഥാപിച്ചു. ഇവിടെ റൈബോന്യൂക്ലിയേസിനെപ്പറ്റിയും അതുവഴി വൈറസ് ഗവേഷണത്തിനു അടിത്തറയിടുകയും ചെയ്തു(1957). ബർണലിന്റെ 1947ലെ ഗൂത്രി പ്രഭാഷണത്തിൽ( Guthrie lecture) ജീവന്റെ അടിസ്ഥാനം മാംസ്യങ്ങൾ( proteins)ആണെന്ന് പറഞ്ഞിരുന്നു. 1960കളിൽ ഉൽക്കകളെ അപഗ്രഥിച്ച് അവയിൽ സങ്കീർണ്ണമായ തന്മാത്രകളുണ്ടോ എന്നു കണ്ടെത്താൻ ശ്രമിക്കുകയും അങ്ങനെ ജീവോത്ഭവത്തെപ്പറ്റി വീണ്ടും ചർച്ചകൾക്കു വഴിവയ്ക്കുകയും ചെയ്തു. 

യുദ്ധ ജോലി

1930കലിൽ ബെർനാൽ സമാധാനത്തിനായി വാദിച്ചിരുന്നു. പക്ഷേ, സ്പാനിഷ് ആഭ്യന്തര യുദ്ധം ആ അഭിപ്രായം മാറ്റി. 1939ൽ ലോകമഹായുദ്ധത്തിന്റെ പൊട്ടിപ്പുറപ്പെടലിനുശേഷം അദ്ദേഹം യുദ്ധവുമായി ബന്ധപ്പെട്ട ആഭ്യന്തര സുരക്ഷാമത്രാലയത്തിൽ ചേർന്നു. മനുഷ്യരിലും മൃഗങ്ങളിലും ശത്രുക്കളുടെ ബോംബിടൽ എന്തൊക്കെ ഫലങ്ങളുണ്ടക്കുന്നുവെന്ന് സൊല്ലി സുക്കെർമാനുമായി ചേർന്ന് ഗവേഷണം നടത്തി. 
1942ൽ ലോർഡ് ല്യൂയിസ് മൗണ്ട്ബാറ്റന്റെ ശാസ്ത്ര ഉപദേശകരായി രണ്ടുപേരും നിയമിതരായി. പിന്നീട് സുക്കെർമാൻ മധ്യപൂർവ ദേശത്തേക്കു യുദ്ധസമയം പോവുകയും സൈനികശാസ്ത്രജ്ഞനായി അദ്ദേഹം പിന്നീട് അറിയപ്പെടുകയും ചെയ്തു.

എഴുത്ത്

1929 ലെ അദ്ദേഹത്തിന്റെ "ലോകം, മാംസവും പിശാചും" എന്ന പുസ്തകത്തെപ്പറ്റി പ്രശസ്ത ശാസ്ത്രനോവലിസ്റ്റ് ആയ ആർതർ. സി. ക്ലാർക്ക് പറഞ്ഞത് "ശാസ്ത്രീയഭാവിപ്രവചനത്തിൽ എന്നത്തേതിലും ഗംഭീരമായ ശ്രമം" എന്നാണ്.
ശാസ്ത്രത്തിന്റെ സാമൂഹികധർമ്മം(1939) എന്ന ഗ്രന്ഥത്തിൽ, ബർണാൽ ശാസ്ത്രം ഒരു വ്യക്തിപരമായ അമൂർത്തവിജ്ഞാനത്തിന്റെ മാത്രം ഉദ്യമമല്ല ഗവേഷണത്തിനും വികസനത്തിനുമുള്ള സഹായം കൂട്ടണം എന്ന് അഭിപ്രായപ്പെട്ടിരിക്കുന്നു. 
ശാസ്ത്രം ചരിത്രത്തിൽ(1954) എന്ന 4 വാല്യമുള്ള ഗ്രന്ഥം സമൂഹവും ശാസ്ത്രവും തമ്മിലുള്ള പരസ്പര്യത്തെപ്പറ്റി വിവരിക്കുന്നു. ജീവന്റെ ഉത്ഭവം(1967) എന്ന ഗ്രന്ഥത്തിൽ ഒപ്പാരിൻ ഹാൽഡേൻ തുടങ്ങിയ ശാസ്ത്രജ്ഞരുടെ ആശയങ്ങൾ വിവരിക്കുന്നു. 

രാഷ്ട്രീയ പ്രവർത്തനം

കേംബ്രിജിൽ കാത്തലിക് വിശ്വാസിയായി എത്തിയ അദ്ദേഹം ഒരു രാത്രിമുഴുവൻ ഒരു സുഹൃത്തുമായി നടന്ന സംവാദ ഫലമായി ഒരു സോഷ്യലിസ്റ്റ് ആയി പരിവത്തിതനായി. അദ്ദേഹം അതോടെ തന്റെ ശിഷ്ട ജീവിതത്തിൽ സോവിയറ്റ് യൂണിയന്റെ ആരാധകനായി മാറി എന്നത്രെ ഈ സംവാദം കാണാനിടയായ ഒരു ദൃക്സാക്ഷി പറഞ്ഞത്. 1923ൽ അദ്ദേഹം ബ്രിട്ടീഷ് കമ്മ്യൂണിസ്റ്റ് പാർട്ടിയിൽ ചേർന്നു.
1930കളിൽ ബ്ർണാൽ രാഷ്ട്രീയത്തിൽ ഒരു പ്രധാന ബുദ്ധിജീവിയായിരുന്നു. 1931ലെ ശാസ്ത്രത്തിന്റെ ചരിത്രം എന്ന സമ്മേളനത്തിൽ അദ്ദേഹം പങ്കെടുത്തു. അവിടെ വച്ച്, നിക്കൊലായ് ബുഖാറിൻ ബോറിസ് ഹെസ്സെൻ എന്നിവരുമായി ചർച്ച നടത്തി.
രണ്ടാം ലോകമഹായുദ്ധത്തിനു ശേഷം, സമാധാനത്തിനായുള്ള ലോക കൗൺസിലിൽ പ്രവർത്തിച്ചു. പാബ്ലോ പിക്കാസോയുമായും അദ്ദേഹം ബന്ധപ്പെട്ടിരുന്നു. 
1953ൽ അദ്ദേഹത്തിനു സ്റ്റാലിൻ പ്രൈസ് സമ്മാനിക്കപ്പെട്ടു.
ബെർണാലിന് 2 കുട്ടികൾ ഉണ്ടായിരുന്നു. (മൈക്ക്, എഗാൻ) അദ്ദേഹത്തിന്റെ ഭാര്യ: ആഗ്നസ് എയിലീൻ സ്പ്രാഗ്.



</doc>
<doc id="158596" url="https://ml.wikipedia.org/wiki?curid=158596" title="കവലീറി">
കവലീറി

ഇറ്റലിയിലെ ഗണിത ശാസ്ത്രജ്ഞനായ കവലീറി ഫ്രാൻസിസ്കോ ബനവൻറൂറ 1598 ൽ ജനിച്ചു .
ബെൽഗോണ സർവകലാശാലയിലെ ഗണിതശാസ്ത്ര പ്രൊഫസർ ആയിരുന്നു .കൊണിക്സ്, ഒപ്ടിക്സ്, ജ്യോതിശാസ്ത്രം എന്നി വിഷയങ്ങളിൽ ഗ്രന്ഥങ്ങൾ രചിച്ചിരുന്നു .ആർക്കമെഡിസിന്റെ ചില തത്ത്വങ്ങൾ വിപുലീകരിക്കുകയും ഇന്റെഗ്രൽ കാൽകുലസിന്റെ കണ്ടുപിടിത്തത്തിനു വഴി വെക്കുകയും ചെയ്തു .<br>
ഒരേ പാദവും ഒരേ ഉന്നതിയുമുള്ള ത്രികൊണത്തിന്റെയും സാമാന്തരികത്തിന്റെയും വിസ്തീർണങ്ങൾ താരതമ്യ പെടുത്തി ത്രികോണത്തിന്റെ വിസ്തീർണം സാ മാന്തരികതിന്റെ വിസ്തിർണത്തിന്റെ പകുതി ആയിരിക്കുമെന്ന് അദ്ദേഹം തെളിയിച്ചു .ഇതിനെ "കവലീറിരീതി" എന്നറിയപ്പെടുന്നു.<br>കവലീറിയുടെ ആദ്യ പുസ്തകം "ലോ സ്പേകചിഒ അസ്റ്റോറിഒ"(ഇംഗ്ലീഷ്:Lo Specchio Ustorio) ആണ്. <br>
ഒരു സമതലരൂപം ഒരു അക്ഷത്തെ അടിസ്ഥാനമാക്കി കറങ്ങുമ്പോൾ രൂപപെടുന്ന ഘനരൂപത്തിന്റെ വ്യാപ്തിയുമായി ബന്ടപെട്ട പാപ്പസ് സിദ്ധാന്തത്തിനു ത്രി പ്തികരമായ ഒരു തെളിവ് നൽകുവാനും "കവലീറിരീതി" സഹായകമായി. <br>
ഇറ്റലിയിലെ ബൊളോഗ്നയിൽവച്ച് അദ്ദേഹം അന്തരിച്ചു 
ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ ,ജിനീസ്‌ ബുക്സ് ,കണ്ണൂർ )


</doc>
<doc id="158597" url="https://ml.wikipedia.org/wiki?curid=158597" title="മേഘമൽഹാർ">
മേഘമൽഹാർ

കമൽ തിരക്കഥയെഴുതി സംവിധാനം ചെയ്ത് 2002ൽ പുറത്തിറങ്ങിയ ഒരു സംഗീത പ്രാധാന്യമുള്ള പ്രണയ ചലച്ചിത്രമാണ് മേഘമൽഹാർ. ബിജു മേനോനും,സംയുക്ത വർമ്മയും പ്രധാന വേഷങ്ങളിലഭിനയിച്ചിരിക്കുന്ന ഈ ചിത്രത്തിൽ പൂർണ്ണിമ മോഹൻ, രഞ്ജിനി, ശ്രീനാഥ്, ശിവജി, സിദ്ധിഖ്, രാഘവൻ എന്നിവരും അഭിനയിച്ചിരിക്കുന്നു. മാതൃഭൂമി, ഏഷ്യാനെറ്റ് എന്നിവർ സംയുക്തമായി ഈ ചിത്രം നിർമ്മിച്ചു. 2000ങ്ങളിൽ ഇറങ്ങിയ മികച്ചൊരു പ്രണയകാവ്യ ചലച്ചിത്രമായി മേഘമൽഹാർ കരുതപ്പെടുന്നു.
അഭിഭാഷകനായ രാജീവന്റെയും, എഴുത്തുകാരിയായ നന്ദിതയുടെയും കഥയാണിത്. രാജീവൻ ഒരു ബാങ്കുദ്യോഗസ്ഥയായ രേഖയെ വിവാഹം ചെയ്തിരിക്കുന്നു. അവർക്ക് രണ്ടു കുട്ടികളുമുണ്ട്. നന്ദിത ഗൾഫിൽ ബിസിനസ്സുകാരനായ മുകുന്ദനെ വിവാഹം ചെയ്തിരിക്കുന്നു. ഇവർക്ക് ഒരു മകളുണ്ട്. യാദൃച്ഛികമായി രാജീവനും നന്ദിതയും കണ്ടുമുട്ടുകയും ചെറിയ കാലയളവിനുള്ളിൽ ഇവർ അടുത്ത സുഹൃത്തുക്കളാവുകയും ചെയ്യുന്നു. അവരുടെ ഇഷ്ടങ്ങളും ചിന്തകളും ഒരു പോലെയാണെന്ന് അവർ മനസ്സിലാക്കുന്നു. ഈ സമയത്ത് രാജീവനു് ചെറുപ്പത്തിൽ തന്റെ പ്രണയിനിയെ നഷ്ടപ്പെട്ടതായി നന്ദിത മനസ്സിലാക്കുകയും അത് രാജീവനുമായി കൂടുതൽ നന്ദിതയെ അടുപ്പിക്കുകയും ചെയ്യുന്നു. ഈ ബന്ധത്തിന്റെ യഥാർത്ഥ തലം കണ്ടെത്തുവാൻ രാജീവൻ വല്ലാതെ വിഷമിക്കുന്നു. പക്ഷേ അവർ അവരുടെ ബന്ധം തുടരുക തന്നെ ചെയ്യുന്നു.

ഒ.എൻ.വി. കുറുപ്പ് രചിച്ച് രമേശ് നാരായൺ സംഗീതസംവിധാനം നിർവ്വഹിച്ച ഈ ചിത്രത്തിൽ അഞ്ചു ഗാനങ്ങളാണുള്ളത്.


</doc>
<doc id="158598" url="https://ml.wikipedia.org/wiki?curid=158598" title="വിഷൻ">
വിഷൻ

പന്ത്രണ്ടാം നൂറ്റാണ്ടിൽ ജർമനിയിൽ ജീവിച്ചിരുന്ന ദാർശനികയായ സന്യാസിനി ഹിൽഡെഗാർഡ് വോൺ ബിൻജെന്റെ ജീവിതത്തെക്കുറിച്ചുള്ള സിനിമ.എൺപത് സിംഫണികളുടെ സംവിധായിക, ശാസ്ത്രജ്ഞ,ഡോക്ടർ,എഴുത്തുകാരി, കവയിത്രി, തത്ത്വ ചിന്തക, പരിസ്ഥിതി പ്രവർത്തക തുടങ്ങി പലമേഖലകളിലും തന്റെ വ്യക്തിമുദ്ര പതിപ്പിച്ച സന്യാസിനിയായിരുന്നു അവർ. ഭക്തിക്ക് വിപ്ലവകരവും മാനുഷികവുമായ പുതിയ വഴിവെട്ടിത്തുറന്നു.സ്ത്രീ ലൈംഗികതയെക്കുറിച്ച് ആദ്യമായി എഴുതിയ സ്ത്രീകൂടിയാണിവർ.അവരുടെ സംഗീതത്തിനും തത്ത്വ ചിന്തക്കും ഇപ്പോഴും ആരാധകർ ഏറെയാണ്.ഡാന്റെ, ലിയനാർഡൊ ഡാവിഞ്ചിതുടങ്ങി പിൽക്കാലത്തെ പ്രതിഭകൾ പലരും ഇവരുടെ സ്വാധീനം അവകാശപ്പെട്ടിട്ടുണ്ട്.യൂറോപ്പിനെ മധ്യയുഗത്തിന്റെ ഇരുണ്ട കാലത്തുനിന്നും ആധുനികതയിലേക്ക് നയിച്ചതിൽ ഹിൽഡെഗാർഡ് വോൺ ബിൻജെന്റെ പങ്ക് വലുതാണ്.




</doc>
<doc id="158611" url="https://ml.wikipedia.org/wiki?curid=158611" title="നിയോൺ വിളക്ക്">
നിയോൺ വിളക്ക്

കുറഞ്ഞ മർദ്ദത്തിൽ നിയോൺ വാതകത്തിലൂടെയുള്ള വൈദ്യുതഡിസ്ചാർജിന്റെ ഫലമായി പ്രകാശം പുറപ്പെടുവിക്കുന്ന ചെറിയ ഡിസ്ചാർജ് വിളക്കാണ് നിയോൺ വിളക്ക് (നിയോൺ ഗ്ലോ ലാമ്പ് എന്നും അറിയപ്പെടുന്നു). ഈ വിളക്കുകളിൽ ഏതാനും മില്ലീമീറ്ററുകൾ വ്യാസമുള്ള ചെറിയ സ്ഫടികക്കൂട്ടിൽ നിയോൺ വാതകം നിറച്ച് രണ്ട് ഇലക്ട്രോഡുകൾ ചെറിയ അകലത്തിൽ സജ്ജീകരിക്കുന്നു. ഇലക്ട്രോഡുകൾക്കിടയിലുള്ള വളരെച്ചെറിയ മേഖലയിൽ മാത്രം ഡിസ്ചാർജ് നടക്കുന്നതിനാൽ മങ്ങിയ പ്രകാശമാണ് ഇതിനുണ്ടാകുക. നിയോണിലൂടെ വൈദ്യുതഡിസ്ചാർജ് മൂലം ചുവന്ന നിറത്തിലുള്ള പ്രകാശമാണ് ഉണ്ടാകുക. ഇതേ സങ്കേതം ഉപയോഗിച്ച് മറ്റു വാതകങ്ങളുപയോഗിച്ച് പ്രവർത്തിക്കുന്ന എല്ലാത്തരം വിളക്കുകളേയും പൊതുവേ നിയോൺ വിളക്ക് എന്നുതന്നെ പറയാറുണ്ട്.

വൈദ്യുതോപകരണങ്ങളിൽ സൂചകങ്ങളായി 1970-കൾ മുതൽ നിയോൺ വിളക്കുകൾ വ്യാപകമായി ഉപയോഗിച്ചുവരുന്നു. ഇന്നത്തെ പ്ലാസ്മ ഡിസ്പ്ലേകളിൽ നിയോൺ വിളക്കുകളുടെ അടിസ്ഥാനസാങ്കേതികവിദ്യ തന്നെയാണ് പ്രയോജനപ്പെടുത്തുന്നത്.

നീളമുള്ള കുഴലുകളിൽ നിയോണോ മറ്റു വാതകങ്ങളോ നിറച്ച നിയോൺ കുഴലുകൾ നിയോൺ വിളക്കുകളെ ഒരു വകഭേദമാണ്. പരസ്യത്തിനും മറ്റുമായി ഉപയോഗിക്കുന്നത് ഇത്തരം നിയോൺ കുഴലുകളാണ്.


</doc>
<doc id="158616" url="https://ml.wikipedia.org/wiki?curid=158616" title="രാജ്യസമാചാരം">
രാജ്യസമാചാരം

ഹെർമൻ ഗുണ്ടർട്ട് 1847-ൽ ആരംഭിച്ച മലയാള പ്രസിദ്ധീകരണമാണ് രാജ്യ സമാചാരം. ഇത് മലയാളത്തിൽ പ്രസിദ്ധീകരിച്ച ആദ്യത്തെ ആനുകാലികവും പത്രവുമായി വിലയിരുത്തപ്പെടുന്നു. . തലശ്ശേരിക്കടുത്ത് ഇല്ലിക്കുന്നിൽ നിന്നാണ് ഇത് പ്രസിദ്ധീകരണം ആരംഭിച്ചത്. . അച്ചടിക്കു പകരം സൈക്ലോസ്റ്റൈൽ സങ്കേതം ഉപയോഗിച്ചായിരുന്നു പകർപ്പുകളെടുത്തിരുന്നതു്. (ആദ്യമായി അച്ചടിച്ചു പ്രസിദ്ധീകരണം ആരംഭിച്ച മാസിക കോട്ടയത്തുനിന്നും ഇറങ്ങിയിരുന്ന ജ്ഞാനനിക്ഷേപം ആണു്).

എട്ടു പേജുകളുള്ള ഈ പത്രം മാസത്തിൽ ഒരു ലക്കം വീതമാണ് പ്രസിദ്ധീകരിച്ചിരുന്നത്. പൂർണ്ണമായും സൗജന്യമായാണ് പത്രം വിതരണം ചെയ്തിരുന്നത്.

ഇല്ലിക്കുന്നിൽ താമസം തുടങ്ങിയ കാലം മുതൽ ഒരു മലയാളപ്രസിദ്ധീകരണം തുടങ്ങുന്നതിനെക്കുറിച്ച് ഗുണ്ടർട്ട് ചിന്തിച്ചിരുന്നു. അതുവരെ ലഘുലേഖകളിലും ഒറ്റപ്പെട്ടതും ചെറുതുമായ പുസ്തകങ്ങളിലും ഒതുങ്ങിനിന്നിരുന്ന അച്ചടിച്ച മലയാളപ്രസാധനങ്ങൾ വേണ്ടത്ര ഫലപ്രദമല്ലെന്നു് അദ്ദേഹം മനസ്സിലാക്കി. 1841 ജനുവരി 20-നു് അദ്ദേഹം ബാസൽ മിഷൻ ആസ്ഥാനത്തേക്കു് ഇങ്ങനെ ഒരു കത്തയച്ചു: "എനിക്കിപ്പോഴുള്ള ചിന്ത മടി കൂടാതെ രേഖപ്പെടുത്തട്ടെ: മലയാളത്തിൽ ഒരാഴ്ച്ചപ്പതിപ്പ് പ്രസിദ്ധീകരിച്ചാൽ ലഘുലേഖകളേക്കാൾ അതു ശ്രദ്ധേയമായിത്തീരില്ലേ? ആഴ്ച്ചപ്പതിപ്പു തുടങ്ങാൻ അധികം പ്രയത്നം വേണ്ടി വരില്ല. ഇംഗ്ലണ്ടിൽ നിന്നും പ്രസ്സ് വാങ്ങാൻ കുറച്ചു പണം വേണ്ടി വരും. മാറ്റർ തയ്യാറാക്കാനും വിഷമമില്ല. കുറച്ചദ്ധ്വാനിച്ചാൽ വരിക്കാരേയും കിട്ടും. ഏറ്റവും ബുദ്ധിമുട്ടുള്ള കാര്യം അക്ഷരങ്ങളുണ്ടാക്കി അച്ചു നിരത്തി അച്ചടിക്കുക എന്നതാണു്. കോട്ടയത്തുനിന്നും ഒരു ലഘുലേഖ അച്ചടിച്ചുവരാൻ കുറേ നാൾ കാത്തിരിക്കണം. അതിലും വേഗത്തിൽ അവിടെനിന്നു് ഒരു അച്ചടിക്കാരനെ കിട്ടും. ഈ നിർദ്ദേശം ഇവിടത്തെ പ്രമാണിമാരുടെ മുന്നിൽ രേഖാമൂലം അവതരിപ്പിക്കാൻ
എന്നെ അനുവദിക്കുമോ?" 

ഈ കത്തിനു ശേഷം ഏകദേശം ആറുവർഷത്തെ കാത്തിരിപ്പിന്റേയും പരിശ്രമത്തിന്റേയും ഒടുവിലാണു് 1847 ജൂണിൽ രാജ്യസമാചാരം ആദ്യമായി പ്രകാശിക്കപ്പെട്ടതു്. ജോർജ്ജ് ഫ്രെഡെറിൿ മുള്ളർ ആയിരുന്നു പ്രധാന പത്രാധിപർ എങ്കിലും മാസികയിൽ അത്തരം സ്ഥാനങ്ങളൊന്നും രേഖപ്പെടുത്താറുണ്ടായിരുന്നില്ല. മുഖ്യമായും മിഷണറി പ്രവർത്തനങ്ങളെക്കുറിച്ചുള്ള വാർത്തകളായിരുന്നു രാജ്യസമാചാരത്തിലെ ഉള്ളടക്കം.

മലയാളത്തിൽ ആദ്യമായി പ്രസിദ്ധീകരിക്കപ്പെട്ട ആനുകാലികത്തിന്റെ രൂപം ഏറ്റവും ലളിതവും അനാകർഷകവുമായിരുന്നു. ഡെമി ഒക്ടാവോ (ഡെമി എട്ടിലൊന്നു്: 216 മി.മീ. x 138 മി.മീ.) വലിപ്പത്തിൽ സൈക്ലോസ്റ്റൈൽ ഉപയോഗിച്ച് പകർത്തിയ എട്ടു പേജുകളായിരുന്നു രാജ്യസമാചാരത്തിന്റെ ഒരു ലക്കം. അതിന്റെ തലക്കെട്ടിലോ മറ്റെവിടെയെങ്കിലുമോ പത്രാധിപരുടെ പേരു്, വില തുടങ്ങിയവ കാണിച്ചിരുന്നില്ല (രാജ്യസമാചാരം വില ഈടാക്കാതെ സൗജന്യമായി വിതരണം ചെയ്യപ്പെടുകയായിരുന്നു). കോളങ്ങളായി വിഭജിക്കുകയോ ഉപശീർഷകങ്ങൾ നൽകുകയോ ചെയ്യാതെ, ആദ്യതാൾ മുതൽ അവസാനതാൾ വരെ ഒരേ ക്രമത്തിൽ എഴുതിയതായിരുന്നു ലേഖനങ്ങൾ.

1850 അവസാനത്തോടുകൂടി രാജ്യസമാചാരത്തിന്റെ പ്രസിദ്ധീകരണം നിന്നുപോയി. അപ്പോഴേക്കും ആകെ 42 ലക്കങ്ങൾ പുറത്തിറങ്ങിയിരുന്നു.

രാജ്യസമാചാരത്തിന്റെ ആരംഭത്തിനു തൊട്ടുപിന്നാലെ ഗുണ്ടർട്ട് മറ്റൊരു മാസിക കൂടി പ്രസിദ്ധീകരണം ആരംഭിച്ചു. പാശ്ചാത്യവും പൗരസ്ത്യവുമായ വിജ്ഞാനശാഖകൾക്കു പ്രാധാന്യം നൽകി 1847 ഒക്ടോബറിൽ തുടങ്ങിവെച്ച ഈ മാസികയാണു് പശ്ചിമോദയം . ഫ്രെഡെറിൿ മുള്ളർ തന്നെയായിരുന്നു ഔദ്യോഗികനിലയിൽ പത്രാധിപർ. പ്രകൃതിശാസ്ത്രം, ചരിത്രം, ഭൂമിശാസ്ത്രം, ജ്യോതിശാസ്ത്രം, ജ്യോതിഷം തുടങ്ങിയ വിഷയങ്ങളെയെല്ലാം ഈ മാസികയിലെ ലേഖനങ്ങൾ സ്പർശിച്ചു.



</doc>
<doc id="158620" url="https://ml.wikipedia.org/wiki?curid=158620" title="സെൻട്രൽ ജയിൽ, കണ്ണൂർ">
സെൻട്രൽ ജയിൽ, കണ്ണൂർ

കണ്ണൂർ ജില്ലയിലെ പള്ളിക്കുന്നിൽ സ്ഥിതി ചെയ്യുന്ന ഒരു ജയിലാണ് സെൻട്രൽ ജയിൽ, കണ്ണൂർ. കേരളത്തിലെ ആദ്യത്തെ സെൻട്രൽ ജയിലായ ഇത് സ്ഥാപിതമായത് 1869-ൽ ആണ്. 1062 തടവുകാരെ ഈ ജയിലിൽ തടവിലാക്കാനുള്ള അനുമതിയുണ്ട്. കേരളത്തിലെ മൂന്നു സെൻട്രൽ ജയിലുകളിൽ ഒന്നാണിത്. വിയ്യൂർ, തിരുവനന്തപുരം എന്നിവയാണ് മറ്റു രണ്ടു സെൻട്രൽ ജയിലുകൾ.

പത്തൊൻപതാം നൂറ്റാണ്ടിന്റെ ആദ്യപാദങ്ങളിൽ തന്നെ കണ്ണൂർ ജില്ലയിലെ കണ്ണൂരിലും, തലശ്ശേരിയിലും തടവറകൾ ഉണ്ടായിരുന്നു. അക്കാലത്തു തന്നെ ഇത്തരം തടവറകളിൽ മെഡിക്കൽ സൗകര്യങ്ങളും ആരോഗ്യപരിപാലന സൗകര്യങ്ങളുമുണ്ടായിരുന്നു. പത്തൊൻപതാം നൂറ്റാണ്ടിന്റെ മദ്ധ്യത്തോടെ ഈ തടവറകളിൽ കോളറ സ്മാൾ പോക്സ് തുടങ്ങിയ പകർച്ച വ്യാധികൾ പരക്കാൻ തുടങ്ങി. തുടർന്ന് 1855-ൽ തലശ്ശേരിയിലെ ജയിൽ പൊളിച്ചു കളഞ്ഞു. ഇന്നത്തെ അവസ്ഥയിലുള്ള കണ്ണൂർ സെൻട്രൽ ജയിൽ 1869-ലാണ് ആരംഭിച്ചത്. അന്ന് ഈ തടവറയിൽ 1062 ജയിൽപ്പുള്ളികൾക്ക് പാർക്കാനുള്ള സൗകര്യമുണ്ടായിരുന്നു. അന്നത്തെ മലബാർ ജില്ലയിൽ ആകെയുണ്ടായിരുന്ന ജയിൽ ആയതിനാൽ തന്നെ മലബാർ ജില്ലയിലെ സമീപ ജില്ലകളിലെയും തടവു പുള്ളികളെ ഈ ജയിലിലേക്ക് കൊണ്ടു വരാൻ തുടങ്ങി. ഇതിനെത്തുടർന്ന് 1930-കളുടെ ആദ്യകാലത്ത് ജയിൽ വികസിപ്പിക്കുകയും 1684 തടവുപുള്ളികൾക്ക് പാർക്കാൻ ഉള്ള സ്ഥലം സൃഷ്ടിക്കുകയും ചെയ്തു.


</doc>
<doc id="158621" url="https://ml.wikipedia.org/wiki?curid=158621" title="വെള്ളിക്കെട്ടൻ">
വെള്ളിക്കെട്ടൻ

ഇന്ത്യയിൽ കാണപ്പെടുന്ന പാമ്പുകളിൽ (കരയിൽ) വിഷവീര്യം ഏറ്റവും കൂടിയ ഇനമാണ് ശംഖുവരയൻ അഥവാ common krait(അണലി, മൂർഖൻ ,രാജവെമ്പാല ,മണ്ഡലി, മഞ്ഞവരയൻ തുടങ്ങി ഇന്ത്യയിൽ കണ്ടുവരുന്ന മറ്റു പാമ്പുകളുടേതിനെക്കാൾ കാഠിന്യം കൂടുതലാണ്)വിഷം നേരിട്ട് തലച്ചോറിനെയാണ് ബാധിക്കുന്നത്.
വിഷപല്ലുകൾ വളരെ ചെറുതായതിനാൽ ഇവക്ക് അധികം വിഷം കടിക്കുമ്പോൾ ഏല്പിക്കാൻ കഴിയില്ല അത് കൊണ്ട് ഇവയെ അത്രക്ക് അപകടകാരിയായി കണക്കാക്കാറില്ല. കറുപ്പും വെള്ളയും ഇടകലർന്ന നിറത്തോടു കുടിയ പാമ്പാണിത്.

വെള്ളിക്കെട്ടൻ, വളവളപ്പൻ, കാട്ടുവിരിയൻ, എട്ടടിവീരൻ, മോതിരവളയൻ,വളയപ്പൻ, കെട്ടുവളയൻ, കരിവേല,രാജില ശംഖുവരയൻ എന്നീ പല പേരുകളിലും പ്രാദേശികമായി അറിയപ്പെടുന്നു.
തിളങ്ങുന്ന കറൂപ്പുനിറത്തിൽ വെള്ളിവളയങ്ങളുള്ളതിനാൽ വേഗം തിരിച്ചറിയാനാകും. കുറ്റിക്കാടുകളിലും വീട്ടുപറമ്പുകളിലുമാണ് താമസം. അപൂർവ്വമായി വീട്ടിനകത്തും എത്താറുണ്ട്. ശാന്ത സ്വഭാവക്കാരനാണെങ്കിലും ഉപദ്രവിച്ചാൽ ശൗര്യത്തോടെ കടിക്കും. മറ്റു പാമ്പുകളാണ് പ്രിയപ്പെട്ട ഭക്ഷണം. എലി, തവള, പല്ലി എന്നിവയെയും ഭക്ഷണമായി ഉപയോഗിക്കുന്നു.കാഴ്ച്ചയിൽ ചുരുട്ട എന്ന വിഷമില്ലാത്ത പാമ്പുമായി ഏറെ സാദൃശ്യമുണ്ട് എന്ന കാരണത്താൽ പലരും ഇതിന്റെ കടി അത്ര കാര്യമാക്കാറില്ല. ശരാശരി 90 cm നീളത്തിൽ കണ്ടുവരുന്ന ഇവ പരമാവധി 2 മീറ്റർ‌ നീളത്തിൽ വളരുന്നു. കേരളത്തിനു പുറത്ത് ഇവയുടെ വ്യത്യസ്തമായ ജാതികളെ കാണുന്നു. അതിനൊരു ഉദാഹരണമാണ് മഞ്ഞവരയൻ. കേരളത്തിൽ സർവ്വസാധാരണമായി കാണപ്പെടുന്ന ഒരിനമാണ് ശംഖുവരയൻ. ഇന്ത്യയിലാകട്ടെ ഇവയുടെ വിവിധ ജാതികളെ കണ്ടു വരുന്നു. പാകിസ്താൻ, ബംഗ്ലാദേശ്, നേപ്പാൾ ശ്രീലങ്ക എന്നിവിടങ്ങളിലും ഇതിനെ കാണാറുണ്ട്. സാധാരണയായി കുറ്റിക്കാടുകൾ, നെൽപ്പാടങ്ങൾ, വീട്ടുവളപ്പുകളെല്ലാം ഇവയുടെ ആവാസ കേന്ദ്രങ്ങളാണ്. കിണറുകളിലും ഇവ എത്തിപ്പെടാറുണ്ട്. വീട്ടിനകത്തും ഒരു പേടിയുമില്ലാതെ ഇവ കടന്നുവരുന്നു.
ചെറിയ പല്ലുകൾ ആയതിനാൽ കടിയേറ്റ ഭാഗത്ത് കാര്യമായ മുറിവോ വേദനയോ ഉണ്ടാകാറില്ല. കടിയേറ്റ ഭാഗത്ത് തണുപ്പും മരവിപ്പും അനുഭവപ്പെടും. വയറുവേദന, സന്ധിവേദന, ശ്വാസതടസ്സം, മയക്കം എന്നിവയെല്ലാം ശംഖുവരയന്റെ കടിയേറ്റാൾ അനുഭവപ്പെടും. വായിൽ നിന്ന് നുരയും പതയുമുണ്ടാകും. ഫലപ്രദമായ ചികിത്സ ലഭിച്ചില്ലെങ്കിൽ ഏതാനും മണിക്കൂറുകൾക്കകം മരണം സംഭവിക്കും. ഓവിപാരസ് (Ovi parous) വിഭാഗത്തിലാണ് ഇവ ഉൾപ്പെടുന്നത്. മാർച്ച് മുതൽ മെയ് വരെയുള്ള കാലങ്ങളിലാണ് ഇവ മുട്ടയിടുന്നത്. മുട്ടകൾ വിരിഞ്ഞ് കുഞ്ഞുങ്ങൾ പുറത്തുവരാൻ ഏകദേശം 2 മാസത്തെ കാലാവധി ആവശ്യമാണ്.




</doc>
<doc id="158628" url="https://ml.wikipedia.org/wiki?curid=158628" title="സെൻട്രൽ ജയിൽ, വിയ്യൂർ">
സെൻട്രൽ ജയിൽ, വിയ്യൂർ

കേരളത്തിലെ തൃശ്ശൂർ ജില്ലയിലെ വിയ്യൂരിൽ സ്ഥിതി ചെയ്യുന്ന സെൻട്രൽ ജയിലാണ് വിയ്യൂർ സെൻട്രൽ ജയിൽ. 1914 ൽ കൊച്ചിരാജ്യത്തിന്റെ ഭാഗമായി ആരംഭിച്ച ഈ ജയിൽ സ്വാതന്ത്ര്യാനന്തരം കേരളത്തിലെ മൂന്നു സെൻട്രൽ ജയിലുകളിൽ ഒന്നായി മാറി. കണ്ണൂരിലും തിരുവനന്തപുരത്തെ പൂജപ്പുരയിലുമാണ് മറ്റ് രണ്ട് സെൻട്രൽ ജയിലുകൾ ഉള്ളത്. 
വിയ്യൂർ സെൻട്രൽ ജയിലിനോട് ചേർന്ന് സ്പെഷൽ സബ് ജയിൽ, പുതിയ സബ് ജയിൽ, മദ്ധ്യമേഖലാ ഡി ഐ ജി ഓഫീസ്, ജീവനക്കാരുടെ താമസസ്ഥലം എന്നിവയുണ്ട്. കൃഷിക്കുപയോഗ്യമായ രീതിയിൽ ജയിലിലെ ബാക്കി സ്ഥലം വിനിയോഗിക്കുന്നു.
ഏതാണ്ട് 300 വർഷങ്ങൾക്ക് മുമ്പ് വടക്കുംനാഥക്ഷേത്രത്തിനു സമീപമായിരുന്നു തൃശ്ശൂർ ജയിൽ ഉണ്ടായിരുന്നത്. ശക്തൻ തമ്പുരാന്റെ ഭരണകാലത്ത് തൃശ്ശൂർ പൂരം അരങ്ങേറുമ്പോൾ തടവുകാർക്കുകൂടിയാസ്വദിക്കാൻ പാകത്തിൽ പ്രത്യേകസ്ഥലത്ത് കുടമാറ്റം നടത്തിയിരുന്നത്രേ. 1914-ൽ ക്ഷേത്രഭാരവാഹികളുടെ അഭ്യർത്ഥന മാനിച്ച് ഈ ജയിൽ വിയ്യൂരിലേക്ക് മാറ്റുകയാണുണ്ടായത്.

വൃത്താകൃതിയിൽ 968 മീറ്റർ ചുറ്റളവും 150 മീറ്റർ ശരാശരി വ്യാസാർദ്ധവും 5.5 മീറ്റർ ഉയരവും ഉള്ള മതിലാണ് ജയിലിന്റേത്. ഉള്ളിൽ 17 മീറ്റർ ഉയരമുള്ള ഒരു നിരീക്ഷണഗോപുരം ഉണ്ട്.
പുഷ്പദളാകൃതിയിൽ 6 കെട്ടിടങ്ങൾ ഓഫീസ് കെട്ടിടത്തിനുനേരെച്ചൂണ്ടുന്ന രീതിയിൽ ഉണ്ട്. ഇതിൽ നാലെണ്ണം 44 സെല്ലുകൾ വീതമുള്ളവയാണ്. ബാക്കി 2 സെല്ലുകളിൽ ഡോർമിറ്ററി രീതിയിൽ 4 വലിയ മുറികൾ ഉള്ളതിൽ അഞ്ചാമത്തെ കെട്ടിടം സ്ത്രീകളുടെ വിഭാഗമാക്കി മാറ്റിയിരിക്കുന്നു. ഇതോടൊപ്പം അടുക്കള, സൂക്ഷിപ്പുമുറി, നിർമ്മാണശാലകൾ, ലൈബ്രറി, ആശുപത്രി, ആരാധനാകേന്ദ്രങ്ങൾ എന്നിവയും സ്ഥിതി ചെയ്യുന്നു.

<references>


</doc>
<doc id="158629" url="https://ml.wikipedia.org/wiki?curid=158629" title="ചുരുട്ടമണ്ഡലി">
ചുരുട്ടമണ്ഡലി

അണലിവർഗ്ഗത്തിൽ പെട്ട ഒരു വിഷപ്പാമ്പാണ് ചുരുട്ടമണ്ഡലി. അരമീറ്ററോളം നീളം ഉണ്ടാകും. ത്രികോണാകൃതിയിലാണ് തല. ത്രിശ്ശൂലത്തിന്റെ ആകൃതിയിലുള്ള തലയിലുള്ള അടയാളം, കുറൂകിയ വാല് എന്നിവ ചുരുട്ടമണ്ഡലിയെ തിരിച്ചറിയാനുള്ള വഴികളാണ്. ചെങ്കൽ കുന്നുകളിലും തരിശ്ശുഭൂമികളിലുമാണ് ഇവയെ പ്രധാനമായും കാണുന്നത്. പാറക്കെട്ടുകൾക്കിടയിൽ വെയിൽ കായാൻ കിടക്കുന്ന ശീലം ഉണ്ട്. എലി, ഓന്ത്, തവള, കീടങ്ങൾ എന്നിവയാണ് പ്രധാന ആഹാരം. അണലിയെ പോലെ ഇവയും പ്രസവിക്കുന്ന സ്വഭാവക്കാരാണ്. നീളം കൂടിയ വിഷപ്പല്ലുകളാണ് ഇവയുടെ മറ്റൊരു സവിശേഷത. മൂർഖന്റെ വിഷത്തേക്കാൾ അഞ്ചിരിട്ടി വീര്യമുണ്ട്. ചുരുട്ടമണ്ഡലിയുടെ കടിയേറ്റാൽ വിഷം രക്തത്തെയാണ് ബാധിയ്ക്കുക. രക്ത അണലി, ഈർച്ചവാൾ ശല്ക മണ്ഡലി എന്നീ പേരുകളിലും അറിയപ്പെടുന്നു.


</doc>
<doc id="158632" url="https://ml.wikipedia.org/wiki?curid=158632" title="കോടമഞ്ഞ്">
കോടമഞ്ഞ്

ഭൂമിയുടെ ഉപരിതലത്തോടു് ചേർന്നു് കാണാറുള്ള കട്ടികൂടിയ മഞ്ഞാണു് കോടമഞ്ഞ് . ഇതിനെ കോട എന്നും പറയാറുണ്ടു്. പശ്ചിമഘട്ടത്തിൽ വ്യാപകമായി കാണാറുള്ളതിനാൽ കേരളീയർക്കു് കോടമഞ്ഞു് സുപരിചിതമാണു്. 

ഈയടുത്തകാലത്തായി കാലവസ്ഥാവ്യതിയാനത്തൊടൊപ്പം കോടമഞ്ഞ് കുറഞ്ഞ് വരുന്നതായി കാണുന്നു. വെള്ളത്തിന്റെ ഉറവിടങ്ങൾ കുറയുന്നതോടൊപ്പം അന്തരീക്ഷത്തിലെ ഈർപ്പത്തിന്റെ അളവും കുറയന്നതാണു് ഒരു കാരണം. ഇടതൂർന്ന വനങ്ങൾ കുറയുന്നതിനൊപ്പം കാറ്റിന്റെ വേഗത കൂടുന്നതിനാൽ മഞ്ഞുപടലങ്ങൾ ചിതറുന്നതും കോടമഞ്ഞു് കുറയാൻ കാരണമാകുന്നു.

വയനാട്ടിൽ 1985-നുശേഷമാണ് കോടമഞ്ഞ് കുറേശ്ശയായി കുറഞ്ഞുവരുന്നതെന്നു് നിരീക്ഷിച്ചിട്ടുണ്ടു്. ഇതു് മലനിരകളിലെ ചൂടുകൂടുവാൻ കാരണമായിട്ടുണ്ടു്. കോടമഞ്ഞു് കുറയുന്നതു് പശ്ചിമഘട്ടത്തിലെ ജൈവവൈവിദ്ധത്തിനു് ദോഷം ചെയ്യുന്നുണ്ടു് .


</doc>
<doc id="158636" url="https://ml.wikipedia.org/wiki?curid=158636" title="ഹിൽഡെഗാർഡ് വോൺ ബിൻജെൻ">
ഹിൽഡെഗാർഡ് വോൺ ബിൻജെൻ

പന്ത്രണ്ടാം നൂറ്റാണ്ടിലെ ഒരു ക്രൈസ്തവസന്യാസിനിയും എഴുത്തുകാരിയും ബഹുമുഖപ്രതിഭയുമായിരുന്നു ബിഞ്ചനിലെ ഹിൽഡഗാർഡ് അഥവാ വിശുദ്ധ ഹിൽഡഗാർഡ് (1098 – 17 സെപ്തംബർ 1179). ഇന്നത്തെ ജർമ്മനിയുടെ ഭാഗമായ റൈൻ പ്രദേശത്തെ ബിഞ്ചനിൽ ജീവിച്ചിരുന്ന ഹിൽഡഗാർഡിന് "റൈനിനെ പ്രവാചിക" (Sibyl of the Rhine) എന്നും പേരുണ്ട്. സംഗീതവിന്യാസം (composing), തത്ത്വചിന്ത, മിസ്റ്റിസിസം, സസ്യശാസ്ത്രം, ചികിത്സാശാസ്ത്രം എന്നീ മേഖലകളിലും അവർ പ്രാഗല്ഭ്യം കാട്ടി. ക്രിസ്തുമതത്തിലെ ആദ്യത്തെ ദൈവശാസ്ത്രജ്ഞ എന്ന് ഹിൽഡഗാർഡ് വിശേഷിപ്പിക്കപ്പെട്ടിട്ടുണ്ട്. 1136-ൽ സഹസന്യാസിനികൾ അവരെ ആശ്രമാധിപയായി തെരഞ്ഞെടുത്തു. തടർന്ന് അവർ 1150-ൽ റൂപേർട്ട്സ്ബെർഗ്ഗിലും 1165-ൽ ഐബിഞ്ചനിലും അവർ പുതിയ ആശ്രമങ്ങൾ സ്ഥാപിച്ചു.

'ഓർഡോവിർച്ചുറ്റം' (Ordo Virtutum) എന്ന ഹിൽഡഗാർഡിന്റെ കൃതി, നാടകീയപ്രാർത്ഥന (liturgical drama) എന്ന സാഹിത്യശാഖയുടെ ആദ്യമാതൃകകളിലൊന്നും ലഭ്യമായതിൽ ഏറ്റവും പുരാതനമായ സന്മാർഗ്ഗനാടകവും(Morality Play) ആണ്. അവരുടെ സാഹിത്യസഞ്ചയത്തിൽ ദൈവശാസ്ത്രം, സസ്യശാസ്ത്രം വൈദ്യം, തുടങ്ങിയ വിഷയങ്ങളിലെ രചനകൾക്കു പുറമേ മാർപ്പാമാരും ചക്രവർത്തിമാരും ഉൾപ്പെടെയുള്ള ഉന്നതന്മാർക്കെഴുതിയ ഉൾപ്പെടെയുള്ളതടക്കം സ്വകാര്യകത്തുകളുടെ ഒരു വൻശേഖരം, പ്രാർത്ഥനാഗാനങ്ങൾ, കവിതകൾ, എന്നിവ ഉൾപ്പെടുന്നു. 'സിവിയാസ്' (Scivias) എന്ന ആദ്യരചനയുടെ റൂപേർട്ട്സ്ബർഗ്ഗ് കൈയ്യെഴുത്തുപതിപ്പിനുള്ള ചിത്രങ്ങൾ അവരുടെ മേൽനോട്ടത്തിൽ വരച്ചവയായിരുന്നു.

ഹിൽഡഗാർഡിന്റെ വിശുദ്ധപദവിയുടെ ചരിത്രം സങ്കീർണ്ണമാണെങ്കിലും റോമൻ കത്തോലിക്കാസഭയുടെ പല ശാഖകളിലും നൂറ്റാണ്ടുകളായി അവർ വിശുദ്ധയായി വണങ്ങപ്പെട്ടിരുന്നു. 2012 ഒക്ടോബർ 7-ന് ബെനഡിക്ട് പതിനാറാമൻ മാർപ്പാപ്പ അവരെ വേദപാരംഗതയായി (Doctor of the Church) പ്രഖ്യാപിച്ചതോടെ കത്തോലിക്കാ സഭയിലെ നാലു വേദപാരംഗതകളിൽ ഒരുവളായിത്തീർന്നു ഹിൽഡെഗാർഡ്.

1098 – 17 സെപ്റ്റംബർ 1179
എൺപത് സിംഫണികളുടെ സംവിധായിക, ശാസ്ത്രജ്ഞ,ഡോക്ടർ,എഴുത്തുകാരി, കവയിത്രി, തത്ത്വ ചിന്തക, പരിസ്ഥിതി പ്രവർത്തക തുടങ്ങി പലമേഖലകളിലും തന്റെ വ്യക്തിമുദ്ര പതിപ്പിച്ച സന്യാസിനിയായിരുന്നു അവർ. ഭക്തിക്ക് വിപ്ലവകരവും മാനുഷികവുമായ പുതിയ വഴിവെട്ടിത്തുറന്നു.സ്ത്രീ ലൈംഗികതയെക്കുറിച്ച് ആദ്യമായി എഴുതിയ സ്ത്രീകൂടിയാണിവർ.അവരുടെ സംഗീതത്തിനും തത്ത്വ ചിന്തക്കും ഇപ്പോഴും ആരാധകർ ഏറെയാണ്.ഡാന്റെ, ലിയനാർഡൊ ഡാവിഞ്ചിതുടങ്ങി പിൽക്കാലത്തെ പ്രതിഭകൾ പലരും ഇവരുടെ സ്വാധീനം അവകാശപ്പെട്ടിട്ടുണ്ട്.യൂറോപ്പിനെ മധ്യയുഗത്തിന്റെ ഇരുണ്ട കാലത്തുനിന്നും ആധുനികതയിലേക്ക് നയിച്ചതിൽ ഹിൽഡെഗാർഡ് വോൺ ബിൻജെന്റെ പങ്ക് വലുതാണ്.



</doc>
<doc id="158637" url="https://ml.wikipedia.org/wiki?curid=158637" title="പശ്ചിമോദയം">
പശ്ചിമോദയം

മലയാളത്തിലെ രണ്ടാമത്തെ വർത്തമാന പ്രസിദ്ധീകരണമാണ് പശ്ചിമോദയം. ഒക്ടോബർ 1847 മുതൽ തലശ്ശേരിയിൽനിന്ന് പ്രസിദ്ധീകരണം ആരംഭിച്ചു. ബേസൽ മിഷൻ സൊസൈറ്റിയായിരുന്നു ഉടമസ്ഥർ . രാജ്യസമാചാരത്തിന് സമാനമായിരുന്നു ഈ പത്രത്തിന്റേയും ഘടന. എന്നാൽ ഉള്ളടക്കത്തിൽ രാജ്യസമാചാരത്തിൽനിന്നും വ്യത്യസ്തമായി ക്രൈസ്തവ വിഷയങ്ങൾക്ക് പുറമേ ശാസ്ത്രം, ചരിത്രം, ജ്യോതിശ്ശാസ്ത്രം, ഭൂമിശാസ്ത്രം തുടങ്ങിയ വിഷയങ്ങളിലും ലേഖനങ്ങൾ പ്രസിദ്ധീകരിച്ചിരുന്നു. 

എട്ട് പേജുകളുള്ള പത്രത്തിന് രണ്ട് പൈസയായിരുന്നു വില. വാർഷിക വരിസംഖ്യ ഒരു രൂപ. രൂപഭംഗിയിൽ രാജ്യസമാചാരത്തിനേക്കാളും മികച്ചുനിന്ന പശ്ചിമോദയം അച്ചടിച്ചിരുന്നതു് റോയൽ ഒക്ടാവോ ഗാർബ് (234മി.മീ.x 156 മി.മീ.)വലിപ്പത്തിലുള്ള കടലാസിലായിരുന്നു. ജോർജ്ജ് ഫ്രെഡെറിൿ മുള്ളർ ആയിരുന്നു പത്രാധിപർ. 1851 മദ്ധ്യത്തോടെ പത്രപ്രസിദ്ധീകരണം നിന്നുപോയി എന്ന് കരുതപ്പെടുന്നു. .

ഗുണ്ടർട്ടിന്റെ പല കൃതികളും ആദ്യമായി വെളിച്ചം കണ്ടതു് പശ്ചിമോദയം എന്ന മാസികയിലൂടെയാണു്.



</doc>
<doc id="158640" url="https://ml.wikipedia.org/wiki?curid=158640" title="സെൻട്രൽ ജയിൽ, പൂജപ്പുര">
സെൻട്രൽ ജയിൽ, പൂജപ്പുര

കേരളത്തിലെ തിരുവനന്തപുരം ജില്ലയിലെ പൂജപ്പുരയിൽ സ്ഥിതി ചെയ്യുന്ന സെൻട്രൽ ജയിലാണ് പൂജപ്പുര സെൻട്രൽ ജയിൽ. 1886 ൽ തിരുവിതാംകൂറിന്റെ ഭാഗമായി പൂജപ്പുരയിൽ ആരംഭിച്ച ഈ ജയിൽ, സ്വാതന്ത്ര്യാനന്തരം കേരളത്തിലെ മൂന്നു സെൻട്രൽ ജയിലുകളിൽ ഒന്നായി മാറി. കണ്ണൂർ സെൻട്രൽ ജയിൽ, തൃശ്ശൂർ ജില്ലയിലെ വിയ്യൂർ സെൻട്രൽ ജയിൽ എന്നിവയാണ് മറ്റ് രണ്ട് സെൻട്രൽ ജയിലുകൾ. 

ഈ സെന്റ്രൽ ജയിലിലെ തടവുകാർ ഉണ്ടാക്കുന്ന ഭക്ഷണങ്ങൾ, പ്രധാനമായും ചപ്പാത്തിയും ചിക്കൻ കറിയും തിരുവനന്തപുരം നഗരത്തിൽ വില്പനക്കായി എത്തിക്കുന്നത് പുതിയ സംരംഭം എന്ന നിലയിൽ കേരളത്തിൽ പ്രസിദ്ധി നേടിയിട്ടുണ്ട്.

<references>


</doc>
<doc id="158645" url="https://ml.wikipedia.org/wiki?curid=158645" title="മസാഞ്ചെലസ്">
മസാഞ്ചെലസ്

2008-ൽ ബിയാട്രിസ് ഫ്ലോർ സിൽവ സംവിധാനം ചെയ്തു പുറത്തിറക്കിയ ഉറുഗ്വൻ ചലചിത്രം.
1966 ലെ ഉറുഗ്വെ. അറീലിയോ സവേഡ്ര എന്ന പ്രമുഖ രാഷ്ട്രീയനേതാവ് തനിക്ക് വിവാഹേതര ബന്ധത്തിലുണ്ടായ ഏഴുവയസ്സുകാരി മകൾ മസാഞ്ചെലസിനെ അവളുടെ അമ്മ ആത്മഹത്യ ചെയ്തതിനെത്തുടർന്ന് ഒപ്പം കൂട്ടി തന്റെ വീട്ടിലേക്ക് വരുന്നു. അമ്മക്കൊപ്പം ഇതുവരേയും ഏകാന്തജീവിതം നയിച്ചിരുന്ന ആ പെൺകൂട്ടിയെ സംബന്ധിച്ചടുത്തോളം പുതിയ വീട് ഒരു അത്ഭുതമായിരുന്നു. വളരെയദികം അംഗങ്ങളും തിരക്കും ഉള്ള അവിടം അവൾക്ക് കൂട്ടുകാർ ആരുമില്ലായിരുന്നു.പക്ഷേ ആ സാഹചര്യവുമായി പൊരുത്തപ്പെടുകയല്ലാതെ അവൾക്ക് മാർഗ്ഗമില്ലായിരുന്നു.പുറത്ത് കടുത്ത രാഷ്ട്രീയ സംഘർഷങ്ങൾ നടക്കുകയാനു. ഗവർമെന്റിനെതിരെ പ്രവർത്തിക്കുന്ന ഗറില്ലാ ഗ്രൂപുകൾ പതുക്കെ ശക്തിപ്രാപിക്കുന്നു.അഞ്ചു വർഷം കഴിഞ്ഞു. അവൾ തന്റെ മകളാണെന്ന കാര്യം അറീലിയോ സവേഡ്ര ഇപ്പഴും രഹസ്യമാക്കി വെച്ചിരിക്കയാണു. തന്റെ അർദ്ധ സഹോദരനായ സന്റിയാഗോയുമായി ഇതിനിടയിൽ മസാഞ്ചെലസ് അനുരക്തനാകുന്നു. മന്ത്രിയായി മാറിയ അറീലിയോ സവേഡ്രക്കെതിരെ ഗറില്ല നീക്കം നടത്തുന്ന സംഘത്തോടൊപ്പം മകനുമുണ്ട്. ഇത് മസഞ്ചെലസിനറിയാം.കടുത്ത ആക്രമണത്തിനിടയിൽ വീട്ടിലെത്തിയ സന്റിയാഗോ ഗർഭിണിയായ മസാഞ്ചെലസിനെ ഉപേക്ഷിച്ച് കടന്നുകളയുന്നു.


</doc>
<doc id="158649" url="https://ml.wikipedia.org/wiki?curid=158649" title="പോക്കിമോൻ">
പോക്കിമോൻ

ഒരു ജാപ്പനീസ് അനിമേഷൻ പരമ്പര ആണ് പോകിമോൻ. ഇത് ആദ്യം വന്നത് മംഗ ആയും വീഡിയോ ഗെയിം ആയും ആയിരുന്നു. 

ഈ പരമ്പര പിന്തുടരുന്നത് ആഷ് എന്ന കൊച്ചു മിടുക്കനും അവന്റെ കുട്ടുകാരും (മനുഷ്യരും,പോകിമോനും) നടത്തുന്ന സാഹസികയാത്രകൾ ആണ്. യാത്രയിൽ ഇവർ പുതിയ പോകിമോനുകളെ പിടിക്കുകയും മറ്റു പോകിമോൻ പരിശിലകരുമായി നടത്തുന്ന മത്സരങ്ങളും മറ്റുമായി ആണ് കഥ മുന്നോട്ട് പോകുന്നത്.

2011-ലെ കണക്ക് പ്രകാരം മൊത്തം പതിനാല് പരമ്പരകൾ ഇത് വരെ വന്നിട്ടുണ്ട് , ചലച്ചിത്രങ്ങൾ ഇത് വരെ 14 എണ്ണവും ഒരു ടി.വി ചലച്ചിത്രവും വന്നിട്ടുണ്ട്.


</doc>
<doc id="158652" url="https://ml.wikipedia.org/wiki?curid=158652" title="വാട്ടർ ലില്ലീസ്">
വാട്ടർ ലില്ലീസ്

2007ൽ സെലിൻ സിയമ്മ സംവിധാനം ചെയ്തു പുറത്തിറക്കിയ ഫ്രഞ്ച് ചലചിത്രം.

സിങ്ക്രണൈസ്ഡ് നീന്തൽ ടീമിൽ അംഗമായ പതിനഞ്ചു കാരിയായ സ്കൂൾ വിദ്യാർഥിനി ഫ്ളോറൈന് ടീമിലെ പ്രമുഖ താരത്തോട് തോന്നുന്ന ആരാധനയും സ്വവർഗ്ഗാനുരാഗവും ആണ് ഈ സിനിമയുടെ പ്രമേയം.സുന്ദരിയായ ഫ്ളോറൈൻ , തന്റേടിയായ മേരി, അമിതവണ്ണമുള്ള ആൻ എന്നിവരുടെ ബന്ധത്തിലുണ്ടാവുന്ന വ്യതിയാനങ്ങളിലൂടെയാണു ചിത്രം പുരോഗമിക്കുന്നത്. ആൻ സംഘത്തിലെ പുരുഷ നീന്തൽ താരത്തോട് പ്രണയത്തിലാണ്. എന്നാൽ അയാൾക്കാകട്ടെ സുന്ദരിയായ ഫ്ലോറൈനിലാണു താത്പര്യം. ഇതു മൂന്നു പെൺകുട്ടികൾ തമ്മിലുള്ള ബന്ധത്തെ സംങ്കീർണ്ണമാക്കുന്നു.



</doc>
<doc id="158653" url="https://ml.wikipedia.org/wiki?curid=158653" title="അണലി">
അണലി

വൈപ്പറിഡേ കുടുംബത്തിൽ ഉള്ള വൈപ്പറിനേ ( Viperinae ) എന്ന ഉപകുടുംബത്തിലെ അംഗങ്ങളെയാണ് സാധാരണ അണലികൾ എന്ന് ഉദ്ദേശിക്കുന്നത്.ഈ വിഷ സർപ്പങ്ങളെ യൂറോപ്പ് . ഏഷ്യ, ആഫ്രിക്ക എന്നിവിടങ്ങളിൽ കണ്ടുവരുന്നു.കുഴിമണ്ഡലികളിൽ കാണപ്പെടുന്ന താപ സംവേദനത്തിനുള്ള ചെറിയ കുഴി ഇവയുടെ തലയിൽ കാണപ്പെടുന്നില്ല. ഇതാണ് ഇവയെ കുഴിമണ്ഡലികളിൽ നിന്നും വ്യത്യസ്തമാക്കുന്നത് . ഈ ഉപകുടുംബത്തിൽ 66 അണലി വർഗ്ഗങ്ങൾ ഉണ്ട്.പൊതുവെ ഉഷ്ണമേഖലയിലും മിതോഷ്‌മേഖലാ പ്രദേശങ്ങളിലുമാണു ഇവയെ കണ്ടുവരുന്നതെങ്കിലും , വൈപെറ ബെരുസ് (Vipera berus)എന്ന ഇനത്തെ ആർട്ടിക്ക് പ്രദേശത്തും കാണപ്പെടുന്നു.

ഈ ഉപകുടുംബത്തിലെ ഏറ്റവും ചെറിയ വർഗ്ഗമായ ബിറ്റിസ് ഷ്നൈഡെരി (Bitis schneideri) എന്ന ഇനത്തിനു 710 മില്ലി മീറ്ററാണ് ആകെ നീളം.ഈ കൂട്ടത്തിലെ വലിയ സർപ്പങ്ങളായ ഗബൂൺ അണലികൾക്ക് (Gaboon viper - Bitis gabonica ) രണ്ടു മീറ്ററിൽ അധികം നീളം കാണാം.മിക്ക അണലികളും നിലത്തു വസിക്കുന്നവയാണ് . എന്നാൽ അതെരിസ് (Atheris) ജനുസ്സിലെ അണലികൾ മരങ്ങളിൽ വസിക്കുന്നു.

താപ സംവേദനത്തിനു ഉള്ള കുഴികൾ ഇവയിൽ കാണപ്പെടുന്നില്ല എങ്കിലും ചില അണലികളിൽ മൂക്കിനു അനുബന്ധിച്ചു ഒരു ചെറിയ സഞ്ചിപോലുള്ള അവയവം കാണാം.ഈ അവയവത്തിനു ചെറിയ രീതിയിൽ താപസംവേദനശേഷി കാണപ്പെടുന്നു. ചേനത്തണ്ടൻ ഇങ്ങനെയുള്ള അണലിയാണ് . എന്നാൽ ബിറ്റിസ് ജനുസ്സിലെ അണലികളിൽ ഈ സഞ്ചി കൂടുതൽ സംവേദന ശേഷി ഉള്ളതും വികാസം പ്രാപിച്ചതുമാണു .ഇരകളുടെ താരതമ്യേന ചൂട് കൂടിയ ശരീര ഭാഗങ്ങളിലാണ് സാധാര അണലികളുടെ കടിയേൽക്കുക എന്ന് പരീക്ഷണങ്ങൾ തെളിയിക്കുന്നു.

.സാധാരണയായി ഏകദേശം 20 കുട്ടികൾക്കാണ് ഇവ ജൻമം നൽകാറുള്ളത്. ഇവ ചെറുപ്പകാലം മുതലേ വളരെയേറെ സ്വയംപര്യാപ്തരായിരിക്കും. ഇവയുടെ മുട്ട ഉദരത്തിൽ ആണ് അടവെക്കുക. കുഞ്ഞുകൾ ഉദരത്തിൽ നിന്നാണ് മുട്ടവിരിഞ്ഞ് പുറത്തേക്ക് വരുക. ഈ ഒരു പ്രത്യേകത കാരണം ഇവയെ പ്രസവിക്കുന്ന പാമ്പ് എന്നു പറയാറുണ്ട്. ചില സന്ദർഭങ്ങളിൽ ഒറ്റ പ്രസവത്തിൽ നാൽപ്പതോളം കുഞ്ഞുങ്ങളുണ്ടാകാറുണ്ട്.സൂഡോസെരാസ്റ്റസ് (Pseudocerastes) എന്ന ഇനം അണലികൾ മുട്ടയിട്ടു മുട്ടയിൽ നിന്ന് കുഞ്ഞുങ്ങളെ വിരിയിക്കുന്നു.

ഭാരതത്തിൽ കാണപ്പെടുന്ന അണലികളാണു റസ്സൽസ് വൈപ്പർ (Russell's Viper) എന്ന ചേനത്തണ്ടൻ, സോ-സ്കേൽഡ് വൈപ്പർ (Saw- Scaled Viper ) എന്ന ചുരുട്ടമണ്ഡലി.



</doc>
<doc id="158665" url="https://ml.wikipedia.org/wiki?curid=158665" title="ഡാർബോ">
ഡാർബോ

ഫ്രഞ്ച് ഗണിത ശാസ്ത്രജ്ഞനായിരുന്നു ജീൻ ഗാസ്ട്ടൻ ഡാർബോ (ആഗസത്14, 1842, നൈമസ് – ഫെബ്രവരി 23, 1917, പാരിസ് )
ഫ്രഞ്ച് ഗണിത ശാസ്ത്രജ്ഞനായ ജീൻ ഗാസ്ട്ടൻ ഡാർബോ 1842 ആഗസത് 13നു നൈമ്സിൽ ജനിച്ചു. 
അദ്ദേഹത്തിന്റെ എഴാം വയസിൽ അച്ഛനെ നഷ്ടപ്പെട്ടു.
പ്രൈമറി ക്ലാസ്സിൽ വച്ച് തന്നെ അദ്ദേഹം ഗണിതശാസ്ത്രത്തിൽ പ്രത്യേക താത്പര്യം കാണിച്ചിരുന്നു . 
അദ്ദേഹം തന്റെ പത്തൊമ്പതാമത്തെ വയസിൽ തന്നെ ജ്യാമിതിയിലും അൾജിബ്രയിലും ചില പ്രശ്നങ്ങൾക്ക് സ്വയം ഉത്തരം കണ്ടെത്തിയിരുന്നു.
1861 മുതൽ 1864 വരെയുള്ള കാലത്ത് അദ്ദേഹം പാരിസിലെ ഏറ്റവും അറിയപ്പെടുന്ന ഗണിത ശാസ്ത്രജ്ഞനായിരുന്നു.ബിരുദലബ്ധിക്കു ശേഷം അദ്ദേഹം അധ്യാപകനായി ജോലി നോക്കിയിരുന്നു.
1866ൽ ഡോക്ടറേറ്റ് ലഭിച്ചു.അനലറ്റികൽ ജ്യാമിതി,ആൾജിബ്രാ,ഭൂഗണിതം,കാൽകുലസ്,അനാലിസിസ് എന്നിങ്ങനെ വിവിധ ഗണിതശാഖകളിലായി 8 മികച്ച ഗ്രന്ഥങ്ങൾ രചിച്ചിട്ടുണ്ട്. പാരിസ്,ബർലിൻ,ലണ്ടൻ,റോം,ഗോട്ടിങ്ങാൻ,ബോൽഗോണ തുടങ്ങി മുപ്പതോളം അക്കാദമികളിലും സ്ഥാപനങ്ങളിലും അദ്ദേഹം വിശിഷ്ടാംഗമായിരുന്നു.1916 ൽ ലണ്ടൻ റോയൽ സൊസൈറ്റിയുടെ സിൽവെസ്റ്റാർ മെഡൽ ലഭിക്കുകയുണ്ടായി. 
ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ ,ജിനീസ്‌ ബുക്സ് ,കണ്ണൂർ )


</doc>
<doc id="158667" url="https://ml.wikipedia.org/wiki?curid=158667" title="ജ്യൂസേപ്പെ വേർഡി">
ജ്യൂസേപ്പെ വേർഡി

ജ്യൂസേപ്പെ ഫെർണാന്റോ ഫ്രാൻസെസ്കോ വേർഡി( Giuseppe Fortunino Francesco Verdi ; ഒക്ടോബർ 10 1813 - ജനുവരി 27 1901) ഒരു ഇറ്റാലിയൻ റൊമാന്റിക് ഓപറ ഗാനരചയിതാവ് ആയിരുന്നു. അദ്ദേഹം 19-ആം നൂറ്റാണ്ടിൽ ഏറ്റവും സ്വാധീനം ഗാനരചയിതാക്കളിലൊരാളായി കരുതപ്പെടുന്നു.

കാർലോ ജ്യൂസേപ്പെ വേർഡിയുടെയും ലൂജിയ യുട്ടിനിയുടെയും പുത്രനായി ആദ്യ ഫ്രഞ്ച് എമ്പയറിലെ ബുസ്സെറ്റോക്ക് സമീപമുള്ള ലെ റോൻകോളിൽ ജനിച്ചു, വേർഡി ചെറിയ കുട്ടിയായിരുന്നപ്പോൾ അദ്ദേഹത്തിന്റെ കുടുംബം വടക്കൻ ഇറ്റലിയിലെ പിയാസെൻസൊ എന്ന സ്ഥലത്തേക്ക് താമസം മാറ്റി. ഇവിടത്തെ ജസ്യൂട്ട് സ്കൂളിലെ ലൈബ്രറി ഇദ്ദേഹത്തിന്റെ വിദ്യാഭ്യാസത്തെ വളരെ സ്വാധീനിച്ചിട്ടുണ്ട്. സംഗീതസംവിധാനത്തിലെ ആദ്യ പാഠങ്ങളും ഇദ്ദേഹത്തിന് ലഭിച്ചത് ഇവിടെനിന്നാണ്.

ഇരുപതാം വയസിൽ മിലാനിലേക്ക് താമസം മാറ്റി അവിടെ സംഗീതപഠനം തുടർന്നു. ഓപറയിൽ (പ്രത്യേകിച്ച് ജർമൻ ഓപറ) പങ്കെടുക്കുമ്പോൾ തന്നെ ഇദ്ദേഹം കൗണ്ടർപോയിന്റ് സംബന്ധിച്ചുള്ള പഠനം സ്വകാര്യമായി തുടർന്നു. 

1839 നവംബറിൽ മിലാനിലെ പ്രസിദ്ധമായ ലാ സ്കാല ഒപ്പെറാ ഹൗസിൽ "ഒബെർട്ടോ" എന്ന ആദ്യ ഓപ്പെറ അവതരിപ്പിച്ചു.

ബുസ്സെറ്റോയിലേയ്ക്ക് തിരികെ വന്ന ഇദ്ദേഹം പട്ടണത്തിലെ മ്യൂസിക് മാസ്റ്ററായി മാറി. അന്റോണിയോ ബാറെസ്സിയുടെ പിന്തുണയോടെ ഇദ്ദേഹം 1830-ൽ ആദ്യ പൊതു സംഗീതാവതരണം നടത്തി. 

ഇദ്ദേഹത്തിന്റെ സംഗീതം ഇഷ്ടപ്പെട്ടതിനാൽ ബാറെസ്സി ഇദ്ദേഹത്തെ തന്റെ മകളുടെ സംഗീതാദ്ധ്യാപകനാകാൻ ക്ഷണിച്ചു. ഇവർ പ്രണയബദ്ധരാകുകയും 1836 മേയ് നാലിന് വിവാഹം കഴിക്കുകയും ചെയ്തു. ഇവർക്കുണ്ടായ രണ്ടു കുട്ടികളും ചെറുപ്പത്തിലേ മരിച്ചുപോയി. ഈ സമയത്ത് വെർഡി തന്റെ ആദ്യ ഓപറ തയ്യാറാക്കിക്കൊണ്ടിരിക്കുകയായിരുന്നു. അടുത്തുതന്നെ മാർഗരിറ്റയും (26ആം വയസ്സിൽ) എൻസെഫലൈറ്റിസ് ബാധിച്ച് മരിച്ചുപോയി. 1840 ജൂൺ 18-നായിരുന്നു ഇത്. തന്റെ മക്കളെയും ഭാര്യയെയും നഷ്ടപ്പെട്ടത് വെർഡിയെ മാനസികമായി തളർത്തിക്കളഞ്ഞിരുന്നുവത്രേ. 



</doc>
<doc id="158670" url="https://ml.wikipedia.org/wiki?curid=158670" title="പച്ച വാൾവാലൻ">
പച്ച വാൾവാലൻ

പൊയ്സിലിടെ എന്ന കുടുംബത്തിലെ ശുദ്ധജല അലങ്കാര മത്സ്യമാണ്ണ് പച്ച വാൾവാലൻ. ഇവ കുഞ്ഞുകളെ പ്രസവിക്കുന്ന ഇനത്തിൽ പെട്ട മത്സ്യം ആണ്.

പെൺ മീനിനു ഏകദേശം നീളം 16 വരെ സെ മീ ആണ് നീളം, ആൺ മീനിനു 14 സെ മീ വരെ ആണ് നീളം. പേരു വന്നത്‌ ആൺ മീനിനു വാൾ പോലെ നിൽക്കുന്ന വാലിന്റെ അറ്റം ഉള്ളതു കൊണ്ടാണ്. പെൺ മത്സ്യത്തിന് നീളം കൂടുതൽ ആണെകിലും വാലിൽ വാൾ ഇല്ല.

പല തരം വാൾവാലന്മാർ ഇന്ന് അലങ്കാര മത്സ്യ വളർത്തുകാർ ഉരുത്തിരിച്ചെടുതിടുണ്ട്. ഇതിൽ ഇവയുടെ പുർവികരും വന്യ ജാതിയും ആണ് പച്ച വാൾവാലൻ.


</doc>
<doc id="158671" url="https://ml.wikipedia.org/wiki?curid=158671" title="സർപ്പസത്രയാഗം">
സർപ്പസത്രയാഗം

ഹൈന്ദവ വിശ്വാസപ്രകാരം സർപ്പകുലത്തെ ഒന്നോടെ നശിപ്പിക്കാനായി ചന്ദ്രവംശ രാജാവായിരുന്ന ജനമേജയൻ നടത്തിയ യാഗമാണ് സർപ്പസത്രം. മഹാഭാരതത്തിലും, ഭാഗവതത്തിലും, ഇതരപുരാണങ്ങളിലും സർപ്പസത്രയാഗത്തെപറ്റി വിശദമായി പ്രതിപാദിക്കുന്നുണ്ട്. . പിതാവായ പരീക്ഷിത് മഹാരാജാവ് തക്ഷകന്റെ സർപ്പദംശം മൂലം മരണമടഞ്ഞു. തക്ഷകനോടുള്ള വൈരാഗ്യമാണ് ജനമേജയനെ സർപ്പസത്രം നടത്താൻ പ്രേരിപ്പിച്ചത്. രാജഭാരമേറ്റ് കുറച്ചു വർഷങ്ങൾക്കുശേഷമാണ് ജനമേജയൻ ഉദങ്കമഹർഷിയെ കണ്ടുമുട്ടുന്നതും അദ്ദേഹത്തിന്റെ ഉപദേശപ്രകാരം തക്ഷശിലയിൽ വെച്ച് സർപ്പസത്രയാഗം നടത്തിയതും. ശ്രുതശ്രവസ്സ് മഹർഷിയുടെ പുത്രനായ സോമശ്രവസ്സ് ആയിരുന്നു അന്ന് ജനമേജയന്റെ പുരോഹിതൻ. സർപ്പസത്രത്തിന്റെ യാഗാചാര്യനായത് ചണ്ഡഭാർഗ്ഗവൻ എന്നമഹർഷിയായിരുന്നു. വ്യാസൻ തുടങ്ങീയ മുനിജനങ്ങൾ പരികർമ്മികളായും യാഗത്തിൽ പങ്കെടുത്തിരുന്നു. സർപ്പസത്രയാഗം പൂർണ്ണമാവാതെ അസ്തികൻ എന്ന മുനികുമാരന്റെ അഭ്യർത്ഥനപ്രകാരം തടസ്സപെട്ടു. അഷ്ടനാഗങ്ങളിൽ ഒരാളായ തക്ഷകനിഗ്രഹം ആയിരുന്നു യാഗത്തിന്റെ പ്രധാന ഉദ്ദേശലക്ഷ്യം.

തക്ഷശിലയിൽ യാഗം ചെയ്യാൻ ജനമേജയൻ ഉദ്ദഗമഹർഷിയുടെ അനുവാദത്തോടെ യാഗശാല പണിതീർത്തു. തക്ഷക്ന്റെ പേരിനോട് സാമ്യമുള്ളതിനാലാവാം തക്ഷശില യാഗത്തിനായി തിരഞ്ഞെടുത്തത്. യാഗശാലയുടെ പണിപൂർത്തിയായപ്പോൾ ശാല പണിത തച്ചൻ മുഹൂർത്തലക്ഷണത്താൽ യാഗം ഇടയ്ക്കുവെച്ച തടസ്സപെടുമെന്നു അഭിപ്രായപ്പെട്ടു. ഈ കാരണത്താൽ ജനമേജയൻ തന്റെ അനുജന്മാരായ ശ്രുതസേനൻ, ഉഗ്രസേനൻ, ഭീമസേനൻ എന്നിവരെ യാഗശാലക്ക് ചുറ്റും കാവൽ ഏർപ്പെടുത്തി. യാഗം തുടങ്ങി കഴിഞ്ഞാൽ തീരുന്നതുവരെ പുറത്തു നിന്നു ആരെയും അകത്തേക്ക് പ്രവിശിപ്പിക്കരുത്. പ്രധാനഹോതാവായി ചണ്ഡഭാർഗവനേയും മറ്റു ഹോതാക്കളായി അദ്ധ്വര്യൻ, ഹോതാ, ഉത്ഗതൻ, ബ്രഹ്മ എന്നീ മഹർഷിമാരെയും നിയുക്തരാക്കി. ഉദ്ദഗമഹർഷിയായിരുന്നു ഇതിനെല്ലാം നേതൃത്വം കൊടുത്തത്. ഉദങ്കമഹർഷിക്ക് തക്ഷകനോടുണ്ടായിരുന്ന ശത്രുതയായിരുന്നു ഇതിനുള്ള കാരണം. ശ്രുതശ്രവസ്സ് മഹർഷി കുലഗുരുവായി യാഗത്തിനുവേണ്ട മറ്റു ഉപദേശങ്ങൾ നടത്തി (ധൗമ്യമഹർഷിക്കുശേഷം കുരുവംശത്തിന്റെ പുരോഹിതനായത് ശ്രുതശ്രവസ്സ് ആയിരുന്നു).
യാഗത്തെ തുടർന്ന് നിരവധി നാഗങ്ങൾ യാഗാഗ്നിയിൽ വന്നു പതിച്ചു ഇല്ലാതായി. മറ്റു പലനാഗങ്ങളും അഗ്നിയിൽ വീണിട്ടും തക്ഷകൻ വീഴാത്തതിനാൽ, ജനമേജയ നിർദ്ദേശത്താൽ ചണ്ഡഭാർഗ്ഗവൻ തക്ഷകനെ പ്രത്യേകമായി ആവാഹിച്ചു. ജനമേജയൻ സർപ്പസത്രയാഗം നടത്തുന്നതു മനസ്സിലാക്കി തക്ഷകൻ ഇതിനോടകം ദേവേന്ദ്രന്റെ സഹായം തേടിയിരുന്നു. തക്ഷകന്റെ സുഹൃത്തായതിനാലാൽ ദേവേന്ദ്രൻ സഹായം വാഗ്ദാനം ചെയ്തു. ദേവേന്ദ്രൻ തന്റെ അർദ്ധസിംഹാസനം നല്കി തക്ഷകനെ സംരക്ഷിച്ചതറിഞ്ഞ ഉദങ്കൻ ദേവേന്ദ്രനേയും തക്ഷകനേയും സിംഹാസനത്തേയും ഒന്നായി യാഗാഗ്നിയിലേക്ക് ആവാഹിച്ചു. ദേവസിംഹാസനം ഉൾപ്പെടെ ദേവേന്ദ്രനും അഗ്നിയിൽ വീഴുമെന്നഘട്ടത്തിൽ തക്ഷകനെ ഉപേക്ഷിച്ച് ദേവേന്ദ്രൻ രക്ഷപെട്ടു. ഈ സമയത്ത് യാഗശാലയുടെ കവാടത്തിൽ ചെറിയ ഒരു ബ്രാഹ്മണബാലൻ (അസ്തികൻ) എത്തുകയും, ബാലന്റെ ദിവ്യതേജസ്സിൽ ജനമേജയന്റെ അനുജൻ ശ്രുതസേനൻ അകത്തേക്ക് കടത്തിവിടുകയും ചെയ്തു. (അല്പനേരത്തേക്ക് ശ്രുതസേനൻ ജനമേജയന്റെ വാക്കുകൾ മറന്നുപോയി).

നാഗസ്ത്രീയായ ജരൽകാരുവിന്റെ പുത്രനായിരുന്നു അസ്തികൻ. അസ്തികന്റെ പിതാവിന്റെ പേരും ജരൽകാരുവെന്നു തന്നെയായിരുന്നു. തേജസ്വിയായ ബ്രാഹ്മണബാലനെ കണ്ട് അവിടെയുണ്ടായിരുന്ന എല്ലാവരും ബഹുമാനപുരസ്സരം വന്ദിച്ചു. അസ്തികൻ യാഗശാലയിൽ പ്രവേശിച്ച് പാപകരമായ പ്രാണിഹിംസ നിർത്തിവെക്കാൻ ജനമേജയന്റെ പുരോഹിതനായ ശ്രുതശ്രവസ്സിനോട് പറഞ്ഞു.
അഹിംസാ പരമോ ധർമ്മഃ

ഏറ്റവും പാപകരം പ്രാണിഹിംസയാണ്. നിരപരാധികളായ സർപ്പങ്ങളെ ഹോമിച്ചതു കൊണ്ട് രാജാവിന് പ്രയോജനം എന്താണ്? അവയും ബ്രഹ്മസൃഷ്ടികളല്ലേ? തുടങ്ങീയ ചോദ്യങ്ങൾക്ക് ഉത്തരം നൽകാനാവാതെ, ബ്രാഹ്മണബാലന്റെ ആപ്തവാക്യത്തിൽ സംപ്രീതനായി യാഗം അവസാനിപ്പിക്കാൻ ജനമേജയനേയും ചണ്ഡഭാർഗ്ഗവനേയും ശ്രുത്രശ്രവസ്സ് ഉപദേശിച്ചു. വേദവ്യാസനും ഇതിനോട് പൂണ്ണമായി യോജിച്ചു. വ്യാസഭഗവാന്റെയും, രാജപുരോഹിതന്റെ ആഞ്ജയാൽ ജനമേജയൻ സർപ്പസത്രം നിർത്തിവെക്കാൻ ഉത്തരവിടുകയും തക്ഷകനെ മോചിപ്പിക്കുകയും ചെയ്തു. നാഗവംശത്തെ ഉന്മൂലനം ചെയ്യാനുള്ള ശ്രമത്തിൽനിന്നും ഇതിനെതുടർന്ന് അദ്ദേഹം പിന്തിരിഞ്ഞുവെന്ന് മഹാഭാരതത്തിൽ പറയുന്നു.

ജനമേജയൻ അസ്തികനു ദക്ഷിണാദികൾ നൽകി അദ്ദേഹത്തിനെ യാത്രയാക്കി. ജനമേജയനു അനുഗ്രഹങ്ങൾ കൊടുത്ത് തക്ഷകൻ സന്തോഷപൂർവ്വം മടങ്ങി. സർപ്പരക്ഷകൻ എന്ന നിലയിൽ അസ്തികനെ എല്ലാവരും അനുഗ്രഹിക്കുകയുണ്ടായി. മാതൃശാപത്തിൽ നിന്നും രക്ഷിച്ചതിനു നാഗങ്ങൾ അസ്തികനു അനുഗ്രഹാദികൾ നൽകി ആദരിച്ചു.

നാഗങ്ങളുടെ മാതാവായ കദ്രുവാണ് മക്കളായ നാഗങ്ങൾ തീയിൽ വീണു മരിക്കുമെന്ന് ശപിച്ചത്. മാതാവായ കദ്രുവിന്റെ വാക്കിനെ അനുസരിക്കാഞ്ഞതിനാലാണ് ഈ ശാപം നൽകിയത് എന്നു മഹാഭരതത്തിൽ പറയുന്നു. (ആദി പർവ്വം - മഹാഭാരതം) ഉച്ചൈശ്രവസ്സ് എന്ന കുതിരയുടെ ശരീരത്തിൽ കറുത്തപുള്ളിയായി കിടന്ന് കള്ളത്തരം കാണിക്കാനാണ് മാതാവ് ആവശ്യപ്പെട്ടത്. (വെളുത്ത നിറത്തിലുള്ള കുതിരയ്ക്ക് കറുത്ത പുള്ളിയുണ്ട് എന്നു വരുത്താൻ). നാഗങ്ങൾ കള്ളത്തരം ചെയ്യാൻ മടിച്ചതിനാൽ തീയിൽ വീണു മരിക്കട്ടെ എന്നു ശപിച്ചു. പിന്നീട് മാതൃശാപത്തെ ഭയന്ന് ചെറിയ ഒരു നാഗം ഈ കള്ളത്തരം ചെയ്തു അമ്മയെ സഹായിച്ചതിനാൽ ജരൽകാരുവിന്റെ പുത്രൻ നിങ്ങളെ ശാപത്തിൽ നിന്നും രക്ഷിക്കുമെന്നു ശാപമോക്ഷം നൽകിയിരുന്നു. ഈ ശാപമോക്ഷത്തിനാണ് അസ്തികൻ തക്ഷശിലയിലെ യാഗശാലയിൽ വന്നതും യാഗം അവസാനിപ്പിക്കാൻ കാരണമായതും.


</doc>
<doc id="158673" url="https://ml.wikipedia.org/wiki?curid=158673" title="വാവർ‌പള്ളി">
വാവർ‌പള്ളി

കോട്ടയം ജില്ലയിലെ എരുമേലിയിൽ സ്ഥിതി ചെയ്യുന്ന ഒരു മുസ്ലീം ആരാധനാലയമാണ് വാവർ‌പള്ളി. കോട്ടയം നഗരത്തിൽ നിന്നും 53 കിലോമീറ്റർ അകലെയായിട്ടാണ് വാവർ പള്ളി സ്ഥിതി ചെയ്യുന്നത്. നൈനാർ പള്ളി എന്നും ഇതിന് പേരുണ്ട്. ശ്രീ അയ്യപ്പന്റെ സ്വാമിയുടെ സുഹൃത്തായിരുന്നു വാവര്. മത സാഹോദര്യത്തിന്റെ പ്രതീകമായി ഇവിടെ ക്ഷേത്ര ദർശനം പോലെ തന്നെ പവിത്രമാണ് വാവര് പള്ളി ദർശനവും. ജാതി മതഭേദമന്യേ ആഘോഷങ്ങൾക്ക് ഇവിടുത്തെ ജനങ്ങൾ ഒത്തുകൂടുന്നു.

ഹരിഹര പുത്രനായ ശ്രീ മണികണ്ഠൻ അമ്മയുടെ രോഗം മാറ്റുവാൻ പുലിപ്പാൽ അന്വേഷിച്ചു ഇറങ്ങുകയും കാട്ടിലൂടെ നടന്നു എരുമേലിയിൽ എത്തുകയും അവിടെ വച്ച് തന്റെ അവതര ലകഷ്യമായ മഹിഷിയെ വധിക്കുകയും ചെയ്തു എന്നാണ് ഐതിഹ്യം. അയ്യപ്പൻ മഹിഷിയെ വധിച്ചതിന്റെ സ്മരണ പുതുക്കിയാണ് പേട്ടതുള്ളൽ എന്ന് ഐതിഹ്യം. എരുമേലി പേട്ട ക്ഷേത്രത്തിൽ നിന്നും പേട്ട ശാസ്താവിനെ തൊഴുതു അവിടെനിന്നും പേട്ടതുള്ളി വാവര് പള്ളിയിൽ എത്തി പ്രദക്ഷിണം വച്ച് വാവര് സ്വാമിയുടെ പ്രധിനിധിയിൽ നിന്നും പ്രസാദവും വാങ്ങി അവിടെ നിന്ന് പേട്ട തുള്ളി വലിയമ്പലത്തിൽ എത്തി പ്രദക്ഷിണം വച്ച് വഴിപാടുകൾ നടത്തിയതിനു ശേഷമേ പേട്ടതുള്ളൽ പൂർണമാകുന്നുള്ളു.


</doc>
<doc id="158674" url="https://ml.wikipedia.org/wiki?curid=158674" title="ഉദയഗിരി കോട്ട">
ഉദയഗിരി കോട്ട

ഇന്നത്തെ തമിഴ്‌നാട്ടിലെ കന്യാകുമാരി ജില്ലയിൽ , തിരുവനന്തപുരം-നാഗർകോവിൽ ദേശീയപാതയരികിലെ പുലിയൂർ കുറിച്ചിയിലെ ഒരു കോട്ടയാണു് ഉദയഗിരി കോട്ട. വേളിമലയുടെ ഒരുഭാഗവും കൂടി ഉൾക്കെള്ളുന്ന കോട്ട ഏകദേശം 90 ഏക്കർ സ്ഥലത്ത് വ്യാപിച്ചു കിടക്കുന്നു വേളിമലയുടെ 260 അടി ഉയരമുള്ള ഭാഗത്തു നിർമിച്ച കെട്ടിടംകൂടി ഉൾപ്പെടുന്നതിനാൽ, വലിയൊരു പ്രദേശം ഇവിടെ നിന്നും കാണാൻ സാധിക്കും. വനംവകുപ്പിനുകീഴിലെ ജൈവവൈവിധ്യ ഉദ്യാനം ഇന്നിവിടെ സ്ഥിതി ചെയ്യുന്നു. വിവിധതരം ചെറിയ പക്ഷിമൃഗാദികൾ ഈ സംരക്ഷിത പ്രദേശത്തു് കാണപ്പെടുന്നു.

തിരുവിതാംകൂറിന്റെ ആയുധപ്പുരയും സൈനികപരിശീലനകേന്ദ്രവുമായിരുന്ന ഉദയഗിരിക്കോട്ട. കോട്ടയ്ക്കുള്ളിൽ പലതരം യുദ്ധോപകരണങ്ങളുടെ അവശിഷ്ടങ്ങളുണ്ടു്. കോട്ടയിൽ ഡച്ച് മുദ്രകൾ പേറുന്ന ശവക്കല്ലറ, തിരുവിതാംകൂറിന്റെ സൈനിക ഉപദേഷ്ടാവായിരുന്ന ക്യാപ്റ്റൻ ഡിലിനോയുടേതാണ്.

വടുകരും തുലുക്കരും മറവരും ഒക്കെ വേണാടിനെ ആക്രമിച്ച് കൊള്ളയടിച്ചുകൊണ്ടിരുന്ന കാലത്ത് വേണാടു് രാജ്യത്തെ സംരക്ഷിക്കാൻ വേണ്ടി തിരുവിതാംകൂർ രാജാവു് വീര രവിവർമ്മയുടെ (എ.ഡി. 1595-1607) ഭരണകാലത്ത് നിർമ്മിച്ചതാണ് ഈ കോട്ട. ആദ്യം ചെളി കൊണ്ട് നിർമ്മിച്ചിരുന്ന കോട്ട പിന്നീട് മാർത്താണ്ഡ വർമ്മയുടെ (1729-1758) ഭരണകാലത്താണ് കല്ലുകൾ ഉപയോഗിച്ച് ഇന്നു കാണുന്ന രീതിയിൽ പണിതതു്. 

സുഗന്ധദ്രവ്യങ്ങൾ കരസ്ഥമാക്കാൻ, ഇന്ത്യയുടെ തെക്കേ അറ്റത്ത് ഒരു വ്യാപാരതുറമുഖം സ്ഥാപിക്കാൻ ഡച്ച് ഈസ്റ്റ് ഇൻഡ്യാ കമ്പനി തീരുമാനിച്ചു. തോക്കുകളും പീരങ്കികളും സഹിതം 1741ൽ കുളച്ചൽ തുറമുഖത്തു വന്നിറങ്ങിയ, ഡച്ച് ഈസ്റ്റ് ഇന്ത്യ കമ്പനിയുടെ ശ്രീലങ്കയിലെ സൈനിക എൻജിനിയറായിരുന്ന യുസ്റ്റേഷ്യസ് ബനഡിക്ട് ഡിലിനോയുടെ സംഘം കുളച്ചലിനും കോട്ടാറിനും ഇടയ്ക്കുള്ള പ്രദേശം കീഴടക്കി അവിടെ വ്യാപാരവും തുടങ്ങി. പിന്നീടു് മാർത്താണ്ഡ വർമ്മയുടെ കാലത്തു് തിരുവിതാംകൂറുമായുള്ള യുദ്ധത്തിൽ ഡിലിനോ പരാജയപ്പെടുകയും ഉദയഗിരിക്കോട്ടയിൽ അദ്ദേഹം തടവുകാരനാക്കപ്പെടുകയും ചെയ്തു. ഡച്ച് സൈന്യത്തിന്റെ എല്ലാ യുദ്ധോപകരണങ്ങളും തിരുവിതാംകൂർ സൈന്യം കരസ്ഥമാക്കി. ഇതോടെ ഇന്ത്യയിലെ ഡച്ച് ആധിപത്യം അവസാനിച്ചു.

തിരുവിതാംകൂർ സൈന്യത്തെ നവീകരിക്കാൻ ഡിലിനോ തയ്യാറായപ്പോൾ മാർത്താണ്ഡ വർമ്മ അദ്ദേഹത്തെ മോചിപ്പിക്കുകയും, അദ്ദേഹത്തിനും കുടും‌ബത്തിനും അനുയായികൾക്കുമായി കോട്ടയ്ക്കുള്ളിൽ തന്നെ ഒരു പള്ളി നിർമ്മിച്ചു കൊടുക്കുകയും ചെയ്തു. മാർത്താണ്ഡവർമ്മ അദ്ദേഹത്തെ തിരുവിതാംകൂറിന്റെ സൈനിക ഉപദേഷ്ടാവാക്കി. തിരുവിതാംകൂർ സൈന്യത്തെ ഡിലനോയ് യൂറോപ്യൻ രീതിയിൽ പരിശീലിപ്പിക്കുകയും ശക്തമാക്കുകയും ചെയ്തു. മാർത്താണ്ഡവർമ്മയുടെ ആവശ്യപ്രകാരം ഡിലനോയ് ഉദയഗിരിക്കോട്ട നവീകരിക്കുകയും അതിനുള്ളിൽ പീരങ്കിനിർമ്മാണകേന്ദ്രം സ്ഥാപിക്കുകയും ചെയ്തു. ക്രമേണ ഉദയഗിരിക്കോട്ട ദക്ഷിണേൻഡ്യയിലെ ശക്തമായ ഒരു സൈനികത്താവളമാക്കി മാറി. ഈ അധികബലം ആറ്റിങ്ങൽ, പന്തളം, ഇടപ്പള്ളി, തെക്കുംകൂർ, വടക്കുംകൂർ, കൊല്ലം, അമ്പലപ്പുഴ എന്നീ പ്രദേശങ്ങൾ കൂടി തിരുവിതാംകൂറിന് കീഴിലാക്കാൻ കരുത്തേകി.


</doc>
<doc id="158676" url="https://ml.wikipedia.org/wiki?curid=158676" title="ഇന്ത്യൻ മൂർഖൻ">
ഇന്ത്യൻ മൂർഖൻ

കരയിൽ ജീവിക്കുന്നവയിൽ ഏറ്റവും അപകടകാരിയായ പാമ്പുകളിൽ ഒന്നാണ് മൂർഖൻ. ഏഷ്യൻ-ആഫ്രിക്കൻ ഭൂഖണ്ഡത്തിലാണ് ഇവയെ കണ്ട് വരുന്നത്. ശരീരത്തിന്റെ മൂന്നിലൊരുഭാഗം മുകളിലേയ്ക്ക് പത്തി ഉയർത്തിപ്പിടിയ്ക്കാനുള്ള കഴിവുണ്ട്. പുല്ലാനി, വെമ്പാല, സർപ്പം, പത്തിക്കാരൻ, നല്ലോൻ പാമ്പ് എന്നീ പേരുകളിലും അറിയപ്പെടുന്നുണ്ട്. 

വലിയ വിഷപല്ലുകൾ ആണ് ഉള്ളത്. ആയതിനാൽ വളരെ ആഴത്തിൽ മുറിവേൽപ്പിക്കാൻ സാധിക്കും. മാത്രവുമല്ല ഇവ ഒരു ജീവി മരിക്കാൻ ആവശ്യമായ വിഷത്തിന്റെ അളവിനേക്കാൾ പത്തിരട്ടി കടിക്കുമ്പോൾ ശരീരത്തിൽ ഏൽപ്പിക്കാറുണ്ട്. ഇവ മറ്റുള്ള പാമ്പുകളേക്കാളും പെട്ടെന്ന് പ്രകോപിതരാകാറുണ്ട്. ശക്തമായ വിഷവീര്യമുള്ള പാമ്പാണ്‌ മൂർ‌ഖൻ. മൂർ‌ഖന്റെ മുട്ട വിരിഞ്ഞു പുറത്തു വരുന്ന കുഞ്ഞുങ്ങൾക്കു പോലും മാരകമായ വിഷമുണ്ട്. കൊത്താനും മിടുക്കനാണ്‌. മൂർഖന്റെ വിഷം നാഡികളെയാണ് ബാധിയ്ക്കുക. വിഷം ബാധിച്ചാൽ ശ്വാസതടസം അനുഭവപ്പെടും. മൂർഖൻ പാമ്പിൻ വിഷത്തിൽ നിന്ന് പല മരുന്നുകളും ഉണ്ടാക്കുന്നുണ്ട്.

ശരാശരി രണ്ട് മീറ്ററോളം നീളത്തിൽ വളരുന്ന ഇവയെ കാട്ടുപ്രദേശങ്ങളിലും പഴയ കെട്ടിടങ്ങൾക്കരികിലും കൃഷിയിടങ്ങളിലും കാണാറുണ്ട്. പല ജാതി മൂർഖൻമാരുണ്ടെങ്കിലും ഇന്ത്യയിൽ പ്രധാനമായും കാണപ്പെടുന്നത് കഴുത്തിന് പിന്നിൽ ഋ അടയാമുള്ളവയെയാണ്. സമുദ്രനിരപ്പിൽ നിന്നും 2000മീറ്റർ ഉയരത്തിൽ വരെ ഇവയെ കാണുന്നു. മഞ്ഞയോ തവിട്ടുകലർന്ന മഞ്ഞയോ ആണു നിറം. പത്തിയിലുള്ള കണ്ണടയാണ് മൂർഖനുള്ള ഒരു പ്രത്യേകത. ഏകദേശം അഞ്ചു മീറ്റർ നീളം വരെയുള്ള മൂർഖനുകൾ ഉണ്ട്. വെള്ളത്തിൽ നീന്താനും ഈ പാമ്പിന് വലിയ പ്രയാസമില്ല.

ഉഗ്രവിഷമുള്ള ഈ പാമ്പിന്റെ ആഹാരം എലി , തവള , പക്ഷികൾ, മറ്റു പാമ്പുകൾ എന്നിവയാണ്.രാത്രിയിലാണ് ഇവയുടെ ഇരതേടൽ. കേരളത്തിൽ നെല്ലിയാമ്പതി വനങ്ങളിലാണ് കൂടുതലായി കണ്ടുവരുന്നത്. 

മാളങ്ങളിലാണ് ഇവ മുട്ടയിടുക. ആൺപാമ്പും പെൺപാമ്പും മാറി മാറി അടയിരിയ്കും. മുട്ടവിരിഞ്ഞ ഇറങ്ങുന്ന മൂർഖൻകുഞ്ഞുങ്ങൾക്കും പ്രായപൂർത്തിയായ ഒരാളെ കൊല്ലാനുള്ള വിഷമുണ്ട്.



</doc>
<doc id="158683" url="https://ml.wikipedia.org/wiki?curid=158683" title="മുളമണ്ഡലി">
മുളമണ്ഡലി

ചോലമണ്ഡലിയുടെ അടുത്ത ബന്ധുവാണ് മുളമണ്ഡലി അഥവാ പച്ചമുളമണ്ഡലി . നല്ല തിളങ്ങുന്ന പച്ച നിറത്തിലുള്ള ശരീരവും കറുത്ത നിറത്തിലുള്ള പുള്ളികളും മറ്റു അടയാളങ്ങളുമാണ് ഈ പാമ്പിനെ തിരിച്ചറിയാൻ സഹായിക്കുന്നത്. ഇടുങ്ങിയ കഴുത്തും പരന്ന തലയും ഇതിന്റെ സവിശേഷതയാണ്. ചോലമണ്ഡലി യെ അപേക്ഷിച്ച് തലയിലെ ശല്കങ്ങൾ (scales) കൂടുതൽ വ്യക്തമാണ്. ശരാശരി മുക്കാൽ മീറ്ററോളം നീളമുണ്ടിവയ്ക്ക്. സാധാരണയായി കാട്ടുപ്രദേശങ്ങളിലാണ് കണ്ടുവരുന്നത്. മുളങ്കാടുകളിൽ താമസിക്കാൻ ഏറെ ഇഷ്ടമാണ്. ചെറു പക്ഷികളും എലികളും ഓന്തുകളുമാണ് പ്രധാന ഭക്ഷണം. പൊതുവെ ശാന്തസ്വഭാവക്കാരാണെങ്കിലും ശല്യപ്പെടുത്തിയാൽ ശരീരം വലച്ച് തല ഉയർത്തി വാൽ വിറപ്പിച്ച് ശക്തിയായി കടിയ്ക്കാൻ ശ്രമിക്കും. അത്ര വിഷമില്ലെങ്കിലും കടിയേറ്റാൽ ഒരാഴ്ചയോളം നല്ല പനിയും ഛർദിയും നീരും തുടങ്ങിയ ശാരീരികാസ്വസ്ഥ്യങ്ങൾ ഉണ്ടാവാറുണ്ട്. മഴക്കാലത്ത് കൂടുതലായി പുറത്ത് ഇവയെ കണ്ടുവരുന്നു.


</doc>
<doc id="158685" url="https://ml.wikipedia.org/wiki?curid=158685" title="വെണ്ണല">
വെണ്ണല

എറണാകുളം ജില്ലയിലെ കണയന്നൂർ താലൂക്കിലെ ഒരു സ്ഥലമാണ് വെണ്ണല. കൊച്ചി മഹാനഗരസഭയിലെ 42, 43 എന്നീ ഡിവിഷനുകൾ ഉൾപ്പെടുന്ന പ്രദേശമാണിതു്. 

2007ന് ശതാബ്ദി ആഘോഷിച്ച വെണ്ണല സർക്കാർ വിദ്യാലയമാണു് ഇവിടത്തെ പ്രധാന വിദ്യഭ്യാസസ്ഥാപനം. കേരളത്തിലെ പ്രമുഖ വ്യവസായസ്ഥാപനമായ വി-ഗാർഡിന്റെ പ്രധാന നിർമ്മാണശാലയും, കാര്യാലയവും ഇവിടെയാണു് സ്ഥിതിചെയ്യുന്നതു്.

പണ്ടു് കടൽ വെണ്ണലവരെ വ്യാപിച്ചിരുന്നവെന്നാണു് പറയുന്നതു്. നൂരയും പതയും നിറഞ്ഞ വെളുത്തഅലകളുള്ള പ്രദേശമായതിനാലാണു് വെണ്ണല എന്ന പേരു് ലഭിച്ചതെന്നാന്നു് പറയുന്നതു്. തീരദേശസ്വഭാവം കാട്ടുന്ന വെണ്ണലയുടെ തൊട്ടുകിഴക്കുള്ള പാലച്ചുവടിനു് ഇടനാടിന്റെ സ്വഭാവമാണു്. 


</doc>
<doc id="158686" url="https://ml.wikipedia.org/wiki?curid=158686" title="കനൽക്കാറ്റ്">
കനൽക്കാറ്റ്

സത്യൻ അന്തിക്കാട് സംവിധാനം ചെയ്ത് 1991-ൽ പുറത്തിറങ്ങിയ ഒരു മലയാളചലച്ചിത്രമാണ് കനൽക്കാറ്റ്. മമ്മൂട്ടി ആണ് ഈ ചിത്രത്തിലെ നത്ത് നാരായണൻ എന്ന കേന്ദ്രകഥാപാത്രത്തെ അവതരിപ്പിച്ചിരിക്കുന്നത്.



</doc>
<doc id="158688" url="https://ml.wikipedia.org/wiki?curid=158688" title="ചോലമണ്ഡലി">
ചോലമണ്ഡലി

നേർത്ത പച്ചനിറമുള്ള ഒരിനം പാമ്പാണ് ചോലമണ്ഡലി അഥവാ മലബാർ കുഴിമണ്ഡലി . കുഴിമണ്ഡലിയുടെ വിഭാഗത്തിൽ പെടുന്ന ഈ പാമ്പുകളെ കാട്ടരുവികളിലെ പാറക്കെട്ടുകൾക്കിടയിലാണ് കൂടുതലായും കണ്ടുവരുന്നത്. ഇവ തദ്ദേശീയ ഇനമാണ്. തെക്കേ ഇന്ത്യയിൽ മാത്രമേ ഈ പാമ്പുകൾ ഉള്ളൂ. നിറം മാറാനുള്ള കഴിവ് ചോലമണ്ഡലിയുടെ പ്രധാന സവിശേഷതയാണ്. പച്ചനിറമുള്ള ശരീരത്തിൽ തവിട്ട് അടയാളങ്ങളാണ് ഈ പാമ്പിന്റെ പ്രത്യേകത. എന്നാൽ ഇവയുടെ ശരീരത്തിലെ നിറം ഇടയ്ക്ക് വ്യത്യാസപ്പെടാനുണ്ട്. ത്രികോണാകൃതിയിൽ പരന്ന വലിയ തലയും മുന്നോട്ടുന്തിയ മൂക്കും ശരീരത്തിലെ പച്ചനിറവും ഈ പാമ്പിനെ തിരിച്ചറിയാൻ സഹായിക്കുന്നു. ഏതാണ്ട് മുക്കാൽ മീറ്ററാണ് ഇവയുടെ നീളം. വിഷമുണ്ടെങ്കിലും പൊതുവേ മാരകമല്ല. 


</doc>
<doc id="158693" url="https://ml.wikipedia.org/wiki?curid=158693" title="കൃഷ്ണപൂവ്">
കൃഷ്ണപൂവ്

വടക്കൻ കേരളത്തിൽ ഓണക്കാലത്തു് കണ്ടുവരുന്ന ഒരു പൂവാണു് കൃഷ്ണപൂവ്. നീലനിറമുള്ള ചെറിയ പൂവിനു് ഞെട്ടിന്റെ ഭാഗത്തു് വെള്ളനിറമാണു്. വയലിലും, പാറപ്പുറത്തും ധാരാളമായി കാണപ്പെടുന്ന ഒരിനം പുല്ലിലാണിതു് വിരിയുന്നതു്. ഓണപൂക്കളമൊരുക്കാൻ ഈ പൂക്കളുപയോഗിക്കാറുണ്ടു്


</doc>
<doc id="158701" url="https://ml.wikipedia.org/wiki?curid=158701" title="വിദ്യാസംഗ്രഹം">
വിദ്യാസംഗ്രഹം

മലയാളത്തിലെ ആദ്യത്തെ വിദ്യാഭ്യാസ പ്രസിദ്ധീകരണമാണ് വിദ്യാസംഗ്രഹം. ചർച്ച് മിഷൻ സൊസൈറ്റിയായിരുന്നു ഉടമസ്ഥർ. 1864-ൽ കോട്ടയം സി.എം. എസ്. കോളേജിൽ നിന്നാണ് ഇത് പ്രസിദ്ധീകരിച്ചു തുടങ്ങുന്നത്. ഇന്ത്യയിലെ തന്നെ ആദ്യത്തെ കോളേജ് മാസികയായിരുന്നു വിദ്യാസംഗ്രഹം. സി.എം.എസ്. കോളേജ് അദ്ധ്യാപകനും ജോർജ്ജ് മാത്തനും റിച്ചാർഡ് കോളിൻസുമായിരുന്നു ഇതിനു പിന്നിൽ പ്രവർത്തിച്ചിരുന്നവർ. 1867-ൽ വിദ്യാസംഗ്രഹം പ്രസിദ്ധീകരണം അവസാനിപ്പിച്ചു.


</doc>
<doc id="158704" url="https://ml.wikipedia.org/wiki?curid=158704" title="കേരളോപകാരി">
കേരളോപകാരി

ബാസൽ മിഷൻ സൊസൈറ്റി 1847-ൽ ആരംഭിച്ച ഒരു മലയാള മാസികയായിരുന്നു കേരളോപകാരി . ക്രിസ്തീയ സാഹിത്യം, ലേഖനങ്ങൾ, പഴഞ്ചൊല്ലുകൾ, നീതികഥകൾ, പാശ്ചാത്യസാഹിത്യം തുടങ്ങിയവയായിരുന്നു പ്രധാന ഉള്ളടക്കം.
കേരളോപകാരി അച്ചടിച്ചതും പ്രസിദ്ധപ്പെടുത്തിയതും മംഗലാപുരത്തുനിന്നാണെങ്കിലും അതിന്റെ എഡി​റ്റോറിയൽ ഓഫീസ് തലശ്ശേരിയിലായിരുന്നു. തലശ്ശേരി ഇല്ലിക്കുന്നിലെ ബാസൽ മിഷൻ ബംഗ്ളാവിൽനിന്ന് സി. മുള്ളർ എന്ന മിഷണറിയായിരുന്നു പത്രാധിപർ.

ബ്രിട്ടീഷ് ചരിത്രം, ഈജിപ്ത് ചരിത്രം എന്നിവ മലയാളത്തിൽ ആദ്യമായി അച്ചടിച്ചുവന്നത് കേരളോപകാരിയിലാണ്. മലയാളത്തിലെ ആദ്യ ആത്മകഥയായ ജേക്കബ്‌ രാമവർമന്റെ ഒരു സ്വദേശി പ്രബോധകന്റെ ജീവിതകഥ പ്രസിദ്ധപ്പെടുത്തിയത് കേരളോപകരിയിൽ ആയിരുന്നു.
1874 ​മേയ് മാസത്തിൽ തുടങ്ങി 20 ലക്കങ്ങൾ മുടക്കം കൂടാതെ പുറത്തിറങ്ങിയ കേരളോപകാരി നിർത്തേണ്ടിവന്നത് മതപരമായ ഒരു വിവാദവുമായി ബന്ധപ്പെട്ടാണ്.

[[വർഗ്ഗം:പ്രസിദ്ധീകരണം നിലച്ച മലയാളപത്രങ്ങൾ

Published: Sep 7, 2017, 12:40 AM IST

നിർത്തേണ്ടിവന്നത് മതപരമായ ഒരു വിവാദവുമായി ബന്ധപ്പെട്ടാണ്. പൊതുവാർത്തയ്ക്ക് പ്രാധാന്യം
നൽകിയെന്നതാണ് ഈ പത്രത്തിന്റെ പ്രസക്തി. വാർത്ത എങ്ങനെ ഏറ്റവും ചുരുക്കി
അവതരിപ്പിക്കാമെന്നതിനും വാർത്തകളെ സാമൂഹികപ്രതിബദ്ധതയോടെ എങ്ങനെ തിരഞ്ഞെടുക്കാമെന്നതിനും
സാധാരണക്കാരന്റെ ഭാഷയിൽ എങ്ങനെ ആവിഷ്കരിക്കാമെന്നതിനും മികച്ച നിരവധി ഉദാഹരണങ്ങൾ
കേരളോപകാരിയിൽ കണ്ടെത്താനാകും.
അല്ലാത്തവരുമായ നാട്ടുകാർക്കുവേണ്ടി ഒരു സംഗ്രഹപത്രം വേണമെന്നുള്ള കാലങ്ങളായുള്ള ആഗ്രഹമാണ്
യാഥാർഥ്യമാകുന്നതെന്ന് ആദ്യലക്കത്തിന്റെ ആമുഖത്തിൽ വ്യക്തമാക്കി. 'അങ്ങനെയുള്ള പത്രത്തിൽ വേദം,
ധർമം, ഭൂമിശാസ്ത്രം, ഗണിതശാസ്ത്രം, ലോകചരിത്രം ആദിയായ വിദ്യകളെക്കൊണ്ടും അന്നന്നുണ്ടാകുന്ന
ലോകവർത്തമാനം കൊണ്ടും ഓരോ പ്രകരണം അടങ്ങിയിരിക്കേണം' എന്നാണ് പത്രത്തിന്റെ
ആദ്യലക്കത്തിന്റെ ആമുഖത്തിൽ ലക്ഷ്യസൂചകമായി വ്യക്തമാക്കുന്നത്. 
രത്നച്ചുരുക്കവും- ഇതായിരുന്നു കേരളോപകാരിയുടെ ഉള്ളടക്കം. മികച്ച ചിത്രങ്ങൾ സഹിതമാണ്
ലേഖനങ്ങൾ മാസികയിൽ ചേർത്തത്. ആദ്യലക്കത്തിൽ അച്ചടിയന്ത്രം കണ്ടുപിടിച്ച
ഗുട്ടൻബർഗിനെപ്പറ്റിയായിരുന്നു സചിത്രലേഖനം. 'രാത്രികാലത്ത് നക്ഷത്രജാലം മിന്നുന്നതുപോലെ, ഈ
പുസ്തകങ്ങൾ ഇരുട്ടുള്ള സ്ഥലങ്ങളിൽ പ്രകാശിച്ചു, നീതിസൂര്യൻ ഉദിക്കുവോളം വെളിച്ചം കൊടുക്കുന്നു' -
എന്ന് പുസ്തകമാഹാത്മ്യം വ്യക്തമാക്കുന്നു.
അച്ചടിച്ചുവന്നത് കേരളോപകാരിയിലാണ്. മലയാളത്തിലെ ആദ്യ ആത്മകഥയായ ജേക്കബ്‌ രാമവർമന്റെ ഒരു
സ്വദേശി പ്രബോധകന്റെ ജീവിതകഥ പ്രസിദ്ധപ്പെടുത്തിയതും കേരളോപകരായിൽത്തന്നെ. ആ പത്രത്തിൽ
വന്ന ചില വാർത്തകൾ നോക്കുക- എല്ലാ ഗുളികരൂപത്തിൽ- മലയാളം- കണ്ണൂർ-തലശ്ശേരികൾക്ക് ഇടയിൽ
കൂടക്കടവ് പാലം പുതുതായി കെട്ടുവാൻ സർക്കാർ കല്പിച്ചിരിക്കുന്നു.
തൽക്കാലം കെട്ടുവാൻ സർക്കാർ കല്പിച്ചിരിക്കുന്നു.
സ്ഥലനാമങ്ങൾ, അന്നത്തെ മനോഹരമായ പദകോശം എന്നിവയെല്ലാംകൊണ്ട് ശ്രദ്ധേയമാണ്‌ പത്രം

</doc>
<doc id="158705" url="https://ml.wikipedia.org/wiki?curid=158705" title="മുഴമൂക്കൻ കുഴിമണ്ഡലി">
മുഴമൂക്കൻ കുഴിമണ്ഡലി

അണലികളിൽ ഏറ്റവും ഉപദ്രവകാരിയായ ഒരിനമാണ് മുഴമൂക്കൻ കുഴിമണ്ഡലി - പാറമണ്ഡലി - ചട്ടിത്തലയൻ - ഹംപ്‌നോസ് പിറ്റ് വെപ്പർ. കാട്ടുപ്രദേശങ്ങളിൽ കാണപ്പെടുന്ന ഇവയ്ക്ക് ഉന്തിയ മൂക്കുള്ളതുകൊണ്ടാണ് മുഴമൂക്കൻ കുഴിമണ്ഡലി എന്ന് വിളിയ്ക്കുന്നത്. ചുരുട്ട എന്നും പ്രാദേശികമായി ഇതിനെ വിളിയ്ക്കുന്നു. പരന്ന തലയും തടിച്ച് നീളം കുറഞ്ഞ ശരീരവും ഇവയെ വേഗം തിരിച്ചറിയാൻ സഹായിക്കും. ശരാശരി അര മീറ്ററോളം മാത്രമേ നീളം കാണൂ. മിക്കപ്പോഴും വലിയ മരങ്ങളുടെ ചുവട്ടിലും പാറക്കെട്ടുകൾക്കരികിലും ഒളിച്ചിരിക്കുകയാണ് പതിവ്. തവള, ഓന്ത്, ചെറു പക്ഷികൾ എന്നിവയാണ് പ്രധാന ഭക്ഷണം. വിഷപ്പാമ്പുകളാണെങ്കിലും ഇവയുടെ വിഷം അത്ര മാരകമല്ല. തേയിലത്തോട്ടങ്ങളിൽ ഒളിച്ചിരിക്കുന്ന ഈ പാമ്പ് തേയില നുള്ളുന്നവർക്ക് ഭീഷണിയാണ്. പ്രസവിക്കുന്ന ഇനത്തിൽപ്പെട്ടവയാണ് കുഴിമണ്ഡലികൾ.


</doc>
<doc id="158710" url="https://ml.wikipedia.org/wiki?curid=158710" title="ഇത്തിത്താനം ഇളങ്കാവ് ദേവിക്ഷേത്രം">
ഇത്തിത്താനം ഇളങ്കാവ് ദേവിക്ഷേത്രം

കേരളത്തിൽ കോട്ടയം ജില്ലയിലെ ചങ്ങനാശ്ശേരിയ്ക്കടുത്ത് ഇത്തിത്താനത്ത് സ്ഥിതിചെയ്യുന്ന പുരാതന ദേവിക്ഷേത്രമാണ് ഇത്തിത്താനം ഇളങ്കാവ് ദേവിക്ഷേത്രം. പ്രധാന പ്രതിഷ്ഠ ഭദ്രകാളി സങ്കല്പമാണ്. മദ്ധ്യകേരളത്തിലെ പ്രധാന ദേവീക്ഷേത്രങ്ങളിൽ ഒന്നാണ് ഇത്തിത്താനം ഇളങ്കാവ് ദേവീക്ഷേത്രം. ക്ഷേത്രത്തിലെ പത്താമുദയം ആഘോഷവും, ഗജമേളയും (ഇത്തിത്താനം ഗജമേള) ക്ഷേത്രത്തിലെ പ്രധാന ആഘോഷങ്ങളാണ്. ഏറ്റവും ലക്ഷണമൊത്ത ഗജവീരനു നൽകുന്ന ഗജരാജരത്നം ബഹുമതി ഈ ക്ഷേത്രത്തിൽ വെച്ചാണ് നടത്താറുള്ളത്.

ഇത്തിത്താനം ദേശത്തു താമസിച്ചിരുന്ന വെള്ളാപ്പള്ളി പണിക്കർ കൊടുങ്ങല്ലൂർ ഭഗവതിയുടെ ഭക്താനായിരുന്നു. ഏകദേശം 500 വർഷങ്ങൾക്കു മുൻപ് ഇത്തിത്താനം ദേശത്തു താമസിച്ചിരുന്ന വെള്ളാപ്പള്ളി പണിക്കർ കൊടുങ്ങല്ലൂർ ക്ഷേത്രത്തിൽ ദർശനത്തിനു പോകുകയും, അദ്ദെഹത്തിന്റെ തിരിച്ചു വരവിൽ കൊടുങ്ങല്ലൂർ ഭഗവതിയുടെ സാന്നിധ്യം തന്റെ ഓലക്കുടയിൽ കാണുകയും ചെയ്തു. ഈ ഓലക്കുട അമ്പലക്കോടി എന്ന സ്ഥലത്തു വെക്കുകയും അവിടെ ദേവീസാന്നിധ്യം മനസ്സിലാക്കി ദേവിയെ കുടിയിരുത്തി. അതിനു വർഷങ്ങൾക്കുശേഷം ഇളങ്കാവിലേക്ക് മാറ്റി പ്രതിഷ്ഠിച്ചു ക്ഷേത്രം പണിതു. ക്ഷേത്രത്തിന്റെ ഉല്പത്തിയുമായി ബന്ധപ്പെട്ട് വെള്ളാപ്പള്ളി പണിക്കർ കുടുംബത്തിനു പ്രത്യേക അവകാശം ഇപ്പോഴും നിലനിൽക്കുന്നു. ക്ഷേത്രത്തിന്റെ മൂലസ്ഥാനം ഇപ്പോഴുള്ള ക്ഷേത്രത്തിൽ നിന്ന് ഏകദേശം അരക്കിലോമീറ്റർ പടിഞ്ഞാറു മാറി സ്ഥിതിചെയ്യുന്ന അമ്പലക്കോടിയിലാണ്.



മേടമാസത്തിൽ വിഷുവിനു (മേടം ഒന്ന്) കൊടിയേറി പത്തു ദിവസം നീണ്ടു നിൽക്കുന്ന ഉത്സവം പത്താമുദയം നാളിൽ ആറാട്ടോടുകൂടി സമാപിക്കുന്നു. ഒൻപതാം ദിവസത്തെ ഗജമേള, പ്രാചീന ക്ഷേത്രകലകളായ അർജ്ജുന നൃത്തം, വേലകളി, പുലവൃത്തംകളി, ഉത്സവാചാരങ്ങളായ കാഴ്ചശീവേലി, ശ്രീഭൂതബലി, വിളക്ക് തുടങ്ങീയവ തിരുവുത്സവത്തിന് മാറ്റുകൂട്ടുന്നു. ചാലച്ചിറയിലെ ആറാട്ട് കുളത്തിലാണ് ദേവിയുടെ ആറാട്ട് നടത്തുന്നത്. ഉത്സവനാളിൽ മാത്രമുള്ള ഇളങ്കാവിലമ്മയുടെ ചിറവംമുട്ടംക്ഷേത്രത്തിലേക്കുള്ള എഴുന്നള്ളത്ത് ഭക്തി നിർഭരമാണ്.


ഏറ്റവും ലക്ഷണമൊത്ത ഗജവീരന് സൂര്യകാലടി മഹാഗണപതി ക്ഷേത്രം വക ഗജരാജരക്തം ബഹുമതി നൽകി ആദരിക്കുന്നു. 2006 മുതലാണ് ഇത് ക്ഷേത്രത്തിൽ നടത്തിവരുന്നത്. മദ്ധ്യ കേരളത്തിലെ പ്രധാന ഗജമേളയാണ് ഇത്തിത്താനം ഗജമേള. ക്രി.വർഷം 2000- മുതലാണ് ക്ഷേത്രത്തിൽ ഗജമേള ആരംഭിച്ചത്. നെറ്റിപ്പട്ടം തുടങ്ങീയ ആടയാഭരണങ്ങളില്ലാതെ ആനകളെ അണിനിരത്തുന്ന ഗജമേളയെന്ന പ്രത്യേതയും ഇതിനുണ്ട്. ഒൻപതാം ഉത്സവത്തിനാണ് ഗജമേള നടത്തുന്നത്. ഗജസ്നേഹികളെ ആഘർഷിക്കുന്ന ഗജസംഗമം കാണാൻ നിരവധി ആൾക്കാർ ക്ഷേത്രത്തിൽ എത്താറുണ്ട്. ഗജരത്നം കിട്ടിയ ആനയാണ് അന്നത്തെ കാഴ്ചശ്രീബലിക്കും ശ്രീഭൂതബലിക്കും വിളക്കിനും എഴുന്നള്ളിക്കുന്നത്.


എം.സി. റോഡിൽ തുരുത്തി ജംഗ്ഷനിൽ നിന്നും ഇത്തിത്താനം റോഡിലൂടെ 2 കി.മി. കിഴക്കുമാറി സഞ്ചരിച്ചാൽ ക്ഷേത്രത്തിൽ എത്തിചേരാം. ചങ്ങനാശ്ശേരി - കോട്ടയം (ചെത്തിപ്പുഴ/മാളികക്കടവ് റൂട്ടിൽ) റീഡിൽ ചാലച്ചിറ ജംഗ്ഷനിൽ നിന്നും 2 കി.മി. പടിഞ്ഞാറ് തുരുത്തി റോഡിലൂടെ സഞ്ചരിച്ചും ക്ഷേത്രത്തിൽ എത്തിചേരാം.



</doc>
<doc id="158712" url="https://ml.wikipedia.org/wiki?curid=158712" title="ദിനോഫെലിസ്">
ദിനോഫെലിസ്

മിടൈൽഉറിണി എന്ന ജാതിൽ പെട്ട ഒരു വാൾപല്ലൻ പൂച്ച ആണ് ദിനോഫെലിസ്. മൺ മറഞ്ഞു പോയ ഇവ ഏകദേശം മുതൽ ദശലക്ഷം വർഷം മുൻപ് ആണ് ജിവിചിരുനത് . ഇവയുടെ ഫോസ്സിൽ യൂറോപ്പ്, ഏഷ്യ, ആഫ്രിക്ക, വടക്കേ അമേരിക്ക എന്നിവിടങ്ങളിൽ നിന്നും കിട്ടിയിട്ടുണ്ട്. 

ഒരു ജാഗ്വാറിന്റെ അത്ര മാത്രം വലിപ്പം ഉള്ള ഒരു വാൾപല്ലൻ പൂച്ച ആയിരുന്നു ഇവ. എന്നാൽ ഇവയുടെ മുൻ കാലുകൾ ഇന്നുള്ള മറ്റു മർജ്ജാരന്മാരെക്കാളും ശക്തി ഏറിയവ ആയിരുന്നു .

മാമോത്ത് കുട്ടികൾ , മസ്ടോഡോൺ , ഹോമിനിഡ് എന്നിവ ഇവയുടെ ആഹാരത്തിൽ പെടുന്ന ജീവികൾ ആയിരുന്നു.



</doc>
<doc id="158715" url="https://ml.wikipedia.org/wiki?curid=158715" title="പവിഴപ്പാമ്പ്">
പവിഴപ്പാമ്പ്

ലോകത്ത് ആകെ 77 ഇനങ്ങളാണ് ഉള്ളത്. അതിൽ അഞ്ചിനം ഭാരതത്തിൽ കാണുന്നു. അതിൽ എഴുത്താണി മൂർഖൻ, ഇരുളൻ പവിഴപ്പാമ്പ്, എഴുത്താണി വളയൻ എന്നീ മൂന്നിനങ്ങൾ കേരളത്തിൽ കാണപ്പെടുന്നു. 

അരമീറ്ററോളം മാത്രം നീളമുള്ള നീണ്ട ചെറിയ ഇനം വിഷപ്പാമ്പാണ് പവിഴപ്പാമ്പ് (Slender Coral Snake). തവിട്ടുനിറത്തിലുള്ള ശരീരവും കറുത്ത തലയും വാലിന്റെ അറ്റത്തുള്ള കറുത്ത വളയവും വാലിനടിയിലുള്ള പിങ്ക് നിറവും പവിഴപ്പാമ്പിനെ തിരിച്ചറിയാൻ സഹായിക്കുന്ന അടയാളങ്ങളാണ്. കാട്ടുപ്രദേശങ്ങളിലും നാട്ടിൻപുറങ്ങളിലും ജീവിയ്ക്കാൻ ഇവയ്ക്ക് പ്രയാസമില്ല. എണ്ണത്തിൽ കുറവായതിനാൽ കുറവ് മാത്രമേ ഇവയെ പുറമേയ്ക്ക് കാണുകയുള്ളൂ. ഇളകിയ മണ്ണിനടിയിലോ ചപ്പുചവറുകൾക്കിടയിലോ ഒളിച്ചിരിക്കാനാണ് ഇവയ്ക്ക് കൂടുതൽ താല്പര്യം. ഈ പാമ്പിനെ ഉപദ്രവിച്ചാൽ വാലിന്റെ അറ്റത്തുള്ള പിങ്ക് നിറം കാട്ടി പേടിപ്പിയ്ക്കാൻ ശ്രമിക്കാറുണ്ട്. അപകടം കണ്ടാൽ മിക്കപ്പോഴും ഇഴഞ്ഞ് രക്ഷപ്പെടുകയാണ് ഇവയുടെ പതിവ്. വിഷമുണ്ടെങ്കിലും അപൂർവ്വമായേ ഇവ കടിയ്ക്കാറുള്ളൂ.

Species in this genus are:

"Nota bene": A binomial authority in parentheses indicates that the species was originally described in a different genus.

Species in this genus are:

Species in this genus are:


</doc>
<doc id="158716" url="https://ml.wikipedia.org/wiki?curid=158716" title="എം.ഒ.എച്ച്. ഫാറൂഖ്">
എം.ഒ.എച്ച്. ഫാറൂഖ്

കേരളത്തിന്റെ പത്തൊൻപതാമത് ഗവർണറായിരുന്നു എം.ഒ.എച്ച്. ഫാറൂഖ് എന്ന എം.ഒ. ഹസൻ ഫാറൂഖ് മരിക്കാർ (6 സെപ്റ്റംബർ 1937 - 26 ജനുവരി 2012 ), കാരിക്കൽ, പുതുച്ചേരി). ഇന്ത്യയിലെ ഏറ്റവും കുറഞ്ഞ പ്രായത്തിൽ മുഖ്യമന്ത്രിയായ വ്യക്തിയും ഇദ്ദേഹമായിരുന്നു. 29 ആം വയസ്സിലാണ് ഇദ്ദേഹം ആദ്യമായി മുഖ്യമന്ത്രിയായത്. 1967, 1969, 1974 എന്നീ വർഷങ്ങളിൽ മൂന്നു തവണ ഇദ്ദേഹം പുതുച്ചേരിയുടെ മുഖ്യമന്ത്രിസ്ഥാനം വഹിച്ചിരുന്നത്. 1991, 1996, 1999 എന്നീ വർഷങ്ങളിൽ ഫാറൂഖ് മൂന്നുതവണ പോണ്ടിച്ചേരി ലോക്‌സഭാ മണ്ഡലത്തിൽ നിന്ന് എം.പി. യായിരുന്നു. കേന്ദ്രവ്യോമയാന, ടൂറിസം സഹമന്ത്രിയായി പ്രവർത്തിച്ചിരുന്നു. സൗദി അറേബ്യയിലെ ഇന്ത്യൻ അംബാസഡറായി 2004 - ൽ ഇദ്ദേഹം നിയമിതനായി. 2010 മുതൽ 2011 വരെ ഇദ്ദേഹം ജാർഖണ്ഡിന്റെ ഗവർണ്ണറായിരുന്നു. ഝാർഖണ്ഡിൽ ഗവർണറായിരിക്കെയാണ് കേരള ഗവർണറായി നിയമിതനായത്. 2011 ആഗസ്റ്റ് 25-നാണ് ചുമതലയേറ്റത്. ഗവർണർ പദവിയിൽ തുടരവേ 2012 ജനുവരി 26-ന് വൃക്കരോഗം മൂർച്ചിച്ച് ചെന്നൈ അപ്പോളോ ആശുപത്രിയിൽ വച്ച് ഇദ്ദേഹം അന്തരിച്ചു. 74 വയസ്സായിരുന്നു ഇദ്ദേഹത്തിന്. ഒരുമാസത്തിലധികം അപ്പോളോയിൽ ചികിത്സയിലായിരുന്ന ഇദ്ദേഹത്തിന്റെ ആരോഗ്യസ്ഥിതി അനുദിനം വഷളായിക്കൊണ്ടിരിക്കുന്ന സാഹചര്യത്തിൽ കർണാടക ഗവർണർ എച്ച്.ആർ. ഭരദ്വാജിന് കേരളത്തിന്റെ അധികച്ചുമതല നൽകിയിരുന്നു. ഇദ്ദേഹത്തിന്റെ അസാന്നിദ്ധ്യത്തിൽ അന്നത്തെ മുഖ്യമന്ത്രി ഉമ്മൻ ചാണ്ടിയാണ് റിപ്പബ്ലിക് ദിനത്തിൽ പതാകയുയർത്തിയത്. മൃതദേഹം പുതുച്ചേരിയിലെ ജുമാ മസ്ജിദിൽ പൂർണ ഔദ്യോഗിക ബഹുമതികളോടെ സംസ്കരിച്ചു. ഗവർണർ പദവിയിലിരിക്കേ അന്തരിക്കുന്ന രണ്ടാമത്തെയാളായിരുന്നു ഫാറൂഖ്. 2004-ൽ അന്തരിച്ച സിക്കന്ദർ ഭക്തായിരുന്നു ആദ്യത്തെയാൾ. ഏറ്റവും കുറച്ചുകാലം ഗവർണറായിരുന്നതും ഫാറൂഖ് തന്നെ. 


</doc>
<doc id="158718" url="https://ml.wikipedia.org/wiki?curid=158718" title="ഗവൺമെന്റ്">
ഗവൺമെന്റ്

ഒരു രാഷ്ട്രത്തിൽ അല്ലെങ്കിൽ ഒരു പ്രദേശത്ത്, അതതു സമയത്ത് ഭരണ സംവിധാനം നിയന്ത്രിക്കുന്ന, അധികാരം കൈയ്യാളുന്ന, ഭരണാധികാരികളും ഉദ്യോഗസ്ഥവൃന്ദവും, നിയമനിർമ്മാണ വിഭാഗവും, തർക്കപരിഹാരവിഭാഗവും മറ്റും ഉൾപ്പെടുന്ന ഭരണനിർവ്വഹണ സംവിധാനം അഥവാ വിഭാഗത്തെയാണ് പൊതുവേ സർക്കാർ എന്ന് വ്യവച്ഛേദിക്കുന്നത്. ഒരു രാഷ്ട്രത്തിലെ കീഴ്വഴക്കങ്ങളും, സ്ഥാപനങ്ങളും, നിയമങ്ങളും വഴി അവിടുത്തെ പൊതുനയം രൂപപ്പെടുത്തുകയും നടപ്പാക്കുകയും അതുവഴി രാഷ്ട്രീയ - കാര്യനിർവഹണ - പരമാധികാരങ്ങൾ പ്രയോഗിക്കുകയും ചെയ്യുന്ന ഒരു സംഘം ആളുകളെയാണ് സർക്കാറിനെ പ്രതിനിധീകരിക്കുന്നത്. പ്രത്യേകവും പൊതുവായതുമായ വിഷയങ്ങളിൽ സമഗ്രമായ കാഴ്ചപ്പാടോടെ, പൊതുവായ ലക്ഷ്യപ്രാപ്തിക്കായി വിവധ വകുപ്പുകളുടെ പരിധിക്കുള്ളിൽ നിന്നും പ്രവർത്തിക്കുന്ന പൊതു സേവനവിഭാഗങ്ങളെ പൊതുവായി സർക്കാറിന്റെ എന്ന് വിശേഷിപ്പിക്കാം. നയരൂപീകരണത്തിലും, അവനടപ്പാക്കാനാവശ്യമായ പരിപാടികളുടെ നടത്തിപ്പിലും ആവശ്യമായ സേവന ലഭ്യത നൽകുകയാണ് സർക്കാറിന്റെ പ്രധാന പ്രവർത്തനമേഖല. രാഷ്ട്രീയ നയരൂപീകരണത്തിൽ പങ്കാളികളാകുന്ന ഒരു വിഭാഗം ആളുകളുടെ കൂട്ടമായ മാറിമാറി വരാവുന്ന സർക്കകാറുകളാണ് ആധുനിക രാഷ്ട്രത്തെ നയിക്കുന്നത്.

പേർഷ്യ ഭാഷയിൽ നിന്നുമാണ് മലയാളത്തിൽ സർക്കാർ എന്ന പദം ഉരുത്തിരിഞ്ഞുവന്നത്.


</doc>
<doc id="158719" url="https://ml.wikipedia.org/wiki?curid=158719" title="സത്യനാദകാഹളം">
സത്യനാദകാഹളം

1876-ൽ പ്രസിദ്ധീകരണമാരംഭിച്ച കത്തോലിക്കാ പ്രസിദ്ധീകരണമാണ് സത്യനാദ കാഹളം. എറണാകുളം ജില്ലയിലെ കൂനമ്മാവിൽ നിന്നാണ് ഇത് അച്ചടിച്ചിരുന്നത്. തുടക്കത്തിൽ ദ്വൈവാരികയായി പ്രസിദ്ധീകരിച്ചിരുന്ന "സത്യനാദകാഹളം" 1900-മുതൽ മാസത്തിൽ മൂന്ന് വീതവും പിന്നീട് ആഴ്ചയിൽ ഒന്ന് എന്ന രീതിയിലുമായിരുന്നു പ്രസിദ്ധീകരിച്ചിരുന്നത്. കൂനമ്മാവിൽ നിന്ന് ആസ്ഥാനം ആദ്യം വരാപ്പുഴയിലേക്കും അതുകഴിഞ്ഞ് എറണാകുളത്തേക്കും മാറ്റുകയുണ്ടായി.

കൊച്ചിയിൽ നിന്നു പ്രസിദ്ധീകരിച്ചിരുന്ന പശ്ചിമതാരക എന്ന പത്രത്തിൽ പ്രൊട്ടസ്റ്റന്റുകാരനായ കല്ലൂർ ഉമ്മൻ ഫിലിപ്പോസ് ആശാൻ കത്തോലിക്ക സഭയെയും മാർപാപ്പായെയും നിർദയം വിമർശിക്കുന്ന ലേഖനങ്ങൾ തുടർച്ചയായി എഴുതിവന്നു. ഇതിനെ ഖണ്ഡിക്കുന്നതിനായാണ് പ്രധാനമായും സത്യനാദകാഹളം പ്രസിദ്ധീകരണമാരംഭിച്ചത്. 

16 പേജുകളിലായി പ്രസിദ്ധീകരിച്ചിരുന്ന സത്യനാദ കാഹളത്തിൽ വിവിധ വിഷയങ്ങളിലുള്ള കോളങ്ങൾ, വിദേശ വാർത്തകൾ, പ്രാദേശിക വാർത്തകൾ, കോടതി നടപടികൾ തുടങ്ങിയയെല്ലാം ഉൾപ്പെടുത്തിയിരുന്നു. 1926-ൽ "സത്യനാദം" എന്ന് പുനർനാമകരണം ചെയ്തു. 1970-ൽ കൊച്ചിയിൽ നിന്നും പ്രസിദ്ധീകരിച്ചിരുന്ന കേരളാ ടൈംസുമായി ലയിച്ചു. അതിനുശേഷം കേരളടൈംസിന്റെ സൺഡേ എഡിഷനായി പ്രസിദ്ധീകരിച്ചുപോന്നു. 1999-ൽ കേരളാ ടൈംസ് സാമ്പത്തിക പ്രതിസന്ധി മൂലം നിർത്തിയതോടുകൂടി ഒന്നേകാൽ നൂറ്റാണ്ട് പഴക്കമുണ്ടായിരുന്ന ഈ പ്രസിദ്ധീകരണം ഇല്ലാതായി.


</doc>
<doc id="158723" url="https://ml.wikipedia.org/wiki?curid=158723" title="വക്കം പുരുഷോത്തമൻ">
വക്കം പുരുഷോത്തമൻ

കേരളത്തിലെ മുൻ മന്ത്രിയും മുൻ മിസോറാം ഗവർണ്ണറുമാണ് വക്കം പുരുഷോത്തമൻ. 1993 മുതൽ ആൻഡമാൻ നിക്കോബാറിലെ ലഫ്റ്റനന്റ് ഗവർണറായിരുന്നു. കേരള നിയമസഭാ സ്പീക്കറായി രണ്ടു തവണ തിരഞ്ഞെടുക്കപ്പെട്ടു. ആദ്യ ഉമ്മൻ ചാണ്ടി മന്ത്രിസഭയിലും ഇദ്ദേഹം അംഗമായിരുന്നു. അഞ്ചുതവണ എം.എൽ.എ.യും രണ്ടുതവണ എം.പി.യുമായി തിരഞ്ഞെടുക്കപ്പെട്ടിട്ടുണ്ട്.

1970, 1977, 1980 വർഷങ്ങളിൽ ഇദ്ദേഹം കേരള നിയമസഭയിലേക്ക് തിരഞ്ഞെടുക്കപ്പെട്ടു. 1971 സെപ്റ്റംബർ മുതൽ സി. അച്യുതമേനോൻ മന്ത്രിസഭയിൽ കൃഷി, തൊഴിൽ വകുപ്പ് മന്ത്രിയായിരുന്നു. 1981 - ൽ ഇ.കെ. നായനാർ മന്ത്രിസഭയിൽ ആരോഗ്യം, ടൂറിസം വകുപ്പു മന്ത്രിയുമായിരുന്നു. 1982 മുതൽ 1984 വരെ സ്പീക്കറായി പ്രവർത്തിച്ചു. 1984 - 1989, വരെയും 1989 – 1991 വരെയും ലോക്‌സഭാ മെമ്പറായിരുന്നു.

മിസോറാം ഗവർണറായിരുന്ന വക്കം പുരുഷോത്തമനെ 2014 ജൂലൈ മാസം കേന്ദ്ര സർക്കാർ നാഗാലാൻഡിലേക്ക് സ്ഥലം മാറ്റിയെങ്കിലും അദ്ദേഹം പദവി രാജിവക്കുകയാണുണ്ടായത്.


</doc>
<doc id="158725" url="https://ml.wikipedia.org/wiki?curid=158725" title="ബ്യൂറോ ഓഫ് എനർജി എഫിഷ്യൻസി">
ബ്യൂറോ ഓഫ് എനർജി എഫിഷ്യൻസി

ഭാരതസർക്കാറിന്റെ ഊർജ്ജവകുപ്പിന്റെ കീഴിലുള്ള ഒരു സ്വയംഭരണസ്ഥാപനമാണ് ബ്യൂറോ ഓഫ് എനർജി എഫിഷ്യൻസി. ഊർജ്ജസംരക്ഷണം, കാര്യക്ഷമമായ ഊർജ്ജോപയോഗം എന്നിവയുടെ പ്രോൽസാഹനമാണ് ഈ സ്ഥാപനത്തിന്റെ ലക്ഷ്യം. 2001-ലെ ഊർജ്ജസംരക്ഷണനിയമത്തിൽ വിഭാവനം ചെയ്തപ്രകാരം, 2002 മാർച്ച് മാസത്തിലാണ് ഈ ഏജൻസി രൂപീകരിച്ചത്. കാര്യക്ഷമമായ ഊർജ്ജോപയോഗത്തിന്റെ അടിസ്ഥാനത്തിൽ ഉപകരണങ്ങൾക്ക് നക്ഷത്രവില (സ്റ്റാർ റേറ്റിങ്) നൽകി തരംതിരിക്കുന്നത് ഈ ഏജൻസിയുടെ ശ്രദ്ധേയമായ കർമ്മപരിപാടികളിലൊന്നാണ്.


</doc>
<doc id="158728" url="https://ml.wikipedia.org/wiki?curid=158728" title="ഐറീൻ ചുഴലിക്കൊടുങ്കാറ്റ് 2011">
ഐറീൻ ചുഴലിക്കൊടുങ്കാറ്റ് 2011

ഉത്തര അത്‌ലാന്റിക് മേഖലയിൽ ആഞ്ഞടിക്കുന്ന ഉഷ്ണമേഖല ചുഴലിക്കാറ്റാണ് ഐറീൻ ചുഴലിക്കൊടുങ്കാറ്റ് 2011. കരീബിയൻ മേഖലയിൽ രൂപം കൊണ്ട ഐറീൻ ചുഴലിക്കാറ്റ് ബഹാമാസിലെ ഒരു പ്രദേശത്തെ 95 ശതമാനം വീടുകളും 2011 ഓഗസ്റ്റ്‌ 24 ന് തകർത്തെറിഞ്ഞ് കനത്ത നാശം വിതച്ച ശേഷമാണ് ന്യൂയോർക്ക് തീരത്തേയ്ക്ക് എത്തിക്കൊണ്ടിരിക്കുന്നത്. മണിക്കൂറിൽ ഏകദേശം 190 കിലോമീറ്റർ വേഗതയിൽ വീശുന്ന കാറ്റ് അനുനിമിഷം ശക്തിയാർജ്ജിക്കുന്നതിനാൽ ന്യൂയോർക്ക്‌ ഉൾപ്പെടെ ഉള്ള യു എസ്സിന്റെ കിഴക്കേ തീരം, കിഴക്കൻ കാനഡ പ്രദേശങ്ങൾ ഭീഷണിയിലാണ്. 2011 സീസണിലെ ആദ്യ ചുഴലിക്കൊടുങ്കാറ്റാണ് ഐറിൻ.



</doc>
<doc id="158735" url="https://ml.wikipedia.org/wiki?curid=158735" title="പശ്ചിമതാരക">
പശ്ചിമതാരക

1864-ൽ കൊച്ചിയിൽനിന്ന് പ്രസിദ്ധീകരണം ആരംഭിച്ച പത്രമാണ് പശ്ചിമതാരക. 1960-ൽ ആരംഭിച്ച കേരളത്തിലെ ആദ്യത്തെ വർത്തമാന് പത്രമായ വെസ്റ്റേൺ സ്റ്റാറിന്റെ മലയാളം എഡിഷനായാണ് പശ്ചിമതാരക തുടങ്ങുന്നത്. ഇട്ടൂപ്പ് റൈറ്റർ, ടി.ജെ. പൈലി എന്നിവരായിരുന്നു ആദ്യപത്രാധിപന്മാർ. പിന്നീട് 1865 മാർച്ച് 24-ന് കല്ലൂർ ഉമ്മൻ ഫിലിപ്പോസ് പത്രാധിപത്വം ഏറ്റെടുത്തു. ഇതിലൂടെ മലയാളത്തിലെ ആദ്യ പത്രാധിപർ എന്ന സ്ഥാനം ഇദ്ദേഹത്തിനു ലഭിച്ചു. കോട്ടയം അക്കരെ കുര്യൻ റൈട്ടരിന്റെ ഉടമസ്ഥതയിലാണ്‌ പത്രത്തിന്റെ ജനനം.


</doc>
<doc id="158736" url="https://ml.wikipedia.org/wiki?curid=158736" title="കേരളത്തിലെ ജയിലുകൾ">
കേരളത്തിലെ ജയിലുകൾ

ശിക്ഷാസംവിധാനങ്ങളിലൊന്നായിട്ടാണ് ജയിലുകൾ രൂപപ്പെട്ടതെങ്കിലും ഇന്ന് കുറ്റ വിചാരണാ കാലത്തും വ്യക്തി സ്വാതന്ത്ര്യം നിഷേധിക്കാനും സാമൂഹ്യ സുരക്ഷിതം ഉറപ്പാക്കാനും കരുതൽ നടപടി എന്ന നിലയിലും ജയിലുകൾ ഉപയോഗിക്കുന്നു.
രാജവാഴ്ച കാലത്ത് രാജാക്കന്മാരുടെ കൊട്ടാരത്തോടനുബന്ധിച്ച് തടവറകളും ഇരുട്ടറകളും എല്ലാ രാജ്യങ്ങളിലുമെന്നപോലെ കേരളത്തിലുമുണ്ടായരുന്നു. 
ആധുനിക ശിക്ഷാ സംവിധാനമെന്ന നിലയിൽ കേരളത്തിലെ ജയിലുകളുടെ തുടക്കം തിരുവിതാംകൂറിലായിരുന്നു.1862 മൂന്ന് ജയിലുകൾ തിരുവിതാംകൂറിൽ ആരംഭിച്ചിരുന്നു. പ്രിൻസിപ്പൽ ജയിലുകൾ എന്നായിരുന്നു അവ അറിയപ്പെട്ടത്.1873 തിരുവനന്തപുരം സെൻട്രൽ ജയിൽ ആരംഭിച്ചു.1886ൽ സെൻട്രൽ പൂജപ്പുരയിലേക്ക് മാറ്റി സ്ഥാപിച്ചു.ഇന്നു കേരളത്തിലെ മൂന്ന് സെൻട്രൽ ജയിലുകളിലൊന്ന് പൂജപ്പുര ജയിലാണ്.ഇവ കൂടാതെ ചെറുകാലാവിധി ശിക്ഷകൾ വിധിച്ചിട്ടുള്ള തടവുക്കാരെ പാർപ്പിച്ചിരുന്നത് നാട്ടിലുടനീളമുള്ള പോലീസ് സ്റ്റേഷനുകളിലായിരുന്നു.

കേരളത്തിലെ ജയിലുകളുടെ ആസ്ഥാനം സ്ഥിതി ചെയ്യുന്നത് തിരുവന്തപുരത്തെ പൂജപ്പുരയിലാണ്. പൂജപ്പുര സെൻട്രൽ ജയിലിനു തൊട്ടടുത്തായിട്ടാണിത് സ്ഥിതി ചെയ്യുന്നത്. ജയിൽ വിഭാഗത്തിന്റെ തലവനെ ഡയരക്റ്റർ ജനറൽ ഓഫ് പോലീസ്(പ്രിസൺസ്) അല്ലെങ്കിൽ അഡീഷണൽ ഡയരക്ടർ ജനറൽ ഓഫ് പോലീസ് (പ്രിസൺസ്) എന്നറിയപ്പെടുന്നു. ഇദ്ദേഹത്തിന്റെ സഹായിയായി ഇൻസ്പെക്ടർ ജനറൽ ഓഫ് പോലീസ് (പ്രിസൺസ്) ഉണ്ട്. ഇതിനു കീഴിലായി ഡപ്യുട്ടി ഇൻസ്പെക്ടർ ജനറൽ ഓഫ് പ്രിസൺസ് എന്ന പേരിൽ സംസ്ഥാനത്തെ നോർത്ത് സോൺ, സെൻട്രൽ സോൺ, സൗത്ത് സോൺ എന്നിങ്ങനെ മൂന്നായി തിരിച്ചിട്ടുണ്ട്. ഇതിൽ കാസർഗോഡ്, കണ്ണൂർ, കോഴിക്കോട്, മലപ്പുറം, പാലക്കാട് എന്നീ ജില്ലകൾ നോർത്ത് സോണിന്റെ പരിധിയിലും, തൃശ്ശൂർ, എറണാകുളം, ഇടുക്കി, കോട്ടയം എന്നീ ജില്ലകൾ സെൻട്രൽ സോണിന്റെ പരിധിയിലും ആലപ്പുഴ, പത്തനംതിട്ട, കൊല്ലം, തിരുവനന്തപുരം എന്നീ ജില്ലകൾ സൗത്ത് സോണിന്റെ പരിധിയിലും ഉൾപ്പെടുന്നു. ഇതിൽ സൗത്ത് സോണിന്റെ ആസ്ഥാനം പൂജപ്പുരയിലെ ഹെഡ് ക്വാർട്ടേർസിൽ തന്നെയാണ്. വിജിലൻസ് ഓഫീസായും ഇത് പ്രവർത്തിക്കുന്നുണ്ട്. നോർത്ത് സോണിന്റെ ആസ്ഥാനം കോഴിക്കോടും സെൻട്രൽ സോണിന്റെ ആസ്ഥാനം തൃശ്ശൂരുമാണ്. 1981-ലാണ് ഈ കാര്യനിർവ്വഹണ രീതി നിലവിൽ വന്നത്. അതതു പ്രദേശങ്ങളിലെ സബ്ബ് ജയിലുകൾ, സ്പെഷൽ സബ്ബ് ജയിലുകൾ, വനിതാ ജയിൽ, തുറന്ന ജയിൽ, ദുർഗുണ പരിഹാര പാഠശാല, ജില്ലാ ജെയിൽ, സെൻട്രൽ ജയിൽ എന്നിവയുടെ കാര്യനിവ്വഹണം നടത്തുന്നത് ഈ ഓഫീസുകളാണ് .

വിചാരണ ഘട്ടത്തേയും ശിക്ഷാകാലാവധിയേയും ആസ്പദമാക്കി ജയിലുകളെ തരം തരിച്ചിരിക്കുന്നു.

ആറു മാസത്തിലേറെ ശിക്ഷിക്കപ്പെട്ടവരും, സൈനിക വിചാരണ (court martial) പ്രകാരം ശിക്ഷിക്കപ്പെട്ടവരും , സിവിൽ തടവുകാരുമാണ് കേന്ദ്ര തടവറയിൽ അടയ്ക്കപ്പെടുന്നത്. സബ് ജയിലുകളിൽ തിരിക്കേറുമ്പോൾ വിചാരണ തടുവുകാരേയും ഇവിടേക്ക് അയക്കാറുണ്ട്. കേരളത്തിൽ തിരുവന്തപുരം ,വിയ്യൂർ, കണ്ണൂർഎന്നിവടങ്ങളിലാണ് സെൻട്രൽ ജയിൽ ഉള്ളത്.

ഒരു മാസമോ അതിൽ കുറഞ്ഞ കാലാവിധിയോ ശിക്ഷവിധിക്കപ്പെട്ടവരെയാണ് സബ് ജയിലുകളിൽ പാർപ്പിക്കുന്നത്.ഇവരെ കൂടാതെ വിചാരണ തടവുകാരെയും സബ് ജയിലിൽ പാർപ്പിക്കുന്നു.കേരളത്തിൽ 29 സബ് ജയിലുകളാണുള്ളത്. ഹോസ്ദുർഗ്ഗ്, കാസർഗോഡ്, കണ്ണൂർ, മാനന്തവാടി, വൈത്തിരി, വടകര, കൊയിലാണ്ടി, മഞ്ചേരി, തിരൂർ, പൊന്നാനി, പെരിന്തൽമണ്ണ, ചിറ്റൂർ, ഒറ്റപ്പാലം, ആലത്തൂർ, വിയ്യൂർ, ചാവക്കാട്, ഇരിഞ്ഞാലക്കുട, ആലുവ, എറണാകുളം, മട്ടാഞ്ചേരി, മൂവാറ്റുപുഴ, പീരുമേട്, ദേവീകുളം, മീനച്ചിൽ, പൊൻകുന്നം, മാവേലിക്കര, പത്തനംതിട്ട, കൊട്ടാരക്കര, ആറ്റിങ്ങൽ എന്നിവിടങ്ങളിലാണ് കേരളത്തിലെ സബ്ബ് ജയിലുകൾ പ്രവർത്തിക്കുന്നത്.

മൂന്നു മാസം വരെ തടവു ശിക്ഷ ലഭിച്ചവരാണ് ഈ ജയിലുകളിലെ തടവുകാർ.കൂടാതെ വിചാരണ തടവുകാരെയും ഇവിടെ പാർപ്പിക്കാറുണ്ട്. കണ്ണൂർ, തലശ്ശേരി, കോഴിക്കോട്, പാലക്കാട്, വിയ്യൂർ, കോട്ടയം, ആലപ്പുഴ, തിരുവനന്തപുരം എന്നിവിടങ്ങളിലായി കേരളത്തിൽ 8 സ്പെഷൽ സബ്ബ് ജയിലുകളുണ്ട്.

18നും 21നും മധ്യേ പ്രായമുള്ള കൗമാര കുറ്റവാളികളേയാണ് ഇവിടെ പാർപ്പിക്കുന്നത്.ജയിൽ എന്ന പേർ മനഃപൂർവം ഒഴിവാക്കിയിരിക്കുന്നു. 2002 ജൂലായ് 5നു ശേഷം കോടതി വിധിപ്രകാരം ആരും ഇവിടെ തടവിലായിട്ടില്ല. എറണാകുളത്തിനടുത്തുള്ള തൃക്കാക്കരയിലാണ് കേരളത്തലെ ഏക ബോർസ്റ്റൽ സ്കൂൾ സ്ഥിതി ചെയ്യുന്നത്.

ശിക്ഷാകലാവധി ഭേദമന്യേ എല്ലാ സ്ത്രീകളേയും വനിതാ ജയിലുകളിൽ മാത്രമേ പാർപ്പിക്കൂ. വിചാരണ നേരിടുന്ന വനിതകളേയും വനിതാ ജയിലുലളിൽ മാത്രമേ പാർപ്പിക്കൂ. തിരുവനന്തപുരത്തും തൃശൂരിലും കണ്ണൂരിലുമാണ് കേരളത്തിലെ വനിതാ ജയിലുകൾ സ്ഥിതി ചെയ്യുന്നത് കൂടാതെ പൂജപ്പുര സെൻട്രൽ ജയിലിനു സമീപം വനിതകൾക്കായുള്ള തുറന്ന ജയിൽ പ്രവർത്തിക്കുന്നു .

ആറു മാസം വരെ തടവു ലഭിച്ചവരും , വിചാരണ തടവുകാരുമാണ് ജില്ലാ ജയിലുകളിൽ കഴിയുന്നത്. തിരുവനന്തപുരം, കൊല്ലം , കോഴിക്കോട് എന്നിവയാണ് കേരളത്തിലെ ജില്ലാ ജയിലുകൾ സ്ഥിതി ചെയ്യുന്നത്.

മറ്റു തടവുകാർക്കും , സമൂഹത്തിനും ഭീഷണിയല്ല എന്നുറപ്പാക്കപ്പെട്ട തിരഞ്ഞെടുത്ത തടവുകാരെയാണ് തുറന്ന ജയിലുകളിൽ പാർപ്പിക്കുക . മതിൽകെട്ടുകളോ മറ്റു കനത്ത സരക്ഷാ നിയന്ത്രണങ്ങളോ ഇല്ല എന്നതാണ് തുറന്ന ജയിലുകളുടെ പ്രത്യേകത. തിരുവനന്തപുരത്തിനടുത്തുള്ള നെട്ടുകാൽത്തേരി, കാസർഗോഡിനടുത്തുള്ള ചീമേനി എന്നിവിടങ്ങളിലാണ് തുറന്ന ജയിലുകളുള്ളത്.




</doc>
<doc id="158738" url="https://ml.wikipedia.org/wiki?curid=158738" title="വലകടിയൻ കടൽപാമ്പ്">
വലകടിയൻ കടൽപാമ്പ്

നമ്മുടെ കടൽത്തീരങ്ങളിൽ സാധാരണയായി കാണപ്പെടുന്ന ഒരു തരം കടൽപ്പാമ്പാണ് വലകടിയൻ കടൽപാമ്പ് (hook-nosed sea snake). ശരീരത്തിന് ഇളം നീലകലർന്ന ചാരനിറമാണ്. വാൽ തുഴയുടെ ആകൃതിയിലും. ശരാശരി ഒന്നര മീറ്ററോളമാണ് നീളം. മഴക്കാലം കഴിയുമ്പോൾ മീൻപിടുത്തക്കാരുടെ വലയിൽ കുടുങ്ങി ഈ പാമ്പുകൾ കരയിലെത്താറൂണ്ട്. വലയിൽ കടിച്ച് പിടിച്ചിരിക്കുന്ന സ്വഭാവമുള്ളതുകൊണ്ടാന് വലകടിയൻ കടൽപാമ്പ് എന്ന് വിളിയ്ക്കുന്നത്. മൂർഖനേക്കാൾ പത്തിരട്ടി വീര്യമുള്ള വിഷപ്പാമ്പാണെങ്കിലും ഇവ അപൂർവ്വമായി മാത്രമേ കടിയ്ക്കാറുള്ളു. വലകടിയൻ കടൽപാമ്പ് കുഞ്ഞുങ്ങളെ പ്രസവിയ്ക്കുകയാണ് ചെയ്യുക. ഒരു പ്രസവത്തിൽ 4 മുതൽ 9 വരെ കുഞ്ഞുങ്ങളുണ്ടാവും. മത്സ്യങ്ങളാണ് പ്രധാന ഭക്ഷണം. വെള്ളവയറൻ പരുന്തിന്റെ പ്രധാന ഭക്ഷണം ഈ കടൽ പാമ്പുകളാണ്.



</doc>
<doc id="158750" url="https://ml.wikipedia.org/wiki?curid=158750" title="ക്രയോലോഫോസോറസ്">
ക്രയോലോഫോസോറസ്

തെറാപ്പോഡ വിഭാഗത്തിൽ ഉൾപ്പെടുന്ന വലിയ ഒരിനം ദിനോസർ ആണ് ക്രയോലോഫോസോറസ്. പേരിന്റെ അർഥം തണുത്ത ശിഖ ഉള്ള പല്ലി എന്നാണ്. ഇവ തുടക്ക ജുറാസ്സിക് കാലത്ത് ഉള്ള ദിനോസർ ആയിരുന്നു. ഇവ ജീവിച്ചിരുന്നത് അന്റാർട്ടിക്കയിൽ ആണ് . അന്റാർട്ടിക്കയിൽ നിന്നും കിട്ടുന്ന ആദ്യ മാംസഭോജി ആയ ദിനോസർ കൂടെ ആണ് ക്രയോലോഫോസോറസ്. 

(FMNH PR1821) ഹോലോ ടൈപ്പ് ഫോസ്സിൽ ആയി കിട്ടിയിട്ടുള്ളത് പ്രായപൂർത്തി ആകാത്ത ഒരെണ്ണം ആണ് . ഇതിനു ഏകദേശം 21 അടി നീളവും 465 കിലോ ഭാരവും കണക്കാക്കിയിട്ടുണ്ട്.


</doc>
<doc id="158751" url="https://ml.wikipedia.org/wiki?curid=158751" title="ഹാലൊജൻ വിളക്ക്">
ഹാലൊജൻ വിളക്ക്

പ്രത്യേകതരം ഇൻകാൻഡസന്റ് വിളക്കാണ് ഹാലൊജൻ വിളക്ക് അഥവാ ടങ്സ്റ്റൺ ഹാലൊജൻ വിളക്ക്. ടങ്സ്റ്റൺ ഫിലമെന്റ് ഉപയോഗിക്കുന്ന ഇതിൽ ബൾബിനകത്ത് ഒരു നിഷ്ക്രിയവാതകത്തിനൊപ്പം ചെറിയ അളവിൽ അയൊഡിനോ ബ്രോമിനോ പോലുള്ള ഹാലൊജൻ വാതകവും നിറച്ചിരിക്കും.

ബൾബ് പ്രകാശിക്കുന്ന സമയത്ത് ചൂടുപിടിച്ച് ബാഷ്പീകരിക്കപ്പെടുന്ന ഫിലമെന്റിലെ ടങ്സ്റ്റൺ, ബൾബിനകത്തെ ഓക്സിജൻ, ഹാലൊജൻ എന്നിവയുമായി കൂടിച്ചേർന്ന് ടങ്സ്റ്റൺ ഓക്സി-ഹാലൈഡ് തന്മാത്രകൾ രൂപം കൊള്ളുന്നു. ഇത് ബൾബിനകത്ത് ബാഷ്പാവസ്ഥയിൽത്തന്നെ നിലകൊള്ളുകയും ചൂടേറിയ ഫിലമെന്റിനടുത്തേക്കെത്തുന്ന ടങ്സ്റ്റൺ ഓക്സിഹാലൈഡ്‌ തന്മാത്രകൾ അവിടെ വച്ച് വിഘടിച്ച് ടങ്സ്റ്റൺ വീണ്ടും ഫിലമെന്റിൽ നിക്ഷേപിക്കപ്പെടുകയും ചെയ്യുന്നു. ഹാലൊജൻ സൈക്കിൾ എന്നാണ് ഈ പ്രവർത്തനം അറിയപ്പെടുന്നത്.

സാധാരണ ഇൻകാൻഡസെന്റ് വിളക്കുകളിൽ ബാഷ്പമാവുന്ന ടങ്സ്റ്റൺ ബൾബിന്റെ ഭിത്തിയിൽ ഒട്ടിപ്പിക്കുകയും ബൾബ് കറൂക്കാൻ കാരണമാകുകയും ചെയ്യാറുണ്ട്. എന്നാൽ ഹാലൊജൻ വിളക്കുകളിൽ ബാഷ്പീകരിക്കപ്പെടുന്ന ടങ്സ്റ്റൺ ഫിലമെന്റിലേക്ക് തിരികെ നിക്ഷേപിക്കപ്പെടുന്നതുകൊണ്ട് ബൾബ് കറുക്കുന്നത് കുറയുന്നു എന്നു മാത്രമല്ല, ഫിലമെന്റിന്റേയും ഒപ്പം ബൾബിന്റേയും ആയുസ്സ് കൂട്ടാനും സഹായിക്കുന്നു. സാധാരണ ഇൻകാൻഡസെന്റ് വിളക്കുകളെ അപേക്ഷിച്ച് ഉയർന്ന താപനിലയിൽ പ്രവർത്തിക്കാനും അതുവഴി കൂടുതൽ വെളുത്ത പ്രകാശം പുറപ്പെടുവിക്കാനും ഹാലൊജൻ വിളക്കുകൾക്ക് സാധിക്കുന്നു.

ഇത്രയും ഗുണങ്ങളുണ്ടെങ്കിലും വിലയേറീയതാണെന്നും, അൾട്രാവയലറ്റ്-ഇൻഫ്രാറെഡ് രശ്മികളുടെ ഉൽസർജ്ജനം കൂടുതലാണെന്നതും ഇതിന്റെ ന്യൂനതകളാണ്.


</doc>
<doc id="158753" url="https://ml.wikipedia.org/wiki?curid=158753" title="നാഗത്താൻപാമ്പ്">
നാഗത്താൻപാമ്പ്

പറക്കും അണ്ണാനെപ്പോലെ പറക്കുന്ന ഒരിനം പാമ്പാണ് നാഗത്താൻ പാമ്പ് . പറക്കും പാമ്പ് എന്നും അറിയപ്പെടുന്നു. പൊന്നിന്റെ നിറവും ചുവപ്പും കറുപ്പും വരകളും കുറികളുമൊക്കെ ശരീരത്തുലുള്ള ഒരു പാമ്പാണിത്. മരംകയറി പാമ്പുകളായ ഇവ മുകളിൽനിന്ന് താഴേയ്ക്ക് തെന്നി പറന്നിറങ്ങാറുണ്ട്. പ്രധാനമായും സഹ്യപർവ്വതനിരകളിലെ കാടുകളിലാണ് ഇവയെ കാണപ്പെടുന്നത്. പല്ലികളും ഓന്തുകളുമാണ് പ്രധാന ഭക്ഷണം. ശരാശരി ഒന്നര മീറ്ററോളം നീളമുള്ള ഇവയ്ക്ക് അലങ്കാരപ്പാമ്പ് എന്നൊരു പേര് കൂടിയുണ്ട്. പറക്കാൻ കഴിവുണ്ട് എന്നതുകൊണ്ട് ഈ പാമ്പിന് ചിലർ ദിവ്യത്വം കല്പ്പിക്കാറുണ്ട്.

നാഗത്താൻ പാമ്പുകളുടെ ഇളം പച്ചനിറമുള്ള ഉപരിഭാഗത്ത് വിലങ്ങനെ കൃത്യമായി ഇടവിട്ടുള്ള കറുപ്പുവരകളുണ്ട്. വരകളുടെ സ്ഥാനത്തുള്ള ചെതുമ്പലുകളുടെ അരികുകൾ കറുത്തിരിക്കും. അടുത്തടുത്തുള്ള ചെതുമ്പലുകളുടെ കറുത്ത അരികുകൾ തുടർച്ചയായ ഒരു വരപോലെ തോന്നിക്കുന്നു. ചില പാമ്പുകൾക്ക് മുതുകിലെ നടുവരിയിലുള്ള ചെതുമ്പലുകളിൽ മഞ്ഞനിറത്തിലുള്ള പുള്ളികൾ കാണപ്പെടാറുണ്ട്. മരം കയറാൻ ഉപകരിക്കത്തക്കവിധം വയറിന്റെ അരികു മടങ്ങിയാണിരിക്കുന്നത്. പാർശ്വഭാഗങ്ങളിലുള്ള ചെതുമ്പലുകൾക്ക് ഓരോ കറുത്ത പുള്ളിയും ചെറിയ വരമ്പും ഉണ്ട്. കറുപ്പുനിറമുള്ള തലയിൽ വിലങ്ങനെ മഞ്ഞയോ പച്ചയോ വരകളും അങ്ങിങ്ങായി പുള്ളികളുമുണ്ട്. വാലിന്റെ അടിയിലെ ചെതുമ്പലുകൾക്ക് കറുത്ത മധ്യരേഖയോ പുള്ളികളോ ഉണ്ടായിരിക്കും. വായിൽ 20-22 പല്ലുകളുണ്ട്. വിഷമുണ്ടെങ്കിലും പൊതുവേ മനുഷ്യർക്ക് ഹാനികരമല്ല.

നാഗത്താൻ പാമ്പുകൾക്ക് അതിവേഗത്തിൽ സഞ്ചരിക്കുവാൻ കഴിയും. വളരെ ഉയരമുള്ള മരക്കൊമ്പിൽനിന്നുപോലും ഇവ എടുത്തു ചാടും. വേഗത്തിലുള്ള ഈ ചാട്ടം കണ്ടാൽ പാമ്പ് പറക്കുകയാണെന്നു തോന്നും. ചാടുമ്പോൾ ഇവ വാരിയെല്ലുകൾ വികസിപ്പിച്ചശേഷം അടിഭാഗം ഉള്ളിലേക്കു വലിച്ച് ശരീരം ഒരു ചെറിയ ഗ്ളൈഡർ പോലെ ആക്കി മാറ്റുന്നു. ഇങ്ങനെ നേരിട്ട് താഴേക്ക് വീഴാതെ രക്ഷപെടുകയും ചെയ്യുന്നു. അതിനാൽ ഇത് 'പറക്കും പാമ്പ്' (Flying Snake) എന്നും അറിയപ്പെടുന്നു.

തവളകൾ, പല്ലികൾ, ഓന്തുകൾ, ചെറുപക്ഷികൾ, അവയുടെ മുട്ടകൾ, പ്രാണികൾ തുടങ്ങിയവയാണ് നാഗത്താൻ പാമ്പുകളുടെ ഭക്ഷണം. ഇരയെ ജീവനോടെ വിഴുങ്ങുകയാണ് ഇവയുടെ പതിവ്. ഫെബ്രുവരി-മാർച്ച് മാസങ്ങളാണ് പ്രജനനകാലം. പെൺപാമ്പ് 6 മുതൽ 12 വരെ മുട്ടകൾ ഇടുന്നു.



</doc>
<doc id="158756" url="https://ml.wikipedia.org/wiki?curid=158756" title="കരിങ്കൊച്ച">
കരിങ്കൊച്ച

ഏഷ്യയിൽ ഇന്ത്യയിലും പാകിസ്താനിലും ശ്രീലങ്കയിലും ഇന്ത്യോനേഷ്യയിലും ചൈനയിലും കൂടാതെ ഓസ്ട്രേലിയയിലും കണ്ടുവരുന്ന ഒരു പക്ഷിയാണ് കരിങ്കൊച്ച (Black Bittern). കൈതകൊക്ക് എന്നും ഇവ അറിയപ്പെടുന്നുണ്ട്. നാണം കുണുങ്ങികളായ കരിങ്കൊച്ചകളെ കണ്ടുപിടിയ്ക്കാൻ വലിയ പ്രയാസമാണ്. വിളവും പാകമായ നെൽപാടങ്ങളിലും കണ്ടൽ കാടുകളിലും കൈതക്കൂട്ടങ്ങളുമാണ് ഇവയെ കാണുക. മഴക്കാലത്താണ് കരിങ്കൊച്ചകളെ കൂടുതൽ കാണാനാകുക. പേര് സൂചിപ്പിക്കുംപോലെ കറുത്ത നിറമുള്ള പക്ഷികളാണിവ. കഴുത്തിലും തൊണ്ടയിലുമായി മഞ്ഞ നിറത്തിലുള്ള അടയാളങ്ങൾ ഇവയെ തിരിച്ചറിയാൻ സഹായിക്കുന്നു. മഴക്കാലത്താണ് കൂടുകെട്ടുന്നത്. മൂന്നുനാല് മുട്ടകൾ വരെ ഒരു സീസണിൽ ഇടും.

മുകൾഭാഗം ചാരനിറമോ കറുപ്പു നിറമോ ആണ്.കഴുത്തിന്റെ വശങ്ങളിൽ മഞ്ഞവരകൾ. അടിവശം ചാരനിറം. കവിളിലും കഴുത്തിലും തവിട്ടു നിറത്തിലുള്ള കുത്തുകൾ.

മത്സ്യം, തവള, കീടങ്ങൾ.

ജൂൺ മുതൽ സെപ്തംബർ വരെ


</doc>
<doc id="158758" url="https://ml.wikipedia.org/wiki?curid=158758" title="സന്ദിഷ്ടവാദി">
സന്ദിഷ്ടവാദി

1867-ൽ കോട്ടയത്തുനിന്നും ട്രാവങ്കൂർ ഹെറാൾഡ് എന്ന ഇംഗ്ലീഷ് പത്രത്തിനു് അനുബന്ധമായി പ്രസിദ്ധീകരണം ആരംഭിച്ച പത്രമാണ് സന്ദിഷ്ടവാദി. ഡബ്ല്യു. എച്ച്. മൂർ എന്നയാളായിരുന്നു പ്രസാധകൻ. സി.എം.എസ്സ് പ്രസ്സിൽ നിന്നുമാണ് ഈ പത്രം അച്ചടിച്ചിരുന്നത്. ദിവാൻ മാധവവാര്യരുടെ ദുർഭരണങ്ങൾക്കെതിരെ ശക്തമായ വിമർശനങ്ങൾ ഉന്നയിച്ചതിന്റെ ഫലമായി തിരുവിതാംകൂർ സർക്കാർ പത്രം അടച്ചുപൂട്ടാൻ ഉത്തരവിട്ടു. കേരളത്തിൽ നിരോധിക്കപ്പെട്ട ആദ്യ പത്രമാണ് സന്ദിഷ്ടവാദി.


</doc>
<doc id="158760" url="https://ml.wikipedia.org/wiki?curid=158760" title="ത്രിയംഗുലി മരംകൊത്തി">
ത്രിയംഗുലി മരംകൊത്തി

നാട്ടുമരംകൊത്തിയോട് ഏറെ സാദൃശ്യമുള്ള ഒരു മരംകൊത്തിയാണ് ത്രിയംഗുലി മരംകൊത്തി. ഈ മരംകൊത്തിയുടെ വാൽമൂടി ചുവപ്പുനിറമാണ്. മറ്റുമരംകൊത്തികളിൽനിന്ന് വ്യത്യസ്തമായി ഇവയ്ക്ക് മൂന്ന് വിരലുകളേ ഉള്ളൂ. അതിനാലാണ് ത്രിയംഗുലി എന്ന പേര് കിട്ടിയത്. കൊക്കിൽനിന്നും കവിളിലേയ്ക്ക് മീശപോലുള്ള കറുത്ത പട്ട ഇവയെ തിരിച്ചറിയാൻ സഹായിക്കുന്നു. കാട്ടുനിവാസികളായ ഇവ അപൂർവ്വമായേ നാട്ടിൻപുറങ്ങളിലേയ്ക്ക് ഇറങ്ങാറുള്ളൂ. ഇടയ്ക്കിടയ്ക്ക് "ക് രി..രി..രി" എന്ന് ശബ്ദിച്ചുകൊണ്ടിരിക്കും.


</doc>
<doc id="158762" url="https://ml.wikipedia.org/wiki?curid=158762" title="വലിയ പൊന്നി മരംകൊത്തി">
വലിയ പൊന്നി മരംകൊത്തി

ത്രിയംഗുലി മരംകൊത്തിയേക്കാൾ അല്പം വലുതും നീണ്ട കൊക്കുമുള്ളവയാണ് വലിയ പൊന്നി മരംകൊത്തി (Large Golden-backed Woodpecker). കൊക്കിൽ നിന്നും കവിളിലേയ്ക്ക് മീശപോലെ കറുത്ത പട്ട രണ്ടായി പിരിഞ്ഞ് കാണപ്പെടുന്നു. പിൻകഴുത്തിലെ കറുത്ത പട്ടയിയിലുള്ള വെളുത്ത പൊട്ടുകൾ ഇവയെ തിരിച്ചറിയാൻ സഹായിക്കുന്നു. കാട്ടിൽ വസിക്കുന്ന ഇവ വൻമരങ്ങളിൽ വളരെ വേഗം കയറി പ്രാണികളെ പിടിച്ച് തിന്നാൻ സമർഥരാണ്. ശബ്ദം ഏകദേശം ത്രിയംഗുലി മരംകൊത്തിയുടേതു പോലെയാണ്. ഡിസംബർ മുതൽ മാർച്ച് മാസം വരെയുള്ള കാലഘട്ടത്തിലാണ് കൂടുണ്ടാക്കുന്നത്. മുട്ടയുടെ ആകൃതിയിലായിരിക്കും ഇവയുണ്ടാക്കുന്ന മരപ്പൊത്തുകൾ.


</doc>
<doc id="158763" url="https://ml.wikipedia.org/wiki?curid=158763" title="വൈദ്യുത മോട്ടോർസൈക്കിൾ">
വൈദ്യുത മോട്ടോർസൈക്കിൾ

മുൻ‌കൂട്ടി ചാർജ്ജുചെയ്ത ബാറ്ററികളിൽ നിന്നുമുള്ള ഊർജ്ജത്താൽ വൈദ്യുതമോട്ടോറിന്റെ സഹായത്തോടെ രണ്ടോ മൂന്നോ ചക്രങ്ങൾ ഉപയോഗിച്ച് മുന്നോട്ടു നീങ്ങാൻ കഴിവുള്ള സഞ്ചാരവാഹനങ്ങളാണു് വൈദ്യുത മോട്ടോർ സൈക്കിളുകൾ അഥവാ ഇ-ബൈക്ക് / ഇ-സ്കൂട്ടർ. ഫോസിൽ അധിഷ്ഠിത ഊർജ്ജത്തിന്റെ ദൌർലഭ്യവും ആഗോളതാപമാനവർദ്ധനവുമൂലമുണ്ടാകുന്ന പ്രശ്നങ്ങളും കണക്കിലെടുത്തു് ഇത്തരം വാഹനങ്ങളുടെ പ്രചാരവും ഉപയോഗവും അനുദിനം ഉയർന്നുവരുന്നു. ഊർജ്ജോപഭോഗവും പരിസ്ഥിതിപ്രശ്നങ്ങളും കുറയ്ക്കുന്നതിന്റെ ഭാഗമായി ഇത്തരം വാഹനങ്ങൾക്കു് കേന്ദ്ര സർക്കാരും വിവിധ സംസ്ഥാനസർക്കാരുകളും സബ്സിഡി, നികുതിയിളവു് തുടങ്ങിയ ആനുകൂല്യങ്ങൾ നൽകി വരുന്നുണ്ടു്.

വലിപ്പവും ഘടനയും അനുസരിച്ചു് വൈദ്യുത മോട്ടോർ സൈക്കിളുകളെ പല ഇനങ്ങളാക്കി തരം തിരിക്കാം.

വിപണിയിൽ ലഭിക്കുന്ന മിക്കവാറും സൈക്കിളുകൾ തക്കതായ അധികഘടകങ്ങൾ ചേർത്ത് വൈദ്യുതീകരിക്കാവുന്നതാണു്. ഇത്തരം പരിവർത്തനത്തിനു് 5000 രൂപ മുതൽ 10000 രൂപവരെ വില വരുന്ന അനുയോജ്യമായ കിറ്റുകൾ ലഭ്യമാണു്. കായികമായ അദ്ധ്വാനമില്ലാതെത്തന്നെ മണിക്കൂറിൽ ഏകദേശം 15-20 കിലോമീറ്റർ വേഗതയിൽ സാധാരണ സൈക്കിളിൽ സവാരി ചെയ്യാൻ ഇങ്ങനെ സാദ്ധ്യമാണു്. 10Ah വരെ ഊർജ്ജധാരിതയുള്ള VRLA ബാറ്ററികളാണു് ഇത്തരം കിറ്റുകളിൽ ഉപയോഗിക്കപ്പെടുന്നതു്.

കാൽ അരക്കെട്ടിനൊപ്പം ഉയർത്താതെത്തന്നെ ഒരു വശത്തുനിന്നും മറ്റേ വശത്തേക്കു് നീക്കാവുന്ന തരം വാഹനത്തെയാണു് സ്കൂട്ടർ അഥവാ സ്കൂട്ടി എന്നു വിളിക്കുന്നതു്. ഇത്തരം വാഹനങ്ങൾക്കു് താരതമ്യേന വ്യാസം കുറഞ്ഞ ചക്രങ്ങളാണു് ഉണ്ടാവുക. സ്ത്രീകൾക്കും കുട്ടികൾക്കും സവാരി ചെയ്യാൻ കൂടുതൽ സൌകര്യം ഇത്തരം വാഹനങ്ങളാണു്. ഇപ്പോൾ ഇന്ത്യയിൽ ലഭിക്കുന്ന മിക്കവാറും വൈദ്യുതമോട്ടോർ സൈക്കിളുകൾ ഇത്തരത്തിൽ പെട്ടവയാണു്.

250 വാട്ട് വരെ ശക്തിയും മണിക്കൂറിൽ 25 കിലോമീറ്റർ വരെ വേഗവുമുള്ള ഇ-ബൈക്കുകൾ ഓടിക്കാൻ ലൈസൻസ് ആവശ്യമില്ല. പല സംസ്ഥാനസർക്കാരുകളും റോഡ് നികുതി, എക്സൈസ് തീരുവ തുടങ്ങിയ നിബന്ധനകളിൽ നിന്നും ഈ ഇനം വാഹനങ്ങളെ ഒഴിവാക്കിയിട്ടുണ്ടു്.
ഇത്തരം ലഘുവാഹനങ്ങൾക്കു പുറമേ ശക്തിയും വേഗവും കൂടുതലുള്ള ഇ-ബൈക്കുകളും വിപണിയിൽ ലഭ്യമാണു്.

വലിയ ചക്രങ്ങളുള്ളതും സീറ്റിനും കൈപ്പിടിയ്ക്കും ഇടയിൽ ലോഹച്ചട്ടം ഘടിപ്പിച്ചിട്ടുള്ളതുമായ ഇരുചക്രവാഹനങ്ങൾ സ്കൂട്ടറുകളിൽ നിന്നും വിഭിന്നമാണു്. ഇവയെ മോട്ടോർ സൈക്കിളുകൾ അഥവാ മോപ്പെഡുകൾ എന്നു പറയാം.

ഇന്ത്യയിൽ ഇത്തരം വൈദ്യുതമോട്ടോർ സൈക്കിളുകൾ ഇപ്പോൾ പ്രചാരത്തിലായിട്ടില്ല.

പരമ്പരാഗത മോട്ടോർ ഇരുചക്രവാഹനങ്ങളിൽ നിന്നു വിഭിന്നമായി വൈ.മോ.സ.യിൽ ആന്തരികദഹനയന്ത്രമോ ഇന്ധനസംഭരണിയോ ഗിയർ സംവിധാനമോ അവയോടനുബന്ധിച്ച ക്ലച്ച്, ചോക്ക്, സ്റ്റാർട്ടർ തുടങ്ങിയ മറ്റു ഘടകങ്ങളോ ഉണ്ടാവുകയില്ല. പകരം ചക്രത്തിനോടു നേരിട്ടു ഘടിപ്പിച്ച ഒരു വൈദ്യുതമോട്ടോറും അതിനു് ഊർജ്ജം പകരുന്ന ബാറ്ററിയും ചാർജ്ജിങ്ങ്, ഡിസ്ചാർജ്ജിങ്ങ്, വേഗത തുടങ്ങിയവ നിയന്ത്രിക്കുന്ന ഇലൿട്രോണിൿ നിയന്ത്രണസംവിധാനവും കാണാം. അതുകൊണ്ടു് വൻ‌തോതിൽ നിർമ്മിക്കപ്പെടുമ്പോൾ ഇത്തരം വാഹനങ്ങളുടെ വില ഇനിയും ഗണ്യമായി കുറഞ്ഞുവരാൻ സാദ്ധ്യതയുണ്ടു്.

വാൾവ് റെഗുലേറ്റഡ് ലെഡ് ആസിഡ് (Valve regulated Lead Acid - VRLA) ബാറ്ററികൾ അഥവാ തേയ്മാനരഹിത-സംവൃതബാറ്ററികൾ (Maintenance free Sealed Batteries) ആണു് പൊതുവേ ഇക്കാലത്തു് വൈദ്യുതമോട്ടോർ സൈക്കിളുകളിൽ ഉപയോഗിക്കുന്നതു്. താരതമ്യേന വിലകുറഞ്ഞ സാധാരണ ലെഡ് ആസിഡ് ബാറ്ററികളുടെ പരിഷ്കരിച്ച രൂപമാണിവ. 20 മുതൽ 50 വരെ ആമ്പിയർ-ഹവർ (AH) ഊർജ്ജധാരിതയുള്ള ഇത്തരം ബാറ്ററികൾ മിക്കവാറും മൊത്തം 48 വോൾട്ട് ഉള്ള ഒരു പെട്ടി ആയി ആണു് ഘടിപ്പിക്കപ്പെടുന്നതു്. 

ബാറ്ററിയിൽ നിന്നും ലഭിക്കുന്ന ഊർജ്ജം ആവശ്യമുള്ള നിരക്കിലും സമയത്തും മോട്ടോറിലേക്കു് എത്തിച്ചുകൊടുക്കുന്ന ജോലിയാണു് കണ്ട്രോളർ എന്നും അറിയപ്പെടുന്ന നിയന്ത്രണയൂണിറ്റിനുള്ളതു്. ബാറ്ററിയിൽ നിന്നുമുള്ള DC വൈദ്യുതിയെ പൾസ് വിഡ്ത്ത് മോഡുലേഷൻ (PWM) വഴി ക്രമീകരിച്ച് വാഹനത്തിനു് അതതു സമയത്തു് ആവശ്യമുള്ള വേഗതയും ശക്തിയും പ്രദാനം ചെയ്യുന്നതു് കണ്ട്രോൾ യൂണിറ്റ് ആണു്. 

പൂജ്യം മുതൽ പരമാവധിയുള്ള വേഗം വരെ ആവശ്യം പോലെ നിയന്ത്രിക്കാവുന്ന സൌകര്യം കൂടുതലുള്ളതു് DC മോട്ടോറുകളിലാണു്. ഘർഷണവും വൈദ്യുതതീപ്പൊരിയും (spark) മൂലം നഷ്ടപ്പെടാവുന്ന ഊർജ്ജച്ചെലവും കൂടി കണക്കിലെടുത്തു് ബ്രഷ്‌ലെസ്സ് ഡി.സി. മോട്ടോറുകൾ (BLDC) ആണു് ഇ-ബൈക്കുകളിൽ വ്യാപകമായി ഉപയോഗിക്കുന്നതു്.

സാധാരണ മോട്ടോർ സൈക്കിളുകളിൽ പെട്ടെന്നു നിറുത്തേണ്ടി വരുമ്പോഴും ഇറക്കം ഇറങ്ങുമ്പോളും മറ്റും ബ്രേക്ക് ഉപയോഗിക്കാറുണ്ടു്. ഓടിക്കൊണ്ടിരിക്കുന്ന ചക്രങ്ങളെ ബലമായി ഉരസി അവയിൽ ബാക്കിയുള്ള ഗതികോർജ്ജം ഘർഷണത്തിലൂടെ താപമാക്കി മാറ്റി വാഹനത്തിന്റെ ആവേഗം (momentum) ഇല്ലാതാക്കിയാണു് ഇത്തരം ബ്രേക്കുകൾ പ്രവർത്തിക്കുന്നതു്. പ്രവേഗം മൂലം വാഹനത്തിൽ സംഭരിക്കപ്പെട്ടിരുന്ന ഗതികോർജ്ജം ഇങ്ങനെ ഉപയോഗശൂന്യമായ താപമാക്കി മാറ്റുന്നതിലൂടെ ഗണ്യമായ ഇന്ധനനഷ്ടം ഉണ്ടാവുന്നുണ്ടു്. 

വൈദ്യുതമോട്ടോർ ഉപയോഗിക്കുന്ന വാഹനങ്ങളിലെ ഒരു സാദ്ധ്യത ഇത്തരം ഊർജ്ജനഷ്ടം ഒഴിവാക്കാം എന്നതാണു്. വാഹനം നിർത്തുകയോ വേഗത കുറക്കുകയോ ചെയ്യേണ്ടിവരുമ്പോൾ അധികമുള്ള ഊർജ്ജത്തിൽ ഒരു പങ്കു് തക്കതായ ഇലക്ട്രോണിൿ സംവിധാനത്തിലൂടെ തിരിച്ച് ബാറ്ററിയിലേക്കു് ഒഴുക്കാൻ സാധിക്കും. (ഇതിനെ പുനരുല്പാദനക്ഷമ രോധം - regenerative breaking എന്നു വിളിക്കുന്നു. ഡീസൽ / വൈദ്യുത തീവണ്ടികളിലും മറ്റും ഇത്തരം സംവിധാനം തുടക്കം മുതലേ ഉണ്ടു്.) 

Eko Vehicle ന്റെ EV 60 (http://www.ekovehicle.com/index.asp?file=ev60) എന്ന മോഡലിന് regenerative breaking സംവിധാനം ഉപയോഗിക്കുന്നു.

എങ്കിൽ‌പ്പോലും പൂർണ്ണമായ ബ്രേക്കിങ്ങ് ക്ഷമത ഉറപ്പുവരുത്തുന്നതിനായി ഇ-ബൈക്കുകളിലും സാധാരണ പോലത്തെ ഡ്രം/ഡിസ്ക് അധിഷ്ഠിത ബ്രേക്ക് സംവിധാനങ്ങൾ കൂടി ഘടിപ്പിച്ചിട്ടുണ്ടു്.

ഭാരതത്തിൽ ഇ--ബൈക്ക് വിപണി ഇപ്പോഴും അർഹമായ പ്രചാരം നേടിയിട്ടില്ല. സൈക്കിളുകൾ അല്ലാതെയുള്ള മൊത്തം ഇരുചക്രവിപണിയിൽ ഇവയുടെ പങ്കു് ഒരു ശതമാനത്തിൽ കുറവാണു്. ഇൻഡ്യയിൽ വൈദ്യുതവാഹനത്തിന്റെ തുടക്കക്കാർ ബാംഗ്ലൂർ ആസ്ഥാനമായ Eko Vehicle (http://www.ekovehicle.com) എന്ന കമ്പനിയാണ്. 80 കളുടെ തുടക്കത്തിൽ തന്നെ അവർ വൈദ്യുത ഇരു ചക്ര വാഹനങ്ങൾ നിരത്തിലിറക്കി. വലിയ പ്രചാരമൊന്നും അന്ന് അതിന് ലഭിച്ചില്ല. പിന്നീട് Reva എന്ന കാർ 1994 ന് ശേഷം നിർമ്മിക്കപ്പെട്ടു. പിന്നീട് Eko Cosmic എന്ന ലൈസൻസ് വേണ്ട 500W മോട്ടോർ ഉപയോഗിക്കുന്ന ഇരുചക്രവാഹനം Eko Vehicle പുറത്തിറക്കി. അത് ഇൻഡ്യ മുഴുവൻ ദക്ഷതയേറിയ യാത്ര ആഗ്രഹിക്കുന്നവരെ ആവേശഭരിതരാക്കി. കേരളത്തിലും ധാരാളം വാഹനങ്ങൾ അവർ വിറ്റഴിച്ചു. പിന്നീട് ധാരാളം നിർമ്മാതാക്കൾ വൈദ്യുത വാഹനങ്ങൾ പുറത്തിറക്കി.

അഹമ്മദാബാദ് കേന്ദ്രമായ എലക്ട്രോതേം ഇന്ത്യാ ലിമിറ്റഡ് (Electrotherm (I) Ltd.) നിർമ്മിക്കുന്ന യോ-ബൈക്ക് (http://www.yobykes.in/) , ഇരുചക്രവാഹനവിപണിയിലെ അതികായരായ ഹീറോയുടെ ഹീറൊ എലക്ട്രിൿ, ബി.എസ്.എ., മോറെല്ലോ യമസാക്കി (http://www.morellolife.com/) തുടങ്ങിയവരാണു് ഇന്ത്യയിലെ പ്രമുഖ നിർമ്മാതാക്കൾ. ഘടകഭാഗങ്ങൾ ഇറക്കുമതിചെയ്തു് അന്തിമരൂപഘടന മാത്രം സ്വന്തമായി പൂർത്തിയാക്കി ഭാഗങ്ങൾ കൂട്ടിയോജിപ്പിച്ചാണു് മിക്ക ഉൽ‌പ്പന്നങ്ങളും വിപണിയിലെത്തുന്നതു്.


</doc>
<doc id="158768" url="https://ml.wikipedia.org/wiki?curid=158768" title="ട്രെഡ് മിൽ ടെസ്റ്റ്">
ട്രെഡ് മിൽ ടെസ്റ്റ്

ശാരീരിക ആയാസ സഹനത (exercise tolerance) അളക്കുക വഴി ഹൃദയത്തിന്റെ പ്രവർത്തന കഷമതയും, ഭാവി ഹൃദ്രോഗ സാധ്യതയും അനുമാനിക്കാനുതുകുന്ന ഒരു വൈദ്യ പരിശോധന സംവിധാനമാണ് ട്രെഡ്മിൽ ടെസ്റ്റ്. ട്രെഡ് മിൽ ടെസ്റ്റ് (treadmill test) : ടി.എം.ടി (T.M.T), കാർഡിയാക്ക് സ്ട്രസ്സ് ടെസ്റ്റ് (cardiac stress test) ,എക്സർസൈസ് സ്ട്രസ്സ് ടെസ്റ്റ് എന്നീ പേരുകളിലും അറിയപ്പെടുന്നു. 

പുകവലി ശീലം, അമിത കൊളസ്ട്രോൾ തുടങ്ങിയ ഹൃദ്രോഗ ജന്യ ഘടകങ്ങൾ ഉള്ള വ്യക്തികൾ യാതൊരു രോഗ ലക്ഷണങ്ങളും ഇല്ലാതെ തന്നെ ടെസ്റ്റിനു വിധേയമാവാൻ വിദ്ഗ്ധർ നിർദ്ദേശിക്കുന്നു. നാല്പതു വയസ്സിനു മുകളിലുള്ള ഏവരും ചെയ്തിരിക്കേണ്ടുന്ന വൈദ്യ പരിശോധനയായി മെഡിക്കൽ ചെക്കപ്പുകളിൽ സ്ട്രെസ്സ് ടെസ്റ്റ് ശുപാർശചെയ്യപ്പെട്ടിട്ടുണ്ട് .

ആദ്യം വിശ്രമാവസ്ഥയിലുള്ള ഇ.സി.ജി. രേഖപ്പെടുത്തുന്നു. നിന്നുകൊണ്ടും കിടന്നുകൊണ്ടുമുള്ള രകതമർദ്ദവും , ഹൃദയമിടിപ്പും ഇതോടൊപ്പം അളക്കുന്നു. അതിനു ശേഷം ശരീരത്തെ ആയാസപ്പെടുത്തികൊണ്ടുള്ള വ്യായാമം ആരംഭിക്കുന്നു. വ്യായാമം ചെയ്യൂന്ന വേളയിൽ നെഞ്ചിൽ ഘടിപ്പിച്ചിരിക്കുന്ന് വിവിധ ഇലക്ട്രൊഡുകൾ വഴി ഇ.സി.ജി തുടർച്ചായി രേഖപ്പെടുത്തികൊണ്ടിരിക്കുന്നതായിരിക്കും. ട്രെഡ്മിൽ എന്ന വ്യായാമോപകരണത്തിൽ വിവിധ വേഗത്തകളിൽ നടക്കുക വഴിയാണ് ആയാസ നിലവാരം ഉയർത്തുന്നത്.അതോടൊപ്പം ഉപകരണത്തിന്റെ ചെരിവും മാറ്റാവുന്നതാണ്. ഇപ്രകാരം ഏകദേശം പത്തുമിനിറ്റ് ശാരീരിക ആയാസം നൽകി കൊണ്ട് സഹനത നിർണ്ണയിക്കുക എന്നതാണ് പരിശോധനോദ്ദേശം. 

പരിശോധനാരംഭത്തിൽ തന്നെ കിതപ്പോ, നെഞ്ചുവേദനയോ അനുഭവപ്പെടുന്നെങ്കിൽ പരിശോധൻ ഉടൻ നിർത്തുന്നതായിരിക്കും .ഇത് ഹൃദ്രോഗ സാന്നിധ്യത്തിനുള്ള സൂചകമാവാം.

ഇത്തരത്തിൽ ലഭിക്കുന്ന ഇ.സി.ജി വിവരങ്ങൾ കമ്പ്യൂട്ടറിൽ ക്രോഡീകരിച്ച് ഗ്രാഫ് രൂപത്തിലാക്കിയാണ് പരിശോധന ഫലം ലഭിക്കുന്നത്.


</doc>
<doc id="158771" url="https://ml.wikipedia.org/wiki?curid=158771" title="വി.ആർ.എൽ.എ. ബാറ്ററി">
വി.ആർ.എൽ.എ. ബാറ്ററി

അധികമർദ്ദത്തിൽ മാത്രം തുറക്കുന്ന പ്രത്യേക തരം വാൾവുകൾ ഉള്ളിൽ ഘടിപ്പിച്ചിട്ടുള്ള (‘വാൾവ് റെഗുലേറ്റഡ്‘) ഒരു തരം ലെഡ്-ആസിഡ് ബാറ്ററിയാണു് വി.ആർ.എൽ.എ. ബാറ്ററി (VRLA Battery). തേയ്മാനരഹിത ലെഡ് ആസിഡ് ബാറ്ററികൾ എന്നും അടച്ച (സീൽഡ്) ലെഡ് ആസിഡ് ബാറ്ററികൾ എന്നും ഇവയെ സാധാരണ വിളിച്ചുവരാറുണ്ടു്.

സാധാരണ ലെഡ്-ആസിഡ് ബാറ്ററികളെപ്പോലെ ഇവയിൽ ഇടയ്ക്കിടെ ജലം നിറയ്ക്കുകയോ സെൽ അറകൾ വൃത്തിയാക്കുകയോ ചെയ്യേണ്ടതില്ല.


</doc>
<doc id="158778" url="https://ml.wikipedia.org/wiki?curid=158778" title="ഹംസ നദി">
ഹംസ നദി

ബ്രസീലിലെ ആമസോൺ നദിക്ക് സമാന്തരമായൊഴുകുന്ന ഭൂഗർഭനദിയാണ് ഹംസ നദി. ബ്രസീൽ ദേശീയ ഒബ്സർവേറ്ററിയിലെ ഗവേഷകനായ മലയാളി ശാസ്ത്രജ്ഞനായ ഡോ. വലിയ മണ്ണത്താൽ ഹംസയുടെ നേതൃത്വത്തിൽ നടന്ന ഗവേഷണത്തിലാണ് ഭൂഗർഭനദി കണ്ടെത്തിയത്. ആമസോൺ നദിയുടെ 13000 അടി താഴെ നദി ഒഴുകുന്നതായാണ് ഇവർ കണ്ടെത്തിയത്. 

ബ്രസീൽ സർക്കാരിന്റെ എണ്ണക്കമ്പനി പെട്രോബ്രസ് 1970കളിൽ കുഴിച്ച 241 നിർജീവ എണ്ണക്കിണറുകളിലെ താപവ്യതിയാനം നിരീക്ഷിച്ചാണു് ഭൂഗർഭനദിയുടെ സാന്നിധ്യം മനസ്സിലാക്കിയത്. ആമസോൺ നദിക്കു് സമാനമായുള്ള നദിയുടെ ഒഴുക്കു് സെക്കൻഡിൽ 3000 ക്യുബിക് മീറ്ററാണെന്നാണ് കണക്കാക്കുന്നത് (ആമസോൺ നദിയിലൂടെ ഒരു സെക്കൻഡിൽ ഒഴുകുന്ന വെള്ളത്തിന്റെ മൂന്ന് ശതമാനം) . ആമസോൺ നദിയുടെ 4 കിലോമീറ്റർ അടിയിലൂടെ പടിഞ്ഞാറ് ആക്രെ മേഖലയിൽ നിന്നും തുടങ്ങി കിഴക്കോട്ട് 6,000 കിലോമീറ്റർ ഒഴുകുന്ന നദി ആക്രേ മേഖലയിൽ നിന്ന് ഉത്ഭവിച്ച് സാലിമോസ്, ആമസോണ, മരാജോ തടങ്ങളിലൂടെ ഒഴുകി ഫോസ് ഡോ ആമസോണാസിൽ വച്ച് കടലിൽ ചേരുന്നതായാണ് കരുതുന്നത്. ആമസോണിന്റെ മുഖഭാഗത്തെ ജലത്തിന് ലവണത്വം കുറയാൻ കാരണം ഈ നദിയായിരിക്കാമെന്ന് ബ്രസീൽ ദേശീയ ഒബ്സർവേറ്ററി കരതുന്നു .

റിയോ ഡി ജനൈറോയിലെ ഇന്റർനാഷണൽ കോൺഗ്രസ് ഓഫ് ദി സൊസൈറ്റി ബ്രസീലിയ ജിയോഫിസിക്കലാണ് പഠനഫലം പ്രസിദ്ധീകരിച്ചത്.

40 വർഷത്തോളം ഈ മേഖലയിൽ പഠനം നടത്തിവരുന്ന ബ്രസീലിലെ റിയോ ഡി ജനൈറോയിലെ നാഷണൽ ഒബ്സർവേറ്ററി ഓഫ് ദി മിനിസ്ട്രി ഓഫ് സയൻസ് ആൻഡ് ടെക്നോളജിയിലെ ഗവേഷകനും കോഴിക്കോട് കുന്ദമംഗലം സ്വദേശിയുമായ പ്രൊഫ: വലിയമണ്ണത്തൽ ഹംസയോടുള്ള ബഹുമാനാർത്ഥമാണ് ഈ നദിക്ക് ഇങ്ങനെ പേര് വന്നത്. 



</doc>
<doc id="158779" url="https://ml.wikipedia.org/wiki?curid=158779" title="ജ്ഞാനോദയകാലം">
ജ്ഞാനോദയകാലം

ഏകദേശം പതിനേഴാം നൂറ്റാണ്ടിന്റെ അവസാനത്തോടെ പാരമ്പര്യവിശ്വാസങ്ങളെ അവഗണിച്ച് യുക്തിക്കും വ്യക്തിസ്വാതന്ത്ര്യത്തിനും പ്രാധാന്യം നൽകിക്കൊണ്ടുള്ള ഒരു സാംസ്കാരിക മുന്നേറ്റം യൂറോപ്പിൽ രൂപപ്പെട്ട കാലമാണ് ജ്ഞാനോദയകാലം (Age of Enlightenment). സമൂഹത്തെ യുക്തി പ്രയോഗിച്ച് പരിഷ്കരിക്കുക, മതവിശ്വാസത്തിലും പാരമ്പര്യത്തിലും മാത്രം അധിഷ്ടിതമായ ആശയങ്ങളെ ചോദ്യം ചെയ്യുക, ശാസ്ത്രരീതിയിലൂടെ വൈജ്ഞാനിക മുന്നേറ്റം നടത്തുക എന്നിവയായിരുന്നു ലക്ഷ്യങ്ങൾ. ഈ കാലത്തെ യുക്തിചിന്തയുടെ കാലം (Age of Reason) എന്നും വിളിക്കുന്നു. അത് വരെ ചോദ്യം ചെയ്യപ്പെടാത്ത അന്ധവിശ്വാസങ്ങളും അസഹിഷ്ണുതയും ഇക്കാലത്ത് എതിർക്കപ്പെട്ടു. കത്തോലിക്കാസഭയായിരുന്നു ഒരു പ്രമുഖഇര. ചില ജ്ഞാനോദയ ചിന്തകർ തങ്ങളുടെ ആശയങ്ങൾ നടപ്പിൽ വരുത്താൻ തയാറുള്ള രാജാധികാരത്തെ കൂട്ടുപിടിച്ചു. പാശ്ചാത്യ സംസ്കാരത്തിന്റെയും രാഷ്ട്രീയത്തിന്റെയും ഭരണസംവിധാനങ്ങളുടെയും മേൽ ശക്തവും സ്ഥായിയുമായ സ്വാധീനമാണ് ജ്ഞാനോദയകാല ആശയങ്ങൾക്ക് ഉണ്ടായിട്ടുള്ളത്. 

1650-1700 കാലത്ത് ജ്ഞാനോദയ കാലം ആരംഭിച്ചതായി കണക്കാക്കുന്നു. ബറൂക്ക് സ്പിനോസ, ജോൺ ലോക്ക്, പിയേർ ബേൽ (Pierre Bayle), വോൾട്ടെയർ, ഐസക് ന്യൂട്ടൺ തുടങ്ങിയവരായിരുന്നു ജ്ഞാനോദയകാലത്തിന് തുടക്കം നൽകിയത്. ശാസ്ത്രവിപ്ലവം (the Scientific Revolution) ജ്ഞാനോദയ കാലവുമായി ശക്തമായി ബന്ധപ്പെട്ടതാണ്, കാരണം അത് പല പാരമ്പര്യ വീക്ഷണങ്ങളും അട്ടിമറിക്കപ്പെടാനും പ്രകൃതിയെപ്പറ്റിയും അതിലെ മനുഷ്യന്റെ സ്ഥാനത്തെപ്പറ്റിയും പുതിയ വീക്ഷണങ്ങൾ ഉണ്ടാകാനും ഇടയാക്കി. 19-ാം നൂറ്റാണ്ടോടെ കാല്പനികതയ്ക്ക് പ്രാമുഖ്യം ലഭിക്കുകയും ഹേതുവാദത്തിന് (യുക്തിവാദം) ബൌദ്ധികമണ്ഡലത്തിൽ സ്വാധീനം കുറയുകയും ചെയ്തതോടെ ജ്ഞാനോദയകാലത്തിന് തിരിച്ചടി നേരിട്ടു. 


</doc>
<doc id="158782" url="https://ml.wikipedia.org/wiki?curid=158782" title="വലിയ മണ്ണത്താൽ ഹംസ">
വലിയ മണ്ണത്താൽ ഹംസ

അന്താരാഷ്ട്ര താപപ്രവാഹ കമീഷന്റെ സെക്രട്ടറിയും, ബ്രസീൽ ദേശീയ ഒബ്സർവേറ്ററിയിലെ ശാസ്ത്രജ്ഞനാണു് ഡോ. വലിയ മണ്ണത്താൽ ഹംസ. കോഴിക്കോട് കുന്ദമംഗലത്തിനടുത്ത് പതിമംഗലമാണു് അദ്ദേഹത്തിന്റെ സ്വദേശം. ചൂലാംവയൽ മാക്കൂട്ടം എ.എം.യു.പി സ്കൂളിലായിരുന്നു പ്രാഥമിക വിദ്യാഭ്യാസം. 

അദ്ദേഹത്തിന്റെ നേതൃത്തത്തിലുള്ള ഗവേഷക സംഘം ആമസോൺ നദിയുടെ 13000 അടി താഴെ നദി ഒഴുകുന്നതായി കണ്ടെത്തി. ആ ഭൂഗർഭനദിക്കു് സംഘത്തലവനായ ഡോ. ഹംസയുടെ പേരാണിട്ടിരിക്കുന്നതു് .


</doc>
<doc id="158788" url="https://ml.wikipedia.org/wiki?curid=158788" title="മയൂഖ ജോണി">
മയൂഖ ജോണി

കേരളത്തിലെ ഒരു പ്രമുഖ വനിതാ കായികതാരമാണു് മയൂഖ ജോണി. കോഴിക്കോടു് ആണു് ജന്മസ്ഥലം. തലശ്ശേരിയിലെ തലശേരി സായ് പരിശീലനകേന്ദ്രത്തിൽ വെച്ചാണു് കായികപരിശീലനം നേടിയതു്.

ലോങ്ജമ്പ്, ട്രിപ്പിൾജമ്പ് എന്നി വിഭാഗത്തിൽ പല അന്താരാഷ്ട്ര അത്‌ലറ്റികു് മത്സരങ്ങളിലും ഇന്ത്യയെ പ്രതിനിധീകരിച്ചിട്ടുണ്ട്. നിലവിൽ ട്രിപ്പിൾജമ്പ് വനിതാവിഭാഗത്തിലെ ദേശിയതലത്തിലെ റെക്കാർഡിനുടമയാണു് (14.11 മീറ്റർ). 14 മീറ്ററിലധികം ദൂരം ട്രിപ്പിൾജമ്പിൽ ചാടിയ ആദ്യ ഇന്ത്യ വനിതയാണു് മയൂഖ ജോണി. 
ചെറുപ്പംമുതൽ തന്നെ മയൂഖ കായികവിനോദത്തിൽ തൽപ്പരയായിരുന്നു. നാലാം ക്ലാസുവരെ കല്പറ്റ സെന്റ് ജോസഫ് സ്കൂളിൽ പഠിച്ചു. അതിനു് ശേഷം അമ്മയുടെ നാടായ കൂരാച്ചുണ്ടിലാണു് പഠിച്ചതു്. പത്താംക്ലാസുവരെ കല്ലാനോട് ഹയർ സെക്കൻഡറി സ്കൂളിലായിരുന്നു പഠനവും കായിക പരിശീലനവും. മികച്ച പരിശീലനത്തിനായി തലശേരി സായ്സെന്ററിലേക്ക് മാറിയ മയൂഖ പ്ലസ് ടുവും ബിബിഎയും തലശേരിയിൽനിന്ന് പൂർത്തിയാക്കി. ഇപ്പോൾ ബംഗളൂരുവിൽ എംബിഎ വിദ്യാർഥിയാണ്. സായ്സെന്ററിൽ കോച്ച് ശ്യാംകുമാറിന് കീഴിലായിരുന്നു പരിശീലനം



</doc>
<doc id="158796" url="https://ml.wikipedia.org/wiki?curid=158796" title="അന്ന ഇവാനോവ്‌ന">
അന്ന ഇവാനോവ്‌ന

റഷ്യൻ ചക്രവർത്തിനിയായിരുന്നു അന്ന ഇവാനോവ്‌ന ( Anna Ivanovna () (, മോസ്കോ – ) . റഷ്യൻ ചക്രവർത്തിയായിരുന്ന ഇവാൻ അഞ്ചാമന്റെ (1666-1696) രണ്ടാമത്തെ മകളും, മഹാനായ പീറ്റർ ചക്രവർത്തി(1672-1725)യുടെ ഭാഗിനേയിയുമായ ഇവർ 1693 ജനു. 25-ന് മോസ്കോയിൽ ജനിച്ചു. കോർലണ്ട് പ്രഭു ഫ്രെഡറിക്ക് വില്യമിനെ 1710-ൽ വിവാഹം ചെയ്തു. പക്ഷേ, വിവാഹാഘോഷച്ചടങ്ങുകളുടെ ക്ഷീണംമൂലം വഴിയിൽവച്ചു തന്നെ നവവരൻ നിര്യാതനായി. അടുത്തവർഷമാണ് മരിച്ചതെന്ന് ചില ചരിത്രകാരന്മാർ അഭിപ്രായപ്പെട്ടിട്ടുണ്ട്. പീറ്റർ II (1715-30) നിര്യാതനായതിനെത്തുടർന്ന് ചില വ്യവസ്ഥകളുടെ അടിസ്ഥാനത്തിൽ സുപ്രീം പ്രിവികൌൺസിൽ അന്നയെ റഷ്യൻ ചക്രവർത്തിനിയായി അവരോധിച്ചു. എന്നാൽ ചക്രവർത്തിനിയായ ഉടൻ അവർ സുപ്രീം പ്രിവികൌൺസിൽ പിരിച്ചുവിട്ടു. റഷ്യൻ പ്രഭുവർഗത്തെ ഒന്നാകെ ഉന്മൂലനം ചെയ്യാനായിരുന്നു ഇവരുടെ അടുത്ത ശ്രമം. ജർമൻകാരനായ ഏണസ്റ്റ് ജൊഹാൻ ബിറൻ (1690-1772) ഇതിൽ ചക്രവർത്തിനിയുടെ വലംകൈയായി പ്രവർത്തിച്ചു. പോളണ്ടിലെ പിന്തുടർച്ചാവകാശയുദ്ധകാലത്തും (1733-36) തുർക്കിയുദ്ധകാലത്തും (1735-39) റഷ്യയ്ക്കുണ്ടായ വിജയങ്ങൾക്കുത്തരവാദി അന്നയായിരുന്നു. 1740 ഒ. 28-ന് അന്ന അന്തരിച്ചു. തുടർന്ന് സഹോദരീ (അന്ന ലിയോപോൾഡ്വ്ന) പുത്രനായ ഇവാൻ ചക്രവർത്തിയായി.


</doc>
<doc id="158799" url="https://ml.wikipedia.org/wiki?curid=158799" title="ഡിംഫ്‌ന">
ഡിംഫ്‌ന

റോമൻ കത്തോലിക്കാ സഭയിലെ ഒരു പുണ്യവതിയാണ് വിശുദ്ധ ഡിംഫ്‌ന. മാനസികാസ്വസ്ഥത അനുഭവിക്കുന്നവരുടെയും മാനസികരോഗചികിത്സാലയങ്ങളുടെയും മധ്യസ്‌ഥയാണ് പുണ്യവതി.

അയർലൻഡിലെ രാജാവിന്റെ പുത്രിയായി ഏ.ഡി 620 നോടടുത്ത് ഡിംഫ്‌ന ജനിച്ചു. അതിസുന്ദരിയായ ഡിംഫ്‌നയ്ക്ക് ആഡംബരങ്ങളോടുംകൂടിയ ജീവിതസൗകര്യങ്ങളായിരുന്നു ലഭിച്ചിരുന്നത്. എങ്ങനെയോ ക്രിസ്‌തുവിനെക്കുറിച്ചറിഞ്ഞതു മൂലം ക്രൈസ്തവാനുകൂല ജീവിതമായിരുന്നു അവൾ നയിച്ചിരുന്നത്. ഒടുവിൽ ഡിംഫ്‌ന രഹസ്യമായി ജ്ഞാനസ്‌നാനം സ്വീകരിച്ച്‌ ക്രിസ്‌ത്യാനിയായിത്തീർന്നു. അക്കാലത്ത് രാജ്ഞി അകാലത്തിൽ മരണമടഞ്ഞു. കുറച്ചു നാളുകൾക്കു ശേഷം രാജാവ് വീണ്ടും വിഹാഹം കഴിക്കുവാനായി വധുവിനെ അന്വേഷിച്ചു. എന്നാൽ നാടുമുഴുവൻ അന്വേഷണം നടത്തിയിട്ടും തന്റെ ആഗ്രഹം പോലെയുള്ള യുവതികളെയൊന്നും രാജാവിന്റെ വധുവായി ലഭിച്ചില്ല. 

അങ്ങനെയിരിക്കെ ഒരിക്കൽ ഒരു ദുഷ്‌ടവ്യക്തിയുടെ നിർദ്ദേശത്താൽ രാജാവിന്റെ മനസ്സിൽ ഒരു ദുഷ്പ്രേരണ ഉരുത്തിരിഞ്ഞു വന്നു. രാജ്ഞിയുടെ ഛായയുള്ള തന്റെ സുന്ദരിയായ മകളെ തന്നെ വിവാഹം കഴിക്കുക എന്നതായിരുന്നു ആ പ്രേരണ. അപ്പോൾ 15 വയസ്സു മാത്രമായിരുന്നു ഡിംഫ്‌നയുടെ പ്രായം. ഇതറിഞ്ഞയുടൻ പുരോഹിതനായ വിശുദ്ധ ജെർബേണൂസിനൊപ്പം ഡിംഫ്‌ന ബൽജിയത്തേക്ക്‌ നാടുവിട്ടു. മകൾ രക്ഷപെട്ടതറിഞ്ഞ് രാജാവ്‌ അന്വേഷണമാരംഭിച്ചു. തന്റെ അന്വേഷണം ബൽജിയത്തേക്കും അദ്ദേഹം വ്യാപിപ്പിച്ചു. 

രാജാവ് ബെൽജിയത്തിലെ അന്വേഷണത്തിനിടയിൽ ഒരു ഗ്രാമത്തിലെ സത്രത്തിൽ എത്തപ്പെട്ടു. എന്നാൽ രാജാവിന്റെ പണം മാറ്റിയെടുക്കാൻ അവിടെ ബുദ്ധിമുട്ടായതിനാൽ താമസസൗകര്യം നൽകുവാൻ സത്രമുടമ അസൗകര്യമറിയിച്ചു. ഏതോ രാജ്യത്തിലെ ഒരു ഗ്രാമത്തിലെ സത്രമുടമക്ക്‌ മറ്റു രാജ്യങ്ങളിലെ പണത്തെക്കുറിച്ച്‌ അറിവ് ലഭിക്കണമെങ്കിൽ അയാൾ അടുത്ത നാളിൽ ആ പണം കൈകാര്യം ചെയ്തിരിക്കാമെന്നു രാജാവ് ഊഹിച്ചു. അതിനാൽ തന്റെ മകൾ ആ പ്രദേശത്തു തന്നെയുണ്ടെന്ന് രാജാവ് വിശ്വസിച്ചു. തുടർന്നു നടത്തിയ അന്വേഷണത്തിൽ രാജാവ് ഡിംഫ്‌നയെ വിശുദ്ധ ജെർബേണൂസിനൊപ്പം കണ്ടെത്തി. വൈകാതെ തന്നെ ജെർബേണൂസിന്റെ തല വെട്ടി. രാജാവ് മകളോട് കീഴടങ്ങുവാനും സ്വരാജ്യത്തേക്ക് മടങ്ങിവരുവാനും ആവശ്യപ്പെട്ടു. എന്നാൽ ഡിംഫ്‌ന മടങ്ങുവാൻ തയ്യാറായില്ല. കോപാകുലനായ രാജാവ് ഉടൻ വാളൂരി ഡിംഫ്‌നയെയും വധിച്ചു. അങ്ങനെ ഗീൽ എന്ന സ്ഥലത്തു വച്ച് തന്റെ ശുദ്ധത സംരക്ഷിക്കുന്നതിനായി ഡിംഫ്‌ന രക്തസാക്ഷിത്വം വരിച്ചു. 

മെയ്‌ 15-നാണ്‌ സഭ വിശുദ്ധ ഡിംഫ്‌നയുടെ ഓർമ്മ ആചരിക്കുന്നത്.



</doc>
<doc id="158812" url="https://ml.wikipedia.org/wiki?curid=158812" title="ചാരത്തലയൻ തിത്തിരി">
ചാരത്തലയൻ തിത്തിരി

ചെങ്കണ്ണി തിത്തിരിയെക്കാൾ അല്പം വലിപ്പം കൂടുതലുള്ള പക്ഷിയാണ് ചാരത്തലയൻ തിത്തിരി. കേരളത്തിൽ ഇതിനെ അപൂർവ്വമായേ കാണാറുള്ളു. ചാരനിറം കലർന്ന തവിട്ടുനിറത്തിലുള്ള തലയും തവിട്ടുനിറത്തിലുള്ള ദേഹവും മഞ്ഞ നിറമുള്ള കൊക്കും കാലുകളും ഇവയെ തിരിച്ചറിയാൻ സഹായിക്കുന്നു. സപ്തംബർ മുതൽ ഏപ്രിൽ വരെയുള്ള മാസങ്ങളിലാണ് ഇവ ഇന്ത്യയിൽ വിരുന്നെത്തുന്നത്. സാധാരണ തണ്ണീർതടങ്ങളിലാണ് കണ്ട് വരുന്നത്. ദേശാടനക്കാരായ ചാരത്തലയൻ തിത്തിരികൾ പ്രജനനം നടത്തുന്നത് ചൈന, ജപ്പാൻ, കൊറിയ തുടങ്ങിയ രാജ്യങ്ങളിലാണ്. ആഹാര രീതികളും പൊതുസ്വഭാവങ്ങളും മറ്റു തിത്തിരിപക്ഷികളുടേതുപോലെയാണ്.



</doc>
<doc id="158814" url="https://ml.wikipedia.org/wiki?curid=158814" title="വെള്ളവാലൻ തിത്തിരി">
വെള്ളവാലൻ തിത്തിരി

മഞ്ഞക്കണ്ണി തിത്തിരിയോട് ഏറെ സാദൃശ്യമുള്ള ഒരു തിത്തിരിപ്പക്ഷിയാണ് വെള്ളവാലൻ തിത്തിരി. കേരളത്തിൽ ഈ പക്ഷി അപൂർവ്വമായേ കാണാറുള്ളൂ. മഞ്ഞക്കണ്ണിയിൽ നിന്നും വ്യത്യസ്തമായി തല ചാരനിറമാർന്ന തവിട്ടുനിറവും പറക്കുമ്പോൾ വാലിലെ തൂവലുകൾ തൂവെള്ള നിറവുമാണ്. കറുത്ത കൊക്കും നീണ്ട കൊക്കും നീണ്ട മഞ്ഞക്കാലുകളുമാണ് ഇവയ്ക്ക് ഉള്ളത്. ചതുപ്പുനിലങ്ങളിലും കൃഷിസ്ഥലങ്ങളിലുമാണ് പൊതുവെ കാണുന്നത്. പൊതുസ്വഭാവം മറ്റു തിത്തിരി കളെപ്പോലെതന്നെയാണ്. വടക്കുപടിഞ്ഞാറൻ ഏഷ്യൻ രാജ്യങ്ങളിലാണ് ഇവയുടെ കൂടുകൂട്ടലും മുട്ടയിടലും. അതിനുശേഷം ശൈത്യകാലത്ത് ഉത്തരേന്ത്യയിൽ ദേശാടനത്തിനെത്തുന്നു.


</doc>
<doc id="158816" url="https://ml.wikipedia.org/wiki?curid=158816" title="അന്ത്യോഖ്യ">
അന്ത്യോഖ്യ

തുർക്കിയിലെ ഹാതായ് പ്രവിശ്യയുടെ തലസ്ഥാനമാണ് അന്ത്യോഖ്യ അഥവാ അൻറാക്കിയ (ഇംഗ്ലീഷ്: Antioch). 36 10' വടക്ക്, 36 കിഴക്ക് സിറിയൻ അതിർത്തിയോടടുത്ത്, ഓറോൻടിസ് നദിയുടെ കിഴക്കേകരയിൽ ഹബീബ്-നെക്കാർ പർവതത്തിന്റെ താഴ്വാരത്തിൽ, മെഡിറ്ററേനിയൻ തീരത്തുനിന്ന് 32 കിലോമീറ്റർ ഉള്ളിലായാണ് നഗരം സ്ഥിതിചെയ്യുന്നത്. നഗരത്തിൽനിന്നും മെഡിറ്ററേനിയനിലേക്ക് ശരിക്കു യാത്രാമാർഗങ്ങളില്ല. നഗരത്തിനു കിഴക്കും വടക്കും വിസ്തൃതമായ സമതലപ്രദേശങ്ങളുണ്ട്. തെക്കു ഭാഗത്തുള്ള മലനിരകളിലെ "സിറിയൻ കവാടം" (Syrian Gate) എന്നറിയപ്പെടുന്ന ബെലൻ മലമ്പാതയാണ് ഏഷ്യാമൈനറിനേയും മെസപ്പോട്ടേമിയേയും ബന്ധിപ്പിക്കുന്ന ഏകയാത്രാപഥം. അന്താരാഷ്ട്രപ്രാധാന്യമുള്ള ഒരു ഗതാഗതമാർഗ്ഗമാണിത്.

ഭൂകമ്പമേഖലയാണ് അന്ത്യോഖ്യ. എ.ഡി. 526-ലുണ്ടായ ഭൂചലനംമൂലം നഗരം ഒട്ടുമുക്കാലും നശിപ്പിക്കപ്പെട്ടു. റോമൻ-പേർഷ്യൻ മാതൃകയിലുള്ള കരിങ്കല്ലു കെട്ടിടങ്ങളും വളഞ്ഞു വീതികുറഞ്ഞ നിരത്തുകളും ഇവിടെകാണാം. ഓറോൻടിസ് നദിയുടെ പടിഞ്ഞാറേ കരയിലേക്കും നഗരം വ്യാപിച്ചിട്ടുണ്ട്. നിർമ്മലമായ മെഡിറ്ററേനിയൻ കാലാവസ്ഥയാണ് ഇവിടെയുള്ളത്.

വാണിജ്യപ്രാധാന്യമുള്ള ഈ നഗരം ഗോതമ്പ്, പഞ്ഞി, ഫലവർഗങ്ങൾ എന്നിവയുടെ വിപണനകേന്ദ്രമാണ്. വീഞ്ഞ്, സോപ്പ്, ഒലീവെണ്ണ, പട്ട്, തുകൽസാധനങ്ങൾ തുടങ്ങിയവ ഇവിടെ ഉത്പാദിപ്പിക്കപ്പെടുന്നു. തുർക്കിയുടെ വടക്കൻതീരത്തെ നഗരങ്ങളേയും കിഴക്കേ ആലപ്പോയേയും സിറിയയേയും തമ്മിൽ ബന്ധിപ്പിക്കുന്ന എല്ലാ റോഡുകളും അന്ത്യോഖ്യയിൽ സന്ധിക്കുന്നു. നഗരത്തിനു തെക്കുള്ള ഡാഫ്നെ നദിയുടെ വെള്ളച്ചാട്ടങ്ങൾ സഞ്ചാരികളെ ആകർഷിക്കുന്നു.

സിറിയയിലെ ഗ്രീക്കു രാജാക്കന്മാരുടെ തലസ്ഥാനനഗരിയെന്ന നിലയ്ക്ക് ചരിത്രപ്രസിദ്ധമാണ് അന്ത്യോഖ്യ. സെലൂക്കസ് നിക്കേറ്റർ ബി.സി. 300-ൽ തന്റെ പിതാവായ അന്ത്യോക്കസിന്റെ സ്മാരകമായി ഈ നഗരം നിർമിച്ചു. വളരെക്കാലത്തോളം റോമിനോട് കിടപിടിക്കത്തക്കവിധത്തിൽ മനോഹരമായിരുന്ന ഈ നഗരത്തെ "പൂർവദേശത്തെ രാജ്ഞി" എന്നു വിളിച്ചുവന്നു.

അന്റിഗോണിയയിൽനിന്ന് വന്നവരായിരുന്നു നഗരത്തിലെ ആദ്യകാലനിവാസികൾ. ബൈബിളിലെ പുതിയനിയമത്തിൽ അന്ത്യോഖ്യ പരാമർശിക്കപ്പെടുന്നുണ്ട്. ക്രിസ്തുമതത്തിന്റെ പ്രാരംഭപ്രവർത്തനങ്ങളുടെ ആസ്ഥാനമെന്ന നിലയ്ക്ക് ഇവിടം പ്രസിദ്ധമായിത്തീർന്നു. ക്രിസ്തുവിന്റെ അനുയായികൾക്ക് "ക്രിസ്ത്യാനികൾ" എന്ന സംജ്ഞ കിട്ടിയത് ഇവിടെവച്ചാണ്. ക്രൈസ്തവ മിഷനറി പ്രവർത്തനത്തിന്റെ സിരാകേന്ദ്രമെന്ന നിലയ്ക്ക് പ്രശസ്തിയാർജിച്ച ഈ നഗരത്തെ എ.ഡി. 538-ൽ പേർഷ്യാക്കാർ ആക്രമിച്ചു നശിപ്പിച്ചു. എ.ഡി. 638-ൽ അറബികളുടെ കൈവശമായതോടെ നഗരം ക്ഷയിക്കാൻ തുടങ്ങി. വീണ്ടും ക്രിസ്ത്യാനികളുടേതായിത്തീർന്ന അന്ത്യോഖ്യ 1098 മുതൽ 1268 വരെ പ്രൌഢിയോടെ നിലനിന്നു. പിന്നീട് ഈജിപ്തിലെ ബിബർസ് I-ആമന്റെ അധീനത്തിലായതോടെ ഇതിന്റെ പുരോഗതി മന്ദീഭവിച്ചു. 1401-ൽ ടൈമൂർ നഗരം ആക്രമിച്ചു നശിപ്പിച്ചു. ബെർട്രണ്ടൻദെലാബ്രോക്വായർ എന്ന സഞ്ചാരി 1432-ൽ ഇവിടം സന്ദർശിക്കുമ്പോൾ 300 വീടുകളെ ഉണ്ടായിരുന്നുള്ളുവെന്ന് രേഖപ്പെടുത്തിയിട്ടുണ്ട്.

തുർക്കി സുൽത്താനായ സലിം I (1470-1520) 1516-ൽ അന്ത്യോഖ്യ ആക്രമിച്ച് ഒട്ടോമൻ (ഉസ്മാനിയാ) സാമ്രാജ്യത്തിന്റെ ഭാഗമാക്കി. ഒന്നാം ലോകയുദ്ധംവരെ ഈ സ്ഥിതിയിലായിരുന്നു. പിന്നീട് നഗരം ഫ്രഞ്ച് മാൻഡേറ്റിന്റെ കീഴിൽ സിറിയയുടേതായി. ടർക്കോ-ഫ്രഞ്ച് കരാറിന്റെ ഫലമായി 1939 ജൂൺ 23-ന് അന്ത്യോഖ്യ തുർക്കിയുടെ ഭാഗമായി.

ക്രൈസ്തവ സഭാചരിത്രത്തിൽ സുന്നഹദോസുകൾക്ക്പ്രസിദ്ധി കേട്ടതാണിവിടം. മറൊനൈറ്റ്, മെൽക്കൈറ്റ്, യാക്കോബൈറ്റ് എന്നീ മതവിഭാഗങ്ങളിലെ മൂന്നു പാത്രിയർക്കീസ്മാരെ കൂടാതെ ഗ്രീക്ക് പാത്രിയർക്കീസും, സിറിയൻ പാത്രിയർക്കീസും അന്ത്യോഖ്യയിലുണ്ട് : അപ്പോസ്തലനായ പൗലോസ് ഇവിടം കേന്ദ്രമാക്കിയാണ് സുവിശേഷ പ്രവർത്തനങ്ങൾ നടത്തിയിരുന്നത്. എ.ഡി. 4-ആം നൂറ്റാണ്ടിലേതെന്നു കരുതപ്പെടുന്ന ഇരുപത്തൊന്നോളം പള്ളികളുടെ അവശിഷ്ടങ്ങൾ അന്ത്യോഖ്യയിൽനിന്നും പുരാവസ്തു ഗവേഷകർ കണ്ടെടുത്തിട്ടുണ്ട്.



</doc>
<doc id="158820" url="https://ml.wikipedia.org/wiki?curid=158820" title="ചെമ്മനാകരി">
ചെമ്മനാകരി

കോട്ടയം ജില്ലയിലെ വൈക്കം താലൂക്കിൽ, ഉദയനാപുരം പഞ്ചായത്തിനു കീഴിൽ വരുന്ന ഒരു ഗ്രാമമാണ് ചെമ്മനാകരി. കേരളത്തിലെ ഒരു പ്രമുഖ ആശുപത്രി ആയ ഇൻഡോ അമേരിക്കൻ ആശുപത്രി ഇവിടെയാണ് സ്ഥിതി ചെയ്യുന്നത്.

പ്രകൃതിവിഭവങ്ങളാൽ സമ്പന്നമാണെങ്കിലും, സാമൂഹ്യ-സാമ്പത്തികരംഗത്തു് പിന്നോക്കം നിൽക്കുന്ന ഒരു ഗ്രാമമാണിതു്. ചെമ്മനാകരിയുടെ പടിഞ്ഞാറ് വശത്തു് താമസിക്കുന്നവർ കടുത്ത യാത്രാക്ലേശം നേരിടുന്നുണ്ടു്. കുടിവെള്ളക്ഷാമം, വിദ്യഭ്യാസസ്ഥാപനങ്ങളുടെ അപര്യാപ്തത എന്നിവയും ഇവിടുത്തെ പ്രശ്നങ്ങളാണു്. 

വിനോദയാത്രക്കാർ കായൽസവാരിക്കായി ഇവിടെയെത്താറുണ്ടു്. 


</doc>
<doc id="158825" url="https://ml.wikipedia.org/wiki?curid=158825" title="നാട്ടുറോസ്">
നാട്ടുറോസ്

കേരളത്തിൽ വളരെ സാധാരണയായിക്കാണുന്ന ഒരു ചിത്രശലഭമാണ് നാട്ടു റോസ് ("Pachliopta aristolaochiae"). നാട്ടിൻപുറത്തും നഗരങ്ങളിലും ഒരു പോലെ സുലഭമാണ്. മുൻ പിൻചിറകുകൾക്ക് കറുപ്പ് നിറം.പിൻചിറകുകളിൽ നാലോ അഞ്ചോ വെളുത്ത പൊട്ടുകൾ.ചെത്തി, കൃഷ്ണകിരീടം, അരിപ്പൂ, സൂര്യകാന്തി, സീനിയ എന്നീ പുഷ്പങ്ങളിൽ തേൻ നുകരാൻ എത്തുന്നു. ചക്കര ശലഭം, കാനനറോസ് എന്നീ പൂമ്പാറ്റകളോട് സാദൃശ്യമുണ്ട്. ചക്കര റോസ് എന്നും ഈ ശലഭത്തിന് പേരുണ്ട്. ആഹാരസസ്യങ്ങൾ: കരളം (Aristolochia indica), ഈശ്വരമുല്ല (Aristolochia tagala), ആടുതൊടാപ്പാല (Aristolochia bracteolata)


</doc>
<doc id="158826" url="https://ml.wikipedia.org/wiki?curid=158826" title="ദേഗു">
ദേഗു

ദക്ഷിണ കൊറിയയിലെ ഒരു ഫാഷൻ നഗരവും, നാലാമത്തെ വലിയ പട്ടണവുമാണു് തേഗു എന്നുകൂടി അറിയപ്പെടുന്ന ദേഗു. ഗൈയോൺസാങ്ബുക്-ദോ എന്ന പ്രവിശ്യയുടെ തലസ്ഥാനവുമാണിത്. 25 ലക്ഷത്തിൽപരം ജനങ്ങൾ ഈ നഗരത്തിൽ വസിക്കുന്നു. 

തെക്ക്-കിഴക്കൻ കൊറിയൻ തീരത്തുനിന്നും 80 കി.മി. അകലെ ഗെയംഹോ നദീതീരത്താണു് ദേഗു സ്ഥിതിചെയ്യുന്നതു്. 

പതിമൂന്നാമത് ലോക അത്‌ലറ്റിക് ചാമ്പ്യൻഷിപ്പിന്റെ വേദിയാണു് ഈ നഗരം . 


</doc>
<doc id="158828" url="https://ml.wikipedia.org/wiki?curid=158828" title="ചാമച്ചോറ്">
ചാമച്ചോറ്

കേരളത്തിൽ അന്യമായിക്കൊണ്ടിരിക്കുന്ന ഒരു ഭക്ഷണമാണു് ചാമച്ചോറ്


ചാമ കുത്തിവെളുപ്പിച്ച്, കുറച്ചു് പായസപ്പരവത്തിലും, കുറച്ചു് നെയ്‌ചോർ പരുവത്തിലും വേവിക്കും. ഇവയിൽ തേങ്ങ ചിരകിചേർത്താണു് ചാമച്ചോറുണ്ടാക്കുന്നതു് 


</doc>
<doc id="158829" url="https://ml.wikipedia.org/wiki?curid=158829" title="നാൽക്കണ്ണി">
നാൽക്കണ്ണി

നിംഫാലിഡെ കുടുംബത്തിൽപെട്ട ചെറിയ ചിത്രശലഭമാണ് നാൽകണ്ണി ("Ypthima huebneri"). വീട്ടുപറമ്പിലും ഇടനാടൻചെങ്കൽക്കുന്നുകളിലും വനപ്രദേശങ്ങളിലും ഇവയെ ധാരാളം കാണാം. ചിറകുകളിലുള്ള പെട്ടുകളാണ് നാൽക്കണ്ണി എന്ന പേരിനു കാരണം. മുൻ ചിറകിൽ വലിയ ഓരോ കൺപൊട്ടുകൾ ഉണ്ട്.പിൻചിറകുകളിൽ വ്യക്തമായ നാലു കൺപൊട്ടുകൾ.
പുൽവർഗ്ഗത്തിൽപ്പെട്ട സസ്യങ്ങളിലാണ് മുട്ടയിടുന്നതും ലാർവകൾ വളരുന്നതും


</doc>
<doc id="158832" url="https://ml.wikipedia.org/wiki?curid=158832" title="സുതാര്യകേരളം">
സുതാര്യകേരളം

പൊതുജനങ്ങളിൽ നിന്നും ലഭിക്കുന്ന പരാതികൾക്ക് കേരള മുഖ്യമന്ത്രി നേരിട്ട് ഇടപെട്ട് പരിഹാരം കാണുവാൻ ഉദ്ദേശിച്ച് ആരംഭിച്ച ഒരു പരിപാടിയാണ് സുതാര്യകേരളം. തപാൽ വഴിയും നേരിട്ടും മുഖ്യമന്ത്രിയുടെ പരാതിപരിഹാരസെല്ലിൽ ലഭിക്കുന്ന പരാതിയിൽ അതത് വകുപ്പുമായി ബന്ധപ്പെട്ട് ഉടനടി പരിഹാരം കാണാൻ ഈ പരിപാടി സഹായിക്കുന്നു. കിട്ടുന്ന പരാതികളിൽ നിന്നും തെരഞ്ഞെടുക്കുന്ന പ്രാതിനിധ്യസ്വഭാവമുള്ള പരാതികളിൽ മുഖ്യമന്ത്രി മറുപടി നല്കുന്നത് എല്ലാ ആഴ്ചകളിലും ദൂരദർശനിൽ സുതാര്യകേരളം എന്ന പേരിൽ പ്രത്യേകപരിപാടി ആയി സംപ്രേഷണം ചെയ്തു വരുന്നു.
പരാതിക്കാർക്ക് 155300 എന്ന ഫോൺ നമ്പറിൽ വിളിച്ച് പരാതി റജിസ്റ്റർ ചെയ്യാം. ഒപ്പം തപാലിലും പരാതി അയക്കാം. പരാതി ലഭിക്കുന്ന മുറക്ക് ഇവയിൽ ആവശ്യമായ നടപടികൾക്കായി അതത് വകുപ്പുകളുമായി ബന്ധപ്പെടുന്നു. അതിനുശേഷം എത്രയും പെട്ടെന്ന് അതത് വകുപ്പുകളുടെ സഹായത്തോടെ പരാതി പരിഹരിക്കുന്നു.

http://www.newsutharya.kerala.gov.in/frontend/index/index.php



</doc>
<doc id="158833" url="https://ml.wikipedia.org/wiki?curid=158833" title="കുളുത്ത്">
കുളുത്ത്

വടക്കെ മലബാറിൽ പണ്ടുള്ളവർ രാവിലെ കഴിച്ചിരുന്ന ഭക്ഷണമാണു് കുളുത്ത്. മൺകലത്തിലോ മറ്റ് കലങ്ങളിലോ തലേ ദിവസം പാകം ചെയ്ത് അടച്ചുവെച്ച പഴഞ്ചോറാണിതു്(തെക്കൻ കേരളത്തിൽ പഴഞ്ചോർ എന്ന് തന്നെ ആണ് പറയുന്നത്)‌. തൈരിൽ മുളകും ചേർത്തതോ മീൻകറിയോ കൂട്ടിയാണിതു് കഴിക്കുക . 
രാവിലെ "കുളുത്ത് കഴിക്കുക" എന്നത് വടക്കെ മലബാറിലെ ഒരു ദിനചര്യയായിരുന്നു. 


അരി വേവിച്ചു് കഞ്ഞിയാക്കി മൺകലത്തിലോ മറ്റ് കലങ്ങളിലോ അടച്ചുവെക്കുന്നു. രാവിലെയാകുമ്പോഴേക്കും കുളുത്താകും.

കഞ്ഞി


</doc>
<doc id="158834" url="https://ml.wikipedia.org/wiki?curid=158834" title="അക്കേഷ്യനീലി">
അക്കേഷ്യനീലി

അക്കേഷ്യനീലി, "Surendra vivarna", ഒരു ചിത്രശലഭമാണ്. മഴ കൂടുതൽ ലഭിക്കുന്ന പ്രദേശങ്ങളിലും കുന്നിൻപ്രദേശങ്ങളിലും കാണപ്പെടുന്നു. ചിറകു തുറന്നാൽ തിളങ്ങുന്ന വയലറ്റ് കലർന്ന നീലനിറം. ചിറകിന്റെ ബാക്കിഭാഗം ഇരുണ്ട തവിട്ടുനിറം. ചിറകിനു പിന്നിൽ നേർത്ത വാലും കാണപ്പെടുന്നു. "Surendra vivarna biplagiata" എന്ന ഉപവർഗ്ഗമാണ് ദക്ഷിണ ഇന്ത്യയിൽ കാണപ്പെടുന്നത്.


</doc>
<doc id="158837" url="https://ml.wikipedia.org/wiki?curid=158837" title="കാടിക്കഞ്ഞി">
കാടിക്കഞ്ഞി

കേരളത്തിൽ അന്യമായിക്കൊണ്ടിരിക്കുന്ന ഒരു ഭക്ഷണമാണു് കാടിക്കഞ്ഞി. വിറ്റാമിൻ ബി, സി എന്നിവ ഇതിൽ ധാരാളമുണ്ട്. 

തവിടോടുകൂടിയ അരി കഴുകിയ വെള്ളം മൺകലത്തിൽ അടച്ചുവെച്ച്, മൂന്നുനാലു ദിവസത്തിനു ശേഷം മുകളിലെ തെളി ഊറ്റി അടിയിലെ സത്ത് എടുത്ത് നുറുക്കരിയും ചേർത്ത് പായസപ്പരുവത്തിൽ വേവിച്ചെടുക്കുന്നു


</doc>
<doc id="158838" url="https://ml.wikipedia.org/wiki?curid=158838" title="തുവരപ്പായസം">
തുവരപ്പായസം

കേരളത്തിൽ അന്യമായിക്കൊണ്ടിരിക്കുന്ന ഒരു ഭക്ഷണമാണു് തുവരപ്പായസം. 

ഉണങ്ങിയ തുവര ശർക്കരയും, തേങ്ങാപ്പാലും നെയ്യും ചേർത്താണ് സ്വാദിഷ്ഠമായ ഈ പായസമുണ്ടാക്കുന്നതു്. വളരെ പോഷകമൂല്യമുള്ളതാണു് തുവരപ്പായസം 


ഉണങ്ങിയ തുവര വേവിച്ച് ശർക്കര ചേർത്ത് പായസം പാകം ചെയ്യുന്നു.


</doc>
<doc id="158839" url="https://ml.wikipedia.org/wiki?curid=158839" title="മൂടക്കടമ്പ്">
മൂടക്കടമ്പ്

കേരളത്തിൽ അന്യമായിക്കൊണ്ടിരിക്കുന്ന ഒരു പലഹാരമാണ് മൂടക്കടമ്പ്.


പഴുത്ത വരിക്കച്ചക്കയുടെ ചുളയും അരിയും ചേർത്തരച്ച്, അതിൽ ശർക്കരയും തേങ്ങയും ചേർത്ത് വാഴയിലയിൽ വേവിച്ചെടുത്താണു് മൂടക്കടമ്പ് ഉണ്ടാക്കുന്നതു്.


</doc>
<doc id="158840" url="https://ml.wikipedia.org/wiki?curid=158840" title="പനനൂറ്">
പനനൂറ്

മൂത്ത് പ്രായമായ പന മുറിച്ച് പിളർന്ന് ഉള്ളിലെ ഇളംകാമ്പ് ഇടിച്ച് പിഴിഞ്ഞെടുത്ത് ഉണക്കിയതാണ് പനനൂറ്. നനുത്ത പൊടി രൂപത്തിലാണ് പനനൂറ് ഉണ്ടാക്കി സൂക്ഷിക്കുക. അന്നജം അടങ്ങിയ ഒരു ഭക്ഷണപദാർത്ഥമാണിതു്. 

പിളർന്ന പനയുടെ ഉള്ളിലെ കാമ്പ് കാഴ്ചയ്ക്ക് ചതച്ച കരിമ്പിൻതണ്ടിന് സമാനമാണ്. നിറയെ നാരടങ്ങിയ ഈ കാമ്പിനെ ഉരലിൽ നന്നായി പൊടിച്ചെടുക്കുന്നു. പൊടിയും നാരുമടങ്ങിയ മിശ്രിതം വെള്ളത്തിൽ കലർത്തി തുണിയിൽ അരിച്ചെടുത്ത് നാര് നീക്കുകയാണ് അടുത്ത പടി. നനുത്ത പൊടി അടിയിലൂറുമ്പോൾ വെള്ളം ഒഴുക്കിക്കളഞ്ഞ് പൊടിയെടുത്ത് ഉണക്കി സൂക്ഷിയ്ക്കുന്നു. 
പനനൂറ് കൊണ്ടുള്ള വ്യത്യസ്ത വിഭവങ്ങൾ ഇത് ലഭ്യമായ നാടുകളിൽ പ്രചാരത്തിലുണ്ട്.
പനനൂറു കൊണ്ടുള്ള ഒരു കേരളീയ ഭക്ഷ്യവിഭവമാണിത്. പൊടിരൂപത്തിലുള്ള പനനൂറ് കൊത്തിയ തേങ്ങയും ശർക്കരയും ചേർത്ത് വെള്ളത്തിലിട്ട് തിളപ്പിച്ച് കുറുക്കിയാണിതുണ്ടാക്കുന്നതു്.
ന്യൂ ഗിനിയ, മലാക്കാ എന്നീ ദ്വീപുകളിലെ പ്രധാന ഭക്ഷണപദാർത്ഥമാണിതു്. ശ്രീലങ്കയിൽ സാവു കണ്ട എന്നറിയപ്പെടുന്ന സൂപ്പുണ്ടാക്കാൻ പനനൂറുപയോഗിക്കാറുണ്ടു്. മലേഷ്യയിലെ പരമ്പരാഗത മീൻ വിഭവമായ കെരെപോൿ ലകർ ഉണ്ടാക്കാനായിട്ടു് പനനൂറുപയോഗിക്കാറുണ്ടു്. അതിനായി മലേഷ്യയിൽ പനനൂറു് ഇറക്കുമതി ചെയ്യാറുണ്ടു്.

പനനൂറ് പാലും മധുരവും ചേർത്തു് പുഡ്ഡിങ് ഉണ്ടാക്കുവാൻ ഉപയോഗിക്കാറുണ്ടു്.

വസ്ത്രനിർമ്മാണ വ്യവസായത്തിൽ നൂലു് യന്ത്രത്തിനു് എളുപ്പത്തിൽ വഴങ്ങിക്കിട്ടാൻ പനനൂറുപയോഗിച്ച് സംസ്കരിച്ചെടുക്കാറുണ്ടു്. 


</doc>
<doc id="158841" url="https://ml.wikipedia.org/wiki?curid=158841" title="ചെംകുറുമ്പൻ">
ചെംകുറുമ്പൻ

ഒരു തുള്ളൻ ചിത്ര ശലഭമാണ് ചെംകുറുമ്പൻ ("Iambrix salsala"). തുള്ളിത്തെറിച്ച് പറക്കുന്ന ഈ ശലഭം വനപ്രദേശങ്ങളിലും നാട്ടിൻ പുറങ്ങളിലും കാണപ്പെടുന്നു. ചിറകിന് ചെമ്പിച്ച തവിട്ടു നിറം. ചിറകുകളിൽ ചെറിയ വെളുത്ത പൊട്ടുകൾ.പിൻ ചിറകുകളിൽ കൂടുതൽ വ്യക്തമായ പൊട്ടുകൾ. പുൽവർഗ്ഗ സസ്യങ്ങളിൽ മുട്ടയിടുന്നു. ലാർവകൾ താമസിക്കുന്നത് ഇലകൾ ചുരുട്ടിയുണ്ടാക്കുന്ന കുഴലുകളിലാണ് .


</doc>
<doc id="158842" url="https://ml.wikipedia.org/wiki?curid=158842" title="തെങ്ങിൻ ചക്കര">
തെങ്ങിൻ ചക്കര

കേരളത്തിൽ പണ്ടുള്ളവർ ഉപയോഗിച്ചിരുന്ന ഒരു മധുര പലഹാരമാണു് തെങ്ങിൻ ചക്കര. വിവാഹസദ്യയിലെ ഒരു സാധാരണ വിഭവം കൂടിയായിരുന്നു തെങ്ങിൻ ചക്കര. 


ശർക്കരയും തേങ്ങയും അവിലും ചേർത്തു് കുഴച്ചാണു് തെങ്ങിൻ ചക്കര പാകംചെയ്തെടുക്കന്നതു്.


</doc>
<doc id="158845" url="https://ml.wikipedia.org/wiki?curid=158845" title="മാമ്പഴക്കച്ച്">
മാമ്പഴക്കച്ച്

പഴുത്ത മാങ്ങ ഉരലിൽ ഇടിച്ച് ചാറെടുത്ത് പുതിയ തഴപ്പായയിൽ പുരട്ടി വെയിലത്ത് ഉണക്കിയെടുക്കുന്നതാണ് മാമ്പഴക്കച്ച്. മാങ്ങയില്ലാത്ത കാലത്ത് ഇത് ഭക്ഷിക്കുന്നു

പുളിയുള്ള മാങ്ങയാണെങ്കിൽ കറിയിൽ പുളിയായും മാമ്പഴക്കച്ച് ഉപയോഗിക്കാറുണ്ടു്. 


പഴുത്ത മാങ്ങ ഉരലിൽ ഇടിച്ച് ചാറെടുത്ത് പുതിയ തഴപ്പായയിൽ പുരട്ടി വെയിലിൽ ഉണക്കിയെടുക്കും. 


</doc>
<doc id="158848" url="https://ml.wikipedia.org/wiki?curid=158848" title="ഈന്തപ്പം">
ഈന്തപ്പം

കേരളത്തിലെ ഒരു പലഹാരമാണ് ഈന്തപ്പം. പോഷകമൂല്യമുള്ള ഭക്ഷണമാണിതു്


ഈന്തിന്റെ കായ പിളർന്നെടുത്ത പരിപ്പും അരിയും ചേർത്ത് വേവിച്ചെടുത്താണു് ഈന്തപ്പമുണ്ടാക്കുന്നതു്. 

 


</doc>
<doc id="158851" url="https://ml.wikipedia.org/wiki?curid=158851" title="കൂവപ്പൊടി പായസം">
കൂവപ്പൊടി പായസം

കൂവയുടെ കിഴങ്ങിൽ നിന്നും ഉണ്ടാക്കുന്ന കൂവപ്പൊടി നേരിയ പായസപ്പരുവത്തിൽ തിളപ്പിച്ച് മധുരം ചേർത്തുണ്ടാക്കുന്ന പായസമാണ് കൂവപ്പൊടി പായസം (കൂവപ്പായസം). വെളുത്ത ബ്ലാത്തി കൂവക്കിഴങ്ങ് ഇടിച്ച് പിഴിഞ്ഞ് അരിച്ചെടുത്ത നൂറ് ഉണക്കിയാണു് ഇതിനുവേണ്ടുന്ന കൂവപ്പൊടിയുണ്ടാക്കുന്നതു്.

നല്ല സ്വാദുള്ള ഈ ഭക്ഷണം ചെറിയകുട്ടികൾക്കു് കൊടുക്കുന്ന ഭക്ഷണമാണു്. വയറിളക്കം വന്നാൽ ഔഷധമായും കൂവപ്പൊടി പായസം ഉപയോഗിക്കും


വെളുത്ത ബ്ലാത്തി കൂവക്കിഴങ്ങ് ഇടിച്ച് പിഴിഞ്ഞ് അരിച്ചെടുത്ത നൂറ് ഉണക്കിയാണു് ഇതിനുവേണ്ടുന്ന കൂവപ്പൊടിയുണ്ടാക്കുന്നു. അത് നേരിയ പായസപ്പരുവത്തിൽ തിളപ്പിച്ച് പഞ്ചസാരയോ ശർക്കരയോ ചേർത്തു പായസമുണ്ടാക്കുന്നു. 


</doc>
<doc id="158854" url="https://ml.wikipedia.org/wiki?curid=158854" title="കുറുക്കു്">
കുറുക്കു്

കുഞ്ഞുങ്ങൾക്കു് കൊടുക്കുന്ന ഒരു ഭക്ഷണമാണു് കുറുക്കു്. ഏത്തയ്ക്കാപ്പൊടി, കൂവപ്പൊടി എന്നിവയാണ് കുറുക്കുണ്ടാക്കാൻ ഉപയോഗിക്കുന്നതു്. ആറുമാസം പ്രായമാകുമ്പോൾ മുതലാണ് സാധാരണ കുഞ്ഞുങ്ങൾക്ക് കുറുക്കു് കൊടുക്കുന്നത്. കാൽസ്യത്തിന്റെയും ഇരുമ്പിന്റെയും അംശം കൂടുതലായി അടങ്ങിയിരിക്കുന്നതിനാൽ കുഞ്ഞുങ്ങളുടെ എല്ലിനും പല്ലിനും വളർച്ചക്കും ശക്തിക്കും കുറുക്കു് ഉപകരിക്കും.



</doc>
<doc id="158862" url="https://ml.wikipedia.org/wiki?curid=158862" title="ആന്റാർക്റ്റോപെൽറ്റ">
ആന്റാർക്റ്റോപെൽറ്റ

കവചമുള്ള ഒരു ദിനോസറാണ് ആന്റാർക്റ്റോപെൽറ്റ. ഇടത്തരം വലിപ്പം മാത്രം ഉള്ള ഇവ ജീവിച്ചിരുന്നത് അന്ത്യ ക്രിറ്റേഷ്യസ് കാലത്ത് ആണ്. പേരിന്റെ അർഥം അന്റാർട്ടിക്കയിലെ കവചം എന്നാണ്. ഇവ ജീവിച്ചിരുന്നത് അന്റാർട്ടിക്കയിൽ ആണ് .

മറ്റു കവചമുള്ള ദിനോസറുകളെ പോലെ തന്നെ ആന്റാർക്റ്റോപെൽറ്റയും നാലു കാലിലാണ് സഞ്ചരിച്ചിരുന്നത്. ഇവയ്ക്ക് വാലിന്റെ അറ്റം മുതൽ മൂക്ക് വരെ ഏകദേശം 4 മീറ്റർ ( 13 അടി ) നീളം ഉണ്ടായിരുന്നു. ഇവയുടെ ശരീരം മുഴുവനും കട്ടിയുള്ള എല്ലിന്റെ ആവരണം കൊണ്ട് പൊതിഞ്ഞിരുന്നു, കണ്ണിനു മുകളിൽ ആയി ഒരു കൂർത്ത മുള്ള് ഉണ്ടായിരുന്നു എന്ന് തലയുടെ ഫോസ്സിൽ പഠനത്തിൽ നിന്നും മനസ്സിലാകുന്നു.


</doc>
<doc id="158863" url="https://ml.wikipedia.org/wiki?curid=158863" title="മുത്താറി">
മുത്താറി

പഞ്ഞപ്പുല്ല്, കൂവരക്, റാഗി എന്നീ പേരുകളിലൊക്കെ അറിയപ്പെടുന്ന ഒരു ധാന്യമാണു് മുത്താറി. ഇംഗ്ലീഷിൽ ഫിംഗർ മില്ലെറ്റ് എന്നാണ് പറയുന്നത്. 

കാത്സ്യം ഇരുമ്പ് എന്നീ ധാതുക്കളും നന്നായി അടങ്ങിയതിനാൽ ചെറിയ കുഞ്ഞുങ്ങൾക്ക് കുറുക്കുണ്ടാക്കാൻ പറ്റിയ ധാന്യമാണു് മുത്താറി. പ്രോട്ടീൻ, കാർബോ ഹൈഡ്രേറ്റ്, കാത്സ്യം, കൊഴുപ്പ് എന്നിവ നന്നായി അടങ്ങിയിരിക്കുന്നുണ്ടിതിൽ. വിറ്റാമിൻ എ, തയാമിൻ, റൈബോഫ്ലേവിൻ, നിയാസിൻ എന്നീ ഘടകങ്ങളും ഫോസ്ഫറസ് എന്ന ധാതുവും അടങ്ങിയിരിക്കുന്നു. പ്രമേഹരോഗികൾക്കു് റാഗി ഉത്തമാഹാരമാണ്. 

ശ്രീലങ്കയിലും നേപ്പാളിലും മുത്താറി പ്രധാന ഭക്ഷ്യധാന്യമായി ഉപയോഗിച്ചുവരുന്നു.


</doc>
<doc id="158869" url="https://ml.wikipedia.org/wiki?curid=158869" title="വാലൻ താമരക്കോഴി">
വാലൻ താമരക്കോഴി

താമരക്കോഴികളിൽ ഏറെ ഭംഗിയുള്ളവയാണ് വാലൻ താമരക്കോഴി. ആഹാരരീതികളും പൊതു സ്വഭാവങ്ങളും നാടൻ താമരക്കോഴിയുടേത് പോലെ തന്നെ. ഇളം പച്ച കലർന്ന തവിട്ടുനിറത്തിലുള്ള പുറംഭാഗവും തൂവെള്ള നിറത്തിലുള്ള ചിറകുകളുമാണ് ഈ പക്ഷിയ്ക്ക്. ദേഹത്തിന്റെ അടിഭാഗത്തിനും ഏറെക്കുറെ വെള്ള നിറമാണ്. കൊക്കിൽ നിന്നും താഴോട്ടിറങ്ങിവരുന്ന കറുത്ത പട്ട നെഞ്ചിൽ മാലപോലെ കിടക്കുന്നുനതായി തോന്നും. മുട്ടയിടുന്ന കാലത്ത് വാലൻ താമരക്കോഴിക്ക് നിറം മാറ്റം വരാറുണ്ട്. ഈ സമയത്ത് പട്ടവാലുകൾ പിന്നിലേയ്ക്ക് വളർന്നുനില്ക്കും. കേരളത്തിൽ ഈ പക്ഷികളെ അപൂർവ്വമായേ കാണാറുള്ളൂ.

ജലാശയത്തിനോട് ചേർന്നാണ് കൂടുകൾ ഉണ്ടാക്കുന്നത്. മഴക്കാലത്താണ് കൂടുണ്ടാക്കുന്നത്. നാലോ അഞ്ചോ മുട്ടകളിടും. മുട്ടയിട്ടുകഴിഞ്ഞാൽ പെൺപക്ഷികൾ കുഞ്ഞുങ്ങളെ വളർത്താൻ ഏല്പിച്ച് മറ്റൊരു ആൺപക്ഷിയെ തേടിപ്പോകുന്നു. 


</doc>
<doc id="158880" url="https://ml.wikipedia.org/wiki?curid=158880" title="റാലേ-ബെനാർഡ് സംവഹനം">
റാലേ-ബെനാർഡ് സംവഹനം

ഒരു ദ്രാവകത്തെയോ വാതകത്തെയോ താഴ്ഭാഗത്തെ ഒരു പ്രതലത്തിൽ നിന്ന് ചൂടാക്കുമ്പോഴുണ്ടാകുന്ന സ്വാഭാവിക സംവഹനമാണ് റാലേ-ബെനാർഡ് സംവഹനം. ഇങ്ങനെ ചൂടാകുന്ന ദ്രാവകത്തിൽ ബെനാർഡ് സെല്ലുകൾ എന്നറിയപ്പെടുന്ന സംവഹനസെല്ലുകൾ രൂപമെടുക്കുന്നു. സൈദ്ധാന്തികമായും പരീക്ഷണങ്ങളിലൂടെയും ഈ പ്രതിഭാസത്തെക്കുറിച്ച് പഠിക്കുന്നത് എളുപ്പമായതിനാൽ സംവഹനപ്രക്രിയകളിൽ വച്ച് താരതമ്യേന കൂടുതൽ പഠനങ്ങൾ നടന്നിട്ടുള്ളത് റാലേ ബെനാർഡ് സംവഹനത്തെക്കുറിച്ചാണ്. എന്നിരുന്നാലും സംവഹനപാറ്റേണുകൾ അരേഖീയവ്യവസ്ഥകളായതിനാൽ ഈ പ്രതിഭാസത്തെക്കുറിച്ച് ഇനിയുമേറെക്കാര്യങ്ങൾ മനസ്സിലാകാൻ ബാക്കിയാണ്.

താഴ്ഭാഗത്തുനിന്ന് ദ്രാവകം ചൂടാക്കുമ്പോൾ അവിടത്തെ സാന്ദ്രത കുറയുന്നു. ഗുരുത്വാകർഷണം സാന്ദ്രത കുറഞ്ഞ (ചൂടുകൂടിയ) ദ്രാവകത്തെ മുകളിലേക്കും മുകൾഭാഗത്തെ സാന്ദ്രത കൂടിയതും ചൂടുകുറഞ്ഞതുമായ ദ്രാവകത്തെ താഴേക്കും കൊണ്ടുപോകാൻ ശ്രമിക്കുന്നു. എന്നാൽ ദ്രാവകത്തിന്റെ ശ്യാനത ഇതിനെ തടയാൻ ശ്രമിക്കുന്നു. സംവഹനത്തെ സഹായിക്കുന്ന ഗുരുത്വാകർഷണബലവും എതിർക്കുന്ന ശ്യാനത മൂലമുള്ള അവമന്ദനബലവും തമ്മിലുള്ള അനുപാതത്തെക്കുറിക്കുന്ന സംഖ്യയാണ് റാലേ സംഖ്യ:
ഇവിടെ

റാലേ സംഖ്യ വലുതാകുന്നതിനനുസരിച്ച് ഗുരുത്വാകർഷണം അവമന്ദനവുമായി താരതമ്യം ചെയ്യുമ്പോൾ കൂടുതൽ വലുതാകുന്നു. ഈ അനുപാതം ഒരു നിശ്ചിത സംഖ്യയെക്കാൾ വലുതാകുമ്പോഴാണ് സംവഹനം ആരംഭിക്കുകയും സംവഹനസെല്ലുകൾ രൂപമെടുക്കുകയും ചെയ്യുന്നത്. ഈ സംഖ്യ ക്രിട്ടിക്കൽ റാലേ സംഖ്യ എന്നറിയപ്പെടുന്നു,


</doc>
<doc id="158882" url="https://ml.wikipedia.org/wiki?curid=158882" title="ഗ്ലാസിയലിസോറസ്">
ഗ്ലാസിയലിസോറസ്

തുടക്ക ജുറാസ്സിക്‌ കാലത്ത് ജീവിചിരുന്ന ദിനോസർ ആയിരുന്നു ഗ്ലാസിയലിസോറസ്. സോറാപോഡമോർഫ വിഭാഗത്തിൽ ഉൾപ്പെടുന്ന ഒരിനം ആയിരുന്നു ഇവ . ഈ പേരിന്റെ അർഥം തണുത്ത് ഉറഞ്ഞത് അല്ലെകിൽ ഐസ് പല്ലി എന്നാണ്. ഇവ ജീവിച്ചിരുന്നത് അന്റാർട്ടിക്കയിൽ ആണ് .


</doc>
<doc id="158885" url="https://ml.wikipedia.org/wiki?curid=158885" title="ആവിലായിലെ വിശുദ്ധ യോഹന്നാൻ">
ആവിലായിലെ വിശുദ്ധ യോഹന്നാൻ

റോമൻ കത്തോലിക്കാ സഭയിലെ ഒരു വിശുദ്ധനാണ് ആവിലായിലെ വിശുദ്ധ യോഹന്നാൻ () (6 ജനുവരി 1500 – 10 മേയ് 1569). കത്തോലിക്കാ സഭയിലെ മുപ്പത്തിമൂന്നാമത്തെ വേദപാരംഗതനുമാണ് ആവിലായിലെ വിശുദ്ധ യോഹന്നാൻ. കുരിശിന്റെ വിശുദ്ധ യോഹന്നാന്റെയും വിശുദ്ധ അമ്മത്രേസ്യായുടെയും അടുത്ത സുഹൃത്തുമായിരുന്നു ഈ വിശുദ്ധൻ.

സ്‌പെയിനിലെ ടൊളേഡോയിൽ 1500-ൽ ജനിച്ചു.1526-ൽ പൗരോഹിത്യം സ്വീകരിച്ചു. സ്‌പെയിനിന്റെ തെക്കുകിഴക്കൻ ഭാഗങ്ങളിൽ ഇദ്ദേഹം സുവിശേഷ പ്രഭാഷണങ്ങൾ നടത്തി. എന്നാൽ, ചില തെറ്റിദ്ധാരണകളാൽ യോഹന്നാൻ 1531-ൽ കാരാഗൃഹത്തിലടക്കപ്പെട്ടു. ഒരു വർഷക്കാലമാണ് ഇദ്ദേഹം ജയുൽവാസം അനുഭവിച്ചത്. ഈ കാരാഗൃഹവാസക്കാലത്താണ് ദൈവികരഹസ്യങ്ങൾ കൂടുതലായി ഉൾക്കൊള്ളുവാൻ സാധിച്ചതെന്ന് വിശുദ്ധ യോഹന്നാൻ പിന്നീട് രേഖപ്പെടുത്തിയിട്ടുണ്ട്‌. 1569-ൽ അന്തരിച്ച യോഹന്നാനെ 1893-ൽ ലിയോ പതിമൂന്നാമൻ മാർപാപ്പ വാഴ്ത്തപ്പെട്ടവനായി പ്രഖ്യാപിച്ചു. 1970 മേയ് 30-ന് പോൾ ആറാമൻ മാർപാപ്പ ഇദ്ദേഹത്തെ വിശുദ്ധനായി ഉയർത്തി.



</doc>
<doc id="158887" url="https://ml.wikipedia.org/wiki?curid=158887" title="മാമോഗ്രഫി">
മാമോഗ്രഫി

എക്സ്റേ ഉപയോഗിച്ചു നടത്തുന്ന ഒരു സ്തനരോഗനിർണ്ണയ അല്ലെകിൽ സ്തനരോഗ സാധ്യത പഠന പരിശോധനയാണ് മാമോഗ്രഫി. സ്തനാർബുദസാധ്യതാ പരിശോധന എന്ന നിലയിൽ ഇന്ന് മാമോഗ്രഫി പ്രചാരത്തിലായി കഴിഞ്ഞിരിക്കുന്നു. രോഗലക്ഷണങ്ങൾ ഇല്ലാതെ തന്നെ മാമോഗ്രഫി പരിശോധനയ്ക്ക് വിധേയമാവാൻ വിദ്ഗ്ദർ ഉപദേശിക്കുന്നു.. പരിശോധന രേഖയ്ക്ക് മാമോഗ്രാം എന്നു പറയുന്നു.

സ്തനങ്ങളിലെ മുഴയോ, തടിപ്പോ പലപ്പോഴും അർബുദ സൂചകങ്ങളാവാം. എന്നാൽ പ്രത്യക്ഷമായ മുഴയോ തൊട്ടു നോക്കി സ്ഥിരീകരിക്കാൻ പറ്റാത്ത തടിപ്പോ, വിദഗ്ദ്ധ ശ്രദ്ധ ആകർഷിക്കാതെ പോയേക്കാം. ഇത്തരം സന്ദർഭങ്ങളിലാണ് മാമോഗ്രഫിയുടെ പ്രസ്കതി. വളരെ ചെറിയ മുഴയും തുടിപ്പും എക്സ്റെ പരിശോധനയിൽ വ്യക്തമായി കണ്ടേക്കാം. 85-90% വരെ ക്യാൻസറുകളും മാമോഗ്രഫി സ്ഥിരീകരിക്കുന്നത്രേ. അതു കൊണ്ട് തന്നെ 40 വയസ്സു കഴിഞ്ഞ എല്ലാ സ്ത്രീകളും എല്ലാ വർഷവും മാമോഗ്രഫി ചെയ്തിരിക്കണമെന്ന് വിദഗ്ദ്ർ നിർദ്ദേശിക്കുന്നു.

സ്തന പരിശോധനയ്ക്കായി പ്രത്യേകം സജ്ജീകരിച്ച എക്സ് റേ മെഷീനുകളാണ് മാമോഗ്രഫിക്കായി ഉപയോഗിക്കുക.. 
വ്യക്തയേറിയ എക്സ്റെ ഇമേജുകൾ ലഭിക്കാൻ സ്തനങ്ങൾ രണ്ട് സമാന്തര പ്ലേറ്റുകളുടെ ഇടയിലാക്കി മെല്ലെ അമർത്തുന്നു. എന്നിട്ട് വീര്യം കുറഞ്ഞ (low energy x rays) എക്സ്റെ രശ്മികളുപയോഗിച്ച് എക്സ് റേ ചിത്രം തയ്യാറാക്കുന്നു. മറ്റു പല പരിശോധനകളെ അപേക്ഷിച്ച് ചെലവു കുറഞ്ഞതും വേഗം പരിശോധനാഫലം ലഭിക്കുന്നതും ആണ് മാമോഗ്രഫിയുടെ നേട്ടങ്ങൾ. ഈ പരിശോധന കൂടുതൽ ജനകീയമാക്കാൻ സർക്കാരുകൾ മൊബൈൽ മാമോഗ്രഫി യൂണിറ്റുകൾ സജീകരിക്കാറുണ്ട്. ഗ്രാമങ്ങൾ ചുറ്റി സഞ്ചരിക്കുന്ന വാനുകളിൽ മാമോഗ്രഫി യൂണിറ്റുകൾ സജീകരിച്ചിരിക്കുന്നതാണ് ഈ സംവിധാനം.

എല്ലാ സ്തനാർബുദങ്ങളും മാമോഗ്രഫിയിൽ പ്രത്യക്ഷപ്പെടണമെന്നില്ല. അർബുദ ലക്ഷണങ്ങൾ പ്രകടിപ്പിക്കുന്നതായി സംശയിക്കുന്ന അവസരങ്ങളിൽ സഥീരികരണത്തിനായി സ്തനകോശ ബൈയോപ്സി ചെയ്യേണ്ടിവരും.


</doc>
<doc id="158889" url="https://ml.wikipedia.org/wiki?curid=158889" title="അന്ത്യോഖ്യൻ റീത്ത്">
അന്ത്യോഖ്യൻ റീത്ത്

അന്ത്യോഖ്യയിൽ ഉടലെടുത്ത ക്രൈസ്തവ ആരാധനാ രീതിയാണ് അന്ത്യോഖ്യൻ റീത്ത് എന്നറിയപ്പെടുന്നത്. റീത്ത് എന്ന പദത്തിന് രീതി എന്നാണ് അർഥം. അന്ത്യോഖ്യൻ രീതിയിലുള്ള ആരാധനാക്രമം, ആധ്യാത്മിക ശിക്ഷണം, ആത്മീയ പാരമ്പര്യം എന്നീ ഘടകങ്ങളെ അംഗീകരിക്കുന്ന സഭാവിഭാഗത്തിനെയും പൊതുവേ അന്ത്യോഖ്യൻ റീത്ത് എന്നു വ്യവഹരിക്കാറുണ്ട്.

ക്രിസ്തുവിനുശേഷം ശിഷ്യന്മാർ ജറുസലേമിൽ തന്നെ സുവിശേഷ പ്രവർത്തനം ആരംഭിച്ചെങ്കിലും അവിടെയുണ്ടായ മതപീഡനത്തെ തുടർന്ന് റോമാസാമ്രാജ്യത്തിന്റെ പൌരസ്ത്യ ആസ്ഥാനമായിരുന്ന അന്തോഖ്യയെ പ്രവർത്തന കേന്ദ്രമാക്കി. അവിടെ അവർക്കു ധാരാളം അനുയായികൾ ഉണ്ടായി. 'ക്രിസ്ത്യാനികൾ' എന്ന പേര് ഇവിടെവച്ചാണ് അവർക്കു ലഭിച്ചത് (അപ്പൊ. പ്ര. 2:26). ഈ ക്രൈസ്തവ സമൂഹത്തിലാണ് ആദ്യമായി ക്രൈസ്തവ-ആരാധനാക്രമം രൂപംകൊണ്ടതെന്ന് വിശ്വസിക്കപ്പെടുന്നു. ആദ്യം അരമായ ഭാഷയിൽ ആയിരുന്ന ഇത് ഗ്രീക്കിലേക്ക് ഭാഷാന്തരം ചെയ്യപ്പെട്ടു. അന്ത്യോഖ്യയിൽ നിന്നും സമീപപ്രദേശങ്ങളിലേക്ക് അന്ത്യോഖ്യൻ റീത്ത് (രീതി) പ്രചരിച്ചു. പേർഷ്യ, കുസ്തന്തീനോസ് പൊലീസ് എന്നീ പ്രദേശങ്ങളിൽ അനുയോജ്യമായ വ്യതിയാനങ്ങളോടുകൂടി ഇത് അംഗീകരിക്കപ്പെട്ടു. ക്രൈസ്തവമതത്തിൽ പില്ക്കാലത്ത് പ്രചാരത്തിൽ വന്ന വിവിധ-ആരാധനാരീതികൾ മേല്പറഞ്ഞ സ്ഥലങ്ങളിൽ നിന്ന് സ്വീകരിക്കപ്പെട്ടവയാകുന്നു.

എ.ഡി. 451-ലെ കല്ക്കദോന്യ സുന്നഹദോസ് മുതൽ ഏഴാം ശതകത്തിലെ അറബികളുടെ സിറിയൻ ആക്രമണം വരെയുള്ള കാലങ്ങളിൽ റോമൻ കത്തോലിക്കരും ഓർത്തഡോക്സ് സുറിയാനിക്കാരും അന്ത്യോഖ്യൻ റീത്താണ് പിൻതുടർന്നു വന്നിരുന്നത്. മധ്യപൂർവദേശങ്ങളിൽ റോമൻ കത്തോലിക്കരുടെയും ഓർത്തഡോക്സ് വിഭാഗത്തിന്റെയും ഇടയിൽ ഈ രീതി ഇന്നും പ്രചാരത്തിലുണ്ട്.

കേരളത്തിൽ ക്രിസ്തുമതം സ്ഥാപിച്ചത് മാർതോമ്മാശ്ളീഹാ ആണെന്നു വിശ്വസിക്കപ്പെടുന്നു. പേർഷ്യൻ സഭാമേലധ്യക്ഷന്മാരിൽ നിന്നു ലഭിച്ച സുറിയാനിഭാഷയിലുള്ള ആരാധനാരീതിയാണ് ആദ്യകാലങ്ങളിൽ ഇവിടെ ഉപയോഗിച്ചിരുന്നത്. പോർത്തുഗീസുകാരുടെ ആഗമനം വരെ കേരളത്തിലെ ക്രൈസ്തവസമൂഹം ഒരേ വിശ്വാസവും ആചാരക്രമവും അംഗീകരിച്ച് ഒറ്റക്കെട്ടായി നിലനിന്നിരുന്നു. റോമൻ പാത്രിയർക്കീസിന്റെ ആത്മീയാധികാരത്തിൽ പെട്ട പോർത്തുഗീസുകാർ അവരുടെ ലത്തീൻ ഭാഷയിലുള്ള ആരാധനാക്രമം ഉപയോഗിക്കാൻ കേരള ക്രൈസ്തവരെ പ്രേരിപ്പിച്ചു. സത്യവിശ്വാസവിരുദ്ധമായ നെസ്തോറിയൻ വിശ്വാസം കേരളീയരുടെ ഇടയിൽ ഉണ്ടായിരുന്നു എന്നാണ് അതിന് അവർ പറഞ്ഞിരുന്ന ന്യായം. ഇതിനെത്തുടർന്ന് സഭയിൽ ഭിന്നത ഉണ്ടായി. പോർത്തുഗീസുകാരെ എതിർത്തവർ അന്ത്യോഖ്യൻ സഭാമേലധ്യക്ഷന്മാരുടെ പക്കൽ നിന്നുകൊണ്ടുവന്ന ആരാധനാക്രമവും ആത്മീയ പാരമ്പര്യവും സ്വന്തം പാരമ്പര്യവും ഉൾപ്പെടുത്തി മുന്നോട്ടുപോയി. പോർത്തുഗീസുകാരെ അംഗീകരിച്ച ഒരു വിഭാഗവും നിലവിൽവന്നു. പുരാതനമായ ഐക്യം പുനഃസ്ഥാപിക്കുവാനുള്ള തീവ്രശ്രമങ്ങൾ തുടർന്നുകൊണ്ടിരുന്നെങ്കിലും ഇന്നും രണ്ടു വ്യത്യസ്ത വിഭാഗങ്ങളായി അവർ തുടർന്നുവരുന്നു.
1930-ൽ അന്ത്യോഖ്യൻ റീത്ത് പുലർത്തിക്കൊണ്ട് റോമൻ കത്തോലിക്കാസഭയുമായി ഐക്യത്തിൽ ഒരു ക്രൈസ്തവ സമൂഹത്തെ വാർത്തെടുക്കുവാൻ മലങ്കര ഓർത്തഡോക്സ് സുറിയാനി സഭയിലെ ബഥനി സ്ഥാപനങ്ങളുടെ ബിഷപ്പായിരുന്ന മാർ ഈവാനിയോസ് മെത്രപ്പോലീത്ത ശ്രമിച്ചു. ഇദ്ദേഹം ഓർത്തഡോക്സ് സഭ വിട്ടുപോവുകയും "മലങ്കര റീത്ത്" എന്ന ഒരു പ്രത്യേക സഭാവിഭാഗം സ്ഥാപിക്കുകയും ചെയ്തു. അന്ത്യോഖ്യൻ പാരമ്പര്യങ്ങളെയും മലങ്കര(കേരളം)യുടെ പ്രത്യേകതകളെയും ഉൾക്കൊള്ളുന്ന ഈ സഭാവിഭാഗം സീറോ മലങ്കര കത്തോലിക്കാ സഭ എന്നറിയപ്പെടുന്നു.


</doc>
<doc id="158895" url="https://ml.wikipedia.org/wiki?curid=158895" title="അന്ധജനക്ഷേമം">
അന്ധജനക്ഷേമം

അന്ധജനങ്ങൾക്കുവേണ്ടി നടത്തുന്ന സാമൂഹിക പ്രവർത്തനങ്ങളെ പൊതുവിൽ പറയുന്നതാണ് അന്ധജനക്ഷേമം. അന്ധർക്ക് പാർപ്പിടം, തൊഴിൽ, വിദ്യാഭ്യാസം എന്നിവ ലഭ്യമാക്കുകയും അവരെ സമൂഹത്തിലെ മറ്റു പൗരന്മാരോടൊപ്പം പ്രയോജനകരമായ ജീവിതം നയിക്കാൻ പ്രാപ്തരാക്കുകയും ചെയ്യേണ്ടത് ഒരു ക്ഷേമരാഷ്ട്രത്തിന്റെ കർത്തവ്യമായി അംഗീകരിക്കപ്പെട്ടിട്ടുണ്ട്. ലോകരാഷ്ട്രങ്ങളെല്ലാംതന്നെ അന്ധജനക്ഷേമത്തിന് ഇന്ന് പ്രാധാന്യം കൽപിച്ചിരിക്കുന്നു.

അന്ധരുടെ പ്രശ്നം പണ്ടു മുതൽക്കേ സാമൂഹ്യപരിഷ്ക്കർത്താക്കളുടെയും മതാചാര്യന്മാരുടെയും ഭരണാധിപന്മാരുടെയും ശ്രദ്ധയിൽ പെട്ടിരുന്നു. മാനവചരിത്രത്തിൽ വളരെയധികം പ്രാന്തവൽക്കരിക്കപ്പെട്ട ഒരു വിഭാഗമാണ് അന്ധർ. സ്പാർട്ട, റോം തുടങ്ങി സൈനിക ഭരണകൂടങ്ങളുള്ള രാജ്യങ്ങളിലെല്ലാം അന്ധരായ ശിശുക്കളെ ജനിച്ച ഉടൻ നശിപ്പിച്ചുകളഞ്ഞിരുന്നു. റോമിൽ ഇത്തരം കുട്ടികളെ പുഴയിൽ ഒഴുക്കികളയുന്നതിനുള്ള പാത്രങ്ങൾ വിൽപനയ്ക്ക് വച്ചിരുന്നു. സ്പാർട്ടയിൽ ഒളിമ്പ്യൻ മലയിൽ നിന്നും താഴോട്ട് എറിഞ്ഞാണ് അന്ധശിശുക്കളെ കൊന്നൊടുക്കിയിരുന്നത്. ബുദ്ധദർശനത്തിന്റെയും, ക്രൈസ്തവ ആശയത്തിന്റെയും പ്രചാരത്തോടുകൂടി കാഴ്ചയില്ലാത്ത ഒരാൾക്ക് ജീവിക്കാനുള്ള അവകാശം നൽകപ്പെട്ടു. പള്ളികളുടെയും ക്ഷേത്രങ്ങളുടെയും മുറ്റത്ത് യാചിക്കാനുള്ള അനുവാദവും അവർക്ക് ഇതോടൊപ്പം ലഭ്യമായി. എന്നാൽ മധ്യകാലത്തോടെ തെരുവുകളിൽ യാചകരുടെ എണ്ണം പെരുകിയതിന്റെ ഫലമായി ഫ്രാൻസ്, ബ്രിട്ടൺ തുടങ്ങി പല യൂറോപ്യൻ രാജ്യങ്ങളും അഭയകേന്ദ്രങ്ങൾ (asylums) ആരംഭിച്ചു. യാചനയുടെ അവസ്ഥയിൽ നിന്നും വലിയ വ്യത്യാസമൊന്നും ഈ അഭയകേന്ദ്രങ്ങൾ കൊണ്ടുവന്നില്ല. 11-ാം ശ.-ത്തിൽ 'വില്യം ദി കോൺക്വറർ' തന്റെ പാപകർമങ്ങളുടെ പ്രായശ്ചിത്തമായി അന്ധർക്കുവേണ്ടി ഒരു ആശുപത്രി സ്ഥാപിച്ചു. 1260-ൽ ചക്രവർത്തി ലൂയി IX ഇത്തരമൊരു ആശുപത്രി ഫ്രാൻസിൽ സ്ഥാപിച്ചു.
എന്നാൽ ശാസ്ത്രീയമായ അടിസ്ഥാനത്തിൽ അന്ധജനക്ഷേമപ്രവർത്തനങ്ങൾ ആസൂത്രണം ചെയ്യപ്പെട്ടത് 18-ാം ശ.-ത്തിലാണ്. വ്യവസായ വിപ്ളവത്തോടെയാണ് കാഴ്ചയില്ലാത്തവർക്ക് പുതിയ തൊഴിൽ സാധ്യതകൾ ഉയർന്നു വന്നതും നഷ്ടപ്പെട്ടുകൊണ്ടിരുന്ന മനുഷ്യ വിഭവശേഷിയെക്കുറിച്ച് ലോകം തിരിച്ചറിഞ്ഞതും. വ്യവസായങ്ങൾ വളർന്നപ്പോൾ ആവർത്തനസ്വഭാവമുള്ള പായ്കിങ്, തുന്നൽ, നെയ്ത്ത് തുടങ്ങിയ ജോലികളിൽ കാഴ്ചയില്ലാത്തവർക്ക് അവസരം ലഭിച്ചു തുടങ്ങി.
ലോകമഹായുദ്ധങ്ങളാണ് കാഴ്ചയില്ലാത്തവരുടെ പുനരധിവാസ പ്രക്രിയ ത്വരിതപ്പെടുത്തിയ പ്രധാന ഘടകം. യുദ്ധത്തിൽ കാഴ്ചനഷ്ടപ്പെട്ട പട്ടാളക്കാർ ലോകമനസാക്ഷിക്കുമുന്നിലെ ചോദ്യചിഹ്നങ്ങളാവുകയും, ഇവരുടെ പുനരധിവാസത്തിനുവേണ്ടി സ്ഥാപനങ്ങൾ നിലവിൽ വരികയും ചെയ്തു. അന്ധർക്ക് അഭയം നൽകുന്നതോടൊപ്പം അവരെ വിദ്യാഭ്യാസം ചെയ്യിക്കാനും കർമപരിപാടികൾ ആവിഷ്കൃതമായി. അന്ധർക്ക് എഴുതുവാനും വായിക്കുവാനും സാധിക്കുന്ന തരത്തിലുള്ള അച്ചടി സമ്പ്രദായങ്ങൾ ആവിഷ്ക്കരിക്കുവാൻ പലശ്രമങ്ങളും ഉണ്ടായി. 'അന്ധരുടെ പിതാവും മാർഗദർശിയും' എന്ന് പിൽക്കാലത്ത് പ്രശസ്തി നേടിയ വാലെന്റിൻ ഹായു ഫ്രാൻസിൽ ഒരു അന്ധവിദ്യാലയം സ്ഥാപിച്ചു (1784). അന്ധർക്ക് വായിക്കുവാൻ സാധിക്കുന്ന അക്ഷരങ്ങൾ ആദ്യമായി കടലാസിൽ മുദ്രണം ചെയ്യുന്നതിലും ഹായു വിജയിച്ചു. ഹായു വിദ്യാലയത്തിന്റെ വിജയം മറ്റു രാഷ്ട്രങ്ങളെ സ്വാധീനിച്ചു. ക്ഷേമരാഷ്ട്രങ്ങൾ മിക്കതും അന്ധവിദ്യാലയങ്ങൾ സ്ഥാപിക്കാൻ തുടങ്ങി. ലിവർപൂൾ (1791), ലണ്ടൻ (1799), വിയന്നാ (1805), ബർലിൻ (1806) എന്നിവിടങ്ങളിൽ അന്ധവിദ്യാലയങ്ങൾ സ്ഥാപിക്കപ്പെട്ടു. റഷ്യയിലെ സാർ ചക്രവർത്തി പോൾ സെന്റ് പീറ്റേഴ്സ്ബർഗിൽ (ഇന്നത്തെ ലെനിൻഗ്രാഡ്) ഒരു അന്ധവിദ്യാലയം സ്ഥാപിച്ചു. 1808-ൽ ആംസ്റ്റർഡാമിലും (നെതർലാൻഡ്) സ്റ്റോക്ക്ഹോമിലും (സ്വീഡൻ) 1809-ൽ സൂറിച്ചിലും (സ്വീറ്റ്സർലൻഡ്) ഓരോ അന്ധവിദ്യാലയങ്ങൾ പ്രവർത്തനം ആരംഭിച്ചു. 1832-ലാണ് യു.എസ്സിൽ അന്ധവിദ്യാലയങ്ങൾ ആദ്യമായി തുറക്കപ്പെട്ടത്.
അന്ധർക്ക് എഴുതുവാനും വായിക്കുവാനും ആയി ബ്രെയിൽ സമ്പ്രദായം നിലവിൽ വന്നതോടെ (1829) അന്ധജനക്ഷേമത്തിന് ഒരു പുതിയ ദിശാബോധം ലഭിച്ചു. 1837-ൽ ഇതിനു ചില പരിഷ്ക്കാരങ്ങൾ വരുത്തുകയുണ്ടായി. ബ്രെയിൽ സമ്പ്രദായത്തോട് സാദൃശ്യമുള്ള ഒരു പദ്ധതി അമേരിക്കയിൽ വില്യം ബി. വെയിറ്റ് ആവിഷ്കരിച്ചു. പിന്നീട് ജോയൽ ഡബ്ള്യു. സ്മിത്ത് ഒരു പുതിയ 'അമേരിക്കൻ ബ്രെയിൽ' രീതി കണ്ടുപിടിച്ചു. 1916, 1932, 1957 എന്നീ വർഷങ്ങളിൽ ഇതിന് വീണ്ടും പരിഷ്ക്കാരങ്ങൾ വരുത്തി. ബ്രെയിൽ സമ്പ്രദായം സുകരമാക്കുന്നതിന് 1893-ൽ ഫ്രാങ്ക് ഹാൾ ഒരു സ്റ്റീരിയോ ടൈപ്പിങ് യന്ത്രം സംവിധാനം ചെയ്തു. 
അന്ധജനങ്ങൾക്കുവേണ്ടി വിദ്യാലയങ്ങൾ തുടങ്ങുന്നതിനു മുൻപ് അവർക്കു വേണ്ട ശിക്ഷണം നൽകുന്നതിന് ചില ഉപകരണങ്ങൾ ഉണ്ടായിരുന്നു. ആദ്യകാലങ്ങളിൽ ഇതിന്റെ സംവിധാനത്തിൽ മാറ്റങ്ങൾ വരുത്തുന്നതിന് ശ്രദ്ധിച്ചിരുന്നില്ല. ബ്രെയിൽ സമ്പ്രദായം പ്രയോഗത്തിൽ വന്നതോടെ ബ്രെയിൽ സ്ളേറ്റുകൾ, ടൈപ്പ്റൈറ്ററുകൾ എന്നിവയും ഉണ്ടാക്കി.
പ്രായപൂർത്തിയായതിനുശേഷം കാഴ്ച നഷ്ടപ്പെട്ടവരുടെ പുനരധിവാസത്തിന് പ്രത്യേക സമായോഗ പരിശീലന പദ്ധതികൾ ഉണ്ട്. ആപൽഘട്ട പ്രവർത്തനങ്ങൾ, സഞ്ചാരശേഷി വികാസം, തൊഴിൽപഠനം, ബ്രെയിൽ പഠനം, വൊക്കേഷണനൽ ട്രെയിനിങ് തുടങ്ങിയ മേഖലകളിൽ ഇവർക്ക് സമഗ്രപരിശീലനം ലഭിക്കുന്ന പക്ഷം മുഖ്യധാരയിലേക്ക് വീണ്ടും എത്തിച്ചേരാവുന്നതേയുള്ളൂ. അന്ധവനിതകൾക്ക് ഗൃഹഭരണം പാചകം, തയ്യൽ തുടങ്ങിയവയിൽ ഊന്നൽ നൽകിക്കൊണ്ടാണ് പരിശീലനം നൽകുന്നത്. യൂറോപ്യൻ രാജ്യങ്ങളിൽ അന്ധരുടെ സ്വതന്ത്രസഞ്ചാരത്തിനായി പരിശീലനം ലഭിച്ച നായ്കളെ ഉപയോഗിക്കുന്ന രീതി നിലവിലുണ്ട്.
ലോകമെമ്പാടുമുള്ള സു. 3 കോടി 80 ലക്ഷം കാഴ്ച വൈകല്യമുള്ളവരിൽ 89 ലക്ഷവും ഇന്ത്യയിലാണ്. മിസ് ആനി ഷാർപ്പ് 1887-ൽ അമൃത്സറിൽ ഒരു അന്ധ വിദ്യാലയം സ്ഥാപിച്ചതാണ് ഇന്ത്യയിലെ അന്ധജനക്ഷേമത്തിലെ ഒരു നാഴിക കല്ല്. ഇന്ത്യയിൽ ഇന്ന് 300 അന്ധവിദ്യാലയങ്ങളിലായി 20,000 കുട്ടികൾ പഠിക്കുമ്പോൾ സംയോജിത വിദ്യാഭ്യാസ (Itergrated Education) മേഖലയിൽ രണ്ട് ലക്ഷത്തോളം കാഴ്ചവൈകല്യമുള്ള കുട്ടികൾ പഠിക്കുന്നു.
1995-ൽ പാർലമെന്റ് പാസ്സാക്കിയ വികലാംഗ നിയമം (PWD ACT) ഇന്ത്യയിലെ വികലാംഗരുടെ മാഗ്നാകാർട്ട എന്നറിയപ്പെടുന്നു. ഇത് പ്രകാരം സർക്കാർ ജോലികളിലും, വിദ്യാഭ്യാസസ്ഥാപനങ്ങളിലും 3 ശതമാനം സംവരണം വികലാംഗർക്കു ലഭിക്കുന്നതിൽ 1 ശതമാനം അന്ധർക്കായി മാറ്റിവച്ചിരിക്കുന്നു. ഈ നിയമം വികലാംഗർക്കുനേരെയുള്ള ഏതൊരു വിവേചനവും ശക്തമായി വിലക്കുന്നതോടൊപ്പം പൂർണമായ പങ്കാളിത്തവും തുല്യഅവസരവും വാഗ്ദാനം ചെയ്യുകയും ചെയ്യുന്നു. എല്ലാ സംസ്ഥാനങ്ങളിലും വികലാംഗ കമ്മിഷണർമാരും കേന്ദ്രത്തിൽ ചീഫ് കമ്മീഷണറും വികലാംഗ നിയമം നടപ്പിലാക്കുവാൻ നിയോഗിക്കപ്പെട്ടിരിക്കുന്നു. 1992ൽ നിലവിൽവന്ന ആർ.സി.ഐ. ആക്ട് അനുസരിച്ച് റീഹാബിലിറ്റേഷൻ കൌൺസിൽ ഒഫ് ഇന്ത്യ നിലവിൽ വരികയും ഇന്ത്യയിലെ വികലാംഗ ക്ഷേമരംഗത്ത് മാനവവിഭവശേഷി വികസിപ്പിക്കുന്നതിന് നേതൃത്വം നൽകുകയും ചെയ്യുന്നു.
1943-ൽ ഡെറാഡൂണിൽ സർ ക്ളൂത്ത മെക്കൻസി (Sir.Clutha Mackenzie) സ്ഥാപിച്ച സെന്റ് ഡൺസ്റ്റൻസ് ഹോസ്റ്റൽ ഫോർ വാർ ബ്ളൈന്റഡ് (St.Dunstan's Hostel for War Blinded) എന്ന സ്ഥാപനം പിൽക്കാലത്ത് കേന്ദ്രഗവൺമെന്റ് ഏറ്റെടുത്ത് ഒരു ദേശീയ ഇൻസ്റ്റിറ്റ്യൂട്ടായി (നാഷണൽ ഇൻസ്റ്റിറ്റ്യൂട്ട് ഫോർ ദി വിഷ്വലി ഹാന്റികാപ്പ്ഡ്) വികസിപ്പിച്ചു. 1948-ൽ ഇതോടനുബന്ധിച്ച് ഒരു മാതൃകാ അന്ധവിദ്യാലയവും 1951-ൽ നാഷനൽ ബ്രെയിൽ പ്രസ്സും 1954-ൽ പഠനോപകരണങ്ങൾ നിർമ്മിക്കുന്ന യന്ത്രശാലയും സ്ഥാപിച്ചു. ദേശീയ അടിസ്ഥാനത്തിൽ, ആവശ്യമായ പഠനോപകരണങ്ങളും ബ്രയിൽ പുസ്തകങ്ങളും മറ്റും തയ്യാറാക്കുന്നത് ഈ സ്ഥാപനമാണ്. പ്രായപൂർത്തിയായ അന്ധർക്കുള്ള പരിശീലനകേന്ദ്രം (Training Center for the Adult Blind) ഈ സ്ഥാപനത്തിൽ പ്രവർത്തിക്കുന്നു. അന്ധവിദ്യാലയ അധ്യാപക പരിശീലനകേന്ദ്രങ്ങൾ രാജ്യവ്യാപകമായി ഈ സ്ഥാപനം നടത്തിവരുന്നു. ഈ മേഖലയിലെ ഗവേഷണം, ദേശീയ അടിസ്ഥാനത്തിലുള്ള സെമിനാറുകൾ, പരിശീലന കോഴ്സുകൾ തുടങ്ങിയവ ഈ സ്ഥാപനത്തിന്റെ പ്രവർത്തനങ്ങളിൽ പെടുന്നു.
കാഴ്ചയില്ലാത്തവരുടെ ക്ഷേമരംഗത്ത് പ്രവർത്തിക്കുന്ന നിരവധി സംഘടനകൾ ഇന്ത്യയിലുണ്ട്. നാഷനൽ ഫെഡറേഷൻ ഒഫ് ദ് ബ്ളൈന്റ്, ന്യൂഡൽഹി; ഓൾ ഇന്ത്യാ കോൺഫെഡറേഷൻ ഒഫ് ദ് ബ്ളൈന്റ്, ഡൽഹി; നാഷനൽ അസോസിയേഷൻ ഫോർ ദ് ബ്ളൈന്റ്, മുംബൈ; ബ്ളൈന്റ് പീപ്പിൾസ് അസോസിയേഷൻ, അഹമ്മദാബാദ്; കേരളാ ഫെഡറേഷൻ ഒഫ് ദ് ബ്ളൈന്റ്, തിരുവനന്തപുരം തുടങ്ങിയവയാണ് ഇവയിൽ പ്രധാനം.
അന്ധരുടെ വിദ്യാഭ്യാസ-പുനരധിവാസ മേഖലയിൽ പ്രവർത്തിച്ചുവരുന്ന ലോകപ്രശസ്തങ്ങളായ സ്ഥാപനങ്ങളാണ് അമേരിക്കൻ ഫൌണ്ടേഷൻ ഫോർ ദ് ബ്ളൈന്റ്, അമേരിക്കൻ പ്രിന്റിങ് ഹൌസ് ഫോർ ദ് ബ്ളൈന്റ്്, പെർക്കിൻസ് സ്കൂൾ ഫോർ ദ് ബ്ളൈന്റ് യു.എസ്.എ., ഇംഗ്ളണ്ടിലെ റോയൽ നാഷണൽ ഇൻസ്റ്റിറ്റ്യൂട്ട് ഫോർ ദ് ബ്ളൈന്റ്, ജർമനിയിലെ ക്രിസ്റ്റഫർ ബ്ളിന്റൻ മിഷൻ തുടങ്ങിയവ. ഇന്ത്യയിലെ പ്രധാന സ്ഥാപനങ്ങൾ - നാഷണൽ ഇൻസ്റ്റിറ്റ്യൂട്ട് ഫോർ ദ് വിഷ്വലി ഹാന്റികാപ്പ്ഡ് ഡെറാഡൂൺ, ഇൻർനാഷണൽ ഹ്യൂമൻ റിസോഴ്സ് ഡെവലപ്മെന്റ് സെന്റർ - കോയമ്പത്തൂർ, ബ്ളൈന്റ് പീപ്പിൾസ് അസോസിയേഷൻ അഹമ്മദാബാദ് മുതലായവ.
1970-കൾക്ക് ശേഷം ആഗോള തലത്തിൽ സ്ഥാപനങ്ങളെ അടിസ്ഥാനമാക്കിയുള്ള പുനരധിവാസ പ്രവർത്തനങ്ങളോട് (Institution based rehabilitation) എതിർപ്പ് പ്രകടമായി തുടങ്ങി. വികസ്വര രാഷ്ട്രങ്ങളിൽ 87 ശ.മാ. വികലാംഗരും ഗ്രാമീണ മേഖലയിലാണ് ജീവിക്കുന്നത്. ഇവരുടെ പുനരധിവാസം ഉറപ്പു വരുത്തുന്നതിന് അവർ ജീവിക്കുന്ന സാഹചര്യങ്ങളിൽ തന്നെ അവസരം ഒരുക്കുന്നതിന് വേണ്ടിയാണ് സാമൂഹ്യാധിഷ്ഠിത പുനരധിവാസ പദ്ധതി ലോകാരോഗ്യ സംഘടനയുടെ നേതൃത്വത്തിൽ ആരംഭിച്ചത്. 
ഇന്ത്യയിൽ കേന്ദ്ര-സംസ്ഥാന ഗവൺമെന്റുകളും ഈ മേഖലയിൽ പ്രവർത്തിക്കുന്ന സന്നദ്ധസംഘടനകളും കൂട്ടമായി പ്രവർത്തിച്ച് ഈ പദ്ധതി വിജയിപ്പിക്കുന്നതിന് വേണ്ട മാനവ വിഭവശേഷിയും സാമ്പത്തിക സഹായവും ഉപകരണങ്ങളും ലഭ്യമാക്കിവരുന്നു. 1985 മുതൽ ജില്ലകൾ തോറും പുനരധിവാസ കേന്ദ്രങ്ങൾ സ്ഥാപിച്ചു വരുന്നു.
ഈ കേന്ദ്രങ്ങളിലൂടെ വികലാംഗരുടെ രജിസ്ട്രേഷൻ നടത്തുകയും അവർക്ക് ആവശ്യമായ ഉപകരണങ്ങൾ നൽകുകയും സ്വയം തൊഴിൽ കണ്ടെത്തുന്നതിനുള്ള സാഹചര്യങ്ങൾ ഒരുക്കിക്കൊടുക്കുകയും ചെയ്യുന്നു. നോ: അന്ധജന വിദ്യാഭ്യാസം, അന്ധത


</doc>
<doc id="158896" url="https://ml.wikipedia.org/wiki?curid=158896" title="ചുകന്ന നെല്ലിക്കോഴി">
ചുകന്ന നെല്ലിക്കോഴി

കുളക്കോഴികളുടെ അടുത്ത ബന്ധുക്കളാണ് ചുവന്ന നെല്ലിക്കോഴി . ചുവന്ന കണ്ണുകളും കാലുകളുമുള്ള ഇവയ്ക്ക് പൊതുവെ ഇഷ്ടികയുടെ നിറമാണ്. പുറവും മടക്കിയ ചിറകും പിൻകഴുത്തും വാലുമെല്ലാം ഇരുണ്ട പച്ചകലർന്ന തവിട്ടുനിറമാണ്. മുഖവും നെഞ്ചും ചുവപ്പുകലർന്ന തവിട്ടുനിറം. അടിവയറ്റിലും വാലിനടിയിലും കറുപ്പും വെളുപ്പും വളയങ്ങൾ കാണാം. വയലുകളിലും ചെളിപ്രദേശങ്ങളിലും പൊന്തകളിലുമാണ് ജീവിയ്ക്കുന്നത്. ഇവയുടെ വാല് പെട്ടെന്ന് പൊക്കിയും താഴ്ത്തിയും ചലിപ്പിക്കുന്നത് കാണാം. വെള്ളത്തിലേയും ചെളിയിലേയും ചെറു പ്രാണികളും ജലസസ്യങ്ങളുമാണ് ആഹാരം.



</doc>
<doc id="158900" url="https://ml.wikipedia.org/wiki?curid=158900" title="വെള്ള വാലുകുലുക്കി">
വെള്ള വാലുകുലുക്കി

ദേശാടനസ്വഭാവമുള്ളതാണ് വെള്ള വാലുകുലുക്കി പക്ഷികൾ. വഴികുലുക്കിയോളം വലിപ്പമുണ്ടിവയ്ക്ക്. ഈ പക്ഷിയുടെ തലയും കഴുത്തും അങ്ങിങ്ങായുള്ള കറുത്ത പാടുകളും ചിറകിലും വാലിലുമുള്ള കറുത്ത തൂവലുമൊഴിച്ച് ബാക്കിഭാഗം തൂവെള്ളയാണ്. സെപ്റ്റംബർ മാസം അവസാനത്തോടെയാണ് ഇവ കേരളത്തിൽ വിരുന്നുവരുന്നത്. മാർച്ച് അവസാനത്തോടെ തിരിച്ച് പോകും. കൂടുകെട്ടുന്നത് സൈബീരിയൻ പ്രദേശങ്ങളിലാണ്.


</doc>
<doc id="158914" url="https://ml.wikipedia.org/wiki?curid=158914" title="പൊപ്പൊയ്">
പൊപ്പൊയ്

ആനിമേഷൻ പരമ്പരയിലെയും കാർട്ടൂൺ കഥകളിലേയും ഒരു നായകനാണ് പോപ്പോയ്. എൽസെ ക്രിസ്ലെർ സെഗാർ ആണ് പൊപ്പോയ് എന്ന കഥാപാത്രത്തിന്റെ സ്രഷ്ടാവ്.

1929 ൽ എൽസെ ക്രിസ്ലെർ സെഗാർ, കിങ് ഫീച്ചേർഴ്‌സിനു വേണ്ടി തയ്യാറാക്കിയ തിംബിൾ തീയേറ്റർ എന്ന ചിത്രകഥാപരമ്പരയിലൂടെയാണ് ആദ്യമായി പോപ്പായ് പുറംലോകം കാണുന്നത്. 1930-കളിൽ കിങ് ഫീച്ചേഴ്‌സിന്റെ ഏറ്റവും വിലപ്പെട്ട മുതൽക്കൂട്ടായി 'തിംബിൾ തീയേറ്റർ' മാറി. 1938-ൽ സെഗാറിന്റെ മരണശേഷം മറ്റ് പലരും പോപ്പായ് കഥകളുടെ സൃഷ്ടിയിലേക്ക് കടന്നു വന്നു. 



</doc>
<doc id="158920" url="https://ml.wikipedia.org/wiki?curid=158920" title="ദ വയലിൻ">
ദ വയലിൻ

ഫ്രാൻസിസ്കോസ് വർഗ്ഗാസ് സംവിധാനം ചെയ്തു 2005 ൽ പുറത്തിറങ്ങിയ മെക്സിക്കൻ ചലചിത്രം.

ഈ സിനിമയിൽ പ്രധാനമായും അഞ്ചു കാര്യങ്ങളാണുള്ളത് . സ്പോടകവസ്തുക്കൾ, സൈന്യം, പ്രക്ഷോഭം നടത്തുന്ന ജനങ്ങൾ, അവരുടെ അവകാശ പോരാട്ടങ്ങൾ , പിന്നെ ഒരു വയലിനും. പേരില്ലാത്തതെങ്കിലും മെക്സിക്കോയോട് സാമ്യമുള്ള ഒരു ലാറ്റിൻ അമേരിക്കൻ രാജ്യത്താണു കഥ നടക്കുന്നത്. ഏകാധിപത്യ ഭരണത്തിൻ കീഴിൽ കടുത്ത ഭരണകൂട ഭീകരത നടക്കുന്നുണ്ടവിടെ. ജനങ്ങളെയും ഗവർമെന്റിനെതിരെ പ്രവർത്തിക്കുന്ന സ്വതന്ത്ര ഗ്രൂപ്പുകളിലെ അംഗങ്ങളെയും മ്രിഗീയമായി പീഡിപ്പിക്കുന്ന ദ്രിശ്യത്തോടെയാണ് സിനിമ ആരംഭിക്കുന്നത്. ഒരു കുഞ്ഞു പ്രദേശത്തെ ജനങ്ങളെ ഗറില്ലകളെ തിരയുന്നതിന്റെ ഭാഗമായി ക്രൂരമായി ഉപദ്രവിക്കുന്നു, സ്ത്രീകൾ ബലാത്സംഗം ചെയ്യപ്പെടുന്നു.പട്ടാളക്കാർ ഓരോ ഇഞ്ചും അരിച്ച് പൊറുക്കുന്നു. നഗരത്തിൽ തെരുവുകളിൽ തന്റെ പഴയ വയലിൻ ഉപയോഗിച്ച് പാട്ടുപാടി ഉപജീവനം കഴിക്കുന്ന വ്രിദ്ധനും മകനും ചെറുമകനും ഈ സിനിമയിലെ കഥാപാത്രങ്ങൾ. ഇവർ വിപ്ലവകാരികൾക്ക് വേണ്ടി പ്രവർത്തിക്കുന്നു. തന്റെ ഗോതമ്പ് പാടത്ത് വെടിയുണ്ടകൾ വിപ്ലവകാരിക്കൾക്ക് എത്തിച്ച് കോടൂക്കാൻ തന്റെ വയലിൻ ആണ അയാൾ ഉപയോഗിക്കുന്നത്. അതും പട്ടാള ഓഫീസറുടെ മൂക്കിനു തഴെക്കൂടെ. എന്നും പട്ടാള ഓഫീസർക്ക് വയലിൻ ക്ലാസ്സ് ഏടുക്കുന്നുണ്ട്. അകാംഷയുടെ മുൾമുനയിൽ നിർത്തുന്ന ഒരു സിനിമയാണത്.


</doc>
<doc id="158923" url="https://ml.wikipedia.org/wiki?curid=158923" title="തോമസ്‌ ഹണ്ട് മോർഗൻ">
തോമസ്‌ ഹണ്ട് മോർഗൻ

അമേരിക്കയിൽ തന്നെ ജനിച്ച ഒരു അമേരിക്കൻ ശാസ്ത്രഞ്ജന് ജീവശാസ്ത്രത്തിലും വൈദ്യശാസ്ത്രത്തിലും കൂടി ആദ്യമായി നോബൽ സമ്മാനം ലഭിച്ചത് 1933- ൽ ആയിരുന്നു.തോമസ്‌ ഹണ്ട് മോർഗൻ ആയിരുന്നു ആ വ്യക്തി.

അമേരിക്കയിൽ കെൻ റക്കി സംസ്ഥാനത്തിൽ ലെക്സിംഗ്സൺ പട്ടണത്തിലാണ് തോമസ്‌ ഹണ്ട് മോർഗൻ ജനിച്ചത്‌. കെൻ റക്കി സർവകലാശാലയിൽ നിന്നും 1886-ൽ ബിരുദം നേടി. ജോൺസ് ഹോപ്പ്കിൻസ് സർവകലാശാലയിൽ നിന്നും ഡോക്ടരറ്റ്‌ നേടിയശേഷം കുറച്ചുകാലം ഇറ്റലിയിലെ നേപ്പിൾസിൽ ഗവേഷണം നടത്തി.1904-ൽ അമേരിക്കയിലെ പ്രസിദ്ധമായ കൊളംബിയ സർവകലാശാലയിൽ പ്രൊഫസ്സറായി ചേർന്നു. മോർഗൻന്റെ ഗവേഷണസപര്യയുടെ അംഗികാരമായി 1933-ൽ അദേഹത്തിനു നോബൽ സമ്മാനം ലഭിച്ചു.1945-ൽ അദ്ദേഹം നിര്യാതനായി.


</doc>
<doc id="158924" url="https://ml.wikipedia.org/wiki?curid=158924" title="കാട്ടു വാലുകുലുക്കി">
കാട്ടു വാലുകുലുക്കി

കാട്ടുവാലുകുലുക്കിയുടെ ആംഗലനാമം Forest Wagtail എന്നും ശാസ്ത്രീയ നാമം "Dendronanthus indicus" എന്നുമാണ്. 

ദേശാടനക്കാരായ ഈ വാലുകുലുക്കികൾ കാട്ടിൽ വസിക്കുന്നവരാണ്. ചിറകിലെ കറുപ്പും വെളുപ്പും ഇടകലർന്ന സീബ്രാവരകൾ ആണ് ഇവയെ തിരിച്ചറിയാൻ സഹായിക്കുന്നത്. മറ്റുവാലുകുലുക്കികളിൽ നിന്ന് വ്യത്യസ്തമായി ഈ പക്ഷിയുടെ വാലിന്റെ ചലനം. ഇടത്തുനിന്ന് വലത്തോട്ടാണ്. കാട്ടുപാതകളിൽ ചടുലതയോടെ ഓടിനടക്കുന്നത് കാണാം. മരത്തിൽ കയറി പ്രാണികളെ പിടിയ്ക്കുന്നതിലും ഇവ മിടുക്കരാണ്. ഏപ്രിൽ മാസത്തോടെയാണ് ഇവ കൂടുകൂട്ടാൻ ഇന്ത്യയുടെ വടക്കു കിഴക്കൻ പ്രദേശങ്ങളിൽ പോകുന്നു. സെപ്റ്റംബർ മാസത്തോടെ ഇവ കേരളത്തിലേയ്ക്ക് ദേശാടനത്തിനെത്തുന്നു.

18 സെ.മീ നീളം. വലിയ വാൽ. മുകൾഭാഗവും തൊപ്പിയും ഒലീവ് തവിട്ടു നിറം. അടിവശം വെള്ളയാണ്. നെഞ്ചിൽ രണ്ടു കറുത്ത വരകളുണ്ട്. ചിറക് കറുപ്പാണ്. ചിറകിൽ രണ്ടു മഞ്ഞ വരകളുണ്ട്. .

കിഴക്കൻ ഏഷ്യ, കൊറിയയുടെ ഭാഗങ്ങൾ, ചൈനയുടെ ഭാഗങ്ങൾ, സൈബീരിയയുടെ ഭാഗങ്ങൾ എന്നിവിടങ്ങളിൽ പ്രജനനം നടത്തുന്നു. തണുപ്പുകാലത്ത് ആന്തമാൻ ദ്വീപുകൾ വഴി തെക്കെഇന്ത്യ, ശ്രീലങ്ക എന്നിവിടങ്ങളിൽ എത്തുന്നു. 

ഇവ ഒറ്റയ്ക്കും കൂട്ടായും കാണുന്നു. മരങ്ങളിൽ നിന്നും പ്രാണികളെ പിടിക്കുന്നു. നിലത്തും ഇര തേടാറുണ്ട്. . ഇവയ്ക്ക് മരത്തിന്റെ കുത്ത്നെയുള്ള ശാഖകളിൽ കയറാനും തിരശ്ചീനമായ ശഖകളിൽ ഓടാനും പറ്റും. 
കോപ്പയുടെ ആകൃതിയിലുള്ള കൂട് പിടയാണ് ഉൻടാക്കുന്നത്. പൂവൻ കാവൽ നിൽക്കുകയേ ഉള്ളു. അഞ്ചു മുട്ടകളാണ് ഇടുന്നത്. പിടയാണ് അടയിരിക്കുന്നത്. 13-15 ദിവസം കൊണ്ട് മുട്ട വിരിയും. 

 


</doc>
<doc id="158926" url="https://ml.wikipedia.org/wiki?curid=158926" title="വഴികുലുക്കി">
വഴികുലുക്കി

വാലുകുലുക്കി കുടുംബത്തിൽ പെട്ടതാണ് വഴികുലുക്കി എന്നു വിളിക്കപ്പെടുന്ന ഈ ചെറിയ കിളി. വലിയ വാലുകുലുക്കിയേക്കാൾ ചെറിയ ഇവയ്ക്ക് ഏകദേശം 18–19 സെ.മീ നീളമുണ്ടാവും. ഇവയുടെ പുറം ചാര നിറവും അടിഭാഗം ഏറെക്കുറേ മഞ്ഞനിറവുമാണ്. വെളുത്ത് മങ്ങിയ പുരികവും കറുപ്പും വെളുപ്പും നിറഞ്ഞ വാലും വാൽമൂടിയുള്ള മഞ്ഞ നിറവും ഇവയെ തിരിച്ചറിയാൻ സഹായിക്കുന്നു. കാട്ടുപാതകളിലും അരുവികളിലും പുഴയോരങ്ങളിലും ഒറ്റയ്ക്കായി ഇവ ഇരതേടുന്നത് കാണാം. ഹിമാലയത്തിന് വടക്ക് കൂടുകെട്ടുന്ന ഇവ സപ്തംബർ മാസത്തോടെ കേരളത്തിലെത്തുന്നു. ഏപ്രിൽ മാസത്തേടെ തിരിച്ച് പോകുകയും ചെയ്യുന്നു.

മറ്റു വാലുകുലുക്കികളെപ്പോലെ തന്നെ കൂടെക്കൂടെ വാലു കുലുക്കുന്ന ഇവ, ചെറിയ ഉയരങ്ങളിലേ പറക്കാറുള്ളു.


</doc>
<doc id="158929" url="https://ml.wikipedia.org/wiki?curid=158929" title="ലിറ്റിൽ റെഡ് ഫ്ലവേർസ്">
ലിറ്റിൽ റെഡ് ഫ്ലവേർസ്

ലിറ്റിൽ റെഡ് ഫ്ലവേർസ്ഷാങ് യുവാൻ സംവിധാനം ചെയ്തു 2006 ൽ പുറത്തിറങ്ങ്യ ചൈനീസ് സിനിമ. കുഡ് ബി ബ്യൂട്ടിഫുൾ എന്ന ആത്മകഥാപരമായാ വാങ് ഷൂവിന്റെ നോവലിനെ ആധാരമാക്കിയാണു ഈ സിനിമ നിർമ്മിച്ചിരിക്കുന്നത്. ഫാങ്ക് ക്യങ് ക്യാങ് എന്ന കിന്റർ ഗാർട്ടൻ വിദ്യാർത്ഥിയായ നാലുവയസ്സുകാരനെ അവന്റെ അച്ഛൻ മികച്ച അച്ഛടക്കവും നിയന്ത്രണവുമുള്ള ബോർഡിങ്ങ് സ്കൂളിൽ ചേർക്കുന്നിടത്താണു സിനിമ ആരംഭിക്കുന്നത്. അനുസരണക്ക് ഒരോ തുണികൊണ്ടുണ്ടാക്കിയ കുഞ്ഞു ചുവപ്പ് പൂക്കൾ സ്കൂളിൽ സമ്മാനമായി ലഭിക്കും. അത് ഒരിക്കലും ഫാങിനു ലഭിക്കുന്നില്ല.
വ്യവസ്ഥപിതമായ രീതികളുമായുള്ള പൊരുത്തപ്പെടലിനെക്കുറിച്ചാണു ഈ ചിത്രം .ബീജിങിലെ സ്കൂളിൽ ചേർക്കപ്പെട്ട നാലുവയസ്സുകാരനെ അച്ഛനും തന്നെ ഉപേക്ഷിച്ചതായാണു അനുഭവപ്പെടുന്നത്.ചുവന്ന പുഷ്പം സമ്മാനമായി നൽകി നല്ല ശീലങ്ങൾ പ്രോത്സാഹിപ്പിക്കുന്ന രീതി വിദ്യാലയത്തിലുണ്ട്. ഇത്തരത്തിലുള്ള ചിട്ടവട്ടങ്ങളൊന്നും ക്യാങിനെ സംബന്ധിച്ചടുത്തോളമസാദ്യമാണു. അവൻ ഒരു റെബലായി വളരുന്നു. കിടക്കയിൽ മൂത്രമൊഴിക്കുന്നത് ശീലമാണവനുണ്ട്.
2006 കാൻ ഫെസ്റ്റിവലില്പ്രദർശിപ്പിക്കപ്പെട്ടു.


</doc>
<doc id="158931" url="https://ml.wikipedia.org/wiki?curid=158931" title="വോൾവർ">
വോൾവർ

പെദ്രോ അൽമൊദോവാർ രചനയും സംവിധനവും ചെയ്തുപുറത്തിറക്കിയ 2006 ലെ സ്പാനിഷ് സിനിമയണ് വോൾവർ.കാറ്റിനെയും, അഗ്നിയേയും, ഭ്രാന്തിനേയും, അന്ധവിശ്വാസങ്ങളേയും, മരണത്തെ തന്നെയും അതിജീവിക്കുന്ന മൂന്നു തലമ്രയിൽപ്പെട്ട സ്ത്രീകൾ. നന്മയും കള്ളങ്ങളും അന്തമില്ലാത്ത ഊർജ്ജവുമാണു അത് സാധ്യമാക്കുന്നത്
തൊഴിൽ നഷ്ടപ്പെട്ട ഒരാളുടെ ഭാര്യയായ റയ്മുണ്ട, കൗമാരക്കാരിയായ മകൾ സോൾ, കേശാലങ്കാരം തൊഴിലായി സ്വീകരിച്ച സഹോദരി , അവരുടെ അമ്മ എന്നിവരാണു പ്രധാന കഥാപത്രങ്ങൾ.മരിച്ചവരും ജീവിച്ചിരിക്കുന്നവരുമൊരുമിച്ചാണിവിടെ.




</doc>
<doc id="158938" url="https://ml.wikipedia.org/wiki?curid=158938" title="ക്വീറി ഭാഷ">
ക്വീറി ഭാഷ

വിവരസമ്പാദനത്തിനും മറ്റ് ആവശ്യങ്ങൾക്കുമായി ഡാറ്റാബേസുകളോടും , ഇൻഫർമേഷൻ സിസ്റ്റങ്ങളോടും നടത്തുന്ന അന്വേഷണങ്ങൾക്കും സമ്പർക്കങ്ങൾക്കും ഉപയോഗിക്കുന്ന കമ്പ്യൂട്ടർ ഭാഷകളാണ് ക്വീറി ഭാഷകൾ (Query language)


</doc>
<doc id="158940" url="https://ml.wikipedia.org/wiki?curid=158940" title="മരംകൊത്തിച്ചിന്നൻ">
മരംകൊത്തിച്ചിന്നൻ

കാടുകളിൽ കാണാവുന്ന ഒരു മരംകൊത്തിയാണ് മരംകൊത്തിച്ചിന്നൻ ("Picumnus innominatus")(ഇംഗ്ലീഷ് :SpeckledPiculet)
.ഇന്ത്യയിൽ കൂടാതെ ബംഗ്ലാദേശ്, ഭൂട്ടാൻ , ശ്രീലങ്ക, ചൈന, ഹോങ്‌കോങ്, ഇന്ത്യോനേഷ്യ, മലേഷ്യ, മ്യാൻമർ, നേപ്പാൾ, പാകിസ്താൻ, തായ്ലന്റ്, വിയറ്റ്നാം എന്നിവടങ്ങളിലും ഇവയെ കാണാം.


</doc>
<doc id="158941" url="https://ml.wikipedia.org/wiki?curid=158941" title="രക്തചന്ദനം">
രക്തചന്ദനം

ഒരു ഔഷധസസ്യമാണ് രക്തചന്ദനം. രക്തചന്ദനമരത്തിന്റെ ശാസ്ത്രനാമം "ടെറോകാർപ്പസ് സൻറ്റാലിനസ്" എന്നാണ്. കരിവേങ്ങ, ചെഞ്ചന്ദനം എന്നെല്ലാം അറിയപ്പെടുന്നു. ഈ മരം പാപ്പിലിയോനേസിയേ സസ്യകുടുംബത്തിൽപ്പെടുന്നു. വംശനാശ ഭീഷണിയിലായിരുന്ന രക്തചന്ദനത്തെ ആന്ധ്രാപ്രദേശ് വനം വകുപ്പ് ഒരു സംരക്ഷിതവൃക്ഷമായി പ്രഖ്യാപിച്ചു, ഇപ്പോൾ കഡപ്പ ജില്ലയിൽ വ്യാപകമായി ഈ മരം വളർത്തുന്നുണ്ടു്.

ത്വക്ക് രോഗങ്ങൾ മാറ്റാനുപയോഗിക്കുന്ന ഒരു ആയുർവ്വേദമരുന്നാണു് രക്തചന്ദനം. ഇതു് ഒരു സൌന്ദര്യവർദ്ധക വസ്തുവായും ഉപയോഗിക്കുന്നു. മുഖക്കുരു, മുഖത്തെ പാടുകൾ എന്നിവ മാറ്റാൻ രക്തചന്ദനം പനിനീരിൽ അരച്ച് പുരട്ടാറുണ്ടു്..
രസം :തിക്തം, മധുരം

ഗുണം :ഗുരു 

വീര്യം :ശീതം 

വിപാകം :മധുരം

കാതൽ

ചിറകുള്ള രക്തചന്ദനത്തിന്റെ വിത്തുകൾ, കാറ്റിൽ പറന്നാണു് വിത്തുവിതരണം നടത്തുന്നതു്. വിളഞ്ഞുകഴിഞ്ഞ വിത്തുകൾ പൊഴിയുന്നതിനു മുമ്പായി മരത്തിൽ നിന്നും ശേഖരിച്ച് ഉണക്കി സൂക്ഷിക്കാറുണ്ടു്.

കൃഷിസ്ഥലം നന്നായി ഉഴുതുമറിച്ച്, ഏക്കറിന് രണ്ട് ടൺ കണക്കിൽ ചാണകപ്പൊടിയോ കമ്പോസ്റ്റോ ചേർത്ത് ഇളക്കും. അതിനുശേഷം മൂന്നു മീറ്റർ നീളം അര മീറ്റർ വീതി പതിനഞ്ചു് സെന്റിമീറ്റർ ഉയരം എന്ന അളവിൽ തവാരണകളെടുത്ത് മുകൾഭാഗം നിരപ്പാക്കും. വിത്തുകൾ പത്തു സെന്റിമീറ്റർ അകലത്തിലാണു് നടുന്നതു്. വിത്തുകൾക്കു് മുകളിൽ രണ്ടു സെന്റീമീറ്റർ കനത്തിൽ മണ്ണും മണലും ചാണകപ്പൊടിയും തുല്യമായി ചേർത്ത മിശ്രിതം കൊണ്ടു മൂടും. അതിനു മുകളിൽ അഴുകിയ വൈക്കോൽ നിരത്തും. വേനൽക്കാലങ്ങളിൽ ദിവസം രണ്ടു പ്രവശ്യം നന്നായി നനച്ചുകൊടുക്കും. വിത്തുകൾ മുളക്കാൻ ഒരുമാസം മുതൽ മൂന്നുമാസം വരെ സമയമെടുക്കും. അതുവരെ നനച്ചും കളയെടുത്തും പരിപാലിക്കും. മുകളിലിട്ട വൈക്കോൽ മുളച്ചുതുടങ്ങിയാൽ അവ എടുത്ത് മാറ്റും. വിത്തുകൾ മൂന്നു മാസവരെ ഓരോ തവാരണയിൽ നിന്നും കുറേശേ കുറേശേയായി മുളച്ചു വന്നു കൊണ്ടിരിക്കും. 

നാലു് ഇല (12 സെറ്റ് ഇലകൾ) പ്രായമായ തൈകൾ പറിച്ച് പോളീബാഗുകളിൽ നടാവുന്നതാണ്. മേൽമണ്ണ്, മണൽ, ചാണകപ്പൊടി എന്നിവ തുല്യ അനുപാതത്തിൽ കൂട്ടികലർത്തി നിറച്ച പൊളിബാഗുകലാണു് ഒരോ തൈകളായി നടുക. അവ ക്രമത്തിൽ അടുക്കിവച്ച് നനച്ച് കൊടുക്കും. രണ്ടു മാസത്തിനുള്ളിൽ തൈകൾക്ക് അരയടിയിലധികം പൊക്കമുണ്ടാകും. ഈ തൈകൾ മഴക്കാലത്ത് തോട്ടങ്ങളിൽ നടുന്നു.

നല്ല നീർവാർച്ചയും സൂര്യപ്രകാശവും ലഭിക്കുന്ന മലമ്പ്രദേശങ്ങളാണ് രക്തചന്ദനത്തിന്റെ കൃഷിക്ക് വളരെ അനുയോജ്യം. കേരളത്തിലെ തീരപ്രദേശങ്ങൾ ഒഴിച്ചുള്ള പ്രദേശങ്ങൾ രക്തചന്ദനമരത്തിന്റെ വളർച്ചയ്ക്ക് പറ്റിയതാണ്. കാടും പടലും നീക്കി ഏഴു മുതൽ പത്തുമീറ്റർ വരെ അകലങ്ങളിലായി, ഒന്നരയടി സമചതുരത്തിലും അത്രയും തന്നെ ആഴത്തിലും കുഴികൾ എടുത്താണു് ചെടി നടുന്നതു്. അഴുകിപ്പൊടിഞ്ഞ ചാണകപ്പൊടിയോ കമ്പോസ്റ്റോ ആണു് വളമായി ഉപയോഗിക്കുക. പെട്ടെന്നു് വളരാൻ ചുവട്ടിൽ പച്ചിലകൾ കൊണ്ടു പുതയിട്ടു കൊടുക്കും. വർഷത്തിൽ രണ്ടു് തവണ ജൈവവളം ചേർക്കും.

രക്തചന്ദനമരത്തിന്റെ കാതലാണു് മരുന്നിനായി ഉപയോഗിക്കുന്നതു്. പത്താം പ്രയമായ മരങ്ങളിലെ കമ്പുകൾ വെട്ടി തൊലിയും വെള്ളയായ ഭാഗവും ചെത്തി നീക്കി തടി കഷണങ്ങളാക്കി ഉപയോഗിക്കും. വർഷങ്ങളോളം നിലനില്ക്കുന്ന വൃക്ഷമായതിനാൽ നിൽക്കുന്ന ഓരോ വർഷവും വിളവ് വർദ്ധിക്കും.

കോട്ടയം ജില്ലയിലെ കടുത്തുരുത്തി ആദിത്യപുരം ക്ഷേത്രത്തിൽ പ്രസാദമായി ഉപയോഗിക്കുന്നത് രക്തചന്ദനമാണ്. കേരളത്തിലെ രണ്ടു സൂര്യ ക്ഷേത്രങ്ങളിൽ ഒന്ന് ഇവിടെയാണ്. മറ്റൊരു സൂര്യ ക്ഷേത്രം ആലപ്പുഴ ജില്ലയിലെ മാന്നാർ ഇരമത്തൂർ സൂര്യക്ഷേത്രമാണ്.



</doc>
<doc id="158946" url="https://ml.wikipedia.org/wiki?curid=158946" title="അന്ധജനവിദ്യാഭ്യാസം">
അന്ധജനവിദ്യാഭ്യാസം

കാഴ്ചയില്ലാത്തവർക്ക് സ്പർശനശക്തിയെ ആധാരമാക്കി പ്രത്യേകരീതികൾ അവലംബിച്ച് നൽകുന്ന വിദ്യാഭ്യാസത്തെയാണ് അന്ധജനവിദ്യാഭ്യാസം എന്ന് പറയുന്നത്. 
14-ാം ശ.-ത്തിന്റെ ആരംഭത്തിലാണ് അന്ധജന വിദ്യാഭ്യാസത്തിന്റെ തുടക്കം കുറിച്ചത്. അന്ധനായ ഒരു അറബി പ്രൊഫസർ സെയ്നുദീൻ അൽ അമിദി ഒരു പുതിയ രീതി ഇതിനായി കണ്ടു പിടിച്ചു. 1517-ൽ ഫ്രാൻസെസ്കോ ലൂക്കോസ് തടിയിൽ കൊത്തിയ അക്ഷരങ്ങൾ മുഖേന അന്ധരെ വിദ്യ അഭ്യസിപ്പിക്കാൻ ശ്രമിച്ചു. റാംപൻസെലോ എന്ന റോമാക്കാരൻ അവയുടെ പുനരാവിഷ്ക്കരണം നടത്തിയെങ്കിലും ഇവയൊന്നും വായനയിൽ അന്ധരെ ഗണ്യമായി സഹായിച്ചില്ല. 1681-ൽ ജോർജ് ഹാർസ്ഡോർഫർ എന്ന കവി മെഴുകുകൊണ്ടു മൂടിയ അക്ഷരങ്ങളെ വെട്ടിയെടുത്തു പഠനത്തിന് ഉപകരിക്കത്തക്ക രീതിയിൽ പ്രയോഗിച്ചുനോക്കി. 

എന്നാൽ 18-ാം ശ. വരെ കാഴ്ചയില്ലാത്തവരുടെ വിദ്യാഭ്യാസത്തിൽ കാര്യമായ മുന്നേറ്റമൊന്നും ഉണ്ടായില്ല. 1784-ൽ വാലന്റൈൻ ഹായു (Valentine Huay) പാരീസിൽ ഒരു അന്ധവിദ്യാലയം സ്ഥാപിച്ചതോടെയാണ് ഈ രംഗത്ത് ഒരു കുതിച്ചുചാട്ടം ഉണ്ടായത്. ഉപയോഗപ്രദമായ ഒരു നല്ല ലിപി സമ്പ്രദായത്തിന്റെ അഭാവമായിരുന്നു കാഴ്ചയില്ലാത്തവരുടെ വിദ്യാഭ്യാസ കാര്യം ഇത്ര പിന്നാക്കമായതിന് കാരണം.

1847-ൽ ഇംഗ്ളീഷുകാരനായ ഡോ.വില്യം മൂൺ റോമൻ ലിപികളിൽ ചില്ലറ മാറ്റങ്ങൾ വരുത്തി, അന്ധരുടെ പഠനത്തിനുവേണ്ടി പുതിയ ഒരു രീതി ആവിഷ്ക്കരിച്ചു. ഈ രീതി അവലംബിച്ചുകൊണ്ടു ബൈബിളിന്റെ പ്രതികൾ ഒരു അച്ചടിശാലയിൽ തയ്യാറാക്കി കാണുന്നു. മൂൺ രീതിയെന്നറിയപ്പെടുന്ന രീതിയിലെ അക്ഷരങ്ങൾ മേൽ കാണുന്നവിധത്തിലാകുന്നു. ഈ രീതി ഉപയോഗിച്ച് എഴുതുമ്പോൾ പ്രത്യേക അക്ഷരങ്ങളായി മാത്രമേ എഴുതാനായിരുന്നുള്ളൂ. ആയതിനാൽ മൂൺ ലിപിക്ക് വേണ്ടത്ര പ്രചാരം ലഭിച്ചില്ല.

1809-ൽ ഫ്രാൻസിൽ ജനിച്ച ലൂയി ബ്രെയിൽ മൂന്ന് വയസിൽ കാഴ്ച നഷ്ടപ്പെട്ടശേഷം വാലന്റൈൻ ഹായുവിന്റെ സ്കൂളിൽ പഠിച്ചു വരികയായിരുന്നു. അക്കാലത്ത് ചാൾസ് ബാർബിയർ എന്ന ഒരു മുൻ സൈനിക ഉദ്യോഗസ്ഥൻ പ്രസ്തുത സ്കൂളിൽ വരികയും താൻ കണ്ടുപിടിച്ചതും പട്ടാളക്കാർ രാത്രികാലത്ത് സന്ദേശകൈമാറ്റത്തിന് ഉപയോഗിച്ചിരുന്നതുമായ സ്പർശനത്തിലൂടെ വായിക്കാവുന്ന 12 കുത്തുകൾ ഉപയോഗിച്ചുള്ള ഒരു ലിപി സമ്പ്രദായം (Nocturnal writing) പരിചയപ്പെടുത്തുകയും ചെയ്തു. ഇതിൽ ആകൃഷ്ടനായ ലൂയിബ്രയിൽ, ബാർബിയറുടെ ലിപികളെ പരിഷ്ക്കരിച്ച് 6 തടിച്ച കുത്തക്ഷരങ്ങളിൽ (Dots) എഴുതുവാനും സ്പർശനം കൊണ്ട് വായിക്കാൻ കഴിയുന്നതുമായ ഒരു രീതി 1821-ൽ വികസിപ്പിച്ചു. ഒരു സെല്ലിൽ 6 ബിന്ദുക്കൾ ചേർന്നതാണ് ബ്രെയിൽ അക്ഷരത്തിന്റെ ഘടന. ഈ ആറു ബിന്ദുക്കൾ സംഖ്യയിലും സ്ഥാനത്തിലും വ്യത്യാസം വരുത്തി 63 പ്രതീകങ്ങൾ സംവിധാനം ചെയ്തതാണ് ബ്രെയിലിന്റെ അക്ഷരമാല. സാധാരണയായി ഇത് വലത്തുനിന്ന് ഇടത്തോട്ട് എഴുതുകയും ഇടത്തു നിന്ന് വലത്തോട്ട് വായിക്കുകയും ചെയ്യുന്നു. 

കാഴ്ചയില്ലാത്തവർക്ക് അനായാസേന വായിക്കാനും എഴുതാനും കഴിയുമായിരുന്നിട്ടും കാഴ്ചയുള്ള ഒരാളെ സംബന്ധിച്ചിടത്തോളം അനാകർഷകമാണ് എന്നതുകൊണ്ട് ഇംപ്രഷനിസ്റ്റുകൾ ലൂയി ബ്രെയിലിന്റെ മരണകാലഘട്ടം വരെ (1952) ബ്രെയിൽ സമ്പ്രദായത്തിന് അംഗീകാരം നൽകിയില്ല. എന്നാൽ ഈ സമ്പ്രദായത്തിന്റെ കാര്യക്ഷമതകൊണ്ട് ഇത് കാഴ്ചയില്ലാത്തവരുടെ ഇടയിൽ പ്രചരിക്കുകയും 1878 സെപ്. 27-ന് പാരിസിൽ നടത്തപ്പെട്ട അന്തർദേശീയ കോൺഗ്രസ് ബ്രെയിൽ രീതിയുടെ മാറ്റം കൂടാതെയുള്ള ഉപയോഗം അംഗീകരിക്കുകയും ചെയ്തു. ബ്രെയിൽ സമ്പ്രദായത്തിന്റെ ഏറ്റവും പ്രധാന സവിശേഷത മിക്കവാറും ലോകഭാഷകളിലെ അക്ഷരങ്ങളെ പ്രതിനിധീകരിക്കുന്നതിന് ഒരു ഏകീകൃതരീതി വികസിപ്പിക്കുവാൻ അന്താരാഷ്ട്ര സമൂഹത്തിന് സാധിച്ചു എന്നതാണ്.

സംഗീതത്തിനും ശാസ്ത്രവിഷയങ്ങൾക്കും പ്രത്യേകം ബ്രെയിൽ കോഡുകളുണ്ട്. കണക്കു ചെയ്യുന്നതിന് പ്രത്യേക വിധത്തിൽ തയ്യാറാക്കിയിട്ടുള്ള സ്ളേറ്റ് ഉപയോഗിക്കുന്നു. ഇതിനു ടെയിലർ ഫ്രെയിം (Taylor frame) എന്നു പറയുന്നു. എട്ടുകോണുകളുള്ള കുഴിയിൽ പ്രത്യേകതരം ആണികൾ വിവിധ കോണുകളിൽ ഇട്ടു കണക്കുകൂട്ടുന്നു. ചില പ്രത്യേകടൈപ്പിന്റെ സഹായത്താലാണ് ബീജഗണിതാഭ്യാസം നടത്തുന്നത്.
ഇന്ത്യയിൽ, മലയാളത്തിലും, തമിഴിലും, ഹിന്ദിയിലും, ഉർദുവിലും (ഷെരീഫ് ബ്രെയിൽ), മറാഠി, ഗുജറാത്തി (ഓറിയന്റൽ ബ്രെയിൽ) എന്നിവയിലും ബ്രെയിൽ അക്ഷരമാല പ്രയോഗത്തിൽ വന്നു. തുടർന്ന് ഇന്ത്യയിലെ മിക്കഭാഷകൾക്കും ഏകീകൃതമായ ഒരു ബ്രെയിൽ കോഡുണ്ടായി. ബ്രെയിൽ പ്രസുകൾ ആരംഭിച്ചതിന്റെ ഫലമായി ധാരാളം പുസ്തകങ്ങളും മാസികകളും അന്ധർക്കുവേണ്ടി പ്രസിദ്ധീകരിച്ചുവരുന്നു. ഇംഗ്ളണ്ട്, യു.എസ്. തുടങ്ങിയ പാശ്ചാത്യരാജ്യങ്ങളിൽ അന്ധർക്കുവേണ്ടിയുള്ള വലിയ ഗ്രന്ഥശാലകളുണ്ട്. ലണ്ടനിലെ റോയൽ നാഷനൽ ലൈബ്രറി ഫോർ ദ് ബ്ളൈൻഡ് (Royal National Library for the Blind) ഇത്തരത്തിലുള്ള ഒരു പ്രധാന സ്ഥാപനമാണ്.
സാധാരണ കുട്ടികളെപ്പോലെ അന്ധവിദ്യാർഥികളും അനുകരണരീതിയിലുടെ പഠനം നടത്തുന്നു. വാചിക പഠനരീതിയിൽ ഉച്ചാരണ സ്ഫുടത (articulation) പദസ്വാധീനത (vocabulary), പദവിന്യാസക്രമം (syntax) എന്നിവയോടൊപ്പം ഉദാഹരണങ്ങൾ മൂലവും അന്ധവിദ്യാർത്ഥികൾ പാഠഭാഗം വേഗത്തിൽ മനസ്സിലാക്കാൻ ശ്രമിക്കുന്നു. ശ്രമ-പരാജയരീതി (trial and error method) ആദ്യഘട്ടം മുതൽതന്നെ അന്ധർക്ക് ഉത്തമമാകുന്നു. ബ്രെയിലറ്റ് ബോക്സ്, ബ്രെയിൽ അക്ഷരങ്ങൾ എഴുതിയ കാർഡ്, എന്നിവയുടെ സഹായത്താൽ അക്ഷരജ്ഞാനം ഉണ്ടാകുന്നു. ബ്രെയിലും സ്റ്റൈലസും ഉപയോഗിച്ചു കട്ടിക്കടലാസിൽ എഴുതുന്നതിനുള്ള പരിശീലനവും അതോടൊപ്പം വായിക്കാനുള്ള അഭിരുചിയും വിദ്യാർത്ഥികളിൽ വളർത്തുന്നു.
സാധാരണ പാഠ്യപദ്ധതിയിലെ ശേഷികൾ ഉൾക്കൊള്ളുന്നതിന് കാഴ്ചയില്ലാത്ത കുട്ടികളെ പ്രാപ്തരാക്കുന്നതിന് വേണ്ടിയുള്ള അധികമായി നൽകേണ്ട ശേഷികളാണ് (Plus Curricular Skills) അന്ധരുടെ വിദ്യാഭ്യാസരീതിയുടെ പ്രധാന സവിശേഷത. അവയിൽ പ്രധാനപ്പെട്ടവ താഴെ വിവരിച്ചിരിക്കുന്നു.

കാഴ്ചയില്ലായ്മ മൂലമുണ്ടാകുന്ന പ്രഥമമായ പരിമിതികളിലൊന്നാണ് സ്വതന്ത്രവും സുരക്ഷിതവുമായ സഞ്ചാരശേഷിയുടെ നഷ്ടം. അവശേഷിക്കുന്ന ഇന്ദ്രിയങ്ങളുടെ പരമാവധി ഉപയോഗത്തിലൂടെയും പ്രത്യേക പരിശീലനത്തിലൂടെയും സഞ്ചാരശേഷി വീണ്ടെടുക്കാവുന്നതേയുള്ളൂ. വെള്ളവടി (white cane), കാഴ്ചയുള്ള സഹായി (sighted guide), പരിശീലനം ലഭിച്ച നായ (guide dog), ഇലക്ട്രോണിക് ഉപകരണങ്ങൾ (electronic travel aids) എന്നിവയാണ് അന്ധരുടെ പ്രധാനപ്പെട്ട സഞ്ചാര സഹായികൾ. 

കാഴ്ചയുടെ നഷ്ടം മറ്റ് ഇന്ദ്രിയങ്ങളുടെ ശേഷി വികസനത്തിന് കാരണമാകുമെന്ന ഒരു തെറ്റായ വിശ്വാസം നിലവിലുണ്ട്. എന്നാൽ നേരെ മറിച്ചാണ് യാഥാർത്ഥ്യം. ആയതുകൊണ്ട് കേൾവി, സ്പർശനശേഷി, ഘ്രാണം, രുചി എന്നീ ഇന്ദ്രിയങ്ങളുടെ ശേഷീവികസനം ഉറപ്പുവരുത്തേണ്ടതുണ്ട്.

അനുകരണത്തിന്റെയും നിരീക്ഷണത്തിന്റെയും അഭാവത്തിൽ കാഴ്ചയില്ലാത്ത കുട്ടിയെ നിത്യജീവിത നൈപുണികൾ (ഉദാ:- കുളിക്കുക, വസ്ത്രം ധരിക്കുക, ശരിയായരീതിയിൽ ഭക്ഷണം കഴിക്കുക തുടങ്ങിയവ) അഭ്യസിപ്പിക്കേണ്ടതുണ്ട്.

പൊതു പാഠ്യപദ്ധതി പിന്തുടരേണ്ടത് കാഴ്ചയില്ലാത്ത കുട്ടിയുടെ മുഖ്യധാരാവൽക്കരണത്തിന് അത്യന്താപേക്ഷിതമായതിനാൽ, ചില പ്രത്യേക ഉപകരണങ്ങളുടെ സഹായത്തോടെ പാഠ്യപദ്ധതി ശേഷികളിൽ കുട്ടികൾ കഴിവ് നേടേണ്ടതുണ്ട്. ഉദാ:- ഗണിതത്തിന് ടെയ്ലർ ഫ്രെയിം, അബാക്കസ്, പ്രത്യേക ജ്യാമിതീയ ഉപകരണങ്ങൾ, എഴുത്ത്, വായന എന്നിവയ്ക്ക് ബ്രെയിൽ സ്ളേറ്റുകൾ, ബ്രെയിലർ മുതലായവ.

അനുകരിക്കാനും, നിരീക്ഷിക്കാനും, ചുറ്റുപാടുകളെ നിയന്ത്രിക്കാനുമുള്ള കഴിവിന്റെ പരിമിതിയുടെ പശ്ചാത്തലത്തിൽ സാമൂഹ്യമര്യാദകൾ, ആംഗ്യങ്ങൾ, മുഖഭാവങ്ങൾ, വ്യക്തിത്വവികസനം തുടങ്ങിയവയിൽ പരിശീലനം നേടുന്നത് സമൂഹത്തിൽ പൂർണമായ സംയോജനത്തിന് അത്യന്താപേക്ഷിതമാണ്.

മേൽപറഞ്ഞ ശേഷികൾ നേടിക്കഴിഞ്ഞ കാഴ്ചയില്ലാത്ത കുട്ടികളെ പൊതുവിദ്യാലയങ്ങളിൽ തുടർപഠനത്തിന് പ്രവേശിപ്പിക്കാവുന്നതേയുള്ളൂ.

ആഗോളതലത്തിൽ വളരെയധികം പ്രചാരം ലഭിച്ചുകൊണ്ടിരിക്കുന്ന ഒരു രീതിയാണിത്. വികലാംഗരായ വിദ്യാർഥികൾക്ക് പൊതുവിദ്യാലയങ്ങളിൽ മറ്റ് കുട്ടികളോടൊപ്പം പ്രവേശനം നൽകുന്നു. കുട്ടികളുടെ സമൂഹവുമായുള്ള ഇണങ്ങിച്ചേരൽ ഉറപ്പുവരുത്തുന്നതിനും വികലാംഗരായ മുഴുവൻ കുട്ടികൾക്കും അധ്യയനത്തിന് അവസരം നൽകുന്നതിനും ഈ സമ്പ്രദായം സഹായിക്കുന്നു. ഇന്ന് ഇന്ത്യയിൽ 300 ഓളം അന്ധവിദ്യാലയങ്ങൾ ഉണ്ട്. പരമാവധി 20,000 കുട്ടികളെ ഉൾക്കൊള്ളാൻ മാത്രമേ ഈ വിദ്യാലയങ്ങൾക്ക് കഴിയുകയുള്ളൂ. എന്നാൽ 5 വയസ്സിനും 15 വയസ്സിനും ഇടയിൽ പ്രായമുള്ള 2 ലക്ഷത്തോളം അന്ധരായ കുട്ടികൾ ഇന്ത്യയിലുണ്ട്. ഈ സാഹചര്യത്തിലും സംയോജിത വിദ്യാഭ്യാസത്തിന്റെ പ്രസക്തി വർധിക്കുന്നു. സംയോജിത വിദ്യാഭ്യാസം നടപ്പിലാക്കുന്നതിന് വിവിധ രീതികൾ നിലവിലുണ്ട്. 1986ലെ ദേശീയ വിദ്യാഭ്യാസ നയം (National Policy of Education) ഇതിന് കൂടുതൽ ഊന്നൽ നൽകുകയുണ്ടായി.

ഇതോടെ അന്ധർക്ക് മറ്റു കുട്ടികളുമായി കൂടുതൽ സമ്പർക്കം പുലർത്തുന്നതിനും സാമൂഹ്യജീവിതത്തിൽ സജീവമായി പങ്കെടുക്കുന്നതിനും അവരുടെ പ്രശ്നങ്ങൾ പൊതുജനങ്ങളെ നേരിട്ടു മനസ്സിലാക്കിക്കൊടുക്കുന്നതിനും സാധിക്കുന്നു. പ്രത്യേകപരിശീലനം ലഭിച്ച അധ്യാപകരും ഉപകരണങ്ങളും മാത്രമേ ഈ രീതിക്ക് ആവശ്യമായിവരുന്നുള്ളൂ. പ്രത്യേകം കെട്ടിടങ്ങളോ കളിസ്ഥലങ്ങളോ ആവശ്യമില്ല. എങ്കിലും ഈ പദ്ധതിക്ക് പല ന്യൂനതകളും ഉണ്ട്. ക്ളാസിൽ അന്ധവിദ്യാർഥിക്ക് പലപ്പോഴും പ്രത്യേക പരിഗണന നൽകാൻ കഴിഞ്ഞെന്നുവരില്ല. നേരത്തെ ബ്രെയിൽ അഭ്യസിച്ചവർക്കേ ഈ സമ്പ്രദായം പ്രയോജനപ്പെടുകയുള്ളൂ. സാധാരണ അധ്യാപകർക്ക് പരീക്ഷ നടത്താനും ഉത്തരക്കടലാസ് നോക്കി മാർക്കിടാനും പ്രയാസമുണ്ടാകുന്നു.

ബ്രെയിൽ രീതിയുടെ ആവിർഭാവം അന്ധരുടെ വിദ്യാഭ്യാസത്തിൽ വലിയ മാറ്റത്തിന്റെ വാതായനങ്ങളാണ് തുറന്നുകൊടുത്തത്. ടൈപ്പ് റൈറ്ററിന്റെ രൂപത്തിലുള്ള ഹോൾ ബ്രെയിലറിന്റെയും കുറെക്കൂടി മെച്ചപ്പെട്ട പെർക്കിൻസ് ബ്രെയിലറിന്റെയും കണ്ടുപിടിത്തം ബ്രെയിൽ എഴുത്തും വായനയും വളരെയേറെ സുഗമമാക്കി. ടെയ്ലർ ഫ്രെയിം, അബാക്കസ്, ടോക്കിങ് കാൽക്കുലേറ്റർ, സ്പർവീൽ, പ്രത്യേക ജ്യാമിതീയ ഉപകരണങ്ങൾ എന്നിവ ഗണിതം എളുപ്പമാക്കി. ടേപ്പ് റെക്കോർഡറുകളും, കോംപാക്റ്റ് ഡിസ്ക്കുകളും ടോക്കിങ് ബുക്ക് നിർമ്മാണം സാധ്യമാക്കി. അമേരിക്കയിലെ 'റെക്കോർഡിങ് ഫോർ ദി ബ്ളൈന്റ്' എന്ന ലൈബ്രറിയിൽ രണ്ട് ലക്ഷത്തോളം ടോക്കിങ് ബുക്കുകൾ (Recorded Books) ലഭ്യമാണ്. കമ്പ്യൂട്ടറൈസ്ഡ് ബ്രെയിൽ പ്രിന്റിങ് പ്രസ് നിലവിൽ വന്നതോടുകൂടി ബ്രെയിൽ പുസ്തകങ്ങൾ വൻതോതിൽ നിർമ്മിക്കുന്നതിന് സാധിച്ചു. ബ്രിട്ടനിലെ ദേശീയ ലൈബ്രറി (National Library of Britain) യു.എസ്സിലെ ലൈബ്രറി ഒഫ് കോൺഗ്രസ് (Library of Congress USA) എന്നിവ ആഗോളതലത്തിൽ ബ്രെയിൽ പുസ്തകങ്ങൾ വിതരണം ചെയ്യുന്നു.
കംപ്യൂട്ടറിന്റെ സഹായത്തോടെ അച്ചടിച്ച പുസ്തകങ്ങൾ വായിച്ചു തരുന്ന സോഫ്റ്റ്‌വേർ പാക്കേജുകൾ മലയാളമുൾപ്പെടെ ലോകത്തിലെ മിക്കവാറും ഭാഷകളിൽ ലഭ്യമായിരിക്കുന്നു. സ്ക്രീൻ റീഡിങ് സോഫ്റ്റ്വെയറിന്റെ സഹായത്തോടെ കാഴ്ചയില്ലാത്ത ഒരാൾക്ക് കംപ്യൂട്ടർ സ്ക്രീനിൽ മലയാളമുൾപ്പെടെയുള്ള ഭാഷകൾ എഴുതുന്നതിനും എഡിറ്റു ചെയ്യുന്നതിനും പ്രിന്റ്ഔട്ട് എടുക്കുന്നതിനും ഇന്ന് സാധിക്കും. സാധാരണ അക്ഷരങ്ങളെ നേരിട്ട് പരിവർത്തനം ചെയ്ത് വായിക്കാവുന്ന റിഫ്രഷബിൾ ബ്രെയിൽ ഡിസ്പ്ളേ (Paperless Braille) ഇന്ന് ലഭ്യമാണ്. കൂടാതെ ആധുനിക സാങ്കേതിക വിദ്യയുടെ സഹായത്തോടെ നിർമിച്ച ലേസർ കെയിനുകൾ അന്ധരുടെ സ്വതന്ത്രസഞ്ചാരം കൂടുതൽ എളുപ്പമാക്കുന്നു. മുന്നിലെ തടസങ്ങളും കുഴികളും തിരിച്ചറിഞ്ഞ് പ്രത്യേക ശബ്ദം പുറപ്പെടുവിക്കുന്ന ഇത്തരം കെയിനുകൾ വികസിതരാജ്യങ്ങളിൽ വ്യാപകമായി ഉപയോഗിച്ചുവരുന്നു. ഇ-മെയിൽ, ഇന്റർനെറ്റ് മുതലായ സൌകര്യങ്ങൾ ഉപയോഗിക്കുന്നതിന് സ്ക്രീൻ റീഡിങ് സോഫ്റ്റ്വെയറിന്റെ സഹായത്തോടെ സാധിക്കുന്നത് കാഴ്ചയില്ലാത്തവരുടെ സ്വന്തം നിലയ്ക്കുള്ള പഠനത്തെ വളരെയധികം സഹായിക്കുന്നു.

കേരളത്തിലെ ആദ്യത്തെ അന്ധവിദ്യാലയം 1934-ൽ കുന്നംകുളത്ത് സ്ഥാപിക്കപ്പെട്ടു. ഇന്ന് കേരളത്തിൽ 4 ഗവൺമെന്റ് അന്ധവിദ്യാലയങ്ങൾ ഉൾപ്പെടെ 14 അന്ധവിദ്യാലയങ്ങൾ ഉണ്ട്. ഇൻക്ളൂസീവ് എജ്യൂക്കേഷൻ നടപ്പിലാക്കപ്പെട്ടതോടുകൂടി സംയോജിത വിദ്യാഭ്യാസത്തിന് പ്രാധാന്യം ലഭിച്ചു. പ്രത്യേക പരിശീലനം ലഭിച്ച അധ്യാപകരുടെ (resource teachers) സഹായത്താൽ പൊതു വിദ്യാലയങ്ങളിലും അന്ധവിദ്യാർത്ഥികളെ പ്രവേശിപ്പിച്ചുവരുന്നു.


</doc>
<doc id="158950" url="https://ml.wikipedia.org/wiki?curid=158950" title="പാവോ നൂർമി">
പാവോ നൂർമി

ലോകം കണ്ട മഹാന്മാരായ ഓട്ടക്കാരിൽ ഒരാളായിരുന്നു പാവോ നൂർമി. പാവോ നൂർമിക്ക് സമാനതകളില്ല. 'പറക്കും ഫിൻ' എന്ന് വിളിക്കപെട്ട നൂർമി ഒളിമ്പിക്സിൽ ദീർഖ ദൂര ഓട്ടത്തിൽ പത്തു സ്വർണവും മൂന്നു വെള്ളിയും നേടി. ആധുനിക സങ്കേതങ്ങൾ കായിക വിദ്യയെ യന്ത്ര സമാനമാക്കുന്നതിനു മുൻപ്‌ വിവിധ ദൂരങ്ങളിലായി 22 ലോക റെക്കോഡുകൾ സ്ഥാപിച്ചു.

തെക്ക് പടിഞ്ഞാറൻ ഫിൻലൻഡിലെ തുർകു എന്ന തുറമുഖ പട്ടണത്തിൽ 1897 ജൂലൈ 13നു പാവോ നൂർമി(Pavvo Nurmi) ജനിച്ചു. ഓട്ടത്തിൽ ആവേശം കൊണ്ട നൂർമി ചിട്ടയായ പരിശീലനം ആരംഭിച്ചു. 1920 ൽ ആൻറ്വേർപിൽ നടന്ന ഒളിമ്പിക്സിൽ 5000 മീറ്ററിൽ വെള്ളിയും 10000 മീറ്ററിലും 8000 മീറ്റർ ക്രോസ് കൺട്രിയിലും സ്വർണം നേടിക്കൊണ്ട് നൂർമി തന്റെ വരവറിയിച്ചു .അതിനു ശേഷമുള്ള മൂന്നു വർഷം കൊണ്ട് ഏറ്റവും മികച്ച ദീർഘ ദൂര ഓട്ടക്കാരനായി നൂർമി മാറി. 1921 ജൂൺ 22 നു സ്റൊച്ഖോല്മിൽ 10000 മീറ്ററിൽ നൂർമി ലോക റെക്കൊഡിട്ടു 1923 ആയപ്പോഴേക്കും ഒരു മൈൽ , 5000 മീറ്റർ, 10000 മീറ്റർ എന്നി മൂന്നിനങ്ങളിലെയും ലോക റെക്കോഡ് നൂർമിയുടെ പേരിലായി കഴിഞ്ഞിരുന്നു.


</doc>
<doc id="158951" url="https://ml.wikipedia.org/wiki?curid=158951" title="തോടമ്പുളി">
തോടമ്പുളി

കേരളത്തിൽ ഇലകൊഴിയും ഈർപ്പവനങ്ങളിലും ശുഷ്കവനങ്ങളിലും കാണപ്പെടുന്ന ഒരിനം ചെറുമരമാണ് തോടമ്പുളി. (ശാസ്ത്രീയനാമം: "Averrhoa carambola"). ഇത് ആരംപുളി, കാചെമ്പുളി, നക്ഷത്രപ്പുളി, ചതുരപ്പുളി, ആനയിലുമ്പൻപുളി, ആനയിലുമ്പി, വൈരപ്പുളി, ആനപ്പുളിഞ്ചി. മധുരപ്പുളിഞ്ചി, കാരകമ്പോള എന്നൊക്കെയും അറിയപ്പെടുന്നു. ഓക്സാലിഡേസി സസ്യകുടുംബത്തിൽ ഉൾപ്പെടുന്ന ഈ വൃക്ഷം ഇന്ത്യ, ചൈന, ബർമ എന്നിവിടങ്ങളിൽ വ്യാവസായിക ആവശ്യങ്ങൾക്കായി കൃഷി ചെയ്യുന്നു. ഇലിമ്പൻ പുളിയുടെ ജനുസ്സിൽപ്പെട്ടതും അഞ്ചിതളുകളോ മൂലകളോ ഉള്ളതുമായ കാണാൻ ഭംഗിയുള്ള പുളിയാണിത്. 

പലസ്ഥലങ്ങളിലും വ്യത്യസ്തങ്ങളായ പേരുകളിലാണ് ഇത് അറിയപ്പെടുന്നത്. ശ്രീലങ്ക, ഇന്തോനേഷ്യ എന്നീ രാജ്യങ്ങളാണ് ഈ സസ്യത്തിന്റെ സ്വദേശമായി കരുതുന്നത്. പുളിരസത്തിലുള്ള ഈ പഴം അച്ചാറുണ്ടാക്കാനും, കറികളിൽ പുളിരസത്തിനായും പാനീയങ്ങളുണ്ടാക്കാനും, സത്ത് ഉപയോഗിച്ച് വസ്ത്രങ്ങളിലെ കറകൾ നിക്കംചെയ്യാനും ഉപയോഗിക്കുന്നു. സർബത്ത്, ജാം, ജെല്ലി, ചട്നി, വൈൻ എന്നിവ ഉണ്ടാക്കാനും ഇതുപയോഗിക്കാറുണ്ടു്.. 

ഇതിന്റെ ഫലം വൃക്കസംബന്ധമായ അസുഖമുള്ളവർ പതിവായി കഴിക്കുന്നത് ചില പ്രത്യാഘാതങ്ങൾക്ക് കാരണമായേക്കാം.

പുളിഞ്ചിയോട് ഇതിന് സാമ്യമുണ്ട്. ഇതിന്റെ കായ്കൾ കുറച്ചുകൂടി വലുതാണ്. സാധാരണ ആനപ്പുളിഞ്ചിക്കു് പഴുത്താൽ സ്വർണ്ണനിറമായിരിക്കും. നല്ല പച്ചനിറത്തിലുളള ചെറിയ കായ്കൾ ഉണ്ടാകുന്ന ഒരിനവുമുണ്ട്. അവയുടെ കായ്ക്കൾ പഴുത്താലും നല്ല പച്ചനിറമായിരിക്കും. ജീവകം എ, ഓക്സാലിക് ആസിഡ്, ഇരുമ്പ് എന്നീ പോഷകങ്ങൾ ഇതിലടങ്ങിയിട്ടുണ്ടു്..

ഇതിന്റെ ചെടി മൂന്നുമീറ്ററോളം ഉയരത്തിൽ വളരും. ചെടി നിറയെ കായ്കൾ പിടിക്കും. ആണ്ടിൽ എട്ടുമാസക്കാലത്തോളം വിളവുണ്ടാകും. ഒരു മീറ്റർ സമചതുരത്തിലും ആഴത്തിലുമുളള കുഴികളെടുത്ത്, അവയിൽ മേൽമണ്ണും കാലിവളവും ചേരത്ത് നിറച്ചാണ് തൈകൾ നടുന്നതു്.


</doc>
<doc id="158953" url="https://ml.wikipedia.org/wiki?curid=158953" title="ഐഒഎസ് (വിവക്ഷകൾ)">
ഐഒഎസ് (വിവക്ഷകൾ)



</doc>
<doc id="158955" url="https://ml.wikipedia.org/wiki?curid=158955" title="അന്ധബിന്ദു">
അന്ധബിന്ദു

നേത്രനാഡി (optic nerve) ദൃഷ്ടിപടലത്തിലേക്കു കടക്കുന്ന ഭാഗത്തെയാണ് അന്ധബിന്ധു (Blind spot ) എന്ന് പറയുന്നത് . പ്രകാശത്തെ സംബന്ധിച്ചിടത്തോളം ഒരു അചേതന മണ്ഡലമാണിത്. മനുഷ്യനിൽ ഇതിന് ഉദ്ദേശം രണ്ടു മി.മീ. വ്യാസം വരും. 1688-ൽ ഫ്രഞ്ച് ഭൌതിക ശാസ്ത്രജ്ഞയായ എഡ്മെ മാരിയൊണെറ്റി ആണ് അന്ധബിന്ദുവിന്റെ സാന്നിധ്യം ആദ്യമായി തെളിയിച്ചത്. ദൃശ്യതലത്തിന്റെ ഒരു ഭാഗം ഒരു കണ്ണിന്റെ അന്ധബിന്ദുവാൽ എപ്പോഴും അദൃശ്യമായിരിക്കുമെങ്കിലും മറ്റേ കണ്ണിന്റെ സചേതന ഭാഗങ്ങളാൽ അവിടം കാണാൻ കഴിയുന്നതുകൊണ്ട് ദ്വിനേത്രവീക്ഷണത്തിൽ ഈ ബിന്ദുവിന്റെ പ്രത്യേകത അനുഭവപ്പെടുന്നില്ല. എന്നാൽ ഒരു കണ്ണുകൊണ്ടുമാത്രം നോക്കുമ്പോൾ അന്ധമണ്ഡല(blind area)ത്തിൽപെടുന്ന യാതൊന്നും കാണാൻ സാധിക്കുകയില്ല. കണ്ണ് ചഞ്ചലമായതിനാലാണ് ഈ പ്രത്യേകത നമുക്ക് അറിയാൻ കഴിയാത്തത്.


</doc>
<doc id="158957" url="https://ml.wikipedia.org/wiki?curid=158957" title="അന്ധവിശ്വാസങ്ങൾ">
അന്ധവിശ്വാസങ്ങൾ

യുക്തിസഹമല്ലാത്ത വിശ്വാസങ്ങളും അവയെച്ചൊല്ലിയുള്ള ആചാരങ്ങളും. ആചാരവിശ്വാസങ്ങൾ ഒറ്റ വ്യക്തിയുടെയോ, സംഘത്തിന്റെയോ, മുഴുവൻ സമൂഹത്തിന്റെയോ ആകാം. ഇവയിൽ ഏറിയകൂറും മതത്തോടും സംസ്കാരത്തോടും ബന്ധപ്പെട്ടിരിക്കുന്നു.

അന്ധവിശ്വാസം എന്ന സംജ്ഞ തന്നെ അവ്യക്തമാണ്. പ്രായോഗികമായ അർഥത്തിലും കേവലമായ അർഥത്തിലും ഇതു പ്രയോഗിക്കപ്പെടാറുണ്ട്. ഒരു പ്രത്യേക സങ്കല്പത്തെ ഏതെങ്കിലും ഭൌതികാതീതശക്തിയുമായി ബന്ധപ്പെടുത്തുകയും, ആ ശക്തിയെ ഭൌതികജീവിതത്തിൽ സ്വാധീനം ചെലുത്തുന്ന ഒന്നായി സ്വീകരിക്കാൻ സന്നദ്ധമാവുകയും ചെയ്യുന്ന ഒരു മനോഭാവം. ഈ ഭൌതികാതീതശക്തി എങ്ങനെ പ്രവർത്തിക്കുന്നു എന്നതിന് തെളിവുകൾ തേടിപ്പോകാൻ ഇവിടെ ഒരുക്കമില്ല. അപരിചിതമായ പ്രതിഭാസങ്ങളെ അഭിമുഖീകരിക്കുമ്പോൾ, അവയുടെ നിജസ്ഥിതി എന്തെന്ന് ഗ്രഹിക്കാനും ശ്രമിക്കുന്നില്ല. അവയെ ബുദ്ധിയുടെ സീമയ്ക്കു പുറത്തുനിർത്തി ദിവ്യത്വം കല്പിച്ചു സ്വീകരിക്കുക മാത്രമേ ചെയ്യുന്നുള്ളു. ഈ മാനസികഭാവം മനുഷ്യരാശിയുടെ ശരാശരി ഉദ്ബുദ്ധതയിലും താഴെയുള്ള ഒന്നാണ്. ഇവിടെ യുക്തിചിന്തയ്ക്ക് സ്ഥാനമില്ല. അതിനാൽ വസ്തുനിഷ്ഠമായി അടിസ്ഥാനരഹിതവും, മനുഷ്യസമൂഹം എത്തിച്ചേർന്നിട്ടുള്ള ഉദ്ബുദ്ധതയുടെ നിലവാരത്തിനു നിരക്കാത്തതുമായ വിശ്വാസങ്ങളാണ് അന്ധവിശ്വാസങ്ങൾ എന്നു പറയാം. മനഃശാസ്ത്രപരമായ ഈ അപഗ്രഥനം വെളിപ്പെടുത്തുന്നത്, അന്ധവിശ്വാസത്തിന്റെ അടിസ്ഥാനം മാനസികമായ അപക്വതയാണ് എന്നത്രേ.

എല്ലാക്കാലത്തും എല്ലാ ദേശത്തും ഏറെക്കുറെ എല്ലാ മനുഷ്യരും ഒരു കാര്യത്തിലല്ലെങ്കിൽ മറ്റൊന്നിൽ അന്ധവിശ്വാസികൾ ആയിരുന്നിട്ടുണ്ട്. ആദിമയുഗങ്ങളിൽ കാട്ടിൽ വേട്ടയാടി നടന്നിരുന്ന പ്രാകൃതമനുഷ്യൻ മുതൽ ആധുനികയുഗത്തിലെ പരിഷ്കൃത മനുഷ്യൻ വരെയുള്ള ചരിത്രം അന്ധവിശ്വാസങ്ങളുടെ ചരിത്രം കൂടിയാണ്. ബോധനിലവാരത്തിന്റെ ഏറ്റക്കുറച്ചിൽ അനുസരിച്ച് അന്ധവിശ്വാസങ്ങൾക്കു മാറ്റം വന്നിട്ടുണ്ടെന്നുമാത്രം. ചില അന്ധവിശ്വാസങ്ങൾ എല്ലാക്കാലത്തും എല്ലാദേശത്തും നിലനില്ക്കുന്നതായി കാണാം. മറ്റു ചിലവ ഒരു പ്രത്യേക പ്രദേശത്തോ സമൂഹത്തിലോ മാത്രമായി ഒതുങ്ങി നില്ക്കുന്നു. 

അന്ധവിശ്വാസങ്ങൾ പ്രചരിപ്പിക്കുന്നതിൽ മതവും ഒരു പങ്കു വഹിച്ചിട്ടുണ്ടെന്നു കരുതപ്പെടുന്നു. വിഷമസന്ധിക്കു പരിഹാരം കാണാൻ, ബൈബിൾ തുറന്ന് ആദ്യം കണ്ണിൽപെടുന്ന ഭാഗം വായിച്ചു മാർഗദർശനം നേടാൻ കഴിയുമെന്ന ഒരു വിശ്വാസം ചില ക്രിസ്ത്യാനികൾക്കിടയിൽ ഉണ്ട്. അതുപോലെ ഗ്രന്ഥം 'കെട്ടിവായിക്കുന്ന' സമ്പ്രദായം ചില ഹിന്ദുക്കൾക്കിടയിലുമുണ്ട്. പരദേവതയെ ധ്യാനിച്ചുകൊണ്ട്, രാമായണം (മറ്റു പുരാണഗ്രന്ഥങ്ങളും) തുറന്ന് വലതുപുറത്ത് ആദ്യത്തെ ഏഴു വരികളും ഏഴ് അക്ഷരങ്ങളും കഴിഞ്ഞുള്ള ഭാഗം വായിച്ച്, അതിന്റെ അർഥ വ്യാഖ്യാനത്തിലൂടെ ചെയ്യാൻപോകുന്ന കർമങ്ങളുടെ വിജയപരാജയങ്ങൾ കണക്കാക്കുന്ന ഏർപ്പാടാണിത്. മതവുമായി ബന്ധപ്പെട്ട അന്ധവിശ്വാസമാണിവ. മറ്റു ചിലത് കാലഹരണപ്പെട്ട വിജ്ഞാനത്തിന്റെ അവശിഷ്ടങ്ങളായി നിലവിൽ വന്നവയാണ്. ജ്യോതിഷം, മന്ത്രവാദം തുടങ്ങിയവ ഇതിനുദാഹരണങ്ങളായി ചിലർ കരുതുന്നു.

താൻ ഒരു അന്ധവിശ്വാസിയാണെന്ന് സമ്മതിക്കാൻ ഒരാളും തയ്യാറല്ല. എന്നാൽ അന്യരിൽ അന്ധവിശ്വാസം കണ്ടെത്താൻ ആർക്കും ഒരു വിഷമവുമില്ല. ഒരു പ്രത്യേകവംശത്തിൽ പെട്ടവർ, പ്രത്യേക സംസ്കാരമുള്ളവർ, പ്രത്യേക വീക്ഷണഗതി പുലർത്തുന്നവർ, തങ്ങളുടേതിൽനിന്നു ഭിന്നമായ വംശവും സംസ്കാരവും വീക്ഷണവും ഉള്ളവരെ അന്ധവിശ്വാസികൾ എന്നു മുദ്രകുത്തുന്നു. ഒരു വ്യക്തിയുടെ വിശ്വാസം മറ്റൊരു വ്യക്തിക്ക് അന്ധവിശ്വാസമായിത്തോന്നാം. ഒരു കാലഘട്ടത്തിന്റെ വിശ്വാസം പിന്നീടൊരുകാലത്ത് അന്ധവിശ്വാസമായി മാറിയെന്നുവരാം. അന്ധവിശ്വാസത്തിന്റെ മനഃശാസ്ത്രപരമായ മറ്റൊരു വശമാണിത്. ക്രിസ്തുമതത്തെ ടാസിറ്റസ് വിശേഷിപ്പിച്ചത് 'വിനാശകരമായ അന്ധവിശ്വാസം' എന്നാണ്. കത്തോലിക്കാസഭ തിരുശേഷിപ്പിനും വിഗ്രഹങ്ങൾക്കും ദിവ്യത്വം കല്പിക്കുന്നത് തികഞ്ഞ അന്ധവിശ്വാസമാണെന്ന് പ്രൊട്ടസ്റ്റന്റുകാർ അധിക്ഷേപിക്കുന്നു. ഹിന്ദുക്കളുടെ ആചാരങ്ങളായ ശവദാഹം, അപരക്രിയകൾ എന്നിവയെ അഹിന്ദുക്കൾ അന്ധവിശ്വാസമെന്നു വിളിക്കുന്നു. സർവോപരി മതങ്ങൾ എല്ലാംതന്നെ അന്ധവിശ്വാസങ്ങളാണെന്ന് ഒരു മതത്തിലും വിശ്വസിക്കാത്ത ഒരാൾക്കു തോന്നാം. ചരിത്രപരമായി നോക്കിയാൽ, പ്രപഞ്ചത്തെപ്പറ്റിയും അതിന്റെ പ്രതിഭാസങ്ങളെപ്പറ്റിയും കൂടുതൽ കൂടുതൽ ശാസ്ത്രീയമായ അറിവു വികസിക്കുന്നതോടെ അന്ധവിശ്വാസങ്ങൾ കുറഞ്ഞുവരുന്നതായി കാണാം.


</doc>
<doc id="158959" url="https://ml.wikipedia.org/wiki?curid=158959" title="ഉട്ടോപ്യ">
ഉട്ടോപ്യ

ന്യൂനതകളില്ലാത്ത സാമൂഹിക-രാഷ്ട്രീയ-സാമൂഹിക സംവിധാനം നിലനിൽക്കുന്ന ഒരു ആദർശാത്മകമായ സമൂഹത്തെ സൂചിപ്പിക്കുവാനുപയോഗിക്കുന്ന പദമാണ് ഉട്ടോപ്യ (ഇംഗ്ലീഷ്: Utopia). ഉട്ടോപ്യ ഒരു ഗ്രീക്ക്‌ വാക്കാണ്. "ഇല്ലാത്തത്", "ഒരിടത്തും ഇല്ലാത്തത്" എന്നൊക്കെയാണ് ആ വാക്കിന്റെ അർത്ഥം. സർ തോമസ് മൂറാണ് തന്റെ പുസ്തകത്തിന്റെ തലക്കെട്ടായി ഉപയോഗിച്ചതോടെയാണ് ഉട്ടോപ്യ എന്ന പദം മറ്റ് ഭാഷകളിൽ പ്രശസ്തമായത്. ആദർശ ലോകത്തെ പറ്റിയുള്ള മനുഷ്യന്റെ സങ്കൽപ്പങ്ങൾ ഇതിനു മുൻപും ഇത്തരത്തിലുള്ള ഗ്രന്ഥങ്ങളുടെ രചനയ്ക് കാരണമായിട്ടുണ്ട് . ഈ നിരയിലെ ഏറ്റവും പ്രസിദ്ധമായ ഒരു രചനയാണ് പ്ലേറ്റോയുടെ റിപ്പബ്ലിക്ക്.

ഒരു സാങ്കല്പിക ദ്വീപ്‌ ആണ് ഉട്ടോപ്യ. അവിടെ നടക്കുന്ന സംഭവ വികാസങ്ങളാണ് ഉട്ടോപ്യ എന്ന കൃതിയിൽ അവതരിപ്പിച്ചിരിക്കുന്നത്. ലാറ്റിൻ ഭാഷയിലാണ് ഈ കൃതി എഴുതിയിരിക്കുന്നത്. എല്ലാവിധ സുഖങ്ങളും അനുഭവിച്ച് മാതൃകാപരമായി ജീവിതം നയിക്കുന്നവരാണ് ഉട്ടോപ്പിയക്കാർ. വ്യക്തികളുടെ താല്പര്യങ്ങൾക്കല്ല സമൂഹത്തിന്റെ പൊതു നന്മക്കായിരുന്നു ഉട്ടോപ്പിയയിൽ സ്ഥാനം .അവിടുത്തെ നീതി ന്യായ നിർവഹണത്തെ സംബന്ധിച്ചും, ജനസംഖ്യയെ പറ്റിയും കൃഷിയും കൈതൊഴിലുകളെക്കുറിച്ചും കഥാകാരൻ വിശദീകരിക്കുന്നുണ്ട് . എല്ലാവർക്കും ആറു മണിക്കൂർ ജോലി ആണവിടെ. എന്നാൽ ഏതു തൊഴിലും മാറി മാറി സ്വീകരിക്കാനുള്ള അവകാശം ജനങ്ങൾക്കുണ്ട്. അവിടുത്തുകാർക്ക് സ്വർണത്തോട് വെറുപ്പാണ്. അങ്ങനെ മാതൃകാപരമായ സമൂഹത്തിന്റെ രൂപരേഖ "ഉട്ടോപ്യ" എന്ന കൃതിയിൽ കാണാം.


</doc>
<doc id="158960" url="https://ml.wikipedia.org/wiki?curid=158960" title="അന്നദാ ശങ്കർ റേ">
അന്നദാ ശങ്കർ റേ

ഒരു ബംഗാളി സാഹിത്യകാരനായിരുന്നു അന്നദാ ശങ്കർ റായ് (1904 – October 28, 2002). 1904-ൽ ഒറീസയിൽ ജനിച്ചു. ബാല്യകാലം അവിടെത്തന്നെ കഴിച്ചുകൂട്ടി. പിന്നീട് ബംഗാളിലേക്കു താമസം മാറ്റി. ഉന്നത വിദ്യാഭ്യാസം ഇംഗ്ളണ്ടിലായിരുന്നു. ഐ.സി.എസ്. പരീക്ഷയിൽ ജയിച്ചതിനുശേഷം പല ഉയർന്ന ഔദ്യോഗിക സ്ഥാനങ്ങളും അലങ്കരിച്ചു.

ആദ്യകാലങ്ങളിൽ ഒറിയാ ഭാഷയിലാണ് കവിതകൾ എഴുതിയിരുന്നത്. പിന്നീട് സാഹിത്യപ്രവർത്തനങ്ങൾ ബംഗാളിയിലാക്കി. ലളിതവും ആശയപുഷ്കലവുമായ അനേകം ലഘുകവിതകൾ എഴുതിയിട്ടുള്ള റായ്, വിദഗ്ദ്ധനായ ഒരു ഗദ്യകാരൻകൂടിയാണ്. രാഖീ, എക്ടീവസന്ത് (ഒരു വസന്തം), കാലേർശാസൻ (കാലശാസനം), കാമനാപഞ്ചവിംശതി (25 ആഗ്രഹങ്ങൾ), ഉഡ്കിധാനേർ മുഡ്കി (പാകപ്പെടുത്തിയ ധാന്യം) എന്നിവയാണ് റായ്യുടെ മുഖ്യ കവിതാസമാഹാരങ്ങൾ.

ഇരുത്തംവന്ന ഒരു പ്രബന്ധകാരൻകൂടിയാണ് റായ്. സാമൂഹികവും സാംസ്കാരികവും സാഹിത്യപരവുമായ വിവിധ വിഷയങ്ങളെ ആസ്പദമാക്കി ഇദ്ദേഹം ധാരാളം ലേഖനങ്ങൾ എഴുതിയിട്ടുണ്ട്. താരുണ്യ (താരുണ്യം), ആമറാ (നമ്മൾ), ജീവനശില്പി (ജീവിതശില്പി), ഇശാരാ (സൂചന), ജീവൻകാഠി (ജീവിതകാണ്ഡം), പഥേ പ്രവാസേ (പ്രവാസപഥം) എന്നിവയാണ് റായുടെ ഗദ്യപ്രബന്ധങ്ങളുടെ പ്രധാന സമാഹാരങ്ങൾ.

ചെറുകഥകളും നോവലുകളും റായുടെ സംഭാവനയായി ബംഗാളിക്കു ലഭിച്ചിട്ടുണ്ട്. റായുടെ പ്രസിദ്ധ ചെറുകഥകൾ പ്രകൃതീർ പരിഹാസ് (പ്രകൃതിയുടെ പരിഹാസം), മന്പവന (മാനസ പവനൻ), യൌവനജ്വാല, കാമിനീ കാഞ്ചൻ (കാമിനിയും കാഞ്ചനവും) എന്നീ കൃതികളിലായി സമാഹരിച്ചിരിക്കുന്നു. സത്യാസത്യ യാർ യഥാദേശ് (യഥാർഥത്തിലുള്ളത്), അജ്ഞാതവാസ്, കളങ്കവതി, ദുഃഖമോചൻ, മാർടേർ സ്വർഗ (മണ്ണിലെ സ്വർഗം), അപശരൺ, ആഗും നിയേഖേലാ (അഗ്നികൊണ്ടുള്ള കളി), അസമാപിക, പുതുൽനിയേ ഖേലാ (പാവകളി), കന്യാ എന്നിവയാണ് റായുടെ മുഖ്യ നോവലുകൾ. 2002-ൽ ഇദ്ദേഹം അന്തരിച്ചു.



</doc>
<doc id="158963" url="https://ml.wikipedia.org/wiki?curid=158963" title="അന്നനാളി">
അന്നനാളി

ജന്തുക്കളുടെ തൊണ്ടയിൽ തുടങ്ങി ആമാശയത്തിന്റെ ജഠരാഗമിദ്വാരത്തിൽ, (Cardiac orifice) അവസാനിക്കുന്നതും ആഹാരസാധനങ്ങൾ കടന്നുപോകുന്നതുമായ പേശീനാളി. ഏകദേശം 23-30 സെ.മീ. നീളവും 2 സെ.മീ. വ്യാസവും ഉള്ള പേശീനിർമിതമായ ഈ കുഴലിന് ശ്ളേഷ്മസ്തരത്തിന്റെ ഒരാവരണമുണ്ട്. അന്നനാളി ആമാശയവുമായി സന്ധിക്കുന്ന ഭാഗത്തെ ഹയാറ്റസ് (Hiatus) എന്നു പറയുന്നു. ഇതിന് ഏകദേശം 1.6 സെ.മീ. വ്യാസം വരും. തൊണ്ടയോട് ചേർന്നഭാഗം അല്പം പരന്നു ഇടുങ്ങിയിരിക്കുന്നു. നെഞ്ചിനകത്തുള്ള മറ്റു ശരീരഭാഗങ്ങളായ മഹാധമനീചാപത്തിനും (aortic arch) ഇടത്തെ ശ്വസനിക്കും (left bronchus) പിന്നിൽ കൂടിയാണ് അന്നനാളി ആമാശയത്തിലേക്കെത്തുന്നത്. അതു പിന്നീട് പ്രാചീര(diaphragm)ത്തിലുള്ള ജഠരാഗമീദ്വാരത്തിലൂടെ കടന്ന് ആമാശയവുമായി യോജിക്കുന്നു.
അന്നനാളിയുടെ ഉൾഭിത്തി ഉള്ളിലേക്ക് തള്ളി നാളീവ്യാസത്തെ ചുരുക്കാറുണ്ട്. ഭക്ഷണം കടന്നുപോകുമ്പോൾ മാത്രമേ ഉള്ളിലെ നാളി വേണ്ടത്ര തുറക്കുകയുള്ളു. ബേരിയം മീൽ എക്സ്-റേ (Barium Meal X-ray) ഉപയോഗിച്ച് അന്നനാളിയുടെ ചലനരീതിയും രോഗബാധമൂലം ഉണ്ടാകുന്ന വ്യതിയാനങ്ങളും മനസ്സിലാക്കാവുന്നതാണ്. കട്ടിയുള്ള ഭക്ഷണപദാർഥങ്ങൾ അന്നനാളിയിലൂടെ നിയന്ത്രിത രീതിയിലേ നീങ്ങുകയുള്ളു. ഭക്ഷണപദാർഥങ്ങൾ മഹാധമനീചാപത്തിനടുത്തുള്ള നേർത്ത ഭാഗത്ത് കുറച്ചുനേരം നില്ക്കുന്നു. ഈ നിയന്ത്രിത രീതിക്ക് അവരോധപ്രക്രിയയെന്നു പറയാം. അന്നനാളിയിൽ ഭക്ഷണം പ്രവേശിച്ച് ഏഴു നിമിഷത്തിനുശേഷമേ ആമാശയത്തിലെത്തുകയുള്ളൂ. വൃത്താകൃതിയിൽ വലയം ചെയ്തിരിക്കുന്ന മാംസപേശികളുടെ (Cricopharyngeous muscle) അവരോധശേഷി കാരണം അന്നനാളിയുടെ ആദ്യഭാഗം പ്രത്യേകിച്ചും അടഞ്ഞിരിക്കും. അത് ശ്വസിക്കുന്ന വായു ആമാശയത്തിനകത്തേക്കു കടക്കാതിരിക്കാൻ സഹായിക്കുന്നു.

ആമാശയത്തിൽനിന്നും ഭക്ഷണം അന്നനാളിയിലേക്കു തികട്ടി വരാതിരിക്കാൻ അന്നനാളിയും ആമാശയവും യോജിക്കുന്നിടത്ത് ചില പ്രത്യേക സംവിധാനങ്ങളുണ്ട്. ആമാശയത്തിലേക്ക് അന്നനാളി അവസാനിക്കുന്നത് കുറച്ച് ഇടത്തോട്ട് ചരിഞ്ഞാണ്. അന്നനാളിയിൽ വൃത്താകാരത്തിൽ വലയം ചെയ്തിരിക്കുന്ന മാംസപേശികൾക്കും അവരോധശേഷിയുണ്ട്. അതിനാൽ ആമാശയത്തിലെ വിവിധ സ്രവങ്ങളും ഭക്ഷണപദാർഥങ്ങളും അന്നനാളിയിലേക്കു കയറാതിരിക്കുവാൻ സഹായിക്കുന്നു.

അന്നനാളിയുടെ മധ്യത്തിലായി നാളിക്കു (lumen) ചുറ്റും പല നിരകളായി വിവിധതരം കലകൾകൊണ്ട് നിർമിതമായ ഒരു ശ്ളേഷ്മവലയമുണ്ട്. അതിനു ചുറ്റും മ്യൂക്കസ് അസിനികകൾ (mucous accinii), ലസികാ ഗ്രന്ഥികൾ (lymph glands), ലസികാവാഹിനികൾ (lymphatic channel) ധമനികൾ (arteries), സിരകൾ (veins), വാസകല (adipose tissue) എന്നിവ ചേർന്ന എരിയോള സ്തരം (areolar tissue) കാണപ്പെടുന്നു. ഇതിനെ ആവരണം ചെയ്തുകൊണ്ട് വർത്തുള (circular) അനുദൈർഘ്യ (longitudinal) പേശികളാൽ നിർമിതമായ ഒരു വലയവും ഉണ്ട്. ബാഹ്യ ആവരണം നാരുപേശിക(tissue adventities)ളടങ്ങിയതാണ്. അതിനുള്ളിലായി നാഡികളും (nerves), സിരികകളും (arteriole), ധമനികളും, ലോമികകളും ഉണ്ട്.

അധോതൈറോയ്ഡ് (inferior thyroid artery), ജത്രുക (gastric artery), ശ്വസനി, ഇടത്തെ ജഠരാഗമി (left cardiac artery), അധോമധ്യഛദം, അയോർട്ട എന്നീ ധമനികൾ അന്നനാളിയിലേക്കു രക്തം എത്തിക്കുന്നു. വാഗസും (vagus nerve) അനുകമ്പാതന്ത്രികളും (sympathetic nerve) അന്നനാളിയുമായി ബന്ധപ്പെട്ട പ്രധാന നാഡികളാണ്.

അന്നനാളിയെ വിവിധതരം രോഗങ്ങൾ ബാധിക്കാറുണ്ട്.

അന്നനാളി ആമാശയത്തിനകത്തേക്കു തുറക്കുന്നതിനുപകരം ഇടയ്ക്കുവച്ചു രണ്ടായി മുറിഞ്ഞു മുകളിലത്തെ ഒരറ്റം ശ്വാസനാളിയുടെ ഉള്ളിലേക്കു തുറക്കുന്ന അവസ്ഥയാണ് ഏറ്റവും പ്രധാന വൈകല്യം. ശിശുവിന് ഭക്ഷണം കഴിക്കാനോ, ശ്വസിക്കാനോ കഴിയാതാകുന്ന മാരകമായ ഒരവസ്ഥയാണിത്. അന്നനാളി ആമാശയത്തിലേക്കു തുറക്കാതെ രണ്ടായി മുറിഞ്ഞ് രണ്ടറ്റങ്ങളും ഉരുണ്ട് തമ്മിൽ യോജിക്കാതെ വേർതിരിഞ്ഞും കാണാം. വിദഗ്ദ്ധ പരിശോധനവഴി ഈ അവസ്ഥ കണ്ടുപിടിച്ച് ശസ്ത്രക്രിയവഴി രണ്ടറ്റങ്ങളും യോജിപ്പിച്ചു ശരിയാക്കാവുന്നതാണ്. ചിലപ്പോൾ സാധാരണയിൽനിന്നും വ്യത്യസ്തമായി അന്നനാളിക്കു വേണ്ടത്ര വിസ്താരം ഇല്ലാതെ വരികയും ഒരു നേരിയ കുഴലിന്റെ രൂപത്തിലായി കാണപ്പെടുകയും ചെയ്യും. അന്നനാളിയുടെ ചില ഭാഗങ്ങൾ വിസ്താരമേറിയതും മറ്റു ചില ഭാഗങ്ങൾ വളരെ ഇടുങ്ങിയതും ആയ അവസ്ഥയും കാണാറുണ്ട്. അന്നനാളിയുടെ നീളം ചിലപ്പോൾ വളരെ കുറഞ്ഞിരിക്കുകയും ചെയ്യും.

ഇത്തരം വൈകല്യങ്ങളുള്ള ശിശുക്കൾ ജനിക്കുമ്പോൾ നീലനിറം ആയിരിക്കും. ശ്വാസോച്ഛ്വാസത്തിന് പ്രയാസം ഉണ്ടാകും. ഈ ശിശുക്കൾക്ക് പാലോ വെള്ളമോ കൊടുത്താൽ ഉടനെ ശ്വാസംമുട്ടലും ഛർദിയും അനുഭവപ്പെടുന്നു. പലപ്പോഴും അടിയന്തരശസ്ത്രക്രിയ വേണ്ടിവരാറുണ്ട്.

കാർബോളിക് അമ്ളം, കാസ്റ്റിക് സോഡ എന്നീ രാസവസ്തുക്കൾ കഴിക്കുന്നതിന്റെ ഫലമായി അന്നനാളിയുടെ ശ്ളേഷ്മവലയം (mucous layer) അടർന്ന് പഴുപ്പു പിടിക്കുന്നു. കൂടുതൽ ഛർദിക്കുക മൂലവും ആമാശയത്തിലെ ഉപദ്രവകാരികളായ അമ്ളങ്ങൾ തികട്ടി അന്നനാളിയിൽ കടന്നുകൂടുക മൂലവും അന്നനാളിക്കകത്തു പഴുപ്പ് ഉണ്ടാകുന്നു. പഴുപ്പ് വർധിക്കുന്നതിന്റെ ഫലമായി മാംസപേശികൾ ചുരുങ്ങി അന്നനാളിയുടെ പ്രവർത്തനശേഷി നഷ്ടപ്പെടുന്നു. മൊണീലിയ ആൽബിക്കൻസ് എന്ന രോഗാണു വായ്ക്കകത്തുണ്ടാക്കുന്ന രോഗം ചിലപ്പോൾ അന്നനാളിയിലേക്കും ആമാശയത്തിലേക്കും വ്യാപിക്കാറുണ്ട്. ഇതുമൂലം ശ്ളേഷ്മവലയത്തിനുമീതെ കട്ടത്തൈരിന്റെ ആകൃതിയിൽ കട്ടിപിടിക്കുന്നു. ശയ്യാവലംബികളായ ചില രോഗികളിൽ ആമാശയരസങ്ങൾ അന്നനാളിക്കകത്തേക്ക് തികട്ടുന്നതിന്റെ ഫലമായി അന്നനാളിയുടെ ഭിത്തിയിൽ ദ്വാരം വീണ് ആമാശയരസവും ആമാശയത്തിനകത്തുള്ള ഭക്ഷണസാധനങ്ങളും നെഞ്ചിനകത്തുള്ള പാർശ്വഗുഹ(pleural space)യിലേക്കും പെരിട്ടോണിയൽ സ്പേസിലേക്കും കടക്കുന്നു. രോഗത്തിന്റെ മൂർധന്യാവസ്ഥയിൽ ചിലപ്പോൾ ഇങ്ങനെ സംഭവിക്കാറുണ്ട്. ഇതുമൂലം വിശപ്പില്ലായ്മയും നെഞ്ചുവേദനയും ഉണ്ടാകുന്നു. പഴുപ്പും രക്തവും ഛർദിക്കാറുണ്ട്. പനി, വിറയൽ മുതലായവയും ഉണ്ടാകുന്നു.

ലഹരിപദാർഥങ്ങൾ അമിതമായി ഉപയോഗിക്കുക, നെഞ്ചിനകത്തെ മറ്റ് അവയവങ്ങൾ അന്നനാളിയിലേക്ക് ഉന്തി നില്ക്കുക, ഛർദി, ക്ഷയം, ആക്റ്റിനോമൈക്കോസിസ്, സിഫിലിസ് എന്നീ രോഗങ്ങൾ അന്നനാളിയെ ബാധിക്കുക തുടങ്ങിയ സ്ഥിതിയിലും പഴുപ്പുണ്ടാകാറുണ്ട്.

അന്നനാളിയിലെ ആമാശയത്തിലേക്കു തുറക്കുന്ന ഭാഗത്തിലെ രക്തക്കുഴലുകൾ തടിച്ച് കനം വച്ചു വീർക്കാറുണ്ട്. കരളിലെ രക്തക്കുഴലുകളിൽ സമ്മർദം വർധിക്കുന്നതിന്റെ ഫലമായി അന്നനാളിയിലെ രക്തക്കുഴലുകൾ തടിക്കുകയും രക്തക്കുഴലുകൾ പൊട്ടി രക്തം ഛർദിക്കാൻ ഇടയാവുകയും ചെയ്യാം. മില്ലർ അബട്ട് ട്യൂബ് (വായു ഘടിപ്പിച്ചിരിക്കുന്ന ഒരു ഉപകരണം) ഉപയോഗിച്ച് ഈ തടിച്ച രക്തക്കുഴലുകളിൽ രക്തം അമിതമായി എത്തിച്ചേരുന്നത് താത്കാലികമായി തടയാനാവും.

അന്നനാളിയിലെ മാംസപേശികൾക്ക് കനം കുറവാണെങ്കിൽ ക്രമേണ ആ ഭാഗം വീർത്ത് സഞ്ചിപോലെയാകുകയും അതിൽ ഭക്ഷണസാധനങ്ങൾ കുമിഞ്ഞുകൂടുകയും ചെയ്യും. ഇത് നെഞ്ചിനകത്ത് വേദനയ്ക്കും തടസ്സത്തിനും കാരണമാകുന്നു.

അന്നനാളിയെ കാൻസർ എന്ന രോഗവും ബാധിക്കാറുണ്ട്. അന്നനാളിയുടെ വായ്ക്കടുത്തുള്ള ഭാഗത്താണ് സ്ത്രീകൾക്ക് പൊതുവേ ഈ രോഗം അധികമായി കാണുന്നത്. പുരുഷൻമാരിൽ താഴത്തെ അറ്റത്താണ് അന്നനാളിയെ ബാധിക്കുന്ന കാൻസർ കാണപ്പെടുക. സ്പിരിറ്റ്, ആൽക്കഹോൾ, വെറ്റില, പുകയില എന്നിവയുടെ വർധിച്ച ഉപയോഗവും പുകവലിയും ഇതിന് കാരണമായി ചൂണ്ടിക്കാട്ടാറുണ്ട്. ഈ രോഗം പെട്ടെന്നു ചുറ്റുമുള്ള അവയവങ്ങളിലേക്കു പടർന്ന് മാരകമായ അവസ്ഥയായിത്തീരുന്നു. നാഡികളും മാംസപേശികളും തമ്മിലുള്ള പൊരുത്തമില്ലായ്മയുടെ ഫലമായി കാർഡിയോസ്പാസം എന്ന രോഗവും ഉണ്ടാകുന്നു.

ഫൈബ്രോമ (Fibroma), ലൈപ്പോമ (Lipoma) എന്നീ വ്യാധികളും അന്നനാളിയെ ബാധിക്കാറുണ്ട്. 


</doc>
<doc id="158969" url="https://ml.wikipedia.org/wiki?curid=158969" title="പുളിവെണ്ട">
പുളിവെണ്ട

മത്തിപ്പുളി, മീൻപുളി, മറാഠിപ്പുളി എന്നീ പേരുകളിലും അറിയപ്പെടുന്ന ഒരു പുളിയാണു് പുളിവെണ്ട.(Hibiscus sabdariffa) ഇതിന്റെ മാംസളവും പുളിരസമുളളതുമായ പുഷ്പകോശം ആണ് ഭക്ഷ്യയോഗ്യമായ ഭാഗം. ഇതു് അച്ചാറിടാനും കറികളിൽ പുളിരസത്തിനായും ഉപയോഗിക്കാറുണ്ടു്. ജെല്ലി ഉണ്ടാക്കാനും ഇതുപയോഗിക്കാറുണ്ടു്. പുളിവെണ്ടയുടെ ഇളം തണ്ടും ഇലകളും ഉപ്പും പച്ചമുളകും ചേർത്തരച്ച് ചട്ണിയുണ്ടാക്കാനുയോഗിക്കാറുണ്ടു്..

അരമീറ്റർ മുതൽ മൂന്നു മീറ്റർ വരെ ഉയരത്തിൽ വളരുന്ന ഒരു കുറ്റിച്ചെടിയാണു് പുളിവെണ്ടയുടേതു്. പുഷ്പകോശത്തിൽ 3.74ശതമാനം സിട്രിക് ആസിഡ്, 1.46 ശതമാനം മാംസ്യം, 5.86 ശതമാനം അന്നജം , 1.58 ശതമാനംനാര് , 0.8 ശതമാനം ചാരം, 0.1 ശതമാനം കാത്സ്യം, 0.24 ശതമാനം സുക്രോസ് എന്നിവ അടങ്ങിയിട്ടുണ്ട്.

വിത്ത് പാകിയാണ് തൈകൾ മുളപ്പിച്ചെടുക്കുന്നത്. ചാണകമാണ് ഇതിന് ഉത്തമവളം. നന്നായി നനച്ചുകൊടുത്താൽ നല്ല വിളവ് നൽകാറുണ്ടു്. അറുപതു് സെന്റീമീറ്റർ അകലത്തിൽ ചാലുകളെടുത്ത് മുപ്പതു് സെന്റീ മീറ്റർ അകലങ്ങളിലായാണു് വിത്ത് പാകുന്നതു്. വേരുപിടിപ്പിച്ച കമ്പുകൾ നട്ടും പുളിവെണ്ട പിടിപ്പിക്കാറുണ്ടു്. ചെടിച്ചട്ടിയിലും പുളിവെണ്ട നട്ടു വളർത്താറുണ്ടു്. ചെടി പൂത്ത് ഇരുപതു് ദിവസത്തിനുളളിൽ വിളവു് പാകമാകും. ചുവപ്പു നിറമായ പുഷ്പകോശങ്ങൾ പറിച്ചെടുത്താണു് ഉപയോഗിക്കുന്നതു്. നവംബർ മുതൽ ജനുവരി വരെയാണ് വിളവെടുക്കുന്നത്. ഒരു ചെടിയിൽ നിന്നും ഏതാണ്ടു് ഒരു കിലോഗ്രാം വരെ പുഷ്പകോശങ്ങൾ ലഭിക്കാറുണ്ടു്. .



</doc>
<doc id="158973" url="https://ml.wikipedia.org/wiki?curid=158973" title="അന്നപൂർണ">
അന്നപൂർണ

ഹിമാലയത്തിലെ ഒരു കൊടുമുടിയാണ് അന്നപൂർണ. ഉയരം (8,052 മീ.) അടിസ്ഥാനമാക്കി ലോകത്തിലെ കൊടുമുടികളിൽ പതിനൊന്നാമത്തെ സ്ഥാനമാണ് അന്നപൂർണയ്ക്കുള്ളത്. നേപ്പാളിന്റെ മധ്യോത്തരഭാഗത്തു സ്ഥിതിചെയ്യുന്നു. ഫലഭൂയിഷ്ഠമായ പൊഖാരാ താഴ്വരയ്ക്ക് അഭിമുഖമായി നിലകൊള്ളുന്ന ഈ കൂറ്റൻ ഗിരിശൃംഗത്തെ തദ്ദേശീയർ 'വിളവുകളുടെ ദേവി' ആയി സങ്കല്പിക്കുന്നു.

1950-ൽ മോറിസ് ഹെർസോഗിന്റെ നേതൃത്വത്തിൽ ഒൻപതു പേരുള്ള ഒരു ഫ്രഞ്ച് പർവതാരോഹകസംഘം ആദ്യമായി ഈ കൊടുമുടി കയറി.

പ്രധാനമായും ആറ് ഉന്നതികളാണ് അന്നപൂർണ്ണക്കുള്ളത്. ഇത് ഉയരത്തിൽ സ്ഥിതി ചെയ്യുന്നു.:


</doc>
<doc id="158975" url="https://ml.wikipedia.org/wiki?curid=158975" title="അന്നപൂർണേശ്വരി">
അന്നപൂർണേശ്വരി

ശ്രീപാർവതിയുടെ ഒരു മൂർത്തിഭേദം. സമൃദ്ധിയുടെ ഈശ്വരി. ആദിപരാശക്തിയുടെ ആഹാരം നൽകുന്ന മാതൃഭാവം. ഒരു കൈയിൽ അന്നപാത്രവും മറു കൈയിൽ കരണ്ടിയും വഹിച്ചിരിക്കുന്ന രൂപമാണ് ഭഗവതിയുടേത്. ശംഖ്, താമര, അന്നപാത്രം, കരണ്ടി എന്നിവ ധരിച്ച് നാലു കൈകളോടുകൂടിയ ഒരു സങ്കല്പവും ചില രൂപശില്പങ്ങളിൽ കാണുന്നുണ്ട്. സർവ്വർക്കും ആഹാരം നൽകുന്ന പരാപ്രകൃതിയാണ് അന്നപൂർണയെന്ന് ദേവീപുരാണങ്ങൾ പറയുന്നു. ശാകംഭരിയാണ് സമാനമായ മറ്റൊരു ശക്തിരൂപം. കാശിയിലുള്ള (വാരണാസി) അന്നപൂര്ണാക്ഷേത്രം പ്രസിദ്ധമാണ്. കേരളത്തിലെ കണ്ണൂർ ചെറുകുന്നിലുള്ള അന്നപൂർണേശ്വരീ ക്ഷേത്രം പ്രധാനമാണ്. 
പരാശക്തിയുടെ അന്നപൂർണാഭാവത്തിന്റെ പിന്നിലുള്ള കഥ ഇപ്രകാരമാണ്. തന്റെ ഭിക്ഷാടനയോഗത്തെക്കുറിച്ചു ചിന്താമഗ്നനായിരുന്ന ശിവനെ സമീപിച്ച് ഒരിക്കൽ 'വർക്കത്തില്ലാത്ത ഭാര്യയാണ് ഈ ദുര്യോഗത്തിനു കാരണം' എന്ന് നാരദൻ അറിയിച്ചു. അതിനുശഷം അടുക്കളയ്ക്കകത്ത് കടന്നുചെന്ന് അവിടെ പട്ടിണികൊണ്ട് നിരുൻമേഷയായി ഇരുന്നിരുന്ന പാർവതിയോട് 'ഈ ദുഃഖത്തിനു കാരണം ഭർത്താവിന്റെ കഴിവില്ലായ്മയാണ്' എന്നും ഏഷണി പറയുകയുണ്ടായി. മഹർഷിയുടെ വാക്കുകളിൽ മനസ്സു പതിഞ്ഞ പാർവതി, പിറ്റേന്നാൾ ശിവൻ ഭിക്ഷാടനത്തിനുപോയ സമയംനോക്കി കുട്ടികളേയും കൂട്ടി പിതൃഗൃഹത്തിലേക്ക് പുറപ്പെട്ടു. കാര്യമറിഞ്ഞ നാരദൻ വഴിയിൽവച്ച് ദേവിയെ ഭർത്താവിന്റെ മറ്റ് അസാമാന്യഗുണങ്ങൾ പറഞ്ഞു ധരിപ്പിച്ച് സമാശ്വസിപ്പിച്ച് കൈലാസത്തിലേക്കുതന്നെ മടക്കി അയച്ചു. മാത്രമല്ല, ശിവൻ ഭിക്ഷയ്ക്കു ചെല്ലുന്ന ഗൃഹങ്ങളിൽ കാലേകൂട്ടിച്ചെന്ന് സ്വയം ഭിക്ഷമേടിച്ചുകൊണ്ടു വരുവാനും മഹർഷി ദേവിയോട് ഉപദേശിച്ചു. ഭഗവതി അതനുസരിച്ച് പ്രവർത്തിച്ചു. ശിവൻ പതിവുപോലെ ചെന്നപ്പോൾ ഭിക്ഷയൊന്നും ലഭിച്ചില്ല. നിരാശനായി വിശന്നുവലഞ്ഞ് മടങ്ങിവന്നു. കരുണാമയിയായ ദേവി നേരത്തേ സംഭരിച്ചുവച്ചിരുന്ന അന്നം അദ്ദേഹത്തിനു നല്കി. അത്യന്തം സന്തുഷ്ടനായ ഭഗവാൻ ഉടനെ ദേവിയെ പ്രേമാധിക്യത്തോടുകൂടി കെട്ടിപ്പുണർന്നു. അപ്പോൾ അവരുടെ ശരീരങ്ങൾ പരസ്പരം യോജിച്ച് ഐക്യം പ്രാപിച്ചു. ശിവൻ അങ്ങനെയാണത്രേ അർധനാരീശ്വരനായത് (നോ: അർധനാരീശ്വരൻ). ശിവന് അന്നം ഊട്ടുന്ന ശ്രീപാർവതിയെ ആണ് 'അന്നപൂർണേശ്വരി' ആയി സങ്കല്പിച്ചിട്ടുള്ളത്. 
ഒരു ധ്യാനശ്ളോകം താഴെകൊടുക്കുന്നു:

ഭക്തൻമാർക്ക് അഭീഷ്ടവരങ്ങൾ നല്കുന്നതിൽ സദാസന്നദ്ധയും ദയാപൂർണയും ആയ അന്നപൂർണേശ്വരിയെക്കുറിച്ച് അനേകം സ്തോത്രങ്ങളുണ്ടെങ്കിലും ആദിശങ്കരാചാര്യർ എഴുതിയിട്ടുള്ളതാണ് ദേവ്യുപാസകർക്കിടയിൽ ഏറ്റവും പ്രസിദ്ധം.

എന്നിങ്ങനെ അത് ആരംഭിക്കുകയും,

എന്നിങ്ങനെ അവസാനിക്കുകയും ചെയ്യുന്നു. 

അന്നപൂർണാഷ്ടകമെന്നാണ് ഈ സ്തോത്രരത്നത്തിന്റെ പേര്. ഈ സ്തോത്രം വേദവ്യാസരചിതമാണെന്നും ഒരുപക്ഷമുണ്ട് (ശബ്ദകല്പദ്രുമം). കാശിയിലും കേരളത്തിലെ ചില ക്ഷേത്രങ്ങളിലും അന്നപൂർണേശ്വരീ പ്രതിഷ്ഠകളുണ്ട്. പരശുരാമൻ കാശിയിൽ ചെന്ന് അന്നപൂർണാദേവിയെ പൂജിച്ചു പ്രത്യക്ഷപ്പെടുത്തിയതായി ചില ഐതിഹ്യങ്ങളിൽ കാണുന്നു. ചൈത്രമാസം (മീനം) വെളുത്ത നവമിദിവസം അന്നപൂർണാദേവിയുടെ പൂജ സവിശേഷമായി ചിലയിടങ്ങളിൽ (ഉദാ. ബംഗാൾ) കൊണ്ടാടി വരുന്നുണ്ട്.

അന്നപൂർണാദേവിയുടെ ഉപാസനാക്രമം തന്ത്രസാരത്തിൽ വിശദമായി പ്രതിപാദിച്ചിരിക്കുന്നു.


</doc>
<doc id="158977" url="https://ml.wikipedia.org/wiki?curid=158977" title="അന്നം">
അന്നം

ഭക്ഷിക്കപ്പെടുന്ന പദാർഥം. ഭക്ഷിക്കുക എന്നർഥമുള്ള 'അദ' ധാതുവിൽനിന്ന് നിഷ്പന്നമായ പദം. തൈത്തിരിയോപനിഷത്തിൽ ഭൃഗു പിതാവായ വരുണനോട് അന്നമാണ് ബ്രഹ്മമെന്ന് താൻ തപസ്സുകൊണ്ട് അറിഞ്ഞതായി ഒരു ഘട്ടത്തിൽ പറയുന്നുണ്ട്. അന്നത്തിൽ നിന്നാണ് ഭൂതങ്ങൾ (പ്രാണികൾ) ഉണ്ടാകുന്നതെന്നും അന്നംകൊണ്ടാണ് ജീവിക്കുന്നതെന്നും അന്നത്തിലാണ് ലയിക്കുന്നതെന്നും സമർഥിച്ച് അന്നത്തിന്റെ ബ്രഹ്മത്വം അവിടെ നിഷ്പാദിപ്പിക്കപ്പെട്ടിട്ടുണ്ട്. 'അന്നം ബ്രഹ്മേതിവ്യജാനാത്. അന്നാദ്ധ്യേവഖ്ല്വിമാനി ഭൂതാനിജായന്തേ, അന്നേന ജാതാനി ജീവന്തി, അന്നം പ്രയന്ത്യഭിസംവിശന്തി' (തൈ. 3-2) 'അന്നം വൈപ്രാണിനഃ പ്രാണാഃ' 'സ ഏഷ വാ പുരുഷ: അന്നരസമയോ ഭവതി' എന്നിങ്ങനെ ശ്രുതിയിലും 'അന്നാദ് ഭവന്തി ഭൂതാനി' എന്നു ഭഗവദ്ഗീതയിലും (3-14) അന്നത്തിന്റെ പ്രാധാന്യം ഘോഷിക്കുന്ന വാക്യങ്ങൾ കാണുന്നു. അന്നത്തെക്കുറിച്ച് മനുസ്മൃതിയിൽ 

എന്നിങ്ങനെ പറഞ്ഞിട്ടുള്ളതിൽനിന്ന് അതിന്റെ ഉത്പത്തി അനുക്രമം ഗ്രഹിക്കുവാൻ കഴിയും. യജമാനൻ അഗ്നിയിൽ അർപ്പിക്കുന്ന ആഹുതി ആദിത്യനിൽ എത്തിച്ചേർന്ന് അവിടുന്നു വൃഷ്ടിയും തദ്വാരാ അന്നവും അതിൽനിന്നു പ്രജകളും ഉദ്ഭവിക്കുന്നു എന്നാണ് ഇതിന്റെ സാരം.

അന്നത്തിന്റെ സാമാന്യഗുണങ്ങൾ ബുദ്ധി, ശുക്രം, പ്രീതി, പുഷ്ടി, ധാതുബലം, ഇന്ദ്രിയബലം എന്നിവയെ ഉണ്ടാക്കുകയാണ്. അന്നം പുതിയത്, പഴയത്, ചൂടുള്ളത്, കൂടുതൽ ചൂടുള്ളത് എന്നും മറ്റും പലതരത്തിലുളളതിനു ഫലഭേദങ്ങളും പ്രസ്തുതമായിട്ടുണ്ട്. അന്നദാനം എല്ലാ ദാനങ്ങളിലുംവച്ചു മികച്ചതാണെന്ന് പദ്മപുരാണത്തിലും മറ്റ് ഏതൊരു ദാനവും അന്നദാനത്തിന്റെ പതിനാറിലൊന്നുപോലും മേൻമയുള്ളതല്ലെന്നു വിഷ്ണുധർമോത്തരത്തിലും കാണുന്നു. അന്നദാതാവ് പിതൃസ്ഥാനീയനായി വാഴ്ത്തപ്പെട്ടിട്ടുണ്ട്.

അന്നത്തെ നിന്ദിക്കരുത്, നിരസിക്കരുത്, അന്നം ധാരാളമായി ഉണ്ടാക്കണം (ദാനം ചെയ്യാൻവേണ്ടി) എന്നിങ്ങനെ ഉപനിഷത്തിൽ അനുശാസിച്ചിട്ടുള്ളതും അന്നത്തിന്റെ മാഹാത്മ്യത്തിനു തെളിവാണ്.


</doc>
<doc id="158978" url="https://ml.wikipedia.org/wiki?curid=158978" title="വാഴപ്പള്ളി കണ്ണമ്പേരൂർ ശ്രീ ദുർഗ്ഗാദേവിക്ഷേത്രം">
വാഴപ്പള്ളി കണ്ണമ്പേരൂർ ശ്രീ ദുർഗ്ഗാദേവിക്ഷേത്രം

കേരളത്തിൽ കോട്ടയം ജില്ലയിലെ ചങ്ങനാശ്ശേരി വാഴപ്പള്ളിയിൽ സ്ഥിതിചെയ്യുന്ന ക്ഷേത്രമാണ് വാഴപ്പള്ളി കണ്ണമ്പേരൂർ ശ്രീ ദുർഗ്ഗാദേവിക്ഷേത്രം. വാഴപ്പള്ളി ശിവക്ഷേത്രത്തിൽ നിന്നും ഏകദേശം ഒന്നര കിലോമീറ്റർ വടക്കുമാറി ഈ ക്ഷേത്രം സ്ഥിതിചെയ്യുന്നു. പ്രധാന പ്രതിഷ്ഠ കാർത്ത്യായനിദേവിയായിരുന്നു. പിന്നിട് ദുർഗ്ഗാ സങ്കല്പത്തിൽ മാറ്റി പ്രതിഷ്ഠിക്കുകയായിരുന്നു. മൈസൂർ സുൽത്താനായിരുന്ന ടിപ്പുവിന്റെ പടയോട്ടക്കാലത്ത് വടക്കൻ കോട്ടയത്തുനിന്നും പാലായനം ചെയ്ത് തിരുവിതാംകൂറിൽ വന്നുതാമസിച്ച ബ്രാഹ്മണകുടുംബത്തിലെ പ്രദേവതയാണ് കണ്ണമ്പേരൂർ ദേവി.

കണ്ണമ്പേരൂർ കേരളചരിത്രവുമായും ആധുനിക തിരുവിതാംകൂറിന്റെ ചരിത്രവുമായി ബന്ധമുള്ള പ്രദേശങ്ങളിൽ ഒന്നാണ്.
തിരുവിതാംകൂർ രാജാവായിരുന്ന അനിഴം തിരുനാൾ മാർത്താണ്ഡവർമ്മയുടെ 1749-ലെ തെക്കുക്കൂർ യുദ്ധത്തിനെ പ്രതിരോധിക്കുവാൻ വാഴപ്പള്ളി കണ്ണമ്പേരൂർ പാലം പൊളിച്ചു കളയുകയുണ്ടായി. കണ്ണമ്പേരൂർ ദേവിക്ഷേത്രത്തിനോട് ചേർന്നാണ് പാലം സ്ഥിതിചെയ്യുന്നത്. അന്ന് തിരുവിതാംകൂർ ദളവയായിരുന്ന രാമയ്യൻ ഡച്ചുകാരനും, മാർത്തണ്ഡവർമ്മയുടെ സർവ്വസൈന്യാധിപനുമായിരുന്ന ഡിലനോയിയുടെ സഹായത്തോടം പാലം പുനഃനിർമ്മിക്കുകയും തെക്കുംകൂർ പിടിച്ചടക്കുകയും ചെയ്തു. ഇതിനെ തുടർന്നാണ് കോട്ടയത്തു നിന്നും കണ്ണമ്പേരൂരിലേക്ക് പാലായനം ചെയ്തു വന്ന കുടുംബത്തെ അവിടെ പാർപ്പിക്കുകയും അവർക്ക് അവിടെ കരം ഒഴിവാക്കി സ്ഥലം നൽകി താമസിപ്പിച്ചത്.



എം.സി. റോഡിൽ വാഴപ്പള്ളിച്ചിറയിൽ (പാലാത്ത്ര) നിന്നും 2 കി.മി. പടിഞ്ഞാറായി ക്ഷേത്രം സ്ഥിതിചെയ്യുന്നു. പാലാത്ത്രയിൽനിന്നും ദേവലോകം റോഡുവഴി ക്ഷേത്രത്തിൽ എത്തിചേരാം.


</doc>
<doc id="158979" url="https://ml.wikipedia.org/wiki?curid=158979" title="അന്നംഭട്ടൻ">
അന്നംഭട്ടൻ

ഒരു ഭാരതീയ ന്യായ-വൈശേഷിക ശാസ്ത്രജ്ഞനായിരുന്നു അന്നംഭട്ടൻ. പ്രസിദ്ധമായ തർക്കസംഗ്രഹത്തിന്റേയും അതിന്റെ വ്യാഖ്യാനമായ ദീപികയുടേയും രചയിതാവാണ് ഇദ്ദേഹം.

15-ാം ശ. മുതൽ 18-ാം ശ. വരെയുള്ള പല കാലഘട്ടങ്ങളിലും അന്നംഭട്ടനെ പ്രതിഷ്ഠിക്കാൻ പണ്ഡിതന്മാർ ഒരുമ്പെട്ടിട്ടുണ്ട്. 17-ാം ശ.-ത്തിൽ അദ്ദേഹം ജീവിച്ചിരുന്നു എന്നനുമാനിക്കാനാണ് കൂടുതൽ തെളിവുകളുള്ളത്.

അന്നംഭട്ടൻ ആന്ധ്രയിലെ വടക്കൻ ആർക്കാട്ട് (ചിറ്റൂർ) ജില്ലയിൽ ജനിക്കുകയും പിന്നീട് വാരാണസിയിൽ സ്ഥിരവാസമാക്കുകയും ചെയ്തു എന്ന് ഡോ. സതീശ്ചന്ദ്ര വിദ്യാഭൂഷൻ അഭിപ്രായപ്പെടുന്നു. "അന്നംഭട്ടൻ" എന്ന ഉപനാമം ഉപയോഗിക്കുന്ന ഒരു കൂട്ടം ഋഗ്വേദി ബ്രാഹ്മണർ ഇന്നും ആന്ധ്രയിലുണ്ട്. അതുകൊണ്ട് ആന്ധ്ര തന്നെയായിരിക്കണം അന്നംഭട്ടന്റെ ജന്മദേശമെന്ന് സത്കാരി ശർമാ വങ്ഗീയൻ പ്രസിദ്ധം ചെയ്തിട്ടുള്ള തർക്കസംഗ്രഹത്തിന്റെ മുഖക്കുറിപ്പിൽ വ്യക്തമാക്കിയിരിക്കുന്നു. ആന്ധ്രയാണ് ജന്മദേശമെന്നു പണ്ഡിതന്മാർ പൊതുവേ സമ്മതിക്കുന്നുമുണ്ട്.

അദ്വൈതവിദ്യാചാര്യനായിരുന്ന രാഘവസോമയാജിയുടെ കുലത്തിൽ പിറന്ന തിരുമലാചാര്യൻ ആയിരുന്നു അന്നംഭട്ടന്റെ പിതാവ്. മൂത്ത സഹോദരൻ രാമകൃഷ്ണഭട്ടൻ സിദ്ധാന്ത കൌമുദി എന്ന വ്യാകരണകൃതിക്ക് സിദ്ധാന്തരത്നം എന്ന വ്യാഖ്യാനം രചിച്ചിട്ടുണ്ട്.

അന്നംഭട്ടന്റെ തർക്കസംഗ്രഹം, ദീപിക, സിദ്ധാഞ്ജനം (ജയദേവന്റെ മണ്യാലോകം എന്ന ഗ്രന്ഥത്തിനെഴുതിയ പ്രൌഢമായ വ്യാഖ്യാനം) ഇവ മൂന്നും ന്യായവൈശേഷിക ഗ്രന്ഥങ്ങളാണ്. രാണകോജ്ജീവിനി (ഭട്ടസോമേശ്വരന്റെ ന്യായസുധയുടെ ബൃഹത്തായ വ്യാഖ്യാനം) ഒരു പൂർവ മീമാംസാഗ്രന്ഥമാണ്. മിതാക്ഷര (ബ്രഹ്മസൂത്രവ്യാഖ്യാനം) വേദാന്തദർശനത്തിൽപ്പെടുന്നു. ഉദ്യോതനം (കൈയടന്റെ ഭാഷ്യപ്രദീപത്തിനു രചിച്ച വ്യാഖ്യാനം), അഷ്ടാധ്യായീ വ്യാഖ്യാനം (പാണിനി രചിച്ച അഷ്ടാധ്യായിയുടെ വ്യാഖ്യാനം) എന്നിവ വ്യാകരണ ഗ്രന്ഥങ്ങളാണ്.

അന്നംഭട്ടന്റെ ഗ്രന്ഥങ്ങളുടെ ഈ പട്ടികയിൽനിന്ന് ഇദ്ദേഹത്തിന്റെ ബഹുമുഖമായ പാണ്ഡിത്യം വെളിപ്പെടുന്നുണ്ട്. എങ്കിലും ന്യായ-വൈശേഷിക ദർശനങ്ങളിൽ ഒരു പ്രാമാണികനായിട്ടാണ് ഇദ്ദേഹത്തെ അധികം അറിയുന്നത്. ഈ രണ്ടു ദർശനങ്ങളും പഠിക്കാനും പഠിപ്പിക്കാനും ഇദ്ദേഹത്തിന്റെ തർക്കസംഗ്രഹം ഒഴിച്ചുകൂടാനാകാത്ത പ്രാഥമിക ഗ്രന്ഥമെന്ന സ്ഥാനം നേടിയിരിക്കുന്നു. ഇതിന്റെ വ്യാഖ്യാനമായ ദീപിക കുറച്ചുകൂടി ഗഹനമാണ്. എങ്കിലും സംഗ്രഹവും ദീപികയും ചേർന്നാൽ ന്യായവൈശേഷികങ്ങളുടെ സാരാംശം മുഴുവനുമായി. മുപ്പത്തിനാലോളം വ്യാഖ്യാനങ്ങൾ ഈ രണ്ടു കൃതികൾക്കുംകൂടി ഉണ്ടായിട്ടുണ്ട്. അവയ്ക്കു പല ഭാഷകളിലായി വ്യാഖ്യാനങ്ങൾ ഉണ്ടായിക്കൊണ്ടിരിക്കുന്നത് അവയുടെ ജനപ്രീതിക്കു മതിയായ തെളിവാണ്.


</doc>
<doc id="158981" url="https://ml.wikipedia.org/wiki?curid=158981" title="ബർണദീത്ത സുബീരു">
ബർണദീത്ത സുബീരു

റോമൻ കത്തോലിക്കാ സഭയിലെ ഒരു പുണ്യവതിയാണ് വിശുദ്ധ ബർണദീത്ത (മരിയ ബർണദെത്ത്‌ സുബീരു) (7 January 184416 April 1879). ശാരീരിക രോഗങ്ങളനുഭവിക്കുന്നവരുടെ പ്രത്യേക മദ്ധ്യസ്ഥയാണ്‌ വിശുദ്ധ ബർണദീത്ത.

ഫ്രാൻസിലെ ലൂർദിൽ സുബീരു എന്ന നിർദ്ധന കർഷകകുടുംബത്തിൽ 1844 - ൽ ഫ്രാങ്കോയുടെയും ലൂയിസിന്റെയും മൂത്ത മകളായി മരിയ ബർണദീത്ത ജനിച്ചു. ബർണദീത്തയുടെ മാതാപിതാക്കൾ വിശാലമനസ്കരും ഉദാരമതികളുമായിരുന്നു. പിതാവ് ഫ്രാങ്കോക്ക്‌ ഒരു മില്ലുണ്ടായിരുന്നു. ഈ ദമ്പതികൾക്കു പിറന്ന ഒൻപതു മക്കളിൽ മൂന്നു പേർ ശൈശവത്തിൽ തന്നെ മരണമടഞ്ഞു. മരിയ വളരെ ഉയരം കുറഞ്ഞ പെൺകുട്ടിയായിരുന്നു. അതിനാലാകാം അവളെ എല്ലാവരും പേരിന്റെ ചുരുക്കരൂപമായ "ബെർണദീത്ത" എന്ന നാമം മാത്രം വിളിച്ചതെന്നു കരുതപ്പെടുന്നു. മരിയയുടെ ആരോഗ്യസ്ഥിതി മോശമെന്നു മനസ്സിലാക്കിയ മാതാപിതാക്കൾ മരിയയ്ക്ക് കൂടുതൽ ഭക്ഷണവും പരിചരണവും നൽകിയിരുന്നു. എന്നാൽ, തനിക്കു ലഭിച്ചിരുന്ന ഭക്ഷണത്തിലെ അധികപങ്ക് അവൾ സഹോദരങ്ങൾക്ക് നൽകുകയാണുണ്ടായത്.

ബർണദീത്തയ്ക്ക് 12 വയസ്‌ തികഞ്ഞപ്പോൾ ആടുകളെ മേയ്ക്കുന്ന ജോലിയിൽ ഏർപ്പെട്ടു. ഒപ്പം ജപമാല ചൊല്ലുന്ന ശീലവുമുണ്ടായിരുന്നു. കഠിനജോലിയും ദുർബലശരീരവും മൂലം വളരെ കഷ്ടപ്പാടുകൾ നിറഞ്ഞതായിരുന്നു ബർണദീത്തയുടെ ജീവിതം. അതോടൊപ്പം വിദ്യാഭ്യാസത്തിലും കുറവ് സംഭവിച്ചിരുന്നു. ജീവിതത്തിലുടനീളം അവൾ ഒരു ആസ്മാ രോഗിയായിരുന്നു. പല സമയങ്ങളിലും ശ്വാസം കിട്ടാതെ വിഷമം അനുഭവിച്ചിരുന്നു. എങ്കിലും അവൾ സന്തോഷവതിയായാണ് കാണപ്പെട്ടിരുന്നതെന്ന് ബർണദീത്ത ജോലി ചെയ്തിരുന്ന സ്ഥലത്തെ വളർത്തമ്മ സാക്ഷ്യപ്പെടുത്തിയിട്ടുണ്ട്. ബർണദീത്തയ്ക്ക് പതിനാലു വയസ് പൂർത്തിയായി ഏതാനും ആഴ്ചകൾക്കു ശേഷം അവൾ സ്വഭവനത്തിലേക്ക് തിരിച്ചു. പിന്നീടുണ്ടായ ചില സംഭവങ്ങളാണ് നാടകീയമായ രീതിയിൽ അവളുടെ ജീവിതത്തിൽ മാറ്റങ്ങൾ വരുത്തിയത്.

ഒരു ഫെബ്രുവരി 11-ന് വൈകുന്നേരം തണുപ്പാർന്ന കാലാവസ്ഥ മൂലം ബർണദീത്തയും രണ്ട്‌ സുഹൃത്തുക്കളും ചേർന്ന് തീകായാനുള്ള വിറകു ശേഖരിക്കാനായി പുറപ്പെട്ടു. നടന്നുനടന്ന്‌ അവർ അറിയാതെ മസബിയെല്ലിയിലെ ഗ്രോട്ടോക്കു സമീപമെത്തി. അപ്പോൾ ബർണദീത്ത കാറ്റിന്റെ ശക്തമായ പ്രവാഹം പോലെ ഒരു ശബ്‌ദം ശ്രവിക്കുകയും ഒപ്പം ഒരു തീവ്രപ്രകാശവും കണ്ടു. ഭയത്തോടെ നിന്ന ബർണ്ണദീത്തയുടെ കൺ‌മുൻപിൽ തേജസാർന്ന മുഖത്തോടെ ഒരു പെൺകുട്ടി നിൽക്കുന്നതു കണ്ട് അവൾ അത്ഭുതസ്‌തബ്‌ധയായി. വെള്ള നിറമുള്ള വസ്‌ത്രം ധരിച്ച്‌ അരയിൽ നീലനിറമുള്ള കച്ച ചുറ്റി നിന്ന രൂപത്തിലാണ് പെൺകുട്ടിയെ കണ്ടത്. അവളുടെ പാദങ്ങളിൽ മഞ്ഞ റോസാപ്പൂക്കളും കൈയ്യിൽ ജപമാലയും ഉണ്ടായിരുന്നു. ഇതു കണ്ട ഉടനെ ബർണദീത്ത പ്രാർഥിക്കുവാനാരംഭിച്ചു.

ഉടൻ തന്നെ ദേവാലയത്തിൽ ചെന്ന് കുമ്പസാരത്തിനായി ബർണ്ണദീത്തയെ ഒരുക്കുകയായിരുന്ന പുരോഹിതനോട് നടന്ന സംഭവം അറിയിച്ചു. പുരോഹിതൻ ഈ സംഭവം തന്റെ മേലധികാരിയായ വൈദികനോട്
ചർച്ച നടത്തുവാൻ ബർണ്ണദീത്തയോട് അനുവാദവും വാങ്ങി. ഫെബ്രുവരി 11-ന് നടന്ന ദർശനത്തിനു ശേഷം ബർണ്ണദീത്ത ഫെബ്രുവരി 14ന്‌ വീണ്ടും ഗ്രോട്ടോയിലേക്ക് പോയി.

1879-ൽ ബർണദീത്തയുടെ ആരോഗ്യം പൂർണ്ണമായും ക്ഷയിച്ചു. ഏപ്രിൽ 16-ന്‌ ഫ്രാൻസിലെ നെവേഴ്‌സിൽ വച്ച്‌ അന്തരിച്ച ബർണദീത്തയുടെ ശരീരം ഇന്നും അഴുകാതെ സൂക്ഷിച്ചിരിക്കുന്നു. 1927 ജൂൺ 14-ന് പീയൂസ് പതിനൊന്നാമൻ മാർപാപ്പ ബർണദീത്തയെ വാഴ്ത്തപ്പെട്ടവളായും 1933 ഡിസംബർ 8-ന് പീയൂസ് പതിനൊന്നാമൻ മാർപാപ്പ തന്നെ വിശുദ്ധയായും പ്രഖ്യാപിച്ചു.


</doc>
<doc id="158983" url="https://ml.wikipedia.org/wiki?curid=158983" title="നട്ടെല്ല്">
നട്ടെല്ല്

ശരീരത്തിന് നിശ്ചിത ആകൃതിയും ഉറപ്പും നല്കുകയും ശരീരത്തെ നിവർന്നു നില്ക്കുന്നതിനും ചലിക്കുന്നതിനും സഹായിക്കുകയും ചെയ്യുന്ന അസ്ഥികളുടെ ഒരു നിരയെ നട്ടെല്ല് എന്ന് പറയുന്നു. കേന്ദ്ര നാഡീവ്യൂഹത്തിന്റെ പ്രധാന ഭാഗമായ സുഷുമ്നാ നാഡിയുടെ സംരക്ഷണകവചം കൂടിയാണ് നട്ടെല്ല്.<br>

താണതരം കശേരുകികളായ ആംഫിയോക്സസ്, ലാംപ്രേ തുടങ്ങിയവയുടെ നട്ടെല്ല് നോട്ടോകോഡ് എന്നറിയപ്പെടുന്നു. ഇത് മധ്യജനസ്തരമായ കലകൾ (Mesodermal tissue) കൊണ്ടാണ് നിർമ്മിക്കപ്പെട്ടിരിക്കുന്നത്. എന്നാൽ ഉയർന്നതരം കശേരുകികളിൽ കശേരുക്കൾ (vertebrae) എന്നറിയപ്പെടുന്ന അസ്ഥികൾ കൊണ്ടാണ് നട്ടെല്ല് നിർമിച്ചിരിക്കുന്നത്. മുതല, പല്ലി, പക്ഷികൾ, സസ്തനികൾ തുടങ്ങിയ കശേരുകികളുടെ നട്ടെല്ലിൽ കശേരുക്കൾ കഴുത്ത്, നെഞ്ചിന്റെ പിൻഭാഗം, ഇടുപ്പ്, നിതംബം, ത്രികം എന്നീ അഞ്ച് ഭാഗങ്ങളിലായാണ് ക്രമീകരിച്ചിരിക്കുന്നത്. എല്ലാ ഉയർന്ന തരം കശേരുകികളിലും ഭ്രൂണാവസ്ഥയിൽ നോട്ടോകോഡുകളാണ് ഉള്ളതെങ്കിലും, ഭ്രൂണം വളരുന്നതനുസരിച്ച് അത് നട്ടെല്ലായി വികസിക്കുന്നു.<br>

മനുഷ്യന്റെ നട്ടെല്ലിൽ 33 കശേരുക്കളാണുള്ളത്. എന്നാൽ പ്രായപൂർത്തിയാകുന്നതോടെ ഇവയിൽ ചിലത് ഒരുമിച്ചു ചേർന്നു കാണപ്പെടുന്നു. പ്രായപൂർത്തിയായ പുരുഷന്റെ നട്ടെല്ലിന് ശരാശരി 71 സെ.മീ. നീളവും സ്ത്രീയുടേതിന് ശരാശരി 61 സെ.മീ. നീളവും ഉണ്ടായിരിക്കും. നട്ടെല്ലിലെ ഓരോ കശേരുവിനും തനതായ സ്വഭാവവിശേഷങ്ങളാണുള്ളത്. കാർട്ടിലേജുകളും നാരുകലകളുംകൊണ്ട് നിർമിതമായ ഇന്റർവെർട്ടിബ്രൽ ഡിസ്കുകൾ കശേരുക്കളെ തമ്മിൽ വേർതിരിക്കുന്നു. നട്ടെല്ലിനുണ്ടാകുന്ന ആഘാതങ്ങളെ കുറയ്ക്കാനും നട്ടെല്ലിന്റെ ചലനത്തിനും ഇവ സഹായിക്കുന്നു. ലിഗമെന്റുകൾ (ligaments) എന്ന ശക്തിയേറിയ സമ്പർക്ക കലകളും പേശികളും കൊണ്ടാണ് കശേരുക്കളെ യഥാസ്ഥാനത്ത് ഉറപ്പിച്ചിരിക്കുന്നത്. ശ്രോണീചക്രം (pelvicgirdle), അംശചക്രം (pectoral girdle) തുടങ്ങിയവയും നട്ടെല്ലിനോട് ഘടിപ്പിച്ചിരിക്കുന്നു. 
മനുഷ്യന്റെ നട്ടെല്ലിലെ 33 കശേരുക്കളിൽ കഴുത്തിന്റെ ഭാഗത്തുള്ള ഏഴ് കശേരുക്കളെ ഗ്രൈവ കശേരുക്കൾ (cervical vertebrae) എന്നു പറയുന്നു. ഗ്രൈവ കശേരുക്കൾക്കെല്ലാംകൂടി ഏകദേശം 12.5 സെ.മീ. നീളം ഉണ്ടായിരിക്കും. ഇവയിൽ ആദ്യത്തെ രണ്ട് കശേരുക്കൾ ബാക്കിയുള്ളവയിൽനിന്നു വ്യത്യസ്തമാണ്. ഇതിൽ ഒന്നാമത്തെ കശേരുവായ അറ്റ്ലസ് ഒരു അസ്ഥിവലയം മാത്രമാണ്. അതിനു മുകളിൽ തലയോടിന് സ്ഥിതിചെയ്യാൻ അനുയോജ്യമായ വിധത്തിൽ രണ്ട് ഉപരിതലങ്ങളുണ്ട്. രണ്ടാമത്തെ കശേരുവായ ആക്സിസിന് മുകളിലേക്ക് ഉന്തിനില്ക്കുന്ന ഒരു ഭാഗം ഉണ്ട്. ഈ ഭാഗം അറ്റ്ലസ്സിന്റെ വലയത്തിലൂടെ മുകളിലേക്കു തള്ളി, തലയോടിനെ ചലിക്കുവാൻ സഹായിക്കുന്ന ഒരു തൂണുപോലെ പ്രവർത്തിക്കുന്നു. ഗ്രൈവ കശേരുക്കൾ പൊതുവേ പരന്ന അടുക്കുകൾപോലെ സംവിധാനം ചെയ്യപ്പെട്ടവയും വളരെ ചെറിയ ചലനങ്ങൾ മാത്രം അനുവദിക്കുന്നവയും ആണ്. നെഞ്ചിന്റെ പിൻഭാഗത്തായുള്ള 12 കശേരുക്കൾ വക്ഷീയ കശേരുക്കൾ (thoracic vertebrae) എന്ന് അറിയപ്പെടുന്നു. ഇവയ്ക്ക് ഏകദേശം 28 സെ.മീ. നീളമുണ്ടായിരിക്കും. ഓരോ വക്ഷീയ കശേരുവിനോടും ഒപ്പം ഓരോ ജോഡി വാരിയെല്ലുകൾ ബന്ധിപ്പിച്ചിരിക്കുന്നു. വക്ഷീയ കശേരുക്കളെത്തുടർന്ന് വരുന്നവയാണ് ഇടുപ്പ് കശേരുക്കൾ (lumbar vertebrae). ഇവയിൽ അഞ്ച് കശേരുക്കളാണുള്ളത്. ഇവയ്ക്ക് ഏകദേശം 18 സെ.മീ. നീളമുണ്ടായിരിക്കും. ഗ്രൈവ കശേരുക്കൾ, വക്ഷീയ കശേരുക്കൾ, ഇടുപ്പ് കശേരുക്കൾ എന്നിവയ്ക്ക് പൊതുവേ വൃത്താകാരമാണുള്ളത്. ഇവയ്ക്ക് പിന്നിലേക്കു തിരിഞ്ഞിരിക്കുന്ന മുഴകൾപോലെയുള്ള ഭാഗങ്ങളുണ്ട്. ഇവ സ്പൈനൽ പ്രോസസ് എന്നറിയപ്പെടുന്നു. ഇവയാണ് മനുഷ്യന്റെ മുതുകിൽ തഴുകുമ്പോൾ അനുഭവപ്പെടുന്ന മുഴകൾ. മുതിർന്നവരിൽ നിതംബഭാഗത്തുള്ള അഞ്ച് ത്രിക കശേരുക്കൾ (sacral vertebrae) ഒന്നിച്ചുചേർന്ന് ത്രികം (sacrum) എന്നു പേരുള്ള ഒറ്റ അസ്ഥിയായി രൂപാന്തരപ്പെട്ടിരിക്കുന്നു. ഇവയ്ക്ക് ഏകദേശം 12.5 സെ.മീ. നീളമുണ്ടായിരിക്കും. നട്ടെല്ലിന്റെ ഏറ്റവും ഒടുവിലായുള്ള നാല് അനുത്രക കശേരുക്കൾ (coccygeal vertebrae) ഒന്നിച്ചുചേർന്ന് അനുത്രികം (coccyx) എന്ന ഒറ്റ അസ്ഥിയായി കാണപ്പെടുന്നു. ത്രികവും അനുത്രികവും ഏകദേശം ത്രികോണാകൃതിയുള്ളവയാണ്. ത്രികം, അനുത്രികം, അരക്കെട്ടിലെ മറ്റ് അസ്ഥികൾ എന്നിവ ചേർന്നാണ് ഉപസ്ഥാവയവം (pelvis) രൂപപ്പെട്ടിരിക്കുന്നത്.


നട്ടെല്ലിന്റെ ഓരോ ഭാഗത്തുമുള്ള കശേരുക്കളുടെ എണ്ണവും അവയുടെ ആകെ എണ്ണവും ഓരോ ജീവിവിഭാഗങ്ങളിലും വ്യത്യസ്തമായിരിക്കും. ഏറ്റവും കൂടുതൽ കശേരുക്കൾ പാമ്പുകളിലാണുള്ളതെങ്കിലും അവയെല്ലാം ഒരേ തരത്തിലുള്ളവയാണ്. ആമകളിൽ ചില കശേരുക്കൾ പുറന്തോടുമായി ചേർന്നിരിക്കുന്നു. പക്ഷികളിൽ ഗ്രൈവ കശേരുക്കളൊഴികെയുള്ളവ ഒരു ദൃഢമായ ചട്ടക്കൂടിൽ ചേർന്നിരിക്കുന്ന അവസ്ഥയിലാണ്. ഇത് പക്ഷികളെ പറക്കാൻ സഹായിക്കുന്നു. മിക്കവാറും സസ്തനികളിൽ ഏഴ് ഗ്രൈവ കശേരുക്കളാണുള്ളത്. എന്നാൽ ഇവയുടെ വലിപ്പം വിവിധതരം സ്പീഷിസിൽ വ്യത്യസ്തമായിരിക്കും. സസ്തനികളിൽ ഗ്രൈവ കശേരുക്കളുടെ വലിപ്പമാണ് കഴുത്തിന്റെ നീളത്തെ നിർണയിക്കുന്നത്. നിരവധി സവിശേഷതകളോടുകൂടിയവയാണ് തിമിംഗിലങ്ങളുടെ കശേരുക്കൾ. ഇവയുടെ ഗ്രൈവ കശേരുക്കൾ ചിലപ്പോൾ വളരെ ലോപിച്ചിരിക്കുകയോ മറ്റു ചിലപ്പോൾ എണ്ണം കൂടിയിരിക്കുകയോ ചെയ്യും. മിക്കവയിലും ത്രികാസ്ഥി ഉണ്ടായിരിക്കുകയില്ല.

ഓരോ വിഭാഗം കശേരുകികളിലും നട്ടെല്ലിന് നിരവധി വളവുകളുണ്ടായിരിക്കും. നാൽക്കാലികളായ സസ്തനികളിൽ അർധവൃത്താകൃതിയിൽ ഒരൊറ്റ വളവ് മാത്രമേ ഉണ്ടായിരിക്കുകയുള്ളൂ. മനുഷ്യന്റെ നട്ടെല്ലിന് നാല് വളവുകളുണ്ട്. ഗ്രൈവ ഭാഗത്തെ പുറവളവ് ഒന്നാമത്തെ ഗ്രൈവ കശേരു മുതൽ രണ്ടാം വക്ഷീയ കശേരുവിന്റെ മധ്യഭാഗം വരെ വ്യാപിച്ചിരിക്കുന്നു. കുഞ്ഞ് ജനിച്ച് ഏകദേശം 3-4 മാസം കഴിയുമ്പോഴാണ് ഈ വളവ് രൂപപ്പെടുന്നത്. അകവള(convex)വായ വക്ഷീയവളവ് (thoracic curve) രണ്ടാം വക്ഷീയ കശേരുവിന്റെ മധ്യഭാഗം മുതൽ 12-ാം വക്ഷീയ കശേരുവിന്റെ മധ്യഭാഗം വരെ വ്യാപിച്ചിരിക്കുന്നു. ഇടുപ്പ് വളവ്(lumbar curve) സ്ത്രീകളിലാണ് വ്യക്തമായി കാണപ്പെടുന്നത്. ഇത് 12-ാം വക്ഷീയ കശേരുവിന്റെ മധ്യം മുതൽ ത്രികാസ്ഥിയുടെ കോൺ വരെ വ്യാപിച്ചിരിക്കുന്നു. കുഞ്ഞ് ജനിച്ച് 12-18 മാസത്തിനുള്ളിൽ, അതായത് കുഞ്ഞ് നടക്കാൻ തുടങ്ങുന്ന അവസരത്തിൽ ആണ് ഇത് രൂപംകൊള്ളുന്നത്. ശ്രോണീവളവ് (pelvic curve) ത്രികാസ്ഥിയുടെ സന്ധിയിൽനിന്ന് ആരംഭിച്ച് അനുത്രികത്തിൽ അവസാനിക്കുന്നു. വക്ഷീയ വളവും ശ്രോണീ വളവുമാണ് ഭ്രൂണാവസ്ഥയിൽ കാണപ്പെടുന്ന പ്രാഥമിക ഘട്ടം വളവുകൾ. എന്നാൽ ഗ്രൈവ വളവും ഇടുപ്പ് വളവുമാണ് കുഞ്ഞ് ജനിച്ചശേഷം രണ്ടാം ഘട്ടത്തിലുണ്ടാകുന്ന വളവുകൾ. പൊതുവേ, നട്ടെല്ലിലുള്ള ഈ വളവുകൾ നട്ടെല്ലിന്റെ ശക്തിയെ വർധിപ്പിക്കുന്നു. ഇവ കൂടാതെ നട്ടെല്ലിന് നേരിയ ഒരു പാർശ്വിക വളവുമുണ്ട്.

ശരീരത്തിലെ മറ്റ് അസ്ഥികളെപ്പോലെ നട്ടെല്ലിലെ അസ്ഥികളെയും ആർത്രൈറ്റിസ്, ഓസ്റ്റിയോമൈലെറ്റിസ്, ഓസ്റ്റിയോ പൊറോസിസ് എന്നീ രോഗങ്ങൾ ബാധിക്കാറുണ്ട്. രോഗങ്ങൾ കൊണ്ടോ നട്ടെല്ലിനോടനുബന്ധിച്ചുള്ള പേശികൾക്കുണ്ടാകുന്ന വലിവ് നിമിത്തമോ ചില മനുഷ്യരിൽ നട്ടെല്ല് അസാധാരണമാം വിധം വളഞ്ഞുപോകാറുണ്ട്. നട്ടെല്ല് ഇരുവശങ്ങളിലേക്കും വളയുമ്പോഴുണ്ടാകുന്ന വൈകല്യമാണ് സ്കോളിയോസിസ്. പ്രായമേറിയവരിൽ വക്ഷീയ കശേരുക്കൾ പുറകോട്ട് ഉന്തിനില്ക്കുന്ന അവസ്ഥയാണ് കൂന് അഥവാ കിഫോസിസ്. അമിത ഭാരമുള്ളവരിലും ഗർഭിണികളിലും, ഇടുപ്പ് കശേരുക്കൾക്കുണ്ടാകുന്ന വളവ് ലോർഡോസിസ് എന്നറിയപ്പെടുന്നു.
<br>
കഴുത്തിലും ഇടുപ്പിലുമുള്ള കശേരുക്കൾക്കാണ് സാധാരണയായി ക്ഷയം സംഭവിക്കാറുള്ളത്. കഴുത്തിലെ കശേരുക്കൾക്കുണ്ടാകുന്നഒടിവ് മൂലം ചിലപ്പോൾ സുഷുമ്നാ നാഡിക്ക് ക്ഷതം സംഭവിക്കാം. ഇത്, സംവേദനക്ഷമത നഷ്ടപ്പെടാനോ പക്ഷാഘാതത്തിനോ ചിലപ്പോൾ മരണത്തിനുതന്നെയോ കാരണമാകുന്നു. വാഹനാപകടങ്ങളിലോമറ്റോ ഉണ്ടാകുന്ന ക്ഷതം നിമിത്തം ഗ്രൈവ കശേരുക്കളോടനുബന്ധിച്ചുള്ള പേശികൾക്കും ലിഗമെന്റുകൾക്കും മുറിവ് സംഭവിക്കുന്നു. ഇത് വിപ്പ്ലാഷ് എന്നപേരിൽ അറിയപ്പെടുന്നു. മനുഷ്യരിൽ പ്രായം കൂടുംതോറും ഇന്റർവെർട്ടിബ്രൽ ഡിസ്കിന്റെ ഉൾഭാഗം അതിന്റെ പുറമേയുള്ള ഭാഗവുമായി ഒട്ടിച്ചേരുന്നു. ഈ അവസ്ഥയാണ് സ്ളിപ്പ്ഡ് ഡിസ്ക്. ഇടുപ്പ് കശേരുക്കൾക്കുണ്ടാകുന്ന സ്ളിപ്പ്ഡ് ഡിസ്ക് നാഡികളെ ഞെരുക്കുകയും ഇടുപ്പുവേദനയ്ക്ക് (lumbago) കാരണമാവുകയും ചെയ്യുന്നു.
<br>
അണുബാധ മൂലമോ റൂമാറ്റോയിഡ് ആർത്രൈറ്റിസ് മൂലമോ കശേരുക്കൾക്കുണ്ടാകുന്ന നീരും വേദനയും സ്പോണ്ടിലൈറ്റിസ് എന്ന രോഗത്തിന് കാരണമാകുന്നു. ഇടുപ്പിനുണ്ടാകുന്ന ശക്തമായ വേദനയും നടുവ് വളയ്ക്കാൻ കഴിയാത്ത അവസ്ഥയുമാണ് ഇതിന്റെ ലക്ഷണങ്ങൾ. കശേരുസന്ധികൾ ദൃഢമാകുന്നതുമൂലം നടുവിനുണ്ടാകുന്ന വേദന സ്പോണ്ടിലോസിസ് എന്നറിയപ്പെടുന്നു.
<br>
നട്ടെല്ലിനെ ബാധിക്കുന്ന മറ്റൊരു രോഗമാണ് ക്ഷയം. നട്ടെല്ലിൽ ഈ രോഗം ആദ്യമായി കശേരുക്കളെയാണ് ബാധിക്കുക. സാധാരണയായി രണ്ട് കശേരുക്കൾക്കിടയിലുള്ള ഡിസ്കിനോട് ചേർന്ന ഭാഗത്തെയാണ് രോഗം ബാധിക്കുന്നത്. ഇപ്രകാരം രോഗം ബാധിച്ച കശേരു ക്രമേണ ദ്രവിച്ച് അമർന്നുപോകുന്നതുമൂലം അതിന്റെ ഉയരം ഗണ്യമായി കുറയുന്നു. അതോടൊപ്പം രണ്ട് കശേരുക്കളെ തമ്മിൽ ബന്ധിപ്പിക്കുന്ന ഡിസ്കിനെയും ഈ രോഗം ബാധിക്കുകയും തത്ഫലമായി ഡിസ്ക് നശിക്കുകയും അതുണ്ടായിരുന്ന സ്ഥലം കുറഞ്ഞുവരുകയും ചെയ്യുന്നു. രോഗത്തിന്റെ ശക്തിയനുസരിച്ച് ഡിസ്ക് ഉണ്ടായിരുന്ന സ്ഥലം മുഴുവനായും നശിച്ചുപോയെന്നുംവരാം. അത്തരം സന്ദർഭങ്ങളിൽ രണ്ട് കശേരുക്കൾ തമ്മിൽ കൂട്ടിമുട്ടുകയും ക്രമേണ മറ്റേ കശേരുവിനെയും ക്ഷയരോഗം ബാധിക്കുകയും ചെയ്യുന്നു. തത്ഫലമായുണ്ടാകുന്ന പഴുപ്പ് സുഷുമ്നാ നാഡിയിലേക്കു വ്യാപിക്കുകയും രോഗിയുടെ കൈയോ കാലോ തളർന്നുപോവുകയും ചെയ്യുന്നു. 
<br>


</doc>
<doc id="158985" url="https://ml.wikipedia.org/wiki?curid=158985" title="അന്നമാചാര്യ">
അന്നമാചാര്യ

ഒരു തെലുഗു കവിയും സന്ന്യാസിയായിരുന്നു താള്ളപ്പാക്ക അന്നമാചാര്യ () (1408 - 1503). 1408-ൽ ഇന്നത്തെ ആന്ധ്രാപ്രദേശിൽ തിരുപ്പതിക്കടുത്തുള്ള താള്ളപ്പാക്ക ഗ്രാമത്തിൽ ഒരു ബ്രാഹ്മണകുടുംബത്തിൽ ജനിച്ചു. സംസ്കൃതപണ്ഡിതൻമാരുടേയും കവികളുടേയും സാന്നിധ്യംകൊണ്ട് ധന്യമായിരുന്ന കുടുംബാന്തരീക്ഷം അന്നമാചാര്യയുടെ കലാബോധത്തേയും കാവ്യപ്രതിഭയേയും ഉണർത്തുവാൻ സഹായകമായിരുന്നു. 95 വർഷക്കാലം ജീവിച്ച ഈ മഹാകവി, തെലുഗു ഭക്തിസാഹിത്യത്തിന് മഹത്തായ സംഭാവനകൾ നല്കി. 1503-ലെ ഫാൽഗുന കൃഷ്ണദ്വാദശിനാളിൽ ഇദ്ദേഹം അന്തരിച്ചു.വിഷ്ണുഭക്തനായിരുന്ന അന്നമാചാര്യ, വിഷ്ണുവിന്റെ വാളായ നന്ദകത്തിന്റെ അവതാരമാണെന്ന് വിശ്വസിച്ചുവരുന്നു.

തെലുഗു സാഹിത്യത്തിൽ കീർത്തനപ്രസ്ഥാനത്തിന്റെ ഉദ്ഘാടകനാണ് ഈ കവി. തിരുപ്പതിയിലെ ശ്രീവെങ്കടേശ്വരനെ അഭിസംബോധന ചെയ്തുകൊണ്ടുള്ള ഇദ്ദേഹത്തിന്റെ കീർത്തനങ്ങൾ ഭക്തിരസത്തിന്റേയും കാവ്യസൌന്ദര്യത്തിന്റേയും ഉത്കൃഷ്ടമാതൃകകളാണ്. സംസ്കൃതത്തിലും തെലുഗിലുമായി ഇദ്ദേഹം 32,000 കീർത്തനങ്ങൾ രചിച്ചിട്ടുണ്ട്. ഇവയ്ക്കു പുറമേ 105 ശ്ലോകങ്ങളുൾക്കൊള്ളുന്ന ഒരു ശതകവും ഇദ്ദേഹം തെലുഗിൽ നിർമിച്ചിട്ടുണ്ട്.

വെങ്കടാചലമാഹാത്മ്യം, ദ്വിപദരാമായണം എന്ന രണ്ടു ബൃഹത്കൃതികൾ ഇദ്ദേഹം സംസ്കൃതത്തിൽ രചിച്ചിട്ടുള്ളതായി പരാമർശങ്ങളുണ്ടെങ്കിലും അവ കണ്ടുകിട്ടിയിട്ടില്ല. അന്നമാചാര്യ രചിച്ച "താരാട്ടുപാട്ടുകളും ഭക്തിഗാനങ്ങളും" ഗുരുശിഷ്യ സംവാദരൂപത്തിലുള്ള ദാർശനിക കവിതകളും ആന്ധ്രാദേശത്ത് കുടിൽ മുതൽ കൊട്ടാരം വരെ പ്രചരിച്ചിട്ടുണ്ട്.

നല്ലൊരു ഗായകനും സംഗീതശാസ്ത്രജ്ഞനും കൂടിയായിരുന്നു ഈ കവി. ഇദ്ദേഹം എഴുതിയ സങ്കീർത്തനലക്ഷണം എന്ന സംഗീതശാസ്ത്രഗ്രന്ഥം ഇന്നും ഈ വിഷയത്തിലുള്ള ഏറ്റവും മികച്ച ആധികാരിക ഗ്രന്ഥങ്ങളിൽ ഒന്നാണ്.

അന്നമാചാര്യയുടെ സഹധർമിണി തിമ്മക്ക നല്ലൊരു കവയിത്രിയായിരുന്നു; പുത്രൻ പെദ്ദതിരുമലയ്യ അനുഗൃഹീതനായൊരു ഗായകകവിയും പണ്ഡിതനും. ഈ മൂന്നു പേരുടേയും സാഹിത്യസംഭാവനകൾ തെലുഗുസാഹിത്യത്തെ വളരെയധികം സമ്പുഷ്ടമാക്കാൻ സഹായിക്കുകയുണ്ടായി. അന്നമാചാര്യയുടെ പ്രധാന കീർത്തനങ്ങളെല്ലാം താള്ളപ്പാക്കം കീർത്തനകോശമു എന്ന ഗ്രന്ഥത്തിൽ സമാഹരിച്ചിട്ടുണ്ട്. ഈ ഗ്രന്ഥം തിരുപ്പതി ദേവസ്ഥാനത്തിൽ സൂക്ഷിച്ചിരിക്കുന്നു.


</doc>
<doc id="158988" url="https://ml.wikipedia.org/wiki?curid=158988" title="റോബിൻസൺ ക്രൂസോ">
റോബിൻസൺ ക്രൂസോ

ലോകത്തിലെ ഏറ്റവും മഹത്തായ കൃതികളിൽ ഒന്നായി വിശേഷിക്കപ്പെടുന്ന ഒരു സഞ്ചാര നോവൽ ആണ് റോബിൻസൺ ക്രൂസോ . ഇംഗ്ലീഷ് പത്ര പ്രവർത്തകനും നോവലിസ്റ്റും ലഘു ലേഖാകാരനുമായ ഡാനിയൽ ഡീഫോ ആണ് ഈ പ്രശസ്ത ഗ്രന്ഥത്തിന്റെ കർത്താവു. ഒരു സാങ്കല്പിക കഥയാണ് റോബിൻസൺ ക്രൂസോ.എങ്കിലും ഇതെഴുതാൻ ശരിക്കുള്ള ഒരു സംഭവം ഡീഫോയ്ക്‌ പ്രചോദനമായി. റോബിൻസൺ ക്രൂസോ എഴുതുന്ന ഒരു ഡയറിയായിട്ടാണ് ഈ കഥ.
വില്ലിം ഡാമ്പിയർ എന്നൊരാളുടെ നേതൃത്വത്തിൽ ഒരു യാത്ര സംഘം പസഫിക്‌ സമുദ്രത്തിൽ പര്യടനത്തിനു തിരിച്ചു.സ്കോട്ട്‌ലൻടുകാരനായ അലക്സാണ്ടർ സെല്കിർക്ക്‌ എന്നൊരാളും കൂട്ടത്തിൽ ഉണ്ടായിരുന്നു. യാത്രക്കിടയിൽ ക്യാപ്ടനുമായി വഴക്കുണ്ടാക്കിയ അയാൾ വിജനമായ ഒരു ദ്വീപിൽ ഇറങ്ങാൻ വാശി പിടിച്ചു. പിന്നീട് അഞ്ചു വർഷക്കാലം അവിടെ ഒറ്റയ്ക്ക് കഴിച്ചു കൂട്ടേണ്ടി വന്ന അദ്ദേഹത്തെ ഒരു ഇംഗ്ലീഷ് കപ്പൽ രക്ഷിച് നാട്ടിൽ എത്തിച്ചു.ഈ കഥ പത്രങ്ങളിൽ വന്നു.സെല്കിർക്കിന്റെ അനുഭവങ്ങൾ ഡീഫോയെ വല്ലാതെ ആകർഷിച്ചു. ആ കഥയുടെ പശ്ചാത്തലത്തിൽ ആണ് റോബിൻസൺ ക്രൂസോയുടെ രചന. ലോകം ചുറ്റിക്കാണാൻ ഇറങ്ങിയ ഒരു യുവാവാണ് റോബിൻസൺ ക്രൂസോ. കടൽ യാത്രയ്കിടയിൽ അദ്ദേഹത്തിന്റെ കപ്പൽ അപകടത്തിൽ പെട്ടു. തുടർന്ന് മനുഷ്യ വാസം ഇല്ലാത്ത ഒരു ദ്വീപിൽ എത്തിച്ചേർന്ന ക്രൂസോയ്ക്ക് നീണ്ട 28 വർഷം അവിടെ ഒറ്റയ്ക്ക് കഴിയേണ്ടി വന്നു. പ്രകൃതിയുടെ മടിത്തട്ടിൽ ഒറ്റപ്പെട്ടു പോയ മനുഷ്യന്റെ അവസ്ഥ സൂക്ഷ്മമായി ആവിഷ്കരിക്കാൻ ദീഫോയ്ക്ക്‌ കഴിഞ്ഞിട്ടുണ്ട്.അതുകൊണ്ടാകാം ആ കൃതി ലോകമെങ്ങും വായിക്കപ്പെടുകയും ആദരിക്കപ്പെടുകയും ചെയ്തത്.

തന്റെ മാതാപിതാക്കളുടെ ആഗ്രഹത്തിന് വിരുദ്ധമായി 1651 ആഗസ്റ്റ്‌ മാസം കടലിലേക്ക് യാത്ര തിരിച്ച റോബിൻസൺ ക്രുസോയുടെ കപ്പൽ അതിഭയങ്കരമായ ഒരു കൊടുംകാറ്റിൽ പെട്ടു. പക്ഷേ കടലിനോടുള്ള താല്പര്യം മൂലം അയാൾ വിണ്ടും വീണ്ടും കടലിലേക്ക് പുറപ്പെട്ടു. ഇത്തവണ കടൽക്കൊള്ളക്കാരുടെ കയ്യിലകപെട്ട അയാൾക്ക് അടിമയാകേണ്ടി വന്നു. രണ്ടു വർഷങ്ങൾക്ക് ശേഷം ക്സുരി എന്ന ഒരു കുട്ടിയുടെ കൂടെ ഒരു ബോട്ടിൽ രക്ഷപെട്ട ക്രുസോയെ ഒരു പോർച്ചുഗീസ് കപ്പിത്താൻ രക്ഷപെടുത്തി. അദ്ദേഹത്തിന്റെ സഹായത്തോടെ ബ്രസ്സിലിലെത്തിയ ക്രുസോ, അവിടെ ഒരു തോട്ടം ആർജ്ജിച്ചു.

വർഷങ്ങൾക്ക് ശേഷം ആഫ്രിക്കയിൽ നിന്ന് അടിമകളെ കൊണ്ടുവരുന്ന ഒരു പര്യവേക്ഷണക്കപ്പലിൽ യാത്ര തിരിച്ച ക്രുസോ വിണ്ടും അപകടത്തിൽ പെട്ടു. അയാളും ഒരു നായയും രണ്ടു പൂച്ചകളും മാത്രം അപകടത്തിൽ രക്ഷപെട്ടു. അവർ ആൾവാസമില്ലാത്ത ഒരു ദ്വീപിൽ വന്നടിഞ്ഞു. കപ്പലിൽ നിന്ന് വിണ്ടെടുത്ത കുറച്ചു സാധനങ്ങൾ ഉപയോഗിച്ച് ദ്വീപിൽ അയാൾ ഒരു ചെറിയ കുടിൽ നിർമിച്ചു. അവിടെ മൃഗങ്ങളെ വേട്ടയാടിയും, കൃഷി ചെയ്തും അയാൾ തന്റെ ഏകാന്തമായ ജീവിതം കഴിച്ചുകൂട്ടി . വർഷങ്ങൾ കടന്നുപോയി, ദ്വീപിൽ ഇടയ്ക്കിടെ വന്നു പോകുന്ന നരഭോജികളെ ക്രുസോ കാണാൻ തുടങ്ങി. നരഭോജികളുടെ കയ്യിൽ നിന്ന് വഴുതിപ്പോയ ഫ്രൈഡേ എന്ന ഒരു മനുഷ്യനെ ക്രുസോ രക്ഷപെടുത്തി. ക്രുസൊ അയാളെ ഇംഗ്ലിഷ് പഠിപ്പിക്കുകയും ക്രിസ്തിയ മതവിശ്വാസിയാക്കുകയും ചെയ്തു.

വീണ്ടും ദ്വീപിലെത്തുന്ന നരഭോജികളിൽ മിക്കവരെയും ക്രുസോയും ഫ്രൈഡേയും ചേർന്ന് കൊലപ്പെടുത്തി. നരഭോജികളുടെ കയ്യിലകപ്പെട്ടിരുന്ന രണ്ടു തടവുകാരെ അവർ രക്ഷപെടുത്തി. അവരിൽ ഒരാൾ ഫ്രൈഡേയുടെ അച്ഛൻ ആയിരുന്നു. മറ്റത് ഒരു സ്പയിൻകാരൻ ആയിരുന്നു. അയാളിൽ നിന്ന് തിരത്തടിഞ്ഞ മറ്റു സ്പയിൻകാരെപറ്റി അവർ മനസ്സിലാക്കി അവരോടൊപ്പം ചേർന്ന് ഒരു കപ്പൽ നിർമ്മിച്ച് ദ്വീപിൽ നിന്ന് രക്ഷപെടാൻ ക്രുസോ തീരുമാനിച്ചു.

പക്ഷേ സ്പയിൻകാർ എത്തും മുൻപ് ഒരു ഇംഗ്ലീഷ് കപ്പൽ പ്രത്യക്ഷപ്പെട്ടു. ലഹളക്കാർ ആ കപ്പൽ കയ്യടക്കിക്കഴിഞ്ഞിരുന്നു. ക്രുസോ അതിന്റെ കപ്പിത്താനോടൊപ്പം ഒരു ഇടപാട്‌ വയ്ക്കുകയും ലഹളക്കാരെ തോല്പിച്ച ശേഷം അവരെ ദ്വീപിൽ വിട്ട് ബ്രിട്ടനിലേക്ക് മടങ്ങുകയും ചെയ്തു.

</doc>
<doc id="158991" url="https://ml.wikipedia.org/wiki?curid=158991" title="കേരളമിത്രം">
കേരളമിത്രം

1881-ൽ കൊച്ചിയിൽനിന്ന് പ്രസിദ്ധീകരണം ആരംഭിച്ച മലയാള പത്രമാണ് കേരളമിത്രം. തുടക്കത്തിൽ മാസത്തിൽ മൂന്ന് എന്ന രീതിയിലായിയിരുന്നു ഇത് അച്ചടിച്ചിരുന്നത്, പിന്നീട് ആഴ്ചയിൽ ഒന്ന് വീത്മാക്കി. അന്ന് നിലനിന്നിരുന്ന പത്രങ്ങളിൽനിന്ന് വ്യത്യസ്തമായി കേരളമിത്രം മതനിരപേക്ഷമായ ഒരു കാഴ്ചപ്പാട് പുലർത്തിയിരുന്നു. ഗുജറാത്തിയായ ദേവ്ജി ഭീംജിയായിരുന്നു പത്രത്തിന്റെ രക്ഷാധികാരി. മലയാള മനോരമ സ്ഥാപകനായ കണ്ടത്തിൽ വർഗ്ഗീസ് മാപ്പിളയായിരുന്നു പത്രത്തിന്റെ സ്ഥാപക പത്രാധിപർ. ടി.ജി. പൈലിയായിരുന്നു ഡെപുയൂട്ടി എഡിറ്റർ. 

കേരളമിത്രത്തിൽ സർക്കാരിലെ അഴിമതികളെ തുറന്ന് കാട്ടുന്നതും വിമർശിക്കുന്നതുമായ ലേഖനങ്ങൽ അച്ചടിച്ചുവന്നിരുന്നു. എങ്കിലും സർക്കാരുമായി ഒരു തുറന്ന ഏറ്റുമുട്ടൽ ഒഴിവാക്കുവാൻ പ്രത്യേകം ശ്രദ്ധപുലർത്തിയിരുന്നു. പ്രാദേശിക വാർത്തകൾ, വിദേശ വാർത്തകൾ, ഭരണവുമായി ബദ്ധപ്പെട്ട വാർത്തകൾ, സാഹിത്യപരമായ് ലേഖനങ്ങൾ, പുസ്തക നിരൂപണങ്ങൾ എന്നിവയായിരുന്നു പത്രത്തിലെ പ്രധാന ഉള്ളടക്കം. 14 വർഷത്തോളം മുടക്കമില്ലാതെ കേരളമിത്രം പ്രവർത്തിച്ചിരുന്നു. ദേവ്ജി ഭീംജിയുടെ മരണത്തോടുകൂടി പത്രത്തിന്റെ പ്രവർത്തനവും നിലച്ചു.


</doc>
<doc id="158994" url="https://ml.wikipedia.org/wiki?curid=158994" title="കായികദിനം (ഇന്ത്യ)">
കായികദിനം (ഇന്ത്യ)

ഇന്ത്യൻ ഹോക്കിയെ ലോകത്തിന്റെ നെറുകയിൽ പ്രതിഷ്ഠിച്ച ധ്യാൻ ചന്ദ് എന്ന ഹോക്കി മാന്ത്രികനോടുള്ള ആദരസൂചകമായാണ് ധ്യാൻ ചന്ദ് ജനിച്ച ആഗസ്ത് 29 ന് ഇന്ത്യ ദേശീയ കായികദിനമായി ആചരിക്കുന്നത്.
രാജീവ് ഗാന്ധി ഖേൽരത്ന പുരസ്കാരം, അർജുന പുരസ്കാരം, ദ്രോണാചാര്യ പുരസ്കാരം തുടങ്ങിയ ദേശീയ കായിക പുരസ്കാരങ്ങൾ ദേശീയ കായിക ദിനത്തിൽ രാഷ്‌ട്രപതി ഭവൻ ഇൽ വച്ച് സമ്മാനിക്കപെടുന്നു.



</doc>
<doc id="158995" url="https://ml.wikipedia.org/wiki?curid=158995" title="കോകം">
കോകം

പശ്ചിമഘട്ടത്തിലെ തദ്ദേശവാസിയായ ഒരു വൃക്ഷമാണ് കോകം . ഫലവർഗ്ഗങ്ങളിൽ വെച്ച് ഏറ്റവും കൂടുതൽ ചുവന്ന നിറമുള്ള ഫലമാണു് കോകം. ഇത് കാട്ടമ്പി, പുനംപുളി, പെണംപുളി, മരപ്പുളി, പിനംപുളി, പിനാർപുളി എന്നെല്ലാം അറിയപ്പെടുന്നു. കുടംപുളിയുടെ ജനുസ്സിൽപെട്ട, മലബാർ മേഖലയിലെ മണ്ണും ചൂടുള്ള കാലാവസ്ഥയ്ക്കു വളരെ അനുയോജ്യമായ സുഗന്ധവൃക്ഷ വിളയാണിത്. ലോകത്തിൽ ഏറ്റവും കൂടുതൽ കോകം കൃഷിചെയ്യുന്നതു് കൊങ്കൺ മേഖലയിലാണു്. ഇതു് കേരളത്തിൽ വിരളമായി മാത്രമെ കാണപ്പെടുന്നുള്ളു. . കാഴ്‌ചയ്ക്ക് കുടംപുളിയോട് നല്ല സാമ്യമുണ്ട്. 10 മീറ്റർ വരെ ഉയരം വയ്ക്കുന്ന ഒരു ചെറു വൃക്ഷമാണിത്. 700 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. 

പുനംപുളിയുടെ കായുടെ പുറംതോട് ഉണങ്ങിയാൽ കുടംപുളി തന്നെയെന്നേ തോന്നൂ. പല ഭാഷയിലും ഇതിനു കോകം എന്നു പറയുന്നു. ഇതൊരു സുഗന്ധദ്രവ്യമായി ഉപയോഗിച്ചുവരുന്നു. കുടമ്പുളിക്കും വാളൻപുളിക്കും പകരം ഇത് ഉപയോഗിക്കാറുണ്ട്. കോകം വെള്ളത്തിൽ കുറച്ച് നേരം ഇട്ടുവച്ചാൽ വെള്ളത്തിന്റെ നിറം റോസ് ആയി മാറും. ചവർപ്പുരസമുള്ള ഇതു മധുരമിട്ടോ അല്ലാതെയോ കുടിക്കാം, നല്ലൊരു ദഹനരസമാണിത്. വേനലിൽ ദേഹത്തിന്റെ താപനില കുറയ്ക്കാനും ഇത് നല്ലതാണ്. 

പുനംപുളിയുടെ കുരവിൽ അടങ്ങിയിരിക്കുന്ന എണ്ണ സാധാരണ ഊഷ്മാവിൽ ഖരമായിരിക്കും. ഔഷധങ്ങൾ, മധുരപലഹാരങ്ങൾ, സൗന്ദര്യവർദ്ധകവസ്തുക്കൾ എന്നിവ ഉണ്ടാക്കാൻ ഇത് ഉപയോഗിച്ചു വരുന്നു.

നല്ലൊരു തണൽ വൃക്ഷമായ പുനംപുളി അലങ്കാരവൃക്ഷമായി നട്ടുവളർത്തുന്നു.

പുളിച്ചു തികട്ടൽ, അസിഡിറ്റി, ദഹനക്കുറവ് മുതലായവയെ ശമിപ്പിക്കുന്നതിനും കോകത്തിന് നല്ല കഴിവുണ്ട്. രക്ത ശുദ്ധീകരണത്തിനും ഹൃദയം ഉത്തേജിപ്പിക്കുന്നതിനും കൊളസ്ട്രോൾ, ഡയബറ്റിസ് എന്നിവ നിയന്ത്രിക്കുന്നതിനും കോകം ഉപകാരപ്പെടും കോകം സംസ്കരിച്ചെടുക്കുന്ന സുഗന്ധദ്രവ്യങ്ങളും ഔഷധങ്ങളും കൊങ്കൺ മേഖലയിൽ സുലഭമായി കിട്ടാറുണ്ടു്. ശരീരത്തിന്റെ വണ്ണവും ഭാരവും കുറയ്ക്കാനുള്ള മരുന്നുകൾ ഇതുപയോഗിച്ച് ഉണ്ടാക്കുന്നു.. പുനംപുളിയിൽ ധാരാളം ആന്റിഓക്സിഡന്റുകൾ അടങ്ങിയിരിക്കുന്നു . ഇലയും കായയുമാണ് ഔഷധമായി ഉപയോഗിക്കുന്നത് 

മൂത്തു പഴുത്ത കോകമ്പഴങ്ങളുടെ തൊലി പഴച്ചാറിൽ പല തവണ മുക്കി വെയിലത്തു വെച്ചുണക്കിയെടുത്തു് സുഗന്ധദ്രവ്യമുണ്ടാന്നു. കറികൾക്ക് രുചിയേകുവാനാണു് ഇത് പ്രധാനമായും ഉപയോഗിക്കുന്നു. 

കോകം തൊലി ഉപ്പുലായനിയിൽ സംസ്ക്കരിച്ചെടുത്താണ് ഇതുണ്ടാക്കുന്നതു് . 

കോകമ്പഴത്തിൽ നിന്നെടുക്കുന്ന പുളിയുള്ള, ചുവപ്പുനിറമുള്ളചാറാണിതു്. ശരീരത്തിന്റെ ചൂട് കുറയ്ക്കുന്നതിന് ഒരു ഉഷ്ണശമനിയായി ഇതുപയോഗിക്കുന്നു. വണ്ണം കുറയ്ക്കാൻ സഹായിക്കുന്ന പാരാ ഹൈഡ്രോക്സി സിട്രിക്കാസിഡ് ഇതിലടങ്ങിയിരിക്കുന്നു. .

കോകത്തിന്റെ വിത്തിലുള്ള പരിപ്പിൽ നിന്നു വേർതിരിച്ചെടുക്കുന്ന വ്യാവസായിക പ്രാധാന്യമുള്ള കൊഴുപ്പാണിതു്. പാചകത്തിനും ഔഷധനിർമ്മാണത്തിനും സൌന്ദര്യവർധകക്കൂട്ടുകളിലും ഇതുപയോഗിക്കുന്നു. കാല് വിണ്ട് കീറുന്നതിനും വയറിളക്കത്തിനും കോകംവെണ്ണ നല്ല മരുന്നാണു്. വിത്തുകൾ ചതച്ചു പൊടിച്ചതിനു ശേഷം വെള്ളത്തിലിട്ടു തിളപ്പിച്ച് കോകംവെണ്ണ വേർതിരിച്ചെടുക്കുന്നു.

ക്രിസ്തുമസ് മരം പോലെ കുത്തനെയുള്ള ഇല വ്യൂഹമുള്ള ഒര അലങ്കാര വൃക്ഷമാണ് കോകം. ഇലകൾ ചെറുതും വട്ടത്തിലുള്ളതുമാണ്. ഇളം തണ്ടുകളിൽ ചുവന്ന നിറം കാണാം. കോകം ഒരു ബഹുലിംഗസസ്യമായ കോകം ദ്വിലിംഗ പുഷ്പങ്ങളുള്ള വൃക്ഷങ്ങളായും വിരളമായും കാണപ്പെടുന്നു. വായുവിലൂടെയാണ് പരാഗണം നടക്കുന്നതു്. കോകംതൈകൾ പൂക്കുന്നതിന് അഞ്ചിധികം വർഷങ്ങളെടുക്കും. പഴുക്കാത്ത കായ്കൾക്ക് പച്ചനിറവും വിളഞ്ഞു പഴുത്തകായ്കൾക്ക് കടുംചുവപ്പു നിറമോ ഇരുണ്ട ചുവപ്പു നിറമോ ആയിരിക്കും. മാർച്ച് മാസം മുതൽ പഴങ്ങൾ വിളവെടുക്കാറാകും. പഴങ്ങൾ പെട്ടെന്ന് കേടാകുന്നതിനാൽ സംസ്ക്കരണം വേഗത്തിൽ നടത്തണം. ധാരാളം സൂര്യപ്രകാശം ആവശ്യമായ മരമായതിനാൽ ഇടവിളയായി കൃഷി ചെയ്യുവാൻ പറ്റിയതല്ല. കോകം, മാവും കശുമാവും കൃഷി ചെയ്യുന്ന കൊങ്കൺ മേഖലയിൽ കൂട്ടു കൃഷിയായി വളർത്താറുണ്ടു്.

മഹാരാഷ്ട്രയിലെ വെംഗുർല എന്ന സ്ഥലത്തുള്ള പ്രാദേശിക ഫലവർഗ്ഗ ഗവേഷണ കേന്ദ്രത്തിൽ കോകത്തിന്റെ ഗവേഷണം നടക്കുന്നുണ്ടു്. കൊങ്കൺ അമൃത എന്ന പേരിൽ, ഒരു മരത്തിൽ നിന്ന് 140 കിലോഗ്രാം വിളവ് ലഭിക്കുന്ന ഒരിനം അവർ നിർധാരണ രീതിയിലൂടെ തെരഞ്ഞെടുത്തിട്ടുണ്ട്. 



</doc>
<doc id="158996" url="https://ml.wikipedia.org/wiki?curid=158996" title="ദേവ്ജി ഭീംജി">
ദേവ്ജി ഭീംജി

മലയാളത്തിലെ അച്ചടി രംഗത്തെ പ്രമുഖനായിരുന്ന ദേവ്ജി ഭീംജി 1829 ൽ ഗുജറാത്തിലെ കഛിൽ ആണ് ജനിച്ചത്. പത്താം വയസ്സിൽ കൊച്ചിയിലേയ്ക്കു കുടിയേറിയ ഇദ്ദേഹം തൃക്കു മുരളീധർ എന്ന വ്യാപാരിയുടെ രക്ഷാകർതൃത്വത്തിലാണ് ആദ്യകാലം കഴിഞ്ഞിരുന്നത്. അച്ചടിശാലയിൽ ജോലി ചെയ്തിരുന്ന ഭീംജി പിൽക്കാലത്ത് അച്ചടിവ്യാപാരത്തിലേയ്ക്കു കടക്കുകയും ആ രംഗത്ത് പുതിയ സംഭാവന നൽകുകയുമുണ്ടായി. . ക്രമേണ ഒരു പ്രസ് സ്വന്തമായി സ്ഥാപിക്കുകയും മലയാള അച്ചടിക്ക് അടിത്തറയിടുകയും ചെയ്തു. പില്ക്കാലത്ത് റെഡ്യാർ കൊല്ലത്തു സ്ഥാപിച്ച പ്രസ്സിനും പ്രസാധനശാലയ്ക്കും ഒരു മുൻമാതൃക ദേവ്ജി ഭീംജിയുടേതാണ്. കേരളമിത്രം അച്ചുകൂടത്തിൽ ഭക്തിസാഹിത്യമാണ് കൂടുതലും അച്ചടിച്ചത്. ബോംബെയിൽ നിന്നാണ് ഭീംജി ഇതിനുവേണ്ട പ്രസ്സ് വരുത്തിയത്. സംസ്കൃതത്തിലും ധാരാളം ഗ്രന്ഥങ്ങൾ അച്ചടിച്ചു.

1881-ൽ കേരളമിത്രം എന്ന വാരിക തുടങ്ങി. തുടക്കത്തിൽ കണ്ടത്തിൽ വർഗീസ് മാപ്പിളയുടെ സഹകരണത്തോടെയാണ് ഇതു നടത്തിയത്. മറാഠി ഭാഷയിൽ കേരള കോകിൽ എന്ന മാസികയും ഇറക്കി. അമരകോശം ദേവനാഗരി ലിപിയിൽ കേരളത്തിൽ ആദ്യമായി ഇവിടെ അച്ചടിച്ചു. ഈ മഹത്കൃത്യത്തിന് കൊച്ചി മഹാരാജാവിന്റെ പാരിതോഷികം ഭീംജിക്ക് ലഭിച്ചു.

1894-ൽ ദേവ്ജി ഭീംജി അന്തരിച്ചു.


</doc>
<doc id="158997" url="https://ml.wikipedia.org/wiki?curid=158997" title="അപിതാന ചിന്താമണി">
അപിതാന ചിന്താമണി

വിജ്ഞാനകോശമാതൃകയിൽ തമിഴിൽ ആദ്യമായുണ്ടായ ഗ്രന്ഥമാണ് അപിതാന ചിന്താമണി (1910). മദിരാശി പച്ചയ്യപ്പാസ് കോളജിലെ തമിഴ് അദ്ധ്യാപകനായിരുന്ന എ. ശിങ്കാരവേലു മുതലിയാരാണ് (മരണം: 1931) ഗ്രന്ഥകർത്താവ്. അദ്ദേഹത്തിന്റെ പുത്രനായ എ. ശിവപ്രകാശ മുതലിയാർ പ്രസ്തുത കൃതി പരിഷ്കരിച്ച് 1934-ൽ പുനഃപ്രകാശനം ചെയ്തിട്ടുണ്ട്.

ദേവസ്തുതിയോടെ ഗ്രന്ഥം ആരംഭിക്കുന്നു. വിഷയസ്വഭാവത്തെ ആസ്പദമാക്കി വിവിധ ഭാഗങ്ങളായി തിരിച്ചിട്ടുണ്ടെങ്കിലും, 1600-ൽപരം പേജുകളുള്ള ഒറ്റ വാല്യമായിട്ടാണ് അപിതാനചിന്താമണിയുടെ സംവിധാനം. അഗസ്ത്യമുനിയിൽ തുടങ്ങി ക്ഷേമിയനിൽ (പൂരുവംശരാജാവ്) അവസാനിക്കുന്ന ആദ്യഭാഗത്തെ ശീർഷകസംവിധാനം അക്ഷരമാലാക്രമത്തിലാണ്. തുടർന്ന് കൊടുത്തിരിക്കുന്നത് ക്ഷേത്രപുരാണമാണ്. കൈലാസത്തെക്കുറിച്ചുള്ള വിവരണത്തിനുശേഷം ഉത്തരേന്ത്യ മുതൽ തുളുനാടുവരെയുള്ള ക്ഷേത്രങ്ങൾ; അതുപോലെ വൈകുണ്ഠത്തിനുശേഷം വൈഷ്ണവ ക്ഷേത്രങ്ങൾ (തുളുനാട് ഇവിടെ പരാമൃഷ്ടമാകുന്നില്ല). തേവാരംപാട്ടിൽ പരാമൃഷ്ടമായ സ്ഥലങ്ങൾ, നായനാർമാരുടെയും ആഴ്വാരുടെയും നക്ഷത്രങ്ങൾ, അമൃതാദിയോഗങ്ങൾ (അമൃതയോഗം, സിദ്ധയോഗം മുതലായവ) ഗൌരീപഞ്ചാഗം, നക്ഷത്രാധിദേവതകൾ, പഞ്ചപക്ഷ ഫലാഫലങ്ങൾ, അംശോത്പത്തി (വ്യാസൻ, അശ്വാത്ഥാമാ മുതലായവ) ജാതിപ്പേരുകൾ, ഋഷിപരമ്പര (ബ്രഹ്മ, മരീചി, അത്രി, ഭൃഗു മുതലായവ) രാക്ഷസോത്പത്തി, സൂര്യവംശനാമാവലി, സ്വായംഭുവമനുപരമ്പര, ചന്ദ്രവംശം, യയാതിവംശം, ഹേഹയവംശം, യദുവംശം, വൃഷ്ണിവംശം, തുടങ്ങിയ വിഷയങ്ങൾ മുറയ്ക്ക് അടുത്തതായി വിവരിക്കപ്പെടുന്നു. നാലുവേദങ്ങളെയും പുരാണങ്ങളെയും പരാമർശിച്ചശേഷം ശൈവമഠങ്ങളും വൈഷ്ണവപരമ്പരയും യഥാക്രമം പ്രതിപാദിക്കപ്പെടുന്നു. ചോളപാണ്ഡ്യ രാജ്യങ്ങളിലെ ശാസനങ്ങളെ ആസ്പദമാക്കി, ദക്ഷിണേന്ത്യയുടെ പുരാതത്ത്വപര്യവേക്ഷണമാണ് അടുത്തഭാഗത്ത്. ജൈനക്ഷേത്രങ്ങൾ, ശ്രീലങ്ക, ആര്യന്മാരുടെ കാലത്തെ ദേശങ്ങളും അവയുടെ ആധുനിക നാമങ്ങളും എന്നിവയെക്കുറിച്ചുള്ള വിവരണങ്ങൾ അവസാനഭാഗത്ത് കാണാം.

വിവിധ വിഷയങ്ങളിൽ പ്രാഗല്ഭ്യമുള്ളവർ എഴുതിയിട്ടുള്ള ആധികാരിക ഗ്രന്ഥങ്ങളെ ഉപജീവിച്ചാണ് അപിതാന ചിന്താമണി രചിക്കപ്പെട്ടിരിക്കുന്നത്. സാഹിത്യം, പുരാണം, മതം എന്നിവയ്ക്കാണ് ഇതിൽ ഗണ്യമായ സ്ഥാനം. എന്നാൽ വ്യാകരണം, ഭാരതീയദർശനം, തർക്കശാസ്ത്രം, നരവംശശാസ്ത്രം, ശരീരശാസ്ത്രം, വൈദ്യം, ജ്യോതിഷം തുടങ്ങി പൊതുവിജ്ഞാനപരമായ വിവിധ വിഷയങ്ങൾ ഏകത്ര ഉൾക്കൊള്ളുന്നു എന്നതിനാൽ, ആധുനികമാനദണ്ഡപ്രകാരം അല്ലെങ്കിലും, ഒരു വിജ്ഞാനകോശത്തിന്റെ സ്ഥാനം ഈ ഗ്രന്ഥത്തിനുണ്ട്.

ജൈനസന്ന്യാസിയായ ഹേമചന്ദ്രൻ (1088-1172) അഭിധാന ചിന്താമണി എന്ന പേരിൽ ഒരു വിജ്ഞാനകോശം രചിച്ചിട്ടുണ്ട്. ദേവാദിദേവം, ദേവം, മർത്ത്യം, ഭൂമി, തിര്യക്ക്, സാമാന്യം എന്നിങ്ങനെ ആറു കാണ്ഡങ്ങളായി വിഭജിച്ചിരിക്കുന്ന ഈ കോശത്തിന് "നിഘണ്ടുശേഷം" എന്ന പേരിൽ ഒരു അനുബന്ധവുമുണ്ട്. മുതലിയാരുടെ അപിതാന ചിന്താമണിയും ഹേമചന്ദ്രന്റെ കൃതിയും തമ്മിൽ പേരിലല്ലാതെ ഉള്ളടക്കത്തിലോ സംവിധാനക്രമത്തിലോ പറയത്തക്ക സാമ്യമൊന്നും കാണാനില്ല.



</doc>
<doc id="158999" url="https://ml.wikipedia.org/wiki?curid=158999" title="വരയൻ കോമാളി">
വരയൻ കോമാളി

നീലി ചിത്രശലഭ കുടുംബത്തിൽപ്പെട്ട ചിത്രശലഭമാണ് വരയൻ കോമാളി . നാട്ടുകോമാളിയിൽ നിന്നുള്ള വ്യത്യാസം ചിറകുകളിൽ കറുപ്പിൽ വെള്ളപ്പട്ടകളുണ്ട് എന്നതാണ്. കാട്ടുകോമാളി എന്നും ഈ ശലഭം അറിയപ്പെടുന്നു. ചോലകളുടെയും അരുവികളുടെയും സമീപം വനത്തിലും ചിലപ്പോൾ നാട്ടിൻപുറങ്ങളിലും കാണാം..വളരെ വേഗതിതലാണ് പറക്കൽ.ഈർപ്പമുള്ള സ്ഥലങ്ങളിൽ ധാതുലവണങ്ങൾ ഊറ്റിക്കുടിക്കുന്നത് കാണാം.
ലാർവയുടെ പ്രധാന ഭക്ഷണസസ്യം വൻതുടലി ("Ziziphus rugosa") ആണ്.


</doc>
<doc id="159000" url="https://ml.wikipedia.org/wiki?curid=159000" title="ഇൻഷുറൻസ്">
ഇൻഷുറൻസ്

മനുഷ്യരുടേയോ ജന്തുക്കളുടേയോ ജീവൻ, ആരോഗ്യം കൂടാതെ വൈദ്യുതോപകരണങ്ങൾ, ഭവനം, വാഹനങ്ങൾ, കാർഷിക വിളകൾ തുടങ്ങിയ മേഖലകളിൽ ഇൻഷുറൻസ് നടപ്പാക്കിവരുന്നു. ഏതെങ്കിലും ഒരു ഇൻഷുറൻസ് സ്ഥാപനം ആയിരിക്കും ഇൻഷുറൻസ് നൽകുന്നത്. ഇൻഷുറസ് നേടുന്ന ആളിനെ പോളിസിയുടമ എന്നാണ് അറിയപ്പെടുന്നത്. അതിലേയ്ക്കായി പ്രസ്തുത സ്ഥാപനത്തിലേയ്ക്ക് നിശ്ചിത തുക അടയ്ക്കുന്നു. ഇതിനെ ഇൻഷുറൻസ് പ്രീമിയം എന്നു പറയുന്നു. പോളിസികളിൽ മാസം തോറുമോ വർഷം തോറുമോ പ്രിമീയം അടയ്ക്കാവുന്നതാണ്. ഓരോ പോളിസിയിലും ഒരു നിശ്ചിത കാലയളവിലേയ്ക്കാണ് പ്രിമീയം അടയ്ക്കുന്നത്. കാലാവധിക്കുശേഷം ഒരു നിശ്ചിത തുക കഴിച്ച് ബാക്കി തുക ലഭിക്കുന്ന പോളിസിയാണ് ജീവനുമായി ബന്ധപ്പെട്ട പോളിസികൾ. പക്ഷേ വാഹന ഇൻഷുറൻസിൽ തുകയൊന്നും തിരികെ ലഭിക്കുന്നില്ല. പോളിസിയുടെ കാലാവധിക്കുള്ളിൽ അപകടം, വേറെ ഏതെങ്കിലും രീതിയിൽ ഉണ്ടാകുന്ന നാശനഷ്ടങ്ങൾ എന്നിവയ്ക്ക് പോളിസി ഉടമയ്ക്ക് സാമ്പത്തിക സഹായം ലഭിക്കുന്നു.

4500 ബി.സി.യിൽ പുരാതന ചൈനീസ്, ബാബിലോണിയൻ സംസ്കാരങ്ങളിൽ ഇൻഷുറൻസിനോട് സാമ്യമുള്ള ഏതോ ആശയം നിലവിലുണ്ടായിരുന്നു, ഭാരതത്തിന്റെ പുരാതന നിയമഗ്രന്ഥമായ മനുസ്മൃതിയിലും ഇതിനോട് സാമ്യമുള്ള ആശയങ്ങൾ കാണാം.
പണ്ടുകാലങ്ങളിൽ കപ്പലുടമകൾ തങ്ങളുടെ വ്യാപര യാത്രകൾക്ക് ആവശ്യമായ വായ്‌പകൾ വാങ്ങിയിരുന്നു. യാത്രയ്‌ക്കിടെ കപ്പൽ തകർന്നാൽ വായ്‌പ തിരിച്ച് അടയ്‌ക്കേണ്ടതില്ല എന്നായിരുന്നു വ്യവസ്ഥ. യാത്രയ്‌ക്കിടയിൽ മുങ്ങിപ്പോകുന്ന കപ്പലുകൾ മൂലമുണ്ടാകുന്ന നഷ്ടം നികത്താൻ ഈ തുക പര്യാപ്‌തമായിരുന്നു.എന്നാൽ ആധുനിക രീതിയിലുള്ള ഇൻഷുറൻസിന് തുടക്കം 1600 -കളിലാണ് . 
"ഉണരുക! പറയുന്നു" "വ്യാപര കപ്പൽയാത്രകളുമായി ബന്ധപ്പെട്ട ഇത്തരം ഇടപാടുകളാണു പിൽക്കാലത്ത്‌ ലോകത്തിലെ ഏറ്റവും പേരുകേട്ട ഇൻഷ്വറൻസ്‌ സ്ഥാപനങ്ങളിൽ ഒന്നായിത്തീർന്ന ‘ലണ്ടനിലെ ലോയ്‌ഡ്‌സി’ന്റെ പിറവിയിലേക്കു നയിച്ചത്‌. 1688 ആയപ്പോഴേക്കും, എഡ്വേർഡ്‌ ലോയ്‌ഡ്‌ എന്നയാൾ നടത്തിയിരുന്ന ഒരു കോഫി ഹൗസിൽ അനൗദ്യോഗികമായി കൂടിവന്ന് ബിസിനസ്‌ ചെയ്യുന്നത്‌ ലണ്ടനിലെ പല വ്യാപാരികളുടെയും പണമിടപാടുകാരുടെയും പതിവായിത്തീർന്നു. കപ്പലുടമകളുമായി ഇൻഷ്വറൻസ്‌ കരാറുകളിൽ ഏർപ്പെട്ടിരുന്ന ഈ വ്യക്തികൾ, ഒരു നിശ്ചിത തുകയ്‌ക്കുള്ള നഷ്ടമുണ്ടായാൽ തങ്ങൾ അതു വഹിച്ചുകൊള്ളാമെന്നു—⁠അതിനു പകരമായി കപ്പലുടമകൾ ഒരു തുക അഥവാ പ്രീമിയം അടയ്‌ക്കണമായിരുന്നു—⁠സമ്മതിച്ചുകൊണ്ട് ആ തുകയുടെ അടിയിൽ സ്വന്തം പേരെഴുതുന്ന രീതിയുണ്ടായിരുന്നു. ഈ ഇൻഷ്വറർമാർ പിന്നീട്‌ അടിയിൽ എഴുതുന്നവർ എന്നർഥമുള്ള ‘അണ്ടർറൈറ്റർമാർ’ എന്നറിയപ്പെടാൻ ഇടയായി. തുടർന്ന്, 1769-ൽ ലോയ്‌ഡ്‌സ്‌ അണ്ടർറൈറ്റർമാരുടെ ഒരു ഔദ്യോഗിക സംഘമായിത്തീർന്നു. ക്രമേണ അവരുടെ സ്ഥാപനം സമുദ്ര അപകടങ്ങൾ ഇൻഷ്വർ ചെയ്യുന്ന കമ്പനികളുടെ മുൻനിരയിൽ എത്തി." 

ഇൻഷുറൻസുകളെ പൊതുവേ രണ്ടായി തിരിച്ചിരിക്കുന്നു;
വ്യക്തികളാണ് ഇതിൽ ഇൻഷുറൻസിന് വിധേയമാകുന്നത്.
ഏതെങ്കിലും വസ്തുക്കളോ ആസ്തികളോ ആണ് ഇതിൽ ഇൻഷുറൻസിന് വിധേയമാകുന്നത്. വിവിധ തരത്തിലുള്ള നോൺ ലൈഫ് ഇൻഷുറൻസുകൾ താഴെപ്പറയുന്നവയാണ്;


</doc>
<doc id="159001" url="https://ml.wikipedia.org/wiki?curid=159001" title="ഇരുളൻ കോമാളി">
ഇരുളൻ കോമാളി

വനപ്രദേശങ്ങളിൽ കണ്ടുവരുന്ന ചെറുശലഭം. നാട്ടുകോമാളിയിൽ നിന്നും വ്യത്യസ്തമായി പിൻചിറകുകളിലെ പൊട്ടുകളില്ലാത്ത ഒഴിഞ്ഞഭാഗം കുറവായിരിക്കും. ചിറകിനടിവശം മറ്റ് കോമാളി ശലഭങ്ങളിൽ നിന്നും വ്യത്യസ്തമായി ചാര നിറമാണ്. പക്ഷികളുടെയും മൃഗങ്ങളുടെയും വിസർജ്ജ്യവസ്തുക്കളിൽ വന്നിരുന്ന് ധാതുലവണങ്ങൾ ഊറ്റിക്കുടിക്കാറുണ്ട്. ഇത്തിക്കണ്ണി, കൊട്ടമുള്ള് എന്നീ സസ്യങ്ങളാണ് ലാർവയുടെ പ്രധാന ഭക്ഷണസസ്യങ്ങൾ.


</doc>
<doc id="159002" url="https://ml.wikipedia.org/wiki?curid=159002" title="അതലം">
അതലം

ഹൈന്ദവ വിശ്വാസപ്രകാരം പുരാണങ്ങളിൽ പ്രതിപാദിക്കുന്ന 14 ലോകങ്ങളിൽ ഒന്നാണ് അതലം. പാതാളത്തിന്റെ പ്രഥമ ഖണ്ഡമാണിത്. അതലം എന്നാൽ, തലം ഇല്ലാത്തത്, അതായത് ഏറ്റവും താഴെയുള്ള ലോകം എന്നർത്ഥം. മയാസുരന്റെ മകനും മായാവിയുമായ പതിനായിരം ആനകളുടെ ബലമുള്ള "ബലൻ" എന്ന അസുരനാണ് അതലത്തിന്റെ അധിപതി. തൊണ്ണൂറ്റിയാറ് മഹാമായകളെ അയാൾ സൃഷ്ടിച്ചിട്ടുണ്ടെന്നും അവയിൽ ചിലത് ഇന്നും മായാപ്രയോഗതത്പരൻമാരുടെ കൈവശം കാണാമെന്നും പറയപ്പെടുന്നു. പുംശ്ചലികൾ, സ്വൈരിണികൾ, കാമിനികൾ എന്നിവരെ സൃഷ്ടിച്ച് അവരുടെ ശക്തികൊണ്ടു ലോകത്തെ ജയിക്കുവാൻ അതലാധിപതിയായ ബലനു യാതൊരു ക്ലേശവുമില്ല. അതലത്തിൽ പ്രവേശിക്കുന്ന പുരുഷൻമാരെയെല്ലാം 'ഹാടക'രസം കുടിപ്പിച്ച് ഭോഗലമ്പടരാക്കാറുണ്ടന്ന് പുരാണമതം. അതലം മനോരമ്യമായ ഒരു ലോകമാണെന്ന് നാരദമഹർഷിയോട് വിഷ്ണു പ്രസ്താവിക്കുന്നുണ്ട് (ദേവീഭാഗവതം. സ്കന്ധം-8: അധ്യാ.19). അതലത്തെ വിരാഡ്രൂപനായ വിഷ്ണുവിന്റെ ഊരുക്കളിൽ ഒന്നായി ഭാഗവതത്തിലും വർണിച്ചുകാണുന്നു.

ഭാഗവതത്തിൽ ഈ പതിനാലു ലോകങ്ങളെ വിശദികരിക്കുന്നുണ്ട്.

"അതലം വിതലവും സുതലം തലാതലം"
"അങ്ങേതു മഹാതലം പിന്നേതു രസാതലം."
"പാതാളമേഴാവതാമവറ്റിലെല്ലാടവും"
"ദൈതേയനാഗേന്ദ്രാദിഗണങ്ങൾ വാഴ്വൂ ഞായം."
"അതലത്തിങ്കൽ ബാലനായീടും മയപുത്രൻ"
"അസുരാധിപനിരുന്നീടുന്നു സദാകാലം"


</doc>
<doc id="159003" url="https://ml.wikipedia.org/wiki?curid=159003" title="ത്രിപുരദഹനം">
ത്രിപുരദഹനം

താരകാസുരന്റെ പുത്രന്മാരായ താരകാക്ഷൻ, കമലാക്ഷൻ, വിദ്യുന്മാലി എന്നീ അസുരന്മാർ നിർമ്മിച്ച് സ്വർണ്ണ, വെള്ളി, ഇരുമ്പു ലോഹങ്ങൾ കൊണ്ടുള്ള പുരങ്ങൾ (നഗരങ്ങൾ) ഭഗവാൻ ശ്രീ പരമേശ്വരൻ ഒരൊറ്റ അമ്പ് എയ്ത് നശിപ്പിച്ചു. ഈ കഥ വർണിക്കുന്നത് ത്രിപുരദഹനം (മൂന്നു പുരങ്ങളുടെ ദഹനം) എന്നാണ്. താരകാസുരന്റെ പുത്രന്മാർ ത്രിപുരന്മാർ എന്നാണ് അറിയപ്പെട്ടിരുന്നത്. താരകാസുരനെ വധിച്ചത് ദേവസൈന്യാധിപനായ സുബ്രഹ്മണ്യനാണ്. 

താരകാസുരന്റെ പുത്രന്മാരായ ഇവരുടെ പേര് താരകാക്ഷൻ, കമലാക്ഷൻ, വിദ്യുന്മാലി എന്നിങ്ങനെയാണ്. ഇവർ ത്രിപുരന്മാർ എന്നറിയപ്പെട്ടു.
ബ്രഹ്മാവിനെ തപസ്സുചെയ്ത് സന്തുഷ്ടനാക്കി ഇവർ യഥാക്രമം സ്വർണംകൊണ്ടും വെള്ളികൊണ്ടും ഇരുമ്പുകൊണ്ടും നിർമിച്ച് ചലിക്കുന്ന മൂന്ന് പുരങ്ങൾ (നഗരങ്ങൾ) തങ്ങൾക്കു ലഭിക്കണമെന്നും സ്വർഗത്തിലും, ഭൂമിയിലും, പാതാളത്തിലും യഥേഷ്ടം സഞ്ചരിക്കുന്ന അവ ആയിരം വർഷത്തിൽ ഒരിക്കൽമാത്രം ഒരുമിച്ചു പ്രത്യക്ഷപ്പെടുമ്പോൾ ഒറ്റ അമ്പുകൊണ്ട് അവയെ നശിപ്പിക്കാൻ കഴിഞ്ഞാൽ മാത്രമേ തങ്ങൾക്കു നാശമുണ്ടാകാവൂ എന്നും വരം നേടി. തങ്ങളുടേതായ പുരങ്ങളിൽ യഥാക്രമം സ്വർഗം, ഭൂമി, പാതാളം എന്നിവിടങ്ങൾ അടക്കിവാണു. താരകാസുരന്റെ പുത്രന്മാരായ ത്രിപുരന്മാരെ കൊല്ലുക അത്ര എളുപ്പമായിരുന്നില്ല. മൂന്നു പുരങ്ങൾ വിമാനം പോലെ സഞ്ചരിക്കുന്നവയാണ്, ഓരോന്നിലും ഓരോരുത്തർ തങ്ങളുടെ സന്നാഹങ്ങളോടെ വസിച്ചുപോന്നു. വരലബ്ദിയാൽ ത്രിപുരന്മാർ ദേവന്മാരെ കൂടുതൽ ദ്രോഹിക്കാൻ തുടങ്ങി. ത്രിപുരന്മാരുടെ ശല്യം സഹിക്കവയ്യാതെയായപ്പോൾ ദേവന്മാർ അവരെ നിഗ്രഹിക്കുവാൻ ശിവനെ അഭയം പ്രാപിച്ചു. ഈ കർമ്മത്തിനു സാധാരണ ആയുധങ്ങൾ പോരാതെവന്നു.

മഹാമേരു പർവ്വതത്തെ ധ്വജസ്തംഭമാക്കിമാറ്റി. ഹൈന്ദവ വിശ്വാസപ്രകാരം മഹാമേരുവിന്റെ മുകളിലാണ് ദേവന്മാർ വസിക്കുന്നത്. ധ്വജസ്തംഭനൊപ്പം ദേവന്മാർ മുഴുവനും ശിവനു കൂട്ടിനെത്തി. മഹാവിഷ്ണുവിനെ അമ്പാക്കിമാറ്റി, അമ്പിന്റെ അറ്റത്ത് അഗ്നിദേവനും. അമ്പിന്റെ കടയ്ക്കൽ വായുദേവനും, വായു അമ്പിനെ കൂടുതൽ വേഗത്തിൽ നയിക്കും. ഭഗവാനു പുണ്യരഥമായി ഭൂമിദേവി, ശിവൻ സർപ്പപാദുകനായി ഭഗവാൻ ശിവൻ എഴുന്നള്ളി. പ്രപഞ്ചശക്തികളെല്ലാം പരമശിവന്റെ സഹായത്തിനെത്തി. ഭൂമി തേർത്തട്ടും സൂര്യചന്ദ്രന്മാർ ചക്രവും ദേവന്മാർ കുതിരകളും ബ്രഹ്മാവ് സാരഥിയുമായ രഥത്തിലാണ് പരമശിവൻ യുദ്ധത്തിനു പുറപ്പെട്ടത്. ആയിരം വർഷത്തിൽ ഒരിക്കൽമാത്രം ഒന്നിച്ചുവരുന്ന മൂന്ന് പുരങ്ങളെയും കാത്തുനിന്ന പരമശിവനുനേരേ സർവസന്നാഹങ്ങളോടുമൊത്ത് ത്രിപുരന്മാർ യുദ്ധസന്നദ്ധരായെത്തി. പരമശിവന്റെ വില്ലിന്റെ ദണ്ഡ് സംവത്സര സ്വരൂപമായ കാലവും ഞാണ് കാളരാത്രിയും അമ്പ് സാക്ഷാൽ മഹാവിഷ്ണുവുമായിരുന്നു. മന്ദരപർവതം അച്ചുകോലും മേരുപർവതം ധ്വജസ്തംഭവും മിന്നൽപ്പിണർ കൊടിക്കൂറയുമായിരുന്നത്രെ. (വാസുകി എന്ന സർപ്പത്തെ വില്ലിനു ഞാണായികെട്ടി എന്നും ഇതരപുരാണങ്ങളിൽ കാണുന്നുണ്ട്). 

അജ്ഞാനത്താലുണ്ടാകുന്ന അഹങ്കാരത്തിന്റെ പ്രതീകമായ ത്രിപുരന്മാരുടെ അഹങ്കാരം ശിവതത്ത്വത്തിന്റെ സഹായത്താൽ നശിക്കുന്നതും അതിന് മഹാവിഷ്ണുവും, ബ്രഹ്മാവും മറ്റു ദേവന്മാരും പ്രപഞ്ചശക്തികളും സഹായകരമായി വർത്തിക്കുന്നതും ആണ് കഥയിലെ ആന്തരാർഥമെന്ന് പണ്ഡിതന്മാർ വിലയിരുത്തുന്നു. ശൈവാഗമപ്രധാനമായ പുരാണകഥ. ഈ കഥ വർണിക്കുന്ന അനേകം കൃതികൾ വിവിധ സാഹിത്യശാഖകളിൽ സംസ്കൃതത്തിലും ആധുനിക ഭാരതീയ ഭാഷകളിലുമുണ്ട് 'ത്രിപുരദഹനം' എന്നുതന്നെയാണ് ഇവയിൽ മിക്ക കൃതികളുടെയും പേര്. ത്രിപുരദഹനം, ത്രിപുരദാഹം, ത്രിപുരവധം, ത്രിപുരമർദനം, ത്രിപുരവിജയം തുടങ്ങിയ പേരുകളിൽ കാവ്യം, ചമ്പു, ആട്ടക്കഥ തുടങ്ങിയ വിഭാഗങ്ങളിൽ ഈ കഥ വർണിക്കുന്ന കൃതികളുണ്ട്. യമകകവി വാസുദേവ ഭട്ടതിരിയുടെ ത്രിപുരദഹനം യമകകാവ്യം തിരുവനന്തപുരം മാനുസ് ക്രിപ്റ്റ്സ് ലൈബ്രറിയിൽനിന്നു പ്രസിദ്ധീകൃതമായി. ഇതിന് അനേകം വ്യാഖ്യാനങ്ങൾ ഉണ്ടായിട്ടുണ്ട്. മലയാളത്തിൽ വിദ്വാൻ ഇളയതമ്പുരാൻ രചിച്ച ത്രിപുരദഹനചരിതം കാവ്യത്തിലും വെണ്മണിമഹൻ, വാസുദേവ ഗീർവാണകവി, നല്ലേപ്പള്ളി സുബ്രഹ്മണ്യശാസ്ത്രി, മൂത്തേടത്തു വാസുദേവൻ പോറ്റി എന്നിവരുടെ ആട്ടക്കഥകളിലും നീലകണ്ഠകവിയുടെ ത്രിപുരദഹനം ഭാഷാചമ്പു തുടങ്ങിയ കൃതികളിലും ഈ കഥ ചിത്രീകരിക്കുന്നുണ്ട്.

അമരകണ്ടക എന്നപേരിൽ പുരാണങ്ങളിൽ പ്രതിപാദിക്കുന്ന മധ്യപ്രദേശിൽ അനുപ്പൂർ ജില്ലയിലെ ഒരു സ്ഥലമാണിത്. ശിവൻ ത്രിപുരദഹനം നടത്തിയത് 'അമരകണ്ടക' പർവ്വതത്തിൽവച്ചായിരുന്നുവെന്ന് പുരാണങ്ങൾ പറയുന്നു. ഈ മലനിരയുടെ ദിവ്യത്വ ത്തെപറ്റി "പദ്മപുരാണം" ദീർഘമായി വിവരിക്കുന്നുണ്ട്. നർമദയുടെ ഉത്ഭവസ്ഥാനം ഒരു പുണ്യതീർഥമായി ഗണിക്കപ്പെടുന്നു. ധാരാളം ശിവക്ഷേത്രങ്ങൾ ഇവിടെ കാണാം.


</doc>
<doc id="159005" url="https://ml.wikipedia.org/wiki?curid=159005" title="കേരളപത്രിക">
കേരളപത്രിക

1884-ൽ കോഴിക്കോടുനിന്ന് പ്രസിദ്ധീകരണം ആരംഭിച്ച മലയാള പത്രമാണ് കേരളപത്രിക. ആഴ്ചയിൽ ഒന്ന് വീതമാണ് ഇത് പ്രസിദ്ധീകരിച്ചിരുന്നത്. 
ചെങ്കളത്ത് കുഞ്ഞിരാമ മേനോനായിരുന്നു പത്രത്തിന്റെ പത്രാധിപരും ഉടമയും. വായനക്കാരിൽ ദേശീയ അവബോധം വളർത്തുന്നതിന് പത്രാധിപർ വളരെ പ്രാധാന്യം നൽകിയിരുന്നു. കൽകത്തയിലെ "അമൂതബസാർ പത്രിക" എന്ന പത്രത്തിൽനിന്ന് പ്രചോദനമുൾക്കൊണ്ടാണ് കുഞ്ഞിരാമ മേനോൻ കേരളപത്രിക ആരംഭിക്കുന്നത്. 

1930-ൽ താൽക്കാലികമായി പത്രത്തിന്റെ പ്രവർത്തനം നിലച്ചു, 1938 മുതൽ വീണ്ടും പ്രവർത്തിച്ചുതുടങ്ങി. സ്വാതന്ത്ര്യാനന്തരം എറണാകുളത്തേക്ക് ആസ്ഥാനം മാറ്റി സ്ഥാപിക്കുകയും പിന്നീട് പത്രം നിന്നുപോവുകയും ചെയ്തു. 


</doc>
<doc id="159010" url="https://ml.wikipedia.org/wiki?curid=159010" title="ലോകമാന്യൻ">
ലോകമാന്യൻ

1920-ൽ തൃശ്ശൂരിൽ നിന്നും പ്രസിദ്ധീകരണം ആരംഭിച്ച മലയാള പത്രമാണ് ലോകമാന്യൻ. തൃശ്ശൂരിൽ നിന്ന് പ്രസിദ്ധീകരിക്കുന്ന ആദ്യത്തെ വർത്തമാന പത്രവുമാണ് ലോകമാന്യൻ. പൂവത്തുങ്കൽ സെബാസ്റ്റ്യൻ പ്രസാധകനും കെ. നീലകണ്ടൻ പിള്ള പത്രാധിപരുമായിരുന്നു. സർക്കാരിന്റെ ദുഷ്‌പ്രവർത്തിക്കളെ വിമർശിച്ചിരുന്ന പത്രം ഇന്ത്യൻ നാഷ്ണൽ കോൺഗ്രസിന്റെ പ്രവർത്തനങ്ങൾക്ക് സർവ്വ പിന്തുണയും നൽകിയിരുന്നു. പത്രാധിപരേയും ഉടമയേയും രാജദ്രാഹ കുറ്റമാരോപിച്ച് സർക്കാർ ആറ് മാസത്തേക്ക് ജയിലിലടച്ചു. തുടർന്ന് പത്രം നിന്നുപോവുകയും ചെയ്തു.


</doc>
<doc id="159019" url="https://ml.wikipedia.org/wiki?curid=159019" title="നീലവരയൻ കോമാളി">
നീലവരയൻ കോമാളി

വരയൻ കോമാളിയോട് വളരെയധികം സാമ്യമുള്ള ശലഭമാണ് നീലവരയൻ കോമാളി. നീലി ചിത്രശലഭ കുടുംബത്തിൽ പെടുന്നു. വനങ്ങളിലെ അരുവികളുടെ ഓരങ്ങളിൽ സാധാരണയായി കാണുന്നു.മുൻ ചിറകിൽ സ്പർശിനിയോട് ചേർന്ന ഭാഗത്തുള്ള രണ്ടു വരകൾ ചിറകിന്റെ വശങ്ങളിലെത്തുമ്പോഴേക്കും ഒന്നായിരിക്കും.
പച്ച നിറമുള്ള ലാർവയ്ക്ക്പുറത്ത് രോമങ്ങളുണ്ട്.
ചെറുതുടലി, കൊട്ടമുള്ള്, ഇലന്ത എന്നിവയാണ് ശലഭത്തിന്റെ ലാർവയുടെ പ്രധാന ഭക്ഷണസസ്യങ്ങൾ.


</doc>
<doc id="159025" url="https://ml.wikipedia.org/wiki?curid=159025" title="മൈക്കൾ ഷൂമാക്കർ">
മൈക്കൾ ഷൂമാക്കർ

ലോക പ്രശസ്തനായ ജർമ്മൻ ഫോർമുല വൺ ഡ്രൈവറാണ് മൈക്കൾ ഷൂമാക്കർ(; ജനനം 3 ജനുവരി 1969). ഏഴു തവണ ലോകജേതാവായ ഇദ്ദേഹം എക്കാലത്തെയും മികച്ച ഫോർമുല വൺ ഡ്രൈവറായി കരുതപ്പെടുന്നു. ചാംപ്യൻഷിപ്പുകൾ, വേഗമേറിയ ലാപ്പുകൾ, പോൾ പൊസിഷനുകൾ തുടങ്ങി നിരവധി റെക്കോർഡുകൾ ഇദ്ദേഹത്തിന്റെ പേരിലുണ്ട്.

2012 നവംബർ 25ന് നടന്ന ബ്രസീലിയൻ ഗ്രാൻഡ്പ്രീയോട് കൂടി ഷൂമാക്കർ ഫോർമുല വൺ കാറോട്ടത്തിൽ നിന്ന് വിരമിച്ചു.

മൈക്കളിന്റെ ഇളയ സഹോദരൻ റാൽഫ് ഷൂമാക്കർ 2007 വരെ ഫോർമുല വൺ ഡ്രൈവറായിരുന്നു. 1995 ഓഗസ്റ്റിൽ മൈക്കൾ കൊറിന്നാ ബെറ്റ്ചിനെ വിവാഹം കഴിച്ചു.

2013 ഡിസംബർ 29-ന് ഫ്രഞ്ച് ആൽപ്സ് മലനിരകളിൽ സ്കീയിങ് ചെയ്തപ്പോൾ ഷൂമാക്കർ അപകടത്തിൽ പെടുകയും അബോധാവസ്ഥയിലാവുകയും ചെയ്തു.

 Season in progress.

 Season in progress.

Schumacher holds the following Formula One records:



</doc>
<doc id="159028" url="https://ml.wikipedia.org/wiki?curid=159028" title="ദി ടൈംസ്">
ദി ടൈംസ്

ബ്രിട്ടനിലെ ഏറെ പഴക്കം ചെന്നതും ജനപ്രീതിയാർജിച്ചിട്ടുള്ളതുമായ ദിനപത്രമാണ് ദി ടൈംസ്. ദ് ഗാർഡിയൻ, ദ് ഡെയ്ലി ടെലഗ്രാഫ് എന്നീ പത്രങ്ങളോടൊപ്പം ഇതിനെ 'ബിഗ് ത്രീ' എന്ന് വിശേഷിപ്പിക്കുന്നു. 1785 ജനു. 1-ന് ജോൺ വാൾട്ടർ സ്ഥാപിച്ച ഡെയ്ലി യൂണിവേഴ്സൽ രജിസ്റ്റർ ആണ്, 1788 ജനു. 1-നുശേഷം ദ് ടൈംസ് (The Times) എന്ന ഇപ്പോഴത്തെ പേരിൽ അറിയപ്പെടുന്നത്. 1848-നുശേഷം ഈ പ്രസിദ്ധീകരണത്തിന് ബ്രിട്ടന്റെ ദേശീയ പത്രമെന്ന അംഗീകാരം ലഭിച്ചു. തോമസ് ബാൺസിന്റെ പത്രാധിപത്യത്തിൽ (1817-41) ദ് ടൈംസ് സ്വതന്ത്ര വീക്ഷണമുള്ള ഒരു പത്രമായിത്തീർന്നു. 1800-കളുടെ മധ്യത്തോടെ ഇത് കൂടുതൽ ജനപ്രീതി നേടുകയും സർക്കുലേഷൻ 1815-ൽ 5000 ആയിരുന്നത് 1850-ൽ 40,000 ആയി വർധിക്കുകയും ചെയ്തു. 

1822-ൽ സൺഡേ ടൈംസ് എന്ന ആഴ്ചപ്പതിപ്പും ഇതിനോടൊപ്പം പ്രസിദ്ധീകരിച്ചു തുടങ്ങി. 1841-നുശേഷം 46 വർഷം പത്രാധിപസ്ഥാനം വഹിച്ച ജോൺ ടി. ഡിലാനേ ആണ് ഈ പത്രത്തിന്റെ ആധുനികവൽക്കരണത്തിൽ ഗണ്യമായ പങ്കുവഹിച്ചത്. ആൽഫ്രഡ് ഹാംസ്വർത്ത് എന്ന പത്രപ്രമുഖൻ ഈ പത്രം വിലയ്ക്കു വാങ്ങിയതോടെ ഇതിന് സാമ്പത്തിക സുരക്ഷിതത്വം കൈവന്നു. എങ്കിലും 1906-22 കാലയളവിലും പില്ക്കാലത്തും ഇതിന്റെ യശസ്സിന് വളരെയേറെ മങ്ങലേറ്റിരുന്നു. അൻപതുകളുടെ ആരംഭം മുതൽ ബ്രിട്ടിഷ് ബ്രോഡ്കാസ്റ്റിങ് കോർപ്പറേഷന്റെ (ബി.ബി.സി.) ഡയറക്ടർ ജനറലായിരുന്ന സർ വില്യം ഹേലി ഇതിന്റെ പത്രാധിപരായി ചേർന്നു (1952-67). അതോടെ ഇത് മെച്ചപ്പെട്ട ഒരു പത്രമാണെന്ന അംഗീകാരം വീണ്ടും നേടിയെടുത്തു. 1966-ൽ പരസ്യങ്ങൾക്കുപകരം പ്രധാന ന്യൂസ് ഇനങ്ങൾ പത്രത്തിന്റെ ആദ്യപേജിൽത്തന്നെ അച്ചടിക്കാൻ തുടങ്ങി. ഇക്കാലത്ത് ആധുനിക ടൈപ്പ് സെറ്റിംഗും പ്രിന്റിംഗ് യന്ത്രങ്ങളും ഉപയോഗിക്കാനും കഴിഞ്ഞു. 1978-79-ൽ തൊഴിലാളികളുടെ പണിമുടക്കുകാരണം പത്രം പ്രസിദ്ധീകരിക്കാൻ കഴിഞ്ഞിരുന്നില്ലെങ്കിൽക്കൂടിയും അതിന്റെ യശസ്സിന് കോട്ടംതട്ടിയിരുന്നില്ല. ദിനപത്രത്തോടൊപ്പം അതിന്റെ സഹപ്രസിദ്ധീകരണമായ സൺഡേ ടൈംസും ഈ പ്രതിസന്ധിയെ അതിജീവിച്ചു.

1981-ൽ ഈ രണ്ടു പത്രങ്ങളും റൂപ്പർട്ട് മർഡോക്ക് എന്ന ആസ്റ്റ്രേലിയൻ മാധ്യമ കുത്തക വിലയ്ക്കുവാങ്ങി. പിന്നീട് പത്രത്തിന്റെ പ്രചാരം ഏതാണ്ട് 5 ലക്ഷം കോപ്പികളായി വർധിച്ചു (2002). ലിറ്ററ്റി സപ്ലിമെന്റ്, എഡ്യൂക്കേഷണൽ സപ്ലിമെന്റ്, ടൈംസ് ഇൻഡക്സ് എന്നിവ ദ് ടൈംസിന്റെ സഹപ്രസിദ്ധീകരണങ്ങളാണ്. 

1999 മുതൽ രണ്ടു പത്രങ്ങൾക്കും ഓൺലൈൻ എഡിഷനുണ്ട്. ഏപ്രിൽ 2009-ലെ കണക്കനുസരിച്ച് ടൈംസ്ഓൺലൈന് ഒരു ദിവസം ഏകദേശം 750,000 വായനക്കാരുണ്ട്.



</doc>
<doc id="159030" url="https://ml.wikipedia.org/wiki?curid=159030" title="എരിശ്ശേരി">
എരിശ്ശേരി

കേരളത്തിൽ പ്രചാരമുള്ള ഒരു കറിയാണ്‌ എരിശേരി. സാധാരണയായി സദ്യകളിൽ വിളമ്പുന്ന ഒരു നല്ല കൂട്ടുകറി ആണ് എരിശേരി. ഏത്തയ്ക്ക (നേന്ത്രക്കായ), ചേന, മത്തങ്ങ എവയിലേതെങ്കിലും ആണ് ഈ കറിയിലെ മുഖ്യ ഇനം. നാളികേരം അരച്ചതാണ് ഇതിലെ പ്രധാന ചേരുവ.


കഷണങ്ങളാക്കിയ പ്രധാന കഷണം അല്പം മഞ്ഞൾപ്പൊടി ചേർത്ത് വേവിക്കുക. തേങ്ങ മുളകുപൊടി, മഞ്ഞൾപ്പൊടി, വെളുത്തുള്ളി, ജീരകം, കുരുമുളകുപൊടി എന്നിവ ചേർത്ത് നന്നായി അരയ്ക്കുക. അരച്ച മിശ്രിതവും ഉപ്പും കറിവേപ്പിലയും വേവിച്ചു വച്ചിരിക്കുന്ന ചേരുവയിലേക്കിട്ട് നന്നായി ഇളക്കുക. വെളിച്ചെണ്ണയിൽ കടുക് , തേങ്ങ എന്നിവ വറുത്ത് ചുവന്ന മുളകും ചേർത്ത് കറിയിലേക്കൊഴിക്കുക.
(കുറിപ്പ്: വെള്ളം കൂടിപ്പോകാതെ ശ്രദ്ധിക്കണം).


</doc>
<doc id="159035" url="https://ml.wikipedia.org/wiki?curid=159035" title="ആനന്ദബസാർ പത്രിക">
ആനന്ദബസാർ പത്രിക

പശ്ചിമബംഗാളിലെ പ്രമുഖമായ ഒരു വൃത്താന്തപത്രം. രാഷ്ട്രീയമായി ഇന്ത്യൻ നാഷണൽ കോൺഗ്രസ്സിനെ അനുകൂലിക്കുന്ന ഈ പത്രം മറ്റു കാര്യങ്ങളിൽ ഹൈന്ദവവീക്ഷണഗതി പുലർത്തിപ്പോരുന്നു. മൃണാൾകാന്തി ഘോഷ്, പ്രഫുല്ലകുമാർ സർക്കാർ, സുരേഷ്ചന്ദ്ര മജുംദാർ എന്നിവർ ചേർന്ന് 1922-ൽ പ്രസിദ്ധീകരണം ആരംഭിച്ച ആനന്ദബസാർ പത്രികയുടെ ആദ്യത്തെ പത്രാധിപർ സത്യേന്ദ്രനാഥമജുംദാർ ആയിരുന്നു. ഹിന്ദുസ്ഥാൻ സ്റ്റാൻഡേർഡ് എന്ന ഇംഗ്ലീഷ് ദിനപത്രവും ദേശ് എന്ന ബംഗാളി പ്രതിവാരവൃത്താന്തപത്രവും പത്രികയുടെ സഹപ്രസിദ്ധീകരണങ്ങളായുണ്ട്. ഒരു ഡയറക് ർ ബോർഡാണ് പത്രികയുടെ നയപരവും ഭരണപരവുമായ കാര്യങ്ങൾ നിയന്ത്രിക്കുന്നത്. അംഗീകൃത ഏജൻസികൾ മുഖേനയും സ്വന്തം വില്പന കേന്ദ്രങ്ങൾ വഴിയും കോപ്പികൾ വിതരണം ചെയ്യപ്പെടുന്നു.

തദ്ദേശീയ ഇംഗ്ലീഷ് ദിനപത്രങ്ങളോടു വിജയകരമായി മത്സരിക്കുന്ന ഈ ബംഗാളി പത്രത്തിന് ആധുനികമായ എല്ലാ സജ്ജീകരണങ്ങളുമുണ്ട്. ലണ്ടനിലും ന്യൂയോർക്കിലും പത്രിക സ്വന്തം ലേഖകൻമാരെ നിയോഗിച്ചിട്ടുണ്ട്. ബംഗാളിലെ അഭ്യസ്തവിദ്യരിൽ തൊണ്ണൂറു ശതമാനവും സ്വഭാഷാപത്രങ്ങൾ വാങ്ങി വായിക്കുന്നതിൽ ഉത്സുകരാണെന്നതാണ് പത്രികയുടെ പ്രചാരത്തിനു മുഖ്യകാരണം. 2010-ലെ ഇന്ത്യൻ റീഡർഷിപ്പ് സർവേ അനുസരിച്ച് ആനന്ദബസാർ പത്രിക ഇന്ത്യയിൽ ഏറ്റവും പ്രചാരമുള്ള ബംഗാളി ദിനപത്രമാണ്. 



</doc>
<doc id="159036" url="https://ml.wikipedia.org/wiki?curid=159036" title="തൊറോ ബ്രഡ് കുതിര">
തൊറോ ബ്രഡ് കുതിര

ഇംഗ്ലണ്ടിലേക്ക് ഇറക്കുമതി ചെയ്യപ്പെട്ട അറേബ്യൻ കുതിരകളുടെ (സ്റ്റാലിയൺ) ഇനങ്ങളിൽ നിന്നും കൊണ്ടതാണ് തൊറോ ബ്രഡ് കുതിരകൾ. ഇംഗ്ലണ്ടിലെ രാജകുടുംബാംഗങ്ങളുടെ മുമ്പിൽ ഓട്ടമത്സരങ്ങൾ നടത്തുകയായിരുന്നു ആദ്യകാലത്ത് തൊറോബ്രഡുകളുടെ പ്രധാന ജോലി. എന്നാൽ പിന്നീട് ഈ കുതിരയോട്ട മത്സരങ്ങൾ ജനപ്രീതി നേടുകയും തൊറോ ബ്രഡ് കുതിരയോട്ട മത്സരങ്ങൾ വ്യാപകമായി സംഘടിപ്പിക്കുകയും ചെയ്തു. കുതിരയോട്ട മത്സരങ്ങളിലെ പ്രധാന താരമാണ് തൊറോബ്രഡ്.
ഒതുങ്ങിയ ശരീരവും വീതിയേറിയ നെഞ്ചും ഇതിന്റെ പ്രത്യേകതകളാണ്. ഒരു തൊറോ ബ്രഡിന് 16 ഹാൻസ് ഉയരവും 450 കിലോ ഗ്രാമോളം ഭാരവും ഉണ്ടായിരിക്കും. വേഗതയ്ക്കും കരുത്തിനും പേരു കേട്ടവയാണ് തൊറോ ബ്രഡ് കുതിരകൾ. തവിട്ട്, കറുപ്പ് നിറങ്ങളിലുള്ള ഇവ കോൾഡ് ബ്ലഡ് വിഭാഗത്തിൽപ്പെടുന്നു.


</doc>
<doc id="159037" url="https://ml.wikipedia.org/wiki?curid=159037" title="പരിപ്പുകറി">
പരിപ്പുകറി

ഒരു കറിയാണ്‌ പരിപ്പുകറി. സാധാരണയായി സദ്യകളിൽ ആദ്യം വിളമ്പുന്ന കറികളിൽ ഒന്നാണിത്. പരിപ്പും, പപ്പടവും, നെയ്യും കൂട്ടിയാണ് ആദ്യം ചോറുകഴിക്കാറുള്ളത്. തുവരപ്പരിപ്പാണ് കറിയിലെ മുഖ്യ ഇനം. നാളികേരം ചതച്ച് ഇതിൽ ചേർത്തത് പ്രധാന ചേരുവയാണ്. സസ്യാഹാര പ്രിയർക്ക് ഒഴിവാക്കാനാവാത്ത ഒരു ഒഴിച്ചുകറിയാണ് പരിപ്പ്. വളരെ എളുപ്പമുണ്ടാക്കാൻ പറ്റുന്ന കറികളിൽ ഒന്നാണ് പരിപ്പുകറി.


വെള്ളം വെട്ടിത്തിളയ്ക്കുമ്പോൾ പരിപ്പ് കഴുകിയതിട്ടു വേവിക്കുക. നല്ലവണ്ണം വെന്തു കലങ്ങുമ്പോൾ പച്ചമുളക് ചേർത്ത് വയ്ക്കുക. രണ്ടുമുതൽ ഏഴുവരെ ചേരുവകൾ വളരെ മയത്തിൽ അരച്ചു കലക്കി തയ്യാറാക്കിയ കറിയിൽ ഒഴിച്ച് ഇളക്കണം. കറി ശരിക്കു തിളയ്ക്കുമ്പോൾ വാങ്ങുക. വെളിച്ചണ്ണയും നെയ്യും ചൂടാകുമ്പോൾ കടുകിട്ടു പൊട്ടിയാലുടൻ ഉള്ളിയിട്ടു മൂപ്പിക്കുക. പിന്നീട് കറിവേപ്പിലയും വറ്റൽ മുളകും ചേർത്ത് മൂത്താലുടൻ കറിയിൽ ഒഴിച്ച് പാത്രം മൂടിവയ്ക്കുക. വറുത്ത ചെറുപയർപരിപ്പ്, വറുത്ത മുതിരപ്പരിപ്പ് എന്നീ പയറുവർഗങ്ങൾക്കൊണ്ടും ഇതുപോലെ കറി പാകപ്പെടുത്താം.


</doc>
<doc id="159041" url="https://ml.wikipedia.org/wiki?curid=159041" title="രസം (കറി)">
രസം (കറി)

ഒരു കറിയാണ്‌ രസം. വളരെ പെട്ടെന്ന് ഉണ്ടാക്കാൻ പറ്റുന്ന ലളിതമായ ചേരുവകൾ ചേർത്തുള്ള ദക്ഷിണഭരതത്തിൽ ഉടനീളം ഉപയോഗിക്കുന്ന ഒരു കറിയാണ് രസം.


ആദ്യം പരിപ്പ് വേവിച്ചുടയ്ക്കുക. കാൽ ലിറ്റർ പുളിനീരിൽ കായവും, വെളുത്തുള്ളിയും ഉപ്പും ചേർത്തു തിളപ്പിക്കുക. പിന്നീട് ജീരകം ഒഴികെയുള്ള ചേരുവകൾ വറുത്ത്, ജീരകം ചേർത്തു പൊടിയ്ക്കുക. കുറച്ച് വെള്ളം ചേർത്ത് കുഴമ്പു പരുവത്തിലാക്കി ഇത് തിളക്കുന്ന രസത്തിൽ ചേർക്കുക. അഞ്ച് മിനിറ്റ് ചെറുതീയിൽ വേവിച്ച് കുറച്ചുനേരം കൂടി തിളപ്പിക്കുക. രസം തിളച്ചുപൊങ്ങുമ്പോൾ കറിവേപ്പിലയിട്ട് അടുപ്പിൽ നിന്ന് വാങ്ങണം. ഒരു ടീസ്പൂൺ നെയ്യിൽ പച്ചമുളകും കടുകുമിട്ട് വറുത്തുകോരി രസത്തിൽ ചേർക്കുക.


</doc>
<doc id="159043" url="https://ml.wikipedia.org/wiki?curid=159043" title="പ്രതിദ്രവ്യം">
പ്രതിദ്രവ്യം

കണികാഭൗതികത്തിൽ ദ്രവ്യത്തിന്റെ (മാറ്റർ) എതിർ പദാർത്ഥമായി കാണുന്ന വസ്തുവാണ് പ്രതിദ്രവ്യം അഥവാ ആന്റിമാറ്റർ (Antimatter). ദ്രവ്യത്തിൽ എപ്രകാരമാണോ കണികകൾ അടങ്ങിയിരിക്കുന്നത് അപ്രകാരം പ്രതിദ്രവ്യത്തിൽ വിപരീതകണികൾ അടങ്ങിയിരിക്കുന്നു. ഉദാഹരണമായി ഇലക്ട്രോണും (e പ്രോട്ടോണും ചേർന്ന് സാധാരണ ഹൈഡ്രജൻ കണിക ഉണ്ടാകുന്നതു പോലെ പോസിട്രോണും (ഇലക്ട്രോണിന്റെ പ്രതികണിക അഥവാ e) ആന്റിപ്രോട്ടോണും (p) ചേർന്ന് ഒരു ആന്റി ഹൈഡ്രജൻ കണിക രൂപീകൃതമാകുന്നു. കണികകളും എതിർകണികകളും പ്രവർത്തിച്ച് കനത്ത ഊർജ്ജനിലയിലുള്ള ഫോട്ടോണുകൾ (ഗാമാ കണങ്ങൾ) അല്ലെങ്കിൽ കണികാ-പ്രതികണികാ ജോടികൾ ഉല്പാദിപ്പിക്കപ്പെടുന്നതു പോലെ ദ്രവ്യവും പ്രതിദ്രവ്യവും തമ്മിൽ പ്രവർത്തിച്ചാൽ രണ്ടിന്റേയും ഉന്മൂലനം (Annihilation) സംഭവിക്കുന്നു. ഇതിന്റെ ഫലമായി വൻ സ്ഫോടനവും നടക്കും 

ദ്രവ്യ-പ്രതിദ്രവ്യ സംഘട്ടനത്തിൽ അവയുടെ ദ്രവ്യം പൂർണ്ണമായും ഊർജ്ജമായി മാറുന്നു. ജീവജാലങ്ങൾക്ക് ഹാനികരമായ വികിരണങ്ങളും ഉണ്ടാകുന്നില്ല. അതുകൊണ്ട് തന്നെ ഭാവിയിലെ ഏറ്റവും സുരക്ഷിതമായ ഊർജ സ്രോതസ്സാകും പ്രതിദ്രവ്യ റിയാക്ടറുകൾ.

പ്രപഞ്ചത്തിൽ മനുഷ്യദൃശ്യമായ ഭൂരിഭാഗവും ദ്രവ്യവും ബാക്കി ഭാഗങ്ങളിൽ പ്രതിദ്രവ്യവും അടങ്ങിയിരിക്കുന്നു. ഇവയുടെ ഈ തുലനാവസ്ഥ (ബെർയോൺ പ്രതിസമത) ഭൗതികത്തിലെ പ്രധാനപ്പെട്ട പ്രശ്നങ്ങളിൽ ഒന്നാണ്. ദ്രവ്യ-പ്രതിദ്രവ്യ പ്രവർത്തനങ്ങളിൽ ഫോട്ടോൺ വികിരണത്തോടൊപ്പം ശിഷ്ടപിണ്ഡം (Rest Mass) ഗതികോർജ്ജമായി മാറ്റപ്പെടുന്നു. ഏകകം പ്രതിയുള്ള ഊർജ്ജവികിരണം (9×10 ജൂൾ/കി.ഗ്രാം) രാസോർജ്ജത്തേക്കാൾ പത്ത് മടങ്ങും, ഇന്ന് അണുഭേദനം മൂലം ഉണ്ടാകുന്ന പരമാണു സ്ഥിതികോർജ്ജത്തേക്കാൾ (പ്രതി അണുമർമ്മത്തിൽ 200 MeV അഥവാ 8×10 ജൂൾ/കി.ഗ്രാം) മൂന്ന് മടങ്ങും, അണുസംയോജനം മൂലം ഉണ്ടാകുന്ന ഊർജ്ജത്തേക്കാൾ(ഏകദേശം 6.3×10 ജൂൾ/കി.ഗ്രാം പ്രോട്ടോൺ-പ്രോട്ടോൺ കണ്ണിക്ക്) രണ്ട് മടങ്ങും വലുതാണ്. ഒരു കിലോഗ്രാം ദ്രവ്യം ഒരു കിലോഗ്രാം പ്രതിദ്രവ്യവുമായി പ്രവർത്തിച്ച് ഏകദേശം 1.8×10 ജൂൾ(180 പെറ്റാജൂൾ) അഥവാ ഏകദേശം 43 മെഗാടൺ ടി. എൻ. ടി ഊർജ്ജം (ഊർജ്ജ-പിണ്ഡ സമാനതയനുസരിച്ച്, E = mc) ഉത്സർജ്ജിക്കുന്നു.


</doc>
<doc id="159048" url="https://ml.wikipedia.org/wiki?curid=159048" title="നവജീവൻ">
നവജീവൻ

മഹാത്മാഗാന്ധി സ്ഥാപിച്ച പത്രം. അഹിംസാത്മകമായ സമരം എന്ന സന്ദേശം ജനങ്ങളിലേക്കെത്തിക്കുകയായിരുന്നു അതിന്റെ പ്രധാന ലക്ഷ്യം. 1919 ഒ. 7-ന് പ്രഥമ ലക്കം പുറത്തുവന്നു. ഹിന്ദിയിലും ഗുജറാത്തിയിലുമായിരുന്നു ആദ്യ പ്രസിദ്ധീകരണം. മലയാളത്തിലും ഇത് പ്രസിദ്ധീകരിച്ചിട്ടുണ്ട്. ഗാന്ധിയൻ രചനകളുടെ പ്രസിദ്ധീകരണാർഥം അഹമ്മദാബാദിൽ രൂപീകരിച്ചിരുന്ന നവജീവൻ ട്രസ്റ്റാണ് ഇത് നടത്തിയിരുന്നത്. 

മദ്യനിരോധനം, ഹരിജനോദ്ധാരണം തുടങ്ങിയവയുമായി ബന്ധപ്പെട്ട ഗാന്ധിജിയുടെ മൗലികചിന്തകൾ ആദ്യം വെളിച്ചം കണ്ടത് ഇതിലൂടെയായിരുന്നു.

1933 ഫെ. 11-ന് ഗാന്ധിജി ഹരിജൻ എന്ന വാരിക തുടങ്ങിയതോടെ നവജീവൻ നിർത്തി. 


</doc>
<doc id="159050" url="https://ml.wikipedia.org/wiki?curid=159050" title="ഇക്തിയോസർ">
ഇക്തിയോസർ

മധ്യ ട്രയാസ്സിക് മുതൽ അന്ത്യ ക്രിറ്റേഷ്യസ് കാലം വരെ ജീവിചിരുന്ന ഒരു വലിയ സമുദ്ര ഉരഗങ്ങളുടെ ജീവശാഘാ ആണ് ഇക്തിയോസൗർ . പേരിന്റെ അർഥം മത്സ്യ പല്ലി എന്നാണ് . ഇവയ്ക് ഇന്ന് ഉള്ള മീനുകളോടും ഡോൾഫിനോടും ആണ് സാമ്യം. 

ഇക്തിയോസൗർകൾക് ഏകദേശം 2-4 മീറ്റർ നീളവും ഡോൾഫിനെ പോലെ ഉള്ള തലയും നീണ്ട മുഖവും ഉണ്ടായിരുന്നു .ഇവയ്ക് ഏകദേശം 40 കിലോമീറ്റർ വേഗത്തിൽ നീന്താൻ കഴിയും എന്ന് തിടപെടുതിയിടുണ്ട്. ചില ഇനങ്ങൾ തിരെ ചെറുതും മറ്റു ചില ഇനങ്ങൾ വലിപ്പം ഏറിയവയും ആയിരുന്നു.


</doc>
<doc id="159051" url="https://ml.wikipedia.org/wiki?curid=159051" title="ഐസ്‌ക്രീം">
ഐസ്‌ക്രീം

പാലും പാലുൽപ്പന്നങ്ങളും ഉപയോഗിച്ചുണ്ടാക്കുന്ന തണുപ്പിച്ച ഡെസർട്ട് ആണ് ഐസ്-ക്രീം എന്ന ഐസാക്കിയ ക്രീം.

ഇതിലെ പ്രധാന ചേരുവകൾ പാലിന്റെ ക്രീമും പഞ്ചസാരയുമാണ്. പഞ്ചസാരയ്ക്കു പകരം മറ്റേതെങ്കിലും മധുരം കൊടുക്കുന്ന വസ്തുക്കളും ചേർക്കാറുണ്ട്. പഴച്ചാറുകളും ഉണങ്ങിയ പഴങ്ങളും പരിപ്പുകളും ചേർത്തും ഐസ്‌ക്രീം ഉണ്ടാക്കാറുണ്ട്. 

ചില ഐസ്ക്രീമുകളിൽ കൃത്രിമ കളറുകളും രുചിവസ്തുക്കളും ചേർക്കുന്നുണ്ട്. 

കൊഴുപ്പുകുറഞ്ഞതും കൊഴുപ്പില്ലാത്തതുമായ ഐസ്ക്രീമുകളും ഉണ്ടാക്കുന്നുണ്ട്.

ചേരുവകൾ തണുപ്പിച്ചുകൊണ്ടിരിക്കുമ്പോൾ വായുകലരുന്നതിനും വലിയ ക്രിസ്റ്റലുകൾ ഉണ്ടാവാതിരിക്കാനും പതുക്കെ ഇളക്കിക്കൊണ്ടിരിക്കും. അങ്ങനെ അർദ്ധ ഖരാവസ്തയിലുള്ള സ്കൂപ്പാക്കാനും രൂപപ്പെടുത്താനും പറ്റാവുന്ന മൃദുവായ ഐസ്‌ക്രീം ഉണ്ടാവും.

കുൾഫി എന്നത് ഐസ്‌ക്രീമിന്റെ ഇന്ത്യൻ രൂപമാണ്. ഏലം, കറുവപ്പട്ട, കുങ്കുമപ്പൂ എന്നിവകൂടി ചേർത്തുണ്ടാക്കുന്ന ഒരു തരം ഐസ്‌ക്രീം. കുൾഫി ഖനീഭവിപ്പിക്കുമ്പോൾ ഇളക്കിക്കൊണ്ടിരിക്കാറില്ല. 

ഐസ്‌ക്രീം പല രാജ്യങ്ങളിലും പല പേരുകളിലും അറിയപ്പെടുന്നു. രുചിവ്യത്യാസത്തിനും രൂപവ്യത്യാസത്തിനും അനുസരിച്ചും പേരുകളിൽ വ്യത്യാസമുണ്ട്. ഇന്ത്യയിലും ചില രാജ്യങ്ങളിലും പ്രത്യേക ചേരുവളോടു കൂടിയവയെ മാത്രമെ ഐസ്‌ക്രീം എന്നു പറയുന്നുള്ളു. മറ്റുള്ളവയെ ‘’‘ഫ്രോസൺ ഡെസേർട്ട്‘’‘ എന്നാണ് പറയുന്നത്.

പേർഷ്യൻ സാമ്രാജ്യകാലത്ത് പാത്രത്തിലെടുത്ത മഞ്ഞിനു മുകളിൽ പഴച്ചാറുകൾ ഒഴിച്ചു കഴിച്ചിരുന്നു, പ്രത്യേകിച്ചും ചൂടുകാലത്ത്. അതിനുവേണ്ട മഞ്ഞ് ഭൂമിക്കടിയിലുണ്ടാക്കിയിട്ടുള്ള അറകളിൽ വേനൽക്കാലത്തേക്കു വേണ്ടി സൂക്ഷിച്ചു വെയ്ക്കുകയോ മഞ്ഞുമലകളിൽ നിന്ന് കൊണ്ടുവരികയോ ചെയ്തിരുന്നു.

ക്രിസ്തുവിന് 400 വർഷം മുന്ന് രാജകീയ വിരുന്നുകളിൽ പനിനീരും സേമിയയും ചേർത്ത് തണുപ്പിച്ച് കണ്ടുപിടിച്ചു വിളമ്പി പേർഷ്യക്കാർ ഇക്കാര്യത്തിൽ മുമ്പിലെത്തിയിരുന്നു. ഐസ് കുങ്കുമപൂവും പഴങ്ങളും മറ്റു സുഗന്ധവസ്തുക്കളും ചെർത്തതായിരുന്നു.

പ്രാചീന കാല സംസ്ക്കാരത്തിൽ ആയിരക്കണക്കിന് വർഷങ്ങളോളം തണുത്ത ഭക്ഷണത്തിനു വേണ്ടി ഐസ് ഉപയോഗിച്ചിരുന്നു. ചൈനയിൽ ക്രിസ്തുവിനും 200 വർഷങ്ങൾക്ക് മുമ്പ് ചോറും പാലും ചേർത്ത് ശീതീകരിച്ച് ഉപയോഗിച്ചിരുന്നതായി ബിബിസി പറയുന്നു. ക്രിസ്തുവിന് ശേഷം62ൽ നീറോ ചക്രവർത്തി അടിമകളെക്കൊണ്ട് മലകളിൽ നിന്നും മഞ്ഞുകൊണ്ടുവന്നു് ഐസിൽ തേനും കായ്കളും ചേർത്ത് കഴിച്ചിരുന്നത്രെ. 

അറബികളായിരിക്കണം പാൽ പ്രധാന ഘടകമായി ഐസ്‌ക്രീം ആദ്യമായി ഉണ്ടാക്കി യത്. പഴച്ചാറുകൾക്ക് പകരം പഞ്ചസാര ഉപയോഗിച്ചതും വ്യാവസായിക ഉത്പാദനത്തിന് വഴിതുറന്നതും അവരായിരുന്നു. 

പത്താം നൂറ്റാണ്ടിന്റെ തുടക്കത്തിൽ തന്നെ ബാഗ്ദാദ്, ദമാസ്കസ്ം കെയ്‌റോ തുടങ്ങിയ അറേബ്യൻ പട്ടണങ്ങളിൽ ഐസ്‌ക്രീം പ്രചരിച്ചിരുന്നു. അത് പാലോ ക്രീമോ പ്രധാനഘടകമായി ഉണ്ടാക്കിയതും പനിനീരും ഉണങ്ങിയ പഴങ്ങളും കായ്കളുമൊക്കെ ചേർത്ത് രുചികരമാക്കിയതുമായിരുന്നു. പ്രാചീന റോമൻ, മെസോപ്പൊട്ടേമിയൻ, യവന അല്ലെങ്കിൽ റോമൻ പാചകവിധികളെ അവലംബിച്ചുണ്ടാക്കിയതുമാണെന്നു വിശ്വസിക്കുന്നു. 

യുവാൻ സാമ്രാജ്യത്തിലെ കുബ്ലൈഖാൻ ഐസ്‌ക്രിം കഴിച്ചിരുന്നെന്നും മാർക്കോപോളൊ ചൈന സന്ദർശിക്കുന്നതു വരെ രാജകീയ രഹസ്യമാക്കി വച്ചിരുന്നെന്നും മാർക്കോപോളൊ അതു ഇറ്റലിയിലേക്ക് കടത്തിയെന്നും പറയപ്പെടുന്നു. 

പതിനാറാം നൂറ്റാണ്ടിൽ മുഗൾ ചക്രവർത്തിമാർ കതിരക്കാരുടെ റിലേ ഉപയോഗിച്ച് ഹിന്ദുക്കുഷിൽ നിന്ന് ഡെൽഹിക്ക് ഐസ് കൊണ്ടുവന്നിരുന്നു. അതു് പഴച്ചാറുകളിൽ ഉപയോഗിച്ചിരുന്നു. 

രുചികരമായ ഐസിന്റെ ആദ്യ പാചകവിധി,1674ൽ ഫ്രെഞ്ച് ഭാഷയിൽ നിക്കോളാസ് ലെമെറിയുടെ Recueil de curiositéz rares et nouvelles de plus admirables effets de la nature എന്നതിലാണ് പ്രസിദ്ധീകരിച്ചത്. 

ഐസ്‌ക്രീമിന്റെ ആദ്യപാചകവിധി 18-ആം നൂറ്റാണ്ടിൽ അമേരിക്കയിലും ഇംഗ്ലണ്ടിലുമാണ് പ്രസിദ്ധീകരിച്ചത്. 1718ൽ ലണ്ടനിൽ പ്രസിദ്ധീകരിച്ച Mrs. Mary Eales's Receipt ലാണ് അതുള്ളത്. 

1877ൽ ഒരു ആനുകാലികത്തിൽ പുന:പ്രസിദ്ധീകരിച്ച 1744ലെ ഓക്സ്ഫോർഡ് ഇംഗ്ലീഷ് ഡിക്ഷ്ണറിയിലാണ് ഐസ്‌ക്രീമിനെ പറ്റി ആദ്യപരാമർശമുള്ളത്. 

1751ൽ പ്രസിദ്ധീകരിച്ച The Art of Cookery made Plain and Easy ൽ ഹന്ന ഗ്ലാസ് ഐസ്‌ക്രീമിന്റെ പാചകവിധി വിവരിക്കുന്നുണ്ട്.

1768ൽ പ്രസിദ്ധീകരിച്ച എം. എമിയുടെ L'Art de Bien Faire les Glaces d'Officeഎന്ന പുസ്തകം രുചികൂട്ടിയ ഐസിനും ഐസ്‌ക്രീമിംനും മാത്രമുള്ളതാണ്.

അമേരിക്കയിൽ ഐസ്‌ക്രീമിന്റെ ആദ്യ പരസ്യം 1777 ൽ ന്യൂയോക്ക് ഗസറ്റിലാണ് പ്രസിദ്ധീകരിച്ചതു്.

അമേരിക്കയിലെ പ്രഥമ വനിത ഡോളി മദിസനാണ് 1809 മുതൽ 1817 വരെ വൈറ്റ് ഹൌസിൽ തുടർച്ചയായി ഐസ്‌ക്രീം വിളമ്പി പ്രചാരം കൊടുത്തത്.

ഫിഡാല്ഫിയായിലെ നാൻസി ജോൺസൺ 1846 ൽ കൈഉപയോഗിച്ച് പ്രവർത്തിപ്പ്ക്കാവുന്ന ഐസ്‌ക്രീം ക്രാങ്കിങ് യന്ത്രം കണ്ടുപീടിച്ചു. 1848 ൽ വില്ല്യം ഗി യങ്ങ് ആണ് ഈ യന്ത്രത്തിന് പേറ്റന്റ് നേടിയതു്. .

1888ൽ പ്രസിദ്ധീകരിച്ച മിസിസ് മാർഷൽ‌സ് കുക്കറി ബുക്ക് ഐസ്‌ക്രീം കോണുകളിൽ നിറച്ചു നൽകിയിരുന്നതിന്റെ സാക്ഷ്യപത്രമാണ്. അവരാണ് ഐസ്‌ക്രീം തണുപ്പിക്കാൻ ദ്രവീക്ര് ത വാതകങ്ങൾ ഉപയോഗിക്കാമെന്നു നിർദ്ദേശിച്ചത്. ഫിലിപ് ലെൻസി എന്നൊരു ബേക്കറിക്കാരന്റേതായിരുന്നു ആ പരസ്യം. .

ഐസ്‌ക്രീംകോൺ കണ്ടുപിടിച്ചതിന് ഒരുപാട് അവകാശികളുണ്ട്. 

ഇരുപതാം നൂറ്റാണ്ടിന്റെ രണ്ടാം പകുതിയിൽ റഫ്രിജറേറ്ററുകൾ വിലക്കുറവിൽ കിട്ടിത്തുടങ്ങിയത് ഐസ്‌ക്രീം പ്രചരിക്കാൻ ഒരു കാരണമായി.

ഇരുപതാം നൂറ്റാണ്ടിലാണ് സോഫ്റ്റ് ഐസ്‌ക്രീമിന്റെ കണ്ടുപിടിത്തം. കൂടുതൽ വായു ചേർത്ത് ഐസ്‌ക്രീമിന്റെ ചേരുവകളുടെ അളവുകുറക്കാനും അതുവഴി വിലകുറയ്ക്കാനും പറ്റി. ഐസ്‌ക്രീം സാങ്കേതിക വിദ്യയിൽ ഗ്ലൂട്ടൻ എന്ന സ്റ്റബിലൈസിങ്ങ് ഏജന്റിന്റെ കണ്ടുപിടിത്തം പറയത്തക്കതാണ്. ഗ്ലൂട്ടൻ ചിലർക്ക് അലർജി ഉണ്ടാക്കുന്നതുകൊണ്ട് അതില്ലാത്ത ഐസ്‌ക്രീമുകളും കിട്ടുന്നുണ്ട്. 

1980കളിൽ സാന്ദ്രത കൂടിയ ഐസ്‌ക്രീം “പ്രീമിയം”, “സൂപ്പർ പ്രീമിയം” എന്ന പേരിൽ വീണ്ടുവരവു് നടത്തി.

ഐസ്‌ക്രീമിന്റെ നിർമ്മാണത്തിന് ചേരുവകളുടെ മിശ്രണം, പാസ്ചുറൈസേഷൻ, ഹോമോജനൈസഷൻ, ഏജിങ്ങ്, ഖനീഭവിപ്പിക്കൽ, പാക്കിങ്ങ്, കട്ടിയാക്കൽ എന്നീ പ്രവർത്തികൾ അടങ്ങിയിരിക്കുന്നു. 

ആധുനിക ഫ്രീസറുകളുടെ കണ്ടുപിടിത്തത്തിനു മുൻപ്, ഐസ്‌ക്രീം ഒരു ആർഭാടമായിരുന്നു. അതു് ഉണ്ടാക്കുന്നത് അദ്ധ്വാനമേറിയ പണിയായിരുന്നു. തണുപ്പുകാലത്ത് തടാകങ്ങളിൽ നിന്നും കുളങ്ങളിൽ നിന്നും വെട്ടിയെടുത്ത ഐസ് ഭൂമിക്കടിയിൽ തുരങ്കങ്ങളിലോ മരപ്പെട്ടികളിലോ ഇഷ്ടികകൊണ്ടുണ്ടാക്കിയ ഐസ് ഹൌ സുകളിലൊ വയ്ക്കോലിൽ പൊതിഞ്ഞാണ് ചൂടുകാലത്ത് ഉപയോഗിക്കാനായി സൂക്ഷിച്ചിരുന്നത്. അമേരിക്കൻ പ്രസിഡന്റുമാരായിരുന്ന ജോർജ്ജ് വാഷിങ്ടൺ, തോമസ് ജെഫേഴ്സൻ എന്നിവരും ഐസ് ഇങ്ങനെ സൂക്ഷിച്ചിരുന്നത്രെ.

ഉപ്പും ഐസും ചേർത്തു വച്ചിരിക്കുന്ന വലിയൊരു പാത്രത്തിനുള്ളിൽ വയ്ക്കുന്ന പാത്രത്തിലാണ് ഐസ്‌ക്രീം ഉണ്ടാക്കിയിരുന്നത്. ഇതിനെ പോട്ട്-ഫ്രീസർ രീതി എന്നാണ് പറഞ്ഞുവന്നിരുന്നത്. ഐസിൽ ഉപ്പു ചേർത്താൽ ഐസിന്റെ ഫ്രീസിങ്ങ് പോയന്റ് താഴുകയും ചെയ്യുമ്പോൾ ഐസ്‌ക്രീം എളുപ്പത്തിൽ ഉണ്ടാക്കാം. 

ബാൾട്ടിമോറിലെ ജേക്കബ് ഫസൽ വൻ‌തോതിൽ ഐസ്‌ക്രീം ഉണ്ടാക്കിതുടങ്ങിയ ആദ്യവ്യക്തി. പെനിൻസിൽ‌വാനിയയിലെ യോർക്കിൽ നിന്നു പാലുൽപ്പന്നങ്ങൾ വാങ്ങി, ബാൾട്ടിമോറിൽ എത്തിച്ചു വിൽക്കലായിരുന്നു അദ്ദേഹത്തിന്റെ ജോലി. ചിലപ്പോൾ ആവശ്യക്കാർ കുറയുമ്പോൾ ക്രീം കുറെ ബാക്കിയായിരുന്നു. അതിനെ അദ്ദേഹം ഐസ്‌ക്രീമാക്കി വിറ്റു തുടങ്ങി. ആദ്യത്തെ ഐസ്ക്രീം ഫാക്ടറി അദ്ദേഹം1851ൽ പെനിൻസിൽ‌വാനിയയിലെ സെവൻ ഹിൽ‌സിലാണ് തുടങ്ങിയത്. രണ്ടു വർഷത്തിനു ശേഷം ബാൾട്ടിമോറിലേക്ക് മാറ്റിസ്ഥാപിച്ചു. പിന്നീട് അനേകം ഫാക്ടറികൾ തുടങ്ങുകയും മറ്റുള്ളവരെ ഈ വിദ്യ പഠിപ്പിക്കുകയും ചെയ്തു. വൻ തോതിലുള്ള ഉത്പാദനം ഐസ്‌ക്രീമിന്റെ പ്രചാരം കൂട്ടുകയും വിലകുറയ്ക്കുകയും ചെയ്തു.

1870ൽ ജർമ്മൻ എൻ‌ജിനിയറായിരുന്ന കാൾ വോൺ ലിന്റെയുടെ വ്യാവസായിക റെഫ്രിജറേഷന്റെ കണ്ടുപിടിത്തം സ്വാഭാവിക ഐസ് വെട്ടിയെടുത്ത് കാലങ്ങളോളം സൂക്ഷിക്കേണ്ടതിന്റെ ആവശ്യം ഇല്ലാതാക്കി. 1926ൽ തുടർച്ചയായി പ്രവർത്തിക്കുന്ന ഫ്രീസറിന്റെ വരവും കൂടിയായതോടെ ഐസ്ക്രീമിന്റെ വൻ‌തോതിലുള്ള വ്യാവസായിക ഉത്പാദനം എളുപ്പമാക്കുകയും ആധുനിക ഐസ്‌ക്രീം വ്യവസായത്തിന്റെ തുടക്കം കുറിക്കുകയും ചെയ്തു

1997ൽ മൈക്രൊബാച്ച് ഐസ്‌ക്രീം ഉത്പാദനം തുടങ്ങി. 

ഫാക്ടരികളിൽ നിന്നും ഫ്രീസർ ഘടിപ്പിച്ച വാഹങ്ങളിലോ ഇൻസുലേറ്റ് ചെയ്ത പെട്ടികളുപയോഗിച്ചോ കച്ചവടസ്ഥാപങ്ങളിൽ എത്തിക്കും.

ഐസ്‌ക്രീമിൽ താഴെ പറയുന്ന ഘടകങ്ങൾ കണ്ടുവരുന്നു. 
താഴെ പറയുന്നവ തൂക്കത്തിന്റെ ശതമാനത്തിലാണ്.

10% ൽ കൂടുതൽ പാൽകൊഴുപ്പ് (16% വരെ കാണാറുണ്ട്.)
9 മുതൽ 12% വരെ പാലിലെ ഖരവസ്തുക്കൾ (serum solids-SNF)
12% മുതൽ 16% വരെ മധുരം കൊടുക്കുന്ന വസ്തുക്കൾ
0.2% മുതൽ 0.5% വരെ സ്റ്റബിലൈസേഴ്സും എമത്സിഫയേഴ്സും
55% മുതൽ 64% വരെ പാലിൽ നിന്നോ മറ്റു ചേരുവകളിൽ നിന്നോ ഉള്ള വെള്ളം.

വായു ചേർത്താൽ വ്യാപ്തം ഇരട്ടിയാവുന്നതുകൊണ്ടാണ് കണക്കുകൾ തൂക്കത്തിൽ കൊടുത്തിരിക്കുന്നത്..
ഇതിൽ ലാക്ടോസ്, കെസീൻസ്, വേ പ്രോട്ടീൻ , ധാതുക്കൾ തുടങ്ങിയവ അടങ്ങിയിരിക്കുന്നു. ഇത് ഐസ്‌ക്രീമിന്റെ പ്രധാന ഘടകമാണ്. സാന്ദ്രത കൂടിയ സ്കിംഡ് പാലാണ് സാധാരണ ഉപയോഗിക്കുന്നത്.. എന്നാൽ പാൽപ്പൊടികളും ഉപയോഗിച്ചു കാണുന്നുണ്ട്.

ഇതിലടങ്ങിയിട്ടുള്ള പ്രോട്ടീനുകൾ ഐസ്‌ക്രീമിന്റെ മ്ര്ദുത്വത്തെ(texture) സ്വാധീനിക്കുന്നു.

കൂടുതൽ വാതകം ചേർക്കുന്നതിന് (over run) സഹായിക്കുന്നു. 

വില കുറവാണ്.

ഇവ മിശ്രിതത്തിന്റെ 4% വരും. ഐസ്ക്രീമിന്റെ ഘടനയെ വളരെ സഹായിക്കുന്നു, അതായത് എമൽ‌സിഫിക്കേഷനെ, അടിക്കുന്നതിനെ (whipping properties), ജലാംശം പിടിച്ചുനിർത്താനുള്ള കഴിവിനെ എല്ലാം സഹായിക്കുന്നു.

ഇവ കൊഴുപ്പുകളുടെ വിശ്ലേഷണത്തെ തടയുന്നു. കൂടുതൽ ഈർപ്പമുള്ള ഐസ്ക്രീമുണ്ടാകുന്നതിന് സഹായിക്കുന്നു. 

ഏറ്റവും കൂടുതൽ ആവശ്യക്കാരുള്ളതു് മധുരമുള്ള ഐസ്‌ക്രീമിനാണ്. തൂക്കത്തിന്റെ 12 മുതൽ 16 ശതമാനം വരെ മധുരം കൊടുക്കുന്ന വസ്തുക്കൾ ചേർക്കാറുണ്ട്. സുർക്കോസാണ് സാധാരണയായി ഉപയോഗിക്കുന്നത്. സുർക്കോസിനു പകരമോ ഭാഗികമായോ കോൺ സിറപ്പിൽ നിന്നു കിട്ടുന്ന മധുരവസ്തു ഉപയോഗിക്കുന്നതും പതിവാണ്.

ഇവയും പാലിന്റെ ഘടകങ്ങളിൽ ഉള്ള ലക്ടോസും ചേർന്ന് ഐസ്‌ക്രീമിന്റെ ഖരാങ്കം (freezing point) താഴ്ത്തുന്നു. അതുകൊണ്ട് അല്പം ജലം ഖനീഭവിക്കാതെ ബാക്കി ഉണ്ടാവും. ഈ ജലം ഉണ്ടായിരുന്നില്ലെങ്കിൽ ഐസ്‌ക്രീം ഉരുട്ടിയെടുക്കാൻ പറ്റുമായിരുന്നില്ല.

സംയുക്തകങ്ങളുടെ ഒരു കൂട്ടമാണിത്, പോളിസാക്കറൈഡ് ഫുഡ് ഗം (polysaccharide food gums) ആണ് മിക്കപ്പോഴും ഉപയോഗിക്കുന്നത്. ഇത് മിശ്രിതത്തിന്റെ വിസ്കോസിറ്റി കൂട്ടുകയും ഐസ്‌ക്രീം ഖനീഭവിക്കാതെ നോക്കുകയും ചെയ്യുന്നു. 

സംയുക്തകങ്ങളുടെ ഒരു കൂട്ടമാണിതും. ഐസ്ക്രീം സുഖമായി കഴിക്കുന്നതിനും അതു് ശരിയായി വായിൽ വച്ച് ഉരുകുന്നതിനും വേണ്ടി കൊഴുപ്പിന്റെ ഘടന ശരിയാക്കുന്നു. കൂടാതെ അതിൽ ചേർക്കുന്ന വാതകത്തിന്റെ വിതരണവും വേണ്ട വിധത്തിലാക്കുന്നു.
എമൽ‌സിഫയരിന്റെ ഓരോ തന്മാത്രയിലും ഹൈഡ്രൊഫിലിക് ഘടകവും ഹൈഡ്രൊഫോബിക് ഘടകവുമുണ്ട്. ഇതിനായി മുട്ടയുടെ വെളുത്ത കരു ഉപയോഗിക്കും. ഇതിനു വേണ്ടി രാസ വസ്തുക്കളും ഉപയോഗിക്കുന്നുണ്ട്.

പാലിലുള്ളതിനേക്കാൾ അല്പം കൂടുതൽ പ്രോട്ടീനും മൂന്നുരട്ടി കൊഴുപ്പുമുണ്ട്. കാത്സ്യവും ഫോസ്ഫറസും മറ്റു ലവണങ്ങളുമുണ്ട്.മറ്റു ഭക്ഷണങ്ങളിൽ സാധാരൺ കാണാത്ത അമിനോ അമ്ലങ്ങളുണ്ട്. വിറ്റാമിൻ എ, തയാമിൻ, നിയാസിൻ, വിറ്റാമിൻ ഇ എന്നിവ അടങ്ങിയിരിക്കുന്നു. . 


ജൂലൈ മാസമാണ് ഐസ്‌ക്രീം മാസമായി അമേരിക്കയിൽ ആഘോഷിക്കുന്നത്. 1984 ൽ പ്രസിഡണ്ടായിരുന്ന രൊണാൾഡ് റീഗൺ ആണ് അമേരിക്കയുടെ പ്രിയപ്പെട്ട ഭക്ഷണത്തിന് ജൂലൈമാസത്തെ ചാർത്തിക്കൊടുത്തത്. ജൂലൈ 3 അമേരിക്കയുടെ ഐസ്‌ക്രീം ദിനവുമാണ്. 

ഫെബ്രുവരി ആദ്യ ശനിയാഴ്ച ദിവസം ഐസ്ക്രീം ബ്രെയ്ക്ക് ഫാസ്റ്റ് ദിനമായി ആചരിക്കുന്നു. 1960 ൽ ന്യൂയോർക്കിലാണ് ഈ ദിനം ആചരിച്ചു തുടങ്ങിയത്. നേപ്പാൾ, നമീബിയ, ജർമ്മനി, ന്യൂസീലാൻഡ്, ഹോൺഡുറാസ്, ഇസ്രായേൽ, ചൈന എന്നീ രാജ്യങ്ങളിൽ ഐസ്ക്രീം ബ്രെയ്ക്ക് ഫാസ്റ്റ് ദിനം ആചരിക്കുന്നു.

വായുടെ മുകൾഭാഗത്തു് നാഡീകേന്ദ്രമുണ്ട്. അവിടെ നല്ല തണുപ്പു തട്ടുമ്പോൾ അവിടെയുള്ള രക്തക്കുഴലുകൾ വികസിക്കുകയും ശക്തമായ തലവേദന ഉണ്ടാവുകയും ചെയ്യും. ഇത് 40 സെക്ക്ന്റ് മാത്രം നിൽക്കുകയും ചെയ്യും. ഇതിനെ ‘’‘ബ്രെയിൻ ഫ്രീസ്‘’‘ എന്നും പറയും. മുകൾ ഭാഗത്ത് തട്ടാതെ ഐസ്‌ക്രീം കഴിച്ചാൽ ഈ ബുദ്ധിമുട്ട് ഒഴിവാക്കാം.

1 കപ്പ് പാൽ

1 ടേബിൾ സ്പൂൺ നിറയെ കോൺഫ്ലവർ

7 ടേബിൾ സ്പൂൺ നിറയെ പഞ്ചസാര

1½ ടേബിൾ സ്പൂൺ കണ്ടൻസ്ഡ് മിൽക്ക്

1കപ്പ് ക്രീം

1 ടീസ്പൂൺ വാനില എസ്സൻസ്

നിറം ആവശ്യമുണ്ടെങ്കിൽ ചേർക്കാവുന്നതാണ്.

പാൽ തിളപ്പിക്കുക. കുറച്ചു തണുത്ത പാലിലേക്ക് കോൺഫ്ലവർ ഇട്ട് ഇളക്കി, അത് തിളച്ചുകൊണ്ടിരിക്കുന്ന പാലിലേക്ക് ചേർക്കുക. അല്പം വറ്റുന്നതു വരെ തിളപ്പിക്കുക. അതിനുശേഷം കണ്ടൻസ്ഡ് മിൽക്കും പഞ്ചസാരയും ചേർത്തിളക്കുക. മിക്സിയോ ബ്ലെന്ററോ ഉപയോഗിക്കുന്നതാണ് നല്ലത്. കുറച്ചുകൂടി തണുത്ത ശേഷം ക്രീം ചേർത്ത് വീണ്ടും നന്നായി ഇളക്കുക. ഫ്രീസറിൽ വച്ച് ഖനീഭവിപിക്കുക. പകുതി ഉറച്ചതിനു ശേഷം വീണ്ടും നന്നായി ഇളക്കുക. അര മണിക്കൂർ ഇടവിട്ട് ഇളക്കുന്നത് ക്രിസ്റ്റൽ രൂപപ്പെടുന്നത് ഇല്ലാതാക്കും.


</doc>
<doc id="159055" url="https://ml.wikipedia.org/wiki?curid=159055" title="വെൽഷ് കോബ് കുതിര">
വെൽഷ് കോബ് കുതിര

കുതിരവളർത്തലിൽ ഏറ്റവും പഴക്കം ചെന്ന ദേശങ്ങളിൽ ഒന്നാണ് വെയ്ൽസ്. അവിടുത്തെ പ്രധാനപ്പെട്ട ഒരു കുതിരയിനമാണ് വെൽഷ് കോബ്. ഉയരം കുറഞ്ഞ കാലുകളോടു കൂടിയ ഓട്ടക്കുതിരകളാണ് കോബുകൾ. കുതിരയോട്ട മത്സരവേദിയിലെ സുന്ദരന്മാരാണ് ഇവ. മത്സരക്കുതിര എന്ന നിലയിൽ ലോകത്തിലെ വിവിധ രാജ്യങ്ങളിലേക്ക് ഇവയെ കയറ്റി അയയ്ക്കാറുണ്ട്. പൌവയ്സ് കോബ് എന്നാണ് അക്കാലത്ത് ഇവ അറിയപ്പട്ടിരുന്നത്. 15-ആം നൂറ്റാണ്ടിൽ ജീവിച്ചിരുന്ന ഗുട്ടോർ ഗ്ലൈൻ എന്ന വെൽഷ് കവി ഈ കുതിരകളെക്കുറിച്ച് ധാരാളം കവിതകൾ രചിച്ചിട്ടുണ്ട്. പണ്ടുകാലം മുതലേ തന്നെ വെൽഷ് കോബ് കുതിരകളെ കൃഷിസ്ഥലത്തെ ജോലികൾ ചെയ്യാനും വണ്ടി വലിക്കാനും ധാരാളമായി ഉപയോഗിച്ചിരുന്നു. മോട്ടോർ കാറുകളുടെ വരവിനു മുൻപ്, വേഗതയും ആകർഷണീയവുമായ വെൽഷ് കോബുകളെ തങ്ങളുടെ കുതിരവണ്ടികളിൽ ഉപയോഗിക്കാൻ ഡോക്ടർമാരും വ്യാപാരികളും മറ്റു സമ്പന്നന്മാരും മത്സരിച്ചിരുന്നു.
ഒരുകാലത്ത് സൈന്യത്തിലും സേവനമനുഷ്ഠിച്ചിട്ടുള്ള വെൽഷ് കോബ് കുതിരകൾ.കുടുംബങ്ങളുടെ വിശ്വസ്തനായ സഹായി എന്ന നിലയിലും പ്രസിദ്ധിനേടിയിട്ടുണ്ട്. 15 ഹാൻസ് ഉയരമുള്ള ഇവയ്ക്ക് പ്രധാനമായും തവിട്ടു നിറമാണുള്ളത്.


</doc>
<doc id="159058" url="https://ml.wikipedia.org/wiki?curid=159058" title="ആംഗ്ലോ-അറബ് കുതിര">
ആംഗ്ലോ-അറബ് കുതിര

ഫ്രാൻസിലാണ് ആംഗ്ലോ-അറബ് കുതിരകളുടെ ഉദ്ഭവം. ഇംഗ്ലീഷ് തൊറോബ്രഡിന്റെയും അറേബ്യൻ കുതിരകളുടെയും ഗുണങ്ങളുണ്ട് ഈ കുതിരകൾക്ക് ആംഗ്ലോ-അറബ് എന്ന പേര് സിദ്ധിച്ചത്.
16 ഹാൻസ് വരെ ഉയരമുള്ള ഇവയ്ക്ക് തവിട്ടുനിറമോ ചാര നിറമോ ആയിരിക്കും. കാലുകളിലും തലയിലും വെള്ള നിറം കാണാം. തൊറോബ്രഡ് കുതിരകളുടെ കരുത്തും അറേബ്യൻ കുതിരകളുടെ സൌന്ദര്യവും ഒത്തുചേർന്ന ആംഗ്ലോ-അറബ് കുതിരകളെ പൊതുവായ ആവശ്യങ്ങൾക്കും മത്സരങ്ങൾക്കുമാണ് സാധാരണ ഉപയോഗിക്കുക.
ഓട്ടക്കുതിരകളുടെ രാജകീയ ഗണത്തിലാണ് ആംഗ്ലോ-അറബ് കുതിരകളെ ഉൾപ്പെടുത്തിയിരികികുന്നത്.


</doc>
<doc id="159062" url="https://ml.wikipedia.org/wiki?curid=159062" title="കോണ്ടിനം ഫിൻഗർ ബോർഡ്‌">
കോണ്ടിനം ഫിൻഗർ ബോർഡ്

ഒരു സംഗീത ഉപകരണം ആണ് കോണ്ടിനം ഫിൻഗർ ബോർഡ്‌. യുനിവേഴ്സിടി ഓഫ് ഇല്ലിനോയിലെ ഒരു പ്രൊഫസർ ആയ ലിപ്പോൾട് ഹേകൺ ആണ് ഈ സംഗീത ഉപകരണം വികസിപ്പിച്ച് എടുത്തത്. പ്രമുഖ ഇന്ത്യൻ സംഗീത സംവിധായകൻ ആയ എ.ആർ. റഹ്മാൻ തന്റെ സമീപ കാല സൃഷ്ടികളിൽ ഈ ഉപകരണം ഫലപ്രദമായി ഉപയോഗിച്ചിട്ടുണ്ട്. ഇന്ത്യൻ ശാസ്ത്രീയ സംഗീതത്തിനു വളരെ അനുയോജ്യമായ ഒരു ഇലക്ട്രോണിക് സംഗീത ഉപകരണമാണ് ഇത് എന്ന് അദ്ദേഹം സാക്ഷ്യപെടുതുന്നു. ഡൽഹി 6 എന്നാ ചിത്രത്തിലെ ""രേഹ്ന തു"" എന്ന ഗാനത്തിൽ ഈ ഉപകരണം ഉപയോഗിച്ചിട്ടുണ്ട്.


</doc>
<doc id="159066" url="https://ml.wikipedia.org/wiki?curid=159066" title="കഫം">
കഫം

കണ്ഠത്തിൽ ഊറികൂടന്നതും ചുമയ്ക്കുമ്പോൾ പുറത്തേയ്ക്ക് വരുന്നതുമായ വഴുവഴുപുള്ള സ്രവപദാർഥമാണ് കഫം. ശ്വസനനാളത്തിന്റെ അടിഭാഗത്തുനിന്നാണ് കഫം വമിക്കുക. ശ്ലേഷമം എന്നും പേരുണ്ട്. ഒട്ടിപിടിക്കുന്നത് എന്നർഥമാണ് ശ്ലേഷമത്തിനുള്ളത്.

ശ്വാസകോശ/ശ്വസന നാള സംബന്ധമായ രോഗങ്ങളുടെ നിർണ്ണയത്തിനും ഔഷധ ഫലപ്രാപ്തി സ്ഥിരീകരണത്തിനും കഫ പരിശോധന പ്രധാനമാണ്.

ബാക്ടീരിയ, ഫംഗസ്സ്, പൊടി, കോശാവിഷ്ടങ്ങൾ, കോശങ്ങൾ, രക്താംശം, പഴുപ്പ് എന്നിവ കഫത്തിൽ കണ്ടേക്കാം.

ന്യുമോണീയ, ക്ഷയരോഗം, വ്രണങ്ങൾ, ശ്വാസ തടസ്സം, അർബുദം എന്നീ അവസ്ഥകളിൽ ക്രഫരൂപീകരണം കണ്ടുവരുന്നു. കഫഘടങ്ങളെ അടിസ്ഥാനപ്പെടുത്തിയാണ് രോഗ നിർണ്ണയം നടത്തുക.



</doc>
<doc id="159067" url="https://ml.wikipedia.org/wiki?curid=159067" title="റോയൽ സൊസൈറ്റി">
റോയൽ സൊസൈറ്റി

1660-ൽ സ്ഥാപിച്ച് ഇന്നും നിലവിലുള്ള ശാസ്ത്രജ്ഞരുടെ ഒരു സ്ഥാപനമാണു് റോയൽ സൊസൈറ്റി. പ്രകൃതി വിജ്ഞാനത്തെ മെച്ചപ്പെടുത്തുക എന്ന ലക്ഷ്യത്തോടെ ലണ്ടൻ ആസ്ഥാനമായാണു് ഈ ബ്രിട്ടീഷ് സ്ഥാപനം പ്രവർത്തിക്കുന്നത്. റോയൽ സൊസൈറ്റിയിലെ ഫെലോകൾ പേരിനു ശേഷം FRS (ഫെലോ ഓഫ് ദ റോയൽ സൊസൈറ്റി) എന്ന് ചേർക്കുന്നു. 

ശാസ്ത്രം, ഗണിതം, എഞ്ചിനീയറിംഗ്, ആരോഗ്യശാസ്ത്രം എന്നിവയുടെ ഉപയോഗത്തിനും വികാസത്തിനും മാർഗ്ഗദർശനം നൽകി, മാനവികതയുടെ ഗുണത്തിനും ഭൂലോകത്തിന്റെ നന്മയ്ക്കും വേണ്ടി വിജ്ഞാനസീമകളെ വികസിപ്പിക്കുകയാണ് ഈ സ്ഥാപനത്തിന്റെ പ്രാഥമിക ലക്ഷ്യം . 


12 ശാസ്ത്രജ്ഞർ അംഗമായി തുടങ്ങിയതാണു് റോയൽ സൊസൈറ്റി

ആധുനിക ശാസ്ത്രപ്രവർത്തനങ്ങൾ ഊർജ്ജസ്വലമാക്കാനായി എഴുന്നൂറോളം ഫെല്ലോഷിപ്പു് വ്യത്യസ്ത പ്രവർത്തനപരിചയമുള്ള ശാസ്ത്രജ്ഞർക്കു് നൽകുന്നുണ്ടു്.


റോയൽ സൊസൈറ്റിയുടെ പ്രസിഡന്റ് എന്നത് ആ സൊസൈറ്റിയുടെയും ഉപദേശകസമിതിയുടെയും തലവൻ ആയിരിക്കും. സൊസൈറ്റി നിലവിൽ വന്നപ്പോൾ പ്രസിഡന്റ്ന് സൊസൈറ്റിയെ സേവിക്കുന്നതിന് പരിധി ഉണ്ടായിരുന്നില്ല. എന്നാൽ നിലവിലുള്ള നിയമമനുസരിച്ച് പ്രസിഡന്റ് 5 വർഷത്തിൽ കൂടുതൽ സൊസൈറ്റിയെ സേവിക്കാൻ പാടില്ല.റോയൽ സൊസൈറ്റിയുടെ നിലവിലിള്ള പ്രസിഡന്റ് വെങ്കടരാമൻ രാമകൃഷ്ണൻ ആണ്.


</doc>
<doc id="159079" url="https://ml.wikipedia.org/wiki?curid=159079" title="ആശ">
ആശ

ദേശീയ ഗ്രാമീണആരോഗ്യപദ്ധതിയുടെ ഭാഗമായി ഓരോ വില്ലേജിലും ഭാരത സർക്കാറിനാൽ നിയമിക്കപ്പെടുന്ന അംഗീകൃത സാമൂഹിക ആരോഗ്യപ്രവർത്തകരാണ് ആശ(Accredited Social Health Activists - ASHA). 2005ൽ ആരംഭിച്ച ഈ ദൗത്യസംഘത്തിന്റെ സമ്പൂർണ്ണത 2012ൽ ആണ് പ്രതീക്ഷിക്കുന്നത്.

കേരളത്തിലെ ആയിരം ജനസംഖ്യക്ക് ഒരു ആശാപ്രവർത്തക എന്നതാണ് ലക്ഷ്യം

അതത് വില്ലേജിലെ 24-25 പ്രായപരിധിയിൽ‌പെട്ട ഒരു വനിതയെ ആണ് ആശാപ്രവർത്തകയായി തിരഞ്ഞെടുക്കുന്നത്.

തുടങ്ങിയവയാണ് ആശയുടെ ഉത്തരവാദിത്തങ്ങൾ.
ആശാപ്രവർത്തകർ സന്നദ്ധസേവകർ ആണെങ്കിലും പ്രവർത്തിക്കുന്ന ദിവസങ്ങളിൽ വേതനം നൽകാറുണ്ട്. ഇവർ ബുധനാഴ്ചകളിൽ പ്രാഥമിക ആരോഗ്യ കേന്ദ്രങ്ങളിൽ നടക്കുന്ന യോഗത്തിൽ പങ്കുചേരേണ്ടതായുണ്ട്.
കുടുംബശ്രീ


</doc>
<doc id="159084" url="https://ml.wikipedia.org/wiki?curid=159084" title="സ്വരാട്">
സ്വരാട്

1921-ൽ കൊല്ലത്തുനിന്ന് പ്രസിദ്ധീകരണം ആരംഭിച്ച മലയാള പത്രമാണ് സ്വരാട്. ഡി. പത്മനാഭൻ ഉണ്ണിയായിരുന്നു ഉടമ. എ. കെ. പിള്ളയായിരുന്നു എഡിറ്റർ. സ്വാതന്ത്യസമരം ശക്തിപ്പെടുത്താനും ഇന്ത്യൻ നാഷ്ണൽ കോൺഗ്രസിന്റെ തിരുവതാംകൂറിലെ പ്രവർത്തങ്ങൾക്ക് സഹായകമാകുവാനും വേണ്ടിയാണ് ഈ പത്രം ആരംഭിക്കുന്നത്. വൈക്കം സത്യാഗ്രഹത്തിന് പ്രധാന പങ്കുവഹിച്ചു. 

കൊല്ലം ശ്രീരാമവിലാസം പ്രസ്സിൽ അച്ചടിച്ചിരുന്ന സ്വരാട് തുടക്കത്തിൽ ദ്വൈവാരിക രൂപത്തിൽ ആണ് പ്രസിദ്ധീകരിച്ചിരുന്നത് . 1926-മുതൽ ഇത് ദിനപത്രമാവുകയും ആസ്ഥാനം കൊല്ലത്തുനിന്ന് തിരുവനന്തപുരത്തേയ്ക്ക് മാറ്റി സ്ഥാപിക്കുകയും ചെയ്തു. എന്നാൽ സർക്കാരിൽ നിന്നുള്ള കടുത്ത എതിർപ്പുമൂലം സ്വരാടിന് അധികകാലം നിലനിൽക്കാനായില്ല.


</doc>
<doc id="159087" url="https://ml.wikipedia.org/wiki?curid=159087" title="പൊന്തച്ചുറ്റൻ">
പൊന്തച്ചുറ്റൻ

വായുവിൽ ഒഴുകിനടക്കുന്ന സ്വഭാവമുള്ള ചിത്രശലഭമാണ് പൊന്തച്ചുറ്റൻ ("Neptis hylas"). പൊന്തക്കാടുകൾക്കിടയിലും ചെറുവൃക്ഷങ്ങൾക്കിടയിലും ഇവ സാവധാനം നീങ്ങുന്നത് കാണാം. ചിറകിൽ വെളുത്ത മൂന്ന് വരകൾ പട്ടാളക്കാരുടെ കുപ്പായത്തോട് സാദൃശ്യം കാട്ടുന്നതിനാൽ ആംഗലഭാഷയിൽ കോമൺസെയിലർ എന്നു വിളിക്കുന്നു. ചിറകുകൾ പൂട്ടിയിരിക്കുമ്പോൾ സ്വർണനിറത്തിലുള്ള പ്രതലത്തിൽ വെളുത്തവരകൾ കാണാം.
ഇരൂൾ, ഇലവ്, നായ്ക്കുരണ, ഇടംപിരി വലംപിരി എന്നീ സസ്യങ്ങളിൽ പൊന്തചുറ്റന്റെ ലാർവകളെ കാണാം. ഇരുവരയൻ പൊന്തച്ചുറ്റൻ, ചോലപൊന്തച്ചുറ്റൻ എന്നിവ പൊന്തച്ചുറ്റനോട് സാമ്യമുള്ളതും ഒരേ ജനുസിൽ പെട്ടതുമായ ചിത്രശലഭങ്ങളാണ്.


</doc>
<doc id="159088" url="https://ml.wikipedia.org/wiki?curid=159088" title="ആർബിട്രേഷൻ">
ആർബിട്രേഷൻ

കോടതി ബാഹ്യമായി തർക്കങ്ങൾ പരിഹരിക്കുന്ന സമ്പ്രദായമായ ബദൽ തർക്ക പരിഹാരമാർഗ്ഗത്തിൽ പെടുന്ന (Alternate Dispute Resolution Technique) ഒന്നാണ് ആർബിട്രേഷൻ. തർക്കത്തിലുള്ള കക്ഷികൾ പരസ്പരസമ്മതത്തോടെ ഒന്നോ അതിലധികമോ ആളുകളെ മദ്ധ്യസ്ഥനായി അഥവാ മദ്ധ്യസ്ഥന്മാരായി തീരുമാനിച്ച്, ഈ തർക്കം പരിശോധിച്ച് തീരുമാനം (അവാർഡ്) പ്രഖ്യാപിക്കാൻ ചുമതലപ്പെടുത്തുകയും ഈ തീരുമാനം അഥവാ അവാർഡ് ഇരുകക്ഷികൾക്കുമിടയിൽ പരസ്പരം അംഗീകരിക്കുമെന്നും ബാധകമായിരിക്കുമെന്നും സമ്മതിക്കുകയും ചെയ്യുന്ന സമ്പ്രദായമാണ് ആർബിട്രേഷൻ. ഇത്തരത്തിൽ മദ്ധ്യസ്ഥന്മാരായി പ്രവർത്തിക്കുന്നവരെ ആർബിട്രേറ്റർമാർ, ആർബിട്രേഷൻ ട്രൈബ്യൂണൽ എന്നീപേരുകളിൽ അറിയപ്പെടുന്നു. വാണിജ്യ - വ്യാപാര സംബന്ധമായ തർക്കങ്ങൾ പരിഹരിക്കുന്നതിനാണ് സാധാരണ ആർബിട്രേഷൻ രീതി ഉപയോഗിക്കുന്നത്.

ആർബിട്രേഷനു വേണ്ടിയുള്ള മാതൃകാ ചട്ടങ്ങൾ ഐക്യരാഷ്ട്ര സഭയുടെ അന്തർദ്ദേശിയ വ്യാണിജ്യത്തിനായുള്ള കമ്മീഷൻ തയ്യാറാക്കുകയും അതിന് ഐക്യരാഷ്ട്ര സഭയുടെ പൊതുസഭ 1976 ഡിസംബർ 15 ന് അംഗീകാരം നൽകുകയുമുണ്ടായി. യൂഎൻസിട്രാൽ (UNICITRAL) മോഡൽ എന്നറിയപ്പെടുന്ന ഈ ചട്ടങ്ങൾക്കനുസരിച്ച് 1985 -ൽ ഒരു മാതൃകാ നിയമം അന്താരാഷ്ട്ര വാണിജ്യ ആർബിട്രേഷനു വേണ്ടി തയ്യാറാക്കുകയും അംഗരാജ്യങ്ങൾ അതതുരാജ്യങ്ങളിൽ ആർബിട്രേഷനുവേണ്ടിയുള്ള നിയമനിർമ്മാണങ്ങൾ നടത്തുകയുമുണ്ടായി. ഇതനുസരിച്ച് നിലവിലിരുന്ന ആർബിട്രേഷൻ വ്യവസ്ഥകൾ സമഗ്രമായി പരിഷ്കരിച്ച് ഇന്ത്യാ ഗവൺമെന്റും ആർബിട്രേഷൻ ആൻഡ് കൺസീലിയേഷൻ ആക്ട് 1996 പാസ്സാക്കുകയുണ്ടായി. ആർബിട്രേഷൻ പ്രക്രിയയിലൂടെ ഉണ്ടാകുന്ന അവാർഡിന് അഥവാ തീരുമാനത്തിന് ഒരു സിവിൽ കോടതിയുടെ ഡിക്രിയുടെ (ഉത്തരവിന്റെ) പദവി ഉണ്ടായിരിക്കുന്നതും വിധി നടപ്പാക്കൽ (എക്സിക്യൂഷൻ) നടപടിവഴി അത് നടപ്പാക്കിയെടുക്കാവുന്നതുമാണ്. 


</doc>
<doc id="159090" url="https://ml.wikipedia.org/wiki?curid=159090" title="ഇരുവരയൻ പൊന്തച്ചുറ്റൻ">
ഇരുവരയൻ പൊന്തച്ചുറ്റൻ

തവിട്ടുനിറമാർന്ന ചിറകിൽ വെളുത്ത രണ്ടു വരകളുള്ള ഒരു ശലഭമാണ് ഇരുവരയൻ പൊന്തച്ചുറ്റൻ ("Neptis jumbah"). പൊന്തചുറ്റൻ ശലഭത്തിനോട് ഏറെ സാമ്യം. പക്ഷേ അതിനേക്കാൾ വേഗത്തിൽ പറന്നു കളിക്കുന്നു. ലാർവ തവിട്ടു നിറത്തിൽ കാണപ്പെടുന്നു. അതിന്റെ ശരീരത്തിൽ മുള്ളുകളുണ്ട്. ഇലയുടെ അഗ്രത്തിലാണ് ഇവയെ സാധാരണയായി കാണപ്പെടുന്നത്. 


</doc>
<doc id="159091" url="https://ml.wikipedia.org/wiki?curid=159091" title="ഒറ്റവരയൻ സാർജന്റ്">
ഒറ്റവരയൻ സാർജന്റ്

കേരളത്തിലെ നാട്ടിൻപുറങ്ങളിൽ അത്ര സാധാരണമല്ലാത്ത ചിത്രശലഭമാണ് ഒറ്റവരയൻ സാർജന്റ് ("Athyma ranga"). വനപ്രദേശങ്ങളിലും കാവുകളിലും സാധാരണമായി ഇവ കാണപ്പെടാറുണ്ട്. ഈ വിഭാഗത്തിൽപ്പെട്ട മറ്റ് ശലഭങ്ങളിൽ നിന്നും തിരിച്ചറിയാൻ സഹായിക്കുന്നത് ചിറകുകളിൽ വിലങ്ങനെകാണുന്ന ഒറ്റ പട്ടയും കുറുകെയുള്ള കറുത്ത ഞരമ്പുകളും ആണ്. ലാർവ കടും പച്ചനിറത്തിൽ കാണപ്പെടുന്നു.

ഇടല (Olea dioica), മലയിലഞ്ഞി (Chionanthes mala-elangi) എന്നവയിലാണ് ലാർവകളെ കാണുന്നത്.


</doc>
<doc id="159092" url="https://ml.wikipedia.org/wiki?curid=159092" title="പേഴാളൻ">
പേഴാളൻ

കേരളത്തിലെ ഇടവഴികളിലും പാടങ്ങളിലും കുന്നിൻചെരിവുകളിലും കാണപ്പെടുന്ന കറുപ്പും വെളുപ്പും നിറമാർന്ന ചിത്രശലഭമാണ് പേഴാളൻ. ഇവ ചീഞ്ഞ പഴവർഗ്ഗങ്ങൾ നുണയുന്നത് കാണാം. 
ഇരുണ്ട തവിട്ടു നിറത്തിലുള്ള കീഴ് ചിറകിന്റെ പിൻഭാഗത്താണ് ചന്ദ്രക്കലമാതിരി വെളുപ്പ് നിറം കാണുന്നത്. പേഴ്മരത്തിലാണ് (Careya arborea) മുട്ടയിടുന്നതും ലാർവകൾ വളരുന്നതും. അതുകൊണ്ട് പേഴാളൻ എന്നുവിളിക്കുന്നു. പാടങ്ങളിലെ അതിരാണിയിലും (Melastoma malabathricum) ഇവയുടെ ലാർവകൾ വളരുന്നു.
കേരളത്തിന്റെ നാട്ടിൻപുറങ്ങളിൽ സാധാരണമാണെങ്കിലും പേഴാളൻ ശലഭം, 1972 -ലെ ഇന്ത്യൻ വന്യജീവിസംരക്ഷണ നിയമത്തിന്റെ രണ്ടാം പട്ടികയിൽപെടുത്തി സംരക്ഷിക്കപ്പെട്ടിരുക്കുന്നു.


</doc>
<doc id="159136" url="https://ml.wikipedia.org/wiki?curid=159136" title="പാറക്കുളം">
പാറക്കുളം

പാറ പ്രദേശങ്ങളിൽ കാണപ്പെടുന്ന, മനുഷ്യ നിർമിതമോ അല്ലാത്തതോ ആയ കുഴികളിൽ മഴ വെള്ളം സംഭരിച്ചുണ്ടാകുന്ന ജലാശയങ്ങൾ ആണ് പാറക്കുളങ്ങൾ എന്നറിയപ്പെടുന്നത്. മിക്കവയും വേനൽക്കാലത്ത് വറ്റിപ്പോകുന്നതാണ്. എങ്കിലും ചിലത് പൂർണമായി വറ്റാറും ഇല്ല. ഈ പ്രദേശങ്ങളിലെ പക്ഷി മൃഗാദികളുടെ ദാഹ ജല സ്രോതസ്സ് ആയ ഇവ അടുത്തുള്ള വീടുകളിലെ കിണറുകളെ ജല സമൃദ്ധമാക്കുന്നതിലും ഒരു വലിയ പങ്കു വഹിക്കുന്നുണ്ട്...

</doc>
<doc id="159137" url="https://ml.wikipedia.org/wiki?curid=159137" title="ഇ. ചന്ദ്രശേഖരൻ നായർ">
ഇ. ചന്ദ്രശേഖരൻ നായർ

കേരള സംസ്ഥാനത്തിലെ മന്ത്രിയായിരുന്ന രാഷ്ട്രീയ നേതാവായിരുന്നു ഇ. ചന്ദ്രശേഖരൻ നായർ (ജനനം: 02 ഡിസംബർ 1928 - മരണം: 29 നവംബർ 2017). ആറ്, എട്ട്, നിയമസഭകളിലെ ഭക്ഷ്യം, പൊതുവിതരണം എന്നീ വകുപ്പുകൾ കൈകാര്യം ചെയ്തത് ഇദ്ദേഹമാണ്. പത്താം നിയമസഭയിൽ ഭക്ഷ്യം, ടൂറിസം, നിയമം എന്നീ വകുപ്പുകൾ ഇദ്ദേഹം കൈകാര്യം ചെയ്തിരുന്നു.പത്തനാപുരം, കൊട്ടാരക്കര, കരുനാഗപ്പള്ളി
നിയോജകമണ്ഡലങ്ങളെ നിയമസഭയിൽ പ്രതിനിധീകരിച്ചു. എ. ഈശ്വരപിള്ളയുടെയും ഇടയിലഴികത്ത് മീനാക്ഷിയമ്മയുടേയും മകനായി 1928 ഡിസംബർ രണ്ടിനാണ് ചന്ദ്രശേഖരൻ നായർ ജനിച്ചത്. വാർദ്ധക്യസഹജമായ അസുഖങ്ങളെത്തുടർന്ന് 2017 നവംബർ 29-ന് ഉച്ചതിരിഞ്ഞ് രണ്ടുമണിയോടെ തിരുവനന്തപുരത്തെ ശ്രീചിത്ര ആശുപത്രിയിൽ വച്ച് അന്തരിച്ചു. 89 വയസ്സായിരുന്നു അപ്പോൾ അദ്ദേഹത്തിന്. മനോരമ നായരാണ് ഭാര്യ. ഒരു ആൺകുട്ടിയും ഒരു പെൺകുട്ടിയും ഇദ്ദേഹത്തിനുണ്ട്.

സി.പി.ഐ.യുടെ ദേശീയ നിർവാഹക സമിതിയംഗം, കൊല്ലം ജില്ലാ സഹകരണ ബാങ്ക് പ്രസിഡന്റ്, അഖിലേന്ത്യ സഹകരണ ബാങ്ക് ഫെഡറേഷന്റെ ചെയർമാൻ എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്.




</doc>
<doc id="159161" url="https://ml.wikipedia.org/wiki?curid=159161" title="നിങ്ങളെന്നെ കമ്മ്യൂണിസ്റ്റാക്കി">
നിങ്ങളെന്നെ കമ്മ്യൂണിസ്റ്റാക്കി

കെ. പി. എ. സി യുടെ ഒരു സാമൂഹിക രാഷ്ട്രീയ നാടകമാണ് നിങ്ങളെന്നെ കമ്മ്യുണിസ്റ്റാക്കി. തോപ്പിൽ ഭാസി രചിച്ച ഈ നാടകം എൻ. രാജഗോപാലൻ നായരും, ജി. ജനാർദ്ദനക്കുറുപ്പും ചേർന്നാണ് സംവിധാനം ചെയ്തത്. ഈ നാടകത്തിനു വേണ്ടി ഗാനങ്ങൾ എഴുതിയത് കവി ഒ. എൻ. വി കുറുപ്പും, സംഗീത സംവിധാനം നിർവ്വഹിച്ചത് ജി. ദേവരാജനുമാണ്. നാടകരചനാ സമയത്ത് പാർട്ടി പ്രവർത്തനത്തിന്റെ ഭാഗമായി ഒളിവുജീവിതം നയിച്ച തോപ്പിൽ ഭാസി, സോമൻ എന്ന തൂലികാ നാമത്തിലാണ് നാടകം എഴുതിയത്. 1950 -ൽ ആരംഭിച്ച കെ.പി.എ.സി യുടെ രണ്ടാമത്തെ നാടകമായിരുന്നു "നിങ്ങളെന്നെ കമ്മ്യൂണിസ്റ്റാക്കി." എന്റെ മകനാണ് ശരി എന്ന നാടകമായിരുന്നു ആദ്യത്തേത്. ചവറ തട്ടാശ്ശേരിയിലുള്ള സുദർശന തീയറ്ററിൽ 1952 ഡിസംബർ 6 നാണ് "നിങ്ങളെന്നെ കമ്മ്യൂണിസ്റ്റാക്കി"യുടെ ആദ്യ പ്രദർശനം നടന്നത്.

പതിനായിരത്തിലധികം വേദികളിൽ അവതരിപ്പിക്കപ്പെട്ട ഈ നാടകം കേരളത്തിലെ കമ്മ്യൂണിസ്റ്റ് മുന്നേറ്റത്തിന് വളരെയേറെ സഹായകമായെന്നും 1957-ൽ ഇ.എം.എസിന്റെ നേതൃത്വത്തിലുള്ള കേരളത്തിലെ പ്രഥമ കമ്മ്യൂണിസ്റ്റ് മന്ത്രിസഭയ്ക്ക് വഴിയൊരുക്കിയെന്നും കണക്കാക്കപ്പെടുന്നു. 

1952 ഡിസം 6ന് കൊല്ലം ചവറയിലായിരുന്നു ആദ്യവേദി. 1953 മാർച്ചിൽ ഗവണ്മെൻറ് ഈ നാടകം നിരോധിച്ചു. ഗവണ്മെന്റിനു എതിരെ ജനങ്ങളിൽ വികാരം വളർത്തുന്നു എന്നായിരുന്നു ആരോപണം. നിരോധനത്തെ അവഗണിച്ച് കൊണ്ട് അവതരണം തുടരുകയും കോവളത്ത് വേദിയിൽ വച്ച് എല്ലാ കലാകാരന്മാരെയും അറ്റസ്റ്റ് ചെയ്ത് കേസ് ചാർജ് ചെയ്യുകയും ചെയ്തു. നിയമയുദ്ധത്തിലൂടെ 2 മാസത്തിനു ശേഷം നിരോധനം നീക്കി. തുടർന്ന് ഏകദേശം ആറായിരത്തിലധികം വേദികളിൽ നാടകം പ്രദർശിക്കപ്പെട്ടു. കേരളസമൂഹത്തിന്റെ രാഷ്ട്രീയ മനസ്സ് നിർണയിക്കുന്നതിൽ സുപ്രധാന പങ്ക് വഹിക്കാൻ ഈ നാടകത്തിനു സാധിച്ചു.

ഇന്ത്യയിലെ മറ്റിടങ്ങളിൽ എന്നപോലെ തന്നെ കേരള സമൂഹത്തിൽ നിലനിന്നിരുന്ന ജാതി സമ്പ്രദായത്തെയും ഉച്ചനീചത്വങ്ങളെയും എതിർക്കാനും കീഴാളരുടെ ഉയര്ച്ചക്കും ആഹ്വാനം ചെയ്യുന്നു. പരമുപിള്ള എന്ന ഉയർന്നജാതിയിൽപെട്ട ആൾ കമ്മ്യുണിസ്റ്റ് ആവുന്നതാണ് കഥ. അയാൾ ചെങ്കൊടി കയ്യിലേക്ക് വാങ്ങുമ്പോൾ നാടകം അവസാനിക്കുന്നു. 

നസീറിനെയും, ഷീലയെയും നായികാനായകന്മാരാക്കി 1970ൽ തോപ്പിൽഭാസി തന്നെ ഇതേ പേരിൽ സിനിമയെടുത്തു.



</doc>
<doc id="159162" url="https://ml.wikipedia.org/wiki?curid=159162" title="സേക്രഡ് ഹാർട്ട് ഫൊറോന പള്ളി തിരുവമ്പാടി">
സേക്രഡ് ഹാർട്ട് ഫൊറോന പള്ളി തിരുവമ്പാടി

താമരശ്ശേരി രൂപതയിലുൾപെടുന്ന തിരുവമ്പാടി സേക്രഡ് ഹാർട്ട് ഫൊറോന പള്ളി തിരുവമ്പാടി എന്ന സ്ഥലത്താണു സ്ഥിതി ചെയ്യുന്നത്. ഈശോ മിശിഹായുടെ തിരുഹൃദയത്തിന്റെ തിരുന്നാൾ എല്ലാകൊല്ലവും ഫെബ്രുവരി മാസത്തിൽ ആഘോഷപൂർവ്വം നടത്തിവരുന്നു. തിരുവമ്പാടി ഫൊറോനയുടെ കീഴിൽ 14 പള്ളികളും ഇടവകയുടെ കീഴിൽ 1000 കുടുംബങ്ങളുമുണ്ട്.

1942 മുതൽ തിരുവതാംകൂർ ഭാഗത്തുനിന്ന്കുടിയേറി പാർത്തവരാണ് പൂർവികർ. കോട്ടയം,പാലാ,തൊടുപുഴ എന്നിവടങ്ങളിൽ നിന്നും കുടിയേറി. 1944 സെപ്തംബർ എട്ടിന് പള്ളി സ്ഥാപിച്ചു.


</doc>
<doc id="159174" url="https://ml.wikipedia.org/wiki?curid=159174" title="ഡോക്യുമെന്റ് ഒബ്ജക്റ്റ് മോഡൽ">
ഡോക്യുമെന്റ് ഒബ്ജക്റ്റ് മോഡൽ

എച്.റ്റി.എം.എൽ., എക്സ്.എച്.റ്റി.എം.എൽ., എക്സ്.എം.എൽ പ്രമാണങ്ങളിലെ അടിസ്ഥാന ഘടകങ്ങളെ നിർവ്വചിക്കുവാനും അവയുമായി സംവദിക്കുവാനും മറ്റുമുള്ള ഒരു വ്യവസ്ഥയാണ് ഡോക്യുമെന്റ് ഒബ്ജക്റ്റ് മോഡൽ (Document Object Model) അഥവാ ഡോം (DOM). ഓപ്പറേറ്റിങ്ങ് സിസ്റ്റവുമായോ, പ്രോഗ്രാമിങ്ങ് ഭാഷയുമായോ ബന്ധിതമല്ല ഇത്.

ഡബ്ല്യു3സി വെബ്സൈറ്റിൽ ഡോമിനെപ്പറ്റി


</doc>
<doc id="159182" url="https://ml.wikipedia.org/wiki?curid=159182" title="അർജുന അവാർഡ്">
അർജുന അവാർഡ്

കായികലോകത്തെ സംഭാവനകൾക്ക് ഭാരത സർക്കാർ നൽകുന്ന പുരസ്കാരമാണ് അർജുന അവാർഡ്.1961 ൽ തുടങ്ങിയ ഈ പുരസ്കാരം 500,000 ഉം വെങ്കല പ്രതിമയും പ്രശസ്തിപത്രവും സമ്മാനമായി നൽകുന്നു.സാധാരണമായി 15 പുരസ്കാരങ്ങളാണ് ഒരു വർഷം നൽകുന്നത്.



</doc>
<doc id="159201" url="https://ml.wikipedia.org/wiki?curid=159201" title="പി.കെ. ചാത്തൻ">
പി.കെ. ചാത്തൻ

ഒന്നും, നാലും, അഞ്ചും കേരളാ നിയമസഭകളിലെ ഒരംഗമായിരുന്നു പി.കെ. ചാത്തൻ(1920- 22 ഏപ്രിൽ 1988). ചാലക്കുടി നിയമസഭാമണ്ഡലത്തിൽ നിന്നാണ് ചാത്തൻ മാസ്റ്റർ ഒന്നാം കേരള നിയമസഭയിലെത്തിയത്. കിളിമാനൂർ നിയമസഭാമണ്ഡലത്തേയാണ് നാലും അഞ്ചും നിയമസഭകളിൽ ഇദ്ദേഹം പ്രതിനിധീകരിച്ചത്. 

ഒരു കമ്മ്യൂണിസ്റ്റ് പ്രവർത്തകനായ ചാത്തൻ മാസ്റ്റർ 1954-56 വരെ തിരുക്കൊച്ചി നിയമസഭയിലും അംഗമായിരുന്നു. കാവാലൻ എന്നായിരുന്നു പിതാവിന്റെ പേര്.

ഒന്നാം കേരള നിയമസഭയിലെ തദ്ദേശസ്വയംഭരണം, പിന്നോക്ക വികസനം എന്നീ വകുപ്പുകൾ കൈകാര്യം ചെയ്തത് ചാത്തൻ മാസ്റ്ററായിരുന്നു.

1988 ഏപ്രിൽ 22ന് തന്റെ 68ആം വയസ്സിൽ അദ്ദേഹം അന്തരിച്ചു.



കാളിയാണ് ഭാര്യ. മൂന്ന് ആൺകുട്ടികളും ഒരു പെൺകുട്ടിയും ഇദ്ദേഹത്തിനുണ്ട്. 


</doc>
<doc id="159209" url="https://ml.wikipedia.org/wiki?curid=159209" title="പ്യോട്ടർ ഇല്ലിച്ച് ചൈകോവ്സ്കി">
പ്യോട്ടർ ഇല്ലിച്ച് ചൈകോവ്സ്കി

കാല്പനികയുഗത്തിലെ ഒരു റഷ്യൻഗാനരചയിതാവ് ആയിരുന്നു പ്യോട്ടർ ഇല്ലിച്ച് ചൈകോവ്സ്കി(Pyotr Ilyich Tchaikovsky (Russian: Пётр Ильич Чайковский) (1840 മേയ് 7 – 1893 നവംബർ 6) അദ്ദേഹം സിംഫണികൾ, ബാലേകൾ, ഓപ്പറകൾ എന്നിങ്ങനെ വൈവിദ്ധ്യമാർന്ന രചനകൾ നടത്തിയിട്ടുണ്ട്, ദ് സ്വാൻ ലേക്ക്, ദ് സ്ലീപ്പിംഗ് ബ്യൂട്ടി, ദ് നട്ട് ക്രാക്കർ എന്നീ ബാലേകൾ പ്രശസ്തമാണ്.

റഷ്യയിലെ വോട്കിൻസ്ക് എന്ന ചെറിയ പട്ടണത്തിലാണ് ചൈകോവ്സ്കി ജനിച്ചത്. എഞ്ചിനീയർ ആയിരുന്ന അദ്ദേഹത്തിന്റെ പിതാവ് ഇല്യ പെറ്റ്രോവിച് ചൈകോവ്സ്കി, കാംസ്കോ-വോറ്റ്കിൻസ്ക് അയൺവർക്സിലെ മാനേജറായിരുന്നു. ചൈകോവ്സ്കി അഞ്ചാമത്തെ വയസ്സിൽ പിയാനോ പഠനം ആരംഭിച്ചു

സംഗീതത്തിലെ വാസന കുട്ടിക്കാലത്തുതന്നെ പ്രകടമാക്കിയിരുന്നെങ്കിലും ചൈക്കോവ്സ്കിക്ക് സർക്കാരുദ്യോഗസ്ഥനാകാനുള്ള പരിശീലനമാണ് ലഭിച്ചത്. ആ സമയത്ത് റഷ്യയിൽ സംഗീതം ഉപജീവനമാർഗ്ഗമാക്കാനുള്ള അവസരങ്ങൾ കുറവായിരുന്നു. പരിശീലനത്തിനുള്ള സാദ്ധ്യതകളും കുറവായിരുന്നു. ഇതിനുള്ള അവസരം വന്നപ്പോൾ ഇദ്ദേഹം പുതുതായി തുടങ്ങിയ സൈന്റ് പീറ്റേഴ്സ്ബർഗ് കൺസർവേറ്ററിയിൽ ചേർന്നു. 1865-ലാണ് ഇദ്ദേഹം ഇവിടെനിന്ന് പാസായത്. അക്കാലത്ത് റഷ്യയിലെ ദേശീയ സംഗീതസരണിയിൽ പെട്ട സംഗീതസംവിധായകരിൽ നിന്ന് വ്യത്യസ്തമായി പാശ്ചാത്യ സംഗീത ശൈലിയിലെ വിദ്യാഭ്യാസമാണ് ചൈകോവ്സ്കിക്ക് ഇവിടെനിന്ന് ലഭിച്ചത്. ആ സമയത്ത് പ്രസിദ്ധരായിരുന്ന അഞ്ച് സംഗീതസംവിധായകരുമായി ഇദ്ദേഹത്തിന്റെ ബന്ധം എപ്പോഴും രസകരമായിരുന്നില്ല. പാശ്ചാത്യശൈലിയും റഷ്യൻ ശൈലിയും സമന്വയിപ്പിച്ചതിലൂടെ സ്വന്തം വ്യക്തിമുദ്ര പതിഞ്ഞതും എന്നാൽ റഷ്യൻ സംഗീതമാണെന്ന് തിരിച്ചറിയാവുന്നതുമായ ഒരു ശൈലി ഇദ്ദേഹം വികസിപ്പിച്ചെടുത്തു.

പൊതുജനസമ്മതി ലഭിച്ചുവെങ്കിലും ചൈക്കോവ്സ്കിയുടെ വ്യക്തിജീവിതം പ്രശ്നങ്ങൾ നിറഞ്ഞതായിരുന്നു. ഇടയ്ക്കിടെ ഇദ്ദേഹത്തിന് വിഷാദരോഗബാധ ഉണ്ടാകുമായിരുന്നു. അമ്മയെ വിട്ട് ബോഡിംഗ് സ്കൂളിൽ പോകേണ്ടിവന്നതും അമ്മയുടെ അകാലവിയോഗവും നെദേസ്ദ വോൺ മെക്ക് എന്ന സമ്പന്നയായ വിധവയുമായി 13 വർഷം നീണ്ട ബന്ധം തകർന്നതും ഇദ്ദേഹത്തെ വിഷാദരോഗിയാക്കുന്നതിൽ പങ്കു വഹിച്ചിരുന്നിരിക്കാം. ഇദ്ദേഹം രഹസ്യമായി സൂക്ഷിച്ച സ്വവർഗ്ഗ സ്നേഹവും ഇതിന് ഒരു കാരണമായിരുന്നിരിക്കാം എന്ന് കരുതപ്പെട്ടിരുന്നു. വർത്തമാനകാലത്തെ ചരിത്രകാരന്മാർ ഈ വിഷയം അത്ര പ്രധാനമായി കണക്കാക്കുന്നില്ല. 53 വയസ്സിൽ ഇദ്ദേഹം പെട്ടെന്ന് മരിച്ചത് കോളറ ബാധിച്ചാണെന്നാണ് കരുതപ്പെടുന്നത്. ഇത് അപകടമരണമോ ആത്മഹത്യയോ ആയിരുന്നോ എന്ന സംശയം നിലനുൽക്കുന്നുണ്ട്.

ചില റഷ്യക്കാർക്ക് ഇദ്ദേഹത്തിന്റെ സംഗീതം പാശ്ചാത്യർ സ്വീകരിക്കുന്നത് അതിലെ പാശ്ചാത്യസ്വാധീനം കാരണമാണോ എന്ന സംശയം വച്ചുപുലർത്തിയിരുന്നു. വിമർശകരും ഇദ്ദേഹത്തിന്റെ സംഗീതത്തിന്റെ കാര്യത്തിൽ രണ്ടഭിപ്രായം വച്ചുപുലർത്തിയിരുന്നു. "ന്യൂ യോർക്ക് ടൈംസിൽ" ദീർഘകാലം സംഗീതവിമർശകനായിരുന്ന ഹരോൾഡ് സി. ഷോൺബെർഗിന്റെ അഭിപ്രായത്തിൽ ഇദ്ദേഹത്തിന്റെ സംഗീതത്തിൽ "ഉയർന്ന ചിന്ത" ഇല്ലായിരുന്നു. 





</doc>
<doc id="159218" url="https://ml.wikipedia.org/wiki?curid=159218" title="അന്ന കൊംനേന">
അന്ന കൊംനേന

ലോകത്തിലെ അറിയപ്പെട്ടിട്ടുള്ള ആദ്യത്തെ ചരിത്രകാരിയായിരുന്നു അന്ന കൊംനേന (ഇംഗ്ലീഷ്-Anna Komnene, ഗ്രീക്ക്‌-Άννα Κομνηνή, Anna Komnēnē;). അലക്സിയസ് കൊംനേനസ് (1048-1118) I- ആമന്റേയും ഐറിനിന്റേയും പുത്രിയായി 1083 ഡിസംബർ 1-ന് കോൺസ്റ്റാന്റിനോപ്പിളിൽ ജനിച്ചു. ബൈസാന്തിയൻ ചരിത്രകാരനായ നിസഫോറസ് ബ്രൈനിയസിനെ (Nicephorus Bryennius) വിവാഹം ചെയ്തു. പിതാവിന്റെ മരണത്തെ തുടർന്ന് അമ്മയുടെ സഹായത്തോടെ രാജസ്ഥാനം ഭർത്താവിന് നേടിക്കൊടുക്കാൻ ശ്രമിച്ചെങ്കിലും സാധിച്ചില്ല. 1118-ൽ സഹോദരനായ ജോൺ II-ആമൻ രാജാവായി. ഇതിനെതിരായി അന്ന ഗൂഢാലോചന നടത്തി. ഈ കുറ്റം കണ്ടുപിടിക്കപ്പെട്ടതിനാൽ ഇവരുടെ സ്ഥാവരജംഗമവസ്തുക്കളെല്ലാം സഹോദരനായ ജോൺ രാജാവ് കണ്ടുകെട്ടി. ഭർത്താവിന്റെ ചരമത്തെ തുടർന്ന്, 1137-ൽ അന്ന ഒരു കോൺവെന്റിൽ അഭയംപ്രാപിച്ചു; ശേഷിച്ച 11 വർഷക്കാലം അലക്സിയാഡ് (Alexiad) എന്ന ചരിത്രഗ്രന്ഥത്തിന്റെ രചനയിൽ ചെലവഴിച്ചു. ഒട്ടാകെ 15 ചരിത്രഗ്രന്ഥങ്ങൾ ഇവർ രചിച്ചു. 1069 മുതൽ തന്റെ പിതാവിന്റെ ഭരണകാലംവരെയുള്ള സംക്ഷിപ്ത ചരിത്രമാണ് ആദ്യത്തെ രണ്ടു ഗ്രന്ഥങ്ങളിലെ പ്രതിപാദ്യം. പുരാതന ക്ലാസ്സിക്കൽ ഗ്രന്ഥകാരൻമാരുടെ (സിനഫോൺ, തൂസിഡൈഡിസ്) രചനാരീതിയാണ് ഇവരും പിന്തുടർന്നത്. ഒന്നാം കുരിശുയുദ്ധത്തെ സംബന്ധിച്ച ഒരു ആധികാരിക ഗ്രന്ഥമാണ് അലക്സിയാഡ്. അന്നയുടെ അലക്സിയാഡിനെ ആസ്പദമാക്കിയാണ് സർ വാൾട്ടർ സ്കോട്ട് തന്റെ പ്രസിദ്ധമായ കൌണ്ട് റോബർട്ട് ഒഫ് പാരിസ് രചിച്ചത്.



</doc>
<doc id="159220" url="https://ml.wikipedia.org/wiki?curid=159220" title="പി.സി. ചെറിയാൻ">
പി.സി. ചെറിയാൻ

സ്വാതന്ത്ര്യ സമരസേനാനിയും പുതുപ്പള്ളി നിയോജകമണ്ഡലത്തെ ഒന്നും രണ്ടും കേരള നിയമസഭയിൽ പ്രതിനിധീകരിച്ച ഒരു രാഷ്ട്രീയ നേതാവാണ് പി.സി. ചെറിയാൻ (1918- 31 ഓഗസ്റ്റ് 1989). കോട്ടയം ഡി.സി.സി. പ്രസിഡന്റ്, ഐ.എൻ.റ്റി.യു.സി. നേതാവ് എന്നീ നിലകളിലും ചെറിയാൻ പ്രവർത്തിച്ചിട്ടുണ്ട്. 1989 ഓഗസ്റ്റ് 30ന് ഇദ്ദേഹം അന്തരിച്ചു.


</doc>
<doc id="159221" url="https://ml.wikipedia.org/wiki?curid=159221" title="കാൾ ഗുസ്തവ് ജേക്കബ് ജക്കോബി">
കാൾ ഗുസ്തവ് ജേക്കബ് ജക്കോബി

കാൾ ഗുസ്തവ് ജേക്കബ് ജക്കോബി (ഡിസംബർ 10,1804 – ഫെബ്രവരി 18,1851) ജർമ്മൻ ഗണിതശാസ്ത്രജ്ഞൻ. 
ജർമനിയിലെ ബാരലിന് അടുത്തുള്ള പോട്ട്സ്ഡാം എന്ന സ്ഥലത്ത് 1804 ഡിസംബർ 10നു "കാൾ ഗുസ്തവ് ജേക്കബ് ജക്കോബി" ജനിച്ചു.ഒരു കച്ചവടകാരനും ബാങ്കറുമായ സൈമൺ ജക്കോബിയുടെ രണ്ടാമത്തെ മകനായിരുന്നു ജക്കോബി.ജക്കോബിക്ക് പ്രാഥമിക വിദ്യാഭ്യാസം ലഭിച്ചത് ലഹ്മൻ എന്ന അമ്മാവനിൽ നിന്നുമായിരുന്നു. സെക്കൻഡറി സ്ക്കൂളിൽ വളരെ നേരത്തെതന്നെ പ്രവേശനം നേടിയെങ്കിലും പരീക്ഷക്കിരിക്കാൻ നാലുവർഷത്തോളം കാത്തിരിക്കേണ്ടി വന്നു.കുറഞ വയസുകാരമാണിത്.
ലഗ്രാന്ഷേ,ഓയ്ലർ, തുടങ്ങിയ പ്രഗൽഭ ഗണിതശാസ്ത്രജ്ഞൻമാരുടെ ഗണിതപഠനങ്ങൾ മനസ്സിലാക്കിയ ജക്കോബിയെ സം ബന്ധിച്ചെടുതോളം തന്റെ അധ്യാപകരെല്ലാം തന്നെക്കാൾ വിവരം കുറഞ്ഞവരായിരുന്നു.1825 ൽ അദ്ദേഹത്തിനു ഡോക്ടറേറ്റ് ലഭിച്ചു.1830 ൽ ജക്കോബി ജർമനിയിൽ ഒരു സ്കൂൾ സ്ഥാപിച്ചു.ഗണിത ശാസ്ത്രത്തിന്റെ മിക്കവാറും എല്ലാ മേഖലയിലും ജക്കോബി കണ്ടുപിടിത്തം നടത്തിയിരുന്നു .1851 ഫെബ്രവരി 18നു അദ്ദേഹം അന്തരിച്ചു .
ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ, ജിനീസ്‌ ബുക്സ്, കണ്ണൂർ )


</doc>
<doc id="159225" url="https://ml.wikipedia.org/wiki?curid=159225" title="കെ. ഈച്ചരൻ">
കെ. ഈച്ചരൻ

ഒന്നാം കേരളാ നിയമസഭയിൽ ചിറ്റൂർ നിയോജകമണ്ഡലത്തെ പ്രതിനിധീകരിച്ച രാഷ്ട്രീയ പ്രവർത്തകനാണ് കെ. ഈച്ചരൻ (05 ഒക്ടോബർ 1910 - 23 മേയ് 1982). 1910 ഒക്ടോബർ 05ന് ജനിച്ച കെ. ഈച്ചരൻ കോൺഗ്രസ് പാർട്ടി പ്രവർത്തകനായിരുന്നു. പിന്നോക്ക ജനവിഭാഗത്തിന്റെ ഉന്നമനത്തിനായി അക്ഷീണം പ്രവർത്തിച്ച ഒരു വ്യക്തികൂടിയാണ് ഈച്ചരൻ. 1982 മേയ് 25ന് അദ്ദേഹം അന്തരിച്ചു.


</doc>
<doc id="159227" url="https://ml.wikipedia.org/wiki?curid=159227" title="വയലാ വാസുദേവൻ പിള്ള">
വയലാ വാസുദേവൻ പിള്ള

കേരളത്തിലെ പ്രമുഖ നാടകകാരനായിരുന്നു വയലാ വാസുദേവൻ പിള്ള തൃശ്ശൂർ സ്ക്കൂൾ ഓഫ് ഡ്രാമയുടെ ഡയറക്ടറും കേരള സർവ്വകലാശാലയുടെ കീഴിലുള്ള സെന്റർ ഫോർ പെർഫോമിങ് ആന്റ് വിഷ്വൽ ആർട്‌സ് ഡയറക്ടറുമായിരുന്നു. പാശ്ചാത്യ നാടക സങ്കൽപ്പങ്ങളെ മലയാളിക്കു പരിചയപ്പെടുത്തുന്നതിൽ അദ്ദേഹം നല്ല പങ്കുവഹിച്ചു.
1943-ൽ കൊട്ടാരക്കര വയലാ ഗ്രാമത്തിൽ ജനിച്ചു. തിരുവനന്തപുരം മാർ ഇവാനിയോസ് കോളേജിൽ നിന്ന് പഠിച്ച ശേഷം അവിടെ ഇംഗ്ലീഷ് അദ്ധ്യാപകനായി ജോലി ചെയ്തു. നാടക കളരികളിലൂടെ സജീവമായ ശേഷം 1984 ൽ സ്‌കൂൾ ഓഫ് ഡ്രാമയിൽ അസോസിയേറ്റ് ഡയറക്ടറായി ചുമതലയേറ്റു. പിന്നീട് 1990-ൽ റോം യൂണിവേഴ്‌സിറ്റിയിൽ ഒരു വർഷം നാടകപഠനത്തിനായി പോയി. തിരുവനന്തപുരത്ത് സുവർണ്ണരേഖ എന്ന പേരിൽ തുടങ്ങിയ നാടകസംഘത്തിലൂടെ മുപ്പതിലേറെ നാടകങ്ങൾ അരങ്ങിലെത്തിച്ചു. ന്യൂയോർക്ക് യൂണിവേഴ്‌സിറ്റിയിൽ ഫുൾബ്രൈറ്റ് സ്‌കോളർഷിപ്പോടെ പോസ്റ്റ് ഡോക്ട്രൽ ഫെലോഷിപ്പും, ഇറ്റാലിയൻ ഗവൺമെന്റ് ഫെല്ലോഷിപ്പും,ജപ്പാന്റെയും, പാരീസ് യൂണിവേഴ്സിറ്റിയുടേയും ഫെല്ലോഷിപ്പുകളും നേടിയിട്ടുണ്ട്. ജി.ശങ്കരപ്പിള്ളയുടെ ശിഷ്യനായി നാടകരംഗത്തേക്ക് കടന്നുവന്ന വയലാ തനത് നാടകസങ്കൽപ്പങ്ങളേയും വിശ്വോത്തര നാടകധാരകളേയും ഒരുപോലെ സ്വാംശീകരിച്ച വ്യക്തിയായിരുന്നു. യൂറോപ്യൻ നാടകങ്ങളെക്കുറിച്ചും രംഗവേദിയെക്കുറിച്ചും നിരവധി പുസ്തകങ്ങൾ എഴുതുകയും നിരന്തരം പ്രഭാഷണങ്ങൾ നടത്തുകയും ചെയ്തു അദ്ദേഹം. ഏറെ കാലമായി നാടകവുമായി ബന്ധപ്പെട്ട് അക്കാദമിക് രംഗത്താണ് ഡോ.വയലാ വാസുദേവൻപിള്ളയുടെ പ്രവർത്തനം.

2011 ഓഗസ്റ്റ് 29-നു് എറണാകുളത്തെ സ്വകാര്യ ആശുപത്രിയിൽ വെച്ച് അന്തരിച്ചു




</doc>
<doc id="159232" url="https://ml.wikipedia.org/wiki?curid=159232" title="ഇ.പി. ഈപ്പൻ">
ഇ.പി. ഈപ്പൻ

തിരുവനന്തപുരം നിയോജകമണ്ഡലത്തെ ഒന്നും രണ്ടും കേരള നിയമസഭയിൽ പ്രതിനിധീകരിച്ച രാഷ്ട്രീയ നേതാവാണ് ഇ.പി. ഈപ്പൻ (ജനുവരി 1925 - 21 ഡിസംബർ 2003). പ്രജാ സോഷ്യലിസ്റ്റ് പാർട്ടി പ്രവർത്തകനായാണ് ഈപ്പൻ നിയമസഭയിലെത്തിയത്.

തിരുവനന്തപുരം കോർപ്പറേഷൻ മേയർ, കൗൺസിലർ; കേരളാ സ്റ്റേറ്റ് സ്പോർട്സ് കൗൺസിലംഗം, ഓൾ ഇന്ത്യ ഫുട്ബോൾ ഫെഡറേഷൻ അംഗം, ഇന്ത്യൻ ബാറ്റ്മിഡൻ ആസോസിയേഷൻ പ്രസിഡന്റ് എന്നീ നിലകളുലും ഈപ്പൻ പ്രവർത്തിച്ചിരുന്നു. 2003 ഡിസംബർ 21ന് അദ്ദേഹം അന്തരിച്ചു.


</doc>
<doc id="159244" url="https://ml.wikipedia.org/wiki?curid=159244" title="അന്നാപൊളിസ് കൺവെൻഷൻ (1786)">
അന്നാപൊളിസ് കൺവെൻഷൻ (1786)

വാണിജ്യകാര്യങ്ങളിൽ യു.എസ്. സംസ്ഥാനങ്ങൾ തമ്മിലുള്ള ഭിന്നതകൾ അവസാനിപ്പിച്ച് കൂടുതൽ മെച്ചമായ വ്യവസ്ഥകൾക്ക് രൂപം കൊടുക്കുക എന്ന ലക്ഷ്യത്തോടുകൂടി 1786 സെപ്റ്റമ്പർ 11-ന് മേരിലൻഡ് സ്റ്റേറ്റിലെ അന്നാപൊലിസിൽ വച്ച് നടത്തിയ സമ്മേളനത്തെ അന്നാപൊളിസ് കൺവെൻഷൻ (ഇംഗ്ലീഷ്:Annapolis Convention) എന്നു പറയുന്നു.

ചെസാപീക്ക് ഉൾക്കടലിലേയും പൊട്ടോമാക്ക് നദിയിലേയും ഗതാഗതം സംബന്ധിച്ച് പരസ്പര വിരുദ്ധങ്ങളായ നിയമങ്ങളാണ് മേരിലൻഡിലേയും വിർജീനിയയിലേയും പ്രതിനിധിസഭകൾ പാസ്സാക്കിയിരുന്നത്. അതുകൊണ്ട് ആ രണ്ടു സ്റ്റേറ്റുകൾ തമ്മിൽ വലിയ അഭിപ്രായഭിന്നതകൾ നിലവിലിരുന്നു. ആ ഭിന്നതകൾ അവസാനിപ്പിക്കുന്നതിനുള്ള ഒരു ശ്രമമെന്ന നിലയ്ക്ക്, 1785-ൽ അലക്സാണ്ട്രിയയിൽ രണ്ടു സ്റ്റേറ്റുകളുടേയും പ്രതിനിധികൾ സമ്മേളിച്ചു. തുടർന്ന് എല്ലാ സ്റ്റേറ്റുകളുടേയും പ്രതിനിധികളെ പങ്കെടുപ്പിച്ചുകൊണ്ട് കൂടുതൽ വിപുലമായ ഒരു സമ്മേളനം അന്നാപൊലിസിൽവച്ച് നടത്തണമെന്ന പ്രസിഡന്റ് ജെയിംസ് മാഡിസന്റെ (1751-1836) നിർദ്ദേശം വിർജീനിയ നിയമസഭ അംഗീകരിക്കുകയും എല്ലാ സ്റ്റേറ്റുകൾക്കും ക്ഷണക്കത്തുകൾ അയയ്ക്കുകയും ചെയ്തു.

ഒൻപതു സ്റ്റേറ്റുകൾ പ്രതിനിധികളെ അയയ്ക്കാമെന്ന് ഏറ്റിരുന്നുവെങ്കിലും, അവയിൽ അഞ്ച് സ്റ്റേറ്റുകൾ മാത്രമേ (വിർജീനിയ, ഡെലാവർ, പെൻസിൽവേനിയ, ന്യൂജേഴ്സി, ന്യൂയോർക്ക്) പ്രതിനിധികളെ 1786 സെപ്റ്റമ്പർ 11-ന് അന്നാപൊലിസിലേക്ക് അയച്ചുള്ളു. വാണിജ്യപരമായി കാതലായ എന്തെങ്കിലും തീരുമാനങ്ങൾ എടുക്കാൻ സമ്മേളനത്തിന് കഴിഞ്ഞില്ല. അന്നു നിലവിലുള്ള അമേരിക്കൻ ഭരണഘടനയുടെ കുറവുകൾ ചൂണ്ടിക്കാണിച്ചുകൊണ്ട് അത് പരിഹരിക്കുന്നതിനുവേണ്ടി എല്ലാ സ്റ്റേറ്റ് പ്രതിനിധികളും ഒരു മേശയ്ക്കു ചുറ്റുമിരുന്നു ചിന്തിക്കേണ്ടതാണെന്നുള്ള അലക്സാണ്ടർ ഹാമിൽട്ടന്റെ നിർദ്ദേശം സെപ്റ്റമ്പർ 14-ന് സമ്മേളനം പിരിയുന്നതിനു മുമ്പായി അംഗീകരിച്ചു എന്നുള്ളതാണ് സമ്മേളനത്തിന്റെ ഏക നേട്ടം. യു.എസ്സിന്റെ അന്നത്തെ സ്ഥിതി കണക്കിലെടുക്കുമ്പോൾ ഭരണഘടനയുടെ പോരായ്മകൾ മനസ്സിലാക്കി അടിയന്തരപരിഹാരം കാണേണ്ടതാണെന്ന് ആഹ്വാനം ചെയ്തുകൊണ്ടാണ് കൺവെൻഷൻ അവസാനിച്ചത്.



</doc>
<doc id="159245" url="https://ml.wikipedia.org/wiki?curid=159245" title="എ.സി. റോഡ്">
എ.സി. റോഡ്

കേരളത്തിലെ പ്രധാനപ്പെട്ട ഒരു പാതയാണ് എ.സി. റോഡ്. കുട്ടനാടിലൂടെ പ്രധാനമായും കടന്നു പോകുന്ന ആലപ്പുഴ മുതൽ ചങ്ങനാശ്ശേരി വരെ നീളമുള്ള റോഡാണിത്. കേരള സർക്കാരിന്റെ നേരിട്ട് നിയന്ത്രണത്തിലുള്ള എ.സി. റോഡിന് ആകെ 24.2 കി.മി. ദൈർഘ്യം ഉണ്ട്. സംസ്ഥാന പാത -11 (SH-11) എന്നും അറിയപ്പെടുന്നു. ആലപ്പുഴ ജില്ലയിലെ കളർകോട്ടു നിന്നും ആരംഭിച്ച് കോട്ടയം ജില്ലയിൽ ചങ്ങനാശ്ശേരി നഗരത്തിൽ പെരുന്ന മന്നം സ്ക്വയറിൽ ഈ പാത അവസാനിക്കുന്നു. പ്രധാനമായും ദേശീയപാത 544-നെയും(പഴയ ദേശീയപാത 47) എം.സി. റോഡിനേയും ബന്ധിപ്പിക്കുന്ന ഈ റോഡ് കുട്ടനാട്ടിലെ ഏറ്റവും പ്രധാന റോഡാണ്.

1955-ൽ തിരു-കൊച്ചി രാജപ്രമുഖൻ ശ്രീ ചിത്തിര തിരുനാൾ ബാലരാമവർമ്മയുടെ കാലത്താണ് ആലപ്പുഴ-ചങ്ങനാശ്ശേരി റോഡ് നിർമ്മിക്കുന്നത്. പട്ടം താണുപിള്ളയായിരുന്നു തിരു-കൊച്ചി മുഖ്യമന്ത്രി. അന്നത്തെ പ്രധാന തുറമുഖപട്ടണമായ ആലപ്പുഴയെയും മധ്യകേരളത്തിലെ പ്രധാന വ്യാപാരകേന്ദ്രമായ ചങ്ങനാശ്ശേരിയേയും കരമാർഗ്ഗം കുട്ടനാട്ടിലൂടെ ബന്ധിപ്പിക്കുന്നതുമൂലം ഉണ്ടാവുന്ന പുരോഗതികൾ പഠന വിധേയമാക്കുകയുണ്ടായി (1954-ലെ കുട്ടനാട്‌ വികസന സമിതി [കുട്ടനാട്‌ ഡവലപ്പ്‌മെന്റ്‌ സ്‌കീം] പഠന റിപ്പോർട്ട്). പുതിയ റോഡു സംരംഭത്തെ അന്ന് കുട്ടനാട്ടിലെ സർവ്വജനങ്ങളും പിന്തുണച്ചു. പലരുടെ സ്ഥലങ്ങളും ഇതുമൂലം നഷ്ടപ്പെട്ടെങ്കിലും പൊതുവായി ആരും തന്നെ ഇതിനെ എതിർത്തില്ല. കുട്ടനാട്ടിലെ ആദ്യ റോഡായ എ.സി. റോഡിന്റെ പ്രാരംഭ ജോലികൾ ആരംഭിച്ചത് ആലപ്പുഴയിലെ കൈതവനയിൽ നിന്നുമായിരുന്നു. ഇന്ന് ഈ പ്രദേശം കളർകോട് എന്നാണ് പൊതുവെ അറിയപ്പെടുന്നത്.

സമുദ്രനിരപ്പിൽ നിന്നും 2.2 മീ താഴെ മുതൽ 0.6 മീ മുകളിൽ വരെയാണ് കുട്ടനാടിന്റെ ഉയരം. സമുദ്രനിരപ്പിനു താഴെയുള്ള കുട്ടനാട്ടിൽ റോഡ് നിർമ്മാണം ദുഷ്കരമായിരുന്നു. കുട്ടനാട്ടിലെ ചതുപ്പു നിറഞ്ഞ മണ്ണ് (ചെളി) ഒരു വശത്തു നിന്നും എടുത്ത് മറുവശത്തിട്ട് സമാന്തരമായി റോഡ് വെട്ടി ചങ്ങനാശ്ശേരി ലക്ഷ്യമാക്കി പണി തുടങ്ങി. ആലപ്പുഴയിലെ കൈതവനയിൽ നിന്നും തുടങ്ങിയ റോഡുപണി മാമ്പുഴക്കരിക്ക് കിഴക്കുവശംവരെ എത്തി വലിയ കുഴപ്പമൊന്നും ഇല്ലാതെ എത്തി. ഈ ദിശയിൽ മുൻപോട്ട് റോഡുവെട്ടിയാൽ ചങ്ങനാശ്ശേരിക്കു പകരം തിരുവല്ലയ്ക്കടുത്തുള്ള മുത്തൂറ്റ് എം.സി. റോഡിലായിരിക്കും എത്തിച്ചേരുകയെന്ന് അപ്പോഴാണ് മനസ്സിലാക്കുന്നത്. തന്മൂലം മാമ്പുഴക്കരിയിൽനിന്നും റോഡിന്റെ ദിശ അല്പം വടക്കോട്ട് മാറ്റുകയും പെരുന്നയിൽ എം.സി. റോഡിൽ എത്തിചേർക്കുകയും ചെയ്തു. ഇതു മൂലം എ.സി. റോഡിലുണ്ടായ പ്രധാന വളവാണിത് (കോരവളവ്). ഒരു വശത്തു നിന്നും ചെളിയെടുത്ത് മറുവശത്ത് ഇട്ട് ഉണ്ടാക്കിയ റോഡിനു സമാന്തരമായി തെക്കുവശത്ത് ഒരു പുതിയ നദി രൂപാന്തരം കൊണ്ടു. ഇതിനു പുതിയ ആർ എന്നർത്ഥം വരുന്ന പുത്തനാർ എന്നു പേരിട്ടു. എ.സി. റോഡിൽ ചങ്ങനാശ്ശേരിയിലെ മനയ്ക്കച്ചിറ മുതൽ ആലപ്പുഴയിലെ കൈതവന വരെ പുത്തനാർ റോഡിനു സമാന്തരമായിട്ടുണ്ട്.

1957-ൽ പതിനൊന്നു പാലങ്ങളുടെ പണിപൂർത്തിയാക്കി എ.സി. റോഡ് പൊതു ജനങ്ങൾക്കായി തുറന്നു കൊടുത്തു. നവകേരളത്തിലെ ആദ്യ റോഡുകളിൽ ഒന്നായിരുന്നു ഇത്. പക്ഷേ അപ്പോഴും മൂന്നു വലിയപാലങ്ങളുടെ പണി പൂർത്തീകരിക്കാൻ സാധിച്ചിരുന്നില്ല. അതിനും വളരെ വർഷങ്ങൾക്കു ശേഷം മണിമലയാറ്റിനു മുകളിലൂടെയുള്ള കിടങ്ങറ പാലം പൂർത്തിയാക്കി. വീണ്ടും വളരെ വർഷങ്ങൾക്കുശേഷം ഇ.കെ.നായനാർ മുഖ്യമന്ത്രിയായിരുന്ന കാലയളവിൽ പമ്പാനദിക്കു മുകളിലൂടെയുള്ള നെടുമുടിയിലേയും, പള്ളാത്തുരുത്തിയിലേയും പാലങ്ങൾ പൂർത്തിയാക്കി, ഒരേ ദിവസം തന്നെ പൊതുജനങ്ങൾക്ക് തുറന്നു കൊടുക്കുകയും ചെയ്തു. കുട്ടനാടിനെ നെടുകെ പിളർന്നുകൊണ്ട്‌ ആദ്യമായി നിർമ്മിച്ച റോഡാണ് ആലപ്പുഴ -- ചങ്ങനാശ്ശേരി റോഡ്. എ.സി. റോഡിന്റെ വരവോടെ തുടക്കമിട്ട ഗതാഗത വിപ്ലവം കുട്ടനാടിനേയും ആലപ്പുഴയേയും ഒരുപോലെ പുരോഗതി കൈവരിക്കുന്നതിൽ സഹായിച്ചു.

എ.സി റോഡിലെ നീളം കൂടിയ മൂന്നു പാലങ്ങളിലൊന്നാണ് പള്ളാത്തുരുത്തി പാലം. ഇത് കൈനകരി പഞ്ചായത്തിനെ പരസ്പരം ബന്ധിപ്പിക്കുന്നു. പാലം സ്ഥാപിക്കുന്നതിനു മുൻപ് അക്കരെയെത്തുവാനായി വള്ളത്തിലാണ് യാത്രാസൗകര്യം ഒരുക്കിയിരുന്നത്. 

എ.സി. റോഡിൽ മുൻപ് 14 പാലങ്ങളും നിരവധി കലുങ്കുകളും ഉണ്ടായിരുന്നു. ഇതിൽ മൂന്നു പാലങ്ങൾ നീളംകൂടിയവയാണ്, അവ പമ്പാനദിയുടെ രണ്ടു കൈവഴികൾക്കും മണിമലയാറിനും മുകളിലൂടെയുള്ളവയാകുന്നു. ഈ പാലങ്ങൾ വന്നിട്ട് അധിക കാലം ആയിട്ടില്ല, മുൻപ് ചങ്ങനാശ്ശേരിയിൽ നിന്നും കിടങ്ങറവരെയും അവിടെ നിന്നും വീണ്ടും നെടുമുടിവരെയും വീണ്ടും നെടുമുടിയിൽ നിന്നും പള്ളാത്തുരുത്തിവരെയും അതിനുശേഷം പള്ളാത്തുരുത്തിയിൽ നിന്നും ആലപ്പുഴയ്ക്കും കയറി ഇറങ്ങി യാത്ര ചെയ്യണമായിരുന്നു.





</doc>
<doc id="159248" url="https://ml.wikipedia.org/wiki?curid=159248" title="കിംഗ്‌ ദിനോസർ">
കിംഗ്‌ ദിനോസർ

1956-ൽ ഇറങ്ങിയ ഒരു സയൻസ്-ഫിക്ഷൻ ചലച്ചിത്രം ആണ് കിംഗ്‌ ദിനോസർ. ഇതിന്റെ സംവിധാനം നിർവഹിചിരികുനത് ബെർട്ട് ഐ ഗോർഡോൻ ആണ് .

1960-ൽ നാലു ബഹിരാകാശ സഞ്ചാരികൾ നോവ എന്ന ഒരു ഭുമിയോടു സാദൃശ്യം ഉള്ള ഗ്രഹത്തിൽ കോളനി വൽകരണത്തിന്റെ സാധ്യത പഠിക്കാൻ ചെല്ലുനതും അവിടെ അവർ ദിനോസറുകളെ അഭിമുകികരികുനതും മറ്റും ആണ് കഥ തന്തു.



</doc>
<doc id="159249" url="https://ml.wikipedia.org/wiki?curid=159249" title="ഹൗസിങ്ങ് ഡെവലപ്മെന്റ് ഫിനാൻസ് കോർപ്പറേഷൻ">
ഹൗസിങ്ങ് ഡെവലപ്മെന്റ് ഫിനാൻസ് കോർപ്പറേഷൻ

ഇന്ത്യയിലെ ഒരു പ്രമുഖ സ്വകാര്യ ധനകാര്യ സ്ഥാപനം ആണ് ആണ് എച്ച് ഡി എഫ് സി. ബാങ്കിംഗ്, ഇൻഷുറൻസ്‌, റിയൽ എസ്റ്റേറ്റ്‌, സെക്യുരിറ്റിസ് എന്നിങ്ങനെ വിവിധ മേഖലകളിലായി എച്ച് ഡി എഫ് സിയുടെ പ്രവർത്തനം വ്യാപിച്ചു കിടക്കുന്നു.

1977ൽ ഹസ്മുഖ് പരേഖ് ആണ് ഹൗസിങ്ങ് ഡെവലപ്മെന്റ് ഫിനാൻസ് കോർപ്പറേഷൻ സ്ഥാപിച്ചത്. ദീപക് പരേഖ് ആണ് ഇപ്പോഴത്തെ ചെയർമാൻ.

എച്ച് ഡി എഫ് സി ബാങ്ക് ഇന്ത്യയിലെ പുതു തലമുറ സ്വകാര്യ മേഖല ബാങ്കുകളിൽ രണ്ടാം സ്ഥാനം വഹിക്കുന്നു.

318 ശാഖകൾ എച്ച്.ഡി.എഫ്.സിയുടെ വിതരണശൃംഖലയിൽ ഉണ്ട്. ഇതിൽ എച്ച്.ഡി.എഫ്.സിയുടെ വിതരണ കമ്പനിയായ എച്ച്.ഡി.എഫ്.സി സെയിൽസ് പ്രൈവറ്റ് ലിമിറ്റഡിന്റെ 77 ശാഖകളും ഉൾപ്പെടുന്നു.



</doc>
<doc id="159250" url="https://ml.wikipedia.org/wiki?curid=159250" title="മൈഎസ്ക്യുഎൽ">
മൈഎസ്ക്യുഎൽ

"മൈഎസ്ക്യുഎൽ" ഒരു റിലേഷണൽ ഡാറ്റാബേസ് സിസ്റ്റം ആണ്. ഔദ്യോഗിക നാമം "മൈഎസ്ക്യുഎൽ" എന്നാണെങ്കിലും മൈഎസ്ക്യുഎൽ എന്ന് തെറ്റായി ഉച്ചരിക്കാറുണ്ട്. മൈഎസ്ക്യുഎൽ ഒന്നിൽ കൂടുതൽ ഉപയോക്താക്കൾക്ക് ഉപയോഗിക്കാവുന്ന തരത്തിലുള്ള ഒരു സർവർ വിഭാഗത്തിലുള്ള ഒരു ഡാറ്റാബേസ് ആണ് മൈഎസ്ക്യുഎൽ. ഇത് വികസിപ്പിക്കുന്നതിൽ മുഖ്യ പങ്കു വഹിച്ച , ഉൾഫ് മൈക്കിൾ വിദേനിയസിന്റെ മകളുടെ പേരാണ് മൈ. ഇതിൽ നിന്നും ആകാം ഈ ഡാറ്റാബേസിന് മൈഎസ്ക്യുഎൽ എന്ന പേരു ലഭിച്ചത്. ഒരു സ്വതന്ത്ര സോഫ്റ്റ്‌വേർ അനുവാദപത്രമായ ഗ്നൂ സാർവ്വജനിക അനുവാദപത്രം പ്രകാരമാണ് മൈഎസ്ക്യുഎൽ പ്രസിദ്ധപ്പെടുത്തിയിരിക്കുന്നത്.

സ്വീഡിഷ് കമ്പനിയായ മൈഎസ്ക്യുഎൽ എബി , എന്ന സ്ഥാപനമാണ് മൈഎസ്ക്യുഎൽ വികസിപ്പിച്ചെടുത്തത്. ഇത് ലാഭേഛ കൂടാതെ പ്രവർത്തിക്കുന്ന ഒരു സ്ഥാപനമാണ്. എന്നാൽ ഈ സ്ഥാപനം അടുത്തിടെ ഒറാക്കിൾ എന്ന സോഫ്ട് വെയർ കമ്പനി സ്വന്തമാക്കി.ഒരു ലോകോത്തര ഡാറ്റാബേസിനു വേണ്ട എല്ലാ ഗുണങ്ങളും മൈഎസ്ക്യുഎല്ലിൽ ഉണ്ട്. വാണിജ്യ ഉപയോഗത്തിനായി , മൈഎസ്ക്യുഎല്ലിന്റെ മറ്റു പതിപ്പുകളും ലഭ്യമാണ്. അത്തരം പതിപ്പുകളിൽ കൂടുതലായി മറ്റു ചില സേവനങ്ങളും അടങ്ങിയിരിക്കുന്നു. ഇന്റർനെറ്റിൽ ഇന്ന് ഉപയോഗിക്കപ്പെടുന്ന ഭൂരിഭാഗം സ്വതന്ത്ര സോഫ്ട് വെയറുകളും ഉപയോഗിക്കുന്നത് മൈഎസ്ക്യുഎൽ ആണ്. ജൂംല , വേർഡ്പ്രസ്സ് , ഡ്രുപാൽ , പിഎച്ച്പിബിബി , മൂഡിൽ എന്നിവ ചില ഉദാഹരണങ്ങൾ ആണ്. ഇന്റർനെറ്റ് ലോകത്തെ , വലിയ കമ്പനികളായ വിക്കിപീഡിയ, ഗൂഗിൾ, ഫേസ്‌ബുക്ക് ഇവയെല്ലാം ഉപയോഗിക്കുന്നത് മൈഎസ്ക്യുഎൽ ആണ്

ഇന്റർനെറ്റ് അധിഷ്ഠിത ആപ്ലിക്കേഷനുകൾ കൂടുതലും ഉപയോഗിക്കുന്നത് മൈഎസ്ക്യുഎൽ ആണ്. ലിനക്സ്, അപ്പാച്ചേ, പി.എച്ച്.പി എന്നിവയുടെ കൂടെ സൌകര്യപ്രദമായി ഉപയോഗിക്കാവുന്ന ഒരു ഡാറ്റാബേസ് ആണ് മൈഎസ്ക്യുഎൽ. ഇന്റർനെറ്റിലെ ഏറ്റവും അധികം ആളുകൾ ഉപയോഗിക്കുന്ന സൈറ്റുകളായ വിക്കിപീഡിയ, ഗൂഗിൾ, ഫേസ്‌ബുക്ക്, ഫ്ലിക്കർ, യൂട്യൂബ്, നോക്കിയ, ഇവയെല്ലാം ഡാറ്റാബേസ് ആയി ഉപയോഗിക്കുന്നത് മൈഎസ്ക്യുഎൽ ആണ്.

സി , സി++ എന്നിവ ഉപയോഗിച്ചാണ് മൈഎസ്ക്യുഎൽ നിർമ്മിച്ചിരിക്കുന്നത്. മൈഎസ്ക്യുഎല്ലിന്റെ എസ്ക്യുഎൽ പാർസർ എഴുതിയിരിക്കുന്നത് യാക്ക്ഉപയോഗിച്ചാണ്.

മൈഎസ്ക്യുഎൽ ഒരു റിലേഷണൽ ഡാറ്റാബേസ് ആയതുകൊണ്ട് , ഇത് മാനേജ് ചെയ്യുവാനായി യാതൊരു ഗ്രാഫിക്സ് സോഫ്ട് വെയറുകളും ഇതിന്റെ കൂടെ വരുന്നില്ല. കൂടുതലായും കമാൻഡ് ലൈൻ അഡ്മിനിസ്ട്രേഷൻ രീതി ആണ് ഇതിലുപയോഗിച്ചിരിക്കുന്നത്. എന്നാൽ അഡ്മിനിസ്ട്രേഷൻ എളുപ്പമാക്കാനായി ധാരാളം സോഫ്ട് വെയറുകൾ ലഭ്യമാണ്.
ഔദ്യോഗികമായി മൈഎസ്ക്യുഎൽ എബി , പുറത്തിറക്കിയിരിക്കുന്ന ഒരു ഭരണ നിർവഹണ സോഫ്റ്റ്‌വെയർ ആണ് മൈഎസ്ക്യുഎൽ വർക്ക്ബെഞ്ച്. താഴെ പറയുന്ന ഡാറ്റാബേസുമായി ബന്ധപ്പെട്ട കാര്യങ്ങൾ ചെയ്യുവാനായി മൈഎസ്ക്യുഎൽ വർക്ക്ബഞ്ച് ഉപയോഗിക്കാം
സൌജന്യവും , ഗ്രാഫിക്കൽ രീതിയിലുള്ളതുമായ അനൌദ്യോഗിക സോഫ്ട് വെയറുകൾ ധാരാളം നിലവിലുണ്ട്.
ഏറ്റവും സൌകര്യപ്രദമായതും , കൂടുതലായി ഉപയോഗിക്കുന്നതും , മൈഎസ്ക്യുഎല്ലിന്റെ കൂടെ തന്നെ വരുന്ന കമാൻഡ് ലൈൻ രീതിയാണ്.
മൈഎസ്ക്യുഎൽ സോഴ്സ് കോഡ് വഴിയും ബൈനറി പാക്കേജുകളുമായും ലഭ്യമാണ്. ലിനക്സിന്റെ ഏതാണ്ടെല്ലാ പതിപ്പുകളിലൂടെയും പാക്കേജ് മാനേജർ വഴിയായി മൈഎസ്ക്യുഎൽ നമുക്ക് ഇൻസ്റ്റാൾ ചെയ്യാം. മൈഎസ്ക്യുഎല്ലിന്റെ പ്രധാന സവിശേഷതകളിൽ ഒന്നാണ് അതിന്റെ എളുപ്പത്തിലുള്ള വിന്യാസവും , ഉപയോഗിക്കാനുള്ള സൌകര്യവും. 


</doc>
<doc id="159251" url="https://ml.wikipedia.org/wiki?curid=159251" title="ഗോർഗോ">
ഗോർഗോ

1961-ൽ പുറത്തിറങ്ങിയ ഒരു ബ്രിട്ടീഷ്‌ ചലച്ചിത്രം ആണ് ഗോർഗോ.ഇതിന്റെ സംവിധാനം നിർവഹിച്ചിരിക്കുന്നത് യൂ ജിൻ ലൌരി ആണ്. ഇതേ പേരിൽ സിനിമ ഇറങ്ങിയതിനു പുറകെ ചിത്രകഥയും നോവലും ഇറങ്ങുകയുണ്ടായി .ഇതിന്റെ കഥ ആരംഭിക്കുന്നത് അയർലന്റ്ൽ നിന്നും ഒരു വെള്ളത്തിൽ ജീവിക്കുന്ന ഭീകര ജീവിയെ കണ്ടു കിട്ടുന്നത് മുതൽ ആണ് .


</doc>
<doc id="159260" url="https://ml.wikipedia.org/wiki?curid=159260" title="ടു ലോസ്റ്റ്‌ വേൾഡ്സ്">
ടു ലോസ്റ്റ്‌ വേൾഡ്സ്

1950-ൽ ഇറങ്ങിയ ഒരു സയൻസ്-ഫിക്ഷൻ ചലച്ചിത്രം ആണ് ടു ലോസ്റ്റ്‌ വേൾഡ്സ്. ബോറിസ് പെട്രോഫ് കഥ എഴുതി സംവിധാനം നിർവഹിച്ച ചലച്ചിത്രം എന്നതും ഈ സിനിമയുടെ സവിശേഷത ആണ്.

രണ്ടു കമിതകളെ കടൽ കൊള്ളകാർ തട്ടി കൊണ്ട് പോകുനതും. അവർ ഒരു ചാർട്ട് ചെയാത്ത ദീപിൽ എത്തിപെടുനതും, അവിടെ അവർ ദിനോസറുകളെ അഭിമുകികരികുനതും മറ്റും ആണ് കഥ തന്തു.


</doc>
<doc id="159264" url="https://ml.wikipedia.org/wiki?curid=159264" title="കോമാളി മത്സ്യം">
കോമാളി മത്സ്യം

പോമസെട്രിഡ എന്ന കുടുംബത്തിലെ ഒരു കടൽ മത്സ്യം ആണ് കോമാളി മത്സ്യം. ഇവയിൽ ഇരുപത്തി എട്ടു സ്പീഷിസ്കൾ ഉണ്ട്. ഇവയിൽ പലതിനെയും ഇന്ന് ഒരു അലങ്കാര മത്സ്യം ആയി വളർത്തി വരുന്നു .കോമാളി മത്സ്യം ആണ് ആദ്യമായി അക്വേറിയങ്ങളിൽ വളർത്തിയ പ്രജനനം നടത്തിയ അലങ്കാര കടൽ മത്സ്യം.

ഇവയ്ക്ക് സീ അനിമണും തമ്മിൽ ഒരു സഹജീവിപരമായ ബന്ധം കാണപ്പെടുന്നു. സീ അനിമന്റെ അടുത്ത് തന്നെ ആണ് ഇവയെ മിക്കപ്പോഴും കാണാറുള്ളത്. 



</doc>
<doc id="159265" url="https://ml.wikipedia.org/wiki?curid=159265" title="കറുപ്പൻ">
കറുപ്പൻ

വെള്ളക്കറുമ്പൻ എന്ന പേരിലും ചിലയിടങ്ങളിൽ അറിയപ്പെയുന്ന ചിത്രശലഭമാണ് കറുപ്പൻ . ഇംഗ്ലീഷിൽ Nigger, Smooth-eyed Bushbrown, Medus Brown, Dark Grass-brown എന്നിങ്ങനെ പല പേരുകളുണ്ട്.

ചിറക് തുറക്കുമ്പോൾ കറുപ്പ് കലർന്ന ഇരുണ്ട തവിട്ടു നിറം.ചിറകു പൂട്ടുമ്പോൾ കറുപ്പ് നിറത്തിൽ കുറുകെ വീതിയുള്ള വെള്ളവര കാണാം.പിൻചിറകിൽ രണ്ടു കറുത്ത വലിയ കൺ പൊട്ടുകളും ഒരു ചെറിയ കൺപൊട്ടും ഉണ്ട്.മുൻചിറകിൽ രണ്ടു വലിയ കൺ വലയങ്ങളുണ്ട്.ചിറകുകളുടെ അഗ്രഭാഗത്ത് രണ്ടു വരയായി നേർത്തവെളുത്ത തരംഗിതമായ വരകൾ കാണാം..അടുക്കളത്തോട്ടത്തിലും കരിയിലകൾക്കിടയിലും കൂട്ടത്തോടെ പരതി നടക്കുന്നത് കാണാം. നെൽച്ചെടിയിലും മറ്റ് പുൽ വർഗ്ഗസസ്യങ്ങളിലും മുട്ടയിടുന്നു.റോസ് നിറമുള്ള ശലഭപ്പുഴു.


</doc>
<doc id="159266" url="https://ml.wikipedia.org/wiki?curid=159266" title="തവിടൻ">
തവിടൻ

കാട്ടിലും നാട്ടിലും ഒരു പോലെകാണപ്പെടുന്ന ഒരു സാധാരണശലഭമാണ് തവിടൻ. കുറ്റിക്കാടുകൾക്കിടയിലും നനവുള്ള പ്രദേശങ്ങളിലും തവിടൻ പൂമ്പാറ്റയെക്കാണാം. തേൻ കുടിക്കാറില്ല. ചീഞ്ഞപഴങ്ങളും മരക്കറയും മറ്റുമാണ് ഭക്ഷണം.മുൻചിറകുകളിലോരോന്നിലും ഓരോ കണ്ണുകൾ കാണാം.നനവുള്ള സമയങ്ങളിൽ മുൻ ചിറകിൽ നിന്നും പിൻചിറകിലേക്ക് നീളുന്ന വെളുത്ത വരകാണാം. എന്നാൽ കടുത്ത വരണ്ട കാലത്ത് വെള്ള വരയും പൊട്ടുകളും കാണില്ല.
പുൽവർഗ്ഗസസ്യങ്ങളിലാണ് ശലഭപ്പുഴുക്കൾ വളരുന്നത്.


</doc>
<doc id="159267" url="https://ml.wikipedia.org/wiki?curid=159267" title="പൂച്ചക്കണ്ണി">
പൂച്ചക്കണ്ണി

ഇന്ത്യയിലെ പശ്ചിമഘട്ടനിരകളിൽ മാത്രം കാണുന്ന ഒരു സ്ഥാനീയ ശലഭമാണ് പൂച്ചക്കണ്ണി. മഴക്കാടുകളിലെ നനവാർന്ന പ്രദേശങ്ങളിൽക്കാണപ്പെടുന്ന ഈ ശലഭത്തിനെ പറക്കുന്ന സമയത്ത് ചിറകുകളിൽ തെളിഞ്ഞുകാണുന്ന വെള്ളിവരകൾ കൊണ്ട് തിരിച്ചറിയാം. ഈ ശലഭത്തിന്റെ ശലഭപ്പുഴുക്കൾക്ക് തവിട്ടുനിറത്തിൽ നേരിയ വരകളും കുറികളും കാണുന്നു.ഈറ്റ വർഗ്ഗത്തിൽപ്പെട്ട സസ്യങ്ങളിലാണ് ലാർവകളെക്കാണുന്നത്.


</doc>
<doc id="159268" url="https://ml.wikipedia.org/wiki?curid=159268" title="നാടോടി (ചിത്രശലഭം)">
നാടോടി (ചിത്രശലഭം)

ഇന്ത്യയിലെ കാടുകൾക്കരികിലും മരങ്ങൾ തിങ്ങിനിറഞ്ഞ പ്രദേശങ്ങളിലും കാണപ്പടുന്ന ഒരു ചിത്രശലഭമാണ് നാടോടി ("Pareronia hippia").

തുമ്പിക്കൈക്ക് ഏകദേശം മൂന്ന് സെന്റിമീറ്റർ വരെ നീളമുണ്ട്. അതിനാൽ ഇവ നീണ്ട തേൻനാളികളുള്ള പൂക്കളിലെ തേൻ നുകരുന്നത് കാണാം. ആൺ പെൺ ശലഭങ്ങൾക്ക് നിറവ്യത്യാസമുണ്ട്. ആൺശലഭങ്ങളുടെ പുറം തിളങ്ങുന്ന ആകാശനീലനിറമാണ്. പെൺശലഭങ്ങൾ മങ്ങിയ നീലനിറത്തിൽക്കാണപ്പെടുന്നു. പെൺശലഭങ്ങൾ നീലക്കടുവശലഭങ്ങളെഅനുകരിക്കാറുണ്ട്. ഇവ മുട്ടയിടുന്നത് കൂട്ടത്തോടെയാണ്. ഇലയുടെ നടുവിലുള്ള ഞരമ്പിലാണ് ശലഭപ്പുഴു കിടക്കുന്നത്. കപ്പാരിസേ കുടുംബത്തിൽപ്പെട്ട ഗിടോരൻ(Capparis zeylanica) തുടങ്ങിയ സസ്യങ്ങളിലാണ് ഇവ മുട്ടയിടുന്നത്. 1972 ലെ ഇന്ത്യൻ വന്യജീവിസംരക്ഷണ നിയമത്തിന്റെ രണ്ടാം പട്ടികയിൽപ്പെടുന്ന ശലഭമാണ് ഇത്. ഇന്ത്യയിൽ കാണപ്പെടുന്ന ചിത്രശലഭത്തെ ചിലപ്പോൾ "Pareronia valeria hippia" എന്ന ഉപവർഗ്ഗമായും കണക്കാക്കാറുണ്ട്.


</doc>
<doc id="159273" url="https://ml.wikipedia.org/wiki?curid=159273" title="ആപ്ലിക്കേഷൻ പ്രോഗ്രാമിങ് ഇന്റർഫേസ്">
ആപ്ലിക്കേഷൻ പ്രോഗ്രാമിങ് ഇന്റർഫേസ്

സോഫ്റ്റ്‌വെയർ പ്രോഗ്രാമുകൾക്ക് പരസ്പരം ആശയവിനിമയം നടത്തുവാനുള്ള ഒരു സമ്പർക്കമുഖമാണ് ആപ്ലിക്കേഷൻ പ്രോഗ്രാമിങ് ഇന്റർഫേസ് (application programming interface) അഥവാ എ.പി.ഐ. (API). സോഫ്റ്റ്‌വെയർ ആപ്ലിക്കേഷനുകൾ, ലൈബ്രറികൾ, ഓപ്പറേറ്റിങ്ങ് സിസ്റ്റങ്ങൾ തുടങ്ങിയവയ്ക്കൊക്കെ എ.പി.ഐ കൾ ഉണ്ടാവും. എ.പി.ഐ കൾ ഉപയോഗിച്ച് സോഫ്റ്റ്‌വെയറുകൾക്കും ആപ്ലിക്കേഷനുകൾക്കും പരസ്പരം സേവനങ്ങളും സഹായങ്ങളും മറ്റും ചോദിച്ചു വാങ്ങുന്നതിനും ഉപയോഗിക്കുന്നതിനും സാധിക്കും .

ഒരു എ.പി.ഐ താഴെ പറയുന്നതെന്തുമാവാം :

എ.പി.ഐ എന്നു പറയുമ്പോൾ ഒരു പ്രത്യേക ഫങ്ഷനോ, സമ്പൂർണ്ണമായ ഒരു സമ്പർക്കമുഖമോ, ഒരു കൂട്ടം എ.പി.ഐകളോ ഒക്കെ ആവാം, ആയതിനാൽ അർഥത്തിന്റെ വ്യാപ്തി ഉപയോഗിക്കുന്ന സന്ദർഭം പോലെ ഇരിക്കും.

ആപ്ലിക്കേഷൻ പ്രോഗ്രാമിങ് ഇന്റർഫേസ് - കമ്പ്യൂട്ടർവേൾഡ്
"ആപ്ലിക്കേഷൻ പ്രോഗ്രാമിങ്ങ് ഇന്റർഫേസ്". 


</doc>
<doc id="159287" url="https://ml.wikipedia.org/wiki?curid=159287" title="മത്തങ്ങാത്തലയൻ തിമിംഗലം">
മത്തങ്ങാത്തലയൻ തിമിംഗലം

ഡോൾഫിൻ കുടുംബത്തിൽ പെട്ട ഒരു സസ്തനിയാണ് മത്തങ്ങാത്തലയൻ തിമിംഗിലം . ഇലക്ട്രാ ഡോൾഫിൻ എന്നും അറിയപ്പെടുന്നു. കറുത്തനിറം. ജനിക്കുമ്പോൾ ഒരു മീറ്ററോളം നീളവും 10-15 കിലോഗ്രാമോളം ഭാരവും കാണുന്ന ഇവയ്ക്ക് വളർച്ചയെത്തുമ്പോൾ 3 മീറ്റർ വരെ നീളവും 200 കിലോഗ്രാം വരെ ഭാരവും കാണും. ശരാശരി ആയുർദൈർഘ്യം 20 വർഷമാണ്. നൂറോളമുള്ള കൂട്ടങ്ങളായിട്ടാണ് സഞ്ചാരിക്കുന്നത്. മത്തങ്ങാ പോലുള്ള വലിയ തല ഇവയെ മറ്റ് ഡോൾഫിനുകളിൽനിന്നും തിരിച്ചറിയാൻ സഹായിക്കുന്നു. കൂന്തലുകളാണ് പ്രധാന ആഹാരം. ഉഷ്ണമേഖലാപ്രദേശത്തെ സമുദ്രഭാഗങ്ങളിൽ ഇവ കൂടുതലും കാണപ്പെടുന്നു. ആഴക്കടലിലാണ് പൊതുവെ ഇവയെ കണ്ടുവരുന്നത്. ഇന്ത്യയിലെ വിശാഖപട്ടണത്തെ കടലിൽ ഇവയെ അപൂർവ്വമായി കാണാം.



</doc>
<doc id="159291" url="https://ml.wikipedia.org/wiki?curid=159291" title="ജോൺ വെൻ">
ജോൺ വെൻ

ബ്രിട്ടീഷ്‌ ഗണിത ശാസ്ത്രജ്ഞനായിരുന്നു ജോൺ വെൻ (ആഗസത് 4, 1834, ഇംഗ്ലണ്ട്– ഏപ്രിൽ 24, 1923,കേംബ്രിഡ്ജ്)
ഗണങ്ങളെ രേഖപെടുത്താൻ ഉപയോഗിക്കുന്ന വെൻ ചിത്രങ്ങളിലൂടെ പ്രശസ്തനായ ജോൺ വെൻ 1834 ആഗസ്ത് 4നു ഇംഗ്ലണ്ടിൽ ജനിച്ചു. പ്രാഥമിക വിദ്യാഭ്യാസത്തിനുശേഷം കേംബ്രിഡ്ജിലെ കോളേജിൽ ചേർന്നു.1857ൽ അദ്ദേഹത്തിനു ബിരുദം ലഭിച്ചു.
1862ൽ കേംബ്രിഡ്ജ് സർവകലാശാലയിൽ മോറൽ സയൻസിൽ അധ്യാപകനായി ചേർന്നു.അവിടെ ന്യായശാസ്ത്രം പഠിക്കുകയും പിന്നീടു പഠിപ്പിക്കുകയും ചെയ്തു. ഇതോടെ അദ്ദേഹം ഗണിതന്യായശാസ്ത്രത്തിൽ ആകൃഷ്ടനായി.ഗണങ്ങളുടെ സംഗമവും യോഗവും ചിത്രങ്ങളിലൂടെ പ്രദർശിപ്പിക്കാനുള്ള മാർഗ്ഗം ആവിഷ്കരിച്ചു .ഇവ വെൻ ചിത്രങ്ങൾ എന്ന പേരിൽ അറിയപ്പെടുന്നു.വസ്തുതകൾ ശരിയായി മനസ്സിലാക്കാൻ ചിത്രങ്ങൾ വളരെ പ്രയോജനപെടും എന്ന നിലയിലാണ് വെൻ ചിത്രങ്ങൾ അവതരിപിച്ചത്.

ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ ,ജിനീസ്‌ ബുക്സ് ,കണ്ണൂർ )


</doc>
<doc id="159292" url="https://ml.wikipedia.org/wiki?curid=159292" title="ആര്യാ പള്ളം">
ആര്യാ പള്ളം

കേരളത്തിലെ പ്രസിദ്ധയായ ഒരു സാമൂഹ്യ പരിഷ്കർത്താവായിരുന്നു ആര്യാ പള്ളം. യോഗക്ഷേമസഭയുടെ പ്രവർത്തകയായിരുന്നു. തൃശൂരിലെ ഒരു പ്രസ്സിൽ കുറച്ചുകാലം ജോലിചെയ്തിരുന്ന സമയത്ത് വി.ടി. ഭട്ടതിരിപ്പാട്, ഇ എം എസ് തുടങ്ങിയവരുടെ പ്രവർത്തനങ്ങൾ മനസ്സിലാക്കാൻ അവസരം ലഭിച്ചു.

സ്വാതന്ത്ര്യസമരകാലഘട്ടത്തിൽ ആര്യാപള്ളത്തിന്റെ നേതൃത്വത്തിൽ വിധവാ മിശ്രവിവാഹം, പന്തി ഭോജനം തുടങ്ങിയവ നടക്കുകയുണ്ടായി. ഇവയ്ക്കൊപ്പം ധാരാളം നമ്പൂതിരി യുവാക്കളെ അണിചേർക്കുവാനും തുടർന്ന് സ്വാതന്ത്ര്യസമരത്തിലും പങ്കെടുപ്പിക്കാനും ഇവർക്കു് സാധിച്ചു. മലബാറിലെ സ്ത്രികളുടെ മാറ് മറയ്ക്കാനുള്ള സമരങ്ങൾക്ക് നേതൃത്വം നൽകി.

മാധവശ്ശേരി മനയ്ക്കൽ പരമേശ്വരൻ നമ്പൂതിരിയും ആര്യാ അന്തർജ്ജനവുമാണ് മാതാപിതാക്കൾ. സ്വന്തം സമുദായത്തിലെ അനാചാരങ്ങളും അന്ധവിശ്വാസങ്ങളുമായിരുന്നു കണ്ടു വളർന്നത്. സ്ത്രീ ജന്മം ഒരു ശാപമായായിരുന്നു അക്കാലത്തെ നമ്പൂതിരികുടുംബങ്ങൾ കണ്ടിരുന്നത്. വൈവാഹിക ജീവിതം വളരെക്കുറച്ചു പേർക്കുമാത്രമായിരുന്നു വിധിച്ചിരുന്നത്, ഇനി വിവാഹം നടന്നാൽ തന്നെ വൃദ്ധനായ ഏതെങ്കിലും ഒരാളായിരിക്കും വരൻ. ഋതുമതികളായ സ്ത്രീകൾക്കുള്ള വിലക്കുകൾ, മാറുമറയ്ക്കാതെ നടക്കുക ഇത്തരം അനാചാരങ്ങൾക്കെതിരേ പ്രവർത്തിക്കേണ്ടതുണ്ടെന്ന് ആര്യ മനസ്സിലാക്കി. പതിമൂന്നാം വയസ്സിലായിരുന്നു വിവാഹം. പുലാമന്തോൾ പള്ളത്തു മനയ്ക്കൽ കൃഷ്ണൻ നമ്പൂതിരിയായിരുന്നു ഭർത്താവ്. നമ്പൂതിരി സമുദായത്തിൽ നിലനിന്നിരുന്ന തെറ്റായ ആചാരങ്ങൾക്കെതിരേ ആര്യ ശബ്ദമുയർത്തിത്തുടങ്ങി. ഭർത്താവിന്റെ പൂർണ്ണ പിന്തുണയും അവർക്കുണ്ടായിരുന്നു.

ഭർത്തൃപിതാവിന്റെ ആജ്ഞകളെ ലംഘിച്ചു. മാറുമറച്ചു നടക്കാൻ തുടങ്ങി. മറക്കുടയും ഘോഷയാത്രയും ഇല്ലാതെ ഇല്ലത്തിനു പുറത്തിറങ്ങി സഞ്ചരിക്കാൻ തുടങ്ങി. മറ്റു മതക്കാരുകൂടി പങ്കെടുത്ത സമ്മേളത്തിൽ സംബന്ധിച്ചു. ഹരിജൻ കുട്ടികളെ ക്ഷേത്രത്തിൽ കയറ്റി. സ്വന്തം മക്കളെ മറ്റു ജാതിയിലുള്ളവർക്ക് വിവാഹം ചെയ്തു കൊടുത്തു. ഗുരുവായൂർ സത്യാഗ്രഹത്തിന്റെ പത്താംദിവസം സമരപന്തലിൽ ആര്യ പ്രസംഗിച്ചു, കെ.കേളപ്പന് ശേഷം താൻ തന്നെ നിരാഹാരം കിടക്കാമെന്ന് അസന്നിഗ്ദമായി പ്രഖ്യാപിക്കുകയും ചെയ്തു. താഴെക്കിടയിൽ ജീവിക്കുന്ന സ്ത്രീകൾ കഴുത്തിൽ കല്ലുമാലയും കെട്ടി നടക്കുന്നതിനെതിരേ വ്യാപകമായ പ്രചരണം സംഘടിപ്പിച്ചു. ഇതിനു വേണ്ടി ചങ്ങലയും, വളയും മറ്റാഭരണങ്ങളും അവർ ഉപേക്ഷിച്ചു. രാഷ്ട്രീയമായ അടിമത്തവും, സാമ്പത്തികമായ അടിമത്തവും ഉന്മൂലനം ചെയ്യാതെ സാമൂഹികമായ തുലനം കൈവരുകയില്ലെന്ന മനസ്സിലാക്കിയ ആര്യ ഈ ലക്ഷ്യത്തിനു വേണ്ടി പ്രവർത്തിക്കുന്ന ദേശീയ പാർട്ടിയായ കോൺഗ്രസ്സിൽ ചേർന്നു.

തൊഴിലാളികളെ അണിനിരത്താതെ ഒരു ദേശീയപ്രസ്ഥാനം കെട്ടിപ്പടുക്കുവാനാവില്ല എന്നു മനസ്സിലാക്കിയ ആര്യ, കർഷകരെ ജന്മിത്തത്തിനെതിരായ സമരത്തിൽ കർഷകരെ അണിനിരത്തി. കോൺഗ്രസ്സിൽ സോഷ്യലിസ്റ്റ് നീക്കങ്ങൾ രൂപപ്പെട്ടപ്പോൾ ആര്യ അതിന്റെ ഭാഗമായി മാറി. സോഷ്യലിസ്റ്റ് പാർട്ടിയിലെ അംഗങ്ങൾ പിന്നീട് കമ്മ്യൂണിസ്റ്റ് പാർട്ടി രൂപീകരിച്ചപ്പോൾ സ്വാഭാവികമായും ആര്യ കമ്മ്യൂണിസ്റ്റ് പ്രസ്ഥാനത്തിലേക്കെത്തിച്ചേർന്നു. മഹിളാസംഘത്തിന്റെ ആദ്യകാല പ്രവർത്തകരിലൊരാളായിരുന്നു. മലബാറിൽ മഹിളാസംഘം രൂപീകരിക്കുന്നതിൽ മുഖ്യ പങ്കാളിയായിരുന്നു ആര്യ. കമ്മ്യൂണിസ്റ്റ് പാർട്ടി നിരോധിക്കപ്പെട്ടപ്പോൾ ആര്യയും മറ്റു നേതാക്കളെപ്പോലെ പലവിധ പീഡനങ്ങൾക്കും ഇരയായി. ആര്യയുടെ വീട്ടിൽ ധാരാളം കമ്മ്യൂണിസ്റ്റ് നേതാക്കൾ ഒളിവിൽ താമസിച്ചിരുന്നു.

പാലിയം സമരകാലത്ത് സത്യഗ്രഹത്തിൽ പങ്കെടുത്തു. ആര്യയുടെ ധീരത കണ്ട എ.കെ.ജി തനിക്കു ലഭിച്ച പുഷ്പഹാരം ആര്യയെ അണിയിക്കുകയുണ്ടായി. ഐ.സി.പ്രിയദത്ത, ഇ.എസ്.സരസ്വതി, പി.പ്രിയദത്ത, ദേവസേന എന്നീ യുവതികളെ നയിച്ചാണ് ആര്യ പാലിയം സമരമുഖത്തെത്തിയത്.

കമ്മ്യൂണിസ്റ്റ് പാർട്ടി രണ്ടായപ്പോൾ ആര്യ സി.പി.ഐ.എമ്മിനോടൊപ്പം നിന്നു. 1989 ൽ അന്തരിച്ചു.


</doc>
<doc id="159296" url="https://ml.wikipedia.org/wiki?curid=159296" title="കപട കൊലയാളിത്തിമിംഗലം">
കപട കൊലയാളിത്തിമിംഗലം

പേര് സൂചിപ്പിക്കുന്ന പോലെ കൊലയാളിത്തിമിംഗത്തോട് സാദൃശ്യമുള്ളവയെങ്കിലും, വ്യത്യസ്ത വിഭാഗമാണു് കപട കൊലയാളിത്തിമിംഗിലം . ഡോൾഫിൻ കുടുംബത്തിൽ വലിപ്പത്തിൽ മൂന്നാം സ്ഥാനമാണിവയ്ക്ക്. വലിയ വട്ടത്തലയും മുതുകിലെ ചെറിയ ചിറകും കറുത്ത ശരീരവുമാണ് ഇവയുടെ പ്രത്യേകത. ആറ് മീറ്റർ നീളവും 1500 കിലോ തൂക്കവുമുണ്ടാവും. പെൺ തിമിംഗിലത്തിനു 5.1 m നീളമുണ്ട് .ചെറുകൂട്ടങ്ങളായാണ് സഞ്ചരിക്കുക. എങ്കിലും അപൂർവ്വമായി നൂറിലധികമുള്ള സംഘങ്ങളായും കാണാറുണ്ട്. വലിയ മത്സ്യങ്ങളും കൂന്തലുകളുമാണ് പ്രധാനഭക്ഷണം. മത്സ്യവലകളിൽനിന്ന് മത്സ്യങ്ങൾ മോഷ്ടിക്കുന്നതിനാൽ മുക്കുവരുടെ പ്രധാന ശത്രുവാണ്.

മെലിഞ്ഞു നീളമുള്ള ശരീരമാണ് ഇവയുടെത്. ശരീരത്തിനെ അപേക്ഷിച്ച് പരന്ന തല ചെറുതാണ്. മേൽ താടിയെല്ലിന്റെ പിന്നിലായ് ആണ് കീഴ് താടിയുടെ അറ്റം സ്ഥിതി ചെയ്യുന്നത്. മുകൾ ഭാഗത്തെ തുഴ ഉയരം കൂടിയതാണ്, മാത്രമല്ല അറ്റം ഉരുണ്ടിട്ടും ചിലപ്പോൾ കൂർത്തും കാണപ്പെടുന്നു. അതുകൊണ്ട് തന്നെ വെള്ളരിക്കയുടെ ആകൃതിയാണെന്ന് പറയുന്നു.തുഴകൾ ചെറുതും കൂർത്തതും ആണ്, കൂടാതെ മധ്യഭാഗത്ത്‌ അടുത്തായി ഉള്ള ഭാഗം കുറച്ചു ഉയർന്നു കാണപ്പെടുന്നു. ഇത് ഇവരുടെ സവിശേഷതയായ് കാണുന്നു. ശരീരം മുഴുവൻ കറുത്ത നിറത്തിലാണ്. തുഴകൾക്ക് ഇടയിലായ്‌ നെഞ്ചിന്റെ ഭാഗത്ത്‌ ചേരയ ചാരനിറം കാണുന്നു.തലയുടെ വശങ്ങളിൽ ഇളം ചാര നിറം ഉണ്ട്. 8 മുതൽ 11 ജോഡി വരെ പല്ലുകൾ കാണുന്നു.

സാധാരണയായ് കരയ്ക്ക് അടുത്ത് കാണാൻ സാധിക്കില്ല.ഇവയെ ഇന്ത്യ, പാകിസ്താൻ, ഗൾഫ്‌ ഓഫ് ഒമാൻ , അറേബ്യൻ ഗൾഫ്‌ , ആഫ്രിക്ക എന്നിവിടങ്ങളിൽ കണ്ടിട്ടുണ്ട്.ഇവ ഉച്ചത്തിലുള്ള ശബ്ദങ്ങൾ ഉണ്ടാക്കുന്നതിനാൽ ഇവയെ 200m അകലെ നിന്ന് വരെ കണ്ടെത്താൻ കഴിയും.

പല്ലിനു വേണ്ടി വ്യപകമായ് വേട്ടയാടുന്നു 



</doc>
<doc id="159299" url="https://ml.wikipedia.org/wiki?curid=159299" title="ഐസക് ബാറോ">
ഐസക് ബാറോ

ബ്രിട്ടീഷ്‌ ഗണിത ശാസ്ത്രജ്ഞനായിരുന്നു ഐസക് ബാറോ (ഒക്ടോബർ 1630, ഇംഗ്ലണ്ട്– മേയ് 4, 1677, ഇംഗ്ലണ്ട്).
സർ ഐസക് ന്യൂട്ടന്റെ സുഹൃത്തും അദ്ധ്യാപകനുമായി അറിയപ്പെടുന്ന ഐസക് ബാറോ 1647 ൽ ട്രിനിറ്റി കോളേജിൽ സ്കോളർ ആയി. പിന്നീട് ഗ്രീക്ക്, ലത്തീൻ, ഗണിതശാസ്ത്രം എന്നി വിഷയങ്ങളിൽ വിജ്ഞാനം സമ്പാദിച്ചു. ബാറോ 1670ൽ "Lectiones geomaticae" എന്ന ഗ്രന്ഥം പ്രസിദ്ധീകരിച്ചു. ഇപ്പോൾ ഡിഫറൻഷ്യൽ കാൽകുലസിലെ ടാൻജെന്റ് കണ്ടുപിടിക്കുന്നതിനു സമാനമായ ഒരു രീതിയാണ്‌ ബാറോ ഇതിൽ വിശദീകരിക്കുന്നത്. ഗ്രീക്ക്, ഇംഗ്ലീഷ് സാഹിത്യത്തിലും ദൈവ ശാസ്ത്രത്തിലും പണ്ഡിതനായിരുന്നു. 1659 ൽ അദ്ദേഹം കേംബ്രിഡ്ജിലെ ഗ്രീക്ക് പ്രോഫെസർ ആയി നിയമിക്കപെട്ടു.
"ഗണിതശാസ്ത്രത്തിൽ ചിലതെല്ലാം എനിക്കറിയാം പക്ഷേ ന്യൂട്ടനുമായി താരതമ്യം ചെയ്യുമ്പോൾ താനൊരു ശിശുവാണ്" എന്നുപറഞ്ഞ് അദ്ദേഹം തന്റെ പ്രൊഫസർ പദവി ന്യൂട്ടനു വേണ്ടി ഒഴിഞ്ഞു കൊടുത്തു. ജീവിതത്തിന്റെ അന്ത്യദിനങ്ങളിൽ അദ്ദേഹം മതപരമായ കാര്യങ്ങൾക്കാണ് ശ്രദ്ധ കേന്ദ്രികരിച്ചത്.

ഗണിത ശാസ്ത്ര പ്രതിഭകൾ (പള്ളിയറ ശ്രീധരൻ, ജിനീസ്‌ ബുക്സ്, കണ്ണൂർ)


</doc>
<doc id="159301" url="https://ml.wikipedia.org/wiki?curid=159301" title="എറണാകുളം ബോട്ടുജെട്ടി">
എറണാകുളം ബോട്ടുജെട്ടി

എറണാകുളം നഗരത്തിലെ ഒരു ബോട്ട്ജെട്ടിയാണ് എറണാകുളം ബോട്ടുജെട്ടി. ഇത് നഗരത്തിലെ സുഭാഷ്‌ പാർക്കിനു സമീപത്തായി സ്ഥിതിചെയ്യുന്നു. ഇവിടെ നിന്നും ഫോർട്ട് കൊച്ചി, വില്ലിങ്ടൺ ഐലന്റ്, മട്ടാഞ്ചേരി, വൈപ്പിൻ തുടങ്ങിയ സ്ഥലങ്ങളിലേക്ക് ബോട്ടുകൾ സർവീസ്‌ നടത്തുന്നു.


</doc>
<doc id="159302" url="https://ml.wikipedia.org/wiki?curid=159302" title="ലിൻഡെമാൻ">
ലിൻഡെമാൻ

ഒരു ജർമ്മൻ ഗണിതശാസ്ത്രജ്ഞനാണ് ലിൻഡെമാൻ (ഏപ്രിൽ 12, 1852 – മാർച്ച്‌ 6, 1939)

പൈ (വലിയ അക്ഷരം Π, ചെറിയ അക്ഷരം π) ഒരു അതീതസംഖ്യയാണെന്ന് കണ്ടുപിടിച്ച "ലിൻഡെമാൻ" 1852 ൽ ജർമനിയിൽ ജനിച്ചു. പിതാവിന്റെ പേരും ഫെർഡിനാന്റ്റ് ലിൻഡെമാൻ എന്നായിരുന്നു. അദ്ദേഹം ഒരു അദ്ധ്യാപകനായിരുന്നു. മാതാവ്‌ എമ്ളി ക്രുസിയസ് ഒരു ഹെഡ്മാസ്റ്ററുടെ മകളായിരുന്നു.
പ്രാഥമിക വിദ്യാഭ്യാസത്തിനുശേഷം ലിൻഡെമാൻ ടോട്ടിങ്ങാൻ സർവകലാശാലയിൽ ചേർന്നു. പിന്നീടു എർലാങ്, മുണിക് എന്നി സർവകലാശാലകളിലും പഠിച്ചിരുന്നു. ഗണിതശാസ്ത്ര ഗവേഷകൻ മാത്രമല്ല ആധുനിക ജർമ്മൻ വിദ്യാഭ്യാസരീതിയുടെ ആവിഷ്കർത്താക്കളിൽ ഒരാളെന്ന രീതിയിലും അദ്ദേഹം പ്രശസ്തനായിരുന്നു. "പൈ" ഒരു അതിതസംഖ്യയാണെന്നതിനുള്ള തെളിവ് 1882 ൽ പ്രസിദ്ധീകരിച്ചത് unber die zahi എന്ന പ്രബന്ധത്തിലാണുള്ളത്. സെൻറ് ആൻഡ്രുസ് സർവകലാശാല 1912ൽ അദ്ദേഹത്തെ ഒണിറ്ററി ബിരുദം നൽകി ആദരിച്ചു.

ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ ,ജിനീസ്‌ ബുക്സ് ,കണ്ണൂർ )


</doc>
<doc id="159309" url="https://ml.wikipedia.org/wiki?curid=159309" title="ചിറകൻ തിമിംഗിലം">
ചിറകൻ തിമിംഗിലം

നീലത്തിമിംഗിലത്തിന്റെ അടുത്ത ബന്ധുവായ ചിറകൻ തിമിംഗിലത്തിന് വലിപ്പത്തിൽ രണ്ടാംസ്ഥാനമാണ്. 

ഇരട്ടനിറമുള്ള ചുണ്ടു ഇവയുടെ സവിശേഷതയാണ്. കീഴ്ച്ചുണ്ടിന്റെ ഇടതുവശം ഇരുണ്ട ചാരനിറവും വലതുവശം വെളുപ്പുനിറവുമാണ്. വെളുത്ത അടിവശം വയറ്റിലെ ചെറിയൊരു ഭാഗമായി മാത്രം കാണപ്പെടുന്നു. തൊണ്ടയിലെ ചാലുകൾ (Throat groves) വളരെയേറെ നീളമുള്ളതും വയറുവരെ എത്തുന്നതുമാണ്. വ്യക്തമായ ഒരു വരമ്പിലൂടെയാണ് ചിറകു വാലുമായി ചേരുന്നത്. ഇവയ്ക്കു റേസർബാക്ക് തിമിംഗിലങ്ങൾ (razerback whales) എന്ന് പേരുണ്ടാവാൻ ഇതാണ് കാരണം.  

ശരീരത്തിന്റെ മൊത്തം നീളം :19 - 26 മീ.

തൂക്കം : 4000 - 7500 കിലോഗ്രാം

കുഞ്ഞുങ്ങൾക്ക് 6 മീറ്ററിലധികം നീളവും 2000 കിലോവോളം ഭാരവും കാണും.

ഇതിന്റെ വെള്ളം ചീറ്റൽ ഒരു ജലധാരപോലെ ആറുമീറ്റർ ഉയരം വരെ എത്തുന്നതാണ്. ആദ്യം തല വെള്ളത്തിൽ നിന്ന് പുറത്തുവരുന്നു. അതിനുശേഷം പുറം മാത്രം കാണിച്ചുകൊണ്ട് വിശ്രമിക്കുകയും പിന്നീട് വലിയ ശബ്ദത്തോടെ ഉയരത്തിലേക്ക് വെള്ളം ചീറ്റുകയും ചെയുന്നു. വെള്ളം ചീറ്റിയതിനു ശേഷം ശരീരം വളച്ചു മുങ്ങുന്നു. പൊന്തിവരുന്ന സമയത്ത് 45 °യിലാണ് ശരീരം വെള്ളത്തിൽ നിന്ന് പുറത്തുവരുന്നത്. വലിയൊരു ശബ്ദത്തോടെ വെള്ളം തെറിപ്പിച്ചുകൊണ്ടാണ് തിരിച്ചു മുങ്ങുന്നതും. 

ഇരുപതോളമുള്ള കൂട്ടങ്ങളായാണ് സാധാരണ സഞ്ചരിക്കുന്നത്. ചെറു ജീവികളും ചെമ്മീനുകളുമാണ് പ്രധാന ഭക്ഷണം.

കിഴക്കും പടിഞ്ഞാറും തീരങ്ങളിൽനിന്ന് മാറി ഉൾക്കടലിൽ കാണപ്പെടുന്നു.

മത്സ്യബന്ധനം,  മത്സ്യബന്ധനബോട്ടുകളുമായി കൂട്ടിയിടിക്കുന്നത്. വിദേശരാജ്യങ്ങളിൽ ഇറച്ചിക്കും എണ്ണയ്ക്കും വേണ്ടി ഇവയെ ധാരാളം കൊന്നൊടുക്കിയിട്ടുണ്ട്.

</br>


</doc>
<doc id="159310" url="https://ml.wikipedia.org/wiki?curid=159310" title="ദ ജാപ്പനീസ് വൈഫ്">
ദ ജാപ്പനീസ് വൈഫ്

2010-ൽ പുറത്തിറങ്ങിയ ഒരു ബംഗാളി ചലച്ചിത്രമാണ് ദ ജാപ്പനീസ് വൈഫ്. തിരക്കഥയും സംവിധാനവും നിർവ്വഹിച്ചിരിക്കുന്നത് അപർണ സെൻ.


തൂലികാസൗഹൃദത്തിലൂടെ പരിചയപ്പെട്ട ജപ്പാൻകാരി പെൺകുട്ടി മിയാഗിയുമായി പരസ്പരം കാണാതെ ബംഗാളിലെ ഉൾഗ്രാമത്തിലെ സ്കൂൾ അദ്ധ്യാപകനായ സ്നെഹോമൊയി ചാറ്റർജി വർഷങ്ങളോളം കൊണ്ട് നടക്കുന്ന സൗഹൃദത്തെക്കുറിച്ചാണു ഈ സിനിമ. നേരിട്ട് ഒരിക്കലും കണ്ടിട്ടില്ലെങ്കിലും കത്തുകളിലൂടെയുള്ള നീണ്ട സൗഹൃദം അവരെ വല്ലാതെ അടുപ്പിക്കുന്നു. പ്രണയം വിവാഹ തീരുമാനത്തിൽ എത്തുന്നു. സാമ്പത്തിക പ്രശ്നങ്ങളും, കുടുംബപ്രശ്നങ്ങളും മൂലം മിയാഗിക്ക് ഇന്ത്യയിൽ വരാനോ സ്നേഹമൊയിക്ക് ജപ്പാനിലേക്ക് പോവാനോ സാധിക്കുന്നില്ല. എങ്കിലും അവർ രണ്ടു രാജ്യങ്ങളിലായി വിവാഹം നടത്തുന്നു. സാധുവും നിഷ്കളങ്കനുമായ സ്നേഹമൊയി വേറൊരു പെണ്ണിന്റെ മുഖത്തുപോലും നോക്കാതെ തന്റെ അപൂർവ്വ ദാമ്പത്യം വർഷങ്ങൾ തുടരുന്നു. വിവാഹത്തിന്റെ പതിനഞ്ചാം വാർഷികത്തിന് മിയാഗി ജപ്പാനിൽ നിന്നും അയച്ച വലിയ പാർസൽ പെട്ടി സൈക്കിൾ റിക്ഷയിൽ മാഷുടെ വീട്ടിലേക്ക് കൊണ്ടുവരുന്ന ദൃശ്യത്തിലാണ് സിനിമ ആരംഭിക്കുന്നത്. നിറയെ പട്ടങ്ങളായിരുന്നു പെട്ടിയിൽ. മിയാഗിക്ക് സ്നേഹമൊയിയെ ജീവനാണ്. പരസ്പരം കണ്ടുമുട്ടാനുള്ള അവസരങ്ങൾ അവർക്ക് ലഭിക്കുന്നേയില്ല. വൃദ്ധയായ അമ്മയെ അവിടെ ഉപേക്ഷിച്ച് നാട്ടിലേക്ക് വരാൻ അവൾക്ക് പറ്റുമായിരുന്നില്ല. ഇതിനിടയിൽ അമ്മ മരിച്ചെങ്കിലും ഇന്ത്യയിലേക്ക് പുറപ്പെടാനൊരുങ്ങിയ മിയാഗി രോഗബാധിതയായി കിടപ്പിലായി. രോഗം മാരകമായ കാൻസറാണെന്ന് അവൾ സ്നേഹമൊയിയെ അറിയിക്കുന്നു. ഇനി കാണാൻ പറ്റിയെന്നു വരില്ലെന്നും. തന്റെ ഒരിക്കലും കാണാത്ത ഭാര്യയെ ചികിത്സിക്കാനുള്ള ശ്രമത്തിലാണ് സ്നേഹമൊയി..ആയുർവേദവും യുനാനിയും ഒക്കെ .മരുന്നുകൾ പാർസലായി ജപ്പാനിലെക്ക് അയക്കുകയാണ്. നീണ്ട കാത്തിരിപ്പിനവസാനം സ്നേഹമൊയി മരിക്കുന്നു. തന്റെ ഭർത്താവിന്റെ വീട്ടിലേക്ക് ആദ്യമായി വരുന്ന മിയാഗിയിലാണു സിനിമ അവസാനിക്കുന്നത്. ബംഗാളി വിധവയെപ്പോലെ വെളുത്ത സാരി ചുറ്റി സിന്ദൂരം മായ്ച്ച് അവൾ അവശയായി സ്നേഹമൊയിയുടെ കട്ടിലിൽ വന്നിരിക്കുന്നു.



</doc>
<doc id="159311" url="https://ml.wikipedia.org/wiki?curid=159311" title="പിഞ്ഞാണത്തപ്പം">
പിഞ്ഞാണത്തപ്പം

ചെറിയ പെരുന്നാളിനു് (റംസാൻ) ഒരുക്കുന്ന ഒരു വിഭവമാണു് പിഞ്ഞാണത്തപ്പം. താറാവുമുട്ടയും, ഏലയ്ക്കാപൊടിയും ചേർത്താണിതുണ്ടാക്കുന്നതു്. 

മുട്ടയുടെ മഞ്ഞയും വെള്ളയും തീരെ യോജിക്കാതെ വേർതിരിക്കുക. നന്നായി ഉണങ്ങിയ ഒരു ഉരുളി അടുപ്പിൽവെച്ച് പഞ്ചസാരയും ഒരു മുട്ടയുടെ വെള്ളയും രണ്ട് കപ്പ് വെള്ളവും ചേർത്ത് ചൂടാക്കുക. തിളച്ച് പത പൊങ്ങി വരുമ്പോൾ അത് മാറ്റിക്കൊണ്ടിരിക്കണം. പതകളഞ്ഞ പാവ് തെളിഞ്ഞശേഷം ഉരുളി ഇറക്കിവെച്ച് പഞ്ചസാരപ്പാവ് തുണിയിൽ അരിച്ചെടുക്കുക. ഉരുളി കഴുകി വീണ്ടും പഞ്ചസാരപ്പാവ് ചൂടാക്കി. ഏകദേശം ഒരു നൂൽപ്പാകമാവുമ്പോൾ ഒരു മുട്ടത്തോടിൽ ഇടിയപ്പത്തിന്റെ അച്ചിനേക്കാളും കുറച്ച് വലിപ്പത്തിൽ ദ്വാരമുണ്ടാക്കി, അതിലൂടെ മുട്ടയുടെ മഞ്ഞ തിളക്കുന്ന പാവിലേക്ക് വട്ടത്തിൽ മാല പോലെ നിറുത്താതെ ചുറ്റിച്ച് ഒഴിക്കുക. മുട്ടത്തോടിലുള്ള ഉണ്ണി മുഴുവൻ തീരുന്നതുവരെ ഇങ്ങനെ ചെയ്യുക. തീർന്നാൽ തീ കുറച്ച് പാവിൽ അൽപം വെള്ളം കുടയുക. അപ്പോഴേക്കും മുട്ടമാല വെന്തിരിക്കും. വെന്ത മുട്ടമാല പൊട്ടിപ്പോകാതെ അരിപ്പക്കയിലുപയോഗിച്ച് കോരി ഒരു വലിയ പാത്രത്തിൽ വെക്കുക. പാത്രം അൽപം ചെരിച്ച് വെക്കണം. ഇങ്ങനെ ചെയ്താൽ അധികമുള്ള പാവ് ഊർന്ന്പോവും. മുട്ടമാല ഈർക്കിൾ കഷ്ണം കൊണ്ട് വിടർത്തി കുടഞ്ഞിടുക. ബാക്കിയുള്ള മുട്ടയുടെ ഉണ്ണിയും ഇതുപോലെ മുട്ടമാല ഉണ്ടാക്കണം പാവ് കട്ടികൂടുമ്പോൾ വെള്ളം കുടഞ്ഞ് നൂൽ പാകത്തിലാക്കണം. 

പിഞ്ഞാണത്തപ്പം ഉണ്ടാക്കാൻ മുട്ടയുടെ വെള്ള അടിച്ച് മാല ഉണ്ടാക്കാൻ ഉപയോഗിച്ച പഞ്ചസാരപ്പാവ് തണുപ്പിച്ച് ഇതിൽ ഒഴിച്ച് ഏലക്കാപ്പൊടിയും ചേർക്കുക. ഒരു ആവിച്ചെമ്പ് അടുപ്പിൽവെച്ച് വെള്ളം ചൂടാകുമ്പോൾ ഒരു പരന്ന അലുമിനിയപാത്രത്തിൽ നെയ്യ് തടവി ഈ കൂട്ട് ഇതിലേക്ക് ഒഴിച്ച് ആവിയിൽ വേവിക്കുക. ആവശ്യമെങ്കിൽ അലങ്കാരത്തിൽ കളർ ചേർക്കാം. ഇഷ്ടമുള്ള ആകൃതിയിൽ മുറിച്ച് ഒരു പാത്രത്തിലിട്ട് അതിനുമുകളിൽ മുട്ടമാല വിതറി ഉപയോഗിക്കുക


</doc>
<doc id="159318" url="https://ml.wikipedia.org/wiki?curid=159318" title="മലയാളരാജ്യം">
മലയാളരാജ്യം

1929-ൽ കൊല്ലത്തുനിന്ന് പ്രസിദ്ധീകരണം ആരംഭിച്ച മലയാള പത്രമാണ് മലയാളരാജ്യം. കോൺഗ്രസ് ആശയങ്ങൾ പ്രചരിപ്പിക്കുക എന്നതായിരുന്നു പ്രധാന ഉദ്ദേശം. കേരളത്തിലെ ആദ്യത്തെ പ്രഭാത പത്രമായി മലയാളരാജ്യം കണക്കാക്കപ്പെടുന്നു. ആദ്യം വാരികയായാണ് പത്രം ആരംഭിച്ചതെങ്കിലും 1931-ൽ ദിനപത്രമായി. അക്കാലത്തെ ഏറ്റവും പ്രചാരമുള്ള ദിനപത്രമായിരുന്നു മലയാളരാജ്യം. കെ.ജി. ശങ്കറായിരുന്നു ആദ്യ പത്രാധിപർ.

എ.പി.ഐ (അസ്സോസിയേറ്റഡ് പ്രസ്സ് ഓഫ് ഇന്ത്യ,), റോയിട്ടേർസ്, തുടങ്ങിയ വാർത്താ ഏജൻസികളുടെ സഹകരണത്താൽ ഏറ്റവും ആദ്യം ലോകവാർത്തകൾ റിപ്പോർട്ട് ചെയ്യുകയും, വാർത്താചിത്രങ്ങൾ ഉൾപ്പെടുത്തുകയും ചെയ്തിരുന്നു. കൃത്യസമയത്ത് ഏജന്റുമാരിൽ പത്രം എത്തിക്കുവാൻ സ്വന്തമായി ഗതാഗത സൗകര്യവും ഏർപ്പെടുത്തിയിരുന്നു. സ്വന്തമായി റോട്ടറി പ്രസ്സും, പ്രോസസ്സിങ്ങ് ലാബും തുടങ്ങിയ ആധുനിക സൗകര്യങ്ങളും പത്രത്തിന് ഉണ്ടായിരുന്നു.

പ്രചാരം കുറഞ്ഞതോടെ 1970-കളോടെ മലയാളരാജ്യത്തിന്റെ പ്രവർത്തനം നിലച്ചു.

സി. വി. കുഞ്ഞുരാമൻ, പണ്ഡിതൻ സി. എസ്‌. സുബ്രഹ്മണ്യൻ പോറ്റി, സ്വാതന്ത്ര്യസമര സേനാനി ബാപ്പുറാവു, നോവലിസ്റ്റാമയ കൈനിക്കര പദ്‌മനാഭപിള്ള, സാമൂഹികപ്രവർത്തകൻ വി. ഗംഗാധരൻ തുടങ്ങി നിരവധി പ്രമുഖർ 'മലയാളരാജ്യം' പത്രവുമായി ബന്ധപ്പെട്ട് പ്രവർത്തിച്ചു.


</doc>
<doc id="159319" url="https://ml.wikipedia.org/wiki?curid=159319" title="ഹൗ ഐ എൻഡഡ് ദിസ് സമ്മർ">
ഹൗ ഐ എൻഡഡ് ദിസ് സമ്മർ

അലെക്സി പോപ്പോഗ്രേവ്സ്കി സംവിധാനം ചെയ്ത് 2010ൽ പുറത്തിറക്കിയ റഷ്യൻ ചലച്ചിത്രമാണ് ഹൗ ഐ എൻഡഡ് ദിസ് സമ്മർ . അറുപതാം ബെർളിൻ ചലച്ചിത്രോത്സവത്തിൽ "സുവർണ കരടി" പുരസ്കാരത്തിനു ഈ സിനിമ നാമ നിർദ്ദേശം ചെയ്യപ്പെട്ടു.

ധ്രുവക്കരടികൾ മേഞ്ഞു നടക്കുന്ന വിദൂരമായ ആർട്ടിക്ക് പ്രദേശത്തെ പ്രവർത്തനങ്ങൾ നിലച്ചു തുടങ്ങിയ കാലാവസ്ഥാപഠനകേന്ദ്രത്തിൽ നിന്നും നാട്ടിലേക്ക് മടങ്ങാനുള്ള സന്ദേശവും കപ്പലും പ്രതീക്ഷിച്ച് കാത്ത് കഴിയുകയാണ് ശാസ്ത്രഞ്ജനായ സെർജി. കൂട്ടിന് സഹായിയായി ചെറുപ്പക്കാരനായ പാവെൽ ‌. ബേസ്ക്യാമ്പുമായി ബന്ധപ്പെടാനുള്ള വയർലെസ്സ് സംവിധാനം മാത്രമാണ് പുറമ്ലോകത്തിലേക്കുള്ള ഏക ജാലകം . ഉപേക്ഷിക്കപ്പെട്ട പഴയ കെട്ടിടങ്ങൾക്കിടയിൽ കൊടുംതണുപ്പിൽ, നരച്ച പ്രകൃതിയിലേക്ക് കൺനട്ട് ,യാന്ത്രികമായ ജീവിതം നയിക്കുകയാണിരുവരും. 
തിരിച്ചു പോകുമ്പോൾ ഭാര്യക്കും കുട്ടികൾക്കും നൽകാനായി രുചിയേറിയ ട്യൂണ മത്സ്യങ്ങൾ പിടിക്കാൻ ഉൾക്കടലിലേക്ക് ബോട്ടുമായി സെർജി പോയ സമയത്ത് വന്ന റേഡിയോ സന്ദേശം പാവെൽ ആണ് കേൾക്കുന്നത്.. സെർജിയുടെ കുടുംബം മുഴുവനും അപകടത്തിൽ പെട്ടിരിക്കുന്നു എന്ന വാർത്ത.രണ്ടു ദിവസത്തിനുള്ളിൽ സെർജിയെകൊണ്ടുപോവാൻ കപ്പൽ എത്തുമെന്നും അറിയിപ്പ് കിട്ടൂന്നു. വീട്ടിലേക്കുള്ള യാത്രയുടെ സന്തോഷത്തിലും ആവേശത്തിലും ഉള്ള സെർജിയോട് ഈ കാര്യം പറയുന്നില്ല പാവെൽ. പലകാരണങ്ങൾകൊണ്ടും ഈ വിവരം സെർജിയെ അറിയിക്കാതെ അയാൾ ദിവസങ്ങൾ നീക്കുന്നു. മത്സ്യങ്ങൾ പിളർന്ന് പുറത്ത് തൂക്കിയിടാനും ഒക്കെ സെർജിയെ സഹായിക്കുന്നുമുണ്ട് . കപ്പൽ മഞ്ഞിലുറഞ്ഞ് യാത്ര മതിയാക്കിയെന്ന വിവരത്തോടൊപ്പം സെർജിയുടെ ഭാര്യയും മക്കളും മരിച്ച വിവരവും പാവെൽ അറിയുന്നു..സെർജിയെകൊണ്ടുപോവാനുള്ള ഹെലികോപ്റ്റർ വരുംവരെയും രഹസ്യം സൂക്ഷിക്കാന്തന്നെയാണ് പാവെലിന്റെ തീരുമാനം. പക്ഷേ ഹെലികോപ്റ്റർ മോശം കാലാവസ്ഥയിൽ തകർന്ന് വീണ് പൈലറ്റും മറ്റൂം കരടികൾക്ക് തീറ്റയാവുന്നു. എകാന്തവും കനംവിങ്ങുന്നതുമായ ആ നിമിഷങ്ങളിൽ സെർജിയോട് പാവെൽ വിവരം പറയുന്നു..പ്രതികരണം രൂക്ഷമായിരുന്നു.. സമനില തെറ്റി തോക്കുമായി പാഞ്ഞടുത്ത സെർജിയിൽ നിന്നും രക്ഷതേടി പാവെൽ മഞ്ഞിലേക്ക് ഓടിഒളിക്കുന്നു. അവസാനം എങ്ങോട്ടും യാത്രക്കില്ലെന്നു പറഞ്ഞ് സെർജി ആ അനന്തമായ മരവിച്ച പ്രകൃതിയിലേക്കു തന്നെ മടങ്ങുന്നു.




</doc>
<doc id="159323" url="https://ml.wikipedia.org/wiki?curid=159323" title="പെരുമഴക്കാലം">
പെരുമഴക്കാലം

കമൽ സംവിധാനം ചെയ്ത് 2004-ൽ പുറത്തിറങ്ങിയ മലയാളചലച്ചിത്രമാണ് പെരുമഴക്കാലം. ദിലീപ്, മീര ജാസ്മിൻ, കാവ്യ മാധവൻ,വിനീത് എന്നിവർ പ്രധാന വേഷങ്ങളിൽ അഭിനയിച്ചിരിക്കുന്ന ഈ ചിത്രത്തിന്റെ നിർമ്മാണം സലീം പടിയത്ത് ആണ്.

ഒരു കൈപിഴവിന്റെ പേരിൽ ഇരു കുടുംബങ്ങളും അനുഭവികേണ്ടി വന്ന ദുരിതത്തെ തോരാത്ത മഴയിലൂടെ ടി.എ റസാക്ക് ഈ സിനിമയിൽ അവതരിപ്പിക്കുന്നു. രണ്ടു ഭാര്യയുടെ സങ്കടത്തെ ഒരു ക്യാമറയിലൂടെ അവതരിപ്പിക്കുകയാണ് ചെയ്യുന്നത്..അക്ബറിന്റെ ഒറ്റ സുഹൃത്താണ് രഘു രാമ അയ്യർ. സാന്ദർഭിക വശാൽ തനിക്ക് വന്നുപോയ അബദ്ധമാണ് ഈ കൊലപാതകം. അതിലൂടെ ഈ സിനിമയിൽ ശെരിയത്ത് നിയമത്തെക്കുറിച്ചും, അവിടുത്തെ വിധികാര്യങ്ങളും പറയുന്നുണ്ട്. ഗംഗയുടെ വിലാപത്തിൽ അഗ്രഹാരം ആകെ രോഷാകുലമാവുകയാണ്. അക്ബറിനെ ജയിൽ മോചിതനാവുന്നതിൽ ഗംഗയുടെ വിരലടയാളം ആവശ്യമാണ്. അതിനായി റസിയ അഗ്രഹാരത്തിലേക്ക് ഗംഗയെ കാണാനായി ശ്രമിക്കുന്നുണ്ട്. എന്നാൽ അതിന് അവിടുത്തെ വ്യക്തികൾ അനുവദിക്കുന്നില്ല. സാമുദായികമായ പ്രശ്നങ്ങളും ഇതിൽ അവതരിപ്പിക്കുന്നുണ്ട്. ഒരു മുസ്ലിം സ്ത്രീക്ക് നേരിടേണ്ടിവന്ന ബുദ്ധിമുട്ടുകളെ റസിയ എന്ന കഥാപാത്രത്തിലൂടെ മനോഹരമായ അവതരണമാണ് കാണുന്നത്.ഗംഗ സത്യത്തെ തിരിച്ചറിയുകയും അക്ബറിനെ മോജിതനാവാനുള്ള വിരലടയളം നൽകുകയും ചെയ്യുന്നു.അങ്ങനെ അക്ബർ ജയിൽ മോചിതനായി ഗംഗയെ കാണാൻ എത്തുന്നു.തന്റെ തെറ്റുകളിൽ മാപ്പ് പറഞ്ഞ് ക്ഷമ ചോദിക്കുന്നു.ഇരു സമുദായത്തിലെ അനുഷ്ഠാനങ്ങളെ കുറിച്ചുള്ള അറിവ് ഇതിലൂടെ നൽകുന്നുണ്ട്. വിധവയായ ഗംഗയുടെ ജീവൻ അതിനു ഉത്തമ ഉദാഹരണമാണ്.

ഈ ചിത്രത്തിലെ അഭിനയത്തിനു കാവ്യ മാധവനു 2004-ലെ മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു.മികച്ച സാമൂഹ്യ ചിത്രത്തിനുള്ള 2005-ലേ ദേശീയ ചലച്ചിത്രപുരസ്കാരവും ഈ ചിത്രത്തിനു ലഭിച്ചിട്ടുണ്ട്.


</doc>
<doc id="159326" url="https://ml.wikipedia.org/wiki?curid=159326" title="വേർ ഈസ് ദ ഫ്രന്റ്സ് ഹോം">
വേർ ഈസ് ദ ഫ്രന്റ്സ് ഹോം

വേർ ഈസ് ദ ഫ്രന്റ്സ് ഹോം (കൂട്ടുകാരന്റെ വീടെവിടെയാണ്)1987 ൽ ഇറാനിയൻ സംവിധായകനായ അബ്ബാസ് കിയരോസ്തമി പുറത്തിറക്കിയ ചലചിത്രം. സൊറാഹ് സെഫ്രി യുടെ കവിതയിൽ നിന്നാണു സിനിമയുടെ പേർ സ്വീകരിച്ചിരിക്കുന്നത്.

തന്റെ പുസ്തകങ്ങൾക്കിടയിൽ കുടുങ്ങിപ്പോയ സുഹ്രുത്തിന്റെ കണക്ക് പുസ്തകം അവന് എത്തിച്ച് കൊടുക്കാൻ അഹമ്മദ് സുഹ്രുത്തിന്റെ വീട് അന്യേഷിച്ച് അവന്റെ അപരിചിതമായ ഗ്രാമത്തിലേക്ക് പോകുന്നു. സന്ധ്യാ സമയത്ത് മെഹമ്മദിന്റെ പേരുമാത്രം വച്ച് അവന്റെ വീട് കണ്ടുപിടിക്കാൻ അവൻ നടത്തുന്ന ശ്രമങ്ങളെല്ലാം വിഫലമാകുന്നു.കണക്ക് ചെയ്യാതെ സ്കൂളിലെത്തിയാൽ സ്കൂളിൽ നിന്നും സുഹ്രുത്തിനെ പുറത്താക്കും എന്നവനറിയാം. പിറ്റേ ദിവസം അദ്യാപകൻ പുസ്തകങ്ങൾ പരിശോദിക്കുന്ന സമയമായപ്പോൾ മെഹമ്മദ് ക്ലസ്സിലേക്കു വരുന്നു. തന്റെ കുറ്റം കൊണ്ടു വന്ന അപകടം അഹമ്മദ് തന്നെ പരിഹരിക്കുന്നു.



</doc>
<doc id="159327" url="https://ml.wikipedia.org/wiki?curid=159327" title="ആര്യഭടൻ II">
ആര്യഭടൻ II

ഭാരതിയ ഗണിത-ജ്യോതിശാസ്ത്രജ്ഞനായിരുന്ന ആര്യഭടൻ രണ്ടാമൻ(c. 920 – c. 1000).
ഭാരതിയ ഗണിത-ജ്യോതിശാസ്ത്ര പണ്ഡിതൻ ആര്യഭടൻ രണ്ടാമൻ പത്താം നൂറ്റാണ്ടിൽ ജീവിച്ചിരുന്നു.ആര്യഭടീയത്തിന്റെ കർത്താവായ ആര്യഭടനിൽനിന്നും വേർതിരിച്ചറിയനാണ് ആര്യഭടൻ രണ്ടാമൻ എന്നു വിളിക്കുന്നത്‌.ഇദ്ദേഹത്തിന്റെ പ്രശസ്തകൃതി മഹാസിദ്ധാന്തത്തിൽ ജ്യോതിശാസ്ത്രവും അങ്കഗണിതവും കൈകാര്യം ചെയ്തിട്ടുണ്ട്.<br>
ഒരു ഗോളത്തിന്റെ വ്യാസം d ആയാൽ 
വ്യാപ്തം = :formula_1
എന്ന സൂത്രവാക്യമാണ് ഇദ്ദേഹം ഉപയോഗിച്ചിരുന്നത്.
ഒരു സമചതുരത്തിന്റെയോ സാമാന്തരികത്തിന്റെയോ വികർണങ്ങളിൽ ഒന്ന് അറിയാമെങ്കിൽ മറ്റേ വികർണത്തിന്റെ നീളം കണ്ടുപിടിക്കുന്നവിധം ആര്യഭടൻ രണ്ടാമൻ വിശദീകരിച്ചിരുന്നു.

ഗണിത ശാസ്ത്ര പ്രതിഭകൾ ( പള്ളിയറ ശ്രീധരൻ ,ജിനീസ്‌ ബുക്സ് ,കണ്ണൂർ )


</doc>
<doc id="159328" url="https://ml.wikipedia.org/wiki?curid=159328" title="വൺ മില്യൺ ഇയർസ് ബി.സി.">
വൺ മില്യൺ ഇയർസ് ബി.സി.

1966-ൽ പുറത്തിറങ്ങിയ ഒരു ബ്രിട്ടീഷ്‌ ചലച്ചിത്രം ആണ് വൺ മില്യൺ ഇയർസ് ബി.സി. ഇതിന്റെ സംവിധാനം നിർവഹിച്ചിരികുന്നത് ഡോൺ ചാഫി ആണ് . ഗുഹാ മനുഷ്യരും ദിനോസറുകളും തമ്മിൽ ഉള്ള സംഘർഷം ആണ് കഥയുടെ ആധാരം. ഇത് ഒരു ഫാന്റസി ചലച്ചിത്രം ആണ് . 


</doc>
<doc id="159329" url="https://ml.wikipedia.org/wiki?curid=159329" title="ഓംകാര (ഹിന്ദി ചലച്ചിത്രം)">
ഓംകാര (ഹിന്ദി ചലച്ചിത്രം)

2006-ൽ വിശാൽ ഭരദ്വാജ് കഥയെഴുതി സംവിധാനം ചെയ്ത് പുറത്തിറങ്ങിയ ഹിന്ദി ചലച്ചിത്രമാണ് ഓംകാര. (ഹിന്ദി : ॐकारा). ഷേക്സ്പിയറിന്റെ വിശ്വവിഖ്യാതമായ ഒഥല്ലോ എന്ന കൃതിയെ ആസ്പഥമാക്കിയാണ് ഈ ചിത്രം രചിച്ചിട്ടുള്ളത്. അജയ് ദേവ്ഗൺ, സെയ്ഫ് അലി ഖാൻ, വിവേക് ഒബ്രോയ്, കരീന കപൂർ, നസീറുദ്ദീൻ ഷാ, കൊങ്കണ സെൻ ശർമ്മ എന്നിവരായിരുന്നു ഈ ചിത്രത്തിലെ പ്രധാന അഭിനേതാക്കൾ. ഒരു ഗാനരംഗത്തിൽ ബിപാഷ ബസുവും തന്റെ സാന്നിദ്യം ഈ ചിത്രത്തിലറിയിച്ചു. സംവിധായകൻ വിശാൽ ഭരദ്വാജ് തന്നെയാണ് ഓംകാരയുടെ സംഗീത സംവിധാനവും, പശ്ചാത്തല സംഗീത സംവിധാനവും നിർവ്വഹിച്ചത്. ചിത്രത്തിന്റെ തിരക്കഥാരചന വിശാൽ ഭരദ്വാജ്, റോബിൻ ഭട്ട്, അഭിഷേക് ചോബേ എന്നിവർ ചേർന്ന് നിർവ്വഹിച്ചു. ഈ ചിത്രത്തിനു വേണ്ടി ഗാനങ്ങൾ രചിച്ചത് ഗുൽസാർ ആണ്.

2006=ലെ കാൻസ് ഫിലിം ഫെസ്റ്റിവലിൽ ഈ പ്രദർശ്ശിപ്പിക്കുകയുണ്ടായിട്ടുണ്ട്. കൂടാതെ കെയ്രോ അന്താരാഷ്ട്ര ഫിലിം ഫെസ്റ്റിവലിലും ഈ ചിത്രം പ്രദർശിപ്പിക്കുകയുണ്ടായി അവിടെ വെച്ച് ഒരു സംവിധായകൻ എന്ന നിലയിൽ സിനിമക്ക് നൽകിയ സംഭാവനകളെ പരിഗണിച്ച് വിശാൽ ഭരദ്വാജ് പുരസ്കാരാർഹനാവുകയും ചെയ്തു. ഇതിനു പുറമേ കര (Kara) ഫിലിം ഫെസ്റ്റിവലിൽ മൂന്ന് പുരസ്കാരങ്ങളും, ഏഷ്യൻ ഫിലിം ഫെസ്റ്റിവലിൽ ഒരു പുരസ്കാരവും, മൂന്ന് ദേശീയ ചലച്ചിത്രപുരസ്കാരവും, ഏഴ് ഫിലിംഫെയർ പുരസ്കാരവും ഓംകാരക്ക് ലഭിച്ചിട്ടുണ്ട്.



</doc>
<doc id="159338" url="https://ml.wikipedia.org/wiki?curid=159338" title="മാർച്ച് ഓഫ് ദ പെൻഗ്വിൻസ്">
മാർച്ച് ഓഫ് ദ പെൻഗ്വിൻസ്

അന്റാർട്ടിക്കയിൽ മാത്രം കണ്ടുവരുന്ന ഒരിനം പെൻഗ്വിനുകളാണ് ചക്രവർത്തി പെൻഗ്വിനുകൾ.ഇവയുടെ ജീവ ചക്രത്തിലെ അതിപ്രധാനമായ ഒരു യാത്രയേക്കുറിച്ചാണ് ഈ സിനിമ.അവരുടെ ഇണചേരൽ സ്ഥലത്തെത്താനും തുടർന്ന് മുട്ട വിരിഞ്ഞ കുഞ്ഞുങ്ങളെ പോറ്റാനുമായി ഇവർ നടത്തുന്ന അപകടകരവും ദൈർഘ്യമേറിയതുമായ യത്രകളെക്കുറിച്ചാണ് ഈ സിനിമ. പൂജ്യത്തിനും താഴെ എഴുപത്തിരണ്ടോളമെത്തുന്ന താപനില-മണിക്കൂറിൽ മുന്നൂറു കിലോമീറ്റർ വേഗതയിൽ വീശിയടിക്കുന്ന ഹിമക്കാറ്റ്. ദുർഘടം പിടിച്ച ധ്രുവ കാലാവസ്ഥയിൽ പ്രത്യുത്പാദനം ഈ സാധു പക്ഷിക്ക് വലിയൊരു വെല്ലുവിളിയാണ്. ഇണചേരൽ കാലത്ത് ആയിരക്കണക്കിന് പെൻഗ്വിനുകൾ ഘോഷയാത്രയായി സുരക്ഷിത ഇടം തേടി യാത്ര ആരംഭിക്കുന്നു.നൂറ്റാണ്ടുകളായി അവരുടെ തലമുറകൾ ഇണചേരാനും അടയിരിക്കാനും കുഞ്ഞുങ്ങളെ വളർത്താനും ഉപയോഗിക്കുന്ന ‘ടെറെ-അഡിലി’ എന്ന അന്റാർട്ടിക്കൻ ഭൂപ്രദേശം. ഉറച്ച ഭൂമിയും ,അതിശൈത്യകാറ്റിൽ നിന്നും ഇത്തിരി മറയും,ശത്രുക്കളായ കടല്പക്ഷികളിൽ നിന്നും രക്ഷയും ലഭിക്കുന്ന ഇടം..കടലിൽനിന്നും നൂറിലധികം കിലോമീറ്ററുകൾ നടക്കണം ഇവിടെയെത്താൻ.കുഞ്ഞുകാലുകളിഴച്ച് വെച്ച് പതിയെ ഒരു കോളനിയിലെ മുഴുവൻ പെൻഗ്വിനുകളും തങ്ങളുടെ യാത്ര ആരംഭിക്കുന്നു. ദിവസങ്ങൾ നീളുന്ന യാത്ര ..ലക്ഷ്യസ്ഥാനത്തെത്തിയാൽ പിന്നെ സന്തോഷത്തിന്റെ ആരവങ്ങൾ. ഒരു ഇണയുമായി മാത്രം കൂട്ടുകൂടുന്ന ശീലമുള്ളവരാണിവർ. മധുവിധുകാലം കഴിഞ്ഞ് ഒരു മുട്ടമാത്രമിടുന്നു. ദിവസങ്ങൾ നീണ്ടയാത്രയിലും തുടർന്നും ഭക്ഷണമില്ല. ഭാരം മൂന്നിലൊന്നായി കുറഞ്ഞ പെൺ പെൻഗ്വിൻ മുട്ട ഭർത്താവിനെ ഏൽ‌പ്പിച്ച് ഭക്ഷണം തേടി തിരിച്ച് കടലിലേക്ക് യാത്ര ആരംഭിക്കുന്നു.തണുത്തുറഞ്ഞ ഐസിൽ തട്ടാതെ തന്റെ കാലുകൾക്കിടയിൽ ഉയർത്തിപ്പിടിച്ച് ആൺ പെൻഗ്വിനുകൾ ‘അട നിൽക്കും’.



</doc>
<doc id="159342" url="https://ml.wikipedia.org/wiki?curid=159342" title="ഐസ് ഏജ്">
ഐസ് ഏജ്

2002-ൽ ഇറങ്ങിയ ഒരു അമേരിക്കൻ കമ്പ്യൂട്ടർ അനിമേഷൻ ചലച്ചിത്രമാണ് ഐസ് ഏജ് . ബ്ലൂ സ്കൈ സ്‌റ്റുഡിയോസ് ആണ് ഈ ചിത്രം നിർമ്മിച്ചത്‌ . ഇതിന്റെ കഥ എഴുതിയത് മിച്ചെൽ ജെ വിൽ‌സൺ ആണ്.

ഹിമയുഗത്തിൽ 3 സസ്തനികൾ ഒരു വാൾപല്ലൻ പൂച്ച , ഒരു മാമത്ത് , ഒരു കര സ്ലോത് എന്നിവർ ചേർന്നു ഒരു മനുഷ്യ കുഞ്ഞിനെ രക്ഷിച്ചു അതിന്റെ പിതാവിന്റെ അടുത്ത് എത്തിക്കുന്നതാണ് കഥസംഗ്രഹം.


</doc>
<doc id="159345" url="https://ml.wikipedia.org/wiki?curid=159345" title="വഴന">
വഴന

പശ്ചിമഘട്ടതദ്ദേശവാസിയായ ഒരു ഔഷധവ്യക്ഷമാണ് എടന എന്നുകൂടി അറിയപ്പെടുന്ന വഴന. . പാചകത്തിനു് വഴനയില ഉപയോഗിക്കാറുണ്ടു്. 15 മീറ്റർ വരെ ഉയരം വയ്ക്കും. വെള്ളക്കൊടല, കുപ്പമരം, വയന, ശാന്തമരം, ഇലമംഗലം എന്നെല്ലാം പേരുകളുണ്ട്


</doc>
<doc id="159350" url="https://ml.wikipedia.org/wiki?curid=159350" title="കുഞ്ഞൻ എണ്ണത്തിമിംഗിലം">
കുഞ്ഞൻ എണ്ണത്തിമിംഗിലം

സ്രാവിനേപ്പോലെ തലയും നീലിച്ച ചാരനിറവുമുള്ള ഒരു തിമിംഗിലമാണ് കുഞ്ഞൻ എണ്ണത്തിമിംഗിലം എന്നുകൂടി അറിയപ്പെടുന്ന കുഞ്ഞിത്തിമിംഗിലം (ശാസ്ത്രീയനാമം:"Kogia breviceps"). 

സ്പേം തിമിംഗിലവുമായി ബന്ധമില്ലാത്ത ചെറിയ തിമിംഗിലമാണിത്. എന്നാൽ ഇതിനു Dwarf Sperm Whale-മായി ബന്ധമുള്ളതായി കരുതുന്നു. സ്പേം തിമിംഗിലത്തിന്റേതു പോലെ ചതുരാകൃതിയിലുള്ള തലയാണ് ഇതിനു കാരണം. ശരീരത്തിന്  മൊത്തമായി ഉരുക്കിന്റെ ചാര നിറമാണ്. അടിവശം വിളറിയതോ പിങ്ക് കലർന്നതോ ആണ്. മുതുകിൽ ചെറിയ കൊളുത്തു പോലുള്ള  ചിറകുണ്ട്. ചികളപോലെ തോന്നിക്കുന്ന ഒരവയവം (False gill)  പിന്നിലുണ്ട്. തുടകൾ വീതിയുള്ളവയാണ്. ശരീരത്തിൽ ചുളിവുകളുള്ളതായി കാണപ്പെടാം. എങ്കിലും സ്പേം തിമിംഗിലത്തിനോളം ചുളിവുകൾ ഉണ്ടാവില്ല.

അത്ര ശ്രദ്ധേയമല്ലാത്ത താഴ്ന്ന ചീറ്റലാണ് ഇവയ്ക്കുള്ളത്. വെള്ളത്തിൽ നിന്ന് പുറത്തുവരുമ്പോൾ ശരീരം വളയ്ക്കാതെ  തന്നെ തിരിച്ചു വെള്ളത്തിൽ വീഴാറുണ്ട്. ഈ തിമിംഗിലത്തിന്റെ മാത്രം പ്രതേകതയാണിത്. സ്ക്വിഡിനെപ്പോലെ ഭയപ്പെട്ടാൽ ചുവന്നതോ തവിട്ടോ ആയ മഷി പടർത്തുന്ന സ്വഭാവവും ഇവയ്ക്കുണ്ട്. അഞ്ചോ ആറോ എണ്ണമുള്ള ചെറു കൂട്ടങ്ങളായിട്ടാണ് സഞ്ചരിക്കുക. 

ശരീരത്തിന്റെ  മൊത്തം നീളം :2.7 - 3.4 മീറ്റർ

തൂക്കം :300 - 400 കിലോഗ്രാം 

പ്രധാനമായും കണ്ടുവരുന്നത് ബംഗാൾ ഉൾക്കടലിലാണു്, ശാന്തസമുദ്രത്തിലും, അറ്റ്‌ലാന്റിക് മഹാസമുദ്രത്തിലും ഇവയെ കണ്ടു വരുന്നു. ഇന്ത്യയിൽ ഒഡീഷ, ആന്ധ്രപ്രദേശ്, ആൻഡമാൻ നിക്കോബാർ ദ്വീപുകൾ എന്നിങ്ങനെയുള്ള കിഴക്കൻ തീരത്തുനിന്നുമാറി കാണപ്പെട്ടിട്ടുണ്ട്. തിരുവന്തപുരത്തെ തീരദേശത്തുനിന്നകന്നും ഇവയുള്ളതായി റിപ്പോർട്ട് ചെയ്യപ്പെട്ടിട്ടുണ്ട്.

ഇവയുടെ ഇറച്ചി സ്വാദിഷ്ഠമായ ഭക്ഷണമായതിനാൽ കൊന്നു തിന്നാറുണ്ട്. പൊതുവെ ശാന്തസ്വഭാവക്കാരായ ഇവ ഇന്ന് വംശനാശഭീഷണിയിലാണ്.



</doc>
<doc id="159355" url="https://ml.wikipedia.org/wiki?curid=159355" title="ബ്ലൈൻവില്ലെയുടെ ചുണ്ടൻ തിമിംഗിലം">
ബ്ലൈൻവില്ലെയുടെ ചുണ്ടൻ തിമിംഗിലം

ഡോൾഫിനോട് ഏറേ സാദൃശ്യമുള്ള ബ്ലൈൻവില്ലെയുടെ ചുണ്ടൻ തിമിംഗിലം അഥവാ കൊമ്പൻ തിമിംഗിലങ്ങൾക്ക് പൊതുവെ ചാരം കലർന്ന കറുപ്പുനിറമാണ്. ഇതിന്റെ അടിഭാഗത്ത് മങ്ങിയ വെളുത്ത പാടുകൾ അങ്ങിങ്ങായി കാണാം. ഇന്ത്യൻ അതിർത്തിയിൽ ആൻഡമാൻ കടലുകളിലാണ് കൂടുതലായും കണ്ടുവരുന്നത്.

ചുണ്ടുള്ള ഈ തിമിംഗില സ്പിഷീസിനെ വളരെ അടുത്ത്  വന്നാൽ മാത്രമേ അതിൻ്റെ   വലിയ വെട്ടുകളില്ലാത്ത പരന്ന പല്ലുകൊണ്ട് തിരിച്ചറിയാൻ കഴിയൂ. ആണുങ്ങളിലെ പല്ല്‌ വളഞ്ഞ കീഴ്ത്താടിയിൽ മുളച് മേൽത്താടിയോളം വളരുന്നു. നാലര മുതൽ ആറു മീറ്ററോളം നീളത്തിൽ വളരുന്ന ഇവയ്ക്ക് ആയിരത്തിലധികം കിലോ ഭാരം ഉണ്ടാകും. ഒന്ന് മുതൽ പന്ത്രണ്ട് വരെയുള്ള ചെറുകൂട്ടങ്ങളായിട്ടാണ് ഇവ സഞ്ചരിക്കുന്നത്. കൂന്തലും ചെറുമീനുകളുമാണ് ഭക്ഷണം. 

ഡോൾഫിനെപ്പോലെ ഏതാനും പ്രാവശ്യം തുടർച്ചയായി അധികം ആഴത്തിലല്ലാതെ മുങ്ങുന്നു. തുടർന്ന് കുറേകൂടി ആഴത്തിലേക്കിറങ്ങുന്നു. പിന്നീട് ചുണ്ടു നേരെ മുകളിലാക്കി ഉയർന്നുവരുന്നു. പകൽസമയത്താണിവ സജീവം. പുറംകടലിൽ കരയിൽ നിന്നും വളരെ അകലെയാണ് കഴിയുന്നത്. 



</doc>
<doc id="159359" url="https://ml.wikipedia.org/wiki?curid=159359" title="ഐസ് ഏജ് : ദി മെൽറ്റ് ഡൗൺ">
ഐസ് ഏജ് : ദി മെൽറ്റ് ഡൗൺ

2006-ൽ ഇറങ്ങിയ ഒരു അമേരിക്കൻ കമ്പ്യൂട്ടർ അനിമേഷൻ ചലച്ചിത്രം ആണ് ഐസ് ഏജ് : ദി മേല്റ്റ് ഡൌൺ. ഈ ചലച്ചിത്രം ഐസ് ഏജ് : 2 എന്ന പേരിലും അറിയപ്പെടുന്നു. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌ .

ഐസ് ഏജ് പരമ്പരയിലെ രണ്ടാമത്തെ ചലച്ചിത്രം ആണ് ഇത് .

ഐസ് ഏജ്


</doc>
<doc id="159361" url="https://ml.wikipedia.org/wiki?curid=159361" title="ഗവർണ്ണർ">
ഗവർണ്ണർ

പൊതുവായി, ഒരു സംസ്ഥാനത്തിന്റെയോ പ്രവിശ്യയുടെയോ കാര്യനിർവ്വാഹകചുമതല ഭരണപരമായി പരിപാലിക്കുവാനുള്ള പദവിയാണ് ഗവർണ്ണർ. ജനാധിപത്യമുള്ള രാജ്യങ്ങളിലെ സംസ്ഥാനത്തലവന്റെ അഭാവത്തിൽ തത്തുല്യ പദവി വഹിക്കുന്നത് ഗവർണ്ണർ ആണ്. 

സംസ്ഥാനഭരണനിർവഹണവിഭാഗത്തിന്റെ തലവൻ ഗവർണറാണു. കേന്ദ്ര മന്ത്രി സഭയുടെ ഉപദേശപ്രകാരം രാഷ്ട്രപതിയാണു ഗവർണറെ നിയമിക്കുന്നത്. ഗവർണറുടെ ഔദ്യോഗിക കാലാവധി 5 വർഷമാണു. സംസ്ഥാനനിയമനിർമ്മാണസഭയുടെ ഭാഗമാണു ഗവർണർ. മുഖ്യമന്ത്രിയും മന്ത്രിസഭാംഗങ്ങളും ഭരണകാര്യങ്ങളിൽ ഗവർണറെ സഹായിക്കുന്നു. മന്ത്രിസഭയുടെ ഉപദേശമനുസരിച്ചാണു ഗവർണർ പ്രവർത്തിക്കുന്നത്.

കോളനിവൽക്കരണ സമയത്ത് ബ്രിട്ടീഷ് ഈസ്റ്റ് ഇന്ത്യ കമ്പനി പോലുള്ള ചാർട്ടേർഡ് കമ്പനികളുടെ ചുമതല വഹിച്ചിരുന്നവരേയും ഗവർണ്ണർ എന്നു വിളിച്ചിരുന്നു. ഇന്ത്യൻ രാജഭരണക്കാലത്ത് "ക്ഷത്രപതി" എന്ന പദവി ഗവർണ്ണർക്ക് തത്തുല്യമായിരുന്നു. രാജാവിന്റെ അഭാവത്തിൽ ഈ പദവി വഹിച്ചിരുന്നത് ക്ഷത്രപതികളായിരുന്നു.

ഫ്രഞ്ച് ഭാഷയിൽ നിന്നാണ് ഗവർണ്ണർ എന്ന പദമുണ്ടായത്.


</doc>
<doc id="159363" url="https://ml.wikipedia.org/wiki?curid=159363" title="ഫ്രാൻസ്വാ വീറ്റ">
ഫ്രാൻസ്വാ വീറ്റ

ഒരു ഫ്രഞ്ച് ഗണിതശാസ്ത്രജ്ഞനാണ് ഫ്രാൻസ്വാ വീറ്റ (1540 – ഫെബ്രുവരി 23, 1603)
ബീജഗണിതത്തിന്റെ പിതാവ് എന്നറിയപ്പെടുന്ന ഫ്രാൻസ്വാ വീറ്റ 1540ൽ ഫ്രാൻസിൽ ജനിച്ചു.ചെറുപ്പത്തിൽ നിയമപണ്ഡിതനായിരുന്ന വീറ്റ പാർലിമെന്റ് അംഗമായിരുന്നു.പിന്നീടു രാജാവിന്റെ പ്രിവി കൗൺസിൽ അംഗമായി.വിവിധ ഉദ്യോഗങ്ങൾ വഹിക്കുന്നതിനിടയിൽ ഗണിതഗവേഷണത്തിന് സമയം കണ്ടെത്തി. മരണത്തിന് ഏതാനും ആഴ്ച്ചകൾക്കു മുൻപ് അദ്ദേഹം ക്രിപ്റ്റോഗ്രാഫിയിലെ (ഗുപ്തഭാഷ) വിഷയങ്ങളെപ്പറ്റി ഒരു കൃതി എഴുതി. 1603 ഫെബ്രുവരി 23-ൻ അദ്ദേഹം മരണമടഞ്ഞു. 


</doc>
<doc id="159365" url="https://ml.wikipedia.org/wiki?curid=159365" title="അന്നാം">
അന്നാം

ഇന്തോ-ചൈനയിൽ, വടക്ക് സോങ്മാ നദി മുതൽ തെക്ക് ക്യാപ്പ് ബേക്കു വരെ നീണ്ടുകിടന്ന ചരിത്രപ്രസിദ്ധമായ രാജ്യമാണ് അന്നാം (ഇംഗ്ലീഷ്:Annam). രണ്ടാംലോകയുദ്ധാന്ത്യത്തിനുശേഷം (1945 സെപ്റ്റമ്പർ) ഈ രാജ്യവിഭാഗം വിയറ്റ്നാം എന്നറിയപ്പെട്ടുവരുന്നു. അന്നാമിന്റെ പഴയ തലസ്ഥാനം ഹ്യൂ (Hue) ആയിരുന്നു. വിയറ്റ്നാംകാർ അന്നാമിനെ ട്രുങ്ബോ എന്നാണ് വിളിച്ചുവന്നത്.

അന്നാമീസുകാരാണ് ഇവിടത്തെ മുഖ്യ ജനവർഗം. അതിൽതന്നെ ഇന്തോനേഷ്യൻ വംശജരായ ഖാ, മോയ്, മോങ് എന്നീ വർഗക്കാരാണ് കൂടുതൽ. 15 രാജവംശങ്ങൾ ഇവിടെ ഭരിച്ചിരുന്നതായി ഫ്രഞ്ച് പണ്ഡിതൻമാർ അഭിപ്രായപ്പെടുന്നു. നഗോക്വയെൻ സ്ഥാപിച്ച തദ്ദേശീയ രാജവംശമായ നഗോ അന്നാമിൽ എ.ഡി. 968-ൽ അധികാരത്തിൽവന്നു. തുടർന്ന് ദിങ്ങ് രാജവംശം (968-79), പ്രാചീന ലീ രാജവംശം (979-1009) ലീ രാജവംശം (1009-1225), ചാംസ് വംശം, ട്രാൻവംശം എന്നിവർ തുടർച്ചയായി അന്നാം ഭരിച്ചു. എ.ഡി. 14-ആം നൂറ്റാണ്ടിന്റെ അവസാനംവരെ അന്നാം ചൈനയുടെ ആധിപത്യത്തിൽ ആയിരുന്നു. ഈ കാലഘട്ടത്തിൽ നിരവധി ചൈനാക്കാർ അന്നാമീസുകാരുമായി മിശ്രവിവാഹത്തിൽ ഏർപ്പെട്ടു. പിന്നീടു രാജ്യം ഭരിച്ച ചമ്പാവംശ രാജാക്കൻമാർ 1428-ൽ ചൈനീസ് ഭരണത്തിൽനിന്നും രാജ്യത്തെ മോചിപ്പിച്ചു. 1787 മുതൽ ഫ്രഞ്ചുകാർ ഈ രാജ്യത്തിലെ ഭരണകാര്യങ്ങളിൽ ഇടപെടാൻ തുടങ്ങി. 1884-ലേയും 1885-ലേയും സന്ധികൾ അനുസരിച്ച്, അന്നാം ഒരു ഫ്രഞ്ച് പ്രൊട്ടക്റ്ററേറ്റായി. ഈ സ്ഥിതി പിന്നീട് 60 വർഷത്തേക്ക് തുടർന്നു. രണ്ടാം ലോകയുദ്ധകാലത്ത് ജപ്പാൻകാർ അന്നാം കൈവശമാക്കി. യുദ്ധാനന്തരം ദേശീയവാദികൾ സംഘടിച്ച് അവസാന അന്നാം ചക്രവർത്തിയായിരുന്ന ബാവോദായിയെ പുറന്തള്ളി, 1945 സെപ്റ്റമ്പറിൽ ആ രാജ്യത്തെ റിപ്പബ്ലിക്കായി പ്രഖ്യാപിച്ചു. ഫ്രഞ്ചുകാർ 1946 മാർച്ച് 6-ലെ കരാറനുസരിച്ച് ഭാഗികമായി പുതിയ റിപ്പബ്ലിക്കിനെ അംഗീകരിച്ചു. എങ്കിലും കുറച്ചുകഴിഞ്ഞപ്പോൾ ഫ്രഞ്ചുകാർ ഈ കരാറിലെ വ്യവസ്ഥകൾ ലംഘിച്ചു. ഇതിനെത്തുടർന്ന് വിയറ്റ്നാം പ്രസിഡന്റായ ഹോച്ചിമിൻ, 1946 ഡിസമ്പറിൽ രാജ്യത്ത് ഒരു ആഭ്യന്തരവിപ്ലവത്തിന് വഴിയൊരുക്കി. ജനീവാ സമ്മേളനത്തെ (1954) തുടർന്ന് വിയറ്റ്നാമിന്റെ ഉത്തരഭാഗത്തെ ഭരണം ഹോച്ചിമിൻ ഏറ്റെടുത്തു. ഇതിനെതുടർന്നാണ് അന്നാം എന്ന നാമം ചരിത്രത്തിൽനിന്ന് അപ്രത്യക്ഷമാകുന്നത്. ദക്ഷിണ ചീനക്കടലിലെ "അന്നാം ഉൾക്കടൽ" മാത്രമേ ഇപ്പോൾ അന്നാമിന്റെ പേർ നിലനിർത്തുന്നതായുള്ളു.



</doc>
<doc id="159367" url="https://ml.wikipedia.org/wiki?curid=159367" title="ഐസ് ഏജ് : ഡോൺ ഓഫ് ദി ദിനോസർസ്">
ഐസ് ഏജ് : ഡോൺ ഓഫ് ദി ദിനോസർസ്

2009-ൽ ഇറങ്ങിയ ഒരു അമേരിക്കൻ 3 ഡി കമ്പ്യൂട്ടർ അനിമേഷൻ ചലച്ചിത്രം ആണ് ഐസ് ഏജ് : ഡോൺ ഓഫ് ദി ദിനോസർസ്. ഈ ചലച്ചിത്രം ഐസ് ഏജ് : 3 എന്ന പേരിലും അറിയപ്പെടുന്നു. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌ .

ഐസ് ഏജ് പരമ്പരയിലെ മുന്നാമത്തെ ചലച്ചിത്രം ആണ് ഇത്.

സിഡ്നെ ഒരു പെൺ റ്റിറാനോസാറസ്‌ റക്സ്‌ തന്റെ മുട്ടകൾ മോഷ്ടിച്ചതിന്റെ പേരിൽ പിടിച്ചു കൊണ്ട് പോകുന്നു . സിഡ്നെയും അന്വേഷിച്ചു സുഹൃത്തുക്കൾ പോകുന്നതാണ് കഥസാരം.

ഐസ് ഏജ്


</doc>
<doc id="159372" url="https://ml.wikipedia.org/wiki?curid=159372" title="ചെന്നൈയുടെ ചരിത്രം">
ചെന്നൈയുടെ ചരിത്രം

മദ്രാസ്‌ എന്നറിയപ്പെട്ടിരുന്ന ചെന്നൈ, തമിഴ്‌നാട് സംസ്ഥാനത്തിന്റെ തലസ്ഥാനവും, ഇന്ത്യയിലെ നാലാമത്തെ വലിയ മഹാനഗരവുമാണ്. ബംഗാൾ ഉൾക്കടലിന്റെ കോറൊമാന്റൽ തീരത്തിലാണ് ചെന്നൈ സ്ഥിതി ചെയ്യുന്നത്. ഏകദേശം 7.60 ദശലക്ഷം ജനങ്ങൾ (2006 ലെ കണക്ക്‌) ഇവിടെ ജീവിക്കുന്നു. ലോകത്തിലെ തന്നെ 36ആമത് വലിയ മഹാനഗരമാണ് ചെന്നൈ.

മദരാസപ്പട്ടണം എന്നറിയപ്പെട്ടിരുന്ന ചെന്നൈ, നെല്ലൂരിലെ പെണ്ണാറിനും കടലൂരിലെ പെണ്ണാറിനും നടുവിൽ സ്ഥിതി ചെയ്ത തൊണ്ടൈമണ്ഡലം എന്നും അറിയപ്പെട്ടിരുന്നു. തൊണ്ടൈമണ്ഡലത്തിന്റെ തലസ്ഥാനം കാഞ്ചീപുരം ആയിരുന്നു. രണ്ടാം നൂറ്റാണ്ടിലാണ് തൊണ്ടൈമാൻ ഇളം തിരയൻ എന്നാ ചോഴ രാജാവ് തൊണ്ടൈമണ്ഡലം ഭരിച്ചിരുന്നത്.കുറുമ്പന്മാർ എന്നാ തദ്ദേശവാസികളെ കീഴ്പ്പെടുത്തി തൊണ്ടൈമണ്ഡലത്തിന്റെ മേൽ ആധിപത്യം നേടിയത്‌ തൊണ്ടൈമാൻ ഇളം തിരയൻ ആണെന്ന് വിശ്വസിക്കപ്പെടുന്നു. ചെന്നൈ എന്ന ആധുനിക നഗരം സ്ഥാപിക്കപ്പെടുന്നത് ബ്രിട്ടിഷുകാരുടെ ഭരണത്തിൻകീഴിലാണ്. അതിൽ തന്നെ സെന്റ്‌ ജോർജ്ജ് കോട്ട വലിയ ഒരു പങ്ക് വഹിച്ചിട്ടുണ്ട്. കോട്ടയെ ചുറ്റിയാണ് നഗരം വളർന്നത്‌ എന്നുതന്നെ പറയാം. നഗരസ്ഥാപനം യൂരോപ്യരാണ് നടത്തിയത് എങ്കിലും നഗരത്തിനു ചുറ്റുമുള്ള ഗ്രാമങ്ങൾ, എല്ലാം ആയിരത്തിലധികം വർഷത്തെ പഴക്കമുള്ളവയാണ്. അങ്ങനെയുള്ള ഗ്രാമങ്ങൾ ഇപ്പോൾ നഗരാതിർത്തിക്കുള്ളിൽ വന്നു എങ്കിലും ക്ഷേത്രങ്ങളെ ചുറ്റിയുള്ള ജീവിതം ഇന്നും നിലനിൽക്കുന്നു. തിരുവാന്മിയൂർ, തിരുവൊട്രിയൂർ, തിരുവള്ളിക്കേണി (ട്രിപ്ലിക്കേൻ), തിരുമയിലൈ (മയിലാപ്പൂർ), തിരുമുല്ലൈവായൽ, തിരുനിന്ട്രവൂർ എന്നിവ പ്രസിദ്ധങ്ങളായവ.. അതിൽ, തിരുവാന്മിയൂർ, തിരുവൊട്രിയൂർ, തിരുമയിലൈ എന്നിവ മൂവരുടെ തേവാരങ്ങളിൽ (അപ്പർ, സമ്പന്ദർ, നാവുക്കരസർ) പരാമർശിക്കപ്പെട്ടിട്ടുണ്ട്. തിരുവള്ളിക്കേണിയാകട്ടെ, "നാലായിര ദിവ്യ പ്രബന്ധങ്ങളിൽ" പരാമർശിക്കപ്പെട്ടിരിക്കുന്നു. മൈലാപ്പൂരിലെ കപാലീശ്വര ക്ഷേത്രം ഏഴാം നൂറ്റാണ്ടിൽ പല്ലവന്മാർ നിർമിച്ചതാണ്. 

ഇളം തിരയനു ശേഷം ചോഴ രാജകുമാരനായ ഇളം കില്ലി തൊണ്ടൈമണ്ഡലം ഭരിച്ചു. ശതവാഹന രാജാവായ പുലുമയി രണ്ടാമൻ വടക്ക് നിന്നും നടത്തിയ ആക്രമണത്തിലാണ് ചോഴന്മാരുടെ പിൻവാങ്ങലിനു കാരണമായത്‌. ശതവാഹനന്മാർ, കാഞ്ചീപുരം മേഖലക്ക്‌ സാമന്തന്മാരെ നിയമിച്ചു. ബപ്പസ്വാമി ആണ്ഇവിടത്തെ ആദ്യത്തെ പല്ലവ രാജാവ് എന്ന് ചരിത്രം. അദ്ദേഹം തന്നെ, ശതവാഹനരുടെ സാമന്തനായി മൂന്നാം നൂറ്റാണ്ടിൽ ഭരിചിരുന്നതാണ്. മൂന്നാം നൂറ്റാണ്ടിനു ശേഷം പല്ലവർ കാന്ചീപുരവും ചുറ്റുമുള്ള ഗ്രാമങ്ങളും അടക്കി, സ്വതന്ത്ര ഭരണം തുടങ്ങി. ചുരുങ്ങിയ കാലം കലഭ്രാന്മാരുടെ ഭരണത്തിൽ നിന്നതോഴിച്ചാൽ, മൂന്നാം നൂറ്റാണ്ടു മുതൽ ഒൻപതാം നൂറ്റാണ്ടു വരെ പല്ലവർ തന്നെ കാഞ്ചീപുരം ഭരിച്ചു. 879ൽ ആദിത്യ ഒന്നാമന്റെ ചോഴ സൈന്യം പല്ലവ സൈന്യത്തെ കീഴ്പെടുത്തി കാഞ്ചീപുരത്തിന് മേൽ അധികാരം സ്ഥാപിച്ചു. ജടവർമ്മ സുന്ദരപാണ്ട്യന്റെ കീഴിൽ പാണ്ട്യ സൈന്യം ശക്തി പ്രാപിക്കുകയും, 1264ൽ ചോഴരെ നിഷ്കാസിതരാക്കുകയും ചെയ്തു. പിന്നീട്, അരനൂറ്റാണ്ടു കാലം ബാഹ്മിനി രാജവംശവും ദില്ലിയിലെ അലാവുദ്ദീൻ ഖില്ജിയും ആക്രമിക്കുന്നത് വരെ പാണ്ട്യഭരണം നിലനിന്നു. 1361ൽ കുമാര കമ്പന എന്നാ വിജയനഗര സമ്രാട്ട് ബുക്കാ ഒന്നാമനെ കീഴ്പെടുത്തി തൊണ്ടൈമണ്ഡലത്തിന്റെ അധികാരം പിടിച്ചെടുത്തു.


</doc>
<doc id="159374" url="https://ml.wikipedia.org/wiki?curid=159374" title="തേജാഭായി ആന്റ് ഫാമിലി">
തേജാഭായി ആന്റ് ഫാമിലി

ദീപു കരുണാകരൻ രചനയും സംവിധാനവും നിർവ്വഹിച്ച് 2011-ൽ പുറത്തിറങ്ങിയ ഒരു മലയാളചലച്ചിത്രമാണ് തേജാഭായി ആന്റ് ഫാമിലി. പൃഥ്വിരാജും അഖിലയുമാണ് ഈ ചിത്രത്തിലെ പ്രധാനവേഷങ്ങൾ കൈകാര്യം ചെയ്തിരിക്കുന്നത്.




</doc>
<doc id="159378" url="https://ml.wikipedia.org/wiki?curid=159378" title="പി.ആർ. ഫ്രാൻസിസ്">
പി.ആർ. ഫ്രാൻസിസ്

ഒല്ലൂർ നിയമസഭാമണ്ഡലത്തെ ഒന്നും, രണ്ടും, നാലും, അഞ്ചും നിയമസഭകളിൽ പ്രതിനിധീകരിച്ച ഒരു രാഷ്ട്രീയ നേതാവാണ് പി.ആർ. ഫ്രാൻസിസ് (1924 - 10 മേയ് 2002). റപ്പായി എന്നാണ് പിതാവിന്റെ പേര്, അച്ചായി ഫ്രാൻസിസാണ് ഭാര്യ. കോൺഗ്രസ് പ്രതിനിധിയായാണ് ഫ്രാൻസിസ് നിയമസഭയിലെത്തിയത്. ഐ.എൻ.റ്റി.യു.സി.യുടെ സംസ്ഥാന വൈസ് പ്രസിഡന്റ്, തൃശൂർ ഡി.സി.സി. സെക്രട്ടറി(1955-57), കെ.പി.സി.സി. എക്ഷ്സിക്യൂട്ടിവംഗം എന്നീ നിലകളിലും പ്രവർത്തിച്ചിരുന്നു. ക്വിറ്റ് ഇന്ത്യാ പ്രസ്ഥാനത്തിലും പി.ആർ. ഫ്രാൻസിസ് പങ്കെടുത്തിരുന്നു.


</doc>
<doc id="159383" url="https://ml.wikipedia.org/wiki?curid=159383" title="അഡോബി ഡ്രീംവീവർ">
അഡോബി ഡ്രീംവീവർ

വെബ്‌ പേജുകൾ രൂപകൽപന ചെയ്യാൻ സഹായിക്കുന്ന ഒരു സോഫ്റ്റ്‌വെയർ ആണ് അഡോബി ഡ്രീംവീവെർ. ഈ വിഭാഗത്തിൽ ഇപ്പോൾ നിരവധി സോഫ്റ്റ്‌വെയറുകൾ ലഭ്യമാണെങ്കിലും ഡ്രീംവീവെർ ആണ് വിപണിയിൽ മുന്നിട്ടു നിൽക്കുന്നത്‌.ഡ്രീംവീവേർ വികസിപ്പിച്ചെടുത്തത് മാക്രോമീഡിയ എന്നാ കമ്പനി ആണ്. പിന്നീട് അഡോബി ഡ്രീംവീവേർ ഏറ്റെടുത്തു. ഇപ്പോൾ ഈ സോഫ്റ്റ്‌വെയർ അഡോബിയുടെ ക്രിയെടിവ് സ്യൂട്ട് എന്നാ സോഫ്റ്റ്‌വെയർ കൂട്ടതോടൊപ്പം വിതരണം ചെയ്യപ്പെടുന്നു.ഡ്രീംവീവെർ വിൻഡോസ്, മാക്കിന്തോഷ് എന്നീ ഓപറേറ്റിങ് സിസ്റ്റങ്ങളിൽ ഉപയോഗിക്കാൻ പര്യാപ്തമാണൂ. 

CNET


</doc>
<doc id="159384" url="https://ml.wikipedia.org/wiki?curid=159384" title="ജുവനൈൽ ജസ്റ്റിസ് നിയമം, 2000">
ജുവനൈൽ ജസ്റ്റിസ് നിയമം, 2000

ജുവനൈൽ ജസ്റ്റിസ് (കുട്ടികളുടെ ശ്രദ്ധയും സംരക്ഷണവും) നിയമം 2000, ഇന്ത്യയിൽ 2000 ഡിസംബർ 30 മുതൽ പ്രാബല്യത്തിൽ വന്ന നിയമമാണ്. 18 വയസ്സ് വരെയുള്ള കുട്ടികളാണ് നിയമത്തിന്റെ പരിധിയിൽ വരുന്നത്

ശ്രദ്ധയും സംരക്ഷണവും ആവശ്യമുള്ള കുട്ടികളുടെയും നിയമവുമായി സംഘർഷത്തിലേർപ്പെടുന്ന കുട്ടികളുടെയും പുനരധിവാസം, വികസനം, സംരക്ഷണം, ശ്രദ്ധ എന്നിവയ്ക്കും അവരുമായി ബന്ധപ്പെട്ട ചില വിഷയങ്ങളിൽ മദ്ധ്യസ്ഥം വഹിക്കുന്നതിനും തീർപ്പുകൽപ്പിക്കുന്നതിനുമായി രൂപകൽപന ചെയ്തിരിക്കുന്നതാണ് ജുവനൈൽ ജസ്റ്റിസ് (കുട്ടികളുടെ ശ്രദ്ധയും സംരക്ഷണവും) നിയമം, 2000.

ജുവനൈൽ ജസ്റ്റിസ് ആക്ട് 1986ന് പകരമായാണ് ഇത് പാർലമെന്റിൽ അവതരിപ്പിച്ചത്. ഒരു കുട്ടിയും ഒരു സാഹചര്യത്തിലും ജയിലിലോ പോലീസ് ലോക്കപ്പിലോ കഴിയുന്നില്ല എന്ന് ഉറപ്പുവരുത്തത്തക്ക രീതിയിൽ, രാജ്യത്താകമാനം നീതിയുടെ ഒരു ഏകീകൃത നിയമസംവിധാനം ഇത് പ്രദാനം ചെയ്യുന്നു.

18 വയസ്സ് വരെയുള്ള കുട്ടികളാണ് നിയമത്തിന്റെ പരിധിയിൽ വരുന്നത്. കുട്ടികളുടെ പുനരധിവാസം, വികസനം, സംരക്ഷണം, ശ്രദ്ധ എന്നിവയ്ക്കാവശ്യമുള്ള അടിസ്ഥാനസൌകര്യങ്ങളും സംവിധാനങ്ങളും എന്തൊക്കെയാണെന്ന് നിയമം വിശദീകരിക്കുന്നു. നിയമവുമായി സംഘർഷത്തിലേർപ്പെടുന്ന കുട്ടികളെ രക്ഷിക്കുന്നതിനായി ജുവനൈൽ ജസ്റ്റിസ് ബോർഡുകളും സഹായം ആവശ്യമുള്ള കുട്ടികളുടെ ശ്രദ്ധയും സംരക്ഷണവും ശുശ്രൂഷയും ഉറപ്പാക്കുന്നതിനുള്ള ശിശു ക്ഷേമ കമ്മിറ്റികളും ഈ സംവിധാനത്തിൽ ഉൾപ്പെടുന്നു.
കുട്ടികളെ വീണ്ടെടുക്കുന്നതിനും പുനർവിദ്യഭ്യാസം നൽകുന്നതിനും പുനരധിവസിപ്പിക്കുന്നതിനുമായി വൈവിദ്ധ്യമാർന്ന സമീപനം നടപ്പാക്കുന്നതിന് സഹായിക്കത്തക്ക രീതിയിൽ നിയമ സംവിധാനങ്ങളും സന്നദ്ധസംഘടനകളും തമ്മിലുള്ള യുക്തമായ ബന്ധം വികസിപ്പിക്കേണ്ടതിന്റെ ആവശ്യകതയെക്കുറിച്ചും നിയമം പരാമർശിക്കുന്നുണ്ട്. കുടുംബ/സമൂഹാടിസ്ഥാനത്തിലുള്ള പുനരധിവാസം ഉറപ്പാക്കാൻ മുൻതൂക്കം നൽകുന്ന തരത്തിൽ വൈവിധ്യമാർന്ന നിരവധി തീർപ്പാക്കൽ സാധ്യതകൾ ഈ നിയമം ഉറപ്പാക്കുന്നു.
1992-ൽ ഇന്ത്യാ സർക്കാർ ഒപ്പുവച്ച കുട്ടികളുടെ അവകാശങ്ങൾക്ക് വേണ്ടിയുള്ള ഐക്യരാഷ്ട്ര കൺവെൻഷൻ പോലെയുള്ള അന്താരാഷ്ട്ര തത്ത്വങ്ങളുമായി യോജിച്ചുപോകുന്ന പുരോഗമനപരമായ ഒരു നിയമനിർമ്മാണമായി പൊതുവിൽ ഇത് വിലയിരുത്തപ്പെടുന്നു. കൺവെൻഷനിൽ ഒപ്പു വച്ചതോടെ കുട്ടികളുടെ മികച്ച താൽപര്യങ്ങൾ, വിവേചനരാഹിത്യം, അവരുടെ പ്രതികരണങ്ങളോടുള്ള ശ്രദ്ധ തുടങ്ങിയ കുട്ടികളുടെ അവകാശങ്ങൾ സംബന്ധിച്ച എല്ലാ പ്രധാന തത്ത്വങ്ങൾക്കും അനുയോജ്യമായ രീതിയിൽ എല്ലാ സംസ്ഥാന നിയമങ്ങളും നയങ്ങളും പരിഷ്കരിക്കാൻ സർക്കാർ ബാധ്യസ്തമാണ്. 



</doc>
<doc id="159385" url="https://ml.wikipedia.org/wiki?curid=159385" title="ഛോട്ടാ ഭീം">
ഛോട്ടാ ഭീം

ഛോട്ടാ ഭീം എന്നത് പോഗോ TVയിൽ പ്രദർശിപ്പിക്കുന്ന ഒരു അനിമേറ്റഡ് പരിപാടിയാണ്. ഈ പരമ്പര ഉണ്ടാക്കിയത് ഗ്രീൻ ഗോൾഡ് അനിമേഷൻ പ്രൈവറ്റ് ലിമിറ്റഡിന്റെ CEO ആയ രാജീവ് ചിലകയാണ്. 2000 വർഷങ്ങൾക്ക് മുമ്പുള്ള ഗ്രാമീണഭാരതത്തിലെ ധോലക്പൂർ എന്ന പട്ടണത്തിലാണ് കഥാനായകനായ ഭീം താമസിക്കുന്നത്. 9 വയസ്സുള്ള ഭീം എന്ന കഥാപാത്രത്തെ ചുറ്റിയാണ് കഥ നീങ്ങുന്നത്. ഭീം ധൈര്യശാലിയും ശക്തനും ബുദ്ധിമാനുമായ ഒരു കുട്ടിയാണ്. 11 വയസ്സുള്ള കാലിയ പഹെൽവാനാണ് ഭീമിന്റെ എതിരാളി. ഭീമിനു ലഭിക്കുന്ന പ്രശസ്തിയിൽ അസൂയാലുവാണ് കാലിയ. കാലിയയും കാലിയയുടെ ഒപ്പം എപ്പോഴുമുള്ള ദോലുവും ഭോലുവും എപ്പോഴും ഭീമിനെ അലോസരപ്പെടുത്താനും തോൽപ്പിക്കാനും ശ്രമിച്ചുകൊണ്ടേയിരിക്കുന്നു. എന്നാൽ എല്ലാ ശ്രമങ്ങളും വിഫലമാകുന്നു. ഭീമിന്റേയും കൂട്ടുകാരുടേയും അവരും കാലിയയുമായുള്ള എതിർപ്പിന്റേയും കഥയാണ് ഈ പരമ്പര. ധോലക്പൂരിലെ ഓരോ കുട്ടിയും ഭീമിലേക്കാണ് ഉറ്റുനോക്കുന്നത്. എന്തെന്നാൽ ഭീം എല്ലാവരുടേയും പ്രശ്നങ്ങൾക്ക് പരിഹാരം കാണുന്നു. ധോലക്പൂരിലും അതിനു ചുറ്റുമായി കിച്ചക്, മംഗൽ സിംഗ് എന്നീ ശത്രുക്കളും ഭീമിനുണ്ട്. ഇന്ദ്രവർമ്മ രാജാവും അദ്ദേഹത്തിന്റെ പുത്രി ഇന്ദുമതിയും ഏതൊരു പ്രധാനപ്പെട്ട കാര്യം വരുമ്പോഴും ഭീമിനെയാണ് വിശ്വസിച്ച് ഏൽപ്പിക്കുക.





</doc>
<doc id="159386" url="https://ml.wikipedia.org/wiki?curid=159386" title="അന്നാസ്">
അന്നാസ്

ഒരു ബൈബിൾ കഥാപാത്രമാണ് അന്നാസ് (ഇംഗ്ലീഷ്:Annas). സേത്തിന്റെ പുത്രനായ ഇദ്ദേഹം എ.ഡി. 6-നും 15-നും ഇടയ്ക്ക് മഹാപുരോഹിതൻ ആയിരുന്നു. ബൈബിളിലെ പുതിയ നിയമത്തിൽ എ.ഡി. 15-നുശേഷവും ഇദ്ദേഹം മഹാപുരോഹിതനായി പരാമർശിക്കപ്പെടുന്നു. മഹാപുരോഹിതത്വം ഒരാൾക്ക് ജീവിതകാലം മുഴുവനുമാകാം എന്ന തെറ്റിദ്ധാരണയാണ് ഇതിനുകാരണം. തുടർന്ന് അധികാരമേറ്റ മഹാപുരോഹിതൻമാരിലെല്ലാം അന്നാസിനു വലിയ സ്വാധീനം ഉണ്ടായിരുന്നു. ഇദ്ദേഹത്തിന്റെ അഞ്ചു പുത്രന്മാരും മരുമകനായ കയ്യാഫാവും മഹാപുരോഹിതൻമാരായി സേവനം അനുഷ്ഠിച്ചിട്ടുണ്ട്. ഔദ്യോഗികമായി കയ്യാഫാവ് യേശുവിന്റെ കേസുവിസ്താരം ഏറ്റെടുക്കുന്നതിനുമുമ്പ് അന്നാസ് (ഹന്നാവ്) ഒരു പ്രാരംഭാന്വേഷണം നടത്തിയതായി കാണുന്നു . അന്നാസും കയ്യാഫാവും ഒരേ കാലത്തു മഹാപുരോഹിതൻമാരായിരുന്നു എന്നു വി. ലൂക്കോസു പറയുന്നു. കയ്യാഫാവിന്റെ മേൽ അന്നാസിന്റെ സ്വാധീനം കാണിക്കാൻ ഇങ്ങനെ എഴുതിയിരിക്കാമെന്നും ഒരു വ്യാഖ്യാനമുണ്ട്. 



</doc>
<doc id="159388" url="https://ml.wikipedia.org/wiki?curid=159388" title="കുവിയറുടെ ചുണ്ടൻ തിമിംഗിലം">
കുവിയറുടെ ചുണ്ടൻ തിമിംഗിലം

നീണ്ട ചുണ്ടുള്ള കുവിയറുടെ ചുണ്ടൻതിമിംഗിലത്തിന് ഡോൾഫിനോട് ഏറെ സാദൃശ്യമുണ്ട്. ആഴക്കടലുകളിലാണ് ഇവയെ സാധാരണ കാണുക. ഡോൾഫിന്റേതുപോലുള്ള മുഖവും കീഴ്‌‌ത്താടിയിൽ പുറത്തേയ്ക്ക് ഉന്തിയ ഒരു ജോഡി പല്ലുകളും ഇവയെ തിരിച്ചറിയാൻ സാധിയ്ക്കുന്നു. കടുത്ത ചാരനിറത്തിലുള്ള ശരീരത്തിന്റെ മുൻഭാഗത്തിന് ഇളം മഞ്ഞ നിറമാണ്. ഏഴ് മീറ്ററോളം നീളത്തിൽ വളരുന്ന ഇവയ്ക്ക് 2500 കിലോഗ്രാമിലധികം തൂക്കം ഉണ്ടാവും. ചെറു കൂട്ടങ്ങളായാണ് സഞ്ചരിയ്ക്കുന്നത്. ആഴക്കടലിലെ മത്സ്യങ്ങളും കൂന്തലുകളുമാണ് പ്രധാന ആഹാരം. 



</doc>
<doc id="159391" url="https://ml.wikipedia.org/wiki?curid=159391" title="കയ്യൂർ">
കയ്യൂർ

കാസറഗോഡ് ജില്ലയിൽ, ഹോസ്ദുർഗ് താലൂക്കിൽ തേജസ്വിനി പുഴയുടെ തീരത്തെ ഒരു കാർഷിക ഗ്രാമമാണു് കയ്യൂർ. ഇന്ത്യൻ സ്വാതന്ത്ര്യ സമരത്തിലും, കേരളരാഷ്ട്രീയത്തിലും, ഏറെ സ്വാധീനം ചെലുത്തിയ കയ്യൂർ സമരം നടന്നതിവിടെയാണ്.

തെയ്യം, തോറ്റംപാട്ട്, പൂരക്കളി, കോൽക്കളി തുടങ്ങിയവയാണു് കയ്യൂരിലെ പ്രധാന നാടൻകലകൾ. പ്രാദേശികമായ നാടക സംരംഭങ്ങൾ ഇവിടെ കൂറേ നടന്നിട്ടുണ്ട്. ഓലച്ചൂട്ടും പന്തലും റാന്തൽ വിളക്കും കൊളുത്തി മഹാകവി കുട്ടമത്തിന്റെ ബാലഗോപാലനും, ഹരിശ്ചന്ദ്രനുമൊക്കെ അരങ്ങിലെത്തിയിരുന്നു. തെയ്യം സംരക്ഷിക്കപ്പെടുന്ന ഒരു ക്ഷേത്രകലയായി ഇന്നും കയ്യൂരിലെ പള്ളിയറകളിൽ നടക്കുന്നു. ക്ഷേത്രങ്ങളുമായി ബന്ധപ്പെട്ട് പൂരക്കളി സമീപകാലത്ത് കൂടുതൽ സജീവമായിട്ടുണ്ട്. വിജ്ഞാനവും വിനോദവും കായികാഭ്യാസവും ഒത്തുചേരുന്ന മറത്തുകളി ഇവിടെ സജീവമാണു്.


</doc>
<doc id="159395" url="https://ml.wikipedia.org/wiki?curid=159395" title="നീലേശ്വരം പുഴ">
നീലേശ്വരം പുഴ

കാസറഗോഡ് ജില്ലയിലെ പശ്ചിമഘട്ടത്തിൽ നിന്നുത്ഭവിക്കുന്ന ഒരു പുഴയാണ് നീലേശ്വരം പുഴ. അഴിമുഖത്തിനടുത്തു് വെച്ചു് നീലേശ്വരം പുഴ കാര്യങ്കോട് പുഴയുമായി അറബികടലിൽ ചേരുന്നു.നീലേശ്വരം പുഴ കാസർഗോഡ് ജില്ലയിലൂടെ 46 Km ഒഴുകുന്നു.
ബളാൽ,കോടോം ബേളൂർ, കിനാനൂർ-കരിന്തളം, മടിക്കൈ എന്നീ പഞ്ചായത്തുകളിലൂടേയും, കാഞ്ഞങ്ങാട്, നീലേശ്വരം എന്നീ നഗരസഭകളിലൂടേയും നീലേശ്വരം പുഴ ഒഴുകുന്നു.

 


</doc>
<doc id="159396" url="https://ml.wikipedia.org/wiki?curid=159396" title="ദീനബന്ധു">
ദീനബന്ധു

1941-ൽ തൃശ്ശൂരിൽ നിന്ന് പ്രസിദ്ധീകരണം ആരംഭിച്ച മലയാള പത്രമാണ് ദീനബന്ധു. ആഴ്ചയിൽ ഒന്ന് വീതമായി ഇത് അച്ചടിച്ചിരുന്നത്. സാന്ത്വന്ത്ര്യസമരത്തിന് ശക്തമായി പിൻന്തുണ നൽകുകയും, കോൺഗ്രസ് ആശയങ്ങൾ പ്രചരിപ്പിക്കുകയുമായിരുന്നു പത്രത്തിന്റെ ലക്ഷ്യം. 

സാന്ത്വന്ത്ര്യസമരത്തിൽ അണിചേർരുന്ന കൊച്ചി നാട്ടുരജ്യത്തെ ആദ്യ പത്രമായിരുന്നു ദീനബന്ധു. അക്കാലത്ത് കൊച്ചിയിൽ നിന്നുള്ള പത്രങ്ങളേക്കാൾ പ്രചാരം ദീനബന്ധു നേടുകയുണ്ടായി. എന്നാൽ സ്വാതന്ത്ര്യസമരവുമായി ബദ്ധപ്പെട്ടു പ്രവർത്തിച്ചതിനാൽ പത്രത്തിന് വലിയ വില നൽകേണ്ടിവന്നു. 1942-ലെ ക്വിറ്റ് ഇന്ത്യ സമരത്തോട് കൂടി പത്രാധിപർ വി.ആർ. കൃഷ്ണൻ എഴുത്തഛനെയും മറ്റു ജീവനക്കാരേയും സർക്കാർ ജയിലിലടച്ചു. പത്രം നിരോധിക്കുകയും ചെയ്തു. 1944-ൽ പത്രം പുനനാരംഭിച്ചു.

1946 ജനുവരി മുതൽ ദീനബന്ധു ദിനപത്രം എന്ന രൂപത്തിലേക്ക് മാറി. തൃശ്ശൂരിൽ നിന്ന് ആസ്ഥാനം എറണാകുളംത്തേക്ക് മാറ്റുകയും ചെയ്തു. തിരുവതാംകൂർ രാജഭരണത്തിന്റെ ശകത്മായ ഏതിർപ്പും പത്രം അഭിമുഖീകരിച്ചിരുന്നു. ദിവാൻ സി.പി. രാമസ്വാമി അയ്യർ തിരുവതാംകൂറിൽ പത്രം നിരോധിച്ചു. എന്നാൽ ബ്രിട്ടീഷ് സൈനിക താവളങ്ങളായിരുന്ന തങ്കശ്ശേരി, അഞ്ചുതെങ്ങ് തുടങ്ങിയ പ്രദേശങ്ങളിലൂടെ ജലമാർഗ്ഗം വഴി നിയമവിരുദ്ധമായി പത്രം തിരുവതാംകൂറിലേക്ക് കടത്തിയിരുന്നു. 1947 ൽ പ്രശസ്ത എഴുത്തുകാരനായിരുന്ന സുകുമാർ അഴീക്കോട് ദീനബന്ധുവിൽ വിവർത്തകനായി പ്രവർത്തിച്ചിരുന്നു.

1962-ൽ സാമ്പത്തിക പരാധീനതകളെ തുടർന്ന് ദീനബന്ധു പ്രവർത്തനം അവസാനിപ്പിച്ചു.


</doc>
<doc id="159402" url="https://ml.wikipedia.org/wiki?curid=159402" title="സീബെക്ക് പ്രഭാവം">
സീബെക്ക് പ്രഭാവം

ഒരുതരം താപവിദ്യുത്പ്രഭാവമാണ് സീബെക്ക് പ്രഭാവം. രണ്ട് വ്യത്യസ്ത ലോഹങ്ങൾ ചേർത്തുകൊണ്ട് ഒരു വലയം സൃഷ്ടിച്ചാൽ വലയത്തിൽ രണ്ടു ലോഹങ്ങളും ചേരുന്ന ജങ്ഷനുകൾ വ്യത്യസ്ത താപനിലകളിലാണെങ്കിൽ വലയത്തിലൂടെ വൈദ്യുതി പ്രവഹിക്കും, ഇതാണ് സീബെക്ക് പ്രഭാവം. 1821-ൽ ജർമ്മൻ ഭൗതികശാസ്ത്രജ്ഞനായ തോമസ് ജൊഹാൻ സീബെക്കാണ് ഈ പ്രഭാവം കണ്ടുപിടിച്ചത്. തെർമോകപ്പിളുകൾ താപനിലയളക്കുന്നത് ഈ പ്രഭാവത്തിന്റെ സഹായത്തോടെയാണ്

ചിത്രത്തിലേതുപോലെ രണ്ടു ലോഹങ്ങൾ ചേർത്തുവച്ചുണ്ടാക്കിയ സർക്യൂട്ടിൽ ജങ്ഷനുകൾ വ്യത്യസ്ത താപനിലയിലാകുമ്പോൾ സർക്യൂട്ടിനടുത്തുള്ള കാന്തികസൂചി ചലിക്കുമെന്നാണ് സീബെക്ക് കണ്ടെത്തിയത്. സർക്യൂട്ടിൽ ഉണ്ടാകുന്ന വൈദ്യുതി ഒരു കാന്തികക്ഷേത്രം സൃഷ്ടിക്കുന്നതാണ് ഇതിനു കാരണം. എന്നാൽ വിദ്യുത്കാന്തികപ്രഭാവത്തെക്കുറിച്ച് അറിവില്ലാതിരുന്ന സീബെക്ക് ഇതിനെ താപകാന്തികപ്രഭാവം എന്നാണ് വിളിച്ചത്. വൈദ്യുതിയുടെ കാന്തികപ്രഭാവങ്ങൾ ആദ്യമായി നിരീക്ഷിച്ച ഡാനിഷ് ഭൗതികശാസ്ത്രജ്ഞനായ ഹാൻസ് ക്രിസ്റ്റ്യൻ ഏർ‌സ്റ്റെഡാണ് ഈ തെറ്റ് തിരുത്തി ഇതിനെ താപവൈദ്യുതി എന്ന് വിളിച്ചത്.

വളരെ ശക്തികുറഞ്ഞ ഒരു പ്രഭാവമാണ് സീബെക്ക് പ്രഭാവം. ജങ്ഷനുകളുടെ താപനിലവ്യത്യാസം ഒരു കെല്വിനാകുമ്പോൾ സർക്യൂട്ടിലുണ്ടാകുന്ന പൊട്ടൻഷ്യൽ വ്യത്യാസം ഏതാനും മൈക്രോകെൽവിനുകൾ മാത്രമാണ്. ഉദാഹരണമായി, ഒരു ചെമ്പ്-കോൺസ്റ്റന്റാൻ തെർമോകപ്പിളിൽ ഒരു കെൽവിൻ താപനിലാവ്യത്യാസം മൂലമുണ്ടാകുന്ന പൊട്ടൻഷ്യൽ വ്യത്യാസം 41 മൈക്രോവോൾട്ടാണ്.


</doc>
<doc id="159407" url="https://ml.wikipedia.org/wiki?curid=159407" title="കാറോട്ടമൽസരം">
കാറോട്ടമൽസരം

കാറുകൾ ഉൾപ്പെടുന്ന ഒരു വാഹന മത്സരമാണ്‌ കാറോട്ട മൽസരം (ഓട്ടോ റേസിംഗ്) ലോകത്തിൽ ഏറ്റവും അധികം ആളുകൾ ടെലിവിഷനിലൂടെ വീക്ഷിക്കുന്ന മൽസരങ്ങളിലൊന്നാണ് ഇത്.

ആദ്യകാല പെട്രോൾ വാഹനങ്ങൾ പുറത്തിറങ്ങിയ കാലം മുതൽക്കുന്നെ കാറോട്ട മൽസരങ്ങളും ആരംഭിച്ചു, 1887 ഏപ്രിൽ 28-ന് പാരീസിൽനിന്നും പ്രസിദ്ധീകരിച്ചിരുന്ന ലെ വെലോസൊപേഡ്(Le Vélocipède) ചീഫ് എഡിറ്റർ ഫോസ്സിയർ രണ്ട് കിലോമീറ്റർ കാറോട്ട മൽസരം സംഘടിപ്പിച്ചു, ഏക മൽസരക്കാരനായിരുന്ന ഫ്രഞ്ച് എഞ്ചിനീയർ ജോർജ് ബൗടൺ ആണ് വിജയിച്ചത്. ഇന്ന് ഫോർമുല വൺ തുടങ്ങിയ പല കാറോട്ട മൽസരങ്ങളും നിലവിലുണ്ട്.



</doc>
<doc id="159415" url="https://ml.wikipedia.org/wiki?curid=159415" title="പ്രണയം (ചലച്ചിത്രം)">
പ്രണയം (ചലച്ചിത്രം)

ബ്ലെസിയുടെ സംവിധാനത്തിൽ അനുപം ഖേർ നായകനും ജയപ്രദ നായികയുമായി 2011 ഓഗസ്റ്റ് 31-നു് പുറത്തിറങ്ങിയ മലയാളചലച്ചിത്രമാണ് പ്രണയം. അനൂപ് മേനോൻ, മോഹൻലാൽ എന്നിവരാണ് ഈ ചിത്രത്തിലെ മറ്റു പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ബ്ലെസിക്ക് ഈ ചിത്രത്തിലൂടെ 2011-ലെ മികച്ച സംവിധായകനുള്ള കേരളസംസ്ഥാന ചലച്ചിത്രപുരസ്കാരം ലഭിച്ചു.

അച്യുതമേനോൻ (അനുപം ഖേർ) ഗ്രേസ് (ജയപ്രദ) എന്നിവർ വ്യത്യസ്ത സമുദായങ്ങളിൽ നിന്നും പ്രണയിച്ചു വിവാഹിതരായവരാണ്. എന്നാൽ അവരുടെ കുഞ്ഞിനു (അനൂപ് മേനോൻ) രണ്ടര വയസ്സു തികഞ്ഞ സമയത്ത് ചില പൊരുത്തക്കേടുകളാൽ അവർ വിവാഹമോചനം നേടി. കുഞ്ഞിനെ പിതാവിനൊപ്പം വിടാൻ കോടതി വിധിച്ചു. വീട്ടുകാരുടെ ഭീഷണിയാൽ ഗ്രേസ് പ്രൊ. മാത്യൂസിനെ (മോഹൻലാൽ) വിവാഹം ചെയ്തു. അച്യുതമേനോന്റെയും ഗ്രേസിന്റെയും മകൻ സുരേഷ്‌മേനോൻ വിദേശത്താണ് ജോലി ചെയ്തിരുന്നത്. പിന്നീട് 40 വർഷങ്ങൾക്കു ശേഷം അച്യുതമേനോനും ഗ്രേസും തങ്ങളുടെ വാസസ്ഥലത്ത് ലിഫ്റ്റിൽ വെച്ച് കണ്ടുമുട്ടുന്നു. ആ ആഘാതത്താൽ അച്യുതമേനോൻ ഹൃദയാഘാതം സംഭവിച്ച് ആശുപത്രിയിൽ പ്രവേശിപ്പിക്കപ്പെട്ടു. ഗ്രേസിയുടെ സഹായത്താലാണ് അദ്ദേഹം ആശുപത്രിയിൽ അഡ്മിറ്റ് ചെയ്യപ്പെട്ടത്.

ആശുപത്രിയിൽ നിന്നും വീട്ടിലെത്തിയ ഇരുവരും തമ്മിൽ വീണ്ടും വളരെ സൗഹൃദത്തിലാകുകയും മാത്യൂസ് ഒഴികെയുള്ള കുടുംബാഗങ്ങളുടെ എതിർപ്പുകൾക്കു വഴിവെക്കുകയും ചെയ്യുന്നു. സുരേഷ്‌മേനോൻ ഗ്രേസിനോട് അച്യുതമേനോനുമായി ഇനിയൊരിക്കലും തമ്മിൽ കാണരുതെന്ന് ആജ്ഞാപിക്കുന്നു. എങ്കിലും എല്ലാ എതിർപ്പുകളേയും അവഗണിച്ച് അവർ വീണ്ടും പല മാർഗ്ഗത്തിലും കണ്ടുമുട്ടിയിരുന്നു. സുരേഷ് മോനോന് അമ്മയോടുള്ള വെറുപ്പിനു കാരണം താനാണെന്നു അച്യുതമേനോൻ ഗ്രേസിനോട് അറിയിക്കുന്നു. അയാളുടെ ഇടപെടലുകളാലാണ് കോടതി വിധി അനുകൂലമാക്കി കുട്ടിയെ നേടിയെടുത്തതെന്ന് ഗ്രേസിയെ മേനോൻ അറിയിച്ചു. അമ്മയോടുള്ള വെറുപ്പ് ഒഴിവാക്കാൻ ഈ സത്യം തുറന്നു പറയാൻ താൻ തയ്യാറാണെന്നു അച്യുതമോനോൻ ഗ്രേസിനെ അറിയിച്ചു. ഇക്കാലമത്രയും അച്ചൻ മകനെ ചതിക്കുകയായിരുന്നെന്നേ സുരേഷ് കരുതുകയുള്ളൂ എന്ന ഗ്രേസ് മേനോനെ അറിയിക്കുകയും അതിനാൽ തന്നെ ഗ്രേസ് ആ തീരുമാനത്തെ എതിർക്കുകയും ചെയ്തു. എങ്കിലും മകനാൽ വെറുക്കപ്പെടുന്ന അവസ്ഥയിൽ അവർ വളരെയധികം വ്യസനിച്ചു.

പിന്നീടൊരിക്കൽ മാത്യൂസും ഗ്രേസിയും അച്യുതമേനോനും ആദ്യമായി കണ്ടു മുട്ടി. അതിലൂടെ മൂവരും തമ്മിൽ വൈകാരികമായ ഒരു സുഹൃദ്ബന്ധം വളർന്നു. ആറു വർഷങ്ങൾക്കു മുൻപുണ്ടായ രോഗാവസ്ഥയിൽനിന്നും മാത്യൂസിന്റെ ശരീരം ഭാഗികമായി തളർന്നിരുന്നു. ഗ്രേസിന്റെ സഹായത്താൽ വീൽചെയറിലായിരുന്നു അദ്ദേഹം ജീവിതം നീക്കിയിരുന്നത്. ആഴത്തിൽ വളർന്ന സൗഹൃദത്താൽ വീട്ടുകാർ അറിയാതെ മൂവരുടേയും ഒരു യാത പോകുന്നു. യാത്രമധ്യേ തങ്ങൾ ഒരുമിച്ചാണ് യാത്ര തിരിച്ചതെന്നു അവർ ഭവനങ്ങളിൽ വിളിച്ചറിയിച്ചു. യാത്രക്കിടയിൽ മാത്യൂസിന് ഹൃദയാസ്വസ്ഥത ഉണ്ടാകുകയും ഗുരുതരമായ നിലയിൽ ഒരു ആശുപത്രിയിൽ പ്രവേശിക്കപ്പെടുകയും ചെയ്യുന്നു. സ്വന്തം വീടുകളിൽ അവർ ഈ സംഭവം അറിയിച്ചിരുന്നില്ല. ആശുപത്രിയിലെ മുറിയിൽ കഴിഞ്ഞ ഗ്രേസിനോട് മേനോൻ സുരേഷിനെ എല്ലാക്കാര്യങ്ങളും അറിയിച്ചെന്നും അവന് അമ്മയെ കാണണമെന്നു പറഞ്ഞെന്നും ഗ്രേസിനോട് യാതൊരുവിധ പരിഭവങ്ങളും ഇല്ലെന്നും അറിയിച്ചു. വിദേശത്തേക്കു പുറപ്പെടാൻ തയ്യാറായി എയർപോർട്ടിലെത്തിയ സുരേഷ് ആശുപത്രിയിലെ നമ്പരിൽ വിളിച്ച് ഗ്രേസിനോട് സംസാരിക്കുന്നു. അമ്മയെ കാണാൻ ഒരുപാട് ആഗ്രഹം ഉണ്ടെന്നും എന്നാൽ പോകാൻ തയ്യാറായതിനാൽ വീണ്ടും എത്രയും പെട്ടെന്നു തിരിച്ചെത്തി കാണാമെന്നും പറഞ്ഞ് സംസാരം അവസാനിപ്പിക്കുന്നു. ഫോൺ സംഭാഷണം അവസാനിച്ച ഉടൻ ഗ്രേസ് തളർന്നു വീഴുന്നു. അടുത്തുണ്ടായിരുന്ന മേനോൻ ഡോക്ടറെ എത്തിച്ചെങ്കിലും ഗ്രേസിന്റെ മരണം സ്ഥിരീകരിച്ചു. അച്യുതമോനോനും മാത്യൂസും ഗ്രേസിന്റെ കബറിടത്തിൽ പൂക്കൾ അർപ്പിക്കുന്നിടത്ത് ചിത്രം അവസാനിക്കുന്നു.


ഓ.എൻ.വി. കുറുപ്പ് രചിച്ച ഗാനങ്ങൾക്ക് എം. ജയചന്ദ്രൻ സംഗീതം നൽകിയിരിക്കുന്നു. 



</doc>
<doc id="159417" url="https://ml.wikipedia.org/wiki?curid=159417" title="വെള്ളപഫിൻ">
വെള്ളപഫിൻ

പീത-ശ്വേത ചിത്രശലഭ കുടുംബത്തിൽപ്പെട്ട ഒരു ചിത്രശലഭം. ആൺ-പെൺ ചിത്രശലഭങ്ങൾക്ക് നിറവ്യത്യാസുണ്ട്. ആൺശലഭങ്ങൾക്ക് തൂവെള്ള നിറമാണ്. മുൻചിറകിൽ നേർത്ത കറുത്ത കരയുണ്ട്. ആ കരയിൽ ചെറിയ വെള്ളപ്പുള്ളികളും കാണാം. ചിറകടച്ചിരിക്കുമ്പോൾ മങ്ങ്യ വെള്ള നിറം. പെൺശലഭങ്ങൾ മങ്ങിയ വെള്ള നിറത്തിൽ കാണപ്പെടുന്നു. നനവുള്ള കാലത്ത് മാത്രമേ കറുത്തകര കാണുകയുള്ളൂ.


</doc>
<doc id="159418" url="https://ml.wikipedia.org/wiki?curid=159418" title="ചോക്കളേറ്റ് ആൽബട്രോസ്">
ചോക്കളേറ്റ് ആൽബട്രോസ്

ചെറു അരുവികളുടെ തീരങ്ങളിലും കുറ്റിക്കാടുകളിലും കാണപ്പെടുന്ന പീത-ശ്വേത വിഭാഗത്തിൽപ്പെടുന്ന ചിത്രശലഭം. നീർമാതളം ("Crateva adansonii") എന്ന സസ്യം കാണുന്ന പ്രദേശങ്ങളിൽ കൂട്ടത്തോടെ കാണപ്പെടുന്നതിനാൽ നീർമാതള ശലഭം എന്നും ഇവ അറിയപ്പെടുന്നു. ആൺശലഭങ്ങളുടെ ചിറകുകൾക്ക് വെളുത്ത ഉപരിതലമാണുള്ളത്. ചിറകുകളുടെ അഗ്രഭാഗം ചോക്കളേറ്റ് നിറമോ കറുപ്പ് നിറമോ ആണ്. എന്നാൽ പിൻചിറകുകളുടെ അടിവശം കടും മഞ്ഞനിറവും അരികുകൾ ചോക്കളേറ്റ് നിറവും ആണ്. പെൺശലഭങ്ങൾക്ക് പൊതുവെ വെളുപ്പ് നിറമാണ്. ചിറകുകളുടെ അരികിൽ ഇരുണ്ട തവിട്ടുനിറമുള്ള നേരിയ പാടുകൾ കാണാം. പച്ച നിറമുള്ള മുട്ടകൾ ചെടിയുടെ ഇളം തണ്ടിൽ കൂട്ടമായാണ് നിക്ഷേപിക്കുന്നത്. പച്ചനിറമുള്ള ശലഭപ്പുഴുവിന്റെ ഇരു വശങ്ങളിലും കടുംപച്ചവര കാണാം.


</doc>
<doc id="159421" url="https://ml.wikipedia.org/wiki?curid=159421" title="ഗൂഗിൾ മാപ്സ്">
ഗൂഗിൾ മാപ്സ്

ഗൂഗിൾ മാപ്സ് (മുൻപ് ഗൂഗിൾ ലോക്കൽ) ഒരു വെബ് മാപ്പിങ്ങ് സേവനമാണ്. ഗൂഗിൾ നൽകുന്ന ഈ സേവനം വാണിജ്യേതര ഉപയോഗങ്ങൾക്ക് സൗജന്യമാണ്.

ഗൂഗിൾ മാപ്സിന്റെ ഭാഗമായ ഒരു പദ്ധതിയാണ് ഗൂഗിൾ സ്ട്രീറ്റ് വ്യൂ. ഈ സംവിധാനം മൂലം പാതയുടെ ചുറ്റുപാടും 360 ഡിഗ്രിയിലുള്ള ദൃശ്യങ്ങൾ കമ്പ്യൂട്ടർ സഹായത്താൽ ഗൂഗിൾ മാപ്‌സിലൂടെ കാണുവാൻ സാധിക്കുന്നതാണ്. 2007-ൽ അമേരിക്കയിലാണ് ഗൂഗിൾ സ്ട്രീറ്റ് വ്യൂവിന് തുടക്കമിട്ടത് .
താഴെപ്പറയുന്ന രാജ്യങ്ങളിൾ സ്ട്രീറ്റ് വ്യൂ ലഭ്യമാണ്.

"നാഷണൽ മ്യൂസിയം ഓഫ് ഇറാഖ് മാത്രം" * "Piotrkowska Street, Łódź only" **



</doc>
<doc id="159450" url="https://ml.wikipedia.org/wiki?curid=159450" title="അൻപൊലി">
അൻപൊലി

ഓണാട്ടുകര ഭാഗത്തുള്ള ദേവീക്ഷേത്രങ്ങളിലെ ചില പ്രത്യേക ചടങ്ങുകളോടുകൂടിയ എതിരേല്പുത്സവമാണ് അൻപൊലി. ക്ഷേത്രത്തിനടുത്ത് ഒരു നിശ്ചിതസ്ഥാനത്ത് നിർമിച്ചിട്ടുള്ള അലംകൃതമായ ഒരു പന്തലിലേക്ക് "ജീവത" എന്നു പറയപ്പെടുന്ന ദേവിയുടെ കോലം അല്ലെങ്കിൽ ചട്ടം നീണ്ട തണ്ടുകളിൽ ഘടിപ്പിച്ച് രണ്ടു പൂജാരികൾ ചുമലിലേറ്റി വാദ്യഘോഷസമന്വിതം കൊണ്ടുപോകുക എന്നതാണ് ഇതിലെ മുഖ്യമായ ചടങ്ങ്. മേളത്തിന്റെ താളവട്ടം മുറുകുന്നതനുസരിച്ച് വിഗ്രഹവാഹകർ നൃത്തം ചവിട്ടുകയും തുള്ളി ഉറയുകയും ചെയ്യാറുണ്ട്. ഈ "ജീവത തുള്ളലിൽ" പാരമ്പര്യമായി പ്രത്യേകപരിശീലനം നേടിയ പൂജാരികളാണ് പങ്കെടുക്കുക. ഇതിന്റെ പ്രധാനമേളം ഉരുട്ടുചെണ്ടയും, കൊമ്പും കുറുംകുഴലുമാണ്. എതിരേല്പിനു പോകുന്നവഴി ഭക്തൻമാർ നൽകുന്ന നിറപറ സ്വീകരിക്കുന്ന പതിവും ഉണ്ട്. ഇതിന് "പറ എടുക്കൽ" എന്നാണ് പറയുക.




</doc>
<doc id="159458" url="https://ml.wikipedia.org/wiki?curid=159458" title="കൂന്തൻകുളം പക്ഷി സങ്കേതം">
കൂന്തൻകുളം പക്ഷി സങ്കേതം

ദക്ഷിണ ഇൻഡ്യയിലെ ജലപക്ഷികളുടെ ഏറ്റവും വലിയ പ്രജന പ്രദേശമാണ് തമിഴ്നാട് തിരുനെൽവേലി ജില്ലയിലെ കൂന്തൻകുളം ഗ്രാമത്തിലെ കൂന്തൻകുളം പക്ഷി സങ്കേതം. പ്രതിവർഷം ഒരുലക്ഷത്തോളം ദേശാടനപക്ഷികൾ കുടിയേറുന്ന, 1.2933 ഹെക്ടർ വിസ്ത്രുതിയിലുള്ള ഈ സ്ഥലം 1994ൽ, സംരക്ഷിത പക്ഷി സങ്കേതമായി തമിഴ്നാട് സർക്കാർ പ്രഖ്യാപിച്ചത്. ഇവിടെ എത്തുന്ന പക്ഷികളുടെ പരിചരണവും സംരക്ഷണവും ഉറപ്പാക്കുന്നത് ഗ്രാമീണരാണ്. അഞ്ചു തലമുറകളായി, തദ്ദേശവാസികൾ പുലർത്തിപ്പോരുന്ന പക്ഷി സ്നേഹവും കൂട്ടായ്മയും പ്രശംസനീയമാണ്. 



</doc>
<doc id="159468" url="https://ml.wikipedia.org/wiki?curid=159468" title="വാമനപുരം പുഴ">
വാമനപുരം പുഴ

കേരളത്തിൽ തിരുവനന്തപുരം ജില്ലയിലെ പ്രധാന നദിയാണ് വാമനപുരം പുഴ. ആറ്റിങ്ങൽ നഗരത്തിലൂടെ ഒഴുകുന്നതിനാൽ വാമനപുരം നദിയ്ക്ക് ആറ്റിങ്ങൽ നദി എന്നൊരു പേരുകൂടിയുണ്ട്. നെടുമങ്ങാട് താലൂക്കിൽ സ്ഥിതിചെയ്യുന്ന തിരുവാമനപുരം ക്ഷേത്രത്തിൽ നിന്നുമാവാം വാമനപുരം എന്ന പ്രദേശത്തിനും ഈ നദിയ്ക്കും വാമനപുരം എന്നപേർ ലഭിച്ചത്

പശ്ചിമഘട്ടത്തിലെ 1860 മീറ്റർ ഉയരത്തിലുള്ള ചെമ്പുഞ്ചിയിൽ നിന്നുമാണ് വാമനപുരം നദി ഉത്ഭവിക്കുന്നത്. 88 കി.മി ദൂരം തിരുവനന്തപുരം, കൊല്ലം ജില്ലകളിലൂടെ ഒഴുകുന്ന നദി തിരുവനന്തപുരം ജില്ലയിലെ അഞ്ചുതെങ്ങ് കായലിൽ അവസാനിക്കുന്നു. പക്ഷേ 11.2 കി.മി. ദൂരം മാത്രമെ വാമനപുരം നദിയിൽ സഞ്ചാരയോഗ്യമായുള്ളു.

നദിയുടെ ആറ്റിങ്ങൽ ഭാഗത്തിനെ കൊല്ലമ്പുഴ എന്നാണ് അറിയപ്പെടുന്നത്. ഇത് കലാപവുമായി ബന്ധപ്പെട്ടുണ്ടായ പേരാണെന്ന് പറയപ്പെടുന്നു.

അഞ്ചുതെങ്ങ് കോട്ടയിൽ നിന്നും വാമനപുരം നദി വഴി ആറ്റിങ്ങൽ കൊട്ടാരത്തിലേക്ക് എത്തിയ 140 ബ്രിട്ടീഷുകാരെ നാട്ടുകാർ കൊലപ്പെടുത്തി എന്നാണ് ചരിത്രം.

കുരുമുളകും മറ്റു സുഗന്ധദ്രവ്യങ്ങളും വിലകുറച്ച് വാങ്ങാനായി പ്രദേശവാസികളെ ഉപദ്രവിക്കുകയും ആക്രമിക്കുകയും ചെയ്യുന്നത് ബ്രിട്ടീഷുകാരുടെ പതിവായിരുന്നു. ഗിഫോർഡ് എന്ന ബ്രിട്ടീഷുകാരൻ അഞ്ചുതെങ്ങ് കോട്ടയുടെ അധിപനായി എത്തിയതോടെ ഇത് വർദ്ധിച്ചു. 1721- ൽ ആറ്റിങ്ങൽ റാണിമാർക്കു സമ്മാനങ്ങളുമായി എത്തിയ ഗിഫോർഡിനേയും സംഘത്തെയും പിള്ളമാരുടേ നേതൃത്വത്തിൽ പ്രദേശവാസികൾ ആക്രമിച്ചു കൊലപെടുത്തി എന്നാണ് ചരിത്രം. ബ്രിട്ടീഷ് കോട്ട ആറുമാസത്തോളം പിള്ളമാർ വളഞ്ഞുവച്ചു.

തലശ്ശേരിയിൽ നിന്ന് കൂടുതൽ ബ്രിട്ടീഷ് സൈന്യം എത്തി ആണ് ഈ കോട്ട മോചിപ്പിച്ചത്.

ഈ കൊലപാതകം നടന്ന പുഴയാണ് കൊല്ലും പുഴയും പിന്നീട് കൊല്ലമ്പുഴയുമായി മാറിയതെന്നും പഴമക്കാർ പറയുന്നു.



</doc>
<doc id="159472" url="https://ml.wikipedia.org/wiki?curid=159472" title="മലയാളി (പത്രം)">
മലയാളി (പത്രം)

തിരുവതാംകൂറിലെ നായർ സമുദായിക ഉന്നമനം ലക്ഷ്യമാക്കി പ്രസിദ്ധീകരണം ആരംഭിച്ച മലയാള പത്രമാണ് മലയാളി. 1886-ൽ തിരുവനന്തപുരത്തുനിന്നാണ് മലയാളി പ്രസിദ്ധീകരിച്ചുകൊണ്ടിരുന്നത്.. തിരുവതാംകൂറിലെ നായർ സമുദായ സംഘടനയായ "മലയാളി സഭ" യുടെ പ്രസിദ്ധീകരണമായിരുന്നു ഇത്. സി. കൃഷ്ണപിള്ളയായിരുന്നു പത്രത്തിനു പിന്നിൽ പ്രവർത്തിച്ചിരുന്നത്. പിന്നീട് സി.വി. രാമൻപിള്ള മലയാളിയുടെ പത്രാധിപരായി ചുമതലയേറ്റു. മലയാളത്തിലെ ആദ്യത്തെ ലക്ഷണമൊത്ത മഹാകാവ്യമായ രാമചന്ദ്രവിലാസം ആദ്യമായി അച്ചടിച്ചുവന്നത് മലയാളിയിലാണ്.

തിരുവതാംകൂറിലെ ഭരണ വ്യവസ്ഥിതിയിൽ നിലനിന്നിരുന്ന തമിഴ് ബ്രാമണ മേധാവിത്വത്തിനെ എതിരെ നടന്ന സമരങ്ങളിൽ മലയാളി അണിചേർന്നു. ഉന്നത ഉദ്യോഗങ്ങൾ മുഴുവനും തമിഴ് ബ്രാമണർക്ക് മാത്രം ലഭിച്ചിരുന്ന രീതിക്കെതിരെ പൊതുജനാഭിപ്രായം രൂപീകരിക്കുന്നതിലും വിവേചനം ഇല്ലാതാക്കുന്നതിലും മലയാളി പ്രധാന പങ്കു വഹിച്ചു . പത്രാധിപരായിരുന്ന സി.വി. രാമൻപിള്ള തിരുവതാംകൂർ സർക്കാർ ഉദ്യോഗസ്തനുമായിരുന്നു. അദ്ദേഹത്തിന്റെ പത്രപ്രവർത്തങ്ങൾക്ക് തടയിടുവാൻ, സർക്കാർ ഉദ്യോഗസ്തർ പത്രസ്ഥാപനങ്ങളിൽ ജോലി ചെയ്യുന്നത് തടഞ്ഞുകൊണ്ട് പുതിയ നിയമം കൊണ്ടുവന്നു. സി.വി. രാമൻപിള്ള മലയാളിയുടെ പ്രവർത്തനങ്ങളിൽ നിന്ന് മാറിയതോടുകൂടി ക്രമേണ പ്രചാരം കുറഞ്ഞ പത്രം പ്രവർത്തനം അവസാനിപ്പിച്ചു. 

1903-ൽ കൊല്ലത്തിനടുത്ത് തങ്കശ്ശേരിയിൽ നിന്ന് പത്രം പുനപ്രസിദ്ധീകരിച്ചു തുടങ്ങി. കെ. രാമകൃഷ്ണപിള്ളയായിരുന്നു പുതിയ പത്രാധിപർ. "കേരളൻ" എന്ന പേരിൽ ദിവാനെയും, സർക്കാരിന്റെ ദുർഭരണങ്ങളെയും നിശിതമായി വിമർശിച്ചുകൊണ്ട് രാമകൃഷണപിള്ള ലേഖനങ്ങലും മുഖപ്രസംഗങ്ങും എഴുതി. വിമർശനങ്ങളുടെ തോത് കുറക്കുവാനുള്ള പത്ര ഉടമകളുടെ ആവശ്യം രാമകൃഷ്ണപിള്ള ചെവികൊണ്ടില്ല. ഇതേ തുടർന്നുണ്ടായ അസ്വാരസ്യങ്ങളെ തുടർന്ന് വൈകാതെ അദ്ദേഹം പത്രത്തിൽനിന്ന് രാജി വച്ചു. 

1919-ൽ കുറച്ചുകാലം മലയാളി ദിനപത്രം എന്ന രൂപത്തിൽ പുറത്തിറങ്ങിയിരുന്നു. പത്രത്തിന്റെ ആസ്ഥാനം വീണ്ടും തിരുവനന്തപുരത്തേക്ക് മാറ്റുകയും ചെയ്തു. എന്നാൽ ഏറേ വൈകാതെ ദിവാൻ സി.പി. രാമസ്വാമി അയ്യർ പത്രം നിരോധിച്ചുകൊണ്ട് ഉത്തരവിറക്കി. അന്നത്തെ പത്രാധിപരായിരുന്ന കെ.ജി. വാര്യർ ദിവാന്റെ പോലീസിനാൽ മാരകമായ ശാരീരിക ഉപദ്രവത്തിന് വിധേയനായി. പത്രം സർക്കാർ കണ്ടുകെട്ടി സീൽ വച്ചതിനെ തുടർന്ന് മലയാളിയുടെ പ്രവർത്തനം നിലച്ചു.

സാന്ത്വന്ത്രാനന്തരം വീണ്ടും ദിനപത്ര രൂപത്തിൽ മലയാളി തിരുവനന്തപുരത്തുനിന്ന് പ്രസിദ്ധീകരിച്ചിരുന്നു. അതിനുശേഷം ഉടമസ്ഥത നായർ സർവീസ്‌ സൊസൈറ്റി ഏറ്റെടുക്കുകയും ആസ്ഥാനം ചങ്ങനാശ്ശേരിയിലേക്ക് മാറ്റുകയും ചെയ്തു.പിന്നീട് പത്രം നിലച്ചു.


</doc>
<doc id="159488" url="https://ml.wikipedia.org/wiki?curid=159488" title="ചാരത്തിമിംഗിലം">
ചാരത്തിമിംഗിലം

വലിപ്പത്തിൽ മൂന്നാംസ്ഥാനത്തുള്ള തിമിംഗിലയിനമാണ് ചാരത്തിമിംഗിലം . നീലത്തിമിംഗിലവും ചിറകൻ തിമിംഗിലവുമാണ് ആദ്യ രണ്ട് സ്ഥാനക്കാർ. 

ത്രികോണാകൃതിയിലുള്ള തലയും നീല കലർന്ന കറുത്ത ശരീരവുമാണ് ഇവയുടെ പ്രത്യേകത. 20 മീറ്റർ നീളത്തിൽ വളരുന്നു. ഇവയുടെ കുഞ്ഞുങ്ങൾ പ്രസവിച്ചാലുടൻ അഞ്ചു മീറ്റർ വരെ നീളമുണ്ടാകും. അഞ്ചോളം എണ്ണമുള്ള ചെറു കൂട്ടങ്ങളായാണ് സഞ്ചരിക്കുക. ചെമ്മീനും ചെറു മത്സ്യങ്ങളുമാണ് പ്രധാന ആഹാരം. ജലോപരിതലത്തിലാണ് ഇവ തീറ്റ തേടാനിറങ്ങുക. കപ്പൽ യാത്രയ്ക്കിടയിൽ ഇവയെ കാണാനുള്ള സാധ്യതയുണ്ട്. 

ചിലപ്പോഴൊക്കെയും ഉപരിതലത്തോട് ചേർന്ന് നീന്തുന്ന ഇവ മുങ്ങുന്ന സമയത്തു അവയുടെ വെള്ളം ചീറ്റുന്ന ദ്വാരവും മുതുകിലെ ചിറകും കാഴ്ച്ചയിൽപ്പെടും. മുങ്ങുമ്പോഴും പൊന്തിവരുമ്പോഴും മറ്റു റോർക്കാർ തിമിംഗിലങ്ങളെക്കാൾ കുറഞ്ഞ കോണിലാണ് തല പുറത്തുവരുന്നത്. ജലോപരിതലത്തെ ചുംബിക്കുന്നതുപ്പോലെ തോന്നും  കണ്ടാൽ. വയർ വെള്ളത്തിലടിച്ചുകൊണ്ടാണ് തിരിച്ചു വെള്ളത്തിലേക്ക് വരുന്നത്. തിരിച്ചു മുങ്ങുന്ന സമയത്തു മുതുകിലെ ചിറകും പുറവും ഏറെനേരത്തേക്കു കാഴ്ച്ചയിൽ തങ്ങാറുണ്ട്. ഏറ്റവും അവസാനം അപ്രത്യക്ഷമാകുന്നത് ചിറകാണ്. ലഘുവായതും വീതികുറഞ്ഞതുമായ ഇതിന്റെ ചീറ്റൽ മൂന്ന് മീറ്റർ വരെ ഉയരത്തിലെത്താറുണ്ട്. 

ശരീരത്തിന്റെ മൊത്തം നീളം : 13.5 - 14.5 മീറ്റർ. 

തൂക്കം : 2000 - 3000 കിലോഗ്രാം. 

മിതശീതോഷ്ണ സമുദ്രങ്ങൾ, ശൈത്യകാലത്ത് കുറേകൂടി ചൂടുള്ള  സമുദ്രജലത്തിലും കാണപ്പെടുന്നു.

മത്സ്യബന്ധനം, കപ്പലുകളുമായുള്ള കൂട്ടിയിടി, ശബ്ദമലിനീകരണം, വൃവസായികാടിസ്ഥാനത്തിലുള്ള തിമിംഗിലവേട്ട. എണ്ണയ്ക്കും മാംസത്തിനും വേണ്ടി ഇവയെ ധാരാളം വേട്ടയാടാറുണ്ട്.



</doc>
<doc id="159501" url="https://ml.wikipedia.org/wiki?curid=159501" title="അഖില കേരള ചേരമർ ഹിന്ദു മഹാ സഭ">
അഖില കേരള ചേരമർ ഹിന്ദു മഹാ സഭ

കേരളത്തിലെ ചേരമർ അഥവാ പുലയസമുദായാംഗങ്ങൾക്ക് വേണ്ടിയുള്ള സംഘടനയാണ് അഖില കേരള ചേരമർ ഹിന്ദു മഹാ സഭ. 1925-ൽ സ്ഥാപിതമായതാണ് ഈ സംഘടന. ചേരമരുടെ ആദ്യകാല സംഘടനകളിലൊന്നാണിത്.

പ്രസിഡന്റ്: വി.ആർ. രാജു 
ജനറൽ സെക്രട്ടറി: കല്ലറ പ്രശാന്ത് 
സംസ്ഥാന സെക്രട്ടറി: ഡി.എം ബാലകൃഷ്ണൻ 
സംസ്ഥാന വൈസ് പ്രസിഡന്റ്: സി ഡി മോഹനൻ
വൈസ് പ്രസിഡന്റ്: പി.എസ്.പ്രസാദ്
ട്രഷറർ: കെ.കെ.രാജൻ

എന്നിവരാണ് പ്രധാന ഭാരവാഹികൾ

അവകാശപ്രഖ്യാപന സമ്മേളനത്തിൽ സംഘടന മുന്നോട്ടുവച്ച ആവശ്യങ്ങളാണിവ. 

ജസ്റ്റിസ് രംഗനാഥ് മിശ്ര കമ്മീഷന്റെ നിർദ്ദേശങ്ങൾ തള്ളിക്കളയുക എന്ന നയം സഭ സ്വീകരിച്ചിട്ടുണ്ട്. മുല്ലപ്പെരിയാർ പ്രശ്നത്തിൽ അഖില കേരള ചേരമർ ഹിന്ദു മഹാ സഭയും മറ്റു കക്ഷികളോടൊപ്പം സമരപരിപാടികളിൽ പങ്കെടുത്തിട്ടുണ്ട്.


</doc>
<doc id="159519" url="https://ml.wikipedia.org/wiki?curid=159519" title="നോ ടൈം ഫോർ നട്ട്സ്">
നോ ടൈം ഫോർ നട്ട്സ്

2006-ൽ ഇറങ്ങിയ ഒരു ഇംഗ്ലീഷ് കമ്പ്യൂട്ടർ അനിമേഷൻ ഹ്രസ്വ ചലച്ചിത്രം ആണ് നോ ടൈം ഫോർ നട്ട്സ്. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌. ഇതിലെ മുഖ്യ കഥാപാത്രം ഐസ് ഏജ് സിനിമകളിലെ സ്ക്രാട് എന്ന വാൾപല്ലൻ അണ്ണാൻ ആണ് . 

തന്റെ ആക്റോൺ നട്ട് രക്ഷിക്കാനും സുക്ഷിക്കാനും സ്ക്രാട് നടത്തുന്ന ശ്രമങ്ങൾ ആണ് കഥാസാരം.




</doc>
<doc id="159523" url="https://ml.wikipedia.org/wiki?curid=159523" title="ഗോൺ നട്ടി">
ഗോൺ നട്ടി

2002-ൽ ഇറങ്ങിയ ഒരു ഇംഗ്ലീഷ് കമ്പ്യൂട്ടർ അനിമേഷൻ ഹ്രസ്വ ചലച്ചിത്രം ആണ് ഗോൺ നട്ടി. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌ . ഇതിലെ മുഖ്യ കഥാപാത്രം സിനിമകളിലെ സ്ക്രാട് എന്ന വാൾപല്ലൻ അണ്ണാൻ ആണ് . 

തന്റെ ആക്റോൺ നട്ട് സുക്ഷിക്കുവാൻ സ്ക്രാട് നടത്തുന്ന ശ്രമങ്ങൾ ആണ് കഥാസാരം.

നാമനിർദ്ദേശം - 2004 അക്കാഡമി പുരസ്കാരം for animated short film



</doc>
<doc id="159529" url="https://ml.wikipedia.org/wiki?curid=159529" title="കിഷോരി അമോൻകർ">
കിഷോരി അമോൻകർ

ഇൻഡ്യയിലെ പ്രശസ്തയായ ഹിന്ദുസ്ഥാനി ശാസ്ത്രീയ സംഗീതജ്ഞയാണ് കിഷോരി അമോൻകർ ().മാധവദാസ് ഭാട്യയുടെയും പ്രഗല്ഭ സംഗീതജ്ഞ മൊഗുബായ് കർഡികറുടെയും മകളായി 1931 ൽ ജനിച്ചു. ഹിന്ദുസ്ഥാനിയിലെ ജയ്പൂർ ഘരാന ശൈലിയിൽ, മാതാവിൽ നിന്നാണ് ആദ്യപാഠങ്ങൾ അഭ്യസിച്ചത്. ജയ്പൂർ - അത്രോളി ഘരാനയിലെ ഭാവസാന്ദ്ര പ്രധാനമായ ശൈലിയാണ് ഇവരുടേത്. ഇതോടൊപ്പം തുമ്രി, ഭജൻ തുടങ്ങിയവയിലും അമോൻകർ കീർത്തനങ്ങൾ ആലപിക്കാറുണ്ട്. 


</doc>
<doc id="159530" url="https://ml.wikipedia.org/wiki?curid=159530" title="ഡേവിഡ്‌ റിക്കാർഡോ">
ഡേവിഡ്‌ റിക്കാർഡോ

ആദം സ്മിത്തിനു ശേഷം ബ്രിട്ടീഷ്‌ സാമ്പത്തിക ശാസ്ത്ര മേഖലയിലെ ഏറ്റവും ശക്തമായ സാന്നിധ്യമായിരുന്നു ഡേവിഡ്‌ റിക്കാർഡോ (David Ricardo).എന്നാൽ സമ്പത്ത് വ്യവസ്ഥയെ കുറിച്ചുള്ള സ്മിത്തിന്റെ ശുഭ പ്രതീക്ഷ റിക്കാർഡോ പങ്കു വച്ചില്ല.സമ്പത്ത് വ്യവസ്ഥ, സാധാരണ ഗതിയിൽ , സ്തംഭനാവസ്ഥയിലേക്ക് നീങ്ങും എന്നാ നിലപാടാണ്‌ റിക്കാർഡോ കൈക്കൊണ്ടത്‌.'ലോ ഓഫ് ഡിമിനിഷിംഗ് റിട്ടേൺസ്' തുടങ്ങിയ ശ്രദ്ധേയമായ സിദ്ധാന്തങ്ങളിലൂടെ അദ്ദേഹം ധന തത്ത്വ ശാസ്ത്ര രംഗത്ത് സവിശേഷ സ്ഥാനം ഉറപ്പിച്ചു.

1772 ഏപ്രിൽ 19-നു ലണ്ടനിൽ ആണ് റിക്കാർഡോ ജനിച്ചത്‌.ജൂതന്മാർക്കു നേരെ ഉണ്ടായ പീഡനങ്ങളെ തുടർന്ന് ഹോളണ്ടിലേക്കും പിന്നീട് അവിടെ നിന്ന് ബ്രിട്ടനിലെക്കും പലായനം ചെയ്തതായിരുന്നു അദ്ദേഹത്തിന്റെ കുടുംബം.ഊഹ കച്ചവടക്കാരനായിരുന്നു അദ്ദേഹത്തിന്റെ പിതാവ്.

കുറച്ചു നാളത്തെ പഠനത്തിന് ശേഷം റിക്കാർഡോ പിതാവിന്റെ സഹായി ആയി കൂടി. ഇരുപത്തി ഒന്നാമത്തെ വയസ്സിൽ അന്യ മതക്കാരിയായ പെൺകുട്ടിയെ വിവാഹം കഴിച്ചതിനാൽ അദ്ദേഹത്തെ കുടുംബം തള്ളി പറഞ്ഞു. പിതാവിന്റെ സ്വതിന്മേൽ അവകാശം നഷ്ടപ്പെട്ടു. സ്വന്തം നിലക്ക് ഊഹ കച്ചവടം ഉർജിതമാക്കിയ റിക്കാർഡോ ചുരുങ്ങിയ കാലത്തിനുള്ളിൽ അതി സമ്പന്നനായി മാറി.ആവോളം പണം ഉണ്ടാക്കി എന്ന് സ്വയം ബോധ്യമായപ്പോൾ , 1814-ൽ 42 ാ മത്തെ വയസ്സിൽ ബിസിനസ്സിൽ നിന്ന് വിരമിച്ചു. 1819-ൽ ബ്രിട്ടീഷ്‌ പാർലമെന്റിൽ അംഗമായി.1823-ൽ അന്തരിച്ചു.

ബ്രിട്ടനിലെ ബുള്ള്യൻ വിവാദത്തിൽ (Bullion Controversy) അഭിപ്രായ പ്രകടനം നടത്തിക്കൊണ്ട് 1809-ൽ എഴുതിയ ലേഖനത്തിലൂടെ ആണ് റിക്കാർഡോ ധന ശാസ്ത്ര രംഗത് കടന്നു വന്നത്.1815-ൽ പ്രസിദ്ധികരിച്ച 'എസ്സേ ഓൺ ദി ഇന്ഫ്ലുവേൻസ് ഓഫ് എ ലോ പ്രൈസ് ഓൺ ദി പ്രോഫിട്സ് ഓഫ് സ്റ്റോക്ക്‌'(Essay on the influence of a low price one the profits of stocks) എന്നാ ഗ്രന്ഥത്തിൽ , ബ്രിടനിലെ ധന്യ നിയമങ്ങൾക്കെതിരെ അദ്ദേഹം നിലപാടെടുത്തു. ധനശാസ്ത്രത്തിലെ ഏറ്റവും പ്രശസ്തമായ സിദ്ധാന്തങ്ങളിൽ ഒന്നായ 'ലോ ഓഫ് ഡിമിനിഷിംഗ് റിട്ടേൺസ്' ഈ ഗ്രന്ഥത്തിലാണ് മുന്നോട്ടു വച്ചത്. ഉത്പാതനപ്രക്രിയയിൽ ഒരു നിശ്ചലഘടകവുമായി മറ്റു ഘടകങ്ങളെ കൂടുതൽ സംയോജിപ്പിക്കുന്നതിനനുസരിച്ച് ഉത്പാദനം ക്രമാനുഗതമായി കുറഞ്ഞു വരും എന്നതാണ് ഈ സിദ്ധാന്തത്തിന്റെ കാതൽ . 'ഡിഫരെന്ഷിയാൽ തിയറി ഓഫ് റെന്റ്' ഇതുമായി കൂട്ടി വായിക്കേണ്ടതാണ്.റിക്കാർഡോയുടെ പ്രശസ്തമായ സിദ്ധാന്തങ്ങളിൽ ഒന്നാണ് ഇതും. ഈ സിദ്ധാന്തമാണ് പിൽക്കാലത്ത്‌ തന്റെ പ്രശസ്തമായ വർഗ്ഗസമരആശയം രൂപപ്പെടുത്തുന്നതിൽ കാൾ മാർക്സിന് സഹായകമായത്.

1817-ൽ പ്രസിദ്ധീകരിച്ച ' ഓൺ ദി പ്രിൻസിപ്പൽസ് ഓഫ് പൊളിറ്റിക്കൽ എകണോമി ആൻഡ്‌ ടാക്സേഷൻ ' എന്ന ഗ്രന്ഥം സ്വതന്ത്ര വ്യാപാരത്തെ പുഷ്ടി പെടുത്താനാണ് റിക്കാർഡോ പ്രധാനമായും ഉപയോഗിച്ചത്‌. തിയറി ഓഫ് കമ്പരേടിവ് അഡ്വാന്റേജ് (Theory of comparative advantage) എന്ന സിദ്ധാന്തം മുന്നോട്ടു വച്ച് കൊണ്ടാണ് ഈ കൃത്യം അദ്ദേഹം നിർവഹിച്ചത്‌.


</doc>
<doc id="159535" url="https://ml.wikipedia.org/wiki?curid=159535" title="ഗൂഗിൾ ന്യൂസ്‌">
ഗൂഗിൾ ന്യൂസ്

വാർത്തകൾക്കു വേണ്ടി മാത്രമായി നീക്കി വച്ചിരിക്കുന്ന ഒരു ഗൂഗിൾ വെബ്സൈറ്റ് ആണ് ഗൂഗിൾ ന്യൂസ്‌. ഈ പദ്ധതിക്ക് തുടക്കമിട്ടത് ഗൂഗിളിലെ പ്രധാന ഗവേഷണ ശാസ്ത്രജ്ഞൻ ആയ കൃഷ്ണ ഭരത്‌ ആണ്. കഴിഞ്ഞ മുപ്പതു ദിവസങ്ങളിലായി പ്രധാന വെബ്സൈറ്റുകളിൽ പ്രസിദ്ധീകരിച്ച വാർത്തകൾ ഇതിൽ പ്രദർശിപ്പിക്കുന്നു. വിവിധ ഭാഷകളിൽ വിവിധ വിഭാഗങ്ങളിലായി നൂറു കണക്കിന് വാർത്തകൾ ഓരോ നിമിഷവും ഉൾക്കൊള്ളിച്ചുകൊണ്ടിരിക്കുന്നു.
ഇംഗ്ലീഷ് വിക്കിപീഡിയ


</doc>
<doc id="159538" url="https://ml.wikipedia.org/wiki?curid=159538" title="തിടമ്പ്">
തിടമ്പ്

ക്ഷേത്രങ്ങളിൽ ശ്രീകോവിലിനു പുറത്ത് എഴുന്നള്ളിക്കുന്ന വിഗ്രഹമാണ് തിടമ്പ്. ഉത്സവാദി വിശേഷാവസരങ്ങളിൽ ദേവനെ (ദേവിയെ) പുറത്തുകൊണ്ടുവന്ന് ആഘോഷങ്ങളിൽ പങ്കുകൊള്ളിക്കുക, ഭക്തർക്ക് ദർശനസായൂജ്യം നൽകുക എന്നിവയാകാം ഇതിന്റെ പിന്നിലെ ഉദ്ദേശ്യം. ചില പ്രദേശങ്ങളിൽ തിടമ്പിന് "ചട്ടം" എന്നും പേരുണ്ട്. തിടമ്പ് ആനപ്പുറത്ത് എഴുന്നള്ളിക്കുമ്പോൾ ആലവട്ടം, വെൺചാമരം, മുത്തുക്കുട എന്നിവയുടെ അകമ്പടിയും ഉണ്ടാകാറുണ്ട്. സാക്ഷാൽ വിഗ്രഹം ശ്രീകോവിലിനു പുറത്ത് കൊണ്ടുവരിക അസാധ്യമായതിനാൽ എല്ലാ ക്ഷേത്രങ്ങളിലും എഴുന്നള്ളിക്കുന്നതിനുള്ള വിഗ്രഹം (തിടമ്പ്) ഉണ്ടായിരിക്കും. ശ്രീബലി വിഗ്രഹം (പ്രധാന വിഗ്രഹത്തിനു സമീപത്തായി ശ്രീകോവിലിൽ വച്ചു പൂജിക്കുന്ന ലോഹ വിഗ്രഹം) തിടമ്പിനുള്ളിൽ വച്ച് പ്രദക്ഷിണവും എഴുന്നള്ളത്തും നടത്തുന്ന രീതിയും ഉണ്ട്.



</doc>
<doc id="159541" url="https://ml.wikipedia.org/wiki?curid=159541" title="സ്ക്രാട്സ് കോണ്ടിനെന്റൽ ക്രാക്ക് - അപ്പ്‌">
സ്ക്രാട്സ് കോണ്ടിനെന്റൽ ക്രാക്ക് - അപ്പ്

2002-ൽ ഇറങ്ങിയ ഒരു ഇംഗ്ലീഷ് കമ്പ്യൂട്ടർ അനിമേഷൻ ഹ്രസ്വ ചലച്ചിത്രം ആണ് സ്ക്രാട്സ് കോണ്ടിനെന്റൽ ക്രാക്ക് - അപ്പ്‌. ബ്ലൂ സ്കൈ സ്റ്റുഡിയോ ആണ് ഇത് നിർമ്മിച്ചത്‌ . 

സ്ക്രാട് തന്റെ ഏറ്റവും പ്രിയപ്പെട്ട ആക്റോൺ നട്ട് ഒളിച്ചു വെക്കാൻ നോകുനതിന്റെ ഇടക് അറിയാതെ കോണ്ടിനെന്റൽ ക്രാക്ക് ഉണ്ടാകുനതാണ് കഥാസാരം .


</doc>
<doc id="159542" url="https://ml.wikipedia.org/wiki?curid=159542" title="എരുമപ്പാവൽ">
എരുമപ്പാവൽ

ഭക്ഷ്യ യോഗ്യമായ ഒരു പച്ചക്കറിയാണ് എരുമപ്പാവൽ (ഇംഗ്ലീഷ്:Spiny gourd). നെയ്പ്പാവൽ, വെൺപാവൽ, കാട്ടുകൈപ്പയ്ക്ക, മുള്ളൻപാവൽ, വാതുക്ക എന്നീ പേരുകളിൽ ഇത് വ്യത്യസ്ത പ്രദേശങ്ങളിൽ അറിയപ്പെടുന്നു . അസമിയ ഭാഷയിൽ ഭട് കരേല, ബംഗാളിയിൽ ഭട് കൊരോല, ഘീ കരോല, കങ്ക്‌രോൽ, തെലുങ്കിൽ ബോഡ കക്ക്‌രാ, ആ-കക്ക്‌രാ-കായ എന്നിങ്ങനെയാണു് നെയ്പ്പാവലിന്റെ പേര്.

ശരാശരി 10 സെന്റിമീറ്റർ വരെ വലിപ്പവും മദ്ധ്യഭാഗത്ത് നാലു സെന്റിമീറ്റർ വരെ വ്യാസവുമുള്ള എരുമപ്പാവലിന്റെ കായ്കൾക്കു് ഏകദേശം 30 മുതൽ 100 ഗ്രാം വരെ തൂക്കം കാണും. തൊലിക്കുപുറത്തു് മൃദുവും കനം കുറഞ്ഞതുമായ മുള്ളുകൾ കാണാം. നന്നായി മൂത്തതും എന്നാൽ പഴുത്തിട്ടില്ലാത്തതുമായ കായ്കൾക്കു് പച്ചനിറമാണു്.

പാവൽ വർഗ്ഗത്തിൽ (Momordica) ഉൾപ്പെടുന്ന, പ്രാദേശികമായ ഭക്ഷ്യപ്രാധാന്യമുള്ള ഈ പച്ചക്കറി പശ്ചിമഘട്ടത്തിനു പുറമേ ഇന്ത്യയുടെ വടക്കുകിഴക്കൻ സംസ്ഥാനങ്ങളിലും വ്യാപകമായി കൃഷി ചെയ്തു വരുന്നു. ഇന്ത്യയിൽ നിന്നും ബംഗ്ലാദേശിൽ നിന്നും ഇവ സാമാന്യമായ തോതിൽ കയറ്റുമതി ചെയ്യപ്പെടുന്നുണ്ട്. ഫലം മത്സ്യമാംസാദികളോട് ചേർത്ത് കറിയായോ മെഴുക്കുപുരട്ടിയായോ ഉണക്കി വറുത്തോ ഭക്ഷിക്കാം.
പാവൽ വർഗ്ഗത്തെക്കുറിച്ച് 2004-ൽ നടത്തിയ വിശദമായ പഠനത്തിലെ വിവരങ്ങൾ അനുസരിച്ച് കേരളത്തിലേയും കർണ്ണാടകത്തിലേയും ആദിദ്രാവിഡവിഭാഗങ്ങൾ മരുന്നിനും ഭക്ഷണത്തിനും ധാരാളമായി ഉപയോഗിക്കുന്ന പച്ചക്കറികളിൽ ഒന്നാണു് എരുമപ്പാവൽ. നേരിയമംഗലത്തെ മലയന്മാരും ചേർത്തലയ്ക്കു സമീപമുള്ള ഉള്ളാടൻ വൈദ്യന്മാരും ലേഹ്യമായും അൾസർ, മൂലക്കുരു, പാമ്പുവിഷം എന്നിവയ്ക്കുള്ള കഷായമായും ഈ സസ്യത്തിന്റെ കിഴങ്ങുകൾ ഉപയോഗിക്കാറുണ്ടത്രേ. മലമ്പണ്ടാരങ്ങൾ ഈ കിഴങ്ങുകൾ ഉപയോഗിച്ച് ഔഷധഗുണമുള്ള എണ്ണ തയ്യാർ ചെയ്യുന്നു. തല, അസ്ഥികൾ, നാഡികൾ എന്നിവയ്ക്കുണ്ടാകുന്ന പരിക്കുകൾക്കു് പ്രതിവിധിയായി അവർ ഈ എണ്ണ ഉപയോഗിക്കാറുണ്ടു്. നഗർഹോളിലെ ജൈനു കുറുംബൻ വർഗ്ഗക്കാർ ഈ കിഴങ്ങ് അരച്ചു കുഴമ്പാക്കി വൃഷണവീക്കം, മന്ത് തുടങ്ങിയ അസുഖങ്ങൾക്കു് മരുന്നായി ഉപയോഗിക്കാറുണ്ടു്. മദ്ധ്യപ്രദേശിലെ സഹരിയാർ വർഗ്ഗക്കാർ ഗർഭച്ചിദ്രത്തിനു് ഈ സസ്യത്തിന്റെ വേരു് കുഴമ്പാക്കി ഉപയോഗിക്കാറുണ്ടു്. ഇവയിലടങ്ങിയിരിക്കുന്ന മൊമോർക്കാറിൻ (momorcharin), ട്രൈക്കോസാന്തിൻ (trichosanthin) തുടങ്ങിയ എൻസൈമുകളുടെ റൈബോസോം നിർഗുണീകരണസ്വഭാവമായിരിക്കണം ഗർഭച്ഛിദ്രത്തിനുള്ള ശേഷിയുണ്ടാക്കുന്നതു് എന്നു് അനുമാനിക്കപ്പെടുന്നു. ഏഷ്യ, ആഫ്രിക്ക എന്നിവിടങ്ങളിലെ വിവിധ സമുദായങ്ങൾ ഈദൃശമായ ഔഷധങ്ങൾക്കായി എരുമപ്പാവൽ ഉപയോഗിക്കുന്നുണ്ടു്.

ഭക്ഷ്യവസ്തുക്കൾക്കു് നിറം ചേർക്കാൻ പ്രകൃതിജന്യമായ അസംസ്കൃതവസ്തു എന്ന നിലയിൽ എരുമപ്പാവലിന്റെ കായ്കൾക്കുള്ളിലെ മാംസളമായ ദശ ഉപയോഗയോഗ്യമാണെന്നു് നിർദ്ദേശിക്കപ്പെട്ടിട്ടുണ്ടു്. ഇതു കൂടാതെ നൈസർഗ്ഗിക സൌന്ദര്യവർദ്ധക ക്രീം ആയും ലിപ് സ്റ്റിൿ ആയും ഈ ദശ സംസ്കരിച്ചെടുക്കാവുന്നതാണു്. അതിൽ അടങ്ങിയിട്ടുള്ള ലൈക്കോപീൻ (lycopene)ആണു് ഇതിനുപോൽബലകമായ രാസവസ്തു. ജലത്തിൽ ചേരുമ്പോൾ കടുംചുവപ്പു നിറമുണ്ടാക്കുന്ന പദാർത്ഥമാണു് ലൈക്കോപീൻ.

പല ഗോത്രസമൂഹങ്ങളുടേയും പൂജാവിധികളിൽ ഈ സസ്യത്തിനും കായ്കൾക്കും വിശേഷസ്ഥാനമുണ്ടു്.

എരുമപ്പാവൽ കൂടാതെ മറ്റു പാവൽ വർഗ്ഗങ്ങളിൽ പെട്ട ചില പച്ചക്കറികളെക്കുറിച്ചുള്ള വിവരങ്ങൾ താഴെകൊടുത്തിരിക്കുന്നു:



</doc>
<doc id="159551" url="https://ml.wikipedia.org/wiki?curid=159551" title="മല്ലികാർജുൻ മൻസൂർ">
മല്ലികാർജുൻ മൻസൂർ

ജയ്പൂർ - അത്രൗളി ഘരാനയിലെ പ്രസിദ്ധനായ ഒരു ഹിന്ദുസ്ഥാനി ഗായകനായിരുന്നു മല്ലികാർജുൻ മൻസൂർ () (1911–1992) . അദ്ദേഹത്തിന് മൂന്നു പ്രധാന പത്മ അവാർഡുകളും ലഭിക്കുകയുണ്ടായി: 1970 ൽ പത്മശ്രീയും 1976 ൽപത്മഭൂഷണും 1996 ൽ പത്മവിഭൂഷണും ലഭിച്ചു.
1911 ൽ ധാർനാറിലെ മൻസൂർ ഗ്രാമത്തിൽ ജനിച്ചു. നീലകണ്ട ബുവ, ഉസ്താദ് മഞ്ജീഖാൻ എന്നിവരിൽ നിന്നും സംഗീതം അഭ്യസിച്ചു.
'നന്ന രസയാത്ര' അദ്ദേഹത്തിന്റെ ആത്മകഥയാണ്.


</doc>
<doc id="159560" url="https://ml.wikipedia.org/wiki?curid=159560" title="ത്രീ മങ്കീസ്">
ത്രീ മങ്കീസ്

നൂറി ബിൽജേ ജെയ്ലൻ രചനയും, സംവിധാനവും നിർവഹിച്ച് 2008-ൽ പുറത്തിറങ്ങിയ തുർക്കിഷ് ചലച്ചിത്രമാണ് ത്രീ മങ്കീസ് (തുർക്കിഷ്: Üç Maymun). ഒരു കുടുംബത്തിലെ അച്ഛൻ, അമ്മ, മകൻ എന്നീ മൂന്ന് കഥാപാത്രങ്ങളിൽ ഊന്നിയാണ് ചിത്രം മുന്നോട്ട് പോകുന്നത്. 2008-ലെ കാൻസ് അന്താരാഷ്ട്ര ചലച്ചിത്രമേളയിൽ ആദ്യപ്രദർശനം നടത്തിയ ചിത്രം ആ വർഷത്തെ ഏറ്റവും മികച്ച സംവിധായകനുള്ള പുരസ്ക്കാരം സ്വന്തമാക്കി. ഏറ്റവും മികച്ച ചിത്രത്തിനുള്ള ഗോൾഡൻ പാം പുരസ്ക്കാരത്തിന് നാമനിർദ്ദേശം ചെയ്യപ്പെടുകയും ചെയ്തു. 81-മത് ഓസ്ക്കാർ പുരസ്ക്കാരത്തിൽ ഏറ്റവും മികച്ച വിദേശചിത്രങ്ങൾക്കുള്ള പുരസ്ക്കാരത്തിന് തുർക്കിയിൽനിന്നുള്ള ഔദ്യോഗിക എൻഡ്രിയായിരുന്നു ത്രീ മങ്കീസ്. 2008-ലെ ഹൈഫ ചലച്ചിത്രംഏലയിൽ ഗോൽഡൻ ആങ്കർ പുരസ്ക്കാരവും ചിത്രം നേടുകയുണ്ടായി.

സെർവെറ്റ് മദ്ധ്യവയ്ക്കനായ ഒരു ബിസിനസുകാരനാണ്, രാഷ്ട്രീയത്തിൽ പ്രവേശിക്കുവാൻ തയ്യാറെടുക്കുകയാണ് അയാൾ. അയാളുടെ ഡ്രവറാണ് എയൂപ്പ്. ഒരു രാത്രിയിൽ സെർവെറ്റ് ഓടിച്ച കാറിടിച്ച് ഒരു വഴിയാത്രക്കാരൻ കൊല്ലപ്പെടുന്നു. അത് തന്റെ രാഷ്ട്രീയ ഭാവിക്കു ദോഷമാകുകയാൽ കുറ്റം ഏറ്റെടുക്കുവാൻ ഡ്രൈവറായ എയൂപ്പിനോട് അയാൾ ആവശ്യപ്പെടുന്നു. പ്രതിഫലമായി വലിയൊരു തുകയും ഏല്ലാ മാസവും ശമ്പളവും അയാൾ വാഗ്ദാനം ചെയ്യുന്നു. എയൂപ്പ് ഒൻപതുമാസം ജയിൽ ശിക്ഷക്ക് വിധിക്കപ്പെടുന്നു. എയൂപ്പിന്റെ മകൻ ഇസ്മൈൽ പരീക്ഷകളിൽ തോറ്റ് നിർക്കുകയാണ്. പുതിയ ഒരു കാർ വാങ്ങുവാനായി സെർവറ്റിനോട് പണം ആവശ്യപ്പെടുവാൻ അവൻ അമ്മ ഹേസറിനെ നിർബന്ധിക്കുന്നു. പണം വാങ്ങുവാനായി സെർവറ്റിന്റെ പലതവണ കാണുന്ന ഹേസർ അയാളുമായി അടുക്കുന്നു. ഹേസറും സെർവേറ്റുമായുള്ള അടുപ്പം മകൻ ഇസ്മൈൽ അവിചാരിതമായി കാണാനിടവരുന്നു. ഇസ്മൈൽ അമ്മയെ തല്ലുകയും ചീത്തവിളിക്കുകയും ചെയ്യുന്നു. അതിനിടയിൽ എയൂപ്പ് ജയിൽ മോചിതനയി തിരികെയെത്തുന്നു. മകൻ പുതിയ കാർ വാങ്ങിയത് അയാൾക്ക് ഇഷ്ടപ്പെടുന്നില്ല. ഹെസറും സെർവറ്റുമായുള്ള ബന്ധം അയാൾ തിരിച്ചറിയുന്നു. അതിനിടയിൽ ഇസ്മൈൽ സെർവറ്റിനെ കൊലപ്പെടുത്തുന്നു. മകന് ജയിൽ ശിക്ഷ ലഭിക്കാതിരിക്കുവാൻ എയൂപ്പ് അനാഥനായ ഒരു യുവാവിനോട് കൂറ്റം ഏറ്റെടുത്ത് ജയിലിൽ പോകുവാൻ ചട്ടംകെട്ടുകയും പണം വാഗ്ദാനം ചെയ്യുകയും ചെയ്യുന്നു. 





</doc>
<doc id="159565" url="https://ml.wikipedia.org/wiki?curid=159565" title="പുലിക്കാട് കായൽ പക്ഷി സങ്കേതം">
പുലിക്കാട് കായൽ പക്ഷി സങ്കേതം

തമിഴ്നാട്ടിലെ തിരുവള്ളൂർ ജില്ലയുടെ കുറെ ഭാഗവും , ആന്ധ്രപ്രദേശിലെ എളവൂർ, നെല്ലൂർ ജില്ലകളുടെ കുറെ പ്രദേശവും ചേർന്നുള്ള 481 ചതുരശ്ര കിലോമീറ്റർ വിസ്തീർണമുള്ള സംരക്ഷിത പ്രദേശമാണ് "പുലിക്കാട്‌ കായൽ പക്ഷി സങ്കേതം". ഇന്ത്യയിലെ ഏറ്റവും വലിയ ഉൾനാടൻ ജലാശയമായ ഒറിസ്സയിലെ ചിൽക്ക കഴിഞ്ഞാൽ പിന്നീടുള്ള ഏറ്റവും വലിയ ഉൾനാടൻ ജലാശയമാണ് പുലിക്കാട്‌ കായൽ. പുലക്കാട് കായൽ വന്യജീവി സങ്കേതം എന്നണ് അന്തർദേശീയ നാമം (.IBA Code: IN261, Criteria: A1, A4iii ) . 

തമിഴ്നാട് , ആന്ധ്ര വനം വകുപ്പുകളാണ് ഈ പ്രദേശം സംരക്ഷിക്കുന്നത്. (മഴ: 800 - 2000 മില്ലി മീറ്റർ . ഊഷ്മാവ് : 14°c- 33°C. പൊക്കം: 100’ MSL - 1200’ MSL)
അനേകം വലിയ അരയന്ന കൊക്കുകളുടെ (Great Flamingos ) സാനിധ്യമാണ് എടുത്തുപറയുവാനുള്ളത് . കായലിന്റെ ജൈവ വൈവിധ്യം അനേകം സന്ദർശകരെ ഇവിടേയ്ക്ക് ആകർഷിക്കുന്നു. 
മണ്ണൊലിപ്പ് മൂലം 100 വർഷത്തിനുള്ളിൽ ഈ കായൽ മൂടപ്പെടുമെന്ന ഭീഷണി നില നിൽക്കുന്നു.


</doc>
<doc id="159566" url="https://ml.wikipedia.org/wiki?curid=159566" title="അന്യഥാഖ്യാതി">
അന്യഥാഖ്യാതി

ഭാരതീയ മിഥ്യാ സിദ്ധാന്തങ്ങളിലൊന്നാണ് അന്യഥാഖ്യാതി (Theories of Illusion). തെറ്റായ അറിവ് എങ്ങനെ ഉണ്ടാകുന്നു എന്ന് ഈ സിദ്ധാന്തങ്ങൾ വിവരിക്കുന്നു. അപനിരീക്ഷണ (malobservation) ഫലമായിട്ടാണ് മിഥ്യാജ്ഞാനം ഉണ്ടാകുന്നതെന്നാണ് അന്യഥാഖ്യാതിസിദ്ധാന്തസാരം. കയറിനെ പാമ്പായോ, ശുക്തി(ചിപ്പി)യെ വെള്ളിയായോ കാണുന്നത് ഇതുകൊണ്ടാണ്. മുൻപ് എവിടെയോ കണ്ട വെളളിയുടെ ഗുണങ്ങൾ ചിപ്പിക്കുണ്ടെന്ന് തെറ്റിദ്ധരിക്കുമ്പോഴാണ് ചിപ്പി വെള്ളിയാണെന്ന് തോന്നുന്നത്. വെള്ളിയെപ്പറ്റിയുള്ള ഓർമ ചിപ്പി വെളളിയാണെന്ന് തെറ്റിദ്ധരിക്കുവാൻ കാരണമായിത്തീരുന്നു. ഇത്തരത്തിൽ, ഒന്നിനെ മറ്റൊന്നായി തെറ്റിദ്ധരിക്കുന്നതിനെയാണ് അന്യഥാഖ്യാതി എന്നു പറയുന്നത്. ന്യായവൈശേഷികൻമാരുടെ അന്യഥാഖ്യാതി സിദ്ധാന്തങ്ങൾക്കുപുറമേ പ്രധാനപ്പെട്ട നാലു മിഥ്യാസിദ്ധാന്തങ്ങൾകൂടിയുണ്ട്. ഇവ രാമാനുജന്റെ സത്ഖ്യാതിവാദവും ബുദ്ധമതക്കാരുടെ ആത്മഖ്യാതി അല്ലെങ്കിൽ അസത്ഖ്യാതിവാദവും മീമാംസകൻമാരുടെ അഖ്യാതിവാദവും അദ്വൈതികളുടെ അനിർവചനീയഖ്യാതിവാദവും ആകുന്നു.



</doc>
<doc id="159568" url="https://ml.wikipedia.org/wiki?curid=159568" title="ജിങ്കോ തിമിംഗിലം">
ജിങ്കോ തിമിംഗിലം

ചുണ്ടൻ തിമിംഗിലത്തോട് ഏറെ സാദൃശ്യമുള്ള തിമിംഗിലമാണ് ജിങ്കോ ചുണ്ടൻതിമിംഗിലം അഥവാ ജിങ്കോ തിമിംഗിലം (Ginkgo-toothed beaked whale; "Mesoplodon ginkgodens"). ഈ തിമിംഗിലത്തെ 1957-ൽ ജപ്പാനിലാണ് ആദ്യമായി കണ്ടെത്തിയത്. ജിങ്കോ എന്നയിനം മരത്തിന്റെ ഇലയുടെ ആകൃതിയിയിലുള്ള ഒരു ജോടി പല്ലുകൾ ഇവയെ തിരിച്ചറിയാൻ സഹായിക്കുന്നു. ഇരുണ്ട ചാര നിറത്തിലുള്ള ശരീരത്തിന്റെ പിൻഭാഗത്തായി വെള്ള പൊട്ടുകൾ കാണാം. അഞ്ചുമീറ്ററോളം നീളം കണ്ടുവരാറുണ്ട്.



</doc>
<doc id="159571" url="https://ml.wikipedia.org/wiki?curid=159571" title="ത്രിഭാഗനിയമം">
ത്രിഭാഗനിയമം

ചിത്രരചന, ഛായാഗ്രഹണം, രൂപകല്പന തുടങ്ങിയ കലകളിൽ ദൃശ്യരൂപങ്ങൾ ഒരുക്കാൻ ഉപയോഗിക്കാവുന്ന ഒരു പ്രയോഗികനിയമമാണ് ത്രിഭാഗനിയമം (Rule of thirds). ഇതിൽ, തയ്യാറാക്കാൻ ഉദ്ദേശിക്കുന്ന ദൃശ്യരൂപത്തെ കുറുകെയും നെടുകയുമായുള്ള ഈരണ്ട് വരകൾ ഉപയോഗിച്ച് ഒൻപത് തുല്യഭാഗങ്ങളായി മുറിക്കുന്നതായി സങ്കൽപ്പിക്കുന്നു (ചിത്രം കാണുക). എടുത്തുകാണിക്കേണ്ടവയോ അല്ലെങ്കിൽ മറ്റുതരത്തിൽ പ്രാധാന്യമുള്ളവയോ ആയ ദൃശ്യഘടകങ്ങൾ, ഈ വരകളുടെമേലോ അവ കൂട്ടിമുട്ടുന്ന സ്ഥലങ്ങളിലോ ആകുന്ന രീതിയിൽ ദൃശ്യരൂപത്തെ ക്രമീകരിക്കുന്നു. ഇങ്ങനെ ചെയ്താൽ, ദൃശ്യത്തിലെ പ്രധാന വസ്തുവിനെ വെറുതെ ഒത്ത നടുക്ക് ആക്കുന്നതിനെ അപേക്ഷിച്ച് ദൃശ്യരൂപത്തിൽ കൂടുതൽ (നല്ല അർത്ഥത്തിലുള്ള) പിരിമുറുക്കവും ഊർജ്ജവും വരുകയും, ദൃശ്യരൂപം കൂടുതൽ ആകർഷകമാവുകയും ചെയ്യും എന്ന് ഈ നിയമത്തിന്റെ വക്താക്കൾ അവകാശപ്പെടുന്നു. ജോൺ തോമസ് സ്മിത്ത് 1797ൽ 'റിമാർക്ക്സ് ഓൺ റൂറൽ സീനറി' ("Remarks on Rural Scenery") എന്ന തന്റെ പുസ്തകത്തിലാണ് ആദ്യമായി ത്രിഭാഗനിയമം അവതരിപ്പിക്കുന്നത്.

വലതുവശത്തെ ചിത്രം ത്രിഭാഗനിയമം വ്യക്തമാക്കുന്നു. ചിത്രത്തിലെ താഴത്തെ തിരശ്ചീനരേഖ മുകളിലെ മൂന്നിൽ രണ്ട് ഭാഗത്തിൽ നിന്ന് താഴത്തെ ഭാഗത്തെ വേർതിരിക്കുന്നു. ചിത്രത്തിലെ ചക്രവാളവും ജലപ്പരപ്പും തമ്മിലുള്ള സീമ പ്രസ്തുത രേഖയിൽ വരത്തക്ക വണ്ണം ക്രമീകരിച്ചിരിക്കുന്നു. ചിത്രത്തിലേറ്റവും പ്രാധാന്യമർഹിക്കുന്ന മരം രണ്ട് രേഖകളുടെ ഛേദങ്ങളിലാണ്. ഈ ബിന്ദുവിനെ ഊർജ്ജബിന്ദു ("power poin"t or a "crash point") എന്ന് വിളിക്കുന്നു. എന്നാൽ ചക്രവാളത്തിലെ ഏറ്റവും പ്രകാശമാനമായ സ്ഥലം നേരിട്ട് രേഖയിൽ പതിക്കുന്നില്ലെങ്കിലും, നിയമത്തിന്റെ പ്രയോജനം ലഭിക്കുമാറ് രേഖകളുടെ ഛേദത്തിന് സമീപത്തായി വ്യാപരിക്കുന്നു.

ചക്രവാളമുൾപ്പെടുന്ന പ്രകൃതിദൃശ്യങ്ങൾക്കാണ് ത്രിഭാഗനിയമം പ്രധാനമായും ഉപയോഗിക്കപ്പെടുന്നത്. ഈ നിയമം പാലിക്കപ്പെടുന്നത് മുഖാന്തരം പ്രധാനവസ്തുവിനെ മധ്യത്തിലാക്കി ചിത്രത്തെ രണ്ട് സമാന ധ്രുവങ്ങളാക്കി ഭേദിക്കുന്നത് ഒഴിവാക്കാൻ സാധിക്കും. ഇപ്രകാരം ചെയ്യുന്നത് കാഴ്കക്കാരിൽ മടിപ്പുളവാക്കാൻ കാരണമായേക്കും ഒരു വ്യക്തിയെ ചിത്രീകരിക്കുമ്പോൽ അദ്ദേഹത്തിന്റെ ശരീരം ഏതെങ്കിലും ലംബരേഖയിൽ വരത്തക്കവണ്ണവും, കണ്ണുകൾ ഏതെങ്കിലും (കൂടുതലും മുകളിലത്തേത്) തിരശ്ചീനരേഖയിൽ വരത്തക്കവണ്ണം ക്രമീകരിക്കുക. അദ്ദേഹത്തിന്റെ ദൃഷ്ടി പതിക്കുന്ന വശത്ത് കൂടുതൽ സ്ഥലം ഒഴിച്ചിട്ടേക്കുന്നതാണ് അഭികാമ്യം. വ്യക്തി നിഷേധഭാവത്തിലാണെങ്കിൽ (ക്രോധം, ഭയം, വെറുപ്പ്) നേരെ എതിർ വശത്ത് ഒഴിവാക്കുന്നതാണ് മെച്ചപ്പെട്ട ഫലം നൽകുക. ചലിക്കുന്ന വസ്തുവാണെങ്കിൽ വസ്തുവിന്റെ മുൻഭാഗത്തായും, ചലിക്കുന്ന പ്രതീതി ജനിപ്പിക്കാനായി പിൻഭാഗത്തും സ്ഥലം നൽകുക. 

ത്രിഭാഗനിയമം പലയിടത്തും മെച്ചപ്പെട്ട ഫലങ്ങൾ നൽകുമ്പോൾ പ്രതിസമതയുള്ള ചിത്രങ്ങളിൽ നിയമം കൈവെടിയുന്നതായിരിക്കും കൂടുതൽ അഭികാമ്യം.


</doc>
<doc id="159573" url="https://ml.wikipedia.org/wiki?curid=159573" title="അമീർഖാൻ">
അമീർഖാൻ

ഇന്ത്യയിലെ പ്രശസ്തനായ ഒരു ഹിന്ദുസ്ഥാനി സംഗീതജ്ഞനായിരുന്നു ഉസ്താദ് അമീർഖാൻ (, ,; ആഗസ്റ്റ് 15, 1912 – ഫെബ്രുവരി 13, 1974)]. ഹിന്ദുസ്ഥാനി സംഗീത ലോകത്തെ കുലപതികളിലൊരാളായി കരുതപ്പെടുന്ന ഇദ്ദേഹമാണ് ഇൻഡോർ ഘരാന സ്ഥാപിച്ചത്.



</doc>
<doc id="159574" url="https://ml.wikipedia.org/wiki?curid=159574" title="ചെറുചിറകൻ തിമിംഗലം">
ചെറുചിറകൻ തിമിംഗലം

താരതമ്യേന ചെറിയ ചിറകുള്ളവയാണ് ചെറുചിറകൻ തിമിംഗിലം അഥവാ കുഞ്ഞിച്ചിറകൻ തിമിംഗിലം (Short-finned pilot whale; "Globicephala macrorhynchus"). 

ഇരുണ്ട ചാരനിറമുള്ള ശരീരത്തിൽ വയറിന്റെ ഭാഗത്ത് വെളുത്ത അടയാളമുണ്ട്. തൊണ്ടയിൽ 'W' ആകൃതിയിൽ ചാരനിറത്തിലുള്ള പാടും മുതുകിലെ ചിറകിൽ നിന്ന് കണ്ണിലേക്ക് ചരിഞ്ഞിറങ്ങുന്ന തരത്തിൽ ചാരനിറമുള്ളതോ വെളുത്തതോ ആയ ഒരു വരയുണ്ട്. "ഫാൾസ് കില്ലർ തിമിംഗില" ത്തിനോട് ഇതിനു നല്ല സാദൃശ്യമുണ്ട്. എന്നാൽ കുറേക്കൂടി  ഉരുണ്ട തലയും മുതുകിൽ ഉരുണ്ട ചിറകും ഇവയെ വ്യത്യസ്തമാക്കുന്നു. കൂട്ടത്തോടെ  ജീവിക്കുന്ന ഇവ ബോട്ടിൽ നോസ് ഡോൾഫിനുമായി കൂട്ടം ചേർന്ന് കാണാറുണ്ട്. കൂന്തലുകളും മത്സ്യങ്ങളുമാണ് പ്രധാന ആഹാരം. 

വളരെ ശക്തിയിൽ വെള്ളം ചീറ്റുന്ന ഇവ വലിയ സംഘമായി കപ്പലുകളോട് അടുക്കാറുണ്ട്. അക്കാരണത്താൽ തന്നെ എളുപ്പം തിരിച്ചറിയപ്പെടുകയും ചെയുന്നു.

ശരീരത്തിന്റെ മൊത്തം നീളം :3.6 - 6.5 മീ.

തൂക്കം :1100 - 1400 കിലോഗ്രാം 

വേട്ട, മത്സ്യബന്ധനവലകൾ



</doc>
<doc id="159578" url="https://ml.wikipedia.org/wiki?curid=159578" title="ആടുമനുഷ്യൻ">
ആടുമനുഷ്യൻ

അരയ്ക്ക് കീഴ്‌‌പോട്ട് ആടിന്റെ ശരീരവും അതിനു മുകൾഭാഗത്ത് മനുഷ്യശരീരവും ഉള്ള, യഥാർത്ഥത്തിൽ ഉണ്ടോ എന്നുറപ്പില്ലാത്ത ജീവിയാണ് ആടുമനുഷ്യൻ. അമേരിക്കയിൽ ആണ് ഇവ ജീവിച്ചിരിക്കുന്നതായി കരുതുന്നത്. അമേരിക്കയിൽ രണ്ടു സ്ഥലങ്ങളിൽ ഇവയെ കണ്ടതായി പറയപ്പെടുന്നു. ഒന്ന് ലക്ക് വോർത്ത് എന്ന സ്ഥലത്ത് നിന്നും മറൊന്നു മേരിലാൻഡ്‌ എന്ന സ്ഥലത്ത് നിന്നും. 

1969 മുതൽ ഇവയെ കണ്ടതായും വസ്തു വകകൾ നശിപ്പിച്ചതായുമുള്ള പരാതികൾ പൊലീസിനു ലഭിച്ചു വരുന്നുണ്ട്. എന്നാൽ ജോൺ എന്ന ഒരാൾ തന്റെ കാറിന്റെ മുകളിൽ ഈ ജീവി ചാടിയതായി കാണിച്ചു പരാതിപ്പെട്ട സംഭവത്തിൽ പോലീസ് അന്വേഷണം നടത്തിയെങ്കിലും കാര്യമായി ഒന്നും കണ്ടു കിട്ടിയില്ല. പകുതി മനുഷ്യൻ, പകുതി ആട്, കൈയിൽ ഒരു മഴു ഇതാണ് സാധാരണ ദൃക്സാക്ഷിവിവരണം.



</doc>
<doc id="159582" url="https://ml.wikipedia.org/wiki?curid=159582" title="സ്നാപകയോഹന്നാൻ">
സ്നാപകയോഹന്നാൻ

ക്രിസ്തീയവിശ്വാസം അനുസരിച്ച്, പ്രവാചകന്മാരുടെ പരമ്പരയിലെ അവസാനത്തെ കണ്ണിയും പ്രവചനങ്ങളുടെ പൂർത്തീകരണമായി കരുതപ്പെടുന്ന യേശുവിന്റെ വരവിനു വഴിയൊരുക്കാൻ അയക്കപ്പെട്ടവനുമാണ് സ്നാപകയോഹന്നാൻ. ഇംഗ്ലീഷിൽ "ജോൺ - ദി ബാപ്റ്റിസ്റ്റ്" (John the Baptist) എന്നും സുറിയാനിയിൽ "യൂഹാനോൻ മാംദാന" എന്നും ഇദ്ദേഹം അറിയപ്പെടുന്നു. സ്നാപക യോഹന്നാനിൽ നിന്നുമാണ് യേശു ജ്ഞാനസ്നാനം സ്വീകരിച്ചത്. സ്നാനം സ്വീകരിക്കുവാനായി യേശു ഗലീലിയയിൽ നിന്നും ജോർദ്ദാനിൽ യോഹന്നാന്റെ അടുക്കലെത്തിയെന്ന് ബൈബിളിൽ വിവരിക്കുന്നു. സ്ത്രീയിൽ നിന്നു ജന്മം കൊണ്ടവരിൽ ഏറ്റവും വലിയവൻ എന്നാണ് യേശു സ്നാപകയോഹന്നാനെ വിശേഷിപ്പിച്ചിരിക്കുന്നത്. "യഹ്‌യ" എന്ന് അറബിയിൽ അറിയപ്പെടുന്ന ഇദ്ദേഹം ഇസ്ലാം മതത്തിലെ പ്രവാചകരിലൊരാളാണ്. ഇതിനു പുറമേ ബഹായി, മൻഡേയിസം എന്നീ വിശ്വാസധാരകളിലും ഇദ്ദേഹം ആദരിക്കപ്പെടുന്നു. 

പുതിയനിയമത്തിന്റെ ഭാഗമായ കാനോനിക സുവിശേഷങ്ങൾ നാലിലും സ്നാപകയോഹാന്നാൻ പരാമർശിക്കപ്പെടുന്നുണ്ടെങ്കിലും അദ്ദേഹത്തിന്റെ ജനനകഥയുള്ളത് ലൂക്കായുടെ സുവിശേഷത്തിൽ മാത്രമാണ്. ആ സുവിശേഷത്തിൽ സ്നാപകയോഹന്നാന്റെ ജന്മകഥ, യേശുചരിതത്തിന്റെ ആദിമഭാഗവുമായി കെട്ടുപിണഞ്ഞു കിടക്കുന്നു. യേശുവിന്റെ ബന്ധുവായാണ് ലൂക്കാ യോഹന്നാനെ ചിത്രീകരിക്കുന്നത്. അതനുസരിച്ച്, യേശുവിന്റെ അമ്മ മറിയത്തിന്റെ ഇളയമ്മയായ എലീശ്വായുടെ മകനായിരുന്നു യോഹന്നാൻ. ഏലീശ്വായ്ക്കും ഭർത്താവ് സക്കറിയായ്ക്കും അതിവാർദ്ധക്യത്തിൽ സ്വർഗീയവെളിപാടിനെ തുടർന്നാണ് അദ്ദേഹം ജനിച്ചത്. യോഹന്നാൻ യേശുവിനേക്കാൾ ആറു മാസം മൂപ്പുള്ളവനായിരുന്നു എന്നാണ് ഈ കഥയിൽ നിന്നു സാദ്ധ്യമായ അനുമാനം. ദൈവദൂതനിൽ നിന്ന് യേശുവിന്റെ ജനനത്തിന്റെ മംഗലവാർത്ത കേട്ട മാതാവ് മറിയം, യേശുവിനെ ഗർഭത്തിലേറ്റി ഗലീലായിലെ നസറത്തിൽ നിന്ന് യൂദയാ മലഞ്ചെരുവുകൾക്കിടയിലെ വീട്ടിൽ ഗർഭിണിയായ ഏലീശ്വായെ സന്ദർശിക്കുന്നതിന്റെ നാടകീയമായ വിവരണവും ഈ സുവിശേഷത്തിലുണ്ട്. ബൈബിളിലെ ഏറ്റവും സുന്ദരമായ കവിതകളിലൊന്നും മാഗ്നിഫിക്കാറ്റ് എന്ന പേരിൽ പ്രസിദ്ധമായതുമായ വിശുദ്ധമാതാവിന്റെ സ്തോത്രഗീതത്തിന്റെ പശ്ചാത്തലം ഗർഭസ്ഥരായ യേശുവിന്റേയും യോഹന്നാന്റെയും സംഗമത്തിനു വഴിയൊരുക്കിയ ഈ സന്ദർശനമാണ്.

ലൂക്കാ ഒഴികെയുള്ള സുവിശേഷകന്മാർ യോഹന്നാന്റെ ജന്മകഥ പറയുന്നില്ലെങ്കിലും, എല്ലാ കാനോനിക സുവിശേഷങ്ങളിലും യേശുവിന്റെ പരസ്യജീവിതത്തിന്റേയും സുവിശേഷപ്രഘോഷണത്തിന്റേയും പശ്ചാത്തലത്തിൽ യോഹന്നാനും അദ്ദേഹത്തിന്റെ ദൗത്യവും കടന്നുവരുന്നു. ഒട്ടകരോമം കൊണ്ടുള്ള കുപ്പായവും അരയിൽ തോൽപ്പട്ടയും ധരിച്ച് വെട്ടുക്കിളികളും കാട്ടുതേനും ആഹരിച്ച് മരുഭൂമിയിൽ ജീവിച്ച താപസനായി സുവിശേഷങ്ങളിൽ അദ്ദേഹം കാണപ്പെടുന്നു. തീവ്രമായ ധാർമ്മിക-സദാചാരവ്യഗ്രതകൾ മുറ്റിനിന്ന അദ്ദേഹത്തിന്റെ പ്രഘോഷണം പരുക്കൻ ഭാഷയിലും മുഖം നോക്കാതെയുമായിരുന്നു. ജ്ഞാനസ്നാനം സ്വീകരിക്കാൻ തന്റെ പക്കലെത്തിയ ജനക്കൂട്ടത്തോട് അദ്ദേഹം ഇങ്ങനെ പറഞ്ഞതായി ലൂക്കായുടെ സുവിശേഷത്തിൽ പറയുന്നു:-

ചുങ്കക്കാരും പടയാളികളും സാധാരണക്കാരും ഉൾപ്പെടെ എല്ലാ വിഭാഗം ജനങ്ങൾക്കും, നീതിനിഷ്ഠയിൽ സദാചാരനിരതരായി ജീവിക്കാനുള്ള ആഹ്വാനമായിരുന്നു അദ്ദേഹത്തിന്റെ പ്രഘോഷണം. രണ്ടുടുപ്പുള്ളവൻ ഒന്ന് ഇല്ലാത്തവനു കൊടുക്കണമെന്നും ഭക്ഷണമുള്ളവനും അപ്രകാരം ചെയ്യണമെന്നും തൊഴിലുകളിൽ അതിക്രമം അരുതെന്നും ജനങ്ങളെ ഉപദേശിച്ച അദ്ദേഹം, തന്നേക്കാൾ ഉന്നതനായ മറ്റൊരു പ്രഘോഷകന്റെ ആസന്നമായ വരവിന്റെ മുന്നറിവും അവർക്കു നൽകി.

മത്തായി, മർക്കോസ്, ലൂക്കാ എന്നിവരുടെ സുവിശേഷങ്ങളിൽ സ്നാപകയോഹന്നാന്റെ മരണം രേഖപ്പെടുത്തിയിരിക്കുന്നു. ഗലീലായിലെ ഹേറോദോസ് ആൻറ്റിപ്പാസ് രാജാവിന്റെ ഭരണകാലത്താണ് സ്നാപകയോഹന്നാൻ വധിക്കപ്പെടുന്നത്. ഹേറോദോസിന്റെ സഹോദരൻ പീലിപ്പോസിന്റെ ഭാര്യ ഹേറോദിയ മൂലം യോഹന്നാൻ തടവിലാക്കപ്പെട്ടു. രാജാവ് ഹേറോദിയയെ രഹസ്യമായി വിവാഹം ചെയ്തു. ഇതു മനസ്സിലാക്കിയ യോഹന്നാൻ അവരുടെ ബന്ധത്തെ ശക്തമായി എതിർത്തു. യോഹന്നാൻ ഹേറോദേസിനോട് പറഞ്ഞത് ഇപ്രകാരമാണ്:- "നിന്റെ സഹോദരന്റെ ഭാര്യയെ നീ പരിഗ്രഹിക്കുന്നത് നിയമവിരുദ്ധമാണ്. അത് ദൈവത്തിന് ഇഷ്ടമുള്ള പ്രവൃത്തിയല്ല." തന്മൂലം കോപാകുലനായ രാജാവ് സ്നാപകയോഹന്നാനെ തുറുങ്കിലടച്ചു. 

ജനങ്ങൾ യോഹന്നാനെ ഒരു പ്രവാചകനായിട്ടാണ് കണ്ടിരുന്നത്. അദ്ദേഹം നീതിമാനായിരുന്നെന്ന് ഹേറോദേസ് മനസ്സിലാക്കിയിരുന്നു. ഇക്കാരണത്താൽ അദ്ദേഹത്തെ കൊലപ്പെടുത്തുവാൻ ഹേറേദോസ് ഭയപ്പെട്ടു. സ്നാപകയോഹന്നാനെ കൊലപ്പെടുത്തുവാനായി ഹേറോദിയ രാജാവിനെ നിർബന്ധിച്ചിരുന്നു. അതിനിടെ ഒരിക്കൽ ഹേറോദിയായുടെ പുത്രി ഹേറോദേസിന്റെ ജന്മനാളിൽ രാജസദസിൽ നൃത്തമവതരിപ്പിച്ചു. നൃത്തത്തിൽ പ്രസാദിച്ച രാജാവ് അവൾ ആവശ്യപ്പെടുന്നതെന്തും നൽകാമെന്നു സദസ്സിൽ സമ്മതിച്ചു. അമ്മയുടെയും മകളുടെയും മുൻകൂട്ടിയുള്ള തീരുമാനമനുസരിച്ച് സ്നാപകയോഹന്നാന്റെ ശിരസ് ഒരു തളികയിൽ തരിക എന്ന് അവൾ ആവശ്യമുന്നയിച്ചു. ഇതു കേട്ട രാജാവ് ദുഃഖിതനായി. എങ്കിലും പൊതുസദസ്സിൽ നൽകിയ വാഗ്ദാനമായതിനാൽ രാജാവിന് ആ ആവശ്യം നിറവേറ്റാതെ തരമില്ലായിരുന്നു. ഒടുവിൽ അവളുടെ ആവശ്യപ്രകാരം രാജാവ് ആളയച്ച് തടവിലായിരുന്ന യോഹന്നാന്റെ ശിരസ്സ് വെട്ടിയെടുത്ത് തളികയിൽ അവൾക്ക് സമ്മാനിച്ചു. അവൾ ശിരസ്സുമായി ഹേറോദിയായുടെ അടുക്കലേക്ക് പോയി.

യോഹന്നാന്റെ അന്ത്യമറിഞ്ഞ് അദ്ദേഹത്തിന്റെ ശിഷ്യർ മൃതദേഹം കൈയ്യേറ്റു സംസ്കരിച്ചു. യേശുവിനെയും ശിഷ്യർ വിവരമറിയിച്ചു. പിന്നീട് യേശു അത്ഭുതങ്ങൾ പ്രവർത്തിക്കുകയും പ്രസംഗിക്കുകയും ചെയ്യാൻ തുടങ്ങിയ യേശുവിനെ ജനങ്ങൾ പിന്തുടരാൻ തുടങ്ങി. ഇതറിഞ്ഞ ഹേറോദോസ്, അദ്ദേഹത്തെ ഉയിർത്തെഴുന്നേറ്റ സ്നാപകയോഹന്നാനായി കരുതി ഭയപ്പെട്ടതായി ബൈബിളിൽ പറയുന്നു. യോഹന്നാന്റെ ശിഷ്യന്മാരിൽ ചിലർ അദ്ദേഹം ജീവിച്ചിരിക്കെത്തന്നെ യേശുവിനെ പിന്തുടർന്നതായി സുവിശേഷങ്ങളിൽ പറയുന്നു.

ഹേറോദിയായുമായുള്ള അവിഹിതബന്ധം, പിന്നീട് ഹേറോദോസിനെ അദ്ദേഹത്തിന്റെ നിയമാനുസൃതമുള്ള പത്നിയുടെ പിതാവായിരുന്ന പെട്രായിലെ രാജാവ് അരേറ്റാസുമായുള്ള യുദ്ധത്തിലേക്കു നയിച്ചെന്നും അതിൽ അദ്ദേഹത്തിനു നേരിട്ട പരാജയം യോഹന്നാന്റെ വധത്തിനുള്ള ദൈവശിക്ഷയായി യഹൂദരിൽ ചിലർ കണ്ടെന്നും, ഒന്നാം നൂറ്റാണ്ടിലെ യഹൂദചരിത്രകാരനായ ജോസെഫസ് പറയുന്നു.

ക്രിസ്തുമതത്തിന്റെ ഉത്ഭവകാലത്തിനടുത്ത് യഹൂദമതത്തിൽ നിലവിലിരുന്ന വിമതതാപസവിഭാഗമായ എസ്സീനുകളിൽ പെട്ടവനായിരിക്കാം സ്നാപകയോഹാന്നാൻ എന്ന് ഊഹിക്കുന്നവരുണ്ട്. യോഹന്നാനെപ്പോലെ മരുഭൂമിയിൽ ഒറ്റപ്പെട്ട താപസജീവിതം അനുഷ്ഠിച്ചിരുന്ന തീവ്രധാർമ്മികരായിരുന്നു എസ്സീനുകളും. എസ്സീൻ-ക്ഷാളനകർമ്മങ്ങൾക്ക് ആത്മീയമായ പുനർജ്ജന്മത്തെ സൂചിപ്പിക്കാൻ യോഹന്നാൻ നൽകിയ വെള്ളം കൊണ്ടുള്ള ജ്ഞാനസ്നാനവുമായുള്ള സാമ്യവും ഈ ഊഹത്തിനു ബലം പകരുന്നു. ചാവുകടൽ തീരത്തെ കുമ്രാനിൽ നിന്നു കിട്ടിയ എസ്സീൻ ലിഖിതങ്ങളിൽ പ്രകടമാകുന്ന തരം തീവ്രയുഗാന്തചിന്ത യോഹാന്നാന്റേയും മുഖ്യവ്യഗ്രതയായിരുന്നു. എസ്സീനുകളെപ്പോലെ യോഹന്നാനും യെരുശലേമിലെ ക്ഷേത്രാരാധയിൽ നിന്ന് അകന്നു നിന്നതായി കാണപ്പെടുന്നു. മാതാപിതാക്കന്മാർക്ക് വാർദ്ധക്യത്തിൽ പിറന്ന യോഹന്നാനെ അവരുടെ മരണശേഷം എസ്സീനുകൾ എറ്റെടുത്തു വളർത്തിയതാവാം എന്ന് ഓക്സ്ഫോർഡ് ബൈബിൾ സഹകാരി നിർദ്ദേശിക്കുന്നു. അതേസമയം വസ്ത്രധാരണം മുതലായ കാര്യങ്ങളിൽ യോഹന്നാൻ എസ്സീനുകളിൽ നിന്ന് വ്യത്യസ്തനായിരുന്നു എന്നും ചൂണ്ടിക്കാണിക്കപ്പെട്ടിട്ടുണ്ട്. എസ്സീനുകൾ ശുഭ്രവസ്ത്രധാരികളായിരുന്നപ്പോൾ സ്നാപകയോഹന്നാൻ ഒട്ടകരോമം കൊണ്ടുള്ള വസ്ത്രമാണ് ധരിച്ചിരുന്നത്.


</doc>
<doc id="159584" url="https://ml.wikipedia.org/wiki?curid=159584" title="വേടന്താങ്കൽ പക്ഷി സങ്കേതം">
വേടന്താങ്കൽ പക്ഷി സങ്കേതം

തമിഴ്‌നാട്ടിലെ കാഞ്ചീപുരം ജില്ലയിൽ, വേടന്താങ്കൽ ഗ്രാമത്തിലാണ് 30 ഹെക്ടർ വിസ്തീർണമുള്ള വേടന്താങ്കൽ പക്ഷിസങ്കേതം. (Tamil: வேடந்தாங்கல் பறவைகள் சரணாலயம்). വേടന്താങ്കൽ എന്ന വാക്കിനർത്ഥം വേട്ടക്കാരൻ്റെ ഗ്രാമം എന്നാണ്. ദേശീയ പാത 45 ൽ, ചെന്നൈയിൽ നിന്നും 75 കിലോമീറ്റർ അകലത്തിൽ ചെങ്കൽപ്പട്ടിനു തെക്കാണ് ഈ സങ്കേതം.സമുദ്രനിരപ്പിൽ നിന്നും 122 മീറ്റർ ഉയരത്തിലായി ബംഗാൾ ഉൾക്കടലിനു 48 കിലോമീറ്റർ പടിഞ്ഞാറായിട്ട് ചെങ്കൽപ്പട്ട് ജില്ലയിൽ ഈ പക്ഷിസങ്കേതം സ്ഥിതി ചെയ്യുന്നു. ചെങ്കൽപട്ട് ജില്ലാ കലക്ടർ 1798 ൽ ഇവിടം പക്ഷി സങ്കേതമായി വേർതിരിച്ചു. ദേശാടന പക്ഷികളായ "ഇരണ്ട" വർഗത്തിൽപ്പെട്ട പല ഇനം പക്ഷികളും ശൈത്യ കാലത്ത് ഇവിടെ കുടിയേറുന്നു. . പക്ഷികൾ കൂട് കെട്ടി പ്രജനനം ചെയ്യുന്ന നവംബർ മുതൽ മാർച്ച്‌ വരെ ആണ് സന്ദർശനത്തിനുള്ള നല്ല സമയം. പക്ഷികളുടെ സംരക്ഷണത്തിൽ ഗ്രാമീണർ ശ്രദ്ധാലുക്കളാണ്.
ഇന്ത്യയിൽത്തന്നെ ഏറ്റവും പഴയതും വളരെ ചെറുതുമായ ഒരു പക്ഷിസങ്കേതമാണ് വേടന്താങ്കൽ പക്ഷിസങ്കേതം. ഈ പ്രദേശത്തെ പക്ഷി സംരക്ഷണത്തിന് പിന്നിൽ രസകരമായ ഒരു കാരണം ഉണ്ട്. തങ്ങളുടെ ഗ്രാമത്തിലെ ജലസംഭരണിയിൽ വീഴുന്ന പക്ഷി വിസർജ്ജ്യങ്ങൾ വെള്ളത്തിൽ നൈട്രജന്റെ അളവ് കൂട്ടുകയും അതുവഴി മണ്ണിനെ ഫലഭൂയിഷ്ഠമാക്കുകയും ചെയ്യുന്നു എന്ന് തിരിച്ചറിഞ്ഞ ഗ്രാമീണരാണ് നൂറ്റാണ്ടുകൾക്കു മുന്നേ തന്നെ ഇവിടെ പക്ഷി സംരക്ഷണം ആരംഭിച്ചത്. 1789ൽ തന്നെ വേടന്താങ്കൽ ജലാശയത്തിന്റെ 30 ഹെക്ടർ പ്രദേശത്തു പക്ഷികൾക്ക് സംരക്ഷണം നൽകേണ്ടതിന്റെ ആവശ്യകതയെപ്പറ്റി ഗ്രാമീണർ അധികൃതരെ ബോധവാന്മാരാക്കിയിരുന്നു. ഓരോ വർഷവും ദേശാടന കാലത്തു മുപ്പതിനായിരത്തോളം ദേശാടനക്കിളികൾ ഇവിടെ വിരുന്നെത്തുന്നു.

വേടന്താങ്കൽ തടാകം സമുദ്രനിരപ്പിൽ നിന്നും 122 മീറ്റർ ഉയരത്തിൽ സ്ഥിതി ചെയ്യുന്നു. സമീപ പ്രദേശങ്ങളിലെ 250ഓളം ഏക്കർ കൃഷിയിടങ്ങളിലേക്ക് വേണ്ട വെള്ളം ഈ തടാകം നൽകുന്നു.തടാകത്തിൻ്റെ തെക്കും പടിഞ്ഞാറും ഭാഗങ്ങളിൽ നീളമേറിയ ഒരു ബണ്ട് വെള്ളം തടഞ്ഞു നിർത്തുന്നു. വടക്ക്, കിഴക്ക് ദിക്കുകളിൽ ജലം കൃഷിയിടങ്ങളിലേക്ക് കയറിക്കിടക്കുന്നു. ചെറിയ കനാലുകൾ വഴിയാണ് തടാകത്തിലേയ്ക്ക് വെള്ളം എത്തിച്ചേരുന്നത്. ഈ ജലാശയത്തിന്റെ പരമാവധി ആഴം 5 മീറ്ററാണ്. വടക്കു കിഴക്കൻ മൺസൂൺ കാലത്ത് ഈ പ്രദേശത്തു 10 മില്ലി മീറ്ററോളം മഴ ലഭിക്കുന്നു.
പക്ഷിസങ്കേതം സ്ഥിതി ചെയ്യുന്ന ജലാശയം മഴയെ മാത്ര ആശ്രയിച്ചു നിൽക്കുന്ന ഒന്നായതിനാൽ വേനൽക്കാലത്ത് വെള്ളമുണ്ടാകാറില്ല. ജലാശയത്തിന്റെ പടിഞ്ഞാറ് ഭാഗത്തുള്ള മൺതിട്ടയാണ് ഇവിടെ വെള്ളം തടഞ്ഞുനിർത്തുന്നത്. ഓഗസ്റ്റ് മാസത്തോടെ മാത്രമേ തടാകം നിറഞ്ഞു തുടങ്ങാറുള്ളു. അതുകൊണ്ടുതന്നെ ഇവിടം സ്ഥിരമായി ജലസസ്യങ്ങൾക്കു പറ്റിയ ആവാസവ്യവസ്ഥ അല്ല. തടാകത്തിന്റെ അരികുകളിലും മധ്യഭാഗത്തും ബാരിങ്‌ടോണിയ ഇനത്തിൽ പെട്ട വൃക്ഷങ്ങൾ ധാരാളമായി കണ്ടുവരുന്നു. ഈ വൃക്ഷങ്ങളാണ് പക്ഷികൾക്ക് വിശ്രമസ്ഥലവും വാസസ്ഥലവും ആകുന്നത്.

ഓരോ ദേശാടനക്കാലത്തും ആദ്യം ഇവിടെ വിരുന്നെത്തുന്നത് ഓപ്പൺ ബിൽഡ് സ്റ്റോർക് എന്നയിനം പക്ഷികളാണ്. ഇവ ഒരേ സീസണിൽ തന്നെ രണ്ടു തവണ ഇണ ചേരുകയും ചെയ്യുന്നു. ഇരണ്ടകൾ, പെലിക്കനുകൾ, ഞാറപ്പക്ഷികൾ, കൊക്കുകൾ മുതലായ ജലപക്ഷികൾ ധാരാളമായി ഇവിടെ കണ്ടുവരുന്നു. ഇതോടൊപ്പം തന്നെ തത്തകൾ, മൈനകൾ, ഇരപിടിയന്മാരായ പരുന്തുകൾ എന്നിവയും ഇവിടെ കണ്ടു വരുന്നു.

കുറുക്കൻ ,കാട്ടുപൂച്ച, കാട്ടുപന്നി, മുയലുകൾ എന്നിങ്ങനെയുള്ള സസ്തനികളും ഇവിടെ കണ്ടുവരുന്നു.

വർഷം മുഴുവൻ തുറന്നിരിക്കുന്ന ഈ പക്ഷിസങ്കേതം സന്ദർശിക്കാൻ ഏറ്റവും അനുയോജ്യമായ സമയം നവംബർ മാസം മുതൽ മാർച്ച് മാസം വരെയാണ്. സന്ദർശകർക്കായി ഒരു ഫോറസ്റ്റ് റെസ്റ്റ് ഹൗസും സമീപത്തായുണ്ട്. 


</doc>
<doc id="159591" url="https://ml.wikipedia.org/wiki?curid=159591" title="ഫ്രേസറുടെ ഡോൾഫിൻ">
ഫ്രേസറുടെ ഡോൾഫിൻ

ആഴക്കടലുകളിൽ കാണപ്പെടുന്ന ഡോൾഫിനുകളാണ് ആഴക്കടൽ ഡോൾഫിൻ അഥവാ ഫ്രേസറുടെ ഡോൾഫിൻ (ഇംഗ്ലീഷ്: Fraser's Dolphin or Sarawak Dolphin; ശാസ്ത്രനാമം: "Lagenodelphis hosei") എന്നറിയപ്പെടുന്നത്. പസഫിക്ക് സമുദ്രത്തിലാണ് ഇവയെ സാധാരണ കണ്ടുവരുന്നതെങ്കിലും ഇന്ത്യൻ മഹാസമുദ്രത്തിലും അറ്റ്ലാന്റിക്ക് സമുദ്രത്തിലും അപൂർവ്വമായി ഇവയെ കാണാറുണ്ട്. വലിയ കൂട്ടങ്ങളായിട്ടാണ് ഇവ സഞ്ചരിക്കുക. കപ്പലുകൾക്ക് മുന്നിൽ കൂട്ടം ചേർന്ന് നീന്താറുണ്ട്. 

നീളം കുറഞ്ഞ ചുണ്ടും കറുപ്പും വെളുപ്പും നിറമുള്ള വരകളും ഇവയെ മറ്റു ഡോൾഫിനുകളിൽ നിന്ന് തിരിച്ചറിയാൻ സഹായിക്കുന്നു. രണ്ടരമീറ്ററിലേറെ നീളം വരുന്ന ഇവയ്ക്ക് 210 കിലോയോളം ഭാരമുണ്ടാകും.



</doc>
<doc id="159592" url="https://ml.wikipedia.org/wiki?curid=159592" title="ചിരവനാക്ക് (സസ്യം)">
ചിരവനാക്ക് (സസ്യം)

കേരളത്തിൽ പരക്കെ കണ്ടുവരുന്ന ഒരു ഔഷധസസ്യമാണ് ചിരവനാക്ക്. ഏഷ്യയെക്കൂടാതെ ആഫ്രിക്ക, ഓസ്ട്രേലിയ തുടങ്ങിയ പ്രദേശങ്ങളിലും ഈ സസ്യം കാണപ്പെടുന്നു. ഇതിനെ ഇംഗ്ലീഷിൽ Mexican Daisy, Coat Buttons" എന്നീ പേരുകളിലും അറിയപ്പെടുന്നു. കേരളത്തിൽ പ്രധാനമായും നീർവാഴ്ചയുള്ള പ്രദേശങ്ങളിൽ കാണപ്പെടുന്ന ഇതിന്റെ ഇലകൾക്ക് "ചിരവയുടെ നാക്കുപോലെ" അരികുകൾ ഉള്ളതിനാലായിരിക്കും ചിരവനാക്ക് എന്ന പേർ വന്നതെന്നു കരുതപ്പെടുന്നു"." തേളുക്കുത്തി, മുകുത്തി പൂ, കുറികൂട്ടിചീര, കുമ്മിണിപ്പച്ച, ഒടിയൻ‌ചീര, മുറിയമ്പച്ചില, സാനിപൂവ്, റെയിൽ‌പൂച്ചെടി എന്നീ നാമങ്ങളിലും ഇതറിയപ്പെടുന്നു.


സാധാരണയായി നിലം പറ്റി വളരുന്ന ഒരു നിത്യഹരിത സസ്യമായ ഇത് ഓഷധികൾ എന്ന വിഭാഗത്തിൽ ഉൾപ്പെടുന്നു. ശാഖോപശാഖകളായി വളരുന്ന ഇതിന് ശരാശരി 20 സെന്റീമീറ്റർ വരെ പൊക്കമുണ്ടാകാം. ചിരവനാക്കിന്റെ ആകൃതിയിലുള്ള ഇലകൾ നേരിയ തവിട്ട് നിറവുള്ള തണ്ടുകളിൽ സമ്മുഖമായി വിന്യസിച്ചിരിക്കുന്നു. ശിഖരങ്ങളുടെ അഗ്രഭാഗത്തുനിന്നും വളരുന്ന നീളമുള്ള തണ്ടുകളിൽ പൂക്കൾ ഉണ്ടാകുന്നു. പൂക്കൾക്ക് സാധാരണയായി അഞ്ചോ ആറോ ഇതളുകൾ വരെയുണ്ടാകാം. പരാഗണത്തിനു ശേഷം ഉണ്ടാകുന്ന പൂക്കൾ അപ്പൂപ്പൻ താടി പോലെ പൊട്ടി കാറ്റുമൂലം വിതരണം ചെയ്യപ്പെടുന്നു.


</doc>
<doc id="159597" url="https://ml.wikipedia.org/wiki?curid=159597" title="ചൂരൽ">
ചൂരൽ

അരെക്കേസീ വർഗ്ഗത്തിൽ ഉൾപ്പെടുന്ന ഒരു ഔഷധസസ്യമാണ് ചൂരൽ. കേരളത്തിലെ വനപ്രദേശങ്ങളിലും കാവുകളിലും കണ്ടുവരുന്ന ചൂരൽ സാധാരണയായി കരകൗശലവസ്തുക്കൾ, നിത്യോപയോഗസാധനങ്ങൾ തുടങ്ങിയവ നിർമ്മിക്കാൻ ഉപയോഗിക്കുന്നു. ഇന്ത്യയിൽ പശ്ചിമഘട്ടമലനിരകളിലും ഏഷ്യയിലെ മറ്റു പ്രദേശങ്ങൾ, ആഫ്രിക്ക, ഓസ്ട്രേലിയ എന്നീ പ്രദേശങ്ങളിലും ചൂരൽ കാണപ്പെടുന്നു.


പടർന്നുകയറുന്ന ഇനമായ വള്ളിച്ചൂരൽ, കനം കൂടിയ തണ്ടോടുകൂടിയ വടിച്ചൂരൽ എന്നിങ്ങനെ പ്രധാനമായും രണ്ട് തരം ചൂരലുകൾ ആണ് സാധാരണ കാണപ്പെടുന്നത്. മുളയുടെ തണ്ടിനോട് സാമ്യമുള്ളതും മഞ്ഞ നിറമുള്ളതും മുള്ളുകൾ കൊണ്ട് നിറഞ്ഞതുമായ തണ്ടുകളുടെ മുട്ടുകളിൽ നിന്നും ഇലത്തണ്ടുകൾ ഉണ്ടാകുന്നു. ഇലകൾക്ക് തെങ്ങ്, പന തുടങ്ങിയവയുടേതുപോലെയുള്ള ഓലകൾ ഒന്നിടവിട്ട് ഉണ്ടാകുന്നു. 


</doc>
<doc id="159599" url="https://ml.wikipedia.org/wiki?curid=159599" title="ശരശലഭം">
ശരശലഭം

ഹെസ്പിരിഡെ ശലഭ കുടുംബത്തിൽപ്പെട്ട ഒരു ചിത്രശലഭമാണ് ശരശലഭം ("Borbo cinnara"). കേരളത്തിലെ വയലിലും പുൽമേടുകളിലും മഴക്കാലത്ത് ധാരാളമായിക്കാണാം. 
ഇരുണ്ട മുൻ ചിറകുകളിൽ അർദ്ധസുതാര്യമായ പൊട്ടുകൾ. പിൻ ചിറകിന്റെ അടി വശത്ത് ഒരു നിര വെളുത്ത പൊട്ടുകൾ. പുൽവർഗ്ഗസസ്യങ്ങളിലാണ് മുട്ട ഇടുന്നത്. തിന, ആനപ്പുല്ല്, നെല്ല് എന്നിവയിൽ ലാർവകളെക്കാണാം. 



</doc>
<doc id="159603" url="https://ml.wikipedia.org/wiki?curid=159603" title="തിരൂർ നഗരസഭ">
തിരൂർ നഗരസഭ

മലപ്പുറം ജില്ലയിലെ തിരൂർ താലൂക്കിൽ‌പെടുന്ന മുനിസിപ്പാലിറ്റിയാണ്‌ തിരൂർ മുനിസിപ്പാലിറ്റി.1906ൽ ആരംഭിച്ച തുഞ്ചൻ സ്മാരകം വളരെ പ്രസിദ്ധിയാർജിച്ചതാണ്.ഇന്ത്യയിലെ ഡിജിറ്റൽ സാക്ഷരത കൈവരിച്ച ആദ്യ മുനിസിപ്പാലിറ്റിയാണ് തിരൂർ.

വടക്ക് : താനാളൂർ, നിറമരുതൂർ പഞ്ചായത്തുകൾ, കിഴക്ക് : ചെറിയമുണ്ടം പഞ്ചായത്ത്, തെക്ക് : തലക്കാട് പഞ്ചായത്ത്, പടിഞ്ഞാറ് : വെട്ടം, നിറമരുതൂർ പഞ്ചായത്തുകൾ എന്നിവായാണ് ഈ മുനിസിപ്പാലിറ്റിയുടെ അതിരുകൾ.



</doc>
<doc id="159604" url="https://ml.wikipedia.org/wiki?curid=159604" title="പെരിന്തൽമണ്ണ നഗരസഭ">
പെരിന്തൽമണ്ണ നഗരസഭ

മലപ്പുറം ജില്ലയിലെ പെരിന്തൽമണ്ണ താലൂക്കിൽ‌പെടുന്ന മുനിസിപ്പാലിറ്റിയാണ്‌ പെരിന്തൽമണ്ണ മുനിസിപ്പാലിറ്റി.

വടക്ക് : അങ്ങാടിപ്പുറം വെട്ടത്തൂർ പഞ്ചായത്തുകൾ , കിഴക്ക് : താഴെക്കോട്, ആലിപ്പറമ്പ് പഞ്ചായത്തുകൽ, തെക്ക് : ഏലംകുളം പഞ്ചായത്ത്, പടിഞ്ഞാറ് : അങ്ങാടിപുറം പഞ്ചായത്ത് എന്നിവയാണ് ഈ മുനിസിപ്പാലിറ്റിയുടെ അതിരുകൾ. 



</doc>
<doc id="159606" url="https://ml.wikipedia.org/wiki?curid=159606" title="പാലക്കാട് നഗരസഭ">
പാലക്കാട് നഗരസഭ

പാലക്കാട് ജില്ലയിലെ പാലക്കാട് താലൂക്കിൽ‌പെടുന്ന മുനിസിപ്പാലിറ്റിയാണ്‌ പാലക്കാട് മുനിസിപ്പാലിറ്റി. 52 വാർഡുകളാണ്‌ നഗരസഭയിൽ ഉള്ളത്.

തെക്ക് : മലമ്പുഴ, വടക്ക് : യാക്കര പുഴയും, കല്പാത്തി പുഴയുമാണ് ഈ മുനിസിപ്പാലിറ്റിയുടെ അതിരുകൾ.




</doc>
<doc id="159608" url="https://ml.wikipedia.org/wiki?curid=159608" title="ഷൊർണൂർ നഗരസഭ">
ഷൊർണൂർ നഗരസഭ

പാലക്കാട് ജില്ലയിലെ ഒറ്റപ്പാലം താലൂക്കിൽ‌പെടുന്ന മുനിസിപ്പാലിറ്റിയാണ്‌ ഷൊർണ്ണൂർ മുനിസിപ്പാലിറ്റി.

കിഴക്ക് : കണ്ണിയാംപുറം തോട്,വാണിയംകുളം, ചളവറ പഞ്ചായത്തുകൾ, പടിഞ്ഞാറ് : ഓങ്ങല്ലൂർ മാടും,ഓണല്ലൂർ പഞ്ചായത്ത് , തെക്ക് : ഭാരതപ്പുഴ, വടക്ക് : മുണ്ടക്കോട്ടു കുറുശ്ശിയുമാണ,ചളവം, വല്ലപ്പുഴ പഞ്ചായത്തുകൾ എന്നിവയാണ് ഈ മുനിസിപ്പാലിറ്റിയുടെ അതിരുകൾ. 



</doc>
<doc id="159611" url="https://ml.wikipedia.org/wiki?curid=159611" title="കോട്ടക്കൽ നഗരസഭ">
കോട്ടക്കൽ നഗരസഭ

മലപ്പുറം ജില്ലയിലെ തിരൂർ താലൂക്കിൽ‌പെടുന്ന നഗരസഭയാണ്‌ കോട്ടക്കൽ നഗരസഭ. വൈദ്യരത്നം പി. എസ്. വാര്യർ സ്ഥാപിച്ച പ്രശസ്തമായ കോട്ടക്കൽ ആര്യവൈദ്യ ശാല ഇതിന്റെ പരിധിയിലാണ് സ്ഥിതിചെയ്യുന്നത്. 2010-ലാണ് കോട്ടക്കൽ ഗ്രാമപഞ്ചായത്ത് നഗരസഭയായി ഉയർത്തിയത്.

വടക്കുഭാഗത്ത് പരപ്പൂർ, ഒതുക്കുങ്ങൽ, പൊന്മള പഞ്ചായത്തുകളും, കിഴക്കുഭാഗത്ത് പൊന്മള പഞ്ചായത്തും, തെക്കുഭാഗത്ത് മാറാക്കര, കല്പകഞ്ചേരി പഞ്ചായത്തുകളും, പടിഞ്ഞാറുഭാഗത്ത് എടരിക്കോട്, കല്പകഞ്ചേരി പഞ്ചായത്തുകളുമാണ്.



</doc>
<doc id="159612" url="https://ml.wikipedia.org/wiki?curid=159612" title="കൊയിലാണ്ടി നഗരസഭ">
കൊയിലാണ്ടി നഗരസഭ

കോഴിക്കോട് ജില്ലയിലെ കൊയിലാണ്ടി താലൂക്കിൽ സ്ഥിതി ചെയ്യുന്ന ഒരു നഗരസഭയാണ് കൊയിലാണ്ടി നഗരസഭ. 25.09 ച.കി വിസ്തീർണ്ണമുള്ള നഗരസഭയിൽ 44 വാർഡുകളാണുള്ളത്.

വടക്ക്: മുടാടി പഞ്ചായത്ത്, കിഴക്ക്: അകലാപ്പുഴ, തെക്ക്: ചെങ്ങോട്ടുകാവ് പഞ്ചായത്ത്, പടിഞ്ഞാറ്: അറബിക്കടൽ എന്നിവയാണ് ഈ മുനിസിപ്പാലിറ്റിയുടെ അതിരുകൾ. 



</doc>
<doc id="159614" url="https://ml.wikipedia.org/wiki?curid=159614" title="വടകര നഗരസഭ">
വടകര നഗരസഭ

കോഴിക്കോട് ജില്ലയിലെ വടകര താലൂക്കിൽ സ്ഥിതി ചെയ്യുന്ന ഒരു നഗരസഭയാണ് വടകര നഗരസഭ. 

പടിഞ്ഞാറ്: അറബിക്കടൽ കിഴക്ക്: വില്യാപള്ളി, മണിയൂർ പഞ്ചായത്തുകൾ വടക്ക്: ചേനോട് പഞ്ചായത്ത്



</doc>
<doc id="159616" url="https://ml.wikipedia.org/wiki?curid=159616" title="നീലേശ്വരം നഗരസഭ">
നീലേശ്വരം നഗരസഭ

കാസർഗോഡ് ജില്ലയിലെ ഹോസ്ദുർഗ് താലൂക്കിൽ സ്ഥിതി ചെയ്യുന്ന ഒരു നഗരസഭയാണ് നീലേശ്വരം നഗരസഭ.കാസർഗോഡ് ജില്ലയിലെ മൂന്ന് നഗരസഭകളിൽ ഒന്നും ഹോസ്ദുർഗ് താലൂക്കിലെ 2 നഗരസഭകളിൽ ഒന്നും ആണ് നീലേശ്വരം നഗരസഭ. കാസർഗോഡ് ജില്ലയിൽ ഏറ്റവും അവസാനമായി രൂപീകരിച്ച നഗരസഭയും ആണ് നീലേശ്വരം നഗരസഭ

വടക്ക് കാഞ്ഞങ്ങാട് നഗരസഭയും, മടിക്കൈ ഗ്രാമപഞ്ചായത്തും, തെക്ക് ചെറുവത്തൂർ, കയ്യൂർ ചീമേനി ഗ്രാമപഞ്ചായത്തുകളും, കിഴക്ക് കിനാനൂർ കരിന്തളം, കയ്യൂർ ചീമേനി ഗ്രാമപഞ്ചായത്തുകളും, പടിഞ്ഞാറ് അറബിക്കടലുമാണ്



</doc>
<doc id="159619" url="https://ml.wikipedia.org/wiki?curid=159619" title="കാഞ്ഞങ്ങാട് നഗരസഭ">
കാഞ്ഞങ്ങാട് നഗരസഭ

കാസർഗോഡ് ജില്ലയിലെ ഹോസ്ദുർഗ് താലൂക്കിൽ സ്ഥിതി ചെയ്യുന്ന ഒരു നഗരസഭയാണ് കാഞ്ഞങ്ങാട് നഗരസഭ.കാസർഗോഡ് ജില്ലയിലെ മൂന്നു നഗരസഭകളിൽ ഒന്നായ കാഞ്ഞങ്ങാട് നഗരസഭ ഒരു രണ്ടാം ഗ്രേഡ് നഗരസഭയാണ്.

ഒരു സ്പെഷ്യൽ ഗ്രേഡ് പഞ്ചായത്തായിരുന്ന കാഞ്ഞങ്ങാടിനെ 1984 ജൂൺ ഒന്നിന് നഗരസഭയായി ഉയർത്തി. 



</doc>
<doc id="159620" url="https://ml.wikipedia.org/wiki?curid=159620" title="കാസർഗോഡ് നഗരസഭ">
കാസർഗോഡ് നഗരസഭ

കാസർഗോഡ് ജില്ലയിലെ കാസർഗോഡ് താലൂക്കിൽ സ്ഥിതി ചെയ്യുന്ന ഒരു നഗരസഭയാണ് കാസർഗോഡ് നഗരസഭ. കാസർഗോഡ് ജില്ലയിലെ 3 നഗരസഭകളിൽ ഒന്നാണ് കാസർഗോഡ് നഗരസഭ. ഇവിടെ മലയാളികളെക്കാൾ കൂടുതൽ കന്നട സംസാരിക്കുന്നവരാണ്. കാസർഗോഡ് താലൂക്കിലെ ഏക നഗരസഭയാണ് കാസർഗോഡ് നഗരസഭ

വടക്ക് മൊഗ്രാൽ പുത്തൂർ, മധൂർ എന്നീ ഗ്രാമപഞ്ചായത്തുകളും തെക്ക് ചന്ദ്രഗിരിപ്പുഴയും ചെമ്മനാട് ഗ്രാമപഞ്ചായത്തും. കിഴക്ക് ചെങ്കള ഗ്രാമപഞ്ചായത്തും, പടിഞ്ഞാറ് അറബിക്കടലുമാണ് അതിരുകൾ



</doc>
<doc id="159644" url="https://ml.wikipedia.org/wiki?curid=159644" title="അസോസിയേറ്റഡ് പ്രസ് ഓഫ് ഇന്ത്യ">
അസോസിയേറ്റഡ് പ്രസ് ഓഫ് ഇന്ത്യ

കൊൽക്കത്തയിൽ 1910-ൽ സ്ഥാപിതമായ വാർത്താ ഏജൻസി. പ്രസിദ്ധ പത്രപ്രവർത്തകനായിരുന്ന കെ.സി. റോയി ആണ് ഈ വാർത്താ ഏജൻസിക്ക് രൂപം നല്കിയത്. ഈ നൂറ്റാണ്ടിന്റെ ആദ്യവർഷങ്ങളിൽ ഇന്ത്യൻ പത്രങ്ങൾ വാർത്തകൾക്കുവേണ്ടി വിദേശീയ ഏജൻസികളെയാണ് മുഖ്യമായും ആശ്രയിച്ചിരുന്നത്. ഒരു ഭാരതീയ വാർത്താ ഏജൻസിയുടെ ആവശ്യം പലർക്കും ബോധ്യപ്പെട്ടു. എന്നാൽ കെ.സി. റോയി മാത്രമാണ് ഇതിനു മുന്നിട്ടിറങ്ങിയത്. യു.എസ്സിലെ അസോസിയേറ്റഡ് പ്രസ്സിന്റെയും ബ്രിട്ടനിലെ റായിട്ടറുടെയും ചുവടുപിടിച്ച് അദ്ദേഹം 1910-ൽ കൊൽക്കത്തയിൽ സ്ഥാപിച്ച ഇന്ത്യൻ വാർത്താ ഏജൻസിയാണ് അസോസിയേറ്റഡ് പ്രസ് ഒഫ് ഇന്ത്യ (എ.പി.ഐ).

വാർത്താവിനിമയസമ്പ്രദായം അപര്യാപ്തമായിരുന്ന അക്കാലത്ത് അസോസിയേറ്റഡ് പ്രസ്സിന്റെ രംഗപ്രവേശം ഇന്ത്യൻ പത്രങ്ങൾക്ക് വലിയ അനുഗ്രഹമായിത്തീർന്നു. പ്രായേണ അവിദഗ്ദ്ധരായ ലേഖകൻമാരുടെ വിരസമായ കുറിപ്പുകളായിരുന്നു വാർത്തകൾ എന്ന പേരിൽ അന്നു ലഭിച്ചിരുന്നത്. എ.പി.ഐ. ഈ നിലയ്ക്ക് ഗണ്യമായ മാറ്റം വരുത്തി; വാർത്തകൾക്കു നിറം പിടിപ്പിക്കാതെ യഥാർഥ രൂപത്തിൽ ചൂടോടെ പത്രങ്ങൾക്ക് എത്തിച്ചുകൊടുത്തു.

വാർത്താ ഏജൻസിയുടെ സുഗമമായ പ്രവർത്തനത്തിനു സാമ്പത്തിക‌ക്ലേശം തടസ്സമായി വന്നു. അതിനും പുറമേ മാനേജ്മെന്റിലുണ്ടായ അഭിപ്രായവ്യത്യാസം സ്ഥാപകാംഗമായ റോയിയുടെ പിൻമാറ്റത്തിൽ കലാശിച്ചു. റോയി തന്നെ പിന്നീട് രൂപം നല്കിയ 'ഇന്ത്യൻ ന്യൂസ് ബ്യൂറോ' യുടെ മത്സരത്തെ ഇതിനു നേരിടേണ്ടതായും വന്നു.

1931-ൽ അസോസിയേറ്റഡ് പ്രസ്, ഇന്ത്യൻ ന്യൂസ് ബ്യൂറോ, ഇന്ത്യൻ ന്യൂസ് ഏജൻസി എന്നിവ റോയിട്ടർ വിലയ്ക്കെടുക്കുകയും 'ഈസ്റ്റേൺ ന്യൂസ് ഏജൻസി' എന്ന പേരിൽ ഒരു കമ്പനി രൂപവത്കരിക്കുകയും ചെയ്തു.

ഒരു ബ്രിട്ടീഷ് ഏജൻസിയുടെ കീഴിലായിത്തീർന്ന അസോസിയേറ്റഡ് പ്രസ്സിന് അന്നത്തെ ഇന്ത്യയുടെ ആഭ്യന്തരസാഹചര്യങ്ങളുമായി പൊരുത്തപ്പെട്ടുപോകാൻ കഴിഞ്ഞില്ല. ഇന്ത്യയിലുടനീളം അലയടിച്ചുയർന്ന ദേശീയ പ്രബുദ്ധതയോ സ്വാതന്ത്ര്യസമരങ്ങളോ സത്യസന്ധമായി പ്രതിഫലിപ്പിക്കാൻ ഈ ഏജൻസി ശ്രദ്ധിച്ചിരുന്നില്ല. എന്നിരുന്നാലും ഇന്ത്യയിലെ ആദ്യത്തെ ഒരു വാർത്താ ഏജൻസിയെന്ന നിലയിൽ ഇതിനു പ്രാധാന്യമുണ്ട്. 

പ്രെസ്സ് ട്രസ്റ്റ് ഓഫ് ഇന്ത്യ



</doc>
<doc id="159646" url="https://ml.wikipedia.org/wiki?curid=159646" title="ഗൂഗിൾ ലാബ്സ്">
ഗൂഗിൾ ലാബ്സ്

ഗൂഗിളിന്റെ പുതിയ പദ്ധതികൾ പ്രദർശിപ്പിക്കുന്നതിനും പരീക്ഷിക്കുന്നതിനും വേണ്ടി ഒരുക്കിയുട്ടുള്ള ഒരു വെബ്സൈറ്റ് ആണ് ഗൂഗിൾ ലാബ്സ്. ജിമെയിൽ ഉൾപ്പെടെ ഉള്ള പല പ്രധാന ഗൂഗിൾ പദ്ധതികളും ആദ്യമായി വെളിച്ചം കണ്ടത്‌ ഗൂഗിൾ ലാബ്സ് വഴിയാണ്. ഓരോ ഗൂഗിൾ പ്രവർത്തകനും ജോലി സമയത്തിന്റെ ഇരുപതു ശതമാനം അവരവരുടെ താല്പര്യം അനുസരിച്ച് ഇഷ്ടമുള്ള പദ്ധതികൾ വികസിപ്പിക്കുന്നതിന് വേണ്ടി വിനിയോഗിക്കാനുള്ള സൗകര്യം ഉണ്ട്. ഈ സമയത്ത് രൂപപ്പെടുന്ന പദ്ധതികൾ പലതും പിന്നീട് ഗൂഗിൾ ലാബ്സിലൂടെ വെളിച്ചം കാണാറുണ്ട്. 2011 സെപ്റ്റംബർ മുതൽ ഗൂഗിൾ ലാബ്സ് നിർത്തി വയ്ക്കും എന്ന് ഗൂഗിൾ പ്രഖ്യാപിച്ചിട്ടുണ്ട്.



</doc>
<doc id="159651" url="https://ml.wikipedia.org/wiki?curid=159651" title="പിക്കാസ">
പിക്കാസ

ചിത്രങ്ങൾ അടുക്കി വെക്കുന്നതിനും കാണുന്നതിനും, ചെറിയതോതിൽ എഡിറ്റ് ചെയ്യുന്നതിനും സഹായിക്കുന്ന ഒരു സോഫ്റ്റ്‌വെയറാണ് പിക്കാസ, ഈ സോഫ്റ്റ്‌വെയറിനോട് ബന്ധപ്പെട്ട് പ്രവർത്തിക്കുന്ന ഓൺലൈൻ ആൽബമാണ് പിക്കാസ വെബ് ആൽബംസ്.

പിക്കാസ വെബ്സൈറ്റ് - ഇവിടെ നിന്നും പിക്കാസ സൗജന്യമായി ഡൗൺലോഡ് ചെയ്തെടുക്കാം


</doc>
<doc id="159656" url="https://ml.wikipedia.org/wiki?curid=159656" title="ഗൂഗിൾ ട്രാൻസ്‌ലിറ്ററേഷൻ">
ഗൂഗിൾ ട്രാൻസ്‌ലിറ്ററേഷൻ

ഇംഗ്ലീഷ് ഭാഷയിലെ അക്ഷരങ്ങൾ ഉപയോഗിച്ച് കൊണ്ട് തന്നെ മലയാളം ഉൾപ്പെടെയുള്ള വിവിധ പ്രാദേശിക ഭാഷകളിൽ ടൈപ്പ് ചെയ്യാൻ സഹായിക്കുന്ന ഒരു സംവിധാനമാണ് ഗൂഗിൾ ട്രാൻസ്‌ലിറ്ററേഷൻ. പ്രാദേശിക ഭാഷകളിൽ ടൈപ്പ് ചെയ്യാൻ ആഗ്രഹിക്കുന്നവർക്ക് വളരെ അധികം സഹായകമായ ഒരു സംവിധാനമാണ് ഗൂഗിൾ ട്രാൻസ്‌ലിറ്ററേഷൻ. ഇതിന്റെ ഓൺലൈൻ പതിപ്പും ഓഫ്‌ലൈൻ പതിപ്പും ലഭ്യമാണ്. ഓൺലൈൻ പതിപ്പായ ഗൂഗിൾ ട്രാൻസ്‌ലിറ്ററേഷൻ വെബ്‌സൈറ്റ് ഉപയോഗിക്കാൻ ഒരു ഇന്റർനെറ്റ് സൗകര്യം ആവശ്യമാണ്. ഗൂഗിൾ ട്രാൻസ്‌ലിറ്ററേഷൻ വെബ്‌സൈറ്റിൽ പ്രവേശിച്ചതിന് ശേഷം ടൈപ്പ് ചെയ്യാൻ ആഗ്രഹിക്കുന്ന ഭാഷ തിരഞ്ഞെടുക്കാം. അതിനു ശേഷം ഇംഗ്ലീഷ് അക്ഷരങ്ങൾ ഉപഗ്യോഗിച്ചു തന്നെ തിരഞ്ഞെടുത്ത ഭാഷയിൽ ടൈപ്പ് ചെയ്യാവുന്നതാണ്. ഉദാഹരണമായി "മലയാളം" എന്ന് ടൈപ്പ് ചെയ്യുന്നതിന് വേണ്ടി ആദ്യമായി ഭാഷ മലയാളം എന്ന് തിരഞ്ഞെടുക്കുക. അതിനു ശേഷം "Malayalam" എന്ന് ടൈപ്പ് ചെയ്യുക. ഉടൻ തന്നെ അതിനു മലയാള ലിപ്യന്തരണം സംഭവിക്കും.

ഗൂഗിൾ ട്രാൻസ്‌ലിറ്ററേഷൻ ഓഫ്‌ലൈൻ പതിപ്പ് കൂടുതൽ സൌകര്യപ്രദമാണ്.അതുപയോഗിച് ഏതൊരു ഉപകരണത്തിലും പ്രാദേശിക ഭാഷയിൽ ടൈപ്പ് ചെയ്യാൻ സാധിക്കും. അതായത്‌ മൈക്രോസോഫ്ട്‌വേർഡ്, വേർഡ്‌പാഡ്, നോട്ട്‌പാഡ്, ഇന്റർനെറ്റ് ബ്രൌസർ തുടങ്ങിയ എല്ലാ സംവിധാനങ്ങളിലും അനായാസമായി പ്രാദേശിക ഭാഷയിൽ ടൈപ്പ് ചെയ്യാൻ സാധിക്കും. അതിനു വേണ്ടി ഇന്റർനെറ്റ് സംവിധാനം ആവശ്യമില്ല. പക്ഷേ അതിനു വേണ്ടി "ഗൂഗിൾ ട്രാൻസ്‌ലിറ്ററേഷൻ ഐ.എം.ഇ." എന്നാ സോഫ്റ്റ്‌വെയർ ഡൗൺലോഡ് ചെയ്യേണ്ടതാണ്. ഈ സോഫ്റ്റ്‌വെയർ ഗൂഗിൾ ട്രാൻസ്‌ലിറ്ററേഷൻ വെബ്‌സൈറ്റിൽ നിന്നും സൗജന്യമായി ലഭ്യമാണ്. ഓരോ ഭാഷക്കും പ്രത്യേകം സോഫ്റ്റ്‌വെയർ ഡൗൺലോഡ് ചെയ്യണം. സോഫ്റ്റ്‌വെയർ ഡൗൺലോഡ് ചെkoya.a.pയ്തതിനു ശേഷം ഇൻസ്റ്റോൾ ചെയ്യുക. അതിനു ശേഷം അത് ആക്റ്റീവ് ആക്കുന്നതിന് വേണ്ടി ഷോർട്ട്‌കട്ട് കീ തിരഞ്ഞെടുക്കാവുന്നതാണ്. പിന്നീട് ഷോർട്ട്‌കട്ട് കീ ഉപയോഗിച്ച എപ്പോൾ വേണമെങ്കിലും ഈ സംവിധാനം പ്രവർത്തന നിരതം ആക്കാവുന്നതാണ്.

ഗൂഗിൾ ട്രാൻസ്‌ലിറ്ററേഷൻ വെബ്സൈറ്റ്
ഗൂഗിൾ ട്രാൻസ്‌ലിറ്ററേഷൻ ഐ.എം.ഇ.


</doc>
<doc id="159661" url="https://ml.wikipedia.org/wiki?curid=159661" title="മണിഗ്രീവൻ">
മണിഗ്രീവൻ

അഷ്ടദിക്പാലകരിൽ ഉത്തര ദിക്കിനു നാഥനായ കുബേരന്റെ രണ്ടാമത്തെപുത്രനാണ് മണിഗ്രീവൻ. കുബേരന്റെ ആദ്യ പുത്രനാണ് നളകൂബരൻ. സുന്ദരന്മാരായ യക്ഷന്മാരായിരുന്നു ഇരുവരും. നാരദമുനിയുടെ ശാപത്താൽ വൃക്ഷങ്ങളായിമാറിയ ഇവരെ രണ്ടുപേരെയും ഭഗവാൻ മഹാവിഷ്ണു ദ്വാപരയുഗത്തിൽ ശ്രീകൃഷ്ണനായി പിറന്ന് മോക്ഷം നൽകിയതായി ഭാഗവതത്തിൽ പറയുന്നു. മദ്യം കഴിച്ച് നഗ്നരായി പുണ്യഗംഗയിൽ സ്നാനം ചെയ്യുകമൂലം നാരദമഹർഷി കുബേര പുത്രന്മാരായ നളകൂബരനേയും, മണിഗ്രീവനേയും ശപിക്കുകയുണ്ടായി. രണ്ടു മരുതമരങ്ങളായി മാറിയ ഈ യക്ഷ കുമാരന്മാർക്ക് ദ്വാപരയുഗത്തിൽ കൃഷ്ണനാണ് ഇവർക്ക് ശാപമോക്ഷം നൽകുന്നത്. 

നാരായണീയത്തിൽ മേല്പത്തൂർ എഴുതിയിരിക്കുന്നത് ഇങ്ങനെ..

കുബേരസൂനുർനളകൂബരാഭിധഃ പരോ മണിഗ്രീവ ഇതി പ്രഥാം ഗതഃ
മഹേശസേവാധിഗതശ്രിയോന്മദൌ ചിരം കില ത്വദ്വിമുഖാവഖേലതാം.


</doc>
<doc id="159664" url="https://ml.wikipedia.org/wiki?curid=159664" title="ഗുസ്തി">
ഗുസ്തി

ഒരു പോരാട്ട മത്സരമാണ് ഗുസ്തി(ഇംഗ്ലീഷ്: Wrestling). അള്ളിപ്പിടുത്തം പോലെയുള്ള രീതികളാണ് ഇതിൽ പ്രയോഗിക്കുന്നത്. എതിരാളിയെ ഒരേ നിലയിൽ നിശ്ചിത സമയം പൂട്ടിയിടുക എന്നതാണ് ഈ മത്സരത്തിന്റെ സവിശേഷത.

മത്സരത്തിൽ കാലുകൾ ഉപയോഗിക്കുന്നതുമായി ബന്ധപ്പെട്ടാണ് പ്രാധാനപ്പെട്ട രണ്ട് ശൈലികളും വ്യത്യാസപ്പെട്ടിരിക്കുന്നത്. ലോകത്തിന്റെ വിവിധഭാഗങ്ങളിലായി 50ലേറെ ശൈലികൾ നിലനിൽക്കുന്നുണ്ട്.
ഏറ്റവും പഴക്കംചെന്ന ശൈലിയാണിത്. പ്രാചീന ഗ്രീക്കുകാരുടെയിടയിൽ പ്രചാരത്തിലുണ്ടായിരുന്ന ഗുസ്തിമത്സരത്തോട് സാദൃശ്യമുള്ളതാണ് ഈ ശൈലി. എതിരാളിയെ കീഴ്പ്പെടുത്താൻ കാലുകൾ ഉപയോഗിക്കാം എന്നതാണ് ഈ ശൈലിയുടെ പ്രത്യേകത.
ഗ്രീക്കുകാരുടെ ബോക്സിങ്ങിൽ റോമാക്കാർ മാറ്റംവരുത്തി വികസിപ്പിച്ചെടുത്തതാണ് ഗ്രീക്കോ-റോമൻ ശൈലി. ഈ ശൈലിയിൽ എതിരാളിയെ കാൽകൊണ്ട് ആക്രമിക്കാനോ എതിരാളിയുടെ കാലിനെ ആക്രമിക്കാനോ പാടില്ല.

പ്രാചീനകാലത്തിൽ മല്ലയുദ്ധം എന്നാണ് ഗുസ്തി അറിയപ്പെട്ടിരുന്നത്. ഇന്ത്യയിൽ പ്രചാരമുള്ള ഗുസ്തിയുടെ പേരാണ് പെഹൽവാനി. നാല് തന്ത്രങ്ങളാണ് ഇതിൽ ഉള്ളത്
പോരാട്ടവീര്യംകൊണ്ട് എതിരാളിയെ കീഴ്പ്പെടുത്തുന്നതാണ് ഹനുമന്തി.
പൂട്ടുകൾ കൊണ്ട് എതിരാളിയെ കീഴ്പ്പെടുത്തുന്നതാണ് ജാംബുവന്തി.
എതിരാളിയുടെ ശരീരത്തിൽ ക്ഷതങ്ങൾ ഏൽപ്പിച്ച് കീഴ്പ്പെടുത്തുന്നതാണ് ജരാസന്ധി.
കരുത്തുകൊണ്ട് എതിരാളിയെ കീഴ്പ്പെടുത്തുന്നതാണ് ഭീമസേനി

ഇന്ത്യയിലെ ഏറ്റവും പ്രശസ്തനായ ഗുസ്തിക്കാരനായിരുന്നു ഗുലാം മുഹമ്മദ്. ദി ഗ്രേറ്റ് ഗാമ, പഞ്ചാബ് സിംഹം എന്നീപേരുകളിൽ അറിയപ്പെട്ടിരുന്ന ഗുലാം മുഹമ്മദ് ഒരു മത്സരത്തിൽപോലും തോറ്റിട്ടില്ലാത്ത ചരിത്രത്തിലെ ഏക ഗുസ്തിക്കാരനാണ്. സ്വതന്ത്ര ഇന്ത്യയ്ക്ക് ഒളിമ്പിക്സിലെ ആദ്യത്തെ വ്യക്തിഗത മെഡൽ ലഭിച്ചത് മഹാരാഷ്ട സ്വദേശിയായ പോക്കറ്റ് ഡൈനാമോ എന്ന് വിളിക്കപ്പെടിരുന്ന കെ.ഡി. യാദവിലൂടെ ഒളിമ്പിക്ഗുസ്തിയിലാണ്. 1952ലെ ഹെൻസിങ്കി ഒളിമ്പിക്സിൽ വെങ്കലമെഡൽ ആയിരുന്നു കെ.ഡി. യാദവിന് ലഭിച്ചത്. 2008ലെ ബെയ്ജിംഗ് ഒളിമ്പിക്സിൽ വെങ്കലമെഡൽ നേടിക്കൊണ്ട് സുശീൽ കുമാർ ഒളിമ്പിക്ഗുസ്തിയിൽ(66 കിലോഗ്രാം) മെഡൽ നേടിയ രണ്ടാമത്തെ ഇന്ത്യക്കാരനായി. 2012-ലെ ലണ്ടൻ ഒളിമ്പിക്സിൽ വെള്ളി മെഡലും സുശീൽ കുമാർ നേടി. രണ്ട് ഒളിമ്പിക് വ്യക്തിഗത മെഡൽ നേടുന്ന ആദ്യ ഇന്ത്യക്കാരനും സുശീൽകുമാറാണ്.

ഗ്രീസിലെ കായിക ഇനമായിരുന്ന പാൻക്രാഷൻ ഗുസ്തിയുമായി സാദൃശ്യമുള്ളതായിരുന്നു.




</doc>
<doc id="159666" url="https://ml.wikipedia.org/wiki?curid=159666" title="ബോക്സിങ്">
ബോക്സിങ്

ലോകത്തിലെ ഏറ്റവും പഴക്കംചെന്ന കായിക ഇനങ്ങളിൽ ഒന്നാണ് ബോക്സിങ്(ഇംഗ്ലീഷ് : Boxing). സുമേറിയൻ നാഗരികതയുടെ ഭാഗമായാണ് ഈ കായിക ഇനം ഉടലെടുത്തത്.

4000 വർഷങ്ങൾക്കുമുന്നേ ചൈനയിലുണ്ടായിരുന്ന ബോക്സിങ്ങാണ് ഷുവായ് ജിയോ.

ബോക്സിങ് നടക്കുന്ന സ്ഥലമാണ് റിങ്. 12 റൗണ്ടുകളാണ് സാധാരണയായി ഒരു ബോക്സിങ് മത്സരത്തിന്റെ ദൈർഘ്യം. ഇതിൽ ഒരു റൗണ്ട് മൂന്ന് മിനുട്ട് വരെ നീണ്ടുനിൽക്കാറുണ്ട്. മത്സരം നിയന്ത്രിക്കുന്നത് മദ്ധ്യസ്ഥനനും, പോയിന്റുകൾ തീരുമാനിക്കുന്നത് വിധികർത്താക്കളുമാണ്. എതിരാളിയുടെ ഇടിയേറ്റ് വീഴുന്നയാൾ പത്ത് സെക്കൻഡിനകം എഴുന്നേറ്റ് മത്സരത്തിന് തയ്യാറായില്ലെങ്കിൽ അത് നോക്ക് ഔട്ട് എന്ന് അറിയപ്പെടുന്നു.
മത്സരത്തിലെ നിയമങ്ങൾ ക്വീൻസ് ബെറി എന്നപേരിൽ അറിയപ്പെടുന്നു.

ഏറ്റവും പ്രശസ്തനായ ബോക്സിങ് താരമാണ് അമേരിക്കക്കാരനായ മുഹമ്മദ് അലി. വനിതാബോക്സിങ് ഇനത്തിൽ ഏറ്റവും പ്രശസ്ത മുഹമ്മദലിയുടെ മകളായ ലൈലാ അലി ആണ്. ബോക്സിംഗിൽ വെങ്കല മെഡൽ നേടിയ ആദ്യത്തെ ഇന്ത്യൻ താരമാണ് വിജേന്ദർ സിങ്. 2008ലെ ബെയ്ജിംഗ് ഒളിമ്പിക്സിൽ വെങ്കലമെഡലായിരുന്നു വിജേന്ദർ സിങിന് ലഭിച്ചത്.

ഡിസംബർ 26 ലോക ബോക്സിങ് ദിനമായി ആചരിക്കുന്നു.


</doc>
<doc id="159668" url="https://ml.wikipedia.org/wiki?curid=159668" title="യക്ഷൻ">
യക്ഷൻ

ഭാരതീയ വിശ്വാസമനുസരിച്ച് ഉപദേവതമാരിൽ ഒരു വിഭാഗമാണ് യക്ഷന്മാർ. "യ"എന്ന സംസ്കൃതവാക്കിനു യാഗയജ്ഞാദികൾ, യാതാവ്, വീരൻ എന്നീ അർഥങ്ങൾ അഗ്നിപുരാണത്തിൽ 348-)൦ അധ്യായത്തിൽ കാണുന്നു. അതുപോലെ "ക്ഷ" എന്നതിന് രക്ഷയെയും സൂചിപ്പിക്കുന്നു. യജ്ഞാദികളുടെ രക്ഷ സ്ഥാനത്തായി യക്ഷവർഗ്ഗങ്ങളെ കാണുന്നു. യക്ഷമാരുടെ പത്നികളാണ് യക്ഷി(ണി)കൾ. സ്വർഗ്ഗത്തിൽ ദേവന്മാർ, ഗണദേവതമാർ, ഉപദേവതമാർ, എന്നിങ്ങനെ 3 വിഭാഗങ്ങൾ ഉണ്ട്. ഇതിൽ ഉപദേവതാ ഗണങ്ങളിൽ പത്തുവിഭാഗങ്ങൾ ഉണ്ട്. വിദ്യാധരൻമാർ, അപ്സരസുകൾ, യക്ഷന്മാർ, രക്ഷസ്സുകൾ, ഗന്ധവ്വന്മാർ, കിന്നരന്മാർ, പിശാചർ, ഗുഹ്യാകർ, സിദ്ധർ, ഭൂതങ്ങൾ എന്നിവയാണവ. യക്ഷഗണങ്ങളുടെ(യക്ഷനും യക്ഷിണിയും) ഉദ്ഭവത്തെപ്പറ്റി പല പരാമർശങ്ങൾ ഉണ്ടെങ്കിലും പൊതുവേ സ്വീകാര്യമായത്‌ മഹാഭാരത്തിലെ ആദിപർവ്വതിലെ ഒന്നാം അധ്യായതിൽ പറയുന്നതാണ്. വിരാട് സ്വരൂപത്തിന്റെ അണ്ഡത്തിൽ നിന്നും സൃഷ്ടിച്ച ബ്രഹ്മ ചൈതന്യത്തിനു ശേഷം സ്വയം ജന്മമെടുത്തവരാണ് യക്ഷനും യക്ഷിണിയും എന്നാണ്. ഇതിൽ തന്നെ ആദിപർവ്വതിലെ 66-)0 അധ്യായതിൽ 7-)0 ശ്ലോകത്തിൽ പുലസ്ത്യ മുനിയുടെ മക്കളാണ് യക്ഷമൈഥുനങ്ങൾ എന്നും പറയുന്നു. അഗ്നിപുരാണം 19-)0 അധ്യായത്തിലാകട്ടെ കശ്യപപ്രജാപതിയുടെ പൌത്രിയായ "മുനി"യിൽ നിന്നാണ് ഇവരുടെ ഉല്പത്തി എന്ന് പറയുന്നു. ഏതായാലും പണ്ട് മുതലേ ഇവയെ ആരാധിച്ചിരുന്നു എന്നതിന്റെ തെളിവുകളാണ് ഇവ. യക്ഷന്മാരുടെ രാജാവ് "വൈശ്രവണൻ" എന്ന കുബേരൻ ആണ്. "സമ്പത്തിനെ വ്യാപിക്കുന്നവൻ" എന്നർത്ഥം. യക്ഷന്റെ ശക്തിയാണ്/ സ്ത്രീ രൂപമാണ് യക്ഷി. 

കൃത്യവിലോപത്തിന് ശിക്ഷിക്കപ്പെട്ട് അളകാപുരിയിൽ നിന്ന് വിന്ധ്യാപർവത പ്രദേശത്തെ രാമഗിരിയിലേയ്ക്ക് നാടുകടത്തപ്പെട്ട ഒരു യക്ഷനാണ് കാളിദാസന്റെ സന്ദേശകാവ്യമായ മേഘസന്ദേശത്തിലെ നായകനായ പ്രധാന കഥാപാത്രം.


</doc>
<doc id="159671" url="https://ml.wikipedia.org/wiki?curid=159671" title="ആൽക്കലൈൻ ഹൈഡ്രോളിസിസ്">
ആൽക്കലൈൻ ഹൈഡ്രോളിസിസ്

മൃതദേഹം ദഹിപ്പിക്കുന്നതിനുപകരമായി ജലത്തിൽ അലിയിച്ചു കളയുന്ന പ്രക്രിയയാണ് ആൽക്കലൈൻ ഹൈഡ്രോളിസിസ്. ദഹിപ്പിക്കൽ രീതി അന്തരീക്ഷമലിനീകരണം സൃഷ്ടിക്കുന്നതിനാൽ ഈ രീതി ഒരു പരിസ്ഥിതി സൗഹൃദ ശവസംസ്‌കാര മാർഗ്ഗമാണ്. ചൂടും മർദവും കൂടുതലുള്ള ക്ഷാരജലത്തിൽ മൃതദേഹം അലിയിക്കുകയാണ് ഈ പ്രവൃത്തിയിലൂടെ നടത്തുന്നത്. 

പൊട്ടാസ്യം ഹൈഡ്രോക്‌സൈഡ് ലയിപ്പിച്ച ജലമാണ് ആൽക്കലൈൻ ഹൈഡ്രോളിസിസ് നടത്തുവാനായി ഉപയോഗിക്കുന്നത്. അന്തരീക്ഷ മർദ്ദത്തിന്റെ പത്തിരട്ടി മർദ്ദത്തിൽ 180 ഡിഗ്രി താപനിലയിലാണ് ഇത് സൂക്ഷിക്കുന്നത്. ഏകദേശം രണ്ടര മൂന്നുമണിക്കൂർ ശവശരീരം ഈ ജലത്തിൽ നിക്ഷേപിച്ചാൽ ശരീര കലകൾ പൂർണമായി വിഘടിക്കപ്പെട്ട് അസ്ഥികൾ മാത്രം ബാക്കിയാകുന്നു. ഈ അസ്ഥികൾ പുറത്തെടുത്തു പൊടിച്ച് ചാരമാക്കി മാറ്റുന്നു. പ്രവർത്തന ഫലമായി അവശേഷിക്കുന്ന ജലം ഡി.എൻ.എ. യുടെ അംശം പോലുമില്ലാതെ ശുദ്ധമായിരിക്കും.

ഫ്‌ളോറിഡയിലെ സെന്റ് പീറ്റേഴ്‌സ്ബർഗിലുള്ള ആൻഡേഴ്‌സൺ മക് ക്വീൻ ശ്മശാനത്തിലാണ് ആദ്യ യൂണിറ്റ് സ്ഥാപിച്ചത്.



</doc>
<doc id="159677" url="https://ml.wikipedia.org/wiki?curid=159677" title="ദ വുമൺ ഇൻ വൈറ്റ്">
ദ വുമൺ ഇൻ വൈറ്റ്

വിൽക്കി കോളിൻസ് രചിച്ച ഒരു ഇംഗ്ലീഷ് ദുരൂഹനോവലാണ് ദ വുമൺ ഇൻ വൈറ്റ് ("ശീർഷകത്തിന്റെ മലയാളപരിഭാഷ: വെള്ളവസ്ത്രധാരിയായ സ്ത്രീ"). എപ്പിസ്റ്റോളറി ശൈലിയിലുള്ള ഈ നോവൽ 1859-60 കാലഘട്ടത്തിൽ പരമ്പരാരൂപത്തിലും, 1860-ൽ പുസ്തകരൂപത്തിലും പുറത്തിറങ്ങി. ആദ്യത്തെ ദുരൂഹനോവലുകളിലൊന്നായും മികച്ച ആദ്യകാലസെൻസേഷൻ നോവലുകളിലൊന്നായും വ്യാപകമായി വിലയിരുത്തപ്പെടുന്നു. ദ മൂൺസ്റ്റോൺ എന്ന നോവലിനൊപ്പം കോളിൻസിന്റെ ഏറ്റവും നല്ല നോവലായി ദ വുമൺ ഇൻ വൈറ്റ് വിലയിരുത്തപ്പെടുന്നു.

പിൽക്കാല സ്വകാര്യഅപസർപ്പകർ അവലംബിക്കുന്ന നിരവധി അന്വേഷണമാർഗ്ഗങ്ങൾ ഈ കഥയിലെ നായകനായ വാൾട്ടർ ഹാർട്രൈറ്റ് ഉപയോഗപ്പെടുത്തുന്നത് കണക്കാക്കി, അപസർപ്പകകഥകളിലെ പ്രഥമോദാഹരണങ്ങളിലൊന്നായും വിലയിരുത്തപ്പെടുന്നു. കോളിൻസിന്റെ നിയമപരിജ്ഞാനം, ഈ കഥയിലുപയോഗിച്ചിരിക്കുന്ന വിവിധ വിവരണങ്ങളിൽ നിഴലിച്ചുകാണാം.

പത്തൊമ്പതാം നൂറ്റാണ്ടിന്റെ മദ്ധ്യത്തിൽ ഇംഗ്ലണ്ടിൽ നടക്കുന്ന ഒരു കഥയാണ് ഈ നോവലിൽ ചിത്രീകരിച്ചിരിക്കുന്നത്. ഒരു സ്ത്രീയുടെ സ്വത്ത് തട്ടിയെടുക്കുന്നതിന് അവരുടെ ഭർത്താവും, സുഹൃത്തും ചേർന്ന് നടത്തുന്ന നിഗൂഢപ്രവർത്തികളും അതിന്റെ അനന്തരഫലങ്ങളിൽ നിന്നും ആ സ്ത്രീയെ മോചിപ്പിക്കുന്നതിന് കഥാനായകനായ വാൾട്ടർ ഹാർട്രൈറ്റിന്റെ ബുദ്ധിപരമായ നീക്കങ്ങളുമാണ് കഥയുടെ കാതൽ.

ഈ നോവലിനെ അടിസ്ഥാനമാക്കി നിരവധി ചലച്ചിത്രങ്ങൾ പുറത്തിറങ്ങിയിട്ടുണ്ട്. പരമ്പരരൂപത്തിൽ ബി.ബി.സിയും പലതവണ ഇത് ചിത്രീകരിച്ചിട്ടുണ്ട്. ഇതിന്റെ നാടകരൂപം വിൽക്കി കോളിൻസ് തന്നെ പുറത്തിറക്കിയിട്ടുണ്ട്. ചില സംഗീതനാടകരൂപങ്ങളും ഇതിനെ അധികരിച്ച് പുറത്തിറങ്ങിയിട്ടുണ്ട്.

ഈ നോവലിന്റെ വൻവിജയം, തുടർന്നുള്ള രണ്ടു ദശാബ്ദങ്ങൾ നീണ്ടുനിന്ന സെൻസേഷൻ നോവലുകളുടെ ഒരു കുത്തൊഴുക്കിന് തന്നെ കാരണമായി. ദുരൂഹമായ ആരംഭത്തോടെയുള്ളതും ഉടനീളം ആകാംഷ നിലനിർത്തുന്നതുമായ ഈ നോവൽ ഡിക്കൻസിന്റെ ഓൾ ദ ഇയർ എറൗണ്ട് എന്ന ആനുകാലികത്തിൽ 1859-ൽ പരമ്പരയായി പ്രസിദ്ധീകരിക്കുമ്പോൾത്തന്നെ ഒട്ടനവധി ആസ്വാദകരെ ആകർഷിച്ചു. ആനുകാലികത്തിന്റെ പുതിയ പതിപ്പുകൾക്കായി ആളുകൾ കാത്തുനിന്നിരുന്നു. ഈ ആനുകാലികത്തിന്റെ പ്രതികളുടെ എണ്ണം കുത്തനെ ഉയർന്നു. 1860-ൽ പുസ്തകമായി പ്രസിദ്ധീകരിച്ചതിന്റെ ആദ്യവർഷം തന്നെ 8 തവണ വീണ്ടും അച്ചടിക്കപ്പെട്ടു.

നോവലിന്റെ പ്രചാരം സാഹിത്യലോകത്ത് മാത്രം ഒതുങ്ങിനിന്നില്ല. വുമൺ ഇൻ വൈറ്റ് എന്ന് പേരിട്ട നിരവധി ഉപഭോഗവസ്തുക്കളും ഇക്കാലത്ത് പുറത്തിറങ്ങിയിരുന്നു.


ലണ്ടന്റെ പ്രാന്തപ്രദേശത്ത് വസിക്കുന്ന നിർധനനായ വാൾട്ടർ ഹാർട്രൈറ്റിന്, പ്രൊഫസർ പെസ്കയുടെ സഹായത്തോടെ വടക്കൻ ഇംഗ്ലണ്ടിലെ കംബർലൻഡിലെ ലിമ്മറിഡ്ജ് കുടുംബത്തിലെ അർദ്ധസഹോദരിമാരായ പ്രഭുകുമാരികൾക്ക് ചിത്രരചനാദ്ധ്യാപകനായി ജോലി ലഭിക്കുന്നു. ലണ്ടനിൽ നിന്ന് കംബർലൻഡിലേക്കുള്ള വഴിയിൽ അർദ്ധരാത്രി, വെള്ളവസ്ത്രം ധരിച്ച ഒരു സ്ത്രീയെ കണ്ടുമുട്ടുകയും, അവരെ പിന്തുടരുന്നവരിൽ നിന്നും രക്ഷപ്പെടാൻ സഹായിക്കുകയും ചെയ്യുന്നു. തന്റെ ദുരവസ്ഥയെക്കുറിച്ചും, വാൾട്ടർ ജോലി ചെയ്യാൻ പോകുന്ന ലിമ്മറിഡ്ജ് വീട്ടിലെ സഹോദരിമാരുടെ അമ്മയുമായി തനിക്കുണ്ടായിരുന്ന മുൻബന്ധങ്ങളെക്കുറിച്ചും ചില സൂചനകൾ മാത്രം വാൾട്ടർക്ക് നൽകി സ്ത്രീ രക്ഷപ്പെടുന്നു. ഈ സ്ത്രീ ഒരു ഭ്രാന്താലയത്തിൽ നിന്നും രക്ഷപ്പെട്ടതാണെന്ന് പിന്തുടർന്നവരിൽ നിന്നും വാൾട്ടർ മനസ്സിലാക്കുന്നു.

ലിമ്മറിഡ്ജ് വീട്ടിലെത്തുന്ന വാൾട്ടർ ഹാർട്രൈറ്റ് അവിടെ അർദ്ധസഹോദരികളായ മരിയൻ ഹാൾകോമ്പിനും ലോറ ഫെയർലിക്കും ചിത്രരചന പഠിപ്പിക്കാനാരംഭിക്കുന്നു. മരിയൻ ഹാൾകോമ്പുമായി ചങ്ങാത്തത്തിലാകുന്ന ഹാർട്രൈറ്റ്, വെള്ളവസ്ത്രം ധരിച്ച സ്ത്രീയെക്കണ്ട അനുഭവം അവരുമായി പങ്കുവെക്കുന്നു. തന്റെ അമ്മ, ലോറയുടെ പിതാവിനെഴുതിയ ചില കത്തുകളിൽ നിന്ന് ആൻ കാത്തറിക്ക് എന്ന വെള്ളവസ്ത്രം ധരിച്ച സ്ത്രീയെക്കുറിച്ചുള്ള ചില വിവരങ്ങൾ മനസ്സിലാക്കുന്നു. ഒപ്പം ആൻ കാത്തറിക്കും ലോറ ഫെയർലിയും തമ്മിലുള്ള അസാമാന്യസാദൃശ്യവും കണ്ടെത്തുന്നു.

ഇതിനിടയിൽ വാൾട്ടർ ഹാർട്രൈറ്റ്, ലോറ ഫെയർലിയുമായി നിശ്ശബ്ദപ്രണയത്തിലാകുന്നു. എന്നാൽ ലോറയുടെ വിവാഹം അവളുടെ മരണമടഞ്ഞ പിതാവിന്റെ താല്പര്യപ്രകാരം വർഷങ്ങൾക്കു മുൻപേ സർ പെഴ്സിവൽ ഗ്ലൈഡ് എന്ന പ്രഭുവുമായി നിശ്ചയിക്കപ്പെട്ടിരുന്നു. ലോറയും വാൾട്ടറും തമ്മിലുള്ള പ്രണയം തിരിച്ചറിഞ്ഞ മരിയൻ ഹാൾകോമ്പ്, വാൾട്ടർ ഹാർട്രൈറ്റിനോട് കാര്യങ്ങൾ വിശദീകരിക്കുകയും ലോറയെ കൂടുതൽ വിഷമസന്ധിയിലേക്ക് വലിച്ചിഴക്കാതെ, വിവാഹം നിശ്ചയിക്കുന്നതിനായി പെഴ്സിവൽ ഗ്ലൈഡ് ലിമ്മറിഡ്ജിലെത്തുന്നതിനുമുൻപ് അവിടം വിട്ടുപോകണമെന്നും അഭ്യർത്ഥിക്കുന്നു. 

ഈ സമയത്ത് പെഴ്സിവൽ ഗ്ലൈഡുമായുള്ള വിവാഹത്തിൽ നിന്നും പിന്തിരിപ്പിക്കുന്നതിന് പ്രേരിപ്പിച്ച് ലോറ ഫെയർലിക്ക് ഒരു ഊമക്കത്ത് വരുന്നു. ലിമ്മറിഡ്ജിലെത്തിയ ആൻ കാത്തറിക്കാണ് ഈ കത്തയച്ചതെന്ന് മരിയനും വാൾട്ടറും കണ്ടെത്തിയെങ്കിലും, ഉടൻ തന്നെ ആൻ അവിടെ നിന്നും അപ്രത്യക്ഷമാകുന്നു. തുടരന്വേഷണങ്ങളിൽ പെഴ്സിവൽ ഗ്ലൈഡിനെതിരെയുള്ള അപവാദങ്ങൾക്ക് തെളിവൊന്നും കണ്ടെത്താനാവത്തതിനാൽ ലോറയും പെഴ്സിവൽ ഗ്ലൈഡും തമ്മിലുള്ള വിവാഹം നടന്നു. 

മരിയന്റെ അഭ്യർത്ഥന സ്വീകരിച്ച് വാൾട്ടർ ഹാർട്രൈറ്റ്, വിവാഹനിശ്ചയത്തിനു മുൻപേ ലിമ്മറിഡ് വിട്ടുപോകുകയും പ്രണയനൈരാശ്യത്തിൽ ഇംഗ്ലണ്ട് വിട്ട് മദ്ധ്യ അമേരിക്കയിലേക്കുള്ള പര്യവേഷണ സംഘത്തോടൊപ്പം യാത്രയാകുകയും ചെയ്തു. വിവാഹശേഷം പെഴ്സിവൽ ഗ്ലൈഡും ലോറയും (ലേഡി ഗ്ലൈഡ്) ആറു മാസക്കാലത്തേക്ക് യൂറോപ്യൻ പര്യടനത്തിനു പോകുകയും ചെയ്യുന്നതോടെ കഥയുടെ ഒന്നാം ഘട്ടം അവസാനിക്കുന്നു.

യൂറോപ്യൻ സഞ്ചാരം കഴിഞ്ഞ് സർ പെഴ്സിവൽ ഗ്ലൈഡും ലേഡി ഗ്ലൈഡും (ലോറ) ഇംഗ്ലണ്ടിൽ തിരിച്ചെത്തുന്നു. പെഴ്സിവൽ ഗ്ലൈഡിന്റെ ഹാംഷയറിലുള്ള ബ്ലാക്ക് വാട്ടർ പാർക്ക് എന്ന എസ്റ്റേറ്റിലാണ് ഇവർ വസിക്കുന്നത്. മുൻ നിശ്ചയിച്ചതു പ്രകാരം ലേഡി ഗ്ലൈഡിന് കൂട്ടായി മരിയൻ ഹാൾകോമ്പും ബ്ലാക്ക് വാട്ടർ പാർക്കിൽ താമസിക്കാനെത്തുന്നു. പെഴ്സിവൽ ഗ്ലൈഡിന്റെ സുഹൃത്തായ കൗണ്ട് ഫോസ്കോയും ഭാര്യയും അതിഥികളായി ഒപ്പം ഇവിടെയുണ്ട്. മാഡം ഫോസ്കോ, ലോറയുടെ പിതാവായ ഫിലിപ്പ് ഫെയർലിയുടെ സഹോദരിയാണ്.

പെഴ്സിവൽ ഗ്ലൈഡുമായുള്ള ദാമ്പത്യം സന്തോഷപൂർണ്ണമല്ല എന്ന് മരിയൻ, ലോറയിൽ നിന്നും മനസ്സിലാക്കുന്നു. ഇതേസമയം സാമ്പത്തികപ്രശ്നങ്ങളിൽപ്പെട്ടുഴലുന്ന പെഴ്സിവൽ ഗ്ലൈഡ്, ലോറക്ക് പിതാവ് വഴി ലഭിച്ച വൻ സമ്പാദ്യം തട്ടിയെടുക്കാൻ കൗണ്ട് ഫോസ്കോയുടെ സഹായത്തോടെ വഴികൾ മെനയുന്നു. ഈ സമയത്ത് ആൻ കാത്തറിക്ക് (വെള്ളവസ്ത്രക്കാരി) ബ്ലാക്ക് വാട്ടർ പാർക്കിൽ പ്രത്യക്ഷപ്പെടുകയും പെഴ്സിവൽ ഗ്ലൈഡുമായി ബന്ധപ്പെട്ട ഒരു രഹസ്യം ലോറയോട് മാത്രമായി വെളിപ്പെടുത്താൻ ശ്രമിക്കുകയും ചെയ്യുന്നു. എന്നാൽ പെഴ്സിവൽ ഗ്ലൈഡിന്റേയും കൗണ്ട് ഫോസ്കോയുടേയും ഇടപെടൽ മൂലം ആൻ കാത്തറിക്കിന് ദൗത്യം പൂർത്തിയാക്കാൻ സാധിക്കുന്നില്ല.

ലോറക്ക് അപകടം സംഭവിക്കാനിടയുണ്ടെന്ന് മനസ്സിലാക്കി, മരിയൻ ഹാൾകോമ്പ് അവളെ തനിക്കൊപ്പം ലിമ്മറിഡ്ജ് വീട്ടിലേക്ക് കൊണ്ടുപോകാൻ ശ്രമം നടത്തുന്നെങ്കിലും അതിനിടയിൽ മരിയൻ അസുഖബാധിതയായി കിടപ്പിലാകുന്നു. മരിയൻ ഹാൾകോമ്പിനെ കരുവാക്കി പെഴ്സിവൽ ഗ്ലൈഡ് തന്ത്രപൂർവ്വം ലോറയെ ലിമ്മറിഡ്ജിലേക്ക് ഒറ്റക്ക് പറഞ്ഞയക്കുന്നു. യാത്രാമദ്ധ്യേ ലണ്ടനിലെ കൗണ്ട് ഫോസ്കോയുടെ വീട്ടിൽ വച്ച് ലേഡി ഗ്ലൈഡ് ഹൃദയാഘാതം മൂലം മരണമടയുന്നു. ലോറയുടെ സമ്പാദ്യം ഭർത്താവായ പെഴ്സിവൽ ഗ്ലൈഡിനും, മാഡം ഫോസ്കോ വഴി കൗണ്ട് ഫോസ്കോക്കും ലഭിക്കുന്നു.

ലോറയുടെ മരണകാരണത്തെപ്പറ്റി സംശയാലുവായ മരിയൻ ഹാൾകോമ്പ് അന്വേഷണമാരംഭിക്കുന്നു. ലോറയുടെ മരണസമയത്തുതന്നെ പിടിയിലായ ആൻ കാത്തറിക്ക് വീണ്ടും ഭ്രാന്താലയത്തിൽ പ്രവേശിപ്പിക്കപ്പെട്ടിരുന്നു. ഭ്രാന്താലയം സന്ദർശിക്കുന്ന മരിയൻ, അവിടെ തടവിലിട്ടിരിക്കുന്നത് ലോറയെയാണെന്നും മരണമടഞ്ഞത് ആൻ കാത്തറിക്ക് ആണെന്നും മനസ്സിലാക്കുന്നു. മരിയൻ തന്റെ ചെറിയ സമ്പാദ്യത്തിന്റെ വലിയൊരു ഭാഗം ഭ്രാന്താലയത്തിലെ നഴ്സിന് കൈക്കൂലി നൽകി ലോറയെ അവിടെ നിന്നും മോചിപ്പിക്കുന്നു. എന്നാൽ കുറച്ചുനാളത്തെ ഭ്രാന്താലയത്തിലെ വാസം, ലോറയിൽ വരുത്തിയ മാനസികവും ശാരീരികവുമായ മാറ്റങ്ങൾ മൂലം അവളുടെ അമ്മാവനും ലിമ്മറിഡ്ജിലെ മറ്റുള്ളവരും അവളെ തിരിച്ചറിയുന്നില്ല. ലോറയായി അഭിനയിക്കുന്ന ആൻ കാത്തറിക്കാണതെന്ന് അവർ കരുതുന്നു. (ഭ്രാന്താലയത്തിൽ പ്രവേശിപ്പിച്ച ആൻ കാത്തറിക്ക്, ലേഡി ഗ്ലൈഡിനെപ്പോലെ അഭിനയിക്കുന്നു എന്ന് കൗണ്ട് ഫോസ്കോ ഒരു കത്ത് മുൻപ് ലിമ്മറിഡ്ജിലേക്കയച്ചിരുന്നു). 

വിഷമസന്ധിയിലായ മരിയൻ ലോറയോടൊപ്പം ലിമ്മറിഡ്ജ് വിട്ട് രഹസ്യമായി വസിക്കാൻ തീരുമാനിക്കുന്നു. ഇതിനിടെ നാട്ടിൽ തിരിച്ചെത്തിയ വാൾട്ടർ ഹാർട്രൈറ്റ് അവിചാരിതമായി ഇവരെ കണ്ടുമുട്ടുകയും മൂന്നു പേരും ലണ്ടനിൽ അജ്ഞാതവാസം ആരംഭിക്കുന്നു. ചെറിയ ജോലികൾ ചെയ്ത് നിത്യവൃത്തി നടത്തുന്ന ഹാർട്രൈറ്റ് സാഹസികവും ബുദ്ധിപരവുമായ നീക്കങ്ങളിലൂടെ ഗൂഢാലോചനയുടെ ചുരുളഴിക്കുകയും, ലോറയെ അംഗീകരിപ്പിക്കുകയും ചെയ്യുന്നു. ഇതിനിടയിൽ ഹാർട്രറ്റ് ലോറയെ വിവാഹം ചെയ്യുകയും, ഇവരുടെ പുത്രൻ ലിമ്മറിഡ്ജിന്റെ അന്തരവകാശിയാകുകയും ചെയ്യുന്നതോടെ കഥയവസാനിക്കുന്നു.
എപ്പിസ്റ്റോളറി ശൈലിയിലുള്ള ഈ നോവൽ പത്തു പേരുടെ അനുഭവക്കുറിപ്പുകൾ, കത്തുകൾ, സാക്ഷ്യപത്രങ്ങൾ തുടങ്ങിയവ കോർത്തിണക്കിയാണ് രചിക്കപ്പെട്ടിരിക്കുന്നത്. മൂന്നു ഘട്ടങ്ങളായി രചിക്കപ്പെട്ടിട്ടുള്ള ഈ കഥയുടെ ഭൂരിഭാഗവും വാൾട്ടർ ഹാർട്രൈറ്റിന്റെ അനുഭവക്കുറിപ്പാണ്. മറ്റു രേഖകൾ, തെളിവുകളായി വാൾട്ടർ തന്നെ ശേഖരിക്കുന്നതായാണ് കഥയിൽ പറയുന്നത്.

വാൾട്ടറിനു പുറമേ വിൻസന്റ് ഗിൽമോർ, മരിയൻ ഹാൾകോമ്പ് എന്നിവരുടെ കുറിപ്പുകളാണ് ആദ്യഘട്ടത്തിലുള്ളത്. ലോറയും പെഴ്സിവൽ ഗ്ലൈഡുമായുള്ള വിവാഹ ഉടമ്പടിയും സ്വത്തിന്റെ അവകാശങ്ങളെക്കുറിച്ചുള്ള വിവരണമാണ് ഗിൽമോറിന്റെ കുറിപ്പുകളിലുള്ളത്. വാൾട്ടർ ലിമ്മറിഡ്ജ് വിട്ടു പോയതിനു ശേഷം വിവാഹം വരെയുള്ള സംഭവങ്ങളാണ് മരിയന്റെ കുറിപ്പുകളിലെ ഉള്ളടക്കം.

ബ്ലാക്ക് വാട്ടർ പാർക്കിലെ സംഭവബഹുലമായ ജീവിതം വിവരിക്കുന്ന മരിയന്റെ ഡയറിക്കുറിപ്പുകളാണ് രണ്ടാംഘട്ടത്തിന്റെ സിംഹഭാഗവും ഉൾക്കൊള്ളുന്നത്. മരിയൻ അസുഖബാധിതയായതിനു ശേഷം, ലേഡി ഗ്ലൈഡിന്റെ ലണ്ടൻ യാത്ര, അതിന്റെ സാഹചര്യം, മരണം തുടങ്ങിയവ ഫ്രെഡറിക് ഫെയർലി, ബ്ലാക്ക് വാട്ടർ പാർക്കിലെ കാര്യസ്ഥയായ എലീസ മൈക്കൽസൺ, കൗണ്ട് ഫോസ്കോയുടെ വീട്ടിലെ വെപ്പുകാരിയായ ഹെസ്റ്റർ പിൻഹോൺ എന്നിവരുടെ കുറിപ്പുകളിലൂടെയും വിശദീകരിക്കപ്പെടുന്നു. മരണം സ്ഥിരീകരിച്ച ഡോക്ടർ, ശവശരീരം കൈകാര്യം ചെയ്ത വ്യക്തി എന്നിവരുടെ സാക്ഷ്യപത്രവും ലിമ്മറിഡ്ജിൽ ശവശരീരം കല്ലറയിലെ കുറിപ്പും ഈ ഘട്ടത്തിൽ ഒപ്പം ഉൾപ്പെടുത്തിയിരിക്കുന്നു. യാത്രകഴിഞ്ഞ് നാട്ടിൽ തിരിച്ചെത്തുന്ന വാൾട്ടർ ഹാർട്രൈറ്റ് ലോറയുടെ മരണവാർത്തയറിഞ്ഞ് വിലപിക്കുന്ന കുറിപ്പോടെ ഈ ഘട്ടം അവസാനിക്കുന്നു.

മൂന്നാം ഘട്ടത്തിൽ, സംഭവത്തിന്റെ ചുരുളഴിക്കാൻ വാൾട്ടർ ഹാർട്രൈറ്റ് നടത്തുന്ന അന്വേഷണങ്ങൾ, അയാളുടെതന്നെ അനുഭവക്കുറിപ്പുകളിലൂടെ പങ്കുവക്കപ്പെടുന്നു. ആൻ കാത്തറിക്കിന്റെ അമ്മയായ മിസിസ് കാത്തറിക്കിന്റെ ഒരു കത്ത്, കൗണ്ട് ഫോസ്കോയുടെ കുറ്റസമ്മതം എന്നിവയാണ് ഈ ഘട്ടത്തിലെ മറ്റു രേഖകൾ.




</doc>
