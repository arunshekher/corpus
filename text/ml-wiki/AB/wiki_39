<doc id="194834" url="https://ml.wikipedia.org/wiki?curid=194834" title="വിഷം കുത്തിവച്ചുള്ള വധശിക്ഷ">
വിഷം കുത്തിവച്ചുള്ള വധശിക്ഷ

വിഷം കുത്തിവച്ച് വധശിക്ഷ നടപ്പാക്കുന്ന രീതിയിൽ ബാർബിച്യുറേറ്റ്, ശരീരം തളർത്തുന്ന ഒരു മരുന്ന്, പൊട്ടാസ്യം ക്ലോറൈഡ് എന്നീ മരുന്നുകളാണുപയോഗിക്കുക. അതിവേഗം മരണമുണ്ടാക്കുക എന്നതാണ് ഇതിന്റെ ലക്ഷ്യം. വിഷം കുത്തിവയ്ക്കൽ എന്ന പ്രയോഗം ദയാവധത്തിനെയും അത്തരത്തിലുള്ള ആത്മഹത്യകളെയും വിവക്ഷിക്കാം. വധിക്കപ്പെടേണ്ടയാളെ യഥാക്രമം ഉറക്കുകയും, ശ്വാസം നിർത്തുകയും, ഹൃദയസ്തംഭനമുണ്ടാക്കുകയുമാണ് ഈ മരുന്നുകൾ ചെയ്യുന്നത്. 

ഇരുപതാം നൂറ്റാണ്ടിന്റെ അവസാനമാണ് താരതമ്യേന വേദന കുറവും മനുഷ്യത്വപരവുമാണെന്ന ചിന്തയിൽ ഈ മാർഗ്ഗത്തിന് പ്രാമുഖ്യം ലഭിച്ചത്. 

1888 ജനുവരി 17-ന് ജൂലിയസ് മൗണ്ട് മേയർ എന്നയാളാണ് ഈ മാർഗ്ഗം മുന്നോട്ടുവച്ചത്. ന്യൂ യോർക്കിലെ ഒരു ഡോക്ടർ ഇത് തൂക്കിക്കൊലയേക്കാൾ ചെലവു കുറഞ്ഞതാണെന്ന് വാദിച്ചു. ബ്രിട്ടനിലെ റോയൽ കമ്മീഷൻ ഈ മാർഗ്ഗം പരിഗണിച്ചെങ്കിലും (1949–53) ബ്രിട്ടീഷ് മെഡിക്കൽ അസോസിയേഷന്റെ എതിർപ്പുകാരണം തള്ളിക്കളയുകയുണ്ടായി. 

1977 മേയ് 11-ന് ഓക്ലഹോമയിലെ മെഡിക്കൽ എക്സാമിനർ ജേയ് ചാപ്മാൻ വേദന കുറഞ്ഞ ഒരു പുതിയ വധശിക്ഷാ രീതി (ചാപ്മാൻസ് പ്രോട്ടോക്കോൾ) മുന്നോട്ടുവച്ചു. സിരയിലേക്ക് സലൈൻ കൊടുക്കുന്ന ഒരു ഡ്രിപ്പ് തുടങ്ങിയശേഷം അതിവേഗം പ്രവർത്തിക്കുന്ന ഒരു ബാർബിച്യുറേറ്റ് മരുന്നും പേശികളെ തളർത്തുന്ന ഒരു മരുന്നും അതിൽ കുത്തിവയ്ക്കണം എന്നുമായിരുന്നു അദ്ദേഹത്തിന്റെ പദ്ധതി. അനസ്തീഷ്യ വിദഗ്ദ്ധൻ സ്റ്റാൻലി ഡ്യൂഷ് അംഗീകരിച്ച ശേഷം ബിൽ വൈസ്മാൻ എന്ന പാതിരി ഈ മാർഗ്ഗം ഒക്ലഹോമയിലെ നിയമസഭയിൽ അവതരിപ്പിച്ചു. ഇത് വളരെപ്പെട്ടെന്ന് അംഗീകരിക്കപ്പെട്ടു. അതിനു ശേഷം 2004-നുള്ളിൽ വധശിക്ഷ നടപ്പിലാക്കുന്ന 38 അമേരിക്കൻ സംസ്ഥാനങ്ങളിൽ 37 എണ്ണത്തിലും ഇത് ഉപയോഗത്തിൽ വന്നു. On August 29, 1977, 1982 ഡിസംബർ 7-ന് ടെക്സാസ് സംസ്ഥാനത്താണ് വിഷം കുത്തിവയ്ക്കൽ ഉപയോഗിച്ച് ആദ്യമായി വധശിക്ഷ നടപ്പിലാക്കിയത്. ചാൾസ് ബ്രൂക്ക്സ് ജൂനിയർ എന്നയാളായിരുന്നു ശിക്ഷിക്കപ്പെട്ടത്. 

ചൈന 1997-ലും, ഗ്വാട്ടിമാല 1998-ലും, ഫിലിപ്പീൻസ് 1999-ലും, തായ്ലാന്റ് 2003-ലും, തായ് വാൻ 2005-ലും ഈ മാർഗ്ഗം സ്വീകരിച്ചു. വിയറ്റ്നാം ഇപ്പോൾ ഈ മാർഗ്ഗം ഉപയോഗിക്കുന്നുണ്ടത്രേ. ഫിലിപ്പീൻസിൽ മരണശിക്ഷ പിന്നീട് ഇല്ലാതെയാക്കി. 

നാസി ജർമനിയുടെ T-4 ദയാവധ പദ്ധതി മറ്റു മാർഗങ്ങളോടൊപ്പം വിഷം കുത്തിവയ്ക്കലും "ജീവിക്കാനർഹതയില്ലാത്ത ജീവിതങ്ങളെ" ഇല്ലാതാക്കാൻ ഉപയോഗിച്ചിരുന്നു. .

ദയാവധങ്ങൾക്കായും മരണശിക്ഷയ്ക്കുപയോഗിക്കുന്ന അതേ രീതിയാണ് പിന്തുടരപ്പെടുന്നത്. 

ചൈനയിൽ (പീപ്പിൾസ് റിപ്പബ്ലിക് ഓഫ് ചൈന) വെടിവച്ചായിരുന്നു സാധാരണ വധശിക്ഷ നടപ്പാക്കാറുണ്ടായിരുന്നത്. അടുത്തകാലത്തായി ശിക്ഷാരീതി വിഷം കുത്തിവയ്ക്കലിലേക്ക് മാറിയിട്ടുണ്ട്. എന്തു രീതിയിലാണ് വധശിക്ഷ നടപ്പാക്കുന്നതെന്നതും എന്തൊക്കെ മരുന്നുകളാണ് ഉപയോഗിക്കുന്നതെന്നതും പുറത്തറിയാത്ത രഹസ്യങ്ങളാണ്. ചില കേസുകളിലെങ്കിലും വധശിക്ഷയ്ക്ക് വിധിക്കപ്പെട്ടവരെ മയക്കാനുള്ള മരുന്നു കൊടുത്ത ശേഷം പോലീസ് വാനായി തെറ്റിദ്ധരിപ്പിക്കും വിധം തയ്യാറാക്കിയ ഒരു വധശിക്ഷാ വാനിൽ പ്രവേശിപ്പിച്ചാണ് ശിക്ഷ നടപ്പിലാക്കുന്നത്. 

ശിക്ഷ വിധിക്കപ്പെട്ടയാളെ ഒരു ട്രോളിയിൽ ബന്ധിച്ചശേഷം രണ്ടു കയ്യിലെയും സിരകളിലേക്ക് സ്പിരിറ്റുപയോഗിച്ച് വൃത്തിയാക്കിയ ശേഷം ഓരോ കാനുലകൾ (ചികിത്സയ്ക്കുള്ള മരുന്നുകൾ കടത്തുന്നതരം പ്രത്യേക സൂചി) കടത്തും. ഇതിൽ ഒരെണ്ണമാണ് വധശിക്ഷയ്ക്കുപയോഗിക്കുക. ആദ്യത്തേത് പ്രവർത്തനരഹിതമായാലേ രണ്ടാമത്തെ കാനുല ഉപയോഗിക്കൂ. അടുത്തുള്ള മുറിയിൽ നിന്ന് മരുന്നു പ്രവഹിക്കാനായുള്ള ഒരു കുഴൽ പ്രതിയുടെ കാനുലയിലേക്ക് ഘടിപ്പിക്കും. 

സ്പിരിറ്റുപയോഗിച്ച് വൃത്തിയാക്കുക, അണുവിമുക്തമാക്കിയ സൂചികളും മറ്റും ഉപയോഗിക്കുക എന്നിങ്ങനെയുള്ള അണുബാധ തടയാനുള്ള പ്രവൃത്തികൾ നിമിഷങ്ങൾക്കുള്ളിൽ വധിക്കാൻ വിധിക്കപ്പെട്ട ആളുടെ കാര്യത്തിൽ എന്തിനു ചെയ്യണം എന്ന് ചോദ്യങ്ങളുയർന്നിട്ടുണ്ട്. പ്രത്യേകിച്ചും കുത്തിവയ്ക്കലിന്റെ ഉദ്ദേശം വധശിക്ഷയാകുമ്പോൾ. കയ്യിൽ സൂചി കുത്തിയ ശേഷവും വധശിക്ഷയ്ക്ക് സ്റ്റേ അനുവദിക്കപ്പെടാം എന്നതാണ് ഈ വാദത്തിന് നൽകുന്ന ഒരുത്തരം. ജെയിംസ് ഓട്രി എന്നയാളുടെ കാര്യത്തിൽ 1983-ൽ ഇത് സംഭവിച്ചിട്ടുമുണ്ട് (ഇദ്ദേഹത്തെ 1984-ൽ വധശിക്ഷയ്ക്ക് വിധേയനാക്കി). കാനുലകൾ സ്റ്റെറിലൈസ് ചെയ്ത രൂപത്തിലേ കിട്ടാറുള്ളൂ എന്നതും വസ്തുതയാണ്. 

കാനുലകൾ ഘടിപ്പിച്ച ശേഷം സലൈൻ ലായനി അവയിലൂടെ നൽകാനാരംഭിക്കും. കാനുലകൾ മരുന്ന് പ്രവഹിക്കും വിധ തുറന്നിരിക്കുന്നുണ്ട് എന്നു മനസ്സിലാക്കാൻ ഇത് ഉപകരിക്കും. മരണം നടന്നോ എന്ന് മനസ്സിലാക്കാനായി ഹൃദയമിടിപ്പ് മനസ്സിലാക്കുന്ന ഒരു യന്ത്രം (മോണിട്ടർ) ഘടിപ്പിക്കും. 

മരുന്നുകൾ/രാസവസ്തുക്കൾ കീഴെപ്പറയുന്ന ക്രമത്തിലാണ് നൽകുന്നത്:

മരുന്നുകൾ പുറത്തു വച്ച് കലർത്തിയാൽ പ്രിസിപ്പിറ്റേഷന് (ലവണങ്ങൾ അടിയുക) സാധ്യതയുള്ളതു കാരണമാണ് ഒന്നിനു പുറകേ ഒന്നായി കുത്തിവയ്ക്കുന്നത്. കൂടാതെ ശാരീരികാസ്വാസ്ഥ്യം കുറയ്ക്കുകയും അബോധാവസ്ഥയും ഉണ്ടാക്കുന്ന മരുന്ന് ആദ്യം നൽകുന്നതു കാരണം രണ്ടാമതും മൂന്നാമതു മരുന്നുകൾ മാത്രം നൽകിയാലുണ്ടാകാവുന്ന ദുരിതവും വേദനയും അറിയാതെ കഴിയും. 

ഒരു ജയിൽ ജോലിക്കാരൻ കാനുലകൾ കടത്തുകയും ലൈനുകൾ ശരിയാക്കുകയും ചെയ്യുമ്പോൾ അടുത്ത മുറിയിൽ മറ്റൊരു ജയിൽ ജോലിക്കാരൻ മരുന്നുകൾ ഇഞ്ചക്ഷൻ സിറിഞ്ചുകളിൽ നിറയ്ക്കും. മറ്റു രണ്ട് ഉദ്യോഗസ്ഥർ സിറിഞ്ചുകളെ സലെൻ പ്രവഹിക്കുന്ന കുഴലുകളിലേയ്ക്ക് ഘടിപ്പിക്കും. കർട്ടൻ നീക്കി സാക്ഷികളെ ശിക്ഷാമുറി കാണാൻ അനുവദിച്ച ശേഷം പ്രതിക്ക് അന്ത്യമൊഴി പറയാൻ അനുവാദം നൽകും. ഇതിനു ശേഷം ജയിൽ വാർഡൻ ശിക്ഷ നടപ്പാക്കാനുള്ള ഉത്തരവ് നൽകും. ജയിലുദ്യോഗസ്ഥരോ സാധാരണക്കാരോ (വിവിധ സംസ്ഥാനങ്ങളിലെ നിയമമനുസരിച്ച്) മൂന്ന് മരുന്നുകളും കുഴലിലേക്ക് കുത്തിവയ്ക്കും. ഹൃദയം നിലയ്ക്കുമ്പോൾ മരണം നടന്നതായി സ്ഥിതീകരിക്കും. കുത്തിവയ്പ്പിന് ശേഷം 7 മിനിട്ടിനുള്ളിൽ മരണം നടക്കുമെങ്കിലും മുഴുവൻ നടപടിക്രമത്തിനും 2 മണിക്കൂറോളമെടുക്കും. സംസ്ഥാന നിയമമനുസരിച്ച് വധശിക്ഷ നടക്കുന്ന സ്ഥലത്ത് ഡോക്ടറുടെ സാനിദ്ധ്യം അനുവദനീയമല്ലെങ്കിൽ മരണം സ്ഥിതീകരിക്കുന്നതെ മെഡിക്കൽ എക്സാമിനറുടെ (ഫോറൻസിക് വിദഗ്ദ്ധൻ) ഓഫീസിൽ നിന്നായിരിക്കും. അതിനു ശേഷം കൊറോണർ മരണ സർട്ടിഫിക്കറ്റ് നൽകും. 

ഡെലാവേർ, ഇലിനോയി, മിസോറി എന്നീ സംസ്ഥാനങ്ങളിൽ മരുന്ന് കുത്തിവയ്ക്കുന്ന ഭാഗവും നിയന്ത്രിക്കുന്ന ഭാഗവുമുള്ള യന്ത്രമാണ് വധശിക്ഷയ്ക്കുപയോഗിക്കുന്നത്. രണ്ട് ഉദ്യോഗസ്ഥർ പ്രത്യേകമായി ഓരോ ബട്ടനമർത്തുമ്പോൾ കമ്പ്യൂട്ടർ നിയന്ത്രണത്തിൽ മരുന്നുകൾ കുത്തിവയ്ക്കപ്പെടുകയാണ് ചെയ്യുക. ആരാണ് ആദ്യം ബട്ടനമർത്തിയത് എന്ന കാര്യം കമ്പ്യൂട്ടർ ഡിലീറ്റ് ചെയ്തുകളയും. എട്ട് സൂചികളാണ് ഈ യന്ത്രത്തിനുള്ളത്. 2, 4, 6 എന്നീ സൂചികൾ വഴിയാണ് മരുന്ന് കുത്തിവയ്ക്കപ്പെടുന്നത്. 1, 3, 5 എന്നീ സൂചികൾ ആദ്യം പറഞ്ഞ സൂചികൾ പ്രവർത്തിച്ചില്ലെങ്കിൽ ഉപയോഗിക്കാനായി മാറ്റിവച്ചിരിക്കുന്നവയാണ്. ന്യൂ ജേഴ്സിയിൽ മരണ ശിക്ഷ നിർത്തലാക്കുന്നതിന് മുൻപ് ഈ യന്ത്രമാണ് ഉപയോഗിച്ചിരുന്നത്. 

2011-ൽ സംഘടനകളുടെ എതിർപ്പിനെത്തുടർന്ന് സോഡിയം തയോപെന്റാൽ, പെന്റോ ബാർബിറ്റാൽ എന്നീ മരുന്നുകളുടെ നിർമാതാക്കൾ അമേരിക്കൻ ജയിലുകളിലേയ്ക്ക് ഈ മരുന്നുകൾ നൽകുന്നത് നിറുത്തിവച്ചു. 

മൂന്ന് മരുന്നുകളാണ് ഉപയോഗിക്കുന്നത്: സോഡിയം തയോപെന്റാൽ ആളെ അബോധാവസ്ഥയിലെത്തിക്കാൻ ഉപയോഗിക്കുന്നു. പാൻകുറോണിയം ബ്രോമൈഡ് (പല്വുലോൺ) എന്ന മരുന്ന് പേശികൾ തളരാനും അതുമൂലം ശ്വാസോച്ഛ്വാസം നിലയ്ക്കാനും കാരണമാകും. പൊട്ടാസ്യം ക്ലോറൈഡ് ഹൃദയസ്തംഭനത്തിന് കാരണമാകുന്നു. 

സോഡിയം തയോപെന്റാൽ (പെന്റോത്താൽ സോഡിയം) വളരെക്കുറച്ച് സമയം മാത്രം പ്രവർത്തിക്കുന്നതും (ultra-short acting) ബാർബിച്യുറേറ്റ് വിഭാഗത്തിൽ പെടുന്നതുമായ ഒരു മരുന്നാണ്. അനസ്തേഷ്യയ്ക്കും മരുന്നുപയോഗിച്ച് അബോധാവസ്ഥ(കോമ) ഉണ്ടാക്കേണ്ടി വരുകയും ചെയ്യുമ്പോഴാണ് ഈ മരുന്ന് വൈദ്യശാസ്ത്രത്തിൽ സാധാരണ ഉപയോഗിക്കാറ്. അനസ്തേഷ്യയ്ക്കുപയോഗിക്കുന്ന മാത്ര (ഡോസ്) 3–5 mg/kg ആണ്. 30 മുതൽ 45 സെക്കന്റുകൾക്കുള്ളിൽ സാധാരണ ഗതിയിൽ അബോധാവസ്ഥ ഉണ്ടാകും. മരണശിക്ഷയ്ക്കുപയോഗിക്കുന്ന 5 ഗ്രാം ഡോസ് (സാധാരണ ഡോസിന്റെ 14 ഇരട്ടി) 10 സെക്കന്റിനുള്ളിൽ അബോധാവസ്ഥ ഉണ്ടാക്കാൻ സാദ്ധ്യതയുണ്ട്. 

ശരീരത്തിൽ കുത്തിവച്ച മരുന്നിന്റെ പകുതി മാത്രം അവശേഷിക്കാനെടുക്കുന്ന സമയം (half-life) ഏകദേശം 11.5 മണിക്കൂറുകളാണ്. കുത്തിവച്ച മരുന്നിന്റെ 5 മുതൽ 10% വരെ ഈ സമയത്ത് മസ്തിഷ്കത്തിലായിരിക്കും കാണപ്പെടുക. 

വൈദ്യസഹായത്തോടെയുള്ള ആത്മഹത്യയിലും ഈ മരുന്ന് ഉപയോഗിക്കാറുണ്ട്. ഹോളണ്ടിലെ ദയാവധ പ്രോട്ടോക്കോൾ അനുസരിച്ച് 1-1.5 ഗ്രാമാണ് തയോപെന്റാൽ സോഡിയത്തിന്റെ ഡോസ്. മരുന്ന് കുറഞ്ഞ രീതിയിൽ മാത്രം ഭലിക്കുന്ന ചിലർക്ക് 2 ഗ്രാം വരെ നൽകാറുണ്ട്. ദയാവധത്തിൽ ഉപയോഗിക്കുന്നതിന്റെ മൂന്നു മടങ്ങു വരെ അധികമാണ് വധശിക്ഷയ്ക്കുപയോഗിക്കുന്ന ഡോസ്.


ക്യുരാരെ എന്ന വിഷത്തെപ്പോലെ തന്നെയാണ് പാൻകുറോണിയം ബ്രോമൈഡും പ്രവർത്തിക്കുന്നത്. നാഡികൾ പേശികളുമായി ബന്ധപ്പെടുന്ന സന്ധിയിലൂടെ (neuromuscular junction) സിഗ്നലുകൾ പ്രവഹിക്കാതാക്കുകയാണ് (അസറ്റൈൽ കോളിൻ എന്ന ജൈവരാസവസ്തു പേശികളിൽ സംയോജിക്കുന്നത് പാൻകുറോണിയം തടയും) ഈ മരുന്ന് ചെയ്യുന്നത്. തന്മൂലം പേശികൾ നാഡീ നിയന്ത്രണത്തിൽ നിന്നും മുക്തമായി തളർന്നുപോകും. 

വധശിക്ഷയ്ക്ക് കൊടുക്കുന്ന ഡോസിൽ 4 മുതൽ 8 മണിക്കൂർ വരെ പേശികൾ തളർന്നു പോകും. ഇതിനേക്കാൾ വളരെക്കുറച്ച് സമയം മതിയാകും ശ്വാസോച്ഛ്വാസം നിലച്ച് ഒരു മനുഷ്യൻ മരിച്ചു പോകാൻ. 

ട്യൂബോക്യുരാരിൻ ക്ലോറൈഡ്, സക്സാമെത്തോണിയം ക്ലോറൈഡ് എന്നീ മരുന്നുകളും വധശിക്ഷയ്ക്കായി ഉപയോഗിക്കാറുണ്ട്.


ശരീരത്തിൽ സാധാരണ കാണപ്പെടുന്ന ഒരു ഇലക്ട്രോലൈറ്റാണ് പൊട്ടാസ്യം. ഇതിന്റെ 98% കോശങ്ങൾക്കുള്ളിലാണ് പുറത്തുകാണപ്പെടുന്ന 2% വൈദ്യുത സിഗ്നലുകൾ ഉത്പാദിപ്പിക്കുന്ന തരം കോശങ്ങളെ സംബന്ധിച്ചിടത്തോളം വളരെ പ്രാധാന്യമുള്ളതാണ്. പൊട്ടാസ്യം ശരീരത്തിൽ കുറയുന്ന അവസ്ഥയിൽ (ഹൈപോകലീമിയ) ചികിത്സയ്ക്കായി പൊട്ടാസ്യം നൽകാറുണ്ട്. 

സാധാരണ ചികിത്സയുടെ ഭാഗമായി സിരകളിലൂടെ നൽകുന്ന ഡോസ് 10-20 mEq ആണ്. ഇത് വളരെ സാവധാനമേ സുരക്ഷിതമായി നൽകാൻ സാധിക്കൂ. വിഷം കുത്തിവയ്ച്ച് വധശിക്ഷ നടപ്പാക്കുമ്പോൾ നൽകുന്ന വലിയ മാത്ര പൊട്ടാസ്യം ഹൃദയത്തിലെ വൈദ്യുത സിഗ്നലുകളെ താറുമാറാക്കും. പൊട്ടാസ്യം കൂടുന്ന അവസ്ഥയിൽ (ഹൈപർകലീമിയ) ഹൃദയം സങ്കോചിക്കാനുള്ള സിഗ്നൽ ഉണ്ടാക്കാൻ ഹൃദയകോശങ്ങൾക്ക് സാധിക്കില്ല.

റോമൽ ബ്രൂം എന്നയാളുടെ വധശിക്ഷ അപൂർണ്ണമായതിൽ പിന്നെയാണ് ഒഹായോ പ്രോട്ടോക്കോൾ ഉണ്ടാക്കപ്പെട്ടത്. ഈ പ്രോട്ടോക്കോൾ പ്രകാരം തയോപെന്റാൽ സോഡിയം മാത്രമാണ് വധശിക്ഷയ്ക്കായി ഉപയോഗിക്കുക. പാവുലോൺ, പൊട്ടാസ്യം ക്ലോറെഡ് എന്നീ മരുന്നുകൾ ഒഴിവാക്കപ്പെട്ടു. സിരയിലേയ്ക്ക് തയോപെന്റാൽ കുത്തിവയ്ക്കുന്നതിൽ പ്രശ്നങ്ങൾ നേരിട്ടാൽ മിഡാസോളാം, ഹൈഡ്രോമോർഫോൺ എന്നീ മരുന്നുകൾ പേശികളിലേയ്ക്ക് നേരിട്ട് കുത്തിവയ്ക്കുകയും ചെയ്യും. 

പ്രാധമിക മരുന്ന്: സോഡിയം തയോപെന്റാൽ, 5 ഗ്രാം, സിരയിലേയ്ക്ക് കുത്തിവയ്ക്കുന്നത്
ദ്വിതീയ മരുന്നുകൾ: മിഡാസോളാം, 10 മില്ലിഗ്രാം, ഹൈഡ്രോമോർഫോൺ, 40 മില്ലിഗ്രാം എന്നിവ പേശിയിലേയ്ക്ക് കുത്തിവയ്ക്കുന്നത്. 

ഡോക്ടർമാരാരും പുതിയൊരു പ്രോട്ടോക്കോൾ നിർമ്മിക്കാൻ ഹിപ്പോക്രാറ്റിക് പ്രതിജ്ഞ കാരണം സഹായിക്കുന്നില്ലെന്നും അഥവാ ആരെങ്കിലും സഹായിച്ചാൽ അവരെ വൈദ്യശാസ്ത്ര സമൂഹം പുറത്താക്കാനോ ഒറ്റപ്പെടുത്താനോ സാദ്ധ്യതയുണ്ടെന്നും ഒഹായോ സംസ്ഥാനം കോടതികൾക്കു നൽകിയ കുറിപ്പ് സൂചിപ്പിക്കുന്നു. 

2009 ഡിസംബർ 8-ന് ശിക്ഷിക്കപ്പെട്ട കെന്നത്ത് ബിറോസ് എന്നയാളാണ് ഒറ്റമരുന്ന് പ്രോട്ടോക്കോൾ പ്രകാരം വധിക്കപ്പെട്ട ആദ്യത്തെയാൾ. മരുന്ന് നൽകിൽ പത്ത് മിനിട്ടിനു ശേഷം അയാൾ മരിച്ചതായി പ്രഖ്യാപിക്കപ്പെട്ടു. 2010 സെപ്റ്റംബർ 10-ന് കാൾ കോബൺ ബ്രൗൺ എന്നയാൾ വധിക്കപ്പെട്ടതോടു കൂടി വാഷിംഗ്ടൺ ഈ രീതി ഉപയോഗിക്കുന്ന രണ്ടാമത്തെ സംസ്ഥാനമായി. Currently, Ohio and Washington are the only states that use the single drug method.

സോഡിയം തയോപെന്റാൽ വധശിക്ഷയ്ക്ക് ഉപയോഗിക്കാൻ തുടങ്ങിയതോടെ ഈ മരുന്ന് നിർമിച്ചിരുന്ന ഹോസ്പിര എന്ന ഏക അമേരിക്കൻ കമ്പനി ഉത്പാദനം നിറുത്തി. ഇതെത്തുടർന്ന് രാജ്യത്ത് മരുന്നിനുണ്ടായ ക്ഷാമം കാരണം സംസ്ഥാനങ്ങൾ പെന്റോബാർബിറ്റോൾ പോലെയുള്ള മറ്റു മരുന്നുകൾ ഉപയോഗിക്കാൻ തുടങ്ങി. 2010 ഡിസംബർ 16-ന് പെന്റോബാർബിറ്റോൾ മറ്റു രണ്ട് മരുന്നുകൾക്കൊപ്പം ആദ്യമായി ജോൺ ഡേവിഡ് ഡ്യൂട്ടി എന്നയാളുടെ വധശിക്ഷയ്ക്കായി ഒക്ലഹോമയിൽ ഉപയോഗിച്ചു. ഒറ്റ മരുന്നുപയോഗിച്ചുള്ള ആദ്യ വധശിക്ഷയ്ക്ക് പെന്റോബാർബിറ്റോൾ ആദ്യമായി ഉപയോഗിച്ചത് 2011 മാർച്ച് 10-ന് ജോണി ബാസ്റ്റൺ എന്നയാളുടെ വധശിക്ഷയ്ക്കായി ഒഹായോ സംസ്ഥാനത്താണ്. 

ഉള്ളിൽ കഴിക്കുന്ന മരുന്നുകളിലൂടെയോ; സിരകളിലേക്കോ പേശികളിലേക്കോ കുത്തിവയ്ക്കുന്ന മരുന്നുകളിലൂടെയോ ദയാവധം ചെയ്യാൻ സാദ്ധ്യമാണ്. മരുന്നു വിഴുങ്ങാൻ ബുദ്ധിമുട്ടുള്ളവർക്ക് സിരയിലൂടെയാണ് മരുന്നു നൽകുക. ഹോളണ്ടിലെ പഴയ പ്രോട്ടോക്കോളും പുതിയ പ്രോട്ടോക്കോളും താഴെക്കൊടുത്തിരിക്കുന്നു. 

പഴയ പ്രോട്ടോക്കോൾ: സിരയിലൂടെ ഒരു ഗ്രാം തയോപെന്റാൽ കുത്തിവച്ച് അബോധാവസ്ഥയിൽ എത്തിക്കുക. ബാർബിച്യുറേറ്റ് മരുന്നുകൾ മതിയായി പ്രവർത്തിക്കാത്ത അവസ്ഥയാണെങ്കിൽ 1.5 മുതൽ 2 ഗ്രാം വരെ തയോപെന്റാൽ നൽകാം. ഇതിനുശേഷം 45 മില്ലിഗ്രാം ആൽകുറോണിയം ക്ലോറൈഡ് അല്ലെങ്കിൽ 18 മില്ലിഗ്രാം പാൻകുറോണിയം ബ്രോമൈഡ് സിരയിലൂടെ കുത്തിവയ്ക്കണം. സിരയിലൂടെ കുത്തിവയ്ക്കുന്നതാണ് മരുന്നുകളുടെ പ്രവർത്തനത്തിന് നല്ലതെങ്കിലും പേശികളിലേക്കും കുത്തിവയ്ക്കാമെന്ന് സൂചനകളുണ്. കരൾ വീക്കമോ സിറോസിസോ ഉള്ളപ്പോൾ ആൽകുറോണിയമാണ് പ്രാധമിക മരുന്ന്. 

പുതിയ പ്രോട്ടോക്കോൾ: സിരയിലേയ്ക്കുള്ള കുത്തിവയ്പ്പാണ് ഈ പ്രോട്ടോക്കോൾ പ്രകാരം നല്ലത്. തയോപെന്റാൽ സോഡിയം ഒരു കിലോഗ്രാം ശരീരഭാരത്തിന് 20 മില്ലിഗ്രാം വീതം 10 മില്ലിലീറ്റർ സലൈനിൽ ലയിപ്പിച്ചത്. 20 മില്ലിഗ്രാം പാൻകുറോണിയം ബ്രോമൈഡ് അല്ലെങ്കിൽ 20 മില്ലിഗ്രാം വെകുറോണിയം ബ്രോമൈഡ് (സിരയിലൂടെ നൽകുന്നതാണ് മെച്ചം). പാൻകുറോണിയം ഡൈബ്രോമൈഡ് ആണെങ്കിൽ 40മില്ലിഗ്രാം ഡോസിൽ പേശിയിലേയ്ക്ക് കുത്തിവയ്ക്കാം.

ദയാവധ യന്ത്രം ഈ പ്രക്രീയ മുഴുവൻ യാന്ത്രികമായി ചെയ്യും

മരണശിക്ഷ കാത്തു കഴിയുന്നവർക്ക് വേണമെങ്കിൽ വിഷം കുത്തിവച്ച് കൊല്ലുന്നതിന്റെ ഭരണഘടനാ സാധുത പൗരാവകാശക്കേസിലൂടെ ചോദ്യം ചെയ്യാമെന്ന് 2006-ൽ ഹിൽ v. മക്ഡൊഡോ കേസിൽ അമേരിക്കൻ സുപ്രീം കോടതിയുടെ വിധി വന്നു. അതിനു ശേഷം ധാരാളം പേർ വിഷം കുത്തിവയ്ക്കൽ ക്രൂരവും അസാധാരണവുമായ ശിക്ഷയാണെന്നും അത്തരം ശിക്ഷകൾക്ക് ഭരണഘടനയുടെ എട്ടാം ഭേദഗതിയിൽ കൊണ്ടുവന്ന നിരോധനത്തിനെതിരാണെന്നും വാദിച്ച് കീഴ്ക്കോടതികളിൽ കേസുകൾ കൊടുത്തിട്ടുണ്ട്. കീഴ്ക്കോടതികൾ ഇക്കാര്യത്തിൽ വിപരീത വിധികൾ പുടപ്പെടുവിച്ചിട്ടുണ്ട്. ഉദാഹരണത്തിന് കാലിഫോർണിയയിലും, ഫ്ലോറിഡയിലും, ടെന്നസീയിലും നടന്നു വരുന്ന വിഷം കുത്തിവച്ചുള്ള വധശിക്ഷ ഭരണഘടനാവിരുദ്ധമാണെന്നും; മിസ്സോറിയിലും, അരിസോണയിലും, ഒക്ലഹോമയിലും നടന്നുവരുന്ന വധശിക്ഷ ഭരണഘടനാനുസൃതമാണെന്നും വിധിയുണ്ടായിട്ടുണ്ട്. 2007 സെപ്റ്റംബർ 25-ന് അമേരിക്കൻ സുപ്രീം കോടതി കെന്റക്കിയിൽ നിന്നുള്ള ഒരു കേസ് (ബ്ലേസ് v. റീസ്) വാദം കേൾക്കാനായെടുത്തു. ഈ കേസിൽ സുപ്രീം കോടതി എട്ടാം ഭരണഘടനാ ഭേദഗതിക്കനുസൃതമാണോ കെന്റക്കിയിലെ വധശിക്ഷാ രീതിയെന്ന് പരിശോധിച്ചു. ഇത്തരം കേസുകൾ കേൾക്കുമ്പോൾ കീഴ്ക്കോടതികൾ പാലിക്കേണ്ട നിയമപരമായ നടപടിക്രമങ്ങൾ ഏതൊക്കെയെന്നു കോടതി നിർദ്ദേശിക്കുമെന്ന് പ്രതീക്ഷിക്കപ്പെട്ടിരുന്നു. കോടതി കേസ് പരിഗണിക്കുന്ന സമയത്ത് വധശിക്ഷകൾ നിറുത്തിവയ്ക്കുമെന്ന് ഉത്തരവുണ്ടാകുമെന്ന് പ്രതീക്ഷിക്കപ്പെട്ടിരുന്നെങ്കിലും , വിധി വരുന്നതു വരെ അമേരിക്കൻ ഐക്യനാടുകളിൽ വധശിക്ഷയൊന്നും നടന്നില്ല. കോടതി കേസ് പരിഗണനയ്ക്കെടുത്ത് മണിക്കൂറുകൾക്കുള്ളിൽ ടെക്സാസിൽ നടന്ന ഒരു വധശിക്ഷ മാത്രമേ ഇതിനൊരപവാദമായുള്ളൂ. 

2008 ഏപ്രിൽ 16-ന് സുപ്രീം കോടതി ബ്ലേസ് v. റീസ് കേസ് തള്ളിക്കളഞ്ഞുകൊണ്ട് വിധി പ്രഖ്യാപിച്ചു. കെന്റക്കിയിലെ ശിക്ഷാരീതിക്ക് ഭരണഘടനാസാധുതയുണ്ട് എന്നുള്ള ഈ വിധിക്ക് 7-2 ഭൂരിപക്ഷമുണ്ടായിരുന്നു. റൂത്ത് ബാഡർ ജിൻസ്ബർഗ്, ഡേവിഡ് സൗട്ടർ എന്നീ ന്യായാധിപർ എതിരഭിപ്രായം പ്രകടിപ്പിച്ചു. വിധിയെത്തുടർന്ന് ധാരാളം സംസ്ഥാനങ്ങൾ വധശിക്ഷ തുടരും എന്ന് തീരുമാനിച്ചു.

ഇന്ത്യയിൽ വധശിക്ഷാനടപടിയിൽ ഡോക്ടർമാർക്കുള്ള പങ്ക് വിമർശിക്കപ്പെട്ടിട്ടുണ്ട്.

അമേരിക്കൻ മെഡിക്കൽ അസോസിയേഷന്റെ അഭിപ്രായത്തിൽ വധശിക്ഷയെപ്പറ്റി ഒരു ഡോക്ടർക്കുണ്ടാകാവുന്ന അഭിപ്രായം സ്വകാര്യമാണ്. ജീവൻ രക്ഷിക്കുക എന്ന തത്ത്വത്തിൽ അധിഷ്ഠിതമായ സംഘടനയായതു കൊണ്ട് ഡോക്ടർമാർ വധശിക്ഷയിൽ പങ്കെടുക്കരുതെന്നും ശിക്ഷിക്കപ്പെട്ടയാളുടെ മരണം മറ്റൊരാൾ അറിയിച്ചശേഷം മരണസർട്ടിഫിക്കറ്റ് നൽകാൻ മാത്രമേ ഡോക്ടർ അതിൽ ഇടപെടാവൂ എന്നുമാണ് സംഘടനയുടെ നിലപാട്. . ആമ്നസ്റ്റി ഇന്റർനാഷണൽ എന്ന സംഘടനയുടെ നിലപാടും ഇതു തന്നെ." അമേരിക്കൻ മെഡിക്കൽ അസോസിയേഷന് വധശിക്ഷയിൽ പങ്കെടുക്കുന്ന ഡോക്ടർമാരെ ശിക്ഷിക്കാൻ അധികാരമില്ല. 

ഡെലാവേറിലെ നിയമപ്രകാരം വധശിക്ഷ ചികിത്സയല്ലാത്തതുകൊണ്ട് ഫാർമസിസ്റ്റുകളോ വിതരണക്കാരോ വധശിക്ഷയ്ക്കായുള്ള മരുന്നുകൾ ശിക്ഷ നടപ്പാക്കുന്നതിനുവേണ്ടി വിൽക്കാൻ പാടില്ല.

അമേരിക്കൻ ഐക്യനാടുകളിൽ നടന്നു വരുന്ന വിഷം കുത്തിവച്ചുള്ള വധശിക്ഷാരീതി പൊതുവിലുള്ള വിശ്വാസിക്കപ്പെടുന്ന പോലെ വേദനാവിമുക്തമല്ലെന്നാണ് വധശിക്ഷയെ എതിർക്കുന്നവർ വാദിക്കുന്നത്. തയോപെന്റാൽ എന്ന ബോധക്കേടുണ്ടാക്കുന്ന മരുന്നിന്റെ പ്രവർത്തനം പെട്ടെന്നു തന്നെ കുറഞ്ഞുപോയാൽ വേദനയും ദുരിതവുമനുഭവിച്ചായിരിക്കും മരണം എന്ന് അവർ വാദിക്കുന്നു. 

ശസ്ത്രക്രിയയ്ക്കു വേണ്ടി അനസ്തീഷ്യ കൊടുക്കുമ്പോൾ തയോപെന്റാൽ ബോധക്കേട് തുടങ്ങിക്കിട്ടാൻ വേണ്ടി മാത്രമാണ് ഉപയോഗിക്കുക എന്നും ബോധക്കേട് തുടരാൻ മറ്റു മരുന്നുകൾ കൊടുക്കേണ്ടി വരുന്നുണ്ട് എന്നുമുള്ള കാര്യം വധശിക്ഷയെ എതിർക്കുന്നവർ ചൂണ്ടിക്കാട്ടാറുണ്ട്. രണ്ടാമതു കൊടുക്കുന്ന പാൻകുറോണിയം ബ്രോമൈഡ് തയോപെന്റാലിന്റെ സാന്ദ്രത കുറയ്ക്കുമെന്നും അഥവാ അബോധാവസ്ഥയിൽ നിന്ന് ആൾ ഉണർന്നാൽ പേശികൾ തളർന്നിരിക്കുന്നതു കാരണം വേദനയോ അസ്വസ്ഥതയോ ആരെയും അറിയിക്കാൻ കഴിയാതെ വരും എന്നും വാദമുണ്ട്. തയോപെന്റാലിന്റെ മാത്ര മതിയായതാണോ എന്നും സംശയമുണ്ട്. 

മരുന്ന് കൊടുക്കുന്നവർക്ക് അനസ്തേഷ്യ കൊടുത്ത് പരിചയമില്ലാത്തതു കാരണം അബോധാവസ്ഥയിലെത്താതിരിക്കാനുള്ള സാദ്ധ്യത കൂടുതലാണെന്നും വാദമുണ്ട്. ഈ പദ്ധതി ആവിഷ്കരിച്ച ജേയ് ചാപ്മാൻ എന്ന ഡോക്ടറും തീരെ വിവരമില്ലാത്തവരായിരിക്കും കുത്തിവയ്പ്പ് നടത്തുക എന്ന് മുൻകൂട്ടികാണാൻ അദ്ദേഹത്തിന് സാധിച്ചിട്ടില്ല എന്ന് സമ്മതിച്ചിട്ടുണ്ട്. ദൂരെനിന്ന് കുത്തിവയ്ക്കുന്നതിനാൽ വളരെച്ചെറിയ ഡോസ് മാത്രമേ സിരകളിൽ എത്താൻ സാദ്ധ്യതയുള്ളൂ എന്ന പ്രശ്നവും ഉന്നയിക്കപ്പെട്ടിട്ടുണ്ട്. 

ശിക്ഷ വിധിക്കപ്പെട്ടയാൾ ബന്ധിക്കപ്പെട്ടിരിക്കുന്നതിനാൽ തളർച്ചയുണ്ടാക്കുന്ന മരുന്ന് കൊടുക്കുന്നതിന്റെ ആവശ്യകതയും ചോദ്യം ചെയ്യപ്പെട്ടിട്ടുണ്ട്. 

2005-ൽ മിയാമി സർവകലാശാലയിലെ ഗവേഷകർ മരണശിക്ഷ കാത്തുകഴിയുന്നവരുടെ ഒരു അഭിഭാഷകനുമായിച്ചേർന്ന് ഒരു ഗവേഷണ ഫലം "ദി ലാൻസെറ്റ്" എന്ന ജേർണലിൽ പ്രസിദ്ധീകരിക്കുകയുണ്ടായി. ടെക്സാസിൽ നിന്നും വിർജീനിയയിൽ നിന്നും ലഭിച്ച വിവരമനുസരിച്ച് ആരാച്ചരായി ജോലി ചെയ്യുന്നവർക്ക് അനസ്തേഷ്യയിൽ ഒരു വിധ ജോലിപരിചയവുമില്ല എന്ന് ഗവേഷണം തെളിയിക്കുന്നു. ബോധം നഷ്ടപ്പെട്ടോ എന്ന് പരിശോധിക്കാതെ മരുന്നുകൾ ദൂരെനിന്ന് നൽകുക മാത്രമാണ് ചെയ്യുന്നത്. അരിസോണ, ജോർജിയ, ഉത്തര കരോലീന, ദക്ഷിണ കരോലീന എന്നീ സംസ്ഥനങ്ങളിൽ വധിക്കപ്പെട്ട49 പ്രതികളുടെ രക്തം പരിശോധിച്ചതിൽ 43 പേരുടെ രക്തത്തിലും (88%) ശസ്ത്രക്രീയയ്ക്കാവശ്യമായ അളവ് തയോപെന്റാൽ സോഡിയം ഉണ്ടായിരുന്നില്ലത്രേ. 21 പേരുടെ രക്തത്തിൽ (43%) ബോധാവസ്ഥയിലായിരുന്നു അവരെന്ന് പറയാവുന്ന അളവ് തയോപെന്റാലേ ഉണ്ടായിരുന്നുള്ളൂ. ഗവേഷകർ ഇതിൽ നിന്ന് മനസ്സിലാക്കിയത് ചില പ്രതികളെങ്കിലും വധശിക്ഷ നടക്കുന്ന സമയത്ത് വേദനയും ദുരിതവും അനുഭവിക്കത്തക്കവിധമുള്ള ബോധാവസ്ഥയിലായിരുന്നിരിക്കാൻ നല്ല സാദ്ധ്യതയുണ്ട് എന്നാണ്. ആരാച്ചാരായി ജോലി ചെയ്യുന്നവർക്ക് ആവശ്യമായ പരിശീലനം കിട്ടാത്തതും ശിക്ഷാസമയത്ത് ആവശ്യത്തിനുള്ള മേൽനോട്ടം നടക്കാത്തതുമാണ് ഇതിനു കാരണമായി ഗവേഷകർ ചൂണ്ടിക്കാട്ടുന്നത്. ശിക്ഷാനടപടി എങ്ങനെ മെച്ചപ്പെടുത്താം എന്ന് അവർ ഒരു നിർദ്ദേശവും നൽകുന്നില്ല. വധശിക്ഷാ പ്രോട്ടോക്കോളുകളുടെ രൂപകല്പനയിൽ ഡോക്ടർമാർ പങ്കെടുക്കുന്നത് നൈതികനിയമങ്ങളാൽ നിരോധിക്കപ്പെട്ടിരിക്കുന്നതുകൊണ്ട് ശരിയായ അബോധാവസ്ഥയുണ്ടായോ എന്ന് ഒരിക്കലും ഉറപ്പുവരുത്താൻ സാധിക്കില്ല എന്നും അതിനാൽ ക്രൂരതയും പീഠനവും തടയാൻ വധശിഷ നിർത്തലാക്കുകയും പൊതുജനസമക്ഷം ഒരു പുനരവലോകനം നടത്തുകയും ചെയ്യേണ്ടതാവശ്യമാണെന്നാണ് ഗവേഷകരുടെ അഭിപ്രായം. 

ഈ ഗവേഷണത്തിനെ വിദഗ്ദ്ധർ അനുകൂലിക്കുകയും എതിർക്കുകയും ചെയ്യുന്നുണ്ട് . മരണശേഷം തയോപെന്റാലിന്റെ പുനർ വിതരണം രക്തത്തിൽ നിന്ന് കലകളിലേയ്ക്ക് നടന്ന് രക്തത്തിലെ മരുന്നിന്റെ സാന്ദ്രത കുറയുമെന്നും നേരേ മറിച്ചാണ് സംഭവിക്കുന്നതെന്നും വാദിക്കുന്നവരുണ്ട്. മരണശേഷം തയോപെന്റാലിന് എന്ത് സംഭവിക്കുമെന്ന് വ്യക്തമല്ലാത്തതിനാൽ വിവാദം തുടർന്നുപോകുന്നു. 

2007-ൽ കഴിഞ്ഞ ഗവേഷണം നടത്തിയ അതേ വിദഗ്ദ്ധർ തയോപെന്റാലിന്റെ ശരീരത്തിലെ പ്രവർത്തനത്തെക്കുറിച്ച് (pharmacology) പുതിയൊരു പഠന റിപ്പോർട്ട് പ്രസിദ്ധീകരിച്ചു. ഈ റിപ്പോർട്ട് വിഷം കുത്തിവയ്ച്ചുള്ള വധശിക്ഷ വേദനാരഹിതമാണെന്ന വാദത്തെ എതിർത്തുകൊണ്ടുള്ള കൂടുതൽ വിവരങ്ങൾ നൽകുന്നു. ഇതുവരെ ഈ രണ്ട് ഗവേഷണങ്ങൾ മാത്രമാണ് ഇത്തരത്തിൽ (വിദദ്ധരാൽ മേൽ നോട്ടം ചെയ്യപ്പെട്ട്) നടന്നിട്ടുള്ളത്.

വധശിക്ഷ വേദനയില്ലാതെയും ബോധം തിരിച്ചുകിട്ടാനുള്ള സാദ്ധ്യതയില്ലാതെയും ഒറ്റ ബാർബിച്യുറേറ്റ് മരുന്നുകൊണ്ട് സാദ്ധ്യമാകുമത്രേ. ഈ വാദമനുസരിച്ച് മറ്റു മരുന്നുകളുടെ ഉപയോഗം അനാവശ്യവും വേദനയുണ്ടാക്കാനുള്ള സാദ്ധ്യത വർദ്ധിപ്പിക്കുന്നതുമാണ്. ഫെന്റാനൈൽ പോലെ പെട്ടെന്ന് പ്രവർത്തിക്കുന്ന് ഒരു നാർക്കോട്ടിക് മരുന്നുപയോഗിച്ചും ശിക്ഷ നടപ്പിലാക്കമെന്ന് വാദമുണ്ട്, 

പെന്റൊബാർബിറ്റൊൺ എന്ന മരുന്ന് മൃഗങ്ങളുടെ ദയാവധത്തിനായി ഉപയോഗിക്കുമ്പോൾ വളരെ വേഗം അബോധാവസ്ഥയുണ്ടാക്കും. ശ്വാസോച്ഛ്വാസവും, ഹൃദയമിടിപ്പും നിലയ്ക്കലും മരണവും പെട്ടെന്നുതന്നെ സംഭവിക്കും.

ചില അവസരങ്ങളിൽ കാനുല കടത്താൻ സിരകൾ കണ്ടെത്താൻ പ്രയാസം നേരിടേണ്ടി വന്നിട്ടുണ്ട്, ചിലപ്പോൾ ഇതിന് അര മണിക്കൂറിൽ കൂടുതൽ സമയമെടുത്തിട്ടുണ്ട്. മയക്കു മരുന്ന് കുത്തിവയ്ക്കുന്നവരിൽ സിരകളിൽ ഫൈബ്രോസിസ് ഉണ്ടാകുന്നതു കാരണം ഇങ്ങനെ പ്രയാസമുണ്ടാകാൻ സാദ്ധ്യതയുണ്ട്. വധശിക്ഷയെ എതിർക്കുന്നവരുടെ വാദത്തിൽ സൂചി കടത്താൻ അധികസമയമെടുക്കുന്നത് ക്രൂരവും അസാധാരണവുമായ ശിക്ഷയാണ്. സൂചിയിൽ തടസ്സമുണ്ടാകുകയോ മരുന്നുകളോട് റിയാക്ഷൻ ഉണ്ടാകുകയോ ചെയ്യുന്നത് കൂടുതൽ താമസമുണ്ടാക്കുമെന്നു, വധശിക്ഷയെ എതിർക്കുന്നവർ വാദിക്കുന്നു. 

2006 ഡിസംബർ 13-ന് ഫ്ലോറിഡയിൽ കൊലപാതകക്കുറ്റത്തിന് വധശിക്ഷയ്ക്ക് വിധിക്കപ്പെട്ട ഏഞ്ചൽ നിവേസ് ഡയസ് എന്ന 55 കാരന്റെ വധശിക്ഷ സാധാരണ മാത്രയിൽ മരുന്നുകൾ നൽകി നടപ്പാക്കാൻ സാധിച്ചില്ല. സാധാരണ മാത്രയിൽ മരുന്നുകൾ നൽകി 35 മിനിട്ട് കഴിഞ്ഞിട്ടും ഡയസ് മരിച്ചില്ല. ഇതുകാരണം രണ്ടാമതൊരു പ്രാവശ്യം കൂടി മരുന്നുകൾ നൽകേണ്ടി വന്നു. ഡയസ് വേദനയനുഭവിച്ചു എന്ന ആരോപണം ജയിൽ വക്താവ് ആദ്യം നിഷേധിച്ചു. അദ്ദേഹത്തിന്റെ വാദം രണ്ടാമത് മരുന്നുകൾ നൽകേണ്ടി വന്നത് ഡയസിന് കരളിനെ ബാധിക്കുന്ന അസുഖമുള്ളതുകൊണ്ടാണ് എന്നാണ്. പോസ്റ്റ് മോർട്ടം പരിശോധനയ്ക്ക് ശേഷം മെഡിക്കൽ എക്സാമിനറായ ഡോ. വില്യം ഹാമിൽട്ടൺ ഡയസിന്റെ കരൾ സാധാരണ നിലയിലായിരുന്നുവെന്നും സിരയിൽ കുത്തിവച്ച സൂചി പേശിയിലേയ്ക്കായിരുന്നു പ്രവേശിച്ചതെന്നും അറിയിച്ചു. മാരകമായ മരുന്നുകൾ സിരയിലൂടെ രക്തത്തിലേയ്ക്ക് കുത്തിവയ്ക്കുന്നതിനു പകരം ശരീരകലകളിലേയ്ക്കാണ് കടന്നത്. ശിക്ഷ നടന്ന് രണ്ട് ദിവസങ്ങൾക്കു ശേഷം അപ്പോൾ ഫ്ലോറിഡയിലെ ഗവർണറായിരുന്ന ജെബ് ബുഷ് എല്ലാ വധശിക്ഷകളും നിറുത്തിവയ്ക്കുകയും വധശിക്ഷയുടെ ഭരണഘടനാ സാധുതയും മനുഷ്യത്വവും പരിശോധിക്കാൻ ഒരു അന്വേഷണക്കമ്മീഷനെ നിയമിക്കുകയും ചെയ്തു. ” പിന്നീട് ഗവർണർ ചാർലി ക്രിസ്റ്റ് 2007 ജൂലൈ 18-ന് മാർക്ക് ഡീൻ ഷ്വാബ് എന്നയാളുടെ വധശിക്ഷയ്ക്കുത്തരവിട്ടുകൊണ്ട് നിരോധനം പിൻവലിച്ചു. 2007 നവംബർ 1-ന് ഫ്ലോറിഡയിലെ സുപ്രീം കോടതി സംസ്ഥാനത്തെ വധശിക്ഷാരീതിയുടെ സാധുത ഐകകണ്ഠ്യേന നിലനിറുത്തി. 

2009 സെപ്റ്റംബർ 15-ന് ഒഹായോയിൽ റോമൽ ബ്രൂം എന്നയാളുടെ വധശിക്ഷ രണ്ടു മണിക്കൂർ ശ്രമിച്ച ശേഷവും അയാളുടെ കൈകളിലും കാലുകളിലും സൂചി കടത്താൻ സിര കണ്ടെത്താൻ സാധിക്കാത്തതുകൊണ്ട് മാറ്റിവയ്ക്കേണ്ടിവന്നു. ഈ സംഭവം അമേരിക്കൻ ഐക്യനാടുകളിൽ വധശിക്ഷയെക്കുറിച്ച് ധാരാളം ചർച്ചകൾക്ക് കാരണമായിട്ടുണ്ട്. 

ഇപ്രകാരമുള്ള വധശിക്ഷയെ അനുകൂലിക്കുന്നവർ ബാർബിച്യുറേറ്റ് മരുന്നും പേശികളെ തളർത്തുന്ന മരുന്നും ഓരോ ദിവസവും ആയിരക്കണക്കിന് ശസ്ത്രക്രീയകളിൽ ഉപയോഗിക്കപ്പെടുന്നുണ്ട് എന്ന് ചൂണ്ടിക്കാട്ടുന്നു. ഹൃദയശസ്ത്രക്രീയകളിൽ ഹൃദയമിടിപ്പ് നിലയ്ക്കാൻ വേണ്ടി പൊട്ടാസ്യവും നൽകാറുണ്ട്. അതായത് ഈ മൂന്ന് മരുന്നും ഒരു ശസ്ത്രക്രീയയിൽ തന്നെ ഉപയോഗിക്കപ്പെടുന്നുണ്ട്. മരുന്നുകളുടെ പ്രവർത്തനക്ഷമതയെപ്പറ്റി അതിനാൽ വിവാദമുണ്ടാകേണ്ടതില്ല എന്നതാണ് അനുകൂലികളുടെ അഭിപ്രായം. ഇത് കൂടാതെ ഡോക്ടറുടെ സഹായത്തോടെ നടക്കുന്ന ആത്മഹത്യയിലും ദയാവധത്തിലും ഇതേ മരുന്നുകൾ ഉപയോഗിക്കപ്പെടുന്നതും ചൂണ്ടിക്കാണിക്കപ്പെടുന്നുണ്ട്. 

തയോപെന്റാലിനോളം വേഗത്തിൽ അബോധാവസ്ഥയുണ്ടാക്കാൻ കഴിവുള്ള ചുരുക്കും ചില മരുന്നുകളേയുള്ളൂ (ഉദാഹരണത്തിന് മീതോഹെക്സിറ്റോൾ, എറ്റോമിഡേറ്റ്, പ്രൊപ്പോഫോൾ എന്നിവ). ഫെന്റാനൈൽ പോലുള്ള നാർകോട്ടിക് വിഭാഗത്തിൽ പെട്ട മരുന്നുകൾഅനസ്തീഷ്യ തുടങ്ങിവയ്ക്കാൻ അപര്യാപ്തമാണ്. വിഷം കുത്തിവച്ചുള്ള വധശിക്ഷയെ പിന്തുണായ്ക്കുന്നവരുടെ അഭിപ്രായത്തിൽ ശിക്ഷയ്ക്കായി ഉപയോഗിക്കുന്ന മാത്രയിലുള്ള തയോപെന്റാൽ നൽകപ്പെട്ടയാളിന് ബോധമുണ്ടാവുക എന്നത് അസാദ്ധ്യമായിരിക്കും. 

ജനറൽ അനസ്തീഷ്യയിൽ നൽകുന്ന മരുന്നുകളുടെ രക്തത്തിലെഅളവ് അപര്യാപ്തമാകുമ്പോഴാണ് അനസ്തീഷ്യയിലും ബോധമുണ്ടാകുന്നത്. അനസ്തേഷ്യയിലെ അബോധാവസ്ത തുടരാൻ നൽകുന്നത് ബാർബിച്യുറേറ്റ് മരുന്നുകളല്ല. അനസ്തീഷ്യ തുടങ്ങാനായി കൊടുക്കുന്ന ഡോസ് തയോപെന്റാലിന്റെ പ്രവർത്തനം മിനിട്ടുകൾക്കുള്ളിൽ ഇല്ലാതാകും. മരുന്ന് തലച്ചോറിൽ നിന്ന് ശരീരത്തിന്റെ വിവിധ ഭാഗങ്ങളിലേക്ക് വേഗം പുനർ വിതരണം ചെയ്യപ്പെടുന്നതുകൊണ്ടാണിത്. പക്ഷേ മരുന്നിനെ പൂർണ്ണമായും പുറന്തള്ളാൻ ശരീരത്തിന് വളരെയധികം സമയമെടുക്കും. വധശിക്ഷയിലേതു പോലുള്ള വലിയ ഡോസ് കൊടുത്താൽ നടക്കുന്ന പുനർ വിതരണത്തിന്റെ തോത് വളരെക്കുറവായിരിക്കും. തന്മൂലം ബോധം തിരിച്ചുകിട്ടുന്നത് മരുന്നിന്റെ നല്ലൊരു ഭാഗം ശരീരത്തിൽ നിന്ന് പുറന്തള്ളിയതിന് ശേഷമായിരിക്കും. ഈ പ്രതിഭാസം ബാർബിച്യുറേറ്റ് മരുന്നുകൾ അനസ്തേഷ്യ തുടരാനായി നൽകാതിരിക്കാനുള്ള ഒരു കാരണമാണ്. ശ്വസിക്കുന്ന വാതകരൂപത്തിലുള്ള മരുന്നുകളാണ്ട് സാധാരണ അനസ്തീഷ്യ തുടരാനായി നൽകുന്നത്. 

വിഷം കുത്തിവയ്ച്ച് വധശിക്ഷ നടപ്പാക്കാനുള്ള പ്രക്രീയ തുടങ്ങിക്കഴിഞ്ഞാൽ മരണം 7 മുതൽ 11 മിനിട്ടിനുള്ളിൽ നടക്കുമത്രേ. തയോപെന്റാൽ മൂലം ബോധം നഷ്ടപ്പെടാൻ 30 സെക്കന്റുകളും; പാൻകുറോണിയം മൂലം തളർച്ചയുണ്ടാകാൻ 30 മുതൽ 45 വരെ സെക്കന്റുകളും; പൊട്ടാസ്യം കാരണം ഹൃദയം നിലയ്ക്കാൻ 30 സെക്കന്റുകളും എടുക്കും. 90 സെക്കന്റിനുള്ളിൽ ഇതു കാരണം മരണമുണ്ടാകാമെങ്കിലും മരുന്നുകൾ ഒന്നിനു പിറകേ ഒന്നായി കൊടുക്കുന്നതിന്റെ താമസവും മരണം ഉറപ്പുവരുത്താൻ സമയമെടുക്കുന്നതും കാരണമാണ് പ്രക്രീയ നീളുന്നത്. മരുന്ന് കൊടുക്കാൻ തുടങ്ങി മരണം പ്രഖ്യാപിക്കുന്നതു വരെ 20 മിനിട്ടെടുക്കാൻ സാദ്ധ്യതയുണ്ട്. വധശിക്ഷയ്ക്കായി കൊടുക്കുന്ന ഡോസിൽ തയോപെന്റാൽ മരുന്നിന് 60 മണിക്കൂർ വരെ കോമ ഉണ്ടാക്കാൻ സാധിക്കുമെന്നിരിക്കെ ഈ 20 മിനിട്ടിനുള്ളിൽ മരുന്നിന്റെ പ്രവർത്തനം ഇല്ലാതാകില്ല എന്നാണ് വധശിക്ഷാനുകൂലികളുടെ വാദം.

പാൻകുറോണിയം തയോപെന്റാലിന്റെ സാന്ദ്രത കുറയ്ക്കുമെന്ന വാദം തെറ്റാണെന്നാണ് വധശിക്ഷാനുകൂലികളുടെ അഭിപ്രായം. ശസ്ത്രക്രീയയിൽ സാധാരണ ഒരുമിച്ച് കൊടുത്തിട്ടും ഇത്തരം പ്രതിഭാസം കണ്ടിട്ടില്ല എന്ന് അവർ ചൂണ്ടിക്കാട്ടുന്നു. 

മരുന്നുകൾ തമ്മിലുള്ള പ്രവർത്തനം ഒരു സങ്കീർണ വിഷയമാണ്. ഒരു മരുന്ന് മറ്റൊന്നിന്റെ പ്രവർത്തനം കൂട്ടുകയോ കുറയ്ക്കുകയോ ചെയ്യാം. ഇത്തരം പരസ്പര സ്വാധീനം ശരീരത്തിൽ മരുന്നിന്റെ പ്രവർത്തനം നടക്കുന്ന സ്ഥലത്തുവച്ചോ മരുന്നിനെ ഉപാപചയ പ്രക്രീയയ്ക്ക് വിധേയമാക്കുന്ന ശരീരഭാഗത്തുവച്ചോ നടക്കാം. പാൻകുറോണിയവും തയോപെന്റാലും ശരീരത്തിന്റെ രണ്ട് ഭാഗങ്ങളിലാണ് (ഒന്ന് തലച്ചോറിലും രണ്ടാമത്തേത് നാഡികൾ പേശികളുമായി യോജിക്കുന്നിടത്തും) പ്രവർത്തിക്കുന്നത്. ഉപാപചയപ്രവർത്തനങ്ങൾ മൂലവും ഇത്തരം പരസ്പര സ്വാധീനമുണ്ടാക്കാനുള്ള സാധ്യതയില്ല. പരസ്പര സ്വാധീനമുണ്ടാകാനുള്ള മറ്റൊരേയോരു സാദ്ധ്യത നേരിട്ടുള്ള രാസപ്രവർത്തനമാണ്. ഇതിന് സാദ്ധ്യതയില്ലെന്ന് മരണശിക്ഷാനുകൂലികൾ ചൂണ്ടിക്കാട്ടുന്നു. 100 mg പാൻകുറോണിയം 500 mg തയോപെന്റാലിനെ പ്രവർത്തനത്തിൽ നിന്ന് തടഞ്ഞാലും 50 മണിക്കൂർ അബോധാവസ്ഥയുണ്ടാക്കാനുള്ള അളവ് തയോപെന്റാൽ ബാക്കിയുണ്ടാവുമെന്നാണ് അവരുടെ കണക്ക്. ശസ്ത്രക്രീയയ്ക്കായുള്ള അനസ്തേഷ്യയിൽ ഇത്തരം പ്രതിപ്രവർത്തനം ഉണ്ടാകുന്നുമില്ല.

ആമ്നസ്റ്റി ഇന്റർനാഷണൽ, ഹ്യൂമൻ റൈറ്റ്സ് വാച്ച്, ഡെത്ത് പോളിസി ഇൻഫർമേഷൻ സെന്റർ തുടങ്ങിയ ഗ്രൂപ്പുകളൊന്നും വേദന കുറവായ മറ്റ് ശിക്ഷാ മാർഗ്ഗങ്ങളൊന്നും നിർദ്ദേശിച്ചിട്ടില്ല. വേദന കുറവാണെന്നുറപ്പുള്ള മറ്റ് പ്രോട്ടോക്കോളുകൾ നിർദ്ദേശിക്കപ്പെടാത്തതിന്റെ അർത്ഥം വേദനയുണ്ടാകുക എന്നത് നിലവിലുള്ള മാർഗ്ഗത്തിന്റെ ഒരു പോരായ്മയല്ല എന്നതാണെന്നാണ് ഈ മാർഗ്ഗത്തിൽ വധശിക്ഷ നടത്തുന്നതിനെ അനുകൂലിക്കുന്നവരുടെ വാദം . 

വധശിക്ഷയെ എതിർക്കുന്ന ചിലർ ഒരു ബാർബിച്യുറേറ്റ് മരുന്നിന്റെ വലിയ മാത്ര ഉപയോഗിച്ച് ശിക്ഷ നടപ്പാക്കിയാൽ വേദനയുണ്ടാകാനുള്ള സാദ്ധ്യത കുറവാണെന്ന് വാദിക്കുന്നുണ്ട്. ഇത് തെറ്റായ വാദമാണെന്ന് മരണ ശിക്ഷാനുകൂലികൾ അഭിപ്രായപ്പെടുന്നു. ഓറിഗോണിൽ ഡോക്ടറുടെ സഹായത്തോടെ ആത്മഹത്യയ്ക്ക് ബാർബിച്യുറേറ്റ് മരുന്നു മാത്രമുപയോഗിച്ചവർ മരിക്കാൻ വളരെയധികം സമയമെടുത്തുവത്രേ. ചില രോഗികൾ മരിക്കാൻ ദിവസങ്ങളെടുത്തു. ചില രോഗികൾ മാരകമെന്ന് കരുതപ്പെട്ട ഡോസ് ബാർബിച്യുറേറ്റ് മരുന്നുകളെ അതിജീവിച്ച് ബോധം വീണ്ടെടുക്കുകയും ചെയ്തിട്ടുണ്ട്. ബാർബിച്യുറേറ്റ് മാത്രം കൊടുത്താൽ മരിക്കാനെടുക്കുന്ന സമയം 45 മിനിട്ട് വരെയാകാമെന്ന് കാലിഫോർണിയ സംസ്ഥാനം ഒരു കേസിൽ കോടതിയെ അറിയിച്ചിട്ടുണ്ട്. 

ബാർബിച്യുറേറ്റ് മരുന്ന് അധികമായി നൽകുമ്പോൾ മസ്തിഷ്കത്തിലെ ശ്വസനകേന്ദ്രം പ്രവർത്തനരഹിതമാകുന്നതു കൊണ്ടാണ് മരണമുണ്ടാകുന്നത്. പക്ഷേ ഈ പ്രവർത്തനം എപ്പോഴും എല്ലാവരിലും ഒരേ രീതിയിലല്ല നടക്കുന്നത്. ശ്വാസം നിന്നതിനു ശേഷവും ഹൃദയമിടിപ്പ് തുടരുകയും ചെയ്യാം. 

ക്ലാരൻസ് റേ അലൻ എന്നയാളുടെ കേസിൽ ഹൃദയമിഡിപ്പ് നിലച്ചുകിട്ടാൻ പൊട്ടാസ്യം ക്ലോറൈഡിന്റെ രണ്ടാമത് ഡോസും നൽകേണ്ടിവന്നിട്ടുണ്ട്. മരണശിക്ഷയെ അനുകൂലിക്കുന്ന മിക്കവരുടെയും അഭിപ്രായത്തിൽ ന്യായമായ ഒരു സമയത്തിനുള്ളിൽ മരണം ഉണ്ടാകണം.





</doc>
<doc id="194835" url="https://ml.wikipedia.org/wiki?curid=194835" title="തിരുനല്ലൂർ">
തിരുനല്ലൂർ

ചേർത്തല താലൂക്കിലെ ഒരു ഗ്രാമമാണ് തിരുനല്ലൂർ. ചേർത്തല നഗരത്തിൽ നിന്നും ഏകദേശം നാല് കിലോമീറ്റർ വടക്കുമാറി ചേർത്തല - അരൂക്കുറ്റി റോഡിനിരുവശവുമായി ഈ പ്രദേശം സ്ഥിതി ചെയ്യുന്നു. ചേർത്തലയിലെ തൈക്കാട്ടുശ്ശേരി ബ്ലോക്ക് പഞ്ചായത്തിലെ ചേന്നം പള്ളിപ്പുറം ഗ്രാമപഞ്ചായത്തിൽ ഉൾപ്പെടുന്ന പ്രദേശമാണിത്. തെക്കു ചെങ്ങണ്ടയും വടക്കു ഒറ്റപ്പുന്ന എന്നീ പ്രദേശങ്ങളും പടിഞ്ഞാറുവശം വയലാർ കായലും കിഴക്കുവശം വേമ്പനാടുകായലും അതിരിടുന്ന പ്രദേശമാണിത്.


</doc>
<doc id="194840" url="https://ml.wikipedia.org/wiki?curid=194840" title="എന്റെ സൂര്യപുത്രിക്ക്">
എന്റെ സൂര്യപുത്രിക്ക്

ഫാസിൽ സംവിധാനം ചെയ്ത് 1991-ൽ പുറത്തിറങ്ങിയ മലയാളചലച്ചിത്രമാണ് എന്റെ സൂര്യപുത്രിക്ക്. സുരേഷ് ഗോപി, അമല, ശ്രീവിദ്യ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.



</doc>
<doc id="194843" url="https://ml.wikipedia.org/wiki?curid=194843" title="ആന്റിഓക്സിഡന്റ്">
ആന്റിഓക്സിഡന്റ്

ഇതരതന്മാത്രകളുടെ ഓക്സീകരണത്തെ തടയുന്ന തന്മാത്രകളാണ് ആന്റിഓക്സിഡന്റുകൾ. ഇവയ്ക്ക് കോശനാശനത്തിന് കാരണമാകുന്ന സ്വതന്ത്രറാഡിക്കലുകളെ നശിപ്പിച്ച് കോശനാശനം തടയാനുള്ള കഴിവുണ്ട്. ബീറ്റാ കരോട്ടീൻ, ലൈക്കോപ്പീൻ, ല്യൂട്ടീൻ, സെലീനിയം, ജീവകം എ, ജീവകം സി, ജീവകം ഇ എന്നിവ പ്രധാന ആന്റിഓക്സിഡന്റുകളാണ്.

സാധാരണഗതിയിൽ ഒരു ഓക്സീകരണപ്രവർത്തനത്തിൽ ഒരു പദാർത്ഥത്തിൽ നിന്നും ഇലക്ട്രോണുകളെയോ ഹൈഡ്രജനേയോ ഒരു ഓക്സീകാരിയിലേയ്ക്ക് കൈമാറുന്നു. അതുവഴി ഓക്സീകാരി ഒരു ഇലക്ട്രോൺ സ്വീകാരിയായി പ്രവർത്തിക്കുന്നു. ഇതിന്റെ ഫലമായി നിരവധി സ്വതന്ത്ര റാഡിക്കലുകളുണ്ടാകുന്നു. പുതുതായി രൂപപ്പെടുന്ന സ്വതന്ത്ര റാഡിക്കലുകൾക്ക് നിമിഷങ്ങൾക്കകം ഒരു ശൃംഖലാരാസപ്രവർത്തനം തുടങ്ങാൻ കഴിയുന്നു. കോശങ്ങളിൽ നടക്കുന്ന ഇത്തരം ശൃംഖലാപ്രവർത്തനങ്ങൾ കോശത്തെ നശിപ്പിക്കുന്നതിനുകാരണമാകുന്നു. ആന്റിഓക്സിഡന്റുകൾക്ക് സ്വതന്ത്രറാഡിക്കലുകളെ നീക്കം ചെയ്യുന്നതിനും ഓക്സീകരണപ്രവർത്തനങ്ങൾ തടസപ്പെടുത്തുന്നതിനും ശൃംഖലാപ്രവർത്തനങ്ങളെ തടയുന്നതിനുമുള്ള കഴിവുണ്ട്. 
ഹൈഡ്രജൻ പെറോക്സൈഡ്, ഹൈപ്പോക്ലോറസ് ആസിഡ് എന്നിവയ്ക്കൊപ്പം സ്വതന്ത്രറാഡിക്കലുകളായ ഹൈഡ്രോക്സിൽ റാഡിക്കലിനും സൂപ്പർ ഓക്സൈഡ് ആനയോണിനും മിക്ക ജൈവതന്മാത്രകളുമായി രാസപ്രവർത്തനത്തിലേർപ്പെടാൻ കഴിയും. ഡി.എൻ.എ. തന്മാത്രകളേയോ മാംസ്യതന്മാത്രകളേയോ ഓക്സീകരിച്ചോ കൊഴുപ്പുകളെ പെറോക്സിഡേഷന് വിധേയമാക്കിയോ ഇവ കോശനാശത്തിന് കാരണമാകുന്നു. ഇത്തരത്തിലുള്ള നശീകരണക്ഷമതന്മാത്രകളെ നശിപ്പിക്കുകയാണ് ആന്റിഓക്സിഡന്റുകൾ ചെയ്യുന്നത്.

ഓക്സിജൻ റാഡിക്കൽ അബ്സോർബൻസ് കപ്പാസിറ്റി അനുരിച്ചാണ് ഭക്ഷ്യവസ്തുക്കളിലെ ആന്റിഓക്സിഡന്റുകളുടെ അളവ് ഗണിച്ചെടുക്കുന്നത്. ഫോളിൻ- സിയോകാൽട്യൂ റിയേജന്റ് ഉപയോഗിച്ചും ഇത് തിരിച്ചറിയാം.


</doc>
<doc id="194850" url="https://ml.wikipedia.org/wiki?curid=194850" title="ടെറസ്സിലെ കൃഷി">
ടെറസ്സിലെ കൃഷി

വീടുകളുടേയും കെട്ടിടങ്ങളുടേയും മുകളിൽ ചെറിയ തോട്ടങ്ങൾ നിർമ്മിച്ച് നടത്തുന്ന കൃഷിരീതിയാണ് ടെറസ്സിലെ കൃഷി. ആവാസവ്യവസ്ഥകളും ഭൂവിനിയോഗരീതികളും മാറിക്കൊണ്ടിരിക്കുന്ന പ്രദേശങ്ങളിൽ പ്രാവർത്തികമാക്കാവുന്ന നൂതനകൃഷിരീതികളിൽ ഒന്നായി ഇതു കരുതപ്പെടുന്നു. അത്യുല്പാദനത്തിനു വേണ്ടി കീടനാശിനി, ഹോർമോണുകൾ, ജനിതകവ്യതിയാനങ്ങൾ എന്നിവ ഉപയോഗിച്ച് വൻതോതിൽ ഉൽപ്പാദിപ്പിക്കപ്പെട്ട് മറ്റു പ്രദേശങ്ങളിൽ നിന്നു വന്നെത്തുന്ന ഭക്ഷ്യവിളകളോട് പ്രതിപത്തിയില്ലാത്തവർക്കു് ഇത്തരം ഘടകങ്ങളെക്കുറിച്ച് ആശങ്കപ്പെടാതെത്തന്നെ ഒരു പരിധിവരെ തങ്ങളുടെ ഭക്ഷണശീലങ്ങൾ സുരക്ഷിതമാക്കാൻ ടെറസ്സ് കൃഷി സഹായിക്കും. ലോകവ്യാപകമായി ഉയർന്നു വരുന്ന ഹരിതസമ്പദ്ഘടന എന്ന ആശയത്തിന്റെ അർത്ഥസ്വാംശീകരണം കൂടിയാണു് ഈ ഭക്ഷ്യോൽപ്പാദനരീതി.

കറിവെക്കാൻ പച്ചക്കറി ആവശ്യമുള്ളപ്പോൾ, സ്വന്തം മട്ടുപ്പാവിൽ സ്വയം നട്ടുവളർത്തിയ ചെടികളിൽനിന്ന് പച്ചപ്പു മാറാതെ ഇറുത്തെടുത്ത വിളവുകൾ തന്നെ ഉപയോഗിക്കുക എന്ന ആശയത്തിൽ നിന്നാണു് ടെറസ് കൃഷി പ്രചോദനം ഉൾക്കൊള്ളുന്നതു്. ഓരോരുത്തർക്കും ആവശ്യമുള്ള ഭക്ഷണം സ്വയം അദ്ധ്വാനിച്ച് ഉത്പാദിപ്പിക്കുക, അതോടൊപ്പം പ്രകൃതിയെ കൂടുതൽ അടുത്തുകണ്ട് പഠിക്കുക എന്നീ സാമൂഹ്യലക്ഷ്യങ്ങൾ കൂടി ടെറസ്സ് കൃഷിയെ പ്രചോദിപ്പിക്കുന്നു. വിപണിയുടെ സമ്മർദ്ദങ്ങൾക്കു വഴങ്ങി, അമിതമായ കീടനാശിനി പ്രയോഗത്തിനും അനാരോഗ്യകരമായ ഉൽപാദനരീതികൾക്കും വിധേയമായ, പുതുമ നഷ്ടപ്പെട്ട ഭക്ഷ്യവിളകൾ വാങ്ങാൻ നിർബന്ധിക്കപ്പെടാത്ത സാമ്പത്തികസ്വാതന്ത്ര്യം കൂടിയാണു് ഈ നൂതനകൃഷിരീതി വഴി ലഭ്യമാകുന്നതു്.
വളരെ കുറഞ്ഞ അളവു് മണ്ണ്, ആവശ്യത്തിനു മാത്രം വെള്ളം, അന്യഥാ വെറുതെ നഷ്ടപ്പെട്ടുപോകുന്ന സൗരോർജ്ജം, നീക്കം ചെയ്യുക എന്നതു് ഗുരുതരമായ ഒരു സാമൂഹ്യപ്രശ്നമായി മാറിക്കൊണ്ടിരിക്കുന്ന ജൈവാവശിഷ്ടങ്ങൾ എന്നിവ ഏറ്റവും യുക്തിസഹമായി പ്രയോജനപ്പെടുത്തിയാണു് ടെറസ് കൃഷി വിജയകരമായി നടത്തുന്നതു്. ഊർജ്ജം, ജലം, കൃഷിഭൂമി മുതലായി അനുദിനം ചുരുങ്ങിവരുന്ന പ്രകൃതിവിഭവങ്ങൾ കൂടുതൽ സമർത്ഥമായി ഉപയോഗിക്കുന്നതിന്റെ ഭാഗമായി ലോകത്തിന്റെ പല ഭാഗങ്ങളിലും അതിദ്രുതം വ്യാപിച്ചുകൊണ്ടിരിക്കുന്ന ഒരു പുത്തൻപ്രവണത കൂടിയാണു് ടെറസ്സ് കൃഷി.

സമയമോ മറ്റു വിഭവങ്ങളോ പ്രത്യേകമായി നീക്കിവെക്കാതെ നടത്താവുന്ന ടെറസ് കൃഷി ഭക്ഷ്യസുരക്ഷ, സാമ്പത്തികലാഭം എന്നിവയ്ക്കു പുറമേ ആരോഗ്യത്തിനും മാനസികോല്ലാസത്തിനും ഉപകരിക്കുന്നു. ഒപ്പം മികച്ച ഒരു ഗൃഹാലങ്കാരമാർഗ്ഗം കൂടിയാണു് ശ്രദ്ധയോടെയുള്ള 'മേൽക്കൂരകൃഷി'. വീടിനു ചുറ്റും നിലനിർത്താവുന്ന ഭേദപ്പെട്ട കാലാവസ്ഥ, ദൃശ്യഭംഗി എന്നിവ കുടുംബത്തിനു മൊത്തമായി ഗുണകരമാണു്. സൂര്യപ്രകാശം, ജലം, ജൈവാവശിഷ്ടങ്ങൾ എന്നിവയുടെ മികച്ച ഉപഭോഗരീതികൾക്കും നല്ലൊരു ഉദാഹരണമാണു് ടെറസ് കൃഷി. ടെറസ്സ് കൃഷിയിൽ പങ്കെടുത്തുകൊണ്ട് ഹരിതഗൃഹവാതകങ്ങളുടെ ഉല്പാദനവും വ്യാപനവും ചുരുക്കുക എന്ന ആഗോളലക്ഷ്യത്തിനെക്കൂടി ഒരാൾക്കു് സ്വാംശീകരിക്കാൻകഴിയും.

വീട്ടാവശ്യത്തിനുള്ള തക്കാളി, വെണ്ട, വഴുതന, വെള്ളരി, പാവൽ, പടവലം, മത്തൻ, പയർ, ചീര, മുള്ളങ്കി, മുളക് മുതലായവ എളുപ്പത്തിൽ കൃഷി ചെയ്യാം. ഇവകൂടാതെ പരീക്ഷണ അടിസ്ഥാനത്തിൽ എല്ലായിനം ഹ്രസ്വകാല വിളകളും കിഴങ്ങുകളും ടെറസ്സിൽ കൃഷിചെയ്യാം. പ്രത്യേക തയ്യാറെടുപ്പുകളോടെ പേര, വാഴ, നാരകം, പപ്പായ തുടങ്ങിയ ചെറുവൃക്ഷങ്ങളും ദീർഘകാലവിളകളും കൂടി ടെറസ്സിൽ കൃഷി ചെയ്യാം.

അടുക്കളത്തോട്ടം നിർമ്മിക്കുന്നത് ടെറസ്സിലാകുമ്പോൾ അതിന് ചില പരിമിതികൾ ഉണ്ട്. ധാരാളം വിത്തുകളും മണ്ണും വളവും ലഭിക്കുന്നുണ്ടെന്ന് കണ്ട്, ഒരിക്കലും ടെറസ്സിൽ അമിതമായി കൃഷി ചെയ്യേണ്ടതില്ല. കൃഷി ചെയ്യുന്ന ഇനങ്ങൾ നമ്മുടെ വീട്ടാവശ്യങ്ങൾക്കുള്ള പല ഇനങ്ങളാവാം. അതോടൊപ്പം പരീക്ഷണ അടിസ്ഥാനത്തിൽ കാബേജ്, ക്വാളീഫ്ലവർ, മരച്ചീനി, കാച്ചിൽ, ചേമ്പ്, ക്യാരറ്റ്, തുടങ്ങിയ ഏതാനും പുതിയവ ഇനങ്ങൾ കൂടി നടാം

തുടർച്ചയായ മഴയുള്ള സമയം ടെറസ്സ് കൃഷിയ്ക്കു് അനുയോജ്യമല്ല. വെള്ളം നിറഞ്ഞ് വഴുതുന്ന സിമന്റ്മേൽക്കൂര അപകടങ്ങൾക്കു സാദ്ധ്യതയുണ്ടാക്കാം. കൂടാതെ, ശക്തമായ മഴയിൽ മണ്ണിലെ ലവണാംശങ്ങൾ നഷ്ടപ്പെട്ടു് വളക്കൂറ് കുറഞ്ഞുപോകാം. ശക്തമായ മഴക്കാലം അവസാനിച്ച് ടെറസ്സ് മെല്ലെ ഉണങ്ങിവരുന്ന ആഴ്ച്ചകളാണു് കൃഷി തുടങ്ങാൻ ഏറ്റവും നല്ലതു്. കേരളത്തിനെ സംബന്ധിച്ച്, ഓണക്കാലം കഴിഞ്ഞ് (സെപ്റ്റംബർ മദ്ധ്യത്തിൽ)കൃഷി തുടങ്ങിയാൽ അതിനുശേഷം ഇടക്കിടെ പെയ്യുന്ന മഴയും തുടർന്നു വരുന്ന തുലാവർഷവും കൃഷിക്ക് നല്ലതാണ്. മേയ് അവസാനം കാലവർഷം ആരംഭിക്കുന്നതിന് അല്പദിവസം മുൻപ് കൃഷി അവസാനിപ്പിച്ച് ടെറസ്സ് വൃത്തിയാക്കാം. ഉപയോഗിച്ച മണ്ണ് ഒരിടത്ത് കൂട്ടിയിട്ട് പോളിത്തീൻ ഷീറ്റ് കൊണ്ട് മഴനനയാതെ മൂടിയാൽ അടുത്ത കൃഷിക്ക് അതേമണ്ണ് ഇളക്കിയെടുത്ത് ഉപയോഗിക്കാം.

ഉയരത്തിൽ കയറി നടക്കാൻ അമിതമായ പേടിയുള്ളവർ ടെറസ്സിൽ കയറുന്നത് പരമാവധി ഒഴിവാക്കണം. ടെറസ്സ്കൃഷി സ്വന്തമായി ചെയ്യേണ്ട ഒരു ഹോബിയായി കണക്കാക്കേണ്ടതാണു്. അത്യാവശ്യസഹായങ്ങൾക്കല്ലാതെ, മറ്റാളുകളെ ആശ്രയിക്കാനോ അവരെക്കൊണ്ടു ചെയ്യിക്കാനോ ശ്രമിക്കാതിരിക്കണം. എല്ലാദിവസവും രാവിലെയും വൈകുന്നേരവും കൃഷിസ്ഥലത്ത് കയറിവന്ന് വെള്ളം നനക്കേണ്ടതും പരിചരിക്കേണ്ടതും നിർബന്ധമാണു്. തീരെ ചെറിയ കുട്ടികളെയോ പ്രായമായവരേയോ മറ്റു വിധത്തിൽ ടെറസ്സിൽ കയറാൻ പ്രയാസമുള്ളവരെയോ സ്വന്തം കൃഷിയുടെ പുരോഗതി കാണിക്കാനായി ഒരിക്കലും നിർബന്ധിച്ച് പിടിച്ച് കയറ്റരുത്. ടെറസ്സിൽ നിൽക്കുമ്പോൾ എല്ലാ സമയവും സ്വന്തം സുരക്ഷിതത്വം ഉറപ്പാക്കണം. ഉറക്കെ സംസാരിക്കുക, മൊബൈൽ ഫോണിലെ സംഭാഷണത്തിൽ ലയിച്ച് അശ്രദ്ധമായി നടക്കുക തുടങ്ങിയതൊക്കെ പരമാവധി ഒഴിവാക്കണം. കൃഷിജോലിക്കു് ആവശ്യമുള്ള ഉപകരണങ്ങൾ (ബ്ലെയ്ഡ്, കത്രിക, കടലാസ്, പോളിത്തീൻ ബാഗ് തുടങ്ങിയവ) സ്ഥിരമായി ഒരു ചെറിയ ബാഗിൽ സൂക്ഷിച്ച് കൂടെ സ്വന്തം മൊബൈൽ ഫോണും അടക്കം തോട്ടത്തിലേക്കു കയറുന്നതു് നല്ലൊരു ശീലമാണു്. അത്യാവശ്യം വരുമ്പോൾ ആശയവിനിമയം നടത്താം. സാധാരണ മണ്ണിൽ കൃഷിചെയ്ത പരിചയം മുൻകൂറായി സ്വല്പമെങ്കിലും ഉണ്ടായിരിക്കുന്നതു് പദ്ധതിയുടെ ആകമാനം വിജയസാദ്ധ്യത അത്യധികം വർദ്ധിപ്പിക്കും.

തീരെ ചെരിവില്ലാതെ പരന്നതോ, അല്പം ചെരിവുള്ളതോ ആയ കോൺക്രീറ്റ് മേൽക്കൂരകളാണു് ടെറസ്സിലെ കൃഷിക്ക് അനുയോജ്യം. കൃഷി ചെയ്യുന്നവരുടെ ദേഹസുരക്ഷ ഉറപ്പാക്കാൻ ടെറസ്സിന്റെ വശങ്ങളിൽ ഉയർത്തിക്കെട്ടിയ ഇഷ്ടികമതിലിന് (parapet) അരമീറ്റർ ഉയരമെങ്കിലും ഉണ്ടാവുന്നതു് നല്ലതാണു്. കൃഷിക്ക് ആവശ്യമായ മണ്ണ്, വെള്ളം, വിത്ത്, വളം, വള്ളികൾ പടരാനുള്ള കമ്പുകൾ തുടങ്ങിയവ മേൽത്തട്ടിൽ എത്തിക്കാൻ സാമാന്യം ഉറപ്പുള്ള പടികളോ കോണിയോ സജ്ജമായിരിക്കണം. പൈപ്പ് ഉപയോഗിച്ച് ജലസേചനം ചെയ്യാനുദ്ദേശിക്കുമ്പോൾ വീട്ടിലെ ജലസംഭരണി (water tank)ടെറസ്സിന്റെ തലത്തിൽനിന്നും (സ്ലാബ്) രണ്ടോ മൂന്നോ മീറ്റർ ഉയരത്തിൽ സ്ഥാപിക്കാൻ ശ്രദ്ധിക്കണം. ടെറസ്സിനെ തൊട്ട് മരക്കൊമ്പുകളോ പോസ്റ്റുകളോ ഇല്ലാതിരിക്കുന്നതു് എലികളുടേയും മറ്റു ക്ഷുദ്രജീവികളുടേയും ശല്യം കുറയ്ക്കും.

നമ്മുടെ ജലസേചനശീലമനുസരിച്ച് നാം സാധാരണ ചെലവാക്കാറുള്ളതിൽ കുറവു വെള്ളമേ ഇത്തരം കൃഷിയ്ക്കു് ആവശ്യമുള്ളൂ. കഴിയുമെങ്കിൽ തുള്ളിനന (drip irrigation) തുടങ്ങിയ രീതികൾ ഏർപ്പെടുത്താവുന്നതാണു്. എന്നിരുന്നാലും, ആണ്ടു മുഴുവൻ തുടരുന്ന ജലലഭ്യത ഉറപ്പാക്കണം. വേനൽ മൂക്കുമ്പോൾ കുടിക്കാൻ പോലും വെള്ളം തികയാത്ത പ്രദേശങ്ങളിൽ ഇക്കാര്യം മുമ്പേ പരിഗണിക്കണം. ഇത്തരം സാഹചര്യങ്ങളിൽ വീട്ടിലെ അടുക്കളയിലും വാഷ് ബേസിനുകളിലും മറ്റും ഉപയോഗിച്ച് പുറത്തൊഴുക്കിക്കളയുന്ന വെള്ളം ലഘുവായ ശുദ്ധീകരനപ്രക്രിയകളിലൂടെ വീണ്ടെടുത്ത് ജലസേചനത്തിനുപയോഗിക്കുന്ന രീതികളും ശ്രമിക്കാവുന്നതാണു്.

കോൺക്രീറ്റ് മട്ടുപ്പാവിൽ നേരിട്ട് മണ്ണ് നിരത്തി വളം ചേർത്ത് വെള്ളമൊഴിച്ച് കൃഷി ചെയ്യുമ്പോൾ കാഴ്ചയിൽ വൃത്തി കുറയും. മേൽക്കൂരയിൽ വളരുന്ന ചെടിയുടെ വേരുകളും മണ്ണിൽനിന്നു് ഊർന്നിറങ്ങുന്ന അമ്ലാംശമുള്ള ധാതുലവണങ്ങളും കോൺക്രീറ്റിനു് ബലക്ഷയം ഉണ്ടാക്കി സ്ലാബിൽ ചോർച്ചവരുത്താൻ സാദ്ധ്യതയുണ്ട്. അതുകൊണ്ട് നേരിട്ടുള്ള കൃഷി ഒഴിവാക്കുന്നതാണു നല്ലതു്. മണ്ണ് നിരത്തി കൃഷി ചെയ്യുന്നതും നല്ലതല്ല. നാലുവശത്തും ഇഷ്ടിക ചരിച്ച്‌ വെച്ച് അടിയിൽ പ്ലാസ്റ്റിക്ക് ഷീറ്റ് ഒന്നോ രണ്ടോ അട്ടിയിൽ വിടവില്ലാതെ വിരിച്ച് അതിനു മുകളിൽ ഇഷ്ടിക ‌ഉയരത്തിൽ‌മാത്രം മണ്ണിട്ട് കൃഷി ചെയ്യാം. തൊടിയിലെ മണ്ണിന്റെ കൂടെ ചാണകം ഉണക്കിപ്പൊടിച്ചത്, ചകരിച്ചോറ്, അറക്കപ്പൊടി, ആറ്റുമണൽ, മണ്ണിരക്കമ്പോസ്റ്റ്, കരിയിലകൾ എന്നിവയും ചേർത്ത് കൃഷി ചെയ്യാനുള്ള അടിത്തട്ട് തയ്യാറാക്കാം. ടെറസ്സിന്റെ വശങ്ങളിലായാൽ മൂന്ന് വശങ്ങളിൽ ഇഷ്ടിക അതിരിട്ട്, പോളിത്തീൻ ഷീറ്റ് വിരിച്ച് കൃഷി ചെയ്യാം. എങ്ങനെ കൃഷിചെയ്താലും ടെറസ്സും മണ്ണും നേരിട്ട് സമ്പർക്കം വരുന്നത് പരമാവധി ഒഴിവാക്കുന്നത് നല്ലതാണ്.

പോളിത്തീൻ കവറിലും ചാക്കിലും മണ്ണ് നിറച്ച് കൃഷി ചെയ്യാം. ചാക്ക് പുറത്തോട്ട് മടക്കി ഏതാണ്ട് ഒരടി കനത്തിൽ മണ്ണ് നിറച്ചാൽ മതിയാവും. വെള്ളം പുറത്തേക്ക് ഒഴുകാനായി ഏതാനും സുഷിരങ്ങൾ ആവശ്യമാണ്. സുതാര്യമായ പോളിത്തീൻ കവറിൽ കൃഷി ചെയ്യരുത്. വേരുകൾക്ക് സൂര്യപ്രകാശം തട്ടുന്നത് ചെടിയുടെ വളർച്ചയെ തകരാറിലാക്കും. ചെടിനട്ടതിനു ശേഷം വളർച്ചക്കനുസരിച്ച് വളവും മണ്ണും പിന്നീട് ചേർക്കേണ്ടി വരുന്നതിനാൽ ആദ്യമേ കൂടുതൽ മണ്ണ് നിറക്കേണ്ടതില്ല. ടെറസ്സിൽ ഇഷ്ടം‌പോലെ സൂര്യപ്രകാശം ലഭിക്കുന്നതിനാൽ വളർച്ചക്കനുസരിച്ച് ചെടികൾ തമ്മിലുള്ള അകലം ക്രമീകരിക്കാം.

ഹ്രസ്വകാല പച്ചക്കറി വിളകളിൽ പലതും പടർന്നു വളരുന്നവയാണ്. ചിലത് കമ്പുകളിലും ചിലത് പന്തലുകളിലും വളർന്നാൽ നന്നായി വിളവ് തരും. കൃഷി ടെറസ്സിലാവുമ്പോൾ അതിന് താങ്ങായി വരുന്ന മരക്കമ്പുകളും കയറുകളും താഴെ തറയിൽനിന്ന് ആയാൽ പല പ്രശ്നങ്ങളും ഉണ്ട്. ആ കമ്പിലൂടെ മുകളിലെത്തുന്ന ഉറുമ്പുകളും മറ്റു ക്ഷുദ്രജീവികളും കൃഷിസ്ഥലത്ത് സ്ഥിരതാമസമാക്കും. കയ്പ(പാവൽ), പടവലം, തുടങ്ങിയവക്ക് വളരാനുള്ള പന്തൽ നമുക്ക് ടെറസ്സിൽ‌തന്നെ നിർമ്മിക്കാം. അതോടനുബന്ധിച്ച് പയറുവർഗങ്ങൾ പടരാനാവശ്യമായ താങ്ങുകളും ഉണ്ടാക്കാം. ഉപയോഗം കഴിഞ്ഞ 4 ടിന്നുകളും ചെറിയ കല്ലുകളും(കരിങ്കൽ ചീളുകളും ആവാം) സംഘടിപ്പിച്ചാൽ പന്തലിന്റെ തൂണുകൾ കുത്തനെ നിർത്താൻ കഴിയും. ഉറപ്പുള്ള കമ്പ് ടിന്നിന്റെ മധ്യഭാഗത്ത് കുത്തനെ നിർത്തിയശേഷം കല്ലുകൾ നാല്‌ വശത്തും കടത്തി ഉറപ്പിച്ചാൽ നല്ല ബലമുള്ള താങ്ങുകൾ ലഭിക്കും. ഇങ്ങനെയുള്ള തൂണുകൾ ചേർത്ത് കെട്ടി കയ്പ,പടവലം എന്നിവയുടെ പന്തലാക്കാം. ഉറപ്പുള്ളതാണെങ്കിലും ഭാരം കുറഞ്ഞ ഉണങ്ങിയ കമ്പുകൾ പന്തൽ നിർമ്മാണത്തിന് ഉപയോഗിക്കണം.

ടെറസ്സിൽ മൂന്ന് തരത്തിൽ മണ്ണ് പാകപ്പെടുത്തി കൃഷിക്കുവേണ്ട പ്രതലം തയ്യാറാക്കം,
പച്ചക്കറി നടാനായി മണ്ണ് നിറക്കുമ്പോൾ അടിയിൽ കരിയിലയോ പച്ചക്കറി അവശിഷ്ടങ്ങളോ നിക്ഷേപിക്കാം. പറമ്പിലുള്ള മണ്ണിന്റെ കൂടെ ആറ്റുമണൽ(പൂഴി), അറക്കപ്പൊടി, ചകരിച്ചോറ്, കാലിവളം ഉണക്കിപ്പൊടിച്ചത് (ചാണകം), കമ്പോസ്റ്റ്, മത്സ്യാവശിഷ്ടങ്ങൾ ആദിയായവ ലഭ്യതയനുസരിച്ച് മിക്സ് ചെയ്ത മിശൃതം കൃഷി ചെയ്യാനായി നിറക്കണം. ഇതിൽ ഉണങ്ങിയ ചാണകം കൂടുതൽ ചേർക്കുന്നത് പച്ചക്കറിയുടെ വളർച്ചക്ക് നല്ലതാണ്. ടെറസ്സിൽ പരമാവധി സൂര്യപ്രകാശം ലഭ്യമാകുന്ന ഇടങ്ങളിലാണ് കൃഷിവിളകൾ നടേണ്ടത്.

നമുക്ക് നടാനുള്ള പച്ചക്കറി വിത്തുകൾ മുൻ‌വർഷങ്ങളിലുള്ള ചെടികളിൽ നിന്ന് നമ്മൾ ശേഖരിച്ചതോ മറ്റുള്ളവരിൽ നിന്ന് വാങ്ങിയതോ ആവാം. ശേഖരിച്ചവയിൽ ചിലയിനങ്ങൾ ഈർപ്പം‌തട്ടി കേടുവരികയോ ചില കാലത്ത് മുളക്കാത്തവയോ ആവാതിരിക്കാൻ ശ്രദ്ധിക്കണം. വിലകൊടുത്തു വാങ്ങുന്നവ ഗുണമേന്മ ഉറപ്പാക്കിയ ഇടങ്ങളിൽ നിന്ന് ആവണം. പിന്നെ തക്കാളി, മുളക്, പയർ, കയ്പ, മത്തൻ, വെള്ളരി എന്നിവ കടയിൽ നിന്ന് കറിവെക്കാൻ വാങ്ങിയ പച്ചക്കറികളിൽ മൂപ്പെത്തിയ നല്ല ഇനങ്ങൾ ഉണ്ടെങ്കിൽ വിത്ത് ശേഖരിക്കാം.

പച്ചക്കറി വിത്തുകൾ രണ്ട് രീതിയിലാണ് നടേണ്ടത്. ചിലത് നേരിട്ട് മണ്ണിൽ നടാം; ഉദാ: ചീര, മുളക്, മുള്ളങ്കി, തക്കാളി, വഴുതന. മറ്റുചില വിത്തുകൾ വെള്ളത്തിൽ കുതിർത്ത് മുളപ്പിച്ചശേഷം മണ്ണിൽ നടാം; ഉദാ: വെണ്ട, പയറ്, വെള്ളരി, പാവൽ, പടവലം, താലോരി, മത്തൻ, കുമ്പളം.
ഇങ്ങനെ മുളപ്പിച്ച വേര്‌ പിടിച്ച വിത്തുകൾ നനഞ്ഞ മണ്ണിൽ നടണം. അധികം ആഴത്തിൽ നട്ടാൽ അവ മണ്ണിനു മുകളിൽ വളരാതെ നശിക്കാനിടയാവും. ചെടിച്ചട്ടിയിലും ചാക്കിലും ഓരോ വിത്ത് വീതവും തറയിലെ മണ്ണിൽ നിശ്ചിത അകലത്തിലും വിത്തുകൾ നടാം. വിത്തിട്ടതിനുശേഷം ആ വിത്തിന്റെ കനത്തിൽ മാത്രം മണ്ണ് വിത്തിനു മുകളിൽ ഇട്ടാൽ മതി. രാവിലെയും വൈകുന്നേരവും നനക്കാൻ പ്രത്യേകം ശ്രദ്ധിക്കണം.

ടെറസ്സ്കൃഷിയിൽ രാവിലെയും വൈകിട്ടുമുള്ള ജലസേചനം അനിവാര്യമാണ്. രണ്ട് ദിവസം നനക്കുന്നത് നിർത്തിയാൽ എല്ല ചെടികളും ഉണങ്ങി നശിക്കാനിടയാവും. ഒരു നേരം നനക്കാൻ കഴിഞ്ഞില്ലെങ്കിൽ തൊട്ടടുത്ത് ലഭ്യമായ നേരത്ത് ധാരാളം വെള്ളം ഒഴിച്ച് ചെടി ഉണങ്ങാതിരിക്കാൻ ശ്രദ്ധിക്കണം. ഇങ്ങനെ കൃഷി ചെയ്യുന്നവർ വീട് അടച്ചുപൂട്ടി രണ്ട് ദിവസം ടൂർ പോകാതിരിക്കാൻ പ്രത്യേകം ശ്രദ്ധിക്കണം.
ചെടി നടുന്നത് ടെറസ്സിലാവുമ്പോൾ അവയെ എല്ലാദിവസവും പരിചരിക്കണം. ചുരുങ്ങിയത് രണ്ട്‌നേരമെങ്കിലും കർഷകൻ ടെറസ്സിൽ കയറണം. വളർച്ചയുടെ ഓരോ ഘട്ടത്തിലും അവയുടെ സമീപത്ത് വന്ന്, വെള്ളമൊഴിച്ച്, വളം‌ചേർത്ത്, കീടങ്ങളെ നശിപ്പിച്ച്, പാകമായ പച്ചക്കറികൾ പറിച്ചെടുത്ത് അങ്ങനെ അവയോടൊപ്പം ഇത്തിരിനേരം ചെലവഴിക്കണം.

കൃഷി ടെറസ്സിലാവുമ്പോൾ ധാരാളം വെള്ളം ഒഴിക്കണം എന്ന ധാരണ പലർക്കും ഉണ്ട്; ‘കാരണം രാവിലെ മുതൽ വൈകുന്നേരം വരെ ചെടികൾ വെയിലു കൊള്ളുകയാണല്ലൊ’. അടുക്കളത്തോട്ടത്തിൽ, മണ്ണിൽ കൃഷി ചെയ്യുമ്പോൾ നമ്മൾ ധാരാളം വെള്ളം ഓരോ ചെടിക്കും ഒഴിക്കുന്നുണ്ട്. അങ്ങനെ ഒഴിച്ച വെള്ളത്തിൽ ചെടിയുടെ വേര് ആഗിരണം ചെയ്യുന്നതിനെക്കാൾ വലിയൊരു പങ്ക് മണ്ണിനടിയിൽ താഴുകയാണ് ചെയ്യുന്നത്. ടെറസ്സിൽ, ചട്ടിയിലായാലും ചാക്കിലായായാലും തറയിലായാലും പുറത്തേക്ക് ഒഴുകുന്ന ഘട്ടത്തിൽ വെള്ളം നനക്കുന്നത് നിർത്താം. അതിന് ഒരു ചെടിച്ചട്ടിയിൽ രണ്ട് ഗ്ലാസ്സ് വെള്ളം മതിയാവും. ചെടിയുടെ മുകളിൽ സ്പ്രേ ചെയ്യുന്നതാണ് ഏറ്റവും നല്ലത്. സസ്യവളർച്ചക്ക് സൂര്യപ്രകാശം പരമാവധി ലഭ്യമാവണം. അതേസമയം സൂര്യന്റെ ചൂട് വർദ്ധിക്കുന്നതിനനുസൃതമായി ഇലകൾക്ക് നീരാവിയാക്കി മാറ്റി പുറത്തുകളയാനുള്ള ജലം മുഴുവൻ വേര് മണ്ണിൽ‌നിന്നും ആഗിരണം ചെയ്യും. ചെറിയ തൈകൾ പറിച്ചുമാറ്റി നടുമ്പോൾ മൂന്ന് ദിവസം അവ വെയിലേൽക്കാതെ ശ്രദ്ധിച്ച് ജലസേചനം നടത്തണം.

രാസവളങ്ങളും വിറക് കത്തിച്ച ചാരവും പച്ചക്കറികൃഷിക്ക് വളരെ കുറച്ച് മാത്രമേ ഉപയോഗിക്കാവൂ. ടെറസ്സിലാവുമ്പോഴും അവയുടെ ഉപയോഗം വളരെ കുറക്കുക. ചെടികൾ നടാനായി മണ്ണ് തയ്യാറാക്കുമ്പോൾ‌തന്നെ ധാരാളം കാലിവളവും കമ്പോസ്റ്റും ഉപയോഗിക്കണം. അതോടൊപ്പം നിലക്കടലപിണ്ണാക്ക്, മണ്ണിരക്കമ്പോസ്റ്റ്, കോഴിക്കാഷ്ടം, വേപ്പിൻ‌പിണ്ണാക്ക്, മത്സ്യാവശിഷ്ടങ്ങൾ എന്നിവയൊക്കെ ഇടയ്ക്കിടെ ചേർത്താൽ സസ്യങ്ങൾ നന്നായി വളരും. ഒടുവിൽ പറഞ്ഞവ ചെടിയുടെ ചുവട്ടിൽനിന്നും അഞ്ച് സെന്റീമീറ്റർ അകലെയായി മാത്രം ചേർക്കുകയും പൂർണ്ണമായി മണ്ണിനടിയിൽ ആയിരിക്കുകയും വേണം. വേപ്പിൻപിണ്ണാക്ക് ചെടി നടുമ്പോൾ മണ്ണിനടിയിൽ വളരെകുറച്ച് മാത്രം ചേർത്താൽ മതി. രണ്ട് ആഴ്ചയിൽ ഒരു തവണയെങ്കിലും വളം ചേർക്കണം. ഇങ്ങനെ വളപ്രയോഗം നടത്തുമ്പോൾ പുതിയ മണ്ണ് ചെടിയുടെ ചുവട്ടിൽ ഇടുന്നതാണ് നല്ലത്.

ടെറസ്സിലാണെങ്കിലും എല്ലായിനം കീടങ്ങളും രോഗങ്ങളും പച്ചക്കറിസസ്യങ്ങളെ ബാധിക്കും. മറ്റൊരിടത്തും കൃഷി ഇല്ലെങ്കിൽ പരിസരത്തുള്ള പറക്കാൻ കഴിയുന്ന ഷട്പദങ്ങളെല്ലാം പറന്നുവരും. പാവൽ, പടവലം എന്നിവയെ കായീച്ചകളും, പയറുവർഗ്ഗങ്ങളെ അരക്ക് ഷട്പദങ്ങളും(ഇലപ്പേൻ) ആക്രമിക്കും. പയറിന്റെ നീരുറ്റികുടിക്കുന്ന ഷട്പദങ്ങൾ ഒന്നോ രണ്ടോ വന്നാൽ പിറ്റേദിവസം കൂട്ടത്തോടെ പറന്നുവരും. ഇവ കൂടാതെ ഇലകൾ തിന്നുന്ന ലാർവ്വകൾ പലതരം കാണപ്പെടും. ലാർവ്വകൾ ഓരോ തരവും ഒരേ ഇനത്തിൽ‌പ്പെട്ട ചെടികളെ മാത്രമാണ് ആഹാരമാക്കുന്നത്. പിന്നെ പച്ചക്കറി സസ്യങ്ങളിൽ കാണുന്ന മിക്കവാറും ഷട്പദലാർവ്വകൾ രാത്രിയിൽ മാത്രം പുറത്തിറങ്ങി ആഹാരം കഴിക്കുന്നവയാണ്. അതുകൊണ്ട് പകൽ‌നേരങ്ങളിൽ നോക്കിയാൽ അവരുടെ അടയാളം മാത്രമേ കാണുകയുള്ളു.

പുകയില കഷായം, കാന്താരി മിശ്രിതം, മണ്ണെണ്ണക്കുഴമ്പ് തുടങ്ങിയവ പ്രധാന ജൈവ കീടനാശിനികളാണ്. ഇവ കൂടാതെ നേരിട്ടല്ലാതെ കീടങ്ങളെ നശിപ്പിക്കാൻ പഴക്കെണി, തുളസിക്കെണി, ശർക്കരക്കെണി തുടങ്ങിയവയും പ്രയോഗിക്കാം. 
ചിരട്ടക്ക് പകരം മിനറൽ വാട്ടർ കുപ്പിയുടെ വശങ്ങളിൽ 3 x 3 സെ മി ദ്വാരങ്ങൾ ഉണ്ടാക്കിയും ഉപയോഗിക്കാം 

സാധാരണ കാണാറുള്ള രോഗങ്ങൾ ടെറസ്സിലെ പച്ചക്കറികൃഷിയിൽ കുറവായിരിക്കും. തക്കാളി, വഴുതന, മുളക്, എന്നിവയിൽ ഫംഗസ് കാരണം ഏതെങ്കിലും ഒരു ചെടിയിൽ വാട്ടം കണ്ടെത്തിയാൽ ഉടനെ പിഴുതുമാറ്റി നശിപ്പിക്കണം. നടുന്നതിനു മുൻപ് മണ്ണിൽ വേപ്പിൻപിണ്ണാക്ക് ചേർക്കുന്നത് രോഗങ്ങളെ നിയന്ത്രിക്കും. ചീരയിൽ ഇലപ്പുള്ളിരോഗം കണ്ടെത്തിയാലും അവ നശിപ്പിക്കുന്നതാണ് നല്ലത്. ശക്തിയുള്ള രാസവസ്തുക്കൾ ചെടിയിൽ തളിക്കാതിരിക്കുന്നതാണ് ഉത്തമം. നല്ലയിനം വിത്തുകൾ നടാൻ ഉപയോഗിച്ചാൽ രോഗങ്ങൾ ഒരു പരിധിവരെ ഒഴിവാക്കാം.

ടെറസ്സ്കൃഷിയിൽ ഒന്നിച്ച് ഒരു വിളവെടുപ്പ് നടത്തേണ്ടതില്ല. വെണ്ട, പച്ചമുളക്, വഴുതന, പയർ, പാവൽ, താലോരി, പടവലം എന്നിവയൊക്കെ മൂക്കുന്നതിനു മുൻപ് ദിവസേനയെന്നോണം പറിച്ച് ഉപയോഗിക്കാം. തക്കാളി പഴുത്തതിനുശേഷം പറിച്ചെടുക്കണം. ഒന്നിച്ച് ധാരാളം ഉണ്ടായാൽ പാകമായവയെല്ലാം പറിച്ച് റെഫ്രിജറേറ്ററിൽ വെക്കുകയോ, വില്പന നടത്തുകയോ ചെയ്യണം. കയ്പക്ക ഉണക്കി കൊണ്ടാട്ടമാക്കി മാറ്റാം. കൂട്ടത്തിൽ വെള്ളരി, മത്തൻ, ഇളവൻ, കുമ്പളം തുടങ്ങിയവയുടെ പാകമായ കായകൾ പറിച്ചെടുത്തത് ഈർപ്പമില്ലാത്ത, കീടങ്ങളില്ലാത്ത ഇടങ്ങളിൽ സൂക്ഷിച്ചാൽ മാസങ്ങളോളം കേടുവരാതെയിരിക്കും. 
ടെറസ്സിൽ ചെയ്യുന്ന കൃഷി മഴക്കാലം ആരംഭിക്കുന്നതിനു മുൻപ് അവസാനിപ്പിക്കണം. മണ്ണ് ഒരിടത്ത് കൂട്ടിയിട്ട് മഴകൊള്ളാതെ പോളിത്തീൻ ഷീറ്റ് കൊണ്ട് മൂടിയാൽ അതേമണ്ണ് അടുത്ത വർഷം കൃഷിക്ക് ഉപയോഗിക്കാം. മഴകൊണ്ടാൽ മണ്ണ് ഒലിച്ചിറങ്ങുകയും മണ്ണിന്റെ ഘടകങ്ങളും ഘടനയും നഷ്ടപ്പെടുകയും ചെയ്യും. 
ഇന്നത്തെകാലത്ത് കൃഷി ചെയ്യുന്നത് ശരീരത്തിന്റെയും മനസ്സിന്റെയും ആരോഗ്യത്തിന് വളരെ നല്ലതാണ്. കൃഷി ടെറസ്സിലാവുമ്പോൾ ശരീരത്തിലെ അമിതമായ കൊഴുപ്പ് കുറക്കാനായി പ്രത്യേക വ്യായാമമൊന്നും ചെയ്യേണ്ടതില്ല. കീടനാശിനികൾ തളിക്കാത്ത പച്ചക്കറികൾ ഇഷ്ടം‌പോലെ ഭക്ഷിക്കാനും കഴിയും.

 കുന്നിൻ താഴ്വരകൾ തുടങ്ങി ചെരിവുള്ള ഭൂവിഭാഗങ്ങളിൽ തട്ടുകളായി കൃഷി ചെയ്യുന്ന രീതിയിൽ അത്തരം തട്ടുകൾക്കു് 'ടെറസ്സ്' എന്ന വാക്ക് കൃഷിശാസ്ത്രത്തിൽ പലപ്പോഴും ഉപയോഗിക്കാറുണ്ടു്. അതുപോലെ, യൂറോപ്പിലും മറ്റും പണ്ടു മുതൽക്കേ കൊട്ടാരങ്ങൾ, കോട്ടകൊത്തളങ്ങൾ തുടങ്ങിയവയുടേ മേൽപ്പുറങ്ങളിൽ തയ്യാറാക്കിയ പൂന്തോട്ടങ്ങൾക്കു് 'ടെറസ് ഗാർഡനുകൾ' എന്നു് വിളിക്കാറുണ്ടു്. ടെറസ്സിലെ കൃഷി അതിൽ നിന്നു വ്യത്യസ്തമാണ്.



</doc>
<doc id="194857" url="https://ml.wikipedia.org/wiki?curid=194857" title="ഗുസിപ്പെ ടാർട്ടിനി">
ഗുസിപ്പെ ടാർട്ടിനി

ഇറ്റാലിയൻ വയലിനിസ്റ്റും സംഗീത സൈദ്ധാന്തികനുമായിരുന്നു ഗുസിപ്പെ ടാർട്ടിനി (8 ഏപ്രിൽ 1692 – 26 ഫെബ്രുവരി 1770). 1692 ഏപ്രിൽ 8-ന് പിറാനോയിലെ ഇസ്ട്രിയയിൽ ജനിച്ചു. നിയമവും നീതിശാസ്ത്രവുമാണ് പഠിച്ചത്. 20-ആം വയസ്സിൽ നടത്തിയ പ്രണയവിവാഹം ഇദ്ദേഹത്തെ തടവറയിലാക്കി. പക്ഷേ അവിടെ നിന്നും ഒരു സന്ന്യാസിയുടെ വേഷം ധരിച്ച് അസ്സീസ്സിയിലേക്ക് രക്ഷപെട്ട് ഒരു മഠത്തിൽ അഭയം തേടി. തന്റെ വയലിൻ വൈഭവം കൊണ്ട് അവിടെയുള്ളവരുടെ പ്രീതി സമ്പാദിച്ച ഗുസിപ്പെ അവരുടെ സഹായത്തോടെ സ്വന്തം സ്ഥലമായ പഡുവയിലെത്തി ഭാര്യയോടൊപ്പം താമസമായി. 1721 ൽ പാഡുവയിലെ സെന്റ് അന്റോണിയോ ചർച്ചിലെ മുഖ്യ വയലിനിസ്റ്റായി നിയമനം ലഭിച്ചു. 1725-ൽ പ്രാഗിലെ ചാൻസലർ ഒഫ് ബൊഹീമിയയുടെ ഓർക്കെസ്ട്ര സംവിധാനം ചെയ്യുന്ന ചുമതല ഗുസിപ്പെ ഏറ്റെടുത്തു. 1726-ൽ വീണ്ടും പാഡുവയിലെത്തുകയും അവിടെ ഒരു വയലിൻ സ്ക്കൂൾ സ്ഥാപിക്കുകയും ചെയ്തു.

സംഗീതാവതരണങ്ങൾക്കായി പുറംരാജ്യങ്ങളിലൊന്നും പോകാൻ ഇദ്ദേഹം കൂട്ടാക്കിയിരുന്നില്ല. ഏക വിദേശപര്യടനം 1740-ൽ ഇറ്റലിയിൽ നടത്തിയതായിരുന്നു. സാങ്കേതികതയുടെയും സൗന്ദര്യാത്മകതയുടെയും സാമഞ്ജസ്യംകൊണ്ട് ദീപ്തമായിരുന്നു ഇദ്ദേഹത്തിന്റെ സംഗീതാവിഷ്കാരങ്ങൾ. ഇദ്ദേഹം "ബോ" ചലിപ്പിക്കുന്ന രീതിതന്നെ പിൽക്കാലത്ത് ഒരു പ്രസ്ഥാനം ആയിത്തീരുകയുണ്ടായി. 200 വയലിൻ "കൺസർട്ടു"കൾ, 200 വയലിൻ "സൊണാറ്റ"കൾ എന്നിവയാണ് ഇദ്ദേഹത്തിന്റെ മുഖ്യ ആവിഷ്കാരങ്ങൾ. അവ, കാര്യമായൊന്നും പ്രസിദ്ധീകരിക്കപ്പെട്ടുമില്ല. അപൂർവ്വം പ്രസിദ്ധീകൃത രചനകളിൽ പ്രധാനപ്പെട്ടത് "ഡെവിൾസ്ട്രിൽ" എന്ന "സൊണാറ്റ"യാണ്. 1735-ൽ ഇത് കണ്ടെടുത്തുവെങ്കിലും 1798-ലാണ് പ്രസിദ്ധീകരിച്ചത്. "ക്വാർട്ടെറ്റ്", "ട്രയോ", "സിംഫണി" എന്നീ വിഭാഗങ്ങളിലും ഇദ്ദേഹം വിഖ്യാതരചനകൾ നടത്തിയിട്ടുണ്ട്.

വയലിൻ വാദനവുമായി ബന്ധപ്പെട്ട ഏതാനും സിദ്ധാന്തങ്ങളും ടാർട്ടിനി ആവിഷ്ക്കരിച്ചിട്ടുണ്ട്. രണ്ടു സ്വരങ്ങളുടെ ഋജുവും ഗാഢവുമായ വാദനം മൂന്നാമതൊരു സ്വരത്തെ ജനിപ്പിക്കുന്നുവെന്ന "ഡിഫറൻസ് ടോൺ" സിദ്ധാന്തം അവയിലൊന്നാണ്. ഗണിതശാസ്ത്ര സങ്കല്പനങ്ങളുപയോഗിച്ച് "ഹാർമണി"യെക്കുറിച്ച് പുതിയൊരു സിദ്ധാന്തം മുന്നോട്ടുവച്ചുവെന്നതും ഇദ്ദേഹത്തിന്റെ സംഭാവനകളിലൊന്നാണ്. ഈ സിദ്ധാന്തങ്ങൾ 1754-ലും 1767-ലുമായി പ്രസിദ്ധീകരിച്ച രണ്ടു പ്രബന്ധങ്ങളിലൂടെ ഇദ്ദേഹം അവതരിപ്പിക്കുകയായിരുന്നു. 1771-ൽ "പ്രിൻസിപ്പിൾസ് ആൻഡ് പവർ ഒഫ് ഹാർമണി" എന്ന ഗ്രന്ഥത്തിൽ ബി. സ്റ്റില്ലിംഗ്സ് ഫ്ലീറ്റ് ഇദ്ദേഹത്തിന്റെ സംഗീതസിദ്ധാന്തങ്ങൾ "അക്കൗണ്ട് ഒഫ് ടാർട്ടീനീസ് ട്രീറ്റെസ് ഓൺ മ്യൂസിക്" എന്ന പേരിൽ ഉൾക്കൊള്ളിക്കുകയുണ്ടായി. 1770 ഫെബ്രുവരി 26-ന് ഇദ്ദേഹം അന്തരിച്ചു.



</doc>
<doc id="194859" url="https://ml.wikipedia.org/wiki?curid=194859" title="ഇന്തുപ്പ്">
ഇന്തുപ്പ്

ഒരു ലവണമാണ് പൊട്ടാസിയം ക്ലോറൈഡ്. പൊട്ടാസിയം ക്ലോറൈഡ് എന്നു രാസനാമമുള്ള ഇതിന്റെ രാസവാക്യം KCl എന്നാണ്.


</doc>
<doc id="194860" url="https://ml.wikipedia.org/wiki?curid=194860" title="വത്തിക്കാൻ റേഡിയോ">
വത്തിക്കാൻ റേഡിയോ


</doc>
<doc id="194870" url="https://ml.wikipedia.org/wiki?curid=194870" title="കേരള സർക്കാർ തദ്ദേശ സ്വയംഭരണ വകുപ്പ്">
കേരള സർക്കാർ തദ്ദേശ സ്വയംഭരണ വകുപ്പ്

കേരളത്തിലെ ഗ്രാമപഞ്ചായത്തുകൾ, ബ്ലോക്ക് പഞ്ചായത്തുകൾ, ജില്ലാ പഞ്ചായത്തുകൾ, മുനിസിപ്പാലിറ്റികൾ, കോർപ്പറേഷനുകൾ എന്നീ വിഭാഗങ്ങൾ ചേർന്ന വകുപ്പാണ് കേരള സർക്കാർ തദ്ദേശ സ്വയംഭരണ വകുപ്പ്. 941 ഗ്രാമപഞ്ചായത്തുകൾ, 152 ബ്ലോക്ക് പഞ്ചായത്തുകൾ, 14 ജില്ലാ പഞ്ചായത്തുകൾ, 87 മുനിസിപ്പാലിറ്റികൾ, 77 താലൂക്കുകൾ, 6 കോർപ്പറേഷനുകൾ എന്നിവയാണ് കേരളത്തിൽ നിലവിലുള്ളത്. ഭരണഘടനയുടെ 73-ഉം 74-ഉം ഭേദഗതികൾ മൂലം, ത്രിതല സമ്പ്രദായം ഇന്ത്യയിൽ നിലവിൽ വന്നു. വികസന പരിപാടികൾ നടപ്പിലാക്കുന്നതിനായി തദ്ദേശ സ്വയംഭരണ സ്ഥാപനങ്ങൾ ഫലപ്രദമായ ഏജൻസികളായി ഉയർന്നിരിക്കുന്നു. പഞ്ചായത്ത്‌ വകുപ്പ്, നഗരകാര്യ വകുപ്പ്, ഗ്രാമ വികസന വകുപ്പ്, നഗര ഗ്രാമാസൂത്രണ വകുപ്പ് എന്നിവ പ്രാദേശിക ഭരണകൂടത്തിന്റെ പ്രധാന അനുബന്ധ വകുപ്പുകളാണ്. കേരളത്തിലെ തദ്ദേശ സ്വയംഭരണ സ്ഥാപനം എന്നത് ഈ വിഭാഗങ്ങൾ എല്ലാം ഉൾപ്പെടുന്നതാണ്. വകുപ്പിന് ഒരു ഗവൺമെന്റ് സെക്രട്ടറിയാണ് നേതൃത്വം നൽകുന്നത്. മന്ത്രിമാർ ചേർന്നാണ് വകുപ്പിന്റെ പ്രവർത്തനങ്ങൾ ഏകോപിപ്പിക്കുന്നത്. എന്നാൽ ഈ മൂന്നു വിഭാഗങ്ങളുടേയും ഏകോപനം ആവശ്യമായി വരുന്ന സന്ദർഭങ്ങളിൽ ഉചിതമായ തീരുമാനം എടുക്കുന്നത് ഈ മന്ത്രിമാരോടൊപ്പം മുഖ്യമന്ത്രി ഉൾപ്പെടുന്ന ഒരു സമിതിയാണ്.

1994 ൽ കേരളാ പഞ്ചായത്ത്‌ രാജ് നിയമം നിലവിൽ വന്നു. 1997ൽ ഇ.എം.എസ് ഗവൺമെന്റ് ഊർജ്ജം, ധനകാര്യം, വൈദഗ്ദ്ധ്യം എന്നിവ തദ്ദേശ സ്വയംഭരണ സ്ഥാപനങ്ങൾക്ക് കൈമാറ്റം ചെയ്യാനുള്ള ധീരമായ സംരംഭം ഏറ്റെടുത്തു. തദ്ദേശ സ്വയംഭരണ സ്ഥാപനങ്ങളും തദ്ദേശീയ പങ്കാളിത്തവും 1996-2001ലെ സർക്കാർ അധികാരവികേന്ദ്രീകരണത്തിലൂടെ പ്രോത്സാഹിപ്പിച്ചു




</doc>
<doc id="194871" url="https://ml.wikipedia.org/wiki?curid=194871" title="സംസ്ഥാനപാത 3 (കേരളം)">
സംസ്ഥാനപാത 3 (കേരളം)

കേരളത്തിലെ ഒരു സംസ്ഥാനപാതയാണ് SH 3 (സംസ്ഥാനപാത 3). തിരുവനന്തപുരം ജില്ലയിലെ നെടുമങ്ങാടിൽ നിന്നും ആരംഭിക്കുന്ന ഈ പാത കേരളം തമിഴ്നാട് സംസ്ഥാന അതിർത്തിയിലാണ് അവസാനിക്കുന്നത്. 37.5 കിലോമീറ്റർ നീളമുണ്ട്.

നെടുമങ്ങാട് ടോൾ കവല - പരുത്തിപ്പള്ളീ കവല - കുടപ്പനമൂട് കവല - കത്തിപ്പാറ കവല - കദുക്കര - സംസ്ഥാന അതിർത്തി


</doc>
<doc id="194876" url="https://ml.wikipedia.org/wiki?curid=194876" title="സിനിമാ നിർമ്മാണം">
സിനിമാ നിർമ്മാണം

അടിസ്ഥാനപരമായി ചലച്ചിത്ര നിർമ്മാണം എന്നാൽ ഒരു ചലച്ചിത്രം അതിന്റെ നിർമ്മാതവ് ആഗ്രഹിക്കുന്ന ഉള്ളടക്കത്തിനു അനുസരിച്ച് നിർമ്മിക്കുകയും പ്രദർശനത്തിനു സജ്ജമാക്കുക്കയും ചെയ്യുന്ന വിവിധ ഘട്ടങ്ങളുള്ള ഒരു പ്രക്രിയ ആണു. ചലച്ചിത്രങ്ങളുടെ ആദ്യരൂപങ്ങൾ പ്രദർശിച്ചിപ്പിരുന്ന സോട്രോപിനു ഏതാനും തുടർചിത്രങ്ങൾ മതിയായിരുന്നു. അതിനാൽ തന്നെ ചലച്ചിത്രനിർമ്മാണം ക്യാമറയോടു കൂടി (അല്ലെങ്കിൽ ക്യമറ ഇല്ലാതെ, ഉദാഹരണത്തിനു 1963-ൽ ഇറങ്ങിയ, സ്റ്റാൺ ബ്രകേജിന്റെ 4 മിനിറ്റ് ദൈർഘ്യം ഉള്ള മോത് ലൈറ്റ്) ഒരാൾ ഒറ്റക്കോ അല്ലെങ്കിൽ ആയിരക്കണക്കിനു നടീനടന്മാരും സാങ്കേതിക വിദഗ്ദ്ധരും പങ്കാളികളാകുന്ന സംരംഭങ്ങളൊ ആയി വ്യത്യാസപ്പെടുന്നു.

ചലച്ചിത്ര നിർമ്മാണത്തിനു, കഥ/തിരക്കഥ രചന മുതൽ ചലച്ചിത്ര വിതരണം വരെയുള്ള വിവിധ ഘട്ടങ്ങളുണ്ട്. ഒരു വാണിജ്യചിത്രത്തിന്റെ വിവിധ ഘട്ടങ്ങൾ താഴെക്കാണുന്നതു പോലെ വേർതിരിക്കാം.


ചിത്രം വലുതാകുന്നതിനു അനുസരിച്ച് കൂടുതൽ വിഭവങ്ങൾ, സാമ്പത്തികമായും മാനുഷികമായും, വേണ്ടിവരും. ഭൂരിപക്ഷം ചിത്രങ്ങളും കലാസൃഷ്ടി എന്നതിലുപരി സാമ്പത്തിക നേട്ടത്തിനു വേണ്ടിയാൺ നിർമ്മിക്കപ്പെടുന്നത്.
സിനിമാ നിർമ്മാണത്തിന് 5 ഘട്ടങ്ങളുണ്ട്



</doc>
<doc id="194890" url="https://ml.wikipedia.org/wiki?curid=194890" title="മാമ്പള്ളി പട്ടയം">
മാമ്പള്ളി പട്ടയം

പ്രാചീന വേണാടിന്റെ ചരിത്രത്തിലേക്കു വെളിച്ചം വീശുന്ന പ്രധാനപ്പെട്ട ചരിത്രരേഖകളിൽ ഒന്നാണു് മാമ്പള്ളി പട്ടയം. കൊല്ലവർഷം 149ൽ (ക്രി.വ. 974) ആണു് മാമ്പള്ളി പട്ടയം എഴുതപ്പെട്ടതു്. തരിസാപ്പള്ളി ചെപ്പേടുകൾക്കു് ശേഷം ഏകദേശം 130 വർഷം കഴിഞ്ഞാണു് ഈ പട്ടയരേഖ എഴുതപ്പെട്ടതു്. തരിസാപ്പള്ളി ചെപ്പേടു ചമച്ച അയ്യനടികൾ തിരുവടികൾക്കു ശേഷം മറ്റൊരു വേണാട്ടരചന്റെ ഭരണത്തിനു ചരിത്രപരമായുള്ള തെളിവുകൂടിയാണു് ഈ രേഖ. ശ്രീവല്ലഭൻ കോത എന്നായിരുന്നു ഈ വേണാട്ടുരാജാവിന്റെ പേരു്.

ഒരു സ്വകാര്യവ്യക്തി ഒട്ടേറെ മാന്യന്മാരുടെ സാന്നിദ്ധ്യത്തിൽ ചെങ്ങന്നൂർ ക്ഷേത്രത്തിലേക്കു് ഗണ്യമായ ഭൂസ്വത്തു് ദാനം ചെയ്യുന്ന സമ്മതപത്രമാണു് മാമ്പള്ളിപ്പട്ടയം. തദവസരത്തിൽ രാജാവ് ശ്രീവല്ലഭൻകോതയും സന്നിഹിതനായിരുന്നു എന്നു രേഖയിൽ പ്രസ്താവിച്ചിട്ടുണ്ടു്. വേണാട്ടുരാജാവിന്റെ പനങ്കാവിൽ കൊട്ടാരത്തെക്കുറിച്ചു് ആദ്യമായി പരാമർശിക്കുന്ന രേഖയും ഇതുതന്നെ. ഇതിനും പുറമേ, കൊല്ലവർഷം ഒരു കാലഗണനാമാനകമായി ആദ്യമായി രേഖപ്പെടുത്തിക്കാണുന്നതും മാമ്പള്ളി പട്ടയത്തിലാണു്.

മഹോദയപുരത്തെ ഭാസ്കര രവിവർമ്മ ഒന്നാമൻ(962-1019), ഇന്ദുക്കോതവർമ്മ(944-962) എന്നീ ചക്രവർത്തിമാരുടെ ഭരണകാലം കണ്ടുപിടിക്കാനും മാമ്പള്ളിശാസനം സഹായിച്ചിട്ടുണ്ടു്.


</doc>
<doc id="194893" url="https://ml.wikipedia.org/wiki?curid=194893" title="കേരളചരിത്രത്തിലെ ശാസനങ്ങൾ">
കേരളചരിത്രത്തിലെ ശാസനങ്ങൾ

പതിനാറാം നൂറ്റാണ്ടിനുമുമ്പുള്ള കേരളചരിത്രം പഠിച്ചെടുക്കാനുതകുന്ന ചരിത്രസാമഗ്രികൾ എണ്ണത്തിലും വണ്ണത്തിലും തീരെക്കുറവാണു്. വിദേശസഞ്ചാരികളുടെ യാത്രക്കുറിപ്പുകൾ, തമിഴിലും സംസ്കൃതത്തിലും മറ്റു ഭാഷകളിലും ഉള്ള സാഹിത്യഗ്രന്ഥങ്ങൾ, ഐതിഹ്യങ്ങൾ എന്നിവയ്ക്കുപരി, കെട്ടുകഥകളുടെ ആധിക്യമില്ലാതെ ശാസ്ത്രീയാവലംബമായി കാല-സംഭവനിർണ്ണയത്തിനുപയോഗിക്കാവുന്ന വസ്തുക്കൾ നാണയങ്ങൾ, ശിൽപ്പങ്ങൾ, ശിലാരേഖകൾ, ചെപ്പേടുകൾ (താമ്രപത്രങ്ങൾ) തുടങ്ങിയവയാണു്.

കേരളത്തിന്റെ ചരിത്രം തയ്യാറാക്കാൻ ഏറെ സഹായിച്ചിട്ടുള്ള ഏതാനും ചെപ്പേടുകളും ശിലാശാസനങ്ങളും പലപ്പോഴായി കണ്ടെടുക്കപ്പെട്ടിട്ടുണ്ടു്. ക്രി.മു. മൂന്നാം ശതകത്തിൽ അശോകചക്രവർത്തിയുടെ കാലം മുതൽ പതിനെട്ടാം നൂറ്റാണ്ടിൽ മാർത്താണ്ഡവർമ്മയുടെ ഭരണം വരെ പല ഘട്ടങ്ങളിലായി ഈ ശാസനങ്ങളുടെ ഉത്ഭവം ചിതറിക്കിടക്കുന്നു. ഇവയിൽ ചിലതെല്ലാം കേരളത്തിനു പുറത്താണു് ചമക്കപ്പെട്ടതും ശേഖരിക്കപ്പെട്ടതും.
അതിപ്രാചീനകാലം മുതലുള്ള പല തരം ശിലാരൂപങ്ങളും കേരളചരിത്രസംബന്ധിയായി വെളിച്ചത്തു വന്നിട്ടുണ്ടു്. ഇവയിൽ കൊടുങ്കല്ലറകൾ, നടുകല്ലുകൾ, പഴുതറകൾ, കുടക്കല്ലുകൾ, തൊപ്പിക്കല്ലുകൾ, ശിലാഗുഹകൾ, നന്നങ്ങാടികൾ, ശിലാവിഗ്രഹങ്ങൾ തുടങ്ങി പ്രത്യേക ആവശ്യങ്ങൾ പ്രമാണിച്ച് നിർമ്മിക്കപ്പെട്ട പ്രയുക്തസാമഗ്രികളെ ശിലാരേഖകളായി കണക്കാക്കാനാവില്ല. എന്നാൽ എടക്കൽ ഗുഹകളിലുള്ളതുപോലുള്ള സ്ഥൂലവും അവ്യക്തവുമായ (abstract) ശിലാചിത്രങ്ങളും രാമവർമ്മപുരത്തും മറ്റുമുള്ള മഹാശിലായുഗസ്മാരകങ്ങളും കാലാതീതമായ ആശയവിനിമയോപാധികൾ എന്ന ഉദ്ദേശത്തിൽ തന്നെ തയ്യാറാക്കപ്പെട്ടവയാണു്. ചരിത്രകുതുകികളായ വെള്ളക്കാർ വന്നെത്തിയതുമുതലാണു് ഇത്തരം പുരാതനപഠനവസ്തുക്കൾ ശ്രദ്ധിക്കപ്പെടാനോ ശേഖരിക്കപ്പെടാനോ തുടങ്ങിയതു്. എന്നിരുന്നാലും, ഈയടുത്ത കാലത്തും ചരിത്ര-പുരാവസ്തു പര്യവേക്ഷകർ അമൂല്യമായ ഇത്തരം ഗതകാലസാക്ഷ്യങ്ങൾ കണ്ടെടുത്തുകൊണ്ടിരിക്കുന്നുണ്ടു്.

ഉത്തരേന്ത്യയിലേതുപോലെ ചുണ്ണാമ്പുകല്ലുകളോ രക്തചന്ദനക്കല്ലുകളോ കേരളത്തിൽ പ്രായേണ ലഭ്യമല്ല. അതുകൊണ്ടു് തനതായ ശിലാവൈവിദ്ധ്യങ്ങളിൽ ഏറ്റവും ഈടുള്ളതും പണിവഴക്കമുള്ളതും എന്ന നിലയിൽ കരിങ്കല്ലാണു് മിക്ക ശിലാശാസനങ്ങളിലും ഉപയോഗിച്ചിട്ടുള്ളതു്. ഒരു പക്ഷേ, പല ചരിത്രഘട്ടങ്ങളിലും മറ്റു തരം ശിലകളോ, കളിമണ്ണോ മരം കൊണ്ടുള്ള ദാരുഫലകങ്ങളോ ഉപയോഗിച്ചിട്ടുണ്ടാവാം. പക്ഷേ, അവയുടെ കുറഞ്ഞ ഈടും സ്ഥാവരതയും മൂലം നമ്മുടെ പഠനോപയോഗത്തിനു് ഉതകുന്ന വിധത്തിൽ ഇപ്പോൾ അവശേഷിച്ചിട്ടില്ല.

ക്രി.മു. 274 മുതൽ 237 വരെ തുടർന്ന അശോകന്റെ കാലഘട്ടത്തിലുള്ള രണ്ടാമത്തേയും പതിമൂന്നാമത്തേയും അശോകസ്തംഭങ്ങളാണു് കേരളത്തെപ്പറ്റി വ്യക്തമായ പരാമർശമുള്ള ആദ്യത്തെ ശിലാരേഖകൾ. 'കേരളപുത്ര' എന്നു പരാമർശിക്കപ്പെടുന്ന രാജാവിന്റെ രാജ്യം അശോകസാമ്രാജ്യത്തിന്റെ അതിർത്തിപ്രദേശങ്ങളിൽ ഒന്നാണെന്നു് ഇവയിൽ കാണാം.

പ്രധാനമായും ചെമ്പുകൊണ്ടുണ്ടാക്കിയ തകിടുകളിൽ കുത്തിയോ വരഞ്ഞോ രേഖപ്പെടുത്തിയ വിവരണങ്ങളും ചിത്രങ്ങളും അടങ്ങിയ ശാസനങ്ങളാണു് ചെപ്പേടുകൾ. അന്നു ലഭ്യമായിരുന്ന മറ്റു പദാർത്ഥങ്ങളിൽ നിന്നും വ്യത്യസ്തമായി, തുരുമ്പു പിടിക്കുകയോ ദ്രവിക്കുകയോ ചെയ്യുന്നില്ല എന്നതും, കുത്തിവരച്ചെഴുതാനുള്ള എളുപ്പവുമാണു് ചെമ്പുതാളുകൾ തന്നെ തെരഞ്ഞെടുക്കാൻ പ്രേരകം.

വാഴപ്പള്ളി ശാസനം, പെരിഞ്ചല്ലൂർ ചേപ്പേട്, കണ്ടിയൂർ ശാസനം, തരിസാപ്പള്ളി ചെപ്പേടുകൾ, മാമ്പള്ളി പട്ടയം, വെള്ളായണി ശാസനം, സിറിയൻ ക്രിസ്ത്യൻ ശാസനം തുടങ്ങിയവയെല്ലാം നമ്മുടെ ചരിത്രത്തിലെ സുപ്രധാന രേഖകളാണ്.


</doc>
<doc id="194897" url="https://ml.wikipedia.org/wiki?curid=194897" title="സംസ്ഥാനപാത 7 (കേരളം)">
സംസ്ഥാനപാത 7 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 7 (സംസ്ഥാനപാത 7). പത്തനംതിട്ട ജില്ലയിലെ തിരുവല്ലയിൽ നിന്നും ആരംഭിക്കുന്ന ഈ പാത കുമ്പഴയിലാണ് അവസാനിക്കുന്നത്. 32.8 കിലോമീറ്റർ നീളമുണ്ട്. ടി. കെ റോഡ് എന്നും ഈ പാത അറിയപ്പെടുന്നു.

എസ് സി എസ് കവല, തിരുവല്ല - വള്ളംകുളം പാലം - ഇരവിപേരൂർ കവല (സംസ്ഥന പാത 9, കോട്ടയം - കോഴഞ്ചേരി ചേരുന്നു)- മാരാമൺ - കോഴഞ്ചേരി - തെക്കേമല കവല - ഇലന്തൂർ- പത്തനംതിട്ട - കുമ്പഴ കവല (സംസ്ഥാന പാത 8-ൽ ചേരുന്നു)


</doc>
<doc id="194901" url="https://ml.wikipedia.org/wiki?curid=194901" title="ഡ്രാഗൺ ബഹിരാകാശപേടകം">
ഡ്രാഗൺ ബഹിരാകാശപേടകം

ആഗോള ബഹിരാകാശ പര്യവേക്ഷണചരിത്രത്തിൽ സ്വകാര്യഉടമസ്ഥതയിൽ വിക്ഷേപിക്കപ്പെട്ട പുനരുപയോഗസാദ്ധ്യതയുള്ള ആദ്യ ബഹിരാകാശ വാഹനമാണ് ഡ്രാഗൺ. 2012 മേയ് 19 ന് ഫ്ലോറിഡയിലെ കേപ്പ് കനാവറെൽ എയർഫോഴ്സ് സ്റ്റേഷനിൽ നിന്ന് വിക്ഷേപിക്കപ്പെട്ട ഡ്രാഗൺ കാലിഫോർണിയയിലെ ഹാവ്തോർണിലെ അമേരിക്കൻ കമ്പനിയായ സ്പേയ്സ് എക്സിന്റെ ഉടമസ്ഥതയിലുള്ളതാണ്. അന്താരാഷ്ട്ര ബഹിരാകാശ നിലയത്തിലെ സഞ്ചാരകൾക്ക് ഭക്ഷണവും വസ്ത്രങ്ങളും എത്തിക്കുകയാണ് ഇതിന്റെ സുപ്രധാന ദൗത്യം. നാസയുടെ വ്യാവസായിക പുനർവിതരണ സേവനപദ്ധതിയുടെ ഭാഗമായി 2012 സെപ്റ്റംബർ മുതൽ ഉത്പന്നവിതരണം നടത്തുന്നതിന് ഡ്രാഗൺ വഴി സ്പേയ്സ് എക്സ് കരാർ നേടിക്കഴിഞ്ഞു. ഭൂമിയോടടുത്ത ഭ്രമണ പഥത്തിൽ നിന്ന് ഏഴ് ബഹിരാകാശ സഞ്ചാരികളേയോ മറ്റ് യാത്രികരേയും ഉൽപ്പന്നങ്ങളേയുമോ എത്തിക്കാനാവുന്നവിധത്തിലാണ് ഡ്രാഗണിന്റെ ഘടന.

സാധാരണ കാർഗോഷിപ്പുകൾ റീഎൻട്രി സമയത്ത് കത്തിച്ച് കളയുകയാണ് പതിവ്. എന്നാൽ ആദ്യമായി സുരക്ഷിതമായ് തിരിച്ചിറങ്ങുന്ന കാർഗോഷിപ്പിപും ഡ്രാഗൺ സ്പെയ്സ്ക്രാഫ്റ്റ് ആണ്.

നാസയുടെ കൊമേഴ്സ്യൽ ഓർബിറ്റൽ ട്രാൻസ്പോർട്ടേഷൻ സർവീസസ് (COTS) പദ്ധതി പ്രകാരമാണ് ബഹിരാകാശ പര്യവേക്ഷണത്തിൽ ആദ്യമായി സ്വകാര്യമേഖലയുടെ പങ്കാളിത്തം കൊണ്ടുവരുന്നത്. നിരവധി കമ്പനികൾ നാസയുമായി ഈ പദ്ധതിയിൽ സഹകരിക്കുന്നുണ്ട്. ശതകോടീശ്വരനായ എലോൺ മസ്കിന്റെ ഉടമസ്ഥതയിലുള്ള കമ്പനിയായ സ്പേയ്സ് എക്സ് 2005 ലാണ് ഡ്രാഗൺ പദ്ധതിയ്ക്ക് തുടക്കമിട്ടത്. അതിശക്തമായ ഫാൽക്കൺ -9 റോക്കറ്റ് ഉപയോഗിച്ചാണ് ഇത് തയ്യാറാക്കപ്പെട്ടിരിക്കുന്നത്. 2010 ജൂണിലും 2010 ഡിസംബറിലുമാണ് ഇതിന്റെ പരീക്ഷണ വിക്ഷേപണം നടത്തപ്പെട്ടത്.


</doc>
<doc id="194902" url="https://ml.wikipedia.org/wiki?curid=194902" title="സംസ്ഥാനപാത 59 (കേരളം)">
സംസ്ഥാനപാത 59 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് സംസ്ഥാനപാത 59 (SH 59). കാസർഗോഡ് ജില്ലയിലെ നന്ദരാപടവിൽ നിന്നും ആരംഭിക്കുന്ന ഈ പാത തിരുവനന്തപുരം ജില്ലയിലെ പാറശ്ശാലയിലാണ് അവസാനിക്കുന്നത്. 1332.16 കിലോമീറ്റർ നീളമുണ്ട്. ഹിൽ ഹൈവേ അഥവാ മലയോര ഹൈവേ എന്നും അറിയപ്പെടുന്നു. 2002-ൽ യു.ഡി.എഫ് സർക്കാറാണ് മലയോര ഹൈവേ പ്രഖ്യാപിച്ചത്. പദ്ധതിക്ക്സംബന്ധിച്ച് വിശദമായ പഠനം നടത്തുന്നതിന് നാറ്റ്പാകിനെയാണ് ചുമതലപ്പെടുത്തിയത്. മലയോരമില്ലാത്ത ആലപ്പുഴയൊഴികെ സംസ്ഥാനത്തെ മറ്റെല്ലാ ജില്ലകളെയും കോർത്തിണക്കുന്ന ഒരു പ്രധാന വഴിയാണിത് .





</doc>
<doc id="194907" url="https://ml.wikipedia.org/wiki?curid=194907" title="സംസ്ഥാനപാത 60 (കേരളം)">
സംസ്ഥാനപാത 60 (കേരളം)

കേരളത്തിലെ ഒരു സംസ്ഥാനപാതയാണ് SH 60 (സംസ്ഥാനപാത 60). മലപ്പുറം ജില്ലയിലെ അങ്ങാടിപ്പുറത്തിൽ നിന്നും ആരംഭിക്കുന്ന ഈ പാത മലപ്പുറം ജില്ലയിലെ ഒരു ഗ്രാമമായ ചെറുകരയിലാണ് അവസാനിക്കുന്നത്. 7.61 കിലോമീറ്റർ നീളമുണ്ട്.



</doc>
<doc id="194912" url="https://ml.wikipedia.org/wiki?curid=194912" title="സംസ്ഥാനപാത 61 (കേരളം)">
സംസ്ഥാനപാത 61 (കേരളം)

കേരളത്തിലെ ഒരു സംസ്ഥാനപാതയാണ് SH 61 (സംസ്ഥാനപാത 61). തൃശ്ശൂർ ജില്ലയിലെ പോട്ടയിൽ നിന്നും ആരംഭിക്കുന്ന ഈ പാത മൂന്നുപീടികയിലാണ് അവസാനിക്കുന്നത്. 21 കിലോമീറ്റർ നീളമുണ്ട്. ദേശീയപാത 66 നേയും ദേശീയപാത 544 നേയും ഈ റോഡ് ബന്ധിപ്പിക്കുന്നു. 

മുകുന്ദപുരം താലൂക്കിന്റെ ആസ്ഥാനമായ ഇരിങ്ങാലക്കുട പട്ടണം ഈ റോഡിന്റെ മധ്യത്തിലാണ് സ്ഥിതിചെയ്യുന്നത്.

പോട്ട - ആളൂർ- കല്ലേറ്റുംകര -വല്ലക്കുന്ന്-ഇരിഞാലകുട -ഇട തിരിഞ്ഞി - മൂന്നുപീടിക


</doc>
<doc id="194916" url="https://ml.wikipedia.org/wiki?curid=194916" title="ഹരിതസമ്പദ്ഘടന">
ഹരിതസമ്പദ്ഘടന

പരമാവധി പരിസ്ഥിതി ആഘാതങ്ങൾ കുറച്ചുകൊണ്ട് ഗുണപരമായ സാമൂഹ്യസ്ഥിതിയും നിലനിൽപ്പും ഉറപ്പുവരുത്തുന്നതിന് സഹായിക്കുന്ന സമ്പദ്‌വ്യവസ്ഥയാണ് ഹരിതസമ്പദ്‌വ്യവസ്ഥ. പാരിസ്ഥിതിക സമ്പദ്‌വ്യസ്ഥയും സുസ്ഥിരവികസനവും അടിസ്ഥാനപ്പെടുത്തി രൂപപ്പെട്ട സമ്പദ്ഘടനയാണിത്. 2012 ജൂണിലെ പരിസ്ഥിതി ദിനവിഷയം "ഹരിതസമ്പദ്ഘടന- ഇതിൽ നിങ്ങളും ഉൾപ്പെടുമോ" എന്നതാണ്. യുണൈറ്റഡ് നേഷൻസ് എൻവയോൺമെന്റ് പ്രോഗ്രാം(UNEP), യുണൈറ്റഡ് നേഷൻസ് കോൺഫറൻസ് ഓൺ എൻവയോൺമെന്റ് ആന്റ് ട്രേഡ്(UNCTAD) എന്നിവ ഹരിതസമ്പദ്ഘടനയെ സാമൂഹ്യപങ്കാളിത്തമുള്ള, കാർബൺ അളവ് കുറയ്ക്കുന്ന, വിഭവകാര്യക്ഷമതയുള്ള സമ്പദ്സ്വഭാവമായി വിവക്ഷിക്കുന്നു. 

ജൈവവൈവിധ്യം, ജൈവാനുകരണം, ഹരിതസമ്പദ്ഘടന എന്നിവ ഉദ്ഘോഷിക്കുന്ന വ്യക്തികളെ ഗ്രീൻ എക്കണോമിസ്റ്റുകൾ ആയി പരിഗണിക്കുന്നു. ക്ലാസിക്കൽ എക്കണോമിക്സും മാർക്സിസ്റ്റ് എക്കണോമിക്സും ഇതര ഗ്രീൻ പാർട്ടികളും അവരവരുടേതായ കാഴ്ചപ്പാടിൽ ഹരിതസമ്പദ്ഘടനയെ വ്യവഛേദിച്ചിട്ടുണ്ട്.
കാൾ ബർക്കാർട്ട് ഹരിതസമ്പദ്ഘടനയെ ആറ് പ്രധാനവിഭാഗങ്ങളായി തരംതിരിച്ചിരിക്കുന്നു.

ഗ്ലോബൽ സിറ്റിസൺ സെന്ററിന്റെ തലവനായ കെവിൻ ഡനാഹർ ഹരിതസമ്പദ്ഘടനയെ മറ്റൊരു തരത്തിൽ വ്യാഖ്യാനിക്കുന്നു. ട്രിപ്പിൾ ബോട്ടം ലൈൻ (അടിവരത്രിത്വം) എന്ന ഈ വ്യാഖ്യാനം സമൂഹം, പരിസ്ഥിതി, സമ്പദ്ഘടന എന്നിവയെ സുസ്ഥിരതയുടെ മൂന്ന് താങ്ങ് തൂണുകളായി പരിഗണിക്കുന്നു.
വനം മുതൽ ജലം വരെ ചൂഷണം ചെയ്യാൻ കോർപ്പറേറ്റുകളെ സഹായിക്കുന്ന തരത്തിൽ ഹരിതസമ്പദ്ഘടനയെ ഉപയോഗിക്കാനാവുമെന്ന് വിമർശനങ്ങൾ ഉയരുന്നുണ്ട്. 500 വർഷങ്ങൾക്കപ്പുറത്തേയ്ക്ക് എല്ലാ വിഭവങ്ങളേയും കോർപ്പറേറ്റുകൾക്ക് ചൂഷണം ചെയ്യത്തക്കതരത്തിൽ ഇത് മാറുമെന്ന് Etcgroup എന്ന ഗവേഷണസ്ഥാപനം പ്രവചിക്കുന്നു.


</doc>
<doc id="194917" url="https://ml.wikipedia.org/wiki?curid=194917" title="ഗോളം">
ഗോളം

ഒരു മുഖം മാത്രം ഉള്ള ഒരു ത്രിമാന ജ്യാമിതീയ രൂപമാണ് ഗോളം. ഒരു അർദ്ധവൃത്തത്തെ അതിന്റെ അക്ഷത്തെ(വ്യാസം) അടിസ്ഥാനമാക്കി ഭ്രമണം ചെയ്യുമ്പോൾ കിട്ടുന്ന രൂപമാണ് ഗോളം. ഗോളത്തിന്റെ ഉപരിതലത്തിന്റെ ഏതു ഭാഗത്തു നിന്നും ഒരു പ്രത്യേക ബിന്ദുവിലേക്കുള്ള ദൂരം തുല്യമായിരിക്കും. ഈ ബിന്ദുവിനെ ഗോളത്തിന്റെ കേന്ദ്രം എന്നു വിളിക്കുന്നു. കേന്ദ്രത്തിൽ നിന്നും ഉപരിതലത്തിലേക്കുള്ള അകലത്തിനെ ഗോളത്തിന്റെ ആരം(Radius) എന്നും വിളിക്കുന്നു. r എന്ന അക്ഷരം ആണ് സാധാരണയായി ആരത്തിനെ സൂചിപ്പിക്കൻ ഉപയോഗിക്കുന്നത്.ഒരു നിശ്ചിത വ്യാപ്തമുള്ള വസ്തുവിന് സ്വീകരിക്കാൻ കഴിയുന്ന രൂപങ്ങളിൽ ഉപരിതല വിസ്തീർണ്ണം ഏറ്റവും കുറവു വരുന്നത് ഗോളാകൃതിയിൽ ആയിരിക്കുമ്പോഴാണ്.

ഗോളത്തിന്റെ വ്യാപ്തം 
ഗോളത്തിന്റെ ഉപരിതല വിസ്തീർണ്ണം


</doc>
<doc id="194918" url="https://ml.wikipedia.org/wiki?curid=194918" title="സംസ്ഥാനപാത 66 (കേരളം)">
സംസ്ഥാനപാത 66 (കേരളം)

കേരളത്തിലെ ഒരു സംസ്ഥാനപാതയാണ് SH 66 (സംസ്ഥാനപാത 66). ആലപ്പുഴ ജില്ലയിൽ നിന്നു ആരംഭിക്കുന്ന ഈ പാത എറണാകുളം ജില്ലയിലെ തോപ്പുംപടിയിൽ അവസാനിക്കുന്നു. തീരദേശത്തു കൂടിയാണ് ഈ പാത കടന്നു പോകുന്നത്. ഇതിന് 51.72 കിലോമീറ്റർ നീളമുണ്ട്. അർത്തുങ്കൽ പള്ളി, കണ്ണമാലി പള്ളി എന്നീ തീർത്ഥാടന കേന്ദ്രങ്ങൾ ഈ പാതയിലാണ്. 


</doc>
<doc id="194921" url="https://ml.wikipedia.org/wiki?curid=194921" title="സംസ്ഥാനപാത 62 (കേരളം)">
സംസ്ഥാനപാത 62 (കേരളം)

കേരളത്തിലെ ഒരു സംസ്ഥാനപാതയാണ് SH 62 (സംസ്ഥാനപാത 62). തൃശ്ശൂർ ജില്ലയിലെ ഗുരുവായൂർരിൽ നിന്നും ആരംഭിക്കുന്ന ഈ പാത കുണ്ടുകടവിലാണ് അവസാനിക്കുന്നത്. 28.97 കിലോമീറ്റർ നീളമുണ്ട്.



</doc>
<doc id="194927" url="https://ml.wikipedia.org/wiki?curid=194927" title="ഏഷ്യൻ ആരോവന">
ഏഷ്യൻ ആരോവന

"സ്ക്ളീറോപേജസ് ഫോർമോസസ്" എന്ന ശാസ്ത്രീയനാമമുള്ള ശുദ്ധജല മത്സ്യയിനമാണ് ഏഷ്യൻ ആരോവന. ഏഷ്യൻ ബോണിടംങ്, ഡ്രാഗൺ ഫിഷ് എന്നിങ്ങനെ വിളിപ്പേരുകളുള്ള ഏഷ്യൻ ആരോവനയുടെ ഉത്ഭവം തെക്കുകിഴക്കേ ഏഷ്യയാണ്. അളവാർന്ന സമ്പൽസമൃദ്ധിയുടെ പര്യായമായി ഈ മത്സ്യത്തെ ചൈനക്കാർ കണക്കാക്കുന്നു. ചൈനീസ് സംസ്കാരത്തിലെ ഡ്രാഗണുമായി അവയ്ക്കുള്ള സാദൃശ്യം ഡ്രാഗൺ ഫിഷ് എന്ന പേരുനേടിക്കൊടുത്തു. പ്രകോപനമുണ്ടായാൽ ശബ്ദമുണ്ടാക്കി ചാടുന്നതിനാൽ "കള്ളനെ പിടിക്കുന്ന മത്സ്യം" എന്ന വിളിപ്പേരും ഇവയ്ക്കുണ്ട്.. വംശനാശവക്കിലെത്തി നിലൽക്കുന്ന ഏഷ്യൻ ആരോവന മത്സ്യങ്ങൾ ശുദ്ധജല അക്വേറിയത്തിലെ വശ്യസൗന്ദര്യമാണ് എന്നുപറയാം.
90 മുതൽ 100 സെ. മീ. വരെയാണ് ഇവയുടെ സാധാരണ നീളം. സ്വർണ്ണനിറമോ ചുവപ്പുനിറമോ ഇവയ്ക്കുണ്ടാകാം. താരതമ്യേന നീളമുള്ള ചിറകുകൾ ഇതിനുണ്ട്. കട്ടിയുള്ള ചെകിളയും ഇവയുടെ പ്രത്യേകതയാണ്. ഏഷ്യൻ ആരോവനയും കറുമ്പൻ ആരോവനയും സാധാരണഗതിയിൽ 90-100 സെ. മീ. വരെ വളരും. സിൽവർ ആരോവന 120 സെ. മീറ്ററോളം വളരുമത്രെ. എന്നാൽ 25 മുതൽ 50 സെ. മീ. വരെ വലിപ്പമുള്ള മത്സ്യങ്ങൾക്കാണ് കമ്പോളത്തിൽ പ്രിയം. നീന്തിത്തുടിക്കാൻ ധാരാളം സ്ഥലമുള്ള വലിയ അക്വേറിയങ്ങളാണ് ആരോവന മത്സ്യം വളർത്തുന്നതിന് തെരഞ്ഞെടുക്കേണ്ടത്. അൽപ്പം അമ്ലാംശമുള്ള മൃദുജലമാണ് വളർച്ചയ്ക്ക് അനുയോജ്യം. ചെറുമത്സ്യങ്ങൾ, തവളകൾ, പുഴുക്കൾ, ഷഡ്പദങ്ങൾ, മറ്റ് പ്രാണികൾ എന്നിവയാണ് ഈ മത്സ്യത്തിന്റെ ഇഷ്ടഭക്ഷണം. അക്വേറിയങ്ങളിൽ കൃത്രിമാഹാരം സ്വീകരിക്കും. മറ്റു മത്സ്യങ്ങളെ തിന്നുന്നതിനാൽ ആരോവനയെ ഒറ്റയ്ക്ക് വളർത്തുന്നതാണ് അഭികാമ്യം. അന്തരീക്ഷവായു ശ്വസിക്കാൻ ഉതകുന്നതരത്തിൽ ഉപശ്വസനാവയവങ്ങൾ ഉള്ള ഈ മത്സ്യം പ്രാണവായു നന്നേ കുറഞ്ഞ ജലത്തിലും വളരും. ലൈംഗികപക്വത കൈവരിക്കുന്നതുവരെ ആൺ-പെൺ മത്സ്യങ്ങളെ തിരിച്ചറിയാൻ എളുപ്പമല്ല.
ആൺമത്സ്യത്തിന് താരതമ്യേന നീണ്ട ചിറകാണ്. ഇവ പെൺമത്സ്യങ്ങളെ അപേക്ഷിച്ച് മെലിഞ്ഞ പ്രകൃതക്കാരുമാണ്. ആരോവന മത്സ്യം വായിൽ മുട്ടകൾ സൂക്ഷിക്കുന്ന ഇനത്തിൽപ്പെട്ടവയാണ്. ആൺമത്സ്യങ്ങളാണ് വായിൽ മുട്ടകൾ സൂക്ഷിക്കുന്നത്. കുഞ്ഞുങ്ങൾ ആൺമത്സ്യങ്ങളുടെ വായിൽനിന്നു പുറത്തുവരുന്നതിന് ഉദ്ദേശം രണ്ടുമാസം എടുക്കും. പെട്ടെന്ന് പ്രകോപനം ഉണ്ടാകുമ്പോഴും (ഉദാഹരണത്തിന് രാത്രിയിൽ പെട്ടെന്ന് ലൈറ്റ് സ്വിച്ച്ഓൺ ചെയ്യുക) ഇഷ്ടാഹാരമായ ഷഡ്പദങ്ങൾ ജലത്തിനു മുകളിലൂടെ സഞ്ചരിക്കുമ്പോഴുമൊക്കെ ആരോവന മത്സ്യം ടാങ്കിലെ വെള്ളത്തിൽനിന്ന് പുറത്തുചാടാൻ സാധ്യതയുണ്ട്. അതുകൊണ്ട് ആരോവനയെ വളർത്തുന്ന അക്വേറിയത്തിന് മൂടി (ലിഡ്) ഉണ്ടായിരിക്കാൻ പ്രത്യേകം ശ്രദ്ധിക്കണം. പ്രകോപനങ്ങൾ ഉണ്ടാവുമ്പോൾ "ഒച്ചവച്ച് ചാടാൻ" ശ്രമിക്കുന്നതുകൊണ്ടാവാം ആരോവനയെ "കള്ളനെ പിടിക്കുന്ന മത്സ്യം" എന്നു വിശേഷിപ്പിക്കുന്നത്.
സ്ക്ലീറോലേജസ് ഫോർമോസസ് എന്ന ശാസ്ത്രനാമത്തിൽ അറിയപ്പെടുന്ന ഏഷ്യൻ ആരോവനയാണ് ചൈനയിലും തെക്കുകിഴക്കൻ ഏഷ്യൻരാജ്യങ്ങളിലും കൂടുതൽ പ്രചാരത്തിലുള്ളത്. ഇവയ്ക്ക് സ്വർണനിറമോ ചുവപ്പുനിറമോ ആകും. എന്നാൽ ഇന്ത്യയിൽ കൂടുതൽ പ്രചാരത്തിലുള്ളത് തെക്കെ അമേരിക്കൻ വംശജരായ ഓസ്റ്റിയോ ഗ്ലോസ്സസ് ബൈസിറോസം എന്ന ഇനമാണ്. ഇവയ്ക്കു പുറമെ ഓസ്റ്റിയോ ഗ്ലോസ്സസ് ഫെരീറെ എന്ന ശാസ്ത്രനാമമുള്ള തെക്കെ അമേരിക്കൻ വംശജരായ കറുമ്പൻ ആരോവനയും കമ്പോളത്തിൽ ലഭ്യമാണ്. സ്വർണനിറത്തിലും ചുവപ്പുനിറത്തിലുമുള്ള ആരോവന മത്സ്യത്തിനാണ് കൂടുതൽ വില. 2000-5,00,000 രൂപയ്ക്കിടയിലാണ് വലിപ്പത്തിന്റെയും ആകർഷണീയതയുടെയും അടിസ്ഥാനത്തിൽ അരോണയുടെ വില.


</doc>
<doc id="194937" url="https://ml.wikipedia.org/wiki?curid=194937" title="സർവോദയം കുര്യൻ">
സർവോദയം കുര്യൻ

എറണാകുളം ജില്ലയിലെ വൈപ്പിൻ കരയിൽ ജീവിച്ചിരുന്ന ഒരു സാമൂഹ്യപ്രവർത്തകനായിരുന്നു സർവോദയം കുര്യൻ. 11 ജനുവരി 1920 ന് ഞാറയ്ക്കൽ എന്ന സ്ഥലത്താണ് കുര്യൻ ജനിച്ചത്. ചെറിയാൻ പാറക്കലും , ആലീസ് പാറക്കലുമായിരുന്നു മാതാപിതാക്കൾ. സർവോദയം കുര്യൻ ജനിച്ചത് ജനുവരി പതിനൊന്ന് ആണെങ്കിലും , അദ്ദേഹത്തോടുള്ള ആദരസൂചകമായി ജന്മദിനം മഹാത്മാഗാന്ധിയുടെ ജന്മദിനമായ ഒക്ടോബർ രണ്ടിന് ആചരിക്കുന്നു.

ചെറുപ്പകാലത്തിൽ തന്നെ പിതാവിനെ നഷ്ടപ്പെട്ടു. രണ്ടാം ലോകമഹായുദ്ധത്തിൽ പങ്കെടുത്തു. യാത്രയുടെ ഭാഗമായി നാഗാലാന്റിലും , പിന്നീട് അവിടുന്ന് ബ്രിട്ടീഷ് സിലോണിലും സഞ്ചരിച്ചു. അവിടെ വെച്ച് റെഡ്ക്രോസ്സിൽ ചേർന്നു. രണ്ടാംലോക മഹായുദ്ധത്തിനുശേഷം , ഞാറക്കലിൽ താമസിച്ച് സാമൂഹികപ്രവർത്തനങ്ങളിൽ പങ്കെടുക്കാൻ തീരുമാനിച്ചു. ലാളിത്യം നിറഞ്ഞ ജീവിത രീതിയായിരുന്നു സർവോദയം കുര്യന്റേത്. കൈ കൊണ്ട് നൂറ്റെടുത്ത ഖദറുകൊണ്ട് തയ്ചെടുത്ത ഷർട്ടും മുണ്ടുമായിരുന്നു വേഷം. സൈക്കിളിലായിരുന്നു സഞ്ചാരം. രാവിലെ അഞ്ചുമണിക്കു തുടങ്ങുന്ന ഈ യാത്ര , പറവൂർക്കും മുനമ്പത്തേക്കും ഒക്കെ നീളുമായിരുന്നു. അഗതികൾക്കും അശരണർക്കും വേണ്ടി ഉഴിഞ്ഞുവെച്ച ജീവിതമായിരുന്നു സർവോദയം കുര്യന്റേത്. ഈ യാത്രക്കിടയിൽ പല വിദ്യാലയങ്ങളുടെയും അസംബ്ലികളിൽ അദ്ദേഹം സംബന്ധിക്കുമായിരുന്നു.

സർവോദയം കുര്യന്റെ പൊതുപ്രവർത്തനം വളരെയധികം നീണ്ടതാണ്. അതിൽ പകർച്ചവ്യാധികൾക്കെതിരേയുള്ള പ്രചാരണം മുതൽ മദ്യനിരോധനം വരെയുണ്ട്.
കാലാവസ്ഥാ വ്യതിയാനവും , അനാരോഗ്യഭക്ഷണരീതിയും മൂലം കേരളത്തിന്റെ തീരദേശത്ത് പലതരത്തിലുള്ള പകർച്ചവ്യാധികളും പടർന്നുപിടിക്കുമായിരുന്നു. വൈപ്പിൻ കരയിലും സ്ഥിതി ഭിന്നമായിരുന്നില്ല. കോളറ അന്ന് ഒരു നിയന്ത്രിക്കാനാവാത്ത ഒരു പകർച്ചവ്യാധിയായിരുന്നു. സർവോദയം കുര്യൻ ഈ പകർച്ചവ്യാധിക്കെതിരേ സർക്കാർ ആരോഗ്യവകുപ്പുമായി ചേർന്ന് വ്യാപക പ്രതിരോധ നടപടികൾ ചെയ്തു. അതിലൊന്നായിരുന്നു സൗജന്യ കോളറ വാക്സിൻ. ഈ പ്രവർത്തനത്തിൽ അദ്ദേഹത്തെ സഹായിക്കാനായി വൈപ്പിൻ കരയിലെ ധാരാളം യുവാക്കളും മുന്നിട്ടിറങ്ങിയിരുന്നു. കുര്യൻ വൈപ്പിൻ ദ്വീപിലെ എല്ലാ പ്രധാന കവലകളിലും തന്റെ സൈക്കിളിൽ കൃത്യമായി എത്തിച്ചേർന്ന് ഈ സൗജന്യ മരുന്ന് വിതരണം ചെയ്യുകയും , കോളറയ്ക്കെതിരേ ബോധവൽക്കരണം നടത്തുകയും ചെയ്യുമായിരുന്നു. കോളറ മൂലം മരിച്ചവരുടെ മൃതദേഹം ചുമന്നുകൊണ്ടുപോകാനായി മുന്നിട്ടിറങ്ങിയവരിൽ ആദ്യത്തെ ആളായിരുന്നു സർവോദയം കുര്യൻ. വൈപ്പിൻ കരയിലെ ആദ്യത്തെ സൗജന്യ സ്ട്രെച്ചർ സേവനം നടപ്പിലാക്കിയത് സർവോദയം കുര്യനായിരുന്നു. കോളറ പകർച്ചവ്യാധി കാലത്ത്.

കോളറ പോലെ തന്നെ തീരദേശത്ത് വ്യാപിച്ച മറ്റൊരു അസുഖമായിരുന്നു വസൂരി. ചിക്കൻപോക്സ് എന്നറിയപ്പെടുന്ന ഈ അസുഖം വന്നാൽ മരണം സുനിശ്ചിതമായിരുന്നു. കാരണം ഈ അസുഖം വന്നവരെ ചികിത്സിക്കാനായി ആരും തന്നെ തയ്യാറായിരുന്നില്ല. ഈ കാലത്ത് , കുര്യൻ കോളറസമയത്ത് ചെയ്തപോലെ തന്നെ ബോധവൽക്കരണവും മരുന്നുവിതരണവുമായി മുന്നിട്ടിറങ്ങി. വസൂരി വന്ന് മരിച്ചവരുടെ മൃതശരീരം മറവുചെയ്യാനായി പോലും ആരും തയ്യാറായിരുന്നില്ല അക്കാലത്ത്. കുര്യൻ തന്നെ , ഈ മൃതശരീരങ്ങൾ പായയിൽ പൊതിഞ്ഞ് തന്റെ സൈക്കിളിന്റെ പുറകിൽ കെട്ടിവെച്ച് ശ്മശാനത്തിലെത്തിച്ച് മറവുചെയ്യുമായിരുന്നു. കുര്യൻ തന്നെയാണ് മൃതശരീരങ്ങൾ മറവുചെയ്യാനുള്ള കുഴികളും എടുത്തിരുന്നത്. മറവുചെയ്യാനായി കൊണ്ടുവന്ന ഒരു മൃതശരീരത്തിൽ ജീവന്റെ അനക്കം കണ്ടത് , പിന്നീട് കുര്യൻ ഓർമ്മിക്കുകയുണ്ടായി. മരണത്തിന്റെ പടിവാതിക്കലേക്ക് പോയ ഒരു പാടു പകർച്ചവ്യാധി രോഗികളെ സർവോദയം കുര്യൻ തിരികെ ജീവിതത്തിലേക്കു കൊണ്ടുവന്നിട്ടുണ്ട്.

ക്ഷയരോഗം അന്നത്തെക്കാലത്ത് ഒരു പകർച്ചവ്യാധിതന്നെയായിരുന്നു. ഞാറക്കൽ സർക്കാർ ആശുപത്രിയിൽ 15 കിടക്കകളുള്ള ഒരു വാർഡ് കുര്യൻ നിർമ്മിച്ചു നൽകി. എല്ലാ ദിവസവും രോഗികളുടെ ക്ഷേമം അന്വേഷിക്കാനായി കുര്യൻ ഈ ആശുപത്രിയിലെത്തുമായിരുന്നു.

1982 ലെ തിരവോണ ദിനത്തിന്റെ അന്നാണ് കേരളത്തെ ആകെപ്പാടെ തന്നെ ദുഃഖത്തിലാഴ്ത്തിയ വൈപ്പിൻ മദ്യദുരന്തം സംഭവിച്ചത്. ആ ദുരന്തത്തിൽ 78 പേർ മരിച്ചു , 63 പേർ പൂർണ്ണമായും അന്ധരായി തീർന്നു. ഏതാണ്ട് 650 ഓളം കുടുംബങ്ങളെ ഈ ദുരന്തം തകർത്തു. ഈ സമയത്ത് , കുര്യൻ ഓട്ടോറിക്ഷയിൽ ഘടിപ്പിച്ച രണ്ട് ഉച്ചഭാഷിണികളുമായി ബോധവൽക്കരണത്തനിറങ്ങിത്തിരിച്ചു. 21 കിലോമീറ്റർ നീളമുള്ള വൈപ്പിൻ കരയുടെ മുക്കിലും മൂലയിലും കുര്യൻ ഈ ഓട്ടോറിക്ഷയുമായി സഞ്ചരിച്ചു. അന്ന് ഇന്ത്യൻ നിർമ്മിത വിദേശ മദ്യം കഴിച്ച എല്ലാവരോടും ആശുപത്രികളിൽ അടിയന്തര ചികിത്സ നേടാനാണ് കുര്യൻ ആവശ്യപ്പെട്ടത്. ഇത് കുറേയെറെപേരുടെ ജീവൻ രക്ഷിക്കുകയുണ്ടായി. ജനങ്ങൾ , ഈ വിവരം കിട്ടിയമാത്രയിൽ ആശുപത്രികളിലേക്ക് ചികിത്സക്കായി പോയി. മീഥൈൽ ആൽക്കഹോൾ കലർന്ന ചാരായം ആണ് അന്ന് വൈപ്പിൻ കരയിൽ വിതരണംചെയ്യപ്പെട്ടത്.

ബംഗ്ലാദേശിലും , ഭൂട്ടാനിലും , ആന്ധ്രയിലും , ഷിമോഗയിലും ഒക്കെ സംഭവിച്ച , ഭൂമികുലുക്കത്തിലും , വെള്ളപ്പൊക്കത്തിലും മറ്റും പെട്ട് അശരണരായവർക്ക് കുര്യൻ നേരിട്ട് സഹായമെത്തിച്ചുകൊടുത്തു. മറ്റുള്ള ആളുകളിൽ നിന്നും ആവുന്ന സഹായങ്ങൾ വസ്ത്രങ്ങളായും പണമായും ശേഖരിച്ചശേഷം ഇവർക്കെത്തിച്ചുകൊടുക്കുകയായിരുന്നു കുര്യൻ ചെയ്തുകൊണ്ടിരുന്നത്. കുര്യൻ ചോദിച്ചാൽ സഹായം നൽകാത്തവരായി ആരുതന്നെ അന്നുണ്ടായിരുന്നില്ല എന്നു പറയപ്പെടുന്നു.

ഒരു കൊച്ചുകുട്ടിയിൽ നിന്നും ലഭിച്ച ഇരുപതുരൂപാ നോട്ടാണ് തനിക്കു കിട്ടിയ ഏറ്റവും വലിയ അംഗീകാരം എന്ന് കുര്യൻ പിന്നീട് പറഞ്ഞിട്ടുണ്ട്.




</doc>
<doc id="194944" url="https://ml.wikipedia.org/wiki?curid=194944" title="ജൈവവർഗ്ഗീകരണശാസ്ത്രം">
ജൈവവർഗ്ഗീകരണശാസ്ത്രം

ജീവികളെ കണ്ടെത്തുകയും ശാസ്ത്രീയമായി തരംതിരിക്കുകയും ലോകമെമ്പാടും അംഗീകരിക്കത്തക്ക തരത്തിൽ പേരുനൽകുകയും ചെയ്യുന്ന ശാസ്ത്രശാഖയാണ് ടാക്സോണമി, ബയോളജിക്കൽ ടാക്സോണമി അഥവാ ജൈവവർഗ്ഗീകരണശാസ്ത്രം. ജീവാലങ്ങളെ വ്യത്യസ്ത 'ടാക്സ' കളിൽ ഉൾപ്പെടുത്തുകയാണ് ടാക്സോണമിയിൽ ചെയ്യുന്നത്. സ്വീഡിഷ് ജീവശാസ്ത്രകാരനായിരുന്ന കാൾ ലിന്നേയസിന്റെ വർഗ്ഗീകരണരീതിയാണ് ലോകമെമ്പാടും ഇന്ന് അംഗീകരിക്കപ്പെട്ടിരിക്കുന്നത്. സ്പീഷീസ് മുതൽ ഡൊമെയ്ൻ വരെയുള്ള എട്ടോളം ടാക്സകളിലാണ് ഇതനുസരിച്ച് ജീവജാലങ്ങളെ ഉൾപെടുത്തുന്നത്. സാദൃശ്യത്തിന്റെ അടിസഥാനത്തിൽ ജീവജാലങ്ങളെ ഉയർന്ന തലത്തിലേയ്ക്കും വ്യത്യാസങ്ങളുടെ അടിസ്ഥാനത്തിൽ താഴ്ന്ന ടാക്സകളിലേയ്ക്കും ഉൾപ്പെടുത്തുകവഴി ജീവജാലങ്ങൾ തമ്മിലുള്ള പരിണാമപരമായ ബന്ധവും വൈവിധ്യവും തിരിച്ചറിയാൽ സഹായിക്കുന്നു.
വിവിധ ശാസ്ത്രകാരൻമാർ ടാക്സോണമിയിൽ വൈവിധ്യപൂർണ്ണമായ ടാക്സകളെ ഉൾപ്പെടുത്തിയിട്ടുണ്ട്. സാധാരണയായി വർഗ്ഗീകരണശാസ്ത്രത്തിൽ ഉപയോഗിക്കുന്ന വിവിധടാക്സകളെ ഇങ്ങനെ തരംതിരിക്കാം.

വർഗ്ഗീകരണശാസ്ത്രത്തിലെ ഏറ്റവും അടിസ്ഥാനവിഭാഗമാണിത്. പരസ്പര പ്രത്യുൽപ്പാദനത്തിലൂടെ പ്രത്യുൽപ്പാദനക്ഷമമായ പുതിയ തലമുറയെ ഉത്പാദിപ്പിക്കാൻ കഴിയുന്ന, ശരീരപ്രത്യേകതകളിൽ മികച്ച സാദൃശ്യമുള്ള ജീവികളെ ഒരു സ്പീഷീസിൽ ഉൾക്കൊള്ളിക്കുന്നു. പ്രാദേശികസാഹചര്യങ്ങൾക്കനുസരിച്ചുള്ള അനുകൂലനങ്ങൾ സൃഷ്ടിക്കുന്ന വ്യതിയാനങ്ങളെ അടിസ്ഥാനപ്പെടുത്തി സ്പീഷീസിനെ ജന്തുശാസ്ത്രത്തിൽ സബ് സ്പീഷീസെന്നും സസ്യശാസ്ത്രത്തിൽ വെറൈറ്റി, സബ്‌വെറൈറ്റി, ഫോർമേ എന്നിങ്ങനെ ഉപവിഭാഗങ്ങളായി തരംതിരിച്ചിരിക്കുന്നു. 

സ്വീഡിഷ് സസ്യശാസ്ത്രജ്ഞനായിരുന്ന കാൾ ലിനേയസ് ആണ് ആധുനിക ടാക്‌സോണമിയുടെ പിതാവായി അറിയപ്പെടുന്നത്.

സ്പീഷീസ് ആയി പരിഗണിക്കപ്പെടുന്നവയ്ക്ക് രണ്ടുപദങ്ങൾ ഉൾക്കൊള്ളുന്ന ശാസ്ത്രീയനാമം നൽകുന്നു. ആദ്യപദം ജീനസ് നാമവും രണ്ടാം പദം സ്പീഷീഷ് നാമവുമാണ്. ദ്വിനാമപദ്ധതി എന്നറിയപ്പടുന്ന ഈ നാമകരണപദ്ധതി കാൾ ലിനേയസ് ആവിഷ്കരിച്ചതാണ്. സ്പീഷീസ് നാമത്തിന്റെ ആദ്യക്ഷരം ഇംഗ്ലീഷ് ചെറിയ അക്ഷരത്തിലാണെഴുതുന്നത്. ഇതനുസരിച്ച് മനുഷ്യന്റെ ശാസ്ത്രീയനാമം ഹോമോ സാപിയൻസ് എന്നാണ്.

സാദൃശ്യമുള്ള ഒന്നോ അതിലധികമോ സ്പീഷീസുകൾ ചേർന്നാണ് ജീനസ്സുകൾ രൂപ്പെടുന്നത്. ജനേറിക് നെയിം, ജനേറിക് എപ്പിതെറ്റ് എന്നിങ്ങനെ ജീനസ് നാമത്തെ വിവക്ഷിക്കുന്നു. ജീനസ് നാമത്തിന്റെ ആദ്യ അക്ഷരം എപ്പോഴും ഇംഗ്ളീഷ് വലിയ അക്ഷരമായിരിക്കും. ഒരു ജീനസ്സിൽ ഒന്നോ അതിലധികമോ വിവിധരീതികളിൽ സാദൃശ്യമുള്ള സ്പീഷീസുകൾ ഉൾക്കൊണ്ടിരിക്കാം. ഇതനുസരിച്ച് മനുഷ്യന്റെ ജനേറിക് നാമം ഹോമോ എന്നാണ്. 
പരസ്പരബന്ധമുള്ള ജീനസ്സുകൾ ഉൾക്കൊള്ളുന്ന വിഭാഗമാണിത്. ഉദാഹരണമായി സിംഹം, കടുവ, പുള്ളിപ്പുലി എന്നിവയെ മുഴുവൻ ഉൾക്കൊള്ളുന്ന ഫാമിലിയാണ് ഫെലിഡേ.
പരസ്പരബന്ധമുള്ള ഫാമിലികൾ ഉൾക്കൊള്ളുന്ന വർഗ്ഗീകരണതലമാണിത്. ഇതിനുതൊട്ടുമുകളിൽ മാഗ്നോർഡർ, സൂപ്പർ ഓർഡർ, ഗ്രാൻഡ് ഓർഡർ, മിർ ഓർഡർ എന്നും തൊട്ടുതാഴെയായി സബ്‌ഓർഡർ, ഇൻഫ്രാഓർഡർ, പാർവോർഡർ എന്നുമുള്ള വിഭാഗങ്ങൾ നിലനിൽക്കുന്നുണ്ട്. സസ്യശാസ്ത്രത്തിൽ കൊഹോർട്ടുൾ എന്ന് ഇവ അറിയപ്പെട്ടിരുന്നു. ജന്തുശാസ്ത്രത്തിൽ സുവ്യക്തമായി ഈ വർഗ്ഗീകരണതലം നിലനിൽക്കുന്നു. ഉദാഹരണമായി ലെപ്പിഡോപ്റ്റീറ എന്ന ഓർഡറിൽ നിശാശലഭങ്ങളും ചിത്രശലഭങ്ങളും ഉണ്ട്. 

ഓർഡറിനും മുകളിലുള്ള വർഗ്ഗീകരണതലമാണിത്. പരസ്പരബന്ധമുള്ള നിരവധി ഓർഡറുകൾ ഉൾക്കൊള്ളുന്നതാണിത്. കാർണിവോറ എന്ന ഓർഡറിൽ വരുന്ന സിംഹവും പൂച്ചയും മമേലിയ എന്ന ക്ലാസ്സിലാണ് ഉൾപ്പെട്ടിരിക്കുന്നത്. ക്ലാസ്സിന് തൊട്ടുമുകളിൽ സൂപ്പർക്ലാസ്സും താഴെയായി സബ്‌ക്ലാസ്സ്, ഇൻഫ്രാക്ലാസ്സ്, പാർവ് ക്ലാസ്സ് എന്നിങ്ങനെയും വിഭജനമുണ്ട്. 
കിംങ്ഡത്തിനു തൊട്ടുതാഴെയുള്ള വർഗ്ഗീകരണതലമാണിത്. സസ്യശാസ്ത്രത്തിൽ ഡിവിഷൻ എന്ന് ഇതിനെ സൂചിപ്പിക്കുന്നു. ആനിമൽ കിംങ്ഡത്തിൽ ഏകദേശം 35 ഫൈലങ്ങളും പ്ലാന്റ് കിങ്ഡത്തിൽ ഏകദേശം 12ഡിവിഷനുകളുമുണ്ട്. 
ഫംഗസ്, ബാക്ടീരിയ ഇവയെയും സുവ്യക്തമായ ഫൈലങ്ങളിൽ ഉൾച്ചേർത്തിട്ടുണ്ട്. 

വർഗ്ഗീകരണശാസ്ത്രത്തിലെ ഏറ്റവും ഉയർന്ന തലമായി ഇപ്പോഴും ഇത് പരിഗണിക്കപ്പെടുന്നു. ത്രീ ഡോമെയ്ൻ സിസ്റ്റത്തിൽ ഡൊമെയ്നുതാഴെയായി കിങ്ഡം വരുന്നു. കാൾ ലിനേയസ് വിഭാവനം ചെയ്ത ദ്വികിംങ്ഡം വർഗ്ഗീകരണം, ആന്റോൺ വാൻ ല്യൂവൻ ഹോക്ക് ആവിഷ്കരിച്ച ത്രികിങ്ഡം വർഗ്ഗീകരണം, ഹെർബേർട്ട് കോപ്പ്ലാൻഡിന്റെ ഫോർ കിംങ്ഡം വർഗ്ഗീകരണം, റോബർട്ട് എച്ച്. വിറ്റാകറുടെ ഫൈവ് കിംങ്ഡം വർഗ്ഗീകരണം, കാൾ വൂയിസിന്റേയും കവലിയാർ സ്മിത്തിന്റെയും വ്യത്യസ്ത സിക്സ് കിംങ്ഡം വർഗ്ഗീകരണം എന്നിങ്ങനെ കിംങ്ഡത്തിൽ അവ്യവസ്ഥിതി നിലനിൽക്കുകയാണ്.

വർഗ്ഗവിഭജനവിജ്ഞാനീയവും (ടാക്സോണമിയും) ജൈവശാഖാവർഗ്ഗീകരണവിജ്ഞാനീയവും (Cladistics) തമ്മിൽ രീതിശാസ്ത്രത്തിലും പ്രയോഗത്തിലും വളരെ വ്യത്യാസമുണ്ടു്. ടാക്സോണമിയുടെ ധർമ്മം ജീവജാലങ്ങളെ പല വിഭാഗങ്ങളാക്കി തരം തിരിച്ച് സമാനഗുണങ്ങൾക്കനുസരിച്ച് അവയ്ക്കു് നാമകരണം ചെയ്യുക എന്നതാണു്. എന്നാൽ വംശജനിതകവ്യവസ്ഥാവിജ്ഞാനീയത്തിന്റെ (phylogenetic systematics) ഒരു മുഖ്യഭാഗമായ ജൈവശാഖാവർഗ്ഗീകരണവിജ്ഞാനീയം അത്തരം വിഭജനങ്ങൾക്കു് ശാസ്ത്രീയമായ വിവരങ്ങളുടെ അടിത്തറ പണിയുകയാണു ചെയ്യുന്നതു്.

കാൽ ലിനേയസ് തുടങ്ങിവെച്ച വർഗ്ഗവിഭജനരീതിയ്ക്കു് ചില പോരായ്മകളും ഉണ്ടായിരുന്നു. ഉദാഹരണത്തിനു് അദ്ദേഹം സമസ്തജീവജാലങ്ങളേയും സസ്യങ്ങളും ജന്തുക്കളും എന്നു് ഏറ്റവും ഉയർന്ന തലത്തിൽ ആദ്യമേ തന്നെ രണ്ടായി (കിങ്ങ്ഡം) തരം തിരിച്ചു. പക്ഷേ ഫംഗസ്സ് തുടങ്ങിയ ചില ജീവി ഇനങ്ങൾക്കു് ഇവ രണ്ടിലും പെടാവുന്ന തരം പ്രകൃതങ്ങൾ ഉണ്ടു്. ഏതെങ്കിലും ഒന്നിലായി ഇവയെ മാറ്റി നിർത്താൻ സാധിക്കില്ല. അതുപോലെത്തന്നെ ഇത്തരം വർഗ്ഗീകരണം ഓരോ ജീവിവർഗ്ഗവിഭാഗങ്ങളും തമ്മിലുള്ള ‘അകലം’ അവ തമ്മിൽ യഥാർത്ഥത്തിലുള്ള പൊരുത്തങ്ങൾക്കു് ആനുപാതികമായിരുന്നില്ല. ഉദാഹരണത്തിനു് ഉരഗവർഗ്ഗത്തിലെ ഏതു് ഇനത്തിനും സസ്തനിവർഗ്ഗത്തിനുമായുള്ള അതേ ‘അകലം’ തന്നെയേ പക്ഷിവർഗ്ഗത്തിനോടും ഉണ്ടാകുന്നുള്ളൂ. വാസ്തവത്തിൽ പല ജീവി ഇനങ്ങൾക്കും തമ്മിൽ വളരെ അടുത്ത ബന്ധവും മറ്റു പല ഇനങ്ങൾക്കും വളരെ അകന്ന ബന്ധവുമാണു് ഉള്ളതു്. പരിണാമവൃക്ഷത്തിന്റെ കാഴ്ച്ചപ്പാടിൽ നിന്നു നോക്കിയാൽ ഇവയെല്ലാം തമ്മിൽ വ്യത്യസ്ത ദൂരങ്ങളാണു് ഉള്ളതു്.

ഇത്തരം പോരായ്മകൾ ദൂരീകരിക്കാനുള്ള പിൽക്കാലശ്രമങ്ങൾ പലതുമുണ്ടായി. ഇവയുടെ അനന്തരഫലങ്ങൾ പരിണാമവർഗ്ഗവിഭജനരീതി എന്ന പുതിയൊരു സമ്പ്രദായത്തിനു് വഴിതുറന്നു. പരിണാമവൃക്ഷത്തിൽ ജീവികളുടെ സ്ഥാനം എവിടെയാണെന്നതിനനുസരിച്ച് അവയെ പുനർവർഗ്ഗീകരിക്കുക എന്നതായിരുന്നു ഈ രീതിയുടെ നയം. സ്പീഷീസുകളെ തരം തിരിച്ച് ക്രമമായി അടുക്കിവെച്ച പല തലങ്ങളിലുള്ള പട്ടികകൾ ആയിരുന്നു ലിനേയസ്സിന്റേതെങ്കിൽ ഡാർവ്വിൻ സങ്കൽപ്പിച്ച ജീവവൃക്ഷത്തിനു ഏറെക്കുറേ സമാനമായുള്ള ശാഖാഘടനയാണു് പുതിയ രീതിയിൽ അവലംബിച്ചതു്. ലഭ്യമായിരുന്ന ദിനോസാർ ഫോസ്സിലുകൾ പഠിച്ചു്, പക്ഷികൾ ദിനോസാറുകളുടെ പിന്മുറക്കാരാണെന്നു് തോമസ് ഹെന്രി ഹക്സ്‌ലി പ്രഖ്യാപിച്ചതോടെ ഈ പുതിയ സമ്പ്രദായത്തിനു് കൂടുതൽ അംഗീകാരം ലഭിച്ചുതുടങ്ങി.എന്നിരുന്നാലും, കേവലം പരിണാമബന്ധങ്ങൾക്കു പുറമേ നിരീക്ഷണയോഗ്യമായ ശരീരഘടന, പ്രകൃതം, സ്വഭാവഗുണങ്ങൾ എന്നിവയും ഒരു ജീവി ഇനം ഏതേതു വർഗ്ഗത്തിൽ പെടുമെന്നു് ഈ വർഗ്ഗീകരണരീതിയിൽ പരിഗണിച്ചിരുന്നു. അതുകൂടാതെ, ഒരു വർഗ്ഗത്തെ തനതായി പരിഗണിക്കുമ്പോൾ ആ വർഗ്ഗത്തിൽ നിന്നും രൂപം പൂണ്ട മറ്റു പിൻ‌ഗാമിവർഗ്ഗങ്ങളെ അതേ വർഗ്ഗത്തിൽ പെടുത്തിയിരുന്നില്ല. (ഉദാഹരണത്തിനു് കരയിലും വെള്ളത്തിലും ജീവിക്കാവുന്ന ആം‌ഫീബിയൻ വിഭാഗത്തിൽ നിന്നുമാണു് ഉരഗങ്ങളും പക്ഷികളും സസ്തനികളും ഉണ്ടായതെങ്കിലും ആം‌ഫീബിയൻ വിഭാഗത്തെ ഈ രീതിയിൽ സ്വതന്ത്രമായ ഒരു വർഗ്ഗമായിട്ടാണു് (monophyletic) കണ്ടിരുന്നതു്.

1950കളോടെ മുമ്പെന്നത്തേക്കാളും കൂടുതൽ ഫോസ്സിലുകളും മറ്റുതരത്തിലുള്ള ജീവശാസ്ത്രനിഗമനങ്ങളും ലഭ്യമായിത്തുടങ്ങി. ക്ലേഡുകൾ അടിസ്ഥാനമാക്കി ശാഖോപശാഖകളായി ഒരു വംശവിഭജന പരിണാമവൃക്ഷം വിഭാവനം ചെയ്യാൻ ഇതു സഹായിച്ചു. തന്മാത്രാജനിതകശാസ്ത്രത്തിലുണ്ടായ പുരോഗതിയുടെ ഫലമായി ജീൻ ശ്രേണീകരണം, DNA ശ്രേണീകരണം പോലുള്ള പുതിയ സാങ്കേതികവിദ്യകളും വന്നതോടെ, ഇപ്പോൾ നിലനിൽക്കുന്നതോ പണ്ടെന്നോ വംശനാശം വന്നതോ ആയ എല്ലാ ജീവിവർഗ്ഗങ്ങളേയും പരസ്പരം ബന്ധപ്പെടുത്തി ലക്ഷക്കണക്കിനു ശാഖോപശാഖകളുള്ള ജീവന്റെ ഒരു മഹാവൃക്ഷം വരച്ചെടുക്കാമെന്നായി. വ്യവസ്ഥാവിജ്ഞാനീയം അടിസ്ഥാനമാക്കി വികസിച്ച ഈ ശാഖയാണു് ജൈവവ്യവസ്ഥാവിജ്ഞാനീയം(Biological systematics). അതിൽ തന്നെ, ഇത്തരം വിഭജനത്തിനെ പ്രത്യേകം കൈകാര്യം ചെയ്യുന്ന ഉപവിഭാഗമാണു് ജൈവശാഖാവർഗ്ഗീകരണവിജ്ഞാനീയം(Cladistics അഥവാ Cladism]].

ചുരുക്കിപ്പറഞ്ഞാൽ ടാക്സോണമി നേരിട്ട് ജീവികളുടെ വർഗ്ഗവിഭജനം സാദ്ധ്യമാക്കുമ്പോൾ, ക്ലാഡിസ്റ്റിൿസ്, ജനിതകശാസ്ത്രത്തിൽ നിന്നും ഉരുത്തിരിയുന്ന വിവരങ്ങൾ ചേർത്തുകൂട്ടി, അത്തരം വിഭജനത്തിനു് കൃത്യമായ ഒരു ശാസ്ത്രീയ അടിത്തറ ഉണ്ടാക്കിത്തീർക്കാനുള്ള ഭൂമിക തീർക്കുന്നു.

ഈ രണ്ടു സമീപനങ്ങളും തമ്മിലുള്ള പ്രകടമായ വ്യത്യാസങ്ങൾ ഇങ്ങനെ സംഗ്രഹിക്കാം:


</doc>
<doc id="194949" url="https://ml.wikipedia.org/wiki?curid=194949" title="പരിണയം">
പരിണയം

എം.ടി. വാസുദേവൻ നായരുടെ തിരക്കഥയിൽ ഹരിഹരൻ സംവിധാനം ചെയ്ത് 1994-ൽ പുറത്തിറങ്ങിയ മലയാളചലച്ചിത്രമാണ് പരിണയം. മോഹിനി, വിനീത്, മനോജ് കെ. ജയൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സെവൻ ആർട്സ് ഇന്റർനാഷണൽ ലിമിറ്റഡിന്റെ ബാനറിൽ ജി.പി. വിജയകുമാറാണ് ചിത്രം നിർമ്മിച്ചത്. ബോംബെ രവിയാണ് യൂസഫലി കേച്ചേരി എഴുതിയ ഇതിലെ ശ്രദ്ധേയമായ ഗാനങ്ങൾക്ക് സംഗീതം പകർന്നത്. ചിത്രത്തിന്റെ പശ്ചാത്തലസംഗീതം ജോൺസൺ ഒരുക്കിയിരിക്കുന്നു. എസ്. കുമാറാണ് ചിത്രത്തിന്റെ ഛായാഗ്രഹണം നിർവ്വഹിച്ചത്.

കുറിയേടത്ത് താത്രിയുടെ സ്മാർത്തവിചാരത്തെ ആസ്പദമാക്കി നിർമ്മിച്ച ഈ ചിത്രം നിരവധി ദേശീയ, സംസ്ഥാന ചലച്ചിത്രപുരസ്കാരങ്ങൾ നേടി.






</doc>
<doc id="194957" url="https://ml.wikipedia.org/wiki?curid=194957" title="സംസ്ഥാനപാത 63 (കേരളം)">
സംസ്ഥാനപാത 63 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 63 (സംസ്ഥാനപാത 63). എറണാകുളം ജില്ലയിലെ വൈപ്പിനിൽ നിന്നും ആരംഭിക്കുന്ന ഈ പാത മുനമ്പത്താണ് അവസാനിക്കുന്നത്. 25.5 കിലോമീറ്റർ നീളമുണ്ട്.



</doc>
<doc id="194963" url="https://ml.wikipedia.org/wiki?curid=194963" title="പട്ടണം (എറണാകുളം ജില്ല)">
പട്ടണം (എറണാകുളം ജില്ല)

എറണാകുളം ജില്ലയിൽ വടക്കൻ പറവൂരിനും തൃശ്ശൂർ ജില്ലയ്ക്കും ഇടയിലുള്ള ഒരു ചെറിയ ഗ്രാമമാണു് പട്ടണം. സമകാലീനഭൂമിശാസ്ത്രത്തിൽ എടുത്തുപറയത്തക്ക പ്രത്യേകതകൾ ഒന്നുമില്ലെങ്കിലും ദക്ഷിണേഷ്യയുടെ പ്രാചീനചരിത്രത്തിൽ ഈ പ്രദേശം നിർണ്ണായകമായ ഒരു സ്ഥാനം വഹിച്ചിട്ടുണ്ടു്. ക്രി.മു. പത്താം നൂറ്റാണ്ടു മുതൽ ക്രി.പി. പത്താം നൂറ്റാണ്ടു വരെയെങ്കിലുമുള്ള 2000 വർഷത്തെ സുദീർഘമായ ജനാവാസപാരമ്പര്യം ഈ സ്ഥലത്തിനുണ്ടെന്നു് ഗവേഷകർ അഭിപ്രായപ്പെട്ടിട്ടുണ്ടു്. ഇതിനെത്തുടർന്നു്, കേരള ചരിത്ര ഗവേഷണ കൗൺസിലിന്റെ ഒരു വിദഗ്ദസംഘം പട്ടണത്തെ പുരാവസ്തു ഉദ്ഖനനം നടത്തിക്കൊണ്ടിരിക്കുന്നു. നാലുമീറ്റർ ഘനത്തിൽ മണ്ണിനടിയിൽ പുതഞ്ഞുകിടക്കുന്ന സുപ്രധാനമായ പല സാമഗ്രികളും തുടർന്നും കണ്ടെടുത്തുകൊണ്ടിരിക്കുന്നതിനാൽ ദക്ഷിണേഷ്യൻ ചരിത്ര-പുരാവസ്തുഗവേഷകർക്കു് കേരളത്തിലെ ഏറ്റവും താൽപ്പര്യമുള്ള മേഖലകളിൽ മുൻപന്തിയിലാണു് ഇപ്പോൾ പട്ടണത്തിന്റെ സ്ഥാനം.

ആധുനിക ഇന്ത്യയിലെ ചരിത്ര പുസ്തകങ്ങളിലൊക്കെ തന്നെ ഇപ്പോൾ പട്ടണത്തെ പറ്റി പരാമർശിക്കുന്നുണ്ട്. ദിവസംതോറും പട്ടണമെന്ന കൊച്ചു പ്രദേശം പ്രസിദ്ധിയാർജിച്ച് വരുകയാണ്. 



</doc>
<doc id="194966" url="https://ml.wikipedia.org/wiki?curid=194966" title="മോഹിനി (നടി)">
മോഹിനി (നടി)

ഒരു ദക്ഷിണേന്ത്യൻ അഭിനേത്രിയാണ് മോഹിനി. മലയാളം, തമിഴ്, തെലുങ്ക്, കന്നട, ഹിന്ദി എന്നീ ഭാഷകളിലായി നിരവധി ചിത്രങ്ങളിൽ അഭിനയിച്ചിട്ടുണ്ട്. നാടോടി, പരിണയം, പഞ്ചാബി ഹൗസ് തുടങ്ങിയവയാണ് മോഹിനിയുടെ ശ്രദ്ധേയമായ മലയാളചിത്രങ്ങൾ.


</doc>
<doc id="194967" url="https://ml.wikipedia.org/wiki?curid=194967" title="ഗോൾഡൻ ടെമ്പിൾ">
ഗോൾഡൻ ടെമ്പിൾ

കർണാടകയിലെ കുടക് ജില്ലയിൽ ബൈലേകുപ്പയിൽ സ്ഥിതിചെയ്യുന്ന ടിബറ്റൻ ആത്മീയ കേന്ദ്രമാണ് ഗോൾഡൻ ടെമ്പിൾ.ഒരു വിനോദസഞ്ചാര കേന്ദ്രവുമാണിവിടം. കുശാൽനഗർ - മൈസൂർ പാതയിലെ ബൈലെ കുപ്പയിലാണ് ചരിത്രപ്രസിദ്ധമായ ടിബറ്റൻ ആത്മീയ കേന്ദ്രം സ്ഥിതിചെയ്യുന്നത്.
1995ൽ നിർമ്മാണം ആരംഭിച്ച ഗോൾഡൻ ടെമ്പിൾ 1999ലാണ് ഭക്തർക്കായി തുറന്നുകൊടുത്തത്. ക്ഷേത്രത്തിനകത്ത് ബുദ്ധ പ്രതിമകളാണ്കൂടുതലായുള്ളത്.
40 അടി ഉയരമുള്ള ഗോൾഡൻ ടെമ്പിൾ കാണാൻ രാജ്യത്തിന്റെ വിവിധ ഭാഗങ്ങളിൽ നിന്ന് വിനോദസഞ്ചാരികൾ എത്തുന്നുണ്ട്.


</doc>
<doc id="194971" url="https://ml.wikipedia.org/wiki?curid=194971" title="ജീവദ്രവ്യം">
ജീവദ്രവ്യം

ഒരു ജീവകോശത്തിന്റെ നിർമ്മാണ ഘടകങ്ങളായ എല്ലാ രാസഘടകങ്ങളേയും ചേർത്ത് വിളിക്കുന്ന പേരാണ് ജീവദ്രവ്യം അഥവാ പ്രോട്ടോപ്ലാസം. ജലം, അയോണുകൾ അഥവാ ഇലക്ട്രോലൈറ്റുകൾ, മാംസ്യങ്ങൾ, കൊഴുപ്പുകൾ, ധാന്യകങ്ങൾ എന്നിവയാണ് ജീവദ്രവ്യത്തിനുകാരണമാകുന്ന അഞ്ച് ഘടകങ്ങൾ.പ്ലാസ്മാസ്തരം കൊണ്ട് പൊതിഞ്ഞിട്ടുള്ള എല്ലാ കോശഘടകങ്ങളേയും ജീവദ്രവ്യം എന്ന് വിവക്ഷിക്കാം. യൂക്കാരിയോട്ടുകളിൽ മർമ്മത്തിനുപുറത്തുള്ള പ്രോട്ടോപ്ലാസം കോശദ്രവ്യം അഥവാ സൈറ്റോപ്ലാസം എന്നും മർമ്മത്തിനകത്തെ ജീവദ്രവ്യം മർമ്മദ്രവ്യം അഥവാ ന്യൂക്ലിയോപ്ലാസം എന്നും അറിയപ്പെടുന്നു. പ്രോകാരിയോട്ടുകളിൽ പ്ലാസ്മാസ്തരത്തിനുള്ളിലുള്ളവ ബാക്ടീരിയൽ കോശദ്രവ്യം എന്നും ഗ്രാം നെഗറ്റീവ് ബാക്ടീരിയകളിൽ പ്ലാസ്മാസ്തരത്തിനുപുറത്തുള്ളതും പുറംചട്ടയ്ക്കകത്തുള്ളതുമായ ദ്രവ്യമാണ് പെരിപ്ലാസം. തോമസ് ഹക്സിലി ഇതിനെ ജീവന്റെ ഭൗതികഅടിസ്ഥാനമെന്നാണ് വിശേഷിപ്പിച്ചത്.
കൊഴുപ്പുകലകൾ ഒഴിവാക്കിയാൽ മറ്റെല്ലാ കോശങ്ങളിലും 70 മുതൽ 85 ശതമാനം വരെ ജലമാണ്. മിക്ക കോശരാസവസ്തുക്കളും ജലത്തിൽ ലയിച്ചാണ് സ്ഥിതി ചെയ്യുന്നത് എന്നത് ജലത്തിന്റെ സാർവ്വികലായകസ്വഭാവം നൽകുന്ന ഗുണവിശേഷതയാണ്. ജലമാധ്യമത്തിൽ ലയിച്ചിട്ടുള്ളതോ മുങ്ങിക്കിടക്കുന്നതോ ആയ തൻമാത്രകൾക്ക് രാസപ്രവർത്തനത്തിലേർപ്പെടുക വഴി കോശത്തെ സജീവമാക്കി നിലനിർത്താൻ കഴിയുന്നു.
പൊട്ടാസ്യം, മഗ്നീഷ്യം, ഫോസ്ഫേറ്റ്, സൾഫേറ്റ്, ബൈകാർബണേറ്റ്, സോഡിയം, ക്ലോറൈഡ്, കാൽസിയം തുടങ്ങിയ എല്ലാ അയോണുകളും പ്രോട്ടോപ്ലാസത്തിന്റെ ഭാഗമാണ്. ആവേഗങ്ങളുടെ പ്രസരണം തുടങ്ങിയ എല്ലാ കോശധർമ്മങ്ങൾക്കും ഇവ ആവശ്യമാണ്.
കോശസ്തരങ്ങൾക്കും മറ്റുള്ള ഭാഗങ്ങൾക്കും നിയതമായ ഘടന നൽകുന്ന സ്ട്രക്ചറൽ പ്രോട്ടീനുകളും രാസാഗ്നികൾ പോലെയുള്ള, ധർമ്മങ്ങൾ നിർവ്വഹിക്കുന്ന ഫംഗ്ഷണൽ പ്രോട്ടീനുകളുമുണ്ട്. ആകെ കോശപിണ്ഡത്തിന്റെ 10 മുതൽ 20 വരെ ശതമാനം മാംസ്യങ്ങളാണ്.
ഫോസ്ഫോലിപ്പിഡ്, കൊളസ്ട്രോൾ എന്നിവ ഉൾപ്പെടുന്ന ജീവൽപ്രധാന പദാർത്ഥങ്ങളാണ് കൊഴുപ്പുകളിലുൾക്കൊള്ളുന്നത്. കോശസ്തരത്തിന്റെ അവിഭാജ്യഘടകമാണിവ. കോശപിണ്ഡത്തിൽ ഓകദേശം 2 ശതമാനം വരുമിത്. കൊഴുപ്പുകോശങ്ങളിൽ 95 ശതമാനത്തോളം ട്രൈഗ്ലിസറൈഡുകൾ അഥവാ ന്യൂട്രൽ ഫാറ്റുകൾ വരാം.
ധാന്യകങ്ങൾ സാധാരണ കോശങ്ങളുടെ 1 ശതമാനം മാത്രമേ ഉള്ളൂ എങ്കിലും കോശത്തിന്റെയും അതുവഴി ശരീരത്തിന്റേയും പോഷണാവശ്യങ്ങളും ഊർജ്ജലഭ്യതയും ഉറപ്പുവരുത്തുന്നത് ധാന്യകങ്ങളാണ്. കോശശ്വസനം എന്ന പ്രക്രിയയാലാണ് ധാന്യകങ്ങളിൽ നിന്നും, പ്രധാനമായും ഗ്ലൂക്കോസിൽ നിന്ന് ഊർജ്ജോത്പാദനം നടക്കുന്നത്.
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം


</doc>
<doc id="194980" url="https://ml.wikipedia.org/wiki?curid=194980" title="കോശദ്രവ്യം">
കോശദ്രവ്യം

ജീവകോശങ്ങൾക്കുള്ളിൽ പ്ലാസ്മാസ്തരത്തിനുള്ളിൽ, മർമ്മത്തിനു പുറത്തായി കാണപ്പെടുന്ന ജെല്ലി രൂപത്തിലുള്ള പദാർത്ഥമാണ് കോശദ്രവ്യം അഥവാ സൈറ്റോപ്ലാസം. കോശത്തിനകത്ത് മർമ്മതിനുപുറത്തുള്ള കോശാംഗങ്ങളെയെല്ലാം നിലനിർത്തുന്നത് കോശദ്രവ്യമാണ്. കോശദ്രവ്യത്തിന്റെ 80 ശതമാനവും ജലമാണ്. പ്രോകാരിയോട്ട് കോശങ്ങളിൽ മർമ്മമില്ലാത്തതിനാൽ കോശവസ്തുക്കളെല്ലാം കോശദ്രവ്യത്തിനുള്ളിലുൾക്കൊണ്ടിരിക്കുന്നു. എന്നാൽ യൂക്കാരിയോട്ടുകളിൽ മർമ്മം ഒഴികെയുള്ള ഭാഗങ്ങളാണ് കോശദ്രവ്യം എന്നറിയപ്പെടുന്നത്. ഗ്ലൈക്കോളിസിസ് പോലെയുള്ള ഊർജ്ജോൽപ്പാദന പ്രവർത്തനങ്ങളെല്ലാം നടക്കുന്നത് കോശദ്രവ്യത്തിലാണ്. 
കോശദ്രവ്യത്തിന്റെ ഉള്ളിലുള്ള തരികൾ പോലെ ഉൾപ്പെട്ടിരിക്കുന്ന ഭാഗമാണ് എൻഡോപ്ലാസം. 
കോശദ്രവ്യത്തിന്റെ തെളിഞ്ഞ പുറം ഭാഗത്തെ എക്ടോപ്ലാസം എന്നുവിളിക്കുന്നു. 
കോശാംഗങ്ങൾക്കുപുറത്തായി കാണപ്പെടുന്ന കോശദ്രവ്യഭാഗമാണ് സൈറ്റോസോൾ. കോശദ്രവ്യത്തിന്റെ 70 ശതമാനവും സൈറ്റോസോളാണ്.
ഒരു പുറം സ്തരത്താൽ ആവരണം ചെയ്തിട്ടുള്ള എല്ലാ ഭാഗങ്ങളേയും കോശാംഗങ്ങൾ എന്നുവിളിക്കാം. റൈബോസോം, അന്തർദ്രവ്യജാലിക, ഗോൾഗി വസ്തുക്കൾ, ലൈസോസോം, മൈറ്റോകോൺഡ്രിയ, ഫേനം എന്നിവ കോശാംഗങ്ങൾക്കുദാഹരണങ്ങളാണ്. 
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം



</doc>
<doc id="194985" url="https://ml.wikipedia.org/wiki?curid=194985" title="അന്തർദ്രവ്യജാലിക">
അന്തർദ്രവ്യജാലിക

യൂക്കാരിയോട്ടിക് കോശങ്ങളുടെ കോശദ്രവ്യത്തിനകത്ത് കാണപ്പെടുന്ന കുഴലുകളുടേയും സഞ്ചികളുടേയും രൂപത്തിലുള്ള സഞ്ചാരപാതകളാണ് അന്തർദ്രവ്യജാലിക അഥവാ എൻഡോപ്ലാസ്മിക് റെട്ടിക്കുലം. മാംസ്യ നിർമ്മാണത്തിനുസഹായിക്കുന്ന പരുക്കൻ അന്തർദ്രവ്യജാലികയ്ക്ക് ആ പേര് ലഭിച്ചത് അവയുടെ പുറത്തുള്ള റൈബോസോമുകളാലാണ്. ഫോസ്ഫോലിപ്പിഡ്, സ്റ്റീറോയിഡുകൾ എന്നിവയുടെ ഉൽപ്പാദനത്തിനും ധാന്യകഉപാപചയത്തിനും വിഷവസ്തുക്കളുടെ നിർമ്മാർജ്ജനത്തിനും സഹായിക്കുന്നവയാണ് മിനുസമുള്ള അന്തർദ്രവ്യജാലികകൾ.
അന്തർദ്രവ്യജാലികയുടെ പുറം പാളി നിർമ്മിച്ചിരിക്കുന്നത് കൊഴുപ്പിന്റെ ഇരുപാളി സ്തരം കൊണ്ടാണ്. കോശസ്തരത്തെക്കാൾ 30 മുതൽ 40 വരെ ഇരട്ടിയുണ്ട് ചില കോശങ്ങളിലെ അന്തർദ്രവ്യജാലികയുടെ പ്രതലത്തിന്. എൻഡോപ്ലാസ്മിക് മാട്രിക്സ് എന്ന ദ്രാവകം അന്തർദ്രവ്യജാലികയുടെ ഇരുസ്തരങ്ങൾക്കുമിടയിൽ നിറഞ്ഞിരിക്കുന്നു. ഈ ദ്രാവകം നിറഞ്ഞിരിക്കുന്ന സ്ഥലം മർമ്മസ്തരത്തിനുള്ളിലേയ്ക്ക് വ്യാപിച്ചിരിക്കുന്നു. ഇവയ്ക്കിടയിലൂടെ മിക്ക രാസവസ്തുക്കളും കോശത്തിനകത്തേയ്ക്കും പുറത്തേയ്ക്കുമായി അനുനിമിഷം സഞ്ചരിച്ചുകൊണ്ടിരിക്കുന്നു. 
അന്തർദ്രവ്യജാലിക പലതരത്തിലുണ്ട്. 
റൈബോസോമുകൾ ബാഹ്യസ്തരത്തിനുപുറത്ത് തിങ്ങിനിറഞ്ഞിരിക്കുന്ന അന്തർദ്രവ്യജാലികയാണിവ. റൈബോഫോറിൻ എന്ന ഗ്ലൈക്കോപ്രോട്ടീൻ സ്വീകരണികളാണ് ഇവ തമ്മിൽ പറ്റിച്ചേർന്നിരിക്കാൻ കാരണം. കോശത്തിനാവശ്യമായ മാംസ്യങ്ങളുടെ നിർമ്മാണമാണ് ഇവയുടെ പ്രധാന ധർമ്മം.
റൈബോസോമുകൾ പറ്റിച്ചേർന്നിട്ടില്ലാത്ത അന്തർദ്രവ്യജാലികയാണിത്. എഗ്രാനുലാർ അഥവാ സ്മൂത്ത് അന്തർദ്രവ്യജാലിക എന്നാണ് ഇവ അറിയപ്പെടുന്നത്. ചിലയിനം രാസാഗ്നികളും കൊഴുപ്പുകളും ഉത്പാദിപ്പിക്കുകയാണ് ഇവയുടെ ധർമ്മം.

രേഖാശൂന്യ പേശികളിലും(smooth muscles) രേഖാങ്കിത പേശികളിലും(striated muscles) ആണു് ഇത്തരം അന്തർദ്രവ്യജാലിക കാണപ്പെടുന്നതു്. സാർക്കോ എന്നാൽ മാംസം എന്നർത്ഥം. വിവിധ സന്ദർഭങ്ങളിൽ കായികമായി ആവശ്യാനുസരണം വികസിക്കുകയും ചുരുങ്ങുകയും ചെയ്യേണ്ട മാംസളപേശികളാണു് ഈ വിഭാഗത്തിൽ പെടുന്നതു്. രക്തക്കുഴലുകളിലും വികാസസങ്കോചപ്രാധാന്യമുള്ള പ്രധാന അവയവങ്ങളിലും രേഖാശൂന്യ (മിനുസ)പേശികളും അസ്ഥികൾ, ഹൃദയകലകൾ, ശിരസ്സ്, കഴുത്ത് എന്നിവിടങ്ങളിൽ രേഖാങ്കിതപേശികളും അടങ്ങിയിരിക്കുന്നു. ധാരാളമായി കാൽസ്യം അയോണുകളെ സംഭരിക്കുന്നതും ആവശ്യാനുസരണം കോശദ്രവ്യത്തിലേക്കു് വിട്ടുകൊടുക്കുകയോ തിരിച്ചെടുക്കുകയോ ചെയ്യുന്നതും ആണ് ഇവയുടെ ധർമ്മം. വഴുതുന്ന കുടച്ചക്രം എന്നു വിളിക്കാവുന്ന (Sliding Filament Model) കോശസങ്കോചവികാസമാതൃകയിൽ ട്രോപോണിൻ എന്ന പദാർത്ഥത്തിന്റെ ആകൃതി മാറ്റുന്നതു് ഇത്തരം കാൽസ്യം അയോണുകളുടേ പ്രവർത്തനമാണു്. കോശത്തിൽ നാഡികൾ വഴി എത്തുന്ന വൈദ്യുതോദ്ദീപനമാണു് ഈ കാൽസ്യം ക്രയവിക്രയങ്ങളും തദ്വാരാ കോശങ്ങളുടേ ഒറ്റയ്ക്കോ കൂട്ടായോ ഉള്ള സങ്കോചവികാസങ്ങളും നിയന്ത്രിക്കുന്നതു്. ഘടനയിൽ സാധാരണ (പരുക്കൻ) റെട്ടിക്കുലവുമായി പ്രകടമായ വ്യത്യാസങ്ങളില്ല.

സ്രവണശേഷിയുള്ള ഗ്ലൈക്കോപ്രോട്ടീനുകൾ അന്തർദ്രവ്യജാലികയിലൂടെ സഞ്ചരിക്കുന്നു. അവ വിവിധ കോശാംഗങ്ങളിലെത്തുന്നത് അന്തർദ്രവ്യജാലികയിലൂടെയാണ്. ഗ്രാന്യുലാർ അന്തർദ്രവ്യജാലികയാണ് മാംസ്യനിർമ്മാണത്തിനു സഹായിക്കുന്നത്. സാർക്കോപ്ലാസ്മിക് റെട്ടിക്കുലം പേശികൾക്കാവശ്യമായ പ്രവർത്തനങ്ങൾക്ക് കാൽസ്യം അയോണുകളെ പ്രദാനം ചെയ്യുന്നു.
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം



</doc>
<doc id="194992" url="https://ml.wikipedia.org/wiki?curid=194992" title="റൈബോസോം">
റൈബോസോം

കോശദ്രവ്യത്തിൽ ചിതറിക്കിടക്കുകയോ അന്തർദ്രവ്യജാലികയോട് പറ്റിച്ചേർന്നുനിൽക്കുകയോ ചെയ്യുന്ന ഗോളാകൃതിയിലുള്ള കോശാംഗങ്ങളാണ് റൈബോസോമുകൾ. ഇതിലെ പ്രധാന ഘടകം ആർ.എൻ.എയും വിവധ മാംസ്യങ്ങളുമാണ്. മർമ്മകത്തിൽ നിന്ന് പിറവിയെടുക്കുന്ന ഇവ കോശത്തിന്റെ മാംസ്യസംശ്ലേഷണപ്രവർത്തനങ്ങൾക്ക് സഹായിക്കുന്നു. നിരവധി റൈബോസോമുകൾ പറ്റിച്ചേർന്ന ഘടനയുള്ളവയാണ് പോളിസോമുകൾ.

റൈബോസോമുകൾക്ക് പൊതുവേ രണ്ടുഭാഗങ്ങളുണ്ട്. ചെറിയ സബ്‌യൂണിറ്റായ 40 S സബ്‌യൂണിറ്റും വലിയ സബ്‌യൂണിറ്റായ 60 S സബ്‌യൂണിറ്റും. 60 S സബ്‌യൂണിറ്റുപയോഗിച്ചാണ് ഇവ അന്തർദ്രവ്യജാലികയോട് പറ്റിച്ചേരുന്നത്. പോതുവേ റൈബോസോമൽ ആർ.എൻ.എ, 18S, 28S ആർ.എൻ.എ എന്നിവ ഇവയോട് ചേർന്നുകാണപ്പെടുന്നു.
70S റൈബോസോമുകളിൽ 40 മുതൽ 60 ശതമാനം വരെ ആർ.എൻ.എയുണ്ട്. എന്നാൽ ഇവയിൽ മാംസ്യത്തിന്റെ അളവ് 36-37 ശതമാനം മാത്രമാണ്. 80S റൈബോസോമുകളിൽ 40 മുതൽ 44 ശതമാനം വരെ ആർ.എൻ.എയുണ്ട്. എന്നാൽ ഇവയിൽ മാംസ്യത്തിന്റെ അളവ് 56-60 ശതമാനമാണ്. റൈബോസോമുകളിൽ കൊഴുപ്പ് ഘടകങ്ങളില്ല. 

കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം


</doc>
<doc id="194993" url="https://ml.wikipedia.org/wiki?curid=194993" title="ലൈസോസോം">
ലൈസോസോം

കോശദ്രവ്യത്തിൽ ചിതറിക്കിടക്കുന്ന ഗോളാകൃതിയുള്ളതോ നിയതമായ ആകൃതിയില്ലാത്തതോ ആയ കോശാംഗങ്ങളാണ് ലൈസോസോമുകൾ. ഗോൾഗി വസ്തുക്കളിൽ നിന്ന് രൂപപ്പെടുന്ന ഇവയിൽ ധാരാളം ആസിഡ് ഫോസ്ഫറ്റേയ്സ് എന്നുപേരുള്ള രാസാഗ്നികളുണ്ട്. ഇവ ലൈസോസോമുകളുടെ മേക്കർ രാസാഗ്നികളായി അറിയപ്പെടുന്നു. ഈ രാസാഗ്നികളുപയോഗിച്ച് കോശത്തിലെത്തുന്ന വിനാശകാരികളായ സൂക്ഷ്മജീവകളേയോ അനാവശ്യകോശങ്ങളെത്തന്നെയോ ഇവ നശിപ്പിക്കുന്നു. പലപ്പോഴും ഇവ ആത്മഹത്യാ സഞ്ചികൾ എന്നറിയപ്പടുന്നു. പിനോസൈറ്റോസിസ്, ഫാഗോസൈറ്റോസിസ് എന്നിവ വഴി പ്രവേശിക്കുന്ന ഭക്ഷ്യവസ്തുക്കളെ ദഹിപ്പിക്കുന്ന ജോലിയും ഇവ നിർവ്വഹിക്കുന്നു. പട്ടിണി കിടക്കുന്ന സമയത്ത് കോശങ്ങളിൽ ശേഖരിച്ച ഭക്ഷ്യവസ്തുക്കളെ ഇവ ദഹിപ്പിക്കുന്നു.
തുടക്കത്തിൽ പെരിന്യൂക്ലിയാർ ഡെൻസ് ബോഡികൾ എന്ന പേരിലറിയപ്പെട്ടിരുന്ന ഇവയെ 1955 ൽ സി. ഡീ. ഡ്യൂവാണ് ലൈസോസോം എന്ന പേരിട്ടത്. ഇവയുടെ ബാഹ്യപാളിയക്ക് വിള്ളലുണ്ടായി ദഹനരാസാഗ്നികൾ പുറത്തുവന്നാലേ ഇവ പ്രവർത്തനക്ഷമമാകൂ എന്ന കണ്ടുപിടിത്തത്തെത്തുടർന്നാണിത്. 1974 ൽ അദ്ദേഹവും പലേഡ്, ക്ലൗഡ് എന്നിവരും നോബൽ സമ്മാനം പങ്കിട്ടു.
സസ്തനികളിൽ പൂർണ്ണവളർച്ചയെത്തിയ ചുവന്ന രക്താണുക്കളിലും ബാക്ടീരിയങ്ങളിലുമൊഴിച്ച് എല്ലാ കോശങ്ങളിലും ലൈസോസോമുകൾ കാണപ്പെടുന്നു. പാൻക്രിയാസിലും പേശികളിലും വലരെക്കുറച്ചുമാത്രമേ ഇവ കാണപ്പെടുന്നുള്ളൂ. എന്നാൽ വെളുത്ത രക്തകോശങ്ങളിലെ ഗ്രാനുലോസൈറ്റുകളിൽ വലുതും വ്യക്തവുമായ ലൈസോസോമുകളുണ്ട്.ആഗിരണ, സ്രവണ, വിർജ്ജന പ്രതലങ്ങളായി പ്രവർത്തിക്കുന്ന എപ്പിത്തീലീയകലകളിലും ഇവ വളരെയേറെയുണ്ട്.
250 മുതൽ 750 വരെ നാനോ മീറ്റർ വലിപ്പമുള്ള ലൈസോസോമുകൾക്ക് പുറത്ത് കൊഴുപ്പിന്റെ ഇരുപാളി സ്തരമുണ്ട്. 5 മുതൽ 8 വരെ നാനോമീറ്റർ വലിപ്പമുള്ള ചെറിയ ഗ്രാന്യൂളുകൾക്കുള്ളിൽ നാൽപ്പതോളം വൈവിധ്യമാർന്ന ഹൈഡ്രൊലേയ്സ് വിഭാഗത്തിൽപ്പെട്ട രാസാഗ്നികളുണ്ട്. 
ജീർണ്ണാവസ്ഥയിലെത്തിയ കോശങ്ങളെ നശിപ്പിക്കുക(ഓട്ടോഫാജി), (പ്രോഗ്രാമ്ഡ് ഡിസ്ട്രക്ഷൻ), കോശം ഉള്ളിലേയ്ക്കെടുക്കുന്ന ഭക്ഷ്യവസ്തുക്കളെ ദഹിപ്പിക്കുക, ബാക്ടീരിയ പോലുള്ള അനാവശ്യജീവികളെ നശിപ്പിക്കുക എന്നിവയാണ് ഇവയുടെ പൊതുധർമ്മം. 
കോശാംഗങ്ങൾ:
(1) മർമ്മകം
(2) മർമ്മം
(3) റൈബോസോം
(4) കണിക
(5) അന്തർദ്രവ്യജാലിക 
(6) ഗോൾഗി വസ്തു
(7) മൃദു അന്തർദ്രവ്യജാലിക
(8) മൈറ്റോകോൺട്രിയ
(9) ഫേനം
(10) കോശദ്രവ്യം
(11) ലൈസോസോം
(12) സെൻട്രോസോം

This is a gibberish language.

</doc>
<doc id="195007" url="https://ml.wikipedia.org/wiki?curid=195007" title="ക്രിസ് ഏഞ്ജൽ">
ക്രിസ് ഏഞ്ജൽ

ക്രിസ് ഏഞ്ജൽ എന്ന ചുരുക്കപ്പേരിൽ അറിയപ്പെടുന്ന ക്രിസ്റ്റോഫർ നിക്കോളാസ് സരന്റക്കോസ് (ജനനം: ഡിസംബർ 19, 1967) ഒരു അമേരിക്കൻ മായാജാലപ്രകടന താരമാണു്. മൈൻഡ് ഫ്രീക് എന്ന പരിപാടിയിലൂടെയാണ് അദ്ദേഹം പ്രശസ്തനായത്. ചെറുപ്പം മുതൽ ഇദ്ദേഹത്തിനു മായാജാലം വളരെ ഇഷ്ടമായിരുന്നു. അവിശ്വസനീയമായ ഒട്ടനവധി മായാജാലം കൊണ്ട് ഏറെ ആരാധകരെ അദ്ദേഹം സ്വന്തമാക്കി .
ചേറുപ്പത്തിലേ ഏഞ്ചലിന് മായാജാലത്തിലുണ്ടായിരുന്ന താല്പര്യം സ്കൂൾ പഠനം കഴിഞ്ഞപ്പോഴേയ്ക്കും വളരെ വർദ്ധിച്ചിരുന്നു. അദ്ദേഹം അച്ഛനമ്മമാരുടെ ആഗ്രഹത്തിന് വിരുദ്ധമായി കോളേജ് വിദ്യാഭ്യാസത്തിനു പകരം മാന്ത്രികനാകാൻ തീരുമാനിച്ചു. ക്രിസ് ഏഞ്ചൽ ഗ്രീക്ക് വംശജനാണ്.


</doc>
<doc id="195025" url="https://ml.wikipedia.org/wiki?curid=195025" title="യുവേഫ യൂറോ 2012">
യുവേഫ യൂറോ 2012

യൂറോപ്പിലെ ദേശീയ ടീമുകൾക്കായി യുവേഫ സംഘടിപ്പിച്ച പതിനാലാമത്തെ യൂറോപ്യൻ ചാമ്പ്യൻഷിപ്പ് ആണ് യൂറോ 2012 എന്നറിയപ്പെടുന്ന 2012 യുവേഫ യൂറോപ്യൻ ഫുട്ബോൾ ചാമ്പ്യൻഷിപ്പ്. പോളണ്ട്, യുക്രെയിൻ എന്നീ രാജ്യങ്ങളിലെ എട്ട് നഗരങ്ങളിലായി 2012 ജൂൺ 8 മുതൽ ജൂലൈ 1 വരെയാണ് ഈ ടൂർണമെന്റ് നടന്നത്. ആദ്യമായിട്ടാണ് ഈ രണ്ട് രാജ്യങ്ങളും യൂറോ കപ്പിന് ആതിഥ്യം വഹിച്ചത്. ഫൈനലിൽ ഇറ്റലിയെ എതിരില്ലാത്ത നാല് ഗോളുകൾക്ക് തോൽപ്പിച്ച് സ്പെയിൻ തുടർച്ചയായ രണ്ടാം തവണ യൂറോ കപ്പ് ജേതാക്കളായി. സ്പെയിനിന്റെ മൂന്നാമത്തെ കിരീടമാണിത്.

16 രാജ്യങ്ങളാണ് ഈ ടൂർണമെന്റിൽ പങ്കെടുത്തത്. ആതിഥേയ രാജ്യങ്ങൾക്കൊപ്പം ടൂർണമെന്റിൽ പങ്കെടുക്കാൻ 51 രാജ്യങ്ങളാണ് 2010 ഓഗസ്റ്റ് മുതൽ 2011 നവംബർ വരെ യോഗ്യതാ മത്സരങ്ങൾ കളിച്ചത്. 2010 ഫിഫ ലോകകപ്പ് ജയിച്ചതു വഴി സ്പെയിൻ 2013 ഫിഫ കോൺഫെഡറേഷൻസ് കപ്പിന് നേരിട്ട് യോഗ്യത നേടിയത് കാരണം, രണ്ടാം സ്ഥാനക്കാരായ ഇറ്റലിക്കും കോൺഫെഡറേഷൻസ് കപ്പിൽ പങ്കെടുക്കാനുള്ള യോഗ്യത ലഭിച്ചു.


ചെക്ക് റിപ്പബ്ലിക്ക്, റഷ്യ, ഗ്രീസ്, പോളണ്ട് എന്നിവരടങ്ങിയ ഗ്രൂപ്പിൽ നിന്ന് ചെക്ക് റിപ്പബ്ലിക്കും റഷ്യയും ക്വാർട്ടർ ഫൈനലിലേക്ക് യോഗ്യത നേടി
ജർമ്മനി, നെതർലാൻഡ്, പോർച്ചുഗൽ, ഡെൻമാർക്ക് എന്നിവരടങ്ങിയ മരണ ഗ്രൂപ്പിൽ നിന്ന് ജർമ്മനിയും പോർച്ചുഗലും ക്വാർട്ടർ ഫൈനലിലേക്ക് യോഗ്യത നേടി. പന്തയക്കുതിരകളായ് വന്ന നെതർലാൻഡ്സ് എല്ലാ കളിയും തോറ്റു. ഈ ഗ്രൂപ്പിൽ ഒരു സമനിലപോലും ഉണ്ടായില്ല.
സ്പെയിൻ, ഇറ്റലി, ക്രൊയേഷ്യ, ഐർലാൻഡ്, എന്നിവരടങ്ങിയ ഗ്രൂപ്പ് സിയിൽ നിന്ന് സ്പെയിനും ഇറ്റലിയും ക്വാർട്ടർ ഫൈനലിലേക്ക് യോഗ്യത നേടി.
ഇംഗ്ലണ്ട്, ഫ്രാൻസ്, സ്വീഡൻ, യുക്രൈൻ എന്നിവരടങ്ങിയ ഗ്രൂപ്പിൽ നിന്ന് ഇംഗ്ലണ്ടും ഫ്രാൻസും ക്വാർട്ടർ ഫൈനലിലേക്ക് യോഗ്യത നേടി.




</doc>
<doc id="195049" url="https://ml.wikipedia.org/wiki?curid=195049" title="ധാതുമണൽ">
ധാതുമണൽ

ചില ലോഹസംയുക്തങ്ങൾ സാന്ദ്രതയുടെ അടിസ്ഥാനത്തിൽ പ്രത്യേകം കേന്ദ്രീകരിച്ച് അയിരായി രൂപാന്തരപ്പെട്ടു കാണപ്പെടുന്ന മണൽത്തരികൾ ധാതുമണൽ എന്നപേരിൽ അറിയപ്പെടുന്നു. പ്രകൃതിയിലുള്ള മറ്റു ലോഹ നിക്ഷേപങ്ങളെ അപേക്ഷിച്ച് കാലപ്പഴക്കം കുറഞ്ഞ ധാതുമണൽ നിക്ഷേപങ്ങൾ പ്രകൃതിയിലെ ഉപരിതല പ്രവർത്തനങ്ങൾ മുഖേന വേർതിരിക്കപ്പെട്ട്, താരതമ്യേന എളുപ്പത്തിൽ ഖനനം ചെയ്യത്തക്ക രീതിയിൽ പാളികളായാണ് കാണപ്പെടുന്നത്. എന്നാൽ ചില പ്രദേശങ്ങളിൽ വളരെയധികം കാലപ്പഴക്കമുള്ളതും ഭൂമിയുടെ അന്തർ ഭാഗത്ത് സ്ഥിതിചെയ്യുന്നതുമായ നിക്ഷേപങ്ങളും കണ്ടെത്തിയിട്ടുണ്ട്. സാധാരണയായി ഭൂമിയുടെ ഉപരിതലത്തിൽനിന്ന് അധികം ആഴത്തിലല്ലാതെ കാണപ്പെടുന്ന ഇത്തരം നിക്ഷേപങ്ങൾ പുഴ, കാറ്റ്, കടൽ എന്നിവയുടെ സഹായത്താൽ കേന്ദ്രീകരിക്കപ്പെടുന്നു. ഇന്ത്യയിലെ, പ്രത്യേകിച്ച് കേരളത്തിലെ, കടൽത്തീരങ്ങളിൽ കാണപ്പെടുന്ന ധാതുമണൽ നിക്ഷേപങ്ങൾ കേവലം പതിനായിരം വർഷത്തോളം മാത്രം പഴക്കമുള്ളതും ഉപരിതലത്തിലോ 15 മീറ്ററിൽ കൂടുതലല്ലാത്ത ആഴത്തിലോ കാണപ്പെടുന്നവയുമാണ്.

നിക്ഷേപങ്ങളിൽ കാണപ്പെടുന്ന ധാതുക്കളുടെ പ്രത്യേകതയനുസരിച്ച് അവ വിവിധ പേരുകളിൽ അറിയപ്പെടുന്നു. 
ഉദാഹരണം:- 

കേരളത്തിലെ നിലമ്പൂർ, മധ്യപ്രദേശിലെ പന്ന, കേരളത്തിലെ ചേർത്തല, ചവറ തുടങ്ങിയ മേഖലകളിൽ മേല്പറഞ്ഞ നിക്ഷേപങ്ങൾ യഥാക്രമം കാണപ്പെടുന്നു. ഇവയിൽ വൻതോതിലുള്ള നിക്ഷേപം കരിമണലാണ്. ഇൽമനൈറ്റ്, റൂട്ടൈൽ, ഗാർനറ്റ്, സിർക്കോൺ, സിലിമനൈറ്റ്, മോണസൈറ്റ് എന്നിവയാണ് ഇതിലെ മുഖ്യ ഘടകങ്ങൾ. പാറകൾ പൊടിഞ്ഞാണ് കരിമണൽ നിക്ഷേപങ്ങൾ രൂപംകൊള്ളുന്നത്. അനുയോജ്യമായ (കുത്തനെയുള്ള) ഭൂപ്രകൃതി, ഉഷ്ണമേഖലാ കാലാവസ്ഥ, പുഴകളുടെ സാന്നിധ്യം എന്നിവ കടലിനോട് ചേർന്ന് ഇത്തരം നിക്ഷേപങ്ങൾ രൂപപ്പെടാൻ സഹായിക്കുന്നു. കേരളത്തിലെ നീണ്ടകര-ചവറ-ആറാട്ടുപുഴ മേഖലയിലെ നിക്ഷേപങ്ങളുടെ ഉത്പത്തിയെക്കുറിച്ച് ധാരാളം പഠനങ്ങൾ നടന്നിട്ടുണ്ട്. വിവിധതരം പാറകളും അവ രൂപാന്തരപ്പെട്ട് ഉണ്ടാകുന്ന ലാറ്ററൈറ്റ് മണ്ണും അവസാദശിലകളും പെരിയാറിനു തെക്കുള്ള അഞ്ച് നദികളുടെ പൂർവകാല കുത്തൊഴുക്കുമൂലം വൻതോതിൽ ലക്ഷദ്വീപ് കടലിൽ മണൽനിക്ഷേപമായി എത്തുന്നു, തുടർന്ന് വിവിധ പ്രകൃതിപ്രതിഭാസങ്ങൾ മുഖേന അനുയോജ്യമായ സ്ഥലങ്ങളിൽ ഇവ ധാതുമണൽസമ്പത്തായി രൂപവത്കൃതമാകുന്നു: ഇതാണ് ഭൌമശാസ്ത്രജ്ഞരുടെ അനുമാനം. നാലുമുതൽ ഏഴുവരെ ധാതുക്കൾ അടങ്ങിയ കരിമണൽ നിക്ഷേപങ്ങൾ ഇന്ത്യയിൽ ആകമാനം 632 ദശലക്ഷം ടണ്ണും കേരളത്തിൽ 127 ദശലക്ഷം ടണ്ണും ആണെന്ന് കണക്കാക്കപ്പെട്ടിരിക്കുന്നു. കൂടാതെ തീരക്കടലിന്റെ അടിത്തട്ടിൽ വൻനിക്ഷേപങ്ങളുടെ സാന്നിധ്യമുള്ളതായും പഠനങ്ങളിലൂടെ വ്യക്തമായിട്ടുണ്ട്. ഈ നിക്ഷേപത്തിന്റെ ഒരു നിശ്ചിത ശതമാനമാണ് തിരമാലകളുടെ പ്രവർത്തനംമൂലം തീരപ്രദേശങ്ങളിൽ സ്ഥിരമായി എത്തുന്നതെന്ന് പഠനങ്ങൾ വ്യക്തമാക്കുന്നു. ഇന്ത്യയിൽ കരിമണൽ നിക്ഷേപങ്ങൾ പ്രധാനമായും അഞ്ച് സംസ്ഥാനങ്ങളിലായിട്ടാണ് വ്യാപിച്ചുകിടക്കുന്നത്. തീരത്തുനിന്ന് അകലെയായി സ്ഥിതിചെയ്യുന്ന കുതിരമൊഴി (തമിഴ്നാട്) നിക്ഷേപത്തിന്റെ ഉദ്ഭവത്തിന് തിരമാലകളുമായി യാതൊരു ബന്ധവുമില്ല. എന്നാൽ കടുത്ത കാലാവസ്ഥാ വ്യതിയാനങ്ങളും കാറ്റിന്റെ ഗതിയും ഇതിന്റെ രൂപവത്കരണത്തെ വളരെയധികം സ്വാധീനിച്ചിരുന്നുവെന്നാണ് അനുമാനിക്കപ്പെടുന്നത്.

ലോകത്തിലെ പ്രാധാന്യമുള്ള വൻ ധാതുനിക്ഷേപങ്ങളിൽ ഒന്നാണ് കേരളത്തിൽ നീണ്ടകര മുതൽ തോട്ടപ്പള്ളി വരെയുള്ള തീരദേശമേഖലയിൽ ഉള്ളത്. മൊത്തം കരിമണൽ നിക്ഷേപത്തിന്റെ അളവിനുപരി ഇതിലടങ്ങിയിട്ടുള്ള ഘടകധാതുക്കളുടെ ഗുണനിലവാരവും ഈ നിക്ഷേപത്തിന് ആഗോളവിപണിയിൽ ഏറെ പ്രിയം ലഭിക്കുവാൻ കാരണമായിട്ടുണ്ട്. കേരളത്തിൽ കരിമണൽസമ്പുഷ്ടമായ തീരം വിവിധ ഭാഗങ്ങളിൽ (കോവളം, വർക്കല, പൊന്നാനി തുടങ്ങിയവ) കാണപ്പെടുന്നുണ്ടെങ്കിലും, "ചവറ നിക്ഷേപം" എന്നറിയപ്പെടുന്ന നീണ്ടകര മുതൽ കായംകുളംപൊഴി വരെയുള്ള 22 കി.മീ. ഭാഗത്താണ് ഇപ്പോൾ ഭാഗികമായി ഖനനം നടക്കുന്നത്. കേന്ദ്ര പൊതുമേഖലാ സ്ഥാപനമായ ഇന്ത്യൻ റെയർ എർത്ത്സ് ലിമിറ്റഡിന്റെ (IRD) ചവറ, ആലുവ യൂണിറ്റുകൾ, സംസ്ഥാന സർക്കാരിന്റെ ഉടമസ്ഥതയിലുള്ള കേരള മിനറൽസ് ആൻഡ് മെറ്റൽസ് (KMML), ട്രാവൻകൂർ ടൈറ്റാനിയം പ്രോഡക്റ്റ്സ് (TTP) എന്നിവയ്ക്കു പുറമേ ചില സ്വകാര്യ ഫാക്റ്ററികളും ചവറയിലെ നിക്ഷേപത്തിനെ അടിസ്ഥാനമാക്കി പ്രവർത്തിച്ചുവരുന്നു. കായംകുളത്തുനിന്ന് തോട്ടപ്പള്ളി വരെയുള്ള 20 കി.മീ. ദൂരം പൂർണമായും സർവേ ചെയ്യപ്പെട്ടിട്ടുള്ളതും ഭാവിയിൽ ഖനനസാധ്യതയുള്ളതുമായ പ്രദേശമാണ്. പ്രസിദ്ധമായ ആറാട്ടുപുഴ-തൃക്കുന്നപ്പുഴ മേഖലകൾ ഇതിൽ ഉൾപ്പെടുന്നു. നീണ്ടകര മുതൽ തോട്ടപ്പള്ളി വരെ വ്യാപിച്ചുകിടക്കുന്ന ഈ ധാതുസമ്പന്ന മേഖലയ്ക്ക് മൊത്തത്തിൽ 42 കി.മീ. നീളവും സുമാർ രണ്ട് കി.മീ. വീതിയും 15 മീ. വരെ ആഴവും ഉണ്ട്.

ധാതുമണൽ നിക്ഷേപങ്ങളിൽ കാണപ്പെടുന്ന സിർക്കോണിൽ (ZrSiO) നിന്നാണ് സിർക്കോണിയം (Zr) ലോഹം ഉത്പാദിപ്പിക്കുന്നത്. ചവറ നിക്ഷേപത്തിൽ സിർക്കോൺ 5-8% അടങ്ങിയിട്ടുണ്ട്. മോണസൈറ്റിൽനിന്ന് റെയർ എർത്ത് ലോഹസംയുക്തങ്ങളും ആധുനിക ന്യൂക്ലിയർ പ്ലാന്റുകൾക്കുള്ള തോറിയം ഓക്സൈഡും ലഭ്യമാകുന്നു. താരതമ്യേന വില കുറഞ്ഞ സില്ലിമനൈറ്റ് (AlSiO) അലുമിന (AlO) ഉണ്ടാക്കാനാണ് ഉപയോഗിക്കുന്നത്. സാധാരണ കാണപ്പെടുന്ന മറ്റൊരു ധാതുവായ ഗാർനറ്റ് കേരളത്തിന്റെ പ്രധാന നിക്ഷേപമായ ചവറയിൽ നാമമാത്രമായേ കാണപ്പെടുന്നുള്ളൂ. വ്യാപാരസാധ്യതയുള്ള ചവറധാതുക്കളുടെ പ്രത്യേകതകൾ കൊടുത്തിരിക്കുന്ന പട്ടികയിൽനിന്നു മനസ്സിലാക്കാം. 

പ്രധാനമായും അഞ്ചുതരം അസംസ്കൃത ധാതു ഉത്പന്നങ്ങളാണ് കേരളത്തിലെ നിക്ഷേപങ്ങളിൽനിന്നു ലഭിക്കുന്നത്. അവയിൽ ഇൽമനൈറ്റ്-ല്യൂക്കോക്സിൻ-റൂട്ടൈൽ എന്നിവ സംസ്കരിച്ചെടുക്കുന്ന ടൈറ്റാനിയവും അതിന്റെ സംയുക്തങ്ങളും വളരെയധികം മേഖലകളിൽ ഉപയോഗിക്കപ്പെടുന്നു. ഏറ്റവും പ്രധാനപ്പെട്ട ഉപയോഗം പെയിന്റുകളുടെ അത്യാവശ്യ ഘടകമായ ടൈറ്റാനിയം ഡൈഓക്സൈഡ് നിർമ്മാണത്തിലാണ്. പേപ്പർ, പ്ലാസ്റ്റിക്, തുണി, പ്രിന്റിങ് മഷി, റബ്ബർ, കളിമൺ എന്നീ വ്യവസായ മേഖലകളിലും ടൈറ്റാനിയം ഡൈഓക്സൈഡ് ഉപയോഗിച്ചുവരുന്നു. ടൈറ്റാനിയം ലോഹവും ലോഹസങ്കരങ്ങളും അന്തർവാഹിനി, വിമാനം, മിസൈൽ, ഉപഗ്രഹപേടകങ്ങൾ എന്നിവയുടെ നിർമ്മാണത്തിന് അവശ്യം വേണ്ടവയാണ്. ഇവ കൂടാതെ ശസ്ത്രക്രിയാ ഉപകരണങ്ങൾ, ഹൃദ്രോഗചികിത്സയിൽ ഉപയോഗിക്കുന്ന പേസ്മേക്കറുകൾ, ബുള്ളറ്റ് പ്രൂഫ് വസ്ത്രങ്ങൾ എന്നിവ ഉണ്ടാക്കുന്നതിനും ടൈറ്റാനിയം ഉപയോഗിക്കപ്പെടുന്നു. വെൽഡിങ് ഇലക്ട്രോഡിനുള്ള ഒരു അസംസ്കൃത വസ്തുവാണ് റൂട്ടൈൽ.

സിർക്കോണിയം സിലിക്കേറ്റ് അഥവാ സിർക്കോൺ പ്രധാനമായും ഉപയോഗിക്കപ്പെടുന്നത് ടൈൽ, സാനിട്ടറി സാധനങ്ങൾ, കളിമൺപാത്രങ്ങൾ തുടങ്ങിയവയുടെ നിർമ്മാണത്തിനാണ്. സിർക്കോൺ പൌഡർ, സിർക്കോണിയം ഓക്സൈഡ് അഥവാ സിർക്കോണിയ എന്നിവയാണ് സിർക്കോൺ ധാതുവിൽനിന്ന് പ്രാഥമികമായി ഉത്പാദിപ്പിക്കപ്പെടുന്നത്. ഡീസൽ എൻജിൻ, ലോഹങ്ങൾ മുറിക്കാനും തേച്ചുമിനുസപ്പെടുത്താനുമുള്ള ഉപകരണങ്ങൾ, സീലുകൾ, ഇൻസുലേഷൻ സാധനങ്ങൾ, പമ്പിനുള്ള സ്പെയർപാർട്ടുകൾ, കപ്പാസിറ്ററുകൾ, സെൻസറുകൾ തുടങ്ങി വിവിധ ഉത്പന്നങ്ങളിൽ സിർക്കോണിയ ഉപയോഗിക്കുന്നു.

റെയർ എർത്ത് ക്ലോറൈഡ്, റെയർ എർത്ത് ഓക്സൈഡുകൾ, സീറിയം ഓക്സൈഡ്, ട്രൈസോഡിയം ഫോസ്ഫേറ്റ്, തോറിയം ഓക്സൈഡ് എന്നിവ വേർതിരിക്കാൻ മോണസൈറ്റ് ഉപയോഗിക്കുന്നു. ആലുവയിലുള്ള ഐ.ആർ.ഇ. ഫാക്റ്ററിയിലാണ് ഇത് സാധ്യമാകുന്നത്. അലൂമിനിയം സിലിക്കേറ്റ് അഥവാ സില്ലിമനൈറ്റ് എന്ന ധാതുമണൽ ഉപയോഗിക്കുന്ന പ്രധാന മേഖലകൾ സ്റ്റീൽ-ഗ്ലാസ് വ്യവസായം, കളിമൺ-സിമന്റ് ഫാക്റ്ററികൾ, ഉയർന്ന താപനില ആവശ്യമായ ചൂളകൾ, പെട്രോ കെമിക്കൽ സ്ഥാപനങ്ങൾ മുതലായവയാണ്. മണൽത്തരികളുടെ വലിപ്പവും ടൈറ്റാനിയം ഡൈഓക്സൈഡിന്റെ സാന്നിധ്യവുമാണ് സില്ലിമനൈറ്റിന്റെ സ്വഭാവഗുണത്തെ സ്വാധീനിക്കുന്ന പ്രധാന ഘടകങ്ങൾ.

കേരളത്തിലെ ചവറയിൽ ഗാർനറ്റ് കാണപ്പെടുന്നില്ലെങ്കിലും ഇന്ത്യയുടെ ധാതുമണൽ സമ്പത്തിൽ അവഗണിക്കാൻ പറ്റാത്ത സ്ഥാനമാണ് ഗാർനറ്റിനുള്ളത്. ലോകത്തിലെതന്നെ പ്രധാന ഗാർനറ്റ് ഉത്പാദക രാജ്യമായി ഇന്ത്യ മാറിയേക്കാം. ടൈൽനിർമ്മാണത്തിലും പോളിഷിങ് ഉപകരണങ്ങളുടെ നിർമ്മാണത്തിലും ഗാർനറ്റ് ഉപയോഗിക്കപ്പെടുന്നു.

രണ്ട് പ്രധാന ധാതുക്കളായ ഇൽമനൈറ്റിന്റെയും സിർക്കോണിന്റെയും സംസ്കരണത്തിൽ ചില പ്രത്യേകതകളുണ്ട്. ടൈറ്റാനിയം ഡൈഓക്സൈഡിന്റെ വർധിച്ച സാന്നിധ്യം (55-65%); ക്രോമിയം, വനേഡിയം, ഫോസ്ഫറസ്, കാൽസ്യം ഓക്സൈഡുകളുടെ കുറവ്; യുറേനിയം, തോറിയം, ഘനലോഹങ്ങൾ എന്നിവയുടെ അഭാവമോ കുറവോ എന്നീ ഘടകങ്ങളാണ് കേരളത്തിലെ ഇൽമനൈറ്റ് എന്ന ധാതുവിന് ലോകശ്രദ്ധ നേടിക്കൊടുത്തത്. ടൈറ്റാനിയം ഡൈഓക്സൈഡ് എന്ന ഉത്പന്നത്തിന്റെ ഗുണനിലവാരം, പ്രത്യേകിച്ച് നിറം, നിശ്ചയിക്കുന്നതിന് ഇൽമനൈറ്റിൽ അടങ്ങിയിട്ടുള്ള ക്രോമിയം, വനേഡിയം ഓക്സൈഡുകൾക്ക് വലിയ പങ്കാണുള്ളത്. ഇൽമനൈറ്റിൽ അധികമായി ഘനലോഹങ്ങൾ അടങ്ങിയിട്ടുണ്ടെങ്കിൽ ഫാക്റ്ററിയിൽനിന്നു പുറന്തള്ളുന്ന മാലിന്യം ശുദ്ധീകരിക്കുവാൻ വൻചെലവ് വരുന്നു. ഒരു ടൺ ഇൽമനൈറ്റ്, റൂട്ടൈൽ അഥവാ ടൈറ്റാനിയം ഡൈഓക്സൈഡാക്കുമ്പോൾ 6-7 ഇരട്ടി വരെ മൂല്യവർധനയാണ് വരുന്നത്. അതേസമയം ടൈറ്റാനിയം ലോഹമാക്കി ഇൽമനൈറ്റിനെ മാറ്റിയാൽ അറുപത് ഇരട്ടിയോളം മൂല്യവർധനയുണ്ടാക്കാൻ സാധിക്കും. ഒരു കിലോഗ്രാം ഇൽമനൈറ്റ്, റൂട്ടൈൽ, ടൈറ്റാനിയം ടെട്രാ ക്ളോറൈഡ്, ടൈറ്റാനിയം ലോഹം എന്നിവയ്ക്ക് യഥാക്രമം 0.04, 0.25, 0.45, 2.64 ഡോളർ വരെ വിലയാണ് ഇപ്പോൾ (2005) അന്താരാഷ്ട്ര കമ്പോളത്തിലുള്ളത്. സ്റ്റീലിനെക്കാൾ 30% ബലം കൂടുതലുള്ളതും എന്നാൽ 50% ഭാരക്കുറവുള്ളതുമായ ഈ ലോഹത്തിന്റെ ഉത്പാദനത്തിലുള്ള വൻചെലവ് വാഹന നിർമ്മാണത്തിലും കെട്ടിട നിർമ്മാണത്തിലുമുള്ള ഇതിന്റെ ഉപയോഗത്തിന് പ്രതിബന്ധം സൃഷ്ടിക്കുന്നു. നാലര ലക്ഷത്തോളം ടൺ ഇൽമനൈറ്റാണ് ഐ.ആർ.ഇ. മാത്രം ഇന്ത്യയിൽ ഒരുവർഷം ഉത്പാദിപ്പിക്കുന്നത്. അതിൽ ചെറിയൊരു ശതമാനം മാത്രമേ ഭാഗികമായ മൂല്യവർധിത ഉത്പന്നങ്ങൾക്കായി (ടൈറ്റാനിയം ഡൈഓക്സൈഡ്, ടൈറ്റാനിയം ടെട്രാക്ലോറൈഡ്) ഉപയോഗിക്കുന്നുള്ളൂ. ബാക്കിയുള്ളത് അസംസ്കൃതരൂപത്തിൽത്തന്നെ കയറ്റി അയയ്ക്കപ്പെടുന്നു.

വീതം റൂട്ടൈൽ പ്രതിവർഷം ഉത്പാദിപ്പിക്കാൻ ശേഷിയുണ്ട്. ഇവ കൂടാതെ കോളിനാക് കെമിക്കൽസ് (കൊൽക്കത്ത), കിൽബും കെമിക്കൽസ് (തൂത്തുക്കുടി) എന്നീ സ്ഥാപനങ്ങളും ടൈറ്റാനിയം ഡൈഓക്സൈഡ് നിർമിച്ചുവരുന്നു. ഐ.ആർ.ഇ.യുടെ റൂട്ടൈൽ പ്ലാന്റ് ഇടയ്ക്ക് പ്രവർത്തന രഹിതമായെങ്കിലും ടൈറ്റാനിയം ലോഹം ഉണ്ടാക്കാനുള്ള കെ.എം.എം.എൽ-ന്റെ പദ്ധതി ആശയ്ക്കു വകതരുന്നു.

പ്രധാനമായും മൂന്ന് തരം പ്രക്രിയകളാണ് ഇൽമനൈറ്റ് ധാതുവിന്റെ സംസ്കരണത്തിനായി ഉപയോഗിക്കുന്നത്. 
കൃത്രിമ റൂട്ടൈൽ (93% TiO) നിർമ്മാണത്തിനുള്ള ഈ പ്രക്രിയകളിൽ സൾഫേറ്റ് രീതിയിലുള്ള ഇന്ത്യയിലെ ഏകപ്ലാന്റാണ് തിരുവനന്തപുരത്ത് പ്രവർത്തിക്കുന്ന ട്രാവൻകൂർ ടൈറ്റാനിയം പ്രോഡക്റ്റ്സ് ലിമിറ്റഡ്.

പരിസ്ഥിതിക്ക് കുറേക്കൂടി അനുയോജ്യമായ ക്ലോറൈഡ് പ്രക്രിയയാണ് കൃത്രിമ റൂട്ടൈൽ നിർമ്മാണത്തിന് ലോകമെമ്പാടും കൂടുതലായി ഉപയോഗിക്കുന്നത്. എന്നാൽ ഈ മേഖലയിൽ പുതിയതായി വരുന്ന സംരംഭങ്ങൾ ലീച്ചിങ് രീതിയിലുള്ള ഉത്പാദനമാണ് ലക്ഷ്യമിടുന്നത്. മാങ്ഗനീസ്, ക്രോമിയം, ഘനലോഹങ്ങൾ എന്നിവ ഇൽമനൈറ്റിലെ ഇരുമ്പ് വേർതിരിക്കുന്ന പ്രക്രിയയോടൊപ്പം നീക്കം ചെയ്യപ്പെടുന്നതിനാൽ ഉത്പന്നത്തിന് ഉയർന്ന മൂല്യം കൈവരുന്നതാണ് ലീച്ചിങ് അഭികാമ്യമാകാൻ കാരണം. സൾഫേറ്റ് പ്രക്രിയയിൽ പുറന്തള്ളപ്പെടുന്ന ഫെറസ് സൾഫേറ്റും സൾഫ്യൂറിക് അമ്ലവും പരിസ്ഥിതിക്കു ദോഷം ചെയ്യുമ്പോൾ, ക്ലോറൈഡ്-ലീച്ചിങ് പ്രക്രിയകളിൽ നിന്നുമുണ്ടാകുന്നത് അയൺ ഓക്സൈഡ് എന്ന ദോഷകരമല്ലാത്ത അനുബന്ധ ഉത്പന്നമാണ്.

ഹാഫ്നിയം എന്ന മൂലകം സിർക്കോണിയം ലോഹത്തോടു ചേർന്നാണ് സാധാരണ കാണപ്പെടുക. ഹാഫ്നിയം വിലപിടിപ്പുള്ള ലോഹമാണെങ്കിലും സിർക്കോൺ ധാതുവിലുള്ള ഇതിന്റെ അളവ് സിർക്കോണിയം ലോഹനിർമ്മാണത്തിൽ നിർണായക പങ്കുവഹിക്കുന്നു. കാരണം, ഹാഫ്നിയമില്ലാത്ത സിർക്കോണിയമാണ് ആണവ റിയാക്റ്ററുകളിൽ ഉപയോഗിക്കുന്നത്. സിർക്കോൺ ധാതുവിലുള്ള ഇരുമ്പിന്റെ അംശം, യുറേനിയം, തോറിയം എന്നിവയുടെ സാന്നിധ്യം മൂലമുള്ള റേഡിയോ ആക്റ്റിവ് പ്രസരണം, എന്നിവ ഈ ധാതുവിന്റെ കമ്പോളവിലയെ ഗണ്യമായി സ്വാധീനിക്കുന്നു. 10 റൂറാ-ൽ താഴെ ഇരുമ്പിന്റെ അംശം, 100 ppm-ൽ താഴെ സിലിക്ക, 300 ppm-ൽ കുറഞ്ഞ ടൈറ്റാനിയം ഓക്സൈഡ്-ഇതാണ് സിർക്കോണിയം അഥവാ സിർക്കോൺ ഓക്സൈഡിൽ അനുവദനീയമായ അളവുകൾ.

കേരളത്തിന്റെ ധനാഗമ മാർഗ്ഗത്തിൽ ധാതുമണലിന് കാര്യമായ പങ്കു വഹിക്കാൻ കഴിയും എന്ന അഭിപ്രായം നിലവിലുണ്ട്. പരിസ്ഥിതിക്കു ദോഷം വരാത്ത രീതിയിൽ ഖനനം എങ്ങനെ സാധ്യമാക്കണം എന്നത് ഗൌരവമേറിയ വിഷയമാണ്. പ്രധാനമായും നാല് വസ്തുതകളാണ് ഇതിനുവേണ്ടി പരിഗണിക്കേണ്ടത്: 

കടലോര ഭൂപ്രകൃതി, സമുദ്രജല പ്രവാഹം, കാറ്റ്, സമുദ്രജല നിരപ്പ്, തിരമാലകളുടെ പ്രഹരശേഷി എന്നിങ്ങനെ വിവിധ ഘടകങ്ങളെ ആശ്രയിച്ച് ഉണ്ടാകുന്ന ഒരു പ്രതിഭാസമാണ് കടലാക്രമണം. തീരപ്രദേശത്തുനിന്ന് മണൽ നീക്കം ചെയ്താലും ഇല്ലെങ്കിലും കടൽക്ഷോഭവും അതിനോടനുബന്ധിച്ച് കടലാക്രമണവും നിരന്തരം ഉണ്ടായിക്കൊണ്ടിരിക്കും. തീരപ്രദേശ സംരക്ഷണം എക്കാലവും ഒരു വെല്ലുവിളിയാണ്. സ്വത്തിനും ജീവനും മതിയായ സംരക്ഷണം നൽകുക എന്നതാണ് വ്യവസ്ഥാപിതമായ തീരദേശ സംരക്ഷണം ലക്ഷ്യമാക്കുന്നത്. എന്നാൽ മണൽ ഖനനം ചെയ്യുമ്പോൾ, തീരശോഷണം സംഭവിക്കുകയും ആ പ്രദേശം കടലാക്രമണസമയത്ത് കൂടുതൽ തീക്ഷ്ണമായ ആഘാതത്തിനു വിധേയമാവുകയും ചെയ്യുന്നു. ഓരോ വർഷവും കടലിൽനിന്നു കരയിലേക്കു വരുന്ന ധാതുമണൽ കണക്കാക്കി അതിനെ ഉപയോഗിക്കുക, ധാതുമണൽ മാത്രം ഖനനസ്ഥലത്തുനിന്നു വേർതിരിക്കുകയും ആ സ്ഥാനത്ത് പകരം മണലോ മണ്ണോ നിക്ഷേപിക്കുകയും അനുയോജ്യമായ ചെടികൾ നട്ടുപിടിപ്പിക്കുകയും ചെയ്യുക, തീരമണൽ പ്രദേശത്തിന്റെ വീതിയും സ്വാഭാവികതയും മനസ്സിലാക്കി ഖനനരീതികളിൽ വേണ്ട മാറ്റം വരുത്തുക എന്നീ മാർഗങ്ങൾ അവലംബിക്കുകവഴി ധാതുമണൽ ഖനനം നടപ്പിലാക്കുന്നതോടൊപ്പം തീരദേശസംരക്ഷണം ഉറപ്പാക്കാനും സാധിക്കും. കടലോര പ്രതിഭാസങ്ങൾ തീരങ്ങളിൽ പലവിധ മാറ്റങ്ങൾക്ക് കാരണമാകാറുണ്ട്. പഴയ ഭൂപടങ്ങളുടെ താരതമ്യപഠനത്തിൽനിന്ന് ഇത് വ്യക്തവുമാകുന്നു. കേരളതീരത്ത് തീരശോഷണം സംഭവിക്കുന്നതിനോടൊപ്പം മറ്റു ചില ഭാഗങ്ങളിൽ പുതിയതായി കരഭാഗം ഉണ്ടാവുകയും ചെയ്യുന്നു. ബീച്ചുകളുടെ നിലനില്പിന് പ്രകൃതിസംവിധാനങ്ങളുമായാണ് കൂടുതൽ ബന്ധമുള്ളത്. 
കൊല്ലം ജില്ലയിലെ ആലപ്പാട് മേഖലയിൽ 60 വർഷത്തോളമായി നടക്കുന്ന കരിമണൽ ഖനനം മൂലം ശക്തമായ തീരശോഷണം ആണ് ഉള്ളത് . 

ആറാട്ടുപുഴ മേഖലയിലെ കരിമണൽ നിക്ഷേപമാകട്ടെ താരതമ്യേന പുതുതായി കടലിൽനിന്ന് മണൽ വന്ന് ഉണ്ടായതാണ്. 25-50 വർഷങ്ങൾക്കുമുമ്പ് ഈ ഭാഗത്തെ കരിമണൽ തോത് തീരെ കുറവായിരുന്നു. പ്രകൃതിയിൽ നടക്കുന്ന സ്വാഭാവിക മാറ്റമാണ് മണൽനിക്ഷേപങ്ങൾക്ക് കാരണം.

പുതിയ കണ്ടുപിടിത്തങ്ങളും പുതിയതരം വസ്തുക്കൾ ലഭിക്കുന്നതുംവഴി മനുഷ്യന്റെ ഉപഭോഗരീതികൾ മാറുകയും ധാതുമണലിന് ഇപ്പോഴുള്ള ആവശ്യം ദശാബ്ദങ്ങൾക്കകം തന്നെ കുറയുകയും ചെയ്യാം. അതിനാൽ കാലഘട്ടത്തിന്റെ ആവശ്യമനുസരിച്ച് ധാതുക്കളെ ഉപയോഗപ്പെടുത്തണം. നിർമ്മാണ പ്രവർത്തനങ്ങൾക്കുള്ള ക്രമാതീതമായ മണൽവാരൽ നിമിത്തം ധാതുഖനനത്തെക്കാൾ ഭീമമായ ആഘാതം തീരദേശത്തിന് ഇന്നു സംഭവിച്ചുകൊണ്ടിരിക്കുന്നു.

കരിമണൽ ഖനനത്തിന്റെ ഫലമായി മോണസൈറ്റ് അടങ്ങിയ മണലിന്റെ അളവ് കൂടുകയും ഇതുമൂലമുണ്ടാകുന്ന അണുപ്രസരണം ആരോഗ്യത്തിന് ഹാനികരമാവുകയും ചെയ്യുമെന്ന് ഒരു വിഭാഗം വാദിക്കുന്നു. ജൈവ അണുപ്രസരണം അളക്കുന്ന ഏകകം ആണ് സിവെർട്ട് (Sievert-Sv). 2 mSv/yr ആണ് ഭൂമിയിലെ ജീവജാലങ്ങൾ സ്ഥിരമായി സ്വീകരിക്കുന്ന അണുപ്രസരണത്തിന്റെ അളവ്. കേരളത്തിൽ ഇത് 15 mSv/yr -ഉം ഇറാനിലെ രാംസറിൽ പ്രക്യതിയിലെ സ്വാഭാവികഅണുപ്രസരണം 260 mSv/yr -ഉം ആണ്. 100 mSv/yr ആണ് അർബുദം ഉണ്ടാക്കാൻ സാധ്യതയുള്ള അളവായി കാണുന്നതെങ്കിലും പ്രകൃതിയുടെ സ്വാഭാവിക റേഡിയേഷൻ മുഖേന ലോകത്തൊരിടത്തും ഇതുവരെ അർബുദം ഉൾപ്പെടെ യാതൊരുവിധ ആരോഗ്യപ്രശ്നങ്ങളും റിപ്പോർട്ട് ചെയ്യപ്പെട്ടിട്ടില്ല. വിവിധ രാജ്യങ്ങളിൽ ധാരാളം ഏജൻസികൾ ഈ രംഗത്ത് പഠനം നടത്തിയിട്ടുണ്ട്. ബ്രസീൽ, ഇന്ത്യ, ചൈന, സുഡാൻ, ഇറാൻ എന്നിവയാണ് സ്വാഭാവിക അണുപ്രസരണം കൂടുതലായി രേഖപ്പെടുത്തിയിട്ടുള്ള രാജ്യങ്ങൾ. അണുപ്രസരണം പലവിധമുണ്ടെങ്കിലും അവയുടെ മാരകശക്തിയിൽ വ്യത്യാസമുണ്ട്. ഉദാഹരണത്തിന് ആൽഫാ പ്രസരണം ബീറ്റാ പ്രസരണത്തെക്കാൾ കൂടുതൽ ഹാനികരമാണ്. അതിനാലാണ് പ്രസരണഫലത്തെ അടിസ്ഥാനമാക്കി അണുപ്രസരണം അളക്കുന്നത്. വീടുനിർമ്മാണത്തിന് ഈ മണൽ ഉപയോഗിക്കുന്നതും സ്ഥിരമായി റേഡിയേഷൻ ഏല്ക്കുന്നതുമാണ് ആരോഗ്യത്തിന് ഹാനികരമാകാൻ വിദൂരസാധ്യതയെങ്കിലും ഉള്ള ഘടകങ്ങൾ.

വിവിധ ഘടകങ്ങളെ ആശ്രയിച്ചാണ് ഒരു പ്രദേശത്തിന്റെ ഭൂഗർഭജലസമ്പത്ത് നിലകൊള്ളുന്നത്. കേരളത്തിൽ സഹ്യപർവതനിരകൾ മുതൽ പടിഞ്ഞാറോട്ട് കടൽത്തീരം വരെ വിവിധ ഘട്ടങ്ങളിൽ പരസ്പരപൂരകമായി ഭൂഗർഭ പാറക്കെട്ടുകളിൽ ജലം നിലനില്ക്കുന്നു. ഇതിനു മുകളിലുള്ള ചെങ്കല്ലുപാളികളിലെയും കടലിനോടടുത്ത മേഖലയിലെ അവസാദശിലകളിലെയും ഭൂഗർഭജലം ആ ഭൂവിഭാഗത്തിൽ രൂപപ്പെട്ടിട്ടുള്ള ഭൂഗർഭ ജലവിതാനത്തിന്റെ സ്വാധീനത്തിലാണ് നിൽക്കുന്നത്. കരയിൽനിന്ന് കടലിലേക്കുള്ള നിരന്തരമായ ജലത്തിന്റെ ഒഴുക്ക് ഇല്ലാതായാൽ മാത്രമേ ഉപ്പുവെള്ളം അവിടേക്ക് കയറുകയുള്ളൂ. ഉപരിതലജല ഒഴുക്കിന്റെ അഭാവത്തിൽ ഭൂഗർഭജലം കടലിലേക്ക് ഒഴുകിപ്പോകാനായി ഓരോ സ്ഥലത്തെയും ഭൌമാന്തർഘടനയ്ക്കനുസൃതമായ മാർഗ്ഗം തേടും. ഇക്കാരണത്താൽ കേരളതീരത്തിന്റെ സ്വാഭാവിക ഭൂപ്രകൃതിയിൽ കടൽവെള്ളം കരയിലേക്കു കയറാൻ ബുദ്ധിമുട്ടാണ്. ക്രമാതീതമായി പമ്പ് ചെയ്യുമ്പോൾ മാത്രമാണ് ഇതിന് മാറ്റം വരുന്നത്. ഒരു സ്ഥലത്ത് ശുദ്ധജലം അമിതമായി പമ്പ് ചെയ്യുമ്പോൾ അടിയിലുള്ള ഉപ്പുവെള്ളം മുകളിലേക്കു തള്ളിക്കയറും. സാധാരണഗതിയിൽ കടലോരമേഖല മുഴുവൻ ശുദ്ധജലം മുകളിലും സാന്ദ്രത കൂടിയ ഉപ്പുവെള്ളം അടിയിലുമായാണ് കാണപ്പെടുന്നത്. കരയിൽനിന്നു കടലിലേക്കുള്ള പ്രവാഹമധ്യേ ഇങ്ങനെ ശുദ്ധജലം തങ്ങിനിൽക്കുമ്പോൾ ചെറിയൊരു മേഖലയിൽ 10 മീ. താഴ്ചയിൽ ഖനനം നടത്തുന്നതുകൊണ്ടുമാത്രം ഉപ്പുവെള്ളം കരയിലേക്ക് എളുപ്പത്തിൽ കയറുകയില്ല. എന്നാൽ, ക്രമാതീതമായി കായൽ നികത്തുന്നതും താഴ്ന്ന പ്രദേശങ്ങളിൽ മണ്ണിടുന്നതുംമൂലം ശുദ്ധജലം സാവധാനം ഭൂഗർഭജലമായി കടലിലേക്കു പോകുന്ന പ്രക്രിയ തടസ്സപ്പെടുകയാണു ചെയ്യുന്നത്. പകരം ഉപരിതല ജലത്തിന്റെ ഒഴുക്ക് വർധിക്കുന്നു. കായംകുളം കായലിന് വടക്കുഭാഗത്ത് ധാതുമണൽ ഖനനം വർധിച്ചാൽ കുട്ടനാട്ടിലേക്കു കടൽവെള്ളം ഇരച്ചുകയറുമെന്ന് വാദിക്കുന്നവരുണ്ട്. എന്നാൽ, കടലോര പ്രതിഭാസങ്ങൾ വളരെ വിശാലമായ ഒരു സന്തുലന പ്രക്രിയയുടെ ഭാഗമായി നിലനില്ക്കുന്നവയാണ്. അതിനാൽ ഒരു പ്രത്യേക മേഖലയിലേക്ക് കടൽജലം ആവാഹിക്കപ്പെടുക എന്നത് ഏളുപ്പമുള്ള കാര്യമല്ല എന്ന എതിർവാദവുമുണ്ട്. 

ഏതൊരു പ്രകൃതി സമ്പത്തും ചൂഷണം ചെയ്യപ്പെടുമ്പോൾ പരിസ്ഥിതിക്ക് ആഘാതം സംഭവിക്കാറുണ്ട്. ഈ ആഘാതത്തിന്റെ ശക്തി കുറയ്ക്കാൻ അനുയോജ്യമായ ഇടപെടലുകൾകൊണ്ടു സാധിക്കും. ഭൂവിനിയോഗപ്രശ്നത്തിലും പരമ്പരാഗത തൊഴിൽമേഖലയിലും തീരദേശവാസികളുടെ പ്രശ്നങ്ങൾ ഗൗരവമായിത്തന്നെ കാണേണ്ടതാണ്. മത്സ്യബന്ധനത്തിലും കയർ ഉത്പന്ന മേഖലയിലും ഏർപ്പെട്ടിരിക്കുന്ന വലിയൊരു വിഭാഗം ജനങ്ങൾ ധാതുമണൽ ഖനനംമൂലം കഷ്ടപ്പെടാൻ ഇടവരരുത്. പ്രത്യേക സംരക്ഷിത മേഖലകൾ രൂപവത്കരിക്കുക, ഖനനത്തിന്റെ പ്രയോജനം ജനങ്ങളുമായി പങ്കുവയ്ക്കുക എന്നുതുടങ്ങി ധാതുഅയിരുകളുടെ വില, ഉത്പന്നങ്ങളുടെ വില, പരിസ്ഥിതി സംരക്ഷണത്തിന് വേണ്ടിവരുന്ന ചെലവ് എന്നിവയെല്ലാം കണക്കിലെടുത്തുവേണം അന്തിമ തീരുമാനമെടുക്കേണ്ടത്.

സ്വകാര്യമേഖലയിൽ മോണസൈറ്റ് ഒഴികെയുള്ള എല്ലാ ധാതുക്കൾക്കും ഖനനവും വിപണനവും സാധ്യമാക്കിക്കൊണ്ട് 1998-ലാണ് കേന്ദ്രഗവണ്മെന്റ് പുതിയ നയം കൊണ്ടുവന്നത്. 1957-ലെ ദ് മൈൻസ് ആൻഡ് മിനറൽസ് (ഡെവലപ്മെന്റ് ആൻഡ് റെഗുലേഷൻ) ആക്റ്റിനെ 1962, 1994 എന്നീ വർഷങ്ങളിൽ പരിഷ്കരിച്ചശേഷം 1998-ൽ ഭേദഗതി ചെയ്തു. സർവേ നടത്താൻ 10,000 ച.കി.മീറ്ററും ഖനനം നടത്താൻ 10 ച.കി. മീറ്ററും ഓരോ സംസ്ഥാനത്തിനും അനുവദിച്ചുകൊടുത്തുകൊണ്ടുള്ളതാണ് ഈ നിയമ ഭേദഗതി. ഇതിന്റെ ചുവടുപിടിച്ച് പല സംസ്ഥാനങ്ങളിലും സ്വകാര്യ സംരംഭകർ ഈ രംഗത്തു വന്നിട്ടുണ്ട്.

ധാതുമണൽ സമ്പത്തിന്റെ വ്യക്തമായ രൂപം വ്യവസായ സംരംഭങ്ങൾക്കു നൽകുന്നതിനുവേണ്ടി കേന്ദ്ര ആണവോർജ വകുപ്പിന്റെ കീഴിൽ തിരുവനന്തപുരത്ത് പ്രവർത്തിക്കുന്ന സ്ഥാപനമാണ് അറ്റോമിക് മിനറൽസ് ഡയറക്ടറേറ്റ്. ധാതുമണൽ കയറ്റി അയയ്ക്കുമ്പോൾ മോണസൈറ്റിന്റെ അളവ് കേന്ദ്രം നിഷ്കർഷിച്ചിട്ടുള്ള അളവിൽ കൂടിയിട്ടില്ല എന്ന് സർട്ടിഫിക്കറ്റ് നൽകുന്നതും ഈ ഏജൻസിയാണ്. കേന്ദ്രഗവണ്മെന്റിന്റെ കീഴിലുള്ള ജിയോളജിക്കൽ സർവേ, റീജിയണൽ റിസർച്ച് ലബോറട്ടറി, സംസ്ഥാന ഗവണ്മെന്റിന്റെ കീഴിലുള്ള മൈനിങ് ആൻഡ് ജിയോളജി വകുപ്പ് എന്നീ സ്ഥാപനങ്ങൾക്കു പുറമേ തിരുവനന്തപുരത്തെ ഭൌമശാസ്ത്രപഠന കേന്ദ്രവും ധാതുമണൽ നിക്ഷേപങ്ങളെപ്പറ്റിയും അവയുടെ സ്വഭാവഗുണങ്ങളെപ്പറ്റിയും കൂടാതെ ബന്ധപ്പെട്ട പരിസ്ഥിതി പ്രശ്നങ്ങളെപ്പറ്റിയും പഠനം നടത്തിവരുന്നു. ഒരു വർഷം ഓരോ മേഖലയിൽനിന്നും എത്രമാത്രം മണൽ പരിസ്ഥിതിക്കു ദോഷം വരാതെ ഖനനം ചെയ്യാമെന്നുള്ളതാണ് ഇതിലെ ഏറ്റവും പ്രധാനപ്പെട്ട വിഷയം. ചവറ പ്രദേശത്തുനിന്ന് വാർഷികമായി 60,000 ടൺ കരിമണൽ വ്യാവസായിക അടിസ്ഥാനത്തിൽ എടുക്കുന്നതുകൊണ്ട് ദോഷമില്ലെന്നാണ് പഠനങ്ങൾ സൂചിപ്പിക്കുന്നത്. അതുപോലെതന്നെ, അസംസ്കൃത രൂപത്തിലും വിവിധ ഘട്ടങ്ങളിലുള്ള മൂല്യവർധിത പ്രക്രിയകളിലും ഓരോ ധാതുവിനും ലഭിക്കാവുന്ന ഉയർന്ന വില എങ്ങനെ ഉറപ്പുവരുത്താമെന്നതും ഗവേഷണ സ്ഥാപനങ്ങളുടെ വളരെ പ്രധാനപ്പെട്ട ചുമതലയാണ്. ഇവ കൂടാതെ, എല്ലാ വ്യവസായ യൂണിറ്റുകളിലും ഉത്പാദനവുമായി ബന്ധപ്പെട്ട് പ്രശ്നങ്ങൾ പരിഹരിക്കുന്നതിന് പ്രത്യേക ഗവേഷണ കേന്ദ്രങ്ങൾ പ്രവർത്തിച്ചുവരുന്നു.


</doc>
<doc id="195050" url="https://ml.wikipedia.org/wiki?curid=195050" title="സംസ്ഥാനപാത 64 (കേരളം)">
സംസ്ഥാനപാത 64 (കേരളം)

കേരളത്തിലെ ഒരു സംസ്ഥാനപാതയാണ് SH 64 (സംസ്ഥാനപാത 64). തിരുവനന്തപുരം ജില്ലയിലെ വർക്കലയിൽ നിന്നും ആരംഭിക്കുന്ന ഈ പാത മടത്തറയിലാണ് അവസാനിക്കുന്നത്. 45 കിലോമീറ്റർ നീളമുണ്ട്.

വർക്കലയിൽ നിന്നും ആരംഭിക്കുന്ന ഈ പാത പാരിപ്പള്ളി ജംഗ്ഷനിൽ ദേശീയപാത 47 നേയും നിലമേൽ ജംഗ്ഷനിൽ സംസ്ഥാന പാത 1 നേയും കടന്ന് മടത്തറയിൽ വച്ച് സംസ്ഥാനപാത 2ൽ ചേരുന്നു.



</doc>
<doc id="195052" url="https://ml.wikipedia.org/wiki?curid=195052" title="സംസ്ഥാനപാത 65 (കേരളം)">
സംസ്ഥാനപാത 65 (കേരളം)

കേരളത്തിലെ ഒരു സംസ്ഥാനപാതയാണ് SH 65 (സംസ്ഥാനപാത 65). മലപ്പുറം ജില്ലയിലെ പരപ്പനങ്ങാടിയിൽ നിന്നും ആരംഭിക്കുന്ന ഈ പാത കൊയിലാണ്ടി-എടവണ്ണ സംസ്ഥാനപാതയിൽ പുതലം ജംഗ്ഷനിൽ അവസാനിക്കുന്നു. 44.1 കിലോമീറ്റർ നീളമുണ്ട്.


</doc>
<doc id="195056" url="https://ml.wikipedia.org/wiki?curid=195056" title="പട്ടണം പുരാവസ്തുഖനനം">
പട്ടണം പുരാവസ്തുഖനനം

എറണാകുളം ജില്ലയിൽ വടക്കൻ പറവൂരിനും തൃശ്ശൂർ ജില്ലയ്ക്കും ഇടയിലുള്ള ഒരു ചെറിയ ഗ്രാമമായ പട്ടണം ഈ അടുത്ത കാലത്ത് അന്താരാഷ്ട്രതലത്തിൽ തന്നെ ചരിത്രഗവേഷകരുടെ ശ്രദ്ധ നേടിയിട്ടുണ്ടു്. സമകാലീനഭൂമിശാസ്ത്രത്തിൽ ഈ പ്രദേശത്തിനു പ്രത്യേകതകൾ ഒന്നുമില്ലെങ്കിലും ദക്ഷിണേഷ്യയുടെ പ്രാചീനചരിത്രത്തിൽ ഈ പ്രദേശം നിർണ്ണായകമായ ഒരു സ്ഥാനം വഹിച്ചിട്ടുണ്ടെന്നു് ഇപ്പോൾ വ്യക്തമായിട്ടുണ്ടു്.

21-ആം നൂറ്റാണ്ടിന്റെ തുടക്കത്തിൽ പ്രമുഖ ചരിത്രഗവേഷകർ ഈ സ്ഥലത്തിന്റെ ഭൂമിശാസ്ത്രപരമായ പ്രത്യേകതകൾ തിരിച്ചറിഞ്ഞു. അതോടെ സർക്കാരും അനുബന്ധ ഗവേഷണസ്ഥാപനങ്ങളും ഇവിടെ പല ഘട്ടങ്ങളിലായി ഊർജ്ജിതമായ പുരാവസ്തു ഖനനത്തിനു തുടക്കം കുറിച്ചു. അഭൂതപൂർവ്വമായ കണ്ടെത്തലുകളാണു് ഇതിന്റെ ഫലമായി ഇപ്പോൾ പുറത്തുവന്നിട്ടുള്ളതു്. കേരള ചരിത്ര ഗവേഷണ കൗൺസിലിന്റെ ഒരു വിദഗ്ദ്ധസംഘം പട്ടണത്തെ പുരാവസ്തു ഉദ്ഖനനം തുടർന്നുകൊണ്ടിരിക്കുന്നു.

നാലുമീറ്റർ ഘനത്തിൽ മണ്ണിനടിയിൽ പുതഞ്ഞുകിടക്കുന്ന സുപ്രധാനമായ പല സാമഗ്രികളും തുടർന്നും കണ്ടെടുത്തുകൊണ്ടിരിക്കുന്നതിനാൽ ദക്ഷിണേഷ്യൻ ചരിത്ര-പുരാവസ്തുഗവേഷകർക്കു് കേരളത്തിലെ ഏറ്റവും താൽപ്പര്യമുള്ള മേഖലകളിൽ മുൻപന്തിയിലാണു് ഇപ്പോൾ പട്ടണത്തിന്റെ സ്ഥാനം. ഇതിനകം തന്നെ, ക്രി.മു. പത്താം നൂറ്റാണ്ടു മുതൽ ക്രി.പി. പത്താം നൂറ്റാണ്ടു വരെയെങ്കിലുമുള്ള 2000 വർഷത്തെ സുദീർഘമായ ജനവാസപാരമ്പര്യം ഈ സ്ഥലത്തിനുണ്ടെന്നു് ഗവേഷകർ അഭിപ്രായപ്പെട്ടിട്ടുണ്ടു്. ഇപ്പോൾ കിട്ടിയ തെളിവുകൾ അനുസരിച്ച് പുരാതനകാലത്ത് ഇവിടം ഒരു റോമൻ സെറ്റിൽമെന്റ് നടന്നിരുന്നു എന്ന അനുമാനത്തോടു് അനുദിനം അടുത്തുകൊണ്ടിരിക്കുകയാണു്. .

പ്രാചീന തമിഴിൽ മുചിരി എന്ന വാക്കിന് വിഭജിച്ചൊഴുക്കുക എന്നാണർത്ഥം . കൊടുങ്ങല്ലൂരിന്റെ ഏറ്റവും പ്രാചീനമായ പേര് മുചിരി എന്നാണ്. ഇത് അക്കാലത്ത് എറ്റവും വലിയ തുറമുഖം അഥവാ മുന്തിയ ചിറ അഥവാ മുന്തിയ തുറൈ, മുതുനീർ മുന്തുറൈ എന്നൊക്കെയാണ് പഴം തമിഴ് പാട്ടുകളിൽ വിവരിക്കപ്പെടുന്നത്. വിദേശീയർ ഇതിന്റെ മുസിരിസ് എന്നു വിളിച്ചു. മുസിരിസ്‌ ഇന്ത്യയിലെ എറ്റവും പ്രധാനപ്പെട്ട തുറമുഖം("Premium Emporium Indiac") ആണെന്നു പ്ലിനിരേഖപ്പെടുത്തിയിട്ടുണ്ട്‌ . വാല്മീകി രാമായണത്തിൽ സുഗ്രീവൻ മുരചിപട്ടണം എന്നു വിശേഷിപ്പിച്ചതും ഇതു തന്നെയെന്നു കരുതുന്നു.സംഘകാല കൃതികളിൽ ഇതു മുചിരിപട്ടണമായും കുലശേഖരൻ‌മാരുടെ കാലത്ത്‌ മഹോദയപുരം എന്നും , തമിഴർ മകോതൈ, മഹൊതേവർ പട്ടിനം എന്നുമെല്ലാമായിരിക്കാം വിളിച്ചിരുന്നത്‌ എന്നു ചരിത്രകാരന്മാർ വിശ്വസിക്കുന്നു. മഹത്തായ കോട്ട നിലനിന്നിരുന്നതിനാൽ കോട്ടയുടെ പേരിൽ മാകോതൈ (കോട്ടൈ) എന്നും അതിന്റെ അധിപനെ കോതൈ, കോട്ടയ്യൻ എന്നും വിളിച്ചിരുന്നു എന്നും കരുതുന്നവരുണ്ട്. കോട്ട നിലവിൽ വരുന്നതിനു മുൻപ് വേലി ആയിരുന്നു ഇതെന്നും പറയപ്പെടുന്നു. ഇക്കാരണത്താലാണ് ആദികാല ചേരരാജാവിനെ മാവേലിക്കരയുടെ അധിപൻ എന്ന രീതിയിൽ മാവേലി എന്നും വിളിക്കുന്നത്.

എന്നാൽ ഇന്നത്തെ പേരായ കൊടുങ്ങല്ലൂർ എങ്ങനെ ഉണ്ടായി എന്നതിന് നിരവധി വ്യാഖ്യാനങ്ങൾ ഉണ്ട്.


പ്രതാപപൂർണ്ണമായിരുന്ന മുചിരിപ്പട്ടണത്തിന്റെ നാഗരികസ്വഭാവം പതിനാലാം നൂറ്റാണ്ടിന്റെ പകുതിയോടു കൂടി പെട്ടെന്നു് നിശ്ചലമായി. ഇതിനുള്ള കാരണം പൂർണ്ണമായി ഇപ്പോഴും കണ്ടെത്തിയിട്ടില്ലെങ്കിലും, ക്രി.വ. 1341 ൽ പെരിയാറ്റിലുണ്ടായ ഭീകരമായ വെള്ളപ്പൊക്കവും അതിനെത്തുടർന്നു് നദിയിലുണ്ടായ ഗതിമാറ്റവും ആകാം എന്നു് പണ്ഡിതർ അനുമാനിക്കുന്നു. മാറിയ സാഹചര്യത്തിൽ ഒരു തുറമുഖനഗരമെന്ന പ്രാധാന്യം മുസിരിസ്സിനു നഷ്ട്ടപ്പെട്ടു.. അന്തർദ്ദേശീയമായ വ്യാപാരബന്ധങ്ങൾ ഇതോടെ പുതുതായുണ്ടായ കൊച്ചിത്തുറമുഖത്തേക്കും രാഷ്ട്രീയകാരണങ്ങളാൽ കോഴിക്കോട്ടേക്കും പറിച്ചുമാറ്റപ്പെട്ടു. നാളുകൾ കടന്നുപോയപ്പോൾ മുസിരിസ് എന്നത് പഴയ പ്രതാപത്തിന്റെ ഒരു നിഴൽ മാത്രമായി മാറുകയും ചെയ്തു.

മുസിരിസ് എന്ന് ചിത്രീകരിച്ചിരിക്കുന്ന സ്ഥലം ഇപ്പോൾ കൊടുങ്ങല്ലൂർ നഗരമാണ്. AD 1000 ലെ ജൂത ശാസനമാണ് മുസിരിസ് കൊടുങ്ങല്ലൂർ തന്നെയാണെന്ന് ഏറ്റവും വലിയ ഒരു രേഖ. പ്യൂട്ടിങ്ങർ ഭൂപടത്തിൽ മുസിരിസിന് താഴെയായി കാണിച്ചിരിക്കുന്നത് അറബികടലാണ്. മുസിരിസിന്റെ ഏറ്റവും വലതു വശത്തായാണ് പെരിയാർ നദി ഒഴുക്കുന്നത്. തൃശൂർ ജില്ലയിൽ കൊടുങ്ങല്ലൂരിൽ നിന്ന് 12 Km അകലെ എറണാകുളം ജില്ലയിലാണ് ' പട്ടണം' എന്ന പ്രദേശം നിലകൊള്ളുന്നത്. അതായത് പെരിയാർ നദിയാണ് തൃശൂർ ജില്ലയേയും എറണാകുളം ജില്ലയേയും വേർതിരിക്കുന്നത്. 2004ൽ ഡോ. കെ.പി. ഷാജൻ എന്ന ഭൗമപുരാവസ്തുപണ്ഡിതൻ വ്യക്തമായ ചില കാരണങ്ങളോടെ ഒരു നിർദ്ദേശം മുന്നോട്ടു വെച്ചു. പട്ടണത്തിനു സമീപത്തിലൂടെ ഒരു 'തോട് ' ഒഴുകുന്നുണ്ടു്. ഉപഗ്രഹചിത്രങ്ങൾ വ്യക്തമായി കാണിക്കുന്നതനുസരിച്ച്ആ തോടിന്റെ തീരത്താണ് പട്ടണം. അതിനു പുറമേ, പട്ടണത്തിലെ ഗ്രാമീണർക്കു് മണ്ണു കുഴിക്കുമ്പോൾ പലപ്പോഴും ഉടഞ്ഞ പാത്രങ്ങളുടേയും മറ്റു വസ്തുക്കളുടേയും അവശിഷ്ടങ്ങൾ ലഭിക്കാറുണ്ട്. ഈ വസ്തുതകളിൽ നിന്നാണു് അദ്ദേഹം ഇത്തരമൊരു യുക്തിയിലേക്കു് എത്തിച്ചേർന്നതു് .
ഇതേത്തുടർന്നുള്ള പഠനങ്ങളും ഉദ്ഖനനങ്ങളുമാണു് കേരള ചരിത്രഗവേഷണ കൗൺസിലിന്റെ ആഭിമുഖ്യത്തിൽ ഈ അടുത്ത കാലത്തായി തുടങ്ങിവെച്ചിരിക്കുന്നതു്.

പട്ടണത്തെ നീലേശ്വരം ശിവക്ഷേത്രക്കുളത്തിനു സമീപത്തായി 45 ഹെക്ടർ വരുന്ന ഒരു ഭൂഭാഗത്ത് () 2007ലാണു് ഈ പഠനം തുടങ്ങിവെച്ചതു്. ചരിത്രപ്രാധാന്യം കണക്കിലെടുത്ത് ഈ പഠനത്തിൽ ഭാഗഭാക്കാവാൻ ദക്ഷിണേഷ്യൻ പഠനങ്ങൾക്കുള്ള ബ്രിട്ടീഷ് അസോസിയേഷൻ (BASAS) എന്ന സംഘടന ഒരു അന്താരാഷ്ട്രഗവേഷക വിദഗ്ദസംഘം രൂപീകരിക്കാൻ ഇതിനകം മുൻകയ്യെടുത്തിട്ടുണ്ടു്. തുടർച്ചയായി ജനവാസമുള്ള ഒരു പ്രദേശം എന്ന നിലയിൽ ഈ സ്ഥലം പുരാവസ്തുനിക്ഷേപങ്ങളുടെ നഷ്ടങ്ങൾക്കും മാറ്റങ്ങൾക്കും വിധേയമായിട്ടുണ്ടു്. മണലെടുപ്പും മറ്റും മൂലം പല സ്ഥാനങ്ങൾക്കും അവയുടെ മൂലപ്രകൃതി നഷ്ടപ്പെട്ടുപോയിരിക്കുന്നു. ഇതുവരെ ലഭ്യമായ അവശിഷ്ടങ്ങളിൽ നടത്തിയ പഠനം അനുസരിച്ച് ക്രി.മു. 1000 വരെ പ്രാചീനത്വം ഈ സ്ഥലത്തെ ജനപഥങ്ങൾക്കു് ഉണ്ടായിരുന്നു. ലോഹയുഗ അടുക്കുകളിലെ കരി, മരം എന്നിവയിൽ നടത്തിയ AMS കാർബൺ 14 പരീക്ഷണങ്ങളിൽ നിന്നുമാണു് ഈ നിഗമനങ്ങൾ.

ചേരകാലത്തെ നാണയങ്ങൾ, അംഫോറകൾ(കുടുങ്ങിയ കഴുത്തും ഇരുവശത്തും പിടികളുമുള്ള റോമൻ മാതൃകയിലുള്ള വലിയ ഭരണികൾ), ടേറാ സിഗിലാറ്റ (ഔഷധഗുണമുള്ള പ്രത്യേകതരം വിദേശക്കളിമണ്ണു്), ചിത്രാങ്കിതമായ അർദ്ധമൂല്യ രത്നാഭരണങ്ങൾ, സ്ഫടികമുത്തുകളും മണികളും തുടങ്ങി ആയിരക്കണക്കിനു് സാമഗ്രികളാണു് ഇതുവരെ നടത്തിയ ഖനങ്ങളിൽ നിന്നും ലഭിച്ചിട്ടുള്ളതു്. ഇതിനു പുറമേ ചുടുകട്ട ഉപയോഗിച്ച ഭിത്തികളുടെ അവശിഷ്ടങ്ങളും ആറു മീറ്റർ നീളം വരുന്ന ഒറ്റത്തടി ആഞ്ഞിലി മരത്തിൽ തീർത്ത ഒരു കപ്പൽച്ചങ്ങാടവും (Wharf - ചെറിയ കപ്പലുകൾ കരയ്ക്കടുപ്പിക്കാനുപയോഗിക്കുന്ന പലകക്കൂട്ടുകൾ), തേക്കിൽ തീർത്ത ചങ്ങാടക്കുറ്റികളും ഈ ശേഖരത്തിലുണ്ടു്. റോമാ സാമ്രാജ്യത്തിന്റെ അതിരുകൾക്കു പുറത്തുനിന്നും ഇന്നേ വരെ ലഭിച്ചിട്ടുള്ള റോമൻ ഭരണിക്കഷ്ണങ്ങളുടെ ഏറ്റവും വലിയ ശേഖരമാണു് 2007 മുതൽ 2009 വരെയുള്ള രണ്ടുവർഷം കൊണ്ടു മാത്രം പട്ടണം ഖനനത്തിലൂടെ കണ്ടെത്തിയതു്.

ഒരു വശത്തു് ആനയും മറുവശത്ത് അമ്പും വില്ലും ചിത്രീകരിച്ച ചതുരാകൃതിയിലുള്ള ചെമ്പു നാണയങ്ങൾ ഈ കണ്ടുപിടിത്തങ്ങളിൽ ഉൾപ്പെടുന്നു. ഒന്നാം ശതകത്തിലെ നാണയമാതൃകകളാണു് ഇവ. അതേ സമയം ഇവയെല്ലാം നേരിട്ട് റോമാ സാംരാജ്യവുമായോ ഇറ്റലിയുമായോ ബന്ധപ്പെടുത്താനുള്ള സുശക്തമായ തെളിവുകൾ ഇനിയും ലഭിച്ചിട്ടില്ല.

2010ലും 2011ലും തുടർന്ന ഖനനത്തിൽ കൂടുതൽ പുരാവസ്തുക്കൾ കണ്ടെടുക്കപ്പെട്ടിട്ടുണ്ടു്. ഇരുമ്പ്, ചെമ്പ്, ഈയം, അപൂർവ്വമായി സ്വർണ്ണം, ഭാരതീയവും അല്ലാത്തതുമായ മൺപാത്രക്കഷ്ണങ്ങൾ , ഇരുമ്പുകൊണ്ടും ചെമ്പു കൊണ്ടും നിർമ്മിച്ച ആണികൾ തുടങ്ങിയവ ഇതിലുണ്ടു്. ഏറ്റവും പ്രോത്സാഹജനകമായ കണ്ടെടുക്കലുകളിൽ ഒന്നു് ബ്രാഹ്മി ലിപിയിൽ എഴുത്തുകളുള്ള ഒരു പാത്രവക്കു് ആണു്. ചുടാത്ത കളിമണ്ണിൽ തീർത്ത ഫലകങ്ങളിൽ ആദ്യമായി പട്ടണത്ത് കണ്ടെത്തിയിട്ടുള്ള മാതൃകയാണിതു്.

പട്ടണത്തെ മൺപാത്രാവശിഷ്ടങ്ങളുടെ ക്രി.മു. 100 മുതൽ ക്രി.വ. നാലാം നൂറ്റാണ്ടു വരെയുള്ള കാലഘട്ടത്തിലെ ബൃഹത്തായ പ്രാമുഖ്യം വിരൽ ചൂണ്ടുന്നതു പട്ടണത്ത് വെച്ച് ഒരു റോമൻ സെറ്റിൽമെന്റ് നടന്നിരുന്നു എന്നാണ്.

തമിഴ്‌നാട് പുരാവസ്തുവകുപ്പിന്റെ മുൻ ഡയറക്റ്ററും കാഞ്ചീപുരം സർവ്വകലാശാലയുടെ മുൻവൈസ് ചാൻസലറും ജവഹർലാൽ നെഹ്രു സർവ്വകലാശാലയിലെ സന്ദർശക പ്രൊഫസറുമായ ഡോ. ആർ. നാഗസ്വാമിയുടെ അഭിപ്രായത്തിൽ, പട്ടണം തന്നെയായിരുന്നു മുസിരിസ് എന്ന അനുമാനത്തിനു് ഇനിയും കൂടുതൽ തെളിവുകൾ ലഭിയ്ക്കേണ്ടതുണ്ടു്. 2011 ആഗസ്റ്റിൽ നടന്ന "മുസിരിസ്സ് പാരമ്പര്യവും പട്ടണം ഉദ്‌ഖനനങ്ങളും" എന്ന സെമിനാറിൽ അദ്ദേഹം അഭിപ്രായപ്പെട്ടത് ധൃതി വെച്ചൊരുനിഗമനത്തിലെത്തുന്നതിനുമുമ്പ് കൊടുങ്ങല്ലൂരിലെ പ്രസക്തഭാഗങ്ങൾ കൂടി ഇത്തരത്തിൽ ഖനനം ചെയ്തു പരിശോധിക്കണം എന്നായിരുന്നു. 

ദക്ഷിണേന്ത്യൻ സംസ്കാരത്തിനു ഉത്തരഭാരതവും വിശേഷിച്ചു ഹാരപ്പൻ നാഗരികതയും  ആയി ഉണ്ടായിരുന്ന ബന്ധത്തേ നിരാകരിക്കുവാനും കൂടിയാണ് പട്ടണം ഖനനത്തിന്റെ കണ്ടെത്തലുകൾ ഉപയോഗിക്കുന്നത് എന്ന ആരോപണവും ഉയർന്നു വന്നു. റോമൻ നാണയങ്ങളുടെ ശേഖരം കണ്ടെത്തിയ വള്ളുവള്ളിയിൽ ഖനനം നടത്താതെ പട്ടണം മുസിരിസ് തന്നെ എന്ന് ഉറപ്പിച്ചതിനെ ഡോ. N. M. നമ്പൂതിരി വിമർശിക്കുകയുണ്ടായി. തോമാശ്ലീഹാ കേരളത്തിൽ വന്നിരുന്നു എന്ന ക്രൈസ്തവ വിശ്വാസത്തിനു ചരിത്രസാധുത നൽകാനുള്ള ശ്രമവും വിമർശന വിധേയമായി. അതുപോലെ തന്നെ 2006 വരെ പഷ്ണം കവല എന്നറിയപ്പെെെട്ടിരുന്ന ഒരു പ്രദേശത്തെ പട്ടണം എന്ന് പേര് മാറ്റുകയും ആ പേരിന് മുന്നിൽ കൊടുങ്ങല്ലൂർ നഗരത്തിന്റെ പഴയ പേരായ മുസിരിസ് എന്ന പേര് വലിച്ചിഴച്ച് മുസിരിസ് പട്ടണം എന്നൊക്കെ ആക്കുകയും ചെയ്തതിനെതിരെ വാർത്താാ മാധ്യമങ്ങളും പ്രസിദ്ധ ചരിത്രകാരൻമ്മാരുൾപ്പെടെ പ്രതിഷേധങ്ങൾ നടക്കുന്നുണ്ട്. പെരിയാറിന്റെ തീരത്തുള്ളത് കൊടുങ്ങല്ലൂർ ആണ്. പെരിയാർ നദിയുടെ ഒരു വശത്തിലൂടെ ഒരു തോട് ഒഴുകുന്നുണ്ട് . പട്ടണം എന്ന ഗ്രാമത്തിലൂടെ ആണ് ഈ തോട് ഒഴുകുന്നത്. അത്കൊണ്ട് എങ്ങനെ പട്ടണം പെരിയാറിന്റെ തീരത്താകും. പട്ടണം ഒരു തോടിന്റെ അരികിലാണ് സ്ഥിതി ചെയ്യുന്നത് . അല്ലാതെ പെരിയാർ നദിയുടെ തീരത്തല്ല. അത്പോലെ തന്നെ AD 1000 ത്തിലെ കുലശേഖര രാജാവായ ഭാസ്ക്കര രവിവർമ്മൻ മഹോദയപുരത്ത്( കൊടുങ്ങല്ലൂരിന് പെരുമാക്കൻമ്മാരിട്ട പേരാണ്) അഞ്ചുവണ്ണത്തിലെ ജൂൂൂത വ്യാപാരിയായ ജോസഫ് റബ്ബാന് കൊടുത്ത ജൂത ശാസനത്തിൽ അവിടെയുള്ള സ്ഥലത്തെ 'മുയിരിക്കോട് ' എന്ന് പറയുന്നുണ്ട്. മഹോദയപുരം കൊടുങ്ങല്ലൂർ തന്നെയാണെന്ന് സംശയമില്ലാത്ത കാര്യമാണ്. മുസിരിസിന്റെ മറ്റൊരു പേരാണ് മുയിരിക്കോട് എന്ന കാര്യത്തിലും ആർക്കും സംശയമില്ല. അപ്പോൾ പിന്നെ കൊടുങ്ങല്ലൂർ അല്ല മുസിരിസ്. പട്ടണമെന്ന പ്രദേശമാണ് മുസിരിസ് എന്ന് പറയുന്നത് എന്ത് യുക്ത്തി ഉപയോഗിച്ചായിരിക്കും. ഇങ്ങനെയുള്ള ചോദ്യങ്ങൾ M. G. S നാരായണൻ ഉൾപ്പെടെയുള്ള പ്രമുഖ ചരിത്രരകാരൻമ്മാർ പുരാവസ്തു ഖനനത്തിന്റെ ചെയർമാനായ പി.ജെ ചെറിയാനോട് ഉന്നയിച്ചിട്ടുള്ള ചോദ്യങ്ങളാണ്. 



</doc>
<doc id="195079" url="https://ml.wikipedia.org/wiki?curid=195079" title="ജൈവശാഖാവർഗ്ഗീകരണവിജ്ഞാനീയം">
ജൈവശാഖാവർഗ്ഗീകരണവിജ്ഞാനീയം

ഒരു പൊതുപൂർവ്വികജീവി(Common ancestor)യേയും അതിന്റേതുമാത്രമായ എല്ലാ അവരോഹജീവശാഖികളേയും (descendant life forms) ചേർത്ത് സ്വതന്ത്രമായ ഒരു ശാഖയായി തിരിച്ച്, സമസ്ത ജീവജാലങ്ങളുടേയും വർഗ്ഗവിന്യാസം നടത്തുന്ന പഠനശാഖയെയാണു് ജീവശാസ്ത്രത്തിൽ ജൈവശാഖാവർഗ്ഗീകരണവിജ്ഞാനീയം (Cladistics) എന്നു പറയുന്നതു്. ഇത്തരം ഓരോ ശാഖകളേയും ഓരോ ക്ലേഡ് (ജീവശാഖ)ആക്കി തിരിച്ചിരിക്കുന്നു. ഉദാഹരണത്തിനു്, പക്ഷികൾ, ദിനോസാറുകൾ, മുതലകൾ ഇവയും ഇവയുടേയെല്ലാം പൊതുവായ പൂർവ്വികജീവിയും അതിന്റെ, നിലനിൽക്കുന്നതോ വംശനാശം വന്നതോ ആയ എല്ലാ അവരോഹജീവികളും ഒരുമിച്ച് ഒരൊറ്റ ക്ലേഡിൽ പെടുന്നു. ജൈവവ്യവസ്ഥാവിജ്ഞാനീയം (biological systematics) അനുസരിച്ച് ഒരു ക്ലേഡ് വംശവൃക്ഷത്തിന്റെ (phylogenic tree of life)ഒരു സ്വതന്ത്രമായ മോണോഫൈലെറ്റിക്‌(ഒരേ ഫൈലത്തിൽ അംഗമായ ജീവികളുടെ കൂട്ടം)ശാഖയാണു്.

ജൈവശാഖാവർഗ്ഗീകരണരീതി മറ്റു ജീവശാസ്ത്രവർഗ്ഗീകരണസമ്പ്രദായങ്ങളിൽ നിന്നു വ്യത്യസ്തമാകാം. ഉദാഹരണത്തിനു് ഫെനെറ്റിക്സ് എന്ന വർഗ്ഗീകരണരീതിയിൽ ജീവജാലങ്ങൾക്കിടയിൽ കാണപ്പെടുന്ന പൊതുവായ രൂപ-രൂപാന്തരസാദൃശ്യമാണു് അവയെ പല കൂട്ടങ്ങളായി വിഭജിക്കുവാൻ കണക്കിലെടുക്കുന്നതു്. എന്നാൽ ക്ലേഡിസ്റ്റിക്സിൽ മുഖ്യമായും പരിഗണിക്കുന്നതു് പരിണാമപ്രക്രിയയിലൂടെ അവയ്ക്കു പൊതുവായി കൈവന്ന പ്രകൃതങ്ങളേയും സ്വഭാവങ്ങളേയുമാണു്. മുമ്പു സ്വീകരിച്ചിരുന്ന വർഗ്ഗീകരണസമ്പ്രദായങ്ങളിൽ ആകമാനമുള്ള രൂപസാദൃശ്യങ്ങളായിരുന്നു വിഭജനത്തിനുള്ള മാനദഡണ്ഡങ്ങൾ എങ്കിൽ, ശാഖാവർഗ്ഗീകരണരീതിയിൽ ഒരു ജീവിയുടെ പരിണാമഘട്ടം എത്ര തലമുറയ്ക്കു മുമ്പായിരുന്നു എന്നതും അതുമൂലം ഏതേതൊക്കെ മറ്റു ജീവികൾ അതേ ഗണത്തിൽ വരുന്നു, അവയ്ക്കു പൊതുവായി എന്തൊക്കെ പ്രകൃതങ്ങൾ ഉണ്ട് എന്നുള്ളതുമാണു്.


</doc>
<doc id="195082" url="https://ml.wikipedia.org/wiki?curid=195082" title="മരട് ജോസഫ്">
മരട് ജോസഫ്

കേരളത്തിലെ പ്രശസ്തനായ ഒരു നാടക നടനാണ് മരട് ജോസഫ് എന്ന എ. എക്സ് ജോസഫ് . സമഗ്ര സംഭാവനയ്ക്കുള്ള കേരള സംഗീത നാടക അക്കാദമിയുടെ 2011-ലെ അവാർഡും 2018 ലെ ഫെലോഷിപ്പും നേടിയിട്ടുണ്ട്. 
എറണാകുളം മരട് അഞ്ചുതൈക്കൽ സേവ്യറിന്റെയും ഏലീശ്വയുടേയും മകനായി ജനിച്ചു. സെൻറ് മേരീസ് സ്കൂളിൽ വിദ്യാഭ്യാസം. സ്കൂൾ കാലം മുതലേ നാടകത്തിൽ സജീവമായിരുന്നു. നാടക കൃത്ത് ചെറായി. ജി എഴുതിയ "വഴിത്താര" എന്ന നാടകത്തിൽ അഭിനയിച്ചതോടെ പേര് മരട് ജോസഫ് എന്നാക്കി. പി. ജെ. ആന്റണിയുടെ പ്രതിഭാ ആർട്സ് ക്ലബ്ബിലെ സ്ഥിരം അംഗമായി. "ഇൻക്വിലാബിന്റ മക്കൾ", "വിശക്കുന്ന കരിങ്കാലി" തുടങ്ങിയ നാടകങ്ങളിൽ അഭിനയിച്ചു. "വിശക്കുന്ന കരിങ്കാലി" നാടകത്തിനു വേണ്ടി ആദ്യമായി പാടി റെക്കോഡ് ചെയ്തു. ഒഎൻവിയുടെ വരികളിൽ ദേവരാജന്റെ സംഗീതത്തിൽ "കൂരകൾക്കുള്ളിൽ തുടിക്കും ജീവനാളം കരിന്തിരി കത്തി" എന്ന ഗാനവും ഒപ്പം "വെണ്ണിലാവേ വെണ്ണിലാവേ പാതിരാവിൻ പനിനീരേ" എന്ന മറ്റൊരു ഗാനവും പാടി റെക്കോഡ് ചെയ്തു. ശങ്കരാടി, മണവാളൻ ജോസഫ്, കല്യാണിക്കുട്ടിയമ്മ, കോട്ടയം ചെല്ലപ്പൻ, എഡ്ഡി മാസ്റ്റർ തുടങ്ങിയ പ്രഗല്ഭർക്കൊപ്പം അഭിനയിക്കുകയും ചെയ്തു. പൊൻകുന്നം വർക്കിയുടെ കേരള തിയറ്റേഴ്സിലും കൊച്ചിൻ കലാകേന്ദ്രം, കൊല്ലം ജ്യോതി തിയറ്റേഴ്സ്, കോട്ടയം വിശ്വകേരള കലാസമിതി, കോഴിക്കോട് സംഗമം തിയറ്റേഴ്സ്, ആലപ്പി തിയറ്റേഴ്സ് തുടങ്ങിയവയിലും എൻ. എൻ പിള്ളയുടെ "പ്രേതലോകം", "വൈൻഗ്ലാസ്", "വിഷമവൃത്തം", "കാപാലിക", "ഈശ്വരൻ അറസ്റ്റിൽ" തുടങ്ങിയ നാടകങ്ങളിലും കെ. ടി മുഹമ്മദിന്റെ "സൃഷ്ടി", "സ്ഥിതി", "സംഹാരം" തുടങ്ങിയ നാടകങ്ങളിലും അഭിനയിച്ചു. മലയാളത്തിലെ പ്രശസ്ത നാടകകൃത്തുക്കളായ എൻ. ഗോവിന്ദൻകുട്ടി, സെയ്ത്താൻ ജോസഫ്, നോർബർട്ട് പാവന തുടങ്ങിയവരുടെ അനേകം കഥാപാത്രങ്ങൾക്കും എം. ടി വാസുദേവൻ നായരുടെ ഒരേയൊരു നാടകം "ഗോപുരനടയിൽ" അരങ്ങിലെത്തിയപ്പോൾ അതിലെ ഒരു കഥാപാത്രത്തിനും ജീവൻ നൽകിയതും മരട് ജോസഫായിരുന്നു. മഞ്ഞിൽ വിരിഞ്ഞ പൂക്കൾ എന്ന സിനിമയിലും അഭിനയിച്ചു.



</doc>
<doc id="195083" url="https://ml.wikipedia.org/wiki?curid=195083" title="പുനരനുകരണസിദ്ധാന്തം">
പുനരനുകരണസിദ്ധാന്തം

പരിണാമജീവശാസ്ത്രത്തിൽ ഏറെക്കാലം വിശ്വസിക്കപ്പെട്ടിരുന്നതും ചർച്ച ചെയ്യപ്പെട്ടുകൊണ്ടിരുന്നതുമായ ഒരു പ്രധാന സിദ്ധാന്തമാണു് പുനരനുകരണസിദ്ധാന്തം (Recapitulation theory). ഭ്രൂണപരിണാമം ജനിതകപരിണാമത്തെ ഓരോ ഘട്ടത്തിലും അനുകരിക്കുന്നു ("Ontogeny recapitulates phylogeny") എന്ന അനുമാനമാണു് ഈ സിദ്ധാന്തത്തിന്റെ കാതൽ. ജീവശാസ്ത്രത്തിനുപുറമേ ഭാഷാ ഉല്പത്തിശാസ്ത്രം, നരവംശശാസ്ത്രം, വിദ്യാഭ്യാസതത്ത്വവിചാരം (education theory), വികാസമനഃശാസ്ത്രം(developmental psychology) തുടങ്ങിയ മേഖലകളിലും പുനരനുകരണ ചിന്താഗതിയ്ക്കു് പല കാലഘട്ടങ്ങളിലും പല തലങ്ങളിലുമായി വേരോട്ടമുണ്ടായിട്ടുണ്ടു്. എന്നാൽ പരിണാമശാസ്ത്രത്തിൽ ഇപ്പോൾ ഈ സിദ്ധാന്തം അതിന്റെ മൂലരൂപത്തിൽ ഏറെക്കുറെ നിരാകരിക്കപ്പെട്ടിട്ടുണ്ടു്.
ജർമ്മൻ ജീവശാസ്ത്രജ്ഞനായിരുന്ന ഏൺസ്റ്റ് ഹേയ്ക്കെൽ ആയിരുന്നു പുനരനുകരണസിദ്ധാന്തത്തിന്റെ ഏറ്റവും മികച്ച പ്രണേതാവും പ്രചാരകനും. ജീവശാസ്ത്രപഠനത്തിൽ ഒഴിച്ചുകൂടാനാവാത്ത ഒരുപാധിയായ ജീവജാതി വർഗ്ഗീകരണത്തിൽ ഏൺസ്റ്റ് ഹേയ്ക്കെൽ പുനരനുകരണസിദ്ധാന്തത്തിന്റെ പരികൽപ്പന സമൃദ്ധമായി ഉപയോഗിച്ചിരുന്നു.


</doc>
<doc id="195089" url="https://ml.wikipedia.org/wiki?curid=195089" title="ബാച്ച്‌ലർ പാർട്ടി">
ബാച്ച്‌ലർ പാർട്ടി

അമൽ നീരദ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ബാച്ച്‌ലർ പാർട്ടി. ഇന്ദ്രജിത്ത്, ആസിഫ് അലി, റഹ്‌മാൻ, കലാഭവൻ മണി, നിത്യ മേനോൻ എന്നിവർ പ്രധാനവേഷങ്ങളിൽ അഭിനയിച്ചിരിക്കുന്ന ഈ ചിത്രത്തിൽ പൃഥ്വിരാജ്, രമ്യ നമ്പീശൻ, പത്മപ്രിയ എന്നിവർ അതിഥിതാരങ്ങളായി എത്തുന്നു. അമൽ നീരദ് പ്രൊഡക്ഷൻസിന്റെ ബാനറിൽ അമൽ നീരദ്, വി. ജയസൂര്യ എന്നിവർ ചേർന്നാണ് ചിത്രം നിർമ്മിച്ചത്. സന്തോഷ് ഏച്ചിക്കാനം, ഉണ്ണി ആർ. എന്നിവർ ചേർന്നാണ് ചിത്രത്തിന്റെ രചന നിർവ്വഹച്ചത്.


2012 സെപ്റ്റംബർ 8-ന് പകർപ്പകവകാശം ലംഘിച്ച് ഈ സിനിമ ഇന്റർനെറ്റിലേക്ക് അപ്‌ലോഡ് ചെയ്യുകയും ഡൗൺലോഡ് ചെയ്തു കാണുകയും ചെയ്ത 1010 പേർക്കെതിരെ ആന്റി പൈറസി സെൽ കേസെടുത്തു. തൃശ്ശൂർ ആസ്ഥാനമായ മൂവിചാനൽ എന്ന കമ്പനിക്കായിരുന്നു ഈ സിനിമയുടെ സി.ഡി പകർപ്പവകാശം. ഇന്റർനെറ്റ് പൈറസി തടയുന്നതിനായി എറണാകുളത്തെ 'ജാദു ടെക് പ്രൈവറ്റ് സൊലൂഷൻ' എന്ന കമ്പനിയുമായി ഇവർ കരാറൊപ്പിട്ടിരുന്നു. ഇന്റർനെറ്റിൽ ജാദു നടത്തിയ തിരച്ചിലിൽ 10 ദിവസം കൊണ്ട് മുപ്പതിനായിരത്തോളം പേർ സിനിമ കണ്ടു എന്ന് കണ്ടെത്തി. "ബാച്ച്‌ലർ പാർട്ടി"യുടെ സി.ഡികൾ പുറത്തിറങ്ങി രണ്ടു ദിവസത്തിനുള്ളിൽ പൈറസി സൈറ്റായ തമിഴ് റോക്കേഴ്‌സിൽ സിനിമയുടെ പകർപ്പ് കണ്ടെത്തി. സ്ഥിരമായി മലയാള സിനിമകൾ അപ്‌ലോഡ് ചെയ്യുന്ന 16-ഓളം പേരുടെ ഐ.പി. അഡ്രസ്സുകൾ കണ്ടെത്തിയതിനെ തുടർന്നാണ് മൂവിചാനലുടമ സജിതൻ ആന്റി പൈറസി സെല്ലിനു പരാതി നൽകിയത്. പകർപ്പവകാശ നിയമ ലംഘനം, ഇൻഫർമേഷൻ ടെക്‌നോളജി നിയമലംഘനം തുടങ്ങിയ വകുപ്പുകൾ ചേർത്താണ് കേസെടുത്തത്.



</doc>
<doc id="195093" url="https://ml.wikipedia.org/wiki?curid=195093" title="വംശജനിതകവിജ്ഞാനീയം">
വംശജനിതകവിജ്ഞാനീയം

തന്മാത്രാശ്രേണീകരണ(Molecular sequencing)ത്തിൽ നിന്നും രൂപപരിണാമവിവരങ്ങളുടെ പട്ടികകളിൽ (morphological data matrices) നിന്നും ലഭിക്കുന്ന വിവരങ്ങൾ ഏകോപിപ്പിച്ച് അതിൽനിന്നും ലഭ്യമായ പാഠങ്ങളെ അവലംബിച്ച് ജീവിവംശങ്ങളുടെ അന്യോന്യമുള്ള ജനിതകബന്ധത്തെക്കുറിച്ചു പഠിക്കുന്ന ശാസ്ത്രശാഖയാണു് വംശജനിതകശാസ്ത്രം അഥവാ ഫൈലോജെനറ്റിക്സ്(Phylogenetics)). ഫൈലോജെനറ്റിക്സ് എന്ന വാക്കുൽഭവിച്ചതു് ഗോത്രം അഥവാ വംശം എന്നർത്ഥമുള്ള ഫൈലേ ("phyle" (φυλή) / "phylon" (φῦλον)) , ജനനത്തെ സംബന്ധിച്ചതു് എന്നർത്ഥമുള്ള ജെനെറ്റിക്കോസ് ("genetikos" (γενετικός)) "genesis" (γένεσις) "origin" and "birth". എന്നീ ഗ്രീക്ക് മൂലപദങ്ങളിൽ നിന്നാണു്.

ജീവിവർഗ്ഗങ്ങളുടെ തരംതിരിവും തിരിച്ചറിയലും നാമകരണവും കൈകാര്യം ചെയ്യുന്ന, ജീവശാസ്ത്രത്തിന്റെ തന്നെ മറ്റൊരു വിഭാഗമായ വർഗ്ഗവിഭജനവിജ്ഞാനീയം (taxonomy) ശാസ്ത്രീയമായി വികസിപ്പിക്കുന്നതിലും സമ്പുഷ്ടമാക്കുന്നതിലും വംശജനിതകശാസ്ത്രം നല്ലൊരു പങ്കു വഹിക്കുന്നുണ്ടു്. എങ്കിലും രീതിശാസ്ത്രത്തിലും (methodology) യുക്തിമാർഗ്ഗത്തിലും വേറിട്ട അസ്തിത്വമുള്ള ശാസ്ത്രശാഖകളാണിവ രണ്ടും.

വംശജനിതകവ്യവസ്ഥാവിജ്ഞാനീയം (phylogenetic systematics) എന്ന മറ്റൊരു ജീവശാസ്ത്രശാഖയുടെ ഭാഗമായ ജൈവശാഖാവർഗ്ഗീകരണവിജ്ഞാനീയത്തിൽ(Cladistics വംശജനിതകവിജ്ഞാനീയവും വർഗ്ഗവിഭജനവിജ്ഞാനീയവും അന്യോന്യം സമ്മേളിക്കുന്നു.

ജൈവവ്യവസ്ഥാവിജ്ഞാനീയം (Biological systematics) മൊത്തമായി എടുത്താൽ, പരിണാമവംശവൃക്ഷത്തിന്റെ സമ്പൂർണ്ണമായ ഗവേഷണത്തിനു് വംശജനിതകവിശ്ലേഷണം (phylogenetic analysis) ഒരു അത്യന്താപേക്ഷിത ഉപകരണമായി മാറിയിട്ടുണ്ടു്.



</doc>
<doc id="195098" url="https://ml.wikipedia.org/wiki?curid=195098" title="വംശവൃക്ഷം (ജീവശാസ്ത്രം)">
വംശവൃക്ഷം (ജീവശാസ്ത്രം)

ചാൾസ് ഡാർവിന്റെ "ജീവന്റെ വൃക്ഷം" എന്ന ആശയത്തിൽ നിന്നും വികാസം പ്രാപിച്ച് ആധുനിക ജീവശാസ്ത്രത്തിന്റെ അടിസ്ഥാന ചട്ടക്കൂടായി മാറിയ ശാസ്ത്രീയപരികൽപ്പനയാണു് വംശവൃക്ഷം (phylogenetic tree) അഥവാ വംശജനിതകവൃക്ഷം അഥവാ പരിണാമവൃക്ഷം. അനേകം ശാഖോപശാഖകളും അവയ്ക്കെല്ലാം ആധാരമായി ഒരൊറ്റ തായ്ത്തടിയുമുള്ള ഒരു രേഖാചിത്രമായാണു് വംശവൃക്ഷം പഠനരംഗങ്ങളിൽ ഉപയോഗിക്കുന്നതു്.


</doc>
<doc id="195103" url="https://ml.wikipedia.org/wiki?curid=195103" title="ചലച്ചിത്ര നിർമ്മാതാവ്">
ചലച്ചിത്ര നിർമ്മാതാവ്

സിനിമക്ക് വേണ്ടി പണം ചിലവഴിക്കുന്ന ആളാണ്‌ ചലച്ചിത്ര നിർമ്മാതാവ്. പ്രോഡ്യൂസർ എന്നാണ് ഇന്ത്യൻ സിനിമാ രംഗത്ത് പണം ചിലവഴിക്കുന്നയാളെ സാധാരണ വിശേഷിപ്പിക്കുന്നത്. 

അന്തർദ്ദേശീയ തലത്തിൽ "പ്രൊഡ്യൂസർ" എന്നാൽ ചലച്ചിത്രം നിർമ്മിക്കുന്ന സമയത്ത് നിർമ്മാണ പ്രവർത്തനങ്ങൾക്ക് മേൽനോട്ടം വഹിക്കുകയും ചലച്ചിത്ര സംവിധായകനോട് ചേർന്ന് സമയക്രമവും ചെലവുകളും മറ്റും ആസൂത്രണം ചെയ്യുകയും ചെയ്യുന്നയാളാണ്. ഇയാൾ സിനിമയ്ക്കുവേണ്ടി പണം മുടക്കുകയും ചെയ്തേക്കാം.


</doc>
<doc id="195107" url="https://ml.wikipedia.org/wiki?curid=195107" title="തച്ചിൽ മാത്തൂ തരകൻ">
തച്ചിൽ മാത്തൂ തരകൻ

പതിനെട്ടാം നൂറ്റാണ്ടിനൊടുവിലും പത്തൊൻപതാം നൂറ്റാണ്ടിന്റെ തുടക്കത്തിലും കേരളചരിത്രത്തിൽ നിർണ്ണായകമായ പങ്കുവഹിച്ച വ്യാപാരിപ്രമുഖനായിരുന്നു തച്ചിൽ മാത്തൂത്തരകൻ (1741 - 9 മേയ് 1814). തിരുവിതാംകൂറിലെ രാജനീതിയിലും സുറിയാനിക്രിസ്ത്യാനി സമൂഹത്തിന്റെ നേതൃത്വത്തിലും തരകൻ പങ്കുപറ്റി. അദ്ദേഹം ഉപ്പ്, പുകയില തുടങ്ങിയവയുടെ കച്ചവടക്കരാറുകളേറ്റെടുത്തു നടത്തിയിരുന്നു. തിരുവിതാംകൂറിൽ, വ്യവസ്ഥാപിതഭരണവൃന്ദത്തിനും ബ്രിട്ടീഷ് മേൽക്കോയ്മയ്ക്കും എതിരെ വേലുത്തമ്പി ദളവ നയിച്ച കലാപത്തിൽ എതിർപക്ഷത്തുനിന്ന 'ഉപജാപകരുടെ' മൂവർസംഘത്തിലെ അംഗമെന്ന നിലയിലും അദ്ദേഹം അറിയപ്പെടുന്നു. 

മാർത്താണ്ഡവർമ്മയുടെ ദിഗ്വിജയത്തിനു മുൻപുള്ള കാലത്തെ പ്രദേശഭരണാധികാരികളിൽ ഒരാളായിരുന്ന ആലങ്ങാട്ടുകർത്തായുടെ കാര്യസ്ഥൻ തച്ചിൽ തര്യതായിരുന്നു തരകന്റെ പിതാവ്. പഴയ കൊച്ചിരാജ്യത്ത്, എറണാകുളം ജില്ലയിലെ വടക്കൻ പറവൂർ താലൂക്കിൽ പുത്തൻവേലിക്കരയ്ക്ക് സമീപമുള്ള കുത്തിയതോട് എന്ന സ്ഥലത്തു ജനിച്ച മാത്തൂത്തരകൻ, വ്യാപരത്തിൽ വിജയിച്ച് തിരുവിതാംകൂറിലേയും കൊച്ചിയിലേയും അധികാരസ്ഥാനങ്ങളിൽ സ്വാധീനം കൈവരിച്ചു. മാർത്താണ്ഡവർമ്മയുടെ കീഴിൽ തിരുവിതാംകൂർ സൈന്യാധിപനായിരുന്ന ഡച്ചുകാരൻ ഡിലെനോയ് ഉൾപ്പെടെയുള്ളവർ അദ്ദേഹത്തിന്റെ സുഹൃത്തുക്കളായിരുന്നു. 

1747 ലെ പ്ലാസി യുദ്ധ വിജയത്തിനു ശേഷം ഇംഗ്ലീഷുകാർക്ക് യുദ്ധക്കപ്പലുകളുടെ ആവശ്യം കൂടി. ഫ്രഞ്ചു വിപ്ലവവും നെപ്പോളിയൻ ബോണപ്പാർട്ടിന്റെ വിജയവും കൂടിയായപ്പോൾ ഇംഗ്ലീഷുകാർ നാവികസേനയുടെ മെച്ചപ്പെടുത്തലിൽ കൂടുതൽ ശ്രദ്ധിച്ചു. യുദ്ധക്കപ്പലുകളുടെ നിർമ്മാണത്തിന് തേക്കുതടി ആവശ്യമായിരുന്നു. അച്ചൻകോവിൽ, മലയാറ്റൂർ വനമേഖലകളിൽ തേക്ക് സമൃദ്ധമായി വളർന്നിരുന്നു. 3000 കുറ്റി തേക്കു തടി വെട്ടി തുറമുഖത്ത് എത്തിക്കാനുള്ള ഓർഡർ മാത്തൂതരകനാണ് ലഭിച്ചത്. അപ്രതീക്ഷിതമായുണ്ടായ വെള്ളപ്പൊക്കം നിമിത്തം വളരെ സുഗമമായി തടികൾ അച്ചൻകോവിലിൽ നിന്ന് ആലപ്പുഴ എത്തിക്കാനായതിനാൽ വലിയ ലാഭമാണ് തരകന് ഈ കച്ചവടത്തിൽ ലഭിച്ചത്. ട്രഫാൾഗറിലെ യുദ്ധത്തിൽ അഡ്മിറൽ നെൽസണ് നെപ്പോളിയനെ തോൽപ്പിക്കാൻ കഴിഞ്ഞത് മത്തൂത്തരകൻ കയറ്റി അയച്ച തേക്കു തടിയുടെ ബലത്തിലാണെന്ന് വിലയിരുത്തപ്പെട്ടിട്ടുണ്ട്. 
ബാലരാമവർമ്മ രാജാവായിരിക്കെ, രാജാ കേശവദാസനെ പിന്തുടർന്ന് വലിയ സർവാധികാര്യക്കാരന്റെ പദവിയിലെത്തിയ ജയന്തൻ ശങ്കരൻ നമ്പൂതിരി, ധനമന്ത്രിയായി തക്കല ശങ്കരനാരായണൻ ചെട്ടിയെയും ഉപദേശകനായി മാത്തൂത്തരകനെയും നിയമിച്ചു. അങ്ങനെ തിരുവിതാംകൂർ ഭരണത്തിലെ മുഖ്യപങ്കാളികളിൽ ഒരാളായിത്തീർന്ന മാത്തൂത്തരകൻ ജയന്തൻ ശങ്കരൻ നമ്പൂതിരിക്കും ശങ്കരനാരായണൻ ചെട്ടിക്കുമൊപ്പം ഒരു മൂവർസംഘത്തിന്റെ ഭാഗമായി എണ്ണപ്പെട്ടു. അജ്ഞതയുടേയും, ധൂർത്തിന്റേയും, അത്യാർത്തിയുടേയും കൂട്ടുകെട്ട് എന്ന് അവരുടെ സംഘം വിശേഷിപ്പിക്കപ്പെട്ടിട്ടുണ്ട്.

ജയന്തൻ നമ്പൂതിരിയുടെ ഭരണത്തെ, ഏ. ശ്രീധരമേനോൻ തുടങ്ങിയ തിരുവിതാംകൂർ ചരിത്രകാരന്മാർ മോശമായാണ്‌ ചിത്രീകരിച്ചിരിക്കുന്നത്. ശങ്കരനാരായണനും, തരകനും ജയന്തൻ നമ്പൂതിരിയുടെ സഹായത്തിനുണ്ടായിരുന്നു. ഈ മൂന്നുപേരുടെ കീഴിലുള്ള ദുർഭരണം നിമിത്തം ജനങ്ങൾ പൊറുതിമുട്ടിയെന്നാണ് ഈ ചരിത്രകാരന്മാരുടെ നിലപാട്. തരകൻ സാധനങ്ങളുടെ വില വർദ്ധിപ്പിക്കുകയും, ശങ്കരനാരായണൻ നിലങ്ങൾ പലതും സ്വന്തം പേരിലാക്കുകയും ചെയ്തു. ഉപ്പിന്റെ വില വരെ വർദ്ധിപ്പിച്ചതായി ചരിത്രകാരനായ വി. ആർ പരമേശ്വരപിള്ള എഴുതിയിട്ടുണ്ട്. എന്നാൽ ഇത് വെറും 25 ദിവസത്തെ മാത്രം ഭരണമായിരുന്നവെന്നും, അത് അവസരമാക്കി ജനങ്ങളെ ലഹളക്ക് പ്രേരിപ്പിച്ച്ല് ജയന്തനെ തത്സ്ഥാനത്തുനിന്നു മാറ്റുന്നതിൽ വേലുത്തമ്പി വിജയിക്കുകയാണുണ്ടായതെന്ന മറുപക്ഷവുമുണ്ട്. 

ലഹളക്കാരിൽ പ്രധാനികളുടെ ആവശ്യപ്രകാരം ചിറയിൻകീഴ് അയ്യപ്പൻ ചെമ്പകരാമൻ പിള്ളയെ വലിയ സർവാധികാര്യക്കാരനായി ജയന്തൻ നമ്പൂതിരിക്ക് പകരം നിയമിച്ചു. അതുപോലെതന്നെ മുളക് മടിശ്ശീല സർവാധികാര്യക്കാരായി (ധനകാര്യമന്ത്രി) വേലുത്തമ്പിയെ നിയമിക്കുകയും ചെയ്തു.

കേരളത്തിലെ സുറിയാനി ക്രിസ്ത്യാനി സമൂഹത്തിന്റെ നേതൃത്വത്തിൽ തരകൻ പങ്കുപറ്റി. സുറിയാനിക്രിസ്ത്യാനികളിലെ കത്തോലിക്കാ വിഭാഗത്തിന് നാട്ടുകാരായ മെത്രാന്മാരെ നിയമിച്ചുനൽകണമെന്ന ആവശ്യമുന്നയിച്ച അങ്കമാലി പടിയോല പുറപ്പെടുവിച്ച പള്ളിപ്രതിപുരുഷയോഗത്തിന്റെ സംഘാടകരിൽ പ്രധാനിയായിരുന്നു തരകൻ. കൂനൻ കുരിശുസത്യത്തെ തുടർന്ന് വിഭജിതമായ സുറിയാനിക്രിസ്ത്യാനിസമൂഹത്തിലെ പുത്തൻ-പഴയകൂർ വിഭാഗങ്ങൾക്കിടയിൽ ഐക്യം ഉണ്ടാക്കാനുള്ള ശ്രമങ്ങളിലും അദ്ദേഹം മുന്നിട്ടു നിന്നു.
എന്നാൽ മലങ്കര ഓർത്തഡോക്സ് പക്ഷം, അദ്ദേഹത്തെ, മാർതോമ ആറാമനെ പിടിച്ചു തടവിൽ പാർപിച്ച്, സുറിയാനി കത്തോലിക്കാ കുർബാന ചൊല്ലാൻ നിർബന്ധിപ്പിച്ചയാളായി കാണുന്നു.
1799 ൽ വേലുത്തമ്പിയുടെ നേതൃത്ത്വത്തിൽ നമ്പൂതിരി ഭരണത്തിനെതിരെ നടന്ന കലാപം അവസാനിപ്പിക്കാൻ അദ്ദേഹത്തിന്റ പ്രധാന ആവശ്യങ്ങളിലൊന്നായിരുന്നു "ശങ്കരനാരായണനെയും മാത്തൂത്തരകനെയും പൊതു നിരത്തിൽ വച്ച് ചാട്ട കൊണ്ടടിക്കുകയും അവരുടെ ചെവി അറുത്തു കളയുകയും ചെയ്യുക എന്നത്. മഹാരാജാവ് ആവശ്യം അംഗീകരിച്ച്, ശിക്ഷാനടപടികൾ ഉടൻ നടപ്പാക്കി. മാത്തൂത്തരകനെ ചെവി അറുത്തു കളഞ്ഞ നിലയിൽ തിരുവനന്തപുരം ജയിലിൽ ബന്ധനസ്ഥനാക്കി. അധികാരഭ്രഷ്ടനും അപമാനിതനുമായ തരകന്റെ സ്വത്തുക്കൾ കണ്ടുകെട്ടപ്പെടുകയും ചെയ്തു. വേലുത്തമ്പിയുടെ കാലത്തു നേരിടേണ്ടി വന്ന കർണ്ണഛേദനത്തിനു പരിഹാരമായി രാജാവ് തരകന് പിന്നീട് ഒരു സ്വർണ്ണച്ചെവി സമ്മാനിച്ചതായും പറയപ്പെടുന്നു. 976 വൃശ്ചികം 27 ന് മാത്തൂതരകനെ മുൻപാകെ വരുത്തി "പെഴയ്ക്കും അപമാനത്തിനും ഒന്നിനും ഒരു സംഗതിയില്ലായെന്നുള്ള സാക്ഷ്യത്തിന്റെ ഒറപ്പിന്നായിട്ട്" സ്വർണ്ണം കൊണ്ട് രണ്ടു ചെവി ഉണ്ടാക്കി രാജാവ് സമ്മാനിച്ചതായി എം.ഒ. ജോസഫ് എഴുതിയ തച്ചിൽ മാത്തൂതരകൻ എന്ന പുസ്തകത്തിൽ പറയുന്നു. 

തിരുവിതാംകൂറിന്റെ വടക്കൻ ജില്ലകളിലെല്ലാം ധാരാളം എസ്റ്റേറ്റുകളുണ്ടായിരുന്ന തരകനെ, ലഹളയുടെ കുഴപ്പങ്ങളവസാനിച്ചപ്പോൾ പഴയപോലെ കഴിയാനനുവദിച്ചിരുന്നു. എന്നാൽ സർക്കാരിലേക്ക് അടയ്ക്കേണ്ടുന്ന നികുതി കൊടുക്കാതിരുന്നതു കൊണ്ട് അദ്ദേഹത്തിന്റെ സ്ഥലങ്ങൾ കണ്ടുകെട്ടുകയുണ്ടായി. റസിഡന്റിന്റെ മേൽ തനിക്കുണ്ടായിരുന്ന സ്വാധീനം ഉപയോഗപ്പെടുത്തി നികുതിയിളവ് വാങ്ങാൻ തരകൻ ശ്രമിച്ചു. കുറേക്കാലം താൻ തടവുകാരനായി കഴിയുകയായിരുന്നെന്നും തന്റെ പല സാധനങ്ങളും കണ്ടുകെട്ടുകയും അവയുടെ വില വേലുത്തമ്പി അവിഹിതമായി അനുഭവിക്കുകയുണ്ടായിട്ടുണ്ടെന്നമുള്ള വാദമാണ് തരകൻ ഉന്നയിച്ചത്. മെക്കാളെ കണ്ടുകെട്ടൽ റദ്ദാക്കുവാൻ ദിവാനോട് ആവശ്യപ്പെട്ടു. വേലുത്തമ്പി അതിന് തയ്യാറാകാതെ അദ്ദേഹത്തിന്റെ നടപടികൾ വിശദീകരിച്ച് റസിഡന്റിന് കത്തെഴുതി. 

1807, മേയ് 12 ന് ദിവാനയച്ച ഔദ്യോഗികക്കുറുപ്പിൽ റസിഡന്റ് ഇങ്ങനെ എഴുതി:

ഈ വിഷയത്തിൽ ഇവർ തമ്മിൽ നിരവധി എഴുത്തുകുത്തുകൾ നടത്തുകയുണ്ടായി.

തരകന്റെ കണ്ടുകെട്ടിയ വസ്തവകകൾ തിരികെ വിട്ടു നൽകുന്ന കാര്യത്തിൽ വേലുത്തമ്പി സ്വീകരിച്ച മെല്ലെപ്പോക്കു നയം മെക്കാളയ്ക്ക് വേലുതമ്പിയോടുള്ള അപ്രീതി വർദ്ധിപ്പിക്കാൻ ഇ‌ടയാക്കി.

1814 ൽ അന്തരിച്ച അദ്ദേഹത്തെ കുത്തിയതോട് കിഴക്കേ പള്ളിക്കകത്ത് സംസ്കരിച്ചു.

സുറിയാനി കത്തോലിക്കനായിരുന്ന തരകന്റെ കത്തോലിക്കാവൽക്കരണ പരിശ്രമങ്ങൾ ഫലിക്കാതെപോയതും അതിന് അദ്ദേഹം നടത്തിയ ഗൂഢാലോചനകളും നിരണം ഗ്രന്ഥവരിയിൽ വിവരിക്കുന്നുണ്ട്. ആറാം മാർത്തോമായെയും കൂട്ടരെയും തങ്ങളുടെ കൂട്ടത്തിൽ ചേർക്കാൻ തരകൻ ശ്രമിച്ചു. ഇതിനുള്ള പരിശ്രമത്തിന്റെ ഭാഗമായാണ് പാറേമ്മാക്കൽ തോമാ കത്തനാരും കരിയാറ്റിൽ യൗസേഫ് മല്പാനും ചേർന്ന് റോമായാത്ര നടത്തിയത്. തരകൻ പണ്ടാരി പൗലോസ് ശെമ്മാശ്ശനെ മെത്രാനാക്കാൻ ബാഗ്ദാദിലേക്കയച്ചു. അവിടത്തെ കൽദായ സുറിയാനി പാത്രിയാർക്കീസ് അദ്ദേഹത്തെ മെത്രാനാക്കിയെങ്കിലും റോമാസഭ ഈ മെത്രാനെ അംഗീകരിച്ചില്ല. 

"...a triumvirate of ignorance, profligacy and rapacity". 


</doc>
<doc id="195109" url="https://ml.wikipedia.org/wiki?curid=195109" title="ബിറ്റി ബിജോയ്">
ബിറ്റി ബിജോയ്

പ്രമുഖയായ ഒരു ഇന്ത്യൻ വനിത ബാസ്‌കറ്റ്‌ബോൾ താരമായിരുന്നു ബിറ്റി ബിജോയ് (മരണം : 2 ജൂൺ 2012). ദേശീയ-സംസ്ഥാന ജൂനിയർ ടീമുകളിൽ അംഗമായിരുന്ന ബിറ്റി കേരള സീനിയർ, ജൂനിയർ ടീമുകളുടെ ക്യാപ്റ്റൻ പദവിയും അലങ്കരിച്ചിട്ടുണ്ട്.
കോഴിക്കോട് കൂരാച്ചുണ്ടാണ് സ്വദേശിയായ ബിറ്റി കണ്ണൂർ സ്‌പോർട്ട്‌സ് അക്കാദമിയിലാണ് കായിക പഠനം ആരംഭിക്കുന്നത്. തുടർന്ന് കാലിക്കറ്റ് പ്രൊവിഡൻസ് കോളേജിൽ വിദ്യാഭ്യാസം. കാലിക്കറ്റ് യൂണിവേഴ്‌സിറ്റി ടീമംഗമായിരുന്നു. 1998 ൽ ആണ് ഫാക്ട് ബാസ്‌കറ്റ്‌ബോൾ ടീമംഗമാകുന്നത്. തുടർന്ന് ഫാക്ടിന്റെ എച്ച്. ആർ. ഡിപ്പാർട്ട്‌മെന്റിലും ഉദ്യോഗമണ്ഡൽ സ്‌കൂളിലും പ്രവർത്തിച്ചു. 2004 ൽ ഫാക്ട് ഉദ്യോഗമണ്ഡൽ സ്‌കൂളിൽ നിന്നും കായിക അധ്യാപികയായിരിക്കെ വി. ആർ. എസ്. എടുത്ത് വിരമിച്ചു. 

1986 ൽ കേരള ജൂനിയർ ടീം ക്യാപ്റ്റൻ ആയിരുന്നു. 1989 ൽ ഫിലിപ്പൈൻസിൽ വച്ചു നടന്ന ഏഷ്യൻ ജൂനിയർ വനിത ബാസ്‌കറ്റ്‌ബോൾ ചാമ്പ്യൻഷിപ്പിൽ ഇന്ത്യയെ പ്രതിനിധീകരിച്ച് ബിറ്റി പങ്കെടുത്തിട്ടുണ്ട്. 1990, 91 വർഷങ്ങളിൽ ഫാക്ട് ഫെഡറേഷൻ കപ്പ് നേടുമ്പോൾ ടീമിൽ അംഗമാണ്. 1991 ൽ തിരുനൽവേലിയിൽ നടന്ന ഫെഡറേഷൻ കപ്പിൽ ഫാക്ട് കിരീടം നേടിയപ്പോൾ ബിറ്റിയായിരുന്നു ക്യാപ്റ്റൻ. 1991 ൽ ബാസ്‌കറ്റ്‌ബോളിലെ മികച്ച പ്രകടനത്തിന് ജി. വി. രാജ ഗോൾഡ് മെഡൽ ലഭിച്ചിട്ടുണ്ട്.

ഭർത്താവ് : ബിജോയ് ജോസഫ്, മകൻ : മകൻ വൈശാഖ്

ജി. വി. രാജ ഗോൾഡ് മെഡൽ


</doc>
<doc id="195111" url="https://ml.wikipedia.org/wiki?curid=195111" title="ബി.എം. കുട്ടി">
ബി.എം. കുട്ടി

ഇന്ത്യ-പാക് സമാധാന പ്രസ്ഥാനത്തിന്റെ നേതാവും രാഷ്ട്രീയ പ്രവർത്തകനും മുതിർന്ന പത്രപ്രവർത്തകനുമാണ് ബിയ്യത്ത് മൊഹിയുദ്ദീൻ കുട്ടി എന്ന ബി.എം. കുട്ടി (1930 - 24 ഓഗസ്റ്റ് 2019). പാകിസ്താൻ ലേബർ പാർടി സ്ഥാപകരിൽ ഒരാളാണ്.
തിരൂരിൽ ജനിച്ചു. നാട്ടിൽ പഠനകാലത്ത് കേരള സ്റ്റുഡന്റ് ഫെഡറേഷൻ പ്രവർത്തകനായിരുന്നു. തിരൂരിലും ചെന്നൈയിലും ആദ്യകാല കമ്യൂണിസ്റ്റ് നേതാക്കളുമായി അടുപ്പം പുലർത്തി
ഇടതുപക്ഷ ആഭിമുഖ്യമുള്ള പാകിസ്താനി അവാമി ലീഗ്, നാഷണൽ ഡെമോക്രാറ്റിക് പാർട്ടി, പാകിസ്താൻ നാഷണൽ പാർട്ടി എന്നിവയിൽ പ്രവർത്തിച്ചിരുന്നു. ജി.ബി. ബിസഞ്ചോ ബലൂചിസ്താൻ ഗവർണറായിരുന്നപ്പോൾ അദ്ദേഹത്തിന്റെ രാഷ്ട്രീയ ഉപദേഷ്ടാവായിരുന്നു കുട്ടി. നിലവിൽ, പാകിസ്താൻ പീസ് കോയലിഷൻ(പി.പി.എൽ) സെക്രട്ടറി ജനറലും പാകിസ്താൻ ലേബർ എഡ്യുക്കേഷൻ ആൻഡ് റിസർച്ച് ഡയറക്ടറുമാണ്.

2019 ആഗസ്റ്റ് 24 ന് അന്തരിച്ചു

പാകിസ്താൻ മെഡിക്കൽ അസോസിയേഷൻ . ആറു പതിറ്റാണ്ടായി പാക് സമൂഹത്തിനു നൽകിയ സേവനങ്ങളെ മുൻനിർത്തി ആദരിച്ചിട്ടിട്ടുണ്ട്.

ഇന്ത്യൻ "കുട്ടി" 


</doc>
<doc id="195113" url="https://ml.wikipedia.org/wiki?curid=195113" title="സ്വർണ്ണപ്പണി">
സ്വർണ്ണപ്പണി

സ്വർണ്ണം കൊണ്ട് ആഭണങ്ങളും മറ്റും ഉണ്ടാക്കുന്ന തൊഴിലാണ് സ്വർണ്ണപ്പണി. കേരളത്തിൽ വിശ്വകർമ്മർ എന്ന ജാതിവിഭാഗത്തിൽപ്പെടുന്ന പൊന്നാശാരി അഥവാ തട്ടാൻ ഉപജാതിക്കാരുടെ കുലത്തൊഴിലാണിത്. ഏറെ ക്ഷമയും ശ്രദ്ധയും ആവശ്യമുള്ള ഒരു കൈവേലയാണ് സ്വർണ്ണപ്പണി.

ആഭരണനിർമ്മാണം തന്നെയാണ് സ്വർണപ്പണിയിൽ പ്രധാനം. ഒപ്പം വെള്ളിയാഭരണങ്ങൾ നിർമ്മിക്കുന്നവരും തട്ടാന്മാർക്കിടയിലുണ്ട്. മുമ്പെല്ലാം കേരളത്തിൽ തട്ടാൻമാർ മാത്രം ചെയ്തിരുന്ന ഈ തൊഴിൽ പിന്നീട് മറ്റു ജാതിമതങ്ങളിൽ പെടുന്നവരും ചെയ്തു തുടങ്ങി. ആഭരണങ്ങൾ കൂടാതെ പാത്രങ്ങളും കരകൗശലവസ്തുക്കളും മതവുമായി ബന്ധപ്പെട്ട അലങ്കാരവസ്തുക്കളും മറ്റും സ്വർണ്ണപ്പണിക്കാർ ചെയ്യാറുണ്ട്. 

മറ്റു ലോഹങ്ങളെ അപേക്ഷിച്ച് സ്വർണ്ണം അപൂർവ്വവും അടിച്ചു പരത്താവുന്നതും (malleable), വലിച്ചുനീട്ടാവുന്നതുമാണ് (ductile). മഞ്ഞനിറമുള്ള ഒരേയൊരു ലോഹ മൂലകവുമാണ് സ്വർണ്ണം. സ്വർണ്ണത്തെ ഉരുക്കാനും വിളക്കിച്ചേർക്കാനും മൂശയിൽ രൂപപ്പെടുത്താനും എളുപ്പമാണ്. രണ്ട് സ്വർണ്ണക്കഷണങ്ങളെ ഉരുക്കാതെ തന്നെ കൂടം കൊണ്ടടിച്ച് ഒന്നാക്കാനും സാധിക്കും (pressure weld). തുരുമ്പിക്കുകയോ സാധാരണഗതിയിൽ മറ്റു മിക്ക മൂലകങ്ങളോടും രാസപ്രവർത്തനത്തിൽ ഏർപ്പെടുകയോ ചെയ്യാത്ത "കുലീന മൂലകമാണ്" സ്വർണ്ണം. ഇക്കാരണം കൊണ്ട് മൂലക രൂപത്തിൽ തന്നെ സ്വർണ്ണം പ്രകൃതിയിൽ കാണപ്പെടുകയും ചെയ്യുന്നു. 

മേൽപ്പറഞ്ഞ കാര്യങ്ങളെല്ലാം തന്നെ സ്വർണ്ണത്തെ ആഭരണമുണ്ടാക്കാനുള്ള ഉപയോഗത്തിന് അനുയോജ്യമാക്കുന്നു. കിട്ടാനുള്ള ബുദ്ധിമുട്ട് സ്വത്തെന്ന നിലയിൽ ശേഖരിക്കാനും നാണയങ്ങളായി വിനിമയം ചെയ്യാനും കാരണങ്ങളാണ്.

വികാസം പ്രാപിച്ച മനുഷ്യസംസ്കാരങ്ങളെല്ലാം തന്നെ സ്വർണ്ണം രൂപപ്പെടുത്തി ആഭരണങ്ങളോ അലങ്കാരവസ്തുക്കളോ ആക്കുന്ന സാങ്കേതിക വിദ്യ സ്വായത്തമാക്കിയിരുന്നു. ഖനനത്തിലൂടെയോ വ്യാപാരത്തിലൂടെയോ സ്വർണ്ണം സ്വായത്തമാക്കാനുള്ള ശ്രമവും പണ്ടു മുതൽ തന്നെയുണ്ട്. സ്വർണ്ണം കൊണ്ടുണ്ടാക്കിയ വളരെ മനോഹരമായ വസ്തുക്കൾ ഇന്ത്യയിലെയും ആഫ്രിക്കയിലെയും അമേരിക്കയിലെയും യൂറോപ്പിലെയും മറ്റും ഉദ്ഘനനങ്ങളിൽ കണ്ടെത്തപ്പെട്ടിട്ടുണ്ട്. 

രാജഭരണവും ജന്മിവാഴ്ചയും നിലനിന്നിരുന്ന കാലത്ത് കേരളത്തിൽ ആവശ്യക്കാർ തട്ടാന്മാരെ സ്വന്തം വീട്ടിൽ വിളിച്ചുവരുത്തി താമസിപ്പിച്ചാണ് ആഭരണങ്ങൾ പണിതീർപ്പിച്ചിരുന്നത്. എന്നാൽ കാലം മാറിയതോടെ തട്ടാൻമാർ സ്വന്തം വീട്ടിലോ കടകളിലോ ഇരുന്ന് പണിയെടുക്കുന്ന രീതിയുമുണ്ടായി. 

മുമ്പ് പുരുഷന്മാർമാത്രം ചെയ്തിരുന്ന ഈ തൊഴിലിൽ പിന്നീട് ചില സ്ത്രീകളും കഴിവുതെളിയിച്ചിരുന്നു. മുൻകാലങ്ങളിൽ സ്വർണപ്പണി ജീവിതമാർഗ്ഗമായ കുടുംബങ്ങളിൽ ആഭരണനിർമ്മാണത്തിന്റെ വിവിധ പടികളിൽ സ്ത്രീകൾ പുരുഷന്മാരെ സഹായിച്ചിരുന്നു. പൊന്ന് ഉരുക്കാൻവേണ്ട ഉമി തയ്യാറാക്കുന്നതും ചിരട്ടക്കനൽ തയ്യാറാക്കുന്നതിനുമെല്ലാം സ്ത്രീകളായിരുന്നു. 

ആഭരണങ്ങൾ ഉണ്ടാക്കാൻ ദിവസങ്ങൾ മുതൽ മാസങ്ങൾവരെ തുടർച്ചയായ അധ്വാനം വേണ്ടതുണ്ട്. മാലകളും മറ്റുമുണ്ടാക്കാനായി ചെറിയ സ്വർണക്കണ്ണികൾ കൂട്ടിക്കൊരുത്ത് വിളക്കിയെടുക്കുകയെന്നത് ശ്രമകരമായ ജോലിയാണ്. ഇതിലെല്ലാം പിന്നീട് യന്ത്രസംവിധാനങ്ങൾ വന്നുചേർന്നു. 

മുമ്പെല്ലാം സ്വർണക്കട്ടി ഉരുക്കി അടിച്ച് പരുവപ്പെടുത്തി ഡൈയിൽ ആവശ്യത്തിനനുസരിച്ചുള്ള കട്ടിയിലുള്ള കമ്പികളാക്കിയെടുത്ത് അവ പ്രത്യേകതരം കത്രികകൊണ്ട് മുറിച്ച് വേണ്ട ആകൃതിയിൽ വളച്ചെടുത്ത് കൊരുത്തി വിളക്കിച്ചേർത്താണ് സ്വർണമാലകൾ ഉണ്ടാക്കിയിരുന്നത്. എന്നാൽ ഇന്ന് വിപണിയിൽ ഇത്തരം സ്വർണക്കണ്ണികൾ പലതരത്തിലുള്ള ആഭരണങ്ങൾക്ക് വേണ്ടവ റെഡിമെയ്ഡ് ആയി ലഭ്യമാണ്. സ്വർണ്ണപ്പണിക്കാരുടെ അധ്വാനം കുറയുമെങ്കിലും ജോലിസാധ്യത കുറയുകയാണ് യഥാർത്ഥത്തിൽ ഇത്തരം യന്ത്രവൽക്കരണം കൊണ്ടുണ്ടായത്. 

പണിയുടെ വ്യത്യസ്തമേഖലകളിൽ വൈദഗ്ദ്ധ്യം നേടുക സ്വർണ്ണപണിക്കാർക്കിടയിൽ പതിവാണ്. ചിലർ മാലനിർമ്മാണത്തിലും അതിൽത്തന്നെ പലതരം മാലകൾ നിർമ്മിക്കുന്നതിലും വൈദഗ്ദ്ധ്യം നേടുമ്പോൾ ചിലർ കമ്മൽ പോലുള്ള ആഭരണങ്ങൾ നിർമ്മിക്കുന്നതിൽ മികവു നേടുന്നു. ചിലരാകട്ടെ കല്ലുപതിച്ചയാഭരണങ്ങൾ മാത്രം പണിയുന്നവരായിരിക്കും. മറ്റു ചിലർ കൈകൊണ്ട് നിർമ്മിച്ച ആഭരണങ്ങൾ ചെറിയതരം ഉളികൾ ഉപയോഗിച്ച് ചെത്തി ഭംഗിവരുത്തുന്ന ജോലിയാണ് സ്ഥിരമായി ചെയ്യുക. 

ഏറെ പ്രാഗൽഭ്യം വേണ്ടുന്നതും അതിനാൽത്തന്നെ ലാഭമേറെ നൽകുന്നതുമായിരുന്നു ഒരുകാലത്ത് സ്വർണ്ണപ്പണി. എന്നാൽ യന്ത്രവൽക്കരണം വന്നതോടെ ഈ തൊഴിൽ ഒട്ടും ലാഭമില്ലാത്തതായി മാറി. പ്രഗൽഭരായ പണിക്കാർക്കുപോലും ജോലിയില്ലാതായി. ജ്വല്ലറികൾ കൂടുതലായി വന്നതും അവർ നൽകുന്ന പണിക്കൂലി ഇളവുകൾപോലുള്ള വാഗ്ദാനങ്ങളും സ്വർണാഭരണങ്ങളുടെ ആവശ്യക്കാരെ അങ്ങോട്ട് ആകർഷിച്ചു. മാത്രമല്ല ഇപ്പോൾ പലജ്വല്ലറികളിലും തവണവ്യവസ്ഥയിൽ പണം നൽകി ആഭരണം വാങ്ങാവുന്ന രീതിപോലുമുണ്ട്. ഇതെല്ലാം ചേർന്ന് കേരളത്തിലെ സ്വർണപ്പണിമേഖലയെ മുരടിപ്പിച്ചിട്ടുണ്ട്. 

ജ്വല്ലറികൾ വന്നുതുടങ്ങിയപ്പോൾ ഒരുകാലത്ത് സ്വർണപ്പണിക്കാർക്ക് നല്ലകാലമുണ്ടായിരുന്നു. ജ്വല്ലറിക്കാർ നൽകുന്ന സ്വർണമുപയോഗിച്ച് അവർ ആവശ്യപ്പെടുന്ന ആഭരണങ്ങൾ പണിതുകൊടുക്കുകയായിരുന്നു വേണ്ടിയിരുന്നത്. എന്നാൽ പിന്നീട് കേരളത്തിലെ ജ്വല്ലറികളിലേയ്ക്ക് ഉത്തരേന്ത്യൻ മാർക്കറ്റുകളിൽ നിന്നും തുച്ഛമായ ചെലവിൽ വൻതോതിൽ സ്വർണാഭരണങ്ങൾ എത്തിച്ചുനൽകുന്നരീതി വന്നതോടെ ഇതും പതുക്കെ കുറഞ്ഞു. 

നാട്ടിൽപണികുറഞ്ഞപ്പോൾ ഗൾഫിൽ ജോലിതേടിപ്പോയവരും കുലത്തൊഴിലായ സ്വർണപ്പണികൊണ്ട് ജീവിക്കാൻ കഴിയില്ലെന്ന് വന്നപ്പോൾ വാർക്കപ്പണിയും കല്ലുവെട്ടലുമുൾപ്പെടെയുള്ള തൊഴിലുകളിലേയ്ക്ക് മാറിയ തട്ടാൻമാരും കുറവല്ല. കേരളത്തിലെ പല നഗരങ്ങളിലും സ്വർണത്തൊഴിലാളികൾ പണിയെടുക്കുന്ന കടകൾ നിരന്നുനിൽക്കുന്ന തെരുവുകളുമുണ്ട്. കോഴിക്കോട്ടെ കമ്മത്ത് ലൈൻ ഇത്തരത്തിലൊന്നാണ്. മുൻകാലങ്ങളെ അപേക്ഷിച്ച് നോക്കുമ്പോൾ സ്വർണപ്പണി ചെയ്യുന്നവരുടെ എണ്ണം വളരെ കുറഞ്ഞിരിക്കുന്നു.


</doc>
<doc id="195131" url="https://ml.wikipedia.org/wiki?curid=195131" title="മലിനീകരണം">
മലിനീകരണം

"മനുഷ്യനും പരിസ്ഥിതിയ്ക്കും അപകടകാരികളായ വസ്തുക്കൾ സ്വതന്ത്രമാക്കുന്നതിനെയാണ് മലിനീകരണം എന്നു പറയുന്നത്." പരിസ്ഥിതിമലിനീകരണം, ഇന്ന് മനുഷ്യൻ നേരിടുന്ന പ്രധാനപ്രശ്നങ്ങളിലൊന്നാണ്. മലിനീകരണത്തെ തന്നെ ഏഴായി തരം തിരിക്കാം ഇവ എല്ലാം തന്നെ പ്രകൃതിയിലെ സർവ്വ ജീവജാലങ്ങൾക്കും ദോഷകരമാണ്. ഇന്ന് സമൂഹത്തിലെ പ്രധാന പ്രശ്നങ്ങളിൽ ഒന്നു തന്നെയാണ് മലിനീകരണം. അതുകൊണ്ടു തന്നെ മലിനീകരണം തടയാനുള്ള എല്ലാ ശ്രമങ്ങളും നാം നടത്തുന്നുണ്ട്. Sorry 


ഡിസംബർ 2-ാം തീയതി ദേശീയ മലിനീകരണ നിയന്ത്രണ ദിനമായി ഇന്ത്യയിൽ ആചരിക്കുന്നു.


</doc>
<doc id="195138" url="https://ml.wikipedia.org/wiki?curid=195138" title="യസ് മാൻ">
യസ് മാൻ

യെസ് മാൻ 2008-ൽ പുറത്തിറങ്ങിയ ഒരു ഹോളിവുഡ് കോമഡി ചലചിത്രമാണ്‌. നികോളാസ് സ്റൊല്ലെർ എഴുതി പെയ്ടൂൻ റീഡ് സംവിധാനം ചെയ്ത ഈ ചിത്രത്തിലെ നായകൻ ജിം കാരി ആണ്. 2005-ൽ ഇറങ്ങിയ ബ്രിട്ടീഷ്‌ നോവലിസ്റ്റ് ടണ്ണി വാല്ലസിന്റെ "യെസ് മാൻ" എന്ന നോവലിനെ ആസ്പദമാക്കിയാണ് ഈ ചിത്രം നിർമ്മിച്ചത്. 2008 ഡിസംബർ 19-നു ഇറങ്ങിയ ചിത്രം വമ്പിച്ച പ്രദർശനവിജയം സ്വന്തമാക്കി.

ഒരാൾ ഒരു വർഷത്തേക്ക് എല്ലാ കാര്യത്തിനും yes പറയാൻ തീരുമാനിക്കുന്നതും തുടർന്നുണ്ടാവുന്ന രസകരമായ സംഭവങ്ങളും ആണ് കഥ 


</doc>
<doc id="195139" url="https://ml.wikipedia.org/wiki?curid=195139" title="റെനാറ്റോ കൊറോണ">
റെനാറ്റോ കൊറോണ

ഫിലിപ്പീൻസ് സുപ്രീം കോടതിയിലെ മുഖ്യന്യായാധിപനായിരുന്നു റെനാറ്റോ സി. കൊറോണ. 2002 ഏപ്രിൽ മാസത്തിൽ സുപ്രീം കോടതി ന്യായാധിപനായ കൊറോണ, 2010 മേയ് മാസത്തിൽ മുഖ്യന്യായാധിപനായി. ഫിലിപ്പീൻ നിയമനിർമ്മാണസഭയുടെ അധോമണ്ഡലമായ പ്രതിനിധിസഭ, 2011 ഡിസംബർ മാസത്തിൽ അദ്ദേഹത്തെ ദോഷവിചാരണ (ഇമ്പീച്ച്) ചെയ്യാനുള്ള പ്രമേയം പാസ്സാക്കി. പ്രതിനിധിസഭയുടെ പ്രമേയത്തെ ആധാരമാക്കി നിയമനിർമ്മാണസഭയുടെ ഉപരിമണ്ഡലമായ സെനറ്റിൽ നാലു മാസം നടന്ന കുറ്റവിചാരണയ്ക്കൊടുവിൽ 2012 മേയ് മാസം 29-ആം തിയതി അദ്ദേഹത്തെ ദോഷിയായി പ്രഖ്യാപിച്ച് മുഖ്യന്യായാധിപന്റെ പദവിയിൽ നിന്നു നീക്കി. 

നിയമാനുശാസിതമായ ആസ്തി-ബാദ്ധ്യതകളുടേയും അറ്റമൂല്യത്തിന്റേയും പ്രഖ്യാപനത്തിൽ (Statement of Assets, Liabilities and Net-worth - SALN), തന്റെ സ്വത്തുവിവരങ്ങളിൽ വലിയൊരുഭാഗം മറച്ചുവച്ചുവെന്ന ആരോപണത്തിൽ 23 അംഗങ്ങളുള്ള സെനറ്റിലെ 20 അംഗങ്ങളും അദ്ദേഹത്തെ കുറ്റക്കാരനായി കണ്ടെത്തുകയായിരുന്നു. വിവിധ ബാങ്ക് അക്കൗണ്ടുകളിലായി, 2.4 ദശലക്ഷം ഡോളറിന്റേയും 80 ദശലക്ഷം ഫിലിപ്പീൻ പെസോയുടേയും നിക്ഷേപങ്ങൾ ആസ്തിപ്രഖ്യാപനത്തിൽ ഉൾപ്പെടുത്താത്തതായി ഉണ്ട് എന്ന കൊറോണയുടെ തന്നെ മൊഴിയെ ആണ് സെനറ്റർമാർ അവരുടെ വിധിയിൽ മുഖ്യമായും ആശ്രയിച്ചത്. 

ഫിലിപ്പീൻസിലെ മുൻരാഷ്ട്രപതി ഗ്ലോറിയാ മാക്കെപാഗൽ അറോയ്യോയുടെ ഭരണകാലത്തു സുപ്രീം കോടതിയിൽ ന്യായാധിപനാവുകയും അവരുടെ ഭരണത്തിന്റെ അന്ത്യനാളുകളിൽ മുഖ്യന്യായാധിപന്റെ പദവിയിലേക്കു ഉയർത്തപ്പെടുകയും ചെയ്ത കൊറോണയുടെ കുറ്റവിചാരണ അറോയ്യോയുടെ പിൻഗാമിയും ഇപ്പോഴത്തെ (2012) രാഷ്ട്രപതിയുമായ ബെനിഗ്നോ അക്വീനോയുടെ പിന്തുണയോടെ ആയിരുന്നു. ദോഷവിചാരണനടപടി രാഷ്ട്രീയപ്രേരിതമാണെന്നും, "നീതിവ്യവസ്ഥയുടെ സ്വാതന്ത്ര്യത്തിനുമേലുള്ള ഈ ആക്രമണത്തിന്" ജ്യുഡീഷ്യറിയെ എക്സിക്യൂട്ടീവിന്റെ വരുതിയിലാക്കുകയെന്ന ലക്ഷ്യമാണുള്ളതെന്നും കൊറോണയും അദ്ദേഹത്തെ പിന്തുണയ്ക്കുന്നവരും വാദിച്ചു. നീതിപീഠത്തിന്റെ സ്വാതന്ത്ര്യത്തിനു വേണ്ടി നിലകൊണ്ടതു കൊണ്ടാണ് തനിക്ക് ഇമ്പീച്ച്മെന്റിന്റെ 'കാൽവരിമല' കയറേണ്ടി വന്നതെന്നും കൊറോണ അവകാശപ്പെട്ടു.

അഴിമതിയിൽ മുങ്ങിക്കിടക്കുന്ന ഫിലിപ്പീൻസിലെ പൊതുജീവിതത്തെ സംശുദ്ധമാക്കാനുള്ള ബൃഹദ്സംരംഭത്തിന്റെ ഭാഗമാണ് കൊറോണയുടെ ദോഷവിചാരണ എന്ന് രാഷ്ട്രപതി അക്വീനോ ഉൾപ്പെടെയുള്ള എതിരാളികൾ വാദിക്കുന്നു. തനിക്കെതിരെയുള്ള വിധിയിൽ കൊറോണക്ക് മറ്റാരേയും പഴിക്കാനില്ലെന്നും അദ്ദേഹം തന്നെത്തന്നെ സ്വന്തം 'എതിർസാക്ഷി' ആക്കുകയാണ് ചെയ്തതെന്നും ദോഷവിചാരണ തീരുമാനിക്കപ്പെട്ടതിന്റെ പിറ്റേന്ന് എഴുതിയ മുഖപ്രസംഗത്തിൽ ഫിലിപ്പീൻ ഇൻക്വയറർ ദിനപത്രം ചൂണ്ടിക്കാട്ടി. 


</doc>
<doc id="195141" url="https://ml.wikipedia.org/wiki?curid=195141" title="കളിയാട്ടക്കാവ് ഉത്സവം">
കളിയാട്ടക്കാവ് ഉത്സവം

മലപ്പുറം ജില്ലയിലെ തലപ്പാറക്കും ചെമ്മാടിനും ഇടയിൽ കളിയാട്ടമുക്ക്
പ്രദേശത്ത് വർഷം തോറും നടത്തിവരുന്ന ഉത്സവമാണ് കളിയാട്ടക്കാവ് ഉത്സവം. 

ഇടവ മാസത്തിലെ വെള്ളിയാഴ്ചയാണ് ഉൽസവം നടക്കാറുള്ളത്. കോഴിക്കളിയാട്ടത്തിന്റെ മുന്നോടിയായി കുതിരക്കല്യാണം നടക്കും. ദേശക്കാരും ബന്ധുക്കളും ഒത്തുചേർന്ന് കൊട്ടിപ്പാടലാണ് ഇതിന്റെ ചടങ്ങ്.
കളിയാട്ടത്തിനുള്ള പൊയ്ക്കുതിര സംഘങ്ങൾ മമ്പുറം മഖാമിൽ സന്ദർശനം നടത്തും. മഖാമിൽ കാണിക്കയിട്ട് ചാലിയത്ത് മരക്കാരുടെ അപദാനം കൊട്ടിപ്പാടും. കളിയാട്ടത്തിനുള്ള ദിവസം നിശ്ചയിച്ചു കൊടുത്തത് മമ്പുറം തങ്ങളാണെന്നാണ് ചരിത്രം. മുട്ടിച്ചിറ പള്ളിയിൽ കാണിക്കയിട്ട ശേഷമാണ് പൊയ്ക്കുതിര സംഘങ്ങൾ കളിയാട്ടക്കാവ് ക്ഷേത്രത്തിലേക്ക് പോവുക. കാവ് തീണ്ടുന്നതോടെ പൊയ്കുതിരകൾ കാവിലേക്ക് പ്രവേശിക്കും.
കാവിലമ്മയുടെ അപദാനങ്ങൾപാടി നൃത്തംവച്ച് വഴി നിറഞ്ഞൊഴുകിയ പൊയ്ക്കുതിര സംഘങ്ങൾ കോഴിക്കളിയാട്ടത്തിന്റെ വിസ്മയക്കാഴ്ചകളാണ്.

കളിയാട്ടത്തോടനുബന്ധിച്ച് കാർഷിക ചന്തയും സജീവമാണ്. തലപ്പാറ മുതൽ കളിയാട്ടമുക്ക് വരേ വഴിയോരങ്ങളിലും ഒഴിഞ്ഞ പറമ്പുകളിലും പാടത്തുമാണ് ചന്തകൾ നടക്കുക. 
ഉപ്പ് തൊട്ട് കർപ്പൂരം വരേയുള്ള സാധനങ്ങൾ ഇവിടെ ലഭ്യമാണെന്നാണു പഴമക്കാരുടെ ശൈലി. കാലവർഷം തുടങ്ങുന്ന സമയമായതിനാൽ വിവിധ തരം വിത്തുകൾ പണിയായുധങ്ങൾ തുടങ്ങിയവയും ചന്തയിൽ ലഭ്യമാണ്.


</doc>
<doc id="195146" url="https://ml.wikipedia.org/wiki?curid=195146" title="തലപ്പാറ">
തലപ്പാറ

മലപ്പുറം ജില്ലയിലെ മൂന്നിയൂർ ഗ്രാമപഞ്ചായത്തിൽ ഉൾപ്പെടുന്ന ഒരു പ്രദേശമാണ് തലപ്പാറ. ദേശീയ പാത 17ലെ ഒരു പ്രധാന ബസ് സ്റ്റോപ് ആണ് തലപ്പാറ. ദേശീയ പാതയിലെ ഒരു പ്രധാന അപകട മേഖലകൂടിയാണിവിടം.
പരപ്പനങ്ങാടി റെയിൽവേ സ്‌റ്റേഷനിലേക്ക് ഇവിടെ നിന്ന് പത്ത് കിലോമീറ്റർ ദൂരമുണ്ട്.


</doc>
<doc id="195157" url="https://ml.wikipedia.org/wiki?curid=195157" title="ഈശോസഭ">
ഈശോസഭ

റോമൻ കത്തോലിക്കാ സഭയിലെ ഒരു പുരുഷസന്യാസസമൂഹമാണ് ഈശോസഭ അല്ലെങ്കിൽ സൊസൈറ്റി ഓഫ് ജീസസ്. ജെസ്യൂട്ടുകൾ എന്നും ഇവർ അറിയപ്പെടുന്നു. പതിനാറാം നൂറ്റാണ്ടിൽ സ്പെയിൻകാരനായ ഇഗ്നേഷ്യസ് ലൊയോള സ്ഥാപിച്ചതാണിത്. പാശ്ചാത്യക്രിസ്തീയതയിൽ വലിയ കോളിളക്കം സൃഷ്ടിച്ച പ്രൊട്ടസ്റ്റന്റ് നവീകരണത്തെ തുടർന്നുള്ള കാലത്ത് സ്ഥാപിക്കപ്പെട്ട ഈ സമൂഹം, ലൂഥറുടേയും മറ്റും കലാപത്തിന് മറുപടിയായി കത്തോലിക്കാ സഭ സംഘടിപ്പിച്ച പ്രതിനവീകരണത്തിൽ (Catholic Counter reformation)വലിയ സംഭാവന നൽകി. 

വിദ്യാഭ്യാസത്തിന്റേയും ബൗദ്ധിക അന്വേഷണത്തിന്റേയും മേഖലകളിലെ സംഭാവനകളുടെ പേരിൽ ഇവർ പ്രത്യേകം അറിയപ്പെടുന്നു. ഇരുപതാം നൂറ്റാണ്ടിൽ, കത്തോലിക്കാ സഭ സംഘടിപ്പിച്ച നവീകരണസംരംഭമായ രണ്ടാം വത്തിക്കാൻ സൂനഹദോസിലും ഈ സഭാസമൂഹം വലിയ പങ്കു വഹിച്ചു. 


</doc>
<doc id="195181" url="https://ml.wikipedia.org/wiki?curid=195181" title="സംസ്ഥാനപാത 67 (കേരളം)">
സംസ്ഥാനപാത 67 (കേരളം)

കേരളത്തിലെ ഒരു സംസ്ഥാനപാതയാണ് SH 67 (സംസ്ഥാനപാത 67). പത്തനംതിട്ട ജില്ലയിലെ മാന്നാർകുളഞ്ഞിയിൽ നിന്നും ആരംഭിക്കുന്ന ഈ പാത പമ്പ-ത്രിവേണി പാലത്തിലാണ് അവസാനിക്കുന്നത്. 44.1 കിലോമീറ്റർ നീളമുണ്ട്.


</doc>
<doc id="195184" url="https://ml.wikipedia.org/wiki?curid=195184" title="സംസ്ഥാനപാത 68 (കേരളം)">
സംസ്ഥാനപാത 68 (കേരളം)

കേരളത്തിലെ ഒരു സംസ്ഥാനപാതയാണ് SH 68 (സംസ്ഥാനപാത 68). കോഴിക്കോട് ജില്ലയിലെ കാപ്പാടിൽ നിന്നും ആരംഭിക്കുന്ന ഈ പാത അടിവാരത്തിലാണ് അവസാനിക്കുന്നത്. 68.11 കിലോമീറ്റർ നീളമുണ്ട്.


</doc>
<doc id="195191" url="https://ml.wikipedia.org/wiki?curid=195191" title="ഉദയഗിരി (വിവക്ഷകൾ)">
ഉദയഗിരി (വിവക്ഷകൾ)



</doc>
<doc id="195227" url="https://ml.wikipedia.org/wiki?curid=195227" title="മൈനാകം">
മൈനാകം

ഹിമവാന്റെ പുത്രനായി പുരാണങ്ങളിൽ പരാമർശിച്ചിരിക്കുന്ന ഒരു പർവ്വതമാണ് മൈനാകം. മേനകയുടെ സന്തതി എന്നർഥം.
മൈനാകം സമുദ്രമദ്ധ്യത്തിൽ സ്ഥിചെയ്യുന്നു. പണ്ടുകാലത്ത് പർവ്വതങ്ങൾക്ക് ചിറകുകൾ ഉണ്ടായിരുന്നു. അവ യഥേഷ്ടം പറന്നുനടന്ന് അപകടം വരുത്തിവെച്ചപ്പോൾ ദേവേന്ദ്രനു ദേഷ്യംവന്നു. വജ്രായുധം ഉപയോഗിച്ച് ഇന്ദ്രൻ പർവ്വതങ്ങളുടെയെല്ലാം ചിറകുകൾ അരിഞ്ഞുകളഞ്ഞു. മൈനാകംമാത്രം സമുദ്രത്തിൽ പോയൊളിച്ച് ഇന്ദ്രകോപത്തിൽനിന്നും രക്ഷപ്രാപിച്ചു.
ശബ്ദതാരാവലി.


</doc>
<doc id="195230" url="https://ml.wikipedia.org/wiki?curid=195230" title="രാമൻ പ്രഭാവം">
രാമൻ പ്രഭാവം

ദ്രാവകങ്ങളിലെ പ്രകാശത്തിന്റെ വിസരണവുമായി ബന്ധപ്പെട്ട പ്രതിഭാസമാണ് രാമൻ പ്രഭാവം. ഭാരതീയ ശാസ്ത്രജ്ഞനായ സി.വി. രാമൻ (1888-1970) ആണ് രാമൻ പ്രഭാവത്തിന്റെ ഉപജ്ഞാതാവ്. കൽക്കത്ത യൂണിവേഴ്സിറ്റി പ്രൊഫസറായിരുന്ന രാമൻ പ്രകാശത്തെ സംബന്ധിച്ച ചില സുപ്രധാന കണ്ടുപിടിത്തങ്ങൾ നടത്തി. പദാർത്ഥ ങ്ങളുടെ ഘടന മനസ്സിലാക്കാൻ ഇവ സഹായിച്ചു. രാമൻ ഇഫക്ട്‌ എന്നറിയപ്പെടുന്ന ഈ കണ്ടുപിടിത്തത്തിന് 1930-ൽ നോബൽ സമ്മാനം ലഭിച്ചു.
ഏതെങ്കിലും ഒരു പ്രത്യേക നിറത്തിലുള്ള ഏകവർണ കിരണങ്ങളെ സുതാര്യമായ പദാർത്ഥങ്ങളിൽ
കൂടി കടത്തിവിട്ടാൽ പ്രകീർണ്ണനം മൂലം ആ നിറത്തിൽ നിന്നും വിഭിന്നമായ നിറത്തോടുകൂടിയ രശ്മികൾ ഉണ്ടാകുന്നു. ഈ പ്രകീർണ്ണനം മൂലമുണ്ടാകുന്ന പുതിയ പ്രകാശരശ്മിയെ ഒരു പ്രിസത്തിൽ കൂടി കടത്തിവിട്ടാൽ വർണരാജിയിൽ പുതിയ ചില രേഖകൾ കാണുന്നു. ഈ പുതിയ രേഖകളെ രാമൻ രേഖകൾ എന്നും ഈ വർണരാജിയെ രാമൻ വർണരാജി (രാമൻ സ്പെക്ട്രം) എന്നും പറയുന്നു.


</doc>
<doc id="195254" url="https://ml.wikipedia.org/wiki?curid=195254" title="യു. എസ്. റൂട്ട് 40">
യു. എസ്. റൂട്ട് 40

അമേരിക്കയിലെ ഉട്ടായിൽ നിന്നും ആരംഭിച്ച് ന്യൂജഴ്സിയിൽ അവസാനിക്കുന്ന ഹൈവേയാണ് റൂട്ട് 40.



</doc>
<doc id="195263" url="https://ml.wikipedia.org/wiki?curid=195263" title="ജനസംഖ്യാപഠനം">
ജനസംഖ്യാപഠനം

ജനാവലിയുടേയും ഉപജനാവലിയുടേയും എണ്ണം, ലിംഗാനുപാതം, പ്രായഘട്ടം, ജനനനിരക്ക്, മരണനിരക്ക് എന്നിവ സമഗ്രമായി പഠിക്കുന്ന പഠനശാഖയാണ് ജനസംഖ്യാപഠനം. ഒരു പ്രത്യേക പ്രായഘട്ടത്തിലെ വിദ്യാഭ്യാസം, സാമൂഹ്യസ്ഥിതി, സാക്ഷരത, വളർച്ച, വികാസം എന്നിവയും ജനസംഖ്യാപഠനത്തിലുൾക്കൊള്ളുന്നു. ജനനം, ദേശാടനം, വാർദ്ധക്യബാധ, മരണം എന്നിവയ്ക്കനുസരിച്ച് ഒരു പ്രദേശത്തെ ജനങ്ങളുടെ എണ്ണം, ഘടന, വിതരണം എന്നിവയിലുണ്ടാകുന്ന മാറ്റങ്ങൾ പഠിക്കുന്ന ശാസ്ത്രശാഖയാണിത്. ജനസംഖ്യാകണക്കെടുപ്പ് അഥവാ സെൻസസ് അനുസരിച്ചാണ് ജനസംഖ്യാപഠനം നടത്തുന്നത്. ഓരോ പത്തുവർഷം കൂടുമ്പോഴും ഇന്ത്യയിൽ ജനസംഖ്യാകണക്കെടുപ്പ് നടത്തപ്പെടുന്നു. വിദ്യാഭ്യാസം, ദേശീയത, മതം, ആവാസദേശം എന്നിവയെ ആധാരമാക്കി ഒരു സമൂഹത്തിലോ ചെറിയ ഗ്രൂപ്പുകളിലോ ജനസംഖ്യാപഠനം നടത്താം. 
നേരിട്ടും നേരിട്ടല്ലാതെയും ജനസംഖ്യാപഠനത്തിനാവശ്യമായ ദത്തങ്ങൾ ശേഖരിക്കാം. നേരിട്ട് ദത്തങ്ങൾ കണ്ടെത്താവുന്ന പ്രധാന മാർഗ്ഗമാണ് ജനസംഖ്യാരജിസ്റ്റർ വഴി ചെയ്യാവുന്നത്. അമേരിക്കയിലേയും യൂറോപ്പിലേയും മികച്ച ജനസംഖ്യാ രജിസ്ട്രേഷൻ സിസ്റ്റം ജനന-മരണവിവരങ്ങൾ ശേഖരിക്കുന്നതിന് ഏറെ സഹായകമാണ്.
സെൻസസ് ആണ് നേരിട്ട് ദത്തങ്ങൾ ലഭിക്കുന്നതിനുള്ള മറ്റൊരു മാർഗ്ഗം. ജനങ്ങളുടെ എണ്ണം എടുക്കുക എന്നുള്ളതിനുമപ്പുറം കുടുംബം, വീട്ടുവിവരങ്ങൾ, തൊഴിൽ, വിദ്യാഭ്യാസം, മതം, ഭാഷ, ജാതി എന്നിവയൊക്കെ കണക്കാക്കുന്നു. ഇന്ത്യയിൽ 1951, 1961, 1971, 1981, 1991, 2001, 2011 വർഷങ്ങളിൽ ജനസംഖ്യാകണക്കെടുപ്പ് നടത്തിയിരുന്നു. 
നേരിട്ടുവീടുകളിലെത്തി സർവ്വേ മാർഗ്ഗം സ്ത്രീകളോട് അവരുടെ സഹോദരിമാരുടെ കുട്ടികൾ, അവരുടെ മരണം എന്നിങ്ങനെ കാര്യങ്ങൾ തിരക്കുന്നതിലൂടെ നേരിട്ടല്ലാതെ ജനസംഖ്യാദത്തങ്ങൾ ശേഖരിക്കാം.


</doc>
<doc id="195265" url="https://ml.wikipedia.org/wiki?curid=195265" title="കാർബൺ ചക്രം">
കാർബൺ ചക്രം

ജീവജാലങ്ങളുടെ ശരീരധർമ്മങ്ങൾക്കും ശരീരകലകളുടെ നിർമ്മിതിയ്ക്കും അത്യന്താപേക്ഷിതമായ മൂലകമാണ് കാർബൺ. പ്രപഞ്ചത്തിൽ ഏറ്റവും സുലഭമായ നാലാമത്തെ വാതകമാണ് കാർബൺ.കാർബൺ സസ്യശരീരത്തിലേയ്ക്ക് എത്തിയ ശേഷം ഭക്ഷ്യശൃംഖലയിലൂടെ മനുഷ്യരിലും മറ്റ് ജീവജാലങ്ങളിലുമെത്തുന്നു. ഈ ജൈവഭൗമരാസചംക്രമണം വഴി കാർബൺ ജൈവമണ്ഡലം, ഭൗമമണ്ഡലം, ജലമണ്ഡലം, വായുമണ്ഡലം എന്നിവയിലൂടെ സദാ ചാംക്രികചലനംനടത്തിക്കൊണ്ടിരിക്കുന്നു. ജോസഫ് പ്രീസ്റ്റിലിയും ലവോസിയറുമാണ് കാർബൺ ചക്രം ആദ്യമായി കണ്ടെത്തുന്നത്. രണ്ട് കാർബൺ ഉറവിടങ്ങൾ തമ്മിലുള്ള കാർബൺ കൈമാറ്റസംതുലനമാണ് കാർബൺ ബഡ്ജറ്റ്.

കാർബൺ ഡൈ ഓക്സൈഡ് ഭാഗികമായെങ്കിലും ആഗോളതാപനം അഥവാ ഹരിതഗൃഹപ്രഭാവത്തിന് കാരണമാകുന്നു എന്നതിനാൽ കാർബൺ ചക്രത്തിന് വലിയ പരിസ്ഥിതി പ്രാധാന്യമുണ്ട്. മനുഷ്യനുൽപ്പാദിപ്പിക്കുന്ന ഏറ്റവും പ്രധാനപ്പെട്ട ഗ്രീൻ ഹൗസ് വാതകമാണിത്. 1970 മുതൽ 2004 വരെയുള്ള കാലയളവിൽ അന്തരീക്ഷ കാർബൺ ഡൈ ഓക്സൈഡിന്റെ അളവ് 80 ശതമാനം കണ്ട് വർദ്ധിച്ചിട്ടുണ്ട്.

കാർബൺ ചക്രത്തിന്റെ പ്രധാന ഉറവിടം അന്തരീക്ഷമാണ്. അന്തരീക്ഷത്തിൽ 0.03 ശതമാനം കാർബൺ ആണ്. ഹരിതസസ്യങ്ങൾ പ്രകാശസംശ്ലേഷണം വഴി ഉത്പാദിപ്പിക്കുന്ന കാർബൺ ഡൈ ഓക്സൈഡ് അന്തരീക്ഷകാർബണിന്റെ മുഖ്യഉറവിടങ്ങളിലൊന്നാണ്. ജന്തുക്കൾ ജന്തുകലകളാക്കി മാറ്റുന്ന ശരീരഭാഗങ്ങൾ, ശ്വസനം വഴി പുറത്തുവിടുന്ന കാർബൺ ഡൈ ഓക്സൈഡ് എന്നിവയും ഫോസിൽ ഇന്ധനങ്ങളും കാർബൺ ഉറവിടമായി വർത്തിക്കുന്നു. ഫോസിൽ ഇന്ധനങ്ങളായ കൽക്കരി, പെട്രോളിയം, പ്രകൃതിവാതകം എന്നിവ ജൈവസമ്പത്തിൽ നിന്ന് രൂപപ്പെട്ടവയാണ്. സമുദ്രങ്ങളിൽ ലേയരൂപത്തിലുള്ള കാർബൺ ഡൈ ഓക്സൈഡും ജന്തുക്കളുടെ പുറംതോടിന്റെ രൂപത്തിലുള്ള ചുണ്ണാമ്പുകല്ലും കാർബൺ അളവ് കൂട്ടുന്നു. ഭൂമിയുടെ ഉള്ളറകളിലെ കാർബൺ പോലും അന്തരീക്ഷത്തിലെ കാർബൺ ഡൈ ഓക്സൈഡിന്റെ അളവ് വർദ്ധിപ്പിക്കുന്ന ഉറവിടങ്ങളാണ്. ഭൂതലബാഹ്യകാർബണിന്റെ 86%വും വനങ്ങളാണുൾക്കൊള്ളുന്നത്.

കാർബൺ ചാംക്രികപ്രവാഹം നടക്കുന്നത് രണ്ടുരീതിയിലാവാം. ജൈവികരീതിയിൽ കാർബൺ പ്രവഹിക്കുന്നത് ശ്വസനം, വിഘടനം എന്നിവ വഴിയാണ്. അജൈവികരീതിയിൽ കാർബൺ പ്രവാഹം ഫോസിൽ ഇന്ധനങ്ങളുടെ ജ്വലനം വഴിയാണ് നടക്കുന്നത്.

കാർബൺ ഡൈ ഓക്സൈഡിന്റേയും മീഥേയിനിന്റേയും രൂപത്തിലാണ് അന്തരീക്ഷത്തിൽ കാർബൺ നിലനിൽക്കുന്നത്. മനുഷ്യന്റെ ഇടപെടൽ വഴി ജൈവിക ആവാസങ്ങൾ നശിപ്പിക്കപ്പെട്ടതോടെ അന്തരീക്ഷകാർബണിനെ ആഗിരണം ചെയ്യാനുള്ള ആവാസവ്യവസ്ഥയുടെ കഴിവ് നഷ്ടപ്പെട്ടതും ഫോസിൽ ഇന്ധനങ്ങളുടേയും ജ്വലനം പോലുള്ള മനുഷ്യനിർമ്മിതപ്രക്രിയകളിലൂടെയും സ്വാധീനത്താലും അന്തരീക്ഷകാർബണിന്റെ അളവ് വർദ്ധിച്ചുകൊണ്ടിരിക്കുന്നു. ഇത് ഹരിതഗൃഹപ്രഭാവത്തിന് കാരണമാകുന്നു.

അന്തരീക്ഷത്തിലെ കാർബൺ നേരിട്ട് ഹരിതസസ്യങ്ങളിലെത്തുന്നത് പ്രകാശസംശ്ലേഷണത്തിലൂടെയാണ്. സൗരോർജ്ജം, കാർബൺ, ജലം എന്നിവ ഉപയോഗിച്ച് ഹരിതകത്തിന്റെ സാന്നിദ്ധ്യത്തിൽ നടക്കുന്ന ഈ പ്രക്രിയ ഭൗമോപരിതലത്തിൽ പ്രധാനമായും സസ്യങ്ങളാണ് നടത്തുന്നത്. കൂടാതെ സമുദ്രത്തിലെ ഫൈറ്റോപ്ലാങ്ടണുകളും ഈ ധർമ്മം നിർവ്വഹിക്കുന്നു. 6CO2 + 6H2O + സൗരോർജ്ജം → C6H12O6 + 6O2 എന്ന് ഈ രാസപ്രവർത്തനത്തെ സൂചിപ്പിക്കാം. രാസസംശ്ലേഷണബാക്ടീരിയങ്ങൾക്കും അന്തരീക്ഷകാർബണിനെ ആഗിരണം ചെയ്ത് ഊർജ്ജം ഉത്പാദിപ്പിക്കുന്നതിനുള്ള കഴിവുണ്ട്. 
പരപോഷികൾ ആഹാരത്തിനായി ഉത്പാദകരായ ഹരിതസസ്യങ്ങളെ ആശ്രയിക്കുമ്പോൾ ഹരിതസസ്യങ്ങളുടെ ജൈവകലകളെയാണ് ഭക്ഷണമാക്കുന്നത്. ഈ പ്രക്രിയയിലൂടെ ശരീരത്തിലെത്തുന്ന ധാന്യകവും മറ്റ് കാർബണികവസ്തുക്കളായ മാംസ്യം, കൊഴുപ്പ് ഇവയിലൂടെ ജന്തുക്കളിലേയ്ക്ക് കാർബൺ പ്രവേശിക്കുന്നു. 
ഫംഗസ്സുകളും ബാക്ടീരിയങ്ങളും വിഘാടകപ്രവർത്തനങ്ങളിലൂടെ കുറേ കാർബണിനെ ആഗിരണം ചെയ്യുന്നു. അന്തരീക്ഷകാർബൺ അന്തർവ്യാപനം വഴി സമുദ്രജലത്തിൽ ലയിക്കുന്നതുമൂലവും അന്തരീക്ഷകാർബൺ നീക്കം ചെയ്യപ്പെടുന്നു. ജന്തുക്കളുടെ പുറംതോട് ക്രമേണ ചുണ്ണാമ്പുകല്ലുകളായിത്തീരുന്നതും കാർബണിന്റെ ഉറവിടശേഖരം കൂടാൻ കാരണമാണ്. വെതറിംഗ് പ്രക്രിയ വഴി കാലക്രമേണ ഇവ അന്തരീക്ഷത്തിലേയ്ക്ക് തിരിച്ചെത്തുന്നു. 

സസ്യങ്ങളിലും ജന്തുക്കളിലും സൂക്ഷ്മജീവികളിലും വായുശ്വസനം നടക്കുന്നതുവഴി ഗ്ളൂക്കോസ് പോലെയുള്ള ഊർജ്ജകണികകൾ വിഘടിപ്പിക്കപ്പെടുകയും കാർബൺ ഡൈ ഓക്സൈഡ് സ്വതന്ത്രമാകുകയും ചെയ്യുന്നു. C6H12O6 + 6O2 → 6CO2 + 6H2O എന്ന് ഈ രാസപ്രവർത്തനത്തെ ചുരുക്കിയെഴുതാം. സാധാരണസാഹചര്യങ്ങളിൽ അവായുശ്വസനം വഴി മീഥേയ്ൻ ആണ് അന്തരീക്ഷത്തിലെത്തുന്നത്. 
കാട്ടുതീ, വിറക് കത്തിക്കൽ എന്നിവ വഴിയും കാർബൺ ഡൈ ഓക്സൈഡ് അന്തരീക്ഷത്തിലെത്തുന്നു. ഫോസിൽ ഇന്ധനങ്ങളുടെ ജ്വലനമാണ് കാർബണിന്റെ അന്തരീക്ഷത്തിലെ അളവ് വർദ്ധിക്കനുള്ള മറ്റൊരു കാരണം. ഇത്തരത്തിൽ അമിതമായുത്പാദിപ്പിക്കുന്ന കാർബണാണ് ഹരിതഗൃഹപ്രഭാവത്തിനുകാരണം.

അന്തരീക്ഷകാർബണിന്റെ അളവ് 10% കണ്ട് വർദ്ധിക്കുമ്പോൾ സമുദ്രങ്ങളിൽ 1% കണ്ട് കാർബൺശേഖരണം വർദ്ധിക്കുന്നു. ഇത് റെവല്ലേ ഘടകം എന്നറിയപ്പെടുന്നു.(റോഗർ റെവല്ലേയുടെ പഠനാർത്ഥം) ലേയരൂപത്തിൽ സമുദ്രങ്ങളിലുള്ള ബൈകാർബണേറ്റുകൾ ഭൂമിയിലെ 36000 ജിഗാടൺ കാർബൺ ഉൾക്കൊള്ളുന്നു. അന്തരീക്ഷവും സമുദ്രവും തമ്മിൽ ഫലപ്രദമായ കാർബൺ വിനിമയമുണ്ട്. അന്തരീക്ഷകാർബൺ സമുദ്രജലത്തിൽ ലയിക്കുമ്പോൾ അത് കാർബോണിക്കാസിഡായി മാറുന്നു. കാർബോണിക്കമ്ളത്തിന് വിഘടനം സംഭവിച്ച് ബൈകാർബണേറ്റ് അയോണുകളും പിന്നീട് കാർബണേറ്റ് അയോണുകളുമായി മാറുന്നു. സമുദ്രത്തിൽ രൂപപ്പെട്ട കാർബണേറ്റ് സമുദ്രത്തിലെ കാൽസ്യവുമായി പ്രവർത്തിച്ച് കാൽസ്യം കാർബണേറ്റ് ഉണ്ടാകുന്നു. ഇത് ക്രമേണ സൂക്ഷ്മജീവികളുടെ പുറംതോടായി അവക്ഷിപ്തപ്പെടുന്നു. വെതറിംഗ് പ്രക്രിയ വഴി കാലക്രമേണ ഇവ അന്തരീക്ഷത്തിലേയ്ക്ക് തിരിച്ചെത്തുന്നു.


</doc>
<doc id="195266" url="https://ml.wikipedia.org/wiki?curid=195266" title="ധ്രുവക്കരടി">
ധ്രുവക്കരടി

ആർട്ടിക് മേഖലയിൽ ജീവിക്കുന്ന വലിയ കരടിയാണ് ധ്രുവക്കരടി.
കരടിവർഗ്ഗത്തിലെ ഏറ്റവും വലിയ ജീവിയും കരയിലെ ഏറ്റവും വലിയ മാംസഭുക്കുമാണ് ധ്രുവക്കരടി. വെള്ളക്കരടി എന്നും ഇവ അറിയപ്പെടുന്നു.
പ്രധാനമായും റഷ്യ,കാനഡ,ഡെന്മാർക്ക്,നോർവെ തുടങ്ങിയ രാജ്യങ്ങളിലാണ് ഇവ കൂടുതലായും കണ്ടുവരുന്നത്.
ഇവയുടെ ത്വക്കിന് കറുത്ത നിറമാണ്.ഇത് രോമകൂപങ്ങളാൽ ആവരണം ചെയ്യപ്പെട്ടിരിക്കുന്നു. 
സാധാരണ കരടികളെ അപേക്ഷിച്ച് ഇവയ്ക്ക് നീളം കൂടിയ കാലുകളും നീണ്ട വണ്ണം കുറഞ്ഞ കഴുത്തും ആണ് ഉള്ളത്.
25-30 വർഷമാണ് ഇവയുടെ സാധാരണ ആയുർദൈഘ്യം.സീലുകളും മത്സ്യവുമാണ് ഇവയുടെ പ്രധാന ആഹാരം. പൂർണ്ണവളർച്ചയെത്തിയ ഒരു ധ്രുവക്കരടി 150 മുതൽ 300 കിലോഗ്രാം വരെ തൂക്കം ഉണ്ടാകും.

ഇന്ന് വളരെയധികം വംശനാശഭീഷണി നേരിടുന്ന ഒരു ജീവിയാണ് ഇത്. മാംസത്തിനായും രോമകൂപങ്ങൾക്കായും ഇവ ധാരളമായി വേട്ടയാടപ്പെടുന്നു.

ഫെബ്രുവരി 27ന് അന്താരാഷ്ട ധ്രുവക്കരടി ദിനമായി ആചരിക്കുന്നു.


</doc>
<doc id="195276" url="https://ml.wikipedia.org/wiki?curid=195276" title="ഗാസ് ചേമ്പർ">
ഗാസ് ചേമ്പർ

മനുഷ്യരെയോ മൃഗങ്ങളെയോ വിഷവാതകമുപയോഗിച്ച് കൊല്ലാനുള്ള ഒരു സംവിധാനമാണ് ഗാസ് ചേമ്പർ. വായു കടക്കാത്തതരം ഒരു അറയിലേക്ക് വിഷവാതകം കടത്തിവിട്ടാണ് ഉള്ളിലുള്ള മനുഷ്യനെയോ മൃഗത്തിനെയോ കൊല്ലുന്നത്. ഹൈഡ്രജൻ സയനൈഡ് ആണ് സാധാരണയായി ഉപയോഗിക്കുന്ന വാതകം. കാർബൺ ഡൈ ഓക്സൈഡ്, കാർബൺ മോണോക്സൈഡ് എന്നീ വാതകങ്ങളും ഉപയോഗിക്കപ്പെട്ടിട്ടുണ്ട്. 1920-കൾ മുതൽ വധശിക്ഷാ മാർഗ്ഗമായി ഗാസ് ചേംബറുകൾ ഉപയോഗിക്കപ്പെടുന്നുണ്ട്. ഹോളോകാസ്റ്റ് സമയത്ത് വംശഹത്യാ പരിപാടിയുടെ ഭാഗമായി വളരെയധികം ആൾക്കാരെ ഒരുമിച്ച് വധിക്കുവാൻ വലിയ ഗാസ് ചേമ്പറുകൾ നാസി ജർമനിയിൽ ഉപയോഗിക്കപ്പെട്ടിരുന്നു. സ്വതന്ത്ര ക്രോയേഷ്യയിലും ഈ രീതി നിലവിലുണ്ടായിരുന്നു (ഉദാഹരണം ജെസെനോവാക് കോൺസണ്ട്രേഷൻ കാമ്പ്). ഉത്തര കൊറിയയിലും ഗാസ് ചേമ്പറുകളുടെ ഉപയോഗം റിപ്പോർട്ട് ചെയ്യപ്പെട്ടിട്ടുണ്ട്. 

കുറ്റവാളികൾക്ക് വധശിക്ഷ നൽകാനായി ഗാസ് ചേമ്പർ അമേരിക്കൻ ഐക്യനാടുകളിൽ ഉപയോഗിച്ച് വരുന്നുണ്ട്. ആദ്യമായി അമേരിക്കയിൽ വിഷവാതകമുപയോഗിച്ച് വധശിക്ഷയ്ക്ക് വിധേയനാക്കിയ കുറ്റവാളി 1924 ഫെബ്രുവരി 8-ന് വധിക്കപ്പെട്ട ജീ ജോൺ ആണ്. വിഷവാതകം അയാളുടെ നെവാദ ജയിലിലെ മുറിയിലേയ്ക്ക് വമിപ്പിക്കാനുള്ള ശ്രമം പരാജയപ്പെട്ടതിനെത്തുടർന്നാണ് ആദ്യമായി ഒരു താൽകാലിക ഗാസ് ചേമ്പർ നിർമ്മിക്കപ്പെട്ടത്. കാലിഫോർണിയ ഗവർണർ ഗുഡ്വിൻ ജെ. നൈറ്റ് വധശിക്ഷ മാറ്റിവയ്ക്കാനായി ടെലിഫോണിൽ സംസാരിക്കവെ 1957-ൽ ബർട്ടൺ ആബ്ബോട്ട് എന്നയാളെ ഗാസ് ചേമ്പർ ഉപയോഗിച്ച് വധശിക്ഷയ്ക്ക് വിധേയനാക്കി. 1976-ൽ വധശിക്ഷകൾ പുനരാരംഭിച്ചതിനു ശേഷം പതിനൊന്ന് പേരെ ഗാസ് ചേമ്പർ ഉപയോഗിച്ച് വധിച്ചിട്ടുണ്ട്. 1980-കളിൽ ഗാസ് ചേമ്പറുപയോഗിച്ച് വധശിക്ഷയ്ക്ക് വിധേയരാക്കുന്നവർ ദുരിതമനുഭവിച്ചാണ് മരിക്കുന്നതെന്ന റിപ്പോർട്ടുകൾ പുറത്തുവരാൻ തുടങ്ങി. ഇതോടെ ഈ ശിക്ഷാരീതിയെക്കുറിച്ചുള്ള വിവാദങ്ങൾക്ക് തുടക്കമായി. 

1983 സെപ്റ്റംബർ 2-ന് മിസ്സിസിപ്പിയിൽ ജിമ്മി ലീ ഗ്രേ എന്നയാളുടെ വധശിക്ഷ തുടങ്ങി 8 മിനിട്ട് കഴിഞ്ഞിട്ടും അയാൾ ശ്വാസത്തിനായി പിടയുകയായിരുന്നതിനാൽ ഉദ്യോഗസ്ഥന്മാർ കാഴ്ച്ചാമുറി ഒഴിപ്പിച്ചു. പ്രതി ജീവനോടെയിരിക്കുമ്പോൾത്തന്നെ കാഴ്ച്ചക്കാരെ ഒഴിപ്പിച്ച നടപടിയെ അദ്ദേഹത്തിന്റെ അഭിഭാഷകൻ വിമർശിക്കുകയുണ്ടായി. മരണശിക്ഷ വിധിക്കപ്പെട്ട കേസുകളിൽ വിദഗ്ദ്ധനായ ഡേവിഡ് ബക്ക് എന്ന അഭിഭാഷകൻ പറഞ്ഞത് "പത്രലേഖകർ അയാളുടെ ഞരങ്ങലുകൾ എണ്ണിക്കൊണ്ടിരിക്കവേ ജിമ്മി ലീ ഗ്രേ ഗാസ് ചേമ്പറിലെ ഉരുക്കു തൂണിൽ തലയിടിച്ചുകൊണ്ടാണ് മരിച്ചതെന്നാണ്. "

1992 ഏപ്രിൽ 6-ന് അരിസോണയിൽ നടന്ന ഡൊണാൾഡ് ഹാർഡിംഗ് എന്നയാളുടെ വധശിക്ഷ പൂർത്തിയാകാൻ 11 മിനിട്ടെടുത്തു. മറ്റൊരു ഗാസ് ചേമ്പർ വധശിക്ഷ നടത്തേണ്ടി വരികയാണെങ്കിൽ ജോലി ഉപേക്ഷിക്കുമെന്ന് ഇതിനെത്തുടർന്ന് ജയിൽ വാർഡൻ അഭിപ്രായപ്പെട്ടു. ഹാർഡിംഗിന്റെ വധത്തെത്തുടർന്ന് 1992 നവംബറിന് ശേഷം വധശിക്ഷ വിധിക്കപ്പെട്ട എല്ലാവരെയും വിഷം കുത്തിവച്ചായിരിക്കും വധിക്കുക എന്ന് അരിസോണ വോട്ടെടുപ്പിലൂടെ തീരുമാനിച്ചു. 

റോബർട്ട് ആൾട്ടൺ ഹാരിസ് എന്നയാളുടെ വധശിക്ഷയെത്തുടർന്ന് ഒരു ഫെഡറൽ കോടതി ഗാസ് ചേമ്പറുപയോഗിച്ച് കാലിഫോർണിയയിൽ നടക്കുന്ന വധശിക്ഷ ഭരണഘടനാവിരുദ്ധമാം വിധം ക്രൂരവും അസാധാരണവുമാണെന്ന് വിധിക്കുകയുണ്ടായി. ഇരുപതാം നൂറ്റാണ്ടിന്റെ അവസാനത്തോടെ മിക്ക സംസ്ഥാനങ്ങളും വിഷം കുത്തിവച്ചുള്ള വധശിക്ഷ പോലെ കൂടുതൽ മനുഷ്യത്വപരമായി കണക്കാക്കപ്പെടുന്ന ശിക്ഷാരീതികളിലേയ്ക്ക് മാറി. കാലിഫോർണിയയിലെ സാൻ ക്വെന്റിൻ ജയിലിലെ ഗാസ് ചേമ്പർ വിഷംകുത്തിവച്ച് വധശിക്ഷ നടപ്പാക്കുന്ന അറയാക്കി മാറ്റി. 

അവസാനം ഗാസ് ചേമ്പർ ഉപയോഗിച്ച് വധശിക്ഷയ്ക്ക് വിധേയനാക്കപ്പെട്ടയാൾ 1992-ന് മുൻപ് ശിക്ഷ വിധിക്കപ്പെട്ട ജർമൻ കാരനായ വാൾട്ടർ ലഗ്രാന്റ് ആയിരുന്നു. അയാളെ അരിസോണയിൽ വച്ച് 1999 മാർച്ച് 3-ന് വധശിക്ഷയ്ക്ക് വിധേയനാക്കി. ഒൻപതാം യു. എസ്. സർക്യൂട്ട് കോടതി അയാളെ ഗാസ് ചേമ്പർ ഉപയോഗിച്ച് വധിക്കാൻ പാടില്ല എന്ന് വിധിച്ചെങ്കിലും അമേരിക്കൻ സുപ്രീം കോടതി ആ വിധി തിരുത്തി. കൊളറാഡോ, നെവാഡ, ന്യൂ മെക്സിക്കോ നോർത്ത് കരോലിന, ഓറിഗോൺ എന്നീ സംസ്ഥാനങ്ങളിൽ ഗാസ് ചേമ്പർ പണ്ടുപയോഗിച്ചിരുന്നു. അരിസോണ, കാലിഫോർണിയ, മേരിലാന്റ്, മിസ്സിസ്സിപ്പി, മിസോറി, വ്യോമിംഗ് എന്നീ സംസ്ഥാനങ്ങൾ വിഷം കുത്തിവയ്ക്കാൻ സാധിക്കുന്നില്ലെങ്കിലോ, കുറ്റം ചെയ്തത് ഒരു നിശ്ചിത ദിവസത്തിനു മുമ്പേയാണെങ്കിലോ, പ്രതി ഗാസ് ചേമ്പർ തിരഞ്ഞെടുക്കുകയാണെങ്കിലോ ഈ മാർഗ്ഗം ഉപയോഗിക്കാൻ അനുവാദം നൽകുന്നുണ്ട്. In October 2010, New York governor David Paterson signed a bill rendering gas chambers illegal for use by humane societies and other animal shelters.

അമേരിക്കൻ ഐക്യനാടുകളിൽ ഗാസ് ചേമ്പർ ഉപയോഗിച്ച് വധശിക്ഷ നടത്തുന്നതിന്റെ സാധാരണ നടപടിക്രമം ഇങ്ങനെയാണ്. ആദ്യം ആരാച്ചാർ ഗാസ് ചേമ്പറിനകത്ത് പ്രതിയിരിക്കേണ്ട കസേരയ്ക്കടിയിലായി ഒരു പാത്രത്തിൽ കുറച്ച് പൊട്ടാസ്യം സയനൈഡ് ഗുളികകൾ വയ്ക്കും. പ്രതിയെ ചേമ്പറിൽ കൊണ്ടുവന്ന് കസേരയിൽ ബന്ധിക്കും. ചേമ്പർ വായു കടക്കാത്ത രീതിയിൽ അടച്ച ശേഷം കുറച്ച് ഗാഠ സൾഫ്യൂരിക് ആസിഡ് (HSO) സയനൈഡ് ഗുളികകളിരിക്കുന്ന പാത്രത്തിനടിയിലുള്ള ടാങ്കിലേയ്ക്ക് ഒഴിക്കും. കർട്ടൻ തുറന്ന് സാക്ഷികളെ മുറി കാണാനനുവദിച്ച ശേഷം പ്രതിയോട് അന്ത്യമൊഴിയെന്തെങ്കിലും പറയാനുണ്ടോ എന്ന് ചോദിക്കും. ഇതിനെത്തുടർന്ന് ഒരു സ്വിച്ചോ ലിവറോ ഉപയോഗിച്ച് സയനൈഡ് ഗുളികകളെ സൾഫ്യൂരിക് ആസിഡിലേയ്ക്ക് വീഴ്ത്തും. ആസിഡും സയനൈഡും തമ്മിലുണ്ടാകുന്ന രാസപ്രവർത്തനത്തിന്റെ ഫലമായി ഹൈഡ്രജൻ സയനൈഡ് (HCN) ഗാസ് ഉണ്ടാകും. 

ഗാസ് പ്രതിക്ക് കാണാൻ സാധിക്കും. പ്രതിയോട് മരണം വേഗത്തിലാക്കാനും അനാവശ്യമായി ദുരിതമനുഭവിക്കുന്നതൊഴിവാക്കാനും കുറച്ചു ദീർഘശ്വാസങ്ങൾ എടുക്കാൻ ഉപദേശിച്ചിട്ടുണ്ടാവും. പ്രതികൾ മരണവെപ്രാളം കാണിക്കുന്നതു കാരണം സാക്ഷികൾക്ക് ഇത് സുഖകരമല്ലാത്തൊരു കാഴ്ച്ചയാണ്. കോട്ടലും വായിൽ നിന്ന് ഉമിനീരൊഴുകുന്നതും മറ്റും ഇതിന്റെ ഭാഗമായുണ്ടാകാം. 

ശിക്ഷയെത്തുടർന്ന് ചേമ്പറിലുള്ള വിഷവാതകം അമോണിയ ഉപയോഗിച്ച് നിർവീര്യമാക്കി നീക്കം ചെയ്തശേഷമാണ് തുറക്കുന്നത്. (NH) ഓക്സിജൻ മാസ്ക് ധരിച്ച ജോലിക്കാർ ശരീരം ചേമ്പറിൽ നിന്ന് മാറ്റും. ജയിൽ ഡോക്ടർ മരണ സർട്ടിഫിക്കറ്റ് നൽകിയശേഷം ശവശരീരം ബന്ധുക്കൾക്ക് വിട്ടുകൊടുക്കും. 

അമോണിയ ഹൈഡ്രജൻ സയനൈഡിനെ നിർവീര്യമാക്കുന്ന രാസപ്രവർത്തനം താഴെക്കൊടുക്കുന്നു:

മൂന്നാം റൈക്കിന്റെ കീഴിൽ ഗാസ് ചേമ്പറുകൾ ശാരീരികമായും മാനസികമായും വൈകല്യമുണ്ട് എന്ന് കരുതിയിരുന്നവരെയും രാഷ്ട്രീയമായി എതിരന്നിന്നിരുന്നവരെയും ഇല്ലാതാക്കാനുള്ള പൊതു ദയാവധ പദ്ധതി (ആക്ഷൻ T4) പ്രകാരം 1930-കളിലും 1940-കളിലും ഉപയോഗിച്ചിരുന്നു. 1942-ൽ ന്യൂവെൻഗാമ്മെ കോൺസന്റ്റേഷൻ കാമ്പിലെ നൂറുകണക്കിന് തടവുകാരെ ഗാസ് ചേമ്പർ ഉപയോഗിച്ച് കൊലപ്പെടുത്തിയിരുന്നു. ബേൺബർഗ് ദയാവധശാലയിൽ 45 ഹോളണ്ടുകാരായ കമ്യൂണിസ്റ്റുകാരെയും കൊലചെയ്തിരുന്നു. ഈ കാലത്ത് കാർബൺ മോണോക്സൈഡ് ഗാസ് ആയിരുന്നു സാധാരണ ഉപയോഗിച്ചിരുന്നത്. പെട്രോൾ കാറുകളോ ട്രക്കുകളോ ടാങ്കുകളോ ബഹിർഗമിപ്പിക്കുന്ന പുകയായിരുന്നു സാധാരണ വധശിക്ഷയ്ക്ക് ഉപയോഗിച്ചിരുന്നത്. 

ഓഷ്വിറ്റ്സ് പോലുള്ള ചില കൂട്ടക്കൊലശാലകളിൽ സൈക്ലോൺ ബി എന്ന രൂപത്തിൽ ഹൈഡ്രജൻ സയനൈഡ് ഗാസും ഉപയോഗിച്ചിരുന്നു. 

ഹോളോകോസ്റ്റ് സമയത്ത് ഗാസ് ചേമ്പറുകൾ ഒരുപാടാൾക്കാരെ ഒരുമിച്ച് കൊല്ലത്തക്കവിധത്തിൽ രൂപകൽപ്പന ചെയ്യപ്പെട്ടു. ജൂതന്മാരെ വംശഹത്യ ചെയ്യുക എന്ന നാസി നയത്തിന്റെ ഭാഗമായിരുന്നു ഇത്. ജിപ്സികൾ, സ്വവർഗാനുരാഗികൾ, ശാരീരികവും മാനസികവുമായ വൈകല്യമുള്ളവർ, ബുദ്ധിജീവികൾ എന്നിവരെയും കൂട്ടമായി വധിച്ചിരുന്നു. 1941 സെപ്റ്റംബർ 3-ന് 600 സോവിയറ്റ് യുദ്ധത്തടവുകാരെ ഓഷ്വിറ്റ്സിൽ സൈക്ലോൺ ബി. ഗാസ് ഉപയോഗിച്ച് വധിച്ചിരുന്നു. ഓഷ്വിറ്റ്സിലെ ഈ ഗാസ് ഉപയോഗിക്കാനുള്ള ആദ്യ പരീക്ഷണം ഇതായിരുന്നു. 
ഈ വെബ് സൈറ്റിൽ Jürgen Langowski, എന്ന നാസി വിരുദ്ധപ്രവർത്തകൻ കൊടുത്തിരിക്കുന്ന വിവരമനുസരിച്ച് കാർബൺ മോണോക്സൈഡും ട്രെബ്ലിങ്കയിലെപ്പോലെ വലിയ ഗാസ് ചേമ്പറുകളിൽ ഉപയോഗിച്ചിരുന്നു. 

വാനുകളിലുള്ള ഗാസ് ചേമ്പറുകൾ കോൺസന്റ്റേഷൻ കാമ്പുകളിലെ ദശലക്ഷക്കണക്കിനാൾക്കാരെ 1941-നും 1945-നും ഇടയ്ക്ക് കൊല്ലാൻ ഉപയോഗിച്ചിരുന്നു. ചില സ്ഥിരം ചേമ്പറുകളിൽ 2000 ആൾക്കാരെവരെ ഒറ്റയടിക്ക് കൊല്ലാൻ സാധിക്കുമായിരുന്നു. ജർമൻ പട്ടാളക്കാരും [[ഡോൾഫ് ഹോസ്|റുഡോൾഫ് ഹോസും[[ ([[ഓഷ്‌വിറ്റ്സ് തടങ്കൽപ്പാളയം|ഓഷ്വിറ്റ്സ് കാമ്പിന്റെ]] കമാന്റർ) ഉൾപ്പെടെ പലരും ഗാസ് ചേമ്പറിന്റെ ഉപയോഗം സ്ഥിരീകരിച്ചിരുന്നു. 

സോവിയറ്റ് സൈന്യം മുന്നേറുന്നതിനനുസരിച്ച് ഈ ഗാസ് ചേമ്പറുകൾ നശിപ്പിച്ചുകൊണ്ടിരുന്നു. ഡാച്ചുവിലെയും സാച്സെൻഹൗസനിലേയും മാജ്ഡാനെക്കിലെയും ചേമ്പറുകൾ പക്ഷേ നശിപ്പിക്കപ്പെട്ടില്ല. ഓഷ്വിറ്റ്സിലെ ഗാസ് ചേമ്പർ യുദ്ധാനന്തരം സ്മാരകമായി പുനർനിർമ്മിക്കപ്പെട്ടു. 
വാഹനങ്ങളിൽ നിന്ന് ബഹിർഗമിക്കുന്ന പുകയുപയോഗിച്ച് വധശിക്ഷ നടപ്പാക്കുന്ന പ്രത്യേകം തയ്യാറാക്കിയ വാനുകൾ ഉണ്ടായിരുന്നു. ഇവയെ ഗാസ്വാഗൺ, ഗാസ് വാൻ, ഗാസ് കാർ എന്നൊക്കെ മൊഴിമാറ്റം ചെയ്യാറുണ്ട്. 

"ലെ ക്രൈം ഡി [[നെപ്പോളിയൻ ബോണപ്പാർട്ട്|നെപ്പോളിയൻ]]" എന്ന തന്റെ പുസ്തകത്തിൽ ഫ്രഞ്ച് ചരിത്രകാരൻ ക്ലോഡ് റിബ്ബ് അവകാശപ്പെടുന്നത് പത്തൊമ്പതാം നൂറ്റാണ്ടിന്റെ തുടക്കത്തിൽ ഹൈയ്തിയിലും ഗ്വാഡലോപ്പിലും നടന്ന അടിമക്കലാപങ്ങളെ അമർച്ച ചെയ്യാൻ നെപ്പോളിയൻ വിഷവാതകം ഉപയോഗിച്ചിട്ടുണ്ട് എന്നാണ്. അദ്ദേഹം ആരോപിക്കുന്നത് കപ്പലുകളുടെ ഉൾഭാഗം പോലുള്ള അടഞ്ഞ ഭാഗങ്ങളെ താത്കാലിക ഗാസ് ചേമ്പറുകളായി ഉപയോഗിച്ച് സൾഫർ ഡയോക്സൈഡ് വാതകം കൊണ്ട് ഒരു ലക്ഷത്തോളം അടിമകളെ കൊന്നു എന്ന് ഫ്രഞ്ച് പട്ടാളോദ്യോഗസ്ഥരുടെ വിവരണങ്ങളിൽ നിന്ന് മനസ്സിലാക്കാം എന്നാണ്. അടുത്ത പ്രദേശത്തുള്ള അഗ്നിപർവ്വതങ്ങളിൽ നിന്നും ശേഘരിച്ച സൾഫർ കത്തിച്ചായിരിക്കാം ഇതു ചെയ്തത്. ഈ ആരോപണം ഇപ്പോഴും വിവാദമുണ്ടാക്കുന്നുണ്ട്l.

വളർത്തുമൃഗങ്ങളെ ദയാവധം ചെയ്യാൻ ഈ മാർഗ്ഗം ഉപയോഗിക്കാറുണ്ട്.

[[വർഗ്ഗം:വധശിക്ഷ]]
[[വർഗ്ഗം:നാസികൾ]]
[[വർഗ്ഗം:നാസിസം]]

</doc>
<doc id="195278" url="https://ml.wikipedia.org/wiki?curid=195278" title="കോശസ്തരം">
കോശസ്തരം

ജീവകോശങ്ങൾക്കുള്ളിലെ എല്ലാ വസ്തുക്കളേയും കോശബാഹ്യപരിസ്ഥിതിയിൽ നിന്നും വേർതിരിക്കുന്ന ജൈവസ്തരമാണ് കോശസ്തരം അഥവാ പ്ലാസ്മാസ്തരം. ഇത് വരണതാര്യസ്തരമായതിനാൽ ചില അയോണുകൾക്കും പദാർത്ഥങ്ങൾക്കും കോശത്തിനകത്തേയ്ക്കും പുറത്തേയ്ക്കും സഞ്ചരിക്കുവാൻ കഴിയുന്നു. വളരെ നേർത്ത, ഇലാസ്തികതയുള്ള ഈ ആവരണത്തിന് പോഷകങ്ങളേയും മാലിന്യങ്ങളേയും കടത്തിവിടാനും കോശബാഹ്യപരിസ്ഥിതിയുമായും ആന്തരപരിസ്ഥിതിയുമായും കൃത്യമായ അയോണികസംതുലനം നിലനിർത്താൻ കഴിവുണ്ട്. 
കോശസ്തരം (Cell Membrane)എന്ന പദം ആദ്യമായി അവതരിപ്പിച്ചത് 1855 ൽ സി.നാജെലി, സി. ക്രാമെർ എന്നിവരാണ്. ഇതിന് പ്ലാസ്മാലെമ്മ എന്ന പേരുനൽകിയത് 1931 ൽ ജെ. ക്യു. പ്ലോവ് ആണ്. കോശസ്തരത്തിന്റെ ഘടന വിശദീകരിക്കുന്ന ഒട്ടേറെ സിദ്ധാന്തങ്ങൾ വിശദീകരിക്കപ്പെട്ടിട്ടുണ്ട്. ഇതിൽ ഏറ്റവും പ്രാധാനം 1935 ൽ ഡാനിയേലിയും ഡേവ്സണും മുന്നോട്ടുവച്ച സാൻഡ്വിച്ച് മാതൃകയാണ്. 1972 ൽ എസ്.ജെ. സിംഗറും ജി.എൽ.നിക്കോൾസനും ഫ്ലൂയിഡ് മൊസൈക്ക് മാതൃക വിശദീകരിച്ചു. 
കോശസ്തരം കോശങ്ങളുടെ പുറത്ത് ബാഹ്യാവരണമായി നിലകൊള്ളുന്നു. എന്നാൽ റൈബോസോം, മർമ്മം എന്നിങ്ങനെയുള്ള കോശത്തിനുള്ളിലുള്ള ഘടകങ്ങളുടേയും ആവരണങ്ങൾക്ക് ചില വസ്തുതകളിലൊഴിച്ച് കോശസ്തരത്തിന്റെ ഘടന തന്നെയാണുള്ളത്. മൈക്കോപ്ലാസ്മയിലും ജന്തുകോശങ്ങളിലും കോശഭിത്തിയില്ലാത്തതിനാൽ കോശസ്തരം തന്നെയാണ് ബാഹ്യാവരണം. എന്നാൽ സസ്യകോശങ്ങളിലും ബാക്ടീരിയങ്ങളിലും കോശഭിത്തിയ്ക്കുള്ളിലായാണ് കോശസ്തരം കാണപ്പെടുന്നത്. 
മാംസ്യം, കൊഴുപ്പ്, ധാന്യകം എന്നീ ഘടകങ്ങൾ വ്യത്യസ്ത അനുപാതത്തിൽ അടങ്ങിയതാണ് കോശസ്തരം. മനുഷ്യരിലെ ചുവന്ന രക്തകോശസ്തരത്തിൽ 52, 40, 8 എന്നിങ്ങനെ ശതമാനത്തിലാണ് യഥാക്രമം ഇവ കാണപ്പെടുന്നത്. 
കോശസ്തരത്തിന്റെ ഏകദേശം 50% വും മാംസ്യമാണ്. കോശസ്തരത്തിലെ സ്ഥാനമനുസരിച്ച് മാംസ്യങ്ങളെ ഇന്റഗ്രൽ അഥവാ ഇൻട്രിൻസിക് മാംസ്യങ്ങൾ എന്നും പെരിഫെറൽ അഥവാ എക്സ്ടിൻസിക് എന്നും തരംതിരിക്കാം. നിർവ്വഹിക്കുന്ന ധർമ്മമനുസരിച്ച് കോശസ്തരത്തിലെ മാംസ്യങ്ങളെ സ്ട്രക്ചറൽ പ്രോട്ടീൻ, രാസാഗ്നി(എൻസൈം), ട്രാൻസ്പോർട്ട് പ്രോട്ടീൻ എന്നിങ്ങനെ മൂന്നുവിഭാഗങ്ങളായി തരംതിരിക്കാം. ചില മാംസ്യങ്ങൾ ആന്റിജനുകൾ, റിസപ്റ്റർ തൻമാത്രകൾ എന്നിവയായി പ്രവർത്തിക്കുന്നു. 
ധാന്യകങ്ങൾ കോശസ്തരത്തിനകത്തുതന്നെ തിങ്ങിനിൽക്കുന്നവയാണ്. കോശസ്തരത്തിനുപുറത്ത് ഇവ പഞ്ചസാരത്തന്മാത്രകളുടെ ശാഖകളുള്ളതോ ഇല്ലാത്തതോ ആയ ചെയിനുകളായി (ഒളിഗോസാക്കറൈഡ്) ബാഹ്യതല മാംസ്യങ്ങളുമായി (എക്ടോപ്രോട്ടീൻ) ചേർന്ന് (ഗ്ലൈക്കോപ്രോട്ടീനുകളായി) നിലകൊള്ളുന്നു. ബാഹ്യതല ഫോസ്ഫോലിപ്പിഡുകളുമായിച്ചേർന്ന് ഇവ ഗ്ലൈക്കോലിപ്പിഡുകളായും നിലനിൽക്കാം. ഡി-ഗാലക്ടോസ്, ഡി-മന്നോസ്, എൽ-ഫ്യൂക്കോസ്, എൻ-അസറ്റൈൽ ന്യൂറാമിനിക് അമ്ലം, എൻ-അസറ്റൈൽ ഡി-ഗ്ലൂക്കോസമൈൻ, എൻ-അസറ്റൈൽ ഡി- ഗാലക്ടോസാമൈൻ എന്നിങ്ങനെ ആറു പ്രധാന പഞ്ചസാരകളുടെ വ്യത്യസ്തരൂപമിശ്രണങ്ങളായാണ് ഈ ധാന്യകങ്ങൾ കോശസ്തരത്തിൽ സ്ഥിതിചെയ്യുന്നത്.
കോശസ്തരത്തിലൂടെ പദാർത്ഥങ്ങൾ സഞ്ചരിക്കുന്നത് ചില ഭൗതികപ്രതിഭാസങ്ങളെ ആധാരമാക്കിയാണ്. പാസ്സീവ് ട്രാൻസ്പോർട്ട്, ആക്ടീവ് ട്രാൻസ്പോർട്ട്, ബൾക്ക് ട്രാൻസ്പോർട്ട് എന്നിവയാണവ.

കോശത്തിനുള്ളിലെ ഘടകങ്ങളെ കോശപരിസരത്തിൽ നിന്ന് വേർതിരിക്കുകയാണ് മൈറ്റോകോൺട്രിയയുടെ മുഖ്യധർമ്മം. ചിലയിനം പരിപക്വമാകാത്ത മത്സ്യമുട്ടകൾക്കുമുകളിലെ അതാര്യസ്തരങ്ങൾ വായുവിന മാത്രം ഉള്ളിലേയ്ക്ക് കടത്തിവിടുന്നു. ജന്തുക്കളിൽ നിന്ന് വിഭിന്നമായി സസ്യങ്ങളിൽ ജലത്തെ മാത്രം പ്രവഹിപ്പിക്കുന്ന അർദ്ധതാര്യസ്തരങ്ങളുണ്ട്. ചിലയിനം അയോണുകളേയും ചെറിയ തന്മാത്രകളേയും മാത്രം കടന്നുപോകാനനുവദിക്കുന്നവയാണ് വരണതാര്യസ്തരങ്ങൾ. ചിലയിനം ഡയലൈസിംഗ് കോശസ്തരങ്ങളിലൂടെ ജലത്തെയും മറ്റും ശക്തിയുപയോഗിച്ച് പ്രവഹിപ്പിക്കാനുള്ള കഴിവുണ്ട്. 


</doc>
<doc id="195279" url="https://ml.wikipedia.org/wiki?curid=195279" title="എം.എം. മണി">
എം.എം. മണി

പതിനാലാം കേരള നിയമസഭയിലെ അംഗവും, സി.പി.ഐ.എം. സംസ്ഥാന സെക്രട്ടേറിയേറ്റ് അംഗവുമാണ് മണിയാശാൻ എന്നറിയപ്പെടുന്ന ഇടുക്കി സ്വദേശിയായ എം.എം.മണി.
ദീർഘകാലം സി.പി.ഐ(എം) ഇടുക്കി ജില്ലാസെക്രട്ടറിയായിരുന്നു മുണ്ടക്കയ്ക്കൽ മാധവൻ മണി എന്ന എം എം മണി. സംസ്ഥാനത്ത് ഏറ്റവുമധികം കാലം സി.പി.ഐ(എം) ജില്ലാ സെക്രട്ടറിയായി പ്രവർത്തിച്ച വ്യക്തി ഇദ്ദേഹമാണ്. ഉടുമ്പൻചോല മണ്ഡലത്തെ പ്രതിനിധീകരിക്കുന്ന അദ്ദേഹത്തെ സംസ്ഥാന മന്ത്രിസഭയിൽ വൈദ്യുത വകുപ്പ് മന്ത്രിയാക്കാൻ സി.പി.എം. സംസ്ഥാന സമിതി തീരുമാനിച്ചു. 

കോട്ടയം ജില്ലയിലെ കിടങ്ങൂരിനു സമീപം മുണ്ടക്കൽ വീട്ടിൽ മാധവന്റെയും ജാനകിയുടേയും ഏഴു മക്കളിൽ ഒന്നാമനായി ജനിച്ചു. കിടങ്ങൂർ എൻ എസ് എസിൽ അഞ്ചാം ക്ലാസിൽ പഠിക്കുമ്പോൾ അച്ഛനമ്മമാർക്കൊപ്പം ഹൈറേഞ്ചിൽ എത്തി. വീട്ടിലെ ദാരിദ്ര്യം കാരണം പഠനം തുടരാനായില്ല. ചെറുപ്രായത്തിൽ തന്നെ ജോലിചെയ്തു ജീവിക്കേണ്ടിവന്നു. തോട്ടത്തിൽ കൂലിവേല ചെയ്തു വളർന്നു, പിന്നീട് അവർക്കിടയിൽ നിന്ന് കർഷക തൊഴിലാളി നേതാവായി. 1966 ൽ ഇരുപത്തിയൊന്നാം വയസ്സിൽ കമ്മ്യുണിസ്റ്റ് പാർട്ടിയിൽ ചേർന്നു. 1970 ൽ ബൈസൺ വാലി, 1971 ൽ രാജാക്കാട് ലോക്കൽ കമ്മിറ്റികളുടെ സെക്രട്ടറിയായി. 1985 ൽ ആദ്യമായി ഇടുക്കി ജില്ല സെക്രട്ടറിയായി തെരെഞ്ഞെടുക്കപ്പെട്ടു. പിന്നീട് എട്ടുതവണ സി.പി.ഐ(എം) ഇടുക്കി ജില്ലാ സെക്രട്ടറിയായി. കേരളസംസ്ഥാനത്ത് ഏറ്റവുമധികം കാലം സി.പി.ഐ(എം) ജില്ലാ സെക്രട്ടറിയായി പ്രവർത്തിച്ച വ്യക്തി എന്ന ബഹുമതിയും ഇദ്ദേഹത്തിനാണ്. അരനൂറ്റാണ്ടു കാലത്തെ പാർട്ടി പ്രവർത്തനത്തിനിടയിൽ കാൽ നൂറ്റാണ്ടുകാലം ജില്ലാ സെക്രട്ടറിയായിരിക്കാൻ അവസരം ലഭിച്ചു. ടി.പി. ചന്ദ്രശേഖരന്റെ കൊലപാതകത്തിനുശേഷം മാധ്യമങ്ങളിൽ സി.പി.ഐ(എം) നെതിരെ വിവാദങ്ങൾ ഉയർന്നുവന്ന സാഹചര്യത്തിൽ ഇടുക്കിയിലെ പ്രാദേശികസമ്മേളനത്തിൽ വച്ച് 'സി.പി.ഐ(എം) എതിരാളികളെ കൊന്നിട്ടുണ്ട്' എന്ന ഇദ്ദേഹത്തിന്റെ പ്രസംഗം ഏറെ വിവാദങ്ങൾക്ക് വഴിവെച്ചു.

1996 ൽ ഉടുമ്പൻചോല മണ്ഡലത്തിൽ മത്സരിച്ച മണി മൂവായിരത്തിൽപരം വോട്ടിന് കോൺഗ്രസിലെ ഇ എം അഗസ്തിയോട് തോറ്റു. ആദ്യത്തെ ജില്ലാ പഞ്ചായത്ത് തെരെഞ്ഞെടുപ്പിലും പരാജയമായിരുന്നു. മുൻകാലങ്ങളിൽ സി.പി.ഐ(എം) നേതാവായ വി.എസ്.അച്യുതാനന്ദന്റെ വിശ്വസ്തനായിരുന്നു. മൂന്നാർ കൈയേറ്റം കാണാൻ വന്ന വി.എസ്.അച്യുതാനന്ദനെ അനുഗമിച്ചിട്ടുണ്ട്. എന്നാൽ, മൂന്നാർ പാർട്ടി ഓഫീസ് സ്ഥലവും സഹോദരനും മുൻ ഏരിയാ കമ്മിറ്റി സെക്രട്ടറിയുമായ ലംബോദരൻ ഉൾപ്പെടെയുളള പാർട്ടി നേതാക്കളുടെ കൈയേറ്റങ്ങളും ഒഴിപ്പിക്കാനുളള അച്യുതാനന്ദന്റെ നീക്കം അവരെ അകറ്റിയതായി പറയപ്പെടുന്നു. ഇടുക്കി ജില്ലയിലെ മൂന്നു സീറ്റും 2005-ലെ തെരഞ്ഞെടുപ്പിൽ സി.പി.ഐ(എം)-നു നിൽനിർത്താനായി. പിന്നീട് സി.പി.ഐ(എം) സംസ്ഥാനസെക്രട്ടറി പിണറായി വിജയന്റെ പക്ഷം ചേർന്നു. 
ടി.പി വധത്തെ തുടർന്ന് 'സി.പി.ഐ(എം)എതിരാളികളെ കൊന്നിട്ടുണ്ട് ' എന്ന ഇദ്ദേഹത്തിന്റെ പ്രസംഗം ഏറെ വിവാദങ്ങൾക്ക് വഴിവെച്ചു. 
അതിലെ വിവാദ ഭാഗം ഏറെ ചർച്ചകൾക്കിടയാക്കി:

ഇതിനെ തുടർന്ന് അദ്ദേഹത്തെ ഇടുക്കി ജില്ലാ സെക്രട്ടറി സ്ഥാനത്തുനിന്നും സി.പി.ഐ(എം) നീക്കം ചെയ്തു.
ഇടുക്കിയിലെ രാഷ്ട്രീയ കൊലപാതകങ്ങൾ അന്വേഷിക്കുന്ന ഉദ്യോഗസ്ഥർ ചോദ്യം ചെയ്യുകയും, അഞ്ചേരി ബേബി വധവുമായി ബന്ധപ്പെട്ട് നുണപരിശോധനക്ക് ആവശ്യപ്പെടുകയും ചെയ്തു.



</doc>
<doc id="195283" url="https://ml.wikipedia.org/wiki?curid=195283" title="മൈറ്റോകോൺട്രിയ">
മൈറ്റോകോൺട്രിയ

ജീവകോശങ്ങൾക്ക് ആവശ്യമായ ഊർജ്ജം പ്രദാനം ചെയ്യുന്ന കോശാംഗങ്ങളാണ് മൈറ്റോകോൺഡ്രിയ. കോശത്തിന്റെ ഊർജ്ജോൽപാദനകേന്ദ്രമായ ഇവയ്ക്ക് ബാക്ടീരിയകളിൽ കാണപ്പെടുന്ന തരത്തിലുള്ള ഡി.എൻഏയുമുണ്ട്. 0.5 മുതൽ 1.00 വരെ മൈക്രോമീറ്ററാണ് ഇവയുടെ വ്യാസം. കോശവളർച്ച, കോശമരണം, കോശചക്രം എന്നിവയിലും ഇവയ്ക്ക് സവിശേഷപ്രാധാന്യമുണ്ട്. ഒരു മൈറ്റോകോൺഡ്രിയ മുതൽ ആയിരക്കണക്കിന് എണ്ണം വരെ ഓരോ കോശങ്ങളിലും ഉൾക്കൊള്ളുന്ന തരത്തിൽ ഇവയുടെ എണ്ണത്തിൽ കോശങ്ങൾ തമ്മിൽ വലിയ അന്തരമുണ്ട്. 1897 ൽ സി. ബെൻഡ ആണ് മൈറ്റോകോൺഡ്രിയ എന്ന പദം ആദ്യമായി കൊണ്ടുവരുന്നത്. 1957 ൽ ഫിലിപ്പ് സിക്കേവിറ്റ്സ് ആണ് മൈറ്റോകോൺഡ്രിയയെ കോശത്തിന്റെ പവർഹൗസ് എന്ന് വിശേഷിപ്പിച്ചത്. 
1850 ൽ കോളിക്കർ ആണ് മൈറ്റോകോൺട്രിയയെ ആദ്യമായി നിരീക്ഷിച്ചത്. മൈറ്റോകോൺട്രിയയെ നിറംകൊടുത്ത് തിരിച്ചറിയുന്നതിനുള്ള സ്റ്റെയിൻ കണ്ടെത്തിയത് 1890ൽ റിച്ചാർഡ് ആൾട്ട്മാൻ ആണ്. അദ്ദേഹമാണ് ഇതിന് ബയോബ്ലാസ്റ്റ് എന്ന് പേരിട്ടത്. മൈറ്റോകോൺട്രിയ എന്ന പദം ആദ്യമായി ഉപയോഗിച്ചത് സി. ബെൻഡയാണ്. കോശത്തിലെ ഓക്സീകരണ-നിരോക്സീകരണ സ്ഥാനങ്ങളാണ് മൈറ്റോകോൺട്രിയ എന്നുതെളിയിക്കാൻ ജാനസ് ഗ്രീൻ സ്റ്റെയിനിനെ ഉപയോഗിച്ചത് മൈക്കേലിസാണ്. എംബ്ടനും മെയർഹോഫുമാണ് ഗ്ലൈക്കോളിസിസിന്റെ ഘട്ടങ്ങൾ കണ്ടെത്തിയത്. കെന്നഡിയും ലെഹ്‌നിൻജറും ചേർന്നാണ് ക്രെബ്സ് പരിവൃത്തിയും ഓക്സിഡേറ്റീവ് ഫോസ്ഫോറിലേഷനും മൈറ്റോകോൺട്രിയയിൽ നടക്കുന്നു എന്ന് കണ്ടെത്തിയത്. ക്രിസ്റ്റേയും അൾട്രാ ഘടന വിശദീകരിച്ചത് പലേഡ് ആണ്. 
ധാന്യകങ്ങളുടെ കോശദഹനത്തിലൂടെ ഊർജ്ജം ഉത്പാദിപ്പിക്കുന്നതിനും ഇലക്ട്രോൺ ട്രാൻസ്പോർട്ട് ചെയിൻ(ശൃംഖല) വഴി എ.ടി.പി തൻമാത്ര ഉത്പാദിപ്പിക്കുന്നതിനും അവശ്യഅയോണുകളായ കാൽസ്യം, ഫോസ്ഫേറ്റ് എന്നീ അയോണുകളെ ശേഖരിക്കുന്നതിനും മൈറ്റോകോൺട്രിയ ആവശ്യമാണ്.
മൈറ്റോകോൺട്രിയയുടെ പുറംഭാഗത്ത് ഇരുപാളികളുള്ള ഒരാവരണമുണ്ട്. ഓരോന്നും 6 നാനോ മീറ്റർ കനമുള്ളതാണ്. പുറംപാളി നേരിയതും പോറിൻ എന്നുപേരുള്ള വാഹകമാംസ്യത്താൽ സമ്പന്നവുമാണ്. ലിപ്പിഡ് ബൈലേയർ ഘടനയാണ് ഇവയ്ക്കുള്ളത്. 10000 ഡാൽട്ടണോ അതിനുതാഴെയോ ഉള്ള ചെറിയ മാംസ്യതൻമാത്രകളുടെ ആഗമന നിഗമനപ്രക്രിയയ്ക്ക് ഇത് ഒരു അരിപ്പ പോലെ പ്രവർത്തിക്കുന്നു. 
ബാഹ്യപാളിയ്ക്കും ആന്തരപാളിയ്ക്കും ഇടയിൽ 6മുതൽ 8 വരെ നാനോമീറ്റർ വീതിയുള്ള ഒരു ആവരണാന്തര സ്ഥലമുണ്ട്.

ആന്തരപാളി അത്ര നേരിയതല്ലങ്കിലും ഉള്ളിലേയ്ക്ക് അനേം മടക്കുകളുള്ളതാണ്. ഈ ഉൾമടക്കുകളെ ക്രിസ്റ്റേ എന്നുവിളിക്കുന്നു. ആന്തരപാളി മൈറ്റോകോൺട്രിയയുടെ ഉൾസ്ഥലത്തെ രണ്ട് അറകളായി തിരിക്കുന്നു. 
പുറം അറ അഥവാ Outer Compartment അഥവാ ഇന്റർ മെംബ്രേൻ സ്പേയ്സ് എന്ന ഈ സ്ഥലം മൈറ്റോകോൺട്രിയയുടെ ബാഹ്യ-ആന്തരപാളികൾക്കിടയിലാണ്. ക്രിസ്റ്റേ എന്ന ഉൾമടക്കുകളിലേക്ക് ഇവ നിറഞ്ഞിരിക്കുന്നു.
ഇന്നർ ചെയ്മ്പർ അഥവാ മാട്രിക്സ് സ്പേയ്സ് എന്ന ഈ സ്ഥലം ജെല്ലി പോലെയുള്ള മാംസ്യനിർമ്മിതമായ മൈറ്റോകോൺട്രിയൽ മാട്രിക്സ് എന്ന ദ്രവത്താൽ നിറഞ്ഞിരിക്കുന്നു. ഇതിൽ കൊഴുപ്പുകളും മാംസ്യങ്ങളും സർക്കുലാർ ഡി.എൻ.എ തൻമാത്രകളും 55S റൈബോസോമുകളും ചില തരികളും (ഗ്രാന്യൂൾ) കാണപ്പെടുന്നു. ആന്തരപാളിയ്ക്ക് പുറത്ത് പെരി മൈറ്റോകോൺട്രിയൽ സ്പേയ്സിലേയ്ക്ക് ഒരു സൈറ്റോസോൾ അഥവാ സി-ഫേയ്സ് (C-Face)ഉം മാട്രിക്സ് ദ്രവത്തിലേയ്ക്ക് ഒരു മാട്രിക്സ് അഥവാ എം ഫേയ്സുമുണ്ട്(M-Face).
സസ്യങ്ങളിലെ മൈറ്റോകോൺട്രിയയിൽ ക്രിസ്റ്റേ കുഴൽകണക്കേ കാണപ്പെടുന്നു. എന്നാൽ ജന്തുകോശമൈറ്റോകോൺട്രിയകളിൽ ക്രിസ്റ്റേയ്ക്ക് പ്ലേറ്റുപോലെ പരന്ന രൂപമാണ്. ചില പ്രോട്ടോസോവകളിലും സ്റ്റീറോയ്ഡ് നിർമ്മിക്കുന്ന കലകളിലും ഇവയ്ക്ക് നിയതമായ നാളികളുടെ രൂപമാണ്. ക്രിസ്റ്റേ മൈറ്റോകോൺട്രിയയുടെ ഉൾസ്തരത്തിന്റെ പ്രതലവിസ്തീർണ്ണം വർദ്ധിപ്പിക്കുന്നു. കരൾ കോശങ്ങളിൽ ഉൾസ്തരത്തിന്റെ പ്രതലവിസ്തീർണ്ണം ക്രിസ്റേറ മൂന്നുമുതൽ നാലിരട്ടിവരെ വർദ്ധിപ്പിക്കുന്നു. 
മൈറ്റോകോൺട്രിയയുടെ ആന്തരപാളിയിൽ M face ലേയ്ക്ക് മുഖംതിരിഞ്ഞുനിൽക്കുന്ന ചില അടുക്കുഘടനകളുണ്ട്. എലമെന്ററി പാർട്ടിക്കിളുകൾ അഥവാ ഇന്നർ മെംബ്രേൻ സബ്‌യൂണിറ്റുകൾ അഥവാ ഓക്സിസോമുകൾ എന്നറിയപ്പെടുന്ന ഈ ഘടനകൾ എ.റ്റി.പി ഉത്പാദനവും എ.റ്റി.പി ഓക്സീകരണവുമായി ബന്ധപ്പെട്ടവയാണ്. F പാർട്ടിക്കിൾ എന്നും F-F പാർട്ടിക്കിൾ എന്നും ഇവ വെവ്വേറെ വിവക്ഷിക്കപ്പെടുന്നു. F-F പാർട്ടിക്കിളുകൾ 10 നാനോമീറ്റർ ഇടവേളകളിൽ ആവർത്തിച്ചുവരുന്ന യൂണിറ്റുകളാണ്. 10 മുതൽ 10 വരെ എലമെന്ററി പാർട്ടിക്കിളുകൾ ഓരോ മൈറ്റോകോൺട്രിയയിലുമുണ്ട്. 
മൈറ്റോകോൺട്രിയയുടെ 65 മുതൽ 70 സതമാനം വരേയും മാംസ്യങ്ങളാണ്. 25 മുതൽ 30 വരെ ശതമാനം കൊഴുപ്പുകളും 0.5 ശതമാനം വരെ ആർ.എൻ.എ യും കുറച്ചു ഡി.എൻ.എയുമുണ്ട്. മൈറ്റോകോൺട്രിയയിലെ കൊഴുപ്പുകളിൽ 90 ശതമാനവും ലെസിതിൻ, സെഫാലിൻ എന്നിങ്ങനെയുള്ള ഫോസ്ഫോലിപ്പിഡുകളും അഞ്ചോ അതിനുതാഴെയോ ശതമാനം കൊളസ്ട്രോളുമാണ്. കാർഡിയോലിപ്പിൻ എന്ന ഫോസ്ഫോലിപ്പിഡാണ് ആന്തരപാളിയിയെമ്പാടും കാണപ്പെടുന്നത്. കാർഡിയോലിപ്പിനുകൾ സോഡിയം, പൊട്ടാസം, ക്ലോറൈഡ് അയോൺ എന്നിങ്ങനെയുള്ള മിക്ക അയോണുകളേയും തടഞ്ഞുനിർത്തുന്നു. 
മൈറ്റോകോൺട്രിയയുടെ ബാഹ്യപാളിയിൽ 50 ശതമാനം വീതമാണ് മാംസ്യവും ഫോസ്ഫോലിപ്പിഡുകളും. 
മോണോ അമൈൻ ഓക്സിഡേയ്സ്, റോട്ടിനോൺ ഇൻസെൻസിറ്റീവ് NADH സൈറ്റോക്രെം C റിഡക്റ്റേയ്സ്, ഫാറ്റി ആസിഡ് കോ എൻസൈം ലിഗേയ്സ്, കൈന്യൂറെനിൻ ഹൈഡ്രോക്സിലേയ്സ് എന്നിവയാണ് ബാഹ്യപാളിയിലെ പ്രധാന രാസാഗ്നികൾ.
അഡിനിലേറ്റ് കൈനേയ്സ്, ന്യൂക്ലിയോസൈഡ് ഡൈഫോസ്ഫോകൈനേയ്സ് എന്നിവയാണ് ആവരണാന്തരസ്ഥലത്തെ പ്രധാന രാസാഗ്നികൾ.
നിക്കോട്ടിനമൈഡ് അഡിനിൻ ഡൈ ന്യൂക്ലിയോറ്റൈഡ് (NAD), ഫ്ലാവിൻ അഡിനിൻ ഡൈ ന്യൂക്ലിയോറ്റൈഡ് (FAD), ഡൈഫോസ്ഫോ പിരിഡിൻ ന്യൂക്ലിയോടൈഡ് ഡീഹൈഡ്രോജിനേയ്സ്(DPN), യൂബിക്വിനോൺ അഥവാ കോ എൻസൈം ക്യൂ, ATP സിന്തറ്റേയ്സ്, സക്സിനേറ്റ് ഡീഹൈഡ്രോജിനേയ്സ്, സൈറ്റോക്രോം b, c, c1, a, a3എന്നിവയാണ് പ്രധാന രാസാഗ്നികൾ.
ക്രെബ്സ് പരിവൃത്തി, പൈറൂവേറ്റിന്റേയും ഫാറ്റി അമ്ളങ്ങളുടേയും ഓക്സീകരണം എന്നിവയ്ക്കൊക്കെ ആവശ്യമായ രാസാഗ്നികളാണ് മാട്രിക്സിലുള്ളത്. മൈറ്റോകോൺട്രിയൽ ഡി.എൻ.എ, 55S മൈറ്റോകോൺട്രിയൽ റൈബോസോം, ടി ആർ.എൻ.എകൾ എന്നിവയും ഇവിടെയുണ്ട്. മാലേറ്റ് ഡീഹൈഡ്രോജിനേയ്സ്, ഫ്യൂമറേയ്സ്, സിട്രേറ്റ് സിന്തറ്റേയ്സ്, അക്കോണിറ്റേയ്സ് എന്നിവയും അകാർബണിക ഇലക്ട്രോലൈറ്റുകളും മാട്രിക്സിലുണ്ട്.

അഡിനോസിൻ ട്രൈ ഫോസ്ഫ്ഫേറ്റ് എന്ന എ.ടി.പിയിൽ വലിയ അളവിൽ ഊർജ്ജത്തെ ശേഖരിച്ചുവയ്ക്കാൻ കഴിയും. ഗ്ലൂക്കോസിന്റേയും കോഴുപ്പിന്റേയും ഓക്സീകരണഫലമായി ലഭിക്കുന്ന ഊർജ്ജത്തെ സഭരിച്ചുവയ്ക്കുന്നതും ആവശ്യാനുസരണം ശാരീരികപ്രവർത്തനങ്ങൾക്കായി ഉപയോഗിക്കുന്നതിനും എ.ടി.പി ആവശ്യമാണ്. അതിനാൽ എ.ടി.പി കോശത്തിന്റെ ഊർജ്ജകറൻസി അഥവാ പവർഹൗസ് എന്നറിയപ്പെടുന്നു. 
ജന്തുകോശങ്ങളിൽ മൈറ്റോകോൺട്രിയ എ.ടി.പിയുടെ 95 ശതമാനവും ഉത്പാദിപ്പിക്കുന്നു.

ഗ്ലൂക്കോസിന്റെ ഓക്സീകരണം വഴി ലഭിക്കുന്ന ഊർജ്ജത്തിന്റെ 45 ശതമാനവും എ.ടി.പി യിൽ ശേഖരിക്കപ്പെടുന്നു. ബാക്കി വരുന്ന 55 ശതമാനവും താപമായി നഷ്ടപ്പെടുകയോ ഉഷ്ണരക്തജീവികളിൽ ശരീരതാപക്രമീകരണത്തിനോ ഉപയോഗിക്കുന്നു. ശിശിരനിദ്ര കാണിക്കുന്ന ജീവികളിലും ചെറിയ സസ്തനികളിലും കാണപ്പെടുന്ന ബ്രൗൺ ഫാറ്റ് വലിയ അളവിൽ താപം ഉത്പാദിപ്പിച്ച് ശിശിരനിദ്രയിൽ നിന്ന് വിടുതൽ നേയാൻ സഹായിക്കുന്നു. ബ്രൗൺ ഫാറ്റിന്റെ നിറത്തിനുകാരണം അതിൽ വളരെക്കൂടുതൽ അളവിലുള്ള മൈറ്റോകോൺട്രിയയാണ്. 
മൈറ്റോകോൺട്രിയയ്ക്ക് സ്വന്തമായി ഡി.എൻ.എയും മാംസ്യനിർമ്മാണഘടകങ്ങളുമുണ്ട്. ഒരു ഡസനോളം വ്യത്യസ്ത തരത്തിലുള്ള മാംസ്യങ്ങളെ ഉത്പാദിപ്പിക്കാൻ ഇവയ്ക്ക് കഴിവുണ്ട്. ATPase സബ്‌യൂണിറ്റ്, കോ എൻസൈം ക്യൂവിൽ നിന്ന് സൈറ്റോക്രോം സിയിലെ ഇരുമ്പിലേയ്ക്ക് ഇലക്ട്രോണുകൾ അയയ്ക്കാനുള്ള റിഡക്റ്റേയ്സ് രാസാഗ്നിയുടെ ഭാഗങ്ങൾ, സൈറ്റോക്രോം ഓക്സിഡേയ്സ് എന്ന രാസാഗ്നിയുടെ ഏഴ് സബ്‌യൂണിറ്റുകൾ എന്നിവ ഉത്പാദിപ്പിക്കുന്ന ഉപചയകേന്ദ്രങ്ങളായി ഇവ പ്രവർത്തിക്കുന്നു. ഡെൽറ്റാ അമിനോലെവ്യൂലിനിക് ആസിഡ് സിന്തറ്റേയ്സ് എന്ന രാസാഗ്നിയുടെ പ്രവർത്തനഫലമായാണ് മൈറ്റോകോൺട്രിയയിൽ സൈറ്റോക്രോമുകൾക്കും മയോഗ്ലോബിനും ഹീമോഗ്ലോബിനും ആവശ്യമായ ഹീം ഭാഗം നിർമ്മിക്കപ്പെടുന്നത്. ചില കോളസ്ട്രോളുകളെ ചിലയിനം സ്റ്റീറോയ്ഡ് ഹോർമോണുകളാക്കി മാറ്റാനുള്ള അധിവൃക്കാ ഗ്രന്ഥിയുടെ കോർട്ടക്സിൽ നടക്കുന്ന പ്രവർത്തനവും മൈറ്റോകോൺട്രിയയുടെ രാസാഗ്നികളാണ് ചെയ്യുന്നത്. 
അസ്ഥിനിർമ്മാണകോശങ്ങളായ ഓസ്റ്റിയോബ്ലാസ്റ്റ് കോശങ്ങളിൽ കാണപ്പെടുന്ന മൈറ്റോകോൺട്രിയയിൽ കാൽസ്യത്തിന്റേയും ഫോസ്ഫേറ്റിന്റേയും അയോണുകളുടെ ശേഖരണമുണ്ട്. അണ്ഡങ്ങളിലെ മൈറ്റോകോൺട്രിയ യോക്ക് എന്ന ഭക്ഷ്യവസ്തുവിനെ വലിയ അളവിൽ ശേഖരിക്കാറുണ്ട്.


</doc>
<doc id="195285" url="https://ml.wikipedia.org/wiki?curid=195285" title="കയർ (നോവൽ)">
കയർ (നോവൽ)

പ്രശസ്ത മലയാളം എഴുത്തുകാരൻ തകഴി ശിവശങ്കരപ്പിള്ള എഴുതിയ നോവലാണ് കയർ. 1978-ൽ പ്രസിദ്ധീകൃതമായ ഈ നോവൽ 1997-ൽ ഇംഗ്ലീഷിലേയ്ക്ക് മൊഴിമാറ്റം ചെയ്യപ്പെട്ടിട്ടുണ്ട്. ഡി.സി. ബുക്സ് ആയിരുന്നു പ്രസാധകർ.

ഏകദേശം 250 കൊല്ലത്തെ സമുദായത്തിന്റെ പരിണാമകഥ ‘കയറി‘ൽ കാണാമെന്ന് തകഴി അവകാശപ്പെട്ടിരുന്നു. ആറു തലമുറയുടേയും ആയിരത്തോളം കഥാപാത്രങ്ങളുടേയും കഥയാണീ നോവൽ. 250 വർഷം മുമ്പ് ഭൂമി അളന്ന് തിരിച്ച് ഉടമസ്ഥാവകാശം നിർണ്ണയിക്കാൻ ഒരു ഉദ്യോഗസ്ഥൻ വരുന്നതുമുതൽ സമീപകാലത്തെ നക്സലൈറ്റ് പ്രസ്ഥാനം വരെയാണ് നോവലിലെ പ്രതിപാദ്യ വിഷയം. കുട്ടനാട്ടിലെ കുറേ നായർ മരുമക്കത്തായ തറവാടുകളുടെ തകർച്ച, നമ്പൂതിരി ബന്ധം, ക്ഷേത്രവും ക്ഷേത്ര കലകളും, പഴയ ആചാരങ്ങളും നിയമങ്ങളും, കൃഷിയുടെ സംസ്‌കാരവും വ്യവസായവും, സ്ത്രീകളോടുള്ള സമീപനം, കർഷകത്തൊഴിലാളികളുടെ വർഗ്ഗചരിത്രം, ജാതിമത വിശ്വാസങ്ങൾ, മതപരിവർത്തനവും ക്രിസ്ത്യൻ സമുദായത്തിന്റെ വളർച്ചയും യന്ത്രവൽക്കരണം, പണത്തിന്റെ ശക്തി, പുലയരുടെ ത്യാഗം, വിവിധ വർഗ്ഗക്കാരുടെ വിദ്യാഭ്യാസം ഇതെല്ലാം വലിയ ഒരു ക്യാൻവാസിൽ വിശദാംശങ്ങളോടെ, വരച്ചുകാണിക്കുകയാണ് തകഴി ചെയ്തിരിക്കുന്നത്. കഴിഞ്ഞുപോയ ആ കാലഘട്ടത്തെ സംഭാഷണരീതിയും ഭാഷയും എഴുത്തിൽ കൊണ്ടുവരാൻ പ്രയാസമായിരുന്നതിനാൽ അതുകൊണ്ട് കുറെയൊക്കെ ‘ഫ്‌ളാഷ് ബാക്കി’ലൊതുക്കിയതായി തകഴി അനുസ്മരിച്ചിട്ടുണ്ട്.

ഇതേപേരിൽ എം.എസ്. സത്യുവിന്റെ സംവിധാനത്തിൽ ഹിന്ദി സീരിയലായി 1989 ൽ ദേശീയശൃംഖലയിൽ ദൂരദർശനിൽ പ്രക്ഷേപണം ചെയ്യപ്പെട്ടു. 


</doc>
<doc id="195296" url="https://ml.wikipedia.org/wiki?curid=195296" title="സാദ്ധ്യയുക്തി ഡിജിറ്റൽ പരിപഥം">
സാദ്ധ്യയുക്തി ഡിജിറ്റൽ പരിപഥം

ഡിജിറ്റൽ സർക്യൂട്ടുകളെ അവയുടെ ധർമ്മത്തിന്റെ സ്വഭാവം അനുസരിച്ച് താരതമ്യേന ലഘുവായ സാദ്ധ്യയുക്തി(Combinational logic) സർക്യൂട്ടുകളും കൂടുതൽ സങ്കീർണ്ണമായ ക്രമയുക്തി(sequential logic) ഡിജിറ്റൽ സർക്യൂട്ടുകളും എന്നു പ്രധാനമായും രണ്ടായി തിരിക്കാം.

ഓരോ സമയത്തും ലഭ്യമായ പൂർവ്വലക്ഷണങ്ങളെ (input signal) ലോജിൿ ഗേറ്റുകളുടെ യുക്തി അനുസരിച്ച് വ്യാഖ്യാനിച്ച് അവയുടെ ഫലം തദ്സമയത്തു തന്നെ ഉത്തരലക്ഷണമാക്കി(output signal) മാറ്റുന്ന ഡിജിറ്റൽ ഇലൿട്രോണിൿ സർക്യൂട്ടുകളാണു് സാദ്ധ്യയുക്തി ഡിജിറ്റൽ പരിപഥങ്ങൾ (combinational digital circuits). ഇത്തരം സർക്യൂട്ടുകളിൽ ഉൾപ്പെടുത്തിയിട്ടുള്ള ലോജിക് ഗേറ്റുകളുടെ സുസ്ഥിരമായ വിന്യാസക്രമം മാത്രമാണു് ഇവയിൽ ഗതി അഥവാ ഔട്ട്പുട്ടിലെ ഫലം നിശ്ചയിക്കുന്നതു്. ഇത്തരം സർക്യൂട്ടുകളിൽ ഔട്ട്പുട്ട് സർക്യൂട്ടിന്റെയോ ഔട്ട്പുട്ടിന്റെതന്നെയോ ഭൂതകാലാവസ്ഥയെ ആശ്രയിക്കുന്നില്ല. സമയമനുസരിച്ചോ പൂർവ്വകാലഫലങ്ങളനുസരിച്ചോ ഗതി മാറിയേക്കാവുന്ന ഒരു ക്രമപരിപാടി(sequential program)യും ഈ സർക്യൂട്ടുകളിൽ ആവശ്യമില്ല. അതുകൊണ്ടുതന്നെ ക്വാർട്ട്സ് ക്ലോക്കുകളും മെമ്മറി, [[റോം (ഡിജിറ്റൽ ഇലക്ട്രോണിക്സ്), [[ഈപ്രോം]], [[ബാറ്ററി ബാക്കപ്പ്]] തുടങ്ങിയ മറ്റുഘടകങ്ങളും ഇവയിൽ ആവശ്യമില്ല.

[[Image:pocket slide rule.jpg|frame|left| ഒരു സ്ലൈഡ് റൂൾ. ഈ അവസ്ഥയിൽ താഴെയുള്ള D- അങ്കനരേഖയിലെ ഓരോ സംഖ്യയും മദ്ധ്യഭാഗത്തെ C- അങ്കനരേഖയിലെ സംഖ്യയുടെ ഇരട്ടിയായിരിക്കും. ]]

ഡിജിറ്റൽ കാൽക്കുലേറ്ററുകൾ പ്രചാരത്തിൽ വരുന്നതിനു മുമ്പ് [[അങ്കഗണിതം|അങ്കഗണിതക്രിയകൾ]] എളുപ്പത്തിൽ ചെയ്യാൻ ഉപയോഗിച്ചിരുന്ന ഒരു ഉപകരണമാണു് സ്ലൈഡ് റൂൾ. അതിലെ ഒരു അലകു് ഓരോ സ്ഥാനത്തു വെക്കുമ്പോഴും അതിനു സമാനമായ ഒരു ക്രിയാഫലം മറ്റൊരു അലകിൽ കാണാം. ഇപ്പോഴുള്ള ഒരു സ്ഥാനത്തുനിന്നും ഒരിക്കൽ മാറ്റിക്കഴിഞ്ഞാൽ ആ സ്ഥാനം ‘ഓർമ്മിക്കാൻ’ഈ യന്ത്രത്തിനു സാദ്ധ്യമല്ല.ഇതൊരു അവസ്ഥാരഹിതയന്ത്രമാണു്. പ്രത്യുത, ആധുനിക കാൽക്കുലേറ്ററുകൾക്കു് ഒന്നോ അതിലധികമോ സംഖ്യകൾ ഓർത്തുവെക്കാൻ കഴിയും. കൂടാതെ, ചെയ്തുകൊണ്ടിരിക്കുന്ന ഓരോ ക്രിയകൾക്കുമിടയിൽ ആ ക്രിയയുടെ ഭാഗമായ അക്കങ്ങൾ കൂടി അവ താൽക്കാലികമായി ഓർത്തുവെക്കുന്നുണ്ടു്.
സാദ്ധ്യയുക്തി സർക്യൂട്ടുകളിലെ യുക്തി നിശ്ചയിക്കുന്നതു് അവയിലെ ലോജിക് കവാടങ്ങളുടെ വിന്യാസക്രമമാണല്ലോ. ഈ വിന്യാസക്രമം നിശ്ചയിക്കുന്നതു് അനുയോജ്യമായ സാദ്ധ്യമിശ്രണപ്പട്ടികകൾ (Truth tables) മുൻ‌കൂട്ടി തയ്യാറാക്കിയാണു്. ഇൻപുട്ട് സിഗ്നലുകളുടെ സാദ്ധ്യമായ എല്ലാ സമ്മിശ്രണങ്ങളും പരിഗണിച്ച് അവയിൽ ഓരോ സാദ്ധ്യതയ്ക്കും പ്രതീക്ഷിക്കുന്ന (അല്ലെങ്കിൽ ആവശ്യമുള്ള) ഔട്ട്പുട്ട് ഏതൊക്കെ എങ്ങനെയൊക്കെ വേണമെന്നു വ്യക്തമാക്കുന്ന പട്ടികകളാണു് ഇവ. വലതുവശത്തു കാണുന്നതു് അത്തരമൊരു പട്ടികയാണു്.

സാദ്ധ്യയുക്തി സർക്യൂട്ടുകൾ രൂപകല്പന ചെയ്യാനുള്ള ഒരു പ്രധാന ഉപാധിയാണു് [[ബൂളിയൻ ബീജഗണിതം]].

വിവിധ ഇൻപുട്ടു് അവസ്ഥകളുടെ തദ്സമയനിലയാണു് ഒരു ശുദ്ധ സാദ്ധ്യയുക്തി സംവിധാനത്തിൽ ഔട്ട്പുട്ട് എങ്ങനെയാവുമെന്നു നിശ്ചയിക്കുന്നതു്. ഏതെങ്കിലും ഒരു സമയത്തെ ഔട്ട്പുട്ട് സർക്യൂട്ടിന്റെ അതിനു മുമ്പുള്ള അവസ്ഥയെ ആശ്രയിക്കുന്നില്ല. സാങ്കേതികമായി പറഞ്ഞാൽ ഇവ [[അവസ്ഥാരഹിതയന്ത്രം | അവസ്ഥാരഹിതയന്ത്രങ്ങളാണു് ]](stateless machines). കമ്പ്യൂട്ടർ ഘടകങ്ങളിൽ ഉപയോഗിക്കുന്ന ALU, തദ്സമയ എൻ‌കോഡറുകൾ, ഡീകോഡറുകൾ (realtime encoders and decoders), ഡിജിറ്റൽ ഡാറ്റാ സംപ്രേഷണത്തിൽ ഉപയോഗിക്കുന്ന മൾട്ടിപ്ലെക്സറുകൾ, ഡീ-മൾട്ടിപ്ലെക്സറുകൾ, [[പ്രക്രിയാസാങ്കേതികം |പ്രക്രിയാസാങ്കേതികത്തിൽ]](process engineering) ഉപയോഗിക്കുന്ന കമ്പാരേറ്ററുകൾ തുടങ്ങിയവ സാദ്ധ്യയുക്തി സർക്യൂട്ടുകൾക്കു് ഉദാഹരണങ്ങളാണു്.

ഡിജിറ്റൽ ഇലക്ട്രോണിക്സ് പുരോഗമിക്കുന്നതിനു മുമ്പ് പല സാദ്ധ്യയുക്തി ആവശ്യങ്ങൾക്കും ഉപയോഗിച്ചിരുന്നത് വിദ്യുത്കാന്തിക [[റിലേ]]കളുടെ വലിയ സഞ്ചയങ്ങളായിരുന്നു. ആദ്യകാല ടെലഫോൺ ശൃംഖലകളും ട്രാഫിക് നിയന്ത്രണ സംവിധാനങ്ങളും ഇതിനുദാഹരണമാണു്. ഭീമമായ [[മൂലധനച്ചെലവ് | മൂലധനച്ചെലവും]] [[പ്രവർത്തനച്ചെലവ് | പ്രവർത്തനച്ചെലവും]], സങ്കീർണ്ണമായ അറ്റകുറ്റപ്പണികൾ, കൂടുതൽ സ്ഥലത്തിന്റെയും ഊർജ്ജത്തിന്റേയും ആവശ്യകത, കുറഞ്ഞ [[സാങ്കേതികവിശ്വസ്തത]] തുടങ്ങിയ ധാരാളം പ്രശ്നങ്ങൾ ഇത്തരം സംവിധാനങ്ങൾക്കുണ്ടായിരുന്നു. ട്രാൻസിസ്റ്ററുകളും അതേത്തുടർന്നു് ചിപ്പുകളും വന്നതോടെ ആദ്യതലമുറ ഡിജിറ്റൽ ഇലക്ട്രോണിക്സ് ഇത്തരം ആവശ്യങ്ങളിൽ പലതിനും മികച്ച യന്ത്രങ്ങൾ പകരം അവതരിപ്പിച്ചു.


[[വർഗ്ഗം:ഡിജിറ്റൽ സാങ്കേതികവിദ്യ]]

</doc>
<doc id="195297" url="https://ml.wikipedia.org/wiki?curid=195297" title="ടി.പി. പീതാംബരൻ">
ടി.പി. പീതാംബരൻ

എൻ.സി.പി.യുടെ ഇപ്പോഴത്തെ സംസ്ഥാന പ്രസിഡന്റാണ് ടി.പി. പീതാംബരൻ മാസ്റ്റർ.
മൂന്നു പ്രാവശ്യം (ആറും ഏഴും എട്ടും നിയമസഭകളിൽ) എം.എൽ.എ ആയിട്ടുള്ള ഇദ്ദേഹം വിവിധ രാഷ്ട്രീയ കക്ഷികളുടെ സംസ്ഥാന-ദേശീയ തലത്തിലുള്ള പദവികൾ വഹിച്ചിട്ടുണ്ട്.
1928 ഫെബ്രുവരി 19-ന് ടി.കെ. പപ്പുവിന്റെ മകനായി ജനനം. ബിരുദവും അദ്ധ്യാപക ബിരുദവും(Bachelor of Teaching) നേടിയിട്ടുണ്ട്.
1948-ൽ സ്കൂൾ അധ്യാപകനായി ജോലിയിൽ പ്രവേശിച്ചു. 1970 മുതൽ 1983 വരെ പ്രധാന അധ്യാപകനായി സേവനം അനുഷ്ഠിച്ച ശേഷം ജോലിയിൽ നിന്ന് സ്വയം വിരമിച്ചു.
എറണാകുളം മഹാരാജാസ് കോളേജിലെ പഠനകാലത്ത് (1944-48) വിദ്യാർത്ഥി രാഷ്ട്രീയ പ്രവർത്തനങ്ങളിൽ പങ്കാളിയായി. കോൺഗ്രസ് സോഷ്യലിസ്റ്റ് വിഭാഗത്തോട് ചായ്‌വ് പ്രകടിപ്പിച്ചിരുന്ന ടി.പി. പീതാംബരൻ 1948-ൽ ഇന്ത്യൻ സോഷ്യലിസ്റ്റ് പാർട്ടി രൂപീകരിച്ചപ്പോൾ അതിലംഗമായി. പാർട്ടിയുടെ സംസ്ഥാന എക്സിക്യൂട്ടിവ് കമ്മറ്റി അംഗമായിരുന്ന ഇദ്ദേഹം ഇന്ത്യൻ സോഷ്യലിസ്റ്റ് പാർട്ടിയും കിസാൻ മസ്‌ദൂർ പ്രജാപാർട്ടിയും ചേർന്ന് പ്രജാ സോഷ്യലിസ്റ്റ് പാർട്ടി (പി.എസ്.പി.) രൂപീകരിച്ചപ്പോൾ പുതിയ പാർട്ടിയുടെയും സംസ്ഥാന എക്സിക്യൂട്ടിവ് കമ്മറ്റിയിലും അംഗമായിരുന്നു. 1960 വരെ ആ സ്ഥാനത്ത് തുടർന്നു. 1960 മുതൽ 1962-ൽ വിമത പി.എസ്.പി വിഭാഗത്തിന്റെ ജനറൽ സെക്രട്ടറിയായിരുന്നു. 1962-ൽ ഈ വിഭാഗം ഇന്ത്യൻ നാഷണൽ കോൺഗ്രസിൽ ലയിച്ചു.

1962 മുതൽ കോൺഗ്രസിന്റെ ജില്ലാ എക്സിക്യൂട്ടിവ് കമ്മറ്റിയിൽ അംഗമായിരുന്നു. 1972 മുതൽ 1978 വരെ എറണാകുളം ജില്ലാ കമ്മറ്റിയുടെ വൈസ്-പ്രസിഡണ്ട് സ്ഥാനവും വഹിച്ചിരുന്നു. 1978-ൽ കോൺഗ്രസ് പാർട്ടിയിൽ ദേശീയ തലത്തിലുണ്ടായ പിളർപ്പിൽ ബ്രഹ്മാനന്ദ റെഡ്ഡി വിഭാഗത്തിൽ നിലയുറപ്പിച്ച പീതാംബരൻ മാസ്റ്റർ കോൺഗ്രസ്സ്-എസ്സിന്റെ ജില്ലാ പ്രസിഡണ്ട് സ്ഥാനത്തേക്കും തുടർന്ന് സംസ്ഥാന ജോയിന്റ് സെക്രട്ടറി(1989-1994), ജനറൽ സെക്രട്ടറി(1994-1999) സ്ഥാനങ്ങളിലേക്കും തെരഞ്ഞെടുക്കപ്പെട്ടു. 1999-ൽ കോൺഗ്രസ് (എസ്) എൻ.സി.പി-യിൽ ലയിച്ചതിനെ തുടർന്ന് എൻ.സി.പിയുടെ ജനറൽ സെക്രട്ടറി സ്ഥാനത്തെത്തി. 2012 ജൂണിൽ എറണാകുളത്ത് നടന്ന എൻ.സി.പി സംസ്ഥാന പ്രതിനിധികളുടെ യോഗം ഇദ്ദേഹത്തെ സംസ്ഥാന പ്രസിഡണ്ട് സ്ഥാനത്തേക്ക് തെരഞ്ഞെടുത്തു. 

പള്ളുരുത്തി നിയോജക മണ്ഡലത്തിൽ നിന്ന് മൂന്നു പ്രാവശ്യം കേരള നിയമസഭയിലേക്ക് തെരഞ്ഞെടുക്കപ്പെട്ടിട്ടുണ്ട്.


</doc>
<doc id="195298" url="https://ml.wikipedia.org/wiki?curid=195298" title="ക്രമയുക്തി ഡിജിറ്റൽ പരിപഥം">
ക്രമയുക്തി ഡിജിറ്റൽ പരിപഥം

ഡിജിറ്റൽ സർക്യൂട്ടുകളെ അവയുടെ ധർമ്മത്തിന്റെ സ്വഭാവം അനുസരിച്ച് താരതമ്യേന ലഘുവായ സാദ്ധ്യയുക്തി (Combinational logic) ഡിജിറ്റൽ സർക്യൂട്ടുകളും കൂടുതൽ സങ്കീർണ്ണമായ ക്രമയുക്തി(sequential logic) ഡിജിറ്റൽ സർക്യൂട്ടുകളും എന്നു പ്രധാനമായും രണ്ടായി തിരിക്കാം.

സാദ്ധ്യയുക്തി സർക്യൂട്ടുകൾ അവസ്ഥാരഹിതയന്ത്രങ്ങളാണു്. അതായത്, അവയ്ക്കു് ഏതെങ്കിലും സമയത്തെ പ്രവർത്തനം അതിനു മുമ്പുണ്ടായിരുന്ന സാഹചര്യങ്ങൾക്കനുസൃതമായി വ്യത്യാസപ്പെടുത്താൻ കഴിയുകയില്ല.അങ്ങനെ ചെയ്യണമെങ്കിൽ, അത്തരമൊരു സർക്യൂട്ടിൽ, മുമ്പു നിലനിന്നിരുന്ന അവസ്ഥ(previous state)യെക്കുറിച്ചുള്ള വിവരങ്ങൾ ഓർമ്മ വെയ്ക്കാൻ തക്ക എന്തെങ്കിലും ഉപാധികൾ ഉണ്ടായിരിക്കണം. ഇത്തരം ഉപാധികളെയാണു് ഇലക്ട്രോണിക്സിൽ മെമ്മറി എന്നു വിളിക്കുന്നതു്. അതിനു പുറമേ, ഇത്തരം മാറ്റങ്ങൾ സമയവുമായി ബന്ധപ്പെട്ടിരിക്കുന്നതിനാൽ, സമയം കണക്കാക്കുവാനും അതിനനുസരിച്ച് സ്വന്തം പ്രവർത്തനഗതി മാറ്റുവാനും ഈ സർക്യൂട്ടുകൾക്കു് കഴിയണം. അതും കൂടാതെ, പ്രവർത്തനഗതിയിൽ എന്തുതരം മാറ്റങ്ങളാണു വരുത്തേണ്ടതു് എന്നു് ഓർത്തുവെക്കാൻ ഇവയിൽ ഒരു ക്രമപരിപാടി (പ്രോഗ്രാം)(sequential program) കൂടി ഉണ്ടായിരിക്കണം.

ഇത്തരം അധികഘടകങ്ങൾ കൂടി ചേർത്ത് സാദ്ധ്യയുക്തി സർക്യൂട്ടുകളെ വികസിപ്പിച്ചെടുത്തവയാണു് ക്രമയുക്തി സർക്യൂട്ടുകൾ. ഒരു ക്രമയുക്തി സർക്യൂട്ട് അതിന്റെ ഇൻപുട്ടുകൾക്കു പുറമേ, തൊട്ടുമുമ്പുണ്ടായിരുന്ന അവസ്ഥകളെക്കൂടി പരിഗണിക്കുന്നു. മറ്റൊരു തരത്തിൽ വ്യാഖ്യാനിച്ചാൽ, ഔട്ട്പുട്ടിൽ നിന്നും ലഭ്യമാകുന്ന പ്രസക്തമായ ചില അവസ്ഥകളെങ്കിലും തിരിച്ചുചേർത്ത്(feed back) പുതിയ ഇൻപുട്ടുകളായി കണക്കാക്കുന്നു.

ക്രമയുക്തി സർക്യൂട്ടുകൾ സാദ്ധ്യമായതോടെയാണു് ഡിജിറ്റൽ ഇലക്സ്ട്രോണിക്സ് ലോകപുരോഗതിയിൽ വിപ്ലവകരമായ മാറ്റങ്ങൾ കൊണ്ടുവന്നതു്. സാധാരണ ഡിജിറ്റൽ വാച്ചും കാൽക്കുലേറ്ററും മുതൽ ഇന്നു കാണുന്ന ഏതാണ്ടെല്ലാ ഡിജിറ്റൽ ഇലക്ട്രോണിക് ഉപകരണങ്ങളും ക്രമയുക്തി സംവിധാനങ്ങളാണു്. അവയുടെ പാരമ്യശൃംഗങ്ങളായി ഇപ്പോൾ നാം ഉപയോഗിക്കുന്ന ഡിജിറ്റൽ കമ്പ്യൂട്ടറുകളേയും മൊബൈൽ ടെലഫോണുകളേയും ഡിജിറ്റൽ ക്യാമറകളെയും മറ്റും കണക്കാക്കാം. നിർണ്ണായകമായ വ്യവസായോൽ‌പ്പാദനരംഗത്തും ഊർജ്ജവിതരണം,സെക്യൂരിറ്റി,ഇന്റർനെറ്റ്‌വർക്കുകൾ, വാർത്താവിനിമയം, ആരോഗ്യപരിപാലനം തുടങ്ങിയ മറ്റു മേഖലകളിലും ക്രമയുക്തി സംവിധാങ്ങളില്ലാത്ത ഒരു അവസ്ഥ ഇപ്പോൾ ചിന്തിക്കാൻ പോലുമാവില്ല.


</doc>
<doc id="195299" url="https://ml.wikipedia.org/wiki?curid=195299" title="അമ്പിസ്വാമി">
അമ്പിസ്വാമി

തൃശ്ശൂർ സ്വദേശിയായ പാചകകലാ വിദഗ്ദ്ധൻ. കേരളീയ സദ്യയുടെ ബ്രാൻഡ് അംബാസിഡർ എന്ന പേരിലറിയപ്പെടുന്നു. പാലടയാണ് അമ്പിസ്വാമിയുടെ സ്പെഷൽ. അടപ്രഥമൻ, പഴം പ്രഥമൻ എന്നിങ്ങനെയുള്ള പായസങ്ങൾ 500 ലിറ്ററോളം ദിവസവും അദ്ദേഹം തന്റെ തൃശൂരുള്ള ഭക്ഷണശാലയിൽ നിന്ന് വിൽക്കുമായിരുന്നുവത്രേ. പണ്ട് പഞ്ചാരപ്പായസം, പാൽപ്പായസം എന്നീ വിഭവങ്ങൾക്കായിരുന്നു ആവശ്യക്കാരെങ്കിലും പിന്നീട് പാലട പ്രശസ്തമായി വരികയായിരുന്നു എന്ന് അദ്ദേഹം പറഞ്ഞിട്ടുണ്ട്. പശുവളർത്തലും നടത്തിയിരുന്ന ഇദ്ദേഹത്തിന് അറുപതോളം പശുക്കളുണ്ടായിരുന്നു. പാചകത്തിനാവശ്യമായ പാലും മറ്റും കഴിയുന്നത്ര അദ്ദേഹം സ്വന്തമായി ഉത്പാദിപ്പിച്ചിരുന്നു. കാളൻ, അവിയൽ, സാമ്പാർ തുടങ്ങി പണ്ടേയുള്ള വിഭവങ്ങൾ കൂടാതെ മസാലക്കറി, തീയൽ, കൈപ്പക്കറി, പൈനാപ്പിൾ കറി എന്നിങ്ങനെയുള്ള വിഭവങ്ങളൊക്കെ അദ്ദേഹത്തിന്റെ സദ്യയിലുണ്ടാവും. മലയാളികൾ വിദേശത്തേയ്ക്കും അദ്ദേഹത്തെ സദ്യകളൊരുക്കാൻ കൂട്ടിക്കൊണ്ടു പോയിരുന്നു. വീട്ടിൽ കൊണ്ടുപോകാവുന്ന സദ്യ കിറ്റുകളുടെ പ്രചാരത്തിൽ അമ്പിസ്വാമി ഒരു പങ്കു വഹിച്ചിട്ടുണ്ട്. 

സ്കൂൾ യുവജനോത്സവമടക്കം ആയിരക്കണക്കിന് സദ്യകളൊരുക്കിയിട്ടുണ്ട്. ഒരുനേരം ഇരുപതിനായിരത്തിലധികം ആളുകൾക്ക് യുവജനോത്സവത്തിനിടെ അദ്ദേഹം സദ്യയൊരുക്കിയിട്ടുണ്ട്. 
ഇദ്ദേഹത്തിന്റെ യഥാർത്ഥ പേര് എം.എസ്.കൃഷ്ണയ്യർ എന്നായിരുന്നു. ഇദ്ദേഹത്തിന്റെ അച്ഛൻ മാണിക്യനും ഒരു പാചകവിദഗ്ദ്ധനായിരുന്നു. ഭാര്യ: നാരായണി അമ്മാൾ. മക്കൾ: സംഗമേശ്വരൻ (ചെന്നൈ), ശേഷാദ്രി (സുരേഷ്‌ അമ്പിസ്വാമി), ഹരിഹരൻ, രാജ്‌കുമാർ (പ്രകാശ്‌), അനിൽ, സുനിൽ, വേണുഗോപാൽ, പാർവതി, അമ്പിളി, പരേതയായ ധന്യ എന്നിവരാണ്. മരുമക്കൾ: ഭവാനി (ഇന്ത്യൻ ബാങ്ക്‌ ചെന്നൈ), ലക്ഷ്‌മി, അംബിക, ഉഷ, പ്രിയ, ഗണേഷ്‌ (ഷാർജ), കൃഷ്‌ണമൂർത്തി (ധനലക്ഷ്‌മി ബാങ്ക്‌) എന്നിവർ. 

ഇദ്ദേഹം 2012 ജൂൺ 4 ന് എം.ജി. റോഡിലെ കാരിക്കത്ത് ലൈനിലെ വീട്ടിൽ ഹൃദ്രോഗബാധയെത്തുടർന്ന് അന്തരിച്ചു. അദ്ദേഹത്തിന് 77 വയസായിരുന്നു. 


</doc>
<doc id="195308" url="https://ml.wikipedia.org/wiki?curid=195308" title="വെടിവച്ചുള്ള വധശിക്ഷ">
വെടിവച്ചുള്ള വധശിക്ഷ

വധശിക്ഷയ്ക്ക് വിധിക്കപ്പെട്ടവരെ ചിലപ്പോൾ വെടിവച്ച് കൊല്ലാറുണ്ട്. ഒന്നോ അതിലധികമോ തോക്കുകൾ കൊണ്ടായിരിക്കും വധശിക്ഷ നടപ്പാക്കുന്നത്. ഇത് ലോകത്തിൽ ഏറ്റവും കൂടുതൽ രാജ്യങ്ങളിൽ ഉപയോഗിക്കുന്ന വധശിക്ഷാരീതിയാണ് (ഉദ്ദേശം 70 രാജ്യങ്ങളിൽ ഇത് നിലവിലുണ്ട്). ഒരു കൂട്ടം ആൾക്കാർ ചേർന്ന് വെടിവച്ച് കൊല്ലൽ (execution by firing squad) ഇതിന്റെ ഒരു രീതിയാണ്. ഫയറിംഗ് സ്ക്വാഡുപയോഗിച്ച് വധിക്കുന്നത് അഭിമാനകരമായ ശിക്ഷാരീതിയായി കണക്കാക്കപ്പെട്ടിരുന്നു. സൈനികോദ്യോഗസ്ഥരെ കൊല്ലാനായിരുന്നു ഈ രീതി കൂടുതലും ഉപയോഗിച്ചിരുന്നത്. ഒറ്റ ആരാച്ചാർ വെടിവയ്ക്കുന്ന രീതി ഇപ്പോഴും നിലവിലുണ്ട്.

ഇരുപതാം നൂറ്റാണ്ടിൽ കമ്യൂണിസ്റ്റ് രാജ്യങ്ങളിൽ സാധാരണക്കാരുടെയും പട്ടാളക്കാരുടെയും വധശിക്ഷ നടപ്പാക്കാനുപയോഗിച്ചിരുന്ന മാർഗ്ഗമായിരുന്നു വെടിവച്ച് കൊല്ലൽ. സോവിയറ്റ് യൂണിയനിൽ ഒറ്റ ആരാച്ചാർ വെടിവച്ച് കൊല്ലുന്ന രീതി സാധാരണമായിരുന്നു. ഫയറിംഗ് സ്ക്വാഡ് ഉപയോഗിച്ചുള്ള ശിക്ഷാ നടപടി സമയമെടുക്കുന്നതായതുകൊണ്ട് വല്ലപ്പോഴുമേ ഉപയോഗിക്കുമായിരുന്നുള്ളൂ. അപ്രതീക്ഷിതമായി തലയ്ക്കു പിന്നിൽ വെടിവയ്ക്കുകയായിരുന്നു സാധാരണ രീതി.

1913 മേയ് 14-ന് വധശിക്ഷയ്ക്ക് വിധേയനാക്കപ്പെട്ട ആൻഡ്രിസ മിർകോവിച്ചാണ് നെവാദ സംസ്ഥാനത്ത് ഇത്തരത്തിൽ ശിക്ഷിക്കപ്പെട്ട ഒരേയൊരാൾ. നെവാദ ജയിലിലെ വാർഡന് ഫയറിംഗ് സ്ക്വാഡിൽ പങ്കെടുക്കാൻ അഞ്ചു പേരെ കണ്ടെത്താൻ കഴിയാഞ്ഞതുകൊണ്ട്, മിർകോവിച്ചിനെ വധിക്കാൻ ഒരു വെടിവയ്ക്കുന്ന യന്ത്രം നിർമ്മിക്കേണ്ടി വന്നു. 1938 ഒക്ടോബർ 31-ന് ജോൺ ഡീറിംഗ് എന്നയാളെ യൂട്ടായിലെ ഷുഗർ ഹൗസ് ജയിലിൽ വച്ച് വെടിവച്ചു കൊന്നു. അയാൾ വധശിക്ഷ നടക്കുന്ന സമയത്ത് ശരീരത്തി ഒരു ഇ. സി. ജി. യന്ത്രം ഘടിപ്പിക്കാൻ സമ്മതം നൽകുകയുണ്ടായി. 






</doc>
<doc id="195315" url="https://ml.wikipedia.org/wiki?curid=195315" title="ബല റാം നന്ദ">
ബല റാം നന്ദ

ബല റാം നന്ദ (1917 - 30 മേയ് 2010) ഒരു ഇന്ത്യൻ ചരിത്രകാരനായിരുന്നു. മഹാത്മാഗാന്ധിയെക്കുറിച്ചുള്ള പുസ്തക പരമ്പരയുടെ മുഖ്യപത്രാധിപൻ എന്ന നിലയിലാണ് ബൗദ്ധികലോകത്ത് ശ്രദ്ധേയനായത്. നിലവിൽ പാകിസ്താന്റെ ഭാഗമായ റാവൽപ്പിണ്ടിയിൽ 1917 ഒക്ടോബർ 11-ന് പുരുഷോത്തംദാസ് നന്ദയുടെയും മായാദേവി നന്ദയുടെയും മകനായി ജനിച്ചു. ലാഹൂർ ഗവൺമെന്റ് കോളജിൽനിന്നും 1937-ൽ ചരിത്രത്തിൽ ബിരുദവും 1939-ൽ ബിരുദാനന്തര ബിരുദവും നേടി. 1942-ൽ ഇന്ത്യൻ റെയിൽവേയിൽ ഉയർന്ന ഉദ്യോഗസ്ഥനായി ചേരുകയും വിവിധ പദവികൾ വഹിക്കുകയും ചെയ്തു. 1965-ൽ തീൻമൂർത്തി മ്യൂസിയം ആൻഡ് ലൈബ്രറി ആരംഭിച്ചപ്പോൾ അതിന്റെ പ്രഥമ ഡയറക്ടറായി. 1980 വരെ ആ ചുമതല വഹിച്ചു.

തുടങ്ങി ജീവചരിത്രശാഖയെ സമ്പന്നമാക്കിയ നിരവധി രചനകൾ ഇദ്ദേഹത്തിന്റേതായിട്ടുണ്ട്.

ജീവചരിത്രരചനയിലെ നന്ദയുടെ സവിശേഷപാടവം കണ്ടറിഞ്ഞ നെഹ്റു തന്റെ പിതാവിന്റെ ജീവചരിത്രമെഴുതാൻ ഇദ്ദേഹത്തെ ക്ഷണിക്കുകയായിരുന്നു. 
എന്നിവയാണ് ഇദ്ദേഹത്തിന്റെ മറ്റുപ്രധാന കൃതികൾ.

തുടങ്ങി ഒട്ടനേകം പുരസ്കാരങ്ങളും ബഹുമതികളും ഇദ്ദേഹത്തിന് ലഭിച്ചിട്ടുണ്ട്. 



</doc>
<doc id="195324" url="https://ml.wikipedia.org/wiki?curid=195324" title="തട്ടത്തിൻ മറയത്ത്">
തട്ടത്തിൻ മറയത്ത്

വിനീത് ശ്രീനിവാസൻ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് തട്ടത്തിൻ മറയത്ത്. നിവിൻ പോളി, ഇഷ തൽവാർ, അജു വർഗീസ്, മനോജ് കെ. ജയൻ, ശ്രീനിവാസൻ എന്നിവർ പ്രധാനകഥാപാത്രങ്ങളെ അവതരിപ്പിക്കുന്ന ഈ ചിത്രം ശ്രീനിവാസനും, മുകേഷും ചേർന്ന് ലൂമിയർ ഫിലിം കമ്പനിയുടെ ബാനറിലാണ് നിർമ്മിച്ചിരിക്കുന്നത്. വിനീത് ശ്രീനിവാസൻ ജനിച്ചുവളർന്ന തലശ്ശേരിയുടെ പശ്ചാത്തലത്തിൽ ഇതൾ വിരിയുന്ന ചിത്രം രണ്ട് വ്യത്യസ്ത മതങ്ങളിൽപ്പെട്ടവരുടെ പ്രണയമാണ് പ്രമേയമാക്കിയിരിക്കുന്നത്.


അനു എലിസബത്ത് ജോസ്, വിനീത് ശ്രീനിവാസൻ, ഏങ്ങണ്ടിയൂർ ചന്ദ്രശേഖരൻ എന്നിവർ എഴുതിയ ഗാനങ്ങൾക്ക് സംഗീതം പകർന്നതും ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നതും ഷാൻ റഹ്‌മാൻ ആണ്. മാതൃഭൂമി മ്യൂസിക്കും സത്യം ഓഡിയോസും ചേർന്നാണ് ഗാനങ്ങൾ വിപണനം ചെയ്തിരിക്കുന്നത്.


</doc>
<doc id="195334" url="https://ml.wikipedia.org/wiki?curid=195334" title="ഇൻട്രാമ്യൂറോസ്">
ഇൻട്രാമ്യൂറോസ്

ഫിലിപ്പീൻസിന്റെ തലസ്ഥാനമായ മനിലയിലെ ഏറ്റവും പഴയ ജില്ലയും ആ നഗരത്തിന്റെ ഐതിഹാസികഹൃദയവുമാണ് ഇൻട്രാമ്യൂറോസ്. ലത്തീൻ ഭാഷയിൽ 'ഇൻട്രാമ്യൂറോസ്' എന്ന പദത്തിന് 'ഭിത്തിയ്ക്കുള്ളിൽ' എന്നാണർത്ഥം. മനിലയിലെ 'മതിലകനഗരം' അഥവാ "വാൾഡ് സിറ്റി" (walled city) ആയ 'ഇൻട്രാമ്യൂറോസ്' 1571 മുതൽ 1898 വരെ മൂന്നു നൂറ്റാണ്ടിലേറെ ദീർഘിച്ച ഹെസ്പാനിയ അധിനിവേശയുഗത്തിൽ ഫിലിപ്പിൻസിന്റെ ഭരണകേന്ദ്രമായിരുന്നു. 
പാസിഗ് നദീമുഖത്തിന്റെ തെക്കുഭാഗത്തുള്ള ഈ നഗരം ഇരുപതാം നൂറ്റാണ്ടിലെ 'വീണ്ടെടുക്കലുകൾ' പട്ടണത്തെ കടലിൽ നിന്ന് മറയ്ക്കുന്നതിനുമുൻപ് മനില ഉൾക്കടലിന്റെ തീരത്തായിരുന്നു. പട്ടണത്തിനു കാവലായ സാന്തിയാഗോ കോട്ട നദീമുഖത്തു തന്നെയായിരുന്നു. ഇൻട്രാമ്യൂറോസിന്റെ കനമുള്ള പ്രതിരോധഭിത്തികളുടെ നിർമ്മാണം ഹെസ്പാനിയ ഭരണത്തിന്റെ കേന്ദ്രത്തെ ബ്രിട്ടീഷ്-ഡച്ച് ആക്രമണകാരികളിൽ നിന്നും ചീനക്കാരായ കടൽക്കൊള്ളക്കാരിൽ നിന്നും രക്ഷിക്കാൻ 1571-ൽ തുടങ്ങിയതായിരുന്നു. കൊളോണിയൽ ഭരണകാലത്ത്, ഭരണകേന്ദ്രത്തിനു പുറത്തുള്ള നഗരഭാഗം 'എക്ട്രാമ്യൂറോസ്' അല്ലെങ്കിൽ 'ഭിത്തിയ്ക്കപ്പുറം' എന്നറിയപ്പെട്ടു. ഫിലിപ്പീൻസിലെ ഏറ്റവും പഴയ ക്രൈസ്തവദേവാലയവും രാജ്യത്തെ ഏറ്റവും പഴയ കെട്ടിടം തന്നെയും ആയ വിശുദ്ധ ആഗസ്തീനോസിന്റെ പള്ളി(San Agustin Church) ഉൾപ്പെടെ, ഒട്ടേറെ ചരിത്രസാക്ഷ്യങ്ങളുടെ ഇരിപ്പിടമാണ് ഇൻട്രാമ്യൂറോസ്.

2010 ഒക്ടോബറിൽ ലോകപൈതൃകനിധിയുടെ ഒരു റിപ്പോർട്ട്, സാന്തിയാഗോ കോട്ട ഉൾപ്പെടെയുള്ള ഇൻട്രാമ്യൂറോസ് മുഴുവനേയും, വികസനത്തിന്റെ സമ്മർദ്ദവും വിഭവശേഷിക്കുറവും കെടുകാര്യസ്ഥതയും മൂലം തീരാനഷ്ടഭീഷണി നേരിടുന്ന 12 ലോകപതൃകസ്ഥാനങ്ങളിൽ ഒന്നായി എടുത്തുകാട്ടി.


</doc>
<doc id="195336" url="https://ml.wikipedia.org/wiki?curid=195336" title="അച്ചാംതുരുത്തി">
അച്ചാംതുരുത്തി

കാസർഗോഡ് ജില്ലയിലെ ചെറുവത്തൂരിനടുത്തുള്ള ഒരു ഗ്രാമമാണ്‌ അച്ചാംതുരുത്തി. തേജസ്വിനിപുഴയുടെ നടുവിൽ സ്ഥിതിചെയ്യുന്ന ഒരു തുരുത്താണു് ഇത്. ഇവിടെയുള്ള ഒരു പ്രധാന ക്ഷേത്രമാണ്‌ പള്ളിയാറംമ്പലം അല്ലെങ്കിൽ വിഷ്ണുമൂർത്തി ബാലഗോകുലം. ഇവിടെ എല്ലാ വർഷവും ശിവരാത്രി നാളിൽ ഒറ്റക്കോല മഹോത്സവം നടത്തിവരുന്നു. രാത്രിയിൽ തോറ്റവും പുലർച്ചയ്ക്ക് വിഷ്ണുമൂർത്തിയുടെ എഴുന്നള്ളിപ്പും അഗ്നിപ്രവേശവും ഉണ്ടാകും. 
ഏകദേശം ഒരു 85 വർഷം മുൻപ് ആ നാട്ടിലെ കുട്ടികൾ ഇപ്പോൾ അമ്പലം സ്ഥിതി ചെയ്യുന്ന സ്ഥലത്തു വച്ച് രാത്രിയിൽ തെയ്യക്കോലം കെട്ടി കളിക്കാറുണ്ടായിരുന്നു. അവർ മച്ചിങ്ങ (ചെറിയ തേങ്ങ), പനയോല തുടങ്ങിയവ ഉപയോഗിച്ച് നെരുപ്പ് (അഗ്നിപ്രവേശത്തിനു വേണ്ടി) ഉണ്ടാക്കുകയും, മുരുക്ക് മരത്തിന്റെ തടി ഉപയോഗിച്ച് തെയ്യത്തിന്റെ ആയുധം ഉണ്ടാക്കുകയും ചെയ്തു. പക്ഷേ നാട്ടിൽ തുടരെത്തുടരെ അസ്വഭാവികഅപകടങ്ങൾ ഉണ്ടായപ്പോൾ മുതിർന്നവരും പ്രായമായവരും ഇടപെട്ട് ഈ തെയ്യം കെട്ട് നിർത്തലാക്കി. അവസാനം കുട്ടിക്കളിയിൽ ദൈവാംശം ഉണ്ടെന്നു മനസ്സിലാക്കിയ ജനങ്ങൾ 'വിഷ്ണുമൂർത്തി ബാലഗോകുലം' എന്ന പേരിൽ തേജസ്വിനി പുഴയുടെ തീരത്ത് ഈ അമ്പലം പണി കഴിപ്പിച്ചു.


</doc>
<doc id="195348" url="https://ml.wikipedia.org/wiki?curid=195348" title="കേരളത്തിലെ ആർ.ടി.ഒ. ഓഫീസുകളുടെ പട്ടിക">
കേരളത്തിലെ ആർ.ടി.ഒ. ഓഫീസുകളുടെ പട്ടിക




</doc>
<doc id="195364" url="https://ml.wikipedia.org/wiki?curid=195364" title="ഹിസ്റ്റോൺ">
ഹിസ്റ്റോൺ

യൂക്കാരിയോട്ട് കോശങ്ങളിൽ ഉയർന്ന ക്ഷാരഗുണമുള്ളതും (ആൽക്കലി സ്വഭാവം) ആർജിനിൻ, ലൈസീൻ എന്നീ അമിനോഅമ്ലങ്ങളാൽ സമൃദ്ധമായതുമായ മാംസ്യങ്ങളാണ് ഹിസ്റ്റോണുകൾ. അമ്ളമായ ഡി.എൻ.എ തന്മാത്രയുമായി ഉറച്ച രാസബന്ധനം രൂപപ്പെടുത്തുന്ന മാംസ്യങ്ങളാണിവ. മനുഷ്യകോശത്തിലെ 1.8 മീറ്ററോളം നീളം വരാവുന്ന ഡി.എൻ.എ തന്മാത്രയെ 0.09 മില്ലി മീറ്ററാക്കി ചുരുക്കിയിരിക്കുന്നത് ഡി.എൻ.എ തന്മാത്രകൾ ഹിസ്റ്റോണുകൾക്കുപുറത്തായി ചുറ്റപ്പെട്ടിരിക്കുന്നതുകൊണ്ടാണ്. ആൽബ്രെച്റ്റ് കോസ്സൽ 1884 ലാണ് ഹിസ്റ്റോണുകളെ കണ്ടെത്തുന്നത്.
H1/H5, H2A, H2B, H3, H4 എന്നിങ്ങനെ അഞ്ച് ഹിസ്റ്റോൺ മാംസ്യതന്മാത്രകളാണുള്ളത്. ഇതിൽ H2A, H2B, H3, H4 എന്നിവ ഹിസ്റ്റോൺ കാമ്പുകളായും (കോർ ഹിസ്റ്റോൺ) H1, H5 എന്നിവ യോജകഹിസ്റ്റോണുകളായും അറിയപ്പെടുന്നു. ഹിസ്റ്റോൺ കാമ്പുകളിലെ ഏതെങ്കിലും രണ്ടെണ്ണം വീതം പരസ്പരം ചേർന്ന് അഷ്ടകരൂപത്തിലുള്ള ന്യൂക്ലിയോസോം കോർ ഘടകമുണ്ടാകുന്നു. ഇതിനോട് 147 ഡി.എൻ.എ ബേയ്സ് ജോടികൾ 1.65 തവണ ചുറ്റപ്പെട്ട് ഇടംകയ്യൻ ചുറ്റുഗോവണിരൂപം കൈവരിക്കുന്നു. ന്യൂക്ലിയോസോമിലും ഡി.എൻഎയുടെ പ്രവേശന- നിഷ്ക്രമണ സ്ഥാനങ്ങളിൽ യോജകഹിസ്റ്റോൺ ആയ H1 കൂടിച്ചേർന്ന് അത്യുന്നതഘടന നൽകുന്നു.


</doc>
<doc id="195370" url="https://ml.wikipedia.org/wiki?curid=195370" title="ബി.വി. കക്കില്ലായ">
ബി.വി. കക്കില്ലായ

സ്വാതന്ത്ര്യസമര സേനാനിയും പ്രമുഖ കമ്മ്യൂണിസ്റ്റ് നേതാവും എഴുത്തുകാരനുമായിരുന്നു ബി.വി. കക്കില്ലായ (11 ഏപ്രിൽ 1919 - 5 ജൂൺ 2012).
കാസർകോട് ചെർക്കള, മേനത്തെ ജന്മികുടുംബത്തിൽ ജനിച്ചു. എ.ഐ.ടി.യു.സിയുടെ സ്ഥാപക നേതാക്കളിൽ ഒരാളാണ്. കർണാടകയിൽ കമ്മ്യൂണിസ്റ്റ് പ്രസ്ഥാനത്തിന് വേരോട്ടമുണ്ടാക്കുന്നതിൽ മുൻനിരയിൽ പ്രവർത്തിച്ചു. സ്‌കൂൾ വിദ്യാഭ്യാസം പൂർത്തിയാക്കിയതിനുശേഷം മംഗലാപുരം സെന്റ് അലോഷ്യസ് കോളജിൽ പ്രീയൂണിവേർസിറ്റി കോഴ്‌സിന് ചേർന്നു. ദേശിയ സ്വാതന്ത്ര്യ പ്രസ്ഥാനത്തിൽ ആകൃഷ്ടനായി. ഭഗത് സിങ്, സുഭാഷ് ചന്ദ്രബോസ്, ലാല ലജ് പത് റായ് തുടങ്ങിയവരുടെ പ്രവർത്തനങ്ങളിൽ പ്രചോദിതനായി. 1937ൽ എ ഐ എസ് എഫ് സംഘടിപ്പിച്ചു. വിവിധ പ്രക്ഷോഭങ്ങളിൽ പങ്കെടുത്ത് ആറുവർഷത്തോളം ജയിൽവാസമനുഭവിച്ചു. കണ്ണൂർ, വെല്ലൂർ, റാണെബെന്നൂർ, ദാർവാർഡ്, കടലൂർ തുടങ്ങിയ ജയിലുകളിൽ തടവുകാരനായി കഴിഞ്ഞു. 1940 മുതൽ സ്വാതന്ത്ര്യ സമര പോരാട്ടത്തിലും പങ്കാളിയായിരുന്നു. കർണാടകയിൽ ഭൂപരിഷ്‌ക്കരണം നടപ്പാക്കുന്നതിനുവേണ്ടിയുള്ള ജനകീയമുന്നേറ്റത്തിൽ അതുല്യമായ പങ്കുവഹിച്ചു. 1947ൽ ഇന്ത്യയ്ക്ക് സ്വാതന്ത്ര്യം ലഭിച്ച വേളയിലും കക്കിലായ ജയിലായിരുന്നു. ബ്രിട്ടീഷ് സർക്കാരിനെതിരെ തൊഴിലാളികളെ സംഘടിപ്പിച്ചതിന്റെ പേരിൽ ആറുമാസം ശിക്ഷിക്കപ്പെട്ടു. വിചാരണയില്ലാതെ ഒരുവർഷത്തോളം തടവിൽ കഴിഞ്ഞു. കർണാടകയുടെ ഏകീകരണത്തിലും പരിഷ്‌കരണത്തിലും നിർണായക പങ്കുവഹിച്ച കക്കില്ലായ 1952 മുതൽ 54 വരെ രാജ്യസഭാംഗമായിട്ടുണ്ട്. 1970 കളിൽ ബൺട്വാൾ നിയോജക മണ്ഡലത്തെ പ്രതിനിധീകരിച്ച് അദ്ദേഹം കർണാടക നിയമസഭയിലും എത്തി. കർണാടകയിൽ ക്വിറ്റിന്ത്യാ സമരത്തിന് നേതൃത്വം നൽകിയ കക്കില്ലായ കർഷക സമരത്തിന്റെ മുൻനിരപ്പോരാളിയുമായിരുന്നു.

1930 മുതൽ കക്കില്ലായയുടെ മംഗലാപുരത്തെ താമസസ്ഥലം കേരളത്തിലെ പാർട്ടി നേതാക്കളുടെ ക്യാമ്പായിരുന്നു. ബല്ലാരിയിൽ ജയിൽചാടിയ എ.കെ.ജി മംഗലാപുരത്തെത്തി കക്കില്ലായയുടെ കൂടെയാണ് കേരളത്തിലേക്ക് വന്നത്. 

ഇംഗ്ലീഷിലും കന്നഡയിലും എണ്ണമറ്റ ലേഖനങ്ങളുടേയും അനേകം ഗ്രന്ഥങ്ങളുടേയും കർത്താവാണ്. സി.പി.ഐ കർണാടക സംസ്ഥാന കമ്മിറ്റിയുടെ പ്രസിദ്ധീകരണ വിഭാഗമായ നവകർണാടക പബ്ലിക്കേഷൻസിന്റെ മുഖ്യചുമതലക്കാരനായിരുന്നു. 


</doc>
<doc id="195373" url="https://ml.wikipedia.org/wiki?curid=195373" title="ഫയറിംഗ് സ്ക്വാഡുപയോഗിച്ചുള്ള വധശിക്ഷ">
ഫയറിംഗ് സ്ക്വാഡുപയോഗിച്ചുള്ള വധശിക്ഷ

ഫയറിംഗ് സ്ക്വാഡുപയോഗിച്ച് വെടിവച്ചുള്ള വധശിക്ഷയെ "ഫ്യൂസിലേഡിങ്" (ഫ്രഞ്ച് ഭാഷയിൽ ഫ്യൂസിൽ എന്ന വാക്കിന്റെ അർത്ഥം റൈഫിൾ എന്നാണ്) എന്നും പറയാറുണ്ട്. സൈന്യങ്ങളിലും യുദ്ധസമയത്തുമാണ് ഈ മാർഗ്ഗം കൂടുതലുപയോഗിക്കാറ്. പണ്ടു മുതലേ ഈ രീതി നിലവിലുണ്ട്. ഒരു പ്രധാന ശരീരാവയവത്തിലേയ്ക്കുള്ള വെടിയുണ്ട പെട്ടെന്നുള്ള മരണം ഉറപ്പാക്കുമെന്നതും സൈനികരുടെ കൈവശം തോക്കുകൾ എപ്പോഴുമുണ്ടാകും എന്നതുമാവണം ഈ രീതിയുടെ പ്രചാരത്തിനു കാരണം. തോക്കുകൾക്കു മുൻപ് അമ്പുകൾ ഉപയോഗിച്ചും വധശിക്ഷ നടപ്പിലാക്കിയിരുന്നു. സെബാസ്റ്റ്യൻ പുണ്യവാളനെ അമ്പെയ്ത് കൊന്നതായാണ് ചിത്രീകരിക്കാറെങ്കിലും വാസ്തവത്തിൽ ഇദ്ദേഹം അമ്പെയ്യലിൽ നിന്ന് രക്ഷപെടുകയുണ്ടായത്രേ (പിന്നീട് ഇദ്ദേഹം തല്ലിക്കൊല്ലപ്പെടുകയായിരുന്നു). 869-ലോ 870-ലോ നവംബർ 20-ന് ഈസ്റ്റ് ആംഗ്ലിയയിലെ എഡ്മണ്ട് രാജാവിനെ ഒരു മരത്തിൽ കെട്ടിയശേഷം വൈക്കിംഗുകൾ അമ്പെയ്തു കൊന്നതാണെന്ന് ഒരു അഭിപ്രായമുണ്ട്. 

ഒരു ഫയറിംഗ് സ്ക്വാഡിൽ സാധാരണ ധാരാളം സൈനികരോ നിയമപാലകരോ ഉണ്ടാവും. ഗ്രൂപ്പിലെ എല്ലാ ആൾക്കാരും ഒരേ സമയം വെടി വയ്ക്കുകയാണ് ചെയ്യാറ്. ഒരാൾ ആദ്യം വെടിവച്ച് ശിക്ഷ അലങ്കോലമാക്കുന്നത് തടയുകയും മരണകാരണമായ വെടി ആരാണ് വച്ചതെന്ന് തിരിച്ചറിയാൻ പറ്റാതാക്കുകയുമാണ് ഇതിന്റെ ലക്ഷ്യം. പ്രതിയെ സാധാരണഗതിയിൽ കണ്ണു മൂടിക്കെട്ടിയും ബന്ധിച്ചുമായിരിക്കും നിറുത്തിയിട്ടുണ്ടാവുക. ചില തടവുകാരെ ഫയറിംഗ് സ്ക്വാഡിനെ നോക്കി നിൽക്കാൻ അനുവദിക്കാറുണ്ട്. ചിലപ്പോൾ പ്രതിയെ ഇരുത്തിയും വധശിക്ഷ നടപ്പാക്കും. നേരം വെളുക്കുമ്പോഴോ സൂര്യോദയസമയത്തോ ആണ് സാധാരണ ഇത് നടക്കാറുള്ളത്. 

യുദ്ധസമയത്തുള്ള അച്ചടക്കപ്രശ്നമായ ഭീരുത്വം, ഒളിച്ചോടൽ, കലാപം എന്നിങ്ങനെയുള്ള കുറ്റകൃത്യങ്ങൾക്കുള്ള ഏറ്റവും വലിയ ശിക്ഷയായി സൈന്യങ്ങളിൽ ഫയറിംഗ് സ്ക്വാഡുപയോഗിച്ചുള്ള വധശിക്ഷ ഉപയോഗിക്കാറുണ്ട്. സൈനിക വിചാരണയ്ക്ക് ശേഷമായിരിക്കും ശിക്ഷ നടപ്പാക്കുക. സൈന്യങ്ങളിൽ പ്രതീകാത്മകമായ ഒരു പ്രാധാന്യവും ഇതിനുണ്ട്. കുറ്റവാളിയെ അയാളുടെ സഹപ്രവർത്തകരാണ് വെടിവച്ച് കൊല്ലുന്നത്. സൈന്യം മുഴുവനും അയാളെ കുറ്റക്കാരനായി കാണുന്നു എന്ന സന്ദേശമാണ് ഇതു നൽകുന്നത്. സൈനിക വിചാരണ നടത്തുന്നത് ഓഫീസർമാരായിരിക്കുമെങ്കിലും വധശിക്ഷ നടപ്പാക്കുന്നത് സാധാരണ സൈനികരാണ്. പ്രതിയെ മരണം നേരിടുമ്പോഴും നിൽക്കാനനുവദിക്കുന്നത് ധൈര്യം പ്രകടിപ്പിക്കാനും അഭിമാനത്തോടെ മരിക്കാനുമുള്ള ഒരവസരവുമാണ്.

ചില വധശിക്ഷകളിൽ ഫയറിംഗ് സ്ക്വാഡിലെ ഒരാളിന് ഒഴിഞ്ഞ തിര നിറച്ച തോക്കാവും നൽകുക. ഒഴിഞ്ഞ തിര ഉപയോഗിക്കുന്നത് ആരാണെന്ന് ശിക്ഷ നടപ്പാക്കുന്നതിന് മുൻപ് വെളിപ്പെടുത്തില്ല. കൊലയുടെ ഉത്തരവാദത്തമുണ്ട് എന്ന ചിന്ത വെടിവയ്പ്പുകാരിൽ കുറയ്ക്കാൻ ഈ രീതി ഉപകരിക്കുമത്രേ. സ്ക്വാഡിലെ ഓരോ അംഗത്തിനും തന്റെ തോക്കിൽ നിന്ന് വെടിയുണ്ട പുറത്തു വന്നിരുന്നില്ല എന്ന് വിശ്വസിക്കുകയും ചെയ്യാം. അമേരിക്കൻ ഐക്യനാടുകളിലെ യൂട്ടാ സംസ്ഥാനത്ത് 2010-ൽ റോണി ലീ ഗാർഡ്നർ എന്നയാളെ ഫയറിംഗ് സ്ക്വാഡുപയോഗിച്ച് വെടിവച്ച് വധസിക്ഷയ്ക്ക് വിധേയനാക്കിയപ്പോൾ ഒരു വെടിവയ്പ്പുകാരന് മെഴുകു കൊണ്ടുള്ള ഉണ്ട നിറച്ച തോക്കായിരുന്നു നൽകിയത്. 

ഫിനിഷ് ആഭ്യന്തര യുദ്ധസമയത്തും അതിനുശേഷവും വധശിക്ഷ വ്യാപകമായി ഉപയോഗിക്കപ്പെട്ടിരുന്നു. 9,700-ഓൾ ഫിൻലാന്റുകാരും കമ്യൂണിസ്റ്റ് ഭാഗത്ത് പോരാടിയിരുന്ന ധാരാളം റഷ്യൻ വോളണ്ടിയർമാരും ആ കാലത്ത് വധിക്കപ്പെട്ടിരുന്നു. നിയമപരമല്ലാത്ത സൈനികവിചാരണയ്ക്ക് ശേഷം ഫയറിംഗ് സ്ക്വാഡുപയോഗിച്ചാണ് മിക്ക വധശിക്ഷകളും നടപ്പിലാക്കിയിരുന്നത്. ഏകദേശം 250 ആൾക്കാരെയേ നിയമപരമായ നടപടികൾക്കുശേഷം വധിച്ചിരുന്നുള്ളൂ. 

രണ്ടാം ലോക മഹായുദ്ധസമയത്ത് 500-ഓളം ആൾക്കാരെ ഫിൻലാന്റിൽ വധിച്ചിരുന്നു. ഇവരിൽ പകുതിയോളം ആൾക്കാർ ചാരപ്രവർത്തനത്തിന് ശിക്ഷിക്കപ്പെട്ടവരായിരുന്നു. ഭീരുത്വം, ഉത്തരവുകൾ അനുസരിക്കാതിരിക്കുക (സൈനികരെ സംബന്ധിച്ചുള്ള കുറ്റങ്ങൾ) രാജ്യദ്രോഹം, എന്നീ കുറ്റങ്ങൾക്ക് ഫിൻലാന്റ് പൗരന്മാർക്കുള്ള സാധാരണ ശിക്ഷ സൈനികവിചാരണയ്ക്ക് ശേഷം ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയായിരുന്നു. വധശിക്ഷ നടപ്പാക്കുന്നത് മിലിട്ടറി പോലീസായിരിക്കും. ടോവിയോ കോളിജോനൻ എന്ന സാധാരണക്കാരനെ ആറ് കൊലപാതകങ്ങൾ നടത്തിയതിന് വെടിവച്ചു കൊന്നിട്ടുണ്ട്. 

സമാധാനകാലത്തുള്ള കുറ്റങ്ങൾക്ക് നൽകിയിരുന്ന വധശിക്ഷ 1949-ൽ നിറുത്തലാക്കി. വധശിക്ഷ പൂർണ്ണമായും 1972-ൽ നിറുത്തലാക്കപ്പെട്ടു. ICCPR എന്ന അന്താരാഷ്ട്ര കരാറിലെ മരണശിക്ഷ ഒഴിവാക്കാനുള്ള തിരഞ്ഞെടുക്കാവുന്ന ഭാഗം ഫിൻലാന്റ് അംഗീകരിച്ചിട്ടുണ്ട്. 

ഇൻഡോനേഷയിലെ സാധാരണ വധശിക്ഷാരീതിയാണ് ഫയറിംഗ് സ്ക്വാഡുപയോഗിച്ച് വെടിവച്ചുകൊല്ലൽ. ഫാബിയാനസ് ടിബോ, ഡോമിൻഗ്ഗസ് ഡാ സിൽവ, മറിനുസ് റിവു എന്നിവരെ 2006-ൽ ഇപ്രകാരം വധിച്ചിരുന്നു. നൈജീരിയക്കാരായ മയക്കുമരുന്ന് കള്ളക്കടത്തുകാരായ സാമുവൽ ഇവാചെക്വു ഒകോയെ, ഹാൻസെൻ ആന്തണി എന്വാഒലിസ എന്നിവരെ 2008 ജൂണിൽ നുസാകംബൻഗൻ ദ്വീപിൽ വച്ച് ഈ രീതിയുപയോഗിച്ച് വധിച്ചിരുന്നു. അഞ്ചു മാസങ്ങൾക്കു ശേഷം 2002-ലെ ബാലിദ്വീപിലെ ബോംബാക്രമണത്തിലെ പ്രതികളായി അമ്രോസി, ഇമാം സമുദ്ര, അലി ഘുഫ്രോൺ എന്നിവരെ അതേ സ്ഥലത്തുവച്ച് വധശിക്ഷയ്ക്ക് വിധേയരാക്കി. 

1916-ലെ ഈസ്റ്റർ കലാപത്തെത്തുടർന്ന് 16 റിബൽ നേതാക്കളിൽ 15 പേരെയും ബ്രിട്ടീഷ് സൈനിക നേതൃത്വം സൈനികനിയമമനുസരിച്ച് ഫയറിംഗ് സ്ക്വാഡുപയോഗിച്ച് വെടിവച്ച് കൊന്നു. പരാജയപ്പെട്ട കലാപത്തിനു ശേഷം വിമോചന നീക്കങ്ങൾക്ക് ജനപിന്തുണ ലഭിക്കാൻ കാരണം ഈ വധശിക്ഷകളാണെന്ന് ചൂണ്ടിക്കാണിക്കപ്പെട്ടിട്ടുണ്ട്. 

ജോർദാൻ 1948-ലെ അറബ് ഇസ്രായേലി യുദ്ധസമയത്ത് ജറുസലേം വളഞ്ഞപ്പോൾ കൃത്യമായി ഇസ്രായേൽ സൈനിക ലക്ഷ്യങ്ങളിൽ ഷെല്ലാക്രമണം നടത്തിയത് ചാരൻ നൽകിയ വിവരമനുസരിച്ചാണോ എന്ന സംശയമുണ്ടാക്കി. ഇസ്രായേലി ഇലക്ട്രിക് കോർപറേഷനിലെ ജോലിക്കാരനായ മെയിർ ടോബിയാൻസ്കി എന്നയാൾക്ക് ഈ ലക്ഷ്യങ്ങളെപ്പറ്റിയെല്ലാം (ആയുധ നിർമ്മാണകേന്ദ്രങ്ങൾ) വിവരമുണ്ടായിരുന്നതുകൊണ്ട് അയാളെപ്പറ്റി സംശയം ഉണ്ടായി. ടോബിയാൻസ്കിയെ കാർമൽ മാർക്കറ്റ് എന്ന സ്ഥലത്തുവച്ച് അറസ്റ്റ് ചെയ്യുകയും പത്തുദിവസം തടവിൽ വയ്ക്കാനുള്ള ഉത്തരവ് മറികടന്ന് തട്ടിക്കൂട്ടിയ ഒരു സൈനിക വിചാരണയ്ക്കുശേഷം ആറു പേർ ചേർന്ന ഒരു ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയുമുണ്ടായി. അന്വേഷണശേഷം ടോബിയാൻസ്കി കുറ്റക്കാരനല്ലെന്ന് മരണശേഷം കണ്ടെത്തി. അദ്ദേഹത്തെ ഹെർസൽ മലയിൽ രണ്ടാമതും സംസ്കരിച്ചു. ടോബിയാൻസ്കിയുടെ വധശിക്ഷ നടപ്പാക്കാനുള്ള ഉത്തരവ് നൽകുകയും ഫയറിംഗ് സ്ക്വാഡ് രൂപീകരിക്കുകയും ചെയ്ത ഇസ്സ്ർ ബേറി എന്ന ഓഫീസറെ നരഹത്യാക്കുതത്തിന് പിന്നീട് വിചാരണ നടത്തി. അയാൾ കുറ്റക്കാരനാണെന്ന് കണ്ടെത്തിയെങ്കിലും പ്രസിഡന്റ് ചൈം വീസ്മാൻ മാപ്പുനൽകി. 

ഇറ്റലി 1861-ൽ രാജ്യം ഒന്നായശേഷം ഫയറിംഗ് സ്ക്വാഡുപയോഗിച്ച് വെടിവച്ചു കൊല്ലുക എന്ന ഒറ്റ വധശിക്ഷാരീതി മാത്രമേ നിലവിലുണ്ടായിരുന്നുള്ളൂ. സൈനികർക്കും സാധാരണക്കാർക്കും ഇത് ബാധകമായിരുന്നു. അവസാന വധശിക്ഷ 1947 മാർച്ചിന് നടന്നു. ട്യൂറിനടുത്തുള്ള ബാസെ ഡി സ്റ്റ്യൂറ എന്ന സ്ഥലത്തു വച്ച് മോഷണവും കൊലപാതകവും നടത്തി എന്ന കുറ്റത്തിന് ഫ്രാൻസെസ്കോ ലാ ബാർബെറ, ജിയോവാനി പ്യൂലിയോ, ഗിയോവാനി ഡി'ലോഗറ്റി എന്നിവരെയായിരുന്നു അവസാനമായി വെടിവച്ചു കൊന്നത്. ഇതിനു ശേഷം പുതുതായി നിലവിൽ വന്ന റിപ്പബ്ലിക്കിലെ ഭരണഘടന രാജ്യദ്രോഹം പോലെയുള്ള ചില കുറ്റങ്ങളൊഴിച്ചുള്ള അവസരങ്ങളിൽ വധശിക്ഷ നിറുത്തലാക്കി. 1947-നു ശേഷം ഇറ്റലിയിൽ ആരെയും വധശിക്ഷയ്ക്ക് വിധേയമാക്കിയിട്ടില്ല.
2007-ൽ മരണശിക്ഷ ഒഴിവാക്കിക്കൊണ്ട് ഭരണഘടന ഭേദഗതി ചെയ്തു.

മെക്സിക്കോയിലെ സ്വാതന്ത്ര്യത്തിനു വേണ്ടിയുള്ള പോരാട്ടസമയത്ത് സ്വാതന്ത്ര്യം ആവശ്യപ്പെട്ട മിഗുവേൽ ഹിഡാൽഗോ, ഹോസെ മരിയ മോറെലോസ് തുടങ്ങിയ പല ജനറൽമാരെയും സ്പെയിൻ നിയോഗിച്ച ഫയറിംഗ് സ്ക്വാഡുകൾ വെടിവച്ച് കൊന്നിട്ടുണ്ട്. 1867-ൽ മാക്സിമിലിയൻ ചക്രവർത്തിയെയും അദ്ദേഹത്തിന്റെ പല ജനറൽമാരെയും സെറോ ഡെ ലാസ് കാമ്പെനാസിൽ വച്ച് എതിരാളികൾ വെടിവച്ച് കൊല്ലുകയുണ്ടായി. മാനെ ഈ സംഭവത്തെ ആസ്പദമാക്കി "മാക്സിമിലിയൻ ചക്രവർത്തിയുടെ വധം" എന്ന പേരിൽ വരച്ച ചിത്രങ്ങളിലൂടെ അനശ്വരമാക്കി. 

ഈ രീതിയായിരുന്നു (പ്രത്യേകിച്ച് മെക്സിക്കൻ വിപ്ലവസമയത്തും ക്രിസ്റ്റെറോ യുദ്ധസമയത്തും) മെക്സിക്കോയിൽ വധശിക്ഷ നടപ്പാക്കുന്ന സാധാരണ രീതി. ഈ കാലത്തിനു ശേഷം മരണശിക്ഷ ഭരണഘടനയിലെ ആർട്ടിക്കിൽ 22-ൽ പെടുത്തിയ ചില കുറ്റങ്ങൾക്കു മാത്രമായി ചുരുക്കി. 2008 ജൂൺ 18-ന് മരണശിക്ഷ പൂർണമായി ഇല്ലാതാക്കി. 

രണ്ടാം ലോക മഹായുദ്ധസമയത്ത് ഉദ്ദേശം 3000 ആൾക്കാരെ നാസി ജർമനിയുടെ ഫയറിംഗ് സ്ക്വാഡുകൾ കൊലപ്പെടുത്തിയിട്ടുണ്ട്. വധിക്കപ്പെട്ട ചിലർ സൈനികക്കോടതിയാൽ ശിക്ഷിക്കപ്പെട്ടവരായിരുന്നു. ചിലപ്പോൾ വഴിപോക്കരെയും മറ്റും ഭീതി പടർത്തുകയും ഭരണകൂടത്തിനെ എതിർക്കുന്നവർക്ക് മാതൃകയാവാനും വേണ്ടി പിടികൂടി വെടിവച്ച് കൊന്നിരുന്നു. ഒരു മുതിർന്ന ജർമൻ ഓഫീസറായ ഹാൻസ് ആൽബിൻ റൗട്ടർ എന്നയാൾക്കു നേരേയുണ്ടായ വധശ്രമത്തിനു ശേഷം ഏകദേശം 300 പേരെ പരസ്യമായി വെടിവച്ച് കൊല്ലുകയുണ്ടായി. 

ഡച്ച് നാസി നേതാവായിരുന്ന ആന്റൺ മ്യൂസ്സർട്ടിനെ യുദ്ധശേഷം 1946 മേയ് 7-ന് ഹേഗിനടുത്തുവച്ച് ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയുണ്ടായി. 

രണ്ടാം ലോക മഹായുദ്ധസമയത്ത് നാസി അനുഭാവമുണ്ടായിരുന്ന നാസ്ജോണൽ സാംലിങ് എന്ന പാർട്ടിയുടെ നേതാവ് ദിഡ്കൺ ക്വിസ്ലിംഗ് എന്നയാളെ രാജ്യദ്രോഹക്കുറ്റത്തിന് 1946 ഒക്ടോബർ 24-ന് അകേർഷസ് കോട്ടയിൽ വച്ച് ഫയറിംഗ് സ്ക്വാഡുപയോഗിച്ച് വെടിവച്ച് കൊന്നു. 
ഹോസെ റിസാൽ എന്നയാളെ 1896 ഡിസംബർ 30-ന് ലൂണെറ്റ ഉദ്യാനം ഇപ്പോൾ നിൽക്കുന്ന സ്ഥലത്തുവച്ച് വെടിവച്ച് കൊന്നു. അയാളുടെ ഭൗതികാവശിഷ്ടങ്ങൾ ഇപ്പോൾ അവിടെ സൂക്ഷിച്ചിട്ടുണ്ട്. 

ഫെർഡിനന്റ് മാർകോസിന്റെ ഭരണകാലത്ത് മയക്കുമരുന്നു കടത്ത് ഫയറിംഗ് സ്ക്വാഡുപയോഗിച്ച് വധശിക്ഷ നൽകത്തക്ക കുറ്റമായിരുന്നു. ലിം സെങ് എന്നയാളെ ഇപ്രകാരം വധിച്ചിട്ടുണ്ട്. പിന്നീട് വധശിക്ഷാരീതി വിഷം കുത്തിവയ്ക്കലായി മാറി. 2006 ജൂൺ 24-ന് പ്രസിഡന്റ് ഗ്ലോറിയ മകാപഗൽ-അറോയോ റിപ്പബ്ലിക് ആക്റ്റ് 9346 പ്രകാരം വധശിക്ഷ നിറുത്തലാക്കി. വധശിക്ഷ കാത്തു കഴിഞ്നിരുന്ന ആയിരക്കണക്കിന് പ്രതികളുടെ ശിക്ഷ ജീവപര്യന്തമാക്കി കുടയ്ക്കപ്പെട്ടു. 

യുനൈറ്റഡ് അറബ് എമിറേറ്റ്സിൽ വധശിക്ഷ നടപ്പാക്കുന്ന പ്രധാന രീതി ഫയറിംഗ് സ്ക്വാഡുപയോഗിച്ച് വെടിവയ്ക്കലാണ്. 

ബ്രിട്ടന്റെ ചരിത്രത്തിൽ ഫയറിംഗ് സ്ക്വാഡുപയോഗിച്ചുള്ള വധശിക്ഷ ഉപയോഗിക്കപ്പെട്ടിട്ടുള്ളത് യുദ്ധസമയത്തും, സായുധകലാപങ്ങൾ നേരിടേണ്ടി വരുമ്പോഴും സൈന്യത്തിൽ കലാപമുണ്ടാകുമ്പോഴും മറ്റുമാണ്. ഇപ്പോൾ വധശിക്ഷ പൂർണമായും നിരോധിക്കപ്പെട്ടതോടൊപ്പം വെടിവച്ചുള്ള വധശിക്ഷയും ഇല്ലാതെയായി. 

ആസ്ട്രേലിയൻ പട്ടാളക്കാരായ ബ്രേക്കർ മോറാന്റ്, പീറ്റർ ഹാൻഡ്കോക്ക് എന്നിവരെ രണ്ടാം ബോയർ യുദ്ധത്തിനിടെ യുദ്ധക്കുറ്റങ്ങൾ ചെയ്തതിന് 1902 ഫെബ്രുവരി 27-ന് വെടിവച്ചു കൊല്ലുകയുണ്ടായി. അതിനു ശേഷം അവർക്ക് നീതിയുക്തമായ വിചാരണ നൽകപ്പെട്ടോ എന്ന സംശയമുയർന്നിട്ടുണ്ട്. 

രണ്ടു ലോകമഹായുദ്ധക്കാലത്തും ടവർ ഓഫ് ലണ്ടൻ വധശിക്ഷാവേദിയായിട്ടുണ്ട്. ഒന്നാം ലോക മഹായുദ്ധസമയത്ത് പിടികൂടപ്പെട്ട 11 ജർമൻ ചാരന്മാരെ 1914-നും 1916-നും ഇടയിൽ വെടിവച്ച് കൊല്ലുകയുണ്ടായി. ഒന്നാം ലോക മഹായുദ്ധക്കാലത്ത് കൊല്ലപ്പെട്ട എല്ലാ ചാരന്മാരെയും ഈസ്റ്റ് ലണ്ടൻ സെമിത്തേരിയിലാണ് മറവു ചെയ്തിട്ടുള്ളത്. 1941 ഓഗസ്റ്റ് 15-ന് ജർമൻ ചാരനായ ജോസഫ് ജേക്കബ്സിനെ വെടിവച്ചു കൊന്നു. 

സോമർസെറ്റിലെ ഷെപ്റ്റൺ മാല്ലെറ്റ് ജയിൽ 1942-ൽ അമേരിക്കൻ സൈന്യത്തിന്റെ നിയന്ത്രണത്തിലായപ്പോൾ രണ്ടാൾക്കാരെ കൊലക്കുറ്റത്തിന് അവിടെ വധശിക്ഷയ്ക്ക് വിധേയരാക്കിയിട്ടുണ്ട്. 1944 മേയ് 30-ന് പ്രൈവറ്റ് അലക്സാണ്ടർ മിറാൻഡയെയും, 1944 നവംബർ 28-ന് പ്രൈവറ്റ് ബെഞ്ചമിൻ പിഗേറ്റിനെയും വെടിവച്ച് കൊല്ലുകയായിരുന്നു. രാത്രി 1am-ന് വധശിക്ഷകൾ തുറസ്സായ സ്ഥലത്ത് നടന്നതിനാൽ ജനങ്ങൾ ശബ്ദകോലാഹലത്തെപ്പറ്റി പരാതിപ്പെടുകയുണ്ടായി.

പ്രൈവറ്റ് തോമസ് ഹൈഗേറ്റ് ഒളിച്ചോട്ടക്കുറ്റത്തിന് ശിക്ഷിക്കപ്പെട്ട അവസാന ബ്രിട്ടീഷ് സൈനികനാണ്. ഇദ്ദേഹത്തെ 1916-ൽ ഒന്നാം ലോക മഹായുദ്ധ സമയത്ത് വെടിവച്ചു കൊന്നു. ബ്രിട്ടീഷ് സാമ്രാജ്യത്തിലെ 346 സൈനികരെ ഒളിച്ചോട്ടം, ഭീരുത്വം, കൊലപാതകം തുടങ്ങിയ കുറ്റങ്ങൾക്ക് വധിച്ചിട്ടുണ്ട്. ഇവരിൽ പലരും പോസ്റ്റ് ട്രോമാറ്റിക് സ്ട്രെസ്സ് ഡിസോർഡർ എന്ന അസുഖം ബാധിച്ചിരുന്നവരാകാം എന്ന അഭിപ്രായമുയർന്നിട്ടുണ്ട്. സോട്ട് അറ്റ് ഡോൺ എന്ന സംഘടനയുടെ ലക്ഷ്യം ഈ പട്ടാളക്കാർ എന്തിനാണ് ശിക്ഷിക്കപ്പെട്ടത് എന്ന് കണ്ടെത്തുകയാണ്. ഷോട്ട് അറ്റ് ഡോൺ മെമോറിയൽ ഈ പട്ടാളക്കാരുടെ ഓർമയ്ക്കായി സ്ഥാപിക്കപ്പെട്ടതാണ്.

എപ്സിയുടെയും സ്മിത്ത്കയുടെയും അഭിപ്രായത്തിൽ 142 ആൾക്കാരെ നിയമപ്രകാരം അമേരിക്കയിൽ 1608-ന് ശേഷം വെടിവച്ച് കൊന്നിട്ടുണ്ട്. അമേരിക്കൻ ആഭ്യന്തര യുദ്ധവുമായി ബന്ധപ്പെട്ട കൊലകളെ ഒഴിവാക്കിയ കണക്കാണിത്. ആഭ്യന്തരയുദ്ധസമയത്ത് നൂറുകണക്കിനാൾക്കാരെ ഇപ്രകാരം വധിച്ചിട്ടുണ്ട്. 1913 മേയ് 14 നെവാദയിൽ വധിക്കപ്പെട്ട് ആൻഡ്രിസ മിർകോവിച്ചാണ് ഇപ്രകാരം ആ സംസ്ഥാനത്ത് കൊല്ലപ്പെട്ട ഒരേയൊരാൾ. നെവാദ ജയിലിലെ വാർഡന് വെടിവയ്ക്കാൻ തയാറുള്ള അഞ്ചാൾക്കാരെ കിട്ടാഞ്ഞതിനെത്തുടർന്ന് ഇതിനായി ഒരു യന്ത്രം സജ്ജമാക്കുകയുണ്ടായി. 1938 ഒക്ടോബർ 31-ന് ജോൺ ഡീറിംഗ് എന്നയാളെ യൂട്ടായിലെ ഷുഗർ ഹൗസ് ജയിലിൽ വച്ച് വെടിവച്ചു കൊന്നു. അയാൾ വധശിക്ഷ നടക്കുന്ന സമയത്ത് ശരീരത്തി ഒരു ഇ. സി. ജി. യന്ത്രം ഘടിപ്പിക്കാൻ സമ്മതം നൽകുകയുണ്ടായി. 

1960 മാർച്ച് 30-ന് ജെയിംസ് ഡബ്ല്യൂ റോഡ്ജേർസ് എന്നയാളെ യൂട്ടായിൽ വച്ച് വെടിവച്ച് വധിച്ച ശേഷം വധശിക്ഷകൾക്ക് സുപ്രീം കോടതി വിലക്കു വന്നു. 1972 മുതൽ 1976 വരെ അമേരിക്കയിൽ വധശിക്ഷ നിറുത്തിവച്ചിരിക്കുകയായിരുന്നു. അതിനുശേഷം അമേരിക്കൻ സുപ്രീം കോടതി ഈ വിധി മാറ്റിവയ്ക്കുകയും വധശിക്ഷ അനുവദിക്കുകയും ചെയ്തു. അതിനുശേഷം അമേരിക്കയിൽ മൂന്ന് വധശിക്ഷ ഫയറിംഗ് സ്ക്വാഡുപയോഗിച്ച് നടന്നിട്ടുണ്ട് (എല്ലാം യൂട്ടാ സംസ്ഥാനത്താണ് നടന്നത്).


ഇഡാഹോ സംസ്ഥാനം 2009 ജൂലൈ 1 മുതൽ പ്രാബല്യത്തിൽ വന്ന നിയമം മൂലം ഫയറിംഗ് സ്ക്വാഡ് നിരോധിച്ചു. ഇപ്പോൾ ഒക്ലഹോമ സംസ്ഥാനത്തു മാത്രമേ (ദ്വിതീയ മാർഗ്ഗമായെങ്കിലും) ഫയറിംഗ് സ്ക്വാഡുപയോഗിച്ചുള്ള വധശിക്ഷ നിലവിലുള്ളൂ. 2011 ഒക്ടോബർ 11-ന് ഫ്ലോറിഡയിലെ ജനപ്രതിനിധി ബ്രാഡ് ഡ്രേക്ക് ദ്വിതീയ മാർഗ്ഗമായി ഫയറിംഗ് സ്ക്വാഡ് കൊണ്ടുവരാൻ നിയമനിർമ്മാണം നടത്താൻ ശ്രമിച്ചിരുന്നു. 





</doc>
<doc id="195376" url="https://ml.wikipedia.org/wiki?curid=195376" title="തുരുത്ത്">
തുരുത്ത്

ഏതെങ്കിലും ജലാശയത്താൽ ചുറ്റപ്പെട്ടുകിടക്കുന്ന പ്രായേണ വിസ്തീർണം കുറഞ്ഞ പ്രദേശത്തെയാണു് മലയാളത്തിൽ തുരുത്ത് എന്നു പറയുന്ന്ന്നത്.ജലാശയത്താൽ ചുറ്റപ്പെട്ടുകിടക്കുന്ന വലിപ്പം കൂടിയ പ്രദേശങ്ങളെ സൂചിപ്പിക്കാൻ ദ്വീപ് എന്ന സംസ്കൃത പദമാണു് മിക്കവാറും ഉപയോഗിക്കുന്നത്. തുരുത്ത് എന്ന് പേരിന്റെ ഭാഗമായുള്ള ധാരാളം സ്ഥലങ്ങളും കേരളത്തിലുണ്ട്. 

തടാകങ്ങളിലെ ദ്വീപുകളെ ലേക്ക് ഐലന്റ് എന്നും നദിയിലെ ദ്വീപുകളെ റിവർ ഐലന്റ് എന്നും ഇംഗ്ലീഷിൽ വിളിക്കാറുണ്ട്. 

വൈപ്പിൻ<br>
പെരുമ്പളം


</doc>
<doc id="195381" url="https://ml.wikipedia.org/wiki?curid=195381" title="ബി.ജെ.എസ്സ്.എം.മഠത്തിൽ വി &amp; എച്ച്.എസ്സ്.എസ്സ്">
ബി.ജെ.എസ്സ്.എം.മഠത്തിൽ വി &amp; എച്ച്.എസ്സ്.എസ്സ്

കൊല്ലം ജില്ലയിലെ കരുനാഗപ്പള്ളി വിദ്യാഭ്യാസജില്ലയിൽ കുതിരപ്പന്തിയിൽ സ്ഥിതിചെയ്യുന്ന വിദ്യാലയമാണു് ബി.ജെ.എസ്സ്.എം.മഠത്തിൽ വി&എച്ച്.എസ്സ്.എസ്സ്. 1957-ൽ വി.വാസുദേവൻ പിള്ള സ്ഥാപിച്ച ഈ സ്കൂളിൽ അഞ്ചാംതരം മുതൽ ഹയർസെക്കൻഡറി,വൊക്കെഷണൽഹയർസെക്കൻഡറി തലം വരെയുള്ള ക്ലാസ്സുകളാണുള്ളത്. ആകെ 2600-ഓളം വിദ്യാർത്ഥികൾ പഠിക്കുന്ന സ്കൂളിൽ 140-ഓളം അധ്യാപക -അനധ്യാപക ജീവനക്കാർ ജോലിചെയ്യുന്നു.



</doc>
<doc id="195386" url="https://ml.wikipedia.org/wiki?curid=195386" title="എൽഎക്സ്ഡിഇ">
എൽഎക്സ്ഡിഇ

യൂണിക്സ്, പൊസിക്സ് പ്ലാറ്റ്ഫോമുകൾക്കുള്ള ഒരു ലളിതമായ പണിയിട പരിസ്ഥിതിയാണ് എൽഎക്സ്ഡിഇ (ആംഗലേയം : LXDE ). ലൈറ്റ്വെയ്റ്റ് എക്സ് ഇലവൻ ഡെസ്ക്ടോപ്പ് എൻവയോൺമെന്റ് എന്നതിന്റെ ചുരുക്കമാണ് എൽഎക്സ്ഡിഇ. ഇതൊരു സ്വതന്ത്ര സോഫ്റ്റ്വെറാണ്. ഇതു മറ്റു പണിയിട പരിസ്ഥിതികളായ ഗ്നോം, കെഡിഇ, എക്സ്എഫ്സിഇ എന്നിവയേക്കാളും വളരെ കുറച്ച് റാം, മെമ്മറി, ഊർജം, എന്നിവ മാത്രമേ ഉപയൊഗിക്കുന്നുള്ളൂ. എൽഎക്സ്ഡിഇ ഏറെക്കുറെ എല്ലാ ലിനക്സ് വിതരണങ്ങളിലും ബിഎസ്ഡിയിലും പ്രവർത്തിക്കും.

2006ൽ തായ്വാനീസ് ഡെവലപ്പറായ ഹോങ് ജെൻ യീ എൽഎക്സ്ഡിഇയുടെ ആദ്യഭാഗമായ പിസിമാൻ ഫയൽമാനേജർ നിർമ്മിച്ചു.
യൂണിക്സ്, പൊസിക്സ് തട്ടകങ്ങളിൽ പ്രവർത്തിക്കുന്ന എൽഎക്സ്ഡിഇ സി പ്രോഗ്രാമ്മിംഗ് ഭാഷയിൽ എഴുതുകയും ജിടികെ+ ടൂൾകിറ്റ് ഉപയോഗിച്ച് തയ്യാറാക്കുകയും ചെയ്തതാണ്. എൽഎക്സ്ഡിഇ ജിപിഎൽ, എൽജിപിഎൽ അനുമതിപത്രങ്ങളിൽ ലഭ്യമാണ്. എൽഎക്സ്ഡിഇ ഒന്നിച്ച് പരസ്പരം ബന്ധപ്പെടുത്തിയോ, വെവ്വേറെയായോ ഉള്ള റോളിംഗ് റിലീസ് രീതിയാണ് സ്വീകരിക്കുന്നത്. 
പ്രമുഖ ലിനക്സ്, ബിഎസ്ഡി വിതരണ നിരീക്ഷണ വെബ്സൈറ്റായ ഡിസ്ട്രോ വാച്ചിൽ ലാദിസ്ലാവ് ബോദ്നാർ 2011 ജനുവരിയിൽ ഇങ്ങനെ കുറിച്ചു, "പട്ടികകളിലൂടെ കണ്ണോടിക്കുമ്പോൾ കാണപ്പെടുന്ന രസകരമായ വസ്തുത ഭാരം കുറഞ്ഞ, എന്നാൽ എല്ലാം തികഞ്ഞ എൽഎക്സ്ഡിഇ അല്ലെങ്കിൽ ഓപൺബോക്സ് ജാലക നിർവ്വാഹകൻ ഉപയോഗിക്കുന്ന വിതരണങ്ങളുടെ മുന്നേറ്റമാണ്. ഉദാഹരണമായി ഇപ്പോൾ ലുബുണ്ടു,പേജ് ഹിറ്റുകളുടെ കാര്യത്തിൽ കുബുണ്ടുവിനെ തോൽപ്പിച്ചു. ഒരു വർഷത്തോളമായി ഒരു സുദൃഢ പ്രകാശനം നടത്താൻ കഴിയാത്ത ഓപൺ ബോക്സോടു കൂടിയ ക്രഞ്ച്ബാങ് ലിനക്സ് ഇപ്പോഴും ആദ്യ ഇരുപത്തഞ്ചിലുണ്ട്. താരതമ്യേന പുതിയ പണിയിട പരിസ്ഥിതിയായ എൽഎക്സ്ഡിഇക്ക് മറ്റു പല വിതരണങ്ങളും പിന്തുണ നൽകാൻ മുന്നോട്ട് വരുന്നുമുണ്ട്."

മറ്റു പ്രമുഖ പണിയിട പരിസ്ഥിതികളായ ഗ്നോം, കെഡിഇ എന്നിവയിൽ നിന്ന് വ്യത്യസ്തമായി എൽഎക്സ്ഡിഇക്ക് വളരെ കുറച്ച് ഡിപെന്റൻസികളേ ഉള്ളൂ. മാത്രമല്ല അവ അത്രയേറെ ചേർന്നിരിക്കുന്നുമില്ല . അവ ഓരോന്നും വെവ്വേറെ പ്രവർത്തിപ്പിക്കാവുന്നതുമാണ്.



</doc>
<doc id="195388" url="https://ml.wikipedia.org/wiki?curid=195388" title="എക്സ്എഫ്‌സിഇ">
എക്സ്എഫ്‌സിഇ

ലിനക്സ്, ബിഎസ്ഡി, സൊളാരിസ് പ്ലാറ്റ്ഫോമുകൾക്കുള്ള ഒരു സ്വതന്ത്ര പണിയിട പരിസ്ഥിതിയാണ് എക്സ്എഫ്സിഇ (ആംഗലേയം : Xfce). ഇത് ലളിതവും വേഗതയേറിയതും ഉപഭോക്തൃ സൗഹൃദവുമായ ഒരു പണിയിടം പ്രദാനം ചെയ്യാൻ ഉദ്ദേശിച്ചുള്ളതാണ്. വെവ്വേറെയായി തയ്യാറാക്കപ്പെട്ടിട്ടുള്ള ഘടകങ്ങൾ കൂടിച്ചേർത്ത് ഒരു സമ്പൂർണ്ണ പരിസ്ഥിതിയായി വർത്തിക്കാൻ എക്സ്എഫ്സിഇക്ക് കഴിയും. സാധാരണയായി താഴ്ന്ന ഹാർഡ് വെയറുകൾ ഉപയോഗിക്കുന്ന കമ്പ്യൂട്ടറുകളിൽ ഒരു ആധുനിക പണിയിടമായി വർത്തിക്കാൻ എക്സ്എഫ്സിഇ ലക്ഷ്യമിടുന്നു. പണ്ടോറ ഗെമിയിംഗ് ഡിവൈസിൽ എക്സ്എഫ്സിഇ ഉൾപ്പെടുത്തിയിട്ടുണ്ട്.

ഗ്നോം 2 ഉപയോഗിക്കുന്ന ജിടികെ+ ന്റെ രണ്ടാം വേർഷനാണ് എക്സ്എഫ്സിഇ ചട്ടക്കൂടായി ഉപയോഗിച്ചിട്ടുള്ളത്. എക്സ്എഫ്ഡബ്ലയുഎം(ആംഗലേയം :Xfwm) ആണ് ജാലകസംവിധാനം. മൗസ് കൊണ്ടെല്ലാം ക്രമീകരിക്കാവുന്ന സമ്പർക്കമുഖമാണ് എക്സ്എഫ്സിഇയുടെ പ്രത്യേകത.
ആൽപൈൻ ലിനക്സ് ഉപയോഗിച്ച് 40 എംബിയിൽ എക്സ്എഫ്സിഇ പ്രവർത്തിപ്പിക്കാൻ കഴിയും. ഉബുണ്ടുവിൽ നടത്തിയ ഒരു പരീക്ഷണതതിൽ എക്സ്എഫ്സിഇ, ഗ്നോമിനേക്കാളും കെഡിഇയേക്കാളും കുറച്ച് സ്ഥലമേ ഉപയോഗിക്കുന്നുള്ളൂ എന്ന് കണ്ടെത്തിയിട്ടുണ്ട്. എന്നാൽ എൽഎക്സ്ഡിഇയേക്കാളും സ്ഥലം ഉപയോഗിക്കുന്നുണ്ട്.

എക്സ്എഫ്സിഇ ആപ്ലികേഷനുകൾക്ക് ഒരു വികസന ചട്ടക്കൂട് പ്രദാനം ചെയ്യുന്നു. എക്സ്എഫ്സിഇയെ കൂടാതെ മറ്റു പല നിർമ്മാതാക്കളും എക്സ്എഫ്സിഇ ലൈബ്രറികൾ ഉപയോഗിക്കുന്നുണ്ട്. അവയിൽ പ്രധാനപ്പെട്ടവയാണ് മൗസ് പാഡ് ടെക്സ്റ്റ് തിരുത്തൽ ഉപകരണം, ഓറഞ്ച് കലണ്ടറും ടെർമിനലും എന്നിവ. ആപ്ലികേഷനുകൾ എല്ലാ അധികാരങ്ങളും ഉപയോഗിച്ച് പ്രവർത്തിക്കുമ്പോൾ സിസ്റ്റം കേടുവരാൻ സാധ്യതയുണ്ടെന്ന് കാണിച്ച് മുകളിൽ കാണുന്ന ചുവന്ന ബാനർ .ചട്ടക്കൂട് ആപ്ലികേഷനുകൾക്കായി നൽകുന്ന ഒരു പ്രധാന സേവനമാണ് .

ഒരു ഫയൽ മാനേജറാണ് തൂണാർ. ഇത് എക്സ്എഫ്സിഇയിൽ സ്വതേ ഉൾപ്പെടുത്തിയിരിക്കുന്നു.

ജിസ്ട്രീമർ ഉപയോഗിക്കുന്ന ഒരു ചലചിത്ര ദർശിനിയാണ് പരോൾ.

ലീഫ് പാഡിനെ അടിസ്ഥാനമാക്കിയ ഒരു ടെക്സ്റ്റ് തിരുത്തൽ ഉപാധിയാണ് മൗസ് പാഡ്.

ഐകലണ്ടറുമായി സാദൃശ്യം കാണിക്കുന്ന ഒരു കലണ്ടറാണ് ഒറേജ്. ഇതിന്റെ പഴയ പേര് എക്സ്എഫ് കലണ്ടർ എന്നായിരുന്നു.

എക്സ്എഫ്സിഇയിൽ സ്വതേയുള്ള ജാലകസംവിധാനമാണ് എക്സ്എഫ്ഡബ്ല്യുഎം(Xfwm).




</doc>
<doc id="195391" url="https://ml.wikipedia.org/wiki?curid=195391" title="എക്സ് മൊണാഡ്">
എക്സ് മൊണാഡ്

ഹാസ്കൽ ഭാഷയിലെഴുതിയ ഒരു വിൻഡോ മാനേജറാണ് എക്സ് മൊണാഡ് (ആംഗലേയം : xmonad). 

ഏറെക്കുറെ എല്ലാ ലിനക്സ്, യൂണിക്സ് വിതരണങ്ങളെയും എക്സ് മൊണാഡ് പിന്തുണക്കുന്നു. ഡിഡബ്ല്യൂഎമ്മിന്റെ ഒരു ക്ലോണായിട്ടാണ് ഇതിന്റെ നിർമ്മാണം തുടങ്ങിയതെങ്കിലും പിന്നീട് എക്സ് മൊണാഡ് ഡിഡബ്ല്യൂഎമ്മിലില്ലാത്ത പല സവിശേഷതകളും ഉൾപ്പെടുത്തി. ഗ്നോം പിന്തുണ, ടൈലിംഗ് പ്രതിഫലനം, സ്ഥിതി സംരക്ഷണം, ഓരോ വർക്ക്സ്പേസിനും ഓരോ ലേഔട്ട്, ലേയൗട്ട് മിററിംഗ് എന്നിവയാണ് അധിക സവിശേഷതകൾ. പ്രവർത്തിക്കുന്നതിനിടക്ക് റിലോഡ് ചെയ്യാനും എക്സ് മൊണാഡിൽ കഴിയും. പിന്നീട് എക്സ് മൊണാഡിന്റെ അർജൻസി ഹുക്ക്സ് എന്ന സവിശേഷത ഡിഡബ്ല്യൂഎം കടമെടുക്കുകയുണ്ടായി.

ലാഴ്സ്ഡബ്ല്യുഎം, സ്റ്റംബ്ഡബ്ല്യുഎം എന്നിവയുമായും എക്സ് മൊണാഡ് സാദൃശ്യം കാണിക്കുന്നുണ്ട്. ആർച്ച് ലിനക്സ്, ഡെബിയാൻ, ഫെഡോറ, ജെന്റൂ, മാക് ഓഎസ് ടെൻ, ഫ്രീ ബിഎസ്ഡി, നെറ്റ് ബിഎസ്ഡി, നിക്സ് ഓഎസ്, ഓപ്പൺ ബിഎസ്ഡി. സോഴ്സ് മേജ്, ഉബുണ്ടു എന്നീ ഓപ്പറേറ്റിംഗ് സിസ്റ്റങ്ങളെ എക്സ് മൊണാഡ് പിന്തുണക്കുന്നു. 4.8 പതിപ്പ് മുതൽ ഫിബോനാച്ചി ലേയൗട്ട് സിനെറമക്കുള്ള പിന്തുണയും ഉൾപ്പെടുത്തിയിട്ടുണ്ട്.

അസാധാരണ ലോഔട്ടിലൊന്നായ ഫിബോനാച്ചി സ്പൈറൽ എക്സ് മൊണാഡിൽ ലഭ്യമാണ്. ഇത് നിർമ്മിച്ചത് എക്സ് മൊണാഡ് സമൂഹമാണ്.

ഹാസ്കലിലെഴുതിയ ആദ്യ ജാലകസംവിധാനം എന്ന പോലെ, സിപ്പെർ ഡാറ്റാ സ്ട്രക്ച്ചർ ഉപയോഗത്തിന്റെ കാര്യത്തിലും ഒന്നാമൻ എക്സ് മൊണാഡ് തന്നെയാണ്. ഫോക്കസ് ചെയ്യുന്നതിനാണ് സിപ്പെർ ഡാറ്റാ സ്ട്രക്ച്ചർ ഉപയോഗിക്കുന്നത്. പാറ്റേൺ മാച്ചസ് ഉപയോഗം വഴി സുരക്ഷിതമായതുമാണ് എക്സ് മൊണാഡ്.

വളരെയധികം ക്രമീകരിച്ചെടുക്കാവുന്ന ഒന്നായതു കൊണ്ടാണ് ഹാസ്കൽ ഉപയോഗിച്ചതെന്ന് എക്സ് മൊണാഡ് നിർമ്മാതാക്കൾ പറഞ്ഞിട്ടുണ്ട്.



</doc>
<doc id="195393" url="https://ml.wikipedia.org/wiki?curid=195393" title="ഫയൽ ഹിപ്പോ">
ഫയൽ ഹിപ്പോ

ഇൻറർനെറ്റിൽ നിന്നും ഓപ്പൺസോഴ്സ്, ഫ്രീവെയർ, ഷെയർവെയർ എന്നീ ഗണങ്ങളിൽ പെട്ട, മൈക്രോസോഫ്ട്‌ വിൻഡോസിനു വേണ്ടിയുള്ള പ്രോഗ്രാമുകൾ ലഭ്യമാക്കാൻ സഹായിക്കുന്ന ഡൌൺലോഡ് വെബ്സൈറ്റ് ആണ് ഫയൽ ഹിപ്പോ. ഉപയോഗിക്കുന്നവർ അപ്ലോഡ് ചെയ്യുന്ന ഫയലുകൾ ഫയൽഹിപ്പോ സ്വീകരിക്കുന്നില്ല. ഫയൽ ഹിപ്പോ അവരുടെ സ്വന്തമായ സോഫ്റ്റ്‌വെയറും ലഭ്യമാക്കുന്നുണ്ട്. ഫയൽ ഹിപ്പോ അപ്ഡേറ്റ് ചെക്കർ (FileHippo Update Checker) എന്ന് പേരുള്ള ഈ സൌജന്യ സോഫ്റ്റ്‌വെയർ, ഒരു കംപ്യുട്ടർ പരിശോധിച്ച്, കാലാവധി കഴിഞ്ഞ സോഫ്റ്റ്‌വെയറുകളെ ഒരു വെബ്‌ പേജിൽ കാണിച്ചു തരുന്നു. കൂടാതെ ഈ സോഫ്റ്റ്‌വെയറുകൾൾ പുതുക്കാനുള്ള കണ്ണികളും വെബ്‌ പേജിൽ കാണാം. 
Quantcast-ന്റെ കണക്കനുസരിച്ച് ഫയൽ ഹിപ്പോയ്ക്ക് ഓരോ മാസവും 3 ദശലക്ഷം അമേരിക്കൻസന്ദർശകരുണ്ട്. Alexa ഈ വെബ്‌ സൈറ്റിനെ ലോകമാകെ ഏറ്റവും കൂടുതൽ സന്ദർശിക്കപ്പെട്ട 800 വെബ്‌ സൈറ്റുകളുടെ ലിസ്റ്റിൽ ഉൾപ്പെടുത്തിയിട്ടുണ്ട്. 


</doc>
<doc id="195395" url="https://ml.wikipedia.org/wiki?curid=195395" title="കുതിരപ്പന്തി">
കുതിരപ്പന്തി

കൊല്ലം ജില്ലയിൽ കരുനാഗപ്പള്ളി താലൂക്കിലെ ഒരു പ്രദേശം ആണ് കുതിരപ്പന്തി. തഴവഗ്രാമപഞ്ചായത്തിലെ തഴവഗ്രാമത്തിൽപെട്ട ഈ പ്രദേശത്തെ ആഴ്ചചന്ത മുൻപ് ഓണാട്ടുകരയിലെ ഏറ്റവും വലിയ കാർഷികവിഭവങ്ങളുടെ വിപണനകേന്ദ്രമായിരുന്നു.ബി.ജെ.എസ്സ്.എം.മഠത്തിൽ വി & എച്ച്.എസ്സ്.എസ്സ്, ഗവണ്മെന്റ് എൽ.പി.എസ്സ്.,കുതിരപ്പന്തി തുടങ്ങിയ വിദ്യാഭ്യാസസ്ഥാപനങ്ങൾ ഇവിടെയാണു പ്രവർത്തിക്കുന്നത്.
പണ്ട്കാലങ്ങളിൽ കുതിരകളെ വ്യാപാരം ചെയ്തിരുന്ന സ്ഥലമായിരുന്നത് കൊണ്ടാണു ഗ്രാമത്തിന് കുതിരപ്പന്തി എന്നു പേരുലഭിച്ചത് എന്ന് പറയപ്പെടുന്നു.. 


</doc>
<doc id="195396" url="https://ml.wikipedia.org/wiki?curid=195396" title="കടത്തൂർ">
കടത്തൂർ

കൊല്ലം ജില്ലയിലെ കരുനാഗപ്പള്ളി താലൂക്കിലെ ഓച്ചിറയ്ക്ക് അടുത്തുള്ള ഒരു പ്രദേശം.കുലശേഖരപുരം പഞ്ചായത്തിലാണ് ഈ പ്രദേശം സ്ഥിതിചെയ്യുന്നത്


</doc>
<doc id="195398" url="https://ml.wikipedia.org/wiki?curid=195398" title="ദേശീയ മനുഷ്യവകാശ ഏകോപന സമിതി">
ദേശീയ മനുഷ്യവകാശ ഏകോപന സമിതി

ഇന്ത്യയിലെ വിവിധ സംസ്ഥാനങ്ങളിൻ പ്രവർത്തിക്കുന്ന മനുഷ്യാവകാശ സംഘടനകളുടെയും പ്രമുഖ മനുഷ്യാവകാശ പ്രവർത്തകതുടേയും കൂട്ടായ്മയാണെന്ന് അവകാശപ്പെടുന്ന സംഘടനയാണ് ദേശീയ മനുഷ്യാവകാശ ഏകോപന സമിതി(National Confederation of Human Rights Organizations - NCHRO).

കേരളത്തിലെ കോഴിക്കോട് വെച്ച് 1997ലാണ് മനുഷ്യവകാശ ഏകോപന സമിതി (‌Confederation of Human Rights Organizations - CHRO) എന്ന പേരിൽ ഈ കൂട്ടായ്മ രൂപം കൊണ്ടത്.




</doc>
<doc id="195402" url="https://ml.wikipedia.org/wiki?curid=195402" title="ബനാവൂ നെൽമേടകൾ">
ബനാവൂ നെൽമേടകൾ

വടക്കൻ ഫിലിപ്പീൻസിൽ ഇഫുവാഗോ പ്രവിശ്യയിലെ മലഞ്ചെരുവുകളിലുള്ള നെൽകൃഷിയിടങ്ങളാണ് ബനാവൂ നെൽമേടകൾ (ബനാവൂ റൈസ് ടെറസുകൾ) എന്നറിയപ്പെടുന്നത്. തദ്ദേശജനതയുടെ പൂർവികർ നൂറ്റാണ്ടുകളിലൂടെ മെനഞ്ഞുണ്ടാക്കി നിലനിർത്തിയ ഈ കൃഷിയിടവ്യവസ്ഥയ്ക്ക് രണ്ടായിരം വർഷം പഴക്കമുണ്ട്. ഫിലിപ്പീൻ ജനത ഇവയെ ലോകത്തിലെ എട്ടാമത്തെ അത്ഭുതമായി വിലമതിക്കുന്നു. വളരെക്കുറച്ച് ഉപകരണങ്ങളുടെ മാത്രം സഹായത്തോടെ, മിക്കവാറും കരവേലകൊണ്ട് നിർമ്മിക്കപ്പെട്ടവയാണ് ഇവയെന്നു കരുതപ്പെടുന്നു. സമുദ്രനിരപ്പിൽ നിന്ന് ഏകദേശം 1500 മീറ്റർ ഉയരത്തിൽ സ്ഥിതി ചെയ്യുന്ന ഇവ, ഇഫുവാഗോ മലഞ്ചെരുവിൽ പതിനായിരത്തിലധികം ചതുരശ്ര കിലോമീറ്റർ വ്യാപിച്ചുകിടക്കുന്നു. മേടകൾക്കു മുകളിലുള്ള മഴക്കാടുകളിൽ നിന്ന് ഒഴുകിയെത്തുന്ന അരുവികളിലെ വെള്ളത്തെ ആശ്രയിക്കുന്ന പുരാതനമായൊരു ജലസേചന വ്യവസ്ഥ ഇവയെ പോഷിപ്പിക്കുന്നു.
പ്രാദേശിക ജനത ഈ മേടകളിൽ നെല്ലും പച്ചക്കറികളും കൃഷി ചെയ്യുന്നത് ഇന്നോളം തുടരുന്നു. എങ്കിലും പുതിയ തലമുറയിലെ ഇഫുവാഗോക്കാരിൽ പലർക്കും കൃഷിയിലെന്നതിനേക്കാൾ ഈ കൃഷിയിടങ്ങളുടെ ആകർഷണീയതയിൽ നിന്നു രൂപപ്പെട്ട ടൂറിസം മേഖലയിലാണ് താത്പര്യമെന്നതിനാൽ, തുടർച്ചയായ ശ്രദ്ധയും പുനർനിർമ്മിതിയും ആവശ്യമായ തട്ടുകൾ അവഗണനയെ നേരിടുന്നുണ്ട്. ഈ ദേശീയപൈതൃകത്തെ കൃഷിയിടങ്ങൾ എന്നതിനു പകരം ടൂറിസ്റ്റ് കൗതുകമായി കാണാനുള്ള പ്രവണത ഔദ്യോഗികവൃത്തങ്ങളിൽ തന്നെയുണ്ട്. 2002-ൽ ഇവയുടെ വികസനത്തിന്റെ ചുമതല കൃഷിവകുപ്പിൽ നിന്നു മാറ്റി ടൂറിസം വിഭാഗത്തെ ഏല്പിച്ച ഫിലിപ്പീൻ സർക്കാർ തന്നെ ആ പ്രവണതയിൽ പങ്കുപറ്റി.
ഒരു 2010-ൽ ബനാവൂ നെൽമേടകൾക്ക് വരൾച്ചയും ഭീഷണിയായി. ആ വർഷം മാർച്ചിലെ ചൂടിൽ, മേടകൾ മിക്കവാറും ഉണങ്ങിവരണ്ടു പോയി.
"സ്വർഗ്ഗത്തിലേക്കുള്ള കോണിപ്പടികൾ" എന്നു വിശേഷിപ്പിക്കപ്പെടാറുള്ള നെൽമേടകളുടെ സംരക്ഷകരായ ഇഫുവാഗോ ജനതയുടെ ജീവിതവും സംസ്കാരവും നെൽകൃഷിയും അതുമായി ബന്ധപ്പെട്ട അനുഷ്ഠാനങ്ങളും ചേർന്നു രൂപപ്പെടുത്തിയതാണ്. വിതയും കൊയ്ത്തും ചോറൂണും നെൽമദ്യപാനവുമായി ബന്ധപ്പെട്ട ഒട്ടേറെ ആചാരാഘോഷങ്ങളും അവയ്ക്കു മേൽനോട്ടം വഹിക്കാൻ 'മുംബാക്കികൾ' എന്നറിയപ്പെടുന്ന പൗരോഹിത്യവും ഇവർക്കിടയിൽ നിലനിന്നു. ക്രിസ്തുമതത്തിന്റെ വരവിനെ തുടർന്ന് ഈ 'പേഗൻ' ആചാരങ്ങൾക്കു സംഭവിച്ച ശക്തിക്ഷയം, ഇഫുവാഗോയിലെ നെൽസംസ്കാരത്തെയും നെൽമേടകളെ തന്നെയും അപകടപ്പെടുത്തിയതായി കരുതുന്നവരുണ്ട്. പരിരക്ഷണത്തിലുള്ള അവഗണന മൂലമുണ്ടാകുന്ന മണ്ണൊലിപ്പും മേടകൾക്കു ഭീഷണിയാണ്.


</doc>
<doc id="195403" url="https://ml.wikipedia.org/wiki?curid=195403" title="പാലികുരിയ അനിയാഗ്വാന">
പാലികുരിയ അനിയാഗ്വാന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ അനിയാഗ്വാന - Palicourea anianguana. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="195406" url="https://ml.wikipedia.org/wiki?curid=195406" title="പാലികുരിയ ആസ്പ്ലുൻഡി">
പാലികുരിയ ആസ്പ്ലുൻഡി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ആസ്പ്ലുൻഡി - Palicourea asplundii. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195408" url="https://ml.wikipedia.org/wiki?curid=195408" title="പാലികുരിയ അസുറിയ">
പാലികുരിയ അസുറിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ അസുറിയ - Palicourea azurea. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="195411" url="https://ml.wikipedia.org/wiki?curid=195411" title="പാലികുരിയ കലാന്ത">
പാലികുരിയ കലാന്ത

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കലാന്ത - Palicourea calantha. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="195413" url="https://ml.wikipedia.org/wiki?curid=195413" title="പാലികുരിയ കലോതൈസസ്">
പാലികുരിയ കലോതൈസസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കലോതൈസസ് - Palicourea calothyrsus. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="195414" url="https://ml.wikipedia.org/wiki?curid=195414" title="കിവി പഴം">
കിവി പഴം

സ്വാദിഷ്ഠമായ പുളിരസമുള്ള ഒരു പഴമാണ്‌ കിവി. ആക്റ്റിനീഡിയ ഡെലീഷ്യോസ എന്ന വള്ളിച്ചെടിയിലോ അതിന്റെ അവാന്തരവിഭാഗ സങ്കര ഇനങ്ങളിലോ ആണു് കിവിപ്പഴം ഉണ്ടാവുന്നതു്. ഇതിന്റെ ജന്മദേശം തെക്കൻ ചൈനയാണ്. ലോകത്തു ലഭ്യമായതിൽ ഏറ്റവും പോഷകഗുണങ്ങൾ ഉള്ള പഴങ്ങളിൽ ഒന്നായിട്ടാണു് 'കിവി'-യെ കണക്കാക്കുന്നത്. ഈ അടുത്ത കാലത്ത് മണിപ്പൂരിലും ഇതിന്റെ കൃഷി തുടങ്ങിയിട്ടുണ്ട്. ഇതിന്റെ പുറത്തിന് ന്യൂസിലഡിൽ കാണപ്പെടുന്ന കിവി എന്ന പക്ഷിയുടെ തൂവലുമായി അതീവ സാമ്യം ഉള്ളതിനാലാണ്‌ ഇതിന്‌ കിവി എന്ന പേര്‌ വന്ന്ത്. കാലിഫോർണിയൻ കിവി നവംബർ മുതൽ മേയ് വരെ മാത്രമേ ലഭിക്കുന്നുള്ളുവെങ്കിലും ന്യൂസിലഡിൽ ജൂൺ മുതൽ ഒക്ടോബർ വരെയുള്ള കൃഷി, വർഷം മുഴുവനും ഇതിന്റെ ലഭ്യത ഉറപ്പാക്കുന്നു. ഏകദേശം മൂന്ന് ഇഞ്ച് നീളമുള്ള ഇതിന് ഒരു കോഴിമുട്ടയുടെ വലിപ്പമുണ്ട്. കറുപ്പ് നിറത്തിലുള്ള ചെറിയ വിത്തുകൾ ആണിതിനുള്ളത്. വിറ്റാമിൻ സി വളരെയധികം അടങ്ങിയിട്ടുള്ള ഒരു പഴമാണ്‌ 'കിവി'.


</doc>
<doc id="195416" url="https://ml.wikipedia.org/wiki?curid=195416" title="പാലികുരിയ കാലിസിന">
പാലികുരിയ കാലിസിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കാലിസിന - Palicourea calycina. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195418" url="https://ml.wikipedia.org/wiki?curid=195418" title="പാലികുരിയ കനാറിന">
പാലികുരിയ കനാറിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കനാറിന - Palicourea canarina. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195424" url="https://ml.wikipedia.org/wiki?curid=195424" title="കിഴുന്ന കടൽ‌ത്തീരം">
കിഴുന്ന കടൽ‌ത്തീരം

കണ്ണൂർ ജില്ലയിലെ എടക്കാട് പഞ്ചായത്തിലെ കടൽത്തീരമാണ് കിഴുന്ന ബീച്ച്. ഇത് കണ്ണൂർ-തലശ്ശേരി ദേശീയപാത 17 ൽ നിന്നും 2.5 കിലോമീറ്റർ ദൂരെയാണ് സ്ഥിതിചെയ്യുന്നത്. കിഴുന്ന ഗ്രാമത്തിന്റെ പടിഞ്ഞാറ് വശത്ത് കടൽഭിത്തി കെട്ടി സംരക്ഷിക്കപ്പെട്ട കിഴുന്ന ബീച്ചിലൂടെ കടലാക്രമണം ഇല്ലാത്ത കാലത്ത്, വിശാലമായ മണലിലൂടെ നടക്കുകയോ സൈക്കിൾ സവാരി നടത്തുകയോ ചെയ്യാം. 
കണ്ണൂർ റെയിൽ‌വെ സ്റ്റേഷനിൽ വണ്ടിയിറങ്ങിയിട്ട് ബസ്‌മാർഗ്ഗം ദേശീയപാത17 വഴി തലശ്ശേരി ഭാഗത്തേക്ക് സഞ്ചരിക്കുമ്പോൾ താഴെചൊവ്വ റെയിൽ‌വെ ഗെയ്റ്റ് കടന്ന് ശ്രീ നാരായണ കോളേജ് കണ്ണൂർ, ഗവ. പോളീടെക്കനിക്ക് കണ്ണൂർ എന്നിവ പിന്നിട്ടശേഷം തോട്ടട ബസ്‌സ്റ്റോപ്പിൽ നിന്നും പടിഞ്ഞാറ് പോകുന്ന റോഡ് മാർഗ്ഗം 2.5 കിലോമീറ്റർ സഞ്ചരിച്ചാൽ കിഴുന്ന കടൽ‌തീരത്ത് എത്തിച്ചേരാം. കടൽത്തീരം വരെ, ചെറുതും വലുതുമായ വാഹനങ്ങൾക്ക് സഞ്ചരിക്കാൻ സൌകര്യമുണ്ട്. സ്വദേശികളും വിദേശികളുമായ അനേകം വിനോദസഞ്ചാരികൾ കിഴുന്ന ഗ്രാമത്തിൽ വന്ന് താമസിച്ചുകൊണ്ട് കടൽ‌തീരത്തിന്റെ ഭംഗി ആസ്വദിക്കാറുണ്ട്. അതിനാൽ സഞ്ചാരികൾക്കായി പലതരത്തിലുള്ള താമസസൌകര്യങ്ങൾ ഒരുക്കിയിട്ടുണ്ട്.
കടൽ‌തീരത്ത് വെളുത്ത പൂഴിമണലാനുള്ളത്. അറബിക്കടലിലെ തിരമാലകൾ നിക്ഷേപിക്കുന്ന ഈ മണൽ ചിലകാലങ്ങളിൽ തിരമാലകൾ തിരികെ എടുത്ത് കൊണ്ടുപോകാറുണ്ട്. തീരത്ത് വെള്ളമണൽ ആണെങ്കിലും കിഴുന്ന ഗ്രാമത്തിൽ വെള്ളമണൽ കുറവാണ്. ചെങ്കല്ലും ചെളിമണ്ണും നിറഞ്ഞ ഈ ഗ്രാമത്തിൽ തെങ്ങുകൾ കൂടാതെ മറ്റുള്ള ചെടികളും കൃഷിചെയ്യാറുണ്ട്. തീരപ്രദേശമാണെങ്കിലും കിഴുന്ന ബീച്ച് മത്സ്യബന്ധന കേന്ദ്രം അല്ലാത്തതിനാൽ തീരദേശവാസികൾ മത്സ്യതൊഴിലാളികൾ അല്ല. സാമ്പത്തികമായി ഉയർന്ന നിലവാരം പുലർത്തുന്ന ഗ്രാമീണരിൽ പലരും നല്ല വിദ്യാഭ്യാസം നേടിയവരാണ്. 
കിഴുന്ന ഗ്രാമത്തിന്റെ പടിഞ്ഞാറ് അറബിക്കടലിന്റെ തീരത്തുള്ള കിഴുന്ന ബീച്ചിന്റെ വടക്കുഭാഗത്താണ് തോട്ടട ബീച്ച്. കിഴുന്നയിൽ നിന്ന് തോട്ടടയിലേക്ക് കടൽത്തീരം വഴി നടന്നുപോവാനാവില്ല. കാരണം അതിനിടയിലാണ് കരയിൽ‌നിന്നും കടലിലേക്ക് ഇറങ്ങിക്കിടക്കുന്ന വട്ടക്കല്ല് എന്ന് പേരുള്ള പാറക്കൂട്ടം. ഈ പാറക്കൂട്ടത്തിലേക്ക് എപ്പോഴും ശക്തമായ തിരമാലകൾ അടിച്ചുകൊണ്ടിരിക്കും. തെക്കുഭാഗത്ത് കാണുന്ന ഏഴര ബീച്ചിലേക്ക് നടന്നുപോവാൻ കഴിയും. തെക്ക് അകലെയായി ധർമ്മടം തുരുത്ത് കാണാൻ കഴിയും. കിഴുന്ന ബീച്ചിന്റെ വടക്കെ അതിരായി വട്ടക്കല്ലും അതുപോലെ തെക്കേ അതിരായി ചേരക്കല്ലും കാണാം. വടക്ക് വട്ടക്കല്ല് ഭാഗത്ത് നോക്കിയാൽ അകലെയായി കണ്ണൂർ പട്ടണത്തിന്റെ ഭാഗങ്ങൾ കാണാം.


</doc>
<doc id="195429" url="https://ml.wikipedia.org/wiki?curid=195429" title="കുളവെട്ടി">
കുളവെട്ടി

'സൈസീജിയം ട്രാവൻകോറിക്കം' എന്ന ശാസ്ത്രനാമത്തിലറിയപ്പെടുന്ന വൃക്ഷത്തിന് കുളവെട്ടി, പൊരിയൻ, വാതംകൊല്ലി, തേന്മാവ് എന്നീ പേരുകളുമുണ്ട്. . ഞാവൽ ഉൾപ്പെടുന്ന മെറിട്ടേസി കുടുംബത്തിലുൾപ്പെടുന്ന മരം ഇരുന്നൂറ് അടി വരെ ഉയരത്തിലുള്ള ചെങ്കൽ കുന്നുകളിലാണ് വളരുക. വംശനാശം സംഭവിച്ചുകൊണ്ടിരിക്കുന്ന മരങ്ങളാണിവ. ലോകത്ത് ആകെയുള്ള മുന്നൂറ് കുളവെട്ടി മരങ്ങളിൽ നൂറെണ്ണവും തൃശൂർ കുന്നംകുളം കലശമലയിലെ ശിവ വിഷ്ണു ക്ഷേത്രത്തിലെ കാവിലാണ്‌ ഉള്ളത്‌. കൊല്ലത്തെ ഐക്കാട്‌ ഒരു കാവിൽ നാലെണ്ണം കണ്ടെത്തിയിട്ടുണ്ട്‌. ഏതാണ്ട്‌ 35 എണ്ണം കർണ്ണാടകയിലെ സിദ്ധാപുരം താലൂക്കിലും ഉണ്ട്‌. അപൂർവമായി കാണുന്ന വൃക്ഷത്തെ ദർശിക്കാൻ വിദേശികളടക്കം നിരവധി പേർ കലശമലയിലെത്താറുണ്ട്.

ഭൂമിക്കടിയിലേയ്ക്ക് ഊർന്നിറങ്ങുന്ന ജലത്തെ ആഴത്തിലുള്ള വേരുപടലം കൊണ്ട് തടഞ്ഞുനിർത്തി, വൃക്ഷം നിൽക്കുന്ന പ്രദേശം ചതുപ്പുനിലമാക്കി മാറ്റിയെടുക്കുവാൻ കുളവെട്ടിക്ക് കഴിയും. നീരുറവ് പിടിച്ചുനിർത്താൻ കുളവെട്ടിക്ക് കഴിയുമെന്നതിനാൽ പ്രദേശത്ത് ജലക്ഷാമം ഉണ്ടാവുകയില്ല. കടുത്ത വേനലിലും കലശമലക്കുന്നിൽ ജലസമൃദ്ധി ഉണ്ടാകുന്നത് കുളവെട്ടി മരങ്ങൾ ഉള്ളതുകൊണ്ടാണ്.

ആയുർവേദ മരുന്നുകൾക്കും പ്രയോജനപ്പെടുന്ന കുളവെട്ടി മരത്തെക്കുറിച്ച് ആദ്യം മനസ്സിലാക്കിയത് ബ്രിട്ടീഷ് വനശാസ്ത്രജ്ഞനായ ഗാംബിൾ ആണ്. 1910-12 കാലത്ത് കലശമലക്കുന്നിൽനിന്നാണ് മരത്തെക്കുറിച്ച് പഠിച്ചത്. മരത്തിന്റെ പ്രത്യേകതകളെക്കുറിച്ച് 'ഫ്ലോറ ഓഫ് ദി പ്രസിഡൻസി ഓഫ് മദ്രാസ്' എന്ന ഗ്രന്ഥത്തിൽ അദ്ദേഹം പ്രതിപാദിച്ചിട്ടുണ്ട്.

പാരിസ്ഥിതിക സമ്മർദ്ദമുള്ള സ്ഥലത്ത് വസിക്കുന്ന വൃക്ഷത്തെക്കുറിച്ച് പിന്നീട് മനസ്സിലാക്കിയത് കേരള കാർഷിക സർവകലാശാലയിലെ പ്രൊഫ. വിദ്യാസാഗറാണ്. 2005ലാണ് അദ്ദേഹം പഠനം നടത്തിയത്. തുടർന്ന് ഗുരുവായൂർ ശ്രീകൃഷ്ണ കോളേജിലെ ബോട്ടണി വിഭാഗം പ്രൊഫസർമാരായ പി.എൻ. ഗണേശും ഡോ. ഹരിനാരായണനും ആണ് പഠനം നടത്തിയത്. പശ്ചിമഘട്ട മലനിരകളധിവസിക്കുന്ന കേരളത്തിൽ മാത്രമാണ് കുളവെട്ടി ഉള്ളതെന്നാണ് ഇവരുടെ കണ്ടെത്തൽ. കൊല്ലം ജില്ലയിൽ നാമമാത്രമായി ഉണ്ടെങ്കിലും കലശമലയാണ് വൃക്ഷത്തിന്റെ അധിവാസകേന്ദ്രമെന്ന് ഡോ. ഹരിനാരായണൻ ചൂണ്ടിക്കാട്ടുന്നു. ഒറ്റയ്ക്കും കൂട്ടമായും ഉയരത്തിൽ വളരുന്ന വൃക്ഷത്തിന് നൂറ്റാണ്ടുകളോളം പ്രായമുണ്ട്. വൻമരമായി മാറുന്ന വൃക്ഷത്തിന്റെ തടി ഫർണീച്ചറിന് ഉപയോഗിക്കാം. വൃക്ഷത്തിന്റെ ഇലയും തൊലിയും വാതരോഗങ്ങൾക്ക് മരുന്നായി ഉപയോഗിക്കാം.

വൃക്ഷത്തിന്റെ പ്രത്യേകതകൾ പരിഗണിച്ച് കേരള സംസ്ഥാന ജൈവവൈവിധ്യ ബോർഡ് കുളവെട്ടിയെ ലോക പൈതൃക സ്ഥാനത്ത് പ്രഖ്യാപിക്കാനുള്ള നീക്കത്തിലാണ്. കൃത്രിമമായി തൈകൾ നിർമ്മിച്ചെടുക്കാനുള്ള ഗവേഷണങ്ങൾ വിജയപാതയിലാണ്‌ 

കേരള വനഗവേഷണ ഇൻസ്റ്റിറ്റ്യൂട്ട് ഈയിടെ നടത്തിയ പഠനങ്ങളിൽ കുളവെട്ടി മറ്റു ചില സ്ഥലങ്ങളിൽ കൂടി കണ്ടെത്തുകയുണ്ടായി. കേരള വനഗവേഷണ ഇൻസ്റ്റിറ്റ്യൂട്ട് എം എസ്സ് സ്വാമിനാഥൻ റിസർച്ച് ഫൗണ്ടേഷനുമായിച്ചേർന്ന് ഈ മരത്തെ വളരാൻ പറ്റുന്ന മറ്റു സ്ഥലങ്ങളിലും വ്യാപിപ്പിക്കാൻ ശ്രമിക്കുന്നുണ്ട്. 



</doc>
<doc id="195432" url="https://ml.wikipedia.org/wiki?curid=195432" title="സ്പിരിറ്റ് (ചലച്ചിത്രം)">
സ്പിരിറ്റ് (ചലച്ചിത്രം)

രഞ്ജിത്ത് രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് സ്പിരിറ്റ്. മോഹൻലാൽ, കനിഹ, ശങ്കർ രാമകൃഷ്ണൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ആശീർവാദ് സിനിമാസിന്റെ ബാനറിൽ ആന്റണി പെരുമ്പാവൂരാണ് ഈ ചിത്രം നിർമ്മിച്ചത്.

മദ്യത്തിൽ മുങ്ങിത്താഴ്ന്ന രഘുനന്ദൻ ആ വിപത്തിൽ നിന്നു രക്ഷപ്പെടുന്നതും ഒപ്പം മദ്യപാനത്തിന്റെ വിപത്തുകളെ സമൂഹത്തെ ബോധ്യപ്പെടുത്തുന്നതിന് അയാൾ നടത്തുന്ന ശ്രമങ്ങളുമാണ് സ്പിരിറ്റിന്റെ പ്രമേയം.




</doc>
<doc id="195448" url="https://ml.wikipedia.org/wiki?curid=195448" title="മോഡോൻ">
മോഡോൻ

കേരളത്തിൽ മാത്രം കണ്ടു വരുന്ന ഒരു ശുദ്ധജല മത്സ്യമാണ് മോഡോൻ. സൈപ്രിനിടെ എന്ന കുടുംബത്തിൽ പെട്ടവയാണ് ഇവ. ചലക്കുടിയാറിലും പെരിയാറിലും മാത്രം കാണപ്പെടുന്നു. വംശനാശത്തിന്റെ വക്കിലാണ് ഇവ.


</doc>
<doc id="195457" url="https://ml.wikipedia.org/wiki?curid=195457" title="ചട്ടക്കാരി (2012-ലെ ചലച്ചിത്രം)">
ചട്ടക്കാരി (2012-ലെ ചലച്ചിത്രം)

പമ്മന്റെ ഇതേ പേരിലുള്ള നോവലിനെ ആസ്പദമാക്കി തോപ്പിൽ ഭാസി തിരക്കഥയെഴുതി 2012-ൽ പുറത്തിറങ്ങിയ മലയാളചലച്ചിത്രമാണ് ചട്ടക്കാരി. കെ.എസ്. സേതുമാധവൻ 1974-ൽ സംവിധാനം ചെയ്ത ഇതേ പേരിലുള്ള ചലച്ചിത്രത്തിന്റെ പുനരാവിഷ്കരണമാണ് ഈ ചലച്ചിത്രം. സുരേഷ് കുമാർ രേവതി കലാമന്ദിറിന്റെ ബാനറിൽ നിർമ്മിച്ചിരിക്കുന്ന ഈ ചിത്രത്തിൽ ഹേമന്ത് മേനോൻ, ഷംന കാസിം എന്നിവരാണ് പ്രധാന വേഷങ്ങളിൽ അഭിനയിച്ചിരിക്കുന്നത്.


</doc>
<doc id="195465" url="https://ml.wikipedia.org/wiki?curid=195465" title="കെട്ടിടത്തിന്റെ ഘടകങ്ങൾ">
കെട്ടിടത്തിന്റെ ഘടകങ്ങൾ

ഒരു കെട്ടിടത്തിന്റെ രണ്ട് ഭാഗങ്ങളാണ് സൂപ്പർ സ്ട്രക്ചർ, ഫൗണ്ടേഷൻ അഥവാ സബ് സ്ട്രക്ചർ 
മണ്ണിന്റെ നിരപ്പിന് മുകളീലുള്ള കെട്ടിടഭാഗമാണ് സുപ്പർ സ്ട്രക്ചർ . ഫൗണ്ടേഷൻ അല്ലെങ്കിൽ സബ് സ്ട്രക്ചർ കെട്ടിടത്തിന്റെ മണ്ണിന്റെ നിരപ്പിന് അടിയിലെ ഭാഗമാണ്.കെട്ടിടത്തിന്റെ മുഴുവൻ ഭാരവും താങ്ങുന്ന നിലവുമായി അതിനെ ബന്ധിപ്പിക്കുന്ന ഭാഗമാണ് ഫൗണ്ടേഷൻ.
കെട്ടിടങ്ങളുടെ ഘടകങ്ങൾ താഴെ പറയുന്നവയാണു്

1.അസ്തിവാരം.
2.മേസൺറി യൂണിറ്റുകൾ അഥവാ ചുമരുകളും സ്തൂപങ്ങളും.
3.നിലം.
4.മേൽക്കൂര.
5.വാതിലുകളും ജനലുകളും.
6.ഏണിപ്പടികൾ, ലിഫ്റ്റുകൾ.
7.ബിൽഡിങ് ഫിനിഷിങ് വസ്തുക്കൾ.

കെട്ടിടത്തിന്റെ ഭാരവും അതിലെ മറ്റെല്ലാ വസ്ത്തുക്കളുടെ ഭാരവും ഫൗണ്ടേഷൻ തൊട്ടു അടിയിൽ കിടക്കുന്ന സബ് സോയിൽ അഥവാഫൌണ്ടേഷൻ സൊഇലാനു താങ്ങുന്നത്.
മുകളിലെ ഭാരം താഴെയുള്ള മണ്ണിനു താങ്ങാവുന്ന തരത്തിൽ വിസ്ത്തീർണ്ണം ഏറിയ ഭാഗത്തേക്ക് വ്യാപിപ്പിക്കുകയാണ് ഫൌണ്ടേഷൻടെ ദർമ്മം .

മോർട്ടാറിൽ ബന്ധിപ്പിച്ചു നിർത്തിയിരിക്കുന്ന കല്ല്‌ ,ഇഷ്ടീക തുടങ്ങിയവയാണ് മേസൺറി.ഫൗണ്ടേഷൻ ഭിത്തി,തൂൺ ഇവയുടെ നിർമ്മാണത്തിനും മറ്റും ഘടകങ്ങൾക്കും മേസൺറി ഉപയോഗിക്കുന്നു .

വിലങ്ങനെ പരന്നു കിടക്കുന്ന നിലം കെട്ടിടത്തിന്റ്റെ ഉൾഭാഗത്തെ വ്യത്ത്യസ്ത ലെവല് കലാക്കുന്നു .ഗ്രൌണ്ടിനു തൊട്ടു മുകളിലത്തെ തിനു ഗ്രൌണ്ട് ഫ്ളോർ എന്നും .അതിനു മുകളിലത്തെ ഫ്ലോറുകളെ അപ്പർഫ്ലോറുകൾ എന്നും പറയുന്നു .ഒന്നാംനില ഫ്ലോരിനെ ഫസ്റ്റ് ഫ്ളോർ .രണ്ടാം നില ഫ്ലോരിനെ സെക്കന്റ് ഫ്ളോർ എന്നിങ്ങനെ പറയാറുണ്ട്‌ .ഗ്രൌണ്ട് ലെവലിന് താഴെ കെട്ടിടഭാഗം നിർമ്മിചിട്ടുന്ടെങ്കിൽ ആ ഫ്ലോരിനെ ബേസ്മെന്റ് ഫ്ളോർ എന്ന് പറയുന്നു .
കെട്ടിടത്തെ മഴ,വെയില് ,മഞ്ഞ്,കാറ്റ് തുടങ്ങിയവയിൽ നിന്നും സംരക്ഷിക്കാനുള്ളതാണ് മേൽക്കൂര .ഇതിനു റൂഫ് ടെക്കിംഗ് ,റൂഫ് കവറിംഗ് അഥവാ റൂഫിംഗ് എന്നിങ്ങനെ രണ്ടു ഭാഗങ്ങളുണ്ട് .മേൽക്കൂരയുടെ മുകളിലായി വിരിക്കുന്ന ടയില് .ജി .ഐ .ഷീറ്റ്,ആസ്ബസ്ടോസ് തുടങ്ങിയവയാണ് റൂഫ്‌ കവറിംഗ് അല്ലെങ്കിൽ റൂഫിംഗ് .റൂഫിങ്ങിനെ താങ്ങി നിർത്തുന്ന ഘടകങ്ങളെ റൂഫ്‌ ടെക്കിംഗ് എന്ന് പറയുന്നു .

കെട്ടിടത്തിലേക്ക് പ്രവേശന സൌകരിയം നിൽക്കുന്ന ചുമരിൽ ഉറപ്പിച്ചിട്ടുള്ള സ്റ്റീൽ അല്ലെങ്കിൽ മരത്തിൽ നിർമ്മിച്ചിട്ടുള്ള ഫ്രെയിം വർക്കാണ് വാതിൽ .കെട്ടിടത്തിലേക്ക് വെളിച്ചവും ,വായു സഞ്ചാരവും നൽകുന്ന ചുമരിൽ ഉറപ്പിച്ചുട്ടുള്ള സ്റ്റീൽ ,അലൂമിനിയം അല്ലെങ്കിൽ മരത്തിൽ നിർമ്മിച്ചിട്ടുള്ള ഫ്രെയിം വർക്കാണ് ജനൽ .

ചുമരിൽ ഉറപ്പിച്ചിട്ടുള്ള ജനലുകൾക്കും ,വാതിലുകൾക്കും തൊട്ടു മുകളിലുള്ള ലോഡ് താങ്ങി നിർത്താനായി വിലങ്ങനെയുള്ള ലിന്റെൽ ഉണ്ടായിരിക്കും .മരം ,കല്ല്‌ ,സ്റ്റീൽ അല്ലെങ്കിൽ കോൺക്രീറ്റ് നിർമ്മിതമാണ് ലിന്റെൽ .ലിന്റെലിനു പകരം ആർച്ചും ഉണ്ടാക്കാറുണ്ട് .

മുകളിലത്തെ ഫ്ളോറിലേക്ക് എത്തിചേരുന്നതിനായി ഏണിപ്പടികളാണ് സാധാരണ ആയി നിർമ്മിക്കുന്നത് .മരം,കല്ല്‌ ,സ്റ്റീൽ അല്ലെങ്കിൽ കോൺക്രീറ്റ് നിർമ്മിതമാണ് ഇതു .

കെട്ടിടഭാഗങ്ങളെ സംരക്ഷിക്കാനും ഭംഗിയാക്കാനും ആണ് ഫിനിഷിംഗ് വസ്ത്തുക്കൾ ഉപയോഗിക്കുന്നത് .താഴെ പറയുന്നവയാണ്.

ചുമർ അല്ലെങ്കിൽ തൂൺ സിമെന്റ് അല്ലെങ്കിൽ ലൈം മോർട്ടാർ കൊണ്ട് മൂടുന്ന ജോലിയാണ് പ്ലാസടരിംഗ്.കല്ലുകളുടെയോ,ഇഷ്ട്ടികകളുടെയോ ഇടക്കുള്ള പഴുതുകൾ അടക്കുന്നതാണ് പൊയന്റിംഗ് .ലോഹം അല്ലെങ്കിൽ മരം നിർമ്മിത ഭാഗങ്ങൾ പൊയന്റിംഗ് ,വാഷിംഗ് ,ദിസടബരിംഗ് ,കളറിംഗ് ചെയ്യുന്നു .


</doc>
<doc id="195482" url="https://ml.wikipedia.org/wiki?curid=195482" title="ഒ.അബ്ദുല്ല">
ഒ.അബ്ദുല്ല

കേരളത്തിലെ പ്രമുഖ മാധ്യമപ്രവർത്തകനും കോളമിസ്റ്റും രാഷ്ടീയ നിരീക്ഷകനുമാണ് ഒടുങ്ങാട്ട് അബ്ദുല്ല എന്ന ഒ.അബ്ദുല്ല.
കോഴിക്കോട് ജില്ലയിലെ ചേന്ദമംഗലൂരിൽ ഒടുങ്ങാട്ട് മോയിൻ മുസ്‌ലിയാർ-ഫാതിമ ദമ്പതികളുടെ മകനായി 1942ൽ ജനനം. 
ചേന്ദമംഗല്ലൂർ അൽ മദ്റസത്തുൽ ഇസ്‌ലാമിയ്യ, ശാന്തപുരം ഇസ്‌ലാമിയ്യ കോളജ്, ഖത്തർ അൽ മഹ്ദുദ്ദീനി എന്നിവിടങ്ങളിൽ പഠനം. വിശ്വപ്രസിദ്ധ പണ്ഡിതൻ യൂസുഫുൽ ഖറദാവിയുടെ ശിഷ്യനായിരുന്നു. ഖത്തർ ഇന്ത്യൻ എംബസിയിൽ ഇന്റർ പ്രൈറ്റർ കം അസിസ്റ്റന്റ്, ചേന്ദമംഗല്ലൂർ ഇസ്‌ലാഹിയ്യ കോളജ് അധ്യാപകൻ എന്നീനിലകളിൽ ജോലിചെയ്തിട്ടുണ്ട്. ഖത്തർ ലാൻഗേജ് ഇൻസ്റ്റിറ്റിയൂട്ടിലും പ്രവത്തിച്ചു. പ്രമുഖ പത്രപ്രവർത്തകനും മാധ്യമം പത്രാധിപരുമായ ഒ. അബ്ദുറഹ്മാൻ അബ്ദുല്ലയുടെ ഇളയ സഹോദരനാണ്. സ്‌കൂൾ അധ്യാപികയായ കുഞ്ഞിഫാതിമയാണ് ഭാര്യ.

1975ൽ അടിയന്തരാവസ്ഥയെതുടർന്ന് പിരിച്ചുവിട്ട ഐഡിയൽ സ്റ്റുഡൻസ് ലീഗിന്റെ(ഐ.എസ്.എൽ) സംസ്ഥാന ഓർഗനൈസറായിരുന്നു. ഖത്തർ ഇസ്‌ലാഹിയ്യ അസോസിയേഷൻ സഥാപക പ്രസിഡണ്ട്, ഖത്തർ ഇന്ത്യൻ അസോസിയേഷൻ വൈസ് പ്രസിഡണ്ട്, എന്നീനിലകളിൽ പ്രവർത്തിച്ചിട്ടുണ്ട്. 

പ്രബോധനം വാരിക സബ് എഡിറ്ററായും മാധ്യമം ദിനപത്രത്തിന്റെ എഡിറ്ററായും ദീർഘകാലം അദ്ദേഹം പ്രവർത്തിക്കുകയുണ്ടായി.ജമാഅത്തെ ഇസ്ലാമിയുടെ കീഴിലുള്ള മാധ്യമം പത്രത്തിൽ ജമാഅത്തെ ഇസ്ലാമിയുടെ ചില നയങ്ങൾ പ്രചരിപ്പിക്കാൻ വിസമ്മതിച്ചു എന്ന കാരണം പറഞ്ഞു മാധ്യമം ദിനപത്രം അദ്ദേഹത്തെ എഡിറ്റർ സ്ഥാനത്ത് നിന്ന് പുറത്താക്കി. തേജസ്‌ ദിനപത്രത്തിൽ അസോസിയേറ്റ് എഡിറ്ററായും പ്രവർത്തിച്ചു. മാതൃഭൂമി, ചന്ദ്രിക, തേജസ്, വർത്തമാനം എന്നീ പത്രങ്ങളിലെ കോളമിസ്റ്റാണ്.


ഒ. അബ്ദുള്ളയുടെ ഫേസ്ബുക്ക്‌ പേജ്


</doc>
<doc id="195483" url="https://ml.wikipedia.org/wiki?curid=195483" title="കല്ലെറിഞ്ഞുള്ള വധശിക്ഷ">
കല്ലെറിഞ്ഞുള്ള വധശിക്ഷ

കല്ലെറിഞ്ഞു കൊല്ലൽ ഒരു വധശിക്ഷാ രീതിയാണ്. ഒരു കൂട്ടം ആളുകൾ മറ്റൊരാൾക്കു നേരേ അയാൾ മരിക്കുന്നതുവരെ കല്ലെറിയുകയാണ് ശിക്ഷാരീതി. ആൾക്കൂട്ടത്തിലെ ഒരാളെയും മരണത്തിന് കാരണക്കാരനായി കണ്ടെത്താനാവില്ല. പക്ഷേ കൂട്ടത്തിലെ എല്ലാവർക്കും മരണത്തിൽ നൈതികമായ പങ്കുണ്ടാവുകയും ചെയ്യും. മറ്റുള്ള വധശിക്ഷകളിലെ ആരാച്ചാരുടെ പങ്കുമായി ഇതിനെ താരതമ്യം ചെയ്യപ്പെട്ടിട്ടുണ്ട്. മറ്റു ശിക്ഷാ രീതികളേക്കാൾ സാവധാനത്തിലാണ് ഇത് നടക്കുക. ഈ രീതിയിലുള്ള മരണം പീഠനത്തിലൂടെയാണ് നടക്കുന്നത്. 

ശിക്ഷ നടപ്പാക്കുന്ന രീതികൾക്ക് കാലികമായും പ്രാദേശികമായും ഭേദങ്ങളുണ്ട്. 

ഉദാഹരണത്തിന് ഇറാനിലെ ഇസ്ലാമിക ശിക്ഷാ നിയമത്തിൽ വിവാഹേതര ലൈംഗികബന്ധത്തിലേർപ്പെട്ട കുറ്റത്തിന് കല്ലെറിഞ്ഞുള്ള വധശിക്ഷ എപ്രകാരം നടപ്പാക്കണം എന്ന് വിശദീകരിക്കുന്നുണ്ട്. ഇതുപ്രകാരം ശിക്ഷവിധിക്കപ്പെട്ടവർക്ക് മരണത്തിൽ നിന്ന് രക്ഷപെടാനുള്ള സാദ്ധ്യതയും സൂചിപ്പിക്കുന്നുണ്ട്. :

Article 102 – വിവാഹേതര ലൈംഗിക ബന്ധത്തിൽ ഏർപ്പെട്ട പുരുഷനെ അരഭാഗം വരെയും സ്ത്രീയെ നെഞ്ചുഭാഗം വരെയും കുഴിച്ചിട്ടശേഷം കല്ലെറിഞ്ഞ് കൊല്ലണം.

Article 103 – മറ്റാളുകളുടെ സാക്ഷിമൊഴി പ്രകാരം കുറ്റക്കാരനാണെന്ന് കണ്ടെത്തി കല്ലെറിഞ്ഞുള്ള വധശിക്ഷയ്ക്ക് വിധിക്കപ്പെട്ടയാൾ കുഴിയിൽ നിന്നും കരയ്ക്കു കയറുകയാണെങ്കിൽ അയാളെ തിരിച്ച് കുഴിയിൽ എത്തിച്ച് വധശിക്ഷ പൂർത്തിയാക്കണം. കുറ്റക്കാരനാണെന്ന് കണ്ടെത്തിയത് സ്വന്തം കുറ്റസമ്മതത്തിൽ നിന്നാണെങ്കിൽ കുഴിയിൽ നിന്ന് രക്ഷപെടുന്നവരെ രക്ഷപെടാനനുവദിക്കണം. 

Article 104 – എറിയാനുപയോഗിക്കുന്ന കല്ല് ഒന്നോ രണ്ടോ ഏറുകൊണ്ട് മരണമുണ്ടാക്കുന്നതാവരുത്. പക്ഷേ ഒരു കല്ലെന്ന് വിളിക്കാവുന്ന വലിപ്പം അതിനുണ്ടാവണം. 

കേസിന്റെ വിശദാംശങ്ങളനുസരിച്ച് ചിലപ്പോൾ ന്യായാധിപനായിരിക്കും ആദ്യത്തെ കല്ലെറിയുക. ചിലപ്പോൾ സംഭവത്തിന്റെ ആദ്യ സാക്ഷിയായിരിക്കും ഇത് ചെയ്യുക. വധശിക്ഷയ്ക്ക് മുൻപും ശേഷവും ചില മതപരമായ നടപടിക്രമങ്ങൾ പാലിക്കേണ്ടതുണ്ട്. 

കല്ലെറിഞ്ഞുകൊല്ലൽ പ്രാചീനമായ ഒരു വധശിക്ഷാരീതിയാണ്. പുരാതന ഗ്രീസിന്റെ ചരിത്രത്തിൽ കല്ലെറിഞ്ഞ് കൊല്ലൽ നടന്ന സംഭവങ്ങൾ രേഖപ്പെടുത്തപ്പെട്ടിട്ടുണ്ട്. ലൈസിഡാസ് എന്നയാളുടെ ശിക്ഷയെപ്പറ്റി ഹെറോഡോട്ടസ് തന്റെ "ഹിസ്റ്ററീസ്" എന്ന ഗ്രന്ധത്തിലെ ഒൻപതാം പുസ്തകത്തിൽ പ്രതിപാദിക്കുന്നുണ്ട്. പുരാതന ഗ്രീക്ക് മിത്തുകളിലും കല്ലെറിഞ്ഞ് കൊല്ലൽ പ്രതിപാദിക്കപ്പെടുന്നുണ്ട്. ഈഡിപ്പസ് തന്റെ പിതാവിനെയാണ് താൻ വധിച്ചതെന്നറിയുമ്പോൾ തന്നെ കല്ലെറിഞ്ഞ് കൊല്ലാനാവശ്യപ്പെടുന്നുണ്ട്. 

ഹീബ്രൂ ബൈബിളിന്റെ ആദ്യ അഞ്ച് പുസ്തകങ്ങൾ (ഉത്പത്തി, പുറപ്പാടു്, ലേവ്യപുസ്തകം, സംഖ്യാപുസ്തകം, ആവർത്തനം എന്നിവ) ചേർന്നതാണ് തോറ. ക്രിസ്ത്യാനികളുടെ വേദപുസ്തകത്തിലെ 39 പുസ്തകങ്ങളുള്ള പഴയനിയമത്തിലെ ആദ്യ അഞ്ച് പുസ്തകങ്ങൾ തന്നെയാണിവ (പ്രൊട്ടസ്റ്റന്റ് സഭകളാണ് 39 പുസ്തകങ്ങളെ അംഗീകരിക്കുന്നത്; കത്തോലിക്കർക്ക് 46-ഉം പൗരസ്ത്യ ഓർത്തഡോക്സ് സഭകൾക്ക് അതിൽ കൂടുതലും പുസ്തകങ്ങൾ പഴയനിയമത്തിലുണ്ട്). ഇതിനെ ജൂതന്മാർ മതഗ്രന്ഥം എന്നതിനു പുറമേ ഒരു പരിധിവരെ, സിവിൽ നിയമങ്ങളുടെ റഫറൻസ് ഗ്രന്ധമായായും കണക്കാക്കുന്നു. കീഴെപ്പറയുന്ന കുറ്റകൃത്യങ്ങൾക്കാണ് ടോറ കല്ലെറിഞ്ഞുള്ള വധശിക്ഷ വിധിക്കുന്നത്. 

മിഷ്ന പ്രകാരം കീഴെപ്പറയുന്നവരെയാണ് കല്ലെറിഞ്ഞ് കൊല്ലേണ്ടത്.

"കല്ലെറിഞ്ഞ് കൊല്ലൽ ഈപ്പറയുന്ന പാപികൾക്ക് ബാധകമാണ് – אלו הן הנסקלין

ജൂതമത്തിൽ ഈ ശിക്ഷാരീതി നടപ്പിലാക്കിയിരുന്ന സന്ദർഭങ്ങളെപ്പറ്റി വളരെ വിരളമായേ പരാമർശിക്കപ്പെടുന്നുള്ളൂ. ബൈബിളിൽ മൂന്നിടത്ത് മനുഷ്യരെ കല്ലെറിഞ്ഞ് കൊന്നതിനെപ്പറ്റി പ്രതിപാദിക്കുന്നുണ്ട്. അഞ്ചാറ് സന്ദർഭങ്ങളിൽ നിയമാനുസൃതമല്ലാറ്റെ മനുഷ്യരെ കല്ലെറിയുന്നതായി പരാമർശിക്കുന്നുണ്ട്. ജോഷ്വയുടെ പുസ്തകം (7, 24) എന്ന ഭാഗത്ത് ജെറിക്കോ എന്ന കനാൻ കാരുടെ നഗത്തിൽ നിന്ന് മോഷ്ടിച്ച ധനം ഒളിപ്പിച്ചു വച്ചതിന് അചാൻ (עכן) എന്നയാളെ കല്ലെറിഞ്ഞ് കൊല്ലുന്നതിന്റെ വിശദമായ പരാമർശമുണ്ട്. 

മരണശിക്ഷ വിധിക്കാൻ പ്രാപ്തൻ ദൈവം മാത്രമാണ്, തെറ്റു പറ്റാവുന്ന മറ്റുഷ്യനല്ല എന്ന വിശ്വാസം കാരണം സാൻഹെഡ്രിൻ എന്ന കോടതി കല്ലെറിഞ്ഞു കൊല്ലൽ ശിക്ഷാവിധികളുടെ കാഠിന്യത്തിൽ സാങ്കൽപ്പികമായ ഒരു മേൽത്തട്ടായി കണക്കാക്കുന്നു. 

ക്രിസ്തുമതത്തിനു മുന്നേ പ്രത്യേകിച്ച് മിഷ്നയിൽ വധശിക്ഷയുടെ നൈതികതയെപ്പറ്റി സംശയങ്ങൾ ഉയർന്നു വന്നിരുന്നു. മിഷ്ന ഇപ്രകാരം പറയുന്നു:

ഈഴു വർഷത്തിലൊരിക്കൽ ഒരാളെ വധശിക്ഷയ്ക്ക് വിധിക്കുന്ന സാൻഹെഡ്രിനെ നശീകരണ സ്വഭാവമുള്ളതെന്നു വിളിക്കാം. എഴുപത് വർഷത്തിലൊരിക്കൽ ഒരാളെ വധശിക്ഷയ്ക്ക് വിധിക്കുന്ന സാൻഹെഡ്രിനെയും ഇങ്ങനെ തന്നെ വിളിക്കാമെന്ന് എലിയേസർ ബെൻ അസാറിയ എന്ന റാബി പറയുന്നു. റാബി അകിബയും റാബി ടാർഫോണും പറയുന്നത് അവർ സാൻഹെഡ്രിനിൽ ഉണ്ടായിരുന്നെങ്കിൽ ഒരാളെയും വധശിക്ഷയ്ക്ക് വിധിക്കില്ലായിരുന്നു എന്നാണ്. 

ഇതിന് ശേഷമുള്ള നൂറ്റാണ്ടുകളിൽ ജൂത പണ്ഠിതർ മരണശിക്ഷയ്ക്ക് കൊണ്ടുവന്ന അനേകം നിയന്ത്രണങ്ങൾ കാരണം പ്രായോഗികമായി വധശിക്ഷയ്ക്ക് നിരോധനം നിലനിന്നിരുന്നു. നിരപരാധികളെ വധിക്കുന്നതു തടയാനായിരുന്നു നിയന്ത്രണങ്ങളെല്ലാം. സാക്ഷിമൊഴി സ്വീകാര്യമാകണമെങ്കിൽ പാലിക്കേണ്ട കാര്യങ്ങൾ നടപ്പിലാക്കുക ബുദ്ധിമുട്ടായിരുന്നുവത്രേ. 

തത്വചിന്തകനായ മോസസ് മൈമോണിഡെസ് ഇപ്രകാരം എഴുതി: 

അദ്ദേഹത്തിന് നിയമത്തെപ്പറ്റി പൊതുജനങ്ങൾക്കുണ്ടാകുന്ന ബഹുമാനത്തെയും നിയമവാഴ്ച്ചയെയും പറ്റി ആകുലതയുണ്ടായിരുന്നു. നിയമം ഒരു തെറ്റായ പ്രവൃത്തി ചെയ്യുന്നത് ഒന്നും ചെയ്യാതിരിക്കുന്നതിനേക്കാൾ മോശമാണെന്നാണ് അദ്ദേഹം കരുതിയിരുന്നത്. 

ജൂതമന്നിയമത്തിൽ 23 അംഗങ്ങളടങ്ങിയ കോടതിയുടെ വിധിപ്രകാരമേ വധശിക്ഷ നടപ്പാക്കാവൂ. വിശ്വസനീയമായി മൊഴി പറഞ്ഞ രണ്ട് ദൃക്സാക്ഷികൾ ആവശ്യമാണ്. പ്രതി കുറ്റം ചെയ്യുന്നതിന് മുൻപ് അത് കുറ്റകരമാണെന്നും ആ കുറ്റത്തിന്റെ ശിക്ഷയെന്താണെന്നും ആരെങ്കിലും ഉപദേശം നൽകിയിട്ടുണ്ടെന്നും സാക്ഷി മൊഴി വേണം. പ്രതി പ്രായപൂർത്തിയെത്തിയവനും ബുദ്ധിസ്ഥിരതയുള്ളവനുമാണെങ്കിലേ വധശിക്ഷ നൽകാവൂ. പ്രതിയുടെ സ്വന്തം ഇഷ്ടപ്രകാരമാണ് കുറ്റം ചെയ്തതെന്നും മറ്റാരും പ്രേരിപ്പിച്ചിട്ടില്ലെന്നും സഹായിച്ചിട്ടില്ലെന്നും തെളിയിക്കേണ്ടതുണ്ട്. 

വിധി പറയുന്ന ദിവസം പ്രതിയെ വധശിക്ഷയ്ക്കായി കൊണ്ടുപോകും. ടോറ നിയമപ്രകാരം (ലേവ്യപുസ്തകം 19:18) "നിന്നെപ്പോലെ നിന്റെ അയൽക്കാരനെയും സ്നേഹിക്കണം" എന്നുള്ള പ്രമാണം ശിക്ഷ വിധിക്കപ്പെട്ട പ്രതിക്കും ബാധകമാണെന്ന് റാബികൾ കരുതുന്നു. നിന്റെ സഹോദരൻ കുറ്റം ചെയ്താലും അവൻ നിന്റെ സഹോദരൻ തന്നെ. (Mak. 3:15; Sanh. 44a): "അവന് ഒരു മാന്യമായ മരണം നൽകി സ്നേഹത്തിന്റെ മാറ്റ് തെളിയിക്കണം" (Sanh. 45a, 52a). "മാതാപിതാക്കളുടെ കുറ്റത്തിന് മക്കളെയും മക്കളുടെ കുറ്റത്തിന് മാതാപിതാക്കളെയും മരണ ശിക്ഷ നൽകിക്കൂട എന്നും സ്വന്തം കുറ്റത്തിനു മാത്രമേ ഒരാളെ വധശിക്ഷ വിധിക്കാവൂ " എന്നാണ് ടോറനിയമം (ആവർത്തനപുസ്തകം 24:16) പറയുന്നത്. മരണശിക്ഷയോടൊപ്പം ഒരിക്കലും പ്രതിയുടെ മുതലുകൾ പിടിച്ചെടുക്കുകയില്ല. അത് അനന്തരാവകാശികൾക്കുള്ളതാണ്. 

താൽമണ്ട് മരണശിക്ഷ താഴെപ്പറയുന്ന ജൂത കുറ്റവാളികൾക്കായി പരിമിതപ്പെടുത്തുന്നു. 


തത്വത്തിൽ താൽമണ്ട് അനുസരിച്ച് കല്ലെറിഞ്ഞുള്ള വധശിക്ഷ ആൾക്കൂട്ടത്തിന്റെ കല്ലേറിൽ നിന്ന് വ്യത്യസ്തമാണ്. എഴുതപ്പെടാത്ത നിയമപ്രകാരം സാൻഹെഡ്രിൻ കുറ്റവിധി നടത്തിയ പ്രതിയെ രണ്ടു നിലയുള്ള ഒരു കെട്ടിടത്തിന്റെ മുകളിൽ നിന്ന് രണ്ട് സാക്ഷികളും ചേർന്ന് തള്ളി താഴെയിടണം. ശരീരം ഛിന്നഭിന്നമാകാത്തവിധം മരണം ഉറപ്പായ ഉയരമാണ് ഇതെന്നാണ് വിശ്വാസം. പ്രതി വീണതിനു ശേഷം രണ്ട് സാക്ഷികളും ചേർന്ന് ഒരു വലിയ പാറ പ്രതിക്കുമേൽ തള്ളിയിടണം. വീഴ്ച്ചയിലും പാറ വീണ ആഘാതത്തിലും പ്രതി മരിച്ചില്ല എങ്കിൽ അടുത്തുള്ളയാളുകൾ കിട്ടിയ കല്ലുകൾ ഉപയോഗിച്ച് പ്രതിയെ പെട്ടെന്ന് എറിഞ്ഞ് കൊല്ലണം.

ശരിയ നിയമം ഖുറാനെയും ഹാദിത്തിനെയും പ്രവാചകൻ മുഹമ്മദിന്റെ ജീവചരിത്രത്തെയും ആധാരമാക്കിയുള്ളതാണ്. ഷിയകളുടെയും സുന്നികളുടെയും ഹാദിത്ത് ശേഖരങ്ങൾ തമ്മിൽ വ്യത്യാസമുണ്ട്. സാക്ഷികളുടെയും ചരിത്രമെഴുത്തുകാരുടെയും വിശ്വാസ്യത രണ്ട് കൂട്ടരും വ്യത്യസ്തമായാണ് കണക്കാക്കുന്നത്. ഷിയ മുസ്ലീങ്ങളുടെ കല്ലെറിഞ്ഞുള്ള വധശിക്ഷയെപ്പറ്റിയുള്ള വിധികൾ കിത്ബ് അൽ കാഫി എന്ന പുസ്തകത്തിലാണ് കാണപ്പെടുക. സുന്നി മുസ്ലീങ്ങളുടെ വിശ്വാസങ്ങൾ സാഹി ബുഖാരി, സാഹി മുസ്ലീം എന്നീ പുസ്തകങ്ങളിൽ ലഭ്യമാണ്. 

ഈ പ്രമാണഗ്രന്ധങ്ങൾ പ്രകാരം അഫ്ഘാനിസ്ഥാൻ, ഇറാൻ, നൈജീരിയ, സൗദി അറേബ്യ എന്നിങ്ങനെ പല രാജ്യങ്ങളിലും വിവാഹേതര ലൈംഗിക ബന്ധം കല്ലെറിഞ്ഞുള്ള വധശിക്ഷ അർഹിക്കുന്ന കുറ്റമാണ്. 

വിവാഹേതരമായ എല്ലാ ലൈംഗികബന്ധങ്ങളും ഖുറാൻ പാപമായിക്കണ്ട് വിലക്കുന്നു. ഇത്തരം ബന്ധങ്ങളുടെ വിവിധ തരങ്ങളെ ഖുറാൻ വേർതിരിച്ചു കാണുന്നില്ല. കുറ്റക്കാരുടെ ശിക്ഷ 100 ചാട്ടവാറടിയാണ്. കല്ലെറിഞ്ഞുള്ള വധശിക്ഷയെപ്പറ്റി ഖുറാനിൽ പരാമർശമില്ല. അതിനാൽ ചില പുരോഗമനവാദികളായ ഇസ്ലാമിക പണ്ഠിതരുടെ (ഖുറാനെ മാത്രം പ്രമാണ ഗ്രന്ധമായി അംഗീകരിക്കുന്നവർ ഉദാഹരണം) അഭിപ്രായത്തിൽ കല്ലെറിഞ്ഞുള്ള വധശിക്ഷ ഇസ്ലാമികനിയമമല്ല. 

ഇബ്ൻ ക്വുഡമാ എന്ന ഹാൻബാലി നിയമപണ്ഠിതന്റെ അഭിപ്രായപ്രകാരം "വിവാഹേതര ബന്ധത്തിൽ ഏർപ്പെടുന്നവർക്ക് വിധിച്ചിട്ടുള്ള ഒരു ശിക്ഷയാണ് കല്ലെറിഞ്ഞു കൊല്ലൽ എന്നതിൽ മുസ്ലീം പണ്ഠിതന്മാർക്ക് ഏകാഭിപ്രായമാണ്. മുഹമ്മദിന്റെ പ്രവൃത്തിയിലും കാലാകാലങ്ങളായി അനുവർത്തിച്ചു വരുന്ന രീതികളും ഈ ശിക്ഷയെ പിന്തുണയ്ക്കുന്നു. മുഹമ്മദിന്റെ കൂട്ടാളികളും പിൻഗാമികളും ഖരീജൈറ്റുകൾ ഒഴികെയുള്ള മുസ്ലീം പണ്ഠിതന്മാരും ഈ കാഴ്ച്ചപ്പാടിനെ അംഗീകരിക്കുന്നു. 

വിവാഹേതര ലൈംഗികബന്ധത്തിന് ഖുറാനിൽ ഉപയോഗിച്ചിരിക്കുന്ന 'സിന' എന്ന പദം 'സനാഹ്' എന്ന ഹീബ്രൂ വാക്കിന് സമാന്തര അർത്ഥമുള്ളതാണ്. വിവാഹം കഴിച്ച രണ്ടാളുകൾ തമ്മിൽ വിവാഹേതര ബന്ധം പുലർത്തുന്നതിനെ വിശേഷിപ്പിക്കാനാണ് ഈ വാക്കുപയോഗിക്കുന്നത്. വിവാഹം കഴിച്ച ഒരാളും വിവാഹം കഴിക്കാത്ത ഒരാളും തമ്മിലുള്ള ലൈംഗികബന്ധത്തിനുള്ള വാക്ക് 'നപാഹ്' എന്നാണ്. അതിനാൽ വിവാഹിതനും അവിവാഹിതയും തമ്മിലുള്ള ലൈംഗികബദ്ധത്തെ ആയിരുന്നിരിക്കില്ല ഖുറാൻ ഉദ്ദേശിച്ചത് എന്ന് വാദമുണ്ട്. 

ഹാദിത്തിൽ പറയുന്നത്

സെപ്റ്റംബർ 2010ലെ വിവരമനുസരിച്ച് കല്ലെറിഞ്ഞുള്ള വധശിക്ഷ സൗദി അറേബ്യ, പാകിസ്താൻ, സുഡാൻ, ഇറാൻ, യെമൻ, യുനൈറ്റഡ് അറബ് എമിറേറ്റ്സ്, നൈജീരിയയിലെ ചില സംസ്ഥാനങ്ങൾ എന്നിവിടങ്ങളിലെ നിയമവ്യവസ്ഥയിൽ നിലവിലുണ്ട്. അഫ്ഗാനിസ്ഥാൻ, സൊമാലിയ എന്നീ രണ്ട് രാജ്യങ്ങളിലെ നിയമസംഹിതകളിൽ കല്ലെറിഞ്ഞുകൊല്ലൽ നിലവിലില്ലെങ്കിലും അവിടങ്ങളിൽ അത്തരം പല സംഭവങ്ങളും നടന്നിട്ടുണ്ട്. 
താലിബാൻ സർക്കാർ നിലവിൽ വരുന്നതിന് മുൻപ് തലസ്ഥാനമായ കാബൂളിന്റെ ഭാഗങ്ങൾ ഉൾപ്പെടെ അഫ്ഗാനിസ്ഥാന്റെ പല പ്രദേശങ്ങളും യുദ്ധപ്രഭുക്കളുടെയും ഗോത്രമൂപ്പന്മാരുടെയും നിയന്ത്രണത്തിലായിരുന്നു. അഫ്ഗാനിസ്ഥാനിലെ നിയമവ്യവസ്ഥ ഓരോ പ്രദേശത്തെയും സംസ്കാരത്തെയും; നേതാക്കളുടെ രാഷ്ട്രീയവും മതപരവുമായ വിശ്വാസങ്ങളെയും ആശ്രയിച്ച് മാറിമറിഞ്ഞ് വന്നിരുന്നു. നിയമമില്ലാത്ത ചില പ്രദേശങ്ങളിൽ കല്ലെറിഞ്ഞു കൊല്ലലും നിലവിലുണ്ടായിരുന്നു. രാഷ്ട്രീയമായ കാരണങ്ങളാൽ പലപ്പോഴും ഇത്തരം കൊലപാതകങ്ങൾ നടന്നിരുന്നു. താലിബാൻ അധികാരത്തിൽ വന്നശേഷം പല കുറ്റങ്ങളുടെയും ഔദ്യോഗിക ശിക്ഷ കല്ലെറിഞ്ഞു കൊല്ലലായി മാറി. 2001-നു ശേഷം അമേരിക്കൻ അധിനിവേശത്തോടെ കോടതി വിധിക്കുന്ന വധശിക്ഷ എന്ന നിലയിൽ കല്ലെറിഞ്ഞു കൊല്ലലിന്റെ നിലനിൽപ്പ് അവസാനിച്ചു. പക്ഷേ ഇപ്പോഴും ഇത് അനൗദ്യോഗികമായി നടക്കുന്നുണ്ട്. വിവാഹേതര ലൈംഗികബന്ധത്തിന് താലിബാൻ വിധിച്ച വധശിക്ഷ കുണ്ടുസ് പ്രവിശ്യയിൽ 2010 ആഗസ്റ്റ് 15-0ന് നടക്കുകയുണ്ടായി. 

2009-ൽ ഇൻഡോനേഷ്യയുടെ അകെഹ് പ്രവിശ്യയിൽ വിവാഹേതരബന്ധത്തിൽ ഏർപ്പെടുന്നവരെ കല്ലെറിഞ്ഞ് കൊല്ലാനുള്ള നിയമം കൊണ്ടുവന്നു. ഈ നിയമം ഉപയോഗിക്കപ്പെട്ടതായുള്ള ഒരു റിപ്പോർട്ടുകളും ഇതുവരെ പുറത്തുവന്നിട്ടില്ല.

2007-ൽ ദു'അ ഖലീൽ അസ്വാദ് എന്ന യസീദി പെൺകുട്ടിയെ അവളുടെ ഗോത്രക്കാർ വടക്കൻ ഇറാഖിൽ കല്ലെറിഞ്ഞു കൊന്നു.

കല്ലെറിഞ്ഞുള്ള വധശിക്ഷ നിയമപരമാണെങ്കിലും ഇറാനിലെ ന്യായാധിപർ 2002 മുതൽ ഇത് നടപ്പാക്കുന്നത് നിറുത്തി വച്ചിരിക്കുകയാണ്. 2006-ലും 2007-ലും കല്ലെറിഞ്ഞു കൊല്ലാനുള്ള ശിക്ഷ വിധിക്കപ്പെടുകയുമുണ്ടായി. 2008, ഇറാനിലെ നിയമസംവിധാനം ഈ ശിക്ഷ നിറുത്തലാക്കാനുള്ള തീരുമാനമെടുക്കുകയും അത് നടപ്പിലാക്കാനായി ഒരു കരട് നിയമം പാർലമെന്റിലേക്കയയ്ക്കുകയും ചെയ്തു. ഇറാനിലെ ഇസ്ലാമിക പീനൽ കോഡ് നവീകരിച്ച് കല്ലെറിഞ്ഞുള്ള ശിക്ഷ ഒഴിവാക്കാനുള്ള ശ്രമം നടന്നുവരികയായിരുന്നു. 2012-ൽ കല്ലെറിഞ്ഞുള്ള വധശിക്ഷ ഒഴിവാക്കിക്കൊണ്ടുള്ള നിയമം നിലവിൽ വന്നെങ്കിലും എന്നു മുതലാണ് അത് പ്രാബല്യത്തിൽ വരികയെന്ന് വ്യക്തമല്ല. 

ആധുനികകാലത്ത് 1983-ൽ ഇസ്ലാമിക പീനൽ കോഡ് നിലവിൽ വരും വരെ ഇറാനിൽ കല്ലെറിഞ്ഞുള്ള വധശിക്ഷ നിലവിലുണ്ടായിരുന്നില്ല. പല മുസ്ലീം മത പണ്ഠിതന്മാരുടെയും അഭിപ്രായത്തിൽ കല്ലെറിഞ്ഞുള്ള വധശിക്ഷ ഇസ്ലാമികമാണെങ്കിലും ശിക്ഷ വിധിക്കാനുള്ള നിയന്ത്രണങ്ങൾ കഠിനമാണ്. വിവാഹേതര ലൈംഗിക ബന്ധമെന്ന കുറ്റം തെളിയിക്കാനാവശ്യമായ നിബന്ധനകൾ പാലിക്കാൻ ബുദ്ധിമുട്ടായതുകാരണം ഈ ശിക്ഷ വളരെ വിരളമായേ നടപ്പാവുകയുള്ളൂ.

കൂടാതെ ആഭ്യന്തരവും രാജ്യാന്തരവുമായ പ്രതിഷേധം കാരണം നിയമവ്യവസ്ഥയിൽ നിലവിലുണ്ടെങ്കിലും ഇസ്ലാമിക റിപ്പബ്ലിക്ക് ശിക്ഷ നടപ്പാക്കുന്നത് പല പ്രാവശ്യം നിറുത്തലാക്കിയിരുന്നു. ഇതു കാരണം വളരെ അപൂർവമായേ ഈ ശിക്ഷ നടപ്പാക്കിയിരുന്നുള്ളൂ. ഇത്തരമൊരു നിയമം രാജ്യത്ത് നടപ്പാക്കുന്നതിൽ ജനങ്ങളിൽ വലിയൊർഭാഗത്തിന് എതിർപ്പുണ്ടായിരുന്നു. 2002-ൽ ഇറാനിലെ നിയമവകുപ്പ് കല്ലെറിഞ്ഞുള്ള വധശിക്ഷ ഇനി നടപ്പാക്കാൻ സാദ്ധ്യതയില്ലെന്ന് സൂചിപ്പിച്ചു. അഹമെദിനജാദിന്റെ തിരഞ്ഞെടുപ്പിനു ശേഷം നിയമപാലകർ കല്ലെറിഞ്ഞുള്ള വധശിക്ഷകൾ 2006-ലും 2007-ലും വിധിക്കുകയുണ്ടായി. 2008-ൽ കല്ലെറിഞ്ഞുള്ള വധശിക്ഷ നിറുത്തലാക്കാനുള്ള കരട് നിയമം പാർലമെന്റിന്റെ പരിഗണനയ്ക്കായി അയയ്ക്കപ്പെട്ടു. ഇറാനിയൻ നിയമവകുപ്പിന്റെ വക്താവ് ജമാൽ കരീമിറാദ് " കല്ലെറിഞ്ഞുള്ള വധശിക്ഷ ഇറാനിയൻ നിയമവ്യവസ്ഥയിൽ നിന്ന് നീക്കം ചെയ്യപ്പെട്ടിട്ട് വളരെ നാളുകളായി, ഇനി ആ ശിക്ഷ നടപ്പാക്കാൻ സാദ്ധ്യത കാണുന്നില്ല " എന്ന് പറയുകയുണ്ടായി. കീഴ്ക്കോടതികൾ ശിക്ഷ വിധിച്ചാൽ തന്നെ മേൽക്കോടതികൾ വിധി ദുർബലപ്പെടുത്തുമെന്നും അദ്ദേഹം കൂട്ടിച്ചേർത്തു. 

ശരിയ നിയമം മുസ്ലീങ്ങൾ കൂടുതലുള്ള വടക്കൻ നൈജീരിയയിൽ നടപ്പിലാക്കപ്പെട്ടത് 2000-ലാണ്. ഇതിനു ശേഷം പത്തിൽ കൂടുതൽ നൈജീരിയൻ മുസ്ലീം സ്തീകളെ വിവാഹേതര ലൈംഗികബന്ധം മുതൽ സ്വവർഗഭോഗം വരെയുള്ള കുറ്റങ്ങൾക്ക് കല്ലെറിഞ്ഞുള്ള വധശിക്ഷയ്ക്ക് വിധിക്കുകയുണ്ടായി. പക്ഷേ ഈ വധശിക്ഷകളൊന്നും നടപ്പിലാക്കപ്പെട്ടിട്ടില്ല. ശിക്ഷാവിധികൾ അപ്പീൽ വാദത്തിൽ തള്ളിപ്പോവുകയോ മനുഷ്യാവകാശ സംഘടനകളുടെ എതിർപ്പിനെത്തുടർന്ന് ജയിൽ ശിക്ഷയായി കുറയ്ക്കുകയോ ആണ് ചെയ്യപ്പെട്ടിട്ടുള്ളത്. 

നിയമപരമായ നടപടികളോട് കൂടിയോ അല്ലാതെയോ കല്ലെറിഞ്ഞുകൊല്ലൽ സൗദി അറേബ്യയിലും സുഡാനിലും നടക്കുന്നതായി റിപ്പോർട്ടുകൾ വന്നിട്ടുണ്ട്. സുഡാനിൽ കല്ലെറിഞ്ഞുകൊല്ലൽ ശിക്ഷകൾ നിയമപരമായി നടക്കാറില്ല. അപ്പീൽ കോടതിയിലോ സുപ്രീം കോടതിയിലോ അവ തള്ളിപ്പോവുകയാണ് പതിവ്.

2008 ഒക്ടോബറിൽ അയിഷോ ഇബ്രാഹിം ധുഹ്ലോ എന്ന ഒരു പെൺകുട്ടിയെ സൊമാലിയയിലെ ഒരു ഫുട്ബോൾ സ്റ്റേഡിയത്തിൽ കഴുത്തുവരെ കുഴിച്ചിട്ടശേഷം ആയിരത്തോളം ആൾക്കാരുടെ സാനിദ്ധ്യത്തിൽ കല്ലെറിഞ്ഞു കൊന്നു. ഇസ്ലാമിക തീവ്രവാദികൾ നിയന്ത്രിച്ചിരുന്ന കിസ്മായോ നഗരത്തിലെ ശരിയ കോടതിയിൽ വിവാഹേതര ലൈംഗികബന്ധക്കുറ്റം സമ്മതിച്ച ശേഷമാണ് ശിക്ഷ നടപ്പാക്കിയത് എന്നായിരുന്നു വാദം. തീവ്രവാദികളുടെ വാദത്തിൽ അവൾ ശരിയ നിയമമനുസരിച്ച് ശിക്ഷ വിധിക്കണമെന്ന് ആവശ്യപ്പെട്ടുവത്രേ. മറ്റു സ്രോതസ്സുകൾ നൽകിയ വിവരം പെൺകുട്ടി കരയുകയായിരുന്നുവെന്നും ദയയ്ക്കായി യാചിക്കുന്നുണ്ടായിരുന്നുവെന്നുമാണ്. ബലം പ്രയോഗിച്ചാണ് അവളെ കഴുത്തു വരെ കുഴിയിൽ മൂടിയതത്രേ. ആമ്നസ്റ്റി ഇന്റർനാഷണൽ എന്ന സംഘടന പിന്നീട് മനസ്സിലാക്കിയത് ആ പെൺകുട്ടിക്ക് 13 വയസ്സേ ഉണ്ടായിരുന്നുള്ളൂ എന്നും അൽ-ഷഹാബ് തീവ്രവാദികൾ അവളെ തടവിലാക്കുന്നതിനു മുൻപ് മൂന്നാണുങ്ങൾ അവളെ കൂട്ടബലാത്സംഗം ചെയ്തിരുന്നു എന്നുമാണ്. 

2009 ഡിസംബറിൽ മൊഹമ്മദ് അബുകർ ഇബ്രാഹിം എന്നയാൾ വിവാഹേതര ലൈംഗിക ബന്ധത്തിൽ ഏർപ്പെട്ടു എന്ന് ഹിസ്ബുൾ ഇസ്ലാം തീവ്രവാദ സംഘടന ആരോപിച്ച് കല്ലെറിഞ്ഞുള്ള വധശിക്ഷ നടപ്പാക്കുകയുണ്ടായി. 

ഇൻഡോനേഷ്യയിൽ നടന്ന ഒരു സർവേ ഫലമനുസരിച്ച് 43% ആൾക്കാർക്കും വിവാഹേതര ലൈംഗികബന്ധത്തിൽ ഏർപ്പെടുന്നവരെ കല്ലെറിഞ്ഞുകൊല്ലുന്നതിനെ പിന്തുണയ്ക്കുന്നവരാണ്. 

പ്യൂ റിസേർച്ച് സെന്റർ നടത്തിയ അഭിപ്രായ സർവേ പ്രകാരം ഈജിപ്റ്റിൽ 82% ആൾക്കാരും ജോർദാനിൽ 70%വും ഇൻഡോനേഷ്യയിൽ 42%വും പാകിസ്താനിൽ 82%വും നൈജീരിയയിൽ 56%വും വിവാഹേതര ലൈംഗികബന്ധത്തിൽ ഏർപ്പെടുന്നവരെ കല്ലെറിഞ്ഞ് കൊല്ലുന്നതിനെ പിന്തുണയ്ക്കുന്നു. 

പല മനുഷ്യാവകാശ സംഘടനകളും കല്ലെറിഞ്ഞുള്ള വധശിക്ഷയെ എതിർക്കുന്നു. ആമ്നസ്റ്റി ഇന്റർനാഷണൽ, ഹ്യൂമൻ റൈറ്റ്സ് വാച്ച് തുടങ്ങിയ അത്തരം ചില സംഘടനകൾ കല്ലെറിഞ്ഞുള്ള വധശിക്ഷ കൂടാതെ എലാത്തരം വധശിക്ഷകളെയും എതിർക്കുന്നു. RAWA (റെവല്യൂഷനറി അസ്സോസിയേഷൻ ഓഫ് വിമൻ ഓഫ് അഫ്ഗാനിസ്ഥാൻ), ക്രൂരമായ ശിക്ഷാരീതിയായതു കൊണ്ട് കല്ലെറിഞ്ഞു കൊല്ലലിനെ എതിർക്കുന്നു. 

ആമിന ലാവൽ എന്ന സ്തീയുടേതു പോലുള്ള കേസുകൾ അന്താരാഷ്ട്ര തലത്തിൽ പ്രതിഷേധത്തിനിടയാക്കിയിട്ടുണ്ട്. ഹ്യൂമൻ റൈറ്റ്സ് വാച്ച് സംഘടനയുടെ അഭിപ്രായത്തിൽ, പടിഞ്ഞാറൻ രാജ്യങ്ങൾ കല്ലെറിഞ്ഞുള്ള വധശിക്ഷയെ ക്രൂരവും വിചിതവും എന്ന് ആക്ഷേപിക്കുന്നത് വധശിക്ഷയെക്കുറിച്ചുള്ള ചർച്ചയിൽ നിന്ന് ശ്രദ്ധ തിരിക്കുമെന്നാണ്. പ്രവർത്തനരഹിതമായ നിയമവ്യവസ്ഥയാണ് നൈജീരിയയിലെ വലിയ പ്രശ്നമെന്നാണ് ഈ സംഘടനയുടെ അഭിപ്രായം. 

മഷാദിൽ ഒരു പുരുഷനെയും സ്ത്രീയെയും കല്ലെറിഞ്ഞു കൊന്നശേഷം ഇറാനിൽ സ്തീകളുടെ അവകാശങ്ങൾക്കു വേണ്ടി പ്രവർത്തിക്കുന്ന പല സംഘടനകളും ചേർന്ന് എന്നെന്നേയ്ക്കും കല്ലെറിഞ്ഞുള്ള വധശിക്ഷ നിറുത്തലാക്കാനുള്ള മുഖ്യ ലക്ഷ്യത്തോടെയുള്ള പ്രചാരണ പ്രവർത്തനങ്ങൾ തുടങ്ങിയിട്ടുണ്ട്. 

തനാഖ് (പഴയ നിയമത്തിൽ):


പുതിയ നിയമത്തിൽ:


താൽമണ്ടിൽ:


പഴയ നിയമത്തിൽ:

പുതിയ നിയമത്തിൽ:




പ്രമാണം:==ചലച്ചിത്രങ്ങളിലും ടെലിവിഷനിലും==




</doc>
<doc id="195498" url="https://ml.wikipedia.org/wiki?curid=195498" title="റേ ബ്രാഡ്ബുറി">
റേ ബ്രാഡ്ബുറി

ഒരു അമേരിക്കൻ എഴുത്തുകാരനായിരുന്നു റായ് ബ്രാഡ്ബറി(August 22, 1920 – June 5, 2012). 1953-ൽ എഴുതിയ ഫാരൻഹീറ്റ് 451 എന്ന നോവലിലൂടെയും, "ദ മാർട്ടിൻ ക്രോണിക്കിൾസ്"(1950), "ദ ഇലുസ്ട്രേറ്റഡ് മാൻ" (1951) എന്നീ ശീർഷകങ്ങളിൽ പ്രസിദ്ധീകരിച്ച ശാസ്ത്ര കല്പിതകഥകളിലൂടെയുമാണ് ഇദ്ദേഹം പ്രശസ്തനാകുന്നത്.

ശാസ്ത്രകഥാ സാഹിത്യത്തെ മുഖ്യധാരാ പ്രസിദ്ധീകരണങ്ങളുടെ ഭാഗമാക്കുന്നതിൽ പ്രധാന പങ്കുവഹിച്ച എഴുത്തുകാരനാണ്. നിരവധി നൂതനാശയങ്ങൾ തന്റെ നോവലുകളിലൂടെ അവതരിപ്പിച്ച ബ്രാഡ്ബുറി ജീവിതാവസാനകാലത്തും സജീവമായിരുന്നു.

1953ൽ രചിച്ച "ഫാരൻഹീറ്റ് 451" എന്ന ശാസ്ത്രനോവലാണ് ബ്രാഡ്ബുറിയെ പ്രശസ്തിയിലേക്കുയർത്തിയത്. പുസ്തകങ്ങൾ നിരോധിക്കപ്പെടുന്ന ഒരുകാലത്തെ പ്രതിപാദിക്കുന്നതായിരുന്നു "ഫാരൻഹീറ്റ് 451". ടെലിവിഷൻ വായനയെ നശിപ്പിക്കുന്നത് എങ്ങനെയെന്ന കഥയാണ് അതിലെന്ന് ബ്രാഡ്ബുറി പറഞ്ഞിട്ടുണ്ട്. ഈ നോവൽ 1966ൽ ഫ്രാൻസ്വാ ത്രൂഫോ സിനിമയാക്കി. പന്ത്രണ്ടുകാരനായിരുന്ന സമയത്തെ അതേ മാനസികാവസ്ഥയാണ് തനിക്കിപ്പോഴുമെന്ന് എൺപതാം പിറന്നാളാഘോഷവേളയിലും ബ്രാഡ്ബുറി പറഞ്ഞിരുന്നു. ചൊവ്വയെ കോളനിയാക്കാനുള്ള മനുഷ്യന്റെ ശ്രമത്തെ അവതരിപ്പിച്ച "ദ മാർഷ്യൻ ക്രോണിക്കിൾസും" (1950) ബ്രാഡ്ബുറിയുടെ ശ്രദ്ധേയ രചനയാണ്. എഴുപതുവർഷത്തോളം നീണ്ട സാഹിത്യജീവിതത്തിൽ അറുനൂറോളം ശാസ്ത്രകഥകളും 50 പുസ്തകങ്ങളും രചിച്ചു. 36 ഭാഷകളിലായി ബ്രാഡ്ബുറിയുടെ രചനകളുടെ 80 ലക്ഷം പ്രതികളാണ് വിറ്റഴിഞ്ഞത്.

ഭാര്യ മാർഗരിറ്റ് 2003ൽ മരിച്ചു. നാല് പെൺമക്കളുണ്ട്. 




</doc>
<doc id="195506" url="https://ml.wikipedia.org/wiki?curid=195506" title="വി.എസ്. സമ്പത്ത്">
വി.എസ്. സമ്പത്ത്

ഇന്ത്യയുടെ മുഖ്യ തിരഞ്ഞെടുപ്പ് കമ്മീഷണറാണ് വി.എസ്. സമ്പത്ത്. "വീരവള്ളി സുന്ദരം സമ്പത്ത്" എന്നാണ് പൂർണമായ പേര്. എസ്.വൈ. ഖുറേഷിയുടെ പിൻഗമായിയാണ് 2012 ജൂൺ 11-ന് ഇദ്ദേഹം ഈ സ്ഥാനത്തെത്തിയത്.. ഇന്ത്യൻ തിരഞ്ഞെടുപ്പ് കമ്മീഷൻ അംഗമായും പ്രവർത്തിച്ചിട്ടുണ്ട്.

തമിഴ്‌നാട് വെല്ലൂർ സ്വദേശിയായ സമ്പത്ത് 1973-ലെ ആന്ധ്ര കാഡറിലെ ഐ.എ.എസ്. ഉദ്യോഗസ്ഥനായിരുന്നു. നേരത്തേ കേന്ദ്രത്തിൽ ഊർജ വകുപ്പ് സെക്രട്ടറിയായി സേവനമനുഷ്ഠിച്ചിട്ടുണ്ട്. 2015 ജനവരിവരെ അദ്ദേഹത്തിന് മുഖ്യ തിരഞ്ഞെടുപ്പ് കമ്മീഷണറായി തുടരാം. 


</doc>
<doc id="195507" url="https://ml.wikipedia.org/wiki?curid=195507" title="ലേഡി ഗാഗ">
ലേഡി ഗാഗ

ഒരു അമേരിക്കൻ ഗായികയും ഗാന രചയിതാവും അഭിനേത്രിയുമാണ് സ്റ്റെഫാനി ജോവന്നെ ആൻജലിന ജെർമനോട്ടെ എന്ന ലേഡി ഗാഗ(ജനനം : 28 മാർച്ച് 1986). സോണി/ എടിവി സംഗീത പ്രസിദ്ധീകരണത്തിനു വേണ്ടി  ഗാനങ്ങൾ എഴുതുന്നതിനിടയിൽ ഇവരുടെ പാടാനുളള കഴിവ്  ശ്രദ്ധയിൽപ്പെട്ട ഏക്കോൺ തന്റെ റെക്കോർഡിംഗ് കമ്പനിയുമായി കരാറിലെത്താൻ ഗാഗയെ സഹായിച്ചു. 

2008ൽ പുറത്തിറക്കിയ ആദ്യ ആൽബം ദ ഫെയിം &apos;ദ ഡാൻസ്&apos;,  &apos;പോക്കർ ഫേയ്സ്&apos; എന്നീ ഹിറ്റ് ഗാനങ്ങൾ ഉൾകൊളളുന്നതായിരുന്നു. സാമ്പത്തികവും വിമർശപരമായും വലിയ വിജയകരമായിരുന്നു ഈ ആൽബം. ഈ ആൽബത്തിന്റെ തുടർച്ചയായ ദ ഫെയിം മോൺസ്റ്റർ - റിലെ &apos;&apos;ബാഡ് റൊമാൻസ്&apos;&apos;, &apos;&apos;ടെലിഫോൺ&apos;&apos; എന്നീ ഗാനങ്ങളും വളരെ വിജയകരമായിരുന്നു. തുടർന്നു വന്ന രണ്ടാമത്തെ സ്റ്റുഡിയോ ആൽബമായ ബോൺ ദിസ് വേ യും ഈ വിജയം ആവർത്തിച്ചു.
ലോകമെമ്പാടുമായി 10 കോടിയിലധികം ആൽബങ്ങൾ വിറ്റഴിച്ചിട്ടുള്ള ഗാഗ ഏക്കാലത്തെയും മികച്ച കലാകാരികളിൽ ഒരാളാണ്.12 ഗിന്നസ് ബുക്ക് റെക്കോർഡുകൾ , ആറു ഗ്രാമി പുരസ്കാരം, മൂന്നു ബ്രിട്ട് പുരസ്കാരങ്ങളും നേടിയിട്ടുള്ള ഗാഗയ്ക്ക് എന്ന ടെലിവിഷൻ പരമ്പരയിലെ അഭിനയത്തിന് ഗോൾഡൻ ഗ്ലോബ് പുരസ്കാരം ലഭിച്ചിട്ടുണ്ട്
സ്റ്റെഫാനി ജോവന്നെ ആൻജലിന ജെർമനോട്ടെ എന്ന പേരിൽ 1986 മാർച്ച് 28ന് അമേരിക്കയിലായിരുന്നു ഗാഗയുടെ ജനം. ന്യൂയോർക്കിലായിരുന്നു ബാല്യ-കൗമാരങ്ങൾ. ഗാഗയെ പാട്ടുകാരിയായി ലോകസംഗീതത്തിന് സമ്മാനിച്ചത് സെനഗലീസ്- അമേരിക്കൻ പാട്ടുകാരൻ ഏകോൻ ആണ്. പാട്ടുകാരിയായപ്പോൾ തന്റെ ഇഷ്ട ബാന്റായിരുന്ന എഴുപതുകളിലെ ഗ്ലാം റോക്കിന്റെ വസ്ത്രധാരണ രീതി ഗാഗ പകർത്തി. 2008ൽ പുറത്തിറക്കിയ "ദി ഫെയിം" ആണ് ആദ്യ ആൽബം. . തന്റെ കൂട്ടുകാരന്റെ ചൂതാട്ടഭ്രമമാണ് ഫെയിമിലെ രണ്ടാമത്തെ പാട്ടിനുള്ള പ്രചോദനം. അഞ്ച് ഗ്രാമി പുരസ്കാരം നേടിയ അവരുടെ ആൽബങ്ങളിൽ സംഗീതവും ഫാഷനും കലയും സാങ്കേതികതയുമെല്ലാം വിജയകരമായി സമന്വയിപ്പിച്ചിരിക്കുന്നു.
2009ൽ ഫെയിം മോൺസ്റ്റർ എന്ന ആൽബമിറങ്ങി. ഈ ആൽബവും ലോകമെങ്ങും സ്വീകരിക്കപ്പെട്ടു. 

വിചിത്രമായ വേഷഭൂഷാധികൾക്ക് പ്രശസ്തയായ ഗാഗ ഇതിന്റെ പേരിൽ പലപ്പോഴും വിമർശനത്തിനിരയായിട്ടുണ്ട്. പച്ചമാംസം കൊണ്ടുള്ള ഉടുപ്പ് ഇട്ട് അവാർഡ് ഷോയിൽ പങ്കെടുക്കുക, അടിയുടുപ്പുകൾ മാത്രം ധരിച്ച് മീൻ പിടിക്കാൻ പോവുക. 2011 -ലെ ഗ്രാമി അവാർഡ് വേദിയിൽ ഈ ഇരുപത്തിന്നാലുകാരി അവതരിച്ചത് ഒരു കൂറ്റൻ മുട്ടയിലേറിയാണ്. 

ജപ്പാനിലെ ദുരിതബാധിതർക്കായി വെറും രണ്ടു ദിവസം കൊണ്ട് ഇവർ ശേഖരിച്ചത് രണ്ടര ലക്ഷം ഡോളറാണ്. We Pray for Japan എന്നെഴുതിയ ഗാഗ ഡിസൈൻ ചെയ്‌ത റിസ്‌റ്റ് ബാൻഡ് മാർച്ച് 13-നാണ് ഓൺലൈൻ സ്‌റ്റോറിലൂടെ വിൽക്കാൻ തുടങ്ങിയത്. 
19-ാം വയസിൽ അകാലമരണത്തിന് കീഴടങ്ങിയ അവ്വായി ജോവന്നെ ജെർമനോട്ടയെക്കുറിച്ചുള്ള ഓർമകൾ ഗാഗയുടെ ജീവിത വീക്ഷണം രൂപപ്പെടുത്തുന്നതിൽ വലിയ സ്വാധീനമായി. സംഗീതത്തിൽ തന്നെ ഏറ്റവുമധികം സ്വാധീനിച്ചത് ഡേവിഡ് ബോവി, മൈക്കൽ ജാക്സൺ, മഡോണ തുടങ്ങിയവരാണെന്ന് പറയുന്ന ഗാഗ പ്രഭാഷകനും എഴുത്തുകാരനുമായ ഇന്ത്യൻ ഡോക്ടർ ദീപക് ചോപ്രയും തന്നെ വളരെയധികം പ്രചോദിപ്പിക്കുന്നുണ്ടെന്ന് സാക്ഷ്യപ്പെടുത്തുന്നു'. ജീവിതത്തെ തത്ത്വചിന്താപരമായി സമീപിക്കുന്നതിലും ഗാഗ ശ്രദ്ധേയയാണ്്. അവകാശങ്ങൾ നിഷേധിക്കപ്പെടുന്നവരെ "സ്നേഹത്തിന്റെ വിപ്ലവകാരികൾ" എന്നാണ് അവർ വിശേഷിപ്പിച്ചത്. 
ലേഡി ഗാഗയുടെ സംഗീത നിശക്ക് ഇന്തോനേഷ്യയിൽ വിലക്ക് ഏർപ്പെടുത്തി. ജൂൺ രണ്ടാം വാരം ജക്കാർത്തയിൽ നിശ്ചയിച്ച പരിപാടിക്കെതിരെ സർക്കാരും ഇസ്ലാമിക മതമൗലികവാദികളും രംഗത്തെത്തിയതിനെ തുടർന്നാണ് പ്രതിസന്ധി. അര ലക്ഷം ടിക്കറ്റുകൾ വിറ്റുപോയശേഷമായിരുന്നു ഭീഷണി. സംഗീത നിശക്ക് അനുമതി നൽകില്ലെന്നാണ് അധികൃതർ പറയുന്നതെങ്കിൽ നാഷണൽ ഉലമാ കൗൺസിൽ പോലുള്ള സംഘടനകൾ അതിക്രമം അഴിച്ചുവിടുമെന്ന് ഭീഷണി മുഴക്കുന്നു. വേഷവിധാനവും പാട്ടിൻ വരികളുമടക്കം തദ്ദേശീയ സംസ്കാരത്തെ വെല്ലുവിളിക്കുന്നുവെന്നാരോപിച്ചാണ് ലേഡി ഗാഗക്കെതിരായ യുദ്ധപ്രഖ്യാപനം. മുമ്പ് ബെയോൺസിനെപ്പോലുള്ള പോപ്പ് ഗായകരെ ഉപാധികളോടെയാണ് പരിപാടി അവതരിപ്പിക്കാൻ അനുവദിച്ചതെന്ന പ്രസ്താവനയുമുണ്ടായി.




</doc>
<doc id="195509" url="https://ml.wikipedia.org/wiki?curid=195509" title="ഹുവാൻ പോൺസ് എൻറീലെ">
ഹുവാൻ പോൺസ് എൻറീലെ

ഫിലിപ്പീൻസിലെ ഒരു രാഷ്ട്രീയനേതാവാണ് ഹുവാൻ പോൺസ് ഏൻറീലെ (Juan Ponce Enrile) (ജനനം: 14 ഫെബ്രുവരി 1924). ഫിലിപ്പീൻസിലെ രക്ഷാമന്ത്രിയുടെ പദവി ഉൾപ്പെടെ ഉൾപ്പെടെ പല അധികാരസ്ഥാനങ്ങളും വഹിച്ചിട്ടുള്ള എൻറീലെ ഇപ്പോൾ(2012) രാജ്യത്തെ നിയമനിർമ്മാണസഭയുടെ ഉപരിമണ്ഡലമായ സെനറ്റിന്റെ അദ്ധ്യക്ഷനാണ്. 

ഉത്തരഫിലിപ്പീൻസിലെ കഗായാൻ പ്രവിശ്യയിൽ പ്രശസ്ത വക്കീലും പ്രാദേശികനേതാവും ആയിരുന്ന അൽഫോൻസോ പോൺസ് എൻറീലേയുടേയും പാവപ്പെട്ട ഒരു മീൻപിടുത്തക്കാരന്റെ മകൾ പെട്രാ ഫുരാഗാനാന്റേയും മകനായാണ് എൻറീലെ ജനിച്ചത്. "ഹുവാനിറ്റോ ഫുറാഗാനാൻ" എന്നായിരുന്നു ആദ്യനാമം. മുന്നേ വിവാഹിതനായിരുന്ന പിതാവിന് വിവാഹേതര ബന്ധത്തിൽ ജനിച്ച എൻറീലെ യൗവനാരംഭത്തിൽ അച്ഛനെ കണ്ടെത്തിയതോടെ പുതിയ പുതിയ പേരു സ്വീകരിച്ച് അദ്ദേഹത്തിന്റെ സംരക്ഷണയിൽ വളർന്ന് വിദ്യാഭ്യാസം നേടി. അമേരിക്കയിലെ ഹാർവാർഡ് സർവകലാശാലയിൽ നിന്നു നിയമബിരുദം സമ്പാദിച്ച എൻറീലെ, അഭിഭാഷകനെന്ന നിലയിൽ പേരെടുത്തു. 
പിന്നീട് അദ്ദേഹം രാഷ്ട്രീയരംഗത്തു പ്രവേശിക്കുകയും ഫെർഡിനാന്റ് മാർക്കോസിന്റെ ഭരണത്തിൻ കീഴിൽ ആദ്യം നിയമവകുപ്പിന്റെ കാര്യദർശിയും, തുടർന്ന് രാജ്യരക്ഷാമന്ത്രിയും ആയിത്തീരുകയും ചെയ്തു. മാർക്കോസ് ഭരണത്തിന്റെ നെടുംതൂണുകളിൽ ഒരാളായി എൻറീലെ കരുതപ്പെടുന്നു. രാജ്യത്ത് പട്ടാളഭരണം പ്രഖ്യാപിച്ച മാർക്കോസ് അതിനെ ന്യായികരിക്കാൻ എടുത്തുകാട്ടിയ കാരണങ്ങളിലൊന്ന് എൻറീലേക്കെതിരെ നടന്നതായി അവകാശപ്പെട്ട വധശ്രമമാണ്. അത് ഭരണകൂടം അരങ്ങേറ്റിയ നാടകമായിരുന്നെന്ന് പിൽക്കാലത്ത് എൻറീലെ തന്നെ സമ്മതിച്ചിട്ടുണ്ട്. ക്രമേണ മാർക്കോസുമായി അകന്ന അദ്ദേഹം പ്രതിപക്ഷത്തോടു ചേർന്ന് മാർക്കോസ് ഏകാധിപത്യത്തിന് അറുതിവരുത്തിയ ജനമുന്നേറ്റത്തിന്റെ നേതൃനിരയിലെത്തി. ഫിലിപ്പീൻ രാഷ്ട്രീയത്തിൽ തുടർന്നും നിർണ്ണായകസ്ഥാനം നിലനിർത്തിയ അദ്ദേഹം നിയമനിർമ്മാണസഭയുടെ ഉപരിമണ്ഡലമായ സെനറ്റിലെ അംഗവും 2008 നവംബർ മുതൽ ആ സഭയുടെ അദ്ധ്യക്ഷനുമാണ്. 

സെനറ്റ് അദ്ധ്യക്ഷൻ എന്ന നിലയിൽ, 2012-ൽ സുപ്രീം കോടതിയിലെ മുഖ്യന്യായാധിപൻ റെനാറ്റോ കൊറോണയെ പദവിയിൽ നിന്നു നീക്കിയ കുറ്റവിചാരണയിൽ (ഇമ്പീച്ച്മെന്റ്) അദ്ധ്യക്ഷം വഹിച്ചതും എൻറീലെ ആയിരുന്നു. വിവാദപരവും സങ്കീർണ്ണവുമായ ആ നടപടിയിൽ 88 വയസ്സുള്ള എൻറീലെയുടെ പങ്കും നേതൃത്വവും പരക്കെ പ്രശംസിക്കപ്പെട്ടു. വിചാരണയിൽ സെനറ്റിനു മുൻപിൽ സാക്ഷിയായെത്തിയ കൊറോണ ദീർഘമായൊരു പ്രസ്താവനയ്ക്കു ശേഷം ചോദ്യം ചെയ്യലിനു നിൽക്കാതെ ഇറങ്ങിപ്പോകാൻ ഒരുങ്ങിയപ്പോൾ, സെനറ്റിന്റെ വാതിലുകൾ അടയ്ക്കാൻ എൻറീലെ ഉത്തരവിട്ടു. കുറ്റവിചാരണയുടെ സമാപ്തിയിൽ മുഖ്യന്യായാധിപനെ കുറ്റക്കാരനായി വിധിച്ച ഭൂരിപക്ഷത്തിനൊപ്പം നിന്ന എൻറീലെ, തന്നെപ്പോലുള്ള അപൂർണ്ണരായ മർത്ത്യജീവികളുടെ വിധി നേരിടേണ്ടി വരുന്നവർക്ക് പിന്നീട് ചരിത്രത്തിന്റേയും, അന്തിമമായി ദൈവത്തിന്റെ തന്നെയും വിധിയിൽ ആശ്വാസം അന്വേഷിക്കാമെന്ന് ഓർമ്മിപ്പിക്കുകയും ചെയ്തു.


</doc>
<doc id="195518" url="https://ml.wikipedia.org/wiki?curid=195518" title="ഡിപികെജി">
ഡിപികെജി

ഡെബിയൻ പാക്കേജ് മാനേജ്മെന്റ് വ്യവസ്ഥയുടെ അടിസ്ഥാനമാണ് ഡിപികെജി(dpkg). ഡെബിയൻ നിർമ്മാതാവായ ഇയാൻ മർഡോക്കും കൂടിയാണ് ഇത് നിർമ്മിച്ചിട്ടുള്ളത്. ഇതൊരു സ്വതന്ത്ര സോഫ്റ്റ്‌വെയറാണ്. സോഫ്റ്റ്‌വെയറുകൾ ഇൻസ്റ്റാൾ ചെയ്യുക, ഒഴിവാക്കുക, നിർമ്മിക്കുക എന്നിവയാണ് ഡിപികെജിയുടെ കർത്തവ്യങ്ങൾ. സാധാരണയായി ആപ്ട് (apt)ആണ് ഡിപികെജിയുടെ അപ്ഡേറ്റിംഗ് രീതി. മറ്റൊരു പാക്കേജ് മാനേജറായ ആർപിഎം, യം , യുആർപിഎംഐ പോലെ ഒന്നിലധികം അപ്ഡേറ്റിംഗ് രീതി ഉപയോഗിക്കാറുള്ളപ്പോൾ ഡിപികെജി ആപ്ട് മാത്രമേ ഉപയോഗിക്കാറുള്ളൂ.

ഇയാൻ മർഡോക്ക്, മാറ്റ് വെൽഷ്, കാൾ സ്ട്രീറ്റർ എന്നിവർ ചേർന്ന് പേൾ ഭാഷയിലാണ് ഡിപികെജി ആദ്യമായി നിർമ്മിച്ചത്. പിന്നീട് 1993ൽ ഇയാൻ ജാക്ക്സൺ ഡിപികെജി സിയിൽ തിരുത്തിയെഴുതി. ഡെബിയൻ പാക്കേജ് എന്നതിന്റെ ചുരുക്കരൂപമാണ് ഡിപികെജി. .ഡെബി (.deb) ഫയലുകളാണ് ഡെബിയൻ പാക്കേജ് എന്നതുകൊണ്ട് ഉദ്ദേശിക്കുന്നത്.

ഒരു .ഡെബ് പാക്കേജ് ഇൻസ്റ്റാൾ ചെയ്യാൻ
packege എന്നത് പാക്കേജിന്റെ പേരിനെ സൂചിപ്പിക്കുന്നു.

ഒരു പാക്കേജ് ഒഴിവാക്കാൻ

ഒരു പാക്കേജ് നിർമ്മിക്കാൻ.
folder എന്നത് പാക്കേജിലുണ്ടാകേണ്ട ഫയലുകൾ ഇരിക്കുന്ന ഫോൾഡറിന്റെ നാമത്തെ സൂചിപ്പിക്കുന്നു.

ഇൻസ്റ്റാൾ ചെയ്ത പാക്കേജുകളുടെ ലിസ്റ്റ് ലഭിക്കാൻ





</doc>
<doc id="195521" url="https://ml.wikipedia.org/wiki?curid=195521" title="സ്റ്റിഗ്മാറ്റോക്രോമ">
സ്റ്റിഗ്മാറ്റോക്രോമ

കാലിസിയേസിയേ കുടുംബത്തിൽപ്പെട്ട ഒരുതരം ലൈക്കൻവൽകൃത ഫംഗസ് ജീനസാണ് സ്റ്റിഗ്മാറ്റോക്രോമ. പരക്കെ കാണപ്പെടുന്ന ഈ ജീനസിൽ ഏഴ് ഉപവർഗ്ഗങ്ങളുണ്ട്. 


</doc>
<doc id="195524" url="https://ml.wikipedia.org/wiki?curid=195524" title="കല്പം">
കല്പം

ആര്യഭടീയമനുസരിച്ച് കാലത്തിന്റെ ഒരു മാത്രയാണ് കല്പം. 1008 യുഗങ്ങൾ (4354560000 വർഷം) ചേർന്ന കാലയളവാണിത്.


</doc>
<doc id="195532" url="https://ml.wikipedia.org/wiki?curid=195532" title="കുലശേഖരപുരം">
കുലശേഖരപുരം

കൊല്ലം ജില്ലയിലെ കരുനാഗപ്പള്ളി താലൂക്കിലെ ഒരു ഗ്രാമമാണ് കുലശേഖരപുരം.കെ.എസ്സ്.പുരം എന്ന ചുരുക്കപ്പേരിൽ അറിയപ്പെടുന്ന ഈ പ്രദേശം കുലശേഖരപുരം പഞ്ചായത്തിന്റെ ഭരണകേന്ദ്രം കൂടിയാണു്.

http://www.census2011.co.in/data/town/628364-kulasekharapuram-kerala.html


</doc>
<doc id="195535" url="https://ml.wikipedia.org/wiki?curid=195535" title="ആപ്റ്റിറ്റൂഡ്">
ആപ്റ്റിറ്റൂഡ്

അഡ്വാൻസ്ഡ് പാക്കേജിംഗ് ടൂളിനുള്ള ഒരു ഫ്രണ്ട് എൻഡാണ് ആപ്റ്റിറ്റൂഡ് (ആംഗലേയം : aptitude). ഇത് കമാന്റ് ലൈനിലാണ് പ്രവർത്തിക്കുന്നതെങ്കിലും ഗ്രാഫിക്കൽ സോഫ്റ്റ്വെയറിന്റെ ചില സവിശേഷതകൾ കാണിക്കും. സോഫ്റ്റ്വെയറുകൾ തിരയാനും ഇൻസ്റ്റാൾ ചെയ്യാനും ഒഴിവാക്കാനും ആപ്റ്റിറ്റൂഡ് സഹായിക്കുന്നു. ആപ്ടിനു വേണ്ടിയാണ് നിർമ്മിച്ചതെങ്കിലും ആർപിഎമ്മിനും ഇപ്പോൾ ലഭ്യമാണ്.

1999ലാണ് ആപ്റ്റിറ്റൂഡ് നിർമ്മിക്കപ്പെടുന്നത്. ആ സമയത്ത് ആപ്റ്റിനു രണ്ട് കമാന്റ് ലൈൻ ഫ്രണ്ട് എൻഡുകൾ ലഭ്യമായിരുന്നു. ഡിസെലക്ടും , കൺസോൾ-ആപ്ടും. ഡിസെലക്ടായിരുന്നു, ആപ്റ്റ് നിർമ്മിച്ചകാലം മുതലുള്ള ഫ്രണ്ട് എൻഡ്. കൺസോൾ-ആപ്റ്റ് , ഡിസെലക്ടിനുള്ള ബദലായും കണക്കാക്കപ്പെട്ടിരുന്നു. കൺസോൾ-ആപ്ടുമൊത്ത് ഉപയോഗിക്കാൻ വേണ്ടിയാണ് ആപ്റ്റിറ്റൂഡ് നിർമ്മിക്കപ്പെട്ടത്.

ആപ്റ്റിറ്റൂഡിന്റെ ആദ്യവേർഷനായ 0.0.1 പുറത്തിറങ്ങിയത് 1999 നവംബർ 18നായിരുന്നു. ഈ വേർഷനിൽ പാക്കേജുകൾ കാണാനുള്ള സൗകര്യം മാത്രമേ ഉണ്ടായിരുന്നുള്ളൂ. 0.0.4എ വേർഷനോടു കൂടി സോഫ്റ്റ് വെയറുകൾ ഇൻസ്റ്റാൾ ചെയ്യാനും ഒഴിവാക്കാനുമുള്ള സൗകര്യങ്ങൾ കൂട്ടിച്ചേർക്കപ്പെട്ടു. ഇത് ഡെബിയൻ 2.2നു ഒപ്പമാണ് പുറത്തിറങ്ങിയത്. 2000ത്തിൽ ജിടികെ+, ക്യൂട്ടി എന്നീ ഫ്രെയിം വർക്കുകളുടെ സ്വാധീനം മൂലം ആപ്റ്റിറ്റൂഡ് പുനർനിർമ്മികപ്പെട്ടു.

ഗ്രാഫിക്കൽ സോഫ്റ്റ് വെയറിന്റെ ചില പ്രത്യേകതകൾ കാണിക്കുമെങ്കിലും ആപ്റ്റിറ്റൂഡ് ഒരു കമാന്റ് ലൈൻ സോഫ്റ്റ് വെയർ തന്നെയാണ്. ആപ്റ്റിറ്റൂഡിലെ പ്രധാന കമന്റുകൾ താഴെ കൊടുത്തിരിക്കുന്നു.















</doc>
<doc id="195537" url="https://ml.wikipedia.org/wiki?curid=195537" title="തൂസാൻ ലൂവേർതൂർ">
തൂസാൻ ലൂവേർതൂർ

ഹെയ്തിയിലെ വിപ്ലവനേതാവായിരുന്നു തൂസാൻ ലൂവേർതൂർ. അടിമകളായ നീഗ്രോ മാതാപിതാക്കളുടെ പുത്രനായി മുൻ ഫ്രഞ്ച് കോളനിയായ ഹെയ്തിയിൽ 1743-ൽ തൂസാൻ ജനിച്ചു. ഹെയ്തിയിലെ മറ്റ് അടിമകളുടെ അവസ്ഥയിൽ നിന്നു വ്യത്യസ്തമായി ഇദ്ദേഹത്തിന് പ്രാഥമിക വിദ്യാഭ്യാസം നേടാനുള്ള അവസരം ലഭിച്ചിരുന്നു. സ്വാതന്ത്ര്യം, വിശ്വസാഹോദര്യം, സമത്വം എന്നീ മൂല്യങ്ങൾ പ്രചരിപ്പിച്ച ഫ്രഞ്ച് വിപ്ലവത്തിന്റെ അനുരണനങ്ങൾ ഹെയ്തിയിൽ വ്യാപിച്ചതിനെത്തുടർന്ന് ഇവിടത്തെ അടിമകളായ നീഗ്രോകൾ വെള്ളക്കാരായ ഫ്രഞ്ച് ഉടമകൾക്കെതിരെ കലാപമുണ്ടാക്കി. 1791-ലെ ഈ കലാപത്തിൽ സജീവമായി പങ്കെടുത്ത തൂസാൻ ഹെയ്തിയിലെ നീഗ്രോകളുടെ നേതൃ നിരയിലേക്ക് ഉയരുകയുണ്ടായി. ഫ്രഞ്ചുകാരെ സ്തബ്ധരാക്കിയ യുദ്ധമുറ പ്രകടിപ്പിച്ചതിനാൽ ഇദ്ദേഹം ലൂവേർതൂർ എന്ന അപര നാമത്തിൽ അറിയപ്പെട്ടു.

1793-ൽ സ്പാനിഷുകാർ ഹെയ്തിയെ ആക്രമിച്ചപ്പോൾ അവരോടൊപ്പം ചേർന്ന് തൂസാൻ ഫ്രഞ്ചുകാർക്കെതിരെ പൊരുതി. എന്നാൽ ഫ്രഞ്ച് നാഷണൽ കൺവെൻഷൻ അടിമത്തം നിർത്തലാക്കിയതോടെ ഇദ്ദേഹം കൂറുമാറി ഫ്രഞ്ച് പക്ഷം ചേരുകയും ശക്തമായ പോരാട്ടത്തിലൂടെ സ്പാനിഷുകാരെയും അവരുടെ സഖ്യകക്ഷിയായ ഇംഗ്ലീഷുകാരെയും ഹെയ്തിയിൽ നിന്നു പുറത്താക്കുകയും ചെയ്തു. സ്പാനിഷുകാർക്കെതിരെ അസാമാന്യ ധീരത കാണിച്ച തൂസാൻ ലുവർത്തുറിനെ ഹെയ്തിയുടെ ഗവർണർ ജനറലായി ഫ്രഞ്ച് ഗവൺമെന്റ് നിയമിച്ചു (1796).

ഫ്രഞ്ച് സഹായത്തോടെ തുസാൻ സാന്റോഡോമിങ് പിടിച്ചെടുത്തതോടെ ഹിസ്പാനിയോള ദ്വീപ് പൂർണമായും ഇദ്ദേഹത്തിന്റെ നിയന്ത്രണത്തിലായി. എന്നാൽ 1801-ൽ ഫ്രാൻസിനെ ധിക്കരിച്ചുകൊണ്ട് ഇദ്ദേഹം ദ്വീപിന്റ ആജീവനാന്ത ഗവർണറായി സ്വയം പ്രഖ്യാപിച്ചത് നെപ്പോളിയനെ പ്രകോപിപ്പിച്ചു. വെള്ളക്കാരുടെ ഭരണം പുനഃസ്ഥാപിക്കുന്നതിനായി നെപ്പോളിയൻ ഹെയ്തിയിലേക്ക് അയച്ച ദൌത്യസേന തൂസാനെ തടവുകാരനാക്കി (1802). പാരിസിൽ തടവിൽ കഴിയവേ ഇദ്ദേഹം 1803-ൽ അന്തരിച്ചു.



</doc>
<doc id="195553" url="https://ml.wikipedia.org/wiki?curid=195553" title="പ്രോമിത്യൂസ് (ചലച്ചിത്രം)">
പ്രോമിത്യൂസ് (ചലച്ചിത്രം)

2012-ൽ പുറത്തിറങ്ങിയ സയൻസ് ഫിക്ഷൻ ചലച്ചിത്രമാണ് പ്രോമിത്യൂസ്. സംവിധായകൻ റിഡ്ലി സ്കോട്ട്. രചന ജോൻ സ്പൈറ്റ്സും ഡാമൊൺ ലിൻഡെലോഫും ചേർന്ന് ചെയ്തിരിക്കുന്നു. അഭിനേതാക്കൾ നൂമി റാപാസ്, മൈക്കൽ ഫാസ്ബെൻഡർ, ഗൈ പിയേഴ്സ്, ഇഡ്രിസ് എൽബ, ലോഗാൻ മാർഷൽ-ഗ്രീൻ, ചാർലൈസ് തെറോൺ എന്നിവരാണ്. ഇരുപത്തൊന്നാം നൂറ്റാണ്ടിലാണ് കഥ നടക്കുന്നത്. പല പുരാതന സംസ്കാരങ്ങളിലും കണ്ടെത്തിയ ഒരു നക്ഷത്ര മാപ്പ് തേടി യാത്ര ചെയ്യുന്ന പ്രോമിത്യൂസ് എന്ന ഒരു ശൂന്യാകാശ പേടകത്തിലെ യാത്രക്കാരാണ് കഥാപാത്രങ്ങൾ. മനുഷ്യരാശിയുടെ ഉദ്ഭവം തേടിയാണ് ഇവർ യാത്ര ചെയ്യുന്നതെങ്കിലും ചെന്നെത്തുന്നത് മനുഷ്യവംശം തന്നെ ഇല്ലാതാക്കാൻ ശേഷിയുള്ള ഒരു വിപത്തിലേയ്ക്കാണ്.

ഒരു ബഹിരാകാശ പേടകം ഭുമിക്ക് സമാനമായ ഗൃഹത്തില് നിന്ന് വിട്ടുപോകുന്നു.മനുഷൃരുപിയായ ഒരു അനൃഗൃഹജീവി അവിടെ വച്ച് ഒരു കറുത്ത ദ്രാവകം കുടിക്കുന്നു.അനൃഗൃഹജീവി അതിവേകം ദ്രവിച്ച് ഒരു വെള്ളചാട്ടത്തിലേക്ക് പതിക്കുന്നു.

2089-ല് ഏലിസബത്ത് ഷോയും,ചാരിലി ഹോലോവേയും(ശാസ്ത്രജ്ങ്ങറര്) ഒരു നക്ഷത്ര ഭൂപടം

</doc>
<doc id="195555" url="https://ml.wikipedia.org/wiki?curid=195555" title="സി.പി. നാരായണൻ">
സി.പി. നാരായണൻ

രാജ്യസഭാംഗവും, സി.പി.ഐ(എം) സംസ്ഥാന കമ്മറ്റി അംഗവും പാർട്ടി ദാർശനിക മുഖവാരികയായ ചിന്തയുടെ പത്രാധിപരുമാണ് സി പി നാരായണൻ. കേരളാ ശാസ്ത്ര സാഹിത്യ പരിഷത്തിന്റെ സജീവ പ്രവർത്തകനും കൂടിയായ ഇദ്ദേഹം 2012 ജൂണിൽ രാജ്യസഭയിലേക്ക് തെരഞ്ഞെടുക്കപ്പെട്ടു.
വടക്കാഞ്ചേരി ചേറശ്ശേരിൽ കുടുംബാംഗമാണ്. തിരുവനന്തപുരം യൂണിവേഴ്സിറ്റി കോളേജിൽനിന്ന് ബിഎസ്സി ഓണേഴ്സും സ്റ്റാറ്റിസ്റ്റിക്സിൽ ബിരുദാനന്തരബിരുദവും നേടിയ സി പി നാരായണൻ, 1969 മുതൽ "74 വരെ ഭാഷാ ഇൻസ്റ്റിറ്റ്യൂട്ടിൽ റിസർച്ച് ഓഫീസറായി പ്രവർത്തിച്ചു. തുടർന്ന് പാർടിയുടെ മുഴുവൻസമയ പൊതുപ്രവർത്തകനായി. 1978 മുതൽ സിപിഐ എം സംസ്ഥാന കമ്മിറ്റി അംഗമാണ്. 

ആസൂത്രണ ബോർഡ് അംഗമായും വി എസ് അച്യുതാനന്ദൻ മുഖ്യമന്ത്രിയായിരുന്നപ്പോൾ പൊളിറ്റിക്കൽ സെക്രട്ടറിയായും പ്രവർത്തിച്ചു. ജനകീയ ശാസ്ത്രപ്രവർത്തകൻ കൂടിയായ സി.പി. നാരായണൻ കേരള ശാസ്ത്രസാഹിത്യ പരിഷത്ത് നിർവ്വാഹക സമിതി അംഗമായും അഖിലേന്ത്യാ ജനകീയശാസ്ത്ര പ്രസ്ഥാനത്തിന്റെ (എ.ഐ.പി.എസ്.എൻ) പ്രസിഡന്റായും പ്രവർത്തിച്ചിട്ടുണ്ട്.

ഭാര്യ: തങ്കം. മക്കൾ: അജിത്, അഞ്ജന.



</doc>
<doc id="195564" url="https://ml.wikipedia.org/wiki?curid=195564" title="സമീർ താഹിർ">
സമീർ താഹിർ

മലയാളചലച്ചിത്ര സംവിധായകനും ഛായാഗ്രാഹകനുമാണ് സമീർ താഹിർ. കൊച്ചിയിൽ ജനിച്ച സമീർ എറണാകുളം മഹാരാജാസ് കോളേജിൽ നിന്നും വിദ്യാഭ്യാസം പൂർത്തിയാക്കി. വിവാഹ ഫോട്ടോകൾ എടുത്തു ഛായാഗ്രഹണം ആരംഭിച്ച സമീർ അമൽ നീരദിനൊപ്പം ഹിന്ദി ചലച്ചിത്രങ്ങളിൽ ഛായാഗ്രഹണ സഹായിയായി പ്രവർത്തിച്ചു. 2007-ൽ പുറത്തിറങ്ങിയ ബിഗ് ബി എന്ന മലയാള ചലച്ചിത്രത്തിലൂടെയാണ് സമീർ സ്വതന്ത്ര ഛായാഗ്രാഹകനായി മാറിയത്. 2011-ൽ ലിസ്റ്റിൻ സ്റ്റീഫന്റെ നിർമ്മാണത്തിൽ പുറത്തിറങ്ങിയ ചാപ്പാ കുരിശ് എന്ന ചിത്രം ഇദ്ദേഹം കഥയെഴുതി ആദ്യമായി സംവിധാനം ചെയ്തു.




</doc>
<doc id="195567" url="https://ml.wikipedia.org/wiki?curid=195567" title="പട്ടണപ്രവേശം">
പട്ടണപ്രവേശം

ശ്രീനിവാസന്റെ തിരക്കഥയിൽ സത്യൻ അന്തിക്കാട് സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് പട്ടണപ്രവേശം. 1987-ൽ പുറത്തിറങ്ങിയ നാടോടിക്കാറ്റ് എന്ന ചിത്രത്തിന്റെ രണ്ടാം ഭാഗമാണിത്. സി.ഐ.ഡി.മാരായി മാറിയ ദാസനും (മോഹൻലാൽ) വിജയനും (ശ്രീനിവാസൻ) അന്വേഷിക്കുന്ന ഒരു കൊലപാതക കേസാണ് ഈ ചിത്രത്തിന്റെ പശ്ചാത്തലം. മോഹൻലാലിനും ശ്രീനിവാസനുമൊപ്പം കരമന ജനാർദ്ദനൻ നായർ, അംബിക, തിലകൻ എന്നിവർ മറ്റ് പ്രധാനവേഷങ്ങളിൽ അഭിനയിച്ചിരിക്കുന്നു.





</doc>
<doc id="195575" url="https://ml.wikipedia.org/wiki?curid=195575" title="അക്കരെയക്കരെയക്കരെ">
അക്കരെയക്കരെയക്കരെ

പ്രിയദർശൻ സംവിധാനം ചെയ്ത് 1990-ൽ പുറത്തിറങ്ങിയ മലയാളചലച്ചിത്രമാണ് അക്കരെയക്കരെയക്കരെ. സത്യൻ അന്തിക്കാട് സംവിധാനം ചെയ്ത നാടോടിക്കാറ്റ്, പട്ടണപ്രവേശം എന്നീ ചിത്രങ്ങളടങ്ങുന്ന പരമ്പരയിലെ മൂന്നാമത്തെ ചിത്രമാണിത്. ശ്രീനിവാസൻ രചന നിർവ്വഹിച്ചിരിക്കുന്ന ഈ ചിത്രം ജി.പി. ഫിലിംസിന്റെ ബാനറിൽ ജി.പി. വിജയകുമാറാണ് നിർമ്മിച്ചത്.

മ്യൂസിയത്തിൽ നിന്ന് മോഷണം പോയ ഒരു സ്വർണ്ണകിരീടത്തിനെ പറ്റിയുള്ള അന്വേഷണത്തിനായി ദാസനും (മോഹൻലാൽ) വിജയനും (ശ്രീനിവാസൻ) അമേരിക്കയിലേക്ക് പോകുന്നതും അവിടെ വച്ചുണ്ടാകുന്ന സംഭവവികാസങ്ങളുമാണ് ഈ ചിത്രത്തിന്റെ ഇതിവൃത്തം. മുകേഷ്, മണിയൻപിള്ള രാജു, സോമൻ, പാർവ്വതി, നെടുമുടി വേണു എന്നിവരാണ് മറ്റ് പ്രധാനവേഷങ്ങൾ അവതരിപ്പിച്ചിരിക്കുന്നത്.





</doc>
<doc id="195600" url="https://ml.wikipedia.org/wiki?curid=195600" title="പണിയിട പരിസ്ഥിതി">
പണിയിട പരിസ്ഥിതി

ഒരു ഓപറേറ്റിംഗ് സിസ്റ്റവും ഉപയോക്താവും തമ്മിലുള്ള ആശയവിനിമയം അനായാസകരമാക്കുവാൻ വേണ്ടി നിർമ്മിക്കപ്പെട്ടിട്ടുള്ള ഒരു ഗ്രാഫിക്കൽ ഉപഭോക്തൃ സമ്പർക്കമുഖത്തെ പണിയിട പരിസ്ഥിതി എന്നു പറയുന്നു. (ആംഗലേയം : Desktop Environment). പണിയിട വ്യവസ്ഥ അല്ലെങ്കിൽ പണിയിട സംവിധാനം എന്നും പറയാറുണ്ട്. ഇത് ഡെസ്ക്ടോപ്(പണിയിടം) അടിസ്ഥാനമാക്കിയാണ് പ്രവർത്തിക്കുന്നത്. എന്നാൽ ഇതൊരു ഓപറേറ്റിംഗ് സിസ്റ്റത്തിൽ കാണുന്ന എല്ലാ സംവിധാനങ്ങളേയും സൂചിപ്പിക്കുന്നില്ല. ചിലതെല്ലാം ഓപറേറ്റിംഗ് സിസ്റ്റത്തിന്റെ ഭാഗവുമാകാം. ചില സമയങ്ങളിൽ ഓപറേറ്റിംഗ് സിസ്റ്റത്തിന്റെ മുഴുവൻ നിയന്ത്രണമേറ്റെടുക്കാൻ കമാന്റ്ലൈൻ ഇന്റർഫേസ് തന്നെ ആവശ്യമായിവരും.
ഒരു മനുഷ്യൻ എങ്ങനെയാണോ ഭൗതികലോകത്ത് ഓരോ ജോലികൾ കൈകാര്യം ചെയ്യുന്നത് അതുപോലെത്തന്നെ കമ്പ്യൂട്ടറിലും ചെയ്യാൻ പ്രാപ്തനാക്കുന്ന രീതിയിൽ ഒരു നല്ല സമ്പർമുഖം പ്രദാനം ചെയ്യുക എന്നതാണ് എല്ലാ പണിയിട പരിസ്ഥിതികളുടെയും അടിസ്ഥാന ലക്ഷ്യം. പണിയിട പരിസ്ഥിതിയുടെ പ്രധാന ഘടകങ്ങളെ 'വിമ്പ്'(WIMP) എന്നു സൂചിപ്പിക്കുന്നു. ജാലകങ്ങൾ(Windows), ചെറുചിത്രങ്ങൾ(Icons) മെനു(Menu), പോയിന്റർ(Pointer) എന്നിവയാണവ. ഒരു പണിയിടത്തിന്റെ സമ്പർക്കമുഖത്തെ നിർണ്ണയിക്കുന്നതിനൊപ്പം ആ പണിയിടത്തിനെ പൂർത്തിയാക്കുന്ന പ്രോഗ്രാമുകളെയും പണിയിട പരിസ്ഥിതി ഉൾകൊള്ളുന്നു. കെഡിഇയും കോമൺ ഡെസ്ക്ടോപ്പ് എൻവയോൺമെന്റുമാണ് ഈ ഉപയോഗത്തെ ജനപ്രിയമാക്കിയത്.

സാധാരണയായി പണിയിട സംവിധാനം ഒരു ജാലക നിർവ്വഹണ സംവിധാനവും ഏതെങ്കിലും ഒരു വിഡ്ജറ്റ് ടൂൾകിറ്റ് ഉപയോഗിച്ച് ആപ്ലികേഷനുകൾ പ്രവർത്തിപ്പിക്കാനുള്ള പരിസ്ഥിതിയും നൽകുന്നു. ജാലക നിർവ്വഹണ സംവിധാനം ഉപഭോക്താവുമായുള്ള ആശയവിനിമയം എളുപ്പമാക്കുമ്പോൾ, വിഡ്ജറ്റ് ടൂൾകിറ്റ് ആപ്ലികേഷനുകൾക്കാവശ്യമായ ലൈബ്രറികൾ പ്രദാനം ചെയ്യുന്നു. വിഡ്ജറ്റ് ടൂൾകിറ്റ് ഒരു ഏകികൃത രൂപത്തെയും ഭാവത്തെയും ലക്ഷ്യം വെക്കുന്നുണ്ട്. 

ഒരു ജാലക വ്യവസ്ഥ എന്നുള്ളത് ലൈബ്രറികളോടൊപ്പവും ഓപ്പറേറ്റിംഗ് സിസ്റ്റത്തോടൊപ്പവും താദാത്മ്യം പ്രാപിച്ചിരിക്കുന്ന സംവിധാനമാണ്. ഇതാണ് കീബോഡ്, ഗ്രാഫിക്കൽ ഉപകരണങ്ങൾ, മറ്റു ഹാർഡ്വെയറുകൾ എന്നിവക്ക് പിന്തുണ നൽകുന്നത്. സാധാരണയായി ജാലക നിർവ്വഹണ സംവിധാനം ജാലക വ്യവസ്ഥയിൽ നിന്നാണ് പ്രവർത്തിക്കുന്നത്. ജാലക വ്യവസ്ഥ പലപ്പോഴും ജാലകനിർവ്വഹണത്തിനാവശ്യമായ ധാരാളം സംഗതികൾ പ്രദാനം ചെയ്യുന്നു. സാധാരണയായി ഇതെല്ലാം ജാലക നിർവ്വഹണ സംവിധാനത്തിന്റെ ഭാഗമായാണ് കണക്കാക്കാറുള്ളത്. ഒരു പ്രത്യേക ജാലകസംവിധാനത്തിനു വേണ്ടിയാണ് പലപ്പോഴും ആപ്ലിക്കേഷനുകൾ തയ്യാറാക്കാറുള്ളത്. ഒരു ജാലക ടൂൾകിറ്റ്, ആപ്ലികേഷനുകൾക്ക് ഉപഭോക്തൃ ആശയവിനിമയം ആയാസകരമാക്കാൻ വിഡ്ഗെറ്റുകളിന്മേൽ ആധിപത്യം നൽകുന്നു.

1970ൽ സിറോക്സ് തങ്ങളുടെ സിറോക്സ് അൾട്ടയിലായിരുന്നു ആദ്യമായി പണിയിട പരിസ്ഥിതി ഉപയോഗിച്ചത്. പേഴ്സണൽ കമ്പ്യൂട്ടറുകൾക്ക് വേണ്ടിയാണ് ഇതു നിർമ്മിക്കപ്പെട്ടത്. എന്നാൽ ഇത് വിപണിയിൽ പരാജയമായിരുന്നു. മാർക്കറ്റിംഗ് ഇല്ലായ്മയും ഉയർന്ന വിലയുമായിരുന്നു പരാജയ കാരണങ്ങൾ. ലിസയൊടൊപ്പം ആപ്പിളും ഒരു പണിയിട പരിസ്ഥിതിയെ പരിചയപ്പെടുത്തി. അതും വിപണിയിൽ പരാജയമായിരുന്നു.
ആദ്യത്തെ ജനപ്രിയമായ ഡെസ്ക്ടോപ്പ് കമ്പ്യൂട്ടർ 1984ൽ ഇറങ്ങിയ ആപ്പിളിന്റെ മാക്കിന്റോഷ് ആയിരുന്നു. പിന്നീട് മൈക്രോസോഫ്റ്റിന്റെ വിൻഡോസ് 95 ഡെസ്ക്ടോപ്പിന്റെ പ്രശസ്തി വർദ്ധിപ്പിച്ചു. 2011ലെത്തിയപ്പോഴേക്ക് വിൻഡോസ് എക്സ്.പിയിലും, വിൻഡോസ് 7ലും , മാക് ഓ.എസ്. ടെനിലും ഉപയോഗിച്ചിരിക്കുന്ന ഇവയുടെ ഏറ്റവും പുതിയ പതിപ്പുകളാണ് ഏറ്റവും ജനപ്രിയമായത്. സാധാരണയായി ഇവക്ക് ബദലുകൾ ഉപയോഗിക്കാറില്ല.
എന്നാൽ മാക്കിന്റോഷ് കമ്പ്യൂട്ടറുകളെ ഒഴിച്ച് നിർത്തിയാൽ - അവ മാക് ഒ.എസ് ടെൻ മാത്രമേ ഉൾകൊള്ളുന്നുള്ളൂ - ലിനക്സോ, യൂണിക്സ്-പോലെയുള്ള മറ്റു ഓപറേറ്റിങ് സിസ്റ്റങ്ങളോ ഉപയോഗിക്കുന്ന പേഴ്സണൽ കമ്പ്യൂട്ടറുകൾക്ക്, അവ സർവ്വസാധാരണമല്ലെങ്കിലും ഈയടുത്ത കാലത്തായി നല്ലൊരു വിപണി ലഭിക്കുന്നുണ്ട്. ഇവ എക്സ് ജാലകവ്യവസ്ഥ ഉപയോഗിക്കുകയും ധാരാളം പണിയിട പരിസ്ഥിതികളെ പിന്തുണക്കുകയും ചെയ്യുന്നുണ്ട്.

പൊതുവേ യൂണിക്സ്-പോലെയുള്ളതും ലിനക്സ് ഓപ്പറേറ്റിങ് സിസ്റ്റങ്ങളും ഉപയോഗിക്കുന്ന ജാലകവ്യവസ്ഥയാണ് എക്സ് ജാലകവ്യവസ്ഥ (ആംഗലേയം:X Window System). മറ്റു ജാലകവ്യവസ്ഥകളെ അപേക്ഷിച്ച് എക്സ് ജാലകവ്യവസ്ഥയിൽ പണിയിട പരിസ്ഥിതികൾ കൂടുതൽ മികവുറ്റ പ്രകടനം കാഴ്ച വെക്കുന്നു. ഇത്തരത്തിലുള്ള പണിയിട പരിസ്ഥിതികളിൽ സാധാരണയായി ഒരു ജാലക നിർവ്വാഹക സംവിധാനം (സാധാരണയായി മെറ്റാസിറ്റിയോ ക്വിനോ), ഒരു രേഖാനിർവ്വാഹക സംവിധാനം (സാധാരണയായി ഡോൾഫിനോ നോട്ടിലസോ), ഒരു കൂട്ടം തീമുകൾ, പ്രോഗ്രാമുകൾ, ലൈബ്രറികൾ എന്നിവയടങ്ങിയിട്ടുണ്ടാകും. ഒരു പണിയിട പരിസ്ഥിതിയിലെ മുഴുവൻ ഘടകങ്ങളും ഒരു ഉപഭോക്താവിന് എല്ലായ്പ്പോഴും ദൃശ്യമായിക്കൊള്ളണമെന്നില്ല. ചിലതെല്ലാം വളരെ താഴ്ന്ന കോഡായിരിക്കാമ ഉപയോഗിക്കുന്നത്. ഉദാഹരണമായി കെഡിഇയിലെ കിയോ വളരെ വിശാലമായ തരത്തിൽ വിർച്യുൽ ഡിവൈസുകളെ നിയന്ത്രിക്കാൻ ഉപഭോക്താവിന് അവസരമൊരുക്കുന്നു. ഇത് കെഡിഇക്ക് പുറത്ത് ലഭ്യമല്ല.

ആദ്യത്തെ പണിയിട പരിസ്ഥിതി 1993ൽ ഇറങ്ങിയ സിഡിഇ ആയിരുന്നെങ്കിലും കുത്തക സോഫ്റ്റ്‌വെയർ ആയതിനാൽ വേണ്ടത്ര ജനപ്രീതി ലഭിച്ചില്ല. പിന്നീട് 1996ൽ ക്യൂട്ടി ടൂൾകിറ്റ് ഉപയോഗിച്ച് നിർമ്മിച്ച കെഡിഇ പുറത്തിറങ്ങി. കെഡിഇ സ്വതന്ത്ര സോഫ്റ്റ്‌വെയർ ആയിരുന്നെങ്കിലും അന്ന് ക്യൂട്ടി ടൂൾകിറ്റ് സ്വതന്ത്രമായിരുന്നില്ല. ശേഷം 1997ൽ ജിടികെ+ ഉപയോഗിക്കുന്ന ഗ്നോം പുറത്തിറങ്ങി. എക്സ്എഫ്സിഇയും 1997ൽ പുറത്തിറങ്ങി. പക്ഷേ എൽഎക്സ്ഡിഇ പുറത്തിറങ്ങിയത് 2006ലാണ്. ഇന്ന് ഗ്നോമും കെഡിഇയും ജനപ്രിയ പണിയിട പരിസ്ഥിതികളായി നിലനിൽക്കുന്നു. ഇവ ലിനക്സ് വിതരണങ്ങളിൽ സ്വതേ കാണാവുന്നതുമാണ്.
ഇവ പ്രദാനം ചെയ്യുന്ന സംഗതികൾ ഇവയാണ്:
രണ്ടായിരത്തോടെ കെഡിഇക്കും ഗ്നോമിനും പക്വതയെത്തി. അപ്പീൽ കെഡിഇക്കും ടോപസ് ഗ്നോമിനും പുതിയ സമൂലമാറ്റങ്ങൾ കൊണ്ടുവരാനുള്ള പദ്ധതികളാണ്. ഒരേ ലക്ഷ്യമാണെങ്കിലും കെഡിഇയും ഗ്നോമും ഉപയോക്താവിനെ സമീപിക്കുന്ന രീതിയിൽ വളരെ പ്രകടമായ വ്യത്യാസങ്ങൾ കാണാൻ കഴിയും. കെഡിഇ ഭംഗിയേറിയതും എന്നാൽ സങ്കീർണ്ണവുമായ ഒരു പണിയിടം വാഗ്ദാനം ചെയ്യുമ്പോൾ ഗ്നോമിന്റേത് വളരെ ലളിതമായ സമ്പർക്കമുഖമാണ്. പൊതുവായി ഇവ രണ്ടു വ്യത്യസ്ത തരത്തിലുള്ള ഉപയോക്താക്കളാണ് ഉപയോഗിക്കുന്നത്. എന്നാൽ ഈ പണിയിട പരിസ്ഥിതികൾക്കെല്ലാം പൊതുവായി ധാരാളം സംഗതികൾ കാണാൻ കഴിയും, പ്രധാനമായും എക്സ് ജാലകവ്യവസ്ഥ. ഫ്രീഡെസ്ക്ടോപ്പ്.ഓർഗ് ഇത്തരത്തിലുള്ള ഇരട്ടിക്കലുകൾ ഒഴിവാക്കാൻ ഉദ്ദേശിച്ചുള്ളതാണ്.
ഗ്നോമും കെഡിഇയും ഉയർന്ന ഹാർഡ് വെയറുകൾ ഉപയോഗിക്കേണ്ടി വരുന്നവയാണ്. എന്നാൽ താരതമ്യേന ലളിതമായതും കുറഞ്ഞ ഹാർഡ് വെയറുകൾ ഉപയോഗിക്കാവുന്നയുമാണ് എൽഎക്സ്ഡിഇ, എക്സ്എഫ്സിഇ എന്നിവ. ഇവ രണ്ടും ജിടികെ+ ആണ് ഉപയോഗിക്കുന്നത്. ക്യൂട്ടി ഉപയോഗിക്കുന്ന ഭാരം കുറഞ്ഞ പണിയിട പരിസ്ഥിതിയാണ് റേസർ-ക്യൂട്ടി.
ഭാരമേറിയഎക്സ് ജാലകവ്യവസ്ഥ ജാലകവ്യവസ്ഥയ്ക്ക് പകരമാകാൻ കഴിയുന്ന നിർമ്മാണത്തിലിരിക്കുന്ന ഭാരം കുറഞ്ഞ ഒരു ജാലകവ്യവസ്ഥയാണ് വേയ്ലൻഡ്.

മൈക്രോസോഫ്റ്റ് വിൻഡോസ് ഓരോ വേർഷനിലും ഓരോ പണിയിട പരിസ്ഥിതിയാണ് ഉപയോഗിക്കുന്നത്. വിൻഡോസ് എക്സ്‌പിയിൽ ലൂണ, വിൻഡോസ് വിസ്റ്റയിലും വിൻഡോസ് 7ലും എയറോ, വിൻഡോസ് 8ൽ മെട്രോ എന്നിങ്ങനെയാണാ പരിസ്ഥിതികൾ. മാക് ഒ.എസ് ടെനിൽ ഉപയോഗിക്കുന്നത് അക്വാ പണിയിട പരിസ്ഥിതിയാണ്.
എന്നാൽ ലിനക്സ് വിതരണങ്ങളിൽ വിവിധ പണിയിട പരിസ്ഥിതികൾ ഉപയോഗിക്കുന്നു. ഗ്നോം, കെഡിഇ, എന്നിവയാണ് പ്രധാനപ്പെട്ട സമ്പൂർണ്ണപണിയിട പരിസ്ഥിതികൾ. ഇവ പണിയിട പരിസ്ഥിയ്കുള്ള ബാക്ക് എൻഡും സമ്പർക്ക മുഖവും അത്യാവശ്യം വേണ്ടുന്ന എല്ലാ സോഫ്റ്റ്‌വെയറുകളും സ്വതേ ഉൾക്കൊള്ളുന്നു. മറ്റു മുഖ്യധാരാ പണിയിട പരിസ്ഥിതികളാണ് എക്സ്എഫ്സിഇയും എൽഎക്സ്ഡിഇയും.
എക്സ് ജാലകസംവിധാനങ്ങൾ ഒറ്റക്ക് നിൽക്കാൻ കഴിയുന്നവയാണ്.ഇവയെ ഒരു മുഴുവൻ പണിയിട പരിസ്ഥിതിയായി കണക്കാക്കാൻ കഴിയില്ല. ഇവയിൽ പ്രധാനപ്പെട്ടത് എൻലൈറ്റൻമെന്റ് ആണ്. എന്നാൽ എൻലൈറ്റൻമെന്റിന് ഒരു പണിയിട പരിസ്ഥിതിയുടെ എല്ലാ ഗുണങ്ങളും കാണിക്കാൻ കഴിയും. മറ്റുള്ള എക്സ് ജാലകസംവിധാനങ്ങളാണ് ഓപൺബോക്സ്, ഫ്ലക്സ്ബോക്സ്, വിൻഡോലാബ്, എഫ്വിഡബ്ലുഎം, വിൻഡോമേക്കർ, ആഫ്റ്റർസ്റ്റെപ്പ് എന്നിവ. വിൻഡോമേക്കറും ആഫ്റ്റർസ്റ്റെപ്പും നെക്സ്റ്റ്സ്റ്റെപ്പിന്റെ സമ്പർക്കമുഖത്തെ അനുസ്മരിപ്പിക്കുന്നു.<br>
ഒരു സമ്പർക്കമുഖ പണിയിടം മാത്രമാണ് ഉബുണ്ടുവിൽ സ്വതേ കാണുന്ന യൂണിറ്റി. ഇത് ഗ്നോമിനുള്ളൊരു സമ്പർക്കമുഖമാണ്. ദ്വിമാന മുഖത്തിൽ നിന്നും പണിയിട പരിസ്ഥിതിയെ ത്രിമാനമായ യഥാർത്ഥലോകത്തെത്തിക്കാനുള്ള ശ്രമമാണ് ബമ്പ്ടോപ്പ്. ഇതിൽ രേഖകൾ ഒരു മിഥ്യാപണിയിടത്തിലായിക്കാണാം.


</doc>
<doc id="195605" url="https://ml.wikipedia.org/wiki?curid=195605" title="തെൻദായ്">
തെൻദായ്

ജാപ്പനീസ് ബുദ്ധമതത്തിലെ ഒരു പ്രധാന വിഭാഗമാണ് തെൻദായ്. ഒൻപതാം നൂറ്റാണ്ടിന്റെ ആരംഭത്തിൽ ദെങ്ഗ്യൊ ദൈഷി (Dengyo Daishi) അഥവാ സയ്ചൊ (Saicho: 762-822) എന്ന സന്ന്യാസിയാണ് തെൻദായ് വിശ്വാസം ജപ്പാനിലെത്തിച്ചത്.

ബുദ്ധമത കേന്ദ്രമായിരുന്ന നാര(Nara)യിലെ ജീവിതത്തിൽ മനം മടുത്ത ദെങ്ഗ്യൊ ഏറെക്കാലം ഹിയൈ (Hiei) പർവതത്തിൽ ഏകാന്തവാസം നടത്തി. അതിനുശേഷം അവിടെ ഒരു ചെറിയ സന്ന്യാസിമഠം ആരംഭിച്ചു. ഒരു ബൌദ്ധപണ്ഡിതനെന്ന നിലയ്ക്ക് പ്രശസ്തിയാർജിച്ച ദെങ്ഗ്യൊവിനെ കമ്മു ചക്രവർത്തി 804-ൽ ചൈനയിലേക്കയച്ചു. ജാപ്പനീസ് ജീവിതശൈലിക്ക് അനുയോജ്യമായ ബുദ്ധമതവിശ്വാസങ്ങളും ആചാരങ്ങളും കണ്ടെത്തുക എന്നതായിരുന്നു ദെങ്ഗ്യൊവിന്റെ ചുമതല. ചൈനയിലെ "തി-യെൻ-തൈ" (T'ieen T'ai) ബുദ്ധവിഭാഗത്തിന്റെ വിശ്വാസങ്ങളും തത്ത്വങ്ങളും ദെങ്ഗ്യൊവിൽ മതിപ്പുളവാക്കി. "തി-യെൻ-തൈ" എന്ന ചൈനീസ് പദത്തിന്റെ ജാപ്പനീസ് പരിഭാഷയാണ് തെൻദായ്.

ജപ്പാനിൽ തിരിച്ചെത്തിയ ദെങ്ഗ്യൊ ഹിയൈപർവതത്തിലെ ആശ്രമം വിപുലീകരിച്ചു. ക്രമേണ ആശ്രമത്തിനു ചുറ്റിലുമായി ഉദ്ദേശം മൂവായിരം ക്ഷേത്രങ്ങളുള്ള ഒരു നഗരം രൂപംകൊണ്ടു. തെൻദായ് വിഭാഗം ജപ്പാനിൽ വളരെ ശക്തമായി. ഈ വിഭാഗത്തിന്റെ സൂക്തങ്ങൾ ശാക്യമുനിയെ പ്രകീർത്തിക്കുന്ന സധർമ പുണ്ഡരികസൂത്രത്തെ ആസ്പദമാക്കിയുള്ളവയാണ്. ഓരോ മനുഷ്യനും ഒരു ബുദ്ധനായിത്തീരുവാനുള്ള ഗുണം ഉണ്ടെന്ന് തെൻദായ് ഉദ്ഘോഷിക്കുന്നു. വ്യത്യസ്ത ബൌദ്ധദർശനങ്ങളെ സഹിഷ്ണുതയോടെ വീക്ഷിക്കുന്ന പാരമ്പര്യമാണ് തെൻദായ് വിഭാഗത്തിന്റേത്. ബൗദ്ധചിന്തയുടെ ക്രമാനുഗതമായ വെളിപ്പെടുത്തലായാണ് ഓരോ ദർശനത്തെയും തെൻദായ് സ്വീകരിക്കുന്നത്.



</doc>
<doc id="195606" url="https://ml.wikipedia.org/wiki?curid=195606" title="തെമിസ്റ്റൊക്ലീസ്">
തെമിസ്റ്റൊക്ലീസ്

അഥീനിയൻ ജനറലും രാജ്യതന്ത്രജ്ഞനുമായിരുന്നു തെമിസ്റ്റൊക്ലീസ്. സലാമീസ് യുദ്ധത്തിൽ പേർഷ്യക്കാർക്കെതിരെ തെമിസ്റ്റൊക്ലീസ് നേടിയ വിജയമാണ് ആഥൻസിനെ ഗ്രീസിലെ പ്രബലശക്തിയാക്കി മാറ്റിയത്. 

പേർഷ്യക്കാർക്കെതിരെയുള്ള മാരത്തോൺ യുദ്ധത്തിൽ (ബി.സി. 490) തെമിസ്റ്റൊക്ലീസ് പങ്കെടുത്തിരുന്നു. ആഥൻസ് ഒരു നാവികശക്തിയായാൽ മാത്രമേ പേർഷ്യൻ ഭീഷണിയെ നേരിടാനാവൂ എന്ന പക്ഷക്കാരനായിരുന്നു ഇദ്ദേഹം. ഇതിന്റെ ഭാഗമായി ആഥൻസിലെ വെള്ളി ഖനികളിൽ നിന്നുള്ള ആദായം കൊണ്ട് യുദ്ധക്കപ്പലുകൾ നിർമ്മിക്കുവാനുള്ള പദ്ധതി ഇദ്ദേഹം ആവിഷ്കരിച്ചു. ബി.സി. 480-ൽ ആഥൻസ് പേർഷ്യക്കാരുടെ ആക്രമണത്തിനു വിധേയമായപ്പോൾ അഥീനിയക്കാരെ സലാമീസ് ദ്വീപിലേക്കു മാറ്റുവാനുള്ള നടപടികൾ സ്വീകരിച്ചത് ഇദ്ദേഹമായിരുന്നു. സലാമീസ് ദ്വീപിലെ ഇടുങ്ങിയ കടലിടുക്കിൽവച്ച് ആഥൻസിന്റെ നാവികപ്പടയ്ക്ക് എതിരാളികളെ അനായാസേന നേരിടുവാനാവും എന്നതായിരുന്നു ഇദ്ദേഹത്തിന്റെ കണക്കുകൂട്ടൽ. ഇദ്ദേഹത്തിന്റെ യുക്തിപരമായ ഈ തീരുമാനം ശരിയായിരുന്നുവെന്ന് ഗ്രീക്കുകാരുടെ തുടർന്നുള്ള വിജയം തെളിയിച്ചു. ഗ്രീക്കുകാരെ പിന്തുടർന്ന് സലാമീസിൽ എത്തിയ പേർഷ്യൻ നാവികപ്പടയെ ഈ യുദ്ധതന്ത്രത്തിലൂടെയാണ് ഇദ്ദേഹം പരാജയപ്പെടുത്തിയത്.

പേർഷ്യയുടെ ആക്രമണത്തിൽനിന്ന് ഗ്രീസിനെ രക്ഷിച്ച തെമിസ്റ്റൊക്ലീസിനെതിരെ പിന്നീട് അഴിമതി ആരോപണങ്ങൾ ഉയർന്നതോടെ ഇദ്ദേഹത്തിനുണ്ടായിരുന്ന ജനപ്രീതി കുറഞ്ഞു. രാഷ്ട്രീയ പ്രതിയോഗികൾ നാടുകടത്തിയതിനെത്തുടർന്ന് പേർഷ്യയിൽ അഭയം പ്രാപിച്ച ഇദ്ദേഹത്തെ മാഗ്നീസിയ പട്ടണത്തിന്റെ ചുമതല നൽകി പേർഷ്യൻ രാജാവായ അർട്ടാ സെർക്സസ് ആദരിച്ചു. മാഗ്നീസിയയിൽ ബി.സി. 459-ൽ തെമിസ്റ്റൊക്ലീസ് അന്തരിച്ചു.



</doc>
<doc id="195610" url="https://ml.wikipedia.org/wiki?curid=195610" title="തെയ്പിങ് കലാപം">
തെയ്പിങ് കലാപം

ചൈനയിലെ മഞ്ചു രാജവംശത്തിനെതിരെ നടന്ന ആഭ്യന്തര കലാപമാണ് തെയ്പിങ് കലാപം (1851- 1864). ഹ്യൂങ് സ്യൂചിൻ എന്ന ക്രിസ്തുമത വിശ്വാസിയുടെ നേതൃത്വത്തിൽ നടന്ന തെയ്പിങ് കലാപത്തിൽ ഏകദേശം 20 ദശലക്ഷം ആളുകൾക്ക് ജീവഹാനിയുണ്ടായി. മഞ്ചു ഭരണത്തെ പുറത്താക്കിക്കൊണ്ട് ചൈനയിൽ ഒരു മതാധിഷ്ഠിത (theocratic) രാജ്യം സ്ഥാപിക്കുക എന്നതായിരുന്നു ഇദ്ദേഹത്തിന്റെ ലക്ഷ്യം. ദരിദ്രവിഭാഗങ്ങൾക്കിടയിൽ മഞ്ചുഭരണകൂടത്തിനെതിരെയുണ്ടായിരുന്ന എതിർപ്പിനെ തനിക്ക് അനുകൂലമായി തിരിക്കുന്നതിൽ ഹ്യൂങ് സ്യൂചിൻ വിജയിച്ചു. ഇദ്ദേഹത്തിന്റെ അനുയായികൾ "ഗോഡ് വർഷിപ്പേഴ്സ്" എന്ന പേരിൽ അറിയപ്പെട്ടിരുന്നു. ഇവർ 1850-ൽ രാജകീയ സേനയുമായി ഏറ്റുമുട്ടുകയും 1851 ജനുവരിയിൽ തെയ്പിങ് (മഹാശാന്തിയുടെ സ്വർഗീയ രാജ്യം) എന്ന പുതിയ രാജ്യം ചൈനയിൽ നിലവിൽവന്നതായി പ്രഖ്യാപിക്കുകയും ചെയ്തു. മഞ്ചു രാജവംശത്തിനെതിരെ കവാങ്സി പ്രവിശ്യയിൽ തുടങ്ങിയ കലാപം 17 പ്രവിശ്യകളിലേക്കുകൂടി വ്യാപിച്ചു. 1853-ൽ നാൻജിങ് പിടിച്ചെടുത്ത കലാപകാരികൾ അതിനെ തെയ്പിങ്ങിന്റെ തലസ്ഥാനമാക്കി. വിമതരെ പരാജയപ്പെടുത്തുന്നതിനായി മഞ്ചു ചക്രവർത്തി പാശ്ചാത്യരുടെ സഹായം തേടിയതോടെയാണ് കലാപകാരികളുടെ പതനം ആരംഭിച്ചത്. ഷാങ്ഹായ് പിടിച്ചെടുക്കുവാനുള്ള തെയ്പിങ്ങുകളുടെ ശ്രമത്തെ ചാൾസ് ജോർജ് ഗോർഡന്റെ നേതൃത്വത്തിലുള്ള പാശ്ചാത്യസേന പരാജയപ്പെടുത്തി. 1864 ജൂലൈ 19-ന് രാജകീയസേന നാൻജിങ് പിടിച്ചെടുത്തതോടെ കലാപത്തിനു വിരാമമായി. 13 വർഷം നീണ്ടുനിന്ന ഈ ആഭ്യന്തരയുദ്ധത്തിൽ ഇരുപക്ഷത്തും വൻ ആൾനാശമുണ്ടായി.

ചൈന



</doc>
<doc id="195623" url="https://ml.wikipedia.org/wiki?curid=195623" title="ഈറ്റിലക്കണ്ട">
ഈറ്റിലക്കണ്ട

പുൻടിയ്സ് എന്ന കുടുംബത്തിലെ കേരളത്തിൽ മാത്രം കാണുന്ന ശുദ്ധജല മത്സ്യം ആണ് ഈറ്റിലിക്കണ്ട(Channa barb). .ഏകദേശം 19.6 സെ മീ നീളം വരും ഇവയ്ക്ക്. ഇവയെ കണ്ടു കിട്ടിയിടുള്ളത് പമ്പ, പെരിയാർ, മീനച്ചിൽ എന്നി നദികളിൽ നിന്നും ആണ്. തമിഴ്നാട്ടിലെ വൈഗൈ നദിയിൽ ഇവയുണ്ട് എന്ന് പറയുന്നു എങ്കിലും ഇതിനു തെളിവ് ലഭിച്ചിട്ടില്ല അത് കൊണ്ട് തനെ ഇവ കേരളത്തിന്റെ തദ്ദേശീയ മത്സ്യം ആണെന്ന് പറയാം . സുന്ദരരാജ് എന്ന ശാസ്ത്രജ്ഞൻ 1941-ൽ പമ്പയാറിന്റെ കൈവഴിയായ കല്ലാറിൽ നിന്നാണ് ഇതിനെ കണ്ടെത്തിയത്. കല്ലാറിനെക്കൂടാതെ തേക്കടി തടാകത്തിന്റെ പോഷകനദികളായ പെരിയാറിലും മുല്ലയാറിലും കണ്ടുവരുന്നു.


</doc>
<doc id="195669" url="https://ml.wikipedia.org/wiki?curid=195669" title="വാലെന്റീന തെരഷ്ക്കോവ">
വാലെന്റീന തെരഷ്ക്കോവ

ആദ്യമായി ബഹിരാകാശ സഞ്ചാരം നടത്തിയ വനിതയാണ് വാലെന്റീന തെരഷ്ക്കോവ '(റഷ്യൻ: Валенти́на Влади́мировна Терешко́ва വാലന്റീന വ്ളാദിമിറൊവ്ന തെരഷ്കോവ). 1937 മാർച്ച് 6-ന് റഷ്യൻ SFSR- യാരൊസ്ലാവ് ഒബ്ലാസ്റ്റിലെ മസ്ലെനിക്കൊവൊ ഗ്രാമത്തിൽ തെരഷ്ക്കോവ ജനിച്ചു. പിതാവ് ഒരു ട്രാക്റ്റർ ഡ്രൈവറും അമ്മ ഒരു തുണി വ്യവസായ തൊഴിലാളിയുമായിരുന്നു. സ്കൂൾ വിദ്യാഭ്യാസശേഷം അല്പകാലം ഒരു ടയർ ഫാക്റ്ററിയിൽ ജോലി നോക്കി. തുടർന്ന് എൻജിനീയറിങ് പഠനത്തോടൊപ്പം പാരച്ച്യൂട്ട് പരിശീലനവും നേടി. 1962-ൽ റഷ്യൻ വനിതാ ബഹിരാകാശ സംഘത്തിൽ അംഗത്വം ലഭിച്ചു.

1963 ജൂൺ 16-ന് റഷ്യയുടെ വൊസ്തോക്-6 ബഹിരാകാശ വാഹനത്തിൽ "സീഗൽ" എന്ന കോഡ് നാമത്തിൽ ബഹിരാകാശയാത്ര നടത്തിയതോടെ പ്രസ്തുത രംഗത്തെ പ്രഥമ വനിത എന്ന അംഗീകാരം നേടി. റഷ്യൻ വ്യോമസേനാ അക്കാദമിയിൽ നിന്ന് 1969-ൽ ബഹിരാകാശ എൻജിനീയറിങ്ങിൽ ബിരുദവും 1977-ൽ ഡോക്റ്ററേറ്റും നേടി.1997 ഏപ്രിൽ 30-ന് റഷ്യൻ വ്യോമസേനയിൽനിന്നു വിരമിച്ചു.

റഷ്യയിലെ ഏറ്റവും ഉയർന്ന ബഹുമതിയായ "ഹീറോ ഓഫ് ദ സോവിയറ്റ് യൂണിയൻ" ഉൾപ്പെടെ നിരവധി ബഹുമതികൾ അവരെ തേടിയെത്തിയിട്ടുണ്ട്.




</doc>
<doc id="195698" url="https://ml.wikipedia.org/wiki?curid=195698" title="ഒലി ഹാൻസൺ (കായികതാരം)">
ഒലി ഹാൻസൺ (കായികതാരം)

1920കളിൽ പ്രശസ്തനായിരുന്ന സ്വീഡൻ സ്വദേശിയായ ഒരു ക്രോസ് കണ്ട്രി കായിക താരമാണ് ഒലി ഹാൻസൺ (1904 – ജനുവരി 1991). 1929ലെ FIS നോർഡിക് വേൾഡ് സ്കൈ ചാമ്പ്യൻഷിപ്പിൽ 50 കി.മീ ഇവന്റിൽ അദ്ദേഹം വെങ്കലമെഡൽ നേടുകയുണ്ടായി.


</doc>
<doc id="195701" url="https://ml.wikipedia.org/wiki?curid=195701" title="ഉബുണ്ടു സോഫ്റ്റ്‌വെയർ സെന്റർ">
ഉബുണ്ടു സോഫ്റ്റ്‌വെയർ സെന്റർ

ഉബുണ്ടുവിൽ സ്വതേയുള്ള പാക്കേജ് മാനേജർ ആണ് ഉബുണ്ടു സോഫ്റ്റ്‌വെയർ സെന്റർ. ഇത് ആപ്റ്റിന്റെ ഫ്രണ്ട് എൻഡ് ആയാണ് പ്രവർത്തിക്കുന്നത്. ഇത് കാനോനിക്കൽ തന്നെയാണ് നിർമ്മിച്ചിരിക്കുന്നത്. സോഫ്റ്റ്‌വെയറുകൾ ഇൻസ്റ്റാൾ ചെയ്യാനും, ഒഴിവാക്കാനും, മാത്രമല്ല, സോഫ്റ്റ്‌വെയറുകൾ കാനോനിക്കൽ കടയിൽ നിന്ന് വാങ്ങാനും, സോഫ്റ്റ്‌വെയറുകളെ കുറിച്ച് അഭിപ്രായം എഴുതാനും പൈത്തണിലെഴുതിയ ഉബുണ്ടു സോഫ്റ്റ്‌വെയർ സെന്റർ അവസരം നൽകുന്നു. 

ഉബുണ്ടു 9.04 വരെ വിവിധ ആവശ്യങ്ങൾക്കായി മൊത്തം അഞ്ച് പാക്കേജ് നിർവ്വഹണ ഉപകരണങ്ങൾ ഉബുണ്ടുവിൽ ഉണ്ടായിരുന്നു. ആഡ് ഓർ റിമൂവ് സോഫ്റ്റ്‌വെയേഴ്സ് എന്ന ഉബുണ്ടു സോഫ്റ്റ്‌വെയർ സെന്ററിന്റെ ആദ്യകാല രൂപം, സിനാപ്റ്റിക്ക്, സോഫ്റ്റ്‌വെയറുകൾ പുതുക്കാൻ അപ്ഡേറ്റ് മാനേജർ, ആവശ്യമില്ലാത്ത പാക്കേജുകൾ നീക്കാനുള്ള കമ്പ്യൂട്ടർ ജാനിറ്റർ, വിവിധ സോഫ്റ്റ്‌വെയർ സ്രോതസ്സുകൾ ചേർക്കാൻ സോഫ്റ്റ്‌വെയർ സോഴ്സസ് എന്നിവയായിരുന്നു അവ.

ഇങ്ങനെ അഞ്ചെണ്ണത്തിനു പകരം സോഫ്റ്റ്‌വെയറുകൾ ഇൻസ്റ്റാൾ ചെയ്യാനും, ഒഴിവാക്കാനും, പുതുക്കാനും, സ്രോതസ്സുകൾ ചേർക്കാനുമെല്ലാം കഴിയുന്ന, സോഫ്റ്റ്‌വെയർ നിർമ്മാതാക്കൾക്ക് അവരുടെ സോഫ്റ്റ്‌വെയറുകൾ പുറത്തിറക്കാൻ കഴിയുന്ന ഒരു സോഫ്റ്റ്‌വെയർ സ്റ്റോർ ആവശ്യമാണെന്ന ചിന്തയിൽ നിന്നാണ് ആഡ് ഓർ റിമൂവ് സോഫ്റ്റ്‌വെയേഴ്സ്, ഉബുണ്ടു സോഫ്റ്റ്‌വെയർ സെന്റർ ആയി മാറുന്നത്. ഉബുണ്ടു 9.10 കാർമിക്ക് കോല ആയിരുന്നു ഉബുണ്ടു സോഫ്റ്റ്‌വെയർ സെന്ററോടു കൂടിയ ആദ്യ പതിപ്പ്.

കാർമിക് കോലയിൽ പുതിയതും ലളിതവുമായ സമ്പർക്ക മുഖത്തോടു കൂടി ഉബുണ്ടു സോഫ്റ്റ്‌വെയർ സെന്റർ 1.0.2 അവതരിപ്പിക്കപ്പെട്ടു. ജികെസുഡോക്ക് പകരം പോളിസികിറ്റ് ആണ് ഭരണാധികാരങ്ങൾക്ക് ഉപയോഗിച്ചത്. സോഫ്റ്റ്‌വെയറുകൾ ഇൻസ്റ്റാൾ ചെയ്യാനും ഒഴിവാക്കാനും ഒരു പുതിയ രീതി അവലംബിച്ചു.

ആപ്ലികേഷനിതര പാക്കേജുകളും കാണാൻ സൗകര്യമൊരുക്കി ഉബുണ്ടു സോഫ്റ്റ്‌വെയർ സെന്റർ 2.0.2, ഉബുണ്ടു 10.04 എൽടിഎസ് ലൂസിഡ് ലൈൻക്സിനൊപ്പം പുറത്തിറങ്ങി. ആപ്ലികേഷനുകൾ വർഗങ്ങളും ഉപവർഗങ്ങളും ആക്കി. പേഴ്സണൽ പാക്കേജ് ആർക്കൈവിനുള്ള പിന്തുണയും ലഭ്യമാക്കി.

ഉബുണ്ടു സോഫ്റ്റ്‌വെയർ സെന്റർ 3.0.4 ഉബുണ്ടു 10.10 മാവെറിക്ക് മീർക്കാറ്റിനോടൊപ്പം 2010 ഒക്ടോബർ പത്തിന് പുറത്തിറങ്ങി. മുമ്പ് ഇൻസ്റ്റാൾ ചെയ്തതെല്ലാം കാണിക്കുന്ന ഹിസ്റ്ററി ഓപ്ഷൻ, സോഫ്റ്റ്‌വെയറുകൾ വാങ്ങാനുള്ള സൗകര്യം എന്നിവയായിരുന്നു പുതിയ മാറ്റങ്ങൾ. സമ്പർക്കമുഖം കൂടുതൽ മെച്ചപ്പെടുത്തി. ചിലതെല്ലാം അൺഡു ചെയ്യാനുള്ള ഓപ്ഷനും ഉൾപ്പെടുത്തിയിരുന്നു.

ഉബുണ്ടു സോഫ്റ്റ്‌വെയർ സെന്ററിന്റെ നാലാം പതിപ്പ് ഉബുണ്ടു 11.04നോടൊപ്പം പുറത്തിറങ്ങി. സോഫ്റ്റ്‌വെയറുകൾക്ക് നക്ഷത്രചിഹ്നമിടാനും അഭിപ്രായം രേഖപ്പെടുത്താനും ഉള്ള സൗകര്യം കൂട്ടിച്ചേർത്തു. മറ്റുള്ളവരുടെ അഭിപ്രായങ്ങൾ ഇൻസ്റ്റാൾ ചെയ്യുന്നതിനു മുമ്പു തന്നെ വായിക്കാനും കഴിഞ്ഞിരുന്നു. സ്റ്റോറിൽ കൂടുതൽ ആപ്ലികേഷനുകൾ ലഭ്യമായിത്തുടങ്ങി. യൂണിറ്റിയുടെ വരവോടെ ഇൻസ്റ്റാൾ ചെയ്യാവുന്ന സോഫ്റ്റ്‌വെയറുകൾ ഡാഷിൽ കാണിക്കാനും തുടങ്ങി.

ഉബുണ്ടു 11.10നൊപ്പം പുറത്തിറങ്ങിയ ഉബുണ്ടു സോഫ്റ്റ്‌വെയർ സെന്റർ 5 ജിടികെ3യിൽ ഉള്ളതായിരുന്നു. ഗ്നോം ജിടികെ3യിലേക്ക് പുതുക്കിയതോടെയായിരുന്നു ഇത്. യൂണിറ്റിയോട് ചേരുന്ന രൂപകൽപന, പുതിയ തീം, സ്റ്റോറിലുള്ള ആപ്ലികേഷനുകൾക്ക് ബാനർ, ആപ്ലികേഷനുകളെ വിവിധ രീതിയിൽ വീക്ഷിക്കാനുള്ള സൗകര്യം എന്നിവയായിരുന്നു പുതിയ സവിശേഷതകൾ. തുറക്കാനെടുക്കുന്ന സമയം കുറഞ്ഞു. വേഗത വർദ്ധിച്ചു. ടച്ച് സ്ക്രീനുകളെ പിന്തുണക്കുന്ന രീതിയിൽ ഉള്ള പുതിയ മാറ്റങ്ങളും ദൃശ്യമായിരുന്നു. ജിഡെബിയുടെ ചില ഘടകങ്ങൾ ഉബുണ്ടു സോഫ്റ്റ്‌വെയർ സെന്ററിനോട് ചേർത്തു.പ്രാദേശിക .ഡെബ് ഫയലുകൾക്കു കൂടി പിന്തുണ ഉറപ്പാക്കാനായിരുന്നു ഇത്.

ഉബുണ്ടു സോഫ്റ്റ്‌വെയർ സെന്ററിന്റെ ആറാം പതിപ്പ്, യൂണിറ്റിയുടെ അഞ്ചാം പതിപ്പ് ഉൾപ്പെടുന്ന ഉബുണ്ടു 12.04 പ്രിസൈസ് പാൻഗോലിനോടൊപ്പം എത്തി. വിവിധ സ്ക്രീൻഷോട്ടുകൾ ഒരൊറ്റ ജാലകത്തിലായി കാണിക്കാനുള്ള സംവിധാനവും വാണിജ്യ സോഫ്റ്റ്‌വെയറുകൾക്ക് അവരുടെ സോഫ്റ്റ്‌വെയറുകളുടെ വീഡിയോ കാണിക്കാനുള്ള സൗകര്യവും ഉൾപ്പെടുത്തി.
ഇൻസ്റ്റാൾ ചെയ്തുകൊണ്ടിരിക്കുന്ന ആപ്ലികേഷനുകളുടെ സ്ഥിതി കാണിക്കാൻ തണ്ടർബേഡിലെയും ക്രോമിയത്തിലെയും പോലെ പ്രോഗ്രസ് ബാർ പിന്തുണ ഏർപ്പെടുത്തി. ബുക്ക് ആൻഡ് മാഗസിൻസ് എന്നൊരു പുതിയ വിഭാഗം ഉൾപ്പെടുത്തി. റെക്കമെൻഡഡ് ആപ്സ് എന്ന വിഭാഗം പുതിയ രൂപത്തിൽ വീണ്ടുമെത്തി. സമ്പർക്കമുഖം കൂടുതൽ മെച്ചപ്പെടുത്തി.

ഉബുണ്ടു സോഫ്റ്റ്‌വെയർ സെന്ററിന്റെ ഓൺലൈൻ എഡിഷനാണ് ഉബുണ്ടു ആപ് ഡയറക്ടറി. ഉബുണ്ടു സോഫ്റ്റ്‌വെയർ സെന്ററിന്റേതിന് സമാനമായ സമ്പർക്കമുഖം നമുക്ക് വെബിലും ദർശിക്കാം. എന്നാൽ ഇൻസ്റ്റാൾ ചെയ്യാൻ ഡെസ്ക്ടോപ്പിലെ ഉബുണ്ടു സോഫ്റ്റ്‌വെയർ സെന്റർ തന്നെ ഉപയോഗിക്കേണ്ടി വരും. ഇൻസ്റ്റാൾ ചെയ്യുക എന്ന ബട്ടണിൽ ക്ലിക്ക് ചെയ്യുമ്പോൾ ഉബുണ്ടു സോഫ്റ്റ്‌വെയർ സെന്റർ തുറന്ന് വരികയും ആ ആപ്ലികേഷൻ തനിയെ ഇൻസ്റ്റാൾ ചെയ്യപ്പെടുകയും ചെയ്യും.

സോഫ്റ്റ്‌വെയറുകൾ ഡൗൺലോഡ് ചെയ്യാനായി ഉബുണ്ടു പാക്കേജസ് എന്നൊരു വെബ് സൈറ്റും ലഭ്യമാണ്. കൃത്യമായി പുതുക്കുന്നുണ്ടെങ്കിലും ഈ വെബ് സൈറ്റ് ഇപ്പോഴും ഉബുണ്ടുവിന്റെ പഴയ തീം ആണ് ഉപയോഗിക്കുന്നത്. എന്നാൽ വിൻഡോസിലേതു പോലെ ഡൗൺലോഡ് ചെയ്ത് ഇൻസ്റ്റാൾ ചെയ്യുന്നതിനെ ഉബുണ്ടു പ്രോത്സാഹിപ്പിക്കുന്നില്ല.




</doc>
<doc id="195717" url="https://ml.wikipedia.org/wiki?curid=195717" title="കഴുതപ്പുലി">
കഴുതപ്പുലി

കാട്ടിലെ ഏറ്റവും #കൊനഷ്ടു ബുദ്ധിയുള്ള, ചതി സ്വഭാവ മേറിയ മൃഗങ്ങളാണെന്നാണ് ഇവയെ കുറിച്ച് പറയപ്പെടു ന്നത്, ജീവനോടെ ഇരയെ ഭക്ഷിക്കുന്ന ഏക മൃഗം, മാത്രമല്ല ഒരേ വർഗ്ഗത്തി നെ വരെ അത് ഭക്ഷിക്കും, കുഞ്ഞുങ്ങളെപ്പോലും !!!

ജനനസമയത്തേ ശ്വാസം മുട്ടൽ ഇവയ്ക്ക് അനുഭവപ്പെടാറുണ്ട്. ചില കുഞ്ഞുങ്ങൾ പാല് വലിച്ചു കുടിച്ചു തള്ളകളെ കൊല്ലാറുമുണ്ട്.

ഒറ്റക്കാണെങ്കിൽ ഏറ്റവും ഭീരുക്കളും കൂട്ടമാണെങ്കിൽ ഏറ്റവും അപകടകാരികളു മാണവ. ദുർബ്ബലരായ മൃഗ ങ്ങളെയാണ് സ്വയം വേട്ട യാടാറ്. ഏറിയ സമയവും മറ്റു മൃഗങ്ങൾ വേട്ടയാടി കഴിച്ചതിന്റെ എച്ചിൽ ആണ് പ്രധാന ഭക്ഷണം (എല്ലിൻ കഷ്ണം വരെ). കഴിവുള്ള മൃഗങ്ങൾ ഇവയെ ഏഴയലത്തു കണ്ടാൽ ഓടിക്കും. കൂട്ടത്തിൽ വേട്ടയാടുന്നവനെ, ആട്ടിയോടിച്ച് എതിർക്കുന്ന വനെപ്പോലും ചിലപ്പോൾ തിരിച്ചു വേട്ടയാടിക്കളയും, അതുകൊണ്ട് യാതൊരു വിധ പരസ്പര വിശ്വാസവും ഇവയ് ക്കില്ല. ജന്തുവർഗ്ഗത്തിലെ തികത്ത അവസരവാദി കളാണ് ഇവ .. സ്ഥിതി അല്പം മോശമാകുമ്പോൾ ഇവ വേട്ടക്കായി ചെന്നായ്ക്കളുടെ കൂട്ട് കൂടും. രാത്രി ഉറങ്ങുമ്പോൾ പതിയെ വന്നു ചെന്നായയുടെ മുഖം വരെ കടിച്ചു കീറാൻ മാത്രം ക്രൂരത ഉള്ളിലുണ്ടവയ്ക്ക്. ഇന്ത്യക്കാരുടെ വിശ്വാസ പ്രകാരം ദുർമ്മന്ത്രവാദികളുടെ വാഹനമാണവ. കാണാൻ പട്ടിയെപ്പോലിരിക്കുമെങ്കിലും അവർ പ്രത്യേക/ തനതായ വർഗ്ഗത്തിൽ പെട്ടവയാണ്.

ഇത്രയും കോംപ്ലിക്കേറ്റഡും നിഷ്ടൂരവുമായ ആയ ഈ ജന്തു എന്നാൽ ഭാവത്തിലോ, എപ്പോഴും ചുമ്മാ ചിരിച്ചോണ്ടിരിക്കും (ഹി ഹി ഹീ..കളിയാക്കി ചിരി), കൂടുതൽ അപകടകാരിയാവും നേരം അവ ഉച്ചത്തിൽ ചിരിക്കും, സഹജീവികളുടെ പോലും ജീവന്മരണ പോരാട്ടം ഇവർ ചിരിച്ചോണ്ട് ആസ്വദിക്കും, ജീവി ചത്തു എന്ന് ഉറപ്പാവു മ്പോൾ അവസാനമായി ഒന്നു ഉള്ളിൽ ഊറിച്ചിരിക്കും, പിന്നെ ഇറച്ചിക്ക് വേണ്ടി കടിപിടിയാണ്... അതെ, അഹന്തയും വൈരാഗ്യവും നിറഞ്ഞ ഒരു തരം ഭീകര ചേഷ്ട
ഹയാനിഡേ എന്ന ജന്തുകുടുംബത്തിൽ ഉൾപ്പെടുന്ന ജീവികളുടെ സാമാന്യനാമമാണ് കഴുതപ്പുലി (ഹയിന). മുഖ്യമായും ആഫ്രിക്കയിലേയും ഏഷ്യയിലേയും പരിസ്ഥിതിവ്യൂഹങ്ങളിലും ഭക്ഷ്യശൃംഖലകളിലും അനുപമവും അതിപ്രാധാന്യവുമുള്ള ഒരു പങ്കു വഹിക്കുന്ന ജന്തുസമൂഹമാണ് കഴുതപ്പുലികളുടേത്. കാർണിവോറ എന്ന നിരയിലെ നാലാമത്തെ ചെറിയ കുടുംബം ആണ് ഇവയുടെത്.

വംശീയമായി മാർജ്ജാരന്മാരോടും വെരുകുകളോടും അടുത്തുനിൽക്കുന്നുവെങ്കിലും ഇര തേടുന്ന വിധം, സാമൂഹ്യക്രമം തുടങ്ങിയ കാര്യങ്ങളിൽ നായവർഗ്ഗത്തോടാണ് ഇവയ്ക്കു സാമീപ്യം. ഇരകളെ ആക്രമിക്കാൻ നഖങ്ങൾക്കു പകരം പല്ല് ഉപയോഗിക്കുക, പതുങ്ങിനിന്നു് കുതിച്ചുചാടി ആക്രമിക്കുന്നതിനു പകരം തെരഞ്ഞുപിടിച്ചും ചുറ്റിവളഞ്ഞും ഓടിപ്പിച്ചു കീഴ്പ്പെടുത്തി ഇരകളെ ആക്രമിക്കുക, ഭക്ഷണം അതിവേഗത്തിൽ അകത്താക്കുക തുടങ്ങിയവയാണ് ഇവയെ ശ്വാനവർഗ്ഗത്തോട് അടുപ്പിക്കുന്നത്.

ബലമുള്ള പല്ലുകളും കീഴ്ത്താടിയെല്ലും ആണ് കഴുതപ്പുലികൾക്ക് ഉള്ളത് , എല്ലുകൾ വരെ കടിച്ചു മുറിക്കാൻ പോന്നവയാണ് ഇവ. മിക്ക കഴുതപ്പുലി വർഗത്തിലും ആൺ കഴുതപ്പുലി ആണ് പെൺ കഴുതപ്പുലികളെ അപേക്ഷിച്ച് വലിപ്പം ഏറിയവ.

കഴുതപ്പുലികളുടെ ആക്രന്ദനം മനുഷ്യന്റെ ഉറക്കെയുള്ള പൊട്ടിച്ചിരിക്കു സമാനമാണ്. ഇറാൻ, ഇന്ത്യ പിന്നെ ടാൻസാനിയ , സെനെഗൽ തുടങ്ങി മിക്ക ആഫ്രിക്കൻ രാജ്യങ്ങളിലും പുരാണങ്ങളിലും ഐതിഹ്യങ്ങളിലും കഴുതപ്പുലികളെക്കുറിച്ചുള്ള കഥകളും സങ്കൽപ്പങ്ങളും പരാമർശങ്ങളും വ്യാപകമായി കാണാം.


</doc>
<doc id="195719" url="https://ml.wikipedia.org/wiki?curid=195719" title="ഡിംപിൾ യാദവ്">
ഡിംപിൾ യാദവ്

ഉത്തർപ്രദേശിലെ കനൗജ് ലോക്‌സഭാ മണ്ഡലത്തിൽ നിന്നുള്ള ഉപതിരഞ്ഞെടുപ്പിൽ എതിരില്ലാതെ വിജയിച്ച സമാജ്‌വാദി പാർട്ടി അംഗമാണ് ഡിംപിൾ യാദവ്. ഉത്തർപ്രദേശ് മുഖ്യമന്ത്രി അഖിലേഷ് യാദവിന്റെ ഭാര്യയാണ്. നേരത്തെ 2009 ൽ ഫിറോസാബാദിൽ നിന്ന് മത്സരിച്ച് ഇന്ത്യൻ നാഷണൽ കോൺഗ്രസിലെ രാജ് ബബ്ബാറിനോട് തോറ്റിരുന്നു. ലോക്‌സഭയിലേക്ക് എതിരില്ലാതെ തിരഞ്ഞെടുക്കപ്പെടുന്ന മൂന്നാമത്തെ അംഗമാണ് ഡിംപിൾ.
1952ൽ അലഹാബാദ്(സൗത്ത്) മണ്ഡലത്തിൽ നിന്നും പുരുഷോത്തം ദാസ് ടാൻഡനും 1962ൽ അവിഭക്ത ഉത്തർപ്രദേശിലെ തെഹ്‌രി മണ്ഡലത്തിൽ നിന്നും മൻവേന്ദ്ര ഷായും എതിരില്ലാതെ ലോക്‌സഭയിലേക്ക് തിരഞ്ഞെടുക്കപ്പെട്ടിട്ടുണ്ട്.


</doc>
<doc id="195753" url="https://ml.wikipedia.org/wiki?curid=195753" title="സങ്കീർത്തനം 23">
സങ്കീർത്തനം 23

എബ്രായബൈബിളിന്റെ ഭാഗമായ സങ്കീർത്തനപ്പുസ്തകത്തിലെ ഏറ്റവും പ്രസിദ്ധമായ കീർത്തനമാണ് 23-ആം സങ്കീർത്തനം. ഇതിൽ സങ്കീർത്തകൻ, തന്നെ പോഷിപ്പിക്കുകയും സംരക്ഷിക്കുകയും ചെയ്യുന്ന ഒരു ആട്ടിടയനായി ദൈവത്തെ സങ്കല്പിക്കുന്നു. യഹൂദമതത്തിലും ക്രിസ്തുമതത്തിലും വിശ്വാസികൾക്ക് ഒരു പോലെ പ്രിയങ്കരമാണ് ഈ കീർത്തനം. ഇരുമതങ്ങളിലും ഇത് പ്രാർത്ഥനാമുറകളിൽ പലതിന്റെയും ഭാഗവുമാണ്. "കർത്താവ് എന്റെ ഇടയനാകുന്നു; എനിക്കൊന്നിനും കുറവുണ്ടാവുകയില്ല" എന്നാണ് ഇതിന്റെ പ്രസിദ്ധമായ തുടക്കം.
ആട്ടിടയന്റെ ബിംബത്തെ ആശ്രയിച്ചുള്ള ദൈവ, രക്ഷകസങ്കല്പങ്ങൾ യഹൂദ-ക്രിസ്തീയധാർമ്മികതകളിൽ ഏറെ വേരോട്ടമുള്ളതാണ്. സങ്കീർത്തനങ്ങളിൽ പലതിന്റേയും കർത്താവായി കരുതപ്പെടുന്ന ഇസ്രായേലിലെ ഏറ്റവും പ്രസിദ്ധനായ രാജാവ് ദാവീദ്, ആദ്യം ഒരിടയബാലൻ ആയിരുന്നതായി എബ്രായബൈബിൾ (പഴയനിയമം) പറയുന്നു. ആടുകൾക്കു വേണ്ടി ജീവൻ സമർപ്പിക്കാൻ ഒരുങ്ങുന്ന 'നല്ലിടയൻ' ആയി യേശുവിനെ ചിത്രീകരിക്കുന്ന പുതിയനിയമത്തിലെ യോഹന്നാന്റെ സുവിശേഷം ഈ സങ്കീർത്തനത്തെ പിന്തുടരുന്നു. 

കർത്തൃപ്രാർത്ഥന കഴിഞ്ഞാൽ "പാശ്ചാത്യ"-സാഹിത്യത്തിലെ ഏറ്റവും അറിയപ്പെടുന്ന കവിത എന്ന് ഈ കീർത്തനത്തെ ജാക്ക് മൈൽസ് വിശേഷിപ്പിച്ചിട്ടുണ്ട്. 


</doc>
<doc id="195754" url="https://ml.wikipedia.org/wiki?curid=195754" title="പരാഗം">
പരാഗം

വിത്തുല്പാദിപ്പിക്കുന്ന ചെടികളുടെ പുംബീജകോശങ്ങൾ അടങ്ങിയ സൂക്ഷ്മമോ ചെറുതോ ആയ തരികളെയാണു് പരാഗം അഥവാ പരാഗരേണുക്കൾ അഥവാ പൂമ്പൊടി എന്നു പറയുന്നതു്. പൂമ്പൊടിയിലെ തരികൾ സ്വതേ കട്ടികൂടിയ ഒരു ആവരണത്താൽ പൊതിഞ്ഞിരിക്കും. പുഷ്പിക്കുന്ന സസ്യങ്ങളിൽ, പരാഗണം വഴി കേസരങ്ങളിൽ നിന്നും ജനിപുടങ്ങളിൽ എത്തിച്ചേരുന്നതുവരെ പരാഗരേണുക്കളെ സംരക്ഷിക്കുന്നതിനു് ഈ കവചം സഹായിക്കുന്നു.
പരാഗത്തിന്റെ ആന്തരവും ബാഹ്യവുമായ ഘടന പരിണാമശാസ്ത്രത്തിലും ജനിതകഗവേഷണത്തിലും ഏറെ പ്രാധാന്യമുള്ള ഒരു ഘടകമാണു്. അതുകൊണ്ടു് ദശലക്ഷക്കണക്കിനു വരുന്ന സസ്യ ഇനങ്ങളുടെ പരിണാമസാധുതയുള്ള വർഗ്ഗീകരണത്തിൽ പരാഗരേണുക്കളുടേയും അവ ഉൾപ്പെടുന്ന പുഷ്പങ്ങളുടേയും അവയുടെ പരിണതരൂപമായ വിത്തുകളുടേയും പഠനം അതിപ്രധാനമാണു്.


</doc>
<doc id="195758" url="https://ml.wikipedia.org/wiki?curid=195758" title="അലെപ്പോ കോഡക്സ്">
അലെപ്പോ കോഡക്സ്

എബ്രായബൈബിളിന്റെ മദ്ധ്യയുഗങ്ങളിൽ നിന്നുള്ള ഒരു കൈയെഴുത്തുപുസ്തകമാണ് അലെപ്പോ കോഡക്സ്. പൊതുവർഷം പത്താം നൂറ്റാണ്ടിലാണ് അത് എഴുതപ്പെട്ടത്. 
എബ്രായബൈബിളിനെ തലമുറകളിലൂടെ സംശുദ്ധി കാത്ത് നിലനിർത്തിയ മസോറാ പാരമ്പര്യത്തിലെ എറ്റവും ആധികാരികമാതൃകയായി മിക്കവാറും പണ്ഡിതന്മാർ അതിനെ കരുതുന്നു. സിറിയിലെ അലെപ്പോ നഗരത്തിലെ സിനഗോഗിൽ ആറു നൂറ്റാണ്ടോളം കാലം സൂക്ഷിക്കപ്പെട്ടിരുന്നതു കൊണ്ടാണ് ഇതിന് അലെപ്പോ കോഡക്സ് എന്ന പേരുണ്ടായത്. 1947-ൽ സിനഗോഗ് തീവയ്ക്കപ്പെട്ടതിനെ തുടർന്ന് നഷ്ടമായെന്നു കരുതപ്പെട്ടിരുന്ന അത് 1958-ൽ കണ്ടുകിട്ടി. എങ്കിലും അതിന്റെ തോറ ഖണ്ഡം ഉൾപ്പെടെ 40 ശതമാനത്തോളം പുറങ്ങൾ അപ്പോൾ നഷ്ടമായിരുന്നു.
പൊതുവർഷം 920-നടുത്ത് ഉത്തര ഇസ്രായേലിൽ തിബേരിയസിൽ മസോറട്ട് പാരമ്പര്യത്തിൽ പെട്ട വേദപഠനകേന്ദ്രങ്ങളിലൊന്നിൽ എഴുതപ്പെട്ട അതിനെ, ഏതാണ്ട് ഒരു നൂറ്റാണ്ടിനുശേഷം യെരുശലേമിലെ കരാരീയ യഹൂദസമൂഹം വിലയ്ക്കു വാങ്ങി. ഒന്നാം കുരിശുയുദ്ധത്തിൽ യെരുശലേമിലെ സിനഗോഗ് കൊള്ളയടിക്കപ്പെട്ടപ്പോൾ ഈജിപ്തിൽ കെയ്റോയിലെ യഹൂദർ വലിയ തുക മോചനദ്രവ്യമായി നൽകി വീണ്ടെടുത്ത് അതിനെ അവിടത്തെ റബ്ബാനിയ സിനഗോഗിൽ സൂക്ഷിച്ചു. അവിടെ അതുമായി പരിചയപ്പെട്ട വിഖ്യാതയഹൂദ മനീഷി മൈമോനിഡിസ്, എല്ലാ യഹൂദപണ്ഡിതന്മാരും വിശ്വസനീയമായി കരുതുന്ന പാഠമെന്ന് അതിനെ വിശേഷിപ്പിച്ചു. 1375-ൽ അലെപ്പോ കോഡക്സ് കെയ്റോയിലെത്തിച്ചത് മൈമോനിഡിസിന്റെ അനന്തരാവകാശികൾ ആണെന്നു പറയപ്പെടുന്നു. തുടർന്ന് കോഡക്സ് അഞ്ചു നൂറ്റാണ്ടുകാലം സിറിയയിൽ ആയിരുന്നു.

1947-ൽ, ഇസ്രായേൽ രാഷ്ട്രത്തിന്റെ സ്ഥാപനത്തെ പ്രതിക്ഷേധിച്ച പ്രക്ഷോപകാരികൾ അലെപ്പോ സിനഗോഗിനു തീവച്ചതിനെ തുടർന്ന് കാണാതായ കോഡക്സ് പിന്നെ പ്രത്യക്ഷപ്പെട്ടത്, മുറാദ് ഫഹാം എന്ന സിറിയാക്കാരൻ യഹൂദൻ 1958-ൽ ഇസ്രായേലിലേയ്ക്ക് ഒളിച്ചുകടത്തിയപ്പോഴാണ്. ഫഹാം ഇസ്രായേലിൽ എത്തിച്ച കോഡക്സിൽ പല ഭാഗങ്ങളും നഷ്ടപ്പെട്ടിരുന്നതായി കണ്ടു. ആകെ ഉണ്ടായിരുന്ന 487 പുറങ്ങളിൽ 294 എണ്ണം മാത്രമേ അതിൽ ഉണ്ടായിരുന്നുള്ളു. തോറ ഖണ്ഡത്തിൽ അവസാനത്തെ രണ്ടു പുറം മാത്രം അവശേഷിച്ചിരുന്നു. ഇസ്രായേൽ മ്യൂസിയത്തിലെ പുസ്തകശ്രീകോവിലിലാണ് (Shrine of the Book) അലെപ്പോ കോഡക്സ് ഇപ്പോൾ സൂക്ഷിക്കപ്പെട്ടിരിക്കുന്നത്.

അലെപ്പോ കോഡക്സിന്റെ നഷ്ടപ്പെട്ട ഖണ്ഡങ്ങൾ വലിയ വിവാദത്തിനു വിഷയമായിട്ടുണ്ട്. 1947-ലെ യഹൂദവിരുദ്ധലഹളയിൽ സിനഗോഗ് തീവയ്ക്കപ്പെട്ടപ്പോൾ അവ കത്തിനശിച്ചതാണെന്ന് അലെപ്പോയിലെ യഹൂദർ അവകാശപ്പെടുന്നു. എങ്കിലും കോഡക്സിൽ കണ്ട പാടുകൾ കുമിൾബാധയുടെ ഫലമാണെന്നും തീ കോഡക്സിനെ സ്പർശിച്ചു എന്നു കരുതാൻ ന്യായമില്ലെന്നും ആണ് പണ്ഡിതന്മാരുടെ വിശകലനത്തിൽ വെളിവായത്. യഹൂദസമൂഹത്തിൽ തന്നെ ചിലർ കോഡക്സിന്റെ പുറങ്ങൾ ചീന്തിയെടുത്തു ഒളിച്ചു സൂക്ഷിക്കുന്നു എന്ന് ആരോപണമുണ്ട്. 1982-ലും 2007-ലും, നഷ്ടപ്പെട്ട താളുകളിൽ ഓരോന്ന് പ്രത്യക്ഷപ്പെട്ടു എന്നത്, മറ്റു താളുകളും നിവലിലുണ്ടാകാം എന്ന വാദത്തെ ബലപ്പെടുത്തുന്നു. അവ കണ്ടെത്താനുള്ള ശ്രമങ്ങൾ ഇപ്പോഴും തുടരുന്നു.
ഇരുപതാം നൂറ്റാണ്ടിലെ വീണ്ടുകിട്ടലിനു ശേഷം അലെപ്പോ കോഡക്സ് പരിശോധിച്ച പണ്ഡിതന്മാർ, മദ്ധ്യകാലയഹൂദതയിലെ മഹാമനീഷിയായ മൈമോനിഡിസ് പരിശോധിക്കുകയും പ്രശംസിക്കുകയും ചെയ്ത രചന എന്ന അതിനെക്കുറിച്ചുള്ള അവകാശവാദം ഉറപ്പിച്ചു. തോറ ഖണ്ഡത്തിന്റെ നിലവിലുള്ള പുറങ്ങളുടെ പരിശോധന അതിന്റെ ആധികാരികത തെളിയിച്ചു. പുരാതതനകാലത്ത് വ്യത്യസ്തസാഹചര്യങ്ങളിൽ ചിതറിക്കിടന്നിരുന്ന യഹൂദസമൂഹങ്ങളിലെ റബൈമാർ അതിലെ പാഠത്തെ ആശ്രയിച്ചു നൽകിയ തീരുമാനങ്ങളുടെ നിലവിലുള്ള രേഖകളും ആധുനികകാലത്തെ പഠനങ്ങളും അതിനു കല്പിക്കപ്പെട്ടിരുന്ന മാന്യതയ്ക്കും അതിന്റെ സൂക്ഷ്മതയ്ക്കും തെളിവായിരിക്കുന്നു. മസോറട്ടിക് പാഠത്തിലെ 27 ലക്ഷത്തോളം വരുന്ന വർണ്ണ-മാത്രാസൂചകങ്ങളുടെ ഏറ്റവും കൃത്യതയുള്ള പകർപ്പാണത്.


</doc>
<doc id="195762" url="https://ml.wikipedia.org/wiki?curid=195762" title="സംസ്ഥാനപാത 71 (കേരളം)">
സംസ്ഥാനപാത 71 (കേരളം)

കേരളത്തിലെ ഒരു സംസ്ഥാനപാതയാണ് SH 71 (സംസ്ഥാനപാത 71). മലപ്പുറം ജില്ലയിലെ തിരൂരിൽ നിന്നും ആരംഭിക്കുന്ന ഈ പാത മഞ്ചേരിയിലാണ് അവസാനിക്കുന്നത്. 39 കിലോമീറ്റർ നീളമുണ്ട്.



</doc>
<doc id="195764" url="https://ml.wikipedia.org/wiki?curid=195764" title="ഒരു സി.ബി.ഐ. ഡയറിക്കുറിപ്പ്">
ഒരു സി.ബി.ഐ. ഡയറിക്കുറിപ്പ്

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത് 1988-ൽ പുറത്തിറങ്ങിയ മലയാളചലച്ചിത്രമാണ് ഒരു സി.ബി.ഐ. ഡയറിക്കുറിപ്പ്. മമ്മൂട്ടി, സുരേഷ് ഗോപി, ജഗതി ശ്രീകുമാർ എന്നിവരാണ് പ്രധാന വേഷങ്ങളിൽ അഭിനയിച്ചിരിക്കുന്നത്.

സി.ബി.ഐ. ഉദ്യോഗസ്ഥനായ സേതുരാമയ്യർ എന്ന കേന്ദ്രകഥാപാത്രമായി മമ്മൂട്ടി അഭിനയിച്ചിരിക്കുന്ന കുറ്റാന്വേഷണ ചലച്ചിത്രപരമ്പരയിലെ ആദ്യ ചലച്ചിത്രമാണിത്. "ജാഗ്രത" (1989), "സേതുരാമയ്യർ സി.ബി.ഐ." (2004), "നേരറിയാൻ സി.ബി.ഐ." (2005) എന്നിവയാണ് ഈ പരമ്പരയിലെ മറ്റ് ചലച്ചിത്രങ്ങൾ.


ഗാനങ്ങളില്ലാത്ത ഈ ചിത്രത്തിലെ വളരെ ജനപ്രിയമായ പശ്ചാത്തലസംഗീതം ഒരുക്കിയത് ശ്യാം ആണ്.



</doc>
<doc id="195770" url="https://ml.wikipedia.org/wiki?curid=195770" title="തായുമാനവർ">
തായുമാനവർ

തായുമാനവർ ഒരു തമിഴ് ശൈവകവിയായിരുന്നു (1705 - 1742). തമിഴ്നാട്ടിലെ തിരുമറൈക്കാട് (വേദാരണ്യം) എന്ന സ്ഥലത്ത് വേളാളർ കുലത്തിൽ ജനിച്ചു. പിതാവ് "കേടിലിയപ്പപ്പിള്ളൈ". മാതാവ് ഗജവല്ലിയമ്മ. തിരുച്ചിറപ്പള്ളിയിലെ തായുമാനവർക്ഷേത്രത്തിൽ പ്രാർഥിച്ചു ലഭിച്ച മകനായതുകൊണ്ട് മാതാപിതാക്കൾ തായുമാനവർ എന്ന പേരു നൽകി.

സംസ്കൃതത്തിലും തമിഴിലും തികഞ്ഞ പാണ്ഡിത്യം നേടി. വിജയനഗര ഭരണാധിപനായിരുന്ന വിജയനഗര ചൊക്കരംഗന്റെ മന്ത്രിയായിരുന്നു പിതാവ്. പിതാവിന്റെ മരണാനന്തരം രാജാവിന്റെ അഭ്യർഥന മാനിച്ച് മന്ത്രിസ്ഥാനം ഏറ്റെടുത്തു. ഭരണാധികാരി ആയിരുന്ന നായിക്കിന്റെ മരണശേഷം അദ്ദേഹത്തിന്റെ വിധവ തായുമാനവരെ വിവാഹം കഴിക്കാൻ ആഗ്രഹിച്ചെങ്കിലും ഇദ്ദേഹം അതിനു വഴങ്ങിയില്ല. മടുവാൻകുഴലി എന്ന സ്ത്രീയെ വിവാഹം കഴിച്ചു. അതിൽ കനകഭസാപതി എന്ന പുത്രൻ ജനിച്ചു. ഭാര്യയുടെ മരണാനന്തരം തിരുച്ചിറപ്പള്ളിയിലുണ്ടായിരുന്ന മൌന സന്ന്യാസിയായ ഗുരുമൂർത്തിയിൽ നിന്ന് സന്ന്യാസം സ്വീകരിച്ചു. തുടർന്ന് സ്ഥലങ്ങൾ സന്ദർശിക്കുന്നതിലും ധ്യാനവും പൂജയും നടത്തുന്നതിലും പാട്ടുകൾ രചിക്കുന്നതിലും ശിഷ്യർക്ക് ഉപദേശം നൽകുന്നതിലും മുഴുകി.

തികഞ്ഞ ശിവഭക്തനായിരുന്നു തായുമാനവർ. എന്നാൽ ഇദ്ദേഹത്തിന്റെ ഭക്തി ക്ഷേത്രങ്ങളേയും വിഗ്രഹങ്ങളേയും അധികരിച്ചായിരുന്നില്ല. സർവശക്തനായ ദൈവത്തിലായിരുന്നു ശ്രദ്ധവച്ചിരുന്നത്. എല്ലാ മതങ്ങളേയും ഒന്നുപോലെ കാണാനുള്ള കഴിവ് ഇദ്ദേഹത്തിന്റെ പ്രത്യേകതയായിരുന്നു. ശൈവമതമാണ് മതമെന്നു പറയുന്നുണ്ടെങ്കിലും മറ്റു മതങ്ങളിലും ദൈവം കളിയാടുന്നുണ്ടെന്ന് ഇദ്ദേഹം വിശ്വസിച്ചു.

സിദ്ധർ വിഭാഗത്തിലെ ഏറ്റവും പ്രസിദ്ധനായ കവിയാണ് തായുമാനവർ. അത്ഭുതകരവും അനിതരസാധാരണവുമായ ദർശനം ലഭിച്ച ആളായിരുന്നു ഇദ്ദേഹം. ശൈവസന്ന്യാസിയായ തായുമാനവർ വേദാന്തസിദ്ധാന്തങ്ങളെ സമരസപ്പെടുത്തിക്കൊണ്ട് കാവ്യരചന നടത്തി. ധ്യാനനിരതനായ യോഗിയുടെ ആത്മാവിഷ്കാരമാണ് കാവ്യങ്ങൾ. മതപരമായ കാവ്യശാഖയിലെ ഒരു വല്ലഭനായിരുന്നു ഇദ്ദേഹം. തത്ത്വചിന്തയുടെ സങ്കീർണതകൾ വളരെ ലഘുവായും വിശ്വസനീയമായുമാണ് കവിതകളിൽ ആവിഷ്കരിച്ചിരിക്കുന്നത്. നാടൻപാട്ടുകളുടെ രീതിയിലാണ് കാവ്യരചന. കവിതകളിൽ സംസ്കൃതത്തിന്റെ അംശം വളരെയേറെ കാണാം. എന്നാൽ നല്ല കവിതകളിൽ തമിഴ് ഭാഷയുടെ ശുദ്ധിയും ചാതുര്യവും ഉണ്ട്. സംസ്കൃതത്തിലും ഏതാനും കാവ്യങ്ങൾ രചിച്ചിട്ടുണ്ട്. ഹിന്ദുക്കൾക്കും മുസ്ലീങ്ങൾക്കും ക്രിസ്ത്യാനികൾക്കും ആലപിക്കാവുന്നതാണ് "പരാ പരക്കണ്ണികൾ"എന്ന ഗാനം. തായുമാനവരുടെ കാവ്യരീതിക്ക് ഒരുദാഹരണം:
<poem> 
എന്റെ ഹ്യദയമാണു ക്ഷേത്രം; 
എന്റെ ചിന്തകൾ സുഗന്ധദ്രവ്യം, 
എന്റെ സ്നേഹം ദിവ്യജലം; 
എന്റെ പ്രസാദം സ്വീകരിക്കാനായി വന്നാലും സർവശക്താ.
</poem> 
1742-ൽ തായുമാനവർ രാമേശ്വരത്ത് അന്തരിച്ചു.



</doc>
<doc id="195772" url="https://ml.wikipedia.org/wiki?curid=195772" title="സംസ്ഥാനപാത 72 (കേരളം)">
സംസ്ഥാനപാത 72 (കേരളം)

കേരളത്തിലെ ഒരു സംസ്ഥാനപാതയാണ് SH 72 (സംസ്ഥാനപാത 72). മലപ്പുറത്ത് നിന്നും ആരംഭിക്കുന്ന ഈ പാത തിരൂരങ്ങാടിയിലാണ് അവസാനിക്കുന്നത്. 29 കിലോമീറ്റർ നീളമുണ്ട്.


</doc>
<doc id="195780" url="https://ml.wikipedia.org/wiki?curid=195780" title="തായ് നാടകവേദി">
തായ് നാടകവേദി

തെക്കുകിഴക്കൻ ഏഷ്യൻ രാജ്യമായ തായ്‌ലൻഡിൽ നിലവിലുള്ള നാടകവേദിയാണ് തായ് നാടകവേദി. പുരാതനകാലത്ത് മതപരമായ ചടങ്ങുകളുമായി ബന്ധപ്പെട്ടാണ് നൃത്തവും നാടകവും രൂപം കൊണ്ടത്. 13-ആം നൂറ്റാണ്ടിൽ തായ്ലൻഡ് ഒരു രാഷ്ട്രീയ ശക്തിയായി മാറി. എങ്കിലും 15-ആം നൂറ്റാണ്ടിൽ ഖ്മർ ഭരണകൂടങ്ങളെ കീഴടക്കിയതിനുശേഷമാണ് ഖ്മർ കലകൾ തായ്ലൻഡിൽ പ്രചാരം നേടിയത്. ഖ്മർ രാജാക്കന്മാരുടെ കൊട്ടാരത്തിലെ നർത്തകരും ഗായകരുമെല്ലാം തായ്ജനതയുടെ മേൽനോട്ടത്തിലായി. ഖ്മർ കലകളെ അവർ പരമാവധി പരിപോഷിപ്പിച്ചു. 1767-ൽ ബർമീസ് സൈന്യം തായ് തലസ്ഥാനം പിടിച്ചടക്കിയപ്പോൾ ബർമയിലെ നാടകവേദിക്കും ഖ്മർ കലകൾ മാതൃകയായി മാറി.

ഇന്ത്യയിലേയും മറ്റു ചില ദക്ഷിണപൂർവേഷ്യൻ രാജ്യങ്ങളിലേയും നാടകവേദികൾ തായ് നാടകവേദിയെ സ്വാധീനിച്ചിട്ടുണ്ട്. ഇന്ത്യൻ കലകൾ ഇന്തോനേഷ്യയിലൂടെ ഖ്മർ വംശജരേയും അവരിലൂടെ തായ് വംശജരേയും ആകർഷിച്ചിരുന്നു. കംബോഡിയൻ-മലായ് നാടകവേദികൾ നിരന്തരമായ സ്വാധീനം ചെലുത്തിയിരുന്നു എന്നതിന് ചരിത്രപരമായ തെളിവുകൾ വേണ്ടുവോളമുണ്ട്. തായ് നാടകവേദിയുടെ സവിശേഷതകളെ ആധാരമാക്കി അവയെ നാല് വിഭാഗങ്ങളായി തരംതിരിക്കാം. 

ഗ്രാമീണനാടകങ്ങളുടെ പ്രാരംഭം പുരാതനകാലത്ത് അമാനുഷിക ശക്തികൾക്കുള്ള നൃത്തസമർപ്പണങ്ങളിൽ ദർശിക്കാവുന്നതാണ്. ആധുനിക കാലത്തും ദേവപ്രീതിക്കായി ക്ഷേത്രങ്ങളിൽ നൃത്തപരിപാടികൾ നടത്തിവരുന്നു. പരമ്പരാഗത രീതിയിലുള്ള വേഷവിധാനങ്ങളാണ് ഇതിനായി ഉപയോഗിക്കുന്നത്. നൃത്തത്തോടൊപ്പം നാടക രൂപങ്ങളും അരങ്ങേറുന്നു. ഇവയിൽ ഹിന്ദുമതത്തിന്റേയും ബുദ്ധമതത്തിന്റേയും സ്വാധീനം പ്രകടമാണ്. 

14-ആം നൂറ്റാണ്ടിൽ തായ്ലൻഡിലെ ഗ്രാമങ്ങളിലാണ് നാടകത്തിന്റെ ആദ്യരൂപം അരങ്ങേറിയതെന്ന് കരുതപ്പെടുന്നു. ദക്ഷിണമലായിൽ ബുദ്ധമതാനുഷ്ഠാനങ്ങളുമായി ഇത് ബന്ധപ്പെട്ടിരിക്കുന്നു. "നോറ" എന്ന പേരിൽ അറിയപ്പെട്ടിരുന്ന പുരാതന നാടക രൂപം പിൽക്കാല നാടകവേദിയെ സ്വാധീനിച്ചിട്ടുള്ളതായി കാണാം. പരമ്പരാഗത നാടകത്തിൽ മൂന്ന് അഭിനേതാക്കളാണുള്ളത്. നായികാനായകന്മാരായ രാജകുമാരനും രാജകുമാരിയും പിന്നെയൊരു കോമാളിയും. പക്ഷികളുടേയും മൃഗങ്ങളുടേയും മറ്റും മുഖംമൂടി ധരിച്ചുകൊണ്ട് കോമാളി വിഭിന്ന കഥാപാത്രങ്ങളായി രംഗത്തു വരുന്നു. നർത്തകരുടെ അധ്യാപകനായിരിക്കും നാടകസംഘത്തിന്റെ തലവൻ. ഗാനാലാപനത്തിലൂടെ ആരംഭിച്ച് നൃത്തങ്ങളിലൂടെ മുന്നേറിയശേഷമാണ് നാടകം അവതരിപ്പിക്കുന്നത്. പുരാതനനാടകപ്രമേയങ്ങൾ യക്ഷിക്കഥകളിൽ അധിഷ്ഠിതമാണ്. "മനോറ" എന്ന പക്ഷിരൂപത്തിലുള്ള സ്ത്രീയാണ് ഇതിലെ ഒരു മുഖ്യ കഥാപാത്രം. മന്ത്രവാദിയുടെ പരിവേഷമുണ്ടായിരുന്ന നാടക സംഘത്തലവന്മാർ ആചാരാനുഷ്ഠാനങ്ങൾക്കും നേതൃത്വം നൽകിയിരുന്നു. അവരുടെ മാന്ത്രിക ശക്തിയാൽ കാണികൾ നാടക സംഘങ്ങൾക്കു പിന്നാലെ പാഞ്ഞിരുന്നുവെന്നും കരുതപ്പെടുന്നു. പിൽക്കാലത്ത് പരിവർത്തനങ്ങൾ പലതുമുണ്ടായെങ്കിലും മന്ത്രവാദത്തിന്റെ സ്വാധീനം നാടകങ്ങളിൽ നിന്ന് പൂർണമായും വിട്ടുമാറിയിട്ടില്ല.

പുരാതന നാടകരൂപമായ "നോറ"യിൽ നിന്ന് പിൽക്കാലത്ത് രൂപംകൊണ്ട "ലകോൺനോക്" (പുറംനാടകം) 20-അം നൂറ്റാണ്ടിന്റെ ആരംഭം വരെ കാണികളെ ആകർഷിച്ചിരുന്നു. ബാങ്കോക്കിലാണ് ഈ രൂപം ആദ്യമായി അവതരപ്പിക്കപ്പെട്ടത്. കൂടുതൽ അഭിനേതാക്കളും വാദ്യവൃന്ദക്കാരും പങ്കെടുക്കുന്ന ഈ നാടകത്തിന് മതേതര സ്വഭാവം കൂടുതലാണ്. പഴയ രൂപത്തിൽ പാട്ടിനും നൃത്തത്തിനുമായിരുന്നു പ്രാധാന്യമെങ്കിൽ പുതിയ രൂപത്തിൽ സംഭാഷണത്തിനും സംഭവബഹുലതയ്ക്കുമാണ് പ്രാധാന്യം. പരുക്കൻ ശൈലിയിലുള്ള അവതരണവും പരിഹാസവും മുന്നൊരുക്കമില്ലാത്ത അഭിനയവും കാണികളെ ഏറെ ആകർഷിച്ചു. നാടകനടിമാർ രംഗത്തുവന്നതും പുറം നാടകവേദിയിലൂടെയാണ്. ഇപ്പോൾ ഈ നാടകരൂപം നാമാവശേഷമായിരിക്കുകയാണ്. ബാങ്കോക്കിലെ നാഷണൽ തിയെറ്ററിൽ അപൂർവമായി അവതരിപ്പിച്ചുവരുന്നു.

15-ആം നൂറ്റാണ്ടിലെ കമ്പോഡിയൻ കൊട്ടാരനാടകരൂപങ്ങളിൽ നിന്ന് ഉരുത്തിരിഞ്ഞ നാങ്യായ് (തോൽ പാവകളി), ഖോൻ (മുഖംമൂടി ധരിച്ച നൃത്ത നാടകം), ലകോൻ ഫായ് നായ് (സ്ത്രീനൃത്തനാടകം) എന്നീ നാടകരൂപങ്ങൾ തായ്ലൻഡിലും പ്രചരിക്കുകയുണ്ടായി. തോലുപയോഗിച്ച് നിർമിച്ച വലിയ പാവകളെ നിരത്തി കളിക്കുന്ന നിഴൽ നാടകമാണ് നാങ്യായ് മുപ്പതടി നീളവും പത്തടി വീതിയുമുള്ള വലിയ സ്ക്രീനിനു പിന്നിലാണ് കളി നടത്തുന്നത്. ഖോൻ പാക് എന്ന പേരിൽ അറിയപ്പെടുന്ന രണ്ട് ആഖ്യാതാക്കൾ [[രാമായണം|രാമായണത്തിന്റെ തായ് പകർപ്പിലുള്ള ഒരു കഥ പാരായണം ചെയ്യുന്നു. മറ്റു കഥകളും അവതരിപ്പിക്കാറുണ്ടെങ്കിലും രാമായണത്തിന്റെ പ്രാമുഖ്യത്തിന് മങ്ങലേറ്റിട്ടില്ല. ക്ഷേത്രോത്സവങ്ങളോടനുബന്ധിച്ചാണ് പാവനാടകങ്ങൾ നടത്താറുള്ളത്.

മുഖംമൂടി ധരിച്ച പുരുഷന്മാർ മാത്രം നടത്തുന്ന നൃത്തനാടകമാണ് ഖോൻ. കഥാഗാനം ആലപിക്കുന്ന രണ്ടു പേർ അടങ്ങുന്ന സംഘത്തെ ഖോൻ പാക് എന്നു വിളിക്കുന്നു. ഇവരുടെ ഗാനത്തിനനുസൃതമായി മുഖംമൂടിക്കാർ അഭിനയം കാഴ്ചവയ്ക്കുന്നു. "ഖോൻ" നാടകത്തിലും രാമായണകഥകൾക്കു തന്നെയാണ് പ്രാധാന്യം. സ്ത്രീനൃത്തനാടകത്തിന്റെ വരവോടെയാണ് മുഖം മൂടികൾ മാറ്റപ്പെട്ടത്. സ്ത്രീകൾ മുഖംമൂടി ധരിക്കാതെയാണ് അഭിനയിച്ചിരുന്നത്. 1431-ൽ ഖ്മർ കൊട്ടാര നർത്തകികളെ തായ്‌ലൻഡിൽ കൊണ്ടുവന്നതോടെയാണ് സ്ത്രീ നൃത്തനാടകത്തിന് പ്രചാരം ലഭിച്ചത്. കൊട്ടാരത്തിലെ സ്ത്രീകൾ മാത്രം അഭിനയിച്ചിരുന്നതിനാൽ ഇവ കൊട്ടാരത്തിൽ മാത്രം ഒതുങ്ങിനിന്നു. കഴിഞ്ഞ നൂറ്റാണ്ടിൽ ഗവൺമെന്റ് ഡിപ്പാർട്ട്മെന്റ് ഒഫ് ഫൈൻ ആർട്ട്സിന്റെ മേൽനോട്ടത്തിൽ പരമ്പരാഗത നാടകരൂപങ്ങൾ പരിഷ്കരിക്കപ്പെട്ടു. ആധുനിക നാടകങ്ങളിൽ സ്ത്രീകൾക്ക് പ്രമുഖമായ ഒരു സ്ഥാനമാണുള്ളത്.

1914-ൽ ഡിപ്പാർട്ട്മെന്റ് ഒഫ് ഫൈൻ ആർട്ട്സിന്റെ മേൽനോട്ടത്തിൽ സംഗീതത്തിനും നൃത്തത്തിനുമായി ഒരു പരിശീലന കേന്ദ്രം സ്ഥാപിച്ചു. പിൽക്കാലത്ത് ഈ കേന്ദ്രം കോളജ് ഒഫ് ഡാൻസ് ആയി രൂപാന്തരപ്പെട്ടു. 1970-കളിൽ ഈ കോളജിന്റെ ഏഴ് ശാഖകൾ ബാങ്കോക്കിനു പുറത്തുള്ള പ്രദേശങ്ങളിൽ നിലവിൽ വന്നു. ഈ കേന്ദ്രങ്ങളിൽ വിദ്യാർഥികൾക്ക് പരമ്പരാഗത സംഗീതത്തിലും നൃത്തത്തിലും പരിശീലനം നൽകിവരുന്നു. ഇവിടെ വൈദഗ്ദ്ധ്യം തെളിയിക്കുന്നവർ നാഷണൽ തിയെറ്റർ കമ്പനിയിൽ അംഗങ്ങളായി മാറുന്നു.

ആധുനിക നാടകവേദിയിൽ ഏറ്റവും പ്രചാരം നേടിയവ നാങ്തലുങ്, ലികായ് എന്നീ നാടകരൂപങ്ങളാണ്. നാങ്നായ് എന്ന പേരിലറിയപ്പെടുന്ന കളിക്കാരൻ തോൽപ്പാവകളെ ഗാനത്തിനൊത്ത് ചലിപ്പിക്കുന്നു. ക്ലാസ്സിക്കൽ നൃത്തനാടകത്തിലെ വേഷവിധാനങ്ങളാണ് പാവകൾക്കു നൽകുന്നത്. അഞ്ച് പേരടങ്ങുന്ന ഒരു വാദ്യവൃന്ദസംഘവും ഇദ്ദേഹത്തോടൊപ്പമുണ്ടാകും. അൻപതു മുതൽ ഇരുന്നൂറു വരെ പാവകളെ ഇതിനായി ഉപയോഗപ്പെടുത്തുന്നു. കഴിഞ്ഞ ഒരു നൂറ്റാണ്ടുകാലത്ത് രൂപംകൊണ്ട നാടകരൂപമാണ് ലികായ്. ഈ ജനപ്രിയ നാടകങ്ങളുടെ മുഖ്യ പ്രേക്ഷകർ മധ്യവർഗക്കാരായ വീട്ടമ്മമാരാണ്. നായകനും നായികയും വില്ലനുമൊക്കെ ഇതിലെ സ്ഥിരം കഥാപാത്രങ്ങളാണ്. ആധുനിക കഥകളും ലികായ് നാടകങ്ങളുടെ പ്രമേയമാകാറുണ്ട്.

"ലകോൻ ഫുട്" എന്ന പേരിൽ അറിയപ്പെടുന്ന സംഭാഷണ പ്രധാനമായ നാടകങ്ങളാണ് തായ് നാടകവേദിയിലെ ആധുനികതയ്ക്കു വഴിയൊരുക്കുന്നത്. എങ്കിലും ബുദ്ധിജീവികൾക്കിടയിൽ മാത്രമാണ് ഇവയ്ക്കു പ്രചാരം ലഭിച്ചിട്ടുള്ളത്. പരമ്പരാഗത നാടകങ്ങളാണ് ഇന്നും തായ്ജനതയെ ആകർഷിക്കുന്നത്. 



</doc>
<doc id="195781" url="https://ml.wikipedia.org/wiki?curid=195781" title="സി.ഐ. പോൾ">
സി.ഐ. പോൾ

മലയാളചലച്ചിത്ര-ടെലിവിഷൻ നടനായിരുന്നു സി.ഐ. പോൾ. മുന്നൂറിൽപ്പരം ചലച്ചിത്രങ്ങളിലും അനവധി ടെലിവിഷൻ സീരിയലികളിലും ഇദ്ദേഹം അഭിനയിച്ചിട്ടുണ്ട്.

ഫാദർ വടക്കന്റെ കർഷക തൊഴിലാളി പാർട്ടിയിലെ അംഗമായിരുന്ന ഇദ്ദേഹം വി.എസ്. ജോസിന്റ നാടകങ്ങളിലൂടെയാണ് അഭിനയരംഗത്തേക്ക് കടന്നുവരുന്നത്. കലാനിലയം നാടകങ്ങളിൽ അദ്ദേഹം ശ്രദ്ധേയമായ പ്രകടനങ്ങൾ കാഴ്ചവെച്ചു.

മാടത്തരുവി കൊലക്കേസിനെ ആസ്പദമാക്കി നിർമ്മിച്ച മാടത്തരുവി എന്ന 1967-ൽ പുറത്തിറങ്ങിയ ചിത്രത്തിലൂടെയാണ് അദ്ദേഹം ചലച്ചിത്രരംഗത്ത് അരങ്ങേറ്റം കുറിക്കുന്നത്. ഈ ചിത്രത്തിൽ ഫാദർ ബെനഡിക്ടായാണ് ഇദ്ദേഹം അഭിനയിച്ചത്. സ്വഭാവനടനായി ചലച്ചിത്രജീവിതം ആരംഭിച്ച അദ്ദേഹം പിന്നീട് വില്ലൻ വേഷങ്ങളിലും ഹാസ്യവേഷങ്ങളിലും ഒരുപോലെ തിളങ്ങി.

2005 ഡിസംബർ 14-ന് രാത്രി 10 മണിയോടെ ഹൃദയസ്തംഭനം മൂലം തൃശ്ശൂരിൽ വച്ച് അദ്ദേഹം അന്തരിച്ചു. 61 വയസ്സായിരുന്നു അദ്ദേഹത്തിന്. അദ്ദേഹത്തിന്റെ ഭാര്യ നേരത്തെ മരിച്ചിരുന്നു. ഇവർക്ക് കുട്ടികളില്ല.


</doc>
<doc id="195784" url="https://ml.wikipedia.org/wiki?curid=195784" title="പാലികുരിയ കാൻഡിഡ">
പാലികുരിയ കാൻഡിഡ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കാൻഡിഡ - Palicourea candida. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195786" url="https://ml.wikipedia.org/wiki?curid=195786" title="പാലികുരിയ കോൺസോബ്രിന">
പാലികുരിയ കോൺസോബ്രിന

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കോൺസോബ്രിന - Palicourea consobrina. പെറുവിലാണ് ഇവ സഹജമായി കാണപ്പെടുന്നത്. 



</doc>
<doc id="195789" url="https://ml.wikipedia.org/wiki?curid=195789" title="പാലികുരിയ കോണികുലാറ്റ">
പാലികുരിയ കോണികുലാറ്റ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കോണികുലാറ്റ - Palicourea corniculata. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195792" url="https://ml.wikipedia.org/wiki?curid=195792" title="തെരേസ ന്യൂമാൻ">
തെരേസ ന്യൂമാൻ

ഇരുപതാം നൂറ്റാണ്ടിലെ (ജനനം 8 അല്ലെങ്കിൽ 9 ഏപ്രിൽ 1898; മരണം 18 സെപ്തംബർ 1962) ഒരു ജർമ്മൻ കത്തോലിക്കാ മിസ്റ്റിക്കും 'പഞ്ചക്ഷതാനുഭവി'-യും (stigmatist) ആയിരുന്നു തെരേസ ന്യൂമാൻ. ജർമ്മനിയിൽ ബവേറിയയിലെ കൊന്നേർസ്രൂത്ത് എന്ന ഗ്രാമത്തിൽ ജനിച്ച അവർ ജീവിതകാലം ചെലവഴിച്ചത് അവിടെയാണ്. ഒരു നിർദ്ധനകുടുംബത്തിൽ 1898-ലെ ദുഃഖവെള്ളിയാഴ്ച ജനിച്ച തെരേസയ്ക്ക് ഇരുപതാം വയസ്സിൽ സംഭവിച്ച വീഴ്ചയെ തുടർന്ന് കാഴ്ച നഷ്ടപ്പെടുകയും ശരീരം തളർന്നു പോവുകയും ചെയ്തു. ക്രമേണ കാഴ്ചശക്തിയും ശരീരസൗഖ്യവും തിരികെ കിട്ടിയ അവർ, 1923-ൽ കത്തോലിക്കാ വിശുദ്ധയായ ലിസ്യൂവിലെ കൊച്ചുത്രേസ്യ തനിക്കു പ്രത്യക്ഷപ്പെട്ട് സൗഖ്യം തന്നതാണെന്ന് അവകാശപ്പെട്ടു. 

ദിവസേന പ്രഭാതത്തിൽ സ്വീകരിച്ചിരുന്ന വിശുദ്ധ കുർബ്ബാനയുടെ അപ്പം ഒഴിച്ചുള്ള ഭക്ഷണപാനീയങ്ങൾ അവർ 1923 മുതൽ ഉപേക്ഷിച്ചെന്നും എങ്കിലും ക്ഷീണമോ ശരീരക്ഷയമോ ഇല്ലാതെയിരുന്നെന്നും പറയപ്പെടുന്നു. 1926-ൽ അവരുടെ കൈകാലുകളിലും ഹൃദയഭാഗത്തും, ക്രൂശിതനായ യേശുവിന്റെ പഞ്ചക്ഷതങ്ങൾക്കു സമാനമായ മുറിവുകൾ പ്രത്യക്ഷപ്പെട്ടു. വെള്ളിയാഴ്ചകളിൽ പതിവായി ലഭിച്ചിരുന്ന ഒരാത്മീയദർശനത്തിൽ തെരേസ, യേശുവിന്റെ പീഡാസഹനങ്ങളുടെ അനുഭവത്തിലൂടെ കടന്നു പോയി. ജർമ്മൻ ഭാഷ മാത്രം അറിയാമായിരുന്ന അവർ ഈ ദർശനവേളകളിൽ അരമായ, ഗ്രീക്ക്, എബ്രായ ഭാഷകളിലെ വാക്കുകൾ ഉരുവിട്ടിരുന്നതായി പറയപ്പെടുന്നു. 


</doc>
<doc id="195793" url="https://ml.wikipedia.org/wiki?curid=195793" title="കാൽവിൻ ചക്രം">
കാൽവിൻ ചക്രം

സൂര്യപ്രകാശത്തിന്റെ സഹായത്താൽ അന്തരീക്ഷത്തിലെ കാർബൺ ഡയോക്സൈഡ്, വേരുകളിലൂടെയും (ചിലപ്പോൾ കാണ്ഡത്തിലൂടെയും) ആഗിരണം ചെയ്തു ലഭിക്കുന്ന ജലം എന്നിവയെ വിഘടിപ്പിച്ച് ഊർജ്ജവും ഓക്സിജനും അന്നജവും മറ്റുമാക്കിത്തീർക്കുന്ന പ്രക്രിയയാണു് പ്രകാശസംശ്ലേഷണം. ഈ സങ്കീർണ്ണമായ പ്രക്രിയയുടെ രാസപരമായ മാറ്റങ്ങളിലെ ഒരു പ്രധാന ഘട്ടം വിശദീകരിക്കുന്ന രാസചക്രമാണു് കാൽവിൻ ചക്രം അഥവാ കാൽവിൻ സൈക്കിൾ. കാൽവിൻ-ബെൻസൺ-ബഷാം സൈക്കിൾ (Calvin–Benson-Bassham [CBB] cycle, നിരോക്സീകാരക പെന്റോസ് ഫോസ്ഫേറ്റ് സൈക്കിൾ (reductive pentose phosphate cycle), സി-3 സൈക്കിൾ (C3 cycle) എന്നിങ്ങനേയും ഇതിനു പേരുണ്ടു്.

ഈ സുപ്രധാനമായ ജൈവരാസപ്രവർത്തനം പ്രധാനമായും ഒരു ഓക്സീകരണ-നിരോക്സീകരണചക്രമാണു്. പ്രകാശകിരണങ്ങളുടെ ആവശ്യമില്ലാത്ത ഇരുണ്ട രാസപ്രവർത്തനങ്ങൾ (dark reaction) എന്ന വിഭാഗത്തിലാണു് ഈ പ്രവർത്തനചക്രത്തെ ജൈവരസതന്ത്രജ്ഞർ ഉൾപ്പെടുത്തിയിരിക്കുന്നതു്. എന്നാൽ പ്രകാശോർജ്ജത്തിന്റെ ആദ്യഘട്ടത്തിനുശേഷം ഒരു താൽക്കാലികരൂപമാക്കി മാറ്റപ്പെട്ട രാസോർജ്ജവും അതുൾക്കൊള്ളുന്ന പദാർത്ഥവും ആധാരമാക്കിയാണു് കാൽവിൻ സൈക്കിൾ ചംക്രമണം നടത്തുന്നതു്. അതിനാൽ വെളിച്ചത്തിന്റെ സാന്നിദ്ധ്യത്തിൽ നടക്കുന്ന ഒരു 'ഇരുണ്ട രാസപ്രവർത്തനം'എന്നു പറയുന്നതാവും കൂടുതൽ ശരി.

മൂന്നു ഘട്ടങ്ങളായി കാൽവിൻ ചക്രത്തെ വിഭജിക്കാം.
ആദ്യഘട്ടത്തിൽ, ക്ലോറോപ്ലാസ്റ്റുകളിൽ നടക്കുന്ന പ്രഥമഘട്ട പ്രകാശോർജ്ജ ആഗീരണത്തിന്റെ ഫലമായി ലഭ്യമായ ATPയും NADPHയും ചേർന്ന ഊർജ്ജവാഹക തന്മാത്രകൾ (റിബുലോസ് 1,5-ബൈഫോസ്ഫേറ്റ്)ഒരു എൻസൈമിന്റെ സഹായത്തോടെ കാർബൺ ഡയോക്സൈഡുമായി ചേരുന്നു. ഇതിൽ നിന്നുമുണ്ടാവുന്ന കാർബോഹൈഡ്രേറ്റ് രൂപമാണു് 3-ഫോസ്ഫോഗ്ലിസറേറ്റ്.
രണ്ടാം ഘട്ടത്തിൽ, ഈ സംയുക്തത്തിൽ കൃത്യമായ എണ്ണം ATP യും NADPH -ഉം ചേർന്നു് ADPയും NADP+ യും കൂടാതെ G3P എന്ന ഉൽപ്പന്നവുമുണ്ടാവുന്നു. മൂന്നാം ഘട്ടത്തിൽ, G3P വീണ്ടും മൂലപദാർത്ഥമായ RuBP ആയി മാറുന്നു.

ഇങ്ങനെ ഒരു വട്ടം പ്രവർത്തനം നടന്നുകഴിയുമ്പോൾ അസ്ഥിരാവസ്ഥയിലുണ്ടായിരുന്ന ഊർജ്ജത്തേയും അതിനെ ഉൾക്കൊണ്ടിരുന്ന ഒരു പദാർത്ഥത്തിൽ നിന്നും വേർപ്പെടുത്തി, സ്ഥിരവും പുനരുപയോഗപ്രദവുമായ മറ്റൊരു പദാർത്ഥത്തിലേക്കെത്തിക്കുക എന്ന പ്രവൃത്തിയാണു് കാൽവിൻ ചക്രം പൂർത്തിയാക്കിയതെന്നു പറയാം.
റേഡിയോ ആക്ടീവ് ഐസോടോപ്പ് ആയ കാർബൺ-14 ഉപയോഗിച്ച് ബെർക്കിലിയിലെ യൂണിവേഴ്സിറ്റി ഓഫ് കാലിഫോർണിയയിൽ മെൽവിൻ കാൽവിൻ, ജെയിംസ് ബാസ്ഹാം, ആൻഡ്ര്യൂ ബെൻസൺ എന്നിവരാണ് കാൽവിൻ ചക്രം കണ്ടെത്തിയത്. നിരവധി പ്രകാശപതനങ്ങൾക്കുശേഷം ഏകകോശജീവികളായ സെനിഡസ്മസ് പായൽ (ആൽഗ)സസ്യങ്ങളുടെ ലായനിയെ നിർജ്ജീവമാക്കി, കോശഘടകങ്ങളെ വേർതിരിച്ചെടുത്തു. ഇതിലെ ഒരുതുള്ളിയോളമെടുത്ത് പേപ്പർ ക്രൊമാറ്റോഗ്രാഫി സങ്കേതം വഴി ഘടകപദാർത്ഥങ്ങളെ വേർതിരിച്ചു. സമാനസാഹചര്യങ്ങളിൽ വേർതിരിയപ്പെട്ട മുന്നറിവുള്ള പദാർത്ഥങ്ങളുടെ സ്ഥാനത്തോട് ക്രൊമാറ്റോഗ്രഫി വഴി വേർതിരിച്ച ഘടകങ്ങളെ താരതമ്യം ചെയ്തു. കാർബൺ-14 ഉപയോഗിച്ച് പ്രകാശസംശ്ലേഷണത്തിനാവശ്യമായ കാർബൺ ഡൈ ഓക്സൈഡിനെ റേഡിയോആക്ടീവ് ആക്കിയശേഷം എക്സ് റേ ഫിലിമിൽ കാർബൺ-14 പുറപ്പെടുവിക്കുന്ന വികിരണങ്ങളുടെ അടയാളം വച്ച് കാർബൺ-14ന്റെ സ്ഥാനം മനസ്സിലാക്കാം. പ്രകാശസംശ്ലേഷണപ്രവർത്തനപരീക്ഷണം തുടങ്ങി 30 സെക്കൻഡുകൾക്കകം കാർബൺ-14നെ ഗ്ലൂക്കോസ് തന്മാത്രകൾ ഉൾക്കൊണ്ടിരിക്കുന്നതായി കാൽവിൻ കണ്ടെത്തി. 5 സെക്കൻഡുനേരത്തേയ്ക്കുമാത്രം പ്രകാശസംശ്ലേഷണപ്രവർത്തനപരീക്ഷണം നിലനിർത്തിയപ്പോൾ കാർബൺ-14 ഗ്ലൂക്കോസിലെത്താതെ മറ്റുചില ലഘുവായ തൻമാത്രകളിൽ ഉൾച്ചേർന്നിരിക്കുന്നത് ബോധ്യപ്പെട്ടു.


</doc>
<doc id="195795" url="https://ml.wikipedia.org/wiki?curid=195795" title="പാലികുരിയ കോണിഗെറ">
പാലികുരിയ കോണിഗെറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ കോണിഗെറ - Palicourea cornigera. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="195800" url="https://ml.wikipedia.org/wiki?curid=195800" title="ജൈവരസതന്ത്രത്തിലെ പ്രവൃത്തിപഥങ്ങൾ">
ജൈവരസതന്ത്രത്തിലെ പ്രവൃത്തിപഥങ്ങൾ

ജീവൻ എന്ന പ്രതിഭാസം ഈ ഭൂമിയിൽ നിലനിൽക്കുന്നതു് കാർബണികരസതന്ത്രത്തിന്റേയും അതിനോടനുബന്ധിച്ചുള്ള ദ്രവ്യത്തിന്റേയും ഊർജ്ജത്തിന്റേയും രാസകീയവും ഭൗതികീയവുമായ അതിസങ്കീർണ്ണമായ പ്രതിപ്രവർത്തനങ്ങളുടേയും ക്രയവിക്രയങ്ങളിലൂടെയുമാണു്. പണ്ടു കാലത്തു് അമാനുഷികമായി കരുതിയിരുന്ന ഈ വലിയ പ്രഹേളികയുടെ പരസ്പരം കെട്ടുപിണഞ്ഞുകിടക്കുന്ന കുരുക്കുകളിൽ പലതും കുറേശ്ശെക്കുറേശ്ശെയായി അഴിച്ചെടുക്കുവാൻ ആധുനികശാസ്ത്രഗവേഷണങ്ങൾക്കു കഴിഞ്ഞിട്ടുണ്ടു്. ഇത്തരം പരസ്പരപ്രവർത്തനങ്ങളുടെ അടിസ്ഥാനഘടങ്ങളെ താരതമ്യേന ലഘുവായ പ്രക്രിയകളായി വേർത്തിരിച്ചുകണ്ടെത്തുന്ന രീതിയാണു് (വിശ്ലേഷണം, അപഗ്രഥനം അഥവാ അനാലിസിസ്) ശാസ്ത്രലോകം ഇക്കാര്യത്തിൽ അവലംബിച്ചിട്ടുള്ളതു്. ഈ ഘട്ടനിബദ്ധമായ(stage-based or phased) പ്രക്രിയകളെ യഥാവസരം ചേർത്തുവെച്ച് കൂടുതൽ കൂടുതൽ വ്യക്തവും സമഗ്രവും (comprehensive)അപേക്ഷാനിരതവും (applied)ആയ ജീവശാസ്ത്രപ്രവർത്തനങ്ങളെ കണ്ടെത്തുന്ന ഗവേഷണരീതിയാണു് സംശ്ലേഷണം, ഉദ്ഗ്രഥനം അഥവാ സിന്തെസിസ്.

ഇത്തരം ഗവേഷണമാർഗ്ഗങ്ങളിൽ ഏറെ പ്രാധാന്യമുള്ള ഒരു രീതിയാണു് ഓരോ സ്വതന്ത്രപ്രക്രിയയുടേയും വിശദമായ രസതന്ത്രം പഠിച്ചെടുത്ത് അതിനെ ഒരു പ്രവൃത്തിപഥമായി(pathway)മനസ്സിലാക്കുകയും സ്ഥാപിക്കുകയും ചെയ്യുക എന്നതു്. ഇത്തരത്തിലുള്ള പ്രവൃത്തിപഥങ്ങൾ ആവശ്യമുള്ളതുപോലെ ഒന്നിനൊന്നു ചേർത്തുവെച്ചാൽ ഒരു കോശത്തിന്റേയോ കലയുടേയോ അവയവത്തിന്റേയോ മൊത്തം ജീവിയുടെ തന്നെയോ പ്രവർത്തനധർമ്മങ്ങൾ യുക്തിബദ്ധമായി വിശദീകരിക്കാൻ കഴിയും. ആധുനിക ജീവശാസ്ത്രത്തിലേയും ആരോഗ്യ, ജനിതക മേഖലയിലേയും പ്രശസ്തമായ പല കണ്ടുപിടിത്തങ്ങളും യഥാർത്ഥത്തിൽ ഇത്തരം പ്രവൃത്തിപഥങ്ങളുടെ തിരിച്ചറിവുകളാണു്.


മുകളിൽ കാണിച്ചിരിക്കുന്നതു് ആഹാരവുമായി ബന്ധപ്പെട്ട ചില ഉദാഹരണങ്ങൾ മാത്രമാണു്. ശ്വസനം, രക്തചംക്രമണം, ലൈംഗികോത്തേജനവും മൈഥുനവും, ശരീരതാപനിയന്ത്രണം, സ്മൃതി, സുഷുപ്തി, സ്വപ്നം, അസുഖം ഭേദമാകൽ, അണുപ്രതിരോധനം തുടങ്ങി ജീവനുള്ള എല്ലാ വസ്തുക്കളുടേയും എല്ലാ ധർമ്മങ്ങളിലും തിരിച്ചറിയാനാവുന്ന ഒരു പ്രവൃത്തിപഥം കണ്ടെത്താൻ കഴിയും.


</doc>
<doc id="195802" url="https://ml.wikipedia.org/wiki?curid=195802" title="പത്രപ്രവർത്തകർ">
പത്രപ്രവർത്തകർ

വാർത്താ മാദ്ധ്യമങ്ങൾക്കായി വാർത്തകൾ ശേഖരിക്കുകയും അതിൽ തിരുത്തലുകൾ വരുത്തി പ്രസിദ്ധീകരണയോഗ്യമാക്കുകയും ചെയ്യുന്ന പ്രവൃത്തിചെയ്യുന്നവരാണ് പത്രപ്രവർത്തകർ.


</doc>
<doc id="195804" url="https://ml.wikipedia.org/wiki?curid=195804" title="എസ്.എൻ. സ്വാമി">
എസ്.എൻ. സ്വാമി

മലയാളചലച്ചിത്രരംഗത്തെ പ്രമുഖനായ തിരക്കഥാകൃത്താണ് എസ്.എൻ. സ്വാമി. കുറ്റാന്വേഷണ ചിത്രങ്ങൾക്ക് പ്രശസ്തനായ ഇദ്ദേഹം നാല്പതോളം മലയാളചലച്ചിത്രങ്ങൾക്ക് തിരക്കഥ രചിച്ചിട്ടുണ്ട്.

സി.ബി.ഐ. ചലച്ചിത്രപരമ്പര ("ഒരു സി.ബി.ഐ. ഡയറിക്കുറിപ്പ്", "ജാഗ്രത", സേതുരാമയ്യർ സി.ബി.ഐ., "നേരറിയാൻ സി.ബി.ഐ."), "കൂടും തേടി", "ഇരുപതാം നൂറ്റാണ്ട്", "മൂന്നാം മുറ", "ഓഗസ്റ്റ് 1", "ധ്രുവം" തുടങ്ങിയവയാണ് എസ്.എൻ. സ്വാമിയുടെ പ്രശസ്തമായ ചിത്രങ്ങൾ. സംവിധായകൻ കെ. മധുവിനൊപ്പമാണ് അദ്ദേഹം ഏറ്റവും കൂടുതൽ ചലച്ചിത്രങ്ങളിൽ പ്രവർത്തിച്ചിട്ടുള്ളത്. മമ്മൂട്ടി അവതരിപ്പിച്ച സേതുരാമയ്യർ സി.ബി.ഐ., പെരുമാൾ, മോഹൻലാൽ അവതരിപ്പിച്ച സാഗർ ഏലിയാസ് ജാക്കി, അലി ഇമ്രാൻ തുടങ്ങിയ മലയാളസിനിമാ ചരിത്രത്തിലെ ഏറെ പ്രശസ്തമായ കഥാപാത്രങ്ങൾ സൃഷ്ടിച്ചത് ഇദ്ദേഹമാണ്. 

മമ്മൂട്ടി പ്രധാന കഥാപാത്രത്തെ അവതരിപ്പിച്ച പുതിയ നിയമം എന്ന സിനിമയിലൂടെ ഈയിടെ അഭിനയരംഗത്തും അദ്ദേഹം അരങ്ങേറ്റം കുറിച്ചു. ഇദ്ദേഹം തിക്കഥയെഴുതിയ സിനിമകളിൽ പ്രധാന കതാപാത്രമായി ഏറ്റവും അധികം തവണ പ്രത്യക്ഷപ്പെട്ടത് മമ്മൂട്ടിയാണ്, 26 സനിമകളിൽ. ഇന്ത്യയിലെ തന്നെ മറ്റൊരു സൂപ്പർ താരമായ മോഹൻലാൽ 10 സമിനിമകളിൽ പ്രധാന കഥാപാത്രങ്ങളെ കൈകാര്യം ചെയ്തു. മമ്മൂട്ടിയും മോഹൻലാലും ചേർന്ന് അഭിനയിച്ച 2 സിനിമകൾക്കും സ്വാമി തിരക്കഥ എഴുതിയിട്ടുണ്ട്. 8 സുരേഷ് ഗോപി ചിത്രങ്ങളും സ്വാമിയുടെ തൂലികയിൽ പിറന്നിട്ടുണ്ട്. സ്വാമിയുടെ തിരക്കഥയിൽ പിറന്ന സിനിമകളിൽ ഏറ്റവും കൂടുതൽ സിനിമകൾ സംവിധാനം ചെയ്തത് കെ. മധുവാണ്, 14 എണ്ണം. രണ്ടാം സ്ഥാനം ജോഷിയ്ക്കാണ്, 5.


</doc>
<doc id="195821" url="https://ml.wikipedia.org/wiki?curid=195821" title="താവോ തേ കിങ്">
താവോ തേ കിങ്

താവോ തേ കിങ്ഒരു ചൈനീസ് മതഗ്രന്ഥമാണ്. താവോ മതത്തിന്റെ ഉപനിഷത്തായി ഇത് പരിഗണിക്കപ്പെടുന്നു. ലാവോത്സെ (ലാവോസി) ആണ് ഈ ഗ്രന്ഥത്തിന്റെ രചയിതാവ്. ഈ കൃതി രചിക്കാനിടയായ സാഹചര്യത്തെപ്പറ്റി ഒരു ഐതിഹ്യം നിലവിലുണ്ട്. മധ്യവയസ്സിൽ സൈനിക സേവനത്തിൽ നിന്നു വിരമിച്ച ലാവോത്സെ സന്ന്യാസം സ്വീകരിച്ച് ജ്ഞാനോപദേശം നൽകുവാൻ ആരംഭിച്ചു. ഒട്ടേറെ ശിഷ്യന്മാർ ഇദ്ദേഹത്തിനുണ്ടായി. ശിഷ്യഗണങ്ങളുടെ സംഭാഷണങ്ങളിൽ നിന്ന് ലാവോയുടെ മഹത്ത്വം ഗ്രഹിക്കാനിടയായ ചക്രവർത്തി ഇദ്ദേഹത്തിന്റെ അറിവുകൾ ഗ്രന്ഥരൂപത്തിലാക്കുവാൻ ആവശ്യപ്പെട്ടു. എന്നാൽ അതിഷ്ടപ്പെടാതെ ലാവോത്സെ രാജ്യം വിട്ടുപോകുന്നതിന് തീരുമാനിച്ചു. അതിർത്തി കടക്കാൻ ചെന്ന ഇദ്ദേഹത്തെ രാജസേവകർ ചുങ്കം നൽകാത്തതിനാൽ തടഞ്ഞു നിറുത്തി. തന്റെ പക്കൽ ചുങ്കം നൽകാൻ കാശില്ലെന്നും താൻ പുസ്തകം എഴുതണമെന്ന് നിർബന്ധിച്ചതിനാലാണ് രാജ്യം വിടുന്നതെന്നും അവരെ അറിയിച്ചു. ഗ്രന്ഥം നിർമ്മിക്കുവാനുള്ള അറിവുണ്ടെങ്കിൽ പുസത്കം എഴുതി നൽകിയാൽ മതിയാകുമെന്നും ചുങ്കത്തിന് പണം തരേണ്ടതില്ല എന്നും രാജസേവകൻ അറിയിച്ചു. അതനുസരിച്ച് രചിച്ച ഗ്രന്ഥമാണ് താവോ തേ കിങ് (താവോയുടെ പുസ്തകം) എന്ന് ജനങ്ങൾ വിശ്വസിച്ചുപോരുന്നു. ഗ്രന്ഥാരംഭത്തിൽ "സത്യം" വ്യഞ്ജിപ്പിക്കാൻ കഴിയാത്തതാണ്; വ്യഞ്ജിപ്പിക്കപ്പെടുന്നത് ഒന്നുംതന്നെ സത്യമല്ല - എന്നു വെളിപ്പെടുത്തുന്നു. ഗ്രന്ഥം രചിച്ചു നൽകിയ ശേഷം ഗ്രന്ഥകാരൻ എങ്ങോ അപ്രത്യക്ഷനായതായി വിശ്വസിക്കപ്പെടുന്നു.

അനന്തമായ മഹാസമുദ്രത്തെ അതീവസമർഥമായി ഒരു പാത്രത്തിൽ ഉൾക്കൊള്ളിച്ചിരിക്കുന്നതുപോലെ 81 ബീജമന്ത്രങ്ങളിലൊതുക്കി താവോ തന്റെ തത്ത്വശാസ്ത്രം പ്രതിപാദിച്ചിരിക്കുന്നു. ജ്ഞാനസിദ്ധി നേടിയവരിൽ അതിശ്രേഷ്ഠനായി ഗണിക്കപ്പെടുന്ന ലാവോത്സെയുടെ ഈ കൃതിക്ക് അനുബന്ധമോ വ്യാഖ്യാനമോ ഇതുവരെ ഉണ്ടായിട്ടുള്ളതായി അറിവില്ല.

"താവോ"എന്ന പദത്തിന് "വഴി" എന്നാണ് അർഥം. സാധാരണ വഴി പോലെ കൃത്യമായ അതിർവരമ്പുകളോ ലക്ഷ്യമോ ഇല്ലാത്ത വഴിയാണിത്. ഓരോരുത്തർക്കും അവരവരുടെ വഴി; എത്തിച്ചേരുന്ന സ്ഥാനവും എത്തുന്ന ആളും തമ്മിൽ അകലമില്ല. ഒരിക്കലും മാറ്റം വരാത്ത സത്യമായി താദാത്മ്യം പ്രാപിക്കാനുള്ള ഈ മാർഗ്ഗത്തെയാണ് ലാവോത്സെ "താവോ" എന്നു വിശേഷിപ്പിക്കുന്നത്.
മനുഷ്യന്റെ മാതൃക ഭൂമിയാണ്; ഭൂമിയുടെ മാതൃക സ്വർഗമാണ്; സ്വർഗത്തിന്റെ മാതൃക മാർഗ്ഗമാണ്; മാർഗ്ഗത്തിന്റെ മാതൃക നൈസർഗികവുമാണ്.ഇങ്ങനെ ശൃംഖലാബദ്ധമായി നീണ്ടു പോകുന്നു താവോ തേ കിങിലെ വിവരണങ്ങൾ.

ഇന്ദ്രിയഗോചരമായ പദാർഥങ്ങളെ സത്തയായും അല്ലാത്തവയെ അസത്തയായും വ്യവഹരിക്കുകയും സമാധാനം കാംക്ഷിക്കുകയും യുദ്ധത്തെ എതിർക്കുകയും പുരോഗമനപരമായ ലക്ഷ്യങ്ങളും ജനകീയ സ്വഭാവവും സ്വാഗതം ചെയ്യുകയുമാണ് ഈ കൃതിയിലൂടെ ഗ്രന്ഥകാരൻ ലക്ഷ്യമാക്കിയിരിക്കുന്നത്.

പ്രധാന ലോകഭാഷകളിലെല്ലാം ഈ ഗ്രന്ഥത്തിന് വിവർത്തനമുണ്ടായിട്ടുണ്ട്. 



</doc>
<doc id="195830" url="https://ml.wikipedia.org/wiki?curid=195830" title="പാലികുരിയ ഫഷിയോയിഡ്സ്">
പാലികുരിയ ഫഷിയോയിഡ്സ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ഫഷിയോയിഡ്സ് - Palicourea fuchsioides. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="195837" url="https://ml.wikipedia.org/wiki?curid=195837" title="സമാധാന പ്രാർത്ഥന">
സമാധാന പ്രാർത്ഥന

ഫ്രാൻസിസ് പുണ്യവാളന്റെ പ്രാർത്ഥന എന്നറിയപ്പെടുന്ന സമാധാന പ്രാർത്ഥന ഒരു ക്രിസ്തീയ പ്രാർത്ഥനയാണ്. പതിമൂന്നാം നൂറ്റാണ്ടിൽ ജീവിച്ചിരുന്ന പുണ്യവാളൻ അസ്സീസിയിലെ ഫ്രാൻസിസ് രചിച്ചതാണെന്ന് പറയപ്പെടുന്നുണ്ടെങ്കിലും ഇപ്പോഴുള്ള രൂപത്തിൽ ഈ പ്രാർത്ഥനയെ 1912-ന് മുമ്പുള്ള കാലത്തു നിന്ന് കണ്ടെത്താനായിട്ടില്ല. ഫ്രാൻസിൽ 1912-ൽ ഫ്രഞ്ച് ഭാഷയിൽ പ്രസിദ്ധീകരിച്ചിരുന്ന " ലാ ക്ലോഷറ്റ്" (ചെറിയ മണി) എന്ന ആത്മീയ മാഗസിനിലാണ് ഇത് ആദ്യമായി പ്രസിദ്ധീകൃതമായതെന്ന് ഡോ. ക്രിസ്റ്റിയൻ റെനോ 2001-ൽ തെളിയിച്ചിട്ടുണ്ട്. അമേരിക്കൻ ഐക്യനാടുകളിൽ 1949-ൽ കർദിനാൾ ഫ്രാൻസിസ് സ്പെൽമാൻ, സെനറ്റർ ആൽബർട്ട് ഡബ്ല്യൂ ഹാവ്ക്ക്സ് എന്നിവർ ദശലക്ഷക്കണക്കിന് കോപ്പികൾ വിതരണം ചെയ്തതു മുതൽ ഈ പ്രാർത്ഥന പ്രചാരത്തിലായി. 
ദൈവമേ എന്നെ അങ്ങയുടെ സമാധാനത്തിന്റെ ഒരു ഉപകരണമാക്കണമേ,
വിദ്വേഷമുള്ളിടത്തു സ്നേഹവും ദ്രോഹമുള്ളിടത്തു ക്ഷമയും,
സന്ദേഹമുള്ളിടത്തു വിശ്വാസവും നിരാശയുള്ളിടത്തു പ്രത്യാശയും,
അന്ധകാരമുള്ളിടത്തു പ്രകാശവും സന്താപമുള്ളിടത്തു സന്തോഷവും ഞാൻ വിതയ്ക്കട്ടെ,
ഓ! ദിവ്യനാഥാ
ആശ്വസിപ്പിക്കപ്പെടുന്നതിനെക്കാൾ ആശ്വസിപ്പിക്കുന്നതിനും മനസ്സിലാക്കപ്പെടുന്നതിനെക്കാൾ മനസ്സിലാക്കുന്നതിനും,
സ്നേഹിക്കപ്പെടുന്നതിനെക്കാൾ സ്നേഹിക്കുന്നതിനും എനിക്ക് ഇടയാക്കണമേ.
എന്തെന്നാൽ കൊടുക്കുമ്പോഴാണ് ഞങ്ങൾക്ക് ലഭിക്കുന്നത്.
ക്ഷമിക്കുമ്പോഴാണ് ഞങ്ങളോട് ക്ഷമിക്കപ്പെടുന്നത്.
മരിക്കുമ്പോഴാണ് ഞങ്ങൾ നിത്യജീവിതത്തിലേക്ക് ജനിക്കുന്നത്.
ആമേൻ

ഈ പ്രാർത്ഥന ആദ്യമായി പ്രസിദ്ധീകൃതമായത് 1912-ലാണ്. 1915-ൽ ആംഗ്ലോ ഫ്രഞ്ച് അസോസിയേഷന്റെ (സുവനീർ നോമാഡ്) പ്രസിഡന്റ് യൂറോപ്പിലെ എല്ലാ രാജവംശങ്ങളുടെയും മുൻഗാമിയായ "വില്യം ദി കോൺക്വറർ " എന്നയാളുടെ വില്പത്രത്തെ ആസ്പദമാക്കി ഉണ്ടാക്കിയത് എന്നവകാശപ്പെട്ടുകൊണ്ട് പോപ്പ് ബെനഡിക്റ്റ് പതിനഞ്ചാമന് അയച്ചു കൊടുത്തു. 

പോപ്പ് ഇതിന്റെ ഇറ്റാലിയൻ പരിഭാഷ ല'ഓസ്സ് എർവറ്റോർ റോമാനോ എന്ന പ്രസിദ്ധീകരണത്തിന്റെ ഒന്നാം പേജിൽ 1916 ജനുവരി 20-ന് പ്രസിദ്ധീകരിപ്പിച്ചു. " സമാധാനത്തിനു വേണ്ടി സുവനീർ നൊമാഡിന്റെ പ്രാർത്ഥന " എന്ന തലക്കെട്ടായിരുന്നു ഈ പ്രാർത്ഥനയ്ക്ക് നൽകപ്പെട്ടത്. 1916 ജനുവരി 28-ന് ഫ്രഞ്ച് പത്രം " ല ക്രോയി " ഈ പ്രാർത്ഥന ഫ്രഞ്ച് ഭാഷയിലേയ്ക്ക് പുനർ തർജ്ജമ ചെയ്ത് പ്രസിദ്ധീകരിച്ചു. ഈ രണ്ട് പ്രസിദ്ധീകരണങ്ങളും കാരണം ഒന്നാം ലോക മഹായുദ്ധ സമയത്ത് ഈ പ്രാർത്ഥന പരക്കെ അറിയപ്പെട്ടു. .

ഇംഗ്ലീഷിലേയ്ക്ക് ആദ്യമായി തർജമ ചെയ്യപ്പെട്ടത് ജാനുവരി 1929-ലായിരുന്നു. ഫിലാഡൽഫിയയിലെ ക്വേക്കർ മാഗസിനിലാണ് ഇതാദ്യമായി പ്രസിദ്ധീകൃതമായത്. അസീസിയിലെ ഫ്രാൻസിസിന്റെ പ്രാർത്ഥനയായാണ് ഈ പ്രസിദ്ധീകരണം ഇതിനെ വിശേഷിപ്പിച്ചത്. അതിനുശേഷം ഇത് വിശുദ്ധ ഫ്രാൻസിസിന്റെ പ്രാർത്ഥനയായി അറിയപ്പെട്ടു.



</doc>
<doc id="195846" url="https://ml.wikipedia.org/wiki?curid=195846" title="അഡിനോസിൻ ട്രൈഫോസ്ഫേറ്റ്">
അഡിനോസിൻ ട്രൈഫോസ്ഫേറ്റ്

ജീവശാസ്ത്രത്തിൽ പ്രകൃതിയും ജീവജാലങ്ങളും പരസ്പരം നടത്തുന്ന ഊർജ്ജക്കൈമാറ്റങ്ങളിലെ പ്രധാന നാണയമാണു് ATP എന്ന ചുരുക്കപ്പേരിലറിയപ്പെടുന്ന അഡിനോസിൻ ട്രൈഫോസ്ഫേറ്റ് എന്ന രാസസംയുക്തം.

സൂര്യനിൽ നിന്നും ലഭിയ്ക്കുന്ന ഊർജ്ജം, പ്രകാശസംശ്ലേഷണം എന്ന സങ്കീർണ്ണപ്രക്രിയയിലൂടെ സസ്യോൽപ്പന്നങ്ങളിലെ കാർബോഹൈഡ്രേറ്റുകളിലും മറ്റു കാർബണികസംയുക്തങ്ങളിലുമായി സസ്യങ്ങൾ സംഭരിച്ചുവെക്കുകയും തുടർന്നു് അതേ സസ്യോൽപ്പന്നങ്ങൾ ജന്തുലോകത്തിലെ നീണ്ട ആഹാരശൃംഖലകൾക്കു വഴിവെക്കുകയും ചെയ്യുന്നു. ഈ വലിയ ശൃംഖലയിൽ ബാക്കി വരുന്ന ജൈവാവശിഷ്ടങ്ങളിൽ ഒരു നല്ല പങ്കും കൂട്ടത്തിൽ കാർബൺ ഡയോക്സൈഡും ക്രമേണ സസ്യങ്ങളിലേക്കു തന്നെ തിരിച്ചെത്തുകയും ചെയ്യുന്നു. ഇത്തരം കൊടുക്കൽ വാങ്ങലുകൾക്കിടയിൽ ഈ രാസപദാർത്ഥങ്ങൾ പല തരത്തിലുമുള്ള മാറ്റങ്ങൾക്കും വിധേയമാകുന്നുണ്ടു്. അവയിൽ ഊർജ്ജവാഹികളായ സംയുക്തങ്ങളാണു് ATP, ADP, NADPH തുടങ്ങിയവ.


</doc>
<doc id="195884" url="https://ml.wikipedia.org/wiki?curid=195884" title="മൻവേന്ദ്ര ഷാ">
മൻവേന്ദ്ര ഷാ

ഉത്തർപ്രദേശിലെ തെഹ്‌രി ഗാർവാളിലെ മുൻ രാജാവും 1947 ൽ തെഹ്‌രി ഇന്ത്യയോട് കൂട്ടിച്ചേർക്കപ്പെട്ടതിനു ശേഷം ദീർഘകാലം പാർലമെന്റ് അംഗവുമായിരുന്നു മൻവേന്ദ്ര ഷാ സാഹിബ് ബഹാദൂർ.(26 മേയ് 1926 - 5 ജനുവരി 2007). ബദരി - കേഥാർനാഥ് ക്ഷേത്രത്തിന്റ രക്ഷാധികാരിയായിരുന്നു. രണ്ട്, മൂന്ന്, നാല്, പത്ത്, പതിനൊന്ന്, പന്ത്രണ്ട്, പതിമൂന്ന് ലോക് സഭാകളിൽ അംഗമായിരുന്നു.

ഹിമാലയൻ മലനിരകളിലെ പ്രതാപ് നഗർ പ്രവിശ്യയിൽ മഹാരാജ സർ നരേന്ദ്ര ഷായുടെ മകനായി ജനിച്ചു. ഗവൺമെന്റ് കോളേജിലും ലാഹോറിലെ ഇന്ത്യൻ സിവിൽ സർവ്വീസ് കോളേജിലും പഠിച്ചു.

രണ്ടാം ലോക മഹായുദ്ധ കാലത്ത് ബർമ്മ യുദ്ധ മുന്നണിയിൽ സേവനമനുഷ്ടിച്ചു. 4800 ചതുരശ്ര മൈൽ വിസ്തീർണ്ണമുള്ള രാജ്യം അച്ഛൻ രാജാവിന്റെ അനാരോഗ്യ കാലത്ത് 1946 മുതൽ 1949 വരെ രാജാവായിരുന്നു. സ്വാതാന്ത്ര്യാനന്തരം ഭാരതത്തോട് കൂടി ചേരാനുള്ള സന്നദ്ധത ആദ്യം പ്രകടിപ്പിച്ച് ഒപ്പു വച്ച നാട്ടു രാജാക്കൻമാരിലൊരാളായിരുന്നു മൻവേന്ദ്ര.
1957 മുതൽ കോൺഗ്രസ്സ് പാർട്ടിയെ പ്രതിനിധീകരിച്ച് ദീർഘ കാലം പാർലമെന്റേറിയനായി. 1980 - 83 കാലത്ത് ഐർലന്റിലെ അംബാസഡറായിരുന്നു. 1991 ൽ ബി.ജെ.പി സ്ഥാനാർത്ഥിയായി വിജയിച്ചു.
1962ൽ അവിഭക്ത ഉത്തർപ്രദേശിലെ തെഹ്‌രി മണ്ഡലത്തിൽ നിന്നും മൻവേന്ദ്ര ഷാ എതിരില്ലാതെ ലോക്‌സഭയിലേക്ക് തിരഞ്ഞെടുക്കപ്പെട്ടിരുന്നു.


</doc>
<doc id="195887" url="https://ml.wikipedia.org/wiki?curid=195887" title="ജാഗ്രത">
ജാഗ്രത

എസ്.എൻ. സ്വാമിയുടെ തിരക്കഥയിൽ കെ. മധു സംവിധാനം ചെയ്ത് 1989-ൽ പുറത്തിറങ്ങിയ മലയാള കുറ്റാന്വേഷണ ചലച്ചിത്രമാണ് ജാഗ്രത. മമ്മൂട്ടി, മുകേഷ്, ജഗതി ശ്രീകുമാർ, പാർവ്വതി എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.

കെ. മധു-എസ്.എൻ. സ്വാമി കൂട്ടുകെട്ടിന്റെ സി.ബി.ഐ. ചലച്ചിത്രപരമ്പരയിലെ രണ്ടാമത്തെ ചലച്ചിത്രമാണിത്. "ഒരു സി.ബി.ഐ. ഡയറിക്കുറിപ്പ്" (1988), "സേതുരാമയ്യർ സി.ബി.ഐ." (2004), "നേരറിയാൻ സി.ബി.ഐ." (2005) എന്നിവയാണ് ഈ പരമ്പരയിലെ മറ്റ് ചലച്ചിത്രങ്ങൾ.

ഈ സിനിമയിൽ പാട്ടുകൾ ഇല്ല



</doc>
<doc id="195889" url="https://ml.wikipedia.org/wiki?curid=195889" title="ലൂയി പിരാന്തല്ലോ">
ലൂയി പിരാന്തല്ലോ

ലോക പ്രശസ്തനായ ഇറ്റാലിയൻ സാഹിത്യകാരനാണ് ലൂയി പിരാന്തല്ലോ. നിരവധി നാടകങ്ങളും ചെറുകഥകളും നോവലുകളും. രചിച്ചു. 1934ൽ സാഹിത്യത്തിനുള്ള നൊബേൽ സമ്മാനം ലഭിച്ചു.
1867 ജൂൺ 28ന് ഇറ്റലിയിലെ സിസിലിയിൽ ജനനം. എഴുത്തുകാരനെത്തേടി ആറു കഥാപാത്രങ്ങൾ (Six Charactors in Search of an Author) ഉൾപ്പെടെ സാഹിത്യ ലോകത്തു അത്ഭുതം സൃഷ്ടിച്ച നിരവധി കൃതികൾ. 1934ൽ സാഹിത്യത്തിനുള്ള നൊബേൽ സമ്മാനം. 1936 ഡിസംബർ പത്തിന് റോമിൽ വച്ച് അന്ത്യം. 




</doc>
<doc id="195892" url="https://ml.wikipedia.org/wiki?curid=195892" title="അരിസ്റ്റോഫനീസ്">
അരിസ്റ്റോഫനീസ്

പുരാതന ആഥൻസിലെ ഒരു ഹാസ്യനാടകകൃത്തായിരുന്നു അരിസ്റ്റോഫനീസ് (ജനനം ബി.സി. 446-നടുത്ത് –മരണം: ബി.സി. 386-നടുത്ത്). അദ്ദേഹത്തിന്റെ 40 നാടകങ്ങളിൽ 11 എണ്ണം ഏതാണ്ട് സമ്പൂർണ്ണരൂപത്തിൽ നിലവിലുണ്ട്. "പഴയ കോമഡി" എന്ന വിഭാഗത്തിൽ പെടുന്ന ഹാസ്യനാടകങ്ങളുടെ മാതൃകകളായി ആകെ നിലവിലുള്ളത് അവയാണ്. ആ ജനുസ്സിന്റെ നിർവചനം തന്നെ ഈ നാടകങ്ങളെ ആശ്രയിച്ചാണ്. "കോമഡിയുടെ പിതാവ്", "പുരാതനഹാസ്യനാടകങ്ങളുടെ രാജാവ്", എന്നൊക്കെ വിശേഷിപ്പിക്കപ്പെടുന്ന അരിസ്റ്റോഫനീസ്, പുരാതന ആഥൻസിലെ ജീവിതത്തെ മറ്റെല്ലാ എഴുത്തുകാരേയും കാൾ യഥാതഥമായി ചിത്രീകരിച്ചതായി കരുതപ്പെടുന്നു. 

അരിസ്റ്റോഫനീസിന്റെ അധിക്ഷേപശക്തിയെ സമകാലീനസമൂഹത്തിലെ പ്രമുഖന്മാർ അംഗീകരിക്കുകയും ഭയപ്പെടുകയും ചെയ്തിരുന്നു; സോക്രട്ടീസിന്റെ വിചാരണയിലേക്കും വധത്തിലേക്കും നയിച്ച അപവാദപ്രചാരണമായി പ്ലേറ്റോ അരിസ്റ്റോഫനീസിന്റെ "മേഘങ്ങൾ" എന്ന നാടകത്തെ എടുത്തുകാട്ടി. മറ്റു ചില നാടകങ്ങളിലും അരിസ്റ്റോഫനീസ് സോക്രട്ടീസിനെ പരിഹസിച്ചിരുന്നു.എങ്കിലും നാടകങ്ങളിലെ പരിഹാസം, സോക്രട്ടീസിന്റേയും അരിസ്റ്റോഫനീസിന്റേയും ചങ്ങാത്തത്തെ തകർത്തില്ല. 'മേഘങ്ങൾ' എന്ന നാടകം കണ്ട സോക്രട്ടീസ് അത് ആസ്വദിച്ചതായി പറയപ്പെടുന്നു. സോഫിസ്റ്റുകളേയും സോക്രട്ടീസിനേയും വിമർശിച്ചിരുന്നെങ്കിലും അരിസ്റ്റോഫനീസ് അവരുടെ വൃത്തത്തിൽ പെട്ടവനായിരുന്നു. പ്ലേറ്റോയുടെ 'സിമ്പോസിയം' എന്ന കൃതിയിൽ, അരിസ്റ്റോഫനീസുമായി സൗഹൃദം പങ്കിടുന്ന സോക്രട്ടീസിനെ കാണാം.

ഇന്ന് നഷ്ടമായിരിക്കുന്ന "ബാബിലോണിയക്കാർ", എന്ന രണ്ടാമത്തെ നാടകം ആഥൻസ് രാഷ്ട്രത്തെ തന്നെ അധിക്ഷേപിക്കുന്നതാണെന്ന് മൈതാനരാഷ്ട്രീയക്കാരനായ ക്ലിയോൺ കരുതി. ഈ തർക്കം കോടതിവ്യവഹാരങ്ങളിലേക്കു നയിച്ചിരിക്കാൻ സാധ്യതയുണ്ടെങ്കിലും അതിന്റെ വിശദാംശങ്ങൾ ലഭ്യമല്ല. ഏതായാലും പിന്നീടെഴുതിയ "പ്രഭുക്കന്മാർ" ഉൾപ്പെടെ മറ്റു പല നാടകങ്ങളിലും അരിസ്റ്റോഫനീസ് ക്ലിയോണെ നിർദ്ദയം പരിഹസിക്കുന്നതു തുടർന്നു. നാടകകൃത്ത് സ്വയം രംഗാവതരണം നടത്തിയ ആദ്യനാടകം "പ്രഭുക്കന്മാർ" ആയിരുന്നു. "കോമഡികൾ എഴുതി സ്വയം അവതരിപ്പിക്കുന്നവന്റെ ജോലിയാണ് സർവത്ര കഠിനം" എന്ന് അതിൽ സംഘഗായകർ പാടുന്നുണ്ട്."

വ്യക്തിപരവും വിഭാഗീയവുമായ താത്പര്യങ്ങൾക്കു വേണ്ടി രാഷ്ട്രത്തെ യുദ്ധത്തിലേക്കു നയിക്കാൻ ജനങ്ങളുടെ ദേശപ്രേമത്തെ ചൂഷണം ചെയ്യുന്ന രാഷ്ട്രീയക്കാരെ തന്റെ നാടകങ്ങളിൽ പലതിലും അരിസ്റ്റോഫനീസ് തുറന്നുകാട്ടി. ആഥൻസും യവനലോകത്തിൽ അതിന്റെ വൈരിയായിരുന്ന സ്പാർട്ടയുമായി നടന്നിരുന്ന വിനാശകരമായ പെലൊപ്പോന്നീസിയൻ യുദ്ധമായിരുന്നു ഈ പരിഹാസത്തിന്റെ പശ്ചാത്തലം. ഉപരിവർഗ്ഗപക്ഷപാതിയും യാഥാസ്ഥിതികനും ആയിരുന്ന അരിസ്റ്റോഫനീസ് ജനാധിപത്യത്തെയും പരമ്പരാഗതമതവിശ്വാസത്തെ ദുർബ്ബലമാക്കിയ നവീനാശയങ്ങളേയും പരിഹസിച്ചു. 

ഗ്രീക്കു ശൈലിയുടെ ഉദാത്തമാതൃകയായി അരിസ്റ്റോഫനീസിന്റെ രചനകൾ പിന്നീട് കരുതപ്പെട്ടെങ്കിലും ഹാസ്യത്തിന്റെ സൃഷ്ടിക്ക് അദ്ദേഹം അശ്ലീലത്തേയും ശാരീരികപ്രക്രിയകളുടെ പരുക്കൻ ചിത്രീകരണത്തേയും വിസർജ്ജ്യബിംബങ്ങളേയും ആശ്രയിച്ചു. മൂക്കു പൊത്തിപ്പിടിക്കാൻ തയ്യാറെങ്കിൽ, വഷളൻ സന്തുഷ്ടിയോടെ (with profane delight) വായിക്കാവുന്ന നാടകകൃത്ത് എന്ന് വിൽ ഡുറാന്റ് അദ്ദേഹത്തെ വിശേഷിപ്പിക്കുന്നു. 


</doc>
<doc id="195893" url="https://ml.wikipedia.org/wiki?curid=195893" title="രാജീവ് ആലുങ്കൽ">
രാജീവ് ആലുങ്കൽ

മലയാള കവിയും, ഗാനരചയിതാവും, പ്രഭാഷകനുമായ രാജീവ് ആലുങ്കൽ ഇപ്പോൾ കേരള സർക്കാർ നിയന്ത്രണത്തിലുള്ള പല്ലന കുമാരനാശാൻ സ്മാരകത്തിന്റെ ചെയർമാനാണ് രാജീവ് ആലുങ്കലിന്റെ മൊബൈൽ നമ്പർ:9446192777 ...

പ്രണയവും, തത്ത്വചിന്തകളും നിറഞ്ഞതാണ് അദ്ദേഹത്തിന്റെ പ്രധാന കവിതകളും, ഗാനങ്ങളും.ഗാനരചനാ രംഗത്തെ സമഗ്ര സംഭാവനയ്ക്കുള്ള കേരള സംഗീത നാടക അക്കാദമിയുടെ അവാർഡ് 39- വയസ്സിൽ രാജീവ് ആലുങ്കലിന് ലഭിച്ചു. ഈ പുരസ്ക്കാരം ലഭിക്കുന്ന ചരിത്രത്തിലെ ഏറ്റവും പ്രായം കുറഞ്ഞ ഗാന രചയിതാവാണ് രാജീവ് ആലുങ്കൽ. 

2003 ൽഹരിഹരൻ പിള്ള ഹാപ്പിയാണ് എന്ന ചിത്രത്തിലൂടെ രാജീവ് ആലുങ്കൽ സിനിമാ ഗാന രചനയ്ക്ക് തുടക്കം കുറിച്ചു. തുടർന്ന് വെട്ടം, കനകസിംഹാസനം,അറബിയും ഒട്ടകവും പി.മാധവൻ നായരും,ചട്ടക്കാരി, മല്ലുസിങ്ങ് ,റോമൻസ്, സൗണ്ട് തോമ ,ഷീടാക്സി,ഹാപ്പി വെഡിംഗ്,കുട്ടനാടൻ മാർപാപ്പ , ആനക്കള്ളൻ തുടങ്ങിയ 125 ഏറെ ചിത്രങ്ങൾക്കായി 250 ൽ ഏറെ ഗാനങ്ങൾക്ക് രാജീവ് ആലുങ്കൽ രചന നിർവ്വഹിച്ചു. ഇതിനു പുറമേ 200 ൽ ഏറെ പ്രൊഫഷണൽ നാടകങ്ങൾക്കും, 250 ൽ ഏറെ ആൽബങ്ങൾക്കുമായി രാജീവ് ആലുങ്കൽ നാലായിരത്തിലധികം ഗാനങ്ങൾ രചിച്ചിട്ടുണ്ട്. കൂടാതെ ഒട്ടേറെ ആകാശവാണി - ദൂരദർശൻ ലളിതഗാന ങ്ങളും രചിച്ചു. 

രാജീവ് ആലുങ്കലിനെ പോലെ ഗാനരചനയുടെ സമസ്ത മേഖലകളിലും വ്യക്തമായി അടയാളപ്പെടുത്തിയവർ അധികം  പേരില്ല. കഴിഞ്ഞ കാൽനൂറ്റാണ്ടു കാലം കൊണ്ട്  നാടകം, ആൽബം, സിനിമ എന്നീ രംഗങ്ങളിലെ ഗാനവിഭാഗത്തിൽ ഒരുപോലെ അദ്ദേഹം കൈ വരിച്ച നേട്ടത്തോട് താരതമ്മ്യം ചെയ്യാൻ മലയാളത്തിൽ മറ്റൊരാളില്ല. 

കേരള ചരിത്രത്തിലെ ശക്തവും ധീരവുമായ ചരിത്ര സാന്നിധ്യങ്ങളായ 30 സ്ത്രീരത്നങ്ങളേക്കുറിച്ച് 2018ൽ  ഏഷ്യാനെറ്റ് ന്യൂസ് - സ്ത്രീശക്തി പുരസ്ക്കാര സമർപ്പണത്തോട് അനുബന്ധിച്ച് 30 പ്രശസ്ത നർത്തകികൾ അവതരിപ്പിച്ച നൃത്തശിൽപ്ത്തിനു വേണ്ടി  പണ്ഡിറ്റ് രമേശ് നാരായണന്റെ സംഗീതത്തിൽ 30 ഗാനങ്ങളും അനുബന്ധ കവിതകളും രചിച്ചത് രാജീവ് ആലുങ്കലാണ്. സൂര്യാ കൃഷ്ണമൂർത്തി സംവിധാനം ചെയ്ത ഈ രംഗ വിസ്മയം രാജീവ് ആലുങ്കലിന്റെ രചനാ മികവിന കേരള ഗവർണ്ണർ ജസ്റ്റിസ് പി.സദാശിവം ഉൾപ്പെടെ ഒട്ടേറെ പ്രഗല്ഭമതികളുടെ അഭിനന്ദനങ്ങൾ നേടിക്കൊടുത്തു.

മലയാളത്തിലെ ലക്ഷണമൊത്ത ആദ്യ നോവലായ ഒ.ചന്തുമേനോന്റെ "ഇന്ദുലേഖയെ അധികരിച്ച്  തിരുവനന്തപുരത്ത് സൂര്യാ ഫെസ്റ്റിവലിൽ നർത്തകി ഡോ. ചൈതന്യാ ഉണ്ണി അവതരിപ്പിച്ച നൃത്തശിൽപ്പത്തിൽ സ്ത്രീയുടെ സൂക്ഷ്മമാഭാവതലങ്ങളെ  പ്രതിപാദിക്കുന്ന 12 ഗാനങ്ങൾ രചിച്ചത് രാജീവ് ആലുങ്കലാണ്.

 ലളിതഗാന ശാഖയ്ക്ക് മുതൽക്കൂട്ടായി പുതുമയുള്ള വിവിധ ആശയങ്ങൾ ഉൾപ്പെടുത്തി <nowiki>" അരങ്ങ് ""ആലാപനം " "</nowiki>നാദം " "സമന്വയം "എന്നീ പേരുകളിൽ അൻപത് ലളിതഗാനങ്ങളും അതിനു പുറമേ നാടോടി നൃത്ത ഗാനങ്ങളുടെ രണ്ടു  ഭാഗവും കുട്ടികൾക്കായുള്ള കഥാ ഗീതങ്ങളും, വിവിധ നാട്ടു ചരിത്രങ്ങൾ പാട്ടിലാക്കുന്ന പുതു പദ്ധതിയും ഉൾപ്പെടെ രാജീവ് ആലുങ്കലിന്റെ രചനാ വഴികൾ അതി വിസ്തൃതവും ,അസാധാരണവുമാണ്. നാട്ടു ചിത്രങ്ങൾ പാട്ടാക്കി മാറ്റുക വഴി വിസ്മൃതിയിലാകുമായിരുന്ന ചരിത്ര വസ്തുതകളെ സംരക്ഷിയ്ക്കുക എന്ന മഹത്തായ ഉദ്യമമാണ് രാജീവ് ആലുങ്കൽ നിർവ്വഹിച്ചത്.

സംസ്ഥാന സ്ക്കൂൾ കലോത്സവങ്ങളിലും, വിവിധ സർവ്വകലാശാല കലോത്സവങ്ങളിലും വിവിധ മത്സര ഇനങ്ങളിൽ രാജീവ് ആലുങ്കൽ വിധികർത്താവായിട്ടുണ്ട്

മലയാളത്തിലെ പ്രധാനപ്പെട്ട എല്ലാ ആനുകാലികങ്ങളിലും രാജീവ് ആലുങ്കലിന്റെ കവിതകൾ പ്രസിദ്ധീകരിച്ചു വരുന്നു. കവിതയ്ക്കുള്ള ഹരിപ്രിയ പുരസ്ക്കാരം, മദർ തെരേസാ പുരസ്ക്കാരം, പി. ഭാസ്ക്കരൻ പുരസ്ക്കാരം, ഇൻഡോ- മലേഷ്യൻ കൾച്ചറൽ ഫോറത്തിന്റെ കാവ്യശ്രീ പുരസ്ക്കാരം, ഗാനരചനയ്ക്കുള്ള സംസ്ഥാന സർക്കാർ അവാർഡ്, ഫിലിം ക്രിട്ടിക്സ് അവാർഡ്, വയലാർ രാമവർമ്മ അവാർഡ്, തുടങ്ങിയ നിരവധി അംഗീകാരങ്ങൾ രാജീവ് ആലുങ്കലിന് ലഭിച്ചിട്ടുണ്ട്.

കണ്ടനാട്ട് എസ്. മാധവൻ നായരുടെയും കാരുവള്ളി ആർ. ഇന്ദിരയുടെയും മകനായി 1973 ഓഗസ്റ്റ് 17-ന് ആലപ്പുഴ ജില്ലയിൽ ചേർത്തല താലൂക്കിലെ കടക്കരപ്പള്ളിയിൽ ജനിച്ചു. യു.പി.ജി. സ്കൂൾ കടക്കരപ്പള്ളി, എച്ച്.എസ്. കണ്ടമംഗലം, എൻ.എസ്.എസ്.എച്ച്.എസ്. പാണാവള്ളി, ശോഭ ഇൻഡസ്ട്രിയൽ ട്രെയിനിംഗ് ഇൻസ്റ്റിറ്റ്യൂട്ട് എന്നിവിടങ്ങളിലായി വിദ്യാഭ്യാസം പൂർത്തിയാക്കി. ശിരോമണി രാഘവ പണിക്കരുടെ കീഴിൽ പത്തു വർഷം സംസ്കൃതം പഠിച്ചു.

1987-ൽ എൻ.എസ്.എസിന്റെ സർവ്വീസ് വാരികയിലാണ് ആദ്യ കവിത പ്രസിദ്ധീകരിക്കുന്നത്. 1993-ൽ ചേർത്തല ഷൈലജ തീയറ്റേഴ്സിന്റെ "മാന്ത്രികക്കരടി" എന്ന നാടകത്തിലൂടെ ഗാനരചയിതാവായി അരങ്ങേറ്റം കുറിച്ചു. രാജീവ് ആലുങ്കലിന് 2004-ൽ കായംകുളം സപര്യയുടെ ""ഓമൽക്കിനാവ്" "എന്ന നാടകത്തിലെ 'ആശതൻ കൂടാരത്തിൽ' എന്ന ഗാനത്തിന് മികച്ച ഗാനരചയിതാവിനുള്ള സംസ്ഥാന സർക്കാരിന്റെ പുരസ്കാരം ലഭിച്ചു.

വത്തിക്കാനിലെ സെന്റ് പീറ്റേഴ്‌സ് ബസിലിക്കയിൽ വച്ച്, മദർ തെരേസയുടെ വിശുദ്ധപദവി ചടങ്ങുകൾക്കു മുൻപായി രാജീവ് ആലുങ്കലിന്റെ " തെരേസാമ്മ " എന്ന കവിത ഫ്രാൻസിസ് മാർപ്പാപ്പ പ്രകാശിപ്പിച്ചു.ഉഷാ ഉതുപ്പ് വത്തിക്കാനിൽ ആലപിച്ച ഈ കവിത ഇംഗ്ലീഷ് ,അൽബേനിയൻ, ഇറ്റാലിയൻ, ഹിന്ദി, ബംഗാളി, തമിഴ്, തുടങ്ങിയ ഒൻപത് ഭാഷകളിലേക്ക് വിവർത്തനം ചെയ്യപ്പെട്ടു. 

ഏ.ആർ.റഹ്മാന്റെ "വൺ ലൗ " എന്ന ബഹുഭാഷാ ആൽബത്തിലെ എക മലയാളഗാനത്തിന്റെ രചയിതാവാണ് രാജീവ് ആലുങ്കൽ. കെ.പി.കുമാരൻ സംവിധാനം ചെയ്ത ആകാശഗോപുരം എന്ന മലയാള ചിത്രത്തിൽ വിശ്വ പ്രസിദ്ധ സംഗീതജ്ഞനും, ടൈറ്റാനിക്ക് എന്ന വിഖ്യാത ചിത്രത്തിന്റെ സംഗീത സംവിധായകനുമായ ജോൺ ആൾട്ട്മാന്റെ ഈണത്തിലും രാജീവ് ആലുങ്കൽ ഗാനരചന നിർവ്വഹിച്ചു.

ഇന്ത്യയിലും, ഒട്ടേറെ വിദേശ രാജ്യങ്ങളിലും സാഹിത്യ സാംസ്ക്കാരിക സമ്മേളന വേദികളിൽ രാജീവ് ആലുങ്കൽ പ്രഭാഷകനാായി പങ്കെടുത്തു.2016ൽ സിംഗപ്പൂരിൽ വച്ചു നടന്ന സൗത്ത് ഏഷ്യൻ കവികളുടെ സമ്മേളനത്തിൽ, മലയാള ഭാഷയുടെ സാംസ്ക്കാരിക പ്രസക്തിയേക്കുറിച്ച്‌ രാജീവ് ആലുങ്കൽ പ്രസംഗിയ്ക്കുകയും, "വേരുകളുടെ വേദാന്തം" എന്ന പ്രസിദ്ധമായ സ്വന്തം കവിത അവതരിപ്പിക്കുകയും ചെയ്തു. അമേരിക്ക,ബ്രിട്ടൻ, ഇറ്റലി, ഈജിപ്റ്റ്, ചൈന, തായ് ലാന്റ്, മലേഷ്യ,സിംഗപ്പൂർ ,ശ്രീലങ്ക ,ദുബായ്, അബുദാബി, ഷാർജ ,നേപ്പാൾ ,വത്തിക്കാൻ, തുടങ്ങിയ വിദേശ രാജ്യങ്ങൾ രാജീവ് ആലുങ്കൽ സന്ദർശിച്ചിട്ടുണ്ട്.


[ മലയാള ചലച്ചിത്ര ഗാന രചയിതാക്കൾ ]

</doc>
<doc id="195899" url="https://ml.wikipedia.org/wiki?curid=195899" title="ടോംബോയ് നോട്സ്">
ടോംബോയ് നോട്സ്

സി ഷാർപ്, ജി.ടി.കെ. എന്നിവയിൽ തയ്യാറാക്കിയ കുറിപ്പുകൾ എഴുതാനായി ഉപയോഗിക്കുന്ന ഒരു സ്വതന്ത്ര സോഫ്റ്റ്‌വെയറാണ് ടോം ബോയ് നോട്സ്. യൂണിക്സിലും, ലിനക്സിലും, വിൻഡോസിലും, മാക് ഓപ്പറേറ്റിംഗ് സിസ്റ്റത്തിലും ഇത് ഉപയോഗിക്കാം. 






</doc>
<doc id="195901" url="https://ml.wikipedia.org/wiki?curid=195901" title="തിളപ്പിച്ച് വധശിക്ഷ">
തിളപ്പിച്ച് വധശിക്ഷ

തിളപ്പിച്ചുള്ള വധശിക്ഷ ഏഷ്യയിലെയും യൂറോപ്പിലെയും പല ഭാഗങ്ങളിലും പണ്ടുകാലത്ത് നിലവിലുണ്ടായിരുന്ന ഒരു വധശിക്ഷാ രീതിയായിരുന്നു. 

ഇത്തരത്തിലുള്ള വധശിക്ഷകൾ കുട്ടകം പോലുള്ള വലിയ തുറന്ന പാത്രങ്ങളോ ചിലപ്പോൾ കെറ്റിൽ മാതിരിയുള്ള മൂടിയ പാത്രങ്ങളോ ഉപയോഗിച്ചാണ് നടത്തിയിരുന്നത്. വെള്ളം, എണ്ണ, മൃഗക്കൊഴുപ്പ്, ടാർ എന്നീ ദ്രാവകങ്ങളുപയോഗിച്ചാണ് തിളപ്പിച്ചിരുന്നത്. എന്തു മാത്രം ക്രുരതയാണോ ഉദ്ദേശിക്കുന്നത് എന്നതനുസരിച്ച് ദ്രാവകം ചൂടാക്കുന്നതിന് മുൻപു തന്നെ പ്രതിയെ പാത്രത്തിലേയ്ക്കിറക്കുകയോ ദ്രാവകം ചൂടായതിനു ശേഷം (സാധാരണ ഗതിയിൽ തല കീഴായി) പാത്രത്തിലേയ്ക്കിടുകയോ ആണ് ചെയ്തിരുന്നത്. മരണം സംഭവിക്കാനെടുക്കുന്ന സമയം ചില അവസരങ്ങളിൽ ആരാച്ചാർ പ്രതിയെ കപ്പിയും കയറുമുപയോഗിച്ച് പാത്രത്തിൽ നിന്ന് ഉയർത്തുകയും താഴ്ത്തുകയും ചെയ്ത് നിയന്ത്രിച്ചിരുന്നു. മറ്റൊരു രീതി ആഴം കുറഞ്ഞ ഒരു പാത്രത്തിൽ പകുതി മുങ്ങിയ രീതിയിൽ പ്രതിയെ വറുത്ത് കൊല്ലുക എന്നതായിരുന്നു. ഈ രീതിയിൽ മരണമുണ്ടാകുന്നത് ചൂടുള്ള ദ്രാവകങ്ങൾ കാരണം ശരീരത്തിൽ പൊള്ളലുണ്ടാകുന്നതു കാരണമാണ്. 

അപൂർവത കാരണം ഇത്തരം വധശിക്ഷകൾ ശിരച്ഛേദത്തെയും തൂക്കിക്കൊല്ലലിനെയും അപേക്ഷിച്ച് വലിയ ജനക്കൂട്ടത്തെ ആകർഷിച്ചിരുന്നു. ഡെവെന്റ എന്ന ഡച്ച് പട്ടണത്തിൽ കുറ്റവാളികളെ തിളപ്പിച്ച് കൊല്ലാനുപയോഗിച്ചിരുന്ന കെറ്റിൽ ഇപ്പോഴും കാണാം. 
ഇംഗ്ലണ്ടിൽ 1532-ൽ ഹെൻട്രി എട്ടാമൻ പാസാക്കിയ സ്റ്റാറ്റ്യൂട്ട് 22 പ്രകാരം തിളപ്പിച്ചുള്ള വധശിക്ഷ നിയമപരമായി. റോച്ചസ്റ്റർ ബിഷപ്പിന്റെ പാചകക്കാരൻ വിഷം കലർത്തിയ ഭക്ഷണം രണ്ടുപേരെ 1532-ൽ കൊന്നശേഷം വിഷം ഉപയോഗിച്ച് കൊല നടത്തുന്നവരെ കൊല്ലാനായി ഇതുപയോഗിക്കാൻ തുടങ്ങി. വിഷം ഉപയോഗിച്ച ഒരു സ്ത്രീയെ കൊല്ലാൻ 1542-ൽ ഈ രീതി ഉപയോഗിച്ചിരുന്നു. 

പള്ളിയുടെ വിശ്വാസങ്ങൾക്കും പ്രബോധനങ്ങൾക്കും വഴങ്ങാത്തതിനാൽ പോംപോണിയോ അൽഗേരിയോ എന്ന പാദുവ സർവകലാശാലയിലെ സിവിൽ നിയമ വിദ്യാർത്ഥിയെ 1556 ഓഗസ്റ്റ് 22-ന് എണ്ണയിൽ പൊരിച്ച് കൊല്ലുകയുണ്ടായി. 

വ്യാജരേഖ നിർമ്മിക്കുന്നവർക്കും, കള്ളനാണയമടിക്കുന്നവർക്കും, തട്ടിപ്പുകാർക്കും മറ്റും യൂറോപ്പിലെ മദ്ധ്യകാലഘട്ടത്തിൽ ഈ ശിക്ഷ നൽകാറുണ്ടായിരുന്നു. ഡച്ചുകാരനായ വ്യാജരേഖാനിർമാതാവായിരുന്ന ലാംബെർട്ട് വ്ലെമിങ്കിനെ ജർമനിയിലെ ഓസ്നാബ്രുക്കിൽ പതിനാറാം നൂറ്റാണ്ടിൽ തിളപ്പിച്ചു കൊന്നിരുന്നു.

മംഗോളിയയിൽ പന്ത്രണ്ടാം നൂറ്റാണ്ടിലും പതിമൂന്നാം നൂറ്റാണ്ടിലും പരാജയപ്പെടുന്ന ഖാൻ മാരെ ചിലപ്പോൾ തിളപ്പിച്ച് കൊന്നിരുന്നു. അകാരണമായി കുലീനവംശത്തിൽ പിറന്ന ഒരാളുടെ രക്തം ചിന്തുന്നതിനെതിരായുണ്ടായിരുന്ന് ടാബു ഇപ്രകാരമുള്ള വധത്തിനെതിരായിരുന്നില്ല. വെള്ളത്തിൽ മരിക്കുന്ന മരണം ഏറ്റവും ഹീനമായ മരണരീതികളിലൊന്നായി കരുതപ്പെടുകയും ചെയ്തിരുന്നു. 

പതിനാറാം നൂറ്റാണ്ടിൽ ജപ്പാനിൽ ഇതിഹാസ പരിവേഷമുണ്ടായിരുന്ന കൊള്ളക്കാരൻ ഇഷികാവ ഗോയെമോണിനെ ഒരു ഇരുമ്പ് കുളിത്തൊട്ടിയിൽ തിളപ്പിച്ച് കൊന്നു. യുദ്ധപ്രഭുവായ ടോയോടോമി ഹിഡെയോഷിയെ കൊല്ലാനുള്ള ശ്രമം പരാജയപ്പെട്ടതിനെത്തുടർന്നാണ് പരസ്യമായി ഇയാളെ കൊന്നത്. ഇയാളുടെ മുഴുവൻ കുടുംബത്തെയും ഇക്കൂട്ടത്തിൽ കൊന്നിട്ടുണ്ടാവാം. .

1675-ൽ സിഖ് രക്തസാക്ഷിയായ ഭായ് ദയാള എന്നയാളെ ഇസ്ലാം മതം സ്വീകരിക്കാൻ വിസമ്മതിച്ചതിനെത്തുടർന്ന് ഡൽഹിയിൽ വച്ച് തിളപ്പിച്ച് കൊല്ലുകയുണ്ടായി. ഒരു പാത്രത്തിലെ തണുത്ത വെള്ളത്തിൽ അദ്ദേഹത്തെ മുക്കി വച്ച ശേഷം തിളപ്പിക്കുകയായിരുന്നു. സിഖ് മതഗ്രന്ധങ്ങൾ പറയുന്നത് മരിച്ചുകൊണ്ടിരുന്ന അവസരത്തിൽ ദയാള ഗുരു നാനാക്കിന്റെയും ഗുരു അർജുന്റെയും പ്രാർത്ഥനകൾ ഉരുവിട്ടുകൊണ്ടിരിക്കുകയായിരുന്നു എന്നാണ്. 

ഇസ്ലാം കരിമോവിന്റെ ഭരണകാലത്ത് ഉസ്ബക്കിസ്ഥാൻ സർക്കാർ ധാരാളം രാഷ്ട്രീയ എതിരാളികളെ തിളപ്പിച്ച് കൊന്നിരുന്നു. ബ്രിട്ടന്റെ ഉസ്ബക്കിസ്ഥാനിലെ അംബാസിഡർ ക്രൈഗ് മുറേ സമർഖണ്ടിലെ കൊലപാതകം എന്ന തന്റെ പുസ്തകത്തിൽ ഇത്തരമൊരു സംഭവം വിശദീകരിക്കുന്നുണ്ട്. മുസാഫർ അവാസോവ് എന്നയാളുടെ മൃതശരീരത്തിന്റെ ചിത്രങ്ങൾ മുറേ ബ്രിട്ടനിലെ ഒരു ഫോറൻസിക് പാതോളജിസ്റ്റിന് അയച്ചു കൊടുത്ത് അഭിപ്രായം ചോദിച്ചിരുന്നു. ഡോക്ടറുടെ അഭിപ്രായത്തിൽ ജീവനുള്ള ഒരാളെ തിളച്ച വെള്ളത്തിൽ മുക്കിയാലുണ്ടാകാവുന്ന പരിക്കുകളാണ് അവാസോവിന്റെ ശരീരത്തിലുണ്ടായിരുന്നത്.

പസഫിക് ദ്വീപുകളായ ഫിജി, പാപ്പുവ ന്യൂ ഗിനിയ, എന്നിവിടങ്ങളിലുള്ള നരഭോജികളെപ്പറ്റിയുള്ള ആദ്യ റിപ്പോർട്ടുകൾ മിഷനറി പ്രവർത്തകരെ തിളപ്പിച്ച് കൊല്ലുമായിരുന്നു എന്ന തെറ്റായ വിവരമായിരുന്നു നൽകിയിരുന്നത്. ഇത് സിനിമകളിലും കാർട്ടൂണുകളിലും പല പ്രാവശ്യം ഉപയോഗിക്കപ്പെട്ടിരുന്നു. 

ജെയിംസ് ക്ലാവെല്ലിന്റെ നോവൽ ഷോഗണിൽ ജപ്പാനിൽ ഒരാളെ സാവധാനം (മണിക്കൂറുകളെടുത്ത്) തിളപ്പിച്ച് കൊല്ലുന്നത് വിവരിക്കുന്നുണ്ട്.



</doc>
<doc id="195903" url="https://ml.wikipedia.org/wiki?curid=195903" title="സംസ്ഥാനപാത 74 (കേരളം)">
സംസ്ഥാനപാത 74 (കേരളം)

കേരളത്തിലെ ഒരു സംസ്ഥാനപാതയാണ് SH 74 (സംസ്ഥാനപാത 74). തൃശൂർ ജില്ലയിലെ വടക്കാഞ്ചേരിക്കടുത്ത് വാഴക്കോട്ടു നിന്നും ആരംഭിക്കുന്ന ഈ പാത, ചേലക്കര, പഴയന്നൂർ എന്നീ ചെറുപട്ടണങ്ങൾ താണ്ടി പാലക്കാട് ജില്ലയിലെ ആലത്തൂരിലാണ് അവസാനിക്കുന്നത്. 33.69 കിലോമീറ്റർ നീളമുണ്ട്. 


</doc>
<doc id="195905" url="https://ml.wikipedia.org/wiki?curid=195905" title="സംസ്ഥാനപാത 76 (കേരളം)">
സംസ്ഥാനപാത 76 (കേരളം)

കേരളത്തിലെ ഒരു സംസ്ഥാനപാതയാണ് SH 76 (സംസ്ഥാനപാത 76). തൃശ്ശൂർ ജില്ലയിലെ കുറുവഞ്ചേരിയിൽ നിന്നും ആരംഭിക്കുന്ന ഈ പാത കേച്ചേരിയിലാണ് അവസാനിക്കുന്നത്. 12.858 കിലോമീറ്റർ നീളമുണ്ട്.


</doc>
<doc id="195927" url="https://ml.wikipedia.org/wiki?curid=195927" title="ദേശാഭിമാനി സ്റ്റഡി സർക്കിൾ">
ദേശാഭിമാനി സ്റ്റഡി സർക്കിൾ

കേരള സാഹിത്യ - സാസ്കാരിക ചരിത്രത്തിലെ സുപ്രധാനമായ ഒന്നാണ് ദേശാഭിമാനി സ്റ്റഡിസർക്കിളിന്റെ രൂപീകരണം. മാർക്സിയൻ കാഴ്ചപ്പാടോടെയുള്ള സാഹിത്യ - സാംസ്കാരിക പ്രവർത്തനം പ്രോത്സാഹിപ്പ്ക്കപ്പെടണം എന്ന ലക്ഷ്യത്തോടെ കമ്മ്യൂണിസ്റ്റ് പാർട്ടി നേതാക്കളും സാംസ്കാരിക പ്രവർത്തകരും ചേർന്ന് രൂപീകരിച്ച ദേശാഭിമാനി സ്റ്റഡിസർക്കിൾ ഇന്നത്തെ പുരോഗമന കലാസാഹിത്യ സംഘത്തിന്റെ മുൻഗാമിയാണ്.

ദേശാഭിമാനി പത്രത്തിന്റെ സംരംഭമായി സാഹിത്യ - സാംസ്കാരിക ചർച്ചകൾക്ക് മുൻതൂക്കം നൽകി പ്രസിദ്ധീകരിച്ചിരുന്ന ദേശാഭിമാനി വാരികയുടെ നേതൃത്വത്തിൽ സംഘടിപ്പിക്കപ്പെട്ട പ്രസ്ഥാനം എന്ന നിലയിലാണ് ഇതിന് ദേശാഭിമാനി സ്റ്റഡി സർക്കിൾ എന്ന പേരു വന്നത്. 1971 മെയ് 27, 28 തീയതികളിൽ ഏലങ്കുളത്ത് ഇ.എം.എസിന്റെ വീട്ടിൽ നടന്ന ആലോചനായോഗത്തിലാണ് ഈ സംഘടന രൂപം കൊണ്ടത്. ഇ എം എസ്, നായനാർ , ചാത്തുണ്ണി മാസ്റ്റർ, എം.എസ്. ദേവദാസ്, ചെറുകാട്, തായാട്ട് ശങ്കരൻ, പി. ഗോവിന്ദപ്പിള്ള, എരുമേലി പരമേശ്വരൻ പിള്ള, ഹരിഹരൻ പൂഞ്ഞാർ, ജി ഫിലിപ്സ്, എം കുട്ടികൃഷ്ണൻ , ടി കെ നാരായണൻ , കെ പി ജി, പൊൻകുന്നം ദാമോദരൻ , എം ആർ സി, കെ പി ശശിധരൻ , ഏഴാച്ചേരി രാമചന്ദ്രൻ, ശ്രീരേഖ, ഇയ്യങ്കോട് ശ്രീധരൻ, പാലക്കീഴ്, പി നന്ദകുമാർ , വി പി വാസുദേവൻ , കെ പി മോഹനൻ തുടങ്ങിയവ് ഈ യോഗത്തിൽ പങ്കെടുത്തു.


</doc>
<doc id="195929" url="https://ml.wikipedia.org/wiki?curid=195929" title="തിരൂരങ്ങാടി താലൂക്ക്">
തിരൂരങ്ങാടി താലൂക്ക്

കേരളത്തിൽ മലപ്പുറം ജില്ലയിലെ ഒരു താലൂക്കാണ് തിരൂരങ്ങാടി താലൂക്ക്.16 വില്ലേജുകൾ ഉൾപ്പെട്ടതാണ് തിരൂരങ്ങാടി താലൂക്ക്.

ഫോണ്് നംബറുകൾ ശേേേഖരിക്കാൻ സഹായിച്ചത് വിവരാവകാശ അബ്ദു റഹീം പുത്തരിക്കൽ 

തിരുത്തിയത് ഇസ്ഹാഖ് നംബൻ കുന്നത് 


</doc>
<doc id="195931" url="https://ml.wikipedia.org/wiki?curid=195931" title="തിരൂർ താലൂക്ക്">
തിരൂർ താലൂക്ക്

കേരളത്തിൽ മലപ്പുറം ജില്ലയിലെ ഒരു താലൂക്കാണ് തിരൂർ താലൂക്ക്.30 വില്ലേജുകൾ ഉൾപ്പെട്ടതാണ് തിരൂർ താലൂക്ക്.


</doc>
<doc id="195934" url="https://ml.wikipedia.org/wiki?curid=195934" title="വണ്ടമറ്റം">
വണ്ടമറ്റം

ഇടുക്കി ജില്ലയിലെ കോടിക്കുളം ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് വണ്ടമറ്റം. കരിമണ്ണൂർ, ഉടുമ്പന്നൂർ, വണ്ണപ്പുറം എന്നീ ഗ്രാമങ്ങൾ വണ്ടമറ്റത്തിന്റെ സമീപപ്രദേശങ്ങളാണ്. 



</doc>
<doc id="195935" url="https://ml.wikipedia.org/wiki?curid=195935" title="നാരങ്കോടം പട്ടയം">
നാരങ്കോടം പട്ടയം

പ്രാചീന പാണ്ഡ്യദേശത്തിന്റെ ചരിത്രത്തിലേക്കു വെളിച്ചം വീശുന്ന പ്രധാനപ്പെട്ട ചരിത്രരേഖകളിൽ ഒന്നാണു് നാരങ്കോടം പട്ടയം. കൊല്ലവർഷം 211ൽ (ക്രി.വ. 1036) ആണു് നാരങ്കോടം പട്ടയം എഴുതപ്പെട്ടതു്. പാണ്ഡ്യചക്രവർത്തിയായ ചെൽവരശർ ചെങ്കോതിരരാണ് ഈ പട്ടയം നൽകിയത്. നാരങ്കോടം ശിവക്ഷേത്രത്തിന് നാട്ടാമൈപ്പട്ടവും ശിരവരശും ചെമ്പുളാകവും ശിറപ്പുത്തങ്കവും നൽകിക്കൊണ്ടുള്ള തിട്ടൂരമാണിത്. പുരാവസ്തുഗവേഷകനായ ഐരാവതം മഹാദേവൻ ഈ പട്ടയത്തിലെ എഴുത്ത് വായിച്ച് വ്യാഖ്യാനിച്ചതിൻ പ്രകാരം എഴുന്നൂറ്റുക്കുടി ഊരാരെയും ഐങ്കുറവരെയും നാരങ്കോട്ടൂർ അയ്യനാർകുലത്തിന് കാവലരായി കൽപ്പിക്കപ്പെട്ടിരിക്കുന്നു.

വട്ടെഴുത്തു ലിപിയിൽ എഴുതപ്പെട്ടിരിക്കുന്ന ഈ പട്ടയരേഖയ്ക്ക് ചരിത്ര ഗവേഷണത്തിൽ പ്രത്യേക സ്ഥാനമാണുള്ളത്. പാണ്ഡ്യന്മാരുടെ അധികാരസീമ ഇന്നത്തെ പത്തനംതിട്ട - പുനലൂർ പ്രദേശത്തേയ്ക്ക് വ്യാപിച്ചിരുന്നുവെന്ന് ഈ പട്ടയം തെളിയിക്കുന്നു. പാണ്ഡ്യസാമ്രാജ്യത്തിൽ ശൈവസന്യാസിമാരായ നായനാർമാർക്ക് നൽകപ്പെട്ടിരുന്ന പ്രമുഖമായ സ്ഥാനത്തെക്കുറിച്ചും പ്രാചീനകാലത്ത് കുറവർ ഒരു പ്രബലവിഭാഗമായിരുന്നതിനെക്കുറിച്ചും ഈ പട്ടയം തെളിവുനൽകുന്നു. ക്രി. വ. 11-ആം നൂറ്റാണ്ടിൽ തെക്കൻ വേണാട്ടിൽ നിലനിന്നിരുന്ന സാമൂഹ്യവ്യവസ്ഥയിലേയ്ക്കും ഈ പട്ടയം വെളിച്ചം വീശുന്നുണ്ട്.



</doc>
<doc id="195941" url="https://ml.wikipedia.org/wiki?curid=195941" title="സംസ്ഥാനപാത 73 (കേരളം)">
സംസ്ഥാനപാത 73 (കേരളം)

കേരളത്തിലെ ഒരു സംസ്ഥാനപാതയാണ് SH 73 (സംസ്ഥാനപാത 73). മലപ്പുറം ജില്ലയിലെ വളാഞ്ചേരിയിൽ നിന്നും ആരംഭിക്കുന്ന ഈ പാത നിലമ്പൂരിലാണ് അവസാനിക്കുന്നത്. 51.41 കിലോമീറ്റർ നീളമുണ്ട്.

വളാഞ്ചേരി 
വേങ്ങാട് 
കൊളത്തൂർ 
അങ്ങാടിപ്പുറം 
പെരിന്തൽമണ്ണ 
പാണ്ടിക്കാട് 
വണ്ടൂർ 
നിലമ്പൂർ


</doc>
<doc id="195945" url="https://ml.wikipedia.org/wiki?curid=195945" title="റിഫ് യുദ്ധം">
റിഫ് യുദ്ധം

റിഫ് യുദ്ധം, രണ്ടാം മൊറോക്കൻ യുദ്ധം എന്നീ പേരുകളിൽ അറിയപ്പെടുന്ന യുദ്ധം 1920-കളിൽ മൊറോക്കോയിലെ റിഫ് മേഖലയിൽ വെച്ച് തദ്ദേശീയരായ ഗോത്രവർഗ (ബെർബെർ) പോരാളികളും സ്പെയിന്റെയും ഫ്രാൻസിന്റെയും (രണ്ടാം ഘട്ടത്തിൽ) അധിനിവേശ സൈന്യവും തമ്മിലാണ് നടന്നത്. 
ഇരുപതാം നൂറ്റാണ്ടിന്റെ തുടക്കത്തിൽ ഫ്രാൻസിനും സ്പെയിനിനും മൊറോക്കോയുടെ മേൽ ആധിപത്യമുണ്ടായിരുന്ന കാഘട്ടമായിരുന്നു. 1912ൽ ഫെസ് ഉടമ്പടി പ്രകാരം മൊറോക്കോയുടെ വടക്കൻ പ്രദേശങ്ങളുടെ നിയന്ത്രണം ഫ്രാൻസ്‌ സ്പെയിനിനു വിട്ടുകൊടുത്തു. തന്ത്രപ്രധാനമായ സിയൂട്ട, മെല്ലില്ലാ തുറമുഖങ്ങളും ഇരുമ്പ്‌ നിക്ഷേപമുള്ള റിഫ് മലനിരകളും ഈ പ്രദേശത്തായിരുന്നു. 1919ഓടെ സമ്പൽസമൃദ്ധമായ റിഫ് പ്രദേശങ്ങൾ കയ്യടക്കാൻ സ്പെയിനിൻ പദ്ധതിയിട്ടു. പക്ഷേ അതിന് ആദ്യം മലനിരകളിൽ താമസിച്ചിരുന്ന യുദ്ധവീരന്മാരായ ഗോത്രവർഗക്കാരെ തങ്ങളുടെ ചൊൽപ്പടിക്ക് കീഴിൽ കൊണ്ടുവരെണ്ടതുണ്ടെന്നു സ്പെയിൻ കണക്ക് കൂട്ടി. റിഫ് പ്രദേശത്തേക്ക് ആധിപത്യം വ്യാപിപ്പിക്കുക എന്ന ദൗത്യവുമായി മേജർ ജനറൽ മാനുവൽ സിൽവെസ്റ്റർ 1919ൽ എത്തിച്ചേർന്നു.ഗോത്രവർഗക്കാരും അടങ്ങിയിരിക്കുകയായിരുന്നില്ല. കാർഷിക രംഗത്തെ തകർച്ചയെ തുടർന്ന് ജോലി തേടി അൾജീറിയ ഉൾപ്പെടെയുള്ള അയൽരാജ്യങ്ങളിൽ കുടിയെറിയിരുന്ന മൊറോക്കോക്കാർ കൂട്ടത്തോടെ മടങ്ങിയെത്താൻ തുടങ്ങി. അബ്‌ദുൽ കരീം ഖത്വാബി നേതൃതം കൊടുക്കുന്ന ബനി ഉറിയാഗ്വൽ എന്ന ഗോത്രപ്പട സ്പെയിൻ സൈന്യത്തിനെതിരെ യുദ്ധത്തിനു തയ്യാറായി.

രാഷ്ട്രീയ രംഗത്തും പത്രപ്രവർത്തന രംഗത്തും മുൻപരിചയമുള്ള നേതാവായിരുന്നു അബ്‌ദുൽ കരീം ഖത്വാബി 1982ൽ ജനിച്ച അദ്ദേഹം മറ്റു പല ഗോത്ര നേതാക്കളെക്കാളും വിദ്യാസമ്പന്നനും തന്റെ രാജ്യം നേരിടുന്ന വിദേശാധിപത്യത്തിന്റെ അപകടങ്ങളെ പറ്റി ബോധവാനുമായിരുന്നു. പല തവണ അദ്ദേഹത്തിന് ജയിലിൽ കഴിയേണ്ടിവന്നു. 1918 മുതൽ സ്പെയിനിനെതിരെ ഗോത്രവർഗങ്ങളെ സംഘടിപ്പിക്കാൻ തുടങ്ങിയ അദ്ദേഹം 1921 ആയപ്പോഴേക്കും അച്ചടക്കവും ഐക്യവുമുള്ള ഒരു പ്രധിരോധസേനയെ കെട്ടിപ്പടുത്തു. റിഫ് സൈന്യത്തിലെ മുഴുവൻ സമയ പോരാളികൾ ആറായിരത്തിനും ഏഴായിരത്തിനും ഇടയിലുണ്ടായിരുന്നുവെന്ന് അബ്ദുൾ കരീമിനെ ഉദ്ധരിച്ച് സ്പാനിഷ് ജനറൽ മാനുവൽ ഗോദദ് അവകാശപ്പെട്ടിട്ടുണ്ട്. മറ്റ് സ്രോതസ്സുകൾ രണ്ടായിരത്തിനും മൂവായിരത്തിനും ഇടയിൽ സ്ഥിരം പോരാളികളേ ഉണ്ടായിരുന്നൂവെന്നാണ് പറയുന്നത്. ബാക്കി റിഫ് പോരാളികൾ ഒരുമിച്ച് പതിനഞ്ച് ദിവസം മാത്രമേ യുദ്ധത്തിലേർപ്പെടുമായിരുന്നുള്ളൂ. ഇവർ ഏറ്റവും കൂടുതലുണ്ടായിരുന്ന അവസരത്തിലും എണ്ണം എൺപതിനായിരം കവിഞ്ഞിരുന്നില്ല. 

അബ്‌ദുൽ കരീം ഖത്വാബി അംഗമായ ബനി ഉറിയാഗ്വൽ എന്ന ഗോത്രത്തിലുള്ളവരായിരുന്നു സേനയിൽ അധികവും.എങ്കിലും മറ്റു ഗോത്രക്കാരും അവർക്കൊപ്പം അണിനിരന്നിരുന്നു. കരുത്തും സാഹസികതയും മുഖമുദ്രയാക്കിയ ഗോത്രസേനക്ക് തങ്ങളുടെ രാജ്യത്തെ ദുഷ്കരമായ ഭൂപ്രകൃതി നന്നായി അറിയാമായിരുന്നു. തോക്കും നീളമുള്ള കഠാരയും ഭക്ഷണപദാർത്ഥങ്ങളുമായി അറുപതും എഴുപതും കിലോമീറ്റർ കിലോമീറ്റർ മലമ്പാതകളിലൂടെ ഒറ്റയടിക്ക് സഞ്ചരിച്ചാലും പിറ്റേന്ന് അവർ യുദ്ധസജ്ജരായിരിക്കും. പ്രകൃതിയോടിണങ്ങി വളർന്ന മൊറോക്കോ വംശജർ രാജ്യത്തെ വിദേശികളിൽ നിന്നു രക്ഷിക്കുക എന്ന ദൗത്യം വിശുദ്ധ യുദ്ധമായി കരുതി. അബ്‌ദുൽ കരീം ഖത്വാബിയുടെ ശക്തമായ നേതൃവും ഗോത്രസേനയുടെ ശക്തി വർദ്ധിപ്പിച്ചു. 

ആദ്യകാലത്ത് മൊറോക്കോയിൽ വിന്യസിക്കപ്പെട്ട സ്പാനിഷ് സേന നിർബന്ധിത സൈനികസേവനം നടത്തുന്നവരായിരുന്നു. ഈ സൈനികർക്ക് അവശ്യ പരിശീലനവും യുദ്ധസാമഗ്രികളും നൽകപ്പെട്ടിരുന്നില്ല. ഉന്നത്തിൽ വെടിവയ്ക്കാൻ ശേഷിയുള്ളവർ കുറവായിരുന്നു. ഓഫീസർമാർക്കിടയിൽ അഴിമതി വ്യാപകമായിരുന്നതു മൂലം പൊതുവായ യുദ്ധസന്നദ്ധതയും സാമഗ്രികളും കുറവായിരുന്നു. വേണ്ടത്ര പരിശീലനമില്ലാതവരായിരുന്നു സേനയിലെ 80 ശതമാനത്തിൽ അധികവും. എണ്ണത്തിൽ കൂടുതലായിരുന്നിട്ടും അവർ കഴിവും ദേശസ്നേഹവുമുണ്ടായിരുന്ന റിഫ് സൈന്യത്തിന് ഒരു വെല്ലുവിളിയായിരുന്നില്ല.

ആദ്യകാല തിരിച്ചടികൾക്കു ശേഷം സ്പെയിൻ ഫ്രാൻസിന്റെ വിദേശ സൈന്യത്തിന്റെ മാതൃകയിൽ സ്പാനിഷ് ലീജിയൺ എന്ന വിദേശ സൈന്യം (ഇതിൽ 25 ശതമാനത്തിൽ താഴെ മാത്രമേ വിദേശികൾ ഉണ്ടായിരുന്നുള്ളൂ) 1920-ൽ തയ്യാറാക്കി. അച്ചടക്കവും പോരാട്ടവീര്യവും താരതമ്യേന കൂടുതലായിരുന്നു ഈ സൈനികവിഭാഗത്തിന്. വളരെപ്പെട്ടെന്ന് സൈനികനേതൃത്വത്തിലെത്തിയ ഫ്രാൻസിസ്കോ ഫ്രാങ്കോ എന്ന ജനറലായിരുന്നു സൈന്യത്തിന്റെ മേധാവിത്വത്തിൽ രണ്ടാമൻ.

മെല്ലില്ല തുറമുഖത്ത് നിന്നും 20,000 സ്പാനിഷ് സൈനികരും 5,000 തദ്ദേശീയരായ കൂലിപ്പട്ടാളവുമായാണ് സിൽവെസ്റ്ററുടെ പടപ്പുറപ്പാട് ആരംഭിച്ചത് . പതിനെട്ടു മാസം കഴിഞ്ഞപ്പോൾ മെല്ലില്ലാ തുറമുഖത്തുനിന്ന് ഏതാണ്ട് 200 കിലോമീറ്ററോളം സിൽവെസ്റ്ററുടെ സൈന്യം റിഫ് മേഖലയിലേക്ക് അധിനിവേശം നടത്തിയിരുന്നു. ഉയർന്ന പർവതനിരകൾ കോട്ടകൾ പോലെ ഉയർന്നുനിന്നിരുന്ന അനുവൽ താഴ്വരയിൽ പഴയ ഒരു കോട്ടയ്ക്ക് ചുറ്റും അവർ തമ്പടിച്ചു. 14,000 പേരടങ്ങിയ ആ സൈന്യം അവിടം പിടിച്ചടക്കി കൊടികളുയർത്തി. 

മൊറോക്കോയിലെ കടുത്ത ചൂടും ഭൂപ്രകൃതിയും ജീവിത സാഹചര്യങ്ങളും സ്പാനിഷ് പട്ടാളക്കാരെ കുറച്ചൊന്നുമല്ല വലച്ചത്.പക്ഷേ സിൽവെസ്റ്റർ ഇതൊന്നും കാര്യമാക്കിയില്ല. ഗോത്രവർഗക്കാർ കാടന്മാരാണെന്നും യുദ്ധത്തിൽ അവരെ എളുപ്പത്തിൽ പരാജയപ്പെടുത്താമെന്നും സിൽവെസ്റ്റർ കണക്കുകൂട്ടി. അബ്‌ദുൽ കരീം ഖത്വാബിയുടെ കീഴിൽ യുദ്ധസജ്ജമായ ഗോത്രസേന, സ്പാനിഷ് സൈന്യം അനുവൽ താഴ്വര വിട്ടു അമക്‌റാം നദി കടക്കാൻ ശ്രമിച്ചാൽ തിരിച്ചടി തുടങ്ങുമെന്ന് മുന്നറിയിപ്പ്‌ നൽകി. എന്നാൽ ഈ ഭീഷണി പുചിച്ചു തള്ളിയ സിൽവെസ്റ്റർ നദീ മുഖത്തെക്കുള്ള മുന്നേറ്റത്തിന് ഉത്തരവിട്ടു. അതിന് മുന്നോടിയായി സ്പാനിഷ് സൈന്യം താഴ്വരയിൽ ഒരു പഴയ കോട്ടയിൽ തമ്പടിച്ചു.
അപ്രതീക്ഷിതമായി അബ്‌ദുൽ കരീം ഖത്വാബിയും ചെറിയൊരു സംഘം ഗോത്രസേനയും രാത്രിയിൽ സ്പാനിഷ് പട്ടാള ക്യാമ്പിൽ മിന്നലാക്രമണം നടത്തി. ഒരുകയ്യിൽ തോക്കും മറുകയ്യിൽ നീട്ടിപ്പിടിച്ച കഠാരയുമായിരുന്നു അവരുടെ ആയുധം. വെടിക്കോപ്പുകൾ പരിമിതമായിരുന്നതിനാൽ ഗോത്രസേന ഏറെയും കഠാരയാണ് ആയുധമാക്കിയത്. സ്പാനിഷ് സൈനികരെ വെടിവെച്ചും കുത്തി വീഴ്ത്തിയും സ്പാനിഷ് സൈനിക ക്യാമ്പിൽ അവർ സംഹാരതാണ്ഡവമാടി. പകച്ചു നിൽക്കാനേ സിൽവെസ്റ്ററിന്റെ സേനക്ക് കഴിഞ്ഞുള്ളു.മുപ്പതു മിനിറ്റുമാത്രം നീണ്ടുനിന്ന മിന്നലാക്രമണം കഴിഞ്ഞപ്പോൾ നിരവധിപേർ മരിച്ചുവീണു. ജീവൻ നഷ്ട്പ്പെടാതിരുന്നവർക്ക് മാരകമായി മുറിവേറ്റു. പട്ടാളക്യാമ്പ്‌ തകർന്നടിഞ്ഞു.

ആദ്യത്തെ ഏറ്റുമുട്ടലിലെ വിജയം ഗോത്രങ്ങളെ ആവേശഭരിതരാക്കി. അതുവരെ അബ്‌ദുൽ കരീം ഖത്വാബിയുടെ സൈന്യത്തിൽ ചേരാതെ നിന്നിരുന്ന ഗോത്രസംഘടനകൾ പ്രതിരോധസേനയിലെ അംഗങ്ങളാവാൻ മുന്നോട്ടുവന്നു. അങ്ങനെ ഗോത്രസേനാബലം മൂവായിരമായി ഉയർന്നു. 

ജൂലൈ 15,1921. ഗോത്രസേന വർദ്ധിച്ച ആവേശത്തിലായിരുന്നു. അനുവൽ താഴ്വരയിൽ ശേഷിച്ച സ്പാനിഷ് സൈന്യത്തെ വളഞ്ഞുകൊണ്ട് ഗോത്രപോരാളികൾ നാല് ചുറ്റുമുള്ള മലനിരകളിൽ നിലയുറപ്പിച്ചു. ഇവരെ നേരിടാൻ സ്പാനിഷ് സൈന്യത്തിന്റെ ഒരു വിഭാഗം ക്യാപ്റ്റൻ ബെനിറ്റസിന്റെ നേതൃത്വത്തിൽ താഴ്വരയിൽ നിന്നു തന്ത്രപ്രധാനമായ ഇഗുവേറിബൻ മലയുടെ മുകളിലേക്ക് നീങ്ങി. പക്ഷേ, പാറക്കെട്ടുകൾ നിറഞ്ഞ, വൻ കിടങ്ങുകളുള്ള പ്രദേശത്ത് കൂടിയായിരുന്നു അവരുടെ നീക്കം. അബ്‌ദുൽ കരീം ഖത്വാബിയുടെ പടയാളികൾ കാര്യങ്ങൾ നിരീക്ഷിച്ചു നിന്നു. രണ്ടുനാൾ കഴിഞ്ഞു ഇഗുവേറിബൻ മലയുടെ മുകളിൽ സ്പാനിഷ് സൈന്യം നിലയുറപ്പിച്ചു കഴിഞ്ഞതോടെ അബ്ദുൽ കരീം ഖത്താബി രംഗത്തിറങ്ങി. അനുവൽ താഴ്വരയിലെയും ഇഗുവേറിബൻ മലയിലെയും സ്പാനിഷ് സൈനിക സംഘങ്ങളെ തമ്മിൽ വേർതിരിച്ചു നിർത്തുന്നതിനു അവർ കരുക്കൾ നീക്കി. രണ്ടു സംഘങ്ങൾക്കുമിടയിലുള്ള പ്രദേശത്ത് അവൻ നിലയുറപ്പിച്ചു .

ജൂലൈ 17. ഇഗുവേറിബൻ ക്യാമ്പിൽ കടുത്ത ജലക്ഷാമമായി. സമീപത്തുള്ള അരുവിയിൽ നിന്ന് അവർ വെള്ളമെടുക്കാൻ നീക്കം നടത്തിയപ്പോൾ അബ്‌ദുൽ കരീം ഖത്വാബിയുടെ സേന വെടിയുതിർത്തു. അവർക്ക് പിന്തിരിയെണ്ടിവന്നു. ഒറ്റപ്പെട്ടുപോയ ക്യാപ്റ്റൻ ബെനിറ്റസിന്റെ സൈനിക സംഘം കെണിയിൽ അകപ്പെട്ടതുപോലെയായി. 

ജൂലൈ19. അനുവൽ താഴ്വരയിൽ ശേഷിച്ച സ്പാനിഷ് സൈന്യം ആയിരം പേർ വീതമുള്ള യൂണിറ്റുകളായി തിരിഞ്ഞു അനുവൽ താഴ്വരയിൽ നിന്ന് ഗോത്രസേനയെ ലക്ഷ്യമാക്കി നീങ്ങി. പുലർച്ചെയായിരുന്നു സൈനിക മുന്നേറ്റം. മലയിടുക്കിലും പാറക്കൂട്ടങ്ങൾക്കിടയിലും ഒളിച്ചിരുന്ന ഗോത്രപോരാളികൾ സ്പാനിഷ് സൈന്യം 200 ചുവടു അടുത്തെത്തുംവരെ അനങ്ങാതിരുന്നു. പിന്നെ കനത്തതോതിൽ വെടിയുതിർക്കാൻ തുടങ്ങി. അപ്രതീക്ഷിതമല്ലായിരുന്നു ആക്രമണമെങ്കിലും സ്പാനിഷ് സൈന്യത്തിന് ഒന്നും ചെയ്യാനായില്ല. അവർ തോറ്റു പിൻവാങ്ങി. രണ്ടു മണിക്കൂർ നേരത്തെ പോരാട്ടത്തിനു ശേഷം യുദ്ധരംഗം ശാന്തമായപ്പോൾ സ്പാനിഷ് പട്ടാളത്തിന്റെ മരണ സംഖ്യ 152.

ഇതിനിടെ ഇഗുവേറിബൻ പട്ടാള ക്യാമ്പിൽ സ്പാനിഷ് സൈന്യത്തിന്റെ അവസ്ഥ കൂടുതൽ പരുങ്ങലിലായി. വെള്ളവും ഭക്ഷണവും തീർന്നു. വെള്ളം ശേഖരിക്കാനുള്ള ഓരോ നീക്കവും ഗോത്രസേന കനത്ത വെടിവെപ്പുനടത്തി തകർത്തുകൊണ്ടിരുന്നു.

ജൂലൈ 21. അനുവൽ താഴ്വരയിൽ നിന്ന് മേജർ സിൽവെസ്റ്റർ മൂവായിരം പട്ടാളക്കാരുമായി ഒരു തവണകൂടി ഇഗുവേറിബൻ ക്യാമ്പിൽ എത്താൻ ശ്രമം നടത്തി. ഗോത്രസേന വിട്ടുകൊടുത്തില്ല. സിൽവെസ്റ്ററിന്റെ സേനയെ ഒരിഞ്ചു മുന്നോട്ട് വിടില്ലെന്ന ദ്രിഡനിശ്ചയത്തിലായിരുന്നു ഗോത്രസേന. സ്പാനിഷ് സൈന്യം ഇത്തവണയും തോറ്റു പിൻതിരിഞ്ഞു. പല സൈനികരും തങ്ങളുടെ ആയുധങ്ങൾ ഉപേക്ഷിച്ചാണ് പിൻവാങ്ങിയത്.

മേജർ സിൽവെസ്റ്റർ ഇഗുവേറിബൻ ക്യാമ്പിലെ ക്യാപ്റ്റൻ ബെനിറ്റസിന് എങ്ങനെയെങ്കിലും അനുവൽ താഴ്വരയിൽ എത്തിച്ചേരാൻ സന്ദേശം അയച്ചു. ആത്മഹത്യാ പരമായിരുന്നു ആ നീക്കം. അനുവൽ താഴ്വരയിലേക്ക് മടങ്ങിപ്പോകാൻ ശ്രമിച്ചപ്പോൾ ഗോത്രസേന ബെനിറ്റസിനെയും അനുയായികളെയും കനത്ത വെടിവെപ്പിലൂടെ ചിന്നഭിന്നമാക്കി. ഒട്ടേറെ പേരെ അവർ കഠാരകൊണ്ട് വീഴ്ത്തി. വെറും 26 പട്ടാളക്കാരാണ് അനുവൽ താഴ്വരയിൽ മടങ്ങിയെത്തിയത്. ഇതിൽ മാരകമായി പരിക്കേറ്റ 16 പേർ അധികം താമസിയാതെ മരണപ്പെട്ടു.അങ്ങനെ ഇഗുവേറിബൻ ക്യാംപിന്റെ കഥ കഴിഞ്ഞു. ഗോത്രസേന അനുവൽ താഴ്വര ലക്ഷ്യമാക്കി നീങ്ങാൻ തുടങ്ങി.

മേജർ സിൽവെസ്റ്റർ പരിഭാന്തിയിലായി. താഴ്വരയിലെ കോട്ടയിൽ അവശേഷിച്ചിരുന്ന സ്പാനിഷ് സൈനികർ ഒരു യുദ്ധത്തിനു തയ്യാറല്ലായിരുന്നു. അവർ ആയുധങ്ങൾ ഉപേക്ഷിച്ച് പല വഴിക്ക് രക്ഷപ്പെടാൻ നോക്കി. പക്ഷേ ഗോത്രസേന കെണികളൊരുക്കി കാത്തിരിക്കുകയായിരുന്നു. നൂറുകണക്കിന് സ്പാനിഷ് പട്ടാളക്കാർ വെടിയുണ്ടകൾക്കിരയായി. ഒട്ടേറെ പേരെ അവർ കഠാരകൊണ്ട് വധിച്ചു. ശേഷം ക്യാമ്പ്‌ ആക്രമിച്ച അബ്‌ദുൽ കരീം ഖത്വാബിയുടെ ഗോത്രസേന മേജർ സിൽവെസ്റ്ററെ പിടികൂടി വധിച്ചു. 800 സൈനികരെ യുദ്ധത്തടവുകാരാക്കി.
അനുവൽ താഴ്വരയിൽ സ്പെയിനിനു നഷ്ടപ്പെട്ടത് 19,000 സൈനികരെയായിരുന്നു. 20,000 തോക്കുകൾ , 400 യന്ത്രത്തോക്കുകൾ , 129 യുദ്ധ പീരങ്കികൾ എന്നിവയും ഗോത്രസേന സ്വന്തമാക്കി. വടക്ക് കിഴക്കൻ മൊറോക്കോയിലെ ഒട്ടേറെ കെട്ടിടങ്ങളും റെയിൽവേയും ഖനികളും കാർഷിക ഉപകരണങ്ങളും സ്കൂളുകളുമെല്ലാം സ്പെയിനിനു നഷ്ടപ്പെട്ടു. 12 വർഷം കൊണ്ട് സ്പെയിൻ മൊറോക്കോയിൽ പടുത്തുയർത്തിയതൊക്കെ വെറും 20 ദിവസം കൊണ്ട് അവർക്ക് നഷ്ടമായി. വെറും 3000 ഗോത്രപടയാളികളിൽ നിന്നാണ് ഈ നാശനഷ്ടങ്ങളെല്ലാം ഉണ്ടായത്. സിൽവെസ്റ്ററിന്റെ നേതൃത്വത്തിൽ ആരംഭിച്ച സ്പാനിഷ് പടയോട്ടം ഗോത്ര വർഗക്കാരുടെ സമരവീര്യത്തിനുമുന്നിൽ തോറ്റമ്പിയ കഥ ഇന്നും റിഫ് മലനിരകളുടെ ഇതിഹാസമാണ്.

സ്പാനിഷ് സൈന്യം അടുത്ത അഞ്ച് വർഷം പിന്നോട്ടടിക്കപ്പെട്ടു. സ്പൈനിന്റെ 130 സൈനിക പോസ്റ്റുകൾ റിഫാറിയൻ സൈന്യം പിടിച്ചെടുത്തു. 1921 ആഗസ്റ്റ് അവസാനത്തോടെ സ്പെയിൻ 1909നു ശേഷം നേടിയെടുത്ത എല്ലാ ഭൂമിയും നഷ്ടപ്പെട്ടു. സ്പാനിഷ് സൈന്യം മെലില്ലയിലേക്ക് ഒതുക്കപ്പെട്ടു. ഇതിനു ശേഷവും സ്പയിനിന് 14,000 സൈനികർ മെലില്ലയിലുണ്ടായിരുന്നു. അബ്‌ദുൽ കരീം ഖത്വാബി തന്റെ സൈന്യത്തിന് മെലില്ല ആക്രമിക്കാതിരിക്കാനുള്ള ഉത്തരവാണ് നൽകിയത്. മറ്റു യൂറോപ്യൻ രാജ്യങ്ങളിലെയും പൗരന്മാർ മെലില്ലയിൽ താമസിക്കുന്നുണ്ടായിരുന്നതുകൊണ്ട് ആ പ്രദേശം ആക്രമിച്ചാൽ മറ്റു ശക്തികളിൽ നിന്ന് തിരിച്ചടി നേരിടേണ്ടി വരും എന്ന് അബ്‌ദുൽ കരീം ഖത്വാബി ഭയപ്പെട്ടു. ഇതു കാരണം സ്പയിനിന് കിഴക്കൻ റിഫിലെ ഏറ്റവും വലിയ സൈനിക താവളം നിലനിർത്താനായി. പിന്നീട് അബ്‌ദുൽ കരീം ഖത്വാബി ഇങ്ങനെ പറയുകയുണ്ടായി: ""ഞാൻ ആ ഉത്തരവ് നൽകിയതിൽ അങ്ങേയറ്റം ഖേദിക്കുന്നു. അതായിരുന്നു എന്റെ ഏറ്റവും വലിയ തെറ്റ്. അതിനു ശേഷം നടന്ന സംഭവങ്ങളെല്ലാം ഈ തെറ്റു കാരണമാണുണ്ടായത്."". 1924-ൽ ദാർ അഖ്ബയിലെ പോരാട്ടസമയത്ത് അബ്‌ദുൽ കരീം ഖത്വാബി സൈന്യം സ്പെയിൻ സൈന്യത്തിൽ കനത്ത നാശം വിതച്ചു. 10,000-ൽ കൂടുതൽ സ്പാനിഷ് സൈനികർ മരിച്ചു. യുദ്ധത്തിന്റെ ഗതി തങ്ങൾക്കനുകൂലമായി തിരിച്ചുവിടാൻ സ്പൈൻ റിഫ് ജനതയ്ക്കെതിരേ രാസായുധങ്ങൾ വരെ ഉപയോഗിക്കുകയുണ്ടായി.
1924 മേയ് മാസത്തിൽ ഫ്രഞ്ച് സൈന്യം ഓറേഖ്ല നദിക്ക് വടക്കായി നിലയുറപ്പിച്ചു. 1925 ഏപ്രിൽ 12-ന് ഏകദേശം 8,000 റിഫ് സൈനികർ ഈ നിര ആക്രമിച്ചു. രണ്ടാഴ്ച്ച കൊണ്ട് 66 ഫ്രഞ്ച് പോസ്റ്റുകളിൽ 40 എണ്ണം നിലം പരിശാക്കപ്പെട്ടു. 1,000 ഫ്രഞ്ച് സൈനികർ മരിക്കുകയും 1,000 പേരെ കാണാതെ പോവുകയും 3,700 പേർക്ക് മുറിവേൽക്കുകയും ചെയ്തു (റിഫിലെ ഫ്രഞ്ച് സൈന്യത്തിന്റെ 20% നഷ്ടപ്പെട്ടു). ഇതിനു ശേഷം ഫ്രഞ്ചുകാർ സ്പയിനിനനുകൂലമായി ഇടപെട്ടു. 300,000 സുസജ്ജരും നല്ല രീതിയിൽ പരിശീലനം ലഭിച്ചവരുമായ സൈനികരെ ഫ്രാൻസ് റിഫ് സൈന്യത്തിനെതിരേ അണിനിരത്തി. യുദ്ധത്തിൽ മൊത്തം 12,000 ഫ്രഞ്ചുകാർ കൊല്ലപ്പെട്ടു.
1926 മേയ് 8-ന് തുടങ്ങിയ അവസാന ആക്രമണത്തിന് ഫ്രഞ്ച് സൈന്യത്തിലും സ്പാനിഷ് സൈന്യത്തിലുമായി 123,000 സൈനികരും 150 വിമാനങ്ങളമ്മുണ്ടായിരുന്നു. 12,000 റിഫ് സൈനികരെയാണ് ഇവർ നേരിട്ടത്! അതിഭീമമായ സൈനികബലവും സാങ്കേതികവിദ്യയും ഫ്രാൻസിനും സ്പയിനിനും അനുകൂലമായി യുദ്ധഗതി തിരിച്ചുവിട്ടു. ഫ്രഞ്ച് സൈന്യം തെക്കുനിന്നും കപ്പലിൽ വന്ന സ്പാനിഷ് സൈന്യം വടക്കുനിന്നും ഒരേസമയം ആക്രമണം അഴിച്ചുവിട്ടു. ഒരു വർഷം ധീരമായി പിടിച്ചു നിന്ന ശേഷം അബ്‌ദുൽ കരീം ഖത്വാബി ഫ്രഞ്ച് അധികൃതർക്ക് കീഴടങ്ങി. 1926-ൽ സ്പാനിഷ് മൊറോക്കോ പൂർണമായി പിടിച്ചെടുക്കപ്പെട്ടു.


</doc>
<doc id="195946" url="https://ml.wikipedia.org/wiki?curid=195946" title="സംസ്ഥാനപാത 70 (കേരളം)">
സംസ്ഥാനപാത 70 (കേരളം)

കേരളത്തിലെ ഒരു സംസ്ഥാനപാതയാണ് SH 70 (സംസ്ഥാനപാത 70). മലപ്പുറം ജില്ലയിലെ പുന്നക്കാടു നിന്നും ആരംഭിക്കുന്ന ഈ പാത മേലാറ്റൂരിലാണ് അവസാനിക്കുന്നത്. 9.82 കിലോമീറ്റർ നീളമുണ്ട്.


</doc>
<doc id="195949" url="https://ml.wikipedia.org/wiki?curid=195949" title="സംസ്ഥാനപാത 77 (കേരളം)">
സംസ്ഥാനപാത 77 (കേരളം)

കേരളത്തിലെ ഒരു സംസ്ഥാനപാതയാണ് SH 77 (സംസ്ഥാനപാത 77). തൃശ്ശൂരിൽ നിന്നും ലക്കിടി റോഡിലൂടെ ആരംഭിച്ച് പാലക്കാട് ജില്ലയിലേക്ക് പാത തുടരുന്നു. 11.857 കിലോമീറ്റർ നീളമുണ്ട്.


</doc>
<doc id="195951" url="https://ml.wikipedia.org/wiki?curid=195951" title="തെർമിസ്റ്റർ">
തെർമിസ്റ്റർ

തെർമിസ്റ്ററിന്റെ പ്രതിരോധത്തിൽ വരുത്തേണ്ട മാറ്റത്തെ ആശ്രയിച്ചാണ് ഓക്സൈഡ് മിശ്രിതത്തിന്റെ ചേരുവ നിർണയിക്കുന്നത്. പരിപഥത്തിലൂടെ കടന്നുപോകുന്ന വൈദ്യുതി സൃഷ്ടിക്കുന്ന താപനം, പരിസരോഷ്മാവിലെ വർധന എന്നിവയ്ക്കനുസരിച്ച് തെർമിസ്റ്ററിന്റെ താപനിലയും അതിനനുസരിച്ച് അതിന്റെ വൈദ്യുതപ്രതിരോധവും വ്യത്യാസപ്പെടുന്നു. (തെർമിസ്റ്ററല്ലാത്ത സാധാരണ പ്രതിരോധകങ്ങളിൽ (Resistor) അവയുടെ പ്രതിരോധം, താപനിലയ്ക്കനുസരിച്ച് മാറാതെ, കഴിയുന്നത്ര സ്ഥിരമാക്കി നിർമ്മിക്കാനാണു് നിർമ്മാതാക്കൾ ശ്രദ്ധിക്കുക.)

താപവർധനയ്ക്ക് നേരനുപാതത്തിലോ വിപരീതാനുപാതത്തിലോ തെർമിസ്റ്ററിന്റെ പ്രതിരോധം വ്യത്യാസപ്പെടുന്നു. താപനില കൂടും തോറും പ്രതിരോധവും കൂടുന്ന തരം തെർമിസ്റ്ററിനെ ധനതാപാങ്ക തെർമിസ്റ്റർ (positive temperature coefficient (PTC) thermistor അഥവാ PTC Thermistor)(പോസിസ്റ്റർ) എന്നും വിപരീതാനുപാതത്തിൽ(അതായത് താപനില കൂടും തോറും പ്രതിരോധം കുറഞ്ഞുവരുന്ന തരത്തിനെ) ഋണതാപാങ്ക തെർമിസ്റ്റർ (Negative temparature Coefficient അഥവാ NTC Thermistor) എന്നും പറയുന്നു. സാധാരണ നാം ഉപയോഗിക്കുന്ന ഉപകരണങ്ങളിൽ വ്യാപകമായി ഉപയോഗത്തിലുള്ളതു് ഋണതാപാങ്ക തെർമിസ്റ്ററുകളാണു്.

തെർമിസ്റ്ററുകൾ ഏറ്റവും പ്രാധാന്യത്തോടെ ഉപയോഗിക്കുന്നതു് കൃത്യമായ താപനില പുലർത്തേണ്ട താപപ്രധാനമായ ഉപകരണങ്ങളിലാണു്. വളരെ വിശാലമായ ഒരു പരിധിക്കുള്ളിൽ (സാധാരണ -50℃ മുതൽ 300℃ വരെ) രേഖീയമായി (സ്ഥിരാനുപാതികമായി) പ്രവർത്തിക്കാൻ ഇവയ്ക്കു കഴിയും. (താപനില ഉയർന്നതായാലും താഴ്ന്നതായാലും, ഓരോ ഡിഗ്രി മാറുമ്പോഴും പ്രതിരോധം അതേ അനുപാതത്തിൽ തന്നെ മാറിക്കൊണ്ടിരിക്കുന്നതിനെയാണു് ഇവിടെ സ്ഥിരാനുപാതികം എന്നതുകൊണ്ടുദ്ദേശിക്കുന്നതു്.)
കൃത്യമായി താപനില അളന്നെടുക്കുക എന്നതു കൂടാതെ, വാതക പ്രവാഹ നിരക്ക്, കാറ്റിന്റെ, ദ്രാവക പ്രതലത്തിന്റെ ഉയരം, റേഡിയോ ആവൃത്തിയിലുള്ള വൈദ്യുത തുടങ്ങിയവ തിട്ടപ്പെടുത്തൽ; പവർ സപ്ലൈ പോലുള്ള വൈദ്യുതസർക്യൂട്ടുകളിൽ ഓൺ ചെയ്യുന്ന സമയത്തെ അമിതമായ വൈദ്യുതപ്രാവാഹത്തെ തടയൽ, വൈദ്യുത റിലേ, വൈദ്യുത മോട്ടോർ തുടങ്ങിയ ഉപകരണങ്ങളുടെ പ്രവർത്തനത്തിന് സമയ മാന്ദ്യം സൃഷ്ടിക്കൽ; വൈദ്യുത പരിപഥത്തിൽ ക്രമാനുഗതമായി ഊർജ്ജോപഭോഗം ഏറുന്നത് തടയൽ എന്നിവയ്ക്കാണ് തെർമിസ്റ്ററുകൾ പ്രധാനമായും പ്രയോജനപ്പെടുന്നത്.



</doc>
<doc id="195954" url="https://ml.wikipedia.org/wiki?curid=195954" title="ചുട്ടിപ്പരുന്ത്">
ചുട്ടിപ്പരുന്ത്

ഏഷ്യയിൽ വ്യാപകമായി കാണപ്പെടുന്ന ഒരിനം പരുന്താണ് ചുട്ടിപ്പരുന്ത് (Crested Serpent Eagle - "Spilornis cheela"). കറുത്ത നിറത്തിലുള്ള ഇതിന്റെ അടിഭാഗത്ത് വെളുത്ത നിറത്തിലുള്ള പൊട്ടുകൾ കാണാം. പറക്കുമ്പോൾ ഇതിന്റെ ചിറകിനടിയിലും വാലിലും വെളുത്ത നിറത്തിലുള്ള പട്ട കാണാം. മഞ്ഞക്കൺപട്ടകളും തലയിലൊരു ശിഖയും ഇതിന്റെ പ്രത്യേകതകളാണ്. ചക്കിപ്പരുന്തിനെക്കാൾ അല്പം വലിപ്പം കൂടിയ ചുട്ടിപ്പരുന്തിന്റെ വാല് കൃഷ്ണപ്പരുന്തിന്റെ വാലുപോലെ വൃത്താകൃതിയിലുള്ളതാണ്. രണ്ടോ മൂന്നോ നോട്ടുകളുള്ള ഹ്വീർ..ഹ്വീർ എന്ന ഉയർന്ന ആവൃത്തിയിലുള്ള ശബ്ദമാണ് ഇവ പുറപ്പെടുവിക്കാറുള്ളത്.
കുറിയതും വളഞ്ഞതുമായ കൊക്കും കൊക്കിന്റെ കടഭാഗം മുതൽ കൺകോണുവരെ നീണ്ടു കിടക്കുന്ന മഞ്ഞപ്പട്ടയും ഇതിനുണ്ട്. കാലുകളും വിരലുകളും തൂവലുകളില്ലാത്തതും മഞ്ഞനിറത്തിലുള്ളതുമാണ്. കേരളത്തിൽ എല്ലായിടത്തും ഈ പക്ഷിയെ കാണാം. എന്നാൽ എണ്ണത്തിൽ വളരെ കൂടുതലുണ്ടാവാറില്ല. തൂവലുകളില്ലാത്ത കാലുകളിൽ കട്ടിയുള്ള ശൽക്കങ്ങളുണ്ട്.
ചെറിയ പുൽപ്പോന്തുമുതൽ വലിയ പാമ്പുകളെ വരെ ഇത് ആഹാരമാക്കാറുണ്ട്. കോഴി തുടങ്ങിയ ചെറിയ പക്ഷികളെയും ഇതിന് ഭക്ഷണമാകാറുണ്ട്. കോഴികളെ പിടിക്കുന്നതുകൊണ്ട് ചിലയിടങ്ങളിൽ ഇതിനെ കോഴിയമുക്കൻ എന്നും വിളിക്കുന്നുണ്ട്.

നവംബർ മുതൽ മെയ് വരെയാണ് പ്രജനനകാലം. ഈ കാലത്ത് ക്യോ എന്നു നീണ്ടുപോകുന്ന ഒരു ശബ്ദം ഇവ ഉണ്ടാക്കാറുണ്ട്. ഉയർന്ന മരങ്ങളിൽ ചുള്ളിക്കമ്പുകൾ കൊണ്ടുണ്ടാക്കിയ കൂടുകളിലാണിവ മുട്ടയിടുക.ഇണകൾ ഒരുമിച്ചാണ് കൂട് ഉണ്ടാക്കുന്നത്. ഒരു മുട്ടയാണ് സാധാരണയായി ഇടുന്നത്. പിടമാത്രമാണ് അടയിരിക്കുക. 


</doc>
<doc id="195957" url="https://ml.wikipedia.org/wiki?curid=195957" title="പോസ്റ്റോണിയ ഗുഹകൾ">
പോസ്റ്റോണിയ ഗുഹകൾ

സ്ലൊവേനിയയിലെ 24 കിമീ നീളത്തിലുള്ള ഗുഹയാണ് പോസ്റ്റോനിയ ഗുഹകൾ. സ്ലൊവേനിയയിലെ പ്രധാന ആകർഷണമാണ് പോസ്റ്റോണിയ ഗുഹ.30,00,000 വർഷങ്ങൾക്ക് മുൻപ് പ്യുക്കാ നദിയാണ് ഈ ഗുഹയെ സൃഷ്ടിച്ചത്.


</doc>
<doc id="195971" url="https://ml.wikipedia.org/wiki?curid=195971" title="അവായവദഹനം">
അവായവദഹനം

വ്യാവസായികമോ ഗാർഹികമോ ആയ ജൈവമാലിന്യങ്ങൾ ഓക്സിജന്റെ അസാന്നിദ്ധ്യത്തിൽ സൂക്ഷ്മജീവികളെക്കൊണ്ടു് വിഘടിപ്പിച്ച് പരിസരശുദ്ധി കൈവരുത്തുകയും അതോടൊപ്പം ഊർജ്ജം ഉല്പാദിപ്പിക്കുകയും ചെയ്യുന്ന ഒരു സുസ്ഥിര സങ്കേതമാണു് അവായവദഹനം. പരിസരമലിനീകരണം, ഊർജ്ജക്ഷാമം തുടങ്ങിയ പുത്തൻ സാമൂഹ്യപ്രശ്നങ്ങൾ പരിഹരിക്കാനുള്ള ആശാവഹവും പ്രായോഗികവുമായ മാർഗ്ഗങ്ങളിൽ ഒന്നായി അവായവദഹനസംവിധാനങ്ങളെ കണക്കാക്കുന്നു.

എളുപ്പം വെള്ളത്തിൽ ലയിച്ചുചേരാത്ത അന്നജം, കൊഴുപ്പ് തുടങ്ങിയ ജൈവപോളിമറുകൾ വിഘടിപ്പിച്ച് പഞ്ചസാരകളും അമിനോ ആസിഡുകളുമായും അതിനുശേഷം അവയെ കാർബൺ ഡയോക്സൈഡ്, ഹൈഡ്രജൻ, അമോണിയ, ഓർഗാനിക് അമ്ലങ്ങൾ എന്നിവയായും തുടർന്നു് ഈ അമ്ലങ്ങളെ വീണ്ടും അസെറ്റിക് അമ്ലം, കൂടുതൽ കാർബൺ ഡയോക്സൈഡ്, ഹൈഡ്രജൻ, അമോണിയ എന്നിവയായും മാറ്റുന്നു. അന്തിമഘട്ടത്തിൽ ഇവ ഉപയോഗിച്ച് മീഥെയ്ൻ വാതകവും അവശിഷ്ടമായി കാർബൺ ഡയോക്സൈഡും ഉല്പാദിപ്പിക്കപ്പെടുന്നു. ഈ മീഥെയ്ൻ വാതകമാണു് ബയോഗ്യാസ് അഥവാ പാചകവാതകം എന്ന പേരിൽ ഊർജ്ജസ്രോതസ്സായി ഉപയോഗിക്കാൻ കഴിയുന്നതു്.

കുതിർക്കൽ (Hydrolysis), അമ്ലീകരണം (Acidogenesis), വിന്നാഗിരിയാക്കൽ (Acetogenesis), മീതെയ്ൻ പരിവർത്തനം (Methanogenesis) എന്നിങ്ങനെ നാലുഘട്ടങ്ങളായി അവായവദഹനത്തെ തിരിക്കാം. ഓരോ ഘട്ടത്തിലും അതിനു യോജിച്ച ബാക്റ്റീരിയകളെ അല്ലെങ്കിൽ മറ്റു തരം സൂക്ഷ്മജീവികളെ ഉപയോഗിച്ച്, കൃത്രിമമായ പദാർത്ഥങ്ങളുടേയോ ഉപകരണങ്ങളുടേയോ സഹായമില്ലാതെയാണു് ഈ സംവിധാനം മുന്നേറുന്നതു്.

ഓക്സിജൻ അല്ലാത്ത ഒരു വാതകം ഉപയോഗിച്ച് ശ്വസിക്കുന്ന പ്രക്രിയയ്ക്കാണു് അവായവശ്വസനം എന്നു പറയുന്നതു്. ഇതു് സൾഫേറ്റ്, നൈട്രേറ്റ് അയോണുകളോ സൾഫർ തന്നെയോ ആകാം. ഓക്സിജനിൽ നിന്നു ലഭിയ്ക്കുന്നതിലും കുറവു് ഊർജ്ജമേ ഇത്തരം വാതകങ്ങൾ ഉപയോഗിച്ചു സ്വസനം നടത്തുമ്പോൾ ലഭിയ്ക്കുന്നുള്ളൂ. അതുകൊണ്ട് അവായവശ്വസനത്തിനു് ഊർജ്ജക്ഷമത താരതമ്യേന കുറവായിരിക്കും.

വിവിധജീവിവർഗ്ഗങ്ങളിൽ ശ്വസനം എന്ന പ്രക്രിയയ്ക്കു് ഉപയോഗിക്കുന്ന വാതകങ്ങൾ വ്യത്യസ്തങ്ങളാകാം. യൂകാരിയോട്ടുകൾ എന്നറിയപ്പെടുന്ന, നാം സാധാരണ കണ്ടുപരിചയിച്ചിട്ടുള്ള ജന്തുലോകത്തിലെ അംഗങ്ങളാണു് ശ്വസനത്തിനു് ഓക്സിജൻ ഉപയോഗിക്കുന്നതു്. (ഇതിനെ വായവശ്വസനം (Aerobic respiration) എന്നു വിളിക്കുന്നു.) എന്നാൽ പ്രൊകാരിയോട്ടുകൾ എന്നറിയപ്പെടുന്ന ജീവികൾ ഓക്സിജൻ ലഭ്യമല്ലാത്ത അന്തരീക്ഷത്തിലും പരിസ്ഥിതിയിലുമാണു് ജീവിക്കുന്നതു്. ശ്വസനം എന്ന അവശ്യക്രിയയ്ക്കു് അവ ഉപയോഗിക്കുന്നതു് അവിടെ ലഭ്യമായ സൾഫർ തുടങ്ങിയ മറ്റു വാതകങ്ങൾ ആയിരിക്കും. 


</doc>
<doc id="195975" url="https://ml.wikipedia.org/wiki?curid=195975" title="അവായവശ്വസനം">
അവായവശ്വസനം

ഓക്സിജൻ അല്ലാത്ത ഒരു വാതകം ഉപയോഗിച്ച് ശ്വസിക്കുന്ന പ്രക്രിയയ്ക്കാണു് അവായവശ്വസനം എന്നു പറയുന്നതു്. ഇതു് സൾഫേറ്റ്, നൈട്രേറ്റ് അയോണുകളോ സൾഫർ തന്നെയോ ആകാം. ഓക്സിജനിൽ നിന്നു ലഭിയ്ക്കുന്നതിലും കുറവു് ഊർജ്ജമേ ഇത്തരം വാതകങ്ങൾ ഉപയോഗിച്ചു ശ്വസനം നടത്തുമ്പോൾ ലഭിയ്ക്കുന്നുള്ളൂ. അതുകൊണ്ട് അവായവശ്വസനത്തിനു് ഊർജ്ജക്ഷമത താരതമ്യേന കുറവായിരിക്കും.

വിവിധജീവിവർഗ്ഗങ്ങളിൽ ശ്വസനം എന്ന പ്രക്രിയയ്ക്കു് ഉപയോഗിക്കുന്ന വാതകങ്ങൾ വ്യത്യസ്തങ്ങളാകാം. യൂകാരിയോട്ടുകൾ എന്നറിയപ്പെടുന്ന ജീവികളാണ് ശ്വസനത്തിനു് ഓക്സിജൻ ഉപയോഗിക്കുന്നതു്. ഇത് വായവശ്വസനം (Aerobic respiration) എന്നറിയപ്പെടുന്നു. എന്നാൽ പ്രൊകാരിയോട്ടുകൾ എന്നറിയപ്പെടുന്ന ജീവികൾ ഓക്സിജൻ ലഭ്യമല്ലാത്ത അന്തരീക്ഷത്തിലും പരിസ്ഥിതിയിലുമാണു് ജീവിക്കുന്നതു്. ശ്വസനം എന്ന അവശ്യക്രിയയ്ക്കു് അവ ഉപയോഗിക്കുന്നതു് അവിടെ ലഭ്യമായ സൾഫർ തുടങ്ങിയ മറ്റു വാതകങ്ങൾ ആയിരിക്കും.


</doc>
<doc id="195996" url="https://ml.wikipedia.org/wiki?curid=195996" title="ഡബിൾ ബേസ്">
ഡബിൾ ബേസ്

ഏറ്റവും വലുതും താഴ്ന്ന ശ്രുതിയിലുള്ളതുമായ ഒരു തന്ത്രിവാദ്യമാണ് ഡബിൾ ബേസ്. ഇതിനെ സ്ട്രിംഗ് ബേസ്, അപ്പ്‌ റൈറ്റ് ബേസ്, ബേസ് ഫിഡിൽ, ബേസ് വയലിൻ, കോണ്ട്ര ബേസ് എന്നുള്ള പേരുകളിലും അറിയപ്പെടുന്നു. E1, A1, D2, G2 എന്ന രീതിയിലാണ് തന്ത്രികൾ ട്യുൺ ചെയ്യുന്നത്. ഡബിൾ ബേസ് വായിക്കുന്ന ആളെ ബേസിസ്റ് എന്ന് വിളിക്കുന്നു. പലതരം മരങ്ങളാൽ ഉണ്ടാക്കുന്ന ഈ ഉപകരണത്തിന് സാധാരണ 6 അടി ഉയരം ഉണ്ടാകും. വയലിന്റെ ബോ ഉപയോഗിച്ചോ വിരലുകൾ ഉപയോഗിച്ചോ ആണ് ഈ ഉപകരണം വായിക്കുന്നത്. പതിനജ്ജാം നൂറ്റാണ്ടിൽ ഉടലെടുത്ത ബേസ് വയലിന്റെ ആധുനിക രൂപമാണ് ഡബിൾ ബേസ്. ജാസ് സംഗീതം തുടങ്ങി വലിയ ഒര്കെസ്ട്രകളിൽ ആണ് ഡബിൾ ബേസ് സാധാരണയായി ഉപയോഗിച്ചുവരുന്നത്.


</doc>
<doc id="195997" url="https://ml.wikipedia.org/wiki?curid=195997" title="ബോംബെ മാർച്ച് 12">
ബോംബെ മാർച്ച് 12

ബാബു ജനാർദ്ദനൻ രചനയും സംവിധാനവും നിർവ്വഹിച്ച് 2011-ൽ പുറത്തിറങ്ങിയ മലയാളചലച്ചിത്രമാണ് ബോംബെ മാർച്ച് 12. 1993-ലെ ബോംബെ സ്ഫോടന പരമ്പരയെ ആസ്പദമാക്കിയിട്ടുള്ളതാണ് ഈ ചിത്രം. തിരക്കഥാകൃത്തായ ബാബു ജനാർദ്ദനൻ ആദ്യമായി സംവിധാനം ചെയ്ത ചിത്രം കൂടിയാണിത്. മമ്മൂട്ടി, റോമ, ഉണ്ണി മുകുന്ദൻ എന്നിവരാണ് പ്രധാന വേഷങ്ങളിൽ അഭിനയിച്ചിരിക്കുന്നത്.


2011 ഫെബ്രുവരി രണ്ടാം വാരത്തിലാണ് ചിത്രത്തിന്റെ നിർമ്മാണം ആരംഭിച്ചത്. കോയമ്പത്തൂർ, മുംബൈ, ഹൈദരാബാദ്, കേരളത്തിലെയും രാജസ്ഥാനിലെയും വിവിധ ഭാഗങ്ങൾ എന്നിവിടങ്ങളിലായാണ് ചിത്രീകരണം പൂർത്തിയാക്കിയത്.



</doc>
<doc id="196009" url="https://ml.wikipedia.org/wiki?curid=196009" title="കെട്ടിടങ്ങളുടെ വർഗ്ഗീകരണം">
കെട്ടിടങ്ങളുടെ വർഗ്ഗീകരണം

പ്രധാനമായും 4ആയി തരംതിരിക്കാം 
1.റെസിഡൻഷ്യൽ ബിൽഡിങ്ങ്
2.എജ്യൂക്കേഷണൽ ബിൽഡിങ്ങ്
3.അസംബ്ലി ബിൽഡിങ്ങ്
4.കൊമേഴ്സിയൽ ബിൽഡിങ്ങ് 
വിദ്യഭ്യാസ ആവശ്യങ്ങൾക്കായി ഉപയോഗിക്കുന്ന കെട്ടിടങ്ങളാണ് ഇവ.ഈ ബിൽഡിങ്ങിന്റെ റൂമിന്റെ ഉയരവും അളവും റെസിഡൻഷ്യൽ ബിൽഡിങ്ങിനെ അപേക്ഷിച്ച് കൂടുതലായിരിക്കൂം

സാധാരണയായി മനുഷ്യർ താമസത്തിനായി ഉപയോഗിക്കുന്ന കെട്ടിടങ്ങളാണു ഇവ.

ആളുകൾ കൂട്ടത്തോടെ ഒരുമിക്കുന്ന കെട്ടിടങ്ങളാണ് ഇവ.
ഉദാ:പള്ളികൾ,അമ്പലങ്ങൾ,മ്യൂസിയങ്ങൾ

വാണിജ്യ ആവശ്യങ്ങൾക്കായി ഉപയോഗിക്കുന്ന കെട്ടിടങ്ങളാണ് ഇവ


</doc>
<doc id="196012" url="https://ml.wikipedia.org/wiki?curid=196012" title="സോളാർ ഡൈനാമിക്സ് ഓബ്‌സർവേറ്ററി">
സോളാർ ഡൈനാമിക്സ് ഓബ്‌സർവേറ്ററി

സോളാർ ഡൈനാമിക്സ് ഓബ്സർവേറ്ററി (SDO) സൂര്യനെ കുറിച്ചു പഠിക്കുന്നതിനു വേണ്ടി നാസ വിക്ഷേപിച്ച ഒരു ബഹിരാകാശ പേടകമാണ്. 2010 ഫെബ്രുവരി 11ന് Living With a Star (LWS) പദ്ധതിയുടെ ഭാഗമായാണ് ഇതു വിക്ഷേപിച്ചത്. ഭൂമിയിലും ഭൂസമീപസ്ഥലത്തും സൂര്യനുള്ള സ്വാധീനത്തെ കുറിച്ചു പഠിക്കുന്നതിനും സൂര്യന്റെ അന്തരീക്ഷത്തെ കുറിച്ച് കൂടുതൽ മനസ്സിലാക്കുന്നതിനും വേണ്ടിയാണ് ഈ പേടകം വിക്ഷേപിക്കപ്പെട്ടിരിക്കുന്നത്. സൂര്യന്റെ കാന്തികക്ഷേത്രത്തെ കുറിച്ചും അതിൽ ഉണ്ടാവുന്ന കാന്തികോർജ്ജത്തെയും അതിന്റെ രൂപമാറ്റത്തെയും കുറിച്ചു പഠിക്കുന്നതും SDOയുടെ ഉദ്ദേശ്യമാണ്.

നാസയുടെ കീഴിലുള്ള ഗൊദാർദ് സ്പേസ് ഫ്ലൈറ്റ് സെന്ററിലാണ് സോളാർ ഡൈനാമിക്സ് ഓബ്സർവേറ്ററിയുടെ നിർമ്മാണവും പരിശോധനയും നടന്നത്. കേപ് കനാവറാൽ എയർഫോഴ്സ് സ്റ്റേഷനിൽ നിന്ന് 2010 ഫെബ്രുവരി 11ന് വിക്ഷേപിച്ചു. ആദ്യത്തെ അഞ്ചു വർഷവും മൂന്നു മാസവും കൊണ്ട് പ്രാഥമിക ദൗത്യം പൂർത്തിയാവും. എന്നാൽ പത്തുവർഷം വരെ പ്രവർത്തിക്കാൻ ഇതിനാവും.

സോളാർ ഡൈനാമിക്സ് ഓബ്സർവേറ്ററിക്ക് രണ്ടു വലിയ സൗരപാനലുകളും ശക്തിയേറിയ രണ്ട് ആന്റിനകളും ഉണ്ട്. എക്സ്ട്രീം അൾട്രാവയലറ്റ് വേരിയബിലിറ്റി എക്സ്പിരിമെന്റ് (EVE), ഹീലിയോസീസ്മിക് ആന്റ് മാഗ്നറ്റിക് ഇമേജർ(HMI) അറ്റ്മോസ്ഫെറിക് ഇമേജിങ് അസംബ്ലി(AIA) എന്നീ ഉപകരണങ്ങളാണ് ഇതിലുള്ളത്.

സൂര്യന്റെ അന്തർഭാഗത്തെ കുറിച്ചും അതിന്റെ കാന്തിക പ്രവർത്തനങ്ങളെ കുറിച്ചും പഠിക്കുന്നതിനുള്ള ഉപകരണമാണ് ഹീലിയോ സീസ്മിക് ആന്റെ മാഗ്നറ്റിക് ഇമേജർ. ഇത് സ്റ്റാൻഫോർഡ് യൂണിവേഴ്സിറ്റിയിലാണ് നിർമ്മിച്ചത്. സൗരചഞ്ചലതയെ(solar variability) കുറിച്ചുള്ള വിവരങ്ങൾ ഇതിൽ നിന്നും ലഭ്യമാവും. കൂടാതെ ആന്തരിക പ്രവർത്തനങ്ങൾ ഏതു രീതിയിലാണ് സൂര്യന്റെ ബാഹ്യകാന്തിക മണ്ഡലത്തെയും അതിന്റെ പ്രവർത്തനങ്ങളെയും സ്വാധീനിക്കുന്നത് എന്നും മനസ്സിലാക്കാൻ കഴിയും.


</doc>
<doc id="196017" url="https://ml.wikipedia.org/wiki?curid=196017" title="തൊർക്കാത്തോ താസോ">
തൊർക്കാത്തോ താസോ

ഇറ്റാലിയൻ കവിയായിരുന്നു തൊർക്കാത്തോ താസോ. ജെറുസലേം ലിബറാത്ത എന്ന ഇതിഹാസ കാവ്യം രചിച്ച താസോ നവോത്ഥാനകാലത്തെ ഏറ്റവും മികച്ച കവിയായി കരുതപ്പെടുന്നു. 1544 മാർച്ച് 11-ന് സൊറേന്റോയിൽ ജനിച്ചു. പിതാവ് ബർണാദൊയും കവിയായിരുന്നു. താസോയുടെ ബാല്യകാലത്ത് കുടുംബത്തിന് പല തകർച്ചകളും നേരിടേണ്ടിവന്നു. 1552-ൽ പിതാവായ ബർണാദൊയെ നേപ്പിൾസിൽ നിന്ന് നാടുകടത്തിയപ്പോൾ താസോയും കൂടെ പോയി. നാല് വർഷക്കാലം റോമിലാണ് താമസിച്ചത്. അവിടെവച്ച് ദുരൂഹമായ സാഹചര്യത്തിൽ മാതാവ് മരണമടഞ്ഞു. 1557-ൽ പിതാവിനോടൊപ്പം പെസാറോയിലേക്കും പിന്നീട് അർബിനോയിലേക്കും താമസം മാറ്റി. 1560-ൽ പാദുവയിലെത്തിയ താസോ നിയമവും തത്ത്വശാസ്ത്രവും പഠിച്ചു. സിപിയോൺഗൊൺ സാഗൊയുടെ സുഹൃത്തായി മാറിയ താസോ അദ്ദേഹത്തിന്റെ അക്കാദമി ഒഫ് എറ്ററിയിൽ അംഗമായി ചേർന്നു.

താസോയുടെ ആദ്യത്തെ ഇതിഹാസ കാവ്യമായ റിനാൾദൊ 1562-ൽ പ്രസിദ്ധീകരിച്ചു. ഏതാനും ഭാവഗീതങ്ങളും ഇക്കാലത്ത് രചിക്കുകയുണ്ടായി. 1565-ൽ കാർഡിനലിന്റെ കീഴിൽ ഉദ്യോഗസ്ഥനായ താസോ പിന്നീട് ഫെറാറയിലേക്കു താമസം മാറ്റി. നവോത്ഥാന പാരമ്പര്യത്തിൽ തയ്യാറാക്കിയ കൺക്ളുഷനി ദി അമോർ 1581-ൽ പ്രസിദ്ധീകരിച്ചു. ഇക്കാലത്ത് നിരവധി ഭാവഗീതങ്ങളും താസോ രചിക്കുകയുണ്ടായി. 1573-ൽ അവതരിപ്പിച്ച അമിന്റ എന്ന ഇടയനാടകം 1580-ൽ പ്രസിദ്ധീകരിച്ചു. ഗലിയാൾട്ടൊ റി ദി സവേജിയ (1574) എന്ന ദുരന്തനാടകവും ജറുസലേം ലിബറാത്ത(1575) എന്ന മഹാകാവ്യവുമാണ് ഇക്കാലത്തു രചിച്ച മറ്റു മികച്ച കൃതികൾ. 1572-ൽ ഡ്യൂക്ക് അൽഫോൺസൊ IIന്റെ സർവീസിൽ നിന്ന് താസോ വിരമിച്ചു. പിൽക്കാലത്ത് മാനസിക വിഭ്രാന്തിയുടെ ലക്ഷണങ്ങൾ താസോയിൽ കണ്ടുതുടങ്ങി. ജറുസലേം ലിബറാത്ത എന്ന ഇതിഹാസകാവ്യം പ്രസിദ്ധീകരിക്കുന്നതിനുമുമ്പ് താസോ തന്റെ ഉറ്റ സുഹൃത്തുക്കളോട് അഭിപ്രായമാരാഞ്ഞിരുന്നു. അവരിൽ പലരുടേയും വിമർശനങ്ങൾ ഇദ്ദേഹത്തെ അത്യധികം വേദനിപ്പിച്ചു. ഈ സാഹചര്യത്തിൽ താസോ വിശ്രമമില്ലാതെ അനേക രാജ്യങ്ങളിൽ പര്യടനം നടത്തി. 1577-ൽ റോമിലും 78-ൽ ഫെറാറായിലുമെത്തി. അവിടത്തെ ഡ്യൂക്കിന്റെ വിവാഹച്ചടങ്ങിൽ പങ്കെടുക്കുകയും അവഗണനയുടെ പേരിൽ അക്രമാസക്തനാവുകയും ചെയ്തു. ഇതേത്തുടർന്ന് അറസ്റ്റുചെയ്യപ്പെട്ട താസോ ഏഴ് വർഷക്കാലം തടവിൽ കഴിഞ്ഞു. ഇക്കാലത്ത് ഇദ്ദേഹം അനേകം കവിതകൾ രചിക്കുകയുണ്ടായി. ഇവയിൽ പലതും തന്റെ ഇതിഹാസകാവ്യത്തെ ന്യായീകരിക്കുന്നവയായിരുന്നു. 1586-ൽ ഫാദർ ഏഞ്ചലിയോ ഗ്രില്ലോയുടേയും രാജകുമാരനായ വിൻസെൻസോ ഗൊൺസാഗയുടേയും ഇടപെടലിനെ തുടർന്ന് താസോ മോചിതനായി.

തടവിൽനിന്നു പുറത്തുവന്ന താസോയ്ക്ക് മൻത്വായിൽ ഊഷ്മളമായ വരവേല്പാണു ലഭിച്ചത്. ഇവിടെവച്ച് ഗലിയാൻതൊ എന്ന ദുരന്തനാടകം പരിഷ്കരിച്ചത് ടോറിസ് മോൺടൊ (1587) എന്ന പേരിൽ പ്രസിദ്ധീകരിച്ചു. അതേവർഷംതന്നെ റോമിലേക്കു കടന്ന താസോ അവിടത്തെ കാർഡിനലായ ഗൊൺസാഗയുടെ അതിഥിയായിട്ടാണ് അവസാനകാലം ചെലവഴിച്ചത്. 1593-ൽ ഇതിഹാസ കാവ്യം പരിഷ്കരിച്ച് ജറുസലേം കോൺക്വിസ്താത്ത എന്ന പേരിൽ പ്രസിദ്ധീകരിച്ചു. 1591-ൽ നേപ്പിൾസിലായിരുന്നപ്പോൾ താസോ മതപരമായ കവിതകൾ പലതും രചിക്കുകയുണ്ടായി. മോൺടി ഒലിവെറ്റോ (1605), സെറ്റെഗിയോർണേറ്റ് ദെൽമോൺടൊ ക്രീറ്റൊ (1600) എന്നീ കവിതാസമാഹാരങ്ങളിൽ ഇവ ഉൾപ്പെടുത്തിയിരിക്കുന്നു.

റിനാൾദൊ എന്ന ഇതിഹാസകാവ്യം രചിക്കുമ്പോൾ താസോ കാവ്യഭാവനയേക്കാൾ പ്രാധാന്യം കല്പിച്ചത് സാങ്കേതിക മേന്മയ്ക്കായിരുന്നു. പത്തുവർഷത്തിനുശേഷം രചിച്ച അമിന്റ എന്ന നാടകം മാസ്റ്റർപീസായി പരിഗണിക്കപ്പെടുന്നു. "ജറുസലേം ലിബറാത്ത" എന്ന കാല്പനിക മഹാകാവ്യത്തിന്റെ മുന്നോടികളായിരുന്നു ഈ രചനകൾ. ഒട്ടാവോ റിമാ എന്ന ഛന്ദസ്സിൽ രചിച്ച ഈ കൃതി ഇരുപത് വാല്യങ്ങൾ ഉൾക്കൊള്ളുന്നു. കുരിശുയുദ്ധത്തെത്തുടർന്ന് ജറുസലേം വിമോചിപ്പിക്കപ്പെടുന്നതാണ് ഇതിലെ മുഖ്യ പ്രതിപാദ്യം. നായകനായ ഗോഫ്രെദോയുടെ സേനാനായകനായ റിനാൾദോ ഫെറാറയിലെ ഡ്യൂക്കുകളുടെ മുൻഗാമിയാണെന്നു കരുതപ്പെടുന്നു. ടാൻക്രെദോ, അമസോൺ ക്ലോറിന്റ എന്നിവരുടെ ദുരന്ത പ്രേമകഥയും സോഫ്രോനിയ, ഒലിന്റോ എന്നിവരുടെ ത്യാഗോജ്ജ്വലമായ പ്രേമകഥയും മറ്റും ഉപകഥകളായി ചേർത്തിരിക്കുന്നു. നവോത്ഥാന കാലത്തെ പ്രവണതകൾ ഏറെ ഉൾക്കൊണ്ട ഒരു മികച്ച കലാസൃഷ്ടിയാണിത്.

1595 ഏപ്രിൽ 25-ന് റോമിൽ താസോ അന്തരിച്ചു. 



</doc>
<doc id="196025" url="https://ml.wikipedia.org/wiki?curid=196025" title="ഓച്ചിറ">
ഓച്ചിറ

കൊല്ലം ജില്ലയിൽ കരുനാഗപ്പള്ളി താലൂക്കിലെ ഒരു ഗ്രാമമാണ് ഓച്ചിറ. ഓച്ചിറ ഗ്രാമപഞ്ചായത്ത് 1953 ലാണ് നിലവിൽ വന്നത്. ഓച്ചിറ ബ്ലോക്ക് പഞ്ചായത്ത് കരുനാഗപ്പള്ളി താലൂക്കിലാണ്. ഓച്ചിറ, കുലശേഖരപുരം, തഴവ, ക്ലാപ്പന എന്നീ ഗ്രാമപഞ്ചായത്തുകൾ ഓച്ചിറ ബ്ലോക്കിലാണുൾപ്പെടുന്നത്. അതിപുരാതനകാലം മുതൽ ഓച്ചിറ ഒരു ബുദ്ധമതകേന്ദ്രമായിരുന്നു. കൊല്ലം ജില്ലയുടേയും ആലപ്പുഴ ജില്ലയുടേയും അതിർത്തിയിൽ വരുന്ന പ്രദേശമാണിത്. പ്രശസ്തമായ ഓച്ചിറ പരബ്രഹ്മക്ഷേത്രം ഇവിടെയാണു്.



</doc>
<doc id="196035" url="https://ml.wikipedia.org/wiki?curid=196035" title="തിക്കന">
തിക്കന

ആദ്യകാല തെലുഗു കവിയായിരുന്നു തിക്കന (1220 - 1300). നെല്ലൂർ രാജാവായ മനുമസിദ്ധിയുടെ സദസ്യകവിയും സുഹൃത്തും മന്ത്രിയുമായിരുന്നു ഈ നിയോഗി ബ്രാഹ്മണൻ. കവിയും മന്ത്രിയുമായ ഭാസ്കര പിതാമഹനും ഗുണ്ടൂരിലെ സൈന്യാധിപനായിരുന്ന കൊമ്മന പിതാവുമാണ്. കുടുംബപാരമ്പര്യത്താൽ ആദ്യം മന്ത്രിയായി. പിന്നീട് കവിയായി പ്രശോഭിച്ചു. യാഗം നടത്തി സോമയാജിയായി. 12-ആം നൂറ്റാണ്ടിൽ ശൈവ വൈഷ്ണവന്മാർ തമ്മിൽ കലഹിച്ചപ്പോൾ അവരെ യോജിപ്പിക്കുന്നതിനായി രാജാവ് നിയോഗിച്ചത് ഇദ്ദേഹത്തെയാണ്. അതിനായി ഭാരതം രചിച്ച് ശിവന്റേയും വിഷ്ണുവിന്റേയും സംയുക്തരൂപമായ നെല്ലൂരിലെ ഹരിഹരനാഥനു സമർപ്പിച്ചു.

ഉത്തര രാമായണം അഥവാ നിർവചനോത്തര രാമായണം, മഹാഭാരത വിവർത്തനം എന്നിവയാണ് തിക്കനയുടെ കൃതികൾ. വാല്മീകി ഉത്തര രാമായണത്തിന്റെ സ്വതന്ത്ര വിവർത്തനമാണ് നിർവചനോത്തര രാമായണം. നിർവചനം എന്ന വിശേഷണം ഉണ്ടെങ്കിലും ഒരു വചനമോ ഗദ്യമോ ഇല്ലെന്നതാണ് സവിശേഷത. രാവണന്റേയും മറ്റും ഉത്പത്തികഥ, സീതാനിർവാസം, കുശലവന്മാരുടെ ജനനം, വിഷ്ണുവിന്റെ രാക്ഷസ നിഗ്രഹം എന്നിവ ഇതിൽ ഉൾപ്പെടുന്നു. രാമൻ സീതയെ ഉപേക്ഷിക്കുന്ന ഭാഗം ഹൃദയദ്രവീകരണക്ഷമമായി അവതരിപ്പിച്ചിട്ടുണ്ട്. എന്നാൽ രാമന്റെ മരണം വർണിക്കുന്ന ഭാഗം വിട്ടുകളയുകയും ചെയ്തിരിക്കുന്നു. ഇതു പിന്നീട് ജയന്തരാമഭട്ടയാണ് ഒരു സർഗമായി എഴുതിച്ചേർത്തത്. നിർവചനോത്തര രാമായണം മനുമസിദ്ധിക്കാണ് സമർപ്പിച്ചിരിക്കുന്നത്.

മഹാഭാരത വിവർത്തനമാണ് പ്രധാന സാഹിത്യ സംഭാവന. തെലുഗുവിൽ ഭാരതം വിവർത്തനം ചെയ്ത ആദ്യത്തെ മൂന്ന് കവികളിൽ രണ്ടാമനാണിദ്ദേഹം.(നന്നയ്യ, തിക്കന, എർനെ). വിരാടപർവം മുതലുള്ള 15 പർവങ്ങളുടെ വിവർത്തനമാണ് തിക്കന നിർവഹിച്ചത്. അപ്രധാന ഭാഗങ്ങൾ ഉപേക്ഷിച്ച് അല്പം മാത്രം പ്രാധാന്യമുള്ള ഭാഗങ്ങൾ സംഗ്രഹിച്ച് സ്വതന്ത്രമായ വിവർത്തനമാണ് നടത്തിയിരിക്കുന്നത്. വിവർത്തനത്തിൽ നന്നയ്യയുടെ രീതി പിൻതുടരുകയും ചെയ്തിരിക്കുന്നു. ഔചിത്യത്തിനുവേണ്ടി മൂലത്തിൽ നിന്ന് ധാരാളം വ്യതിയാനങ്ങൾ വരുത്തിയിട്ടുണ്ട്. ഉദാഹരണമായി ഭീമനും കീചകനും യുദ്ധം ചെയ്യുന്ന രംഗം ഒരു പദ്യത്തിൽ ഒതുക്കിയിരിക്കുന്നു.

മന്ത്രികൂടിയായ തിക്കനയുടെ രാഷ്ട്രമീമാംസാ വിജ്ഞാനം, യുദ്ധപരിചയം എന്നിവ കൃതികളിൽ പ്രകടമായി കാണാം. വർണനകൾ സ്വാഭാവികവും കവിയുടെ ലോകപരിജ്ഞാനം വ്യക്തമാക്കുന്നവയുമാണ്. സംസ്കൃത സമസ്ത പദങ്ങൾ കഴിയുന്നിടത്തോളം ഒഴിവാക്കിയിട്ടുമുണ്ട്. തത്ത്വചിന്താപരമായ ഭാഗങ്ങൾ സരളമായ തെലുഗു പദങ്ങൾകൊണ്ട് വിവരിച്ചിരിക്കുന്നു. ലളിതവും നാടകീയവുമാണ് രചനാശൈലി. വസ്തുതകൾ സംഗ്രഹിച്ചു പറയാനും ശബ്ദചിത്രങ്ങൾ രചിക്കാനും വിദഗ്ദ്ധനാണിദ്ദേഹം. വിവിധ രസങ്ങൾ ചിത്രീകരിക്കുന്നതിലും പാത്രസൃഷ്ടിയിലും ഔചിത്യദീക്ഷയിലും സമർഥനായ തിക്കനയെ തെലുഗു സാഹിത്യത്തിലെ അദ്വിതീയനായി കരുതുന്നു.



</doc>
<doc id="196036" url="https://ml.wikipedia.org/wiki?curid=196036" title="ബോധൈ">
ബോധൈ

ബോധൈ കെനിയയിലെ ഏഴ് ഭരണപ്രവിശ്യകളിലൊന്നായ കോസ്റ്റ് (തീരദേശ) പ്രവിശ്യയിലെ ഒരു ജനവാസമേഖലയാണ്.


</doc>
<doc id="196037" url="https://ml.wikipedia.org/wiki?curid=196037" title="ഗ്രെബോസീസ്">
ഗ്രെബോസീസ്

ഗ്രെബോസീസ് (Grębocice) () തെക്കു പടിഞ്ഞാറൻ പോളണ്ടിലെ പോൾക്കോവൈസ് കൗണ്ടിയിലെ, ഒരു ഗ്രാമമാണ്. ഗ്മിന ജില്ലയുടെ ആസ്ഥാനമാണിത്. 1945-ന് മുൻപ് ഇത് ജർമനിയിലായിരുന്നു.

ജനസംഖ്യ 1,500 ആണ്.


</doc>
<doc id="196038" url="https://ml.wikipedia.org/wiki?curid=196038" title="ബാംപ്ടൺ ഗ്രാഞ്ച്">
ബാംപ്ടൺ ഗ്രാഞ്ച്

ഇംഗ്ലണ്ടിലെ കംബ്രിയ പ്രദേശത്തെ ഒരു ഗ്രാമമാണ് ബാംപ്ടൺ ഗ്രാഞ്ച്.


</doc>
<doc id="196040" url="https://ml.wikipedia.org/wiki?curid=196040" title="പാലികുരിയ ജെൻട്രൈ">
പാലികുരിയ ജെൻട്രൈ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ജെൻട്രൈ - Palicourea gentryi. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196041" url="https://ml.wikipedia.org/wiki?curid=196041" title="പാലികുരിയ ഹെയിൽബോണി">
പാലികുരിയ ഹെയിൽബോണി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ഹെയിൽബോണി - Palicourea heilbornii. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196045" url="https://ml.wikipedia.org/wiki?curid=196045" title="പെട്രാർക്ക്">
പെട്രാർക്ക്

പതിനാലാം നൂറ്റാണ്ടിലെ (ജനനം: 1304 ജൂലൈ 20; മരണം: 1374 ജൂലൈ 19) ഒരു ഇറ്റാലിയൻ കവിയും പണ്ഡിതനും ആയിരുന്നു പെട്രാർക്ക്. ഇറ്റാലിയൻ ഭാഷയിൽ അദ്ദേഹത്തിന്റെ മുഴുവൻ പേര് "ഫ്രാൻസെസ്കോ പെട്രാർക്ക" എന്നാണ്. "ആദ്യത്തെ ഹ്യൂമനിസ്റ്റ്", "യൂറോപ്യൻ നവോത്ഥാനത്തിന്റെ പിതാവ്" എന്നൊക്കെ പെട്രാർക്ക് വിശേഷിപ്പിക്കപ്പെടാറുണ്ട്. പതിനാറാം നൂറ്റാണ്ടിൽ പിയെട്രോ ബെംബോ സൃഷ്ടിച്ച ആധുനിക ഇറ്റാലിയൻ ഭാഷയുടെ പിറവിയിൽ അദ്ദേഹത്തിന്റെ രചനകൾ മാർഗ്ഗദർകമായി. നവോത്ഥാനയുഗത്തിൽ പെട്രാർക്കിന്റെ ഗീതങ്ങൾക്ക് യൂറോപ്പിലാകമാനം ആസ്വാദകരും അനുകർത്താക്കളും ഉണ്ടായി. "പെട്രാർക്കൻ ഗീതകങ്ങൾ" പ്രേമഗീതങ്ങളുടെ ഉദാത്തമാതൃകകളായി കരുതപ്പെടുകയും ഷേയ്ക്സ്പിയറുടെ ഗീതകങ്ങൾക്കു പോലും വഴിതെളിക്കുകയും ചെയ്തു. 'ലോറ' എന്ന സ്ത്രീയോടുള്ള തിരസ്കൃതപ്രേമമായിരുന്നു ഈ കവിതകളുടെ പ്രചോദനം 

ഗ്രെക്കോ-റോമൻ പൗരാണികതയിലുള്ള താത്പര്യത്തിന്റെ പുനരുജ്ജീവനത്തിനു വലിയ സംഭാവന നൽകിയ പെട്രാർക്ക് തന്റെ നിരന്തരമായ സഞ്ചാരങ്ങൾക്കിടെ, സിസറോയെപ്പോലുള്ള പൗരാണികലേഖകന്മാരുടെ നഷ്ടപ്പെട്ടുപോയിരുന്ന രചനകൾ പലതും അന്വേഷിച്ചു കണ്ടെത്തി. യൂറോപ്യൻ മദ്ധ്യകാലത്തെ വിശേഷിപ്പിക്കാൻ അന്ധകാരയുഗം എന്ന സങ്കല്പം ആദ്യം ഉപയോഗിച്ചതും പെട്രാർക്ക് ആയിരുന്നു. നവോത്ഥാനയുഗത്തിന്റെ ആരംഭകാലത്തെ വിഖ്യാത ഇറ്റാലിയൻ കവി ബൊക്കേച്ചിയോയുമായി പെട്രാർക്ക് ഉറ്റ സൗഹൃദം പുലർത്തി. 

രാഷ്ട്രീയകാരണങ്ങളാൻ ഫ്ലോറസിൽ നിന്ന് ബഹിഷ്കരിക്കപ്പെട്ട് അഭയാർത്ഥിയായി കഴിഞ്ഞിരുന്ന സെർ പെട്രാർക്കോ ആയിരുന്നു പെട്രാർക്കിന്റ് പിതാവ്. 1304-ൽ പെട്രാർക്ക് ജനിക്കുമ്പോൾ കുടുംബം മദ്ധ്യ ഇറ്റലിയിലെ അസെരോ നഗരത്തിലായിരുന്നു. തുടർന്ന് അവർ ഫ്ലോറൻസിനടുത്തുള്ള ഇൻസിസാ, ഇറ്റലിയിലെ തന്നെ മറ്റൊരു പ്രസിദ്ധനഗരമായ പിസാ എന്നിവിടങ്ങളിൽ ജീവിച്ചു. മാർപ്പാപ്പാമാർ ഫ്രാൻസിലെ അവിഞ്ഞോൺ നഗരത്തിൽ വാഴ്ചനടത്തിയിരുന്ന കത്തോലിക്കാ സഭയുടെ "ബാബിലോൺ പ്രവാസയുഗം"(1309-76) ഏതാണ്ട് പെട്രാർക്കിന്റെ ജീവിതകാലത്തിനു(1304-74) സമാന്തരമായിരുന്നു. 1913-ൽ പിസായിൽ സുരക്ഷിതരല്ലെന്ന തോന്നലിൽ പെട്രാർക്ക് കുടുംബം അവിഞ്ഞോണിലെത്തി. അവിടത്തെ തിരക്കു മൂലം 1315-ൽ അവർ നഗരത്തിൽ നിന്ന് 15 മൈൽ അകലെ കാർപെൻട്രാസ് എന്ന സ്ഥലത്ത് താമസസ്ഥലം കണ്ടെത്തി. പെട്രാർക്കിന്റെ ശിഷ്ടജീവിതം അവിഞ്ഞോൺ നഗരവുമായി അഭേദ്യമായി ബന്ധപ്പെട്ടിരുന്നു.

നാലു വർഷത്തെ അലസജീവിതത്തിനു ശേഷം 1319-ൽ പിതാവിന്റെ നിർബ്ബന്ധത്തിൽ പെട്രാർക്ക് കാനൻ നിയമം പഠിക്കാൻ മോണ്ട്പെല്ലിയർ നഗരത്തിലേക്കും 1323-ൽ ബൊളോഞ്ഞയിലേക്കും പോയി. എങ്കിലും നിയമപഠനവും പരിശീലനവും അദ്ദേഹത്തിന്റെ രുചിക്കു ചേരുന്നതല്ലായിരുന്നു. "സത്യവിരുദ്ധതയില്ലാതെ കൊണ്ടു നടക്കാൻ പറ്റാത്ത ഒരു തൊഴിൽ" ആയി അദ്ദേഹം വക്കീൽപ്പണിയെ കണ്ടു. നിയമപുസ്തകങ്ങളിൽ റോമൻ പൗരാണികതയേയും ക്ലാസിക്കൽ യുഗത്തിലെ എഴുത്തുകാരെയും പ്പറ്റിയുള്ള പരാമർശങ്ങൾ മാത്രം അദ്ദേഹത്തെ ആകർഷിച്ചു. അത്തരം എഴുത്തുകാരെപ്പറ്റി കിട്ടാവുന്നതൊക്കെ വായിച്ചിരുന്ന പെട്രാർക്ക് 1526-ൽ മാതാപിതാക്കന്മാർ പ്ലേഗു ബാധയിൽ മരിച്ചതിനെ തുടർന്ന് നിയമപഠനം ഉപേക്ഷിച്ച് അവിഞ്ഞോണിൽ മടങ്ങിയെത്തി.

1327-ലെ ദുഃഖവെള്ളിയാഴ്ച ദിവസം, അവിഞ്ഞോണിലെ വിശുദ്ധ ക്ലാരയുടെ പള്ളിയിൽ അദ്ദേഹം, അവശേഷിച്ച ജീവിതകാലമത്രയും തന്റെ വിദൂരപ്രണയത്തിനും കവിതകൾക്കും വിഷയമായിത്തീർന്ന ലോറ എന്ന യുവതിയെ കണ്ടുമുട്ടിയതായി പറയപ്പെടുന്നു. ഈ കഥയുടെ പരമാർത്ഥം പലതരം ഊഹാപോഹങ്ങളിൽ മറഞ്ഞിരിക്കുന്നു. ലോറ, പെട്രാർക്കിന്റെ കാവ്യസ്വാതന്ത്ര്യം(poetic licence) രൂപം കൊടുത്ത സങ്കല്പസൃഷ്ടി മാത്രമായിരുന്നു എന്നു പോലും കരുതുന്നവരുണ്ട്. എങ്കിലും അവിഞ്ഞോണിൽ സാദെയിലെ ഹ്യൂഗൂസ് പ്രഭുവിന്റെ ഭാര്യയായിരുന്ന "സാദെയിലെ ലോറ" ആയിരുന്നു അവളെന്നു പൊതുവേ കരുതപ്പെടുന്നു. ഭർതൃമതിയായിരുന്ന ലോറ കവിയുടെ പ്രേമാഭ്യർത്ഥന സ്വീകരിക്കാതെ അദ്ദേഹത്തെ അകറ്റി നിർത്തി. ആദ്യദർശനത്തിന് കൃത്യം 21 വർഷത്തിനു ശേഷം 1348-ൽ, അപ്പോഴേയ്ക്ക് 12 മക്കളുടെ അമ്മയായിരുന്ന അവൾ പ്ലേഗു ബാധയിൽ മരിച്ചപ്പോൾ പെട്രാർക്ക്, ഇങ്ങനെ എഴുതി:-

തിരസ്കൃതനായെങ്കിലും, പെട്രാർക്ക് ലോറയോടുള്ള തന്റെ പ്രണയത്തെ ഒട്ടേറെ ഭാവഗീതങ്ങളിൽ പകർന്നുവച്ചു. ഇറ്റാലിയൻ ഗീതകശൈലിയുടെ മാതൃകകളായി പിന്നീട് ഘോഷിക്കപ്പെട്ട ആ കവിതകളെ അദ്ദേഹം ശേഖരിച്ചു വയ്ക്കാൻ തുടങ്ങി. പ്രഥമദർശനം മുതൽ ലോറയുടെ മരണം വരെയുള്ള 21 വർഷക്കാലം 263 കവിതകൾ പെട്രാർക്ക് എഴുതി. പ്രേമഭാജനത്തിന്റെ മരണശേഷവും തുടർന്ന ഈ ആരാധന മൊത്തം 366 ഗീതകങ്ങൾക്കു പ്രചോദനമായി.

പെട്രാർക്കിന്റെ യശസ്സിന്റെ അടിസ്ഥാനം ഇറ്റാലിയൻ ഭാഷയിൽ എഴുതിയ ഗീതകങ്ങളാണെങ്കിലും അദ്ദേഹത്തിന്റെ രചനകളിൽ അധികവും ലത്തീൻ ഭാഷയിൽ ആയിരുന്നു. തന്റെ മുഖ്യസൃഷ്ടികളായി അദ്ദേഹം പരിഗണിച്ചത് ലത്തീൻ ഭാഷയിൽ എഴുതിയ കൃതികളായിരുന്നു. പ്ലൂട്ടാർക്ക് എഴുതിയ മഹജ്ജീവിതചരിതങ്ങളെ മാതൃകയാക്കിയ "വിറിലിസ് ഇല്ലുസ്ട്രിബസ്" അദ്ദേഹത്തിന്റെ ലത്തീൻ രചനകളിലൊന്ന്. രണ്ടാം പ്യൂണിക് യുദ്ധത്തിലെ റോമൻ നായകനായിയിരുന്ന സിപ്പിയോ ആഫ്രിക്കാനസിനെ നായകനാക്കി എഴുതിയ 'ആഫ്രിക്ക' എന്ന ബൃഹദ്‌രചനയാണ് അദ്ദേഹത്തിന്റെ ലത്തീൻ കൃതികളിൽ പ്രധാനം. ഹിപ്പോയിലെ അഗസ്റ്റിനുമായുള്ള സംഭാഷണത്തിന്റെ രൂപത്തിൽ എഴുതിയിരിക്കുന്ന 'സീക്രെട്ടം' എന്ന രചനയും ലത്തീൻ ഭാഷയിലാണ്. സിസറോയുടെ കത്തുകളുടെ നഷ്ടശേഖരം കണ്ടെത്തിയ പെട്രാർക്ക് തന്റെ തന്നെ കത്തുകൾ ശേഖരിച്ചു വയ്ക്കുകയും പ്രസിദ്ധീകരണത്തിനായി സംശോധന ചെയ്യുകയും ചെയ്തു. ജീവിച്ചിരുന്ന പ്രമുഖവ്യക്തികൾക്കും സുഹൃത്തുക്കൾക്കും എഴുതിയവയ്ക്കു പുറമേ, ഹോമർ, സിസറോ തുടങ്ങിയ പൗരാണികരെ സംബോധന ചെയ്യുന്ന സാങ്കല്പികസന്ദേശങ്ങളും അവയിലുണ്ട്. 18 വാല്യങ്ങളിലായി 128 കത്തുകൾ അടങ്ങുന്ന വലിയൊരു ശേഖരമാണത്.

ഇറ്റലിയിലും, പരിഭാഷകളിലൂടെ യൂറോപ്പിലെമ്പാടും പ്രചരിച്ച പെട്രാർക്കിന്റെ പ്രേമഗീതങ്ങൾ ഏറെ ജനപ്രീതി നേടുകയും കവിയ്ക്ക് കണക്കില്ലാത്തെ പ്രശസ്തി നേടിക്കൊടുക്കുകയും ചെയ്തു. 'പാട്ടുപുസ്തകം' എന്നർത്ഥമുള്ള 'കൺസോനിയേരെ' എന്ന പേരിലാണ് ഈ സമാഹാരം അറിയപ്പെട്ടത്. 1341-ൽ, റോമൻ പൗരാണികതയിലെ വിസ്മൃതമായിരുന്ന പതിവു പിന്തുടർന്ന് റോമൻ അധികാരികൾ അദ്ദേഹത്തെ ആസ്ഥാനകവിയുടെ പദവി നൽകി ബഹുമാനിച്ചു. ബഹുമതി സ്വീകരിച്ചുകൊണ്ട് അദ്ദേഹം നടത്തിയ പ്രഭാഷണം "യൂറോപ്യൻ നവോത്ഥനത്തിന്റെ ആദ്യത്തെ പ്രകടനപത്രിക" (First Manifesto of Renaissance) എന്നു വിശേഷിപ്പിക്കപ്പെട്ടിട്ടുണ്ട്. കലാസാഹിത്യരംഗങ്ങളിലെ നേട്ടങ്ങൾ മാനിക്കപ്പെട്ടിരുന്ന പുരാതനയുഗത്തിന്റെ പുകഴ്ചയും അതിന്റെ വിസ്മൃതിയെക്കുറിച്ചുള്ള ദുഃഖപ്രകടനവും ആയിരുന്നു അതിന്റെ ഉള്ളടക്കം. മാർപ്പാപ്പായും യൂറോപ്പിലെങ്ങുമുള്ള രാജാക്കന്മാരും കവിയെ മാനിച്ചു. "പുരാതകാലത്തെ മഹത്തുക്കൾക്കു സമനായവൻ" എന്ന് ബൊക്കേച്ചിയോ പെട്രാർക്കിനെ വാഴ്ത്തി. ഇറ്റലിക്കാർ അദ്ദേഹത്തെ വിർജിലിന്റെ പുനരവതാരമായി കരുതി.

യൂറോപ്പിലെ ഏറ്റവും വലിയ ഗ്രന്ഥശേഖരങ്ങളിൽ ഒന്നിന്റെ ഉടമയായിരുന്ന പെട്രാർക്ക്, അവിഞ്ഞോണിൽ നിന്നു 15 മൈൽ അകലെയുള്ള വൗക്ലൂസ് എന്ന സ്ഥലത്ത് തന്റെ പുസ്തകങ്ങളുമായി താമസമാക്കി. അതിനിടെ തന്റെ രാഷ്ട്രാന്തരയശഃസ്സിന്റെ തിളക്കത്തിൽ നയതന്ത്രദൗത്യങ്ങളും മറ്റുമായി അദ്ദേഹം യൂറോപ്പിലെങ്ങും ചുറ്റി നടന്നു. അത്തരം യാത്രകളിലൊന്നിൽ 1345-ൽ അദ്ദേഹം ഇറ്റലിയിൽ വെറോണ പള്ളിയിലെ ഗ്രന്ഥശാലയിൽ, പുരാതനറോമിലെ രാജ്യതന്ത്രജ്ഞനും ലേഖകനുമായ സിസറോ, അറ്റിക്കസിനും ബ്രൂട്ടസിനും ക്വിന്റസിനും എഴുതിയ കത്തുകൾ കണ്ടെടുത്തു. നേരത്തെ 1933-ൽ പെട്രാർക്ക്, കാവ്യകലയെ പുകഴ്ത്തി സിസറോ നടത്തിയ 'പ്രോ-ആർക്കിയ' എന്ന പ്രഭാഷണം കണ്ടെടുത്തിരുന്നു. നവോത്ഥാനയുഗത്തിൽ വീണ്ടുകിട്ടിയ റോമൻ പൗരാണികതയുടെ രചനകളിൽ പ്രമുഖമാണ് ഇവ.

മറ്റു ലക്ഷ്യങ്ങളൊന്നുമില്ലാത്തപ്പോഴും യാത്രയുടെ ആനന്ദത്തിനു വേണ്ടി മാത്രം അദ്ദേഹം സഞ്ചാരങ്ങളിൽ മുഴുകി. ഒരിക്കൾ പെട്രാർക്ക് സഹോദരനൊപ്പം, അവിഞ്ഞോണിനു സമീപമുള്ള വെണ്ടൂക്സ് കൊടുമുടിയുടെ ആറായിരത്തിലേറെ അടികൾ കയറുകപോലും ചെയ്തു.

പാശ്ചാത്യലോകത്ത് ക്രിസ്തീയതയുടെ ഏകശാസനത്തെ വെല്ലുവിളിച്ച നവോത്ഥാനത്തിന്റെ പ്രാരംഭകനായി കരുതപ്പെടുന്നെങ്കിലും പെട്രാർക്ക് വ്യവസ്ഥാപിത ക്രിസ്തീയതയിലെ വിശ്വാസപ്രമാണങ്ങളെ തള്ളിപ്പറഞ്ഞില്ല. തന്റെ പിൻഗാമികളായ മറ്റു ഹ്യൂമനിസ്റ്റുകളെപ്പോലെ അദ്ദേഹവും സ്കൊളാസ്റ്റിക് ദൈവശാസ്ത്രത്തെ നിഷ്പ്രയോജനമായ സംവാദപ്രേമമായി വിലയിരുത്തി. എങ്കിലും ജീവിതകാലമത്രയും അദ്ദേഹം ക്രിസ്തുമതവിശ്വാസിയായി തുടർന്നു. അക്കാലത്തെ മിക്കവാറും മനുഷ്യരെപ്പോലെ പെട്രാർക്കും വിശ്വാസതീക്ഷ്ണതയുടെ ഇടവേളകളിലൂടെ കടന്നുപോയി. അത്തരം സന്ദർഭങ്ങളിൽ, മരണത്തെക്കുറിച്ചുള്ള നിരന്തരധ്യാനമാണ് സുകൃത്ജീവിതത്തിനുള്ള മാർഗ്ഗം എന്ന മദ്ധ്യകാലവീക്ഷണത്തിൽ പോലും അദ്ദേഹം പങ്കുപറ്റി. 

പൗരോഹിത്യത്തിന്റെ ചവിട്ടുപടിയായ ആദ്യപട്ടങ്ങൾ സ്വീകരിച്ചശേഷം സഭയുടെ കീഴിൽ ഉദ്യോഗങ്ങൾ വഹിച്ചിരുന്ന പെട്രാർക്ക് പുരോഹിതനല്ലാതിരുന്നിട്ടും വിവാഹിതനായില്ല. എങ്കിലും ചില വിവാഹേതര ബന്ധങ്ങൾ അദ്ദേഹത്തിനുണ്ടായിരുന്നു. അവയിൽ അറിയപ്പെടുന്ന രണ്ടു കുട്ടികളെങ്കിലും ജനിച്ചിട്ടുണ്ട്. 1337-ൽ ജനിച്ച മകൻ ജിയോവാന്നി 1361-ൽ പ്ലേഗുബാധയിൽ മരിച്ചു. 1343-ൽ ജനിച്ച മകൾ ഫ്രാൻസെസ്കാ വിവാഹിതയാവുകയും പിതാവിനെ അതിജീവിക്കുകയും ചെയ്തു.

1361-ൽ വെനീസിൽ താമസമാക്കിയ പെട്രാർക്ക് അവിടെ 7 വർഷം ചെലവഴിച്ചു. 1368-ൽ ഒരു നയതന്ത്രദൗത്യവുമായി അദ്ദേഹം വെനീസിൽ നിന്നു വടക്കുപടിഞ്ഞാറൻ ഇറ്റലിയിലെ പാവിയയിലെക്കു പോയി. നയതന്ത്രദൗത്യം പരാജയമായിരുന്നു. 1370-ൽ പാദുവായിലെ ഭരണാധികാരിയുടെ ക്ഷണം സ്വീകരിച്ച് അവിടെയെത്തിയെങ്കിലും അവിടത്തെ നഗരത്തിരക്ക് അദ്ദേഹം വെറുത്തു. അതിനാൽ പാദുവായിൽ നിന്നു പന്ത്രണ്ടു മൈൽ അകലെയുള്ള അർക്വാ എന്ന പ്രദേശത്തേക്കു അദ്ദേഹം താമസം മാറ്റി. അവിടേയും പെട്രാർക്ക് എഴുത്തിലും പഠനത്തിലും മുഴുകി ജീവിച്ചു. 1374-ൽ എഴുപതാം ജന്മദിനത്തിന് ഒരു ദിവസം മുൻപ് പെട്രാർക്കിന്റെ സഹായികൾ അദ്ദേഹത്തെ വീട്ടിലെ ഗ്രന്ഥശാലയിൽ പുസ്ത്കങ്ങൾക്കു നടുവിൽ മരിച്ച നിലയിൽ കണ്ടെത്തി. അർക്വായിൽ തന്നെ അദ്ദേഹത്തെ സംസ്കരിക്കുകയും ചെയ്തു.

തന്റെ വിൽപത്രത്തിൽ പെട്രാർക്ക് മഞ്ഞുകാലത്തെ ദീർഘരാത്രികളിൽ സംരക്ഷണത്തിനായി ഒരു മേൽക്കുപ്പായം വാങ്ങാൻ 50 ഫ്ലോറിന്റുകൾ സുഹൃത്ത് ബൊക്കേച്ചിയോയ്ക്ക് നീക്കിവച്ചിരുന്നു. അടുത്തവർഷം ഡിസംബർ മാസത്തിൽ ബൊക്കേച്ചിയോയും മരിച്ചു.

 ഏഴുവർഷത്തെ നിയമപഠനം പിതാവിന്റെ മരണശേഷം പിതൃസ്വത്തിന്മേൽ അവകാശം സ്ഥാപിക്കാൻ പെട്രാർക്കിനെ സഹായിച്ചില്ല. സ്വത്തു മുഴുവൻ കാര്യസ്ഥന്മാർ തട്ടിയെടുത്തു. പെട്രാർക്കിനും സഹോദരൻ ഗെരാർദ്ദോയ്ക്കും ഒന്നും കിട്ടിയില്ല.


</doc>
<doc id="196046" url="https://ml.wikipedia.org/wiki?curid=196046" title="വധശിക്ഷ ഫിലിപ്പീൻസിൽ">
വധശിക്ഷ ഫിലിപ്പീൻസിൽ

1987-ൽ ഒരുതവണ വധശിക്ഷ നിറുത്തലാക്കിയ ശേഷം രണ്ടാമതും തുടങ്ങുകയും 2006-ൽ വീണ്ടും നിറുത്തലാക്കുകയും ചെയ്ത ചരിത്രമാണ് ഫിലിപ്പീൻസിനുള്ളത്. 

ഫിലിപ്പീൻസിലെ പലരും മതപരവും മനുഷ്യത്വപരവുമായ കാരണങ്ങളാൽ വധശിക്ഷയെ എതിർക്കുന്നുണ്ടെങ്കിലും കുറ്റകൃത്യങ്ങളെ തടയാനുള്ള മാർഗ്ഗമായിക്കണ്ട് ഇതിനെ അനുകൂലിക്കുന്നവരുമുണ്ട്. 

സ്പാനിഷ് കോളനി ഭരണകാലത്ത് ഫയറിംഗ് സ്ക്വാഡുപയോഗിച്ചുള്ള വധശിക്ഷയായിരുന്നു സാധാരണ ശിക്ഷാ മാർഗം. സൈനികക്കുറ്റങ്ങൾക്കും രാജ്യദ്രോഹത്തിനും വെടിവച്ച് കൊല്ലലായിരുന്നു ശിക്ഷ. ഗരോട്ട് ഉപയോഗിച്ച് കഴുത്ത് ഞെരിച്ചും ശിക്ഷ നടപ്പാക്കിയിരുന്നു. 

ഹോസെ റിസാൽ എന്നയാളെ 1896 ഡിസംബർ 30-ന് ഫയറിംഗ് സ്ക്വാഡുപയോഗിച്ച് വെടിവച്ച് കൊല്ലുകയുണ്ടായി. 

1926-ൽ വൈദ്യുതക്കസേര ഉപയോഗിച്ചുള്ള വധശിക്ഷ നടപ്പിൽ വന്നു. 

ഫിലിപ്പീൻസിന്റെ സ്വാതന്ത്ര്യത്തിനു ശേഷം നിയമപ്രകാരം വധശിക്ഷയർഹിക്കുന്ന കുറ്റങ്ങൾ കൊലപാതകം, ബലാത്സംഗം, രാജ്യദ്രോഹം എന്നിവയായിരുന്നു. 1972 മേയ് മാസത്തിൽ ജൈം ഹോസെ, ബാസിലിയോ പിനേഡ, എഡ്ഗാർഡോ അക്വിനോ എന്നിവരെ മാഗി ഡെലാ റിവ എന്ന അഭിനേത്രിയെ തട്ടിക്കൊണ്ടുപോയി കൂട്ടബലാത്സംഗത്തിനിരയാക്കിയതിന് ഒരുമിച്ച് വൈദ്യുതക്കസേര ഉപയോഗിച്ച് വധിച്ചു. 

1976 വരെ വൈദ്യുതക്കസേര ഉപയോഗത്തിലുണ്ടായിരുന്നു. അതിനു ശേഷം ശിക്ഷാരീതി ഫയറിംഗ് സ്ക്വാഡുപയോഗിച്ചുള്ള വധശിക്ഷ മാത്രമായി. മാർകോസിന്റെ ഭരണകാലത്ത് അസംഖ്യം ആൾക്കാരെ ഭരണകൂടം ഭേദ്യം ചെയ്യുകയും വധിക്കുകയും മറ്റും പതിവായിരുന്നു. 

1986-ൽ മാർകോസ് പുറത്തായ ശേഷം പുതുതായി നിലവിൽ വന്ന ഭരണഘടന വധശിക്ഷ ചില കുറ്റങ്ങൾക്കായി പരിമിതപ്പെടുത്തി. പ്രായോഗികമായി വധശിക്ഷയ്ക്ക് നിരോധനമായിരുന്നു ഫലം. 

പ്രസിഡന്റ് ഫിഡൽ വി. റാമോസ് തിരഞ്ഞെടുപ്പിൽ വാഗ്ദാനം ചെയ്തപോലെ വധശിക്ഷ വീണ്ടും കൊണ്ടുവന്നു. കൊലപാതകം മുതൽ കാറുമോഷണം വരെയുള്ള കുറ്റകൃത്യങ്ങളെ ഹീനമായ കുറ്റങ്ങൾ എന്ന് വിശേഷിപ്പിച്ച് പുതിയ നിയമമനുസരിച്ച് അവയ്ക്കെല്ലാം വധശിക്ഷ നൽകാൻ തുടങ്ങി. 
ഈ നിയമം വിഷം കുത്തിവച്ചുള്ള വധശിക്ഷയാണ് തിരഞ്ഞെടുത്തത്. ഗാസ് ചേമ്പർ നിർമ്മിക്കും വരെ ഇത് തുടരാനന്യിരുന്നു തീരുമാനം. 

റാമോസിന്റെ പിൻഗാമി ജോസഫ് എസ്ട്രാഡയുടെ ഭരണകാലത്താണ് വിഷം കുത്തിവച്ചുള്ള ആദ്യ വധശിക്ഷ നടപ്പിലായത്. യേശുക്രിസ്തുവിന്റെ ജനനത്തിന്റെ രണ്ടായിരത്താണ്ട് പൂർത്തിയായതിന്റെ ബഹുമാനാർത്ഥം എസ്ട്രാഡ വധശിക്ഷ താത്കാലികമായി നിറുത്തലാക്കി. ഒരു വർഷത്തിനു ശേഷം വധശിക്ഷകൾ പുനരാരംഭിച്ചു. 

2006 ഏപ്രിൽ 15-ന് ഫിലിപ്പീൻസിൽ വധശിക്ഷ കാത്തു കഴിയുകയായിരുന്ന 1,230 പ്രതികളുടെ ശിക്ഷ ജീവപര്യന്തമാക്കപ്പെട്ടു. ആംനസ്റ്റി ഇന്റർനാഷണലിന്റെ അഭിപ്രായത്തിൽ ഇത് ലോകത്തിലെ ഏറ്റവും വലിയ വധശിക്ഷയൊഴിവാക്കൽ നടപടിയായിരുന്നു. 2006 ജൂൺ 24-ന് പ്രസിഡന്റ് ഗ്ലോറിയ മകാപഗൽ-അറോയോ റിപ്പബ്ലിക് ആക്റ്റ് 9346 പ്രകാരം വധശിക്ഷ നിറുത്തലാക്കി. ഫിലിപ്പീൻസിലെ കോൺഗ്രസിൽ നടന്ന വോട്ടെടുപ്പിനു ശേഷമാണ് നിയമം പാസായത്. വധശിക്ഷ കാത്തു കഴിഞ്നിരുന്ന ആയിരക്കണക്കിന് പ്രതികളുടെ ശിക്ഷ ജീവപര്യന്തമാക്കി കുടയ്ക്കപ്പെട്ടു. 
ജീവപര്യന്തം തടവോ കുറഞ്ഞത് 30 വർഷം തടവോ മരണശിക്ഷയ്ക്ക് പകരം നൽകാനാണ് പുതിയ നിയമം വിഭാവനം ചെയ്യുന്നത്. കത്തോലിക്കാ സഭയെ പ്രീണിപ്പിക്കാനുള്ള ഒരു നടപടിയാണിതെന്നാണ് എതിർക്കുന്നവർ പറയുന്നത്. 

2007-ൽ അഴിമതിക്ക് ശിക്ഷിക്കപ്പെട്ട മുൻ പ്രസിഡന്റ് ജോസഫ് എസ്ട്രാഡ ഉൾപ്പെടെ പല ജയിൽപ്പുള്ളികൾക്കും പ്രസിഡന്റ് ഗ്ലോറിയ അരോയോ മാപ്പുനൽകി. ബെനീഞോ അക്വിനോ ജൂനിയറെ വധിച്ച കേസിൽ കുറ്റം ചുമത്തപ്പെട്ട് കോടതി ശിക്ഷിച്ചവരും ഇത്തരത്തിൽ മാപ്പു നൽകപ്പെട്ടവരിൽ പെടുന്നു. 

അമേരിക്കൻ ഐക്യനാടുകളല്ലാതെ വൈദ്യുതക്കസേര ഉപയോഗിച്ച ഒരേ ഒരു രാജ്യം ഫിലിപ്പീൻസാണ് (1926–1976). ഫെർഡിനന്റ് മാർകോസിന്റെ ഭരണകാലത്ത് മയക്കുമരുന്നു കടത്ത് ഫയറിംഗ് സ്ക്വാഡുപയോഗിച്ച് വധശിക്ഷ നൽകത്തക്ക കുറ്റമായിരുന്നു. ലിം സെങ് എന്നയാളെ ഇപ്രകാരം വധിച്ചിട്ടുണ്ട്. 

1993-ൽ വധശിക്ഷ പുനരാരംഭിച്ചശേഷം വിഷം കുത്തിവച്ചുള്ള വധശിക്ഷയാണ് ഫിലിപ്പീൻസ് ശിക്ഷാമാർഗ്ഗമായി സ്വീകരിച്ചത്. 1999-ൽ ഈ രീതി സ്വീകരിച്ചു. മരണശിക്ഷ പിന്നീട് ഇല്ലാതെയാക്കി.



</doc>
<doc id="196050" url="https://ml.wikipedia.org/wiki?curid=196050" title="വധശിക്ഷ ചൈനയിൽ">
വധശിക്ഷ ചൈനയിൽ

ചൈനയിൽ നികുതി വെട്ടിപ്പ്, കൊലപാതകം, മയക്കുമരുന്ന് കടത്ത് എന്നിങ്ങനെ പല കുറ്റങ്ങൾക്കും വധശിക്ഷ നൽകാറുണ്ട്. ചൈനയിലാണ് ഓരോ വർഷവും ഏറ്റവും കൂടുതൽ ആൾക്കാരെ വധശിക്ഷയ്ക്ക് വിധേയമാക്കുന്നത്. ഇറാൻ, സിംഗപ്പൂർ എന്നീ രാജ്യങ്ങളിൽ ജനസംഖ്യാനുപാതം വച്ചു നോക്കുമ്പോൾ കൂടുതൽ വധശിക്ഷകൾ നൽകപ്പെടുന്നുണ്ട്. സംഘടനകളുടെ അഭിപ്രായത്തിൽ യഥാർത്ഥ ശിക്ഷാ നിരക്ക് ഔദ്യോഗിക നിരക്കിനേക്കാൾ വളരെ അധികമാണ്. 2009-ൽ ദുയി ഹുവ ഫൗണ്ടേഷൻ എന്ന സംഘടനയുടെ അഭിപ്രായത്തിൽ ചൈനയിൽ 5,000 ആൾക്കാർക്ക് വധശിക്ഷ നൽകിയിരുന്നു. മറ്റെല്ലാ രാജ്യങ്ങളും ചേർന്ന എണ്ണത്തേക്കാൾ കൂടുതലാണിത്. യധാർത്ഥ കണക്ക് ഔദ്യോഗിക രഹസ്യമാണ്. 

വധശിക്ഷ ലഭിക്കാവുന്ന കുറ്റങ്ങളുടെ എണ്ണം കുറയ്ക്കുകയും വധശിക്ഷ നിയന്ത്രിക്കുകയും ചെയ്യുക എന്നത് ചൈനീസ് സർക്കാരിന്റെ ഒരു ലക്ഷ്യമാണ്. 2011-ൽ നാഷണൽ പീപ്പിൾസ് കോൺഗ്രസ് സ്റ്റാന്റിംഗ് കമ്മിറ്റി വധശിക്ഷ കിട്ടാവുന്ന കുറ്റങ്ങളുടെ എണ്ണം 68-ൽ നിന്ന് 55 ആയി കുറച്ചു. അതേ വർഷം തന്നെ പർമോന്നത ജനകീയ കോടതി കീഴ്ക്കോടതികൾ രണ്ട് വർഷത്തേയ്ക്ക് വധശിക്ഷ നിറുത്തിവയ്ക്കാനും വളരെ ഗുരുതരമായ കുറ്റങ്ങൾ ചെയ്യുന്ന അപൂർവം കുറ്റവാളികൾക്ക് മാത്രമേ ഇത് നൽകാവൂ എന്നും ഉത്തരവിട്ടു. 

ഹോങ് കോങ്, മകാവു എന്നീ പ്രവിശ്യകളിൽ വധശിക്ഷ നിലവിലില്ല. 
ഇപ്പോൾ ചൈനയിൽ ധാരാളം വധശിക്ഷകൾ നടപ്പിലാക്കുന്നുണ്ടെങ്കിലും ടാങ്ക് രാജവംശക്കാലത്ത് വധശിക്ഷ നിരോധിക്കപ്പെട്ടിരുന്നു. 747-ൽ ക്സുവാൻസോങ് ചക്രവർത്തിയാണ് വധശിക്ഷ നിരോധിച്ചത്. വധശിക്ഷയ്ക്ക് പകരം പീഡനമോ നാടുകടത്തലോ പോലെ മറ്റു ശിക്ഷകളാണ് നൽകിയിരുന്നത്. 12 വർഷങ്ങൾക്കു ശേഷം അൻ ലുഷാൻ കലാപത്തെത്തുടർന്ന് വധശിക്ഷ പുനരാരംഭിച്ചു. കഴുത്തു ഞെരിക്കലും ശിരച്ഛേദവുമായിരുന്നു ടാംഗ് കാലത്തെ ശിക്ഷാരീതികൾ. ധാരാളം കുറ്റങ്ങൾക്ക് വധശിക്ഷ നൽകപ്പെട്ടിരുന്നു. 

കഴുത്ത് ഞെരിച്ച് കൊല്ലുന്നത് കൂടുതൽ വേദനയനുഭവിക്കുന്ന തരം ശിക്ഷയാണെങ്കിലും ചൈനയിൽ ശിരഛേദം കൂടുതൽ കഠിനമായ ശിക്ഷയായാണ് കരുതപ്പെട്ടിരുന്നത്.കൺഫൂഷ്യൻ മതവിശ്വാസത്തിൽ ശരീരം മതാപിതാക്കളിൽ നിന്നുള്ള ദാനമായതുകൊണ്ട് മൃതദേഹം മറവുചെയ്യുമ്പോൾ മുറിച്ച് രണ്ടാക്കപ്പെടുന്നത് പിതൃക്കളോടുള്ള അവജ്ഞയായി കരുതപ്പെട്ടിരുന്നതാണ് ഇതിന് കാരണം. ചൈനക്കാർക്ക് പക്ഷേ ക്വാർട്ടർ ചെയ്യുന്നതുപോലുള്ള മറ്റു ശിക്ഷാരീതികളുണ്ടായിരുന്നു. അരയിൽ വച്ച് മുറിച്ച് കൊല്ലുന്ന രീതി ക്വിങ് രാജവംശത്തിന്റെ കാലത്ത് നിറുത്തലാക്കപ്പെട്ടു. വളരെ വേദനാജനകവും ക്രൂരവുമായ മരണമായതുകൊണ്ടായിരുന്നു ഇത് നിരോധിക്കപ്പെട്ടത് . ചില കഥകളിൽ ശിരസ്സറുത്ത ആൾക്കാർ പെട്ടെന്ന് മരിച്ചിരുന്നില്ല.

മദ്ധ്യതല ജനകീയ കോടതി വിചാരണയ്ക്ക് ശേഷം മരണശിക്ഷ വിധിച്ചുകഴിഞ്ഞാൽ ഇരട്ട അപ്പീൽ നടപടിയാണുണ്ടാവുക. ഒന്നാമത്തെ അപ്പീൽ ഉന്നതതല ജനകീയ കോടതിയിലേക്കും അതിനോടൊപ്പം തന്നെ (2007 മുതൽ) രണ്ടാമത്തെ അപ്പീൽ ചൈനയിലെ പരമോന്നത ജനകീയ കോടതിയിലേക്കും പോകും. ഈ കോടതികൾ അപ്പീൽ തള്ളിയാൽ ഉടനടി വധശിക്ഷ നടപ്പാക്കും. 2008-ന്റെ ആദ്യപകുതിയിൽ 15% വധശിക്ഷകൾ അപ്പീലിൽ ഒഴിവാക്കപ്പെടുന്നുണ്ടായിരുന്നെന്നാണ് ചൈനീസ് സർക്കാരിന്റെ കണക്ക്. 2006-നെ അപേക്ഷിച്ച് 30% കുറവ് വധശിക്ഷകൾ മാത്രമേ 2007-ൽ നടന്നിട്ടുള്ളൂ എന്ന സിൻഹുവ വാർത്താ ഏജൻസി റിപ്പോർട്ട് ചെയ്തു. 

ചൈനയിൽ ഒരു പ്രത്യേകതരം ശിക്ഷയുണ്ട്. "രണ്ടു വർഷത്തെ നല്ല നടപ്പിനൊപ്പം വധശിക്ഷ" എന്നാണ് ഇതിനെ വിളിക്കുന്നത്. (). നല്ല നടപ്പുകാലത്ത് മറ്റ് കുറ്റകൃത്യങ്ങളൊന്നും ചെയ്തില്ലെങ്കിൽ ശിക്ഷ ജീവപര്യന്തം തടവായി കുറയ്ക്കപ്പെടും. Article 49 in the Chinese criminal code explicitly forbids the death penalty for offenders who are under the age of 18 at the time of the crime.

രാഷ്ട്രീയവും സാമൂഹിക കാര്യങ്ങളും വധശിക്ഷയെ സ്വാധീനിക്കാറുണ്ട്. 2003-ൽ ഒരു കീഴ്ക്കോടതി ട്രയാഡ് എന്നറിയപ്പെടുന്ന ഒരു അധോലോക നേതാവിനെ രണ്ടുവർഷത്തെ നല്ല നടപ്പിനൊപ്പം വധശിക്ഷയ്ക്ക് വിധിച്ചു. ശിക്ഷ വളരെ കുറവാണെന്നായിരുന്നു പൊതുജനാഭിപ്രായം. ഇതുകാരനം സുപ്രീം കോടതി കേസ് വീണ്ടും വിചാരണ ചെയ്ത് വധശിക്ഷ വിധിച്ചു. ഉടൻ തന്നെ ഇത് നടപ്പാക്കുകയും ചെയ്തു.

1997-ൽ വധശിക്ഷയ്ക്കായി ചൈന വിഷം കുത്തിവച്ച് കൊല്ലൽ എന്ന മാർഗ്ഗം സ്വീകരിച്ചു. 

ക്രിമിനൽ നടപടിക്രമത്തിലെ ആർട്ടിക്കിൾ 212 ആണ് വധശിക്ഷാരീതി വിശദമാക്കുന്നത്:

ചൈനയിൽ (പീപ്പിൾസ് റിപ്പബ്ലിക് ഓഫ് ചൈന) 1949-ന് ശേഷം ഫയറിംഗ് സ്ക്വാഡുപയോഗിച്ച് വെടിവച്ചായിരുന്നു സാധാരണ വധശിക്ഷ നടപ്പാക്കാറുണ്ടായിരുന്നത്. അടുത്തകാലത്തായി ശിക്ഷാരീതി വിഷം കുത്തിവയ്ക്കലിലേക്ക് മാറിയിട്ടുണ്ട്. എന്തു രീതിയിലാണ് വധശിക്ഷ നടപ്പാക്കുന്നതെന്നതും എന്തൊക്കെ മരുന്നുകളാണ് ഉപയോഗിക്കുന്നതെന്നതും പുറത്തറിയാത്ത രഹസ്യങ്ങളാണ്. ചില കേസുകളിലെങ്കിലും വധശിക്ഷയ്ക്ക് വിധിക്കപ്പെട്ടവരെ മയക്കാനുള്ള മരുന്നു കൊടുത്ത ശേഷം പോലീസ് വാനായി തെറ്റിദ്ധരിപ്പിക്കും വിധം തയ്യാറാക്കിയ ഒരു വധശിക്ഷാ വാനിൽ പ്രവേശിപ്പിച്ചാണ് ശിക്ഷ നടപ്പിലാക്കുന്നത്. 

പണ്ട് ആരാച്ചാരായി പ്രവർത്തിച്ചിരുന്നത് ജനങ്ങളുടെ സായുധ പോലീസ് സേനാംഗങ്ങളായിരുന്നു. അടുത്ത കാലത്തായി നിയമ പോലീസ് സേന () ഈ ചുമതല ഏറ്റെടുത്തിട്ടുണ്ട്.

മറ്റൊരു രാജ്യത്തും വധശിക്ഷ ലഭിക്കാത്ത കുറ്റങ്ങൾക്കും ചൈനയിൽ മരണ ശിക്ഷ നൽകാറുണ്ട്. നികുതി വെട്ടിപ്പ് ഉദാഹരണം. മയക്കു മരുന്നുമായി ബന്ധപ്പെട്ട കുറ്റങ്ങൾ, അഴിമതി, മോഷണം എന്നിവയൊക്കെ മരണശിക്ഷ ലഭിക്കാവുന്ന കുറ്റങ്ങളാണ്. ദേശീയ സ്വത്തുക്കൾക്കെതിരേയുള്ള കുറ്റങ്ങൾക്കും ചൈനയിൽ വധശിക്ഷ കിട്ടാം. 1997-ന് മുൻപ് ഭീമൻ പാണ്ടകളെ കൊന്നാലും വധശിക്ഷ ലഭിക്കുമായിരുന്നു. 

2011-ൽ പതിമൂന്ന് കുറ്റങ്ങളെ വധശിക്ഷയിൽ നിന്ന് ഒഴിവാക്കി. പുരാവസ്തുക്കൾ, വന്യജീവികളിൽ നിന്ന് ലഭിക്കുന്ന വസ്തുക്കൾ, വിലയേറിയ ലോഹങ്ങൾ എന്നിവ കള്ളക്കടത്തു നടത്തുക ഇക്കൂട്ടത്തിൽ പെടുന്നു. ഒഴിവാക്കപ്പെട്ട കുറ്റങ്ങളിൽ വധശിക്ഷ വിധിക്കപ്പെടുന്നത് അത്യപൂർവ്വമായിരുന്നു. 

കുറ്റകൃത്യം നടത്താനുള്ള ശ്രമത്തിനും ചൈനയിൽ വധശിക്ഷ നൽകാറുണ്ട്.

സ്ഥിതീകരിച്ച റിപ്പോർട്ടുകൾ പ്രകാരം ചൈനയിലെ വധശിക്ഷാ നിരക്ക് ഇറാനേക്കാൾ കുറവാണെങ്കിലും പാകിസ്താൻ, അമേരിക്കൻ ഐക്യനാടുകൾ എന്നിവിടങ്ങളിലേക്കാൾ കൂടുതലാണ്. 

ചില പ്രമാദമായ കേസുകളിൽ ശിക്ഷാനടപടിയെക്കുറിച്ചുള്ള വിവരങ്ങൾ പരസ്യമാക്കും. രാജ്യത്തിലെ ഭക്ഷ്യ-മരുന്ന് മേൽനോട്ട വകുപ്പ് ഡയറക്റ്ററായിരുന്ന ഷെങ് ക്സിഓയു എന്നയാളുടെ വധശിക്ഷ സിൻഹുവ വാർത്താ ഏജൻസിയും ദേശീയ ടെലിവിഷനും റിപ്പോർട്ട് ചെയ്തിരുന്നു. 

2009-ൽ ആംനസ്റ്റി ഇന്റർനാഷണൽ സംഘടനയുടെ കണക്കനുസരിച്ച് ദശലക്ഷത്തിൽ ഒരാൾ വീതം ചൈനയിൽ വധശിക്ഷയ്ക്കിരയായി (1718 ശിക്ഷകൾ). ) കണക്ക് ഇതിലും വളരെക്കൂടുതലാവാനും സാദ്ധ്യതയുണ്ട്. 

വിദേശികൾക്ക് വിരളമായേ ചൈനയിൽ വധശിക്ഷ ലഭിക്കാറുള്ളൂ. 2009 ഡിസംബർ 29-ന് അക്മാൽ ഷേയ്ക്ക് എന്ന പാകിസ്താനി വംശജനായ ബ്രിട്ടീഷ് പൗരനെ 2007-ൽ നാലു കിലോഗ്രാം ഹെറോയിൻ കള്ളക്കടത്തു നടത്തിയതിന് വധിക്കുകയുണ്ടായി. 50 ഗ്രാമിനുമേൽ ഹെറോയിൻ കടത്തുന്ന കുറ്റത്തിന് വധശിക്ഷ നിർബന്ധമാണ്. ബ്രിട്ടീഷ് രാഷ്ട്രീയക്കാരും നയതന്ത്ര ഉദ്യോഗസ്ഥരും വധശിക്ഷ ഒഴിവാക്കാൻ ശ്രമിച്ചെങ്കിലും പരാജയപ്പെട്ടു. ബ്രിട്ടനിലെ ചൈനീസ് അംബാസഡർ ചൈനയിലെ നിയമവ്യവസ്ഥ സർക്കാരിൽ നിന്നും സ്വതന്ത്രമാണെന്ന് അവകാശപ്പെട്ടു. 

അന്റോണിയോ റിവ എന്ന ഇറ്റലിക്കാരൻ റയൂച്ചി യമഗുച്ചി എന്ന ജപ്പാൻ കാരനൊപ്പം 1951-ൽ വധിക്കപ്പെട്ടു. മാവോ സെതുങിനെയും മറ്റ് ഉയർന്ന കമ്യൂണിസ്റ്റ് പാർട്ടിക്കാരെയും വധിക്കാൻ ശ്രമിച്ചെന്ന കുറ്റമായിരുന്നു അവർക്കുമേൽ ആരോപിക്കപ്പെട്ടിരുന്നത്. 2010 ഏപ്രിൽ 6-ന് മിറ്റ്സുനോബു അകാനോ എന്ന ജപ്പാൻ പൗരനെ ചൈന വധിച്ചു. 1.5 കിലോഗ്രാം ഉത്തേജക മരുന്നുകൾ കയ്യിലുണ്ടായിരുന്നു എന്നതായിരുന്നു കുറ്റം. 4 കിലോഗ്രാം ഹെറോയിൻ കൊണ്ടുനടന്നതിന് മൂന്ന് ഫിലിപ്പീൻസുകാരെ 2011 മാർച്ചിൽ വിഷം കുത്തിവച്ച് വധിച്ചു. ഫിലിപ്പീൻസ് സർക്കാർ ഇവരുടെ ശിക്ഷ കുറയ്ക്കണമെന്ന് ചൈനീസ് സർക്കാരിനോട് ആവശ്യപ്പെട്ടുവെങ്കിലും സ്വദേശികളും വിദേശികളുമായ മയക്കുമരുന്ന് കടത്തുകാർക്ക് തുല്യ പരിഗണനയാണ് ചൈനീസ് കോടതികൾ നൽകുന്നതെന്ന് പറഞ്ഞ് ഈ അപേക്ഷ ചൈന തള്ളിക്കളഞ്ഞു. മറ്റൊരു ഫിലിപ്പീൻസുകാരനെയും അതേ വർഷം ഡിസംബർ 8-ന് വധിക്കുകയുണ്ടായി. 

2011 ഡിസംബർ 12-ന് ജാനിസ് ബ്രോൺവിൻ ലിൻഡൻ എന്ന 35 കാരിയായ ദക്ഷിണാഫ്രിക്കക്കാരിയെ മയക്കുമരുന്ന് കടത്തിയതിന് വധിച്ചു. 3 കിലോഗ്രാം മെത്താംഫിറ്റമിൻ കൊണ്ടുനടക്കവെ പിടിക്കപ്പെട്ടവരായിരുന്നു ജാനിസ്. 
ചൈനയിൽ വധശിക്ഷയ്ക്ക് പരക്കെ പൊതുജനപിന്തുണയുണ്ട്. 1995-ൽ ചൈനയിലെ സാമൂഹ്യ പഠനങ്ങൾക്കായുള്ള അക്കാഡമി നടത്തിയ സർവേ കാണിക്കുന്നത് 95% ചൈനക്കാരും മരണശിക്ഷയെ പിന്തുണയ്ക്കുന്നുണ്ട് എന്നാണ്. മറ്റു പഠനങ്ങളിലും ഇതു മാതിരി ഫലങ്ങളാണ് കിട്ടിയിട്ടുള്ളത്. 2007-ൽ ബൈജിംഗ്, ഹുനാൻ, ഗുവാങ്ഡോങ് എന്നീ പ്രവിശ്യകളിൽ നടത്തിയ പഠനത്തിൽ 58% ആൾക്കാരേ വധശിക്ഷയെ പിന്തുണച്ചിരുന്നുള്ളൂ. ഓരോ കുറ്റങ്ങൾക്കും വധശിക്ഷ നൽകുന്നതിനെപ്പറ്റിയുള്ള ചോദ്യങ്ങളുടെ പ്രതികരണം വളരെ ഏറ്റക്കുറച്ചിലുകളുള്ളതായിരുന്നു. പൊതുവേ മരണശിക്ഷയെപ്പറ്റി അജ്ഞതയും താല്പര്യമില്ലായ്മയുമാണ് പഠനത്തിൽ തെളിഞ്ഞത്. ഭൂരിപക്ഷം 63.8 % ആൾക്കാരും സർക്കാർ ശിക്ഷയെപ്പറ്റിയുള്ള കണക്കുകൾ വെളിപ്പെടുത്തണമെന്നുള്ള അഭിപ്രായക്കാരായിരുന്നു. 

മനുഷ്യാവകാശ സംഘടനകളും വിദേശ സർക്കാരുകളും പല കാരണങ്ങൾക്ക് ചൈനയുടെ വധശിക്ഷാ നിയമങ്ങളെ എതിർത്തിട്ടുണ്ട്. ബലപ്രയോഗമില്ലാത്ത കുറ്റങ്ങൾക്ക് വധശിക്ഷ നൽകുക, പീഡനമുപയോഗിച്ച് കുറ്റസമ്മതം നടത്തിക്കുക, അന്താരാഷ്ട്ര നിലവാരമില്ലാത്ത നിയമവ്യവസ്ഥ, സർക്കാർ പുലർത്തുന്ന രഹസ്യ സ്വഭാവം എന്നിവയൊക്കെ എതിർപ്പിനിടയാക്കിയിട്ടുണ്ട്. 

ഫാലുൻ ഗോങിനെ വേട്ടയാടുന്നതിനെപ്പറ്റി അന്വോഷിക്കാനുള്ള സഖ്യം ചൈനീസ് ആശുപത്രികളിൽ വധശിക്ഷയ്ക്ക് വിധേയരാക്കപ്പെട്ട പ്രതികളുടെ അവയവങ്ങൾ മറ്റുള്ളവർക്ക് വച്ചുപിടിപ്പിക്കുന്നുണ്ടെന്ന് ആരോപിച്ചിട്ടുണ്ട്. ചൈനീസ് നിയമപ്രകാരം വധശിക്ഷ വിധിക്കപ്പെട്ടവർ അവയവദാനത്തിന് സമ്മതപത്രം നൽകിയാലേ അവയവങ്ങൾ ശസ്ത്രക്രീയയിലൂടെ എടുക്കാൻ സാധിക്കൂ. ചൈനയിൽ നിന്നുള്ള അവയവങ്ങൾക്കും മൃതദേഹങ്ങൾക്കുമായി ഒരു അന്താരാഷ്ട്ര കരിഞ്ചന്ത നിലവിലുണ്ട്. 2009-ൽ ചൈനീസ് അധികൃതർ ചൈനയിൽ നടക്കുന്ന മൂന്നിൽ രണ്ട് അവയവമാറ്റ ശസ്ത്രക്രീയകളും വധിക്കപ്പെട്ട പ്രതികളുടെ അവയവങ്ങളുപയോഗിച്ചാണ് നടക്കുന്നതെന്ന് സമ്മതിച്ചു. ഈ രീതി അടിച്ചമർത്തുമെന്നും പ്രഖ്യാപനമുണ്ടായി. 




</doc>
<doc id="196061" url="https://ml.wikipedia.org/wiki?curid=196061" title="വലിയ ചൂളൻ എരണ്ട">
വലിയ ചൂളൻ എരണ്ട

എരണ്ട വിഭാഗത്തിൽ പെടുന്ന ഒരു പക്ഷിയാണു് വലിയ ചൂളൻ എരണ്ട. വലിയ ചൂളൻ എരണ്ടയുടെ ഇംഗ്ലീഷിലെ പേർ Fulvous whistling duck എന്നാണ്.
ദേഹം തവിട്ടുകലർന്ന ഓറഞ്ച് നിറമാണ്. ചിറകിൽ കറുപ്പും ചെങ്കൽ നിറവും ഇടകലർന്നിരിക്കും. കണ്ണിനോട് ചേർന്ന് വെള്ള വരയുണ്ട്.ഇണയോടൊപ്പമാണ് സാധാരണ സഞ്ചരിക്കുന്നത്. നന്നായി പറക്കുകയും നീന്തുകയും ചെയ്യും.
മുളകൾക്കിടയിൽ ഉയർന്ന കമ്പുകൾകൊണ്ടുണ്ടാകിയ കൂടാണ്. പൊത്തുള്ള മരങ്ങളും മറ്റു പക്ഷികളുടെ കൂടുകളും ചിലപ്പോൾ കൂടാക്കാറുണ്ട്. 8-12 മുട്ടകൾ വരെയിടും.


</doc>
<doc id="196069" url="https://ml.wikipedia.org/wiki?curid=196069" title="കരിമ്പൻ കാടക്കൊക്ക്">
കരിമ്പൻ കാടക്കൊക്ക്

കാടക്കൊക്ക് വിഭാഗത്തിൽ പെട്ട് ഒരു പക്ഷിയാണ് കരിമ്പൻ കാടക്കൊക്ക്. ഇംഗ്ലീഷിലെ പേർ Green Sandpiper എന്നാണ് പേര്. ഇരുണ്ട പച്ചകലർന്ന തവിട്ടുനിറത്തിലുള്ള മേൽഭാഗവും ചിറകുകളും ആണിതിനുള്ളത്. ചാരനിറത്തിലുള്ള തലയും മാറിടവും ചെറിയ കൊക്കും കാലുകളും ഇരുണ്ടനിറത്തിലാണുള്ളത് . അടിവശം വെളുത്ത നിറം. ചെറിയ വാൽ, നീണ്ട കനം കുറഞ്ഞകൊക്ക്. ശരീരത്തിനുപുറത്ത് തൂവലുകളിൽ വെള്ളനിറത്തിൽ കുത്തുകളുണ്ട്. ദേശാടനം നടത്തുന്ന പക്ഷിയാണിത്. ഇന്ത്യൻ ഉപഭൂഖണ്ഡത്തിലും ആഫ്രിക്കയിലും തെക്കുകിഴക്കേഷ്യയിലും ശിശിരകാലത്ത് ഈ പക്ഷി എത്തിച്ചേരാറുണ്ട്. 

പുഴുക്കൾ, മത്സ്യം, ഒച്ച് എന്നിവയാണ് ഭക്ഷണം.

മറ്റു പക്ഷികളുടെ മരത്തിലുള്ള കൂടുകളിളാണ് മുട്ടയിടുന്നത്. 2 മുതൽ 4 മുട്ടകൾ വരെയിടും. മുട്ടവിരിയാൻ മൂന്നാഴ്ചവരെയെടുക്കും.


</doc>
<doc id="196076" url="https://ml.wikipedia.org/wiki?curid=196076" title="വധശിക്ഷ ഗ്വാട്ടിമാലയിൽ">
വധശിക്ഷ ഗ്വാട്ടിമാലയിൽ

ഗ്വാട്ടിമാല എന്ന രാജ്യത്ത് വധശിക്ഷ നിയമവിധേയമാണ്. 2000 മുതൽ 2010 വരെ വധശിക്ഷ നടപ്പിലാക്കുന്നത് നിറുത്തിവച്ചിരുന്നുവെങ്കിലും അൽവാരോ കോളോം പ്രസിഡന്റായപ്പോൾ പുനരാരംഭിച്ചു. വധശിക്ഷ വിധിക്കപ്പെട്ടവർക്ക് മാപ്പ് നൽകാൻ സാധിക്കില്ല എന്നും ശിക്ഷകൾ പുനരാരംഭിക്കുമെന്നും അദ്ദേഹം പ്രഖ്യാപിച്ചു. നിലവിലുള്ള ശിക്ഷാരീതി വിഷം കുത്തിവച്ചുള്ള വധശിക്ഷയാണ്. കൊലപാതകവും ചില സൈനികവും നിയമപാലനം സംബന്ധിച്ചതുമായ കുറ്റങ്ങൾക്കുമാണ് വധശിക്ഷ നൽകാവുന്നത്. 



</doc>
<doc id="196077" url="https://ml.wikipedia.org/wiki?curid=196077" title="വധശിക്ഷ തായ്‌ലാന്റിൽ">
വധശിക്ഷ തായ്‌ലാന്റിൽ

തായ്ലാന്റിൽ രാജാവിനെ കൊല്ലുക, കലാപം, രാജ്യസുരക്ഷയ്ക്കെതിരായ കുറ്റങ്ങൾ, വിദേശ ഭരണത്തലവന്റെ കൊലപാതകമോ കൊലപാതകശ്രമമോ, കൈക്കൂലി കൊടുക്കൽ, തീവയ്പ്പ്, ബലാത്സംഗം, മുന്നൊരുക്കത്തോടെയുള്ള കൊലപാതകം, തട്ടിക്കൊണ്ടുപോകൽ, മോഷണം എന്നീ കുറ്റങ്ങൾക്കൊക്കെ മരണശിക്ഷ നല്കാൻ നിയമമുണ്ട്. 2003 മുതൽ വിഷം കുത്തിവയ്ക്കൽ വധശിക്ഷാ മാർഗ്ഗമായി ഉപയോഗിക്കുന്നുണ്ട്. 


</doc>
<doc id="196080" url="https://ml.wikipedia.org/wiki?curid=196080" title="പ്രിയോൺ">
പ്രിയോൺ

ശിഥിലഘടനയുള്ള മാംസ്യതന്മാത്രകൾ രോഗബാധയ്ക്കു കാരണമാകുന്നു എങ്കിൽ അവയെ പ്രിയോണുകൾ എന്നുവിളിക്കാം. Proteinaceous infective particles എന്നതിന്റെ ചുരുക്കപ്പേരാണിത്. 1982 ൽ സ്റ്റാൻലി ബി. പ്രൂസിനർ ആണ് പ്രിയോണുകളെക്കുറിച്ച് (PrP)ആദ്യമായി വിശദീകരിച്ചത്. 1997 ൽ ഇതിന് അദ്ദേഹത്തിന് നോബൽ സമ്മാനം ലഭിച്ചു. സസ്തനികളിൽ ട്രാൻസ്മിസ്സിബിൾ സ്പോൻജിഫോം എൻസെഫലോപ്പതി (transmissible spongiform encephalopathies)യും മനുഷ്യരിൽ Creutzfeldt–Jakob disease ഉം ഇവ ഉണ്ടാക്കുന്ന രോഗങ്ങളാണ്.

സാൻ ഫ്രാൻസിസ്കോ യിലെ യൂണിവേഴ്സിറ്റി ഓഫ് കാലിഫോർണിയയിൽ വച്ചാണ് സ്റ്റാൻലി ബി. പ്രൂസിനർ പ്രിയോണുകളെ 1982 ൽ ആദ്യമായി വേർതിരിച്ചെടുക്കുന്നത്. ഇതിന് 1997 ൽ ഫിസിയോളജി ഓർ മെഡിസിന് അദ്ദേഹത്തിന് നോബൽ സമ്മാനം ലഭിച്ചു.‌



</doc>
<doc id="196090" url="https://ml.wikipedia.org/wiki?curid=196090" title="അടിസ്ഥാന ഉപാപചയനിരക്ക്">
അടിസ്ഥാന ഉപാപചയനിരക്ക്

ശാരീരിക, വൈകാരിക, ദഹന വിശ്രാന്താവസ്ഥയിൽ ഉണർന്നിരിക്കുന്ന ഒരാൾക്ക് ആവശ്യമായ ഊർജ്ജത്തെയാണ് അടിസ്ഥാന ഉപാപചയ നിരക്ക് അഥവാ ബേസൽ മെറ്റബോളിക് റേറ്റ് (ബി.എം.ആർ)എന്ന് പറയുന്നത്. ജീവൻ നിലനിർത്താനാവശ്യമായ കുറഞ്ഞ ഊർജ്ജമെന്നോ ഹൃദയസ്പന്ദനം, രക്തസഞ്ചരണം, മസ്തിഷ്കപ്രവർത്തനങ്ങൾ, ശ്വസനം എന്നിവ നിലനിർത്തുവാനുള്ള ഊർജ്ജമെന്നോ ഇതിനെ വിവക്ഷിക്കാം. വിശ്രാന്ത ഉപാപചയ നിരക്ക് അടിസ്ഥാനനിരക്കിനെക്കാൾ 3% കണ്ട് ഉയർന്നിരിക്കും. ശരീരം പുറപ്പെടുവിക്കുന്ന താപം അളന്നോ ഉപയോഗിക്കുന്ന ഓക്സിജന്റേയും പുറത്തുവിടുന്ന കാർബൺ ഡൈ ഓക്സൈഡിന്റേയും വ്യാപ്തം അളന്നോ ബി.എം.ആർ അളക്കാവുന്നതാണ്. ഗണനസൗകര്യത്തിനായി മുതിർന്ന ഒരാളുടെ ബി.എം.ആർ. 24 കിലോ കലോറി/ കിലോഗ്രാം എന്ന് സ്ഥിരമായി വച്ചിരിക്കുന്നു.

അറ്റവാട്ടർ-ബെനഡിക്ട്-റോത്ത് അടിസ്ഥാന ഉപാപചയ ഉപകരണം ഉപയോഗിച്ചാണ് സാധാരണയായി ബി.എം.ആർ അളക്കുന്നത്. ശാരീരിക-മാനസിക വിശ്രാന്താവസഥയിലിരിക്കുന്ന ഒരാളെ 25 ഡിഗ്രി സെൽഷ്യസ് വരുന്ന അനുകൂല ഊഷ്മാവിൽ ഒരു ലോഹസലിണ്ടറിൽ നിന്നും ഓക്സിജൻ ശ്വസിപ്പിക്കുന്നു. അയാൾ നിശ്വസിക്കുന്ന കാർബൺ ഡൈ ഓക്സൈഡിനെ സോഡാ ലൈം ആഗിരണം ചെയ്യുന്നു. ആറുമിനിറ്റോളം ഇത് തുടരുന്നു. ഈ സമയത്ത് സിലിണ്ടറിലെ ഓക്സിജനെ ശ്വസിക്കേണ്ടിവരുന്നു. ഉപയോഗിച്ച ഓക്സിജന്റെ അളവാണ് ബി.എം.ആർ നിർണ്ണയത്തിനുപയോഗിക്കുന്നത്. 
ഓക്സിജൻ ഉപഭോഗം, കലോറികമൂല്യം, ഉപരിതലവിസ്തീർണ്ണം എന്നിവയാണ് ബി.എം.ആർ നിർണ്ണയിക്കാനെടുക്കുന്നത്. ഒരു ലിറ്റർ ഓക്സിജൻ ഉപയോഗിക്കുമ്പോൾ 4.8 കിലോ കലോറി ഊർജ്ജം ഉത്പാദിപ്പിക്കപ്പെടുന്നു. ഇവിടെ 4.8 ആണ് ഓക്സിജന്റെ കലോറിക മൂല്യം. എങ്കിൽ 6 മിനിറ്റിൽ ഉത്പാദിപ്പിക്കപ്പെട്ട താപം 4.8 X 'Y'(Y=6 മിനിറ്റിൽ ഉപയോഗിച്ച ഓക്സിജന്റെ അളവ്) അഥവാ ഒരു ദിവസം ഉത്പാദിപ്പിക്കപ്പെട്ട താപം= 4.8Y X 10 x 24 കിലോ കലോറി എന്ന് കണക്കാക്കാം.


</doc>
