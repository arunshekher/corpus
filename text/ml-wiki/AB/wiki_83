<doc id="289655" url="https://ml.wikipedia.org/wiki?curid=289655" title="കെർണൽ പാനിക്">
കെർണൽ പാനിക്

RD'+'
ഓപ്പറേറ്റിങ് സിസ്റ്റങ്ങൾ അവക്ക് സുരക്ഷിതമായി തിരുത്താൻ കഴിയാത്ത വിധത്തിലുള്ള ആന്തരിക പ്രശ്നങ്ങൾ ഉണ്ടായാൽ കൂടുതൽ പ്രശ്നങ്ങൾ ഉണ്ടാകാതെ തടയാനും സുരക്ഷിതമായി കമ്പ്യൂട്ടർ സിസ്റ്റത്തിന്റെ പ്രവർത്തനം അവസാനിപ്പിക്കാനും ഉണ്ടായ പ്രശ്നത്തെപ്പറ്റി ഉള്ള വിവരങ്ങൾ ഉപയോക്താവിനെ അറിയിക്കാനുമായി സ്വീകരിക്കുന്ന നടപടിയെ ആണ് കെർണൽ പാനിക് എന്ന് പറയുന്നത്. കെർണൽ പാനിക് എന്ന പദം പൊതുവേ യൂണിക്സ് പോലെയുള്ള ഓപ്പറേറ്റിങ്ങ് സിസ്റ്റങ്ങളുമായി ബന്ധപ്പെട്ട് ആണ് ഉപയോഗിച്ച് വരുന്നത്. മൈക്രോസോഫ്റ്റ് വിൻഡോസ് ഓപ്പറേറ്റിങ്ങ് സിസ്റ്റങ്ങളിൽ ഇത് സ്റ്റോപ്പ് എറർ അല്ലെങ്കിൽ ബ്ലൂ സ്ക്രീൻ ഓഫ് ഡെത്ത് എന്ന പേരിൽ അറിയപ്പെടുന്നു.Ilinux/org

യൂണിക്സ് കെർണൽ പ്രവർത്തന സമയത്ത് അതിന്റെ ഈടും സ്ഥിരതയും നിലനിർത്തുന്നത് വിവിധ സാഹചര്യങ്ങളും നിബന്ധനകളും നിരന്തരമായി ഉറപ്പുവരുത്തിക്കൊണ്ടാണ്. സോഫ്റ്റ്‌വെയറിന്റെയോ ഹാർഡ്‌വെയറിന്റെയോ പ്രശ്നങ്ങൾ കൊണ്ട് ഇവയിലേതെങ്കിലും പാലിക്കപ്പെടാതെ വന്നാൽ പ്രവർത്തനം സുരക്ഷിതമായി മുന്നോട്ട് കൊണ്ടുപോകാനുള്ള സാഹചര്യം ഇല്ലാതാകുന്നു. ഈ സമയത്ത് ഏറ്റവും സുരക്ഷിതമായ നടപടി പ്രവർത്തനം നിർത്തിവയ്ക്കുക എന്നത് തന്ന ആയിരിക്കും. ഇതിനായി യൂണിക്സിന്റെ ആദ്യപതിപ്പുകളിൽ തന്നെ പാനിക് എന്ന സംവിധാനം ഏർപ്പെടുത്തിയിരുന്നു. പ്രവർത്തനത്തിന്റെ സുസ്ഥിരത ഉറപ്പുവരുത്താനുള്ള നിബന്ധനകൾ ഏതെങ്കിലും പാലിക്കപ്പെടാതിരിക്കുന്ന സാഹചര്യത്തിൽ പാനിക് ഫങ്ഷൻ വിളിക്കപ്പെടുകയും കെർണൽ അതിന്റെ പ്രവർത്തനം അവസാനിപ്പിക്കുകയും ചെയ്യുന്നു.

മൾട്ടിക്സ് എന്ന ഓപ്പറേറ്റിങ്ങ് സിസ്റ്റത്തിന്റെ നിർമ്മാണവേളയിൽ പ്രവർത്തന സമയത്തെ തകരാറുകൾ പരിഹരിക്കുന്നതിനായുള്ള വരികളാണ് താൻ എഴുതിയതിൽ പകുതിയിൽ അധികവും എന്നും യൂണിക്സിൽ ഈ രീതികൾ പാടേ ഉപേക്ഷിച്ച് പാനിക് എന്ന സംവിധാനം കൊണ്ടുവരികയാണ് ചെയ്തത് എന്നും ഡെന്നിസ് റിച്ചി പറഞ്ഞിട്ടുണ്ട്. 

പാനിക് ഫങ്ഷൻ അതിന്റെ ആദ്യരൂപത്തിൽ ഒരു എറർ സന്ദേശം സ്ക്രീനിൽ കാണിക്കുകയും കമ്പ്യൂട്ടറിന്റെ പ്രവർത്തനം നിർത്തുകയും ആയിരുന്നു ചെയ്തിരുന്നത്. യൂണിക്സിന്റെ അടിസ്ഥാന തത്ത്വമായ ലാളിത്യത്തിന്റെ ഭാഗമായിരുന്നു ഇതും. ഈ സന്ദേശം കാണുമ്പോൾ പരിചയ സമ്പന്നർക്ക് അതിന്റെ കാരണം മനസ്സിലായിക്കൊള്ളും എന്ന രീതിയിൽ ഉള്ള അഭിപ്രായത്തെ യൂണിക്സിനെ വെറുക്കുന്നവരുടെ കൈപ്പുസ്തകത്തിലും മറ്റും പലരും കളിയാക്കിയിട്ടുണ്ട്. പ്രസിദ്ധമായ ഒരു ഉദ്ധരണി ഇങ്ങനെ "Ken Thompson has an automobile which he helped design. Unlike most automobiles, it has neither speedometer, nor gas gauge, nor any of the numerous idiot lights which plague the modern driver. Rather, if the driver makes any mistake, a giant "?" lights up in the center of the dashboard. "The experienced driver", he says, "will usually know what's wrong." യൂണിക്സിന്റെ തന്നെ പുതിയ പതിപ്പുകളിൽ കമ്പ്യൂട്ടർ നേരിട്ട പ്രശ്നത്തെ സംബന്ധിച്ച് കൂടുതൽ കാര്യങ്ങളും പ്രശ്നത്തെ അപഗ്രഥിക്കുന്നതിനു സഹായകമായ കൂടുതൽ വിവരങ്ങളും സ്ക്രീനിൽ കാണിക്കുന്ന വിധത്തിൽ പാനിക് ഫങ്ഷൻ മാറ്റിയെഴുതപ്പെട്ടിട്ടുണ്ട്.

ലിനക്സ് കെർണലിലെ പാനിക്ക് ഫങ്ഷൻ സിസ്റ്റം നേരിട്ട പ്രശ്നത്തെപ്പറ്റി ഉള്ള പരമാവധി വിവരങ്ങൾ കൺസോളിൽ പ്രദർശിപ്പിക്കാൻ ശ്രമിക്കുന്നു. ഇതിനു പുറമേ കെർണലിന്റെ കോർ ഡമ്പ് ശേഖരിക്കാനുള്ള സംവിധാനങ്ങൾ ക്രമീകരിക്കപ്പെട്ടിട്ടുണ്ടെങ്കിൽ അതിനെ പ്രവർത്തിപ്പിക്കുന്നു. ഈ സംവിധാനം വഴി കമ്പ്യൂട്ടറിന്റെ പ്രധാന മെമ്മറിയുടെ ഒരു പകർപ്പ് ശേഖരിക്കപ്പെടും. അതിനെ പിന്നീട് പരിശോധിക്കുന്നത് വഴി പ്രശ്നത്തിലേക്ക് നയിച്ച കാരണങ്ങളെ വേഗത്തിൽ കണ്ടെത്താൻ സാധിക്കുന്നു. 

ലിനക്സ് കെർണലിൽ പ്രവർത്തന സമയത്തെ എല്ലാ പ്രശ്നങ്ങളും പാനിക്കിലേക്ക് നയിക്കണമെന്നില്ല. ചില പ്രശ്നങ്ങളെ സ്വയം പരിഹരിച്ച് കെർണലിനു മുന്നോട്ട് പോകാൻ സാധിക്കും. കെർണൽ ഊപ്സ് (Kernal Oops) എന്നാണ് ഈ സാഹചര്യം അറിയപ്പെടുന്നത്. കെർണലിലെ ഏതെങ്കിലും ഒരു ഭാഗത്ത് വന്ന പ്രശ്നം അത്ര സാരമുള്ളതല്ലെങ്കിൽ ഊപ്സ് വിളിക്കപ്പെടുകയും ആ പ്രശ്നത്തെക്കുറിച്ചുള്ള വിവരങ്ങൾ റിപ്പോർട്ട് ചെയ്യപ്പെടുകയും ചെയ്യുന്നു. പക്ഷേ പ്രധാന ഭാഗങ്ങളിൽ ഉണ്ടാകുന്ന പ്രശ്നങ്ങൾ ഊപ്സിനു ശേഷം പാനിക്കിലേക്ക് തന്നെ സിസ്റ്റത്തെ നയിക്കും. കെർണൽ ഊപ്സ് ഉണ്ടാകുമ്പോൾ അതിനു തുടർച്ചയായി പാനിക് ഉണ്ടാക്കണമോ എന്ന കാര്യം ലിനക്സ് കെർണലിൽ ക്രമീകരിക്കാവുന്നതാണ്. പാനിക്കിനു ശേഷം കമ്പ്യൂട്ടറിനു പ്രവർത്തനം തുടരാൻ റീബൂട്ടിങ്ങ് കൂടിയേ കഴിയൂ. ഊപ്സ് സാരമുള്ളതല്ല എങ്കിൽ പ്രവർത്തനം തുടരാൻ സാധിക്കും.

സ്വയം തിരുത്തി മുന്നോട്ട് പോകാൻ സാധിക്കാത്ത രീതിയിലുള്ള പ്രശ്നങ്ങൾ എന്തെങ്കിലും ഉണ്ടായാൽ വിൻഡോസ് ഒരു നീല സ്ക്രീനിൽ ഈ പ്രശ്നത്തെക്കുറിച്ചുള്ള വിവരങ്ങളും അത് പരിഹരിക്കാൻ സഹായിച്ചേക്കാവുന്ന സന്ദേശങ്ങളും കാണിക്കുകയും ചെയ്യുന്നു. അതിനു ശേഷം ഉപയോക്താവ് കമ്പ്യൂട്ടർ റീസ്റ്റാർട്ട് ചെയ്യേണ്ടതുണ്ട്. ബ്ലൂ സ്ക്രീൻ ഓഫ് ഡെത്ത്, ബ്ലൂ സ്ക്രീൻ, സ്റ്റോപ്പ് എറർ, ചുരുക്കി ബി എസ് ഓ ഡി എന്നൊക്കെ ഈ സന്ദേശം അറിയപ്പെടുന്നു.

മാക് ഓഎസ് എക്സിന്റെ 10.2 മുതൽ 10.7 വരെയുള്ള പതിപ്പുകളിൽ കമ്പ്യൂട്ടർ ഒരു വിവിധഭാഷാ സന്ദേശം കാണിക്കുകയും ഉപയോക്താവിനോട് കമ്പ്യൂട്ടർ റീസ്റ്റാർട്ട് ചെയ്യാൻ ആവശ്യപ്പെടുകയും ചെയ്യുന്നു. 10.2 ന്റെ മുൻപേ ഉള്ള പതിപ്പുകളിൽ കൂടുതൽ വിവരങ്ങൾ ഉൾക്കൊള്ളുന്ന പരമ്പരാഗത യൂണിക്സ് രീതിയിൽ ഉള്ള എറർ സന്ദേശങ്ങൾ കാണിച്ചിരുന്നു. 10.8 മുതലുള്ള പതിപ്പുകളിൽ കമ്പ്യൂട്ടർ തനിയെ റീസ്റ്റാർട്ട് ചെയ്യപ്പെടുകയും അതിനു ശേഷം എറർ സന്ദേശം പ്രദർശിപ്പിക്കുകയും ചെയ്യുന്നു. ഈ സന്ദേശത്തിന്റെ രീതി പല പതിപ്പുകളിലും വ്യത്യസ്തമാണ്.



</doc>
<doc id="289687" url="https://ml.wikipedia.org/wiki?curid=289687" title="കടംപൂ">
കടംപൂ

നാട്ടുവൈദ്യങ്ങളിൽ കുഷ്ഠം, സിഫിലിസ്, പലതരം ത്വഗ്രോഗങ്ങൾ എന്നിവയ്ക്കു ഔഷധമായി ഉപയോഗിച്ചുപോരുന്ന ഒരു കുറ്റിച്ചെടിയാണ് കടംപൂ. . 

ഈ ചെടിയുടെ ശാസ്ത്രീയനാമമായ സീജെൻബെക്കിയ എന്ന പേരു വന്നതിന്റെ പിന്നിലൊരു കഥയുണ്ട്. കാൾ ലിനേയസ് ചെടികൾക്ക് നാമകരണം ചെയ്യുന്ന രീതിയോട് എതിർപ്പുള്ള ആളായിരുന്ന ജൊവാൻ സീജെൻബെക്ക്. ആ കാരണത്താൽ അദ്ദേഹം ലിനേയസിനെ കളിയാക്കിയിരുന്നു. അതിനു പ്രതികാരമായി കാണാനഴകില്ലാത്ത കളയായ കടംപൂവിന് സീജെൻബെക്കിന്റെ പേരു നൽകുകയായിരുന്നു ലിനേയസ്.



</doc>
<doc id="289688" url="https://ml.wikipedia.org/wiki?curid=289688" title="ഷെർലക്ക് (ടെലിവിഷൻ പരമ്പര)">
ഷെർലക്ക് (ടെലിവിഷൻ പരമ്പര)

2010 മുതൽ സംപ്രേഷണം ചെയ്യുന്ന ഒരു ബ്രിട്ടീഷ് ടെലിവിഷൻ പരമ്പരയാണ് ഷെർലക്ക്. ആർതർ കോനൻ ഡോയൽ സൃഷ്ടിച്ച ഷെർലക്ക് ഹോംസിനെ സമകാലീന ലോകത്തിനനുസൃതമാക്കി മാറ്റം വരുത്തി അവതരിപ്പിച്ചിരിക്കുന്ന പരമ്പരയാണിത്. മാർക്ക് ഗാറ്റിസ്സും സ്റ്റീവൻ മൊഫാറ്റും ചേർന്നാണ് ഈ പരമ്പര സൃഷ്ടിച്ചിരിക്കുന്നത്. ബെനഡിക്റ്റ് കംബർബാച്ച് ഷെർലക് ഹോംസിനെയും മാർട്ടിൻ ഫ്രീമാൻ ഡോ. വാട്സണെയും ഷെർലക്കിൽ അവതരിപ്പിക്കുന്നു. മൂന്ന് സീസണുകളിലായി ഇതുവരെ ഒമ്പത് എപ്പിസോഡുകളാണ് സംപ്രേഷണം ചെയ്തിട്ടുള്ളത്. ആദ്യ സീസൺ 2010ലും രണ്ടാമത്തേത് 2012ലും മൂന്നാമത്തേത് 2014ലുമാണ് സംപ്രേഷണം ചെയ്തത്. ബിബിസിക്കു വേണ്ടി ഹാർട്സ്വുഡ് ഫിലിംസിന്റെ സ്യൂ വെർച്യൂ, എലൈൻ കാമറൺ എന്നിവർ നിർമ്മിക്കുന്ന ഈ പരമ്പരയിൽ പിബിഎസിന്റെ മാസ്റ്റർപീസ് ആന്തോളജി പരമ്പരക്കുവേണ്ടി ഡബ്ല്യുജിബിഎച്ച് ബോസ്റ്റണും സഹനിർമ്മാതാവായി നിലകൊള്ളുന്നുണ്ട്. വെയിൽസിലെ കാർഡിഫിലാണ് പരമ്പര പ്രധാനമായും ചിത്രീകരിച്ചിട്ടുള്ളത്. എന്നാൽ 221ബി ബേക്കർ സ്ട്രീറ്റിന്റെ പുറംഭാഗങ്ങൾ ലണ്ടനിലെ നോർത്ത് ഗോവർ തെരുവിലാണ് ചിത്രീകരിച്ചത്. 2001 മുതൽ സംപ്രേഷണം ചെയ്തിട്ടുള്ള ബ്രിട്ടീഷ് ടെലിവിഷൻ പരമ്പരകളിൽ ഏറ്റവും കാണപ്പെട്ടിട്ടുള്ളത് ഷെർലക്ക് മൂന്നാം സീസണായിരുന്നു. 200ഓളം പ്രദേശങ്ങളിലേക്ക് ഷെർലക്ക് സംപ്രേഷണാവകാശം വിറ്റിട്ടുമുണ്ട്.

നിരൂപകരിൽ നിന്ന് വളരെ അനുകൂലമായ പ്രതികരണമാണ് ഷെർലക്കിന് ലഭിച്ചിട്ടുള്ളത്. രചനയുടെ ഗുണമേന്മ, സംവിധാനം, അഭിനയം എന്നിവ വളരെയധികം പ്രശംസിക്കപ്പെട്ടിട്ടുണ്ട്. എമ്മി, ബാഫ്ത, ഗോൾഡൻ ഗ്ലോബ് എന്നിവയുൾപ്പെടെ നിരവധി പുരസ്കാരങ്ങൾക്ക് ഷെർലക്ക് നാമനിർദ്ദേശം ചെയ്യപ്പെട്ടിട്ടുണ്ട്. വിവിധ വിഭാഗങ്ങളിലായി ധാരാളം പുരസ്കാരങ്ങൾ നേടുകയും ചെയ്തിട്ടുണ്ട്. പ്രൈംടൈം എമ്മി അവാർഡുകളിൽ മികച്ച നടൻ (ബെനഡിക്റ്റ് കംബർബാച്ച്), മികച്ച സഹനടൻ (മാർട്ടിൻ ഫ്രീമാൻ), മികച്ച രചയിതാവ് (സ്റ്റീവൻ മൊഫാറ്റ്) എന്നിവ ഷെർലക്ക് നേടിയിട്ടുണ്ട്. 2011ലെ പീബോഡി പുരസ്കാരവും ഷെർലക്കിനായിരുന്നു. 



</doc>
<doc id="289724" url="https://ml.wikipedia.org/wiki?curid=289724" title="നാഗമാണിക്യം">
നാഗമാണിക്യം

പുരാതന ഭാരതത്തിലെ പുരാണങ്ങളിൽ പരാമർശിച്ചിട്ടുള്ള ഒരു വിശിഷ്ട രത്നമാണ് നാഗമാണിക്യം. നാഗമണി, നാഗ രത്നം, നാഗ റൂബി(N.R.) എന്നിങ്ങനെയും ഇതിനു പേരുകളുണ്ട്. പാതാളലോകത്തിൽനിന്നും ലഭിക്കുന്ന രത്നമാണിവയെന്നും വിശ്വസിക്കപ്പെടുന്നു. യഥാർത്ഥത്തിൽ ഉണ്ടെന്ന് ഒരു തെളിവും ഇല്ലാത്ത ഒരു കല്പിത വസ്തുവായാണ് ഇതിനെ കണക്കാക്കുന്നത്. ധാരാളം അത്ഭുതശക്തികൾ ഉണ്ടെന്നു വിശ്വസിക്കപ്പെടുന്ന ഇതിനെ ചുറ്റി ആധുനിക കാലത്തിൽ വളരെയധികം തട്ടിപ്പുകളും നടക്കുന്നുണ്ട്.

ഇത് വിശിഷ്ടങ്ങളായ നാഗങ്ങളുടെ തലയിൽ അണിയുന്നതാണ്. പാതാളത്തിലെ നാഗലോകത്തിലെ ഒൻപതു തരം നാഗങ്ങളുടെ തലയിൽ ഈ രത്നങ്ങൾ കാണപ്പെടുന്നതായി പുരാണങ്ങൾ ഉൽബോധിപ്പിക്കുന്നു. ഈ ജാതി രത്നങ്ങൾ സൂക്ഷിക്കുന്ന നാഗങ്ങൾക്കും രത്നങ്ങൾക്കും ഒരേ നിറമാണെന്നും ആ രത്നങ്ങളിൽ നിന്നും പുറപ്പെടുന്ന പ്രകാശത്തിന്റെ വെളിച്ചത്തിൽ ഇരുട്ടിലും നാഗങ്ങൾക്കു സഞ്ചരിക്കാൻ കഴിയും എന്നും പറയപ്പെടുന്നു. ഈ രത്നം തലയിലണിയുന്ന നാഗങ്ങൾ അപകട ഘട്ടത്തിൽ രത്നം വിഴുങ്ങും.

മൂർഖന്റെ വിഷം കാലാന്തരത്തിൽ ഉറഞ്ഞു കട്ടിയാകുന്നതാണ് നാഗമാണിക്യം എന്നതാണ് മറ്റൊരു വിശ്വാസം. ഈ രത്നം സർപ്പങ്ങൾ വായിലാണു സൂക്ഷിക്കുന്നതെന്നും വിശ്വസിക്കപ്പെടുന്നു. 

നാഗങ്ങൾ വളരെ സൂക്ഷ്മതയോടെ കൊണ്ടു നടക്കുന്ന ഈ രത്നങ്ങൾ വളരെ വിരളമായെങ്കിലും താഴെവെക്കാറുണ്ടെന്നും അങ്ങനെ വെക്കുന്ന തക്കത്തിന് അതിനെ എടുത്ത് ഒളിപ്പിച്ചാൽ, രത്നം നഷ്ടപ്പെട്ട നാഗം തല തല്ലി ആത്മഹത്യ ചെയ്യുന്നതിലൂടെ; രത്നം കൈക്കലാക്കാൻ ശ്രമിക്കുന്നവർക്ക് ഇതു സ്വന്തമാക്കാൻ സാധിക്കുമെന്നും പറയപ്പെടുന്നു. ഒരു ചെറിപ്പഴത്തിന്റെ അത്രയും വലിപ്പം ഉള്ള നാഗമാണിക്യത്തിനെ പനിനീരിലും പശുവിൻ പാലിലും കഴുകിയാണ് സൂക്ഷിക്കേണ്ടുന്നത്. 

തട്ടിപ്പുകൾക്കായി സാധാരണയായി സിന്തറ്റിക് രത്നങ്ങളോ ടൂത്ബ്രഷിന്റെ കമ്പു മുറിച്ചതോ മീൻഗുളികകളോ മറ്റോ എൽ.ഇ.ഡി ലൈറ്റിന്റേയും മറ്റും സഹായത്തോടെ പ്രകാശിപ്പിച്ചാണ് ഉപയോഗിക്കുന്നത്. 


</doc>
<doc id="289726" url="https://ml.wikipedia.org/wiki?curid=289726" title="എം80 മൂസ">
എം80 മൂസ

മീഡിയ വൺ ചാനലിൽ 2014 മുതൽ പ്രക്ഷേപണം ചെയ്തിരുന്ന കുടുംബ ഹാസ്യപരമ്പരയാണ് എം 80 മൂസ. പ്രശസ്ത ഹാസ്യനടൻ വിനോദ് കോവൂർ ആണ് മൂസയായി പ്രത്യക്ഷപ്പെടുന്നത്. നാട്ടിൽ മീൻ കച്ചവടം ചെയ്യുന്നവനാണ് മൂസ. അയാളുടെ ഭാര്യ പാത്തുമ്മയായി സുരഭി ലക്ഷ്മി അഭിനയിക്കുന്നു. കോഴിക്കോടിന്റെ നാടൻ പ്രാദേശിക സംസാര ഭാഷയിലാണ് കഥാപാത്രങ്ങളുടെ അവതരണം എന്നതാണ് പരിപാടിയുടെ പ്രധാന ആകർഷകത്വം. 2017-ൽ ചാനൽ പരമ്പര അവസാനിപ്പിച്ചു.

ആഴ്ചയിൽ രണ്ട് എപ്പിസോഡാണുള്ളത്. എല്ലാ ശനിയാഴ്ചയും ഞാറാഴ്ചയും രാത്രി 8.30 മുതൽ ഒമ്പത് മണിവരെയാണ് മീഡിയാവൺ ചാനലിൽ പരിപാടി പ്രക്ഷേപണം ചെയ്യുന്നത്. പുനപ്രക്ഷേപണം തിങ്കൾ, ചൊവ്വ ദിവസങ്ങളിൽ ഉച്ചക്ക് 230 ന്. മീഡിയാ യൂറ്റൂപ് ചാനലിൽ പരിപാടിയുടെ മുൻ എപ്പിസോഡുകൾ ലഭ്യമാണ്.. നൂറ് എപ്പിസോഡുകൾ പിന്നിട്ടതിന് ശേഷം പരിപാടിക്ക് മുഖം നൽകിയിരിക്കുകയാണ് അണിയറ ശിൽപികൾ. പഴയ വീടിൽ നിന്നും പുതിയവീടിലേക്ക് മാറുകയും മറ്റു സാങ്കേതിക സംവിധാനങ്ങളിൽ മാറ്റം വരുത്തുകയും ചെയ്തിട്ടുണ്ട്. 


എം. 80 മൂസ എന്ന സീരിയലിന്റെ ആശയം ആദ്യം തോന്നിയത്‌ 'മീഡിയ വൺ ചാനൽ ഹെഡായ ഷിബു ചക്രവർത്തിക്കാണ്‌. മറിമായത്തിലെ സ്‌ക്രിപ്‌റ്റ് റൈറ്ററായ സജീഷിനോട്‌ ഇക്കാര്യം പറഞ്ഞു. മറിമായത്തിലെ വിനോദ് കോവൂരിന്റെ അഭിനയമാണ് എം80 മൂസയിലേക്ക് വിനോദ് കോവൂരിനെ നയിച്ചത്.. ചിറ്റൂർ ഗോപിയുടെ വരികൾക്ക് അൻവർ അമന്റെ സംഗീതത്തിൽ ബന്റി പാടുന്നു. പശ്ചാത്തല സംഗീതം ഒരുക്കിയിരിക്കുന്നത് സെറിൻ ഫ്രാൻസിസ് ആണ്. ഷിയാരി സി പാപ്പ കലാസംവിധാനവും ജർഷാദ്, ഹബീബി എഡിറ്റിങും അഭിജിത് അഭിലാഷ് ഛായാഗ്രഹണവും നിർവഹിക്കുന്ന ഈ പരമ്പരക്ക് സജീഷാണ് രചന നിർവ്വഹിച്ചിരിക്കുന്നത്. നിർമ്മാണം എസ്സെം ഷംസീർ, റെയ്‌സൺ ഇല്ലിക്കൽ ആണ്. നൂറാം എപ്പിോസുവരെ ഇബ്രാഹിം കുട്ടിയായിരുന്നു നിർമ്മാണം. സ്റ്റഡിയോ സമർ മീഡിയാ മാവൂർ.


</doc>
<doc id="289729" url="https://ml.wikipedia.org/wiki?curid=289729" title="ചിന്താമണി രത്നം">
ചിന്താമണി രത്നം

ഹൈന്ദവപുരാണങ്ങളിലും ബുദ്ധ മത കഥകളിലും പരാമർശിച്ചിട്ടുള്ള ഒരു വിശിഷ്ട രത്നമാണ് ചിന്താമണി (). തിളങ്ങുന്ന തൂവെള്ള നിറമാണിതിന്. ഇതു ധരിക്കുന്നവർ തീർച്ചയായും വളരെ ഉന്നതനും എല്ലാ സൗഭാഗ്യങ്ങളും നിറഞ്ഞവനായിരിക്കുമെന്ന് വിശ്വാസം. ഇത് കൈവശമുള്ളവർ എന്ത് ചിന്തിച്ചാലും അവ ലഭിക്കുമെന്നതിലാണ് ഈ രത്നത്തിന് ചിന്താമണി എന്ന് പേര് വരുവാൻ കാരണം.


</doc>
<doc id="289733" url="https://ml.wikipedia.org/wiki?curid=289733" title="കരുവാരക്കുണ്ട്">
കരുവാരക്കുണ്ട്

മലപ്പുറം ജില്ലയിലെ നിലമ്പൂർ തലൂക്കിൽ കാളികാവ് ബ്ലോക്കിൽ കരുവാരക്കുണ്ട് ഗ്രാമപഞ്ചായത്തിലാണ് കരുവാരക്കുണ്ട് എന്ന ഗ്രാമം. ഒരു മലയോര പ്രദേശമായ ഇവിടെയാണ് കേരളാംകുണ്ട് വെള്ളച്ചാട്ടം സ്ഥിതി ചെയ്യുന്നത്.പശ്ചിമ ഘട്ടത്തോട് ചേർന്ന് കിടക്കുന്ന ഈ പ്രദേശം മലപ്പുറം- പാലക്കാട് ജില്ലകളുടെ അതിര്ത്തികൂടിയാണ്. കരുവാരക്കുണ്ട്, കേരള എസ്റേറ്റ് വില്ലേജുകളിലായി 64.2 ചതുരശ്ര കിലോമീറ്ററിൽ വ്യാപിച്ചുകിടക്കുന്ന ഈ ഗ്രാമം വടക്ക് അമരമ്പലം, ചോക്കാട്, പുതൂർ (പാലക്കാട് ജില്ല) പഞ്ചായത്തുകളുമായും കിഴക്ക് പുതൂർ (പാലക്കാട് ജില്ല) പഞ്ചായത്തുമായും പടിഞ്ഞാറ് കാളികാവ്, തുവ്വൂർ, ചോക്കാട് പഞ്ചായത്തുകളുമായും തെക്ക് അലനല്ലൂർ (പാലക്കാട് ജില്ല), എടപ്പറ്റ പഞ്ചായത്തുകളുമായും അതിർത്തി പങ്കിടുന്നു.ഒരു കാർഷിക മേഖലയായ ഈ ഗ്രാമത്തിൽ റബ്ബർ, തെങ്ങ്, കമുക്, മരച്ചീനി, വാഴ, പച്ചക്കറികൾ, സുഗന്ധവിളകളായ ഗ്രാമ്പൂ, ജാതി, ഏലം, കുരുമുളക്, ഇഞ്ചി, മഞ്ഞൾ എന്നിവയാണ് പ്രധാന കൃഷികൾ. ഒലിപ്പുഴയും കല്ലംപുഴയുമാണ് ഈ ഗ്രാമത്തിലൂടെ ഒഴുകുന്ന പുഴകൾ.



</doc>
<doc id="289734" url="https://ml.wikipedia.org/wiki?curid=289734" title="ഇന്ത്യൻ സൂപ്പർ ലീഗ്">
ഇന്ത്യൻ സൂപ്പർ ലീഗ്

ഇന്ത്യയിലെ ഒരു പ്രൊഫഷണൽ ഫുട്ബോൾ ലീഗാണ് ഐഎസ്എൽ എന്നറിയപ്പെടുന്ന ഇന്ത്യൻ സൂപ്പർ ലീഗ് അഥവാ ഹീറോ ഇന്ത്യൻ സൂപ്പർ ലീഗ്.
ഐ-ലീഗ് പോലെ ഇന്ത്യയിലെ പ്രധാന ഫുട്ബോൾ ടൂർണമെന്റാണ് ഐഎസ്എൽ. ഇന്ത്യയിലെ വിവിധ സ്ഥലങ്ങളിലുള്ള 10 ടീമുകളാണ് ഐഎസ്എൽ അഞ്ചാം സീസൺ ആയ 2018-19 സീസണിൽ സെപ്തംബർ മുതൽ മാർച്ച് വരെ മത്സരിക്കുന്നത്.

2014-ലെ ആദ്യ സീസൺ മുതൽ രണ്ട് ടീമുകളാണ്
കിരീടം നേടിയിട്ടുള്ളത്.2014, 2016 വർഷങ്ങളിൽ അത്‌ലറ്റിക്കോ ഡി കൊൽക്കത്തയും 2015, 2017–18-ൽ
ചെന്നൈയിൻ എഫ് സിയും.


</doc>
<doc id="289760" url="https://ml.wikipedia.org/wiki?curid=289760" title="കലാകാരൻ">
കലാകാരൻ

കലയുടെ സൃഷ്ടിയുമായി ബന്ധപ്പെട്ട ഒന്നിലേറെ പ്രവർത്തനങ്ങളിൽ മുഴുകിയിരിക്കുന്നയാളാണ് കലാകാരൻ അഥവാ ആർട്ടിസ്റ്റ്. കലാസൃഷ്ടിയും കലാപ്രവർത്തനവും കലാപ്രകടനവും നടത്തുന്നയാളെ കലാകാരൻ എന്നു പറയാം.എന്നാൽ സാധാരണയായി, സാധാരണ സംഭാഷണങ്ങളിലും അക്കാദമിക തലത്തിലും കലാകാരൻ എന്നതു കൊണ്ട് ദൃശ്യകലകളുടെ പ്രവർത്തകൻ എന്നർത്ഥമാക്കുന്നു.


</doc>
<doc id="289761" url="https://ml.wikipedia.org/wiki?curid=289761" title="ഗ്രഫിറ്റി">
ഗ്രഫിറ്റി

ഒരു പൊതു സ്ഥലത്ത് അനുവാദമില്ലാതെ നിയമവിരുദ്ധമായി വരയ്ക്കുന്നതോ കുത്തിക്കുറിക്കുന്നതോ കോറുന്നതോ സ്പ്രേ ചെയ്യുന്നതോ ആയ ചിത്രങ്ങളേയോ എഴുത്തുകളേയോ ആണു ഗ്രഫിറ്റി എന്നു പറയുന്നത്. ഒരു ലളിതമായ എഴുതപ്പെട്ട വാക്കുകൾ തുടങ്ങി ഭിത്തിയിൽ വളരെ വിപുലമായി നന്നായി വരച്ച ചുവർചിത്രങ്ങളും ഗ്രാഫിറ്റിയിൽ ഉൾപ്പെടുന്നു. പ്രാചീന കാലങ്ങളിൽ മനുഷ്യൻ വരയ്ക്കാൻ തുടങ്ങിയ നാൾ മുതൽ തന്നെ പ്രാചീന ഈജിപ്റ്റിലും ഗ്രീസിലും റോമാ സാമ്രാജ്യത്തിലും വരെ ഇതു നിലനിന്നതായി ഉദാഹരണങ്ങൾ കണ്ടെത്തിയിട്ടുണ്ട്. 
ആധുനിക കാലത്ത്, പെയിന്റ് (പ്രത്യേകിച്ചും സ്പ്രേ പെയിന്റ്), മാർക്കർ പേനകൾ എന്നിവയാണിവ വരയ്ക്കാൻ സാധാരണ ഉപയോഗിച്ചു വരുന്നത്. ഉടമസ്ഥന്റെ അനുവാദമില്ലാതെ അയാളുടെ സ്ഥലത്തോ ഭിത്തിലോ വരച്ചുവരുന്ന ഗ്രഫിറ്റിയെ വൈകൃതമായും നശീകരണപ്രവർത്തനമായും കണക്കാക്കി കുറ്റകൃത്യമായി കണക്കാക്കിയിട്ടുണ്ട്. 
കൊറിയിടൽ ("scratched") എന്നർത്ഥം വരുന്ന ഗ്രഫിയാറ്റോ (""graffiato" ") എന്ന ഇറ്റാലിയൻ പദത്തിൽ നിന്നാകാം ഗ്രഫിറ്റി എന്ന വാക്ക് ഉദ്ഭവിച്ചത്. പണ്ടുകാലത്ത് ഭിത്തികളിൽ മൂർച്ചയുള്ള സാധനങ്ങൾ ഉപയോഗിച്ച് കോറിയിട്ടായിരുന്നു മിക്ക ചിത്രങ്ങളും വരച്ചിരുന്നത്.


</doc>
<doc id="289782" url="https://ml.wikipedia.org/wiki?curid=289782" title="അച്ചാണി">
അച്ചാണി

ജനറൽ പിക്ചേഴ്സിന്റെ ബാനറിൽ രവീന്ദ്രനാഥൻ നായർ നിർമിച്ച മലയാളചലച്ചിത്രമാണ് അച്ചാണി. പ്രതാപ് ഫിലിംസ് വിതരണം ചെയ്ത ഈ ചിത്രം 1973 ജൂലൈ 13നാണ് പ്രദർശനം തുടങ്ങിയത്.






</doc>
<doc id="289789" url="https://ml.wikipedia.org/wiki?curid=289789" title="കമൽജിത്ത് സിങ് ബാവ">
കമൽജിത്ത് സിങ് ബാവ

ജൈവവൈവിദ്ധ്യങ്ങളേക്കുറിച്ചുള്ള പ്രബന്ധങ്ങൾക്ക് ലഭിക്കുന്ന "മിസോറി പുരസ്കാരം" ലഭിച്ച ഇന്ത്യൻ ശാസ്ത്രജ്ഞനാണ് കമൽജിത്ത് സിങ് ബാവ.


</doc>
<doc id="289794" url="https://ml.wikipedia.org/wiki?curid=289794" title="പഞ്ചവടി (ചലച്ചിത്രം)">
പഞ്ചവടി (ചലച്ചിത്രം)

എം എസ് പ്രൊഡക്ഷൻസിന്റെ ബാനറിൽ വി എം ചാണ്ടി നിർമ്മിച്ച് ജെ ശശികുമാർ സംവിധാനം ചെയ്ത് 1973ൽ പുറത്തിറങ്ങിയ മലയാളചലച്ചിത്രമാണ് പഞ്ചവടി. ഈചിത്രം1970 ജൂലൈ 17-ന് കേരളത്തിൽ പ്രദർശനം തുടങ്ങി





</doc>
<doc id="289795" url="https://ml.wikipedia.org/wiki?curid=289795" title="രക്തപുഷ്പം (ചലച്ചിത്രം)">
രക്തപുഷ്പം (ചലച്ചിത്രം)

ഗണേഴ്സ് പിക്ചേർസിന്റെ ബാനറിൽ കെ.പി. കൊട്ടാരക്കര നിർമ്മിച്ച് ജെ ശശികുമാർ സംവിധാനം ചെയ്ത് 1970ൽ പുറത്തിറങ്ങിയ മലയാളചലച്ചിത്രമാണ് രക്തപുഷ്പം. ഈചിത്രം1970 ജൂലൈ 17-ന് കേരളത്തിൽ പ്രദർശനം തുടങ്ങി.മലയാളചലച്ചിത്രം ഡേറ്റാബേസിൽ നിന്ന്] രക്തപുഷ്പം</ref>





</doc>
<doc id="289804" url="https://ml.wikipedia.org/wiki?curid=289804" title="കലിയുഗം (ചലച്ചിത്രം)">
കലിയുഗം (ചലച്ചിത്രം)

മഞ്ഞിലാസിന്റെ ബാനറിൽ എം.ഓ. ജോസഫ് നിർമിച്ച മലയാളചലച്ചിത്രമാണ് കലിയുഗം. വിമലാറിലീസ് വിതരണം ചെയ്ത ഈ ചിത്രം 1973 ഏപ്രിൽ 12-ന് പ്രദർശനം തുടങ്ങി.






</doc>
<doc id="289824" url="https://ml.wikipedia.org/wiki?curid=289824" title="സെയ്മർ ല്യൂബെറ്റ്സ്കി">
സെയ്മർ ല്യൂബെറ്റ്സ്കി

പ്രധാനപ്പെട്ട കാറ്റലോഗിംഗ് തത്ത്വജ്ഞനും പ്രമുഖനായ ലൈബ്രേറിയനുമായിരുന്നു സെയ്മർ ല്യൂബെറ്റ്സ്കി (1898 ഏപ്രിൽ 28 - 2003 ഏപ്രിൽ 5).

ബെലാറസിൽ ഇഷ്മര്യാഹു ല്യൂബെറ്റ്സ്കി എന്ന പേരിൽ ജനിച്ച അദ്ദേഹം ലൈബ്രറി ഓഫ് കോൺഗ്രസ്സിൽ വർഷങ്ങളോളം പ്രവർത്തിച്ചു. 1927ൽ യുണൈറ്റഡ് സ്റ്റേറ്റ്സിലേയ്ക്കു താമസം മാറ്റും മുൻപ് അദ്ദേഹം ഒരു അദ്ധ്യാപകനായി ജോലി ചെയ്തിരുന്നു. 
അദ്ദേഹത്തിനു ആറു ഭാഷകളിൽ പ്രാവീണ്യമുള്ളയാളായിരുന്നു. ല്യൂബെറ്റ്സ്കി മൂന്നു പ്രശസ്തമായ പുസ്തകങ്ങൾ എഴുതി. അവ കാറ്റലോഗിങ്ങിലും വിവരസംഘാടനത്തിലും ആധുനിക ഗവേഷണത്തിലും വലിയ തോതിലുള്ള പുരോഗതിയുണ്ടാക്കുകയും ഇന്നും വിവരസാങ്കേതികവിദ്യ പോലുള്ള മേഖലകളിൽ സ്വാധീനം ചെലുത്തിവരുന്നുണ്ട്. അദ്ദേഹത്തിന്റെ Cataloging Rules and Principles and Principles of Cataloging എന്നീ പുസ്തകങ്ങളും അദ്ദേഹമെഴുതിയ അനേകം ലേഖനങ്ങളും തന്റെ പ്രവർത്തനമേഖലയിൽ സ്ഥിരപ്രതിഷ്ഠ നേടാൻ അദ്ദേഹത്തെ സഹായിച്ചു. ആധുനിക ഡിജിറ്റൽ വ്യവസ്ഥിതിയിൽ അദ്ദേഹത്തിന്റെ കാറ്റലോഗിങ് തത്ത്വങ്ങൾ കൂടുതൽ കാലത്തിനനുസരിച്ച് പ്രസക്തമായിരിക്കുന്നു. 
അദ്ദേഹത്തിന്റെ അപൂർണ്ണമായ പുസ്തകമായ Code of Cataloging Rules... unfinished draft (1960) ആധുനിക കാറ്റലോഗിങ് പ്രക്രിയയ്ക്ക് അടിസ്ഥാനമായി ഫ്രാൻസിലെ പാരിസിൽ ചേർന്ന International Conference on Cataloging Principles (1961) ൽ അംഗീകരിക്കപ്പെട്ടു.


</doc>
<doc id="289847" url="https://ml.wikipedia.org/wiki?curid=289847" title="ഇഗ്വാന">
ഇഗ്വാന

സസ്യഭുക്കുകൾ ആയ പല്ലികളുടെ ഒരു ജനുസ്സാണ് ഇഗ്വാന. ഭൂമദ്ധ്യരേഖാ പ്രദേശങ്ങളായ മെക്സിക്കോ,മദ്ധ്യ അമേരിക്ക ,പോളിനേഷ്യൻ ദ്വീപുകളായ ഫിജി,ടോംഗ ,വെസ്റ്റ്‌ ഇൻഡീസ് പ്രദേശങ്ങളിൽ ഇവയെ കണ്ടുവരുന്നു. 1768 ൽ ആസ്ത്രിയൻ പ്രകൃതി ശാസ്ത്രജ്ഞൻ ആയ ജോസഫസ് നിക്കൊളാസ് ലോറന്റിയാണു ഈ ജനുസ്സിനെ ആദ്യമായി കണ്ടെത്തിയത്. ഇവാന (Iwana ) എന്ന വാക്കിൽ നിന്നാണു ഇഗ്വാന എന്ന വാക്ക് ഉണ്ടായത് . ഈ ജനുസ്സിൽ ഉള്ള രണ്ടു ജീവികളാണ് പച്ച ഇഗ്വാന ( Green Igwana - ശാ.നാ-Igwana Igwana ) യും ലെസ്സർ ആന്റീലിയൻ ഇഗ്വാനയും ( Lesser Antilian Igwana - ശാ.നാ- Iguana delicatissima . 

ഇഗ്വാനിഡെ കുടുംബത്തിലെ എല്ലാ ഉരഗങ്ങളെയും പൊതുവേ ഇഗ്വാന എന്ന പേരിൽ വിളിക്കാറുണ്ട് 


</doc>
<doc id="289878" url="https://ml.wikipedia.org/wiki?curid=289878" title="ടെലികോൺഫറൻസ്">
ടെലികോൺഫറൻസ്

ഒരു വാർത്താവിനിമയവ്യൂഹത്തിൽ പരസ്പരം ബന്ധിച്ച് തത്സമയം അനേകം വ്യക്തികളും മെഷീനുകളുമായി പരസ്പരം വിദൂരസ്ഥാനങ്ങളിലിരുന്ന് വിവരവിനിമയം നടത്തുന്ന പ്രക്രിയയാണ് ടെലികോൺഫറൻസ്. ഓഡിയോ കോൺഫറൻസിങ്, ടെലിഫോൺ കോൺഫറൻസിങ്, ഫോൺ കോൺഫറൻസിങ് എന്നിങ്ങനെയും ഈ പ്രവർത്തനത്തെ വിളിക്കാറുണ്ട്. താഴെപ്പറയുന്ന ഒന്നോ അതിലധികമോ ഘടകങ്ങൾ ടെലികോൺഫറൻസിങ്ങിനായി വാർത്താവിനിമയ സംവിധാനം നൽകുന്നതാണ്: ശബ്ദം, വീഡിയോ, അല്ലെങ്കിൽ താഴെപ്പറയുന്നവയിൽ ഒന്നോ അതിലധികമോ സംവിധാനങ്ങൾ ഉപയോഗിക്കപ്പെടും; ടെലിഫോൺ, കമ്പ്യൂട്ടർ, ടെലിഗ്രാഫ്, ടെലിടൈപ്പുറൈറ്റർ, റേഡിയോ, ടെലിവിഷൻ തുടങ്ങിയവ.


</doc>
<doc id="289889" url="https://ml.wikipedia.org/wiki?curid=289889" title="എ. ജെ. ക്രോനിൻ">
എ. ജെ. ക്രോനിൻ

സ്കോട്ലന്റിലെ നോവലിസ്റ്റും വൈദ്യശാസ്ത്രവിദഗ്ദ്ധനും ആയിരുന്നു ആർച്ചിബാൾഡ് ജോസഫ് ക്രോനിൻ (1896 ജൂലൈ 19 – 1981 ജനുവരി 6). അദ്ദേഹത്തിന്റെ ലോകപ്രശസ്തമായ നോവലാണ് ദ സിറ്റാഡൽ. സ്കോട്ട്‌ലൻഡിലുള്ള ഒരു ഖനിക്കടുത്തുള്ള ഗ്രാമത്തിൽ ജീവിച്ച ഒരു ഡോക്ടർ പെട്ടെന്ന് ലണ്ടനിലേയ്ക്ക് തന്റെ ഉദ്യോഗാർത്ഥം താമസം മാറുന്നതും തുടർന്നുള്ള കാര്യങ്ങളും വിവരിക്കുന്നതാണീ നോവൽ. മെഡിക്കൽ എത്തിക്സിനെപ്പറ്റിയുള്ള അന്നത്തെ പുതുമയുള്ള പല ആശയങ്ങളും ജനമനസ്സിലും അധികാരികളിലും എത്തുവാൻ ഈ നോവൽ കാരണമായി. 
ക്രോനിൻ ഡൺബാർട്ടൺ ഷയറിലെ കാർഡ്രൊസ്സിൽ റോസ്ബാങ്ക് കോട്ടേജിൽ ആണു ജനിച്ചത്. മാതാവ്: ജെസ്സി ക്രോനിൻ; പിതാവ്: പാട്രിക് ക്രോനിൻ.


</doc>
<doc id="289927" url="https://ml.wikipedia.org/wiki?curid=289927" title="കേരള ഫിനാൻഷ്യൽ കോർപ്പറേഷൻ">
കേരള ഫിനാൻഷ്യൽ കോർപ്പറേഷൻ

1951-ലെ സ്റ്റേറ്റ് ഫിനാൻഷ്യൽ കോർപറേഷൻസ് ആക്ടിൻ പ്രകാരം രൂപവത്കൃതമായ സ്ഥാപനമാണ് കേരളാ ഫിനാൻഷ്യൽ കോർപറേഷൻ അഥവാ കെ.എഫ്.സി (KFC) 01/12/1953-ൽ ആരംഭിച്ച ഈ സ്ഥാപനത്തിന്റെ പേര് തുടക്കത്തിൽ "ട്രാവൻകൂർ കൊച്ചിൻ ഫിനാൻഷ്യൽ കോർപറേഷൻ" എന്നായിരുന്നു. 1956-ൽ കേരള സംസ്ഥാനം രൂപീകൃതമായപ്പോൾ സ്ഥാപനത്തിന്റെ പേര് കേരളാ ഫിനാൻഷ്യൽ കോർപറേഷൻ എന്ന് പുന:നാമകരണം ചെയ്തു.



</doc>
<doc id="289936" url="https://ml.wikipedia.org/wiki?curid=289936" title="ഹോന്ഥ്-ചില്ലാർ കൂട്ടക്കൊല">
ഹോന്ഥ്-ചില്ലാർ കൂട്ടക്കൊല

1984 ഒക്ടോബർ 31 ന് ഇന്ത്യൻ പ്രധാനമന്ത്രിയായിരുന്ന ഇന്ദിരാ ഗാന്ധിയുടെ വധവുമായി ബന്ധപ്പെട്ട് സിഖ് വംശജർക്കതിരേ ഉണ്ടായ കലാപത്തിൽ നവംബർ 2ന് ഹരിയാനയിലെ റെവാരി ജില്ലയിലുള്ള ഹോന്ഥ്-ചില്ലാർ എന്ന പ്രദേശത്ത് 32 സിഖുകാർ കോൺഗ്രസ്സ് പ്രവർത്തകരാൽ കൊല്ലപ്പെടുകയുണ്ടായി. ഈ സംഭവമാണ് ഹോന്ഥ്-ചില്ലാർ കൂട്ടക്കൊല എന്നറിയപ്പെടുന്നത്. പോലീസുകാർ അക്രമികളെ സഹായിക്കുകയായിരുന്നു എന്ന് സംഭവത്തെക്കുറിച്ചന്വേഷിക്കാൻ രൂപീകരിക്കപ്പെട്ട കമ്മീഷനുകളുടെ പ്രഥമവിവര റിപ്പോർട്ടുകളിൽ പറയുന്നു. കൂട്ടക്കൊലയിൽ കൊല്ലപ്പെട്ടവരുടെ മൃതശരീരങ്ങൾ മറവുചെയ്ത സ്ഥലം, 2011 ജനുവരിയിൽ കണ്ടെത്തുകയുണ്ടായി.

1947 ൽ ഇന്ത്യാ വിഭജനകാലത്ത് പാകിസ്താനിൽ നിന്നും ഇന്ത്യയിലേക്കു കുടിയേറിയ 16 കുടുംബങ്ങൾ താമസിച്ചിരുന്ന ഒരു ഗ്രാമമായിരുന്നു ഹോന്ഥ്. ചില്ലാർ ഗ്രാമത്തിന്റെ പ്രാന്തപ്രദേശത്തുള്ള, കർഷക കുടുംബങ്ങൾ ചെറിയ കൂട്ടമായി താമസിച്ചിരുന്ന ഒരു സ്ഥലം കൂടിയായിരുന്നു ഹോന്ഥ്.

1984 ഒക്ടോബർ 31 ന് ഇന്ത്യൻ പ്രധാനമന്ത്രി ഇന്ദിരാ ഗാന്ധി തന്റെ സുരക്ഷാ ഉദ്യോഗസ്ഥരും, സിഖ് വംശജരുമായ രണ്ടു പേരാൽ വധിക്കപ്പെട്ടു. ഡൽഹിയിൽ ഒരു സിഖു വിരുദ്ധ കലാപം പൊട്ടിപ്പുറപ്പെട്ടു. ചില മുതിർന്ന കോൺഗ്രസ്സു നേതാക്കളുടെ നേതൃത്വത്തിൽ കോൺഗ്രസ്സ് പ്രവർത്തകർ സിഖുകാരെ തിരഞ്ഞുപിടിച്ച് കൊലപ്പെടുത്തി. പോലീസ് അക്രമികൾക്ക് സഹായങ്ങൾ ചെയ്തുകൊടുത്തുവെന്ന് പിന്നീട് ഇതിനെക്കുറിച്ചന്വേഷിച്ച വിവിധ കമ്മീഷനുകൾ കണ്ടെത്തി.
1984 നവംബർ ഒന്നിന്, സിഖ് വംശജർ താമസിക്കുന്ന ഹോന്ഥ് ഗ്രാമം, കോൺഗ്രസ്സ് നേതൃത്വത്തിലുള്ള അക്രമികൾ നശിപ്പിക്കാൻ ശ്രമിച്ചിരുന്നവെങ്കിലും, ഗ്രാമവാസികളുടെ ഒറ്റക്കെട്ടായ എതിർപ്പിനെത്തുടർന്ന് ആ ശ്രമം വിജയിച്ചില്ല. നവംബർ രണ്ടാം തീയതി ഇരുന്നൂറിനു മുകളിൽ ആളുകൾ ഒരു ട്രക്കിലും, ബസ്സിലുമായി ഗ്രാമത്തിൽ വന്നിറങ്ങി. കോൺഗ്രസ്സ് പാർട്ടിക്കനുകൂലമായി മുദ്രാവാക്യങ്ങൾ മുഴക്കിക്കൊണ്ട് ആയുധങ്ങളുമായി അവർ സിഖുകാരെ ആക്രമിക്കാൻ തുടങ്ങി. 31 പേരെ അവർ ക്രൂരമായി മർദ്ദിച്ചു കൊലപ്പെടുത്തുകയും, മൃതദേഹങ്ങൾ കത്തിക്കുകയും ചെയ്തു. സിഖുകാരുടെ, ഗുരുദ്വാരകളും, ആക്രമണത്തിൽ നിന്ന് രക്ഷപ്പെട്ട ഗ്രാമീണർ ഒളിച്ചിരുന്ന ബംഗ്ലാവുകളും ജനക്കൂട്ടം ആക്രമിക്കാൻ തുടങ്ങി. ഈ വീടുകളുടെ മുകളിലൂടെ മണ്ണെണ്ണ ഒഴിച്ച് അതിനു തീവെച്ചു. തീരെ നിവൃത്തിയില്ലാതെ വന്നപ്പോൾ ഗ്രാമീണർ തങ്ങളുടെ ജീവനും സ്വത്തിനും വേണ്ടി തിരിച്ചാക്രമിക്കാൻ തുടങ്ങി. ഈ പ്രത്യാക്രമണത്തിൽ അക്രമികളിലൊരാൾ കൊല്ലപ്പെട്ടു. തുടക്കത്തിൽ ഭയന്ന് ഓടിയ ഗ്രാമീണർ തിരികെ വന്ന് അക്രമികളോടെതിരിടാൻ തുടങ്ങി.

ഗോന്ഥ്-ചില്ലാർ ഗ്രാമത്തിലെ തലവൻ ആയിരുന്ന ധൻപത് സിങിന്റെ പരാതിയിന്മേലാണ് പോലീസ് കേസെടുത്ത് പ്രഥമവിവര റിപ്പോർട്ട് തയ്യാറാക്കിയത്. രാവിലെ ഗ്രാമം നശിപ്പിക്കാനെത്തിയ അക്രമികൾ ഗ്രാമീണരുടെ ചെറുത്തിനില്പുകൊണ്ട് തിരിച്ചുപോയെങ്കിലും, വൈകീട്ട് പ്രതികാരദാഹത്തോടെയാണ് എത്തിയതെന്ന് ഇതിൽ പറയുന്നു. 20 ഓളം മൃതദേഹങ്ങൾ കത്തിക്കരിഞ്ഞതുകൊണ്ട് തിരിച്ചറിയാൻ കഴിഞ്ഞിരുന്നില്ലെന്നും എഫ്.ഐ.ആറിൽ പറയുന്നു.

2011 ജനുവരിയിൽ ഗുർഗാവോണിൽ എൻജിനീയറായിരുന്ന മൻവീന്ദർ സിങ് ആണ് ഹോന്ഥ്-ചില്ലാർ കൂട്ടക്കൊലക്കു ശേഷം മൃതദേഹങ്ങൾ മറവു ചെയ്തിരുന്ന സ്ഥലം അവിചാരിതമായി കണ്ടെത്തിയത്. ഈ സ്ഥലത്തെക്കുറിച്ച് കമ്പനിയിലെ ഒരു ഉദ്യോഗസ്ഥനിൽ നിന്നുമാണ് മൻവിന്ദറിനു വിവരം ലഭിക്കുന്നത്. സിഖ് വിദ്യാർത്ഥി സംഘടനകളുടേയും, സർക്കാരേതിര സംഘടനകളുടേയും സഹായത്തോടെയാണ് മൻവീന്ദർ ഈ വിവരം പുറം ലോകത്തെ അറിയിച്ചത്.


</doc>
<doc id="289946" url="https://ml.wikipedia.org/wiki?curid=289946" title="ലൈൻ ദ്വീപുകൾ">
ലൈൻ ദ്വീപുകൾ

ശാന്ത സമുദ്രത്തിലുള്ള പതിനൊന്ന് അടോലുകളാണ് ലൈൻ ദ്വീപുകൾ . ഇവയിൽ എട്ട് ദ്വീപുകൾ കിരീബാസിന്റെ ഭരണത്തിൻ കീഴിലാണ്. ബാക്കിയുള്ളവ യു.എസ്.എയുടേയും. കിരീബാസിന്റെ നിയന്ത്രണത്തിലുള്ള ദ്വീപുകളിലാണ് ലോകത്തിലെ ഏറ്റവും ഉയർന്ന സമയമേഖല ഉള്ളത് - UTC+14:00.

ലൈൻ ദ്വീപുകളെ ഉത്തര ലൈൻ ദ്വീപുകൾ ,മധ്യലൈൻ ദ്വീപുകൾ, ദക്ഷിണ ലൈൻ ദ്വീപുകൾ എന്നിങ്ങനെ മൂന്നായി തിരിച്ചിരിക്കുന്നു. കാരളിൻ,ഫ്ലിന്റ്,വോസ്റ്റോക്ക്,മാൽഡെൻ,സ്റ്റാർബക്ക് എന്നിവയാണ് ദക്ഷിണ ലൈൻ ദ്വീപുകൾ .

ഉഷ്ണമേഖലയിലെ ആഴം കുറഞ്ഞ സമുദ്ര ഭാഗങ്ങളിൽ കാണുന്ന വലയാകാരങ്ങളായ പവിഴ ദ്വീപുകളെ (coral islands) അടോലുകൾ അല്ലെങ്കിൽ അറ്റോൾ (atoll (pronounced /ˈætɒl/) എന്നു വിളിക്കുന്നു . ദക്ഷിണ ലൈൻ ദ്വീപുകളിൽ ജൈവ വൈവിധ്യം വളരെ അധികമാണ്. ഇവിടെയുള്ള കടൽതട്ടിന്റെ 90% പ്രദേശത്തും പവിഴപ്പുറ്റുകൾ കാണാം. നാഷണൽ ജ്യോഗ്രഫിക് നടത്തിയ പര്യവേഷണങ്ങളിൽ ഇവിടെ വച്ച് 325 തരം മത്സ്യങ്ങളെ കണ്ടെത്തിയിട്ടുണ്ട്. സംരക്ഷണത്തിന്റെ ഭാഗമായി ഈ ദ്വീപുകൾക്ക് ചുറ്റുമുള്ള 12 ചതുരശ്ര കിലോമീറ്റർ പ്രദേശത്ത് മത്സ്യബന്ധനം കർശനമായി നിരോധിച്ചിരിക്കുന്നു.

കാലാവസ്ഥാ വ്യതിയാനം ഇവിടെയുള്ള ജൈവ വൈവിദ്ധ്യത്തിനു പ്രധാന വെല്ലുവിളിയാണ്. അത് പോലെ തന്നെ 
പരിസ്ഥിതി മലിനീകരണം മൂലമുണ്ടാകുന്ന സമുദ്രത്തിലെ വർദ്ധിക്കുന്ന അമ്ലത , ഉയർന്ന ജലനിരപ്പ് , ജലത്തിന്റെ ഉയരുന്ന താപനില തുടങ്ങിയവയും ഇവിടത്തെ വന്യമായ ജൈവ വൈവിധ്യത്തെ അന്യമാക്കുന്നു. 


</doc>
<doc id="289951" url="https://ml.wikipedia.org/wiki?curid=289951" title="കാപാലിക">
കാപാലിക

യുണൈറ്റഡ് മൂവീസിന്റെ ബാനറിൽ സി.പി. ശ്രീധരൻ, അപ്പു നയർ, കെ.വി. നായർ എന്നിവർ കൂട്ടായി അവതരിപ്പിച്ച മലയാളചലച്ചിത്രമാണ് കാപാലിക. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1973 നവംബർ 09-ന് പ്രദർശനം തുടങ്ങി.






</doc>
<doc id="289953" url="https://ml.wikipedia.org/wiki?curid=289953" title="ജെമൈൻ ഗ്രിയർ">
ജെമൈൻ ഗ്രിയർ

ഓസ്ട്രിയൻ പണ്ഡിതയും എഴുത്തുകാരിയും ഇരുപതാം നൂറ്റാണ്ടിലെ പ്രമുഖ ഫെമിനിസ്റ്റ് ശബ്ധങ്ങളിൽ ഒരാളുമാണ് ജെമൈൻ ഗ്രിയർ. അവരുടെ ഏറെ വായിക്കപ്പെട്ട ഗ്രന്ഥമാണ് 1970-ൽ പുറത്തിറങ്ങിയ ദ ഫീമെയിൽ യൂനക്- പ്രശംസകളും അതേ പോലെ വിമർശനങ്ങളും ഏറ്റുവാങ്ങിയ ഗ്രന്ഥം പുറത്തിറങ്ങിയ വേളയിൽ ഒരു വിവാദ കൊടുങ്കാറ്റ് തന്നെ സൃഷ്ടിച്ചു. ദ് പൊളിറ്റിക്സ് ഒവ് ഹ്യൂമൻ ഫെർട്ടിലിറ്റി, ഷേക്സ്പിയേഴ്സ് വൈഫ് എന്നിവയാണ് മറ്റു പ്രധാന കൃതികൾ.

ഗ്രിയറിന്റെ അഭിപ്രായത്തിൽ പുരുഷനുമായി തുല്യയാവുകയല്ല അവരുടെ ലക്ഷ്യം. സ്ത്രീക്ക് അവളുടെതായ ശരീരവും ലൈംഗികതയുമുണ്ട്. അതിൽ നിന്നും വേറിട്ടൊരു അസ്തിത്വം അവൾക്കില്ല. പുരുഷകേന്ദ്രീകൃതമായ നമ്മുടെ സമൂഹം സ്ത്രീകളെ സ്വന്തം ശരീരത്തെ അപകർഷതയോടെ കാണാൻ പഠിപ്പിക്കുന്നു. അവളുടെ ലൈംഗികതയെ അവളിൽ നിന്നും മുറിച്ചുമാറ്റിയിരിക്കുന്നു.പാടങ്ങളിലും മറ്റും പണിയെടുക്കുന്ന മൃഗങ്ങളെപ്പോലെ ഷണ്ഡീകരിക്കപ്പെട്ടിരുന്നു. സ്വന്തം ലൈംഗികതയെ തിരിച്ചു പിടിക്കാൻ അവർ സ്ത്രീജനങ്ങളോട് ആഹ്വാനം ചെയ്യുന്നു.

1939-ൽ മെൽബണിലാണ് ഗ്രിയറിന്റെ ജനനം.

1970 ലാണ് ദ ഫീമെയിൽ യൂനക് പ്രസിദ്ധീകരിച്ചത്.


</doc>
<doc id="289968" url="https://ml.wikipedia.org/wiki?curid=289968" title="ബിൽ മാർ">
ബിൽ മാർ

ഒരു അമേരിക്കൻ സ്റ്റാൻഡ് അപ് കൊമേഡിയനും,ടെലിവിഷൻ അവതാരകനും സറ്റയറിസ്റ്റുമാണ് ബിൽ മാർ.എച് ബി ഒ യിൽ റിയൽ റ്റൈം വിത് ബിൽ മാർ എന്ന റ്റെലിവിഷൻ പരിപാടിയുടെ അവതാരകനാണ്.മുൻപ് അദ്ദേഹം അവതാരകനായിരുന്ന കോമഡി സെന്റ്രലിലും ABC ചാനലിലും സംപ്രേഷണം ചെയ്തിരുന്ന പൊളിറ്റിക്കലി ഇൻകറെക്റ്റ് എന്ന ടൊക് ഷോ യും വൻ വിജയമായിരുന്നു.


</doc>
<doc id="289970" url="https://ml.wikipedia.org/wiki?curid=289970" title="സുരഭി ലക്ഷ്മി">
സുരഭി ലക്ഷ്മി

മലയാളത്തിലെ ഒരു ചലച്ചിത്ര/ടെലിവിഷൻ/നാടക അഭിനേത്രിയാണു സുരഭി ലക്ഷ്മി. മികച്ച നടിക്കുള്ള 2016-ലെ ദേശീയ ചലച്ചിത്രപുരസ്കാരം സുരഭിക്ക് ലഭിച്ചു. ഇരുപതിലേറെ മലയാളചലച്ചിത്രങ്ങളിൽ വേഷമിട്ടിട്ടുണ്ട്. "കഥയിലെ രാജകുമാരി" എന്ന ടെലിവിഷൻ പരമ്പരയിലും ഏതാനും പരസ്യചിത്രങ്ങളിലും പ്രത്യക്ഷപ്പെട്ടിട്ടുള്ള ഇവർ ഇപ്പോൾ മീഡിയാ വൺ ചാനലിൽ പ്രക്ഷേപണം ചെയ്യപ്പെടുന്ന എം80 മൂസ എന്ന ഹാസ്യപരമ്പരയിലെ ഒരു മുഖ്യകഥാപാത്രമായ പാത്തുമ്മയായി വേഷമിടുന്നുണ്ട്. എറണാകുളം പ്രസ് ക്ലബ്ബിൽ വാർത്താസമ്മേളനത്തിന് ബുള്ളറ്റ് മോട്ടോർസൈക്കിൾ ഓടിച്ച് കോഴിക്കോട്ടുനിന്നും വന്ന സുരഭിയുടെ ചിത്രങ്ങൾ മാധ്യമങ്ങളിൽ വാർത്തയായിരുന്നു. 

സുവർണ തിയേറ്റേഴ്സിന്റെ "യക്ഷിക്കഥകളും നാട്ടുവർത്തമാനങ്ങളും" എന്ന നാടകത്തിലെ അഭിനയത്തിനു 2010 ലും കെ. വിനോദ്കുമാർ വളാഞ്ചേരി സംവിധാനം ചെയ്ത "ബോംബെ ടെയ്‌ലേഴ്‌സ്" എന്ന നാടകത്തിലെ അഭിനയത്തിനു 2016  ലും  സുരഭിക്ക് മികച്ച നടിക്കുള്ള കേരള സംഗീതനാടക അക്കാദമി പുരസ്കാരം ലഭിച്ചു . അബുദാബി തിയേറ്റർ ഫെസ്റ്റിലും മികച്ച നടിയ്ക്കുള്ള പുരസ്കാരം നേടിയിട്ടുണ്ട്.

കോഴിക്കോട് ജില്ലയിലെ നരിക്കുനി സ്വദേശിനിയായ സുരഭി വടകര വൊക്കേഷണൽ ഹയർ സെക്കണ്ടറി സ്കൂളിൽ നിന്നാണു സ്കൂൾ വിദ്യാഭ്യാസം പൂർത്തിയാക്കിയത്. അതിനു ശേഷം കാലടി ശ്രീശങ്കര സർവകലാശാലയിൽ നിന്നും ഭരതനാട്യത്തിൽ ഒന്നാം റാങ്കോടെ ബിരുദവും പിന്നീട് തിയേറ്റർ ആർട്സിൽ ഒന്നാം റാങ്കോടെ ബിരുദാനന്തരബിരുദവും നേടിയിട്ടുണ്ട്. ഛായാഗ്രാഹകൻ വിപിൻ സുധാകറിനെയാണ് വിവാഹം ചെയ്തിരിക്കുന്നത്.. അച്ഛൻ കെ.പി. ആണ്ടി, അമ്മ രാധ.




</doc>
<doc id="289975" url="https://ml.wikipedia.org/wiki?curid=289975" title="അൻഫാൽ കൂട്ടക്കൊല">
അൻഫാൽ കൂട്ടക്കൊല

സദ്ദാം ഹുസൈന്റെ ഭരണകാലത്ത്, 1986നും 89നും ഇടയിൽ, ഇറാക്കിലെ കുർദുകൾക്കും മറ്റ് അറേബ്യൻ ന്യൂനപക്ഷങ്ങൽക്കും എതിരെ നടന്ന വംശഹത്യാ പ്രവർത്തനമാണ് അൻഫാൽ കൂട്ടക്കൊല.കുർദ് വംശഹത്യയെന്നും അൻഫാൽ കാമ്പെയിൻ എന്നും ഈ സംഭവം അറിയപ്പെടുന്നു.4500 ഓളം ഗ്രാമങ്ങൾ നശിപ്പിക്കപ്പെടുകയും 50000ത്തിനും 200000ത്തിനും ഇടയില്പേർ കൊല്ലപ്പെടുകയും ചെയ്തു.ഉത്തര ഇറാക്കിലെ കുർദ് വംശജരായിരുന്നു പ്രധാന ഇരകൾ. അസ്സീറിയൻ,യാസീദി,ജൂത,തുർക്ക് വംശജരും വൻ തോതിൽ കൊല്ലപ്പെട്ടു.മുസ്ലിങ്ങളുടെ മതഗ്രന്ഥമായ കുറാനിലെ എട്ടാമത്തെ അദ്ധ്യായമാണ് അൻഫാൽ.

അൻഫാൽ എന്ന കോഡ് നാമമാണ് ബാത്ത് നേതാക്കൾ കുർദ് കൂട്ടക്കൊലയ്ക്ക് നൽകിയത്. അൻഫാൽ എന്നാൽ യുദ്ധമുതൽ എന്നാണർഥം.വംശഹത്യയ്ക്ക് നേതൃത്വം നൽകിയ അലി ഹസ്സൻ അൽ-മജീദ് ഇരകളുടെ കാലികളും,സ്വത്തും ,പണവും ആയുധവും സ്ത്രീകളെയും വരെ അപഹരിക്കുന്നത് തെറ്റല്ലെന്ന് നിർദേഷം നൽകുകയുണ്ടായി.

1986ലാണ് അക്രമണം ആരംഭിച്ചത്.1987ൽ അലി ഹസ്സൻ അൽ-മജീദ് ഇറാക്കി കുർദിസ്ഥാൻ ഉൾപ്പെടുന്ന ഇറാക്കിലെ വടക്കൻ മേഖലയിലെ ബാത്ത് പാർട്ടിയുടെ സെക്രട്ടറി ജനറലായി സ്ഥാനമേറ്റു.ബാത്ത് പാർട്ടി നേതൃത്വം നേരിട്ടാണ് സൈനിക അക്രമണത്തിന് മേൽനോട്ടം വഹിച്ചത്.വ്യോമ-കര യുദ്ധങ്ങൾക്ക് പുറമെ രാസായുധങ്ങൾ വരെ പ്രയോഗിക്കപ്പെട്ടു.

1988 മാർച് 16 ന് ഹൽബജാ പട്ടണത്തിൽ നടന്ന രാസായുധ പ്രയോഗത്തിൽ അയ്യായിരത്തോളം പേർ കൊല്ലപ്പെട്ടു.ചരിത്രത്തിലെ ഏറ്റവും വലിയ രാസായുധ അക്രമമായി സംഭവം അറിയപ്പെടുന്നു.


</doc>
<doc id="289978" url="https://ml.wikipedia.org/wiki?curid=289978" title="പെപ്പ പിഗ്">
പെപ്പ പിഗ്

കുട്ടികൾക്കായുള്ള ഒരു ബ്രിട്ടീഷ് അനിമേഷൻ ടെലിവിഷൻ പരമ്പരയാണ് പെപ്പ പിഗ്. അഞ്ചുമിനിറ്റ് മാത്രം ദൈർഘ്യമുള്ളതാണ് ഇതിന്റെ എപ്പിസോഡുകൾ. യുഎസ്, യുകെ അടക്കം 180 പ്രദേശങ്ങളിൽ ഈ പരമ്പര പ്രദർശിപ്പിച്ചിട്ടുണ്ട്.



</doc>
<doc id="289989" url="https://ml.wikipedia.org/wiki?curid=289989" title="അരുവിയോട്">
അരുവിയോട്

കേരളത്തിലെ തെക്കെ അറ്റത്തെ ജില്ലയായ തിരുവനന്തപുരത്തെ നെയ്യാറ്റിൻകര താലൂക്കിലെ കുന്നത്തുകാൽ ഗ്രാമപഞ്ചായത്തിലെ ഒരു കൊച്ചു ഗ്രാമമാണ് അരുവിയോട്. നെയ്യാറിന്റെ പോഷക നദിയായ ചിറ്റാർ ഒഴുകുന്നത് ഈ പ്രദേശത്തുകൂടിയാണ്‌. പണ്ടുകാലത്ത് പ്രധാന വഴിയോരങ്ങളിലെല്ലാം യാത്രക്കാർക്ക് വിശ്രമിക്കുവാൻ വഴിയമ്പലങ്ങളും കുടിവെള്ളത്തിന് കിണറും, തലച്ചുമടിറക്കിവയ്ക്കുവാൻ ചുമടുതാങ്ങികളും, ചോലമരങ്ങളും, കൽത്തൂൺ വഴിവിളക്കുകളുമൊക്കെയുണ്ടായിരുന്ന ഗ്രാമമായിരുന്നു അരുവിയോട്. അവയിൽ കടമ്പറമൂലയിലെ വഴിയമ്പലലം ഇന്നു സ്മാരകമായി നില കൊള്ളുന്നു. 

പ്രശസ്തനായ മലയാള കവി പ്രൊഫസർ വി. മധുസൂദനൻ നായരുടെ ജന്മദേശം കൂടിയാണ് ഈ ഗ്രാമം. അരുവിയോടിന്റെ സാംസ്കാരിക കൂട്ടായ്മയാണ് താളത്രയം കലാ-സാംസ്കാരിക വേദികലാസാംസ്‌കാരിക സമിതി..


</doc>
<doc id="290005" url="https://ml.wikipedia.org/wiki?curid=290005" title="ചെറുവള്ളി">
ചെറുവള്ളി

കോട്ടയം ജില്ലയിലെ കാഞ്ഞിരപ്പള്ളി താലൂക്കിൽ സ്ഥിതി ചെയ്യുന്ന ഒരു ഗ്രാമമാണ് ചെറുവള്ളി. ചിറക്കടവ് പഞ്ചായത്തിന്റെ ഭാഗമാണ് ഈ ഗ്രാമം. ഈ സ്ഥലനാമം ചെറുവള്ളി ദേവീക്ഷേത്രത്തിന്റെ ഐതിഹ്യവുമായി ബന്ധപ്പെട്ടുകിടക്കുന്നു.


</doc>
<doc id="290009" url="https://ml.wikipedia.org/wiki?curid=290009" title="ഹാമിദിയൻ കൂട്ടക്കൊല">
ഹാമിദിയൻ കൂട്ടക്കൊല

1890കളുടെ മദ്ധ്യത്തിൽ ഓട്ടോമൻ സാമ്രാജ്യത്തിലെ സുൽത്താൻ അബ്ദുൾ ഹാമീദ് II ആർമീനിയൻ വംശജർക്കെതിരെ നടത്തിയ കൂട്ടക്കൊലകളാണ് ഹാമിദിയൻ കൂട്ടക്കൊല. സുൽത്താൻ ഹാമീദിന്റെ നാമത്തിൽ അറിയപ്പെടുന്ന ഈ കൂട്ടക്കുരുതിആർമീനിയൻ കൂട്ടക്കൊല 1894-96,ഗ്രേറ്റ് മാസെക്ക്ർ എന്നിങ്ങനെയും വിളിക്കപ്പെടുന്നു. 80000 നും 300000 നും ഇടയില്പേർ കൊല്ലപ്പെട്ടു.


</doc>
<doc id="290027" url="https://ml.wikipedia.org/wiki?curid=290027" title="തെക്കേ മലബാർ">
തെക്കേ മലബാർ

കേരളത്തിൽ വയനാട് ജില്ലയിലെ മാനന്തവാടി താലൂക്ക് ഒഴിച്ചുള്ള ഭാഗങ്ങളും, കോഴിക്കോട് ജില്ലയിലെ വടകര താലൂക്ക് ഒഴിച്ചുള്ള ഭാഗങ്ങളും, മലപ്പുറം ജില്ലയും, പാലക്കാട് ജില്ലയുടെ ഭൂരിഭാഗങ്ങളും, തൃശ്ശൂർ ജില്ലയുടെ ചിലഭാഗങ്ങളും ചേർന്ന ഭൂമിശാസ്ത്രപരവും ചരിത്രപരവും ആയ മേഖലയാണ് ദക്ഷിണ മലബാർ അഥവാ തെക്കേ മലബാർ എന്ന് ഇക്കാലത്ത് പൊതുവേ അറിയപ്പെടുന്നത്. ഈ വാക്കിന്ന് ബ്രിട്ടിഷ് ഭരണസംവിധാനങ്ങൾ രൂപം കൊണ്ട കാലത്തോളമേ പഴക്കമുള്ളൂ. അതിന്നു മുൻപ് ഇവിടങ്ങളിലുണ്ടായിരുന്നത് ഏതാനും നാട്ടുരാജ്യങ്ങളായിരുന്നു.



</doc>
<doc id="290031" url="https://ml.wikipedia.org/wiki?curid=290031" title="മീനെണ്ണ">
മീനെണ്ണ

ചിലതരം മത്സ്യങ്ങളുടെ പേശികളിൽനിന്നോ വയറ്റിൽ കുടൽവ്യൂഹത്തിന്ന് ചുറ്റുമുള്ള ഭാഗങ്ങളിൽ നിന്നോ ലഭിക്കുന്നതും മനുഷ്യർക്ക് ഭക്ഷ്യയോഗ്യവുമായ എണ്ണകളെ ആണ് മീനെണ്ണ എന്നു പറയുന്നത്. ഈ എണ്ണകളിൽ ഒമേഗ-3 ഫാറ്റി ആസിഡ്ഡുകളും, ഡി.എച്.എ.,ഇ.പി.എ. തുടങ്ങിയ മറ്റ് ആസിഡ്ഡുകളും അടങ്ങിയിട്ടുണ്ട്. ശരീരത്തിലെ നീർക്കെട്ട് തുടങ്ങി പല അസുഖങ്ങൾക്കും ഇത് മരുന്നായി ഉപയോഗിക്കുന്നു.
ഒമേഗ ഫാറ്റി ആസിഡ്ഡുകൾ മത്സ്യങ്ങൾ സ്വയം നിർമ്മിക്കുന്നവല്ല; നേരേ മറിച്ച് അവ ധാരാളമുള്ള ആൽഗേകളും ചെറുമത്സ്യങ്ങളും ഭക്ഷിക്കുന്നതു വഴി മത്സ്യങ്ങളുടെ ശരീരത്തിൽ അവ അടിഞ്ഞുകൂടുകയാണ് ചെയ്യുന്നത്.


</doc>
<doc id="290034" url="https://ml.wikipedia.org/wiki?curid=290034" title="നാൻജിങ് കൂട്ടക്കൊല">
നാൻജിങ് കൂട്ടക്കൊല

രണ്ടാം ചൈനാ-ജപ്പാൻ യുദ്ധത്തിൽ നാൻജിങ് കീഴടക്കിയ ജപ്പാനീസ് സൈന്യം നടത്തിയ കൂട്ടക്കൊലകളും കൂട്ടബലാത്സംഘവുമാണ് നാൻജിങ് കൂട്ടക്കൊല അഥവാ നാൻജിങ് സംഭവം, (Rape of Nanking,).


</doc>
<doc id="290040" url="https://ml.wikipedia.org/wiki?curid=290040" title="കാറ്റുവിതച്ചവൻ">
കാറ്റുവിതച്ചവൻ

ക്രിസാ ആർട്ട്സിന്റെ ബാനറിൽ റവ സുവി നിർമിച്ച മലയാളചലച്ചിത്രമാണ് കാറ്റുവിതച്ചവൻ. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 ഓഗസ്റ്റ് 17-ന് പ്രദർശിപ്പിച്ചു തുടങ്ങി.






</doc>
<doc id="290055" url="https://ml.wikipedia.org/wiki?curid=290055" title="വേണുഗോപാൽ ജി">
വേണുഗോപാൽ ജി

കേരളത്തിലെ മുതിർന്ന മാധ്യമപ്രവർത്തകരിൽ പ്രമുഖനാണ് വേണുഗോപാൽ ജി. ഇദ്ദേഹം മംഗളം ദിനപത്രത്തിന്റെ ചീഫ് ന്യൂസ്‌ എഡിറ്റർ ആയി ദീർഘകാലം പ്രവർത്തിച്ചിരുന്നു. കേരളഭൂഷണം, വീക്ഷണം എന്നിങ്ങനെയുള്ള നിരവധി മലയാള പത്രങ്ങളിൽ സേവനമനുഷ്ഠിചിരുന്ന അദ്ദേഹം 1990-ൽ ആണ് പത്രപ്രവർത്തന ജീവിതം ആരംഭിക്കുന്നത്. 2014 സെപ്റ്റംബർ 14ന് ഹൃദയാഘാധംമൂലം അന്തരിച്ചു.

സ്വാതന്ത്ര്യസമര സേനാനി എം.ആർ.ജി.പണിക്കരുടെ മകനാണ്. മിനിമോൾ ഭാര്യയാണ്. മനു ഗോവിന്ദ്, വിനു ഗോവിന്ദ് എന്നിവർ മക്കളാണ്.



</doc>
<doc id="290070" url="https://ml.wikipedia.org/wiki?curid=290070" title="പോഗ്രം">
പോഗ്രം

ഒരു പ്രത്യേക മതവിഭാഗത്തെയോ, വംശീയ വിഭാഗത്തെയോ കൊന്നൊടുക്കുകയോ, ദ്രോഹിക്കുകയോ ലക്ഷ്യമാക്കി നടത്തുന്ന ഹിംസാത്മകമായ കലാപമാണ് പോഗ്രം അല്ലെങ്കിൽ പോഗ്രെം. 19-ആം നൂറ്റാണ്ടിൽ റഷ്യൻസാമ്രാജ്യത്തിലെ ജൂതന്മാർക്ക് നേരെ നടന്ന സംഘടിതമായ കൂട്ടക്കൊലകളെ സംബന്ധിച്ചാണ് ഈ വാക്ക് പ്രചാരത്തിൽ വന്നതെങ്കിലും പിന്നീട് ജൂതന്മാർക്കെതിരെ നടന്ന സമാനമായ മറ്റ് കൂട്ടക്കുരുതികളെക്കുറിക്കാനും ഈ വാക്ക് ഉപയോഗിച്ചുതുടങ്ങി. ചിലപ്പോൾ ജൂതന്മാരല്ലാത്ത മറ്റ് ജനവിഭാഗങ്ങൾക്കെതിരായ ജനകീയ ഉന്മൂലന ശ്രമങ്ങളെയും പോഗ്രെം എന്ന് വിശേഷിപ്പിക്കാറുണ്ട്.


</doc>
<doc id="290091" url="https://ml.wikipedia.org/wiki?curid=290091" title="ഭിന്നശേഷി">
ഭിന്നശേഷി

ശാരീരികമോ, മാനസികമോ, ബുദ്ധിപരമോ, ഇന്ദ്രിയ സംബന്ധിയോ, വൈകാരികമോ, പോഷണസംബന്ധിയോ, വികസനപരമോ ആയ ഹാനികൾ, അവയുടെ കൂടിച്ചേരലുകൾ എന്നിവ കാരണം വ്യക്തികൾക്കോ സമൂഹങ്ങൾക്കോ സൃഷ്ടിക്കപ്പെടുന്ന പ്രശ്നങ്ങളുടെ പരിണതഫലം ആണ് "ഭിന്നശേഷി". 

ശേഷിക്കുറവ്(Disability) എന്ന് പൊതുവേ കണക്കാക്കപ്പെടുന്ന അവസ്ഥകളെ, ധനാത്മകമായ ഒരു കാഴ്ചപ്പാടിൽ കാണാൻ ശ്രമിക്കുമ്പോഴാണ് "ഭിന്നശേഷി"(Differently abled) എന്ന ആശയം ഉണ്ടാവുന്നത്. ഇത്തരം വ്യക്തികൾക്കും സമൂഹങ്ങൾക്കും ശേഷിക്കുറവ് അല്ല, പരമ്പരാഗത സങ്കല്പങ്ങളിൽ നിന്നും വിഭിന്നങ്ങളായ ശേഷികളാണുള്ളത് എന്നതാണ് ഈ ആശയത്തിന്റെ കാതൽ. Disability എന്ന ഇംഗ്ലീഷ് പദം അന്താരാഷ്ട്ര കൺവെൻഷനുകളിലൂടെയും, വിവിധ ആശയ ഘടനകളിലൂടെയും വിപുലമായ അർത്ഥം കൈവരിച്ചിട്ടുണ്ട്. അതിനാൽ തന്നെ, ഇംഗ്ലീഷ് ഭാഷയിൽ വൈജ്ഞാനിക രംഗത്ത് Differently abled എന്ന പദത്തേക്കാളുപരി Disability എന്ന പദം തന്നെയാണ് ഉപയോഗിക്കുന്നത്. എന്നാൽ മലയാളത്തിൽ Disability എന്ന ആശയത്തെ പൂർണ്ണമായും ഉൾക്കൊള്ളുന്ന പദങ്ങളില്ല. വൈകല്യം, ശേഷിക്കുറവ്, പരിമിത ശേഷി എന്നൊക്കെ പറയാറുണ്ടെങ്കിലും, അവ പലപ്പോഴും ഇകഴ്ത്തലുകളായാണ് കരുതപ്പെടാറ്. ഭിന്നശേഷി എന്ന പദം Disability എന്ന വാക്കിന്റെ പദാനുപദ തർജ്ജമയല്ലെങ്കിലും ലഭ്യമായതിൽ വച്ച് ഏറ്റവും അനുയോജ്യമായ പദമാണ്. 
യു എൻ സി ആർ പി ഡി (United Nations Convention for the Rights of Persons with Disability) എന്ന അന്താരാഷ്ട്ര കൺവെൻഷൻ ഭിന്നശേഷിയുള്ളവരെ നിർവ്വചിക്കുന്നത് ഇങ്ങനെയാണ്: 

ലോകാരോഗ്യസംഘടന ഭിന്നശേഷിയെ ഇങ്ങനെ നിർവചിക്കുന്നു:

മുൻകാലങ്ങളിൽ ഭിന്നശേഷി ഒരു വൈദ്യശാസ്ത്രവിഷയമായാണ് കരുതപ്പെട്ടിരുന്നത്. എന്നാൽ യു എൻ സി ആർ പി ഡി, ലോകാരോഗ്യസംഘടന എന്നിവരുടെ പുതുക്കിയ കാഴ്ചപ്പാടുകൾ അനുസരിച്ച്, വൈകല്യമുള്ളവർ എന്ന ആശയത്തെ ശാരീരികമോ, മാനസികമോ, ബുദ്ധിപരമോ, സംവേദന പരമോ ആയ ചിലയിനം ബലഹീനതകളിലേക്ക് ചുരുക്കുന്നില്ല. പകരം ഭിന്നശേഷിയെ, വൈദ്യശാസ്ത്ര പരമായ നിർവ്വചനങ്ങളിൽ നിന്ന് സാമൂഹികമായ നിർവ്വചനത്തിലേക്ക് കൊണ്ടു വരുന്നു. അതായത് വൈകല്യത്തിന്റെ പ്രധാന സ്രോതസ്സ് ഒരാളുടെ ശാരീരികമോ, മാനസികമോ, ബുദ്ധിപരമോ, സംവേദന പരമോ ആയ ബലഹീനതകളല്ല, പകരം, അത്തരം ബലഹീനതകൾ സമൂഹത്തിലെ അല്ലെങ്കിൽ മറ്റു ഘടനകളിലെ തടസ്സങ്ങളിൽ തട്ടുന്നതു കാരണം പൂർണ്ണവും ഗുണപരവുമായ സാമൂഹ്യ ഇടപടലുകൾ നടത്താൻ കഴിയാത്ത അവസ്ഥയാണ് എന്നാണ് ഈ നിർവ്വചനം വ്യക്തമാക്കുന്നത്. വൈകല്യങ്ങളെ ഒഴിവാക്കുന്നതിന് / ഉപചരിക്കുന്നതിന്, കേവലം വൈദ്യശാസ്ത്രപരമായ പ്രവർത്തനങ്ങൾ മാത്രം മതിയാവില്ല എന്നും, അതിന് മുകളിൽ സൂചിപ്പിച്ച “തടസ്സങ്ങളെ” യാണ് ശ്രദ്ധിക്കേണ്ടതെന്നും ഈ സംഘടനകൾ വാദിക്കുന്നു. സമൂഹങ്ങളുടെ ബോധപൂർവ്വമായ പ്രവർത്തനങ്ങളിലൂടെ, ഇത്തരം തടസ്സങ്ങൾ ഒഴിവാക്കപ്പെടുമ്പോൾ വൈകല്യം ഭിന്നശേഷിയായി മാറ്റപ്പെടുന്നു.

ഭിന്നശേഷിക്ക് കാരണമാവുന്ന അവസ്ഥകളെ പലതായി വർഗ്ഗീകരിക്കാം. വൈദ്യശാസ്ത്ര കാഴ്ചപ്പാടിൽ, ഭിന്നശേഷിക്ക് കാരണമാവുന്ന വൈകല്യങ്ങൾ, ഹാനികൾ എന്നിവ ജന്മസിദ്ധമോ, ജനിതകമോ, ആർജ്ജിതമോ, അജ്ഞാതകാരണങ്ങളാലുള്ളതോ ആവാം.എന്നാൽ ഭിന്നശേഷിയുടെ സാമൂഹ്യ മാതൃക അനുസരിച്ച്, ഒരു വ്യക്തിയുടെ പ്രത്യേകതകളേയും പരിമിതികളേയും ഉൾക്കൊള്ളുന്നതിനു സമൂഹത്തിന് കഴിയാതിരിക്കുന്ന ഏതവസ്ഥയും വൈകല്യങ്ങൾക്ക് കാരണങ്ങളാണ്. പ്രധാനമായും, ദാരിദ്ര്യം, സാമൂഹ്യ -രാഷ്ട്രീയ ഘടനകൾ, വിദ്യാഭ്യാസലഭ്യതയില്ലായ്മ, ആരോഗ്യമേഖലയുടെ കാര്യക്ഷമതയില്ലായ്മ, സാങ്കേതികമായ പിന്നോക്കാവസ്ഥ,സാമൂഹ്യകാഴ്ചപ്പാടുകൾ, ജീവിതസാഹചര്യങ്ങൾ, സമൂഹത്തിന്റെ സാമ്പത്തികഘടനയും നയങ്ങളും എന്നിവയാണ് സാമൂഹ്യമായി വൈകല്യങ്ങളെ സൃഷ്ടിക്കുന്നതും, അതിന്റെ വ്യാപനത്തിന് കാരണമാവുന്നതും.
കൈകാലുകൾ, എല്ലുകൾ, പ്രകടമായ ചലനക്ഷമത എന്നിവയെ ബാധിക്കുന്ന ഏതൊരു പരിമിതിയും ഒരു ശാരീരികപരിമിതിയായി കണക്കാക്കാം.എന്നാൽ ഇത് ഒരു വൈകല്യം ആവണമെന്നില്ല. ഭിന്നശേഷിയുടെ സാമൂഹ്യമാതൃക അനുസരിച്ച് ശാരീരിക വൈകല്യം എന്നത്, സാധാരണഗതിയിൽ പ്രതീക്ഷിക്കുന്ന ഒരു രൂപകല്പനയോ, പ്രവർത്തനമോ ശരീരഭാഗങ്ങൾക്ക് ഇല്ലാതെ വരുന്ന അവസ്ഥയാണ്. ഉദാ:കുത്തനെയുള്ള പടികൾ കയറാൻ കഴിയാതെ വരുന്ന ഒരാളുടെ മുട്ടുകൾക്ക് ഉയർന്ന പ്രതലത്തിലേക്ക് ബലം കൊടുത്ത് കയറാൻ കഴിയാത്ത വിധം പരിമിതിയുള്ളതായി പറയാം. എന്നാൽ ആ വ്യക്തിയുടെ ജീവിത സാഹചര്യങ്ങളിൽ ലിഫ്റ്റുകളോ, എലിവേറ്ററുകളോ നിത്യസാന്നിദ്ധ്യമാണെങ്കിൽ, ഈ പരിമിതി ഒരു വൈകല്യമായി മാറുന്നില്ല. ദൈനംദിന ജീവിതത്തിനെ ബാധിക്കുന്ന മറ്റു പരിമിതികളേയും ശാരീരികമായ വൈകല്യമായി കണക്കിലെടുക്കാം. ഉദാ: കൂർക്കം വലി(sleep apnea)

ഒന്നോ അതിലധികമോ ഇന്ദ്രിയങ്ങൾക്കുണ്ടാവുന്ന പരിമിതികൾ കാരണം ദൈനംദിന ജീവിതത്തിൽ ബുദ്ധിമുട്ടുണ്ടാവുന്നുവെങ്കിൽ, അത്തരം അവസ്ഥകളെയാണ് ഇന്ദ്രിയസംബന്ധിയായ വൈകല്യങ്ങൾ എന്നു പറയുന്നത്.

ഒരു വ്യക്തിക്ക് പുറമേ നിന്നുള്ള ഒരു സഹായം ആവശ്യമാകുന്നത്രയും അളവിൽ, ഒരാളുടെ കാഴ്ചശക്തിക്കുണ്ടാവുന്ന പരിമിതിയെയാണ് കാഴ്ചയുമായി ബന്ധപ്പെട്ടുണ്ടാവുന്ന വൈകല്യം എന്നു പറയപ്പെടുന്നത്. ഇത് രോഗം മൂലമോ, ശാരീരിക ആഘാതം മൂലമോ, ജനനാലുള്ളതോ, വൈദ്യശാസ്ത്രപരമായി തിരുത്താനാവാത്തവിധം മോശമായിക്കൊണ്ടിരിക്കുന്ന അവസ്ഥകൾ കൊണ്ടോ സൃഷ്ടിക്കപ്പെടാം. 
ഭിന്നശേഷിയെ സംബന്ധിക്കുന്ന ഒരു അന്താരാഷ്ട്ര കൺവെൻഷൻ ആണ് യു എൻ സി ആർ പി ഡി.. 2006 ഡിസംബർ 13 നാണ് ഇത് അംഗീകരിക്കപ്പെട്ടത്. 2008 മെയ് മൂന്നാം തീയതി ഉടമ്പടി പ്രാബല്യത്തിൽ വന്നു. ഉടമ്പടിയിൽ ഒപ്പിട്ടത് 158 ലോകരാഷ്ട്രങ്ങളാണ്. ഇതിൽ 150 എണ്ണം ഉടമ്പടിയുടെ നിയമാവലികൾക്ക് വിധേയരാണെന്ന് (state parties) സമ്മതിച്ചു..


</doc>
<doc id="290109" url="https://ml.wikipedia.org/wiki?curid=290109" title="വെള്ള കേ ഇഗ്വാന">
വെള്ള കേ ഇഗ്വാന

ഗുരുതരമായ വംശനാശ ഭീഷണി നേരിടുന്ന ഒരു ഉരഗമാണ് വെള്ള കേ ഇഗ്വാന(White Cay Iguana). Cyclura rileyi cristata എന്ന ശാസ്ത്ര നാമത്തിൽ അറിയപ്പെടുന്ന ഈ ഉരഗത്തെ Sandy Cay Rock Iguana എന്നും വിളിക്കാറുണ്ട് . 

ഇഗ്വാനകളുടെ കുടുംബത്തിൽ അംഗമായ ഇത് സൈക്ലൂര (Cyclura) ജനുസ്സിലാണ് ഉൾപ്പെടുന്നത്.

ബഹാമാസ് ലെ ഒരേ ഒരു മണൽ പവിഴദ്വീപിൽ ( കേ - Cay ) മാത്രമാണ് ഇതിനെ കണ്ടു വരുന്നത്. പവിഴപ്പുറ്റുകളുടെ 
മുകളിൽ ഉള്ള മണൽ നിറഞ്ഞ ചെറു ദ്വീപുകളെയാണ് കേ എന്ന് വിളിക്കുന്നത് . അതിനാൽ തന്നെ ഇവയെ Sandy Cay Rock Iguana വിളിക്കുന്നു. ഇവയുടെ ആകെ എണ്ണം 1500 മാത്രമാണ് .

നാഷണൽ ജ്യോഗ്രഫിക് മാസിക സെപ്റ്റംബർ 2014 . പേജ് 4


</doc>
<doc id="290116" url="https://ml.wikipedia.org/wiki?curid=290116" title="ഡോനട്ട്">
ഡോനട്ട്

യു.എസ്.എയിലും മറ്റ് പാശ്ചാത്യ നാടുകളിലും പ്രചാരത്തിലുള്ള ഒരു മധുരപലഹാരമാണ് ഡോനട്ട്.doughnut or donut (/ˈdoʊnət/ or /ˈdoʊnʌt/ )

മൈദ,മുട്ട,പഞ്ചസാര,വെണ്ണ,ബേക്കിങ്ങ് പൌഡർ,യീസ്റ്റ് തുടങ്ങിയവ ഉപയോഗിച്ചാണ് ഇത് ഉണ്ടാക്കുന്നത്.

മൈദ -2 കപ്പ്
മുട്ട -1
പഞ്ചസാര -1 കപ്പ് 
വെണ്ണ -2 ടേബിൾ സ്പൂൺ
ബേക്കിങ്ങ് പൌഡർ -അര ടീസ്പൂൺ 
വെള്ളം,ഉപ്പ് -പാകത്തിന് 
ബേക്കിങ്ങ് പൌഡർ,മൈദ ഇവ അരിച്ചെടുക്കുക.ബട്ടറും മുട്ട അടിച്ചതും കൂടെ യോജിപ്പിച്ച് പഞ്ചസാര
പൊടിച്ച് ചേർത്തിളക്കുക.ഉപ്പും വെള്ളവും മൈദയും കൂടി ബട്ടർ കൂട്ടും ചേർത്ത് ചപ്പാത്തി പരുവത്തിൽ കുഴച്ച്
നാലു ഭാഗമാക്കുക.ഒരു ഭാഗം എടുത്തു പരത്തി ഡോനട്ട് അച്ചുകൊണ്ട് മുറിച്ച് എണ്ണയിൽ വറുത്തു കോരുക.ഇതിന്റെ മുകളിൽ പൊടിച്ച പഞ്ചസാര തൂകി ഉപയോഗിക്കുക. 


</doc>
<doc id="290120" url="https://ml.wikipedia.org/wiki?curid=290120" title="ബിനോയ് കോനാർ">
ബിനോയ് കോനാർ

അഖിലേന്ത്യ കിസാൻസഭാ മുൻ അധ്യക്ഷനും സിപിഐ എം മുൻ കേന്ദ്രകമ്മിറ്റി അംഗവുമായിരുന്നു ബിനോയ് കോനാർ. പശ്ചിമബംഗാളിലെ ഭൂപരിഷ്കരണത്തിന്റെ ശിൽപ്പിയായ ഹരേകൃഷ്ണ കോനാറിന്റെ സഹോദരനാണ്. 
ശരത്ചന്ദ്ര കോനാറുടെയും സത്യബാലദേവിയുടെയും മകനായി 1930 ഏപ്രിൽ 24നു ബർദ്വാൻ ജില്ലയിലെ നെമാറിയിൽ ജനിച്ചു. ചെറുപ്പംമുതൽ കമ്യൂണിസ്റ്റ് പ്രസ്ഥാനത്തോടൊപ്പം പ്രവർത്തിച്ചു. 1948ൽ അവിഭക്ത കമ്യൂണിസ്റ്റ് പാർട്ടി അംഗമായി. 1981ൽ സിപിഐ എം പശ്ചിമബംഗാൾ സംസ്ഥാന സമിതി അംഗവും 1991ൽ സംസ്ഥാന സെക്രട്ടറിയറ്റ് അംഗവുമായി. കർഷക പ്രസ്ഥാനം കെട്ടിപ്പടുക്കുന്നതിൽ നിർണായക പങ്ക് വഹിച്ച കോനാർ ആറ് വർഷവും ഒമ്പത് മാസവും ജയിൽവാസം അനുഭവിച്ചു. രണ്ടര വർഷം ഒളിവിലായിരുന്നു. 2012ൽ കോഴിക്കോട്ട് നടന്ന പാർട്ടി കോൺഗ്രസിലാണ് കൺട്രോൾ കമീഷൻ ചെയർമാനായി തെരഞ്ഞെടുക്കപ്പെട്ടത്. എന്നാൽ,അനാരോഗ്യംമൂലം സ്ഥാനമൊഴിയുകയായിരുന്നു. 
സിപിഐ എം മുൻ സംസ്ഥാന കമ്മിറ്റി അംഗം മഹാറാണി കോനാറാണ് ഭാര്യ. നാലു മക്കളുണ്ട്. മക്കളായ സുകാന്ത കോനാർ സിപിഐ എം ബർദ്വാൻ ജില്ലാ സെക്രട്ടറിയറ്റ് അംഗവും അഭിജിത് കോനാർ ജില്ലാകമ്മിറ്റി അംഗവുമാണ്. 2014 സെപ്റ്റംബർ 14ന് കൊൽക്കത്തയിൽ വച്ച് അന്തരിച്ചു. 
നെമാറി മണ്ഡലത്തിൽനിന്ന് 1969, 1971, 1977 വർഷങ്ങളിൽ നിയമസഭയിലേക്ക് തെരഞ്ഞെടുക്കപ്പെട്ടു. 


</doc>
<doc id="290130" url="https://ml.wikipedia.org/wiki?curid=290130" title="കവിത (ചലച്ചിത്രം)">
കവിത (ചലച്ചിത്രം)

സംഗമം പിക്ചേഴ്സിന്റെ ബാനറിൽ ഐ.വി. ശശിയും, ആനന്ദും ചേർന്നു നിർമിച്ച മലയാളചലച്ചിത്രമാണ് കവിത. മലയാളത്തിലെ ആദ്യ സംവിധായികയായ വിജയ നിർമ്മല സംവിധാനം ചെയ്ത ആദ്യ മലയാളം ചലച്ചിത്രമാണ് കവിത. ജിയോ പിക്ചേഴ്സ് വിതരണം ചെയ്ത ഈ ചിത്രം 1973 ഏപ്രിൽ 13-ന് പ്രദർശനം തുടങ്ങി.





</doc>
<doc id="290139" url="https://ml.wikipedia.org/wiki?curid=290139" title="ഭൂമിയുടെ ചരിത്രം">
ഭൂമിയുടെ ചരിത്രം

കോടിക്കണക്കിന് വർഷങ്ങക്കു മുൻപ് ഭൂമി രൂപം കൊണ്ടത് മുതൽ ഇന്നേവരെ അതിന്ന് ബാഹ്യമായും ആന്തരികമായും ഉണ്ടായ വികാസപരിണാമങ്ങളുടെ വിവരണമാണ് ഭൂമിയുടെ ചരിത്രം എന്ന വാക്കു കൊണ്ട് ഉദ്ദേശിക്കുന്നത്. ഭൂമിയുടെ ഗതകാലസ്ഥിതികളും അതിന്റെ ചരിത്രത്തിലെ പ്രധാനസംഭവങ്ങളും മനസ്സിലാക്കാൻ ശാസ്ത്രത്തിന്റെ മിക്കവാറും എല്ലാ ശാഖകളും ഉപയോഗപ്പെടുത്തേണ്ടിവരുന്നുണ്ട്. പ്രപഞ്ചത്തിന്റെ പ്രായത്തിന്റെ ഏതാണ്ട് മൂന്നിലൊന്നാണ് ഭൂമിയുടെ പ്രായം എന്നാണ് ശാസ്ത്രലോകത്തിന്റെ നിഗമനം. അത്രയും കാലത്തിനിടയിൽ ഭൂമിയിൽ അനുസ്യൂതവും എണ്ണിയാലൊടുങ്ങാത്തതുമായ നിരവധി മാറ്റങ്ങൾ അതിന്റെ ആന്തരികഘടനയിലും അതിനെ വലയം ചെയ്തുനിൽക്കുന്ന അന്തരീക്ഷത്തിലും അതിൽ ഉരുത്തിരിഞ്ഞ ജൈവമണ്ഡലത്തിലും സംഭവിച്ചിട്ടുണ്ട്.

ഏതാണ്ട് 454 കോടിവർഷങ്ങൾക്കു മുൻപ് സൂര്യനു ചുറ്റുമുണ്ടായിരുന്ന സൗരവാതകപടലങ്ങൾ (Solar Nebula)ഉറഞ്ഞുകൂടിയാണ്(accretion) ഭൂമി ഉണ്ടായത്. അക്കാലത്ത് ഭൗമന്തരീക്ഷത്തിലുണ്ടായിരുന്നത് അഗ്നിപർവ്വതങ്ങളുടെ സ്ഫോടനം പുറത്തെത്തിച്ചിരുന്ന വാതകങ്ങളാകാനേ തരമുള്ളു. അതിൽ പ്രാണവായുവിന്റെ അളവ് തീരെ ഇല്ലായിരുന്നു. അതിലുണ്ടായിരുന്ന മറ്റു വാതകങ്ങളാകട്ടെ, ഇന്നുകാണുന്ന മട്ടിലുള്ള, മനുഷ്യനടക്കമുള്ള മിക്കവാറും എല്ലാ ജീവിവർഗങ്ങൾക്കും ഹാനികരവുമായിരുന്നു. അതിഭീമങ്ങളായ അഗ്നിപർവ്വതസ്ഫോടനങ്ങളും ശൂന്യാകാശത്തുനിന്ന് ധാരാളമായി വന്നു വീണുകൊണ്ടിരുന്ന അന്യവസ്തുക്കളും കാരണം ഭൂമിയുടെ ഭൂരിഭാഗവും ഉരുകിത്തിളച്ചു കിടന്നിരുന്നു. അക്കൂട്ടത്തിലുണ്ടായ ഒരു അത്യുഗ്രൻ ഉൽക്കാപാതമാണ് ഭൂമിയുടെ ഭ്രമണാക്ഷം ചരിച്ചതും അതിൽ നിന്ന് വലിയൊരു ഭാഗം അടർത്തിത്തെറിപ്പിച്ച് ചന്ദ്രനെ സൃഷ്ടിച്ചതും എന്ന് കരുതപ്പെടുന്നു. കാലംകൊണ്ട് ഭൂമി തണുത്തുറയുകയും അതിന്ന് ഉറച്ച ഒരു പുറംതോട് ഉണ്ടാകുകയും ചെയ്തപ്പോൾ അതിന്നുപുറമെ ജലം സംഭൃതമാകാൻ തുടങ്ങി.

ഭൂമിയിൽ ഏറ്റവും ആദ്യത്തെ ജൈവരൂപം പ്രത്യക്ഷപ്പെടുന്നത് 380 - 350 കോടി വർഷങ്ങൾക്കുമുൻപുള്ള കാലത്താണ്. അതിന്റെ അറിയപ്പെടുന്ന ആദ്യതെളിവുകൾ പടിഞ്ഞാറൻ ഗ്രീൻലാൻഡിൽനിന്നും അസ്ത്രേലിയയിൽനിന്നും ആണ് കിട്ടിയിട്ടുള്ളത്. പടിഞ്ഞാറൻ ഗ്രീൻലാൻഡിലെ 370 കോടി വർഷം പഴക്കം നിർണ്ണയിച്ച പാറകളിൽനിന്ന് ജൈവപ്രക്രിയയിൽ നിന്ന് രുപം കൊണ്ട ഗ്രാഫൈറ്റ് ശകലങ്ങൾ കണ്ടെത്തിയിട്ടുണ്ട്]] . പടിഞ്ഞാറൻ ആസ്ത്രേലിയയിലെ 348 കോടി വർഷം പഴക്കം കണ്ട മണൽപ്പാറകളിൽനിന്ന് മൈക്രോബുകളുടെ ഫോസ്സിലുകളും കണ്ടെത്തിയിട്ടുണ്ട്]]. . പ്രകാശസംശ്ലേഷണശേഷിയുള്ള ജൈവരൂപങ്ങൾ 200 കോടി വർഷങ്ങൾക്ക് മുൻപ് പ്രത്യക്ഷപ്പെട്ടതോടെ അവ ഭൗമാന്തരിക്ഷത്തിൽ പ്രാണവായു നിറക്കാൻ തുടങ്ങി. ഏതാണ്ട് 58 കോടി വർഷം മുൻപ് വരെ ജീവൻ അതിന്റെ സൂക്ഷ്മരൂപത്തിൽ, ലളിതമാതൃകകളിൽ മാത്രമാണ് നിലനിന്നിരുന്നത്. ഈ കാലത്താണ് ബഹുകോശജീവികളുടെ ഉദയം. പിന്നീട് വന്ന കാംബ്രിയൻ കാലഘട്ടത്തിൽ ജീവൻ, അതിശീഘ്രവും അതിവുപുലവുമായ തോതിൽ വൈവിദ്ധ്യം സമാർജ്ജിച്ചു.ഇക്കാലത്താണ് ഇന്നു കാണുന്ന മിക്കവാറും എല്ലാ ജീവിവർഗ്ഗങ്ങളുടേയും ഉദയം.

ഭൂമി ഉണ്ടായതുമുതൽതന്നെ ഭൗമാന്തർശാസ്ത്രപരമായ മാറ്റങ്ങളും ജീവൻ ഉടലെടുത്തതോടെതന്നെ അതിന്റെ ജീവശാസ്ത്രപരമായ മാറ്റങ്ങളും നിരന്തരമായി നമ്മുടെ ഗ്രഹത്തിൽ സംഭവിക്കുന്നുണ്ടായിരുന്നു. ജൈവമാതൃകകൾ തുടർച്ചയായി പരിണമിച്ചുകൊണ്ടിരിക്കുകയും പുതിയ രൂപങ്ങൾ കൈവരിക്കുകയും ചെയ്തു. അവയോരോന്നിലും പലപ്പോഴും പുതിയ അവാന്തരവിഭാഗങ്ങളും ഉടലെടുത്തുകൊണ്ടിരുന്നു. ചില ജീവിവർഗ്ഗങ്ങൾക്ക് പലകാരണങ്ങൾകൊണ്ടും വംശനാശം സംഭവിക്കുകയും ചെയ്തു പോന്നു. ഇപ്പോഴും നീങ്ങിക്കൊണ്ടിരിക്കുന്ന ഭൗമഫലകങ്ങൾ സമുദ്രങ്ങളുടേയും വൻകരകളുടേയും അതിരുകൾ തുടർച്ചയായി മാറ്റിമറിച്ചിരുന്നതുകൊണ്ട് അവയെ ആശ്രയിച്ചുനിൽക്കുന്ന ജീവിവർഗങ്ങളും മാറിക്കൊണ്ടിരുന്നു. തിരിച്ച് ജൈവമണ്ഡലം ഭൂമിയുടെ അജൈവമണ്ഡലത്തിലും സ്വാധീനം ചെലുത്തി; ഓസോൺ പാളിയുടെ രൂപപ്പെടുത്തൽ, അന്തരീക്ഷം പ്രാണവായുസമ്പന്നമാക്കൽ, മണ്ണിന്റെ നിർമ്മിതി എന്നിവയെല്ലാം അങ്ങനെ സംഭവിച്ചതാണ്.

ഭൂമിയടക്കമുള്ള സൗരയൂഥത്തിന്റെ രൂപീകരണത്തെപ്പറ്റി സാമാന്യേന അംഗീകരിക്കപ്പെട്ട സിദ്ധാന്തം സൗരവാതകപടലസിദ്ധാന്തമാണ്(Solar Nebula Hypothesis) . ഇതനുസരിച്ച് സൗരയൂഥത്തിന്റെ ഉറവിടം താരാപഥങ്ങൾക്കിടയിലെ ശൂന്യസ്ഥലിയിൽ ചുറ്റിക്കറങ്ങിക്കൊണ്ടിരുന്ന പൊടിപടലങ്ങളും വാതകങ്ങളുമടങ്ങിയ ഒരു വമ്പൻ സൗരവാതകമേഘത്തിൽ നിന്നാണ്. 1380 കോടി വർഷങ്ങൾക്കു മുമ്പ് നടന്ന മഹാവിസ്ഫോടനത്തിൽ നിന്നുണ്ടായ ഹൈഡ്രജനുംഹീലിയവും പിന്നെ താരവിസ്ഫോടനങ്ങളിൽ നിന്നുണ്ടാകുന്ന ഘനവസ്തുക്കളും ആണ് അതിലുണ്ടായിരുന്നത് . ഏതാണ്ട് 450 കോടി വർഷങ്ങൾക്കു മുൻപ് ഈ വാതകപടലം - സമീപത്തുണ്ടായ ഒരു താരവിസ്ഫോടനത്തിന്റെ(Super Nova) ശക്തിയാലെന്നു കരുതപ്പെടുന്നു – സങ്കോചിക്കാനും ചുറ്റിത്തിരിയാനും തുടങ്ങി. അതിന്റെ വേഗം കൂടിവന്നതോടേ വർദ്ധിച്ചുവന്ന ഗുരുത്വാകർഷണവും മറ്റു ബലങ്ങളും കാരണം ഈ വാതകപടലം അതിന്റെ ഭ്രമണാക്ഷത്തിന്ന് ലംബമായി വൃത്താകൃതിയിൽ, ഒരു തട്ടിന്റെ രൂപത്തിൽ, മണ്ഡലാകൃതി സ്വീകരിച്ചാണ് തിരിഞ്ഞിരുന്നത്. ഈ ആദിമഗ്രഹപടലത്തിനകത്ത് സൂക്ഷ്മകണികകൾ തമ്മിൽ തുടർച്ചയായുണ്ടായ കൂട്ടിമുട്ടലുകളിലൂടെ, അവയെല്ലാം ഉരുകിച്ചേർന്ന് കിലോമീറ്ററുകൾ മാത്രം വ്യാസമുള്ള ആദിമഗ്രഹങ്ങൾ ഉണ്ടാകുകയും അവ വാതകപടലത്തിന്റെ കേന്ദ്രത്തെ ചുറ്റിത്തിരിയാൻ തുടങ്ങുകയും ചെയ്തു.. ഈ ആദിമഗ്രഹപടലത്തിന്റെ കേന്ദ്രത്തിൽ ആൻഗുലർ മോമെന്റം വളരെ കുറവായിരുന്നതുകൊണ്ട് വർദ്ധമാനമായ തോതിൽ വാതകകേന്ദ്രീകരണം നടക്കുകയും തുടർന്നുണ്ടായ വർദ്ധിച്ച താപനിലയും മർദ്ദവും കാരണം ഹൈഡ്രജൻ അണുതലത്തിൽ ഉരുകിച്ചേർന്ന് ഹീലിയം ഉണ്ടാകാൻ തുടങ്ങുകയും ചെയ്തു. ഈ ഭാഗം കൂടുതൽ സങ്കോചിക്കാനിടവരികയും ടി ടൗറി ഗണത്തിൽപ്പെട്ട ഒരു നക്ഷത്രം അവിടെ രൂപം കൊള്ളുകയും ചെയ്തു. ഇതാണ് പിന്നീട് നമ്മുടെ ഇന്നത്തെ സൂര്യനായി രൂപാന്തരം പ്രാപിച്ചത്. അതിനിടെ ഗുരുത്വാകർഷണം കാരണം വാതകപടലം അതിന്റെ കേന്ദ്രത്തിന്നു പുറത്ത് അനേകം വളയങ്ങളായി മാറിയിരുന്നു. ഈ വളയങ്ങളിലെ ആദിമഗ്രഹങ്ങൾ തമ്മിൽ കൂട്ടിമുട്ടി അവ തമ്മിൽ അടിഞ്ഞുകൂടിയാണ് പിന്നീട് ഇന്നത്തെ ഗ്രഹങ്ങൾ ഉണ്ടായത് . ഇക്കൂട്ടത്തിലാണ് 454 കോടി വർഷങ്ങൾക്കു മുമ്പ് ഭൂമിയും സഞ്ചയിക്കപ്പെടുന്നത്. അതിന്റെ പൂർത്തീകരണത്തിന്ന് ഒന്നോ രണ്ടോ കോടി വർഷങ്ങൾ എടുത്തിട്ടുണ്ടാകണം. വാതകപടലത്തിന്റെ, ഘനീഭവിച്ചുരുകിച്ചേർന്ന് വലിയ വസ്തുക്കളാകാതെ നിന്ന ഭാഗങ്ങളൊക്കെ പിന്നീട് സൗരവാതത്തിന്റെ ശക്തിയിൽ സൗരയൂഥത്തിൽനിന്നുതന്നെ തൂത്തെറിയപ്പെട്ടു.പ്രപഞ്ചത്തിൽ പുതുതായുണ്ടാകുന്ന നക്ഷത്രങ്ങൾക്കു ചുറ്റും ഇതുപോലുള്ള അടിഞ്ഞുകൂടൽ പ്രക്രിയ വഴി സഞ്ചയിതമണ്ഡലങ്ങൾ(Accretion Disks) രൂപം കൊള്ളുന്നുണ്ടെന്നും അവയിൽ ഗ്രഹങ്ങൾ ജന്മമെടുക്കുന്നുണ്ടെന്നുമാണ് ശാസ്ത്രലോകം കണക്കാക്കുന്നത്

ആദിമഭൂമി ഇങ്ങനെ അടിഞ്ഞുകൂടൽ വഴി വലുതായി വന്നു. ഇരുമ്പുമായി ചേർന്ന് ഖരരൂപത്തിലോ ദ്രവരൂപത്തിലോ ഉള്ള ലായനികൾ സൃഷ്ടിക്കാൻ കഴിവുള്ള, ഉയർന്ന സാന്ദ്രതയുള്ള ലോഹങ്ങൾ (siderophile metals) ഉരുകിച്ചേരാനാവശ്യമായ താപനില സമാർജ്ജിക്കും വരെ - അവ അങ്ങനെ ലായനികളായി ഇരുമ്പിനൊപ്പം ഭൂമിയുടെ കേന്ദ്രത്തിലേക്ക് മുങ്ങിത്താണുപോകാൻ സദ്ധ്യതയുണ്ടായിരുന്നു - ഈ സഞ്ചയനം തുടർന്നു. അതോടെ, ഇരുമ്പടക്കം, അവയൊക്കെ, ഭാരം കൂടിയതുകാരണം, ഭൂമിയുടെ അടിത്തട്ടിലേക്ക് താണുപോയി. അയോദുരന്തം(Iron Catastrophe) എന്നു വിളിക്കുന്ന ഈ സംഭവം ഭൂമിക്ക് ലോഹസമ്പുഷ്ടമായ ഒരു കേന്ദ്രഭാഗവും (Core) സിലിക്കേറ്റുകൾ നിറഞ്ഞ ഒരു പുറംഭാഗവും(Proto Mantle) ഉണ്ടാകുന്നതിൽ കലാശിച്ചു. ഇതുണ്ടായത് ഭൂമി രൂപംകൊള്ളാൻ തുടങ്ങി ഒരു കോടി വർഷങ്ങൾക്കുള്ളിലാണ്. അതോടെ തട്ടുകളായുള്ള ഒരു ഘടനയും ഒരു കാന്തികമണ്ഡലവും ഭൂമിക്ക് ലഭ്യമാകുകയും ചെയ്തു ഇന്ന് ഈ കേന്ദ്രഭാഗത്തിന്റെ ഏറ്റവും ഉള്ളിലെ ഭാഗം തണുത്ത ഖരരൂപത്തിലും അതിന്നു പുറത്തെ ഭാഗം ഉരുകിയ ദ്രവരൂപത്തിലുമാണ്. തണുത്തുകൊണ്ടിരിക്കുന്ന (ഓരോ നൂറുകോടി വർഷങ്ങൾ തോറും 100 ഡിഗ്രി സെല്ഷ്യസ് എന്ന തോതിൽ ). ഈ ആന്തരികകേന്ദ്രഭാഗം ദ്രവരൂപത്തിൽ തിളച്ചുകിടക്കുന്ന ബഹിർഭാഗത്തിലേക്ക് വളർന്നുവരികയാണെന്നൊരു സിദ്ധാന്തം ജെ.എ. ജേക്കബ്സ് എന്ന ശാസ്ത്രജ്ഞൻ മുന്നോട്ട് വച്ചിട്ടുമുണ്ട്.

ഭൂമിയുടെ ചരിത്രത്തിലെ ആദ്യയുഗമായ ഹേഡിയൻ(Hadean)യുഗമായി നിർണ്ണയിക്കപ്പെട്ടിട്ടുള്ളത് ഭൂമിയുടെ രൂപീകരണം മുതൽ 380 കോടി വർഷങ്ങൾ വരെ ആണ്. ഇന്നേവരെ കണ്ടെടുക്കപ്പെട്ടിട്ടുള്ള പാറകളിൽ ഏറ്റവും കൂടുതൽ പ്രായമുള്ളതിന്ന് 400 കോടി വർഷത്തെ പഴക്കമാണുള്ളത്. അവയിൽ നിന്ന് കാലാവസ്ഥാശോഷണവും ഖാദനവും മൂലം വേർപെട്ടുകാണപ്പെടുന്ന(Detrital) സിർക്കോൺ പരലുകൾക്ക് 440 കോടി വർഷത്തെ പഴക്കവും നിർണ്ണയിക്കപ്പെട്ടിട്ടുണ്ട്. ഈ കാലമാകട്ടെ ഭൂവൽക്കത്തിന്റേയും (Crust), ഒരുപക്ഷേ ഭൂമിയുടെ തന്നേയും, രൂപീകരണം നടന്നുകഴിഞ്ഞ ഉടനെയുള്ള കാലമാണ്. ചന്ദ്രന്റെ രൂപീകരണത്തെക്കുറിച്ചുള്ള ബൃഹദാഘാതസിദ്ധാന്തം (Giant Impact Hypothesis) അനുസരിച്ച് ആദിഭൂവൽക്കത്തിന്റെ നിർമ്മിതിക്ക് തൊട്ടു പിന്നാലെ ഒരു ചെറിയ ആദിമഗ്രഹം ഭൂമിയിൽ വന്നിടിക്കുകയും ആ ആഘാതത്തിൽ ഭൂവൽക്കത്തിന്റേയും അതിന്നടിയിലെ പാളി(Mantle)യുടേയും കുറച്ചുഭാഗം ശൂന്യതയിലേക്ക് തെറിച്ചുവീണ് ചന്ദ്രൻ ഉണ്ടാകുകയും ചെയ്തു
ഗ്രഹപ്രതലങ്ങളുടെ പ്രായം കണക്കാക്കാൻ സ്വീകരിക്കാറുള്ള ഗർത്തഗണനരീതി(Crater Counts) അനുസരിച്ച് നാനൂറ്റിപ്പത്ത് കോടി വർഷങ്ങൾക്കുമുമ്പ് പിൽക്കാല ഉൽക്കാവർഷപാതം(Late Heavy Bombardment) എന്നറിയപ്പെടുന്ന ഒരു ഉൽക്കാപാതപരമ്പര ആരംഭിച്ചിരുന്നു. അത് 410 കോടിവർഷങ്ങൾക്കുമുൻപ് ആരംഭിച്ച് ഹേഡിയൻ യുഗത്തിന്റെ അവസാനഘട്ടമായ 380 കോടി വർഷം മുമ്പു വരെ നീണ്ടുനിൽക്കുകയുമുണ്ടായി കൂടാതെ ഭൂമിയുടെ അകം ഇന്നത്തേക്കാൾ വളരെയേറെ ചുട്ടുപഴുത്തും പുറം തണുത്ത് ഘനീഭവിച്ചും ഇരുന്നതുകൊണ്ട് വർദ്ധമാനമായ തോതിൽ അതിബൃഹത്തായ അഗ്നിപർവ്വതസ്ഫോടനങ്ങളും നടന്നുപോന്നു . എന്നിരുന്നാലും 440 കോടി പഴക്കം കൽപ്പിക്കുന്ന സിർക്കോൺ പരലുകൾ കിട്ടിയവക്ക് ജലസമ്പർക്കം ഉണ്ടായിരുന്നതായി കാണുന്നതിൽനിന്ന് അന്നേകാലത്തുതന്നെ സമുദ്രങ്ങൾ ഉണ്ടായിക്കഴിഞ്ഞിരുന്നു എന്നും കണക്കാക്കപ്പെടുന്നുണ്ട് .
അടുത്തയുഗമായ ആർച്ചിയൻയുഗത്തിന്റെ (Archean Eon) തുടക്കത്തോടെ ഭൂമി വളരെയേറെ തണുത്തു കഴിഞ്ഞിരുന്നു. അന്തരീക്ഷത്തിൽ പ്രാണവായുവും ഒസോൺ പാളിയും ഇല്ലാതിരുന്നതുകൊണ്ട് ഇന്നു കാണുന്ന ജീവമാതൃകകളിൽ ഏറെയെണ്ണത്തിന്നും ആർച്ചിയൻ പരിതോവസ്ഥകളിൽ നിലനിൽക്കാനാകുമായിരുന്നില്ല. എന്നിരുന്നാലും ഈ കാലത്താണ് ജീവന്റെ പ്രാഗ്രൂപങ്ങൾ പ്രത്യക്ഷപ്പെടുന്നത്. അക്കാലത്തുനിന്നുള്ള, അതായത് 350 കോടി വർഷത്തോളം പഴക്കമുള്ള പ്രാചീന അശ്മകങ്ങൾ ഇതിന്നു തെളിവായി കണ്ടുകിട്ടിയിട്ടുണ്ട് . ജീവന്റെ ഉത്പത്തിക്ക് ഹേഡിയൻ യുഗത്തിന്റെ തുടക്കത്തോളം, അതായത് 440 കോടി വർഷത്തോളം, പഴക്കമുണ്ടെന്നു വിശ്വസിക്കുന്ന ശാസ്ത്രജ്ഞരും ഉണ്ട്. അവർ പറയുന്നത് “പിൽക്കാല ഉൽക്കാവർഷപാത”(Late Heavy Bombardment) കാലത്ത് ജീവൻ ഭൂപ്രതലത്തിന്നടിയിലുണ്ടായിരുന്ന ഊഷരജലനാളികളിൽ(Hydrothermal Vents) നിലനിന്നുകൊണ്ട് കാലത്തെ അതിജീവിച്ചു എന്നാണ് .

സൗരയൂഥത്തിലെ മറ്റ് ഗ്രഹങ്ങളും അവയുടെ ഉപഗ്രഹങ്ങളും തമ്മിലുള്ള വലിപ്പത്തിന്റെ അനുപാതം കണക്കിലെടുക്കുമ്പോൾ ഭൂമിയുടെ നൈസർഗിക ഉപഗ്രഹമായ ചന്ദ്രൻ വളരെ വലുതാണെന്ന് പറയാം. അമേരിക്കയുടെ അപ്പോളോ ചാന്ദ്രയാത്രകൾക്കിടയിൽ ചന്ദ്രനിലെ പാറകളുടെ സാമ്പിളുകൾ ശേഖരിച്ച് ഭൂമിയിൽ കൊണ്ടുവന്നിരുന്നു. റേഡിയോമെട്രിക് കാലഗണന ഉപയോഗിച്ച് ഈ പാറകളുടെ പ്രായം നിർണ്ണയിച്ചപ്പോൾ അത്, 453 കോടി വർഷങ്ങൾ (ഒരു കോടി വർഷങ്ങളുടെ വ്യത്യാസത്തിൽ) ആണെന്നു കണ്ടിരുന്നു. അതായത് ചന്ദ്രന്റെ രൂപീകരണം സൗരയൂഥം ഉണ്ടായി മൂന്ന് കോടി വർഷം കഴിഞ്ഞാണെന്ന് അന്ന് കണക്കാക്കപ്പെട്ടിരുന്നു. എന്നാൽ പുതുതായി കിട്ടിയ തെളിവുകൾ അനുസരിച്ച് അത് 448 കോടി വർഷങ്ങൾകു മുമ്പാണെന്ന് നിർണ്ണയിച്ചിട്ടുണ്ട്. അങ്ങനെ വരുമ്പോൾ ഭൂമി ഉണ്ടായിക്കഴിഞ്ഞ് 7 മുതൽ 11 കോടി വർഷങ്ങൾക്കുള്ളിലാണ് ചന്ദ്രൻ ഉണ്ടായതെന്ന് വരുന്നു
ചന്ദ്രന്റെ രൂപീകരണത്തിനെക്കുറിച്ച് മുന്നോട്ടുവക്കുന്ന ഏത് സിദ്ധാന്തങ്ങളും താഴെ പറയുന്ന മൂന്ന് വസ്തുതകളെ. സാധൂകരിക്കേണ്ടതുണ്ട്. ആദ്യത്തേത്, ഭൂമിയുടെ ആപേക്ഷികസാന്ദ്രത 5.5 ആണെന്നിരിക്കെ, അതിനേക്കാൾ കുറഞ്ഞ ചന്ദ്രന്റെ ആപേക്ഷികസാന്ദ്രതയും (3.3)@ ചന്ദ്രന്നുള്ള വളരെ ചെറിയ ഒരു ലോഹീയകേന്ദ്ര(Metalic Core)വുമാണ്. രണ്ടാമത് ചന്ദ്രനിൽ ജലമൊഴികെ പെട്ടെന്ന് ബാഷ്പീകരിക്കുന്ന മറ്റൊരു ദ്രവവസ്തുക്കളുടേയും സാന്നിദ്ധ്യമില്ല എന്നതാണ്. മൂന്നാമത് ഭൂമിക്കും ചന്ദ്രനും ഒരേ ഓക്സിജ്ൻ ഐസോടോപ് സിഗ്നേചർ കാണപ്പെടുന്നു എന്നതാണ്. പലരും മുന്നോട്ടു വക്കുന്ന സിദ്ധാന്തങ്ങളിൽ മുകളിൽ പറഞ്ഞ മൂന്ന് വസ്തുതകൾക്കും സാധൂകരണം നൽകുന്നതായി പരക്കെ അംഗീകരിക്കപ്പെട്ടിട്ടുള്ളത് ബൃഹദാഘാതസിദ്ധാന്തമാണ്. അതുപ്രകാരം ചൊവ്വാഗ്രഹത്തിനോളം വലിപ്പമുള്ള (തെയിയ എന്ന് വിളിക്കുന്ന) ഒരു ഗ്രഹസമാനവസ്തു ആദിഭൂമിയിൽ വന്നിടിച്ചു കടന്നുപോയിയെന്ന് സിദ്ധാന്തിക്കപ്പെടുന്നു ആ ആഘാതത്തിൽ, പിൽക്കാലത്ത് ദിനോസറുകളുടെ വംശനാശത്തിന്നിടയക്കിയ ചിക്സുലുബ് ആഘാതത്തേക്കാൾ 10 കോടി മടങ്ങ് ഊർജ്ജം വിസർജ്ജിക്കപ്പെട്ടു എന്നാണ് കണക്കാക്കപ്പെടുന്നത്. അത് ഭൂമിയുടെ പുറമ്പാളിയിൽ ഒരുഭാഗം ബാഷ്പീകരിക്കാനും രണ്ട് ഗ്രഹങ്ങളേയും ദ്രവീകരിക്കാനും പര്യാപ്തമായിരുന്നു. ഭൂമിയുടെ പുറമ്പാളിക്കടിയിൽ നിന്ന് ഒരു ഭാഗം തെറിച്ചുപോകുകയും അത് ഭൂമിയെ പ്രദക്ഷിണം വക്കാൻ തുടങ്ങുകയും ചെയ്തു. ഈ സിദ്ധാന്തപ്രകരം ചന്ദ്രന്റെ അസാധാരണമായ ആന്തരികഘടന എന്തുകൊണ്ടാണ് താരതമ്യേന ലോഹരഹിതമായതെന്ന് വിശദീകരിക്കപ്പെടുന്നുണ്ട്. തെറിച്ചുപോയി ഭൂമിയെ ചുറ്റാനാരംഭിച്ച ഭാഗം ഏതാനും ആഴ്ചകൾക്കുള്ളിൽത്തന്നെ അടിഞ്ഞുകൂടി ഏകമാനമായി മാറിയിരിക്കണം. അതിന്റെ തന്നെ ഗുരുത്വാകർഷണം കാരണം ആ വസ്തു പിന്നീട് ഗോളാകൃതി ആർജ്ജിക്കുകയും ചെയ്തു. അതാണ് ചന്ദ്രൻ.

ഭൂമിയുടെ അന്തരാളങ്ങളിൽ നിന്ന് പുറത്തേക്കുള്ള താപപ്രവാഹത്തിന്റെ ഫലമായി ഭൗമഫലകങ്ങളുടെ ചലനങ്ങൾക്ക് കാരണമായ മാന്റിൽ കൺവെക്ഷൻ എന്ന പ്രതിഭാസം ഉടലെടുക്കുന്നുണ്ട്. സമുദ്രമദ്ധ്യമലനിരകളോടു(MidOcean ridges)ചേർന്ന് ഉറപ്പും കട്ടിയുമുള്ള ഭൗമഫലകങ്ങളുടെ രൂപികരണമാണ് ഇതിന്റെ ഒരു പരിണതി. അവപതനമേഖലകളിൽ വച്ച് ഈ ഫലകങ്ങൾ അവപതനം(Subduction) സംഭവിച്ച് മാന്റിലിലേക്ക് ഉരുകിച്ചേരുന്നു. ആർച്ചിയൻ യുഗത്തിന്റെ ആദ്യകാലത്ത് (ഏതാണ്ട് 300 കോടി ന്വർഷം മുമ്പ്)മാന്റിൽ ഇന്നത്തേക്കാൾ ചൂടുള്ളതായിരുന്നു- അന്ന് ഏതാണ്ട് 1600 ഡിഗ്രി സെന്റിഗ്രേഡ് താപനില അതിനുണ്ടായിരുന്നു. അതുകാരണം മാന്റിൽ കൺവെക്ഷന്റെ വേഗവും കൂടുതലായിരുന്നു. ഇന്നത്തേപ്പോലുള്ള ഭൗമഫലകചലനങ്ങൾ അന്നുണ്ടായിരുന്നെങ്കിൽ അവയും ഇന്നത്തേക്കാൾ വളരെ കൂടിയ വേഗതയിലായിരുന്നിരിക്കും.ഹേഡിയൻ, ആർച്ചിയൻ യുഗങ്ങളിൽ അവപതനമേഖലകൾക്ക്(Subduction Zones) ബാഹുല്യം ഏറെയായിരുന്നിരിക്കാനും അതുകൊണ്ട് ഭൗമഫലകങ്ങൾ ഇന്നത്തേക്കാൾ ചെറുതായിരിക്കാനുമാണ് സാദ്ധ്യത.
ഭൂമിയുടെ പ്രതലം ആദ്യമായി ഖരീഭവിച്ചപ്പോൾ രൂപംകൊണ്ട പുറമ്പാളി ഈ ഹേഡിയൻകാലത്തെ ദ്രുതഫലകചലനങ്ങളും “പിൽക്കാല ഉൽക്കാവർഷാപാതവും”(Late Heavy Bombardment) കാരണം മുഴുവനായും അപ്രത്യക്ഷമായി. പുറമ്പാളിയിൽ ഖരവസ്തുക്കൾ വിവിധ തട്ടുകളിലായി ഒട്ടുംതന്നെ മാറിയിരുന്നില്ലെന്നതുകൊണ്ട് ഇന്നത്തെ അന്തർസമുദ്രപുറമ്പാളികളേപ്പോലെ അവയും ബസാൾട് സമ്പുഷ്ടമായിരുന്നു. 

ഭൂമിയുടെ പുറമ്പാളിയുടെ അടിത്തട്ട് ഭാഗികമായി ദ്രവീകരിക്കപ്പെട്ടതിന്റെ ഫലമായി, അതിലെ പാറകളും മറ്റും അവയുടെ സാന്ദ്രതക്കനുസരിച്ച് വിവിധ തട്ടുകളിൽ നിരന്ന് രൂപം കൊണ്ട ഇന്നത്തെ ഭൂഖണ്ഡപാളികളുടെ ആദ്യകാല വിശാലശകലങ്ങൾ, ഹേഡിയൻ യുഗത്തിന്റെ അന്ത്യത്തിൽ, ഏതാണ്ട് 400 കോടി വർഷങ്ങൾക്കുമുമ്പാണ് പ്രത്യക്ഷപ്പെട്ടത്. ഇവയിൽ ഇന്നും ബാക്കിനിൽക്കുന്നവയെ ക്രാറ്റണുകൾ(Cratons) എന്നു വിളിക്കുന്നു. ഹേഡിയൻ ആർച്ചിയൻ യുഗങ്ങളിൽ നിന്നുള്ള ഈ ശകലങ്ങളെ കേന്ദ്രീകരിച്ചാണ് ഇന്നത്തെ വൻകരകൾ വളർന്നുവന്നത്.
കാനഡയിലുള്ള വടക്കനമേരിക്കൻ ക്രാറ്റണിലാണ് ഭൂമിയിൽ കാണപ്പെടുന്നതിൽ ഏറ്റവും പ്രായമുള്ള പാറകൾ കാണപ്പെടുന്നത്. അവക്ക് നാനൂറ് കോടി വർഷത്തെ പഴക്കമുണ്ട്. അവയിൽ ഉയർന്ന താപനിലയിൽ രൂപമാറ്റം സംഭവിച്ച്തിന്റെ ലക്ഷണങ്ങൾ കാണാനുണ്ടെങ്കിലും അവയിലും അടിഞ്ഞുകൂടി ഉണ്ടായ അംശങ്ങളുടെ അവശിഷ്ടങ്ങൾ, ജലത്തിലൂടെ ഒഴുകിപ്പോയപ്പോൾ സംഭവിച്ച ഖാദനത്തിന്റെ ഫലമായി ഉരുണ്ടുപോയ തരികൾ, കാണപ്പെടുന്നത് അക്കാലത്തും പുഴകളും കടലുകളും ഉണ്ടായിരുന്നുവെന്ന് സാക്ഷ്യപ്പെടുത്തുന്നു.

കാലാകാലങ്ങളിലായി ഭൂമിക്ക് മൂന്നുതരം അന്തരീക്ഷങ്ങൾ ഉണ്ടായിട്ടുണ്ടെന്നാണ് പറയപ്പെടുന്നത്. ആദ്യത്തേത് സൗരമേഘത്തിൽ നിന്ന് ഗുരുത്വാകർഷണം വഴി സമ്പാദിച്ചതായിരുന്നു. ഇതിൽ ഏറ്റവും കൂടുതൽ ഉണ്ടായിരുന്നത് ഹൈഡ്രജനും ഹീലിയവുമായിരുന്നു. പിൽക്കാലത്ത് സൗരവാതങ്ങളുടെയും ഭൂമി പുറപ്പെടുവിച്ച താപത്തിന്റേയും ഫലമായി അവയെല്ലാം തിരിയെ താരാപഥങ്ങൾക്കിടയിലേക്ക് തൂത്തെറിയപ്പെട്ടു. അതുകൊണ്ടാണ്` നമ്മുടെ ഇന്നത്തെ അന്തരീക്ഷത്തിൽ ഈ രണ്ട് വാതകങ്ങൾക്കും, പ്രപഞ്ചത്തിലെങ്ങും ഇവ രണ്ടും സമൃദ്ധമായി കാണപ്പെടുമ്പോഴും, ദൗർലഭ്യം വന്നത്. ചന്ദ്രനെ സൃഷ്ടിച്ച ബൃഹദാഘാതത്തിനു ശേഷം ഉരുകിക്കിടന്നിരുന്നപ്പോൾ ഭൂമിയിൽ നിന്ന് പുറത്തുവന്ന ദ്രുതബാഷ്പീകരണശീലമുള്ള വാതകങ്ങളും പിന്നീട് അഗ്നിപർവ്വതസ്ഫോടനങ്ങളിലൂടെ ഉരുണ്ടുകൂടിയ വാതകങ്ങളും ചേർന്നതായിരുന്നു രണ്ടാമത്തെ അന്തരീക്ഷം. ഇതിൽ ഹരിതഗൃഹവാതകങ്ങളായിരുന്നു കൂടുതൽ; പ്രാണവായു തുലോം കുറവുമായിരുന്നു. പിന്നീട്, ഏതാണ്ട് 280 കോടി വർഷങ്ങൾക്കു മുമ്പ് ബാക്ടീരിയകൾ പ്രാണവായു ഉത്പാദിപ്പിക്കാൻ തുടങ്ങിയതോടെ പ്രാണവായുസമ്പുഷ്ടമായ മൂന്നാമത്തെ അന്തരീക്ഷവും സംജാതമായി.
അന്തരീക്ഷവും സമുദ്രവും രൂപംകൊണ്ടതിനെപ്പറ്റി ആദ്യകാലത്ത് നടത്തിയ പഠനപദ്ധതികളനുസരിച്ച് രണ്ടാമത്തെ അന്തരീക്ഷ്ത്തിന്റെ ഉത്പത്തി ഭൂമിക്കുള്ളിൽ നിന്ന് വന്ന വാതകങ്ങൾകൊണ്ടാണെന്നായിരുന്നു നിഗമനം. എന്നാൽ ഇപ്പോൾ കണക്കാക്കപ്പെടുന്നത്, ഈ ദ്രുതബാഷ്പീകരണശീലമുള്ള മിക്ക വാതകങ്ങളും അന്തരീക്ഷത്തിൽ വന്നുപെട്ടത് ആദിഭൂമിയുടെ അടിഞ്ഞുകൂടൽ പ്രക്രിയയുടെ കാലത്തുതന്നെ, അന്ന് ഭൂമിയിൽ വന്നുപതിച്ച വസ്തുക്കൾ ആ പതനത്തിന്റെ ആഘാതത്തിൽത്തന്നെ ബാഷ്പീകരിക്കപ്പെട്ടുപോകുന്ന ഇമ്പാക്റ്റ് ഡിഗാസ്സിങ് (Impact Degassing)എന്ന പ്രതിഭാസത്തിലൂടെ നടന്ന ബാഷ്പീകരണത്തിലൂടെയാണെന്നാണ്. അങ്ങനെയാണെങ്കിൽ സമുദ്രങ്ങളും അന്തരീക്ഷവും ഭൂമി ഉണ്ടായ കാലം മുതൽ തന്നെ രൂപപ്പെടാൻ തുടങ്ങിയിട്ടുണ്ടാകണം. അന്നത്തെ അന്തരീക്ഷത്തിൽ ജലബാഷ്പവും കാർബൺ ഡയോക്സൈഡും നൈട്രജനും കൂടാതെ ചെറിയ തോതിൽ മറ്റു വാതകങ്ങളും ഉണ്ടായിരുന്നു.

നീരാവികൊണ്ട് പാറകൾ ജലീകരിക്കപ്പെടുന്നതിന്ന് ഏറെക്കാലം വേണ്ടിവരുമെന്നതിനാലും ഹിമരൂപീകരണത്തെ തടഞ്ഞുകൊണ്ട് സൗരമേഘം വളരെ ഉയർന്ന താപനിലയിൽ ചുറ്റും ഉണ്ടായിരുന്നതുകൊണ്ടും സൂര്യനിൽ നിന്ന് ഭൂമിയുടെ അത്രയും ദൂരത്തിൽ(Astronomical Unit- AU) ഭ്രമണം ചെയ്തിരുന്ന അണുഗ്രഹങ്ങൾ ഒന്നുംതന്നെ ഭൂമിയിൽ ജലം സംഭൃതമാകുന്നതിന് കാരണമാകാൻ സാദ്ധ്യതയില്ല . സൗരവാതകമണ്ഡലത്തിന്റെ അതിരുകളിൽനിന്നുള്ള ഉൽക്കകളും ഭൂമിയേക്കാൾ സൂര്യനിൽനിന്ന് രണ്ടര ഇരട്ടി ദൂരത്തിൽ(2.5 AU)നിന്നെങ്കിലുമുള്ള ഏതാനും വലിയ ശിശുഗ്രഹങ്ങളും ആയിരിക്കണം ഭൂമിക്ക് ജലം പ്രദാനം ചെയ്തത്. വാൽനക്ഷത്രങ്ങളും അക്കൂട്ടത്തിൽ ഉണ്ടായിരുന്നിരിക്കും. ഇന്ന് വാൽനക്ഷത്രങ്ങൾ കാണപ്പെടുന്നത് നെപ്റ്റ്യൂണിന്നുമപ്പുറത്താണെങ്കിലും ആ പഴയകാലത്ത് സൗരയൂഥത്തിന്റെ അകത്തളങ്ങളിൽ തന്നെ അവ ധാരാളമായുണ്ടായിരുന്നുവെന്നാണ് കമ്പ്യൂട്ടർ നിരീക്ഷണങ്ങൾ കാണിക്കുന്നത്.
ഭൂമി തണുത്തുവന്നതോടെ ഈ നീരാവിയിൽ നിന്ന് മേഘങ്ങൾ രൂപംകൊണ്ടു. പിന്നെ മഴ വരികയും സമുദ്രങ്ങൾ നിറയുകയും ചെയ്തു. അടുത്ത കാലത്ത് കിട്ടിയ തെളിവുകൾ സൂചിപ്പിക്കുന്നത് 440 കോടി വർഷങ്ങൾക്കു മുമ്പുതന്നെ സമുദ്രങ്ങൾ രൂപം കൊള്ളാൻ തുടങ്ങിയിരുന്നു എന്നാണ്. ആർച്ചിയൻ യുഗത്തിന്റെ ആരംഭത്തോടെ അവ ഭൂമിയൊട്ടാകെ പരന്നുകഴിഞ്ഞിരുന്നുവെന്ന ഈ നിഗമനം വിശദീകരിക്കാൻ ബുദ്ധിമുട്ട് ഏറെയുണ്ട്. കാരണം നമ്മുടെ സൂര്യന്, മറ്റെല്ലാ നക്ഷത്രങ്ങളേയും പോലെ, അതിന്റെ ഉത്പത്തിയിൽ ഇന്നത്തേതിന്റെ 70% പ്രകാശമേ ഉണ്ടായിരുന്നുള്ളുവെന്നും പിന്നീട് പ്രായം ചെല്ലുംതോറും അതിന് പ്രകാശവും ചൂടും കൂടിവരികയാണെന്നുമുള്ള വസ്തുതയാണ് അതിൽ പ്രധാനം. അങ്ങനെയാണെങ്കിൽ ഭൂമിയിൽ സംഭൃതമാകുന്ന ജലം (മിക്ക പഠനരീതികളും കാണിക്കുന്നതാകട്ടെ അക്കാലത്ത് ഭൂമി മുഴുവൻ ഹിമാഛാദിതമായിരുന്നു എന്നുമാണ്. .) കാലം ചെല്ലുംതോറും ബാഷ്പീകരണം മൂലം ആവിയായ് പുറത്തേക്ക് പോകേണ്ടതായിരുന്നില്ലേ എന്ന ചോദ്യം അവിടെ ഉദിക്കുന്നുണ്ട്. അങ്ങനെ സംഭവിക്കാതിരുന്നതിന്റെ ഒരു കാരണമായി കാണുന്നത് അക്കാലത്ത് ഭൂമിയുടെ അന്തരീക്ഷത്തിലുണ്ടായിരുന്ന, ഹരിതഗൃഹവാതകങ്ങളായ കാർബൺ ഡയോക്സൈഡിന്റേയും മീഥേനിന്റേയും ആധിക്യമാണ്. കാർബൺ ഡയോക്സൈഡ് എത്തിയത് അഗ്നിപർവ്വതങ്ങളിൽ നിന്നും മീഥേൻ ആദ്യകാല മൈക്രോബുകൾ ഉത്പാദിപ്പിച്ചതുമാകാം. മറ്റൊരു ഹരിതഗൃഹവാതകമായ അമോണിയയും അഗ്നിപർവ്വതങ്ങൾ ധാരാളം വിസർജ്ജിച്ചിരുന്നുവെങ്കിലും അതൊക്കെയും അൾട്രാ വയലറ്റ് റേഡിയേഷൻ കാരണം പെട്ടെന്നുതന്നെ വിഘടിക്കപ്പെട്ടിരുന്നു.

കോടിക്കണക്കിന്ന് വർഷങ്ങൾക്കിടയിൽ ഭൗമോപരിതലത്തിന്ന് തുടർച്ചയായി മാറ്റങ്ങൾ വന്നുകൊണ്ടിരുന്നു. പഴയ വൻകരകൾ പിളരുകയും പുതിയവ ഉണ്ടാകുകയും ചെയ്തു. പുതുയായുണ്ടായവ നീങ്ങിനീങ്ങിച്ചെന്ന് മറ്റുള്ളയവയിലിടിക്കുകയും പലപ്പോഴും ഒരൊറ്റ പെരുംവൻകര(Super Continet)യായിത്തീരുകയും അവ വീണ്ടും പിളരുകയും ചെയ്യുന്നുണ്ടായിരുന്നു. അറിയപ്പെടുന്നതിൽ ഏറ്റവും പഴയ പെരുംവൻകരയായിരുന്നു റോഡീനിയ(Rodinia). അത് 75 കോടി വർഷങ്ങൾക്കുമുമ്പ് പിളരാനാരംഭിച്ചു. 54-60 കോടി വർഷങ്ങൾക്കുമുമ്പ് അതിന്റെ ഖണ്ഡങ്ങളെല്ലാം വീണ്ടും ഒത്തുകൂടാൻ തുടങ്ങുകയും പന്നോട്ടിയ(Pannotia) എന്ന മറ്റൊരു പെരുംവൻകര ഉണ്ടാകുകയും ചെയ്തു. അതിനുശേഷം രൂപംകൊണ്ട പാൻജിയ(Pangea) എന്ന വൻകര 18 കോടി വർഷങ്ങൾക്കുമുമ്പ് വിഘടിച്ച് ഇന്നു കാണുന്ന വൻകരകളായിത്തീരുകയാണുണ്ടായത്.

അതുപോലെ ഭൂമിയുടെ ചരിത്രത്തിൽ പലതവണ അതിനെ മൊത്തമായി ഹിമം ആവരണം ചെയ്തിട്ടുണ്ടെന്നും കണ്ടെത്തപ്പെട്ടിട്ടുണ്ട്. 65 കോടി വർഷങ്ങൾക്കുമപ്പുറത്ത് ഒരു കാലത്ത് അങ്ങനെയൊന്ന്-ഒരു ഹിമഭൂഗോളം(Snowball Earth)- ഉണ്ടായിട്ടുള്ളതായും കണക്കാക്കപ്പെട്ടിട്ടുണ്ട്. അതുപോലെ ദീർഘകാലം നീണ്ടുനിന്ന മറ്റൊരു ഹിമഭൂഗോളം ഉണ്ടായത് പ്രാഗ്കാലവർഷങ്ങൾ 250 കോടിക്കും 210 കോടിക്കും ഇടയിലാണെന്നു കരുതപ്പെടുന്നുണ്ട്. നാലുകോടി വർഷങ്ങൾക്കുമുമ്പാണ് ഹിമയുഗങ്ങളുടെ ഇന്ന് നിലവിലുള്ള പരമ്പര തുടങ്ങുന്നത്. അതാകട്ടെ ഓരോ 4 മുതൽ 10 വരെ ദശസഹസ്രം വർഷങ്ങൾക്കിടയിലായി ആവർത്തിക്കപ്പെടുന്നുമുണ്ട്. അപ്പോഴൊക്കെ ധ്രുവപ്രദേശങ്ങളിൽ ഹിമം ഉറഞ്ഞുകൂടുകയും പിന്നീട് ഉരുകിപ്പോകുകയും ചെയ്യുന്ന പ്രതിഭാസം നടന്നിട്ടുണ്ട്. ഇപ്പോഴത്തെ ഹിമയുഗത്തിന്റെ ഏറ്റവും ഒടുവിലത്തെ ഹിമാനിവികാസം(Glaciation) അവസാനിച്ചത് ഏതാണ്ട് 10,000 വർഷങ്ങൾക്കു മുമ്പു 
മാത്രമാണ്.

ഭൂമിയുടെ ചരിത്രത്തെ, അതിലെ വിവിധ കാലഘട്ടങ്ങൾ നിർണ്ണയിച്ച്, കാലഗണനയുടെ ഒരു പട്ടികയുണ്ടാക്കി, ചിട്ടപ്പെടുത്തി പഠനസഹായകമാംവിധം ക്രമീകരിച്ചിരിക്കുന്നതിനെയാണ് ഭൗമാന്തർശാസ്ത്ര കാലഗണന (Geological Time Scale) എന്നു പറയുന്നത്. അത് ഭൂമിയുടെ ചരിത്രത്തെ പ്രധാനമായും കാംബ്രിയൻ കാലഘട്ടത്തിന്നു മുൻപും പിൻപും എന്ന മട്ടിൽ രണ്ടായി വേർതിരിക്കുന്നു. ആദ്യത്തേതിനെ പ്രി-കാംബ്രിയൻ മഹായുഗം എന്നു പറയുന്നു. ഭൂമിയുടെ ഉത്പത്തിമുതൽ ഏതാണ്ട് 58 കോടി വർഷ്ങ്ങൾക്കു മുൻപുവരെയുള്ള കാലമാണ് ഇത്. ഇതിനെത്തന്നെ വീണ്ടും പല കാലഘട്ടങ്ങളായി തിരിച്ചിട്ടുണ്ട്. കാംബ്രിയൻ കാലഘട്ടം മുതൽ ഇന്നേവരെയുള്ള കാലത്തിനെ ഫിനെറോസോയിക് യുഗം എന്നും വിളിക്കുന്നു. ഇതിനേയും വിവിധ കാലഘട്ടങ്ങളായി തിരിച്ചിട്ടുണ്ട്.

ഭൗമാന്തർശാസ്ത്രകാലഗണനയിൽ ഭൂമിയുടെ ചരിത്രകാലത്തിനെ മഹായുഗം, യുഗം, യുഗഖണ്ഡം, മഹാകാലം, കാലം, കാലഘട്ടം എന്നിങ്ങനെ ആറ് ഇടവേളകളായി തിരിച്ചിട്ടുണ്ട്. അതിൽ ഏക മഹായുഗമായ പ്രീ കാംബ്രിയൻ മഹായുഗമാണ് ഏറ്റവും ദൈർഘ്യമേറിയത്.

ഭൗമാന്തർശാസ്ത്രകാലഗണനയുടെ പട്ടികയിൽ 90% വും ഈ മഹായുഗത്തിലാണ് പെടുത്തിയിട്ടുള്ളത്. 460 കോടി വർഷങ്ങൾക്കുമുമ്പു മുതൽ തുടങ്ങുന്ന അത് 54.1 കോടി വർഷങ്ങൾക്കുമുമ്പ് അവസാനിക്കുന്നു. ഇതിനെ ഹേഡിയൻ, ആർച്ചിയൻ, പ്രോടെറോസോയിക് എന്നീ യുഗങ്ങളായി തിരിച്ചിരിക്കുന്നു.
ഹേഡിയൻ യുഗത്തിലാണ്(പ്രാഗ്കാലവർഷങ്ങൾ 460 കോടിക്കും 400 കോടിക്കും ഇടയിൽ) സൗരയൂഥം രൂപംകൊണ്ടത്. ഈ യുഗത്തിൽ നിന്നുള്ള ശിലാവശിഷ്ടങ്ങളൊന്നും തന്നെ ലഭ്യമല്ല. ഈ കാലത്തേതെന്ന് കരുതുന്നവയായി നമുക്ക് കിട്ടിയിട്ടുള്ളത് 440 കോടി വർഷം പ്രായം മതിക്കുന്ന സിർക്കോൺ പരലുകളാണ് അഗ്നിപർവ്വതസ്ഫോടനങ്ങളും പുറത്തുനിന്ന് വന്ന് വീണുകൊണ്ടിരുന്ന ഉൽക്കകളും മറ്റും കാരണം ഭൗമോപരിതലം തിളച്ചുകിടന്നിരുന്നു. അന്നത്തെ അന്തരീക്ഷം ജലബാഷ്പസമ്പുഷ്ടമാകാൻ തുടങ്ങിയപ്പോൾ ഭൂമി പതുക്കെ തണുത്തുവന്ന് അതിന്ന് ഒരു ഉറച്ച ഉപരിതലം ഉണ്ടായി. ഇക്കാലത്താണ് ബൃഹദാഘാതസിദ്ധാന്തപ്രകാരം ചന്ദ്രന്റെ ഉത്പത്തി. പിന്നീട് അന്തരീക്ഷത്തിലെ ബാഷ്പം ഘനീഭവിക്കുകയും ഉൽക്കകൾ കൊണ്ടുവന്ന ഹിമം ഉരുകുകയും ചെയ്തപ്പോൾ സമുദ്രങ്ങൾ ഉണ്ടാകാൻ തുടങ്ങി. പിൽകാല ഉൽക്കാവർഷാപാതം (Late Heavy Bombardment) സംഭവിച്ചതും ഇക്കാലത്താണ്.

പ്രാഗ്കാലവർഷങ്ങൾ 400 കോടി മുതൽ 250 കോടി വരെയുള്ള കാലയളവിനെയാണ് ആർച്ചിയൻ യുഗമെന്ന് വിളിക്കുന്നത്. ഇക്കാലത്തേക്ക് പാറകളും വൻകരാഫലകങ്ങളും(Continental Plates) ഉണ്ടാകാൻ മാത്രം ഭൂമി തണുത്തുകഴിഞ്ഞിരുന്നു. ചില ശാസ്ത്രജ്ഞർ കരുതുന്നത് ഇക്കാലത്തും താപനില ഉയർന്നുതന്നെ നിന്നിരുന്നുവെന്നും അതുകൊണ്ട് ഭൗമഫലകങ്ങളുടെ ചലനം താരതമ്യേന വേഗത്തിലായിരുന്നു എന്നുമാണ്. ആർച്ചിയൻ യുഗത്തിൽനിന്നുള്ള പാറകൾ അഗ്നിപർവ്വതങ്ങളുടെ സ്ഫോടനം കൊണ്ടും മറ്റും അടിഞ്ഞുകൂടി ആഴക്കടലുകളിൽ കാണപ്പെടുന്ന ബലം വന്ന മെറ്റാമോർഫിക്ക് പാറകളാണ്. പ്രാഗ്കാലവർഷങ്ങൾ 350 കോടി ആയപ്പോളേക്ക് ഭൂമിയുടെ കാന്തികമണ്ഡലം രൂപപ്പെട്ടുകഴിഞ്ഞിരുന്നു. ഇന്നത്തേക്കാൾ 100 മടങ്ങ് ശക്തിയിലാണ് സൗരവാതങ്ങൾ അടിച്ചിരുന്നതെങ്കിലും ആദ്യമായി രൂപംകൊണ്ട ഈ കാന്തികമണ്ഡലം ഭൂമിയുടെ അന്തരീക്ഷത്തെ സൗരവാതത്തിന്റെ ശക്തിയിൽ നിന്ന് രക്ഷിച്ചുനിർത്താൻ പര്യാപ്തമായി. ഇങ്ങനെ ഒരു കാന്തികമണ്ഡലമില്ലാതിരുന്നതുകൊണ്ടാണ് ചൊവ്വയുടെ അന്തരീക്ഷം സൗരവാതത്തിൽപ്പെട്ട് അപ്രത്യക്ഷമായത് എന്നാണ് നിഗമനം. എങ്കിലും ഭൂമിയുടെ കാന്തികശക്തി ഇന്നത്തേക്കാൾ കുറവും കാന്തികമണ്ഡലത്തിന്റെ വ്യാപ്തി ഇന്നത്തേതിന്റെ പകുതിയുമായിരുന്നു.

പ്രോടെറോസോയിക് യുഗത്തിൽ (പ്രാഗ്കാലവർഷങ്ങൾ 250 കോടിക്കും 54.1 കോടിക്കും ഇടയിൽ) ഭൗമോപരിതലത്തിന്നുണ്ടായ മാറ്റങ്ങൾ മിക്കതും ആർച്ചിയൻ യുഗത്തിലുണ്ടായതിനേക്കാൾ പൂർണ്ണവും വ്യക്തവുമാണ്. ആർച്ചിയൻ യുഗത്തിൽ ആഴക്കടലുകളിലായിരുന്നു പാറകൾ ഉണ്ടായിവന്നതെങ്കിൽ ഈ യുഗത്തിൽ വൻകരകൾക്കുചുറ്റുമുള്ള ആഴം കുറഞ്ഞ കടൽഭാഗങ്ങളിലാണ് പാറകൾ രൂപംകൊണ്ടത്. ഇവയാകട്ടെ ആർച്ചിയൻ പാറകൾക്കത്രയും രൂപാന്തരീകരണം(Metamorphosis) സംഭവിച്ചിട്ടില്ലാത്തവയുമായിരുന്നു. ഈ പാറകളെക്കുറിച്ചുള്ള പഠനങ്ങളിൽനിന്ന് വ്യക്തമായത് പ്രോടെറോസോയിക് യുഗത്തിൽ വൻകരകളുടെ രൂപീകരണം കൂടുതൽ വേഗത്തിലും വളരെ കൂടുതലും ആയിരുന്നു എന്നാണ്. പെരുംവൻകരാചക്രങ്ങളും(Super Continent Cycles) ഇക്കാലത്ത് കൂടുതലായിരുന്നു. എതാണ്ട് 75 കോടി വർഷങ്ങൾക്കുമുമ്പ്, അറിയപ്പെടുന്നതിൽ ആദ്യത്തെ പെരും വൻകരയായ റൊഡീനിയ പിളരാൻ തുടങ്ങി. അവ പിന്നീട് പ്രാഗ്കാലവർഷങ്ങൾ 60 കോടിക്കും 54 കോടിക്കുമിടയിൽ അടിഞ്ഞുചേർന്ന് പന്നോട്ടിയ എന്ന പെരുംവൻകര ആയിത്തീർന്നു. അറിയപ്പെടുന്നതിൽ ആദ്യത്തെ ഹിമാനിവൽകരണം(Glaciation) നടക്കുന്നത് പ്രൊടെറോസോയിക് യുഗത്തിലാണ്. അതിന്റെ തുടക്കത്തിൽ തന്നെ ഒരു ഹിമാനിവൽകരണം നടന്നിരുന്നു. പിന്നീട് നിയോ പ്രോടെറോസ്ഓയിക് യുഗഖണ്ഡത്തിൽ നാല് തവണ ഹിമാനിവൽക്കരണം നടക്കുകയുണ്ടായി. അതിൽ അവസാനത്തേതായ വരാംഗിയൻ ഹിമാനിവൽക്കരണത്തിന്നൊടുവിൽ ഒരു ഹിമഭൂഗോളവും(Snowball Earth)ഉണ്ടായി.

ഇത് ഇപ്പോൾ നിലവിലുള്ള യുഗമാണ്. 54.1 കോടി വർഷങ്ങൾക്കു മുമ്പു മുതൽ ഇന്നേവരെയുള്ള സമയമാണ് ഇത്. ഈ യുഗത്തിൽ പന്നോട്ടിയ എന്ന പെരുംവൻകര വിഘടിച്ചുപോകുകയും പിന്നീട് കാലമേറെച്ചെന്ന് അവയൊക്കെ അടിഞ്ഞുകൂടി പാൻജിയ എന്ന പെരും വൻകരയുണ്ടാകുകയും ചെയ്തു. പാൻജിയ പിന്നീട് പിളർന്നു നീങ്ങി ഇന്നത്തെ വൻകരകളും ഉണ്ടായി. ഈ യുഗത്തെ പാലിയോസോയിക്, മെസോസോയിക്, സെനോസോയിക് എന്നിങ്ങനെ മൂന്ന് യുഗഖണ്ഡങ്ങളാക്കി തിരിച്ചിട്ടുണ്ട്. 
പാലിയോസോയിക്(Paleozoic)യുഗഖണ്ഡമെന്ന് പറയുന്നത് പ്രാഗ്കാലവർഷങ്ങൾ 54.1 കോടിക്കും 25.2കോടിക്കും ഇടയിലുള്ള കാലമാണ്. ഇതിനെ കാംബ്രിയൻ(Cambrian), ഓർഡോവിഷ്യൻ(Ordovician), സിലൂറിയൻ(Silurian), ഡെവോണിയൻ(Devonian), (കാർബോണിഫെറസ് Carboniferous), പെർമിയൻ(Permian) എന്നിങ്ങനെ ആറ് മഹാകാലങ്ങളായി തിരിച്ചിട്ടുണ്ട്. പെരുംവൻകരയായ പന്നോട്ടിയ വിഘടിച്ചുകഴിഞ്ഞയുടനെ, അക്കാലത്തുണ്ടായ ഒരു ആഗോളഹിമയുഗത്തിന്റെ അവസാനത്തോടേയാണ് ഈ കാലം ആരംഭിക്കുന്നത്. തുടർന്ന് ഭൂമിയിലെ കരഭാഗം മുഴുവൻ താരതമ്യേന ചെറിയ അസംഖ്യം തുണ്ടുകളായി മാറി. ഈ കാലത്തിന്റെ അവസാനത്തോടെ അവയൊക്കെയും വീണ്ടും അടിഞ്ഞുകൂടുകയും ഭൂമിയിൽ അന്നുള്ള ഏതാണ്ടെല്ലാ കരഭാഗങ്ങളും ഉൾക്കൊള്ളുന്ന, പാൻജിയ(Pangaea) എന്ന പെരുംവൻകര ഉണ്ടാകുകയും ചെയ്തു.

കാംബ്രിയൻ കാലം ഭൗമാന്തർശാസ്ത്രകാലഗണനയിലെ ഒരു പ്രധാന ഭാഗമാണ്. പ്രാഗ്കാലവർഷങ്ങൾ 54.1 കോടിയാകുന്നിടത്ത് ഇതാരംഭിക്കുന്നു. പ്രോടെറോസോയിക് യുഗത്തിന്റെ അവസാനത്തിലെ നിയോ പ്രോടെറോസോയിക് യുഗഖണ്ഡത്തിലെ പെരുംവൻകരയായിരുന്ന പന്നോട്ടിയ വിഘടിച്ചാണ് കാംബ്രിയൻ വൻകരകളുണ്ടായത്. ഏറെസ്ഥലത്ത് പരന്നുകിടന്നിരുന്ന അക്കാലത്തെ സമുദ്രങ്ങൾക്ക് ആഴം തീരെ കുറവായിരുന്നു. അസാധാരണമാം വിധം വേഗത്തിലായിരുന്നു വൻകരകൾ പ്രയാണം ചെയ്തിരുന്നത്. പന്നോട്ടിയയിൽ നിന്ന് വിഘടിച്ച ശേഷം ലോറെൻഷിയ(Laurentia), ബാൾട്ടിക്ക(Baltica), സൈബീരിയ(Siberia) എന്നീ വൻകരകൾ സ്വതന്ത്രങ്ങളായിത്തന്നെ നിന്നു. ഗോണ്ഡ്വാന(Gondwana) വൻകര ദക്ഷിണധ്രുവത്തിലേക്ക് നീങ്ങിപ്പോയി. ദക്ഷിണാർദ്ധഗോളത്തെ വലയം ചെയ്തുകൊണ്ടുള്ള പന്തലാസ്സ(Panthalassa) എന്ന വമ്പൻ സമുദ്രവും പ്രോട്ടോ ടെത്തിസ്(Proto Tethis Ocean), ഇയപെറ്റസ്(Iapetus Ocean), ഖാന്റി(Khanty Ocean) തുടങ്ങിയ ചെറുസമുദ്രങ്ങളും ആണ് അക്കാലത്ത് ഉണ്ടായിരുന്നത്.

48.54 കോടി വർഷങ്ങൾക്കു മുമ്പ് ഓർഡോവിഷ്യൻ മഹാകാലം തുടങ്ങുന്നതോടെ കാംബ്രിയൻ- ഓർഡോവിഷ്യൻ വംശനാശപരമ്പര എന്നു വിളിക്കുന്ന ഒരു വൻജന്തുനാശം സംഭവിക്കുകയുണ്ടായി. ഓർഡോവിഷ്യനിൽ തെക്കൻ ഭൂഖണ്ഡങ്ങളൊക്കെ ഒത്തുചേർന്ന് ഗോണ്ഡ്വാന എന്ന ഒരു പെരുംവൻകര രൂപം കൊള്ളുകയുമുണ്ടായി. ഗോണ്ഡ്വാന ഭൂമദ്ധ്യരേഖയോട് ചേർന്നാണ് രൂപം കൊണ്ടതെങ്കിലും പിന്നീട് അത് ദക്ഷിണധ്രുവപ്രദേശത്തേക്ക് നീങ്ങിപ്പോയി നേരത്തേ പന്നോട്ടിയ എന്ന പെരുംവൻകര വിഘടിച്ചുണ്ടായ ലോറെൻഷിയ, ബാൾട്ടിക്ക, സൈബീരിയ എന്നീ വൻകരകൾ അപ്പോഴും സ്വതന്ത്രങ്ങളായിത്തന്നെ നിന്നിരുന്നു. പക്ഷേ ഇയാപെറ്റസ് കടലിന്റെ വിസ്തൃതി കുറച്ചുകൊണ്ട് ബാൾട്ടിക്ക ലോറെൻഷിയക്കടുത്തേക്ക് നീങ്ങിക്കൊണ്ടിരുന്നു. ഗോണ്ഡ്വാനയിൽ നിന്ന് വിഘടിച്ചുപോന്ന അവലോണിയ എന്ന ഭൂഖണ്ഡം വടക്കോട്ട് ലോറെൻഷിയക്കു നേറെ നീങ്ങിക്കൊണ്ട് റെയിക്ക് സമുദ്രത്തിന്ന് രൂപംകൊടുക്കുന്നുമുണ്ടായിരുന്നു. ഈ മഹാകാലത്തിന്റെ അവസാനത്തോടെ ഗോണ്ഡ്വാന ധ്രുവപ്രദേശത്തെ സമീപിച്ചുകഴിഞ്ഞിരുന്നതുകൊണ്ട് അത് ഹിമാനികൾ കൊണ്ട് മൂടപ്പെടുകയും ചെയ്തിരുന്നു. ഓർഡോവിഷ്യൻ മഹാകാലത്തിനൊപ്പം അവസാനിച്ചത്, അക്കാലത്ത് ചത്തുതീർന്ന ജീവജാലങ്ങളുടെ ശതമാനക്കണക്ക് നോക്കുമ്പോൾ, ഭൂമിയുടെ ചരിത്രത്തിൽ എക്കാലത്തുമായുണ്ടായിട്ടുള്ള, അഞ്ച് വൻവംശനാശപ്രക്രിയകളിൽ എറ്റവും വലിയ രണ്ടാമത്തെ വശനാശപ്രക്രിയയായിരുന്നു. ഇത് സംഭവിച്ഛത് പ്രാഗ്കാലവർഷം 44.7 - 44.3 കോടി കൊല്ലങ്ങൾക്കിടയിൽ, ഓർഡോവിഷ്യൻ- സിലൂറിയൻ മഹാകാലങ്ങളുടെ അതിരുകളിൽ വച്ചായിരുന്നു. അതിനേക്കാൾ വലിയ ഒരു വംശനാശം പെർമിയൻ-ട്രയാസ്സിക് വംശനാശം മാത്രമായിരുന്നു., 
ഈ വംശനാശങ്ങൾക്ക് കാരണം ഒരു ഹിമയുഗത്തിന്റെ തുടക്കത്തിൽ നിന്നായിരുന്നുവെന്നാണ് പൊതുവേ സ്വീകൃതമായ നിഗമനം. ഓർഡോവിഷ്യൻ മഹാകാലത്തിന്റെ അവസാനത്തോടെ, അതിന്റെ മുഖമുദ്രയായിരുന്ന ഹരിതവാതകഗൃഹാവസ്ഥക്ക് അന്ത്യം കുറിച്ച ഹിമാന്റിയൻ ഘട്ടത്തിലായിരുന്നു ഇത്. അഞ്ചുലക്ഷം മുതൽ പതിനഞ്ചുലക്ഷം വർഷങ്ങൾ വരെ ദൈർഘ്യം ഈ ഹിമയുഗത്തിന്നുണ്ടായിരുന്നിരിക്കണം. ഇതിനെത്തുടർന്ന് അന്തരീക്ഷത്തിലെ കാർബൺ ഡയോക്സൈഡിന്റെ അളവ് 7000 പി.പി.എമ്മിൽ നിന്ന് 4400 പി.പി.എം. ആയി കുറഞ്ഞു. അത് അക്കാലത്ത് ഏറ്റവും കൂടുതൽ ജന്തുജാലങ്ങൾ ഉണ്ടായിരുന്ന ആഴംകുറഞ്ഞ കടലുകളെ ബാധിച്ചു. ദക്ഷിണധ്രുവത്തിനു സമീപത്തെത്തിയ ഗോണ്ഡ്വാനയെ ഹിമപാളികൾ പൊതിഞ്ഞു. ഗോണ്ഡ്വാനയുടെ ഭാഗങ്ങളായിരുന്ന ഇന്നത്തെ ദക്ഷിണാഫ്രിക്കയിൽ നിന്നും തെക്കേ അമേരിക്കൻ ഭൂഖണ്ഡത്തിൽ നിന്നും ഇതിന്നുള്ള തെളിവുകൾ കിട്ടിയിട്ടുണ്ട്.

ഏതാണ്ട് 44.34 കോടി വർഷ്ങ്ങൾക്കുമുമ്പു മുതലാണ് സിലൂറിയൻ മഹാകാലത്തിന്റെ തുടക്കമായി കണക്കാക്കുന്നത്. വീണ്ടും തെക്കോട്ട് സാവകാശം നീങ്ങിക്കൊണ്ടിരുന്ന ഗോണ്ഡ്വാനയിൽ സിലൂറിയൻ മഹാകാലത്തിലെ ഹിമപ്പരപ്പ് ഓർഡോവിഷ്യന്റെ അന്ത്യത്തോടെ നടന്ന ഹിമവൽക്കരണകാലത്തേതിനേക്കാൾ, പക്ഷേ, കുറവായിരുന്നു. ഹിമപ്പുതപ്പുകളും ഹിമാനികളും ഉരുകിവന്നതുകൊണ്ട് സമുദ്രനിരപ്പ് കൂടിക്കൊണ്ടിരുന്നു. ഒറ്റപ്പെട്ടുകിടന്നിരുന്ന ക്രാറ്റണുകളും ഭൂഖണ്ഡശകലങ്ങളും അക്കാലത്ത് ഭൂമദ്ധ്യരേഖക്കരികിലേക്കെത്തുകയും യൂറമേരിക്ക എന്ന രണ്ടാമതൊരു പെരുംവൻകര രൂപപ്പെടാൻ തുടങ്ങുകയും ചെയ്തു. പന്തലാസ്സ എന്ന സമുദ്രം ഉത്തരാർദ്ധഗോളത്തിനെ ഏതാണ്ട് മുഴുവനായുംതന്നെ മൂടിനിന്നിരുന്നു. അക്കാലത്തെ ചെറുസമുദ്രങ്ങൾ പ്രോട്ടോ ടെത്തിസ്, പാലിയോ ടെത്തിസ്, റെയിക്, അവലോണിയക്കും ലോറെൻഷിയക്കുമിടയിലെ ഇയപെറ്റസ്, പുതുതായി രൂപംകൊണ്ട യുറാൾ കടൽ തുടങ്ങിയവയായിരുന്നു.

പ്രാഗ്കാലവർഷങ്ങൾ ഏതാണ്ട് 41.9 മുതൽ 35.9 വരെ കോടി കൊല്ലങ്ങൾക്കിടയിലെ സമയത്തേയാണ് ഡെവോണിയൻ മഹാകാലമെന്ന് വിളിക്കുന്നത്. ഇക്കാലത്ത് ഭൗമഫലകചലനങ്ങൾ ശ്രദ്ധേയമായ ഗതിവേഗം കൈക്കൊണ്ടിരുന്നു. ലോറേഷ്യയും ഗോണ്ഡ്വാനയും തല്ഫലമായി കൂടുതൽ അടുത്തു. ലൗറഷ്യ എന്നുകൂടി വിളിച്ചുപോരുന്ന യൂറമേരിക്ക ഇക്കാലത്തോടെ രൂപം കൊണ്ടത്, ഉത്തരായനരേഖയോട് ചേർന്ന്, ലോറെൻഷ്യയും ബാൾട്ടിക്കയും തമ്മിൽ ഒന്നിച്ചുകൂടിയതുകൊണ്ടായിരുന്നു. വരണ്ടുകിടന്നിരുന്ന, മരുഭൂസമാനമായ ഈ പ്രദേശങ്ങളിൽ, വരൾച്ചക്ക് ദൃഷ്ടാന്തമായ ഓക്സീകരിച്ച ഇരുമ്പിന്റെ അംശം ധാരാളമുള്ള ചുവന്ന മണൽപ്പാറകളുള്ള തട്ടുകൾ രൂപം കൊള്ളുകയും ചെയ്തു.അക്കാലത്തോടെതന്നെ മദ്ധ്യരേഖക്കടുത്ത് ഇന്നത്തെ വടക്കേ അമേരിക്കയേയും യൂറോപ്പിനേയും വഹിക്കുന്ന ഫലകങ്ങൾ ഒന്നിച്ചുചേർന്ന് പാൻജിയ എന്ന പെരുംവൻകര രൂപപ്പെടുന്നുണ്ടായിരുന്നു. ഈ പ്രക്രിയക്കിടയിൽ വടക്കുകിഴക്കൻ അമേരിക്കയിലെ അപ്പലാച്ചിയൻ മലനിരകളും ബ്രിട്ടനിലെ കാലിഡോണിയൻ മലനിരകളും കൂടുതൽ ഉയരമാർജ്ജിച്ചു. ഗോണ്ഡ്വാന അപ്പോഴും തകരാതെ നിന്നിരുന്നു. അധുനിക യൂറേഷ്യയുടെ മറ്റുഭാഗങ്ങൾ ഉത്തരാർദ്ധഗോളത്തിൽ തന്നെയായിരുന്നു. ലോകമെങ്ങും സമുദ്രനിരപ്പ് വളരെ ഉയർന്നുനിന്നതുകൊണ്ട് കരയുടെ നല്ലൊരു ഭാഗം അഴംകുറഞ്ഞ കടലുകളായി മാറിയിരുന്നു. ആഴം വളരെ കൂടുതലുണ്ടായിരുന്ന പന്തലാസ്സ എന്ന മഹാസമുദ്രം ബാക്കി ഭാഗം മുഴുവൻ നിറഞ്ഞു നിന്നു. ചെറുസമുദ്രങ്ങളായി പ്രോട്ടോ ടെത്തിസ്, പാലിയോ ടെത്തിസ്, റെയിക്, യുറാൾ എന്നിവയുമുണ്ടായിരുന്നു. യുറാൾ കടൽ പിന്നീട് സൈബീരിയയും ബാൾട്ടിക്കയും തമ്മിൽ ചേർന്നതോടെ അപ്രത്യക്ഷമാവുകയും ചെയ്തു.

പ്രാഗ്കാലവർഷം 35.89 കോടിക്കും 29.89 കോടിക്കും ഇടയിലുള്ള കാലയളവിനേയാണ് കാർബോണിഫെറസ് മഹാകാലമെന്ന് പറയുന്നത്.

ഡെവോണിയൻ മഹാകാലത്തിന്റെ അന്ത്യത്തോടെ ഏറെ താഴ്ന്നുപോയിരുന്ന സമുദ്രനിരപ്പ് ഇക്കാലത്ത് വീണ്ടും ഉയരുകയുണ്ടായി. അതോടെ വൻകരകളെ ചുറ്റിക്കൊണ്ട് വീണ്ടും ആഴംകുറഞ്ഞ കടലുകളുണ്ടായി. അവയിൽ കാർബോണിഫെറസ്സിന്റെ ആദ്യപാദങ്ങളിൽ വൻതോതിൽ കാർബണേറ്റുകൾ അടിഞ്ഞുകൂടുകയുമുണ്ടായി. ദക്ഷി ണധ്രുവത്തിലെ താപനില വീണ്ടും കുറേക്കൂടി താണുപോയി. ഗോണ്ഡ്വാനയുടെ ദക്ഷിണഭാഗങ്ങൾ ഇക്കാലത്തത്രയും ഹിമാനികളുടെ പിടിയിലായിരുന്നു. പക്ഷേ ആ ഹിമാനികൾ ഡെവോണിയൻ മഹാകാലത്തിന്റെ ബക്കിയായിരുന്നോ അതോ പുതുതായുണ്ടായവയായിരുന്നോ എന്ന കാര്യം തിട്ടപ്പെടുത്തപ്പെട്ടിട്ടില്ല. പക്ഷേ ഈ അവസ്ഥകൾക്കൊന്നും മദ്ധ്യരേഖക്കടുത്ത പ്രദേശങ്ങളിൽ കാര്യമായ മാറ്റങ്ങളുണ്ടാക്കാനായില്ല. അവിടങ്ങളിൽ അക്കാലത്ത് ധാരാളം കൽക്കരിച്ചതുപ്പുകൾ(Coal Swamps) ഉടലെടുത്തു. ഈ മഹാകാലത്തിന്റെ മദ്ധ്യത്തിൽ സമുദ്രനിരപ്പ് വീണ്ടും താണുപോയതുകൊണ്ട് കടൽജീവികൾക്കിടയിൽ കടുത്ത മറ്റൊരു ജന്തുനാശവും സംഭവിക്കുകയുണ്ടായി. അതിൽ ക്രിനോയ്ഡുകൾക്കും(Crinoids) അമ്മോണൈറ്റുകൾക്കുമാണ്(Ammonites) കൂടുതൽ നഷ്ടം സംഭവിച്ചത്.
ഒരു പെരുംവൻകര(പാൻജിയ) രൂപംകൊള്ളുന്ന കാലമായിരുന്നതുകൊണ്ട് കാർബോണിഫെറസ് മഹാകാലത്ത് ധാരാളം മലനിരകളും രൂപംകൊണ്ടിരുന്നു. ദക്ഷിണാർദ്ധഗോളത്തിൽ രൂപമാറ്റമില്ലാതെ നിന്നിരുന്ന ഗോണ്ഡ്വാന, ഇക്കാലത്ത് വടക്കനമേരിക്കയും യൂറോപ്പും ചേർന്നുനിന്നിരുന്ന ലൗറഷ്യയുമായി, ഇന്നത്തെ വടക്കനമേരിക്കയുടെ കിഴക്കൻ തീരത്ത് കൂട്ടിയിടിച്ചു. തല്ഫലമായാണ് യൂറോപ്പിലെ ഹെർസിനിയൻ, വടക്കനമേരിക്കയിലെ അല്ലെഘെനിയൻ എന്നീ പർവ്വതസൃഷ്ടികൾ(Orogeny) നടന്നത്. ആ കൂട്ടിയിടി അപ്പലാച്ചിയൻ മലനിരകൾക്ക് ഉയരം കൂട്ടുകയും അതിനെ കൂടുതൽ തെക്കോട്ട് വ്യാപിപ്പിക്കുകയും ചെയ്തു. അതേ കാലത്തുതന്നെയായിരുന്നു ഇന്നത്തെ കിഴക്കൻ യൂറേഷ്യൻഫലകം യുറാൾ മലകലുടെ സ്ഥാനത്തുവച്ച് യൂറോപ്പുമായി ചേർന്നത്. കാർബോണിഫെറസ് മഹാകാലത്തെ പ്രധാനസമുദ്രങ്ങൾ പന്തലാസ്സയും പാലിയോ ടെത്തിസ്സും ആയിരുന്നു. മറ്റു ചെറുസമുദ്രങ്ങളൊക്കെ ചുരുങ്ങിക്കൊണ്ടിരിക്കുകയായിരുന്നു. തെക്കൻ-വടക്കൻ അമേരിക്കകൾ കൂടിച്ചേർന്നതോടെ റെയിക് സമുദ്രം ഇല്ലാതായി. ബാൾട്ടിക്കയും സൈബീരിയയും കൂടിച്ചേർന്നപ്പോൾ യുറാൾ സമുദ്രം ഇല്ലാതാകുകയും യുറാൾ മലനിര രൂപംകൊള്ളുകയും ചെയ്തു.

പ്രാഗ്കാലവർഷം 29.89 കോടിക്കും 25.21 കോടിക്കും ഇടയിലുള്ള കാലയളവിനെയാണ് പെർമിയൻ മഹാകാലം എന്നു പറയുന്നത്.
ഈ മഹാകാലത്തിൽ കിഴക്കനേഷ്യയുടെ ചില ഭാഗങ്ങളൊഴികെ, ഭൂമിയിലെ എല്ലാ പ്രധാന കരഭാഗങ്ങളും കൂടിച്ചേർന്ന് പാൻജിയ എന്ന ഒരു പെരുംവൻകര ഉണ്ടായിത്തീർന്നു. ഭൂമദ്ധ്യരേഖയുടെ ഇരുവശത്തുമായി ധ്രുവപ്രദേശങ്ങളോളം പരന്നുകിടന്ന അത് പന്തലാസ്സ, ഏഷ്യക്കും ഗോണ്ഡ്വാനക്കുമിടയിലുണ്ടായിരുന്ന പാലിയൊ ടെത്തിസ് സമുദ്രം എന്നിവയിലെ സമുദ്രപ്രവാഹങ്ങളെ മാറ്റിമറിച്ചു. ഗോണ്ഡ്വാനയിൽ നിന്ന് വിഘടിച്ച് ലൗറേഷ്യയുടെ നേരെ നീങ്ങിക്കൊണ്ടിരുന്ന സിമ്മേറിയ എന്ന ഭൂഖണ്ഡം പാലിയോ ടെത്തിസ് കടലിന്റെ വിസ്തൃതി കുറച്ചുകൊണ്ടിരുന്നു. സിമ്മേറിയയുടെ തെക്ക് ടെത്തിസ് കടൽ എന്ന ഒരു പുതിയ കടൽ രൂപം കൊണ്ട് വളരുകയായിരുന്നു. അത് മെസോസോയിക് യുഗഖണ്ഡത്തിന്റെ ഭൂരിഭാഗം സമയത്തും നിലനിന്നിരുന്നു. വമ്പൻ വൻകരസമുച്ചയങ്ങളിലെ വിവിധഭാഗങ്ങളിൽ കാലാവസ്ഥകൾ അതീവവ്യത്യസ്തങ്ങളായിരുന്നു. പലയിടത്തും മഴക്കാറ്റുകൾ കൃത്യമായ ഇടവേളകളിൽ കനത്ത മഴ കൊണ്ടുവന്നിരുന്നു. പാൻജിയയിൽ പലേടത്തും മരുഭൂമികളുടെ ആധിക്യവുമുണ്ടായിരുന്നു.

പ്രാഗ്കാലവർഷം 25.2 കോടിക്കും 6.6 കോടിക്കും ഇടയിലുള്ള കാലയളവിനെയാണ് മെസോസോയിക് യുഗഖണ്ഡമെന്നു വിളിക്കുന്നത്.
പാലിയോസോയിക് യുഗഖണ്ഡത്തിൽ ഭൂഖണ്ഡങ്ങളും പർവ്വതങ്ങളും അതിവേഗത്തിൽ ഉണ്ടായിവന്നിരുന്നതുമായി താരതമ്യപ്പെടുത്തുമ്പോൾ മെസോസോയിക്ക് മഹാകാലത്ത് അവ വളരെ പതുക്കെയാണ് സംഭവിച്ചുകൊണ്ടിരുന്നത്.പതുക്കെയണെങ്കിലും പെരുംവൻ കരായായ പാൻ ജിയ പിളരൻ തുടങ്ങുകയും ലൗറേഷ്യ എന്ന വടക്കൻ ഭൂഖണ്ഡവും ഗോണ്ഡ്വാന എന്ന അതെക്കൻ ഭൂഖണ്ഡവുമായി അത് പിർഇയുകയും ചെയ്തു. അതോടെയാണ് വടക്കൻ അറ്റ്ലാന്റിക് കരയോരം (യു.എസ്സിന്റെ ഇന്നത്തെ കിഴക്കൻ തീരം) രൂപംകൊണ്ടത്. 

പ്രാഗ്കാലവർഷം 25.21 കോടിക്കും 20.13 കോടിക്കും ഇടയിലുള്ള സമയത്തേയാണ് ട്രയാസ്സിക് മഹാകാലമെന്ന് പറയുന്നത്. 
ഇക്കാലത്ത് ഭൂമിലുണ്ടായിരുന്ന മിക്കവാറും കരഭാഗങ്ങളൊക്കെ, പാൻജിയ(“എല്ലാ കരകളും”) എന്നുവിളിക്കുന്ന ഒരൊറ്റ പെരുംവൻകരയായി മാറിയിരുന്നു. അത് ഏറെക്കുറെ മദ്ധ്യരേഖയുടെ രണ്ട് ഭാഗത്തുമായി പരന്നുകിടന്നു. അതിന്റെ രൂപം ഒരു പോക്കാച്ചിത്തവള കിഴക്കോട്ടു നോക്കി വായ്പിളർന്നു നിൽക്കുന്നപോലെയായിരുന്നു. ആ വായ്ഭാഗത്തിനകത്തായിരുന്നു ടെത്തിസ് കടൽ. പാലിയോസോയിക് യുഗഖണ്ഡസമയത്തെ പാലിയോ ടെത്തിസ് കടൽ ഇല്ലാതായാണ് പുതിയ കടലുണ്ടായത്.ട്രയാസ്സിക് കാലത്ത്, വിശിഷ്യാ അതിന്റെ അവസാനത്തോടെ, ഈ പാൻജിയ നീങ്ങിമാറാൻ തുടങ്ങിയിരുന്നെങ്കിലും അത് വിഘടിക്കാൻ തുടങ്ങിയിരുന്നില്ല.

ബാക്കി ഭൂമി മുഴുവൻ നിറഞ്ഞുകിടന്നിരുന്നത് പാൻതലാസ്സ(“എല്ലാ സമുദ്രങ്ങളും”) എന്ന മഹാസമുദ്രമായിരുന്നു. ട്രയാസ്സിക് കാലത്ത് ആഴക്കടലുകളിൽ ഊറിക്കൂടിയ അടുക്കുപാളികളൊക്കെ പിൽക്കാലത്ത് സമുദ്രഫലകങ്ങളുടെ അവപതനം കാരണം അപ്രത്യക്ഷമായി. അതുകാരണം ട്രയാസ്സിക് കാലത്തെ സമുദ്രങ്ങളെപ്പറ്റി അധികം വിവരങ്ങളൊന്നും ശേഖരിക്കാനായിട്ടില്ല. തന്മൂലം ആ സമയത്തേക്കുറിച്ചുള്ള പഠനങ്ങളൊക്കെ നടത്തിയിട്ടുള്ളത് കായൽപ്രദേശങ്ങളിലും മറ്റ് അതിലവണപരിതോവസ്ഥകളിലും ഉണ്ടായിരുന്ന ഞണ്ടുകൾ, കൊഞ്ചുകൾ തുടങ്ങിയവയുടേയും കരയിലുണ്ടായിരുന്ന നട്ടെല്ലുള്ള ജീവികളുടേയും പഠനങ്ങളിൽ നിന്നാണ്.

പ്രാഗ്കാലവർഷം 20.13 കോടിക്കും 14.5 കോടിക്കും ഇടയിലുള്ള സ്മ്യത്തേയാണ് ജുറസ്സിക് മഹാകാലം എന്നു പറയുന്നത്.
ഇക്കാലത്ത് പെരുംവൻകരയായ പാൻജിയ പൊട്ടിപ്പിളർന്ന് രണ്ട് പെരുംവൻകരകളുണ്ടായി; വടക്കുഭാഗത്ത് ലൗറേഷ്യയും തെക്കുഭാഗത്ത് ഗോണ്ഡ്വാനയും. വടക്കനമേരിക്കക്കും ഇന്നത്തെ മെക്സിക്കോയിലെ യുക്കാറ്റൻ അർദ്ധദ്വീപിന്നും ഇടയിൽ മെക്സിക്കോ ഉൾക്കടൽ തുറന്നുവന്നു. ജുറാസ്സിക്ക് മഹാകാലത്തിൽ വടക്കൻ അറ്റ്ലാന്റിക് സമുദ്രത്തിന്ന് വീതി വളരെ കുറവായിരുന്നു. തെക്കൻ അറ്റ്ലാന്റിക്കാകട്ടെ ഉണ്ടായിരുന്നതുമില്ല. (തുടർന്നു വന്ന ക്രെട്ടേഷ്യസ് മഹാകാലത്തിലാണ്, ഗോണ്ഡ്വാന പിളരുന്നതോടെ, തെക്കൻ അറ്റ്ലാന്റിക്ക് സമുദ്രം ഉണ്ടായത്.) ടെത്തിസ് കടൽ അടഞ്ഞുപോകുകയും നിയോ ടെത്തിസ് രൂപം കൊള്ളുകയും ചെയ്തു. ഒരിടത്തുനിന്നും ഹിമാനിവൽക്കരണത്തിന്റെ തെളിവുകൾ അക്കാലത്തേതായിട്ടില്ല; എങ്ങും ഊഷ്മളമായ കാലാവസ്ഥയായിരുന്നു. ട്രയാസ്സിക് മഹാകലത്തിലേതുപോലെ ധ്രുവങ്ങൾക്കടുത്ത് കരയൊന്നുമുണ്ടയിരുന്നില്ല. വിശാലങ്ങളായ ഹിമപ്പരപ്പുകളും ഇല്ലായിരുന്നു.ജുറാസ്സിക് മഹാകാലത്തിന്റെ അടയാളങ്ങൾ പടിഞ്ഞാറൻ യൂറോപ്പിൽനിന്ന് ധാരളം കണ്ടെത്തിയിട്ടുണ്ട്. വൻകരയുടെ മിക്കഭാഗങ്ങളും ഉഷ്ണമേഖലകളിലെ ആഴം കുറഞ്ഞ കടലുകൾക്കടിയിലായിരുന്ന അക്കാലത്തെ അടായാളപ്പെടുത്തുന്ന ധാരാളം സമുദ്രതീരങ്ങൾ അവിടെയുണ്ട്. അവയിൽ പ്രധാനമായവ ബ്രിട്ടണിലെ ജുറാസ്സിക് കോസ്റ്റും(ഇതൊരു ലോകപൈതൃകസ്ഥാനം ആണ്) ജർമ്മനിയിലെ ഹോൾസ്മഡൻ(Holzmaden), സോൺഹോഫെൻ(Solnhofen) പ്രദേശങ്ങളുമാണ്. വടക്കേ അമേരിക്കയിൽ അത്തരം പ്രദേശങ്ങൾ വളരെ കുറവാണ്. ജുറസ്സിക് മഹാകലാത്തുനിന്നുള്ള അടയാളങ്ങൾ, പ്രധാനമായും കാണപ്പെടുന്ന മറ്റു സ്ഥലങ്ങൾ റഷ്യ, ഇന്ത്യ, തെക്കെ അമേരിക്ക, ജപ്പാൻ, ആസ്ത്രേലിയ എന്നിവിടങ്ങളിലാണ്. 

പ്രാഗ്കാലവർഷം 14.5 കോടിക്കും 6.6 കോടിക്കും ഇടയിലാണ് ക്രെട്ടേഷ്യസ് മഹാകാലം.
ക്രെട്ടേഷ്യസ് മഹാകാലത്തിലാണ് പെരുംവൻ കരയായ പാൻജിയ അതിന്റെ പിളർപ്പ് പൂർത്തിയക്കിയത്. ഇന്നു കാണുന്ന വൻകരകളായി അത് അക്കാലത്ത് വിഘടിച്ചുകഴിഞ്ഞിരുന്നെങ്കിലും അവയുടെ സ്ഥാനങ്ങൾ ഇന്നത്തേതിൽ നിന്ന് വളരെയേറെ വ്യത്യസ്തങ്ങളായിരുന്നു. അറ്റ്ലാന്റിക് സമുദ്രത്തിന്റെ വീതി കൂടിവന്നതോടെ വടക്കേ അമേരിക്കയിൽ പല പ്രധാനപ്പെട്ട പർവ്വതസൃഷ്ടികളും(Orogenies) സംഭവിച്ചു. ക്രെട്ടേഷ്യസ്സിന്റെ തുടക്കത്തിൽ ഒന്നായിത്തന്നെ നിന്നിരുന്ന ഗോണ്ഡ്വാന പതുക്കെപ്പതുക്കെ പിളർന്ന് തെക്കേഅമേരിക്ക, അന്റാർട്ടിക്ക, ആസ്ത്രേലിയ, ഇന്ത്യയും മഡഗാസ്കറും ചേർന്ന ഒരു വൻകര എന്നിങ്ങനെ വിഘടിച്ച് അഫ്രിക്കയിൽ നിന്ന് അകന്നുപോകാൻ തുടങ്ങി. അങ്ങനെ തെക്കൻ അറ്റ്ലാന്റിക് സ്മുദ്രം, ഇന്ത്യൻ മഹാസമുദ്രം എന്നിവ രൂപംകൊണ്ടു. ഈ മാറ്റങ്ങൾക്ക് ഹേതുവായ ഭൗമഫലകചലനങ്ങൾ കാരണം കടലുകൾക്കടിയിലും കൂറ്റൻ മലനിരകൾ രൂപംകൊണ്ടതോടെ ആഗോളവ്യാപകമാായി കടൽനിരപ്പ് ഉയർന്നു. 

ആഫ്രിക്കയുടെ വടക്ക് ടെത്തിസ് കടൽ ചുരുങ്ങിക്കൊണ്ടിരുന്നു. വീതിയേറിയ ആഴം കുറഞ്ഞ ഉൾക്കടലുകൾ വടക്കനമേരിക്കയിലും യൂറോപ്പിലും രൂപം കൊള്ളുകയും ഈ മഹാകാലത്തിന്റെ അവസാനത്തോടെ ഇല്ലാതാകുകയും ചെയ്തു. ഇക്കൂട്ടത്തിൽ വടക്കേ അമേരിക്കയിലുണ്ടായിരുന്ന, എതാണ്ട് 760 മീറ്റർ മാത്രം ആഴമുണ്ടായിരുന്ന വെസ്റ്റേൺ ഇന്റീരിയർ സീവേ (Western Interior Seaway) എന്ന ഉൾക്കടല് തെക്കുവടക്കായി ആ ഭൂഖണ്ഡത്തെ രണ്ടായി പകുത്തുകൊണ്ട് ആർട്ടിക് സമുദ്രത്തേയും മെക്സിക്കൻ ഉൾക്കടലിനേയും തമ്മിൽ ബന്ധിപ്പിച്ചിരുന്നു. ഇവ പിൻവാങ്ങിയപ്പോഴേക്കും അവിടങ്ങളിൽ ധാരാളം സമുദ്രാവശിഷ്ടങ്ങൾ ഊറിക്കൂടിയിരുന്നു. ക്രെട്ടേഷ്യസ് കാലത്ത്, സമുദ്രജലം ഇങ്ങനെ കടന്നുകയറിനിന്നതിന്റെ മൂർദ്ധന്യത്തിൽ, ഭൂമിയുടെ മൂന്നിലൊന്നു ഭാഗവും മുങ്ങിക്കിടക്കുകയായിരുന്നു. ഫെനറോസോയിക് യുഗത്തിൽ മറ്റേത് മഹാകാലത്തുമൂണ്ടായതിനേക്കൾ ഏറ്റവും കൂടുതൽ ചോക്ക്(Chalk) കരയിൽ ഊറിക്കൂടിയത് ക്രെട്ടേഷ്യസ് മഹാകാലത്തിലാണ്. ഉയർന്നുപൊങ്ങിവന്ന അസംഖ്യം കൂറ്റൻ അന്തർസമുദ്രമലനിരകൾക്കിടയിലൂടെ ചുറ്റിക്കറങ്ങാൻ തുടങ്ങിയ സമുദ്രജലത്തിൽ കാൽസ്യത്തിന്റെ അളവ് ഗണനീയമാംവിധം കൂടി. അത് പല ജീവികൾക്കും കൂടുതൽ സാദ്ധ്യതകൾ തുറന്നിട്ടു. അമേരിക്കയിൽ മൊണ്ടാനയിലും കൻസാസിലും പിന്നെ യൂറോപ്പിലും ചൈനയിലും ആണ് ക്രെട്ടേഷ്യസ് മഹാകാലത്തിന്റെ അടയാളങ്ങൾ പ്രധാനമായും കാണപ്പെടുന്നത്. ഇന്ത്യയിൽ മഹാരാഷ്ട്ര, മദ്ധ്യപ്രദേശ് എന്നീ സംസ്ഥാനങ്ങളിലായി പരന്നുകിടക്കുന്ന, കൂറ്റൻ ലാവാതടങ്ങളായ(LavaTraps), ആഗ്നേയശിലകൾ നിറഞ്ഞ മലനിരകൾ ക്രെട്ടേഷ്യസ് മഹാകാലത്തിന്റെ അന്ത്യത്തോടെയാണ് രൂപം കൊണ്ടത്.

ക്രെട്ടേഷ്യസ്- പാലിയോജീൻ മഹാകാലങ്ങളിലായി സംഭവിച്ച ഒരു വൻ ജന്തുനാശപരമ്പര മുതൽ ഇന്നേവരെയുള്ള 6.6 കോടി വർഷങ്ങളേയാണ് സെനോസോയിക് യുഗഖണ്ഡമെന്ന് പറയുന്നത്. മെസോസോയിക് യുഗഖണ്ഡത്തിന്റെ അവസാനത്തോടെ ഭൂഖണ്ഡങ്ങളൊക്കെയും ഏറെക്കുറെ അവയുടെ ഇന്നത്തെ സ്ഥിതിയിൽ എത്തിക്കഴിഞ്ഞിരുന്നു. ലൗറേഷ്യ വടക്കേ അമേരിക്കയും യൂറേഷ്യയുമായി മാറിയിരുന്നു. ഗോണ്ഡ്വാന വിഘടിച്ച് തെക്കേ അമേരിക്ക, ആഫ്രിക്ക, ആസ്ത്രേലിയ, അന്റാർട്ടിക്ക, ഇന്ത്യൻ ഉപഭൂഖണ്ഡം എന്നിവയായി മാറി. അവയിൽ ഇന്ത്യൻ ഉപഭൂഖണ്ഡം വടക്കോട്ട് കൂടുതൽ നീങ്ങിച്ചെന്ന് ഏഷ്യൻ ഫലകവുമായി കൂട്ടിയിടിച്ചു. ആ ആഘാതഫലമായി ഹിമാലയപർവ്വതനിര ഉയർന്നു വന്നു. വടക്കൻ ഭൂഖണ്ഡങ്ങളെ ആഫ്രിക്കയിൽനിന്നും ഇന്ത്യയിൽ നിന്നും വേർതിരിച്ചിരുന്ന ടെത്തിസ് കടൽ ചെറുതായിവരികയും ഇന്നത്തെ മദ്ധ്യധരണിക്കടലായിത്തീരുകയും ചെയ്തു.

പ്രാഗ്കാലവർഷം 6.6 കോടികും 2.303 കോടിക്കും ഇടയിലുള്ള സമയത്തേയാണ് പാലിയോജീൻ മഹാകാലമെന്ന് പറയുന്നത്. സെനോസോയിക് യുഗഖണ്ഡത്തിന്റെ ആദ്യഭാഗമായ ഇതിനെ പാലിയോസീൻ, ഇയോസീൻ, ഓലിഗോസീൻ എന്നിങ്ങനെ മൂന്ന് കാലങ്ങളായി ഭാഗിച്ചിട്ടുണ്ട്.

പ്രാഗ്കാലവർഷം 6.6 കോടിക്കും 5.6 കോടിക്കും ഇടയിലുള്ള സമയത്തേയാണ് പാലിയോസീൻ കാലമെന്ന് പാറയുന്നത്.
ക്രെട്ടേഷ്യസ് മഹാകാലത്തിലെ ഫലകചലനങ്ങൾ ഈ കാലത്ത് ഭൂഖണ്ഡങ്ങളുടെ ഇന്നത്തെ സ്ഥിതിയിലേക്ക് കൂടുതൽ അടുത്തുകൊണ്ടിരുന്നു. ലൗറേഷ്യ മൂന്നായി വിഘടിക്കുന്നതേ ഉണ്ടായിരുന്നുള്ളൂ. യൂറോപ്പും ഗ്രീൻലാൻഡും തമ്മിൽ അന്നും ചേർന്നുനിന്നിരുന്നു. വടക്കനമേരിക്കയും ഏഷ്യയുമായി ചെറിയതോതിൽ കരബന്ധം നിലനിന്നിരുന്നു. അമേരിക്കയിലെ റോക്കി പർവ്വതനിരകൾക്ക് ഉയരം കൂടിക്കൊണ്ടിരുന്നു. വടക്ക്-തെക്ക് അമേരിക്കകൾക്കിടയിൽ ഭൂമദ്ധ്യരേഖാപ്രദേശത്ത് ഒരു കടലുണ്ടായിരുന്നു. ഗോഡ്വാനയുടെ വിഘടനത്തോടെയുണ്ടായ ഭൂഖണ്ഡങ്ങൾ കൂടുതൽ ദൂരങ്ങളിലേക്ക് നീങ്ങിക്കൊണ്ടിരുന്നു. 

പ്രാഗ്കാലവർഷം 5.6 കോടിക്കും 3.39 കോടിക്കും ഇടയിലാണ് ഇയോസീൻ കാലം. ഇക്കാലത്തിന്റെ തുടക്കത്തിൽ ആസ്ത്രേലിയയും അന്റർട്ടിക്കയും ബന്ധപ്പെട്ടുകിടന്നിരുന്നു. ചൂടേറിയ ഉഷ്ണമേഖലാപ്രവാഹങ്ങളും തണുത്ത അന്റാർട്ടിക്ക് ജലസഞ്ചയവും തമ്മിൽ ഇടകലരാൻ അവസരമുണ്ടായിരുന്നതുകൊണ്ട് സമുദ്രങ്ങളിലൂടെ താപം ഭൂമിയൊട്ടാകെ ഒരുപോലെ എത്തിപ്പെട്ടിരുന്നതുകാരണം അന്തരീക്ഷതാപനില എല്ലായിടത്തും ഉയർന്നു നിന്നിരുന്നു. എന്നാൽ 4.5 കോടി ന്വർഷങ്ങൾക്ക് മുമ്പ് ആസ്ത്രേലിയ തെക്കൻ ഭൂഖണ്ഡത്തിൽ നിന്ന് വേർപെട്ടതോടെ ഉഷ്ണമേഖലാപ്രവാഹങ്ങളുടെ തെക്കോട്ടുള്ള ഗതി തിരിച്ചുവിടപ്പെട്ടു. തുടർന്ന് ഈ രണ്ട് വൻ കരകൾക്കുമിടയിൽ ഒറ്റപ്പെട്ട ഒരു ശീതജലസഞ്ചയം രൂപംകൊണ്ടു. അത് അന്റാർട്ടിക്ക് പ്രദേശത്തെ തണുപ്പിച്ചുകൊണ്ടിരുന്നു. അങ്ങനെ ആ പ്രദേശമൊട്ടാകെ തണുത്തുറയുകയും ഹിമപാളികളും ശീതജലവും കൂടുതൽ കൂടുതൽ വടക്കോട്ട് പരന്ന് ശീതീകരണം ശക്തമാക്കുകയും ചെയ്തു. അങ്ങനെ ഹിമയുഗങ്ങൾ ഒന്നിനുപിറകേ ഒന്നായി, തുടർച്ചയായി വരികയും പോകുകയും ചെയ്തുകൊണ്ടിരിക്കുന്ന ഇന്നത്തെ രീതിക്ക് തുടക്കമാകുന്നത് ഏതാണ്ട് 4 കോടി വർഷങ്ങൾക്കു മുമ്പാണ്.

പ്രാഗ്കാലവർഷം 3.4 കോടിക്കും 2.3 കോടിക്കും ഇടയിലുള്ള സമയത്തേയാണ് ഓളിഗോസീൻ കാലമെന്ന് പറയുന്നത്. .
ഇക്കാലത്ത് അന്റാർട്ടിക്ക കൂടുതൽ ഒറ്റപ്പെട്ടുപോകുകയും ഒരു സ്ഥിരഹിമകവചം അതിനെ പൊതിയുകയും ചെയ്തു. വടക്കേ അമേരിക്കയിൽ മലനിരകൾ ഉയർന്നുകൊണ്ടിരുന്നു. ആഫ്രിക്കൻ ഫലകം, വടക്കോട്ട്, യൂറേഷ്യൻ ഫലകത്തിലേക്ക് തള്ളിക്കയറാൻ തുടങ്ങിയതോടെ ടെത്തിസ് കടലിന്റെ ബാക്കികൾ ഒറ്റപ്പെട്ടുപോകുകയും ആല്പ്സ് പർവ്വതനിര പൊങ്ങിവരാൻ തുടങ്ങുകയും ചെയ്തു. വടക്കേ അമേരിക്കയിലേയും യൂറോപ്പിലേയും അക്കാലത്തെ ജന്തുസഞ്ചയങ്ങൾക്ക് സാമ്യം കാണുന്നതുകൊണ്ട് ഓളിഗോസീനിന്റെ ആദ്യപാദത്തിൽ ആ രണ്ട് വൻ കരകൾ തമ്മിൽ കരമാർഗ്ഗം ബന്ധിക്കപ്പെട്ടിരുന്നു എന്നാണ് അനുമാനം. തെക്കേ അമേരിക്ക, ഇക്കാലത്ത്, അന്റാർട്ടിക്കയിൽ നിന്ന് വേർപെടുകയും വടക്കോട് നീങ്ങിക്കൊണ്ടിരിക്കുകയും ചെയ്തു. അതോടെ അന്റാർട്ടിക്കിനു ചുറ്റും ധ്രുവപ്രദക്ഷിണമായി ഒരു ശീതപ്രവാഹം (Antartic Circumpolar Current) രൂപം കൊള്ളുകയും ആ ഭൂഖണ്ഡം അതിശീഘ്രം തണുത്തുറയാൻ തുടങ്ങുകയും ചെയ്തു.

പ്രാഗ്കാലവർഷം 2.3 കോടിക്കും 25.8 ദശലക്ഷത്തിനും ഇടക്കുള്ള സമയമാണ് നിയോജീൻ മഹാകാലം. ഇതിനെ മയോസീൻ, പ്ലയോസീൻ, എന്നിങ്ങനെ രണ്ട് കാലങ്ങളായി തിരിച്ചിട്ടുണ്ട്.

പ്രാഗ്കാലവർഷം 2.3 കോടിക്കും 53 ദശലക്ഷത്തിനും ഇടയിലാണ് മയോസീൻ കാലം.
ഈ സമയത്ത് വടക്കൻ-തെക്കൻ അമേരിക്കകളെ ബന്ധിപ്പിക്കുന്ന ഇന്നത്തെ പനാമാ കരയിടുക്ക് രൂപം കൊണ്ടിട്ടില്ലായിരുന്നു. അവിടെ ശാന്തസമുദ്രതിർത്തിയോടു ചേർന്നുള്ള അവപതനമേഖലയിലെ ഫലകചലനങ്ങൾകൊണ്ട് ആൻഡീസ് പർവ്വതനിരകളും ഇന്നത്തെ മദ്ധ്യഅമേരിക്കൻ പ്രദേശങ്ങളും (ഗ്വാട്ടിമാല, നിക്കരാഗ്വേ, ഹോണ്ഡുരാസ്, ബെലിസ് പ്രദേശങ്ങൾ) പൊങ്ങിവരാൻ തുടങ്ങിയത് ഈ സമയത്താണ്. ഇന്ത്യൻ ഭൂഖണ്ഡം ഏഷ്യൻ വൻകരയിലേക്ക് ഇടിച്ചുകയറിക്കൊണ്ടിരുന്നു. ഇന്നത്തെ തുർക്കി-അറേബിയൻ പ്രദേശങ്ങളോട് ചേർന്ന് ആഫ്രിക്കൻ ഭൂഖണ്ഡം, പ്രാഗ്കാലവർഷം 1.9 കോടിക്കും 1.2 കോടിക്കും ഇടയിൽ, യൂറേഷ്യൻ ഭൂഖണ്ഡത്തിൽ ചെന്നു മുട്ടിയതോടെ ടെത്തിസ് കടൽ ചുരുങ്ങി ഇല്ലാതായി. അതേത്തുടർന്ന് ഉണ്ടായ പടിഞ്ഞാറൻ മദ്ധ്യധരണിപ്രദേശങ്ങളിൽ ഭൂനിരപ്പ് ഉയർന്നതും ആഗോളതലത്തിൽ സമുദ്രനിരപ്പിലുണ്ടായ കുറവും കാരണം മദ്ധ്യധരണിക്കടൽ - ഇന്നത്തെ ജിബ്രാൾട്ടർ കടലിടുക്ക് അന്നില്ലായിരുന്നു - കുറേ കാലത്തേക്ക് വരണ്ടു കിടന്നു. അക്കാലത്ത് ആഗോള സമുദ്രനിരപ്പിൽ നിന്നും 3 മുതൽ 5 വരെ കിലോമീറ്റർ ആഴത്തിൽ അത് തുറന്നുകിടന്നിരുന്നു. അപൂർവം ചില സ്ഥലങ്ങളിൽ അതിലവണീകൃതമായ ജലം, ഇന്നത്തെ ചാവുകടലിലേതുപോലെ, കെട്ടിക്കിടന്നിരുന്നു. പിന്നീട് 53 ലക്ഷം വർഷങ്ങൾക്ക് മുമ്പ് ജിബ്രാൾട്ടർ തുറക്കപ്പെടുകയും അറ്റ്ലന്റിക് സമുദ്രത്തിൽ നിന്ന് ജലം മദ്ധ്യധരണിക്കടലിലേക്ക് ഒഴുകി നിറയുകയും ചെയ്തു. ഇന്നും മദ്ധ്യധരണിക്കടലിലെ ജലത്തിന്ന് മറ്റു സമുദ്രഭാഗങ്ങളിലുള്ളതിനേക്കാൾ ലവണത ഏറെ കൂടുതലാണ്

പ്രാഗ്കാലവർഷം 53 ലക്ഷത്തിന്നും 25.8 ലക്ഷത്തിന്നും ഇടക്കാണ് പ്ലയോസീൻ കാലം.
ഈ കാലത്താണ് ഭൂഖണ്ഡങ്ങളെല്ലാം അവയുടെ ഇന്നത്തെ സ്ഥാനത്തുനിന്നും 250 കി.മീ. അകലെനിന്ന് 70 കി.മീ അടുത്തേക്ക് നീങ്ങിയെത്തിയത്. ഇക്കാലത്തുതന്നെയാണ് പനാമ കരയിടുക്ക് പൊങ്ങിവന്ന് രണ്ട് അമേരിക്കൻ വൻകരകളേയും തമ്മിൽ ബന്ധിപ്പിച്ചതും. ഇതോടെ രണ്ട് ഭൂഖണ്ഡങ്ങളിലെയും ജന്തുജാലങ്ങൾ അങ്ങോട്ടുമിങ്ങോട്ടും പകർന്നെത്തി. പുതിയ ജന്തുക്കൾ പെട്ടെന്ന് എത്തിപ്പെട്ടപ്പോൾ ഏറ്റവും കൂടുതൽ വംശനാശം സംഭവിച്ച്ത് തെക്കേ അമേരിക്കയിൽ മാത്രമായുണ്ടായിരുന്ന വിവിധതരം സഞ്ചിമൃഗങ്ങൾക്കായിരുന്നു. അറ്റ്ലന്റിക് സമുദ്രവും ശാന്തസമുദ്രവും മദ്ധ്യരേഖക്കടുത്ത് വേർപെട്ടപ്പോൾ, രണ്ട് ധ്രുവപ്രദേശങ്ങളിൽനിന്നും ശീതജലം ഒഴുകിയെത്താൻ തുടങ്ങിയതോടെ, അറ്റ്ലാന്റിക് സമുദ്രത്തിന്റെ താപനില താഴ്ന്നു. ഇപ്പുറത്ത് മദ്ധ്യധരണിക്കടൽ രൂപം കൊണ്ടു. സമുദ്രനിരപ്പിൽ വന്ന കുറവ് അലാസ്കക്കും ഏഷ്യക്കുമിടയിൽ ഒരു കരമാർഗ്ഗം തുറന്നു. പ്ലയോസീൻ കാലത്തിന്റെ അവസാനത്തോടെ, ക്വാട്ടേർണറി മഹാകാലത്തിന്റെ തുടക്കത്തോടെ, ഇപ്പോഴത്തെ ഹിമയുഗം തുടങ്ങി. അതിനു ശേഷം ധ്രുവപ്രദേശങ്ങളിൽ ഹിമാനിവൽക്കരണത്തിന്റേയും മഞ്ഞുരുകലിന്റേയും ആവർത്തനചക്രങ്ങൾ, 40000 - 100000 കൊല്ലങ്ങൾക്കിടയിൽ, പലതവണ ഉണ്ടായിട്ടുണ്ട്.

സെനോസോയിക് യുഗഖണ്ഡത്തിലെ ഏറ്റവും ഒടുവിലത്തെ മഹാകാലമാണ് ക്വാട്ടേർണറി മഹാകാലം. 25.88 ലക്ഷം വർഷങ്ങൾക്ക് മുമ്പു മുതൽ ഇന്നേവരേയുള്ള കാലമാണ് ഇത്. ഇതിനെ പ്ലയസ്റ്റോസീൻ, ഹോളോസീൻ എന്ന രണ്ട് കാലഘട്ടങ്ങളായി വിഭജിച്ചിട്ടുണ്ട്.
ഈ ചുരുങ്ങിയ കാലയളവിൽ ഭൂഖണ്ഡങ്ങളുടെ സ്ഥാനങ്ങളിൽ കാര്യമായ വ്യാത്യാസം രേഖപ്പെടുത്തപ്പെട്ടിട്ടില്ല. ഈ കാലയളവ് തുടങ്ങുന്നതോടെയാണ് പരിണാമപരമ്പരയിൽ നരസമാനരായ മനുഷ്യപൂർവികരെല്ലാം പ്രത്യക്ഷപ്പെടുന്നത്.
ഇക്കാലത്ത് ഇടക്കിടെയുണ്ടായിരുന്ന ഹിമയുഗചക്രത്തിന്റെ ഫലമായി ബോസ്ഫറസ് കടലിടുക്ക്, ഇംഗ്ലീഷ് ചാനൽ, ബാൾടിക് മേഖലയിലെ സ്കാഗെറാക്ക് കടലിടുക്ക്, ബെറിങ് കടലിടുക്ക് തുടങ്ങിയവ ഇടക്കിടെ, കടൽനിരപ്പ് ഉയരുകയും താഴുകയും ചെയ്യുന്നതിന്നനുസരിച്ച്, മുങ്ങിപ്പോകുകയും പൊങ്ങിവരികയും ചെയ്യുന്നുണ്ടായിരുന്നു. 

പ്രാഗ്കാലവർഷം 25.88 ലക്ഷം വർഷങ്ങൾക്കും 11700 വർഷങ്ങൾക്കും ഇടക്കുള്ള കാലഘട്ടമാണ് ഇത്. ഈ സമയത്ത് ഭൂഖണ്ഡങ്ങളുടെ സ്ഥാനങ്ങൾക്ക് കാര്യമായ മാറ്റമൊന്നും ഉണ്ടായിട്ടില്ല. ഇക്കാലത്ത് അവ തമ്മിലുള്ള ദൂരം 100 കി.മീ. യിൽ കൂടുതൽ വ്യത്യാസപ്പെട്ടിട്ടില്ല. 

ഇത് പ്രാഗ്കാലവർഷം 11700 മുതൽ ഇന്നേവരെയുള്ള കാലഘട്ടമണ്. ഇക്കാലത്ത് ഭൂഖണ്ഡങ്ങളുടെ നീക്കം ഒരു കിലോമീറ്ററിൽ കുറവായാണ് കണക്കാക്കപ്പെട്ടിട്ടുള്ളത്.
ഇപ്പോഴത്തെ ഹിമയുഗത്തിന്റെ ഏറ്റവും ഒടുവിലത്തെ ഹിമാനികാലം ഏതാണ്ട് 10000 കൊല്ലങ്ങൾക്കുമുമ്പ് അവസാനിച്ചു. ഹോളോസീനിന്റെ ആദ്യകാലങ്ങളിൽ മഞ്ഞുരുകൽ കാരണം കടൽനിരപ്പ് 35 മീറ്റർ വരെ പൊങ്ങിവന്നിരുന്നു. 40 ഡിഗ്രി അക്ഷാംശത്തിന്നു വടക്കുള്ള ഭാഗങ്ങളിൽ പലയിടത്തും ഈ കാലഘട്ടത്തിലെ ഹിമാനികാലങ്ങളിൽ ഹിമപാളികളുടെ ഭാരം മൂലം ഭൂമി താഴ്ന്നുപോയിരുന്നത് പിന്നീട്, പ്ലയ്സ്റ്റോസീനിന്റെ അന്ത്യകാലത്തും ഹോളോസീൻ കാലഘട്ടത്തിലുമായി 180 മീറ്റർ വരെ ഉയർന്നുവന്നിട്ടുണ്ട്. ഈ ഉയരം വക്കൽ പ്രക്രിയ ഇപ്പോഴും തുടർന്നുകൊണ്ടിരിക്കുന്നുമുണ്ട്. ഹിമപാളികൾ ഉരുകിമാറുമ്പോൾ കടൽനിരപ്പ് ഉയർന്നുവന്നതുകാരണം, ഇങ്ങനെ ഭൂപ്രതലം താഴ്ന്നുപോയിടത്തെക്കൊക്കെ, തൽക്കാലത്തേക്ക്, ഇന്നത്തെ കടൽക്കരകളിൽ നിന്ന് വളരെ ദൂരെക്കുപോലും, കടൽ കടന്നുകയറുകയും ചെയ്തിട്ടുണ്ട്. ഈ സ്ഥലങ്ങൾ കൂടാതെ തടാകങ്ങളുടെ അടിത്തട്ടുകൾ, വെള്ളപ്പൊക്കമുണ്ടാകാറുള്ള സമതലങ്ങൾ, ഗുഹകൾ, എന്നിവിടങ്ങളിൽ നിന്നുമാണ് ഹോളോസീൻ കാലത്തെ അശ്മകങ്ങൾ കണ്ടുകിട്ടിയിട്ടുള്ളത്. ഹിമാനികാലത്തിന്നുശേഷം ഭൂമി തിരികെ പൊങ്ങിവന്നതിനേക്കാൾ വേഗത്തിൽ കടൽനിരപ്പ് ഉയർന്നിരുന്നതുകൊണ്ട് മദ്ധ്യരേഖാപ്രദേശത്തിന്നടുത്തുള്ള സമുദ്രതീരങ്ങളിൽ ഹോളോസീൺ കാലത്തുനിന്നുള്ള അവശിഷ്ടങ്ങൾ കുറവായേ കാണപ്പെടുന്നുള്ളൂ. ബാൾട്ടിക് കടലിന്റെ തീരങ്ങളിൽ ഉയർന്നുവന്നിരിക്കുന്ന സ്ഥലങ്ങൾ ഇങ്ങനെ ഹിമാനികാലത്തിന്നുശേഷം ഉയർന്നുവന്നവയാണ്. ഇവിടങ്ങൾ ഇപ്പോഴും ഉയർന്നുകൊണ്ടിരിക്കുകയാണ്. തന്മൂലം വടക്കൻ യൂറോപ്പിൽ ഇടക്കിടെ ചെറിയ ഭൂകമ്പങ്ങൾ ഉണ്ടാകുന്നുമുണ്ട്. വടക്കൻ അമേരിക്കയിൽ ഈ പ്രതിഭാസത്തിന്റെ ഫലമായി ചൂണ്ടിക്കാണിക്കാറുള്ളത്, പണ്ട് ടൈറെൽ കടൽ എന്ന പേരിലുണ്ടായിരുന്ന വലിയൊരു ജലാശയം അതിന് ചുറ്റുമുള്ള കര പൊങ്ങിപ്പൊങ്ങി വന്ന്, ചെറുതായി, ഇന്നത്തെ ഹഡ്സൺ ബേ ആയിമാറിയതാണ്.


</doc>
<doc id="290145" url="https://ml.wikipedia.org/wiki?curid=290145" title="ഗ്രീക്ക് സ്വാതന്ത്ര്യസമരം">
ഗ്രീക്ക് സ്വാതന്ത്ര്യസമരം

ഗ്രീക്ക് വിപ്ലവകാരികൾ ഓട്ടോമൻ സാമ്രാജ്യത്തിനെതിരെ 1821നും 1832നും ഇടയിൽ നടത്തിയ വിജയകരമായ സായുധ സ്വാതന്ത്ര സമരമാണ് ഗ്രീക്ക് വിപ്ലവം അഥവാ ഗ്രീക്ക് സ്വാതന്ത്ര്യസമരം.ഫ്രാൻസ്,ഇംഗ്ലണ്ട്,റഷ്യ എന്നീ രാഷ്ട്രങ്ങളും ഓട്ടൊമൻ സാമ്രാജ്യത്തെയും അതിന്റെ സാമന്ത രാഷ്ട്രങ്ങളെയും പരാജയപ്പെടുത്തുന്നതിൽ ഗ്രീക്ക് ദേശീയവാദികളുടെ സഹായത്തിനെത്തി.

1453ൽ ബൈസാൻറിയൻ സാമ്രാജ്യത്തിന്റെ പതനത്തോടെ ഭൂരിപക്ഷം ഗ്രീക്ക് പ്രദേശങ്ങളും ഓട്ടോമൻ സാമ്രാജ്യത്തിന്റെ അധീനതയിലായി.1814ൽ ഗ്രീക്ക് ദേശീയവാദികൾ ചേർന്ന് ഗ്രീസിനെ സ്വതന്ത്രമാക്കുക എന്ന ലക്ഷ്യത്തോടെ സൗഹൃദ സംഘം (Filiki Eteria) എന്ന പേരിൽ ഒരു രഹസ്യ സംഘടന രൂപീകരിച്ചു.


</doc>
<doc id="290150" url="https://ml.wikipedia.org/wiki?curid=290150" title="ബാറ്ററി (ചെസ്സ്)">
ബാറ്ററി (ചെസ്സ്)

രണ്ടോ, അതിലധികമോ കരുക്കൾ ഒരേ നിരയിലോ, വരിയിലോ, കോണാടുകോണോ സജ്ജീകരിക്കുന്ന വിന്യാസത്തെയാണ് ചെസ്സിൽ ബാറ്ററി എന്ന് പറയുന്നത്. ഏതിരാളിയുടെ രാജാവിനു സംരക്ഷണം തീർക്കുന്ന കരുക്കളെ വെട്ടിയെടുക്കാനോ, കരുക്കൾ പകരം നല്കി നേട്ടമുണ്ടാക്കാനോ ആയുള്ള തന്ത്രങ്ങൾ മെനയാൻ ബാറ്ററി രൂപീകരണത്തിലൂടെ സാധ്യമാണ്.


</doc>
<doc id="290157" url="https://ml.wikipedia.org/wiki?curid=290157" title="ഇന്ത്യൻ ഹോം റൂൾ പ്രസ്ഥാനം">
ഇന്ത്യൻ ഹോം റൂൾ പ്രസ്ഥാനം

ബ്രിട്ടീഷ് ഭരണത്തിനു കീഴിൽ നിന്നുകൊണ്ടു തന്നെ, നാട്ടുരാജ്യങ്ങൾക്ക് സ്വയം ഭരണപദവി ആവശ്യപ്പെട്ടുകൊണ്ട് 1916 ൽ രൂപം കൊണ്ട ഒരു പ്രസ്ഥാനമായിരുന്നു ഇന്ത്യൻ ഹോം റൂൾ പ്രസ്ഥാനം. ഓസ്ട്രേലിയ, കാനഡ, ദക്ഷിണാഫ്രിക്ക, ന്യൂസീലൻഡ് എന്നിവിടങ്ങളിൽ നിലനിന്നിരുന്ന സമാനമായ രീതിയാണ് ഇന്ത്യയിലും ഈ പ്രസ്ഥാനം രൂപമെടുക്കാനായി ചൂണ്ടിക്കാണിക്കപ്പെടുന്നത്.

ഒന്നാം ലോക മഹായുദ്ധത്തിൽ ബ്രിട്ടന്റെ കൂടെ നിന്ന് ഇന്ത്യക്ക് ജർമ്മനിയോട് യുദ്ധം ചെയ്യേണ്ടി വന്നിരുന്നു. ഒന്നാം ലോക മഹായുദ്ധത്തിൽ ഇന്ത്യയുടെ ഇടപെടലിനെക്കുറിച്ചുണ്ടായ തർക്കത്തിൽ ഇന്ത്യൻ നേതൃത്വം രണ്ടായി പിളർന്നിരുന്നു. തദ്ദേശഭരണം എന്ന ആശയം നിലവിലുണ്ടായിരുന്നുവെങ്കിലും, ഈ തർക്കത്തിൽ മുങ്ങി അതിന് ലക്ഷ്യത്തിലെത്താൻ കഴിഞ്ഞിരുന്നില്ല. യുദ്ധം അതിന്റെ അവസാനഘട്ടത്തിലേക്കടുക്കുന്ന സമയത്താണ്, തദ്ദേശഭരണം എന്ന ആശയത്തോട് ഇന്ത്യൻ നേതാക്കൾ കൂടുതലായി ആകൃഷ്ടരാവുന്നത്. ബ്രിട്ടനോടുള്ള വിധേയത്വത്തിനു പകരമായി ചോദിച്ചുവാങ്ങേണ്ടുന്ന ഒന്നാണ് തദ്ദേശസ്വയംഭരണം എന്നു ചിന്തിച്ചിരുന്നവരും കോൺഗ്രസ്സിലുണ്ടായിരുന്നു.

മഹാരാഷ്ട്രയിലെ പൂനെയിൽ ഒരു ലീഗ് സ്ഥാപിച്ചുകൊണ്ട് ബാലഗംഗാധര തിലകനാണ് ഇന്ത്യൻ ഹോം റൂൾ പ്രസ്ഥാനത്തിനു തുടക്കമിടുന്നത്. ഈ പ്രസ്ഥാനത്തിന്റെ കേന്ദ്രം ഡൽഹിയായിരുന്നുവെങ്കിലും, ബോംബെ കൽക്കട്ട മദ്രാസ് എന്നിവിടങ്ങളിലും പ്രസ്ഥാനം ശക്തമായിരുന്നു. മുസ്ലീം ലീഗിന്റേയും, കോൺഗ്രസ്സിന്റേയും പ്രവർത്തകരിൽ നിന്നും ആവേശം നിറഞ്ഞ പ്രതികരണമാണ് ഈ പ്രസ്ഥാനത്തിനു ലഭിച്ചത്. കോൺഗ്രസ്സിലെ ഇടതുപക്ഷത്തേയും, വലതു പക്ഷത്തേയും, ഏകോപിപ്പിച്ചു നിറുത്തി, മുസ്ലിം ലീഗും കോൺഗ്രസ്സും തമ്മിലുള്ള ബന്ധം ദൃഢമാക്കി ഹോം റൂൾ പ്രസ്ഥാനത്തിനു കരുത്തേകിയത് ബ്രിട്ടീഷുകാരിയും, തിയോസഫിക്കൽ സൊസൈറ്റി അംഗവുമായിരുന്ന ആനി ബസന്റായിരുന്നു. 1917 ൽ ബ്രിട്ടൻ ആനീ ബസന്റിനെ അറസ്റ്റു ചെയ്യുമ്പോഴേയ്ക്ക്, ഇന്ത്യയുടെ ഗ്രാമങ്ങളിൽ പോലും ഹോംറൂൾ പ്രസ്ഥാനം ആരംഭിച്ചിരുന്നു.

യുവാക്കളും, വിദ്യാർത്ഥികളുമായിരുന്നു ഹോംറൂൾ പ്രസ്ഥാനത്തിലേക്ക് കൂടുതലായി ആകർഷിക്കപ്പെട്ടത്. ഉന്നത വിദ്യാഭ്യാസം നേടിയവരും, ഈ ലക്ഷ്യത്തിൽ ആകൃഷ്ടരായി മുന്നിട്ടിറങ്ങി. സമൂഹത്തിലെ ഈ ഉന്നതവർഗ്ഗത്തിന്റെ സാന്നിദ്ധ്യം കൂടുതൽ സാധാരണക്കാരെ പ്രസ്ഥാനത്തിലേക്ക് ആകർഷിച്ചു. പുതിയ ഒരു ദേശീയപ്രസ്ഥാനം എന്ന രീതിയിൽ ബ്രിട്ടീഷ് സർക്കാരിന്റേയും ശ്രദ്ധക്ക് ഹോം റൂൾ പാത്രമായി. പൊതുജനങ്ങളെ ബോധവൽക്കരിച്ച് പ്രസ്ഥാനത്തിനെ ശക്തിപ്പെടുത്തണമോ, അതോ തദ്ദേശസ്ഥാപനങ്ങളിലേക്കു നടക്കുന്ന തിരഞ്ഞെടുപ്പുകളിൽ പങ്കെടുത്ത് അധികാരത്തിൽ പങ്കാളികളാകണോ എന്ന കാര്യത്തിൽ ഒരു ഭിന്നത പ്രസ്ഥാനത്തിൽ രൂപം കൊണ്ടിരുന്നു.

ഗാന്ധിജി ഇന്ത്യൻ ദേശീയപ്രസ്ഥാനത്തിന്റെ ഭാഗഭാക്കാവുന്നതോടെയാണ് പ്രസ്ഥാനത്തിന്റെ ശ്രദ്ധ ദേശീയ തലത്തിൽ നിന്നും നഷ്ടപ്പെടാൻ തുടങ്ങിയത്. സത്യാഗ്രഹം, അഹിംസ, നിയമലംഘനപ്രസ്ഥാനം തുടങ്ങിയ നവ സമരരീതികളിലേക്ക് ജനങ്ങൾ കൂട്ടമായി ആകർഷിക്കപ്പെടാൻ തുടങ്ങി. ചമ്പാരനിലും, മറ്റും ഗാന്ധിജിയുടെ നേതൃത്വത്തിൽ നേടിയെടുത്ത സമരം ദേശീയ പ്രസ്ഥാനത്തിൽ അദ്ദേഹത്തെ ഒരു അറിയപ്പെടുന്ന നേതാവാക്കി മാറ്റി. ബോംബെ, കൽക്കട്ട, മദ്രാസ് എന്നീ നഗരങ്ങളിൽ മാത്രമായി പ്രവർത്തനങ്ങൾ ഒതുക്കാതെ ദരിദ്രരും, അക്ഷരാഭ്യാസമില്ലാത്തവരും താമസിക്കുന്ന ഇന്ത്യയുടെ വിദൂര ഗ്രാമങ്ങളിലേക്ക് പ്രവർത്തനം വ്യാപിപ്പിച്ച് അവരേക്കൂടി ദേശീയപ്രസ്ഥാനത്തിന്റെ ഭാഗമാക്കുക എന്നതായിരുന്നു ഗാന്ധിജിയുടെ ലക്ഷ്യം.

ഭരണരംഗത്ത് ഇന്ത്യക്കാരെ കൂടുതലായി നിയമിക്കണമെന്ന എഡ്വിൻ സാമുവൽ മൊണ്ടാഗു കമ്മീഷന്റെ ശുപാർശ വന്നതോടെ, പ്രസക്തി നഷ്ടപ്പെട്ട ഹോം റൂൾ പ്രസ്ഥാനം ഇനി കൂടുതൽ പ്രവർത്തനങ്ങൾ നടത്തേണ്ടതില്ല എന്നു തീരുമാനിച്ചു. പ്രധാന നേതാക്കളെല്ലാം പ്രസ്ഥാനത്തിലെ തങ്ങളുടെ അംഗത്വം രാജിവെച്ചു. 1920 ൽ മഹാത്മാഗാന്ധിയെ ഹോംറൂൾ ലീഗ് അതിന്റെ അഖിലേന്ത്യാ പ്രസിഡന്റായി തിരഞ്ഞെടുത്തു. അടുത്ത ഒരു കൊല്ലത്തിനുള്ളിൽ ഹോംറൂൾ ഔദ്യോഗികമായി ഇന്ത്യൻ നാഷണൽ കോൺഗ്രസ്സിൽ ലയിച്ചു.


</doc>
<doc id="290168" url="https://ml.wikipedia.org/wiki?curid=290168" title="പടുവം">
പടുവം

തിരുവനന്തപുരം ജില്ലയിലെ തീരപ്രദേശങ്ങളോടു ചേർന്ന് കണ്ടുവരുന്ന നെൽവയലുകളാണ് പടുവങ്ങൾ. വെള്ളമുള്ള സമയങ്ങളിൽ കഴുത്തുവരെ താഴ്ന്നുപോകുന്ന ചെളിക്കെട്ടുകൾ നിറഞ്ഞ പടുവങ്ങളിൽ പൂട്ടുന്നത് അസാദ്ധ്യമാണ്. പൊക്കാളികൃഷിക്ക് സമാനമായി കിളച്ച വാരംകോരി വിത്തുപാകി മുളപ്പിച്ച് പറിച്ചുനടുകയാണ് സാധാരണ ചെയ്യുക. ഫെബ്രുവരി - മാർച്ച് മാസങ്ങളിലായിട്ടാണ് കൃഷിപ്പണികൾ തുടങ്ങുക. വെള്ളക്കെട്ടിനെ അതിജീവിയ്ക്കാൻ ശേഷിയുള്ള തുളുനാടൻ എന്നയിനം നെൽവിത്താണ് പടുവങ്ങളിലെ തനതായ നെല്ലിനം .


</doc>
<doc id="290175" url="https://ml.wikipedia.org/wiki?curid=290175" title="കേരള ബ്ലാസ്റ്റേഴ്സ്">
കേരള ബ്ലാസ്റ്റേഴ്സ്

ഇന്ത്യൻ സൂപ്പർ ലീഗിൽ കേരളത്തെ പ്രതിനിധികരിക്കുന്ന ഫുട്ബോൾ ക്ലബ്ബാണ് കേരള ബ്ലാസ്റ്റേഴ്സ് ഫുട്ബോൾ ക്ലബ് . 
ജവഹർലാൽ നെഹ്റു സ്റ്റേഡിയം, കൊച്ചി ആണ് ഇവരുടെ ഹോം ഗ്രൗണ്ട്.

 ഡേവിഡ് ജെയിംസ്

ജേമി മക്കാലിസ്റ്റർ

റഫായേൽ റോമി

ലൂയിസ് ബാരെറ്റൊ(വിക്ടർ പുള്ഗ)

ആരോൺ ഹ്യൂസ്

സെഡ്രിക് ഹെങ്ബർട്ട്

ഗുഡ്ജോൺ ബാൾഡ്വിൻസൺ



</doc>
<doc id="290196" url="https://ml.wikipedia.org/wiki?curid=290196" title="ക്യൂബൻ മക്കൗ">
ക്യൂബൻ മക്കൗ

വംശനാശം സംഭവിച്ച ഒരു സപ്തവർണ്ണ തത്തയാണ് ക്യൂബൻ മക്കൗ. ക്യൂബയിലും സമീപ ദ്വീപുകളിലുമായിരുന്നു പത്തൊൻപതാം നൂറ്റാണ്ട് വരെ ഇവയെ കണ്ടിരുന്നത്. ഇന്ന് കാണപ്പെടുന്ന Scarlet macaw യുമായി ഇതിനു സാമ്യം ഉണ്ടായിരുന്നു എന്ന് വിശ്വസിക്കപ്പെടുന്നു. ഇവയുടെ അസ്ഥികൂടങ്ങൾ ഇതുവരെ കിട്ടിയിട്ടില്ലാ എങ്കിലും ഉപ ജീവാശ്മങ്ങൾ ക്യൂബയിൽ നിന്നും ലഭിച്ചിട്ടുണ്ട്.

ആദ്യകാല പര്യവേഷകർ ആയിരുന്ന ക്രിസ്റ്റഫർ കൊളംബസ്, ഡീഗോ അൽവാരെസ് തുടങ്ങിയവർ 14,15 നൂറ്റാണ്ടുകളിൽ ഇവയെ പറ്റി പരാമർശിച്ചിരുന്നു. ക്യൂബയെ കുറിച്ചുള്ള പഴയ പുസ്തകങ്ങളിലും ലേഖനങ്ങളിലും ഇവയെ സചിത്രം പ്രതിപാദിച്ചിട്ടുണ്ട്. ഇതിനു ആദ്യം നൽകിയ ശാസ്ത്രനാമം Psittacus tricolor എന്നായിരുന്നു. 


</doc>
<doc id="290200" url="https://ml.wikipedia.org/wiki?curid=290200" title="ടൊർവൊസോറസ്">
ടൊർവൊസോറസ്

തെറാപ്പോഡ വിഭാഗത്തിൽ പെട്ട ഒരു ദിനോസർ ആണ് ടൊർവൊസോറസ് . അന്ത്യ ജുറാസ്സിക് കാലഘട്ടത്തിൽ ആണ് ഇവ ജീവിച്ചിരുന്നത് . ഫോസ്സിൽ കണ്ടു കിട്ടിയിടുള്ളത് കൊളറാഡോയിൽ നിന്നും (1971) പോർച്ചുഗലിൽ നിന്നും (2014) ആണ് . കൊളറാഡോയിൽ നിന്നും കണ്ടു കിട്ടിയ ഉപവർഗത്തിന് "ടൊർവൊസോറസ് ടാനെരി" എന്നും (ഹോലോ ടൈപ്പ് :BYUVP 2020), പോർച്ചുഗലിൽ നിന്നും കണ്ടു കിട്ടിയ ഉപവർഗത്തിന് "ടൊർവൊസോറസ് ഗുർനെ" എന്നും (ഹോലോ ടൈപ്പ് :ML 1100) ആണ് പേര് .

ഇവയ്ക്ക് ഏകദേശം 10 മീറ്റർ (33 അടി) നീളവും ഏകദേശം 4-5 ടൺ വരെ ശരീരഭാരവുമുണ്ടായിരുന്നു.


</doc>
<doc id="290214" url="https://ml.wikipedia.org/wiki?curid=290214" title="ലേഡീസ് ഹോസ്റ്റൽ">
ലേഡീസ് ഹോസ്റ്റൽ

രേഖ സിനി ആർട്ടിന്റെ ബാനറിൽ ഡോ. ബാലകൃഷ്ണൻ നിർമിച്ച മലയാളചലച്ചിത്രമാണ് ലേഡീസ് ഹോസ്റ്റൽ. ഹരിഹരന്റെ പ്രഥമ സംരംഭമാണ് ലേഡീസ് ഹോസ്റ്റൽ. വിമലാ റിലീസ് വിതണം ചെയ്ത ഈ ചിത്രം 1973 ജൂൺ 29-ന് പ്രദർശനം തുടങ്ങി.






</doc>
<doc id="290218" url="https://ml.wikipedia.org/wiki?curid=290218" title="കരീബിയൻ മങ്ക് സീൽ">
കരീബിയൻ മങ്ക് സീൽ

ഇരുപതാം നൂറ്റാണ്ടിന്റെ പകുതിയോടെ വംശനാശം സംഭവിച്ച ഒരു കടൽനായയാണ് കരീബിയൻ മങ്ക് സീൽ(Caribbean Monk Seal).വെസ്റ്റ്‌ ഇന്ത്യൻ സീൽ ,സീ വുൾഫ് എന്നീ പേരുകളിലും അറിയപ്പെട്ടിരുന്ന ഇതിന്റെ ശാസ്ത്രീയ നാമം Monachus tropicalis എന്നായിരുന്നു. 

ഇവയെ ഏറ്റവും കൂടുതൽ വേട്ടയാടിയിരുന്നത് മനുഷ്യരും സ്രാവുകളും ആയിരുന്നു. അക്കാലത്ത് കരീബിയൻ പ്രദേശങ്ങളിൽ വൻതോതിൽ ഉണ്ടായിരുന്ന കരിമ്പ് 
ഫാക്ടറികളിലെ യന്ത്രങ്ങളിൽ ഉപയോഗിക്കുവാനുള്ള എണ്ണയ്ക്ക് വേണ്ടി ഇവയെ വ്യാപകമായി വേട്ടയാടി. . തുടർന്ന് ഇവയുടെ വംശനാശം ത്വരിതഗതിയിലായിരുന്നു. 


</doc>
<doc id="290225" url="https://ml.wikipedia.org/wiki?curid=290225" title="കാസ്പിയൻ കടുവ">
കാസ്പിയൻ കടുവ

ഏതാണ്ട് നാല്പത് വർഷങ്ങൾക്ക് മുൻപ് വംശനാശം സംഭവിച്ച ഒരു കടുവയാണ് കാസ്പിയൻ കടുവ. Panthera tigris virgata എന്ന ശാസ്ത്രനാമം ഉള്ള ഇത് പേർഷ്യൻ കടുവ (Persian tiger) , ട്യൂറേനിയൻ കടുവ (Turanian tiger) തുടങ്ങിയ പേരുകളിലും അറിയപ്പെട്ടിരുന്നു.

1970 വരെ സ്വാഭാവിക വാസസ്ഥാനങ്ങളിൽ കണ്ടിരുന്ന ഇവ കാസ്പിയൻ കടലിനു പടിഞ്ഞാറും തെക്കും ഉള്ള പ്രദേശങ്ങളിലും ,തുർക്കി,ഇറാൻ,ചൈന,റഷ്യ,അഫ്ഗാനിസ്താൻ തുടങ്ങിയ രാജ്യങ്ങളിലും കാണപ്പെട്ടിരുന്നു. ഇന്ന് ഇവയെ മൃഗശാലകളിൽ പോലും കാണാൻ കഴിയില്ല.

വേട്ടവിനോദവും മനുഷ്യ കുടിയേറ്റങ്ങളും സ്വാഭാവിക ആവാസവ്യവസ്ഥയുടെ നശീകരണവുമാണ് കാസ്പിയൻ കടുവകളുടെ വംശനാശത്തിന് മുഖ്യ കാരണമായത്. 1970 കളിൽ അവസാന കാസ്പിയൻ കടുവയും കൊല്ലപ്പെട്ടതായി കരുതപ്പെടുന്നതെങ്കിലും പിന്നീട് 1997ൽ അഫ്ഗാനിസ്ഥാനിലെ ബബാതാക് മലനിരകളിൽ നിന്നും ഒരു കടുവയെ കൊന്നിരുന്നു. ഇപ്പോഴും ഈ മേഖലയിലെ പല ഒറ്റപ്പെട്ട പ്രദേശങ്ങളിൽ നിന്നും കടുവയെ കണ്ടതായി സ്ഥിരീകരിക്കാത്ത റിപ്പോർട്ടുകളുണ്ട്.


</doc>
<doc id="290232" url="https://ml.wikipedia.org/wiki?curid=290232" title="മൗറീഷ്യസ് മൂങ്ങ">
മൗറീഷ്യസ് മൂങ്ങ

പത്തൊൻപതാം നൂറ്റാണ്ടോടെ വംശനാശം സംഭവിച്ച ഒരു മൂങ്ങയാണ് മൗറീഷ്യസ് മൂങ്ങ. Mascarenotus sauzieri എന്ന ശാസ്ത്ര നാമത്തിൽ അറിയപ്പെട്ടിരുന്ന ഇതിനെ ന്യൂട്ടന്റെ മൂങ്ങ (Newton's owl) എന്നും വിളിച്ചിരുന്നു. 

മൗറീഷ്യസ് ലെ മസ്കരൈൻ ദ്വീപിൽ മാത്രമായിരുന്നു ഇവയെ കണ്ടിരുന്നത്. 1770 ൽ നിർമ്മിച്ച ഒരു രേഖാചിത്രം ഒഴികെ 
ഈ പക്ഷിയെ കുറിച്ച് കൂടുതൽ വിവരങ്ങൾ ഒന്നും ലഭ്യമല്ല. 1836 ൽ വെടിവെച്ചിട്ട മൗറീഷ്യസ് മൂങ്ങയായിരുന്നു അവസാനം 
ജീവിച്ചിരുന്നത്. ഉപജീവാംശ അസ്ഥികളിൽ നിന്നുമാണ് ഇവയെ കുറിച്ച് പഠനങ്ങൾ നടന്നത്.


</doc>
<doc id="290251" url="https://ml.wikipedia.org/wiki?curid=290251" title="ഹിമാലയൻ കാട">
ഹിമാലയൻ കാട

ഉത്തരഭാരതത്തിൽ ജീവിച്ചിരുന്ന ഒരു പക്ഷിയാണ് ഹിമാലയൻ കാട (Himalayan quail). "Ophrysia superciliosa" എന്ന ശാസ്ത്രനാമത്തിൽ അറിയപ്പെട്ടിരുന്ന ഹിമാലയൻ കാടയെ അവസാനമായി രേഖപ്പെടുത്തിയത് 1876 ൽ മസ്സൂറിക്ക് സമീപം വച്ചായിരുന്നു. ഇത് കാടകളുടെ ഫാസിയാനിഡെ കുടുംബത്തിൽ ഉൾപ്പെടുന്നു.


</doc>
<doc id="290259" url="https://ml.wikipedia.org/wiki?curid=290259" title="സൂര്യ അശോക്">
സൂര്യ അശോക്

2014 ൽ ബാല സാഹിത്യത്തിനുള്ള കേന്ദ്ര സാഹിത്യ അക്കാദമി പുരസ്കാരം നേടിയ കൊങ്കണി സാഹിത്യകാരിയാണ് സൂര്യ അശോക്. 'ഭുർഗ്യംലോ സംസാർ’ എന്ന കൃതിക്കാണ് ബാലസാഹിത്യ അവാർഡ് ലഭിച്ചത്.

സോമലത ആർ. പൈയുടെയും രവീന്ദ്രനാഥ പൈയുടെയും മകളായി തൃപ്പൂണിത്തുറയിൽ ജനിച്ചു. അച്ഛൻെറ സ്ഥലംമാറ്റങ്ങൾക്കനുസരിച്ച് ബംഗാളിലും ബിഹാറിലും കേരളത്തിൽ പലയിടങ്ങളിലുമായി വിദ്യാഭ്യാസം. പി.ജി ഡിപ്ളോമ ഇൻ കൊങ്കണി ലിറ്ററേച്ചറിൽ രണ്ടാം റാങ്കു നേടി. 2004ൽ ആദ്യ കവിതാസമാഹാരം ‘കൃഷ്ണഗീത്’ പ്രസിദ്ധീകരിച്ചു. കംസവധം വരെയുള്ള കൃഷ്ണചരിതം ഉൾപ്പെടുത്തിയ സചിത്രകാവ്യമായിരുന്നു ഇത്. ഏഴ് കഥകളുടെ സമാഹാരം ‘പുനർജനി’ ആയിരുന്നു അടുത്തത്. ഈ കൃതി, മല്ലികാർജ്ജുന കോളേജ് ഓഫ് ആർട്ട്സ് ആൻഡ് സയൻസ്, ഡിഗ്രിക്ക് പാഠപുസ്തകമായി തിരഞ്ഞെടുത്തിട്ടുണ്ട്. 





</doc>
<doc id="290281" url="https://ml.wikipedia.org/wiki?curid=290281" title="യശ്വന്ത്‌റാവു ഹോൾക്കർ">
യശ്വന്ത്‌റാവു ഹോൾക്കർ

മറാഠ സാമ്രാജ്യത്തിലെ ഒരു രാജാവായിരുന്നു യശ്വന്ത്റാവു ഹോൾക്കർ (ജനനം 1776 ഡിസംബർ 3 - മരണം 1811 ഒക്ടോബർ 27). പേർഷ്യൻ, മറാഠി ഭാഷകളിൽ പരിജ്ഞാനമുണ്ടായിരുന്ന യശ്വന്ത് മികച്ച ഒരു സൈന്യാധിപൻ കൂടിയായിരുന്നു. ഇന്ത്യയിലെ നെപ്പോളിയൻ എന്ന് യശ്വന്ത്റാവു ഹോൾക്കറിനെ വിശേഷിപ്പിക്കാറുണ്ട്. 1799 ജനുവരിയിലാണ് യശ്വന്ത് രാജാവായി സ്ഥാനാരോഹണം ചെയ്യപ്പട്ടു, അതേ വർഷം മെയിൽ അദ്ദേഹം ഉജ്ജയിനി പിടിച്ചടക്കി.

വടക്കോട്ട് തന്റെ സാമ്രാജ്യം വികസിപ്പിക്കാനാണ് അദ്ദേഹം ശ്രമിച്ചിരുന്നത്, പേഷ്വാ ബാജി റാവു രണ്ടാമന്റെ ഭരണപരിഷ്കാരങ്ങളേയും, നയങ്ങളേയും യശ്വന്ത് കഠിനമായി വിമർശിച്ചുപോന്നു. 1802 മേയിൽ യശ്വന്ത് പൂനെ യുദ്ധത്തിൽ പേഷ്വാ ബാജിറാവുവിനെ കീഴടക്കി പൂനെ സ്വന്തമാക്കി. പൂനെ കാൽക്കീഴിലായതോടെ, മറാഠാ സാമ്രാജ്യം ഉടച്ചുവാർക്കാൻ യശ്വന്ത് പദ്ധതി തയ്യാറാക്കി.
ബ്രിട്ടീഷുകാർ ഇന്ത്യയിലേക്കു വരുന്നതിനെ ശക്തിയുക്തം എതിർത്തയാളായിരുന്നു യശ്വന്ത്. ഗ്വാളിയോർ രാജാവായിരുന്ന ദൗളത് സിന്ധ്യയുമായി ചേർന്ന് യശ്വന്ത് ബ്രിട്ടനോട് എതിരിടാൻ യശ്വന്ത് തീരുമാനിച്ചു. ബ്രിട്ടനെതിരേ ഒരുമിച്ചു നിന്നു പോരാടാൻ നാട്ടുരാജ്യങ്ങളിലെ രാജാക്കന്മാരോട് യശ്വന്ത് അഭ്യർത്ഥിച്ചു. ഈ രാജ്യങ്ങളിലെ രാജാക്കന്മാർ നേരത്തേ തന്നെ ബ്രിട്ടീഷുകാരുമായി കരാറുകൾ ഉണ്ടാക്കിയിരുന്നതിനാൽ യശ്വന്തിന്റെ അഭ്യർത്ഥനകൾ നടപ്പായില്ല, ഇതു കാരണം ബ്രിട്ടീഷുകാർക്കെതിരേ തനിച്ചു പോരാടാൻ അദ്ദേഹം നിശ്ചയിച്ചു.

കേണൽ ഫോസെറ്റിന്റെ നേതൃത്വത്തിലുള്ള ബ്രിട്ടീഷ് പട്ടാളത്തെ യശ്വന്ത് പരാജയപ്പെടുത്തുകയും, ഡൽഹിയിൽ ബ്രിട്ടീഷുകാർ തടവിലാക്കിയിരുന്ന ഷാ ആലം രാജകുമാരനെ രക്ഷിക്കാൻ ഡൽഹി ആക്രമിക്കുകയും ചെയ്തു. ഈ യുദ്ധത്തിൽ വിജയിക്കാൻ യശ്വന്തിനു കഴിഞ്ഞില്ല. ഈ യുദ്ധത്തിൽ യശ്വന്ത് കാണിച്ച ധീരതയെ കണക്കിലെടുത്ത് ഷാ ആലം ആണ് അദ്ദേഹത്തിന് "മഹാരാജാധിരാജ രാജ രാജേശ്വർ അലി ബഹാദൂർ" എന്ന ഭരണപരമായ പദവി സമ്മാനിക്കുന്നത്.

യശ്വന്തിന്റെ ശക്തിപ്രഭാവം കണ്ട്, അദ്ദേഹവുമായി സമാധാനത്തിൽ സന്ധിചെയ്യുന്നതാണ് ഉചിതം എന്ന് ബ്രിട്ടീഷുകാർ തീരുമാനിച്ചു. 24 ഡിസംബർ 1805 ന് ബ്രിട്ടൻ യശ്വന്തുമായി ഒരു സമാധാന ഉടമ്പടി ഒപ്പു വച്ചു. ഒരു സമാധാന ഉടമ്പടി ഒപ്പു വെക്കാനായി ബ്രിട്ടീഷ് സാമ്രാജ്യം ആദ്യമായാണ് ഒരു ഇന്ത്യൻ രാജാവിനെ അങ്ങോട്ടു സമീപിക്കുന്നത്. യുദ്ധത്തിൽ നഷ്ടപ്പെട്ട പ്രദേശങ്ങൾ അദ്ദേഹത്തിനു തിരിച്ചുകൊടുക്കുകയും, ജയ്പൂർ, ഉദയ്പൂർ, കോത്ത, ബുണ്ടി എന്നീ പ്രദേശങ്ങൾ പൂർണ്ണമായും യശ്വന്തിന്റെ ഭരണത്തിനായി വിട്ടുകൊടുക്കുയും ചെയ്തു. അദ്ദേഹത്തിന്റെ ഭരണകാര്യങ്ങളിൽ ഒരിക്കലും, ബ്രിട്ടൻ ഇടപെടില്ലെന്നും ഉറപ്പുകൊടുക്കുകയും ചെയ്തു.

മറാഠ സാമ്രാജ്യം വിപുലപ്പെടുത്തുക എന്നതു തന്നെയായിരുന്നു യശ്വന്തിന്റെ ലക്ഷ്യം, ഇതിനായി ബ്രിട്ടനെ ഇന്ത്യയിൽ നിന്നു തന്നെ പറഞ്ഞയക്കണം എന്നദ്ദേഹത്തിനറിയാമായിരുന്നു. ഭാൻപുരയിൽ തന്നെ താമസിച്ചു തന്റെ ലക്ഷ്യം നേടാനായി വലിയൊരു സൈന്യത്തെ അദ്ദേഹം സജ്ജമാക്കാൻ തുടങ്ങി. കൽക്കട്ടയെ ആക്രമിക്കാൻ ഏതാണ്ട് ഒരു ലക്ഷത്തോളം സൈനികരുള്ള ഒരു സേനയേയാണ് യശ്വന്ത് തയ്യാറാക്കിയിരുന്നത്. 1811 ഒക്ടോബർ 27 ന് തന്റെ മുപ്പത്തഞ്ചാമത്തെ വയസ്സിൽ യശ്വന്ത് അന്തരിച്ചു.


</doc>
<doc id="290299" url="https://ml.wikipedia.org/wiki?curid=290299" title="ശേഷക്രിയാ കല">
ശേഷക്രിയാ കല

ശവസംസ്കാരത്തോട്‌ അനുബന്ധിച്ച് നിർമ്മിക്കുന്ന ഏതൊരു വിധിപ്രകാരം ഉള്ള കലാപരമായ നിർമ്മിതികളെയും ശേഷക്രിയാ കല(Funerary Art) എന്നത് കൊണ്ട് അർഥമാക്കുന്നു.ശവസംസ്കാരം നടക്കുന്ന സ്ഥലത്തെ അലങ്കരിക്കൽ ,അവിടെ ചെയ്യുന്ന ശില്പവിദ്യകൾ ,സ്മാരകങ്ങൾ നിർമ്മിക്കൽ എന്നിവ ഇതിൽ ഉൾപ്പെടുന്നു . 

ശവസംസ്കാരം നടന്ന സ്ഥലങ്ങളിൽ പ്രത്യേക കലാ നിർമിതികൾ വയ്ക്കുന്ന പതിവ് 50,000 വർഷങ്ങൾക്കു മുൻപ് നിയാണ്ടർതാൽ കാലം തൊട്ടേ ഉണ്ടായിരുന്നു . ഇന്ന് ഒരു വിധം എല്ലാ മതങ്ങളിലും ഈ ചടങ്ങുകൾ കാണാം. ഈജിപ്ത് ലെ പിരമിഡ് മുതൽ ഇന്ത്യയിലെ താജ് മഹൽ വരെ ഈ കലയ്ക്ക്‌ ഉദാഹരണമാണ്.


</doc>
<doc id="290303" url="https://ml.wikipedia.org/wiki?curid=290303" title="എമ ഹോഗ്">
എമ ഹോഗ്

ടെക്സസിലെ പ്രഥമ വനിതയെന്നറിയപ്പെട്ടിരുന്ന മനുഷ്യസ്‌നേഹിയും കലാവസ്തുക്കളുടെ സംരക്ഷകയും ആയിരുന്നു എമ ഹോഗ് (Ima Hogg) (ജൂലൈ 10, 1882 – ആഗസ്റ്റ്‌ 19, 1975). ഇരുപതാം നൂറ്റാണ്ടിൽ ടെക്സസ് നഗരത്തിൽ ഏറ്റവും കൂടുതൽ ബഹുമാനിക്കപ്പെടുന്ന വനിതയായി എമ ഹോഗിനെ ചരിത്രം കാണുന്നു.

പിക്കാസോ, ക്ലീ, മാറ്റിസേ തുടങ്ങിയവരുടെ സൃഷ്ടികൾ ഇവരുടെ ശേഖരത്തിൽ കാണാം.ഹൂസ്റ്റണിലെ മ്യൂസിയത്തിലേക്ക് അവർ നിരവധി സൃഷ്ടികൾ സംഭാവന ചെയ്തിരുന്നു. നിരവധി പുരാവസ്തു ശേഖരങ്ങൾ പുനരുദ്ധരിക്കുന്നതിലും ഇവർ ശ്രദ്ധ ചെലുത്തി.


</doc>
<doc id="290305" url="https://ml.wikipedia.org/wiki?curid=290305" title="മാധവിക്കുട്ടി (ചലച്ചിത്രം)">
മാധവിക്കുട്ടി (ചലച്ചിത്രം)

സുപ്രിയ പ്രൊഡക്ഷൻസിന്റെ ബാനറിൽ ഹരി പോത്തൻ നിർമിച്ച മലയാളചലച്ചിത്രമാണ് മാധവിക്കുട്ടി. വിമലാ റിലീസിംഗ് കമ്പനി വിതരണം ചെയ്ത ഈ ചിത്രം 1973 നവംബർ 30-ൻ് പ്രദർശനം തുടങ്ങി.






</doc>
<doc id="290312" url="https://ml.wikipedia.org/wiki?curid=290312" title="ഗിനിപ്പന്നി">
ഗിനിപ്പന്നി

കാവിഡേ കുടുംബത്തിലെ കാവിയ എന്ന ജനുസ്സിൽ പെട്ട ഒരു കരണ്ടുതീനിയാണ് ഗിനിപ്പന്നി(ഇംഗ്ലീഷ്: "Guinea pig").. എലിപ്പന്നി എന്നും കാവി (cavy) എന്നും വിളിക്കാറുണ്ട്. ഗിനിപ്പന്നി എന്ന പേരിൽ വ്യംഗ്യമായതുപോലെ ഒരു പന്നിയല്ല ഇത്. ഇവയുടെ സ്വദേശം ഗിനിയയും അല്ല . തെക്കേ അമേരിക്കയിലെ ആന്തിസ് ആണ് ഇവയുടെ സ്വദേശം. ഇന്ന് പൂർണ്ണമായി ഇണക്കി വളർത്തുന്ന ഇവയെ വന്യമായി കാണുവാൻ സാധ്യമല്ല. 

തെക്കേ അമേരിക്കയിലെ തദ്ദേശീയരുടെ ഇടയിൽ ഈ ജീവിക്ക് പ്രധാന സ്ഥാനം ഉണ്ട്. ഭക്ഷണം ആയും ഒരു നാട്ടുമരുന്ന് ആയും ഇതിനെ അവിടെ ഉപയോഗിക്കുന്നു. പതിനാറാം നൂറ്റാണ്ടു മുതലുള്ള യൂറോപ്യരുടെ ആഗമനത്തിനു ശേഷം ഇതിനെ യൂറോപ്പിലും മറ്റു രാജ്യങ്ങളിലും ഇണക്കി വളർത്തുവാൻ തുടങ്ങി. പത്തൊൻപതാം നൂറ്റാണ്ടു മുതൽ ഇവയെ വ്യാപകമായി മരുന്നു പരീക്ഷണത്തിനു ഉപയോഗിച്ചു വരുന്നു. നിർദാക്ഷിണ്യം ഇവയെ പരീക്ഷണ വസ്തുവായി ഉപയോഗിക്കാൻ തുടങ്ങിയതോടെ "ഗിനിപ്പന്നി" എന്ന ശൈലീപദം "പരീക്ഷണ വസ്തു" എന്ന അർത്ഥത്തിൽ പ്രസിദ്ധമായി.


</doc>
<doc id="290319" url="https://ml.wikipedia.org/wiki?curid=290319" title="പെരുമ്പാവൂർ മുൻസിപ്പൽ ലൈബ്രറി">
പെരുമ്പാവൂർ മുൻസിപ്പൽ ലൈബ്രറി

പെരുമ്പാവൂർ മുൻസിപ്പൽ ലൈബ്രറി കുന്നത്തു് നാട് താലൂക്കിൽ സ്ഥിതിചെയ്യുന്നു. 1984 സെപ്തംബർ 22 -ആം തീയതി മുൻ മുൻസിപ്പൽ ചെയർമാൻ കെ.എൻ.ജി. കർത്തയാണു് പൊതുജനങ്ങൾക്കായി തുറന്നുകൊടുത്തത്. 1983 -ൽ അന്നത്തെ കേരള സർക്കാർ വിദ്യാഭ്യാസ മന്ത്രിയായ ടി.എം. ജേക്കബ് ആണു് ലൈബ്രറിയുടെ തറക്കല്ലിട്ടത്. ആയിരക്കണക്കിനു് പുസ്തകങ്ങളാൽ സമ്പന്നമാണു് ലൈബ്രറി. അദ്ധ്യാപകരും വിദ്യാർത്ഥികളും മറ്റുപൊതുജനങ്ങളുമായി നിരവധി പ്രദേശവാസികൾ ലൈബ്രറി ഉപയോഗപ്പെടുത്തുന്നു. തെരഞ്ഞെടുക്കപ്പെട്ട ഭരണസമിതി ലൈബ്രറിയുടെ പ്രവർത്തനങ്ങൾ നിയന്ത്രിക്കുന്നു. 

നാലു നിലയുള്ള കെട്ടിടത്തിൽ ഒന്നാം നിലയിൽ പൊതു ജനങ്ങൾക്ക് കാലിക പ്രസിദ്ധീകരണങ്ങളും പത്രങ്ങളും വായിക്കാനുള്ള സൌകര്യം ഏർപ്പെടുത്തിയിരിക്കുന്നു. രണ്ടാം നിലയിൽ പുസത്കങ്ങൾ വിവിധ വിഭാഗങ്ങളിലായി തരംതിരിച്ച് സൂക്ഷിച്ചിരിക്കുന്നു. മൂന്നാം നിലയിൽ ലൈബ്രറിയുടെ നടത്തിപ്പ് കാര്യാലയവും നാലാം നിലയിൽ കെ.എൻ.ജി. കർത്തയുടെ സ്മരണയ്ക്കായി നിർമ്മിച്ച കെ.എൻ.ജി. കൾച്ചറൽ സെന്ററും പ്രവർത്തിക്കുന്നു.

2014 ആഗസ്ത് 18,19 തീയതികളിൽ അക്ഷര പെരുമ വായനവാരം സംഘടിപ്പിച്ചു. 




</doc>
<doc id="290322" url="https://ml.wikipedia.org/wiki?curid=290322" title="ലളിത കുമാരമംഗലം">
ലളിത കുമാരമംഗലം

ദേശീയ വനിതാ കമ്മീഷൻ അധ്യക്ഷയാണ് ലളിത കുമാരമംഗലം . ബി.ജെ.പി. ദേശീയ എക്‌സിക്യൂട്ടീവ് അംഗവും പാർട്ടി വക്താവുമാണ് തമിഴ്‌നാട് സ്വദേശിനിയായ ലളിത കുമാരമംഗലം. 2014 സെപ്റ്റംബർ 17 നാണ് അവർ ദേശീയ വനിതാ കമ്മീഷൻ അധ്യക്ഷയായി നിയമിതയായത് . 

കമ്യൂണിസ്റ്റ് പാർട്ടി പ്രവർത്തകനും ഇന്ദിരാ ഗാന്ധി മന്ത്രിസഭയിൽ 1971-1972 കാലത്ത് ഇരുമ്പ്-സ്റ്റീൽ ഖനി വകുപ്പ് മന്ത്രിയും ആയിരുന്ന മോഹൻ കുമാരമംഗലം ആണ് ഇവരുടെ പിതാവ്. ഇവരുടെ മുത്തച്ഛൻ പി.സുബ്ബരായൻ മദ്രാസ് പ്രസിഡൻസി യുടെ മുഖ്യമന്ത്രി ആയിരുന്നു. പശ്ചിമ ബംഗാൾ മുൻ മുഖ്യമന്ത്രി ആയിരുന്ന അജോയ് മുഖർജിയുടെ മരുമകൾ ആയ കല്യാണി മുഖർജി ആയിരുന്നു ഇവരുടെ അമ്മ. മുൻ ബി.ജെ.പി നേതാവായിരുന്ന അന്തരിച്ച രംഗരാജൻ കുമാരമംഗലത്തിന്റെ സഹോദരി കൂടിയാണ് ലളിത കുമാരമംഗലം . 


</doc>
<doc id="290326" url="https://ml.wikipedia.org/wiki?curid=290326" title="റെയ്മൻഡ് വഹാൻ ദാമേദിയൻ">
റെയ്മൻഡ് വഹാൻ ദാമേദിയൻ

എം.ആർ .ഐ സ്കാനുകളുടെ കണ്ടുപിടിത്തവുമായി ബന്ധപ്പെട്ട ശാസ്ത്രജ്ഞനാണ് റെയ്മൻഡ് വഹാൻ ദാമേദിയൻ.(ജ: മാർച്ച് 16, 1936 -ന്യൂയോർക്ക്). അർമേനിയൻ വംശജനായ ദാമേദിയൻ ശരീരത്തിലെ പൊട്ടാസ്യം, സോഡിയം തന്മാത്രകളെ കേന്ദ്രീകരിച്ച് നടത്തിയ ഗവേഷണങ്ങളാണ് എം.ആർ.ഐ സ്കാനുകളുടെ നിർമ്മാണത്തിലേയ്ക്ക് അദ്ദേഹത്തെ നയിച്ചത്. 1969 ൽ ആദ്യമായി ഒരു സ്കാനിങ് യന്ത്രത്തിനു അദ്ദേഹം രൂപകല്പന നൽകിയിരുന്നു.കൂടാതെ 1977-ൽ അർബ്ബുദകോശങ്ങളെ വേർതിരിച്ചറിയുന്നതിനുള്ള ഒരു പരിശോധനാരീതി മനുഷ്യനിൽ ആദ്യമായി പരീക്ഷിച്ചതും അർമേദിയനായിരുന്നു.

1956-ൽ വിസ്കോൺസിൻ -മാഡിസൺ സർവ്വകലാശാലയിൽനിന്നും ഗണിതശാസ്ത്രത്തിൽ ബിരുദം നേടിയ ദാമേദിയൻ 1960 ൽ വൈദ്യശാസ്ത്രത്തിൽ എം. ഡി. ബിരുദവും നേടുകയുണ്ടായി.

2003-ലെ വൈദ്യശാസ്ത്രത്തിനുള്ള നോബൽ സമ്മാനത്തിനു ദാമേദിയൻ പരിഗണിയ്ക്കപ്പെടാതിരുന്നത് ഒട്ടേറെ വിവാദങ്ങൾക്കു വഴിവെച്ചിരുന്നു.



</doc>
<doc id="290332" url="https://ml.wikipedia.org/wiki?curid=290332" title="മൗനാ കീ">
മൗനാ കീ

ഹവായ് ദ്വീപുകളിൽ സ്ഥിതി ചെയ്യുന്ന ഒരു നിഷ്‌ക്രിയമായ അഗ്നിപർവ്വതം ആണ് മൗനാ കീ(Mauna Kea) . 
Mauna Kea (/ˌmɔːnə ˈkeɪ.ə/ or /ˌmaʊnə ˈkeɪ.ə/; Hawaiian: [ˈmɔunə ˈkɛjə]) എന്നതാണ് ആംഗലേയ ഉച്ചാരണം.

സമുദ്രനിരപ്പിൽ നിന്നും ഇതിന്റെ ഉയരം 13,803 ft (4,207 m) മാത്രമാണ്. എന്നാൽ ഈ പർവ്വതം സ്ഥിതി ചെയ്യുന്നത് സമുദ്രത്തിന്റെ അടിത്തട്ടിലാണ് . അവിടെ നിന്നുമുള്ള ഉയരം 33,100 അടിയാണ് (10,100 m). അതായത് അടിത്തട്ടിൽ നിന്നും നോക്കിയാൽ ഇതിനു എവറസ്റ്റ് കൊടുമുടിയുടെ ഇരട്ടിയോളം ഉയരമുണ്ട്. പത്തുലക്ഷം വർഷത്തോളം പഴക്കമുള്ളതാണ് ഈ അഗ്നിപർവ്വതം . പഠനങ്ങൾ അനുസരിച്ച് അഗ്നിപർവ്വതം അവസാനമായി പൊട്ടിയത് 4,600 വർഷങ്ങൾക്ക് മുൻപാണ്. ഇപ്പോൾ ഇത് ജനജീവിതത്തിനു ഭീഷണി ഉണ്ടാകുന്നില്ല. 


</doc>
<doc id="290381" url="https://ml.wikipedia.org/wiki?curid=290381" title="റ്റ്ബിലിസി">
റ്റ്ബിലിസി

കുറാനദിയുടെ തീരത്ത് സ്ഥിതിചെയ്യുന്ന പൂർവയൂറോപ്യൻ രാജ്യമായ ജോർജിയയുടെ തലസ്ഥാനമാണ്‌ റ്റ്ബിലിസി. ഏകദേശം 1.5 ദശലക്ഷം ജനങ്ങൾ വസിക്കുന്ന റ്റ്ബിലിസി രാജ്യത്തെ ഏറ്റവും വലിയ നഗരം കൂടിയാണ് ഇത്.
റ്റ്ബിലിസിയുടെ മുൻ പേരായ തിഫ്‌ലിസ് എന്ന പേരിലാണ് ഈ നഗരം സാധാരണയായി അറിയപ്പെടുന്നത്.


</doc>
<doc id="290398" url="https://ml.wikipedia.org/wiki?curid=290398" title="കല്ലുരുട്ടിക്കാട">
കല്ലുരുട്ടിക്കാട

നീർപ്പക്ഷികളുടെ കൂട്ടത്തിലെ ദൃഡഗാത്രനായ ചെറിയ പക്ഷികളിൽ ഒന്നാണ് കല്ലുരുട്ടിക്കാട (Ruddy Turnstone). ശാസ്ത്രീയ നാമം : Arenaria interpres. വടക്കേ അമേരിക്ക, യൂറോപ്പ്, ഏഷ്യാ പസഫിക്ക് തുടങ്ങി ലോകമാകമാനം കാണപ്പെടുന്ന ഈ പക്ഷി ഉയർന്ന ദേശാടന സ്വഭാവം പുലർത്തുന്നവയാണ്. ശിശിരകാലത്ത് തെക്കൻ തീരത്തേക്ക് കൂട്ടത്തോടെ പറക്കുന്ന ഇവ ശൈത്യം തീരുന്നതോടെ തിരികെ പോകാറുണ്ട്. 

22 മുതൽ 24 സെന്റി മീറ്റർ നീളവും 50 മുതൽ 57 സെന്റി മീറ്റർ ചിറകളവും 85 മുതൽ 150 ഗ്രാം വരെ തൂക്കവും ഉള്ള ഇവയുടെ കൊക്കുകൾ 2 മുതൽ 2.5 സെന്റി മീറ്റർ നീളമുള്ളതും ലോഹസമാനവും ആപ്പ് ആകൃതിയുള്ളവയുമാണ്. കുറിയ കാലുകൾക്ക് തെളിമയുള്ള ഓറഞ്ച് നിറവും 3.5 വരെ നീളവും ഉണ്ടാകും. കറുപ്പും വെളുപ്പും കലർന്ന തൂവൽക്കുപ്പായത്താൽ കാണപ്പെടുന്ന ഇവയുടെ പ്രജനന കാലത്ത് തൂവലുകൾ ചുവപ്പ് കലർന്ന തവിട്ട് നിറമുള്ളതാകും. ഇവയുടെ തല വെളുത്ത നിറത്തിലുള്ളതും മൂർദ്ധാവ് കറുത്ത വരകൾ നിറഞ്ഞവയുമാണ്. മുഖത്ത് കറുത്ത നിറമുള്ള പാടുകൾ കാണാം. മാറിടം കറുപ്പ് നിറത്തിൽ തുടങ്ങി താഴേക്ക് വ്യാപിക്കുന്നതോടെ വെളുത്ത നിറമുള്ളതുമാണ്. ശരീരത്തിന്റെ കീഴ്ഭാഗം പൂർണ്ണമായും വെളുത്തതാണ്. പറക്കുമ്പോൾ ചിറകറ്റത്ത് വെളുത്ത അടയാളങ്ങൾ കാണാം. വാലിലെ മേൽ തൂവലുകളിൽ ഇരുണ്ട പട്ടകൾ കാണാൻ കഴിയും. പെൺ പക്ഷികൾ മങ്ങിയ നിറമുള്ളവയും തല തവിട്ടുകലർന്നതും സമൃദ്ധമായ വരകളോടു കൂടിയതുമാണ്.

കല്ലുരുട്ടിക്കാടകൾ പ്രത്യേകതരത്തിലെ ചിലക്കൽ കൊണ്ടും പ്രജനനകാലത്ത് തുടർച്ചയായ കലപിലാരവം കൊണ്ടും ശബ്ദായമാനമായവയാണ്.

വേനൽക്കാലങ്ങളിൽ പുഴുക്കളേയും ചെറു പ്രാണികളേയും ആഹാരമാക്കുന്ന ഇവ കടൽത്തീരത്തെ കക്കകളും ഞണ്ടും മൊളസ്കയും ഒക്കെ ഭക്ഷിക്കുന്നവയാണ്. മറ്റു നീർപ്പക്ഷികളുടെ മുട്ടകളും ഇവയുടെ ആഹാരമാകാറുണ്ട്. ബലിഷ്ഠമായ കൊക്കുകൾ കൊണ്ട് കക്കയും മുട്ടകളും കൊത്തിപ്പൊട്ടിച്ച് ഉള്ളിലെ വസ്തുക്കൾ ആഹാരമാക്കുന്നു. 

ആറു തരത്തിലാണ് ഇവയുടെ ആഹാര സമ്പാദനം. 


സ്വന്തം മേഖലയിൽ ആധിപത്യം പുലർത്താൻ ഇഷ്ടപ്പെടുന്നവയാണ് കല്ലുരുട്ടിക്കാടകൾ. കൂട്ടത്തിൽ തന്നെ പ്രായം കുറഞ്ഞ പക്ഷികൾക്ക് മേൽ പോലും ഇവ ആധിപത്യ സ്വഭാവം പ്രകടിപ്പിക്കാറുണ്ട്. കൂട്ടത്തിലെ ആധിപത്യ സ്വഭാവം ഇരതേടലിലും ഇവ വേറിട്ടു നിൽക്കുന്നു. 

9 വർഷത്തിനു മേൽ ജീവിതദൈർഘ്യമുള്ളവയാണ് കല്ലുരുട്ടിക്കാടകൾ. 19 വർഷവും 2 മാസവും വരെ ജീവിച്ചിരുന്നതായി രേഖപ്പെടുത്തിയിട്ടുണ്ട്. 

ഏകപത്‌നിത്വ സമ്പ്രദായം പുലർത്തുന്ന ഇവ ഒരു പ്രജനനകാലത്തിനു മേൽ ഒരേ ഇണയോടൊപ്പം ജീവിക്കുന്നതായി കണ്ടെത്തിയിട്ടുണ്ട്. ആഴം കുറഞ്ഞ കുഴികളിൽ ഇലകൾ കൊണ്ട് മെത്തയൊരുക്കിയാണ് ഇവ കൂടുകൂട്ടുന്നത്. 11 സെന്റി മീറ്റർ വരെ വിസ്താരവും 3 സെന്റി മീറ്റർ ആഴവും ഉള്ളവയാണ് ഇവയുടെ കൂടുകൾ. തീരത്തോട് ചേർന്ന് പാറകളോടു കൂടിയതോ ഉറപ്പുള്ളതോ നീർവാഴ്ചയില്ലാത്തതോ ആയ പ്രതലമാണ് ഇവ കൂടുണ്ടാക്കാൻ തെരഞ്ഞെടുക്കുക. അനേകം ഇണകൾ കൂടി കൂട്ടമായിട്ടാണ് ഇവ കൂടൊരുക്കുക. 

2 മുതൽ 5 മുട്ടകൾ വരെയാണ് ഒരു പ്രജനനകാലത്ത് ഇവ ഇടുക. സാധാരണയായി നാലു മുട്ടകളാണ് ഉണ്ടാകുക. 41 മില്ലി മീറ്റർ നീളവും 29 മില്ലി മീറ്റർ വീതിയും ഉള്ള മുട്ടകൾക്ക് 18 ഗ്രാമോളം തൂക്കമുണ്ടാകും. മൃദുത്വവും തിളക്കവും ഉള്ളവയാണ് ഓവൽ ആകൃതിയിലെ മുട്ടകൾ. പച്ച കലർന്ന തവിട്ടു നിറമുള്ള മുട്ടകളിൽ കടുത്ത തവിട്ടു പുള്ളിക്കുത്തുകൾ ഉണ്ടാകും. വലിയ പ്രതലത്തിൽ പുള്ളിക്കുത്തുകൾ കൂടുതലായി കാണാം. 22 മുതൽ 24 ദിവസം വരെയാണ് അടയിരിക്കൽ കാലം. പെൺ പക്ഷികളാണ് അടയിരിക്കുന്നതെങ്കിലും അവസാന ദിവസങ്ങൾ എത്തുമ്പോൾ ആൺ പക്ഷികളും സഹായത്തിനെത്താറുണ്ട്. മുട്ട വിരിഞ്ഞെത്തുന്ന കുഞ്ഞുങ്ങൾ ഉടൻ തന്നെ കൂടു വിട്ടു പുറത്തേക്ക് പോകാറുണ്ട്. കടുത്ത തവിട്ടു പുള്ളികളോടു കൂടിയ മങ്ങിയ മഞ്ഞ നിറമുള്ള മേൽഭാഗവും വെള്ള നിറത്തിലെ കീഴ്ഭാഗവും ഉള്ളവയാണ് കുഞ്ഞുങ്ങൾ. മാതാപിതാക്കളുടെ മേൽനോട്ടത്തിൽ, പ്രത്യേകിച്ച് ആൺ പക്ഷിയുടെ സംരക്ഷണത്തിൽ ഇവ ഇര തേടിത്തുടങ്ങും. 19 മുതൽ 21 ദിവസമാകുന്നതോടെ ഇവ പറക്കമുറ്റാറാകും. 

ആഫ്രിക്കൻ യൂറേഷ്യൻ ദേശാടന നീർപ്പക്ഷി സംരക്ഷണ കരാർ പ്രകാരം സംരക്ഷിച്ചിട്ടുള്ള പക്ഷിയാണ് കല്ലുരുട്ടിക്കാട.


</doc>
<doc id="290399" url="https://ml.wikipedia.org/wiki?curid=290399" title="പാനകം">
പാനകം

പാനകം ഒരു മധുരപാനീയമാണ്. സാധാരണ ഹൈന്ദവ ക്ഷേത്രങ്ങളിൽ നിവേദ്യമായും ദാഹശമനിയായും ഉപയോഗിച്ചു വരുന്നു. ഇതുണ്ടാക്കാൻ വളരെ എളുപ്പമാണ്. ദേശവ്യതാസമനുസരിച്ച് ചേരുവകൾക്ക് മാറ്റമുണ്ട്. എന്നാലും താഴെ കൊടുത്തിരിക്കുന്ന ചേരുവകൾ പൊതുവായി കാണുന്നവയാണ്.
ആദ്യമായി ശർക്കര വെള്ളം കൂട്ടിചേർത്ത് നന്നായി തിളപ്പിക്കുക. (ചിലയിടത്ത് പതിവില്ല). വാങ്ങി വെച്ചതിനു ശേഷം ചുക്ക്, കുരുമുളക് എന്നിവ മേമ്പൊടിയായി ചേർക്കുക. എരിവ് ഇവ ചേർക്കുന്നതിന് അനുസരിച്ചിരിക്കും. പൂർണ്ണമായും തണുക്കുന്നതിന് മുമ്പ് ചെറുനാരങ്ങ പിഴിഞ്ഞൊഴിക്കുക . പാനകം തയ്യാർ.



</doc>
<doc id="290408" url="https://ml.wikipedia.org/wiki?curid=290408" title="എലിയാസ് ആഷ്മോൾ">
എലിയാസ് ആഷ്മോൾ

എലിയാസ് ആഷ്മോൾ(Elias Ashmole (/ɨlaɪʌs æʃmoʊl/; 23 മെയ് 1617 – 18 മെയ് 1692)) പ്രസിദ്ധനായ ബ്രിട്ടീഷ് പുരാവസ്‌തു ഗവേഷകനും , രാഷ്ട്രീയ പ്രവർത്തകനും , ജ്യോത്സ്യനും ആയിരുന്നു. ആൽകെമി വിദ്യാർഥി ആയിരുന്ന ഇദ്ദേഹം ബ്രിട്ടീഷ് ആഫീസർ ആഫ് ദ ആംസ് ( British Officer of the Arms ) പദവിയും വഹിച്ചിരുന്നു. 1642–1651 കാലഘട്ടത്തിൽ നടന്ന ഇംഗ്ലീഷ് ആഭ്യന്തരയുദ്ധ സമയത്ത് ഇദ്ദേഹം 
രാജഭരണത്തെ അനുകൂലിച്ചിരുന്നു . യുദ്ധാന്തരം ചാൾസ് രണ്ടാമൻ രാജാവ് ഇദ്ദേഹത്തിനു പല പദവികളും നൽകി .

മികച്ച പുരാവസ്തു ഗവേഷകൻ ആയിരുന്ന ഇദ്ദേഹം ബാക്കോണിയൻ രീതി പിന്തുടർന്ന പ്രകൃതി നിരീക്ഷകനും ആയിരുന്നു. ഇംഗ്ലീഷ് ചരിത്രം , നിയമം , നാണയശാസ്‌ത്രം, ദേശവർണ്ണനം , രസവാദവിദ്യ ( ആൽകെമി ) , ജ്യോതിഷം,ജ്യോതിശാസ്ത്രം,സസ്യശാസ്ത്രം തുടങ്ങിയ വിഷയങ്ങളിലും അദ്ദേഹത്തിനു അവഗാഹം ഉണ്ടായിരുന്നു.


</doc>
<doc id="290411" url="https://ml.wikipedia.org/wiki?curid=290411" title="മനസ്സ് (ചലച്ചിത്രം)">
മനസ്സ് (ചലച്ചിത്രം)

കലാലയാ ഫിലിംസ്ന്റെ ബാനറിൽ എച്ച്.എച്ച്. അബ്ദുള്ള സേട്ട് നിർമിച്ച മലയാളചലച്ചിത്രമാണ് മനസ്സ്. രാധാകൃഷ്ണാ ഫിലിംസ് വിതണം ചെയ്ത ഈ ചിത്രം 1973 ഒക്ടോബർ 25-ന് പ്രദർശനം തുടങ്ങി.





</doc>
<doc id="290419" url="https://ml.wikipedia.org/wiki?curid=290419" title="അംബോഹിമാംഗ">
അംബോഹിമാംഗ

മഡഗാസ്കറിൽ സ്ഥിതി ചെയ്യുന്ന ഒരു കുന്നാണ്‌ അംബോഹിമാംഗ. ഇത് ഒരു ലോകപൈതൃകസ്ഥാനമാണ്.2001 ലാണ് ഈ പ്രദേശത്തെ പൈതൃക സ്ഥാനമായി അംഗീകരിച്ചത്.

തലസ്ഥാനമായ അന്റാനനാരിവോയിൽ നിന്നും 24 കിലോമീറ്റർ അകലെയാണ് ഈ പ്രദേശം. ഇത് തദ്ദേശവാസികളായ മെരിന ഗോത്രക്കാരുടെ സാമ്രാജ്യമായ മഡഗാസ്കർ സാമ്രാജ്യത്തിന്റെയും അതിനും മുൻപുണ്ടായിരുന്ന ഇമെരിന സാമ്രാജ്യത്തിന്റെയും ശാശ്വതമായ സ്മാരക ചിഹ്നമാണ്. ഈ സാമ്രാജ്യങ്ങൾ യൂറോപ്യൻ കോളനി വാഴ്ചയ്ക്ക് മുന്നേ മഡഗാസ്കറിൽ നിലനിന്നിരുന്നു.


</doc>
<doc id="290423" url="https://ml.wikipedia.org/wiki?curid=290423" title="അക്ര (കൊത്തളം)">
അക്ര (കൊത്തളം)

അന്ത്യോക്കസ് IV എപ്പിഫനസ് , ജെറുസലേം നഗരത്തിൽ നിർമ്മിച്ച കോട്ട കൊത്തളങ്ങളാണ് അക്ര എന്ന് അറിയപ്പെടുന്നത്.168 ബി.സി. യിലാണ് ഈ കെട്ടിടങ്ങൾ നിർമ്മിച്ചത്. അന്ത്യോക്കസ് തന്റെ അവസാന കാലത്താണ് ഈ കോട്ട നിർമ്മിച്ചത് . മക്കാബിയൻ ലഹളയ്ക്കും തുടർന്ന് ഹാസ്മോനിയൻ സാമ്രാജ്യത്തിന്റെ സ്ഥാപനത്തിലും ഈ കോട്ട പ്രധാന പങ്ക് വഹിച്ചു.

അന്ത്യോക്കസ്ന്റെ സെലൂസിദ് വംശത്തിനെതിരെ നടന്ന മക്കാബിയൻ ലഹളയെ തുടർന്ന് സൈമൺ മക്കാബിയസ് ഈ കോട്ട നശിപ്പിച്ചു.


</doc>
<doc id="290431" url="https://ml.wikipedia.org/wiki?curid=290431" title="പൊന്തച്ചാടൻ">
പൊന്തച്ചാടൻ

ഹെസ്പേരൈഡെ കുടുംബത്തിലുള്ള ചിത്രശലഭമാണ് പൊന്തച്ചാടൻ .


</doc>
<doc id="290437" url="https://ml.wikipedia.org/wiki?curid=290437" title="ബോഡിയം കോട്ട">
ബോഡിയം കോട്ട

പതിനാലാം നൂറ്റാണ്ടിൽ നിർമ്മിക്കപ്പെട്ട കോട്ടയാണ് ബോഡിയം കോട്ട(Bodiam Castle). 1385 ൽ എഡ്വാർഡ് മൂന്നാമൻ രാജാവിന്റെ ഒരു പ്രഭു ആയിരുന്ന എഡ്വാർഡ് ഡാലിൻഗ്രിഗ് ആണ് കിടങ്ങുകളാൽ ചുറ്റപ്പെട്ട ഈ കോട്ട നിർമ്മിച്ചത് . പ്രസിദ്ധമായ നൂറ്റാണ്ടു യുദ്ധത്തിലെ , ഫ്രാൻസ് ന്റെ അധിനിവേശം ചെറുക്കുന്നതിനായിരുന്നു ഈ കോട്ട ഉണ്ടാക്കിയത് .


</doc>
<doc id="290443" url="https://ml.wikipedia.org/wiki?curid=290443" title="നോർട്ടൺ പ്രയറി">
നോർട്ടൺ പ്രയറി

ഇംഗ്ലണ്ടിലെ ചെഷയറിൽ നോർട്ടൺ എന്ന സ്ഥലത്ത് നിലനിന്നിരുന്ന പുരാതന ക്രൈസ്തവ സന്യാസി മഠമായിരുന്നു നോർട്ടൺ പ്രയറി. ഇന്ന് അവിടെ അതിന്റെ അവശിഷ്ടങ്ങൾ സംരക്ഷിക്കപ്പെട്ടിരിക്കുന്നു. പന്ത്രണ്ട് മുതൽ പതിനാറാം നൂറ്റാണ്ട് വരെ ആ മഠം അവിടെ നിലനിന്നിരുന്നു.അവിടെ തന്നെയുള്ള പതിനെട്ടാം നൂറ്റാണ്ടിൽ നിർമ്മിക്കപ്പെട്ട ഒരു ഗ്രാമ ഭവനം മ്യൂസിയം ആക്കി മാറ്റിയിട്ടുണ്ട്. ഇംഗ്ലീഷ് പൈതൃകത്തിന്റെ ഭാഗമായി കണക്കാക്കുന്നവയാണ് ഈ കെട്ടിടങ്ങൾ . 
പന്ത്രണ്ടാം നൂറ്റാണ്ടിൽ ആഗസ്റ്റീനിയൻ എന്ന കാത്തലിക് വിഭാഗമാണ്‌ ഈ മഠം സ്ഥാപിച്ചത്. 1391 ൽ ഇതിനെ ആബി ( Abbey) ആക്കി മാറ്റി. 1536 ൽ ഹെന്റ്രി എട്ടാമൻ രാജാവ് സന്യാസി മഠങ്ങളെയും മറ്റും പൂർണമായി നിരോധിച്ചതിനെ തുടർന്ന് ഈ മഠവും അടച്ചു. 


</doc>
<doc id="290456" url="https://ml.wikipedia.org/wiki?curid=290456" title="ലളിതക്കാക്ക">
ലളിതക്കാക്ക

ഇന്ത്യൻ ഉപഭൂഖണ്ഡത്തിലും തെക്കുകിഴക്കൻ ഏഷ്യയിലും കാണപ്പെടുന്ന drongo വിഭാഗത്തിൽപ്പെടുന്ന ഒരു പക്ഷിയാണ് ലളിതക്കാക്ക (ശാസ്ത്രീയനാമം:Dicrurus aeneus). കാട്ടുപ്രദേശങ്ങളിലും അവയ്ക്കരികെയുള്ള ഗ്രാമങ്ങളിലും കാണാവുന്ന ഈ പക്ഷിയെ ഒറ്റനോട്ടത്തിൽ ആനറാഞ്ചിയോ കാക്കത്തമ്പുരാനോ ആണെന്ന് തെറ്റിദ്ധരിച്ചേക്കാം. എന്നാൽ ഇതേ വർഗ്ഗത്തിൽപ്പെടുന്ന മറ്റു പക്ഷികളെക്കാൾ ചെറുതാണ് ലളിതക്കാക്ക. മാത്രമല്ല, തിളക്കമുള്ള നീലയും കറുപ്പും ചേർന്ന നിറമാണ് ഇവയ്ക്കുള്ളത്.


</doc>
<doc id="290470" url="https://ml.wikipedia.org/wiki?curid=290470" title="വനാമി ചെമ്മീൻ">
വനാമി ചെമ്മീൻ

ശാന്തസമുദ്രത്തിന്റെ കിഴക്കൻ ഭാഗങ്ങളിൽ കാണപ്പെടുന്ന ഒരു തരം കൊഞ്ചാണ് വനാമി. വെള്ളക്കാലൻ കൊഞ്ച് എന്നും ഇതിനെ അറിയപ്പെടുന്നു. ഇതിന്റെ ശാസ്ത്രീയനാമം ലിറ്റോപിനയസ് വനാമി എന്നാണ്. ഇതിന് പസഫിക് വെള്ളക്കൊഞ്ച് () എന്ന് മറ്റൊരു പേരും ഉണ്ട്. മനുഷ്യരെ സംബന്ധിച്ചിടത്തോളം ഭക്ഷ്യയോഗ്യമായ ഇതിനെ ഭക്ഷണത്തിനായി പിടിക്കുകയും വളർത്തുകയും ചെയ്യുന്നുണ്ട്.


</doc>
<doc id="290488" url="https://ml.wikipedia.org/wiki?curid=290488" title="വയൽക്കോതിക്കത്രിക">
വയൽക്കോതിക്കത്രിക

വളരെ സുലഭമായി കാണപ്പെടുന്ന ഒരു കത്രികവാലൻ കിളിയാണ് വയൽക്കോതിക്കത്രിക. ഇത് ഹിരുഡിനിഡെ (Hirundinidae) കുടുംബത്തിൽ ഉൾപ്പെടുന്നു.
ഇതിന്റെ ഇംഗ്ലീഷ് പേര് Barn Swallow എന്നാണ് . "Hirundo rustica" എന്ന ശാസ്ത്രീയ നാമത്തിൽ അറിയപ്പെടുന്ന ഇതിനെ ധ്രുവപ്രദേശങ്ങൾ ഒഴികേ മിക്ക പ്രദേശങ്ങളിലും കാണുവാൻ കഴിയും. ഈ പാസെറൈൻ പക്ഷിക്ക് നീല നിറമാണ്.ചിറകുകളുടെ അറ്റം കൂർത്തിരിക്കും. താഴെ ഉള്ള ഭൂപടത്തിൽ സൂചിപ്പിച്ച പോലെ ഇവ ദേശാടന സ്വഭാവം ഉള്ളവയാണ്.


</doc>
<doc id="290490" url="https://ml.wikipedia.org/wiki?curid=290490" title="കെ. ഉദയകുമാർ">
കെ. ഉദയകുമാർ

1980കളിൽ ഇന്ത്യ വോളിബോളിലെ നായകനായിരുന്ന ആളാണ്‌ കെ. ഉദയകുമാർ (1960-2014). 1991ൽ അർജുന പുരസ്കാരം നേടിയിട്ടുണ്ട്. ആലപ്പുഴ മാരാരിക്കുളം സ്വദേശിയായ ഉദയകുമാർ കേരളാ പോലീസിന്റെ വോളിബോൾ ടീമിലും അംഗമായിരുന്നു. 
മാരാരിക്കുളം, പറമ്പിൽ വീട്ടിൽ കരുണാകരക്കുറുപ്പും അമ്മിണിയമ്മയും ആണ് മാതാപിതാക്കൾ.

മാരാരിക്കുളത്തെ ക്ലബ്ബായ എം.എ.സിയ്ക്കു വേണ്ടി കളിച്ചുകൊണ്ടായിരുന്നു ഉദയകുമാറിന്റെ കായിക ജീവിതത്തിന്റെ തുടക്കം. കേരളാ സർവ്വകലാശാലയുടെ വോളിബോൾടീമിലും അംഗമായിരുന്നു.
1986 ൽ സോളിൽ നടന്ന ഏഷ്യൻ ഗയിംസിൽ വെങ്കല മെഡൽ നേടിയ ടീമിൽ പങ്കെടുത്തിരുന്നു.അച്യുതക്കുറുപ്പായിരുന്നു മുഖ്യപരിശീലകൻ. 1989,1991 സാഫ് കായികമേളകളിലും ഉദയകുമാർ ഭാരതത്തെ നയിയ്ക്കുകയുണ്ടായി.
കൂടാതെ ടൈറ്റാനിയം, കെ.എസ്.ഇ.ബി, റയിൽവേസ് എന്നീ സ്ഥാപനങ്ങൾക്കുവേണ്ടിയും ഉദയകുമാർ കളിച്ചിട്ടുണ്ട്.
ടീമിൽ ബ്ലോക്കറായും അറ്റാക്കറുമായുള്ള പൊസിഷനുകളിൽ അദ്ദേഹം തിളങ്ങിയിരുന്നു.
2014 സെപ്റ്റംബർ 19 നു കേരളാ ഗവർണറുടെ ഏ.ഡി.സി ആയിരിയ്ക്കെ പെട്ടെന്നുണ്ടായ ഹൃദയാഘാതത്തെത്തുടർന്ന് അദ്ദേഹം അന്തരിച്ചു. 54 വയസ്സായിരുന്നു അദ്ദേഹത്തിന്.



</doc>
<doc id="290495" url="https://ml.wikipedia.org/wiki?curid=290495" title="നീല ഇഗ്വാന">
നീല ഇഗ്വാന

വംശനാശ ഭീഷണി നേരിടുന്ന ഒരു ഉരഗമാണ് നീല ഇഗ്വാന(Blue iguana).Cyclura lewisi എന്ന ശാസ്ത്രനാമത്തിൽ അറിയപ്പെടുന്ന ഈ ഉരഗത്തെ Grand Cayman iguana എന്നും വിളിക്കുന്നു.

കരീബിയൻ ദ്വീപ സമൂഹങ്ങളിൽ ഉള്ള ഗ്രാന്റ് കേമാൻ (Grand Cayman) ദ്വീപിൽ മാത്രമാണ് ഇവയെ കാണുവാൻ കഴിയുക.


</doc>
<doc id="290499" url="https://ml.wikipedia.org/wiki?curid=290499" title="മനുഷ്യപുത്രൻ (ചലച്ചിത്രം)">
മനുഷ്യപുത്രൻ (ചലച്ചിത്രം)

സൃഷ്ടി ആർട്ട്സിന്റെ ബാനറിൽ കടക്കാവുർ തങ്കപ്പൻ നിർമിച്ച മലയാളചലച്ചിത്രമാണ് മനുഷ്യപുത്രൻ. പോപ്പുലർ ഫിലിംസ് വിതരണം ചെയ്ത ഈ ചിത്രം 1973 മേയ് 11-ന് പ്രദർശനം തുടങ്ങി.






</doc>
<doc id="290500" url="https://ml.wikipedia.org/wiki?curid=290500" title="സുമതിനാഥൻ">
സുമതിനാഥൻ

ജൈനമതത്തിലെ അഞ്ചാമത്തെ തീർത്ഥങ്കരനാണ് സുമതിനാഥൻ. അയോധ്യയിലെ രാജാവായിരുന്ന മേഘനാഥന്റെയും മഹാറാണി മഗളയുടെയും പുത്രനാനായാണ് സുമതിനാഥൻ ജനിച്ചത്. വൈശാഖമാാസത്തിലെ ശുക്ലപക്ഷത്തിൽ 8-ആം ദിനമായിരുന്നു ഇദ്ദേഹത്തിന്റെ ജനനം. .


</doc>
<doc id="290502" url="https://ml.wikipedia.org/wiki?curid=290502" title="എൻ.പി. ചന്ദ്രശേഖരൻ">
എൻ.പി. ചന്ദ്രശേഖരൻ

മാധ്യമപ്രവർത്തകനും കവിയും വിവർത്തനും മാധ്യമ അദ്ധ്യാപകനും മാദ്ധ്യമ നിരൂപകനുമാണ് എൻ.പി. ചന്ദ്രശേഖരൻ
തൃശൂർ സ്വദേശിയായ അദ്ദേഹം തൃശൂർ നമ്പൂതിരി വിദ്യാലയം, സി. എം. എസ്. ഹൈസ്കൂൾ, സെൻറ് തോമസ് കോളേജ്, ശ്രീ കേരള വർമ്മ കോളേജ് എന്നിവിടങ്ങളിൽ പഠിച്ചിട്ടുണ്ട്.




പബ്ളിക് റിലേഷൻസ് വകുപ്പിലും ദേശാഭിമാനി, സദ്വാർത്ത, ഏഷ്യാനെറ്റ്, ഇന്ത്യാ വിഷൻ എന്നീ മാധ്യമ സ്ഥാപനങ്ങളിലും ജോലി ചെയ്തു. ഇപ്പോൾ കൈരളി ടി. വി. യിൽ ന്യൂസ് ആൻഡ് കറൻറ് അഫയേഴ്സ് ഡയറക്ടറാണ്.

അച്ഛൻ - ഇന്ത്യൻ കോഫീ ഹൗസിന്റെ സ്ഥാപക നേതാവ് എൻ.എസ്. പരമേശ്വരൻ പിള്ള. അമ്മ - കെ. എൻ. ലളിതമ്മ. ഭാര്യ - കെ. ഗിരിജ. മകൾ - മീര സി.



</doc>
<doc id="290526" url="https://ml.wikipedia.org/wiki?curid=290526" title="അടുക്കളയിൽ നിന്ന് അരങ്ങത്തേക്ക്">
അടുക്കളയിൽ നിന്ന് അരങ്ങത്തേക്ക്

വി.ടി. ഭട്ടതിരിപ്പാട് രചിച്ച പ്രസിദ്ധമായ ഒരു നാടകമാണ് അടുക്കളയിൽ നിന്ന് അരങ്ങത്തേക്ക്. ബ്രാഹ്മണ സമൂഹത്തിലെ അനാചാരങ്ങളെ പുറത്തുകാട്ടിയ ഈ നാടകം 1929ലാണ് വി.ടി. രചിച്ചത്. കേരള നവോത്ഥാന പ്രസ്ഥാനത്തിന് വലിയ സംഭാവനകളാണ് ഈ നാടകം നൽകിയത്. 

1929 ഡിസംബർ 24 ന് യോഗക്ഷേമ സഭയുടെ 22ാം വാർഷികത്തിൽ തൃശൂരിൽ എടക്കുന്നിയിലായിരുന്നു അടുക്കളയിൽ നിന്ന് അരങ്ങത്തേക്ക് എന്ന നാടകത്തിന്റെ ആദ്യ അവതരണം. പിന്നീടവതരിപ്പിച്ചത് കേരള സംഗീത നാടക അക്കാദമിയുടെ ആഭിമുഖ്യത്തിൽ 1982 ൽ റീജനൽ തിയറ്ററിലാണ്.

നാലു വട്ടം വേളി കഴിച്ച വൃദ്ധനായ കർക്കടകാം കുന്നത്ത് നമ്പൂതിരിക്ക് തന്റെ മകൾ തേതിയെ വിവാഹം കഴിച്ചുകൊടുക്കാൻ യാഥാസ്ഥിതികനായ വിളയൂർ അപ്ഫൻ നമ്പൂതിരി ആലോചിക്കുന്നു. നിരവധി വിവാഹങ്ങൾ നടത്തിയവർക്കും വൃദ്ധരായവർക്കും മക്കളെ വിവാഹം കഴിച്ച് കൊടുക്കുന്നതാണ് അന്നത്തെ നാട്ടുനടപ്പ്. മുമ്പ് തേതിയുടെ ഇല്ലത്ത് ഓത്തുപഠിക്കാനെത്തിയ മധുരമംഗലത്ത് മാധവൻ, തേതിയുടെയും സഹോദരൻ കുഞ്ചുവിൻെറയും ആത്മസുഹൃത്തായിരുന്നു. തൻെറ വിധിയാണിതെന്ന് കരുതി തേതി ദുഃഖിച്ച്കഴിയുന്നതിനിടയിലാണ് ബാല്യകാലസുഹൃത്തായ മാധവനോടുള്ള അനുരാഗം അവളിൽ നിറയുന്നത്. സഹോദരൻ കുഞ്ചു ഇതുമനസ്സിലാക്കി കോടതിയെ സമീപിക്കുന്നു. പുരോഗമനവാദികളായ ചെറുപ്പക്കാർ വൃദ്ധനുമായുള്ള വിവാഹം തടയാൻ ശ്രമിക്കുമ്പോൾ മറുഭാഗം അതിനനുകൂലമായി നിലകൊള്ളുന്നു. ഒടുവിൽ കോടതിയിൽ നിന്ന് ഇൻജങ്ഷൻ ഓർഡർ വാങ്ങി, മദ്രാസിൽ നിന്ന് നാട്ടിലെത്തിയ മാധവൻ തേതിയെ വിവാഹം ചെയ്യുന്നതോടെ നാടകം അവസാനിക്കുന്നു. 


</doc>
<doc id="290554" url="https://ml.wikipedia.org/wiki?curid=290554" title="കുഞ്ചറാണിദേവി">
കുഞ്ചറാണിദേവി

ഒരു ഭാരോദ്വഹന താരമാണ് കുഞ്ചറാണിദേവി (ജനനം 1 മാർച്ച് 1968).
1968 മാർച്ച് 1ന് മണിപ്പൂരിലെ ഇംഫാലിൽ ജനിച്ചു. 1978ൽ സിൻഡം സിൻഷംഗ് റസിഡന്റ് സ്ക്കൂളിൽ പഠിക്കുമ്പോൾ മുതൽ തന്നെ കായകരംഗത്തോട് താൽപ്പര്യം കാണിച്ചിരുന്നു. ഇംഫാലിലെ മഹാരാജ ബോധ ചന്ദ്ര കോളേജിൽ നിന്നും ബിരുദം നേടി. കേന്ദ്ര റിസർവ് പോലീസിൽ ചേർന്നു. എന്നാൽ അതിനൊപ്പം തന്നെ പോലീസ് ചാമ്പ്യൻഷിപ്പിൽ മത്സരിക്കുകയും 1996 മുതൽ 1998 വരെ പോലീസ് ടീമിന്റെ ക്യാപ്റ്റനാവുകയും ചെയ്തു.
1985ന്റെ തുടക്കത്തിൽ 44 കി.ഗ്രാം, 46 കി.ഗ്രാം, 48 കി.ഗ്രാം വിഭാഗത്തിൽ മെഡലുകൾ, കൂടുതലായും സ്വർണ മെഡലുകൾ നേടാൻ തുടങ്ങി. 1987ൽ തിരുവനന്തപുരത്തു വച്ച് 2 ദേശീയ റെക്കോർഡുകൾ ഉണ്ടാക്കി. 1994ൽ പൂനെയിൽ വച്ച് 46 കി.ഗ്രാമിൽസ്വർണ മെഡൽ നേടിയെങ്കിലും വെള്ളിയായി താഴ്ന്നു. 50ൽ അധികം മെഡലുകൾ നേടിയിട്ടുണ്ട്. 2006ലെ കോമൺവെൽത്ത് ഗെയിംസിൽ 48 കി.ഗ്രാമിൽ സ്വർണം നേടി.
സി.ആർ.പി.എഫിലെ സെക്കന്റ് ഇൻ കമാന്റ്. 2014ലെ അർജുന അവാർഡിനും രാജീവ് ഗാന്ധി ഖേൽരത്ന പുരസ്കാര സമിതി അംഗമായിരുന്നു. 2014 ഗ്ലാസ്ഗോ കോമൺവെൽത്ത് ഗെയിംസിലെ ഇന്ത്യൻ വനിതാ ഭാരോദ്വഹന ടീമിന്റെ പരിശീലകയായിരുന്നു.



</doc>
<doc id="290557" url="https://ml.wikipedia.org/wiki?curid=290557" title="ശ്യാംജി കൃഷ്ണ വർമ്മ">
ശ്യാംജി കൃഷ്ണ വർമ്മ

ഇന്ത്യൻ സ്വാതന്ത്ര്യ സമരപ്രവർത്തകനായിരുന്നു ശ്യാംജി കൃഷ്ണ വർമ്മ(ജനനം 4 ഒക്ടോബർ 1857 - മരണം 30 മാർച്ച് 1930). ഇന്ത്യയിലെ നാട്ടുരാജ്യങ്ങൾക്ക് സ്വയംഭരണം ആവശ്യപ്പെടുന്ന ഇന്ത്യൻ ഹോംറൂൾ സൊസൈറ്റി, ലണ്ടനിലെ ദ ഇന്ത്യൻ സോഷ്യോളജിസ്റ്റ് എന്നീ പ്രസ്ഥാനങ്ങളുടെ സ്ഥാപകനുമാണ് ശ്യാംജി. ഓക്സ്ഫഡ് സർവകലാശാലയിലെ ബലിയോൾ കോളേജിൽ നിന്നും ബിരുദം നേടിയ ശ്യാംജി, ഇന്ത്യയിലെ വിവിധ നാട്ടുരാജ്യങ്ങളിൽ ദിവാനായി സേവനമനുഷ്ഠിച്ചിട്ടുണ്ട്.

ഇംഗ്ലണ്ടിൽ വച്ച് ദേശീയപ്രസ്ഥാനത്തിനെ പിന്തുണക്കാനായി അദ്ദേഹം, ദ ഇന്ത്യൻ സോഷ്യോളജിസ്റ്റ്, ദ ഇന്ത്യൻ ഹൗസ്, ഇന്ത്യൻ ഹോം റൂൾ സൊസൈറ്റി എന്നീ പ്രസ്ഥാനങ്ങൾ ആരംഭിച്ചു. പുരോഗമനാശയക്കാരും, ദേശീയപ്രസ്ഥാനത്തെ പിന്തുണക്കുന്നവരുമായ വിദ്യാർത്ഥികളുടെ ഒരു സംഗമകേന്ദ്രം കൂടിയായിരുന്നു ഈ പ്രസ്ഥാനങ്ങൾ. വീർ സവർക്കർ ഈ പ്രസ്ഥാനങ്ങളിലൂടെ ദേശീയപ്രസ്ഥാനത്തിലേക്ക് ഉയർന്നു വന്ന ഒരു നേതാവായിരുന്നു. തനിക്കെതിരേയുള്ള നിയമ നടപടികളെ തുടർന്ന് 1907 ൽ അദ്ദേഹം പാരീസിലേക്കു പോയി. 1930 മാർച്ച് 30 ന് അദ്ദേഹം അന്തരിച്ചു.

1857 ഒക്ടോബർ നാലിന് ഗുജറാത്തിലെ, കച്ച് ഗ്രാമത്തിൽ കർസൻ ഭാനുശാലിയുടേയും, ഗോമതിബായിയുടേയും മകനായാണ് ശ്യാംജി ജനിച്ചത്. ഭാനുശാലി എന്നത് കുടുംബപേരായിരുന്നു. പിതാവ് ഒരു പ്രസ്സിലെ ജീവനക്കാരനായിരുന്നു, ശ്യാംജിക്ക് പതിനൊന്നു വയസ്സുള്ളപ്പോൾ അദ്ദേഹത്തിന്റെ അമ്മ മരണമടഞ്ഞു. മുത്തശ്ശിയായിരുന്നു ശ്യാംജിയെ പിന്നീട് വളർത്തിയത്. കൂടുതൽ മെച്ചപ്പെട്ട തൊഴിലവസരങ്ങൾ തേടി ഈ കുടുംബം മാണ്ഡവി എന്ന പട്ടണത്തിലേക്ക് താമസം മാറി. കച്ച് ഗ്രാമത്തിലെ ഭുജ് എന്ന സ്ഥലത്തെ സ്കൂളിലായിരുന്നു പ്രാഥമിക വിദ്യാഭ്യാസം. ബോംബെയിലെ വിൽസൺ സ്കൂളിലായിരുന്നു ഉയർന്ന ക്ലാസ്സുകളിലെ പഠനം. ബോംബെ പഠന കാലത്ത്, അദ്ദേഹം സംസ്കൃതവും വശത്താക്കി.

1875 ൽ ശ്യാംജി ഭാനുമതിയെ വിവാഹം കഴിച്ചു. ഇക്കാലഘട്ടത്തിലാണ്, ആര്യസമാജത്തോടും, ദയാനന്ദ സരസ്വതിയോടും ശ്യാംജി അടുക്കുന്നത്. ഏറെ വൈകാതെ അദ്ദേഹം ആര്യസമാജത്തിൽ അംഗമാവുകയും, അതിന്റെ പ്രചാരണ പരിപാടികൾ ഏറ്റെടുക്കുകയും ചെയ്തു. പണ്ഡിറ്റ് എന്ന പദവി ലഭിക്കുന്ന ആദ്യത്തെ ബ്രാഹ്മീണനല്ലാത്ത വ്യക്തി കൂടിയാണ് ശ്യാംജി. ഓക്സഫഡ് സർവ്വകലാശാലയിൽ അദ്ദേഹത്തിന് സംസ്കൃതം അദ്ധ്യാപകനായ മോനിയർ വില്യംസിന്റെ കീഴിൽ ഒരു ജോലി ലഭിച്ചു.

1885 ൽ അദ്ദേഹം ഇന്ത്യയിലേക്കു തിരിച്ചുവരുകയും, ഒരു അഭിഭാഷകനായി തന്റെ ഔദ്യോഗിക ജീവിതം ആരംഭിക്കുകയും ചെയ്തു. രത്തം പ്രവിശ്യയിലെ രാജാവ് ശ്യാംജിയെ ദിവാനായി നിയമിച്ചെങ്കിലും, ആരോഗ്യപരമായ കാരണങ്ങളാൽ അദ്ദേഹത്തിന് ഈ പദവിയിൽ അധികകാലം തുടരാൻ കഴിഞ്ഞില്ല. കുറച്ചു കാലം മുംബൈയിൽ കഴിഞ്ഞുവെങ്കിലും, പിന്നീട് അജ്മീറിൽ സ്ഥിരതാമസമാക്കി. 1893 മുതൽ 1895 വരെയുള്ള കാലഘട്ടത്തിൽ ഉദയ്പൂർ മഹാരാജാവിന്റെ കൗൺസിൽ അംഗമായി സേവനമനുഷ്ഠിച്ചിരുന്നു.

ദേശീയപ്രസ്ഥാനത്തിന്റെ ലക്ഷ്യങ്ങളിലൂന്നിയ ദയാനന്ദസരസ്വതിയുടെ രചനകൾ വായിച്ചാണ് ശ്യാംജി കൃഷ്ണ വർമ്മയും ദേശീയപ്രസ്ഥാനത്തിലേക്ക് ആകർഷിക്കപ്പെടുന്നത്. ലോകമാന്യ തിലകന്റെ പ്രവർത്തനങ്ങളിലും ശ്യാംജി വളരെയധികം ആകൃഷ്ടനായിരുന്നു. അതേ സമയം തന്നെ പരാതികളിലും, പ്രാർത്ഥനകളിലും, നിസ്സഹകരണത്തിലും ഊന്നിയുള്ള കോൺഗ്രസ്സിന്റെ സമരരീതികളോട് ശ്യാംജിക്ക് എതിർപ്പായിരുന്നു.

1905 ൽ ഇന്ത്യയുടെ സ്വാതന്ത്ര്യം ലക്ഷ്യമാക്കി ഒരു ദേശീയ പ്രസ്ഥാനത്തിനു തുടക്കമിടാൻ ശ്യാംജി തീരുമാനിക്കുകയുണ്ടായി. ഇന്ത്യൻ സോഷ്യലിസ്റ്റ് എന്ന തന്റെ ഇംഗ്ലീഷ് മാസിക പുറത്തിറക്കിക്കൊണ്ടാണ് അദ്ദേഹം ഇന്ത്യൻ രാഷ്ട്രീയത്തിന്റെ മുഖ്യധാരയിലേക്കു പ്രവേശിച്ചത്. ബ്രിട്ടീഷ് ഭരണത്തിനെതിരേ ഒരു ജനകീയ പ്രക്ഷോഭം തന്നെ സൃഷ്ടിക്കുക എന്നതായിരുന്നു ഈ മാസികയുടെ ഉദ്ദേശം. നിരവധി നേതാക്കൾ ഈ മാസികയിലൂടെ ആകൃഷ്ടരായി ഇന്ത്യൻ രാഷ്ട്രീയത്തിന്റെ മുൻനിരയിലേക്കു വരുകയുണ്ടായി.

1905 ഫെബ്രുവരി 18 ന് ശ്യാംജി ഇന്ത്യൻ ഹോംറൂൾ സൊസൈറ്റി എന്നൊരു സ്ഥാപനത്തിനു രൂപം നൽകി. ഇന്ത്യയിൽ സ്വയംഭരണം ഉറപ്പാക്കുക, ഈ ലക്ഷ്യത്തിനു വേണ്ടി, ബ്രിട്ടനിലെ ഇന്ത്യൻ സമൂഹത്തിൽ നിന്നും പിന്തുണ നേടിയെടുക്കാനായി വ്യാപക പ്രചാരണം നടത്തുക, സ്വാതന്ത്ര്യം നേടിയെടുക്കേണ്ടതിന്റെ ആവശ്യകതയെക്കുറിച്ച് ഭാരതീയരിൽ അവബോധം ഉളവാക്കുക എന്നതായിരുന്നു ഈ സൊസൈറ്റിയുടെ സ്ഥാപക ലക്ഷ്യങ്ങൾ.

ഇംഗ്ലണ്ടിൽ ജീവിക്കുന്ന ഇന്ത്യൻ വിദ്യാർത്ഥികളുടെ താമസം വളരെ ബുദ്ധിമുട്ടേറിയതായിരുന്നു. വർണ്ണവിവേചനം വാണിരുന്ന ആ കാലത്ത് കറുത്തവരെന്നു പറഞ്ഞ് ഈ വിദ്യാർത്ഥികൾക്ക് താമസം നിഷേധിക്കിപ്പെട്ടിരുന്നു. ഇന്ത്യൻ വിദ്യാർത്ഥികൾക്കുള്ള ഒരു ഹോസ്റ്റൽ എന്ന രീതിയിലായിരുന്നു ശ്യാംജിയുടെ നേതൃത്വത്തിൽ ഇന്ത്യാ ഹൗസ് ആരംഭിക്കുന്നത്. ഹൈഗേറ്റിലെ ക്രോംവെൽ അവന്യൂവിലുള്ള ഈ സ്ഥാപനത്തിൽ തുടക്കത്തിൽ 25 ഓളം പേർക്ക് താമസിക്കാമായിരുന്നു. സോഷ്യൽ ഡെമോക്രോറ്റിക്ക് ഫെഡറേഷൻ നേതാവായിരുന്നു ഹിൻഡ്മാൻ ആയിരുന്നു ഇന്ത്യാ ഹൗസ് ഉദ്ഘാടനം ചെയ്തത്. താമസിയാതെ ഇന്ത്യൻ ദേശീയപ്രസ്ഥാനത്തിന്റെ ഒരു കേന്ദ്രമായി ഇന്ത്യാ ഹൗസ് മാറി. ഭിക്കാജി കാമ, വീര സവർക്കർ, വീരേന്ദ്രനാഥ് ചതോപാഥ്യായ തുടങ്ങിയ ദേശീയ നേതാക്കൾ ഇന്ത്യാ ഹൗസുമായി അടുത്തു പ്രവർത്തിച്ചിരുന്നവരായിരുന്നു. ഇന്ത്യൻ സോഷ്യാളജിസ്റ്റ് എന്ന തന്റെ പത്രത്തിലെഴുതിയ ഒരു ലേഖനത്തെച്ചൊല്ലി ബ്രിട്ടീഷ് സർക്കാർ അദ്ദേഹത്തിന്റെ അഭിഭാഷകജോലി തടയുകയുണ്ടായി. നൊട്ടോറിയസ് കൃഷ്ണവർമ്മ എന്നാണ് ദ ടൈംസ് അദ്ദേഹത്തെക്കുറിച്ചെഴുതിയത്. ശ്യാംജി ബ്രിട്ടീഷ് പോലീസിന്റെ നോട്ടപ്പുള്ളിയായി, തന്നെ അറസ്റ്റ് ചെയ്യുന്നതിനു തൊട്ടുമുമ്പ് ഇന്ത്യാ ഹൗസിന്റെ ചുമതലകൾ വീര സവർക്കറെ ഏൽപ്പിച്ച് അദ്ദേഹം ബ്രിട്ടനിൽ നിന്നും പലായനം ചെയ്തു.

1907 ൽ ശ്യാംജി പാരീസിൽ എത്തിച്ചേർന്നു. പാരീസിൽ നിന്നും അദ്ദേഹത്തെ അറസ്റ്റു ചെയ്യാൻ ബ്രിട്ടീഷ് സർക്കാർ ശ്രമിച്ചുവെങ്കിലും അത് ഫലവത്തായില്ല. ഫ്രാൻസിലെ രാഷ്ട്രീയപ്രവർത്തകരിൽ നിന്നും ശ്യാംജിക്ക് വേണ്ടുവോളം പിന്തുണ ലഭിച്ചിരുന്നു. ശ്യാംജിയുടെ പാരീസിലെ പ്രവർത്തനങ്ങൾ ഇന്ത്യൻ ദേശീയപ്രസ്ഥാനത്തിന് യൂറോപ്പിൽ നിന്നും ധാരാളം പിന്തുണ നേടിക്കൊടുത്തു. 1914 ൽ പാരീസും, ഇംഗ്ലണ്ടും തമ്മിൽ വിവിധ ഉടമ്പടികൾ ഒപ്പുവെക്കുകയുണ്ടായി. ഈ രാജ്യങ്ങളുടെ പുതിയ നീക്കം, ശ്യാംജിയെ പാരീസ് വിടാൻ നിർബന്ധിതനാക്കി. ശ്യാംജി ജനീവയിലേക്ക് തന്റെ പ്രവർത്തന മേഖല മാറ്റി. ഒന്നാം ലോകമഹായുദ്ധകാലത്ത് സ്വിസ്സ് സർക്കാർ നടപ്പിലാക്കിയ രാഷ്ട്രീയപ്രവർത്തന നിരോധനങ്ങൾ കാരണം, അദ്ദേഹത്തിന് തന്റെ പ്രവർത്തനങ്ങൾ വിചാരിച്ച രീതിയിൽ തുടരാൻ കഴിഞ്ഞില്ല.

1922 ഓഗസ്റ്റിലും, സെപ്തംബറിലും ഇന്ത്യൻ സോഷ്യോളജിസ്റ്റിന്റെ രണ്ടു ലക്കങ്ങൾ കൂടി അദ്ദേഹം പുറത്തിറക്കി. ആരോഗ്യപരമായ കാരണങ്ങളാൽ പിന്നീട് പ്രസിദ്ധീകരണം തുടരാൻ ശ്യാംജിക്കു സാധിച്ചില്ല. 1930 മാർച്ച് 30 ന് ശ്യാംജി കൃഷ്ണ വർമ്മ അന്തരിച്ചു. 2003ൽ നരേന്ദ്ര മോദി സ്വിറ്റ്സർലാന്റിൽ പോയി അദ്ദേഹത്തിന്റെ ചിതാഭസ്മം ഇന്ത്യയിലേക്ക് കൊണ്ടുവന്നു.


</doc>
<doc id="290559" url="https://ml.wikipedia.org/wiki?curid=290559" title="സ്വതന്ത്ര സ്കോട്ട്ലൻഡ്: ഹിതപരിശോധന - 2014">
സ്വതന്ത്ര സ്കോട്ട്ലൻഡ്: ഹിതപരിശോധന - 2014

2014 സെപ്തംബർ 18 ബുധനാഴ്ചയാണ് സ്വതന്ത്ര സ്കോട്ട് ലൻഡ്: ഹിതപരിശോധന നടന്നത്. സ്കോട്ട് ലെൻഡ് ഒരു സ്വതന്ത്രരാജ്യമാകണോ എന്നതായിരുന്നു ചോദ്യം.സ്വതന്ത്രരാജ്യമാകുന്നതിനെ എതിർത്ത "നോ" പക്ഷക്കാർ 55.3% വോട്ടോട് കൂടെ വിജയിച്ചു.


</doc>
<doc id="290569" url="https://ml.wikipedia.org/wiki?curid=290569" title="ലിംഗവിവേചനം">
ലിംഗവിവേചനം

കോശകേന്ദ്രത്തിലെ അണ്‌ഡകാരവസ്‌തുവിന്റേയും, ശരീരാകൃതി, ശാരീരികവും മാനസികവുമായ പ്രത്യേകതകൾ, ലൈംഗികത തുടങ്ങിയ ജീവശാസ്ത്രപരമായ ആന്തരഗ്രന്ഥിസ്രവങ്ങളെ സംബന്ധിച്ചുള്ള വ്യത്യാസത്തിന്റെ അടിസ്ഥാനത്തിൽ സമൂഹം ഉണ്ടാക്കിയെടുത്ത ചില ലിംഗ പാത്രധർമ്മമാണ് ലിംഗവിവേചനം (Gender Discrimination) എന്നു പറയുന്നത്. പരിണാമദശയിൽ മനുഷ്യർ സമൂഹമായി ജീവിക്കാൻ തുടങ്ങിയ കാലഘട്ടം മുതലേയുള്ള ചില വേർതിരിക്കലുകളും അടിച്ചമർത്തലുകളും ചൂഷണങ്ങളും (Gender Roles and Norms) ആണ് ഇതിന്‌ കാരണമെന്ന് വാദമുണ്ട്. ഇത്തരം വിവേചനത്തിന് ആഗോളതലത്തിൽ ലിംഗ വിവേചനം അർത്ഥമാക്കുന്നത് ആരോഗ്യം, വിദ്യാഭ്യാസം, സാമ്പത്തികം, രാഷ്ട്രീയം, തൊഴിൽ തുടങ്ങിയ മേഖലകളിൽ സ്ത്രീ- പുരുഷ- ട്രാൻസ് ജെൻഡറുകൾക്ക് ഇടയിലുള്ള അനാരോഗ്യകരമായ അസമത്വത്തെയാണ്. ഇതിനെയാണ് ലിംഗ അസമത്വം (Gender Inequality) എന്ന് വിളിക്കപ്പെടുന്നത്. സ്ത്രീകൾക്കും ലൈംഗിക ന്യൂനപക്ഷങ്ങൾക്കും (LGBT) നേരെയുള്ള അതിക്രമങ്ങളും ലൈംഗിക പീഡനങ്ങൾക്കുമൊക്കെ മൂലകാരണം സമൂഹത്തിൽ ആഴത്തിൽ വേരോടിയ ഇത്തരം അസമത്വങ്ങളാണെന്ന് വിദഗ്ദ്ധർ ചൂണ്ടിക്കാട്ടുന്നു. ലിംഗ സമത്വം (Gender Equality), ലിംഗനീതി, മനുഷ്യാവകാശങ്ങൾ തുടങ്ങിയ ആശയങ്ങൾ ലിംഗ വിവേചനകൾക്ക് എതിരായി ഐക്യരാഷ്ട്ര സംഘടന, ലോകാരോഗ്യ സംഘടന തുടങ്ങിയ അന്താരാഷ്ട്ര ഏജൻസികൾ ഉയർത്തിപ്പിടിക്കാറുണ്ട്. 


</doc>
<doc id="290570" url="https://ml.wikipedia.org/wiki?curid=290570" title="ലക്സംബർഗിസം">
ലക്സംബർഗിസം

റോസാ ലക്സംബർഗ് എന്ന ജർമ്മൻകാരിയുടെ മാർക്സിസത്തിലധിഷ്ഠിതമായ വിപ്ലവകരമായ സിദ്ധാന്തത്തയാണു് "ലക്സംബർഗിസം" എന്നുപറയുന്നത്


</doc>
<doc id="290571" url="https://ml.wikipedia.org/wiki?curid=290571" title="മരം (ചലച്ചിത്രം)">
മരം (ചലച്ചിത്രം)

അഞ്ജന പ്രൊഡക്ഷൻസിന്റെ ബാനറിൽ യൂസഫലി കേച്ചേരി നിർമിച്ച മലയാളചലച്ചിത്രമാണ് മരം. കാർമൽ പിക്ച്ചേഴ്സ് വിതരണം ചെയ്ത ഈ ചിത്രം 1973-ൽ പ്രദശിപ്പിച്ചു.





</doc>
<doc id="290575" url="https://ml.wikipedia.org/wiki?curid=290575" title="ബദഖ്ശാൻ പ്രവിശ്യ">
ബദഖ്ശാൻ പ്രവിശ്യ

അഫ്ഗാനിസ്താനിലെ ഒരു പ്രവിശ്യയാണ് ബദഖ്ശാൻ പ്രവിശ്യ.പാകിസ്താന്റെയും താജിക്കിസ്ഥാന്റെയും ഇടയിൽ സ്ഥിതി ചെയ്യുന്നു.ഫൈസാബാദ് ആണ് ഈ പ്രദേശത്തിലെ വലിയ നഗരവും തലസ്ഥാനവും.ചരിത്രപ്രാധാന്യമുള്ള ബദഖ്ശാൻ പ്രദേശത്തിന്റെ ഒരു ഭാഗം സ്ഥിതി ചെയുന്നത് ഇവിടെയാണ്, ബാക്കി ഭാഗം താജിക്കിസ്ഥാനിലെ ഗോർനൊ-ബദഖ്ശാൻ പ്രവിശ്യയുടെ ഭാഗമാണ്.


</doc>
<doc id="290580" url="https://ml.wikipedia.org/wiki?curid=290580" title="ബദഖ്ശാൻ">
ബദഖ്ശാൻ

താജിക്കിസ്ഥാനിലും അഫ്ഗാനിസ്ഥാനിലുമായി സ്ഥിതി ചെയ്യുന്ന ചരിത്രപ്രാധാന്യമുള്ള ഒരു പ്രദേശമാണ് ബദഖ്ശാൻ.ചരിത്രപ്രാധാന്യമുള്ള ബദഖ്ശാന്റെ പ്രധാന ഭാഗം സ്ഥിതി ചെയ്യുന്നത് താജിക്കിസ്ഥാനിലെ ഗോർനോ-ബദഖ്ശാൻ സ്വയംഭരണ പ്രവിശ്യയിലാണ്. ബാക്കി അഫ്ഗാനിസ്ഥാനിലെ ബദഖ്ശാൻ പ്രവിശ്യയുടെ ഭാഗമാണ്.


</doc>
<doc id="290582" url="https://ml.wikipedia.org/wiki?curid=290582" title="ഏഷ്യൻ ഗെയിംസ് 2014">
ഏഷ്യൻ ഗെയിംസ് 2014

ഏഷ്യൻ ഗെയിംസ് 2014 സംഘടിപ്പിയ്ക്കപ്പെട്ടത് ദക്ഷിണകൊറിയയിലെ ഇഞ്ചിയോണിലാണ്. സെപ്റ്റംബർ 19 മുതൽ ഒക്ടോബർ 4 വരെ നടക്കുന്ന ഈ മേളയിൽ 36 വിഭാഗങ്ങളിലായി 439 മത്സരങ്ങൾ പൂർത്തിയാകും.

ദക്ഷിണകൊറിയയിൽ വച്ചു നടക്കുന്ന മൂന്നാമത്തെ ഏഷ്യൻ ഗെയിംസാണിത്. സോൾ (1986),ബുസാൻ (2002) ഇവയായിരുന്നു മറ്റുവേദികൾ.

ഈ മേളയിൽ ഭാരതത്തിന്റെ ആദ്യ മെഡൽ (വെങ്കലം)10 മീറ്റർ എയർ പിസ്റ്റൾ ഇനത്തിൽ ശ്വേതാ ചൗധുരി നേടുകയുണ്ടായി.


</doc>
<doc id="290587" url="https://ml.wikipedia.org/wiki?curid=290587" title="ഭൂഖണ്ഡാന്തര രാജ്യങ്ങളുടെ പട്ടിക">
ഭൂഖണ്ഡാന്തര രാജ്യങ്ങളുടെ പട്ടിക

ഒന്നിലധികം ഭൂഖണ്ഡങ്ങളിലായി വ്യാപിച്ചിരിക്കുന്ന രാജ്യങ്ങളാണ് ഭൂഖണ്ഡാന്തര രാജ്യങ്ങൾ (transcontinental countries).മറ്റുഭൂഖണ്ഡങ്ങളിലായി ആശ്രിത പ്രദേശങ്ങളുള്ള ഏറെ രാജ്യങ്ങൾ ഉണ്ടെങ്കിലും തുടർച്ചയോടുകൂടെ ഒന്നിലധികം ഭൂഖണ്ഡങ്ങളിലായി പരന്നുകിടക്കുന്ന രാജ്യങ്ങൾ അപൂർവമാണ് .അവ താഴെ കൊടുക്കുന്നു.


</doc>
<doc id="290601" url="https://ml.wikipedia.org/wiki?curid=290601" title="യു എൻ സി ആർ പി ഡി">
യു എൻ സി ആർ പി ഡി

ഭിന്നശേഷിയെ സംബന്ധിക്കുന്ന ഒരു അന്താരാഷ്ട്ര മനുഷ്യാവകാശ കൺവെൻഷൻ (Convention on the Rights of Persons with Disabilities) ആണ് യു എൻ സി ആർ പി ഡി. ഭിന്നശേഷിയുള്ളവരുടെ അവകാശങ്ങൾക്കായുള്ള ഐക്യ രാഷ്ട്ര കൺവെൻഷൻ (United Nations Convention for the Rights of Disabled Persons) എന്നാണ് ഇതിന്റെ പൂർണ്ണ രൂപം. 2006 ഡിസംബർ 13 നാണ് ഈ കൺവെൻഷൻ അംഗീകരിക്കപ്പെട്ടത്. 2008 മെയ് മൂന്നാം തീയതി ഉടമ്പടി പ്രാബല്യത്തിൽ വന്നു. ഉടമ്പടിയിൽ ഒപ്പിട്ടത് 158 ലോകരാഷ്ട്രങ്ങളാണ്. ഇതിൽ 150 എണ്ണം ഉടമ്പടിയുടെ നിയമാവലികൾക്ക് വിധേയരാണെന്ന് (state parties) സമ്മതിച്ചു.. ഈ ഉടമ്പടിയിൽ പങ്കാളികളായ രാജ്യങ്ങൾ, ഭിന്നശേഷിയുള്ള വ്യക്തികൾക്ക് മനുഷ്യാവകാശങ്ങളുടെ പൂർണ്ണലഭ്യത ഉറപ്പുവരുത്താനും, അതിനെ സംരക്ഷിക്കാനും, വേണ്ട പ്രോത്സാഹനങ്ങൾ നൽകാനും ബാധ്യസ്ഥരാണ്.അന്താരാഷ്ട്ര തലത്തിൽ ഭിന്നശേഷിയുടെ സാമൂഹ്യമാതൃക ചർച്ച ചെയ്യപ്പെടാനും അതിനനുസൃതമായ നയങ്ങളും പ്രവർത്തനപദ്ധതികളും രൂപീകരിക്കാനും ഈ ഉടമ്പടി കാരണമായിത്തീർന്നു.ഐക്യരാഷ്ട്രസഭയുടെ പ്രധാന മനുഷ്യാവകാശഉടമ്പടികളിൽ ഒന്നാണ് ഈ ഉടമ്പടി. മനുഷ്യാവകാശങ്ങളെ സംബന്ധിക്കുന്ന പത്ത് ഉടമ്പടി നിരീക്ഷണ സമിതികളിൽ. ഒന്നായ ഭിന്നശേഷിയുള്ളവരുടെ അവകാശങ്ങൾക്കു വേണ്ടിയുള്ള സമിതിയാണ്(Committee on the Rights of Persons with Disabilities) യു എൻ സി ആർ പി ഡി യുമായി ബന്ധപ്പെട്ട കാര്യങ്ങൾ നോക്കുന്നത്


</doc>
<doc id="290603" url="https://ml.wikipedia.org/wiki?curid=290603" title="കരീബിയൻ">
കരീബിയൻ

അറ്റ്ലാന്റിക് സമുദ്രത്തിന്റെ ഭാഗമായ കരീബിയൻ കടലും അതിലെ ദ്വീപസമൂഹങ്ങളും ചേർന്ന ഭൂപ്രദേശമാണ് കരീബിയൻ (Caribbean). ഇവിടത്തെ ജനതയെ കരീബിയൻ ജനത എന്ന് വിളിക്കുന്നു.

വെസ്റ്റ് ഇൻഡീസ് അഥവാ വിൻഡീസ് എന്നറീയപ്പെടുന്ന രാജ്യങ്ങളുടെ കൂട്ടത്തിൽ കരീബിയൻ ദ്വീപുകളെ കൂടാതെ ബെലിസ്, ഗയാന, സുരിനാം എന്നീ രാജ്യങ്ങളെയും ഉൾപ്പെടുത്തിയിട്ടുണ്ട്.

മെക്സിക്കോ ഉൾക്കടലിനും വടക്കേ അമേരിക്ക ക്കും തെക്ക് കിഴക്കായിട്ടാണു ഈ ദ്വീപുകൾ സ്ഥിതി ചെയ്യുന്നത്. ഈ ദ്വീപുകളിൽ ഭൂരിഭാഗവും കരീബിയൻ ഫലകത്തിലാണുള്ളത്.700 ഓളം ദ്വീപുകൾ ,ചെറുദ്വീപുകൾ,പവിഴമണൽ ദ്വീപുകൾ(Cay),പവിഴപ്പാറകൾ തുടങ്ങിയവ ഈ ദ്വീപ സമൂഹങ്ങളിൽ ഉൾപ്പെടുന്നു . 


</doc>
<doc id="290612" url="https://ml.wikipedia.org/wiki?curid=290612" title="ഒ.എം. നമ്പ്യാർ">
ഒ.എം. നമ്പ്യാർ

കേരളത്തിലെ പ്രശസ്ത അത്ലറ്റിക് കോച്ചുകളിലൊരാളാണ് ഒതയോത്ത് മാധവൻ നമ്പ്യാർ എന്ന ഒ.എം. നമ്പ്യാർ. പി.ടി. ഉഷയുടെ പരിശീലകനായി പ്രസിദ്ധിയും അംഗീകാരവും നേടി. മികച്ച പരിശീലകന്മാർക്കുള്ള ദ്രോണാചാര്യ പുരസ്കാരം ആദ്യമായി ലഭിച്ചത് നമ്പ്യാർക്കായിരുന്നു. 

1935-ൽ കോഴിക്കോട് ജനിച്ചു. കോഴിക്കോട് ഗുരുവായൂരപ്പൻ കോളേജിലാണ് അദ്ദേഹം തന്റെ വിദ്യാഭ്യാസം പൂർത്തിയാക്കിയത്. കോളേജ് ജീവിതത്തിലും കായികതാരമായിരുന്ന നമ്പ്യാരെ തന്റെ പ്രിൻസിപ്പലിന്റെ ഉപദേശം ഇന്ത്യൻ സൈന്യത്തിൽ ചേരാൻ പ്രോത്സാഹിപ്പിച്ചു. ചെന്നൈ താംബരത്തെ റിക്രൂട്ടിംഗ് സെന്ററിൽ വെച്ച് അദ്ദേഹം ഭാരതീയ വായൂസേനയിലേക്ക് 1955-ൽ തിരഞ്ഞെടുക്കപ്പെട്ടു. അവിടെയും അദ്ദേഹം അറിയപ്പെടുന്ന കായികതാരമായിരുന്നു. സർവീസ്സസിനെ പ്രതിനിധീകരിച്ച് അദ്ദേഹം ദേശീയ അത്ലറ്റിക് മീറ്റുകളിൽ പങ്കെടുത്തിട്ടുണ്ട്. എന്നാൽ അന്തർ ദേശീയ മത്സരങ്ങളിൾ പങ്കെടുത്ത് രാജ്യത്തിനെ പതിനിധീകരിക്കാൻ അദ്ദേഹത്തിനു സാധിച്ചില്ല. 

പിന്നീട് പട്യാല നാഷണൽ ഇൻസ്റ്റിറ്റ്യൂട്ട് ഓഫ് സ്പോർട്സിൽ നിന്നും പരിശീലക ലൈസൻസ് നേടിയ അദ്ദേഹം സർവ്വീസസിന്റെ കോച്ചായി ചേർന്നു. ഈ സമയത്ത് കേരളത്തിലെ കായിക മേഖലയിൽ പ്രവർത്തിച്ചുകൊണ്ടിരുന്ന കേണൽ ഗോദവർമ്മ രാജയുടെ ക്ഷണം സ്വീകരിച്ച് അദ്ദേഹം കേരളത്തിൽ വന്ന കേരളാ സ്പോർട്സ് കൗൺസിലിന്റെ കോച്ചായി ചേർന്നു. സൈനിക സേവനത്തിനുശേഷം കണ്ണൂരിലെ സ്പോർട്സ് സ്കൂളിൽ അധ്യാപകനായി. 
1970-ൽ ഇവിടെ വിദ്യാർഥിനിയായിരുന്ന പി.ടി. ഉഷയെ ഇദ്ദേഹം പരിശീലിപ്പിച്ചിരുന്നു. പിന്നീട് പി.ടി. ഉഷയുടെ വ്യക്തിഗത പരിശീലകനായി. 1980, 84, 88, 92, 96 വർഷങ്ങളിലെ ഒളിമ്പിക്സുകളിലും വിവിധ വർഷങ്ങളിലെ ഏഷ്യാഡിലും മറ്റും ഇദ്ദേഹമായിരുന്നു ഉഷയുടെ പരിശീലകൻ. 

1986-ൽ കേന്ദ്ര ഗവൺമെന്റ് ഇദ്ദേഹത്തിന് മികച്ച പരിശീലകർക്കുള്ള ദ്രോണാചാര്യാ അവാർഡ് നല്കി ആദരിച്ചു.


</doc>
<doc id="290615" url="https://ml.wikipedia.org/wiki?curid=290615" title="പീഠഭൂമി">
പീഠഭൂമി

ഭൂമിശാസ്ത്രം അനുസരിച്ച് പൊക്കംകൂടിയതും പരന്നു വിസ്തൃതവുമായ ഭൂപ്രദേശമാണ് പീഠഭൂമിPlateau (/pləˈtoʊ/ or /ˈplætoʊ/).

പല കാരണങ്ങൾ കൊണ്ട് പീഠഭൂമികൾ ഉണ്ടാകുന്നു.അഗ്നിപർവത സ്ഫോടനം മൂലം പുറത്ത് വരുന്ന 
മാഗ്മ,തുടർന്ന് ഉണ്ടാകുന്ന ലാവാ പ്രവാഹം , മണ്ണൊലിപ്പ് തുടങ്ങിയ പ്രക്രിയകൾ പീഠഭൂമി ഉണ്ടാകുന്നതിനു കാരണമാകുന്നു.പീഠഭൂമിക്ക് ഉദാഹരണമായ ഡെക്കാൻ പീഠഭൂമി ഉണ്ടായത് ടെർഷ്യറിയുടെ ആരംഭത്തിലും ക്രിട്ടേഷ്യസിന്റെ അവസാനത്തിലും ഉണ്ടായ അഗ്നിപർവതസ്ഫോടനങ്ങൾ കാരണമാണെന്നു അനുമാനിക്കപ്പെടുന്നു.


</doc>
<doc id="290626" url="https://ml.wikipedia.org/wiki?curid=290626" title="കുന്ന്">
കുന്ന്

ചുറ്റുപാടുമുള്ള പ്രദേശങ്ങളേക്കാൾ ഉയരം കൂടിയ ഭൂപ്രദേശമാണ് കുന്ന്(Hill) . ഇവ പർവ്വതങ്ങളെക്കാൾ ഉയരം കുറഞ്ഞവയായിരിക്കും .പർവ്വതവും, കുന്നും ഒരുപോലെയല്ല. അവ തമ്മിൽ ചില വ്യത്യാസങ്ങളുണ്ട്. കുന്ന് പർവ്വതത്തേക്കാൾ വളരെ ഉയരം കുറഞ്ഞ ഭൂപ്രകൃതിയോടുകൂടിയതാണ്. പർവ്വതത്തിന്റെ ഉയരം ആയിരക്കണക്കിന് മീറ്ററായി സൂചിപ്പിക്കുമ്പോൾ, കുന്നിന്റെ ഉയരം ഏതാനും നൂറ് മീറ്ററായി മാത്രമാണ് സൂചിപ്പിക്കുക. കുന്നുകൾക്ക് പർവതങ്ങളുടെ പോലെ ഉയർന്ന കൊടുമുടികൾ ഉണ്ടാകില്ല.
2000 അടിക്ക് മുകളിൽ ഉയരമുള്ളവയെ പർവതങ്ങൾ ആയി ഭൂമിശാസ്ത്രകാരന്മാർ കണക്കാക്കുന്നു.


</doc>
<doc id="290630" url="https://ml.wikipedia.org/wiki?curid=290630" title="ഐക്യരാഷ്ട്രസഭയുടെ മനുഷ്യാവകാശഉടമ്പടി നിരീക്ഷണസമിതികൾ">
ഐക്യരാഷ്ട്രസഭയുടെ മനുഷ്യാവകാശഉടമ്പടി നിരീക്ഷണസമിതികൾ

മനുഷ്യാവകാശങ്ങളെ സംബന്ധിക്കുന്ന പത്ത് ഐക്യരാഷ്ട്രസഭ നിരീക്ഷണസമിതികളാണുള്ളത്. സ്വതന്ത്രവിദഗ്ദ്ധർ ഉൾക്കൊള്ളുന്ന ഈ സമിതികളാണ് പ്രധാനപ്പെട്ട അന്താരാഷ്ട്ര മനുഷ്യാവകാശഉടമ്പടികളുടെ നിർവ്വഹണപ്രവർത്തനങ്ങൾ നിരീക്ഷിക്കുന്നത്. ഈ സമിതികളിൽ ഉൾപ്പെട്ട വിദഗ്ദരെയെല്ലാം മനുഷ്യാവകാശങ്ങളെ സംബന്ധിച്ച അവരുടെ വൈദഗ്ദ്യത്തിന്റെ അടിസ്ഥാനത്തിൽ, അംഗരാജ്യങ്ങളാണ് നിർദ്ദേശിക്കുകയും തിരഞ്ഞെടുക്കുകയും ചെയ്യുന്നത്. നാലു വർഷമാണ് ഈ വിദഗ്ദരുടെ സേവന കാലാവധി.

മനുഷ്യാവകാശസമിതി(സി സി പി ആർ), പൊതു-രാഷ്ട്രീയ അവകാശങ്ങൾക്കുള്ള അന്താരാഷ്ടഉടമ്പടി-1966യുടേയും അതിന്റെ ഐച്ഛിക പെരുമാറ്റചട്ടങ്ങളുടേയും നിർവഹണമാണ് നിരീക്ഷിക്കുന്നത്

സാമ്പത്തിക, സാമൂഹിക, സാംസ്കാരിക അവകാശങ്ങൾക്കായുള്ള സമിതി(സി ഇ എസ് സി ആർ), സാമ്പത്തിക, സാമൂഹിക, സാംസ്കാരിക അവകാശങ്ങൾക്കായുള്ള അന്താരാഷ്ട്രഉടമ്പടി-1966യുടെ നിർവഹണമാണ് നിരീക്ഷിക്കുന്നത്.

വംശീയവിവേചനത്തിന്റെ നിരാകരണത്തിനായുള്ള സമിതി(സി ഇ ആർ ഡി), എല്ലാതരത്തിലുമുള്ള വംശീയവിവേചനത്തിന്റെ നിരാകരണത്തിനായുള്ള അന്താരാഷ്ട്രഉടമ്പടി-1965 യുടെ നിർവഹണം നിരീക്ഷിക്കുന്നു

സ്ത്രീകൾക്കെതിരായ വിവേചനത്തിന്റെ നിരാകരണത്തിനായുള്ള സമിതി(സി ഇ ഡി എ ഡബ്ല്യു), സ്ത്രീകൾക്കെതിരായ എല്ലാതരത്തിലുള്ള വിവേചനത്തിന്റെയും നിരാകരണത്തിനായുള്ള ഉടമ്പടി-1979 യുടേയും അതിന്റെ ഐച്ഛികപെരുമാറ്റചട്ടത്തിന്റേയും നിർവഹണപ്രവർത്തനങ്ങൾ നിരീക്ഷിക്കുന്നു

പീഡനങ്ങൾക്കെതിരായ സമിതി(സി എ റ്റി), പീഡനം, ക്രൂരവും മനുഷ്യത്വഹീനവും അപമാനകരവുമായ മറ്റു പെരുമാറ്റങ്ങൾ എന്നിവയ്ക്കെതിരായ ഉടമ്പടി-1984 യുടെ നിർവഹണം നിരീക്ഷിക്കുന്നു

കുട്ടിയുടെ അവകാശങ്ങൾക്കായുള്ള സമിതി(സി ആർ സി), കുട്ടിയുടെ അവകാശങ്ങൾക്കായുള്ള ഉടമ്പടി-1989യുടേയും അതിന്റെ ഐച്ഛികപെരുമാറ്റചട്ടങ്ങളുടേയും(2000) നിർവഹണമേൽനോട്ടം നടത്തുന്നു 

കുടിയേറ്റത്തൊഴിലാളികൾക്കായുള്ള സമിതി(സി എം ഡബ്ല്യു ), കുടിയേറ്റത്തൊഴിലാളികളുടേയും അവരുടെ കുടുംബാംഗങ്ങളുടേയും അവകാശസംരക്ഷണത്തിനായുള്ള അന്താരാഷ്ട്രഉടമ്പടി-1990 യുടെ നിർവഹണമേൽനോട്ടം വഹിക്കുന്നു.

ഭിന്നശേഷിയുള്ളവരുടെ അവകാശങ്ങൾക്കു വേണ്ടിയുള്ള സമിതി, ഭിന്നശേഷിയുള്ളവരുടെ അവകാശങ്ങൾക്കായുള്ള ഐക്യരാഷ്ട്രഉടമ്പടി-2006 യുടെ പ്രവർത്തനങ്ങളെ നിരീക്ഷിക്കുന്നു

നിർബന്ധിത പലായനത്തിനെ സംബന്ധിച്ച സമിതി(സി ഇ ഡി), എല്ലാ വ്യക്തികൾക്കും നിർബന്ധിതപലായനത്തിൽ നിന്നുള്ള സംരക്ഷണം നൽകുന്നതിനായുള്ള അന്താരാഷ്ട്രഉടമ്പടി - 2006യുടെ പ്രവർത്തനം നിരീക്ഷിക്കുന്നു

പീഡനം, ക്രൂരവും മനുഷ്യത്വഹീനവും അപമാനകരവുമായ മറ്റു പെരുമാറ്റങ്ങളും ശിക്ഷയും എന്നിവയുടെ നിരാകരണത്തിനായുള്ള ഐക്യരാഷ്ട്രഉപസമിതി, പീഡനങ്ങൾക്കെതിരായ ഉടമ്പടിയുടെ ഐച്ഛികപെരുമാറ്റചട്ടത്തിനെ തുടർന്ന് സ്ഥാപിച്ചതാണ്. ഈ സമിതി, ക്രൂരവും മനുഷ്യത്വഹീനവും അപമാനകരവുമായ പ്രവർത്തനങ്ങൾ ശിക്ഷ എന്നിവയും പീഡനങ്ങളും ഒഴിവാക്കുന്നതിനായി തടവുകേന്ദ്രങ്ങൾ സന്ദർശിക്കുന്നതിനായാണ് രൂപീകരിച്ചത്.


</doc>
<doc id="290633" url="https://ml.wikipedia.org/wiki?curid=290633" title="പാലക്കാട് മെഡിക്കൽ കോളേജ്">
പാലക്കാട് മെഡിക്കൽ കോളേജ്

കേരളത്തിലെ പട്ടികജാതി വികസന വകുപ്പിന്റെ കീഴിൽ സ്ഥാപിതമായ പാലക്കാട് മെഡിക്കൽ കോളജ് അഥവ ഇൻസ്റ്റിറ്റ്യൂറ്റ് ഓഫ് ഇന്റർഗ്രേറ്റഡ് മെഡിക്കൽ സയൻസ്, പാലക്കാട് സ്ഥിതി ചെയ്യുന്നത് പാലക്കാട് ജില്ലയിലെ കണ്ണാടി ഗ്രാമപഞ്ചായത്തിലെ യാക്കരയിലാണ്. 2014-ൽ സെപ്തംബർ 19 ന് ആരംഭിച്ച ഈ സ്ഥാപനം ഉദ്ഘാടനം ചെയ്തത് അന്നത്തെ കേരളത്തിന്റെ മുഖ്യമന്ത്രി ഉമ്മൻ ചാണ്ടിയാണ്. ഇന്ത്യയിൽ ആദ്യമായാണ് പട്ടികജാതി വികസന വകുപ്പിന്റെ കീഴിൽ ഒരു മെഡിക്കൽ കോളേജ് സ്ഥാപിതമാകുന്നത്. 





</doc>
<doc id="290637" url="https://ml.wikipedia.org/wiki?curid=290637" title="സമതലം">
സമതലം

പരന്നതും വിസ്തൃതമായതുമായ ഭൂപ്രകൃതിയാണ് സമതലം(Plane) . പൊതുവേ സമതലങ്ങൾ സമുദ്ര നിരപ്പിന്റെ അതേ ഉയരത്തിലാണ് കാണുക എങ്കിലും, പീഠഭൂമി പോലുള്ള പ്രദേശങ്ങളുടെ മുകൾ ഭാഗവും സമതലം ആയിരിക്കും. ലാവാ പ്രവാഹം,ജല പ്രവാഹം, മഞ്ഞു വീഴ്ച, മണ്ണൊലിപ്പ് തുടങ്ങിയ കാരണങ്ങൾ കൊണ്ട് സമതലങ്ങൾ രൂപപ്പെടുന്നു.

നദികൾ നിക്ഷേപിക്കുന്ന എക്കൽ കൊണ്ട് സമ്പന്നമായ സമതലങ്ങൾ കൃഷിക്ക് അനുയോജ്യമായിരിക്കും. അതിനാൽ തന്നെ അവ പുല്ല് വർഗത്തിൽ പെടുന്ന ചെടികൾ വളരുന്നതിനും തദ്വാരാ കന്നുകാലികൾക്ക് മേയുന്നതിനും അനുയോജ്യമായ സ്ഥലമാണു സമതലങ്ങൾ. 

നിക്ഷേപ സമതലങ്ങൾ താഴെ പറയുന്നവയാണ്.

പ്രസിദ്ധമായ എക്കൽ സമതലങ്ങളാണ് സിന്ധു-ഗംഗാ സമതലം,ഗംഗാസമതലം എന്നിവ 

പുൽമേടുകളായ 
സ്റ്റെപ്, തുന്ദ്ര, സാവന്ന, പ്രയറി തുടങ്ങിയവ മനോഹരമായ സമതലങ്ങൾക്ക് ഉദാഹരണങ്ങളാണ്.


</doc>
<doc id="290641" url="https://ml.wikipedia.org/wiki?curid=290641" title="മാസപ്പടി മാത്തുപ്പിള്ള">
മാസപ്പടി മാത്തുപ്പിള്ള

ടി ആൻഡ് എസ് കമ്പൈൻസിന്റെ ബാനറിൽ സി.കെ. ഷെറീഫ് നിർമിച്ച മലയാളചലച്ചിത്രമാണ് മാസപ്പടി മാതുപിള്ള. മഹിമാ റിലീസ് വിതരണം ചെയ്ത ഈ ചിത്രം 1973 മാർച്ച് 09-ന് പ്രദർശനം തുടങ്ങി.






</doc>
<doc id="290653" url="https://ml.wikipedia.org/wiki?curid=290653" title="നെഹ്റു പാർക്ക്, തൃശ്ശൂർ">
നെഹ്റു പാർക്ക്, തൃശ്ശൂർ

ഇന്ത്യയുടെ ആദ്യ പ്രധാനമന്ത്രിയായ ജവഹർലാൽ നെഹ്റുവിന്റെ പേരിൽ കുട്ടികൾക്കായി 1959-ൽ തൃശ്ശൂരിൽ ആരംഭിച്ചതാണ് നെഹ്റു പാർക്ക്.

ഇന്ത്യയുടെ ആദ്യ ഉപരാഷ്ട്രപതിയും രണ്ടാമത്തെ രാഷ്ട്രപതിയുമായ എസ്. രാധാകൃഷ്ണനാണ് 1959-ൽ പാർക്ക് ഉദ്ഘാടനം ചെയ്തത്.


</doc>
<doc id="290655" url="https://ml.wikipedia.org/wiki?curid=290655" title="സ്റ്റാംഫോർഡ് ബ്രിഡ്ജ്">
സ്റ്റാംഫോർഡ് ബ്രിഡ്ജ്


</doc>
<doc id="290663" url="https://ml.wikipedia.org/wiki?curid=290663" title="ജോസഫ് ബ്രോഡ്സ്കി">
ജോസഫ് ബ്രോഡ്സ്കി

ഒരു റഷ്യൻ-അമേരിക്കൻ കവിയും പ്രബന്ധകാരനും ആയിരുന്നു ജോസെഫ് ബ്രോഡ്സ്കി (, ; 24 മേയ് 1940 – 28 ജനുവരി 1996). സോവിയറ്റു യൂണിയനിലെ ലെനിൻഗ്രാഡിൽ ജനിച്ച ഇദ്ദേഹം 1973ൽ അമേരിക്കയിലേയ്ക്കു പോയി, അവിടെ സ്ഥിരവാസമുറപ്പിച്ചു. അമേരിക്കയിൽ ബ്രോഡ്സ്കി, യേൽ കേംബ്രിഡ്ജ് മിച്ചിഗൻ സർവകലാശാലകളിൽ ജോലി ചെയ്തു. 1987ൽ ബ്രോഡ്സ്കിക്ക് സാഹിത്യത്തിനു നൊബേൽ പുരസ്കാരം ലഭിച്ചു. 1991ൽ ഇദ്ദേഹത്തിന് യുണൈറ്റഡ് സ്റ്റേറ്റ്സ് പോയറ്റ് ലോറെറ്റ് ആയി ഇദ്ദേഹത്തെ നിയമിക്കുകയും ചെയ്തു.


</doc>
<doc id="290665" url="https://ml.wikipedia.org/wiki?curid=290665" title="കാച്ചിൽ ശലഭം">
കാച്ചിൽ ശലഭം

ഇന്ത്യയിലും ചൈനയിലും മറ്റു ഏഷ്യൻ രാജ്യങ്ങളിലും കാണുന്ന ഒരു നിശാശലഭമാണ് കാച്ചിൽശലഭം.. and Taiwan.

ഇത് പകൽ പറക്കുന്ന ഒരു നിശാശലഭമാണ്.


</doc>
<doc id="290666" url="https://ml.wikipedia.org/wiki?curid=290666" title="ഫ്യൊദോർ അബ്രാമോവ്">
ഫ്യൊദോർ അബ്രാമോവ്

ഒരു റഷ്യൻ നോവലിസ്റ്റും നിരൂപകനും ആയിരുന്നു ഫ്യൊദോർ അബ്രാമോവ് (ഫെബ്രുവരി 29, 1920 – മേയ് 14, 1983). റഷ്യയിലെ കർഷകരുടെ കഷ്ടപ്പാടുനിറഞ്ഞ ജീവിതമാണു തന്റെ നോവലുകളിൽ അദ്ദേഹം വരച്ചുവച്ചത്. 
"Chistaya kniga" ("Clean book"), Unfinished


</doc>
<doc id="290667" url="https://ml.wikipedia.org/wiki?curid=290667" title="അലെക്സാണ്ടർ ബെല്യായെവ്">
അലെക്സാണ്ടർ ബെല്യായെവ്

ഒരു സോവിയറ്റ് റഷ്യൻ ശാസ്ത്ര നോവലിസ്റ്റായിരുന്നു അലെക്സാണ്ടർ ബെല്യായെവ് (, ; 1884–1942). അദ്ദേഹത്തിന്റെ പല രചനകളും സോവിയറ്റു യൂണിയനിൽ വൻ പ്രചാരം നേടിയിരുന്നു. ഉഭയജീവി മനുസ്യൻ മലയാളത്തിൽ സോവിയറ്റു യൂണിയനിൽ നിന്നും റാദുഗ പബ്ലിഷേഴ്സ് പ്രസിദ്ധീകരിച്ചിട്ടൂണ്ട്. Professor Dowell's Head, ഏരിയൽ, ദ എയർ സെറ്റിലർ എന്നിവ ഇംഗ്ലിഷിൽ പുസ്തകമായിട്ടുണ്ട്. 
അലെക്സാണ്ടർ ബെല്യായെവ് റഷ്യയിലെ സ്മോളെൻസ്ക് എന്ന പ്രദേശത്തെ ഓർത്തഡോക്സ് പുരോഹിതന്റെ പുത്രനായി ജനിച്ചു. തന്റെ രണ്ടു കുട്ടികൾ നഷ്ടപ്പെട്ടതിനാൽ പുരോഹിതനായ പിതാവ് അദ്ദേഹത്തെ തങ്ങളുടെ പാരമ്പര്യം സംരക്ഷിക്കാനായി സെമിനാരിയിൽ ചേർത്തു. പക്ഷേ ബെല്യായെവിനു മതകാര്യങ്ങളിൽ താത്പര്യമില്ലയിരുന്നു. പകരം ഒരു നിരീശ്വരനായിത്തിരുകയാണുണ്ടായത്. അദ്ദേഹം സെമിനാരിയിലെ തന്റെ ജീവിതം അവസാനിപ്പിച്ച്, നിയമം പഠിക്കാനായി നിയമവിദ്യാലയത്തിൽ ചേർന്നു. ഇതിനിടയിൽ അദ്ദേഹത്തിന്റെ പിതാവു മരിക്കുകയും കുടുംബത്തിന്റെ ഭാരം അദ്ദേഹത്തിന്റെ ചുമലിലാവുകയും ചെയ്തു. ട്യൂഷനെടുത്തും നാടകശാലയ്ക്കായി എഴുതുകയും ചെയ്താണു പണം സമ്പാദിച്ചത്.
നിയമപഠനം വിജയകരമായി പുർത്തിയാക്കിയ ശേഷം ബെല്യായെവ്, പ്രശസ്തനായ നിയമജ്ഞനായിത്തീർന്നു.അതോടെ അദ്ദേഹം സാമ്പത്തികമായി നല്ല നിലയിലെത്തി. തന്റെ അവധിക്കാലത്ത് അദ്ദേഹം ലോകത്തെ പല രാജ്യങ്ങളും ചുറ്റിസഞ്ചരിച്ചു. ഈ സമയത്ത് അദ്ദേഹം തന്റെ എഴുത്ത് തുടർന്നു. 30 വയസ്സയപ്പൊഴേയ്ക്കും അദ്ദേഹം ക്ഷയരോഗബധിതനായി.


</doc>
<doc id="290671" url="https://ml.wikipedia.org/wiki?curid=290671" title="എച്ച്.ജി. വെൽസ്">
എച്ച്.ജി. വെൽസ്

നോവൽ സാഹിത്യം, രാഷ്ട്രീയം, സാമൂഹികവിവരണം, പാഠപുസ്തകങ്ങൾ, യുദ്ധനിയമങ്ങൾ തുടങ്ങി ഒട്ടേറെ മേഖലകളിൽ ശ്രദ്ധേയനായ ഇംഗ്‌ളീഷ് എഴുത്തുകാരനായിരുന്നു ഹെർബെർട്ട് ജോർജ്ജ് "എച്ച്. ജി." വെൽസ് (21 സെപ്റ്റംബർ 1866 – 13 ഓഗസ്റ്റ് 1946). ശാസ്ത്രകഥയുടെ പിതാവ് എന്ന് ജൂൾസ് വേണിനോടും ഹ്യൂഗോ ഗേർൺസ്ബാക്കിനുമൊപ്പം അറിയപ്പെടുന്ന ഇദ്ദേഹം ശാസ്ത്രകഥകളുടെ പേരിലാണ് പ്രശസ്തനായത്. "ദി വാർ ഓഫ് ദി വേൾഡ്സ്", "ദി റ്റൈം മെഷീൻ", "ദി ഇൻവിസിബിൾ മാൻ", "ദി ഐലൻഡ് ഓഫ് ഡോക്ടർ മൊറ്യു" എന്നിവയാണ് ഇദ്ദേഹത്തിന്റെ പ്രശസ്തമായ കൃതികൾ.


</doc>
<doc id="290689" url="https://ml.wikipedia.org/wiki?curid=290689" title="എക്കൽ സമതലം">
എക്കൽ സമതലം

ഉയർന്ന പ്രദേശങ്ങളിൽ നിന്നും ഉത്ഭവിക്കുന്ന നദികൾ ഒഴുക്കി കൊണ്ടുവരുന്ന എക്കൽ അവസാദങ്ങൾ അടിഞ്ഞാണ് 
എക്കൽ സമതലങ്ങൾ(Alluvial plains) ഉണ്ടാകുന്നത്. 

പ്രവാഹജലത്താൽ വഹിക്കപ്പെട്ട് ഗതിക്ഷയംമൂലം നിക്ഷേപിക്കപ്പെടുന്ന എക്കലും മണലും ചരലും കലർന്ന പദാർഥം. നദീമുഖങ്ങളിലും പ്രളയബാധിത തടപ്രദേശങ്ങളിലും ആണ് ഇത്തരം നിക്ഷേപങ്ങൾ അധികമായി കണ്ടുവരുന്നത്. ചരൽ, മണൽ, പശമണ്ണ് എന്നിവ ക്രമമായി ഈ പ്രദേശങ്ങളിൽ അടുക്കപ്പെട്ടിരിക്കും. മിക്കപ്പോഴും ജൈവവസ്തുക്കൾ ഇതിൽ സമൃദ്ധമായി കലർന്നിട്ടുണ്ടാവും.

ഓരോ തവണയും വെള്ളപ്പൊക്കമുണ്ടാകുമ്പോൾ എക്കലും വണ്ടലും അടിയുന്നു. ഇങ്ങനെ ഉണ്ടാകുന്ന പുതുമണ്ണ് വലുതായ രാസികപരിവർത്തനങ്ങൾക്കും മൂല്യശോഷണത്തിനും വിധേയമാകുന്നില്ല. തൻമൂലം ഇവ വളക്കൂറിന്റെ കാര്യത്തിൽ മികച്ചുനില്ക്കുന്നു. ലോകത്തിലെ ഏറ്റവും ഫലഭൂയിഷ്ഠമായ പ്രദേശങ്ങളൊക്കെത്തന്നെ എക്കൽനിലങ്ങളാണ്. സിന്ധു-ഗംഗാ സമതലം,ഗംഗാസമതലം, ഈജിപ്തിലെ നൈൽനദീതടം, യു.എസ്സിലെ മിസിസിപ്പിതടം, ചൈനയിലെ ഹ്വയാങ്ഹോതടം തുടങ്ങി നിരവധിപ്രദേശങ്ങൾ ഇതിന് ഉദാഹരണങ്ങളാണ്.

ഈ ലേഖനം മലയാളം സർവ്വ വിജ്ഞാന കോശത്തിലെ അലൂവിയം എന്ന താളിനെ ആസ്പദമാക്കി നിർമ്മിച്ചതാണ് .


</doc>
<doc id="290691" url="https://ml.wikipedia.org/wiki?curid=290691" title="ഗുഹ">
ഗുഹ

ഭൂനിരപ്പിനു അടിയിൽ ഉള്ള അകം പൊള്ളയായ സ്ഥലത്തെയാണ് ഗുഹ(ഹിന്ദി:गुफा അറബി:كهف ജാപാനി:洞窟 റൂസി:пещера) എന്നത് കൊണ്ട് ഉദ്ദേശിക്കുന്നത്. പ്രത്യേകിച്ചും ഗുഹകൾക്ക് മനുഷ്യർക്ക്‌ കടക്കാവുന്ന വലിപ്പം ഉണ്ടായിരിക്കും.തീരെ ചെറിയ ഗുഹകളെ മാളം എന്ന് പറയുന്നു.

വലിയ ശിലകൾക്കും മണ്ണിനും കാലാനുസൃതമായ മാറ്റങ്ങൾ വന്നാണ് ഗുഹകൾ ഉണ്ടാകുന്നത്.നദികളുടെ പ്രവാഹം , അഗ്നിപർവത സ്ഫോടനം കാരണം ഉണ്ടാകുന്ന ലാവ പ്രവാഹം എന്നിവ കൊണ്ടും ഗുഹകൾ രൂപപ്പെടുന്നു 

ഗുഹകളെ കുറിച്ചുള്ള പഠനത്തിനു ഗുഹാവിജ്ഞാനം എന്ന് പറയുന്നു. 


</doc>
<doc id="290704" url="https://ml.wikipedia.org/wiki?curid=290704" title="പ്രയറി">
പ്രയറി

വടക്കെ അമേരിക്കയിൽ കാണപ്പെടുന്ന വിശാലമായ പുൽമേടുകളാണ് പ്രയറി(Prairie -/ˈprɛəri/). . തെക്കേ അമേരിക്കയിലെ ഇത്തരം പുൽമേടുകളെ പാമ്പാ എന്നും ആഫ്രിക്കയിലെ ഇത്തരം പ്രദേശങ്ങളെ സവേന എന്നും പറയുന്നു. ഏഷ്യയിലെ പുൽമേടുകൾ ആണ് സ്റ്റെപ്. ഇത്തരം പ്രദേശങ്ങൾ സമതലങ്ങൾ ആയിരിക്കും . ഇവിടെ മരങ്ങൾ കുറവായും പുൽചെടികൾ ധാരാളമായും കണ്ടുവരുന്നു.

മേച്ചിൽ സ്ഥലം എന്നു അർത്ഥം വരുന്ന പ്രാറ്റം (pratum ) എന്ന ലാറ്റിൻ വാക്കിൽ നിന്നും ഉത്ഭവിച്ച 
Prairie എന്ന ഫ്രഞ്ച് വാക്കിന്റെ തത്സമം ആണ് Prairie എന്ന ആംഗലേയ പദം."

 


</doc>
<doc id="290707" url="https://ml.wikipedia.org/wiki?curid=290707" title="മണൽക്കുന്ന്‌">
മണൽക്കുന്ന്

മരുഭൂമികളിലും അത് പോലെയുള്ള പ്രദേശങ്ങളിലും കാറ്റ്,ഒഴുക്കുന്ന ജലം എന്നിവമൂലം രൂപപ്പെടുന്ന മണൽ മാത്രമുള്ള കുന്നുകളെ 
മണൽക്കുന്ന് അഥവാ Dune എന്ന് പറയുന്നു. കാറ്റ് വീശുന്ന ദിശയിൽ ഉയരം കൂടി ചരിഞ്ഞ് ഇവ കാണപ്പെടുന്നു.

1790 കാലഘട്ടത്തിൽ ഫ്രഞ്ച് പദത്തിൽ നിന്നാണ് ഈ ആംഗലേയ പദം ഉണ്ടായത്. 

 


</doc>
<doc id="290712" url="https://ml.wikipedia.org/wiki?curid=290712" title="സ്റ്റെപ്">
സ്റ്റെപ്

യൂറോപ്പിലും ഏഷ്യയിലുമായി വ്യാപിച്ചു കിടക്കുന്ന വിസ്തൃതമായ പുൽമേടുകൾ ആണ് സ്റ്റെപ്(English: Steppe ; Ukrainian: степ Russian: степь, tr. step'; IPA: [sʲtʲepʲ]) 

പർവ്വതപ്രകൃതമായ പുൽപ്രദേശങ്ങളും, അങ്ങിങ്ങായി ചെറിയ കുറ്റിച്ചെടികളും ഇവിടെ കാണപ്പെടുന്നു. മറ്റു പുൽപ്രദേശങ്ങളായ സവേന,പാമ്പാ, പ്രയറി എന്നിവ പോലെ ഇവിടെയും മരങ്ങൾ കുറവാണ്. സ്റ്റെപ് പ്രദേശത്ത് മഴ വളരെ കുറവാണ്.മറ്റു പുൽ മേടുകളെ അപേക്ഷിച്ച് സമുദ്ര നിരപ്പിൽ നിന്നും കൂടുതൽ ഉയരത്തിലാണ് ഈ പ്രദേശം. വളരെ കറുത്ത നിറമുള്ള വളക്കൂർ ഉള്ള മണ്ണാണ് ഇവിടെ. മഴ കുറവായതിനാൽ മണ്ണൊലിപ്പ് മൂലം ഇവിടെ മണ്ണിന്റെ ഫലപുഷ്ടി നഷ്ടമാകുന്നില്ല. വേനൽകാലത്ത് 40 °C ഉം, തണുപ്പു കാലത്ത് –40 °C മാണ് ഇവിടത്തെ താപനില. മംഗോളിയയിലെ ഉയർന്ന സ്റ്റെപ് പ്രദേശങ്ങളിൽ പകൽ സമയത്ത് 30 °C, രാത്രിയിൽ 0°C വരെ രേഖപ്പെടുത്തിയിട്ടുണ്ട്.



</doc>
<doc id="290720" url="https://ml.wikipedia.org/wiki?curid=290720" title="ആർ. പാർവ്വതി ദേവി">
ആർ. പാർവ്വതി ദേവി

കേരളത്തിലെ പ്രശ്സ്തയായ ഒരു മാധ്യമ പ്രവർത്തകയാണു് ആർ. പാർവ്വതി ദേവി. ദേശാഭിമാനി ദിനപത്രത്തിലൂടെയാണു് മാധ്യമ രംഗത്ത് പ്രവേശിച്ചത്. 1989 മുതൽ സജീവമായി രംഗത്തുണ്ട് .വിദ്യാർത്ഥിരാഷ്ട്രീയത്തിൽ പ്രവർത്തിച്ചിരുന്ന കാലം പ്രസിദ്ധീകരണങ്ങളുടെ പത്രാധിപസമിതിയിലുള്ള പങ്കാളിത്തമാണു് പത്രപ്രവർത്തനതത്തിലേയ്ക്ക് നയിച്ചത്. നിരവധി സാഹിത്യ രചനകൾ നടത്തിയിട്ടുണ്ട്. അക്കമ്മ ചെറിയാന്റെ ജീവിതത്തെ ആസ്പദമാക്കി അക്കമ്മ ചെറിയാൻ എന്ന് ലേഖനം എഴുതിയിട്ടുണ്ട്. അബുദാബിയിലെ പ്രമുഖ കലാ- സാംസ്‌കാരിക സംഘടനയായ അബുദാബി ശക്തി തിയേറ്റേഴ്‌സ് ഏർപ്പെടുത്തിയ ബാലസാഹിത്യത്തിനുള്ള 2013 നുള്ള അവാർഡ് ലഭിക്കുകയുണ്ടായി. അവാർഡിനർഹമായ പുസ്തകം പത്രം പത്രം കുട്ടികളേ. ആർ. പാർവ്വതി ദേവി നിരവധി സാമൂഹിക പ്രവർത്തനങ്ങളിൽ പങ്കാളിയാണു്.


</doc>
<doc id="290724" url="https://ml.wikipedia.org/wiki?curid=290724" title="മഴക്കാറ്">
മഴക്കാറ്

ന്യൂഇന്ത്യ ഫിലിംസിന്റെ ബാനറിൽ പി.എൻ. മേനോൻ നിർമിച്ച മലയാളചലച്ചിത്രമാണ് മഴക്കാറ്. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1973 ഓഗസ്റ്റ് 3-ന് പ്രദർശനം തുടങ്ങി





</doc>
<doc id="290739" url="https://ml.wikipedia.org/wiki?curid=290739" title="കൊടകര ഫൊറോന പള്ളി">
കൊടകര ഫൊറോന പള്ളി

തൃശ്ശൂർ ജില്ലയിലെ കൊടകരയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് കൊടകര ഫൊറോന പള്ളി (Kodakara Forane Church) അഥവ സെന്റ് ജോസഫ്സ് ഫൊറോന പള്ളി (St: Joseph;s Forane Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ യൗസേപ്പ് പിതാവിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള കൊടകര ഫൊറോന പള്ളിയുടെ കീഴിൽ ഈ പള്ളിയടക്കം 17 ഇടവക പള്ളികളുണ്ട്.



</doc>
<doc id="290742" url="https://ml.wikipedia.org/wiki?curid=290742" title="പാറേക്കാട്ടുകര പള്ളി">
പാറേക്കാട്ടുകര പള്ളി

തൃശ്ശൂർ ജില്ലയിലെ പാറേക്കാട്ടുകരയിൽ സ്ഥിതി ചെയ്യുന്ന ക്രൈസ്തവ ദേവാലയമാണ് പാറേക്കാട്ടുകര പള്ളി (Parekkattukara Church) അഥവ സെന്റ് മേരീസ് പള്ളി (St: Mary's Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ മറിയത്തിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള കൊടകര ഫൊറോന പള്ളിയുടെ കീഴിലാണ് ഈ ഇടവക പള്ളി.




</doc>
<doc id="290754" url="https://ml.wikipedia.org/wiki?curid=290754" title="സ്റ്റിഫേൻ ഹെസ്സൽ">
സ്റ്റിഫേൻ ഹെസ്സൽ

ജനപ്രിയ ഫ്രഞ്ച് സാഹിത്യകാരനും നയതന്ത്രവിദഗ്ദ്ധനും മനുഷ്യാവകാശ പ്രവർത്തകനുമായിരുന്നു സ്റ്റിഫേൻ ഹെസ്സൽ(20 ഒക്ടോബർ 1917 - 27 ഫെബ്രുവരി 2013). അന്താരാഷ്ട്ര മനുഷ്യാവകാശ പ്രഖ്യാപനം തയ്യാറാക്കുന്നതിൽ പങ്കാളിയായിരുന്നു ജർമ്മനിയിൽ ജനിച്ച എസ്സേൽ ഫ്രഞ്ച് പൗരത്വം സ്വീകരിയ്ക്കുകയായിരുന്നു. നാസി തടങ്കൽപ്പാളയത്തിൽ നിന്നു രക്ഷപെടാൻ കഴിഞ്ഞ സ്റ്റെഫാൻ ഫ്രഞ്ച് പ്രതിരോധ മുന്നണിയിലെ അംഗവും മനുഷ്യാവകാശപ്രവർത്തകനും ആയിരുന്നു. എസ്സെൽ ഐക്യരാഷ്ട്രസഭയിലും സേവനം അനുഷ്ഠിച്ചിട്ടുണ്ട്
1917-ൽ ജർമനിയിൽ ജനിച്ച ഹെസ്സൽ ഇരുപത്തിരണ്ടാം വയസ്സിൽ ഫ്രഞ്ച് പൗരത്വം സ്വീകരിച്ചു. ഹിറ്റ്ലറുടെ രഹസ്യപൊലീസായ ഗെസ്റ്റപ്പോ പിടിയിലായ അദ്ദേഹം വിവിധ നാസി കോൺസൻട്രേഷൻ ക്യാമ്പുകളിൽ തടവിൽ കഴിഞ്ഞു. ഫ്രാൻസിൽ നിന്ന് അദ്ദേഹം നാസി വിരുദ്ധ പ്രവർത്തനങ്ങൾക്ക് നേതൃത്വം കൊടുത്തു. ഇസ്രയേലിന്റെ നയങ്ങൾക്കെതിരെ ശക്തമായ നിലപാടെടുത്ത് അനധികൃത കുടിയേറ്റക്കാരുടെ പോരാട്ടത്തിൽ പങ്കാളിയായി. 
ഹെസ്സെൽ 2010ൽ രചിച്ച "ടൈം ഫോർ ഔട്ട്റേജ് എന്ന ലഘുലേഖയാണ്" വാൾസ്ട്രീറ്റ് പ്രക്ഷോഭത്തിന് പ്രേരണയായത് എന്നു കരുതപ്പെടുന്നു. രണ്ടാം ലോകയുദ്ധകാലത്ത് ജനറൽ ചാൾസ് ഡിഗോളിന്റെ നേതൃത്വത്തിൽ അനീതിക്കെതിരെ ഫ്രാൻസിലുണ്ടായ പ്രക്ഷോഭം പോലെ വർത്തമാനകാലത്തും പ്രക്ഷോഭം ആവശ്യമാണെന്നാണ് "ടൈം ഫോർ ഔട്ട്റേജിൽ" അദ്ദേഹം വാദിക്കുന്നത്. 35 രാജ്യങ്ങളിലായി ഈ ലഘുലേഖയുടെ ലക്ഷക്കണക്കിന് കോപ്പികൾ വിറ്റു . അനധികൃത കുടിയേറ്റക്കാരോടും പരിസ്ഥിതിയോടുമുള്ള ഫ്രാൻസിന്റെ തെറ്റായ സമീപനങ്ങളും ധനികനും ദരിദ്രനും തമ്മിലുള്ള വർധിക്കുന്ന അന്തരവും പ്രക്ഷോഭങ്ങൾക്ക് കാരണമാകണമെന്നാണ് ഹെസ്സെലിന്റെ വാദം.



</doc>
<doc id="290799" url="https://ml.wikipedia.org/wiki?curid=290799" title="ബാലഗോകുലം">
ബാലഗോകുലം

1970-കളുടെ മധ്യത്തോടെ കേരളത്തിൽ തുടക്കം കുറിച്ച ഒരു കുട്ടികൾക്കായുള്ള ഒരു സംഘടനയാണ് ബാലഗോകുലം. കുട്ടികളെ അവരുടെ സാമൂഹ്യ-ധാർമ്മിക മൂല്യങ്ങളെ വർദ്ധിപ്പിക്കാനും ശ്രീകൃഷ്ണന്റെ ഉപദേശങ്ങൾക്കനുസരിച്ച് സഞ്ചരിച്ചുകൊണ്ട് ജീവിത വിജയം നേടാനും പ്രാപ്തരാക്കുക എന്നതാണ് ഈ സംഘടനയുടെ ലക്ഷ്യമായി പറയുന്നത്. ഈ സംഘടന 1981-ൽ രാജ്യവ്യാപകമായി പ്രവർത്തിക്കുന്ന ഒരു സാംസ്കാരിക സംഘടനയായാണ് രജിസ്റ്റർ ചെയ്യപ്പെട്ടിട്ടുള്ളത്. ""സർവ്വേ സന്തു നിരാമയാഃ"" എന്ന സംസ്കൃത വാക്യമാണ് ബാലഗോകുലത്തിന്റെ ആപ്തവാക്യം. എല്ലാവരും സന്തോഷത്തോടെ ഇരിക്കട്ടെ എന്നാണ് അതിന്റെ മലയാള പരിഭാഷ. രാഷ്ട്രീയ സ്വയംസേവക സംഘത്തിന്റെ പ്രോത്സാഹനത്തിൽ പ്രവർത്തിക്കുന്ന ഇതിനെ സംഘപരിവാർ സംഘടനയായി കണക്കാക്കുന്നു.



</doc>
<doc id="290813" url="https://ml.wikipedia.org/wiki?curid=290813" title="നൂമിസ്മാറ്റിക്സ്">
നൂമിസ്മാറ്റിക്സ്

നാണയങ്ങളെയും കറൻസികളെയും കുറിച്ചുള്ള പഠനത്തിന് നൂമിസ്മാറ്റിക്സ് എന്ന് പറയുന്നു

വിപുലമായ ഒരു വിജ്ഞാനശാഖയാണു നാണയവിജ്ഞാനീയം.ന്യൂമിസ്മാറ്റിക്സ് എന്നാണു ഇംഗ്ലീഷിൽ ഈ ശാഖയുടെ പേരു.നാണയങ്ങൾ,മെഡലുകൾ,കടലാസുകറൻസി എന്നിവയുടെ ശേഖരണവും ക്രമനിബന്ധമായ പഠനവുമാണു നാണയവിജ്ഞാനീയം.


</doc>
<doc id="290815" url="https://ml.wikipedia.org/wiki?curid=290815" title="ഹ്യൂമൺ റൈറ്റ് വാച്ച്">
ഹ്യൂമൺ റൈറ്റ് വാച്ച്

മനുഷ്യാവകാശങ്ങൾ സംരക്ഷിക്കുന്നതിനും മനുഷ്യാവകാശ ലംഘനങ്ങൾക്കെതിരെ പോരാടുകയും ചെയ്യുന്ന ഒരു ആഗോള സംഘടനയാണ് ഹ്യൂമൺ റൈറ്റ് വാച്ച്.


</doc>
<doc id="290819" url="https://ml.wikipedia.org/wiki?curid=290819" title="സേവാഭാരതി">
സേവാഭാരതി

രാഷ്ട്രീയ സ്വയംസേവക സംഘത്തിന്റെ സേവന വിഭാഗമാണ്‌ സേവാഭാരതി. 1979 ൽ ആർ.എസ്.എസിന്റെ സ്ഥാപകനും, അതിന്റെ ആദ്യത്തെ സർസംഘചാലകനുമായിരുന്നു ഡോക്ടർജി എന്നറിയപ്പെടുന്ന ഡോ. കേശവ ബലിറാം ഹെഡ്ഗേവാറിന്റെ നൂറാമത് ജന്മദിനാഘോഷവേളയിലാണ് സേവാഭാരതി രൂപീകരിക്കപ്പെട്ടത് .

വിദ്യാഭ്യാസ,ആരോഗ്യ,സാമൂഹ്യ പരിഷ്‌കരണം, കുട്ടികളുടെ സംരക്ഷണം, വനിതാ സംരക്ഷണം, ദുരന്ത നിവാരണം എന്നീ മേഖലകളിൽ സേവാഭാരതി പ്രവർത്തിച്ചു വരുന്നു.സേവാഭാരതിയുമായി ബന്ധപ്പെട്ട് രാജ്യത്തെ 602 ജില്ലകളിലായി 836 സംഘടനകളും പ്രവർത്തിക്കുന്നു.സേവാഭാരതിയുടെ 75 ശതമാനത്തോളം പദ്ധതികളും ഗ്രാമീണ ഭാരതത്തിലാണ് നടക്കുന്നത്. 


</doc>
<doc id="290823" url="https://ml.wikipedia.org/wiki?curid=290823" title="മുസ്ലീം രാഷ്ട്രീയ മഞ്ച്">
മുസ്ലീം രാഷ്ട്രീയ മഞ്ച്

മുസ്‌ലിംകൾക്ക് വേണ്ടിയുള്ള രാഷ്ട്രീയ സ്വയംസേവക സംഘിന്റെ കീഴിയുള്ള സംഘടനയാണ് മുസ്ലീം രാഷ്ട്രീയ മഞ്ച്.

2002 ഡിസംബർ 24

ഇന്ത്യയിലെ ഹിന്ദു - മുസ്ലിം ഐക്യമാണ് സംഘടനയുടെ രൂപീകരണ - പ്രവർത്തന ലക്ഷ്യമായി പറയപ്പെടുന്നത്‌ 



</doc>
<doc id="290830" url="https://ml.wikipedia.org/wiki?curid=290830" title="അരുവിക്കച്ചാൽ വെള്ളച്ചാട്ടം">
അരുവിക്കച്ചാൽ വെള്ളച്ചാട്ടം

കോട്ടയം ജില്ലയിലെ പൂഞ്ഞാർ, പാതാമ്പുഴയ്ക്ക് സമീപം സ്ഥിതി ചെയ്യുന്ന വെള്ളച്ചാട്ടമാണ് അരുവിക്കച്ചാൽ വെള്ളച്ചാട്ടം. 


</doc>
<doc id="290846" url="https://ml.wikipedia.org/wiki?curid=290846" title="ജിത്തു റായ്">
ജിത്തു റായ്

നേപ്പാൾ വംശജനായ ഇന്ത്യൻ ഷൂട്ടിങ്ങ് താരമാണ് ജിത്തു റായ്. 10 മിറ്റർ എയർ പിസ്റ്റളിലും 50 മിറ്റർ എയർ പിസ്റ്റളിലുമാണ് ജിത്തു റായ് മത്സരിക്കുന്നത്.

നേപ്പാളിലെ ഒറ്റപ്പെട്ട സ്ഥലമായ സംഘുവ സഭാ ജില്ലയിലെ സിത്തൽപതി-8ലാണ് ബാല്യകാലം ചെലവഴിച്ചത്. നേപ്പാളിലെ സംഘുവ സഭയിലാണ് ജിത്തു ജനിച്ചത്. 2006ൽ ഇന്ത്യയിലെത്തി. 2006ൽ തന്റെ അച്ഛൻ മരിച്ചപ്പോൾ ഇന്ത്യയിലേക്ക് താമസം മാറി. 11-ആം ഖൂർക്ക സൈനികവിഭാഗത്തിലെ നാലിബ് സുബേദാറായി ജോലി ലഭിച്ചു. 2010-11ലെ സെന്യത്തിന്റെ ഷൂട്ടിങ്ങ് സംഘത്തിൽ ചേർന്നെങ്കിലും മോശം പ്രകടനം മൂലം വീണ്ടും സൈന്യത്തിലേക്ക് പോയി.
2014ൽ മ്യൂണച്ചിൽ നടന്ന ഐ.എസ്.എസ്.എഫ് ലോകകപ്പിൽ 10 മിറ്റർ എയർ പിസ്റ്റളിൽ വെള്ളി മെഡൽ നേടി. ഇതിനു ശേഷം മാരിബറിൽ 10 മിറ്റർ എയർ പിസ്റ്റളിൽ സ്വർണവും 50 മിറ്റർ എയർ പിസ്റ്റളിൽ വെള്ളി മെഡലും നേടി. അതോടെ ലോകകപ്പിൽ 9 ദിവസത്തിനകം റായ് 3 മെഡലുകൾ നേടി ഒരേ ലോകകപ്പിൽ 2 മെഡലുകൾ നേടുന്ന ആദ്യ ഇന്ത്യൻ താരമായി. അതോടെ 10 മിറ്റർ എയർ പിസ്റ്റളിൽ ഒന്നാം റാങ്കും 50 മിറ്റർ എയർ പിസ്റ്റളിൽ നാലാം റാങ്കു കരസ്ഥമാക്കി. 2014ലെ കോമൺവെൽത്ത് ഗെയിംസിലെ 50 മിറ്റർ എയർ പിസ്റ്റളിന്റെ യോഗ്യതാ റൗണ്ടിൽ 562 പോയിന്റോടെ റെക്കോർഡുണ്ടാക്കി. ആ ഇനത്തിൽ റായ് സ്വർണം നേടുകയും ചെയ്തു. 2014ലെ ഏഷ്യൻ ഗെയിംസിൽ 50 മിറ്റർ എയർ പിസ്റ്റളിൽ സ്വർണം നേടി. ഒപ്പം 10 മിറ്റർ എയർ പിസ്റ്റൾ ടീമിനത്തിൽ വെങ്കലവും നേടി.



</doc>
<doc id="290848" url="https://ml.wikipedia.org/wiki?curid=290848" title="ഹിരോഷിമയിലെ കന്യകമാർ">
ഹിരോഷിമയിലെ കന്യകമാർ

1945നു ഹിരോഷിമയിൽ പതിച്ച അണുബോംബിന്റെ വിസ്ഫോടനത്തെ അതിജീവിച്ച് ശരീരവൈകൃതം സംഭവിച്ച 25ഓളം പെൺകുട്ടികളെയാണ് ഹിരോഷിമയിലെ കന്യകമാർ അഥവാ ഹിരോഷിമയിലെ കുമാരിമാർ എന്നു വിശേഷിപ്പിയ്ക്കപ്പെടുന്നത്. ഇവരിൽ പലരും പിന്നീട് ശസ്ത്രക്രിയകൾക്കു വിധേയരാകുകയുണ്ടായി. യുദ്ധത്തിന്റെ ദുരിതം പേറുന്നവരെ ഹിബാകുഷ എന്നപേരിലും ജപ്പാനിൽ അറിയപ്പെടുന്നുണ്ട്.


</doc>
<doc id="290851" url="https://ml.wikipedia.org/wiki?curid=290851" title="മിച്ചികോ യമയോക">
മിച്ചികോ യമയോക

ഹിരോഷിമയിലെ അണുബോംബ് വിസ്ഫോടനത്തെ അതിജീവിച്ച പെൺകുട്ടികളിലൊരാളാണ് മിച്ചികോ യമയോക (ജ:1931 -മ: 2013 ഫെബ്:2) "ഹിരോഷിമയിലെ കന്യകമാർ" അഥവാ ഹിരോഷിമയിലെ കുമാരിമാർ എന്നു മിച്ചികോ ഉൾപ്പെട്ട 25 പെൺകുട്ടികളുടെ സംഘം വിശേഷിപ്പിയ്ക്കപ്പെടുന്നുണ്ട്.


</doc>
<doc id="290856" url="https://ml.wikipedia.org/wiki?curid=290856" title="ഗോൾഡിലോക്ക് സോൺ">
ഗോൾഡിലോക്ക് സോൺ

ജ്യോതിഃശാസ്ത്രവും ജ്യോതിഃസസ്യശാസ്ത്രവും പ്രകാരം ഒരു പ്രത്യേക നക്ഷത്രത്തിന് ചുറ്റും തിരിയുന്ന ഗ്രഹങ്ങളിൽ പ്രതലത്തിൽ ജലം നിലനിർത്താനുംമാത്രം അന്തരീക്ഷമർദ്ദമുള്ള ഗ്രഹങ്ങൾ സ്ഥിതി ചെയ്യുന്ന പ്രദേശമാണ് ഗോൾഡിലോക്ക് സോൺ. ഗ്രഹപ്രതലത്തിലെ ജലലഭ്യതയാണ് ജീവന് ആധാരമെന്നിരിക്കെ ഒരു നക്ഷത്രത്തിന് ചുറ്റും ഒരു പ്രത്യേക അകലപരിധിയിൽ സ്ഥിതി ചെയ്യുന്ന ഗോൾഡിലോക്ക് സോണിലെ ഗ്രഹങ്ങളിൽ മാത്രമാണ് ജീവൻ നിലനിക്കാൻ സാധ്യതയുള്ളത്. നക്ഷത്രത്തോട് അടുത്ത പ്രദേശത്ത് ഉയർന്ന താപനില മൂലവും, വളരെ അകലെയുള്ള പ്രദേശത്ത് ഊർജ്ജലഭ്യതക്കുറവ് കാരണവും ജീവൻ നിലനിൽക്കില്ല. സൂര്യനെ സംബന്ധിച്ചിടത്തോളം ഭൂമി ഗോൾഡിലോക്ക് സോണിൽ ആണ്. അതിനാലാണ് ഭൂമിയിൽ ജീവൻ നിലനിൽക്കുന്നത്.


</doc>
<doc id="290859" url="https://ml.wikipedia.org/wiki?curid=290859" title="പി.പി.എസ് ശസ്ത്രക്രിയ">
പി.പി.എസ് ശസ്ത്രക്രിയ

സ്ത്രീകളിൽ പ്രസവത്തെ തുടർന്നു നടത്തുന്ന ഗർഭനിരോധന ശസ്ത്രക്രിയകൾക്കാണ് പി.പി.എസ് (ഇംഗ്ലീഷ്: "post partum sterilization") എന്നു പറയുന്നത്. സാധാരണയായി ചെയ്യാറുള്ളത് ഫലോപ്പിയൻ ട്യൂബുകളുടെ ബന്ധനമായതിനാൽ പി.പി.എസുകളി്ൽ ഏറെയും ട്യൂബൽ ലിഗേഷൻ(tubal ligation) എന്ന സാങ്കേതിക നാമത്തിലാണ് അറിയപ്പെടുന്നത്.

പ്രസവാനന്തരം ഫലോപ്പിയൻ ട്യൂബുകളും , വികസിത ഗർഭപാത്രവും പൊക്കിളിനടിയിൽ തന്നെ എളുപ്പം എത്താവുന്ന നിലയിൽ തന്നെ ഉണ്ടാവും..കുറച്ചു ദിവസങ്ങൾ കൂടി കഴിഞ്ഞാൽ ഗർഭപാത്രം ഗർഭപൂർവ്വാവ്സ്ഥ പ്രാപിക്കും അതിനു മുമ്പായി ലിഗെഷൻ (ഫലൊപിയൻ ട്യുബിൽ കുടുക്കിടൽ) ചെയ്യുകയാണ് അഭികാമ്യം. പ്രസവം സിസേറിയൻ വഴിയാണെങ്കിൽ കുഞ്ഞിനെ പുറത്തെടുത്തയുടൻ തന്നെ ഇത് നിർവ്വഹിക്കുന്നു.

പൂർണമയക്കത്തിലോ (general anaesthesia), ഭാഗിക മരവിപ്പിലോ (regional anaesthesia), തൽസ്ഥാന മരവിപ്പോ (local anesthesia) ഉചിതംപോലെ ഇതിനായി ഉപയോഗിച്ചു വരുന്നു.

പൊക്കിളിനടിയിലായി ഒരു ചെറിയ മുറിവുണ്ടാക്കി അതിലൂടെ ഫലോപ്പിയൻ ട്യൂബ് ഉയർത്തി, അവ മുറിച്ചു, രണ്ട് കഷണങ്ങളിലും പ്രത്യേകം നൂൽകെട്ടിട്ട് അവ തിരികെവെച്ച് മുറിവ് തുന്നുന്നു. സിസേറിയൻ ശസ്ത്രക്രിയയോടനുബന്ധിച്ച് ചെയ്യുന്ന പി.പി.എസി നു അധിക മുറിവുണ്ടാക്കേണ്ടതല്ല. കേവലം അരമണിക്കൂർ നീണ്ടു നിൽക്കുന്ന ശസ്ത്രക്രിയയാണിത്.
മറ്റേതൊരു ശസ്ത്രക്രിയ പോലെ തന്നെ അണുബാധ, അപ്രതീക്ഷിത അമിത രക്ത സ്രാവം, അനസ്തീഷ്യയുടെ സങ്കീർണ്ണതകൾ എന്നിവ ഈ ക്രിയക്കും ഉണ്ടായേക്കാമെങ്കിലും ഏറെ സുരക്ഷിതവും വ്യാപകമായി ചെയ്തുവരന്നതുമായ ഒന്നാണ് റ്റ്യൂബൽ ലെഗേഷൻ.
 The American College of Obstetricians and Gynecologists


</doc>
<doc id="290864" url="https://ml.wikipedia.org/wiki?curid=290864" title="മെറ്റിസ്">
മെറ്റിസ്

വ്യാഴത്തിന്റെ ഏറ്റവും അടുത്തുള്ള ഉപഗ്രഹം ആണ് മെറ്റിസ് ( ; ; ) അഥവാ . 1979ൽ "വൊയേജർ സ്പെസ്ക്രാഫ്റ്റ്" ആണ് ഈ ഉപഗ്രഹം ആദ്യമായി കണ്ടെത്തിയത്. ഉപഗ്രഹത്തിന് പിന്നീട് യവനദേവനായ സീയൂസിന്റെ ആദ്യഭാര്യയായ മെറ്റിസിന്റെ പേര് നൽകുകയായിരുന്നു. പിന്നീട് 1996ന്റെ തുടക്കത്തിലും 2003 സെപ്റ്റംബറിലും "ഗലീലിയോ" സ്പേസ്ക്രാഫ്റ്റ് ഉപഗ്രഹത്തിന്റെ പ്രതലത്തിന്റെ ചിത്രങ്ങളെടുത്തു.


</doc>
<doc id="290883" url="https://ml.wikipedia.org/wiki?curid=290883" title="ദി ഗോൾ (നോവൽ)">
ദി ഗോൾ (നോവൽ)

ബിസിനസ് കൺസൾട്ടന്റായ ഡോ. ഏലിയാഹു എം. ഗോൾഡ്രാറ്റ് രചിച്ച മാനേജ്മെന്റ് നോവലാണ് ദി ഗോൾ അഥവാ ലക്ഷ്യം. ഇദ്ദേഹം ഈ പുസ്തകത്തിലൂടെ അവതരിപ്പിച്ച തിയറി ഓഫ് കൺസ്ടെയ്ന്റ്സ് (പരിധികളുടെ സിദ്ധാന്തം) പിന്നീട് സിസ്റ്റം മാനേജ്മെന്റിന്റെ ഒരു മോഡലായി പരിണമിച്ചു.



</doc>
<doc id="290898" url="https://ml.wikipedia.org/wiki?curid=290898" title="അഡ്രാസ്റ്റിയ">
അഡ്രാസ്റ്റിയ

വ്യാഴത്തിന്റെ ഉപഗ്രഹമാണ്‌ അഡ്രാസ്റ്റിയ. വ്യാഴത്തിന്റെ ഏറ്റവും സമീപത്തുള്ള രണ്ടാമത്തെ ഉപഗ്രഹമാണിത്.1979ൽ "വൊയേജർ സ്പെസ്ക്രാഫ്റ്റ്" ആണ് ഈ ഉപഗ്രഹം ആദ്യമായി കണ്ടെത്തിയത്. ഒരു സ്പെസ്ക്രാഫ്റ്റ് ൽ നിന്നും കണ്ടെത്തുന്ന ആദ്യത്ത പ്രകൃതിദത്ത ഉപഗ്രഹം എന്ന പദവികൂടി ഇതിനുണ്ട്. . ഗ്രീക്ക് ദേവനായ സ്യൂസിന്റെ വളർത്തമ്മ ആയ അഡ്രാസ്റ്റിയയുടെ പേരിലാണു ഉപഗ്രഹം നാമകരണം ചെയ്തത്.

Cited sources



</doc>
<doc id="290907" url="https://ml.wikipedia.org/wiki?curid=290907" title="സെറാടോപിയ">
സെറാടോപിയ

സസ്യഭോജികളായവയും, തത്തകളുടെ പോലെ ഉള്ള ചുണ്ടുകൾ ഉള്ളതുമായ ഒരു വിഭാഗം ദിനോസറുകൾ ആണ് സെറാടോപിയ അഥവാ സെറാടോപ്‌സിയാ . ഇവയുടെ ആദ്യം രൂപം വരുന്നത് ട്രയാസ്സിക് യുഗത്തിന്റെ അന്ത്യത്തിലാണ് (161 .0 ± 2.0 മയ). കൃറ്റേഷ്യസ്‌ കാലത്തോടെ നോർത്ത് അമേരിക്ക , യൂറോപ്പ് ഏഷ്യ ഇവിടങ്ങളിൽ ഇവ പ്രധാനപെട്ട ഒരു ദിനോസർ വർഗ്ഗമായി മാറി എന്നാൽ 65 ദശ ലക്ഷം വർഷം മുൻപ്പ് ദിനോസറുകൾ വംശം അന്യം നിന്നു പോയ കേ-ടി വംശനാശം ഇവയ്ക്കും അന്ത്യം കുറിച്ചു. 

ദിനോസറുകളിൽ തലയോട്ടിയുടെ പ്രതേകത കൊണ്ട് എളുപ്പം തിരിച്ചറിയാവുന്ന ഒരു വിഭാഗം ആണ് ഇവ . ഫ്രിൽ എന്ന മുഖത്തിനു ചുറ്റും ഉള്ള അസ്ഥിയുടെ ആവരണവും പ്രതേകതയാണ് . വർഗ്ഗത്തിന്റെ മറ്റ് ഒരു ജീവി വർഗത്തിലും കാണാത്ത രോസ്ട്രൽ ബോൺ എന്ന പേരിൽ അറിയപെടുന്ന എല്ല് ഇവയ്ക്ക് ഉണ്ടായിരുന്നു, വായക്ക് ഇവയ്ക്കു തത്തമ്മയുടെ ചുണ്ടിന്റെ രൂപം നല്ക്കിയിരുന്നത്‌ ഈ എല്ല് ആണ് .

2010 ൽ തോമസ്‌ ആർ ഹോൾട്ഷ് നടത്തിയ ശാസ്‌ത്രീയമായ വർഗ്ഗീകരണം പ്രകാരം ഉള്ള സെറാടോപ്‌സിയാകളുടെ ലിസ്റ്റ് .




</doc>
<doc id="290912" url="https://ml.wikipedia.org/wiki?curid=290912" title="ഹണിക്രീപ്പർ">
ഹണിക്രീപ്പർ

ഹവായ് ദ്വീപുകളിലെ ഏറ്റവും സവിശേഷമായ പക്ഷികളാണ് ഹണിക്രീപ്പറുകൾ(Honey-Creepers). മെക്സിക്കോ മുതൽ ബ്രസീൽ വരെയുള്ള പ്രദേശങ്ങളിലും ഇവ കണ്ടുവരുന്നു.

കൊക്കുകളുടെ ആകൃതിയിലും , തൂവലുകളുടെ നിറത്തിലും വൈവിധ്യം ഉള്ളവയാണ് ഹണിക്രീപ്പറുകൾ . ഇവ Cyanerpes എന്ന ജനുസ്സിൽ ഉൾപ്പെടുന്നു . ചുവപ്പ് , പച്ച ,മഞ്ഞ ,നീല തുടങ്ങിയ നിറങ്ങളിൽ ഇവ കാണപ്പെടുന്നു. ചിലതിനു തത്തയുടെ പോലുള്ള കൊക്കുകൾ ഉണ്ട്. ഇത്കൊണ്ടവ വിത്തുകൾ പൊട്ടിച്ചു തിന്നുന്നു. നീണ്ടു വളഞ്ഞ കൊക്കുകൾ കൊണ്ട് പൂക്കളിലെ തേൻ കുടിക്കുന്നവയാണ് മിക്ക ഹണിക്രീപ്പറുകളും . 

ആദ്യകാലത്ത് ഇവ കറുത്ത മുട്ടകൾ ഇടുന്നു എന്നു വിശ്വസിച്ചിരുന്നു.1940 ഓടെ യുള്ള പഠനങ്ങളിൽനിന്നും ആ വിശ്വാസം തെറ്റാണെന്ന് തെളിഞ്ഞു. 

ഈ ജനുസ്സിൽ നാല് തരം പക്ഷികൾ ഉണ്ട്.



</doc>
<doc id="290914" url="https://ml.wikipedia.org/wiki?curid=290914" title="റ്റക്കായി">
റ്റക്കായി

1900 ത്തിൽ വംശനാശം സംഭവിക്കപ്പെട്ടു എന്ന് പ്രഖ്യാപിച്ച ശേഷം 1948 ൽ അത്ഭുതകരമായി വീണ്ടും കണ്ടെത്തിയ പക്ഷിയാണ് റ്റക്കായി (Takahē) ശാസ്ത്രീയ നാമം : Porphyrio hochstetteri.

ന്യൂസിലാൻഡ് ലെ ഒരു തദ്ദേശീയ പക്ഷിയാണിത്. റേൽ പക്ഷിക്കുടുംബത്തിലെ (Rallidae) അംഗമായ ഇതിനു കാലാന്തരത്തിൽ പറക്കുവാനുള്ള കഴിവ് നഷ്ടമായതാണ് എന്ന് പഠനങ്ങൾ സൂചിപ്പിക്കുന്നു . ഇതിനു സാധാരണ റേൽ പക്ഷിയെക്കാൾ വലിപ്പമുണ്ട്. ഒരു ചെറിയ ടർക്കികോഴി യുടെ അത്ര വലിപ്പം വയ്ക്കുന്ന ഇവയ്ക്ക് നീലയും വയലറ്റും നിറത്തിൽ തൂവലുകൾ ഉണ്ട്. കാലുകൾക്ക് ചുവപ്പ് നിറമാണ്.



</doc>
<doc id="290921" url="https://ml.wikipedia.org/wiki?curid=290921" title="അമാൽത്തിയ">
അമാൽത്തിയ

വ്യാഴത്തിന്റെ ഉപഗ്രഹമാണ്‌ അമാൽത്തിയ(Amalthea). വ്യാഴത്തിന്റെ ഏറ്റവും സമീപത്തുള്ള മൂന്നാമത്തെ ഉപഗ്രഹമാണിത്.

1892 സെപ്റ്റംബർ 9 നു എഡ്വാർഡ് എമേർസൺ ബർണാഡ് ആണ് ഈ ഉപഗ്രഹത്തെ കണ്ടെത്തിയത്.ഗ്രീക്ക് പുരാണത്തിലെ ദേവതയായ അമാൽത്തിയയുടെ പേരാണ് ഈ ഉപഗ്രഹത്തിനു നൽകിയത് .

Cited sources



</doc>
<doc id="290927" url="https://ml.wikipedia.org/wiki?curid=290927" title="സൗരവ് ഘോഷാൽ">
സൗരവ് ഘോഷാൽ

ഇന്ത്യൻ സ്ക്വാഷ് താരമാണ് സൗരവ് ഘോഷാൽ. 2013 ഡിസംബർ 15ന് ലോക സ്ക്വാഷ് റാങ്കിങ്ങിൽ പതിനഞ്ചാം സ്ഥാനത്തെത്തിയിരുന്നു. 
1986 ഓഗസ്റ്റ് 10ന് കൊൽക്കത്തയിൽ ജനിച്ചു. ലക്ഷ്മിപത് സിംഘനിയ അക്കാദമിയിൽ നിന്നും സ്ക്വാഷ് പഠിച്ചു.
കൊൽക്കത്ത റാക്കറ്റ് ക്ലബ്ബിലാണ് ആദ്യം സ്ക്വാഷ് കളിച്ചു തുടങ്ങിയത്. സ്ക്കൂൾ പഠനത്തിനു ശേഷം മേജർ മണിയത്തിനു കീഴിൽ പഠിക്കാൻ ചെന്നൈയിലേക്കു പോയി. ജർമൻ ഓപ്പണാണ് (അണ്ടർ-17) സൗരവ് നേടിയ ആദ്യ ടൂർണമെന്റ്. 2 മാസത്തിനു ശേഷം ഡച്ച് ഓപ്പൺ നേടുകയും ചെയ്തു. 2004-ൽ ബ്രിട്ടീഷ് ജൂനിയർ ഓപ്പൺ അണ്ടർ 19ൽ വിജയിച്ചു. 006ൽ ദോഹയിൽ നടന്ന ഏഷ്യൻ ഗെയിംസിൽ വെങ്കല മെഡൽ നേടിയിരുന്നു. 2007-ൽ അർജുന അവാർഡ് ലഭിച്ചു. 2013ൽ ലോക സ്ക്വാഷ് ചാമ്പ്യൻഷിപ്പിൽ ക്വാർട്ടർ ഫൈനലിൽ എത്തുന്ന ആദ്യ താരമായി സൗരവ് മാറി. നിലവിൽ വെസ്റ്റ് യോർക്ക്ഷെയറിലെ പോണ്ട്ഫ്രാക്ട് സ്ക്വാഷ് ക്ലബ്ബിലെ മാൽക്കം വിൽസ്ട്രോപ്പിനു കീഴിൽ പരിശീലിക്കുകയാണ്. നിലവിലെ ദേശീയ സ്ക്വാഷ് ചാമ്പ്യനാണ് സൗരവ്.2014ലെ ഏഷ്യൻ ഗെയിംസിൽ സൗരവ് വെള്ളി മെഡൽ നേടിയിരുന്നു. 



</doc>
<doc id="290930" url="https://ml.wikipedia.org/wiki?curid=290930" title="തീബ്">
തീബ്

വ്യാഴത്തിന്റെ ഉപഗ്രഹമാണ്‌ തീബ്(Thebe). വ്യാഴത്തിന്റെ ഏറ്റവും സമീപത്തുള്ള നാലാമത്തെ ഉപഗ്രഹമാണിത്.1979ൽ "വൊയേജർ സ്പെസ്ക്രാഫ്റ്റ്" ൽ നിന്നുള്ള ദൃശ്യങ്ങളുടെ സഹായത്തോടെ സ്റ്റീഫൻ സൈനോട്ട് ആണ് ഇതിനെ ആദ്യമായി കണ്ടെത്തിയത്. ഗ്രീക്ക്
ദേവതയായ തീബ് ന്റെ പേരാണ് ഇതിനു നൽകിയിരിക്കുന്നത് . 

Explanatory notes

Citations

Cited sources



</doc>
<doc id="290936" url="https://ml.wikipedia.org/wiki?curid=290936" title="സീബ്ര നീലി">
സീബ്ര നീലി

ഒരു നീലി ചിത്രശലഭമാണ് സീബ്ര നീലി (Zebra Blue). "Leptotes plinius" എന്നതാണു ഇതിന്റെ ശാസ്ത്രനാമം. ഇതിനെ ഇന്ത്യയിൽ ആന്ധ്രാപ്രദേശ്‌, അരുണാചൽ പ്രദേശ്‌, കേരളം, മധ്യപ്രദേശ്, മഹാരാഷ്ട്ര തുടങ്ങിയ പ്രദേശങ്ങളിൽ നിന്നും കണ്ടെത്തിയിട്ടുണ്ട്. വെള്ളീട്ടി, നെന്മേനിവാക എന്നിവയാണ് ഈ ശലഭത്തിന്റെ ലാർവാ ഭക്ഷ്യ സസ്യങ്ങൾ.


</doc>
<doc id="290941" url="https://ml.wikipedia.org/wiki?curid=290941" title="കാബേജ്‌ ശലഭം">
കാബേജ്‌ ശലഭം

ഒരു പീത-ശ്വേത ചിത്രശലഭമാണ് കാബേജ്‌ ശലഭം () . "Pieris canidia" എന്ന ശാസ്ത്രീയ നാമത്തിൽ അറിയപ്പെടുന്ന ഇതിനെ ഉത്തര ഇന്ത്യയിലെ മിക്ക പ്രദേശങ്ങളിൽ നിന്നും കാണുവാൻ കഴിഞ്ഞിട്ടുണ്ട്.

അരുണാചൽ പ്രദേശ്‌,മേഘാലയ,മിസോറാം,പശ്ചിമ ബംഗാൾ ,പഞ്ചാബ്,സിക്കിം,തമിൾ നാട്,ഉത്തരാഖണ്ഡ് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മാർച്ച് ,ഏപ്രിൽ ,മെയ് ,ആഗസ്റ്റ്‌ ,സെപ്തംബർ ,ഒക്ടോബർ ,നവംബർ മാസങ്ങളിലാണ് ഇവയെ കാണാറുള്ളത് .

Brassica എന്ന സ്പീഷീസിലെ ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="290943" url="https://ml.wikipedia.org/wiki?curid=290943" title="ഫുട്‌ബോൾ ഫ്രണ്ട് (മാസിക)">
ഫുട്‌ബോൾ ഫ്രണ്ട് (മാസിക)

കേരളത്തിൽ ആദ്യമായി പുറത്തിറങ്ങിയ കായിക മാസികയാണ് ഫുട്‌ബോൾ ഫ്രണ്ട്. 1968 മുതൽ 2001 വരെ മാസിക പ്രസിദ്ധീകരിച്ചിരുന്നു. ഫുട്‌ബോൾ സംഘാടകരും കളിക്കാരുമായ കെ.കുഞ്ഞിരാമനും എൻ.ടി. കരുണാകരനും ചേർന്നാണ് ഇത് പ്രസിദ്ധീകരിച്ചിരുന്നത്. 1978ൽ ഇവർ സൗജന്യ ഫുട്‌ബോൾ പരിശീലന കേന്ദ്രമായ ഫുട്‌ബോൾ ഫ്രീ കോച്ചിങ് സെന്റർ കണ്ണൂരിൽ സ്ഥാപിച്ചു. 


</doc>
<doc id="291026" url="https://ml.wikipedia.org/wiki?curid=291026" title="ഫരിഷ്ത">
ഫരിഷ്ത

ബീജാപ്പൂർ സുൽത്താൻ ഇബ്രാഹിം അദിൽ ഷായുടെ ദർബാറിലെ ചരിത്രകാരനായിരുന്നു ഫരിഷ്ത (പേർഷ്യൻفرشته).ഫരിഷ്ത (മാലാഖ) എന്നത് തൂലികാനാമമായിരുന്നു. ശരിയായ പേര് മുഹമ്മദ് കാസിം ഹിന്ദു ഷാ (പേർഷ്യൻ: محمد قاسم ہندو شاه). ജനനം 1570ലും മരണം 1620 ലും ആയിരിക്കണമെന്ന് ബ്രിഗ്സ് അനുമാനിക്കുന്നു.
കാസ്പിയൻ കടൽതീരത്തെ അസ്ത്രാബാദ് എന്ന പ്രദേശത്ത് ഗുലാം അലി ഹിന്ദുഷായുടെ പുത്രനായി മുഹമ്മദ് കാസിം ജനിച്ചു. അഹമ്മദ് നഗർ സുൽത്താൻ മുർത്തസാ നിസാം ഷായുടെ പുത്രൻ മിറാൻ ഷായെ പേർഷ്യൻ ഭാഷ പഠിപ്പിക്കാനുളള ദൗത്യവുമായി ഗുലാം അലി ഇന്ത്യയിലേക്കു പുറപ്പെട്ടപ്പോൾ പന്ത്രണ്ടു വയസ്സുകാരനായ മുഹമ്മദും കൂടെ തിരിച്ചു. പിതാവിന്റെ മരണശേഷം മുഹമ്മദിന് രാജവിന്റെ അംഗരക്ഷക സംഘത്തിൽ ജോലി ലഭിച്ചു.എന്നാൽ അഹ്മദ്നഗർ സുൽത്തനത്തിലെ രാഷ്ട്രീയ കോളിളക്കങ്ങൾ കാരണം 1589 -ൽ മുഹമ്മദ് ബീജാപ്പൂർ സുൽത്താൻ ഇബ്രാഹിം അദിൽ ഷായുടെ ദർബാറിൽ അഭയം തേടി. 
ഹിന്ദിലെ ഇസ്ലാം ആധിപത്യത്തിന്റെ ചരിത്രമെഴുതുകയെന്നത് തന്റെ അഭിലാഷമായിരുന്നെന്നും ഇബ്രാഹിം അദിൽ ഷായുടെ പ്രോത്സാഹനവും പ്രേരണയും കൊണ്ടാണ് തനിക്കിതു സാധ്യമായതെന്നും ഫരിഷ്ത തന്റെ പുസ്തകത്തിന്റെ ആമുഖത്തിൽ പറയുന്നു. 

ഹിജ്റ വർഷം 28 (ക്രി.വ 648)ൽ ഇന്ത്യയിലെത്തിയ മൊഹാലിബ്-ബിൻ-അബി-സുഫ്രയിൽ നിന്നു തുടങ്ങി 1612 വരേയുളള ഏതാണ്ട് ആയിരം വർഷത്തെ ചരിത്രമാണ് ഫരിഷ്ത ആലേഖനം ചെയ്തിരിക്കുന്നത്. ഇതിനായി തനിക്ക് അവലംബിക്കേണ്ടി വന്ന പ്രമാണങ്ങളുടെ നീണ്ട പട്ടികയും പുസ്തകത്തിലുണ്ട്. ഇന്ത്യയേയും ഹിന്ദുമതത്തേയും പറ്റിയുളള സുദീർഘമായ അധ്യായത്തോടെയാണ് പുസ്തകം ആരംഭിക്കുന്നത്. കൂടാതെ കൃതിക്ക് പന്ത്രണ്ട് അധ്യായങ്ങളും പരിസമാപ്തിയും ഉണ്ടെന്നും ഫരിഷ്ത തന്റെ ആമുഖത്തിൽ പറയുന്നു...


പരിസമാപ്തി-ഇന്ത്യയിലെ ഭൂഭാഗങ്ങളും കാലാവസ്ഥയും


</doc>
<doc id="291031" url="https://ml.wikipedia.org/wiki?curid=291031" title="ബ്രൂക്ലിൻ പാലം">
ബ്രൂക്ലിൻ പാലം

അമേരിക്കൻ ഐക്യനാടുകളിലെ ന്യൂയോർക്ക് നഗരത്തിലുള്ള ഏറ്റവും പഴയ പാലങ്ങളിൽ ഒന്നാണ് ബ്രൂക്ലിൻ പാലം.

ന്യൂയോർക്കിലെ മാൻഹട്ടൻ എന്ന സ്ഥലത്ത് 1870 വർഷം ഈ മഹത്തായ പാലത്തിന്റെ നിർമ്മാണം തുടങ്ങി, വർഷം 1883 മെയ്‌ 23 ആം തീയതി നിർമ്മാണം പൂർത്തിയായി.ഏകദേശം പതിനാലു വർഷത്തോളം പണിക്കായി എടുത്തു എന്നാണ് കണക്കുകൾ സൂചിപ്പിക്കുന്നത് ഏതാണ്ട് 600 തൊഴിലാളികള ഇതിന്റെ നിർമിതിയിൽ പങ്കെടുത്തു എന്നാണ് ചരിത്രം അക്കാലത്തു ഏകദേശം 15 ദശലക്ഷം ഡോളർ ചെലവായി എന്നാണ് കണക്കു ഇന്നത്തെ വിനിമയ മൂല്യത്തിൽ ഏതാണ്ട് 320 ദശലക്ഷം മൂല്യം ഡോളർ വരുന്ന ഈ പാല ഭീമൻ ഏകദേശം 1825 മീറ്റർ നീളം ഉണ്ടെന്നു കണക്കാക്കപ്പെടുന്നു, പിന്നീട് നിരവധി പ്രാവശ്യം പല പല പുതുക്കി പണികല്ക്ക് വിധേയമായി ഈ പാലം വളരെ വലിയ രീതിയിൽ ബലപ്പെടുത്തലുകൾക്ക് വിധേയമായി ഈ നൂറ്റാണ്ടിൽ തന്നെ പ്രതി ദിനം ലക്ഷത്തോളം വാഹനങ്ങളും കാൽ നടക്കാരും യാത്ര ചെയ്യുന്ന ഒരു സ്ഥിതി വിശേഷത്തിൽ എത്തിയിരുന്നു വര്ഷം 1898 ഇൽ ബ്രൂക്ലിൻസിറ്റി ന്യൂ യോര്കിന്റെ ഭാഗമായതിൽ പിന്നെ ഇത് ന്യൂ യോർക്കിന്റെ ഒരു അഭിമാനസ്തംഭം ആയി തുടരുന്നു 
ഈ വർഷം ഇന്നും ഈ പാലം പുനർ നിർമിതികൽക്കും ബലപ്പെടുത്തലുകൾക്കും വേണ്ടി അടച്ചിട്ടിരിക്കുകയാണ്


</doc>
<doc id="291037" url="https://ml.wikipedia.org/wiki?curid=291037" title="ഇരുളൻ നാടോടി">
ഇരുളൻ നാടോടി

ഒരു പീത-ശ്വേത ചിത്രശലഭമാണ് ഇരുളൻ നാടോടി (). "Pareronia ceylanica" എന്ന ശാസ്ത്രീയ നാമത്തിൽ അറിയപ്പെടുന്ന ഇതിനെ ഉത്തര ഇന്ത്യയിലെ മിക്ക പ്രദേശങ്ങളിൽ നിന്നും കാണുവാൻ കഴിഞ്ഞിട്ടുണ്ട്.

കർണാടക ,കേരളം മഹാരാഷ്ട്രഗോവആന്തമാൻ നിക്കോബാർ ദ്വീപുകൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ ,ഒക്ടോബർ ,നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291039" url="https://ml.wikipedia.org/wiki?curid=291039" title="ചെറുചോരത്തുഞ്ചൻ">
ചെറുചോരത്തുഞ്ചൻ

ഒരു പീത-ശ്വേത ചിത്രശലഭമാണ് ചെറുചോരത്തുഞ്ചൻ (). "Colotis etrida" എന്ന ശാസ്ത്രീയ നാമത്തിൽ അറിയപ്പെടുന്ന ഇതിനെ ഇന്ത്യയിലെ മിക്ക പ്രദേശങ്ങളിൽ നിന്നും കാണുവാൻ കഴിഞ്ഞിട്ടുണ്ട്.

ആന്ധ്രാപ്രദേശ്‌ ,കർണാടക മഹാരാഷ്ട്രഗുജറാത്ത്‌തമിഴ്‌നാട് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി , ഫെബ്രുവരി , ജൂലൈ ,ആഗസ്റ്റ്‌ ,സെപ്തംബർ ,ഒക്ടോബർ മാസങ്ങളിലാണ് ഇവയെ കാണാറുള്ളത് .

കരീരം ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291042" url="https://ml.wikipedia.org/wiki?curid=291042" title="പുള്ളി പഫിൻ">
പുള്ളി പഫിൻ

ഒരു പീത-ശ്വേത ചിത്രശലഭമാണ് പുള്ളി പഫിൻ (). "Appias lalage" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം ,തമിഴ്‌നാട് സിക്കിംഅരുണാചൽ പ്രദേശ്ആസാം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.ജനുവരി ,ഫെബ്രുവരി ,മാർച്ച് , ഏപ്രിൽ,മെയ് ,ജൂൺ ,നവംബർ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291045" url="https://ml.wikipedia.org/wiki?curid=291045" title="വരയൻ ആൽബട്രോസ്‌">
വരയൻ ആൽബട്രോസ്

ഒരു പീത-ശ്വേത ചിത്രശലഭമാണ് വരയൻ ആൽബട്രോസ്‌ (). "Appias libythea" എന്ന ശാസ്ത്രീയ നാമത്തിൽ അറിയപ്പെടുന്നു.

തമിഴ്‌നാട്, ആന്ധ്രാപ്രദേശ്‌ , കർണാടക , ഗുജറാത്ത്‌ , മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, ഏപ്രിൽ, മെയ്, ജൂൺ, നവംബർ, ഡിസംബർ മാസങ്ങളിലാണ് ഇവയെ കാണാറുള്ളത്.
കാക്കത്തൊണ്ടി ചെടിയാണ് ഇതിന്റെ ലാർവാ ഭക്ഷ്യ സസ്യം. 


</doc>
<doc id="291048" url="https://ml.wikipedia.org/wiki?curid=291048" title="അപൂർവ്വ തളിർനീലി">
അപൂർവ്വ തളിർനീലി

ഒരു നീലി ചിത്രശലഭമാണ് അപൂർവ്വ തളിർനീലി (). "Arhopala abseus" എന്ന ശാസ്ത്രീയ നാമത്തിൽ അറിയപ്പെടുന്നു.

സിക്കിം, കർണാടക, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി , ഏപ്രിൽ, മേയ് മാസങ്ങളിലാണ് ഇവയെ കാണാറുള്ളത് .


</doc>
<doc id="291051" url="https://ml.wikipedia.org/wiki?curid=291051" title="കോമാളി വെള്ളിവരയൻ">
കോമാളി വെള്ളിവരയൻ

ഒരു നീലി ചിത്രശലഭമാണ് കോമാളി വെള്ളിവരയൻ ‌ (). "Cigaritis abnormis" എന്ന ശാസ്ത്രീയ നാമത്തിൽ അറിയപ്പെടുന്നു.

 കർണാടക, സിക്കിം , മേഘാലയ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, ഏപ്രിൽ, മേയ് മാസങ്ങളിലാണ് ഇവയെ കാണാറുള്ളത് .


</doc>
<doc id="291057" url="https://ml.wikipedia.org/wiki?curid=291057" title="പട്ട നീലാംബരി">
പട്ട നീലാംബരി

ഒരു നീലി ചിത്രശലഭമാണ് പട്ട നീലാംബരി ‌ (). "Rachana jalindra" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, മഹാരാഷ്ട്ര, ഗോവ, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ,സെപ്റ്റംബർ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291060" url="https://ml.wikipedia.org/wiki?curid=291060" title="വരയൻ നീലാംബരി">
വരയൻ നീലാംബരി

ഒരു നീലി ചിത്രശലഭമാണ് വരയൻ നീലാംബരി ‌ (). "Tajuria melastigma" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക,സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291067" url="https://ml.wikipedia.org/wiki?curid=291067" title="വാലൻ നീലാംബരി">
വാലൻ നീലാംബരി

ഒരു നീലി ചിത്രശലഭമാണ് വാലൻ നീലാംബരി ‌ (). "Creon cleobis" എന്ന ശാസ്ത്രീയ നാമത്തിൽ അറിയപ്പെടുന്നു.

ഗോവ മുതൽ കേരളം വരെയും ഹിമാചൽ പ്രദേശ് മുതൽ വടക്കു കിഴക്കൻ സംസ്ഥാനങ്ങൾ വരെയും ഇവ കാണപ്പെടുന്നു.


</doc>
<doc id="291071" url="https://ml.wikipedia.org/wiki?curid=291071" title="കാട്ടുഗോമേദകം">
കാട്ടുഗോമേദകം

ഒരു നീലി ചിത്രശലഭമാണ് കാട്ടുഗോമേദകം ‌ (). "Horaga viola" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, പശ്ചിമ ബംഗാൾ, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ, ഓഗസ്റ്റ് മാസങ്ങളിലാണ് ഇവയെ കാണാറുള്ളത്. 


</doc>
<doc id="291080" url="https://ml.wikipedia.org/wiki?curid=291080" title="കരിവേലനീലി">
കരിവേലനീലി

ഒരു നീലി ചിത്രശലഭമാണ് കരിവേലനീലി ‌ (). "Azanus ubaldus" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, തെലങ്കാന, മഹാരാഷ്ട്ര, ഗുജറാത്ത്‌ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി, ഏപ്രിൽ, മേയ്, സെപ്തംബർ മാസങ്ങളിലാണ് ഇവയെ കാണാറുള്ളത്.

കരിങ്ങാലി ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291086" url="https://ml.wikipedia.org/wiki?curid=291086" title="ചിറ്റൂർ ഗവണ്മെന്റ് ആർട്സ് &amp; സയൻസ് കോളേജ്">
ചിറ്റൂർ ഗവണ്മെന്റ് ആർട്സ് &amp; സയൻസ് കോളേജ്

കേരളത്തിലെ എറ്റവും പഴക്കം ചെന്നതും പ്രശസ്തവുമായ വിദ്യാഭ്യാസ സ്ഥാപനം ആണ് ചിറ്റൂർ ഗവണ്മെന്റ് കോളേജ്. പാലക്കാട് ജില്ലയിലെ ചിറ്റൂർ നഗരമദ്ധ്യത്തിൽ ശോകനാശിനിപ്പുഴയുടെ കരയിലാണ് കോളേജ് സ്ഥിതിചെയ്യുന്നത്. ബിരുദ കോഴ്സുകളും ബിരുധാനന്തര ബിരുദ കോഴ്സുകളും ഇവിടെ ലഭ്യമാണ്‌. മാത്രമല്ല തമിഴിന്റെ ഗവേഷണ വിഭാഗവും ഇവിടെ പ്രവർത്തിക്കുന്നുണ്ട്. കോഴിക്കോട് സർവകാലശാലയുടെ അംഗീകാരത്തോടെയാണ് ചിറ്റൂർ കോളേജ് 1400 വിദ്യാർതഥികളുമായി മുന്നോട്ടുള്ള യാത്ര തുടരുന്നത്‌. 


</doc>
<doc id="291088" url="https://ml.wikipedia.org/wiki?curid=291088" title="കാപ്പിരി കരിവേലനീലി">
കാപ്പിരി കരിവേലനീലി

ഒരു നീലി ചിത്രശലഭമാണ് കാപ്പിരി കരിവേലനീലി (). "Azanus jesous" എന്ന ശാസ്ത്രീയ നാമത്തിൽ അറിയപ്പെടുന്നു.

തമിഴ്‌നാട് , കേരളം , കർണാടക , മഹാരാഷ്ട്ര , രാജസ്ഥാൻ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മേയ് ,ജൂൺ , ജൂലൈ , സെപ്റ്റംബർ,നവംബർ , മാസങ്ങളിലാണ് ഇവയെ കാണാറുള്ളത് .

തൊട്ടാവാടി ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291111" url="https://ml.wikipedia.org/wiki?curid=291111" title="ലിവ് ആൻഡ് മാഡി">
ലിവ് ആൻഡ് മാഡി

ഒരു അമേരിക്കൻ ടെലിവിഷൻ ഹാസ്യ പരമ്പരയാണ് ലിവ് ആൻഡ് മാഡി.


</doc>
<doc id="291112" url="https://ml.wikipedia.org/wiki?curid=291112" title="സാം ആൻഡ് കാറ്റ്">
സാം ആൻഡ് കാറ്റ്

ഒരു അമേരിക്കൻ ടെലിവിഷൻ ഹാസ്യ പരമ്പരയാണ് സാം ആൻഡ് കാറ്റ്.


</doc>
<doc id="291117" url="https://ml.wikipedia.org/wiki?curid=291117" title="വില്ലാളിവീരൻ">
വില്ലാളിവീരൻ

ദിലീപിനെ നായകനാക്കി സുധീഷ് ശങ്കർ സംവിധാനം ചെയുന്ന ചിത്രമാണ് വില്ലാളിവീരൻ. സൂപ്പർഗുഡ് ഫിലിംസിന്റെ ബാനറിൽ ആർ.ബി.ചൌധരിയാണ് ചിത്രം നിർമ്മിച്ചിരിക്കുന്നത്.നമിതപ്രമോദ്,മൈഥിലി എന്നിവരാണ്‌ ദിലീപിന്റെ നായികമാരായി എത്തുന്നത്‌.ഓണ ചിത്രമായിട്ടാണ് വിലാളിവീരൻ തിയറ്ററിൽ എത്തിച്ചത്

.ഇതിൽ ഒരു പച്ചക്കറി കട നടത്തുന്ന സിദ്ധാർഥൻ എന്ന കഥാപാത്രത്തെയാണ് ദിലീപ് അവതരിപ്പിക്കുന്നത്‌.ബിസിനസിൽ സിദ്ധാർത്ഥന്റെ അച്ഛനെ സിദ്ദിക്ക് അവതരിപ്പിക്കുന്ന കഥാപാത്രത്തെ.അച്ഛന്റെ സുഹൃത്തായ സായികുമാർ അവതരിപ്പിക്കുന്ന കഥാപാത്രം ചതിക്കുകയും തുടർന്ന് തന്റെ അച്ഛനെ ചതിച്ചവരോട് സിദ്ധാർഥൻ പ്രതികാരം ചെയുന്നതുമാണ് ചിത്രത്തിന്റെ കഥാസാരം.ഇത് ഒരു ഹാസ്യ ചിത്രം കൂടിയാണ്



</doc>
<doc id="291129" url="https://ml.wikipedia.org/wiki?curid=291129" title="പേരനീലി">
പേരനീലി

ഒരു നീലി ചിത്രശലഭമാണ് പേരനീലി ‌ (). "Virachola isocrates" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, തെലങ്കാന, മഹാരാഷ്ട്ര, ഗുജറാത്ത്‌ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി മുതൽ മാർച്ച് ,ജൂൺ മുതൽ ഡിസംബർ മാസങ്ങളിലാണ് ഇവയെ കാണാറുള്ളത് .

പേര ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291134" url="https://ml.wikipedia.org/wiki?curid=291134" title="നാട്ടുവരയൻനീലി">
നാട്ടുവരയൻനീലി

ഒരു നീലി ചിത്രശലഭമാണ് നാട്ടുവരയൻനീലി ‌ (). "Prosotas nora" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക,കേരളം, തെലങ്കാന, മഹാരാഷ്ട്ര, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
മാനിലപ്പുളി , ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291137" url="https://ml.wikipedia.org/wiki?curid=291137" title="ഗോമേദകം">
ഗോമേദകം

ഒരു നീലി ചിത്രശലഭമാണ് ഗോമേദകം‌ (). "Horaga onyx" എന്ന ശാസ്ത്രീയ നാമത്തിൽ അറിയപ്പെടുന്നു.

ആസാം, ഗോവ, പശ്ചിമ ബംഗാൾ, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ-മേയ്,ഒക്ടോബർ-ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291140" url="https://ml.wikipedia.org/wiki?curid=291140" title="റെഡ്‌ഫ്ലാഷ്‌">
റെഡ്‌ഫ്ലാഷ്

ഒരു നീലി ചിത്രശലഭമാണ് റെഡ്‌ഫ്ലാഷ്‌‌ (). "Rapala iarbus" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, ആസാം, കർണാടക, മധ്യപ്രദേശ്‌, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി-ഏപ്രിൽ ജൂലൈ-ഡിസംബർ മാസങ്ങളിലാണ് ഇവയെ കാണാറുള്ളത് .

തല്ലിമരം ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291143" url="https://ml.wikipedia.org/wiki?curid=291143" title="ചെമ്പൻ വെള്ളിവരയൻ">
ചെമ്പൻ വെള്ളിവരയൻ

ഒരു നീലി ചിത്രശലഭമാണ് ചെമ്പൻ വെള്ളിവരയൻ ‌ (). "Aphnaeus ictis" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണാടക , മധ്യപ്രദേശ്‌ , മഹാരാഷ്ട്ര , പശ്ചിമ ബംഗാൾ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി -ഏപ്രിൽ,ജൂൺ,ജൂലൈ ,നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291146" url="https://ml.wikipedia.org/wiki?curid=291146" title="ഇരുൾ വരയൻനീലി">
ഇരുൾ വരയൻനീലി

ഒരു നീലി ചിത്രശലഭമാണ് ഇരുൾ വരയൻനീലി ‌ (). "Petrelaea dana" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, കർണാടക, കേരളം, ഗോവ, മേഘാലയ, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
ഫെബ്രുവരി-മേയ്,ഓഗസ്റ്റ്-ഡിസംബർ മാസങ്ങളിലാണ് ഇവയെ കാണാറുള്ളത് .

തല്ലിമരം ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291150" url="https://ml.wikipedia.org/wiki?curid=291150" title="വൻപേരനീലി">
വൻപേരനീലി

ഒരു നീലി ചിത്രശലഭമാണ് വൻപേരനീലി (). "Virachola perse" എന്ന ശാസ്ത്രീയ നാമത്തിൽ അറിയപ്പെടുന്നു.

 പശ്ചിമ ബംഗാൾ, മഹാരാഷ്ട്ര , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി-മാർച്ച്,ജൂലൈ-നവംബർ മാസങ്ങളിലാണ് ഇവയെ കാണാറുള്ളത് .

പേര ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291161" url="https://ml.wikipedia.org/wiki?curid=291161" title="നഖങ്ങൾ (1973-ലെ ചലച്ചിത്രം)">
നഖങ്ങൾ (1973-ലെ ചലച്ചിത്രം)

സുപ്രിയായുടെ ബാനറിൽ ഹരി പോത്തൻ നിർമിച്ച മലയാളചലച്ചിത്രമാണ് നഖങ്ങൾ. രാജശ്രീ റിലീസ് വിതരണം ചെയ്ത ഈ ചിത്രം 1973 സെപ്റ്റംബർ 8-ൻ് പ്രദർശനം തുടങ്ങി.






</doc>
<doc id="291176" url="https://ml.wikipedia.org/wiki?curid=291176" title="നോർത്രോപ് ഗ്രുമൻ">
നോർത്രോപ് ഗ്രുമൻ

പ്രതിരോധ,ബഹിരാകാശ മേഖലയിൽ പ്രവർത്തിച്ചുവരുന്ന ഒരു അമേരിയ്ക്കൻ കമ്പനിയാണ് നോർത്രോപ് ഗ്രുമൻ കോർപ്പറേഷൻ. 1994 ൽ മറ്റൊരു കമ്പനിയായ ഗ്രുമൻ കോർപ്പറേഷനെ നോർത്രോപ്പിൽ ലയിപ്പിയ്ക്കുകയുണ്ടായി. 2010 ലെ കണക്കനുസരിച്ച് പ്രതിരോധ ആയുധസാമഗ്രികൾ നിർമ്മിച്ച് വിതരണം നടത്തുന്ന ലോകത്തിലെ നാലാമത്തെ സ്ഥാപനവുമാണിത്. ലോകമെമ്പാടും 68000 ജീവനക്കാർ ഈ കമ്പനിയുമായി ബന്ധപ്പെട്ട് ജോലിചെയ്തുവരുന്നു.

പ്രധാനമായും നാലു മേഖലകളിൽ നോർത്രോപ് ഗ്രുമൻ പ്രവർത്തിച്ചുവരുന്നു



</doc>
<doc id="291180" url="https://ml.wikipedia.org/wiki?curid=291180" title="ഹിബാകുഷ">
ഹിബാകുഷ

ഹിരോഷിമയിലും നാഗസാക്കിയിലും ഉണ്ടായ അണുബോംബുവിസ്ഫോടത്തെ അതിജീവിച്ച് യാതjkjഅനുഭവിച്ചുവരുന്ന വ്യക്തികളെയാണ് ഹിബാകുഷ എന്ന ജാപ്പനീസ് വാക്കു കൊണ്ട് അർത്ഥമാക്കുന്നത്. കൂടാതെ ബോംബുകളിൽ നിന്നുള്ള വികിരണം ഏറ്റ വ്യക്തികളെ സൂചിപ്പിക്കാനും ഈ വാക്ക് ഉപയോഗിച്ചുവരുന്നുണ്ട്.

"അറ്റോമിക് ബോംബ് സർവൈവേഴ്സ് റിലീഫ് ലോ" താഴെപ്പറയും പ്രകാരം ഹിബാകുഷളെ നിർവ്വചിയ്ക്കുന്നു. ബോംബിന്റെ പതനസ്ഥലത്തിന്റെ കേന്ദ്രഭാഗത്തു നിന്നും ഏതാനും കിലോമീറ്ററുകൾ മാത്രംഅകലെയായിരിയ്ക്കുകയോ; പതനകേന്ദ്രത്തിന്റെ രണ്ടു കിലോമീറ്റർ ചുറ്റളവിൽ സ്ഫോടനത്തെ ത്തുടർന്നു രണ്ട് ആഴ്ച പെട്ടിരിയ്ക്കുകയോ; അണുവികിരണത്തിനു വിധേയരാകുകയോ; ഗർഭാവസ്ഥയിൽ മേൽപ്പറഞ്ഞ സ്ഥലത്തു പെട്ടുപോകുകയോ ചെയ്താൽ ഹിബാകുഷ എന്ന് ആ ആളിനെ വിശേഷിപ്പിയ്ക്കാവുന്നതാണ്.

2014 മാർച്ച് 31 പ്രകാരമുള്ള ജപ്പാൻ സർക്കാരിന്റെ കണക്കനുസരിച്ച് 192,719 വ്യക്തികൾ കെടുതി അനുഭവിയ്ക്കുന്നവരായുണ്ട് .ഇതിൽ 1% പേർ വികിരണം മൂലം ഉള്ള ദുരിതം അനുഭവിയ്ക്കുന്നവരാണെന്നും റിപ്പോർട്ട് ചൂണ്ടിക്കാട്ടുന്നു.



</doc>
<doc id="291184" url="https://ml.wikipedia.org/wiki?curid=291184" title="പെണ്ണെഴുത്തു്">
പെണ്ണെഴുത്തു്

സാഹിത്യരംഗത്തെ സ്ത്രീകളുടെ ഇടപ്പെടലുകലെയാണ് പൊതുവെ പെണ്ണെഴുത്ത് എന്നത് കൊണ്ട് ഉദ്ദേശിക്കുന്നതും വിശേഷിപ്പിക്കുന്നതും. സാഹിത്യ സൃഷ്ട്ടികൾ പുരുഷമേധാവിത്തത്തിന്റെ പിടിയിൽനിന്ന് സ്ത്രീകളുടെ ഇടയില്ലെക്കും സജീവമായികടന്നു വരണമെന്ന പുരോഗമന ചിന്തയിൽ നിന്നാണ് പെണ്ണെഴുത്ത് എന്നാ ആശയം ഉയർന്ന് വന്നത്ത്. മലയാളത്തിലെ പ്രശസ്ത്ത സ്ത്രീ സാഹിത്യകാരായ സാറാ ജോസഫ്‌, സിസ്റ്റർ മേരി, സുഗതകുമാരി, കമലാ സുരയ്യ എന്നിവർ പെണ്ണെഴുത്തിന്റെ വക്താക്കളായി കണക്കാക്കപ്പെടുന്നു.


</doc>
<doc id="291188" url="https://ml.wikipedia.org/wiki?curid=291188" title="രാജാധിരാജ">
രാജാധിരാജ

മമ്മൂട്ടിയെ നായകനാക്കി അജയ് വാസുദേവ് സംവിധാനം ചെയ്ത് 2014 ൽ പുറത്ത് ഇറങ്ങിയ ആക്ഷൻ ചിത്രമാണ് രാജാധിരാജ. എൻ.കെ.നാസർ ആണ് ചിത്രം നിർമ്മിച്ചിരിക്കുന്നത്. റായ് ലക്ഷ്മിയാണ്‌ മമ്മൂട്ടിയുടെ നായികയായി അവതരിപ്പിക്കുന്നത്‌. മമ്മൂട്ടിയുടെ തന്നെ നിർമ്മാണ കമ്പനി ആയ പ്ലേ ഹൗസ് ആണ് ചിത്രം റിലീസ് ചെയിതിരിക്കുന്നത്.
ഓണം റിലീസായി എത്തിയ ചിത്രം ഒരു സാമ്പത്തിക വിജയമായിരുന്നു.


</doc>
<doc id="291221" url="https://ml.wikipedia.org/wiki?curid=291221" title="കാട്ടുവേലിനീലി">
കാട്ടുവേലിനീലി

ഒരു നീലി ചിത്രശലഭമാണ് കാട്ടുവേലിനീലി ‌ (). "Acytolepis lilacea" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, തമിഴ്‌നാട് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജൂൺ മാസങ്ങളിലാണ് ഇവയെ കാണാറുള്ളത് .


</doc>
<doc id="291224" url="https://ml.wikipedia.org/wiki?curid=291224" title="ലൈലാക്‌ വെള്ളിവരയൻ">
ലൈലാക്‌ വെള്ളിവരയൻ

ഒരു നീലി ചിത്രശലഭമാണ് ലൈലാക്‌ വെള്ളിവരയൻ ‌ (). "Aphnaeus lilacinus" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക സംസ്ഥാനത്തുനിന്നും ഇവയെ കണ്ടെത്തിയിട്ടുണ്ട്. ഡിസംബർ-ജനുവരി മാസങ്ങളിലാണ് ഇവയെ സാധാരണയായി കാണാറുള്ളത് .


</doc>
<doc id="291227" url="https://ml.wikipedia.org/wiki?curid=291227" title="നീൾവെള്ളിവരയൻ">
നീൾവെള്ളിവരയൻ

ഒരു നീലി ചിത്രശലഭമാണ് നീൾവെള്ളിവരയൻ ‌ (). "Cigaritis lohita" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്തമാൻ നിക്കോബാർ ദ്വീപുകൾ, അരുണാചൽ പ്രദേശ്, ആസാം, കർണാടക, കേരളം, ഗോവ, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി-ഏപ്രിൽ, ജൂൺ-ഡിസംബർ മാസങ്ങളിലാണ് ഇവയെ കാണാറുള്ളത് .

തല്ലിമരം ഇതിന്റെ ലാർവാ ഭക്ഷ്യ സസ്യം 


</doc>
<doc id="291232" url="https://ml.wikipedia.org/wiki?curid=291232" title="നീലഗിരി നീലി">
നീലഗിരി നീലി

ഒരു നീലി ചിത്രശലഭമാണ് നീലഗിരി നീലു (). "Chliaria nilgirica" എന്ന ശാസ്ത്രീയ നാമത്തിൽ അറിയപ്പെടുന്നു. 

തമിഴ്‌നാട് നിന്നും കേരളത്തിൽ, ചിന്നാർ വന്യജീവിസങ്കേതത്തിൽ നിന്നും ഇവയെ കണ്ടെത്തിയിട്ടുണ്ട്. ജനുവരി മാസങ്ങളിലാണ് ഇവയെ കാണാറുള്ളത് .1883ൽ ബ്രിട്ടീഷുകാരനായ ഫ്രെഡറിക് മൂർ എന്ന ശാസ്ത്രജ്ഞനാണ് നീലഗിരി കുന്നുകളിൽ ഈ ശലഭത്തെ ആദ്യമായി കണ്ടെത്തിയത്. 


</doc>
<doc id="291235" url="https://ml.wikipedia.org/wiki?curid=291235" title="വരയൻനീലി">
വരയൻനീലി

ഒരു നീലി ചിത്രശലഭമാണ് വരയൻനീലി ‌ (). "Nacaduba beroe" എന്ന ശാസ്ത്രീയ നാമത്തിൽ അറിയപ്പെടുന്നു.

 ഗോവ , മഹാരാഷ്ട്ര , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി,സെപ്റ്റംബർ-ഒക്ടോബർ മാസങ്ങളിലാണ് ഇവയെ കാണാറുള്ളത് .

കാട്ടുകഴഞ്ചി ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291246" url="https://ml.wikipedia.org/wiki?curid=291246" title="ഓർക്കിഡ്‌ നീലി">
ഓർക്കിഡ്‌ നീലി

ഒരു നീലി ചിത്രശലഭമാണ് ഓർക്കിഡ്‌ നീലി ‌ (). "Chliaria othona" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, മഹാരാഷ്ട്ര, അരുണാചൽ പ്രദേശ്, ആന്ധ്രാപ്രദേശ്‌, ആസാം, ഒറീസ്സ, മേഘാലയ, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി,മാർച്ച്-ജൂൺ,ഓഗസ്റ്റ്-ഡിസംബർ മാസങ്ങളിലാണ് ഇവയെ കാണാറുള്ളത് . ഇവയുടെ ശലഭ-ലാർവകളുടെ ഭക്ഷണസസ്യങ്ങളിലൊന്ന് ഉപ്പുതാളിയാണ്.


</doc>
<doc id="291250" url="https://ml.wikipedia.org/wiki?curid=291250" title="ചതുർവരയൻനീലി">
ചതുർവരയൻനീലി

ഒരു നീലി ചിത്രശലഭമാണ് ചതുർവരയൻനീലി ‌ (). "Nacaduba hermus" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, കേരളം, മഹാരാഷ്ട്ര, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി-മേയ്, ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291254" url="https://ml.wikipedia.org/wiki?curid=291254" title="വേലിനീലി">
വേലിനീലി

ഒരു നീലി ചിത്രശലഭമാണ് വേലിനീലി ‌ (). "Celastrina lavendularis" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ് , കർണാടക , മഹാരാഷ്ട്ര , പശ്ചിമ ബംഗാൾ , സിക്കിം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
ജനുവരി,മേയ്,നവംബർ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291257" url="https://ml.wikipedia.org/wiki?curid=291257" title="സമതല നീലാംബരി">
സമതല നീലാംബരി

ഒരു നീലി ചിത്രശലഭമാണ് സമതല നീലാംബരു (). "Tajuria jehana" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, ഗുജറാത്ത്‌, കർണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഫെബ്രുവരി-ഏപ്രിൽ, ജൂൺ, സെപ്റ്റംബർ, ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291260" url="https://ml.wikipedia.org/wiki?curid=291260" title="ചേരാ വെള്ളിവരയൻ">
ചേരാ വെള്ളിവരയൻ

ഒരു നീലി ചിത്രശലഭമാണ് ചേരാ വെള്ളിവരയൻ ‌ (). "Aphnaeus schistacea" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
മേയ്,ഓഗസ്റ്റ്,ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291263" url="https://ml.wikipedia.org/wiki?curid=291263" title="വനകോകിലൻ">
വനകോകിലൻ

ഒരു നീലി ചിത്രശലഭമാണ് വനകോകിലൻ ‌ (). "Anthene lycaenina" എന്ന ശാസ്ത്രീയ നാമത്തിൽ അറിയപ്പെടുന്നു.

ആസാം, കർണാടക, കേരളം, മിസോറം, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി-മേയ്,ഓഗസ്റ്റ്-ഡിസംബർ മാസങ്ങളിലാണ് ഇവയെ കാണാറുള്ളത്.

മുള്ളുവേങ്ങ ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291266" url="https://ml.wikipedia.org/wiki?curid=291266" title="മുനവരയൻനീലി">
മുനവരയൻനീലി

ഒരു നീലി ചിത്രശലഭമാണ് മുനവരയൻനീലി (). "Ionolyce helicon" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്‌ , കർണ്ണാടക, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
മെയ് ,ജൂലൈ ,നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291269" url="https://ml.wikipedia.org/wiki?curid=291269" title="ഇലനീലി">
ഇലനീലി

ഒരു നീലി ചിത്രശലഭമാണ് ഇലനീലി (). "Amblypodia anita" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്ര പ്രദേശ്‌ , കർണ്ണാടക , മഹാരാഷ്ട്ര , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി , ഫിബ്രവരി ,ആഗസ്റ്റ്‌ , ഒക്ടോബർ-ഡിസംബർ മാസങ്ങളിലാണ് ഇവയെ കാണാറുള്ളത് .

Olax Imbricata ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291274" url="https://ml.wikipedia.org/wiki?curid=291274" title="വെൺനീലകൻ">
വെൺനീലകൻ

ഒരു നീലി ചിത്രശലഭമാണ് വെൺ നീലകൻ ‌ (). "Catochrysops panormus" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, മേഘാലയ, മിസോറാം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഏപ്രിൽ, മെയ്, ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291277" url="https://ml.wikipedia.org/wiki?curid=291277" title="രജതാംബരി">
രജതാംബരി

ഒരു നീലി ചിത്രശലഭമാണ് രജതാംബരി (). "Ancema blanka" എന്ന ശാസ്ത്രീയ നാമത്തിൽ അറിയപ്പെടുന്നു.

മേഘാലയ, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഒക്ടോബർ ,നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291282" url="https://ml.wikipedia.org/wiki?curid=291282" title="രജതനീലി">
രജതനീലി

ഒരു നീലി ചിത്രശലഭമാണ് രജത നീലി (). "Iraota timoleon" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണ്ണാടക, മഹാരാഷ്ട്ര, നാഗാലാൻഡ്, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി , ജൂൺ ,ആഗസ്റ്റ്‌-ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291287" url="https://ml.wikipedia.org/wiki?curid=291287" title="പൊട്ടുവെള്ളാംബരി">
പൊട്ടുവെള്ളാംബരി

ഒരു നീലി ചിത്രശലഭമാണ് ‌പൊട്ടു വെള്ളാംബരി () . Tajuria Maculata എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണാടക, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഫെബ്രുവരി,നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291289" url="https://ml.wikipedia.org/wiki?curid=291289" title="വാലില്ലാവരയൻനീലി">
വാലില്ലാവരയൻനീലി

ഒരു നീലി ചിത്രശലഭമാണ് വാലില്ലാ വരയൻ നീലി (). "Prosotas dubiosa" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, അരുണാചൽ പ്രദേശ്, കർണ്ണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി-മാർച്ച് , മെയ്-നവംബർ മാസങ്ങളിലാണ് ഇവയെ കാണാറുള്ളത് .

മാനിലപ്പുളി ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291292" url="https://ml.wikipedia.org/wiki?curid=291292" title="മുനസൂര്യശലഭം">
മുനസൂര്യശലഭം

ഒരു നീലി ചിത്രശലഭമാണ് മുനസൂര്യ ശലഭം (). "Curetis acuta" എന്ന ശാസ്ത്രീയ നാമത്തിൽ അറിയപ്പെടുന്നു.

മധ്യപ്രദേശ്, മേഘാലയ, മിസോറം, മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി-മേയ്, നവംബർ-ഡിസംബർ മാസങ്ങളിലാണ് ഇവയെ കാണാറുള്ളത്.

ഉങ്ങ് ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291295" url="https://ml.wikipedia.org/wiki?curid=291295" title="തെളിവരയൻനീലി">
തെളിവരയൻനീലി

ഒരു നീലി ചിത്രശലഭമാണ് തെളിവരയൻ നീലി ‌ (). "Nacaduba kurava" എന്ന ശാസ്ത്രീയ നാമത്തിൽ അറിയപ്പെടുന്നു.

ഗോവ, കേരളം, മഹാരാഷ്ട്ര, കർണ്ണാടക, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. സാധാരണയായി ഫെബ്രുവരി-മേയ് , ജൂലൈ ,സെപ്റ്റംബർ ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291298" url="https://ml.wikipedia.org/wiki?curid=291298" title="വെള്ളിനീലി">
വെള്ളിനീലി

ഒരു നീലി ചിത്രശലഭമാണ് വെള്ളിനീലി (). "Udara akasa" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണ്ണാടക, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഏപ്രിൽ, മെയ്, ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291300" url="https://ml.wikipedia.org/wiki?curid=291300" title="ശ്വേതാംബരി">
ശ്വേതാംബരി

ഒരു നീലി ചിത്രശലഭമാണ് ‌ശ്വേതാംബരി (). "Pratapa deva" എന്ന ശാസ്ത്രീയ നാമത്തിൽ അറിയപ്പെടുന്നു.

മഹാരാഷ്ട്ര നിന്നും ഇവയെ കണ്ടെത്തിയിട്ടുണ്ട്. 
മാർച്ച്, ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291303" url="https://ml.wikipedia.org/wiki?curid=291303" title="വെള്ളിവരയൻനീലി">
വെള്ളിവരയൻനീലി

ഒരു നീലി ചിത്രശലഭമാണ് വെള്ളിവരയൻ നീലി ‌ (). "Prosotas noreia" എന്ന ശാസ്ത്രീയ നാമത്തിൽ അറിയപ്പെടുന്നു.

ഗോവ, കർണ്ണാടക, മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി-ഏപ്രിൽ , ഒക്ടോബർ ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291306" url="https://ml.wikipedia.org/wiki?curid=291306" title="മങ്ങിയ കരിവേലനീലി">
മങ്ങിയ കരിവേലനീലി

ഒരു നീലി ചിത്രശലഭമാണ് മങ്ങിയ കരിവേലനീലി ‌ (). "Azanus uranus" എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291308" url="https://ml.wikipedia.org/wiki?curid=291308" title="പൊട്ടില്ലാ ശരശലഭം">
പൊട്ടില്ലാ ശരശലഭം

ഒരു തുള്ളൻ ചിത്രശലഭമാണ് പൊട്ടില്ലാ ശരശലഭം (). "Caltoris kumara" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, മഹാരാഷ്ട്ര, തമിഴ്നാട് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി , ഏപ്രിൽ ,ആഗസ്റ്റ്‌ ,സെപ്തംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291311" url="https://ml.wikipedia.org/wiki?curid=291311" title="വരയൻ പരപ്പൻ">
വരയൻ പരപ്പൻ

ഒരു തുള്ളൻ ചിത്രശലഭമാണ് വരയൻ പരപ്പൻ (). "Odontoptilum angulata" എന്ന ശാസ്ത്രീയ നാമത്തിൽ അറിയപ്പെടുന്നു. and southeast Asia.

അരുണാചൽ പ്രദേശ്, കേരളം, മഹാരാഷ്ട്ര, മേഘാലയ, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി-മേയ് , ജൂലൈ മാസങ്ങളിലാണ് ഇവയെ കാണാറുള്ളത് .

ഊർപ്പണം ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291314" url="https://ml.wikipedia.org/wiki?curid=291314" title="ചീനപ്പൊട്ടൻ">
ചീനപ്പൊട്ടൻ

തുള്ളൻ ചിത്രശലഭങ്ങളിൽ ഉൾപ്പെടുന്ന ഒരു ചിത്രശലഭമാണ് ചീനപ്പൊട്ടൻ ("Potanthus confucius").


</doc>
<doc id="291316" url="https://ml.wikipedia.org/wiki?curid=291316" title="നാട്ടുവരയൻ ആര">
നാട്ടുവരയൻ ആര

ഒരു തുള്ളൻ ചിത്രശലഭമാണ് നാട്ടുവരയൻ ആര (). "Hasora chromus" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, അരുണാചൽ പ്രദേശ്‌, കർണ്ണാടക, കേരളം, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഫെബ്രുവരി-ഏപ്രിൽ , ജൂൺ-ഒക്ടോബർ മാസങ്ങളിലാണ് ഇവയെ കാണാറുള്ളത് .

ഉങ്ങ് ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291319" url="https://ml.wikipedia.org/wiki?curid=291319" title="ഞാൻ">
ഞാൻ

രഞ്ജിത്തിന്റെ സംവിധാനത്തിൽ ദുൽഖർ സൽമാൻ മുഖ്യ വേഷത്തിലഭിനയിച്ചു 2014 ൽ പുറത്തിറങ്ങിയ ചലച്ചിത്രമാണ് ഞാൻ. ടി.പി. രാജീവന്റെ "കെ.ടി.എൻ. കോട്ടൂർ എഴുത്തും ജീവിതവും" നോവലിനെ ആസ്പദമാക്കിയാണ് ചിത്രം നിർമിച്ചിരിക്കുന്നത്. രഞ്ജിത്തിന്റെ ഗോൾഡ് കോയിൻ മോഷൻ പിക്ചേഴ്സ് നിർമ്മിച്ചിരിക്കുന്ന ചിത്രത്തിന്റെ രചനയും രഞ്ജിത്ത് തന്നെയാണ്. സുരേഷ് കൃഷ്ണ, സൈജു കുറുപ്പ്, മുത്തുമണി, അനുമോൾ, ജ്യോതി കൃഷ്ണ, ഹരീഷ് പേരടി, രഞ്ജി പണിക്കർ എന്നിവരാണ് ചിത്രത്തിലെ മറ്റ് പ്രധാന അഭിനേതാക്കൾ. കെ.ടി.എൻ കോട്ടൂർ എന്ന സാഹിത്യകാരനായും കോട്ടൂരിന്റെ ജീവിതത്തെ കുറിച്ച് ഗവേഷണം നടത്തുന്ന രവിചന്ദ്രശേഖർ എന്ന ബ്ലോഗറായും ദുൽഖർ സൽമാൻ ഈ ചിത്രത്തിൽ പ്രത്യക്ഷപ്പെടുന്നു. 2014 സെപ്റ്റംബർ 19ന് പുറത്തിറങ്ങിയ ചിത്രം നിരൂപകരിൽ മികച്ച പ്രതികരണങ്ങൾ നേടി.

റഫീക്ക് അഹമ്മദ് എഴുതിയ ഇതിലെ ഗാനങ്ങൾക്ക് സംഗീതം പകർന്നത് ബിജിബാൽ ആണ്.


</doc>
<doc id="291338" url="https://ml.wikipedia.org/wiki?curid=291338" title="അജൻ ചാ">
അജൻ ചാ

തായ് ലാൻഡിലെ ബുദ്ധമതസന്യാസിയും ,ബുദ്ധമതാദ്ധ്യാപകനും ആയിരുന്നു അജൻ ചഎന്നറിയപ്പെട്ടിരുന്ന ച ശുഭാദോ. (ജ:17 ജൂൺ 1918 – മ:16 ജനു: 1992). കാനനപാരമ്പര്യം പുലർത്തുന്ന തായ് ബുദ്ധമതശാഖയുടെ ഒരു പ്രധാന ആചാര്യനുമായിരുന്നു ച.

പാശ്ചാത്യനാടുകളിൽ സ്ഥവിർവാദ ബുദ്ധമതം (സംസ്കൃതം: स्थविरवाद; പാലിi: थेरवाद)പ്രചരിപ്പിയ്ക്കുന്നതിൽ അജൻ ചാ ശ്രദ്ധ ചെലുത്തിയിരുന്നു.
ചാ യുടെ നിരവധി പ്രഭാഷണങ്ങളും സംവാദങ്ങളും പ്രസിദ്ധീകരിയ്ക്കപ്പെട്ടിട്ടുണ്ട്.




</doc>
<doc id="291344" url="https://ml.wikipedia.org/wiki?curid=291344" title="ചിന്ന പുൽച്ചാടൻ">
ചിന്ന പുൽച്ചാടൻ

Pygmy Scrub-hopper എന്നും Pygmy Grass-hopper എന്നും അറിയപ്പെടുന്ന ചിന്ന പുൽച്ചാടൻ ശലഭം Hesperiidae കുടുംബത്തിൽപ്പെട്ട ഒരു തുള്ളൻ ചിത്രശലഭമാണ്. (ശാസ്ത്രീയനാമം: "Aeromachus pygmaeus").


</doc>
<doc id="291559" url="https://ml.wikipedia.org/wiki?curid=291559" title="വരയൻ ചാത്തൻ">
വരയൻ ചാത്തൻ

ഒരു തുള്ളൻ ചിത്രശലഭമാണ് ‌വരയൻ ചാത്തൻ (). "Notocrypta paralysos" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, കേരളം, മിസോറം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
മേയ്,ജൂലൈ ,നവംബർ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291572" url="https://ml.wikipedia.org/wiki?curid=291572" title="നാട്ടുപരപ്പൻ">
നാട്ടുപരപ്പൻ

ഒരു തുള്ളൻ ചിത്രശലഭമാണ് നാട്ടുപരപ്പൻ (). "Tagiades japetus" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, ആന്ധ്രാപ്രദേശ്‌, കർണാടക, കേരളം, മേഘാലയ, മിസോറം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ, ജൂലൈ, സെപ്റ്റംബർ-ഡിസംബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291587" url="https://ml.wikipedia.org/wiki?curid=291587" title="ഈറ്റ ശരശലഭം">
ഈറ്റ ശരശലഭം

ഒരു തുള്ളൻ ചിത്രശലഭമാണ് ഈറ്റ ശരശലഭം ‌ (). "Baoris farri" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ് , ആന്ധ്രാപ്രദേശ്‌, കർണാടക, കേരളം, മേഘാലയ, മിസോറം, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മാർച്ച്, ഏപ്രിൽ, ഓഗസ്റ്റ്, സെപ്റ്റംബർ, നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291590" url="https://ml.wikipedia.org/wiki?curid=291590" title="പുള്ളി ശരശലഭം">
പുള്ളി ശരശലഭം

ഒരു തുള്ളൻ ചിത്രശലഭമാണ് പുള്ളി ശരശലഭം ‌ (). "Pelopidas conjuncta" എന്ന ശാസ്ത്രീയ നാമത്തിൽ അറിയപ്പെടുന്നു.

 കർണാടക , കേരളം , മഹാരാഷ്ട്ര , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി, ജൂൺ, ഓഗസ്റ്റ്-നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291595" url="https://ml.wikipedia.org/wiki?curid=291595" title="ചെമ്പൻ ശരശലഭം">
ചെമ്പൻ ശരശലഭം

ഒരു തുള്ളൻ ചിത്രശലഭമാണ് ചെമ്പൻ ശരശലഭം ‌ (). "Polytremis lubricans" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 

മേയ്, ജൂലൈ, ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291600" url="https://ml.wikipedia.org/wiki?curid=291600" title="കാട്ടുതുള്ളൻ">
കാട്ടുതുള്ളൻ

ഒരു തുള്ളൻ ചിത്രശലഭമാണ് കാട്ടുതുള്ളൻ ‌ (). "Arnetta mercara" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഏപ്രിൽ ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291603" url="https://ml.wikipedia.org/wiki?curid=291603" title="മലബാർ പുള്ളിപ്പരപ്പൻ">
മലബാർ പുള്ളിപ്പരപ്പൻ

ഒരു തുള്ളൻ ചിത്രശലഭമാണ് മലബാർ പുള്ളിപ്പരപ്പൻ ‌ (). "Celaenorrhinus ambareesa" എന്ന ശാസ്ത്രീയ നാമത്തിൽ അറിയപ്പെടുന്നു. is a butterfly of the hesperiid family found in India.
മഹാരാഷ്ട്ര നിന്നും ഇവയെ കണ്ടെത്തിയിട്ടുണ്ട്. ജനുവരി,മാർച്ച്, ജൂലൈ,സെപ്റ്റംബർ,ഒക്ടോബർ മാസങ്ങളിലാണ് ഇവയെ കാണാറുള്ളത് . Strobilanthes callosus ചെടിയാണ് ഇതിന്റെ ലാർവാ ഭക്ഷ്യ സസ്യം


</doc>
<doc id="291609" url="https://ml.wikipedia.org/wiki?curid=291609" title="കാനറ ശരശലഭം">
കാനറ ശരശലഭം

ഒരു തുള്ളൻ ചിത്രശലഭമാണ് കാനറ ശരശലഭം ‌ (). "Caltoris canaraica" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക , കേരളം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജൂൺ,സെപ്റ്റംബർ-ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291612" url="https://ml.wikipedia.org/wiki?curid=291612" title="തവിടൻ ശരശലഭം">
തവിടൻ ശരശലഭം

ഒരു തുള്ളൻ ചിത്രശലഭമാണ് തവിടൻ ശരശലഭം ‌ (). "Borbo bevani" എന്ന ശാസ്ത്രീയ നാമത്തിൽ അറിയപ്പെടുന്നു.

ഇന്ത്യയിൽ ഒട്ടുമിക്ക സംസ്ഥാനങ്ങളിലും ഇവയെ കാണാറുണ്ട്. ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291616" url="https://ml.wikipedia.org/wiki?curid=291616" title="ചെങ്കുളം ജലവൈദ്യുതപദ്ധതി">
ചെങ്കുളം ജലവൈദ്യുതപദ്ധതി

പ്രതിവർഷം 262 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ജലവൈദ്യുതപദ്ധതിയാണ് ചെങ്കുളം ജലവൈദ്യുതപദ്ധതി . ഇടുക്കി ജില്ലയിലെ ദേവികുളം താലൂക്കിലെ വെള്ളത്തൂവൽ പഞ്ചായത്തിലെ വെള്ളത്തൂവലിൽ ആണ് പദ്ധതിയിലെ പവർ ഹൗസ് നിർമിച്ചിട്ടുള്ളത്, .1954 മെയ് 1 നു ഇതു പ്രവർത്തനം തുടങ്ങി .പദ്ധതിയിൽ ഒരു ജലസംഭരണിയും ഒരു അണക്കെട്ടും ഒരു പവർ ഹൗസും ഉൾപ്പെടുന്നു. ചെങ്കുളത്തെ ജലസംഭരണിയിൽ പള്ളിവാസലിൽ നിന്നും, മുതിരപ്പുഴയിലും എത്തുന്ന വെള്ളം ശേഖരിച്ച് അവിടെനിന്നു 1759 മീറ്റർ നീളമുള്ള തുരങ്കം (പെൻസ്റ്റോക്ക് പൈപ്പുകൾ ) വഴി പവർഹൗസിലെത്തിച്ച് വൈദ്യുത ഉത്പാദനം നടത്തുന്നു.

1) ചെങ്കുളം പവർ ഹൗസ് 

1) ചെങ്കുളം അണക്കെട്ട് (ചെങ്കുളം ജലസംഭരണി )
ചെങ്കുളം ജലവൈദ്യുതപദ്ധതി യിൽ 12 മെഗാവാട്ടിന്റെ 4 ടർബൈനുകൾ (PELTON TYPE- English Electric UK) ഉപയോഗിച്ച് 50 മെഗാവാട്ട് വൈദ്യുതി ഉത്പാദിപ്പിക്കുന്നു .Alstom Canada ആണ്  ജനറേറ്റർ. വാർഷിക ഉൽപ്പാദനം 182 MU ആണ്. 1954 മെയ് 1 നു ന് യന്ത്രം കമ്മീഷൻ ചെയ്തു.തുടർച്ചയായ നവീകരണങ്ങളോടെ 2002 ഓടു കൂടി 50 മെഗാവാട്ടിൽ നിന്ന് 51.2 മെഗാവാട്ടായി ശേഷി ഉയർത്തി .



</doc>
<doc id="291619" url="https://ml.wikipedia.org/wiki?curid=291619" title="ശബരിഗിരി ജലവൈദ്യുതപദ്ധതി">
ശബരിഗിരി ജലവൈദ്യുതപദ്ധതി

പ്രതിവർഷം 1338 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ജലവൈദ്യുതപദ്ധതിയാണ് ശബരിഗിരി ജലവൈദ്യുതപദ്ധതി . പത്തനംതിട്ട ജില്ലയിലെ റാന്നി താലൂക്കിലെ സീതത്തോട് ഗ്രാമപഞ്ചായത്തിൽ ആങ്ങമ്മൂഴി - ഗവി റൂട്ടിലെ മൂഴിയാറിൽ ആണ് പദ്ധതിയിലെ പവർ ഹൗസ് നിർമിച്ചിട്ടുള്ളത്, . 1966 ഏപ്രിൽ18 നു ഇതു പ്രവർത്തനം തുടങ്ങി.പദ്ധതിയ്ക്കായി പമ്പയിലും കക്കിയിലും അണക്കെട്ടുകൾ നിർമ്മിച്ച് 3200 മീറ്റർ നീളമുള്ള ഒരു തുരങ്കം വഴി ബന്ധിപ്പിച്ചു . മൂഴിയാറിലെ പവർ ഹൗസിൽ പെൻസ്റ്റോക്ക് പൈപ്പുകൾ വഴി വെള്ളം എത്തിച്ചു 6 ജനറേറ്ററുകൾ ഘടിപ്പിച്ച് ഉത്പാദനം നടത്തുന്നു. കേരളത്തിലെ ഏറ്റവും വലിയ രണ്ടാമത്തെ ജലവൈദ്യുതപദ്ധതിയാണ് ഇത് .പദ്ധതിയിൽ 5 ജലസംഭരണികളും 7 അണക്കെട്ടുകളും ഒരു പവർ ഹൗസും ഉൾപ്പെടുന്നു. 

1) ശബരിഗിരി പവർ ഹൗസ് 

1) കക്കി അണക്കെട്ട് ( കക്കി ജലസംഭരണി )

2) ആനത്തോട് അണക്കെട്ട് ( കക്കി ജലസംഭരണി )

3) പമ്പ അണക്കെട്ട് ( പമ്പ ജലസംഭരണി )

4) ഗവി അണക്കെട്ട് ( ഗവി ജലസംഭരണി )

5) കുള്ളാർ അണക്കെട്ട് ( ഗവി ജലസംഭരണി )

6) മീനാർ I അണക്കെട്ട് ( മീനാർ Iജലസംഭരണി )

7) മീനാർ II അണക്കെട്ട് ( മീനാർ II ജലസംഭരണി )

ശബരിഗിരി ജലവൈദ്യുതപദ്ധതി യിൽ 50 മെഗാവാട്ടിന്റെ 6 ടർബൈനുകൾ (PELTON TYPE- Allis-Chalmers USA) ഉപയോഗിച്ച് 300 മെഗാവാട്ട് വൈദ്യുതി ഉത്പാദിപ്പിക്കുന്നു . Allis-Chalmers USA ആണ്  ജനറേറ്റർ .വാർഷിക ഉൽപ്പാദനം 1338 MU ആണ്.1967 നവംബർ 26 ന് യന്ത്രം കമ്മീഷൻ ചെയ്തു.തുടർച്ചയായ നവീകരണങ്ങളോടെ 2009 ഓടു കൂടി 300 മെഗാവാട്ടിൽ നിന്ന് 340 മെഗാവാട്ടായി ശേഷി ഉയർത്തി .



</doc>
<doc id="291622" url="https://ml.wikipedia.org/wiki?curid=291622" title="വില്യംസ് ബർഗ് പാലം">
വില്യംസ് ബർഗ് പാലം

അമേരിക്കൻ ഐക്യനാടുകളിലെ ന്യൂയോർക്ക്‌ സിറ്റിയിലെ മാൻഹാട്ടൻ എന്ന സ്ഥലത്തുള്ള ഒരു പാലമാണ് വില്യംസ്ബർഗ് പാലം. ഇതു ബി എം ഡബ്ലിയു പാലങ്ങൾ എന്നറിയപ്പെടുന്ന പ്രധാന പെട്ട മൂന്ന് പാലങ്ങളിൽ മൂന്നാമനാണ്. ന്യൂയോർക്ക്‌ സിറ്റിയിലെ തന്നെ ഈസ്റ്റ്‌ നദിക്കു കുറുകെ നിർമിച്ചിരിക്കുന്ന മൂന്നാമത്തെ പാലവും ഇതു തന്നെ.

കിഴക്കേ മാൻഹാട്ടനിൽ ബ്രൂക്ലിൻ ബറോയിൽ ടെലസി തെരുവിൽ സ്ഥിതി ചെയ്യുന്ന പാലത്തിന്റെ നിർമ്മാണം 1896ൽ ആരംഭിച്ച് 1903ൽ പൂർത്തിയായി. വില്യംസ്ബർഗ് പാലത്തിന്റെ നീളം ഏകദേശം 2227 മീറ്റർ നീളവും വീതി 36 മീറ്ററുമാണ്. 1903ൽ ആണ് ഈ പാലം ഗതാഗതത്തിനു വേണ്ടി തുറന്നു കൊടുത്തത്. വില്യംസ്ബർഗ് പാലം പ്രശസ്തമായ ബ്രൂക്ലിൻ പാലത്തിനു വളരെ അടുത്തായാണ് സ്ഥിതി ചെയ്യുന്നത്. ഇപ്പോൾ നിലവിൽ താൽക്കാലികമായി ബ്രൂക്ലിൻ പാലം അറ്റകുറ്റ പണികൾക്കായി അടച്ചിട്ടിരിക്കുന്നതിനാൽ ഗതാഗതം മിക്കവാറും വില്യംസ് ബർഗ് പാലം വഴിയാണ്.


</doc>
<doc id="291623" url="https://ml.wikipedia.org/wiki?curid=291623" title="കേരളത്തിലെ ചുവന്ന മഴ">
കേരളത്തിലെ ചുവന്ന മഴ

2011 ജൂലൈ 25 മുതൽ സെപ്റ്റംബർ 23 വരെ കേരളത്തിൽ രക്ത നിറത്തിൽ പെയ്ത പ്രതിഭാസത്തിയാണ് കേരളത്തിലെ ചുവന്ന മഴ എന്നറിയപ്പെടുന്നത്. ഈ മഴ തുണികളിൽ നിറം പടരാനും മാത്രം നിറമുള്ളതായിരുന്നു. മഞ്ഞയും പച്ചയും കറുപ്പും നിറത്തിലും ഉള്ള മഴയും കേരളത്തിൽ നിന്നും റിപ്പോർട്ട് ചെയ്യപ്പെട്ടിട്ടുണ്ട്. 1896-ലും കേരളത്തിൽ നിന്നും നിറമുള്ള മഴയെപ്പറ്റി റിപ്പോർട്ടുകളുണ്ടായിട്ടുണ്ട്. അതിനു ശേഷം പലപ്രാവശ്യം നിറമുള്ള മഴ ഇവിടെ ഉണ്ടായിട്ടുണ്ട്. ഏറ്റവും അവസാനമായി ഇതുണ്ടായത് 2012-ലാണ്.

സൂക്ഷ്മദർശിനിയിലൂടെയുള്ള ആദ്യ നിരീക്ഷണങ്ങൾ ഈ മഴ; ഒരു സാങ്കല്പിക ഉൽകാസ്ഫോടനത്തിലൂടെ നിറപ്പകർച്ച നേടിയതാണെന്നായിരുന്നു നിഗമനം. എന്നാൽ പിന്നീട് നടന്ന, ഇന്ത്യാ ഗവണ്മെന്റിന്റെ പഠനത്തിൽ ഇത് നാടൻ ഇനത്തിലുള്ള തന്നെ ആൽഗകളുടെ സ്പോറുകൾ വായുവിൽ കലർന്നതു മൂലം നിറം നേടിയതാണെന്ന് തെളിയിക്കപ്പെടുകയായിരുന്നു.

2006-ൽ മാത്രമാണ് ഈ പ്രതിഭാസത്തിന് വലിയ രീതിയിലുള്ള വാർത്താ പ്രാധാന്യം കൈവരുന്നത്. ആ സമയത്താണ് മഹാത്മാഗാന്ധി സർവ്വകലാശാലയിലെ ഗോഡ്ഫ്രി ലൂയിസും സന്തോഷ് കുമാറും ഇതിനെ കുറിച്ചു പഠിക്കുകയും അവർ ഈ നിറങ്ങൾക്ക് കാരണം ശൂന്യാകാശത്തിൽ നിന്നും ഉള്ള സെല്ലുകളാണെന്ന ഒരു വാദമാണ് ഈ പ്രതിഭാസത്തിനെ വിശാലമായ വാർത്താ ശ്രദ്ധനേടിക്കൊടുത്തത്. 2012 നവംബർ 15 മുതൽ ഡിസംബർ 27 വരെയും കിഴക്കൻ വടക്കു കിഴക്കൻ ശ്രീലങ്കൻ ഭാഗങ്ങളിലും ചുവന്ന മഴ റിപ്പോർട്ടു ചെയ്യപ്പെട്ടിട്ടുണ്ട്. ഇവിടെ ശ്രീലങ്കൻ മെഡിക്കൽ റിസർച്ച് ഇൻസ്റ്റിറ്റ്യൂട്ട് അവിടത്തെ കാരണങ്ങളെ പറ്റി അന്വേഷണത്തിനാണ്.


</doc>
<doc id="291629" url="https://ml.wikipedia.org/wiki?curid=291629" title="വരയൻ ആര">
വരയൻ ആര

നിശാശലഭങ്ങളോട് വളരെ അധികം സാദൃശ്യം തോനുന്ന ചിത്രശലഭങ്ങളിൽ ഉൾപെടുന്ന തുള്ളൻ ചിത്രശലഭ കുടുംബത്തിലെ ഒരു മനോഹരശലഭമാണ് വരയൻ ആര ‌ (). "Bibasis gomata" എന്ന ശാസ്ത്രീയ നാമത്തിൽ അറിയപ്പെടുന്നു.

ആൺ-പെൺശലഭങ്ങളുടെ ചിറകുപുറത്തിന് തിളങ്ങുന്ന നീലനിറവവും, പെൺശലഭങ്ങളുടെ ചിറകുപുറത്തിന് തിളങ്ങുന്ന നീലനിറവും, ആൺ ശലഭങ്ങലുടെതിന് മങ്ങിയ വെളുപ്പ് നിറമാണ്‌.

പത്ത് മുതൽ പന്ത്രണ്ടു വരെ മുട്ടകൾ ഒരു കൂട്ടമായി, ഇലയുടെ അടിവശത്തായി നിക്ഷേപിക്കുന്നു, മുട്ടവിരിഞ്ഞു പുറത്തുവരുന്ന ശലഭപുഴുക്കളുടെ ആദ്യ ആഹാരം മുട്ടത്തോട് തന്നെ ആണ് പിന്നിട് ഇവ ഇലയുടെ ഒരു വശം മുറിച്ചു ത്രികൊണാകൃതിയിൽ മടക്കി ഉണ്ടാക്കുന്ന എല കൂടുകളിൽ കൂട്ടമായി വസിക്കുകയും, ഇലയുടെ cuticle ഭക്ഷണമാക്കുകയും ചെയ്യുന്നു ഏതാനും ദിവസങ്ങൾകൊണ്ട് പൂർണ വളർച്ചയിൽ എത്തുന്ന ശലഭപുഴുവിനെ കാണാൻ നല്ല ഭംഗിയാണ് ദേഹത്ത് മഞ്ഞയും, വെള്ളയും, കറുപ്പും, നിറങ്ങൾ വാരിപൂശിയ ശലഭപുഴുവിന്റെ തലഭാഗത്തിന് കടും മഞ്ഞ നിറവും അതിൽ ഏതാനും കറുത്ത പുള്ളി കുത്തുകളും കാണാം. സമാധി (pupa) ആകുന്നതിനു മുന്നോടിയായി ഓരോ ശലഭപുഴുവും വെവെറെ ഇലകളിൽ സ്വന്തം ഇലകൂടുകൾ ഉണ്ടാകുന്നു. സമാധിദശ പത്തു മുതൽ പന്ത്രണ്ടു വരെ ദിവസങ്ങൾ നീളാം.

കേരളത്തിൽ, വളരെ വിരളമായെ, വരയൻ ആര ശലഭത്തെ നേരിട്ട് നിരിക്ഷിക്കാൻ നമ്മുടെ ശലഭാനിരിഷകർക്ക് സാധിച്ചിട്ടുള്ളൂ. അതിനു കാരണം, നിത്യഹരിത വനങ്ങളും, ചോലകാടുകളിലുമാണ് വരയൻ  ആരശലഭത്തിന്റെ ആവസസ്ഥലം. സാധാരണയായി അത്തരം കാടുകളിലേക്ക് ശലഭനിരിക്ഷകർപോലും വളരെകുറച്ചെ കടന്നുചെല്ലു. രണ്ടാമതായി, മറ്റു ചിത്രഷലഭങ്ങളെപോലെ പകൽസമയത് പറന്നു നടക്കുന്നവരല്ല വരയൻ ആരകൾ. സന്ധ്യസമയതും, ചിലപ്പോഴൊക്കെ രാത്രിയിലുമാണ് ഇവ ഉർജസ്വലരാകുന്നത് ചോലവനങ്ങളിൽ കാണപെടുന്നു എട്ടിലമരം, മോതകം, തുടങ്ങിയ പേരുകളിൽ അറിയപെടുന്ന “Schefflera” ജെനുസിൽ പെടുന്ന സസ്യങ്ങളാണ് വരയൻ ആര ശലഭത്തിന്റെ ലാർവ ഭക്ഷണ സസ്യങ്ങൾ. കേരളത്തിൽ- നെയ്യാർ-പേപ്പാറ, പൊന്മുടി, ശെന്തുരുണി, അച്ചൻകോവിൽ, പെരിയാർ, മുന്നാർ, നെല്ലിയാമ്പതി, കക്കയം, ആറളം എന്നിവടങ്ങളിൽ വരയൻ ആര ശലഭത്തെ കണ്ടെത്തിയിട്ടുണ്ട്. കേരളം , അരുണാചൽ പ്രദേശ് , മേഘാലയ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മാർച്ച് ,മെയ് ,സെപ്റ്റംബർ , ഒക്ടോബർ , ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291633" url="https://ml.wikipedia.org/wiki?curid=291633" title="ഇരുൾവരയൻ ശരശലഭം">
ഇരുൾവരയൻ ശരശലഭം

ഒരു തുള്ളൻ ചിത്രശലഭമാണ് ‌ഇരുൾ വരയൻ ശലഭം (). "Pelopidas agna" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണ്ണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ആഗസ്റ്റ്‌, ഒക്ടോബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291638" url="https://ml.wikipedia.org/wiki?curid=291638" title="ഇളംമഞ്ഞപ്പൊട്ടൻ">
ഇളംമഞ്ഞപ്പൊട്ടൻ

തുള്ളൻ ചിത്രശലഭങ്ങളിൽ ഉൾപ്പെടുന്ന ഒരു ചിത്രശലഭമാണ് ഇളംമഞ്ഞപ്പൊട്ടൻ ("Potanthus pallida").


</doc>
<doc id="291640" url="https://ml.wikipedia.org/wiki?curid=291640" title="പനഞ്ചെങ്കണ്ണി">
പനഞ്ചെങ്കണ്ണി

ഒരു തുള്ളൻ ചിത്രശലഭമാണ് ‌പനഞ്ചെങ്കണ്ണി () . Erionota Thrax എന്ന ശാസ്ത്രീയ നാമത്തിൽ അറിയപ്പെടുന്നു.

മിസോറം നിന്നും ഇവയെ കണ്ടെത്തിയിട്ടുണ്ട്. 

നവംബർ മാസങ്ങളിലാണ് ഇവയെ കാണാറുള്ളത് .

വാഴ ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291643" url="https://ml.wikipedia.org/wiki?curid=291643" title="മഞ്ഞപ്പൊട്ടൻ">
മഞ്ഞപ്പൊട്ടൻ

തുള്ളൻ ചിത്രശലഭങ്ങളിൽ ഉൾപ്പെടുന്ന ഒരു ചിത്രശലഭമാണ് ഇളംമഞ്ഞപ്പൊട്ടൻ ("Potanthus pava").തെക്കേ ഇന്ത്യയിലും മധ്യ ചൈന, തായ്വാൻ, മലേഷ്യ, ഫിലിപ്പീൻസ്, ഇന്തോനേഷ്യയിലെ സുലാവേശി എന്നിവിടങ്ങളിൽ നിന്നും ഇത് കാണപ്പെടുന്നു. 


</doc>
<doc id="291645" url="https://ml.wikipedia.org/wiki?curid=291645" title="ഫിലിപ്പൈൻ ശരശലഭം">
ഫിലിപ്പൈൻ ശരശലഭം

ഒരു തുള്ളൻ ചിത്രശലഭമാണ് ഫിലിപ്പൈൻ ശരശലഭം ‌ (). "Caltoris philippina" എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291647" url="https://ml.wikipedia.org/wiki?curid=291647" title="നാട്ടു പനന്തുള്ളൻ">
നാട്ടു പനന്തുള്ളൻ

ഒരു തുള്ളൻ ചിത്രശലഭമാണ് നാട്ടു പനന്തുള്ളൻ (). "Cephrenes acalle" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്‌, ഗോവ, കേരളം, കർണ്ണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 

മെയ്, സെപ്റ്റംബർ-ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291650" url="https://ml.wikipedia.org/wiki?curid=291650" title="സഹ്യാദ്രി ശരവേഗൻ">
സഹ്യാദ്രി ശരവേഗൻ

ഒരു തുള്ളൻ ചിത്രശലഭമാണ് സഹ്യാദ്രി ശരവേഗൻ (). "Thoressa honorei" എന്ന ശാസ്ത്രീയ നാമത്തിൽ അറിയപ്പെടുന്നു.
കേരളം,കർണ്ണാടക, മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. നവംബർ,ഡിസംബർ മാസങ്ങളിലാണ് ഇവയെ കാണാറുള്ളത്.
ഈറ്റ, ഇല്ലി എന്നീ ചെടികളാണ് ഇതിന്റെ ലാർവാ ഭക്ഷ്യ സസ്യം


</doc>
<doc id="291652" url="https://ml.wikipedia.org/wiki?curid=291652" title="സൈലന്റ്‌വാലി പേക്കാന്തവള">
സൈലന്റ്‌വാലി പേക്കാന്തവള

കേരളത്തിൽ പശ്ചിമഘട്ടത്തിൽ സ്ഥിതി ചെയ്യുന്ന സൈലന്റ്‌വാലി ദേശീയോദ്യാനത്തിൽ മാത്രം കാണപെടുന്ന ഒരിനം പേക്കാന്തവള ആണ് സൈലന്റ്‌വാലി പേക്കാന്തവള. (സൈലന്റ് വാലി ചൊറിത്തവള അഥവാ Silent Valley Toad (South Indian Hill Toad). .) ഐ യു സി എൻ പട്ടികപ്രകാരമുള്ള പരിപാലന സ്ഥിതി വസ്തുതകൾ അപര്യാപ്തമായ സ്പീഷിസുകൾ എന്നാണ്. ഇവ കേരളത്തിലെ തദ്ദേശീയ ഇനം ആണ്. 


</doc>
<doc id="291654" url="https://ml.wikipedia.org/wiki?curid=291654" title="ചെറുവരയൻ ശരശലഭം">
ചെറുവരയൻ ശരശലഭം

ഒരു തുള്ളൻ ചിത്രശലഭമാണ് ചെറുവരയൻ ശരശലഭം (). "Pelopidas mathias" എന്ന ശാസ്ത്രീയ നാമത്തിൽ അറിയപ്പെടുന്നു.

കർണ്ണാടക, മഹാരാഷ്ട്ര, മധ്യപ്രദേശ് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ജനുവരി, മാർച്ച്, ജൂലൈ, സെപ്തംബർ, ഒക്ടോബർ മാസങ്ങളിലാണ് ഇവയെ കാണാറുള്ളത് .

നെല്ല് ചെടിയാണ് ഇതിന്റെ ലാർവാ ഭക്ഷ്യ സസ്യം. 


</doc>
<doc id="291660" url="https://ml.wikipedia.org/wiki?curid=291660" title="ഒ. പനീർശെൽവം">
ഒ. പനീർശെൽവം

തമിഴ് നാടിന്റെ മുൻ മുഖ്യമന്ത്രിയാണ് ഒ. പനീർശെൽവം (). 
2014 സെപ്റ്റംബറിൽ മുഖ്യമന്ത്രിയായിരുന്ന ജയലളിത അഴിമതി നിരോധന നിയമ പ്രകാരം ജയിലിൽ പോയതിനാൽ ഭരണകക്ഷി അംഗങ്ങൾ സർക്കാറിനെ നയിക്കാൻ പനീർശെൽവത്തിനെ തിരഞ്ഞെടുക്കുകയായിരുന്നു. 2014 സെപ്റ്റംബർ 29-ന് ഇദ്ദേഹം തമിഴ് നാടിന്റെ മുഖ്യമന്ത്രിയായി സത്യപ്രതിജ്ഞ ചെയ്ത് അധികാരമേറ്റു. ഇതിനു മുൻപും ജയലളിതയുടെ ജയിൽവാസ സമയത്ത് ആറു മാസം മുഖ്യമന്ത്രിയായിരുന്നു. 2001 -ലാണ് ആദ്യമായി ഇദ്ദേഹം തമിഴ്നാട് മുഖ്യമന്തിയാകുന്നത്. ആറു മാസത്തിനു ശേഷം ജയലളിതയ്ക്കായി സ്ഥാനമൊഴിഞ്ഞിരുന്നു. ജയലളിതയുടെ മരണത്തിനുശേഷം മുഖ്യമന്ത്രിസ്ഥാനം ഏറ്റെടുത്ത പനീർശെൽവം പാർട്ടി സമ്മർദത്തെ തുടർന്ന് 2017 ഫെബ്രുവരി അഞ്ചിന് രാജിവച്ചു. ശശികലയെ മുഖ്യമന്ത്രി സ്ഥാനത്തേക്ക് ശുപാർശ ചെയ്യുകയും ചെയ്തു. എന്നാൽ ചൊവ്വാഴ്ച രാത്രി വൈകി ശശികലയ്ക്കെതിരെ രൂക്ഷവിമർശനങ്ങളുമായി അദ്ദേഹം രംഗത്തെത്തി. അണ്ണാ ഡിഎംകെയിൽ ആറു മാസത്തിലധികം വിഘടിച്ചുനിന്നശേഷം പനീർസെൽവം–പളനിസാമി വിഭാഗങ്ങൾ തമ്മിൽ ലയിച്ചു.


</doc>
<doc id="291666" url="https://ml.wikipedia.org/wiki?curid=291666" title="നാട്ടുചിന്നൻ">
നാട്ടുചിന്നൻ

ഒരു തുള്ളൻ ചിത്രശലഭമാണ് നാട്ടു ചിന്നൻ (). "Oriens goloides" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, കർണ്ണാടക, മഹാരാഷ്ട്ര, സിക്കിം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഏപ്രിൽ, മെയ്, സെപ്റ്റംബർ, ഒക്ടോബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291669" url="https://ml.wikipedia.org/wiki?curid=291669" title="ചുട്ടിപ്പരപ്പൻ">
ചുട്ടിപ്പരപ്പൻ

ഒരു തുള്ളൻ ചിത്രശലഭമാണ് ചുട്ടിപ്പരപ്പൻ ‌ (). "Caprona agama" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, ആന്ധ്രാപ്രദേശ്, തമിഴ്നാട്, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി-ഏപ്രിൽ , ആഗസ്റ്റ്‌ ,ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291672" url="https://ml.wikipedia.org/wiki?curid=291672" title="പാറപ്പരപ്പൻ">
പാറപ്പരപ്പൻ

ഒരു തുള്ളൻ ചിത്രശലഭമാണ് പാറപ്പരപ്പൻ (). "Sarangesa purendra" എന്ന ശാസ്ത്രീയ നാമത്തിൽ അറിയപ്പെടുന്നു.

ഹിമാചൽ പ്രദേശ്, കർണ്ണാടക, മഹാരാഷ്ട്ര, ഉത്തരാഖണ്ഡ് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഫെബ്രുവരി, ജൂലൈ-ഒക്ടോബർ, ഡിസംബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291675" url="https://ml.wikipedia.org/wiki?curid=291675" title="ഹിമപ്പരപ്പൻ">
ഹിമപ്പരപ്പൻ

ഒരു തുള്ളൻ ചിത്രശലഭമാണ് ഹിമപ്പരപ്പൻ (). "Tagiades gana" എന്ന ശാസ്ത്രീയ നാമത്തിൽ അറിയപ്പെടുന്നു.
ആന്തമാൻ നിക്കോബാർ ദ്വീപുകൾ, ആസാം, ഗോവ, കർണ്ണാടക, മഹാരാഷ്ട്ര, മേഘാലയ, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി ,മാർച്ച്, ഏപ്രിൽ, ആഗസ്ത്-ഡിസംബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291678" url="https://ml.wikipedia.org/wiki?curid=291678" title="സഹ്യാദ്രി ചിന്നൻ">
സഹ്യാദ്രി ചിന്നൻ

ഒരു തുള്ളൻ ചിത്രശലഭമാണ് സഹ്യാദ്രി ചിന്നൻ (). "Oriens concinna" എന്ന ശാസ്ത്രീയ നാമത്തിൽ അറിയപ്പെടുന്നു.

കർണ്ണാടക നിന്നും ഇവയെ കണ്ടെത്തിയിട്ടുണ്ട്. 
നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291681" url="https://ml.wikipedia.org/wiki?curid=291681" title="കാട്ടുപുള്ളിപ്പരപ്പൻ">
കാട്ടുപുള്ളിപ്പരപ്പൻ

ഒരു തുള്ളൻ ചിത്രശലഭമാണ് കാട്ടുപുള്ളിപ്പരപ്പൻ‌ (). "Celaenorrhinus ruficornis" എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291692" url="https://ml.wikipedia.org/wiki?curid=291692" title="അഭിമന്യു ക്ഷേത്രം">
അഭിമന്യു ക്ഷേത്രം

കോഴിക്കോട് ജില്ലയിലെ കുറ്റിയാടിയിലുള്ള പ്രസിദ്ധമായ ഒരു ഹിന്ദു ആരാധനാലയമാണ് അഭിമന്യു ക്ഷേത്രം.


</doc>
<doc id="291700" url="https://ml.wikipedia.org/wiki?curid=291700" title="ഐ (ചലച്ചിത്രം)">
ഐ (ചലച്ചിത്രം)

ഷങ്കർ സംവിധാനം ചെയ്ത തമിഴ് പ്രണയ ആക്ഷൻ ത്രില്ലർ ചലച്ചിത്രമാണ് ഐ. ആസ്‌കാർ ഫിലിംസിന്റെ ബാനറിൽ വേണു രവിചന്ദ്രനാണ് നിർമ്മാണവും വിതരണവും നിർവഹിച്ചിരിക്കുന്നത്. ശങ്കർ തന്നെ തിരക്കഥ എഴുതിയ ഈ ചിത്രത്തിൽ വിക്രവും, എമി ജാക്‌സണുമാണ് മുഖ്യ വേഷത്തിൽ. എ.ആർ റഹ്മാനാണ് സംഗീത സംവിധാനം നിർവഹിച്ചിരിക്കുന്നത്. 185 കോടി രൂപ ചെലവിലാണ് ഈ ചിത്രം നിർമ്മിച്ചത്. സുരേഷ് ഗോപി, ഉപൻ പട്ടേൽ തുടങ്ങിയരും ഈ ചലച്ചിത്രത്തിൽ മുഖ്യ വേഷങ്ങളിലെത്തുന്നുണ്ട്.



</doc>
<doc id="291701" url="https://ml.wikipedia.org/wiki?curid=291701" title="ജൈവ വിപണി">
ജൈവ വിപണി

ജൈവ കാർഷിക ഉൽപ്പന്നങ്ങൾ, ജൈവ വളങ്ങൾ, ജൈവ കരകൌശല ഉൽപ്പന്നങ്ങൾ എന്നിവ വിപണനം ചെയ്യുന്ന സ്ഥലം..

</doc>
<doc id="291714" url="https://ml.wikipedia.org/wiki?curid=291714" title="ഒൺടേക് അഗ്നിപർവതം">
ഒൺടേക് അഗ്നിപർവതം

ജപ്പാനിലെ പ്രമുഖ വിനോദസഞ്ചാര കേന്ദ്രവും പർവതാരോഹകരുടെ ഇഷ്ട സ്ഥലവുമാണ് ഒൺടേക് അഗ്നിപർവതം. ജപ്പാനിലെ ഏറ്റവും വലിയ രണ്ടാമത്തെ അഗ്നിപർവതമാണിത്. 10,062 അടിയാണ് ഇതിന്റെ ഉയരം. 
2014 ലെ അഗ്നിപർവതസ്‌ഫോടനത്തിൽ 31 പർവതാരോഹകർ മരിച്ചിരുന്നു. 40-ലധികം പേർക്ക് പരിക്കേറ്റു. കാലാവസ്ഥാ വിഭാഗത്തിന്റെ മുന്നറിയിപ്പ് ഇല്ലാതിരുന്നതാണ് മരണസംഖ്യ വർദ്ധിപ്പിച്ചത്. 



</doc>
<doc id="291718" url="https://ml.wikipedia.org/wiki?curid=291718" title="മലശരവേഗൻ">
മലശരവേഗൻ

ഒരു തുള്ളൻ ചിത്രശലഭമാണ് മലശരവേഗൻ ‌ () . Thoressa evershedi എന്ന ശാസ്ത്രീയ നാമത്തിൽ അറിയപ്പെടുന്നു.
ആദ്യമായി ശേഖരിച്ചത് പ്രശസ്ത ബ്രിട്ടീഷ് ജ്യോതിശാസ്ത്രജ്ഞനായ എവെർഷെഡ് ആയതുകൊണ്ടാണ് ഇവാൻസ് ഈ ശാസ്ത്രീയ നാമം നൽകിയത്.
തമിഴ്‌നാട് , കേരളം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഫെബ്രുവരി , മേയ്, ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291722" url="https://ml.wikipedia.org/wiki?curid=291722" title="വർണ്ണപ്പരപ്പൻ">
വർണ്ണപ്പരപ്പൻ

ഒരു തുള്ളൻ ചിത്രശലഭമാണ് ‌വർണ്ണപ്പരപ്പൻ (). "Coladenia indrani" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, ഛത്തീസ്ഗഡ്‌, മഹാരാഷ്ട്ര, പശ്ചിമ ബംഗാൾ, ത്രിപുര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 
ഏപ്രിൽ-മേയ്, ഓഗസ്റ്റ്-ഡിസംബർ മാസങ്ങളിലാണ് ഇവയെ കാണാറുള്ളത് .

പൂവരശ്ശ് ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291738" url="https://ml.wikipedia.org/wiki?curid=291738" title="പുള്ളിശരവേഗൻ">
പുള്ളിശരവേഗൻ

ഒരു തുള്ളൻ ചിത്രശലഭമാണ് പുള്ളിശരവേഗൻ (). "Thoressa astigmata" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 

ജൂലൈ,ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291741" url="https://ml.wikipedia.org/wiki?curid=291741" title="വിന്ധ്യൻ കാട്ടുതുള്ളൻ">
വിന്ധ്യൻ കാട്ടുതുള്ളൻ

തെക്കേ ഇന്ത്യയിലേയും മധ്യേന്ത്യയിലേയും ഒരു തനത് (endemic) ശലഭമാണ് വിന്ധ്യൻ കാട്ടുതുള്ളൻ (വിന്ധ്യ ശലഭം) (Vindhyan Bob). ലോകത്ത് മറ്റൊരിടത്തും ഇതിനെ കാണാൻ കഴിയില്ല. കേരളത്തിൽ ഈ ശലഭം വിരളമാണ്. കൊടുങ്കാടിനോട് ചേർന്നു കിടക്കുന്ന പുൽമേടുകളിലാണ് ഇവയുടെ പ്രധാന കേന്ദ്രം. വേഗത്തിൽ പറക്കും, പക്ഷേ വളരെ ഉയരത്തിൽ പറക്കാറില്ല.
പക്ഷിക്കാട്ടത്തിൽ നിന്നും തണ്ണീർ തടങ്ങളുടെ ഓരങ്ങളിൽ നിന്നും പോഷകങ്ങൾ വലിച്ചെടുക്കാറുണ്ട്.

ആൺ ശലഭത്തിന്റെ ചിറകിന്റെ പുറത്തിന് ഇരുണ്ട തവിട്ട് നിറമാണ്. മുൻചിറകിന്റെ പുറത്ത് മേൽവശത്തായി ഒരു ചെറിയ മഞ്ഞപ്പൊട്ട് കാണാം. ഇത് അർധതാര്യമാണ്. ഇതിന് താഴെയായി മൂന്ന് ചെറിയ പുള്ളികളുമുണ്ട്. ചിറകിന്റെ അടിവശത്തിന് മങ്ങിയ തവിട്ട് നിറമോ ചെമ്പിന്റെ നിറമോ ആണ്. പിൻ ചിറകിന്റെ അടിയിലെ പുള്ളികൾ വ്യക്തമല്ല. മുൻചിറകിന്റെ അടിവശത്തിന് ചുവപ്പ് കലർന്ന മഞ്ഞ നിറമാണ്. മങ്ങിയ പുള്ളികളും കാണാം. വേനലിൽ പിൻചിറകിന്റെ അടി വശത്ത് ഇരുണ്ട പട്ട കാണാം. പെൺ ശലഭത്തിന്റെ മുൻചിറകിന്റെ അടിയിൽ കാണുന്ന രോമങ്ങൾ ആൺ ശലഭത്തിന്റെ ചിറകിനടിയിൽ കാണാറില്ല.
കർണാടക, കേരളം, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 

ഫെബ്രുവരി-മേയ്, ജൂലൈ, ഒക്ടോബർ മാസങ്ങളിലാണ് ഇവയെ കാണാറുള്ളത് .



</doc>
<doc id="291745" url="https://ml.wikipedia.org/wiki?curid=291745" title="മെയ്‌മെഴുക്കൻ">
മെയ്‌മെഴുക്കൻ

ഒരു തുള്ളൻ ചിത്രശലഭമാണ് മെയ്‌മെഴുക്കൻ (). "Cupitha purreea" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്തമാൻ നിക്കോബാർ ദ്വീപുകൾ, അരുണാചൽ പ്രദേശ് , ആസാം, കേരളം, മേഘാലയ, മിസോറം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, മാർച്ച്, ഏപ്രിൽ, മേയ്, ജൂൺ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത്.

"Quisqualis indica", "Terminalia paniculata", "Terminalia bellirica", "Combretum ovalifolium" ചെടികളാണ് ഇതിന്റെ ലാർവാ ഭക്ഷ്യ സസ്യങ്ങൾ.


</doc>
<doc id="291747" url="https://ml.wikipedia.org/wiki?curid=291747" title="സ്വർണ്ണമരത്തുള്ളൻ">
സ്വർണ്ണമരത്തുള്ളൻ

ഒരു തുള്ളൻ ചിത്രശലഭമാണ് സ്വർണ്ണമരത്തുള്ളൻ ‌ (). "Quedara basiflava" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, തമിഴ്‌നാട് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി, മാർച്ച്, ഏപ്രിൽ മാസങ്ങളിലാണ് ഇവയെ കാണാറുള്ളത് .

"ചെറുചൂരൽ", "ചൂരൽ", "വലിയചൂരൽ". ചെടിയാണ് ഇതിന്റെ ലാർവാ ഭക്ഷ്യ സസ്യം 


</doc>
<doc id="291749" url="https://ml.wikipedia.org/wiki?curid=291749" title="പളനിപ്പൊട്ടൻ">
പളനിപ്പൊട്ടൻ

ഒരു തുള്ളൻ ചിത്രശലഭമാണ് പളനിപ്പൊട്ടൻ ‌ (). "Potanthus palnia" എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291751" url="https://ml.wikipedia.org/wiki?curid=291751" title="നീലഗിരി പാപ്പാത്തി">
നീലഗിരി പാപ്പാത്തി

ഒരു പീത-ശ്വേത ചിത്രശലഭമാണ് നീലഗിരി പാപ്പാത്തി ‌ (). "Eurema nilgiriensis" എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291753" url="https://ml.wikipedia.org/wiki?curid=291753" title="മോതിരവരയൻ നീലി">
മോതിരവരയൻ നീലി

ഒരു നീലി ചിത്രശലഭമാണ് മോതിരവരയൻ നീലി ‌ (). "Nacaduba berenice" എന്ന ശാസ്ത്രീയ നാമത്തിൽ അറിയപ്പെടുന്നു.

ആസാം, ആന്തമാൻ നിക്കോബാർ ദ്വീപുകൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 



</doc>
<doc id="291755" url="https://ml.wikipedia.org/wiki?curid=291755" title="പുള്ളി നവാബ്‌">
പുള്ളി നവാബ്

ഒരു രോമപാദ ചിത്രശലഭമാണ് ‌ () . "Charaxes agrarius" എന്ന ശാസ്ത്രീയ നാമത്തിൽ അറിയപ്പെടുന്നു. ഇവക്ക് നവാബുമായി വളരെ സാമ്യമുണ്ട്.

 കേരളം ,ആന്ധ്രാപ്രദേശ്‌ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 


</doc>
<doc id="291760" url="https://ml.wikipedia.org/wiki?curid=291760" title="കൂഴാലി">
കൂഴാലി

കേരളത്തിൽ അഷ്ടമുടിക്കായലിൽ ധാരാളമായി കാണപ്പെടുന്ന മത്സ്യ ഇനമാണ് കൂഴാലി . കൂഴാലി വല എന്നൊരു പ്രത്യേക ഇനം വല മത്സ്യത്തൊഴിലാളികൾ ഇതിനെ പിടിക്കുന്നതിനായി ഉപയോഗിക്കുന്നുണ്ട്.മലയാള കവി കുരീപ്പുഴ ശ്രീകുമാറിന്റെ ഇഷ്ടമുടിക്കായലെന്നകവിതയിൽ 

മത്സ്യത്തെപ്പറ്റി പരാമർശമുണ്ട്. 


</doc>
<doc id="291763" url="https://ml.wikipedia.org/wiki?curid=291763" title="അഗ്നിവർണ്ണൻ">
അഗ്നിവർണ്ണൻ

ഒരു രോമപാദ ചിത്രശലഭമാണ് അഗ്നിവർണ്ണൻ ‌ (). "Euthalia nais" എന്ന ശാസ്ത്രീയ നാമത്തിൽ അറിയപ്പെടുന്നു.

ഇന്ത്യയിൽ ഹിമാലയം മുതൽ കേരളം വരെ ഇവയെ കണ്ടെത്തിയിട്ടുണ്ട്. 
"കൈമരുത്" "തെണ്ട്" ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291765" url="https://ml.wikipedia.org/wiki?curid=291765" title="കരിരാജൻ">
കരിരാജൻ

ഒരു രോമപാദ ചിത്രശലഭമാണ് കരിരാജൻ ‌ () . "Rohana parisatis" എന്ന ശാസ്ത്രീയ നാമത്തിൽ അറിയപ്പെടുന്നു.
 അരുണാചൽ പ്രദേശ് , ഗോവ , കർണാടക , മഹാരാഷ്ട്ര , മിസോറം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
ജനുവരി, മാർച്ച്, ഏപ്രിൽ, ഓഗസ്റ്റ്, സെപ്റ്റംബർ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291767" url="https://ml.wikipedia.org/wiki?curid=291767" title="പുളിയില ശലഭം">
പുളിയില ശലഭം

ഒരു രോമപാദ ചിത്രശലഭമാണ് പുളിയില ശലഭം ‌ () . "Charaxes solon" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌ , ഗോവ , കർണാടക , ഗുജറാത്ത്‌ , മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
ഫെബ്രുവരി , മാർച്ച്, ഏപ്രിൽ, മേയ്, ജൂൺ, ജൂലൈ, ഓഗസ്റ്റ്, സെപ്റ്റംബർ, ഒക്ടോബർ, നവംബർ, ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291769" url="https://ml.wikipedia.org/wiki?curid=291769" title="നീല കനിത്തോഴൻ">
നീല കനിത്തോഴൻ

ഒരു രോമപാദ ചിത്രശലഭമാണ് ‌നീല കനിത്തോഴൻ (). "Euthalia telchinia" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ് , ആസാം , സിക്കിം , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മേയ്, ഓഗസ്റ്റ്, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291772" url="https://ml.wikipedia.org/wiki?curid=291772" title="കുർദിസ്ഥാൻ വർക്കേഴ്സ് പാർട്ടി">
കുർദിസ്ഥാൻ വർക്കേഴ്സ് പാർട്ടി

കുർദിസ്ഥാൻ വർക്കേഴ്സ് പാർട്ടി (കുർദിഷ് ചുരുക്കരൂപം: പി. കെ. കെ.) തുർക്കിയിലെ കുർദ് ജനതയുടെ സ്വയം നിർണയാവകാശത്തിനായും രാഷ്ട്രീയ- സാംസ്കാരിക അവകാശങ്ങൾക്ക് വേണ്ടിയും തുർക്കി ഭരണകൂടത്തിനെതിരെ സായുധ പോരാട്ടം നടത്തുന്ന സംഘടനയാണ്. ആയിരത്തി തൊള്ളായിരത്തി എഴുപത്തിനാലിലാണ് (1974) അബ്ദുള്ള ഒസലന്റെ നേതൃത്വത്തിൽ ഈ പാർട്ടി രൂപീകരിച്ചത്. റെവല്യൂഷണറി സോഷ്യലിസവും, കുർദിഷ് ദേശീയതയുമായിരുന്നു ഈ പാർട്ടിയുടെ പ്രത്യയശാസ്ത്രത്തിനാധാരം. കുർദ് ഭൂരിപക്ഷ ഭൂപ്രദേശത്തിൽ ഒരു സ്വതന്ത്ര മാർക്സിസ്റ്റ് ലെനിനിസ്റ്റ് രാജ്യം സ്ഥാപിക്കുകയായിരുന്നു അവരുടെ ലക്ഷ്യം. യു.എസ്., യൂറോപ്യൻ യുണിയൻ, നാറ്റോ എന്നിവയടക്കം നിരവധി രാജ്യങ്ങളും സംഘടനകളും പി. കെ. കെ.യെ ഭീകരസംഘടനകളുടെ പട്ടികയിൽ ഉൾപെടുത്തിയിട്ടുണ്ട്.


</doc>
<doc id="291773" url="https://ml.wikipedia.org/wiki?curid=291773" title="തുടിതേക്ക്">
തുടിതേക്ക്

മുൻകാലങ്ങളിൽ കേരളത്തിലെ പാടശേഖരങ്ങളിൽ വെള്ളം തേവി പറ്റിക്കാനും നിറക്കാനും ഉപയോഗിച്ചിരുന്ന ഒരു സംവിധാനമായിരുന്നു തുടിതേക്ക്. ഒരു മുക്കാലിയിൽ തുടികെട്ടിയാണ് ഇതു സജ്ജീകരിക്കുന്നത്. പണ്ടു കാലങ്ങളിൽ വ്യാപകമായി ഉപയോഗിച്ചിരുന്നെങ്കിലും പിൽക്കാലത്ത് പമ്പുകളുടെ വരവോടെ തുടിതേക്കിന്റെ ഉപയോഗം കുറഞ്ഞുവരുകയും പാടങ്ങളിൽ നിന്നും ഏകദേശം അപ്രത്യക്ഷമാകുകയും ചെയ്തു. എന്നാൽ പമ്പുകൾ ഉപയോഗിക്കാൻ കഴിയാത്ത പ്രത്യേക സാഹചര്യങ്ങളിലും പാടത്ത് കെട്ടിനിൽക്കുന്ന വെള്ളം വറ്റിക്കാനും ഇപ്പോഴും തുടിതേക്ക് ഉപയോഗിച്ചു വരുന്നു. പാലക്കാട് ജില്ലയുടെ പടിഞ്ഞാറൻ അതിർത്തി ഗ്രാമങ്ങളിലാണ് തുടിതേക്ക് ഇപ്പോൾ കണ്ടു വരുന്നത്.


</doc>
<doc id="291774" url="https://ml.wikipedia.org/wiki?curid=291774" title="ഇളം പൊന്തചുറ്റൻ">
ഇളം പൊന്തചുറ്റൻ

ഒരു രോമപാദ ചിത്രശലഭമാണ് ഇളം പൊന്തചുറ്റൻ ‌ (). "Neptis nata" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളത്തിൽ നിന്നും ഇവയെ കണ്ടെത്തിയിട്ടുണ്ട്. മാർച്ച്, ജൂൺ മാസങ്ങളിലാണ് ഇവയെ കാണാറുള്ളത് .


</doc>
<doc id="291777" url="https://ml.wikipedia.org/wiki?curid=291777" title="കളർ സാർജന്റ്‌">
കളർ സാർജന്റ്

ഒരു രോമപാദ ചിത്രശലഭമാണ് കളർ സാർജന്റ്‌ ‌ (). "Athyma nefte inara" എന്ന ശാസ്ത്രീയ നാമത്തിൽ അറിയപ്പെടുന്നു.

 ആസാം ,ആന്ധ്രാപ്രദേശ്‌ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.

Glochidion velutinum and G. zelanicum ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291780" url="https://ml.wikipedia.org/wiki?curid=291780" title="മുക്കണ്ണി">
മുക്കണ്ണി

ഒരു രോമപാദ ചിത്രശലഭമാണ് മുക്കണ്ണി ‌ (). "Ypthima asterope" എന്ന ശാസ്ത്രീയ നാമത്തിൽ അറിയപ്പെടുന്നു.

ആന്ധ്രാപ്രദേശ്‌, കർണാടക, മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
മേയ്, ജൂൺ, ജൂലൈ, ഓഗസ്റ്റ്, സെപ്റ്റംബർ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത്.
പുല്ല് ആണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291782" url="https://ml.wikipedia.org/wiki?curid=291782" title="മലന്തവിടൻ">
മലന്തവിടൻ

ഒരു രോമപാദ ചിത്രശലഭമാണ് മലന്തവിടൻ ‌ (). "Lethe rohria" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, മഹാരാഷ്ട്ര, നാഗാലാൻഡ്, ഉത്തരാഖണ്ഡ് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി, മേയ്, ജൂൺ, സെപ്റ്റംബർ, ഒക്ടോബർ, നവംബർ, ഡിസംബർ മാസങ്ങളിലാണ് ഇവയെ കാണാറുള്ളത് .

പുല്ല് ആണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291784" url="https://ml.wikipedia.org/wiki?curid=291784" title="ഇരുളൻ കരിയിലശലഭം">
ഇരുളൻ കരിയിലശലഭം

ഒരു രോമപാദ ചിത്രശലഭമാണ് ഇരുളൻ കരിയിലശലഭം ‌ (). "Melanitis phedima" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, കേരളം, അരുണാചൽ പ്രദേശ്, മധ്യപ്രദേശ്‌, മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, ഏപ്രിൽ, മേയ്, ജൂൺ, ജൂലൈ, സെപ്റ്റംബർ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത്.ref name=bingham/>

"Ischaemum semisagittatum" , "Andropogon", "ഇഞ്ചിപ്പുല്ല്", "Pennisetum", "Setaria", "Oplismenus compositus" and "Bambusa arundinacea". തുടങ്ങിയ ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291787" url="https://ml.wikipedia.org/wiki?curid=291787" title="പാൽവള്ളി ശലഭം">
പാൽവള്ളി ശലഭം

ഒരു രോമപാദ ചിത്രശലഭമാണ് പാൽവള്ളി ശലഭം ‌ ("Euploea sylvester"). ഒറ്റ നോട്ടത്തിൽ അരളിശലഭമാണെന്നു ("Euploea core") തോന്നും. രണ്ടും ഒരേ കുടുംബത്തിൽപ്പെട്ടവയാണ്. ചിറകു വിടർത്തിയിരിക്കുമ്പോൾ ഉൾച്ചിറകിൽ കാണപ്പെടുന്ന വരകളുടെ എണ്ണത്തിൽ ഇവ തമ്മിൽ വ്യത്യാസമുണ്ട്. അരളി ശലഭത്തിന് ഒരെണ്ണമാണെങ്കിൽ പാൽവള്ളി ശലഭത്തിനിത് രണ്ടെണ്ണം വീതമാണ്. ചിറകു പൂട്ടിയിരിക്കുമ്പോൾ പിൻ ചിറകിൽ നടുക്ക് അടുത്തടുത്തായി മൂന്ന് വെള്ള കുത്തുകൾ ഉണ്ട്.

ആന്ധ്രാപ്രദേശ്‌, കർണാടക, മഹാരാഷ്ട്ര, മേഘാലയ, മിസോറം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, മാർച്ച്, ഏപ്രിൽ, ജൂലൈ, സെപ്റ്റംബർ, ഒക്ടോബർ മാസങ്ങളിലാണ് ഇവയെ കാണാറുള്ളത്.
"കല്ലിത്തി", "അത്തി", "ചക്കരക്കൊല്ലി" and "പാൽവള്ളി" തുടങ്ങിയ ചെടിയും മരങ്ങളും ആണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291789" url="https://ml.wikipedia.org/wiki?curid=291789" title="പുലിവരയൻ">
പുലിവരയൻ

ഒരു രോമപാദ ചിത്രശലഭമാണ് പുലിവരയൻ ‌ () . "Pantoporia sandaka" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടകയിൽ നിന്നും ഇവയെ കണ്ടെത്തിയിട്ടുണ്ട്. 


</doc>
<doc id="291807" url="https://ml.wikipedia.org/wiki?curid=291807" title="കെ.പി. പൂർണ്ണചന്ദ്ര തേജസ്വി">
കെ.പി. പൂർണ്ണചന്ദ്ര തേജസ്വി

ശ്രദ്ധേയനായ കന്നഡ സാഹിത്യകാരനായിരുന്നു കെ.പി. പൂർണ്ണചന്ദ്ര തേജസ്വി .അദ്ദേഹത്തിന്റെ പൂർണ്ണ നാമം കുപ്പാളി പുട്ടപ്പ പൂർണ്ണ ചന്ദ്ര തേജസ്വി എന്നാണ് .പ്രശസ്ത കന്നഡ സാഹിത്യകാരനായിരുന്ന "രാഷ്ട്രകവി" കുവേമ്പു ആണ് അദ്ദേഹത്തിന്റെ പിതാവ്.(ജ: 8സെപ്റ്റം: 1938 – മ:5 ഏപ്രിൽ 2007). ഒരു നിശ്ചലഛായാഗ്രാഹകനും,പക്ഷിനിരീക്ഷകനും പരിസ്ഥിതിപ്രവർത്തകനും കൂടിയായിരുന്നു അദ്ദേഹം.
കന്നഡ സാഹിത്യ ശാഖയിലെ 'നവ്യ' കാലഘട്ടത്തിൽ തന്റേതായ വ്യക്തിമുദ്ര തേജസ്വി സ്ഥാപിച്ചിരുന്നു. 
അദ്ദേഹത്തിന്റെ ചെറുകഥാ സമാഹാരമായ "അബചൂരിന പോസ്റ്റ് ഓഫീസു" കന്നഡയിലെ പ്രതിരോധ സാഹിത്യത്തിന്റെ മറ്റൊലിയാണ് .

ചെറുകഥകൾ,കവിതകൾ, നോവലുകൾ, സഞ്ചാര സാഹിത്യം തുടങ്ങി സാഹിത്യത്തിന്റെ ഒട്ടുമിയ്ക മേഖലകളിലും തേജസ്വി വ്യാപരിച്ചിരുന്നു.. ". 1962 ൽ പ്രസിദ്ധീകരിയ്ക്കപ്പെട്ട "കാഡു മട്ടു ക്രൗര്യ" ആണ് അദ്ദേഹത്തിന്റെ പ്രഥമനോവൽ.





യാമല പ്രശ്നെ



</doc>
<doc id="291819" url="https://ml.wikipedia.org/wiki?curid=291819" title="പി.എൻ. പണിക്കർ സ്മാരക ഗവ.എൽ.പി.സ്‌കൂൾ">
പി.എൻ. പണിക്കർ സ്മാരക ഗവ.എൽ.പി.സ്‌കൂൾ

ആലപ്പുഴ ജില്ലയിലെ അമ്പലപ്പുഴയിലുള്ള ഒരു സർക്കാർ പ്രൈമറി വിദ്യാലയമാണ് പി.എൻ. പണിക്കർ സ്മാരക ഗവ.എൽ.പി.സ്‌കൂൾ. 
1852 ൽ രാജ ഭരണകാലത്താണ് പെൺപള്ളിക്കൂടം എന്ന് അറിയപ്പെട്ടിരുന്ന ഈ വിദ്യാലയം സ്ഥാപിക്കപ്പെട്ടത്. അമ്പലപ്പുഴ കിഴക്കേനടയിൽ പ്രവർത്തിച്ചിരുന്ന പ്രൈമറി സ്‌കൂളിൽ പി.എൻ. പണിക്കർ അധ്യാപകനായി പ്രവർത്തിച്ചിരുന്നു. അമ്പലപ്പുഴ ഗവ. എൽ.പി.സ്‌കൂൾ എന്നറിയപ്പെട്ടിരുന്ന സ്കൂൾ 2014 ൽ പി.എൻ. പണിക്കർ സ്മാരക ഗവ.എൽ.പി.സ്‌കൂളായി പൊതുവിദ്യാഭ്യാസവകുപ്പ് പുനർനാമകരണം ചെയ്തു. 


</doc>
<doc id="291821" url="https://ml.wikipedia.org/wiki?curid=291821" title="ഈർപ്പ സഹിഷ്ണുതാ തോത്">
ഈർപ്പ സഹിഷ്ണുതാ തോത്

ഈർപ്പത്തോട് പൂർണ്ണസഹിഷ്ണുതയില്ലാത്ത ഒരു ഇലക്ട്രോണിക്ക് ഉപകരണം ഒരു സാധാരണ മുറിയുടെ പരിതഃസ്ഥിതിയിൽ (ഉദ്ദേശം 30 °C/60%RH) എത്ര സമയം നാശംകൂടാതെ ഇരിക്കും എന്ന് അളക്കുന്നതിനുള്ള തോതാണ് ഈർപ്പ സഹിഷ്ണുതാ തോത് (). താഴെപ്പറഞ്ഞിരിക്കുന്ന രീതി അനുസരിച്ചാണ് ഇലക്ട്രോണിക്ക് ഉപകരണങ്ങളുടെ ഈർപ്പസഹിഷ്ണുത വർഗ്ഗീകരിച്ചിരിക്കുന്നത്:


</doc>
<doc id="291888" url="https://ml.wikipedia.org/wiki?curid=291888" title="എച്ച്.എൽ.ദത്തു">
എച്ച്.എൽ.ദത്തു

ഇന്ത്യയുടെ സുപ്രീകോടതിയിൽ 42-ാമത് ചീഫ് ജസ്റ്റിസ് ആയി ചുതലയേറ്റ വ്യക്തിയാണ് എച്ച്. എൽ. ദത്തു എന്ന ഹൻഡ്യാല ലക്ഷ്മിനാരായണൻ ദത്തു.(ജനനം:1950 ഡിസംബർ 3) നേരത്തെ കേരളത്തിലും ഛത്തീസ്ഗഢിലും ഹൈക്കോടതികളിൽ ചീഫ് ജസ്റ്റിസ് ആയി സേവനം ചെയ്തിട്ടുണ്ട്. 2008- ൽ സുപ്രീംകോടതിയിൽ ജഡ്ജിയായിരുന്നു.


</doc>
<doc id="291891" url="https://ml.wikipedia.org/wiki?curid=291891" title="അന്റോണിയോ ഗ്രാംഷിയും ഇറ്റാലിയൻ ഫാസിസവും">
അന്റോണിയോ ഗ്രാംഷിയും ഇറ്റാലിയൻ ഫാസിസവും

അന്റോണിയോ ഗ്രാംഷിയുടെ സുപ്രധാന സംഭാവനകളിൽ ഒന്ന് ഫാസിസത്തെ പറ്റിയുള്ള അദ്ദേഹത്തിന്റെ വിശകലനങ്ങൾ ആണ്. സ്പെയിൻ, പോർച്ചുഗൽ, പോളണ്ട്, ബാൾക്കൺ രാജ്യങ്ങൾ എന്നിവയെപ്പോലെ ഇറ്റലിയും മുതലാളിത്തത്തിന്റെ പ്രാന്ത സ്ഥാനത്താണ് നിലനിൽക്കുന്നത് എന്നതായിരുന്നു ഗ്രാംഷിയുടെ നിലപാട്. വികസിതം - പരിവർത്തനാത്മകം എന്നിങ്ങനെ രണ്ട് വിഭാഗങ്ങളിലായി ഗ്രാംഷി മറ്റ് യൂറോപ്യൻ രാജ്യങ്ങളെ വർഗീകരിച്ചു. ഇറ്റലിയുടെ സ്ഥാനം ചില പ്രശ്നങ്ങൾക്ക് കാരണമായിട്ടുണ്ട്. ഉദാഹരണത്തിന് വിവിധ വർഗങ്ങളുടെ രാഷ്ട്രീയ ധാരണകൾ വ്യക്തതയില്ലാത്തതോ കുഴപ്പം പിടിച്ചതോ ആയിരുന്നു. ഇറ്റലിയിൽ മുതലാളിത്തം നിലവിൽ വന്നതിന്റെ പ്രത്യേകതയാണ് ഇതിന് അടിസ്ഥാനകാരണമായി ഗ്രാംഷി പറയുന്നത്. ഇറ്റലിയിൽ മുതലാളിത്ത ഘട്ടം നിലവിൽ വന്നത് വർഗ വൈരുദ്ധ്യങ്ങളുടെ ഫലമായല്ല. മറിച്ച് വൈദേശിക ആക്രമണത്തിന്റെ പരിണതഫലമെന്ന നിലയിലാണ്. അസന്തുലിതമായ ഒരു മുതലാളിത്ത വികസനം ഇറ്റലിയിൽ പ്രതിഫലിക്കുന്നതിനുള്ള കാരണം ഇതാണെന്ന് ഗ്രാംഷി വിലയിരുത്തുന്നു. ഈ അവസ്ഥയിൽ പ്രബല വിഭാഗത്തിന്റെ മേൽക്കോയ്മ ഭാഗമായിട്ടുമാത്രമേ വിജയിക്കുകയുള്ളൂ. അതുകൊണ്ട്, സ്ഥിരമായി ഒരു മേൽക്കോയ്മാ പ്രതിസന്ധി നില നിൽക്കും.

മുതലാളിത്ത പ്രതിസന്ധി മൂടിവെയ്ക്കാനുള്ള ഒരു ഉപാധി എന്ന നിലയ്ക്കാണ് ഫാസിസം എന്ന പ്രതിഭാസത്തെ നിരീക്ഷിക്കേണ്ടത്. ഇറ്റലിയുടെ സവിശേഷ സാഹചര്യത്തിൽ നടന്ന ഒരു നിശ്ശബ്ദ വിപ്ലവം (Passive Revolution) എന്ന രീതിയിലാണ് ഫാസിസത്തെ വിലയിരുത്തേണ്ടത്. എന്തുകൊണ്ടെന്നാൽ, മുതലാളിത്തത്തിന്റെ അകത്തുനിന്നുകൊണ്ടുതന്നെ സംബദ് ഘടനയെ നവീകരിക്കുവാനും പുനർ സംഘടിപ്പിക്കുവാനും ഫാസിസത്തിനു കഴിഞ്ഞു. ഇതിന് ഭരണകൂടത്തിന്റെ പിന്തുണയും പ്രാപ്തമായിരുന്നു. ബോൾഷെവിക് വിപ്ലവത്തിനു ശേഷം റഷ്യയിൽ സംബദ്ഘടനയെ നവീകരിക്കുന്നതിനു വേണ്ടി നടത്തിയ നടപടികൾക്ക് നേർ വിപരീതമായിരുന്നു അത്. ഫാസിസം വ്യാപകമായ പിന്തുണയോടുകൂടി നടപ്പിലാക്കിയ ഒരു പുത്തൻ സംവിധാനമാണ്. ചരിത്രത്തിൽ ആദ്യമായാണ് ഇത് സംഭവിക്കുന്നതെന്നും ഗ്രാംഷി വിലയിരുത്തുന്നു.

ഇറ്റലിയിലെ പ്രതിസന്ധി മൂടിവെയ്ക്കാനല്ലാതെ പരിഹരിക്കാൻ കഴിയില്ലെന്ന് ഗ്രാംഷി ചൂണ്ടിക്കാട്ടി. ഫാസിസം കുറച്ചുകാലം പിടിച്ചു നിൽക്കുമെങ്കിലും ഒരിക്കലും അതിന് ഒരു പുതുയുഗപ്പിറവിക്ക് നിദാനമാകാൻ കഴിയില്ല എന്ന് ഗ്രാംഷി പ്രവചിച്ചു. ഈ പ്രവചനത്തെ പിന്തുണയ്ക്കുന്ന രീതിയിൽ ആയിരുന്നൂ ഇറ്റലിയിൽ തുടർന്നുണ്ടായ സംഭവ വികാസങ്ങൾ. ഗ്രാംഷിയുടെ മരണ ശേഷം എട്ടുവർഷം പിന്നിട്ടപ്പോൾ ഇറ്റലിയിൽ നിന്നെന്നല്ല, യൂറോപ്യൻ വങ്കരയിൽ നിന്നു തന്നെ ഫാസിസം തുടച്ചുനീക്കപ്പെട്ടു.


</doc>
<doc id="291898" url="https://ml.wikipedia.org/wiki?curid=291898" title="കനിവർണ്ണൻ">
കനിവർണ്ണൻ

ഒരു രോമപാദ ചിത്രശലഭമാണ് കനിവർണ്ണൻ (). "Euthalia lubentina" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, ആസാം, കർണാടക, കേരളം, മഹാരാഷ്ട്ര, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
ജനുവരി-മാർച്ച്,ഓഗസ്റ്റ്-ഡിസംബർ മാസങ്ങളിലാണ് ഇവയെ കാണാറുള്ളത്.

ഇത്തിൾക്കണ്ണി ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291902" url="https://ml.wikipedia.org/wiki?curid=291902" title="എല്ലോ (വെബ്‌സൈറ്റ്)">
എല്ലോ (വെബ്‌സൈറ്റ്)

സൊഷ്യൽ നെറ്റ്‌വർക്കിങ് വെബ്സൈറ്റാണ് എല്ലോ. 2013ലാണ് വെബ്സൈറ്റ് രൂപകൽപ്പന ചെയ്തത്. തുടക്കത്തിൽ വെബ്‌സൈറ്റിൽ ഇൻവിറ്റേഷൻ ലഭിക്കുന്നവർക്ക്‌ മാത്രമാണ് പ്രവേശനം ലഭിക്കുന്നത്.


</doc>
<doc id="291905" url="https://ml.wikipedia.org/wiki?curid=291905" title="വൻ കരിയിലശലഭം">
വൻ കരിയിലശലഭം

ഒരു രോമപാദ ചിത്രശലഭമാണ് വൻ കരിയിലശലഭം (). "Melanitis zitenius" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളംത്തിൽ നിന്നും ഇവയെ കണ്ടെത്തിയിട്ടുണ്ട്. ജനുവരി, ഫെബ്രുവരി, ഓഗസ്റ്റ്, ഒക്ടോബർ ഡിസംബർ മാസങ്ങളിലാണ് ഇവയെ കാണാറുള്ളത്.
"Bambusa arundinacea" ഇല്ലി വിഭാഗത്തിൽ പെട്ട ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291907" url="https://ml.wikipedia.org/wiki?curid=291907" title="രത്നനേത്രി">
രത്നനേത്രി

ഒരു രോമപാദ ചിത്രശലഭമാണ് രത്നനേത്രി () . Ypthima avanta എന്ന ശാസ്ത്രീയ നാമത്തിൽ അറിയപ്പെടുന്നു.


</doc>
<doc id="291909" url="https://ml.wikipedia.org/wiki?curid=291909" title="ആൽശലഭം">
ആൽശലഭം

ഒരു രോമപാദ ചിത്രശലഭമാണ് ആൽശലഭം ‌ (). "Euploea klugii" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം, ആസാം,മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മാർച്ച്, ഏപ്രിൽ, മേയ്, ഓഗസ്റ്റ്, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത് .
എരുമനാക്ക് മരമാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291912" url="https://ml.wikipedia.org/wiki?curid=291912" title="മഞ്ഞപ്പൊന്തചുറ്റൻ">
മഞ്ഞപ്പൊന്തചുറ്റൻ

ഒരു രോമപാദ ചിത്രശലഭമാണ് മഞ്ഞപ്പൊന്തചുറ്റൻ ‌ (). "Lasippa viraja" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, കേരളം, പശ്ചിമ ബംഗാൾ, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. മാർച്ച്-മേയ്, ഓഗസ്റ്റ്, ഒക്ടോബർ മാസങ്ങളിലാണ് ഇവയെ കാണാറുള്ളത്.

വെള്ളീട്ടി ചെടിയാണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291917" url="https://ml.wikipedia.org/wiki?curid=291917" title="പുള്ളിത്തവിടൻ">
പുള്ളിത്തവിടൻ

ഒരു രോമപാദ ചിത്രശലഭമാണ് പുള്ളിത്തവിടൻ ‌ (). "Mycalesis anaxias" എന്ന ശാസ്ത്രീയ നാമത്തിൽ അറിയപ്പെടുന്നു.

ആസാം, കർണാടക, കേരളം, മിസോറം, മേഘാലയ പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. 

മാർച്ച്-മേയ്,ഒക്ടോബർ-ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291919" url="https://ml.wikipedia.org/wiki?curid=291919" title="നീലഗിരി നാൽക്കണ്ണി">
നീലഗിരി നാൽക്കണ്ണി

ഒരു രോമപാദ ചിത്രശലഭമാണ് നീലഗിരി നാൽക്കണ്ണി ‌ (). "Ypthima chenu" എന്ന ശാസ്ത്രീയ നാമത്തിൽ അറിയപ്പെടുന്നു.

 തമിഴ്‌നാട്, നിന്നും ഇവയെ കണ്ടെത്തിയിട്ടുണ്ട്.
ഒക്ടോബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291921" url="https://ml.wikipedia.org/wiki?curid=291921" title="വരയൻ തവിടൻ">
വരയൻ തവിടൻ

ഒരു രോമപാദ ചിത്രശലഭമാണ് വരയൻ തവിടൻ ‌ () . "Mycalesis intermedia" / "Mycalesis khasia" എന്ന ശാസ്ത്രീയ നാമത്തിൽ അറിയപ്പെടുന്നു.

 മേഘാലയ നിന്നും ഇവയെ കണ്ടെത്തിയിട്ടുണ്ട്.
നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291923" url="https://ml.wikipedia.org/wiki?curid=291923" title="ഓലരാജൻ">
ഓലരാജൻ

ഒരു രോമപാദ ചിത്രശലഭമാണ് ഓലരാജൻ (). "Amathusia phidippus" എന്ന ശാസ്ത്രീയ നാമത്തിൽ അറിയപ്പെടുന്നു. and Southeast Asia.

കേരളം, മഹാരാഷ്ട്ര, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.

തെങ്ങോല ആണ് ഇതിന്റെ ലാർവാ ഭക്ഷ്യ സസ്യം.



</doc>
<doc id="291925" url="https://ml.wikipedia.org/wiki?curid=291925" title="പളനി നാൽക്കണ്ണി">
പളനി നാൽക്കണ്ണി

ഒരു രോമപാദ ചിത്രശലഭമാണ് പളനി നാൽക്കണ്ണി ‌ (). "Ypthima ypthimoides" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളത്തിൽ നിന്നും ഇവയെ കണ്ടെത്തിയിട്ടുണ്ട്.
മാർച്ച്, ഏപ്രിൽ, നവംബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291928" url="https://ml.wikipedia.org/wiki?curid=291928" title="ചെങ്കണ്ണൻ തവിടൻ">
ചെങ്കണ്ണൻ തവിടൻ

ഒരു രോമപാദ ചിത്രശലഭമാണ് ‌ചെങ്കണ്ണൻ തവിടൻ (). പര്യായങ്ങൾ ആയ Mycalesis adolphei /Satyrus adolphei/Mycalesis onatas/Heteropsis adolphei എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക , തമിഴ്‌നാട് എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.


</doc>
<doc id="291930" url="https://ml.wikipedia.org/wiki?curid=291930" title="കനിരാജൻ">
കനിരാജൻ

ഒരു രോമപാദ ചിത്രശലഭമാണ് കനിരാജൻ ‌ () . "Dophla evelina" എന്ന ശാസ്ത്രീയ നാമത്തിൽ അറിയപ്പെടുന്നു. തെക്കുകിഴക്കൻ ഏഷ്യ, ശ്രീലങ്ക, യുന്നൻ, ഇന്ത്യ, ഫിലിപ്പൈൻസ്, സുലവേസി എന്നിവിടങ്ങളിൽ കാണപ്പെടുന്നു. Many subspecies are accepted.

ഗോവ, മഹാരാഷ്ട്ര, മേഘാലയ, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഏപ്രിൽ, ഓഗസ്റ്റ്, സെപ്റ്റംബർ, ഒക്ടോബർ മാസങ്ങളിലാണ് ഇവയെ കാണാറുള്ളത് .

കശുമാവ് ഇലകൾ ആണ് ഇതിന്റെ ലാർവാ ഭക്ഷ്യ സസ്യം.


</doc>
<doc id="291932" url="https://ml.wikipedia.org/wiki?curid=291932" title="ചെറുപുള്ളിപ്പൊന്തചുറ്റൻ">
ചെറുപുള്ളിപ്പൊന്തചുറ്റൻ

ഒരു രോമപാദ ചിത്രശലഭമാണ് ചെറുപുള്ളിപ്പൊന്തചുറ്റൻ (). "Neptis columella" എന്ന ശാസ്ത്രീയ നാമത്തിൽ അറിയപ്പെടുന്നു.

മഹാരാഷ്ട്ര, തമിഴ്‌നാട്, സിക്കിം, ആസാം, എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.


</doc>
<doc id="291935" url="https://ml.wikipedia.org/wiki?curid=291935" title="തെക്കൻ ചോലപ്പൊന്തചുറ്റൻ">
തെക്കൻ ചോലപ്പൊന്തചുറ്റൻ

ഒരു രോമപാദ ചിത്രശലഭമാണ് തെക്കൻ ചോലപ്പൊന്തചുറ്റൻ ‌ (). "Neptis clinia" എന്ന ശാസ്ത്രീയ നാമത്തിൽ അറിയപ്പെടുന്നു.

ദക്ഷിണ ഇന്ത്യയിൽ നിന്നും കണ്ടെത്തി. 


</doc>
<doc id="291937" url="https://ml.wikipedia.org/wiki?curid=291937" title="ചുവപ്പുവരയൻ സർജന്റ്‌">
ചുവപ്പുവരയൻ സർജന്റ്

ഒരു രോമപാദ ചിത്രശലഭമാണ് ചുവപ്പുവരയൻ സർജന്റ്‌ ‌ (). "Athyma selenophora" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ് , ആസാം , കേരളം , മധ്യപ്രദേശ്‌ , മേഘാലയ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി, മാർച്ച്, ഏപ്രിൽ, മേയ്, ഓഗസ്റ്റ്, ഒക്ടോബർ, നവംബർ, ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291938" url="https://ml.wikipedia.org/wiki?curid=291938" title="തമിഴ് തവിടൻ">
തമിഴ് തവിടൻ

ഒരു രോമപാദ ചിത്രശലഭമാണ് തമിഴ് തവിടൻ (). "Mycalesis subdita" എന്ന ശാസ്ത്രീയ നാമത്തിൽ അറിയപ്പെടുന്നു.

ഇരുൾവരയൻ തവിടൻ ശലഭവുമായി വളരെ സാമ്യം ഉള്ള ഒരു ശലഭം ആണ് ഇവ .
ചിന്നത്തവിടൻ ശലഭവും ഇവയും ഒരേ ഉപവർഗം ആണോ എന്ന സംശയം നിലനില്ക്കുന്നു. 


</doc>
<doc id="291940" url="https://ml.wikipedia.org/wiki?curid=291940" title="മരന്തവിടൻ">
മരന്തവിടൻ

ഒരു രോമപാദ ചിത്രശലഭമാണ് ‌മരന്തവിടൻ (). "Lethe drypetis" എന്ന ശാസ്ത്രീയ നാമത്തിൽ അറിയപ്പെടുന്നു.

കർണാടക, മഹാരാഷ്ട്ര എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. സെപ്റ്റംബർ, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291942" url="https://ml.wikipedia.org/wiki?curid=291942" title="ഗിരിശൃംഗൻ">
ഗിരിശൃംഗൻ

ഒരു രോമപാദ ചിത്രശലഭമാണ് ഗിരിശൃംഗൻ ‌ () . "Argynnis hyperbius" എന്ന ശാസ്ത്രീയ നാമത്തിൽ അറിയപ്പെടുന്നു. "A. h. castetsi" (Oberthür, 1891) എന്ന ഉപവർഗ്ഗമാണ് കേരളത്തിൽ കണ്ടുവരുന്നത്.

കേരളത്തിൽ ഇവയെ ആനമുടി , ഇരവികുളം, പാമ്പാടും ഷോല എന്നിവിടങ്ങളിൽ നിന്നും ഗിരിശൃംഗനെ കണ്ടെത്തിയിട്ടുണ്ട്. ഏപ്രിൽ, മേയ്, ജൂൺ, ഓഗസ്റ്റ്, ഒക്ടോബർ, നവംബർ മാസങ്ങളിലാണ് ഇവയെ കാണാറുള്ളത്.


</doc>
<doc id="291945" url="https://ml.wikipedia.org/wiki?curid=291945" title="വെള്ളി നാൽക്കണ്ണി">
വെള്ളി നാൽക്കണ്ണി

ഒരു രോമപാദ ചിത്രശലഭമാണ് വെള്ളി നാൽക്കണ്ണി ‌ (). "Ypthima ceylonica" എന്ന ശാസ്ത്രീയ നാമത്തിൽ അറിയപ്പെടുന്നു.

കേരളം ,തമിഴ്‌നാട് , ഒറീസ്സ , എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്.
മേയ്, ഒക്ടോബർ ,ഡിസംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="291946" url="https://ml.wikipedia.org/wiki?curid=291946" title="ആര രാജൻ">
ആര രാജൻ

ഇന്ത്യൻ ഉപഭൂഖണ്ടത്തിൽ പ്രത്യേകിച്ച് തെക്കേ ഇന്ത്യയിലെ നീലഗിരിക്കുന്നുകളിൽ കാണപ്പെടുന്ന ഒരു അപൂർവ്വശലഭമാണ് ആരരാജൻ (Indian Awl King). ശാസ്ത്രനാമം: "Choaspes benjaminii". ശ്രീലങ്ക, തായ്വാൻ, മലേഷ്യ, മ്യാൻമർ, ജപ്പാൻ എന്നിവിടങ്ങളിലും കാണപ്പെടുന്നു. തിളങ്ങുന്ന പച്ചനിറത്തിലുള്ള ഈ ശലഭത്തിന് 60 mm നീളമുണ്ട്. ഇവയുടെ ലാർവകൾ മിലിയോസ്‌മ ജനുസിലെ സസ്യങ്ങളുടെ ഇലകൾ ഭക്ഷിച്ചു വളരുന്നു.

Print


</doc>
<doc id="291988" url="https://ml.wikipedia.org/wiki?curid=291988" title="നിക്കൊളോ ഡ കോണ്ടി">
നിക്കൊളോ ഡ കോണ്ടി

പതിനഞ്ചാം ശതകത്തിന്റെ ആദ്യ പകുതിയിൽ മധ്യപൂർവദേശങ്ങളും ഇന്ത്യയും ദക്ഷിണപൂർവദേശങ്ങളും ചൈനയും സന്ദർശിച്ച ഇറ്റാലിയൻ വ്യാപാരിയാണ് നിക്കോളൊ ഡ കോണ്ടി (1395–1469). യാത്രാവേളകളിൽ പലപ്പോഴും ആത്മരക്ഷാർഥം ഇസ്ലാം മതവിശ്വാസിയായി ജീവിക്കേണ്ടിവന്നു. സ്വദേശത്ത് തിരിച്ചെത്തിയശേഷം കോണ്ടി മാർപ്പാപ്പയെകണ്ട് പരിഹാരമാർഗ്ഗം ആരാഞ്ഞപ്പോൾ പ്രായശ്ചിത്തമെന്നോണം യാത്രകളെ പറ്റി സവിസ്തരം പ്രതിപാദിക്കാനാണ് മാർപ്പാപ്പ കല്പിച്ചത്. അങ്ങനെ കോണ്ടി പറഞ്ഞതെല്ലാം താൻ എഴുതിയെടുത്തതാണെന്ന് മാർപ്പാപ്പയുടെ സെക്രട്ടറി പോജിയോ ബ്രാചിയോലിനി പുസ്തകത്തിന്റെ മുഖവുരയിൽ പറയുന്നു. 

വെനീസിൽ നിന്നു പുറപ്പെട്ട് കോണ്ടി ഡമാസ്കസിൽ താമസിച്ച് അറബിക്കും ഒർമൂസിൽ താമസിച്ച് പേർഷ്യൻ ഭാഷയും പഠിച്ചു. അറേബ്യൻ കടലിലൂടെ ഗുജറാത്തിലെ കാംബയയിലെത്തി അവിടെ ഇരുപതു ദിവസങ്ങൾ ചെലവിട്ടു. പിന്നീട് പാചമറിയ, എലി എന്നീ തീരപ്രദേശങ്ങൾ സന്ദർശിച്ചശേഷം ബിസനെഗലിയ (വിജയനഗരം) എന്ന പട്ടണത്തിലെത്തി. ഇത് 1421-ലോ 22ലോ ദേവരായ രണ്ടാമൻ രാജവാഴ്ച ആരംഭിച്ച കാലത്തായിരിക്കണം എന്നാണ് അനുമാനിക്കപ്പെടുന്നത്. വിജയനഗര സാമ്രാജ്യത്തിലൂടെ സഞ്ചരിച്ച് ഇന്ത്യയുടെ കിഴക്കൻ തീരത്തെത്തി. അവിടന്ന് കടൽ മാർഗ്ഗം ദക്ഷിണ പൂർവദേശങ്ങളിലേക്ക് യാത്ര തിരിച്ചു. തിരിച്ചു പോകുന്ന വഴിക്കാണ് സിലോണും, കൊച്ചിയും കോഴിക്കോടും സന്ദർശിച്ചത്.

1421-ൽ ആരംഭിച്ച യാത്ര അവസാനിച്ചത് 1439-ലാണ്. കോണ്ടിയുടെ യാത്രക്കുറിപ്പുകളെ അടിസ്ഥാനമാക്കി ഭൂപടങ്ങൾ നിർമ്മിക്കപ്പെട്ടു. 



</doc>
<doc id="291989" url="https://ml.wikipedia.org/wiki?curid=291989" title="പി.ആർ. ശിവൻ">
പി.ആർ. ശിവൻ

കേരളത്തിലെ അഞ്ചാമത്തേയും ആറാമത്തേയും നിയമസഭകളിലെ സി.പി.ഐ.എം അംഗമായിരുന്നു ശ്രീ. പി.ആർ. ശിവൻ(22 ജൂലൈ 1937 - 6 ഒക്ടോബർ 2010) . പെരുമ്പാവൂർ നിയമസഭാ മണ്ഡലത്തിൽ നിന്നാണ് അദ്ദേഹം തിരഞ്ഞെടുക്കപ്പെട്ടിട്ടുള്ളത്. 
തൊഴിലാളി സംഘടനാ പ്രവർത്തകനായാണ് ശിവൻ രാഷ്ട്രീയത്തിലെത്തുന്നത്. ട്രാവൻകൂർ റയോൺസ് തൊഴിലാളി യൂണിയൻ ജനറൽ സെക്രട്ടറിയായും സി.ഐ.ടി.യു നേതാവായും ദീർഘകാലം പ്രവർത്തിച്ചു. സാ മിൽ, മോട്ടോർ, ഇഷ്ടിക തൊഴിലാളികളെ സംഘടിപ്പിക്കുന്നതിനായി ശ്രമങ്ങൾ നടത്തി. സി.പി.ഐ.എം എറണാകുളം ജില്ലാ കമ്മിറ്റി അംഗമായിരുന്നു. സാംസ്കാരിക മേഖലകളിലും സജീവമായിരുന്ന അദ്ദേഹം ചില നാടകങ്ങളും രചിച്ചിട്ടുണ്ട്. 
പി.ആർ. ശിവന്റെ സ്മരണ നില നിറുത്തുന്നതിനായി പെരുമ്പാവൂരിൽ പി.ആർ. ശിവൻ സാംസ്‌കാരിക പഠന കേന്ദ്രം പ്രവർത്തിക്കുന്നുണ്ട്. നാടകോത്സവം, സെമിനാർ തുടങ്ങിയവ സംഘടിപ്പിക്കുന്നു. 


</doc>
<doc id="292098" url="https://ml.wikipedia.org/wiki?curid=292098" title="ഉദ്വാഡ">
ഉദ്വാഡ

ഗുജറാത്തിലെ ഒരു പട്ടണമാണ് ഉദ്വാഡ. ലോകമെങ്ങുമുള്ള സൊരാസ്റ്റ്രിയൻ മതവിശ്വാസികളുടെ ഒരു പ്രധാനപ്പെട്ട തീർത്ഥാടനകേന്ദ്രമാണീ സ്ഥലം. നിലവിൽ പ്രവർത്തിക്കുന്നവയിൽവെച്ച് ഏറ്റവും പഴക്കമേറിയ അതാഷ് ബെഹ്രം (മുന്തിയതരം അഗ്നിക്ഷേത്രം) ഇവിടെയാണ് സ്ഥിതിചെയ്യുന്നത്.



</doc>
<doc id="292101" url="https://ml.wikipedia.org/wiki?curid=292101" title="അപൂർവ്വ പുള്ളിപ്പരപ്പൻ">
അപൂർവ്വ പുള്ളിപ്പരപ്പൻ

ഒരു തുള്ളൻചിത്രശലഭമാണ് ‌അപൂർവ്വ പുള്ളിപ്പരപ്പൻ (). "Celaenorrhinus putra" എന്ന ശാസ്ത്രീയ നാമത്തിൽ അറിയപ്പെടുന്നു.

അരുണാചൽ പ്രദേശ്, ആസാം, ഗോവ, കർണാടക, കേരളം, മഹാരാഷ്ട്ര, പശ്ചിമ ബംഗാൾ എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ഫെബ്രുവരി-മാർച്ച്, മേയ് , ജൂലൈ-നവംബർ മാസങ്ങളിലാണ് ഇവയെ കാണാറുള്ളത് .


</doc>
<doc id="292106" url="https://ml.wikipedia.org/wiki?curid=292106" title="നീൾവരയൻ തവിടൻ">
നീൾവരയൻ തവിടൻ

ഒരു രോമപാദ ചിത്രശലഭമാണ് ‌നീൾവരയൻ തവിടൻ (). "Mycalesis visala" എന്ന ശാസ്ത്രീയ നാമത്തിൽ അറിയപ്പെടുന്നു.

 കേരളം ,ആന്ധ്രാപ്രദേശ്‌ അരുണാചൽ പ്രദേശ്‌,ആസാം,കർണ്ണാടക,മഹാരാഷ്ട്ര,സിക്കിം എന്നീ സംസ്ഥാനങ്ങളിൽ നിന്നും ഇവയെ കണ്ടെത്തിയിട്ടുണ്ട്. ജനുവരി,മാർച്ച്,മെയ് ,ആഗസ്റ്റ്‌,ഒക്ടോബർ,നവംബർ മാസങ്ങളിലാണ് ഇവയെ കണ്ടുവരുന്നത് 


</doc>
<doc id="292127" url="https://ml.wikipedia.org/wiki?curid=292127" title="ആദി ശങ്കര ഇൻസ്റ്റിറ്റ്യൂട്ട് ഓഫ് എഞ്ചിനീയറിങ്ങ് ആൻഡ് ടെക്നോളജി">
ആദി ശങ്കര ഇൻസ്റ്റിറ്റ്യൂട്ട് ഓഫ് എഞ്ചിനീയറിങ്ങ് ആൻഡ് ടെക്നോളജി

എറണാകുളം ജില്ലയിലെ കാലടി പഞ്ചായത്തിൽ മറ്റൂരിൽ പ്രവർത്തിക്കുന്ന ഒരു സ്വകാര്യ സ്വാശ്രയ എഞ്ചിനീയറിംഗ് കോളേജ് ആണ് ആദി ശങ്കര ഇൻസ്റ്റിറ്റ്യൂട്ട് ഓഫ് എഞ്ചിനീയറിങ്ങ് ആൻഡ് ടെക്നോളജി. പ്രശസ്ത ആർട്സ് ആൻഡ് സയൻസ് കോളേജായ ശ്രീ ശങ്കര കോളേജിന്റെ സഹോദരസ്ഥാപനം കൂടിയാണ് ഈ കോളേജ്.

ഐ. എസ്. ഓ. വിന്റെ ഗുണനിലവാര സർ‌ട്ടിഫിക്കറ്റും നേടിയിട്ടുള്ള ഈ കോളേജ് ഏഴു വിഷയങ്ങളിൽ ബി.ടെക് കോഴ്സും നാല് വിഷയങ്ങളിൽ എം. ടെക് കോഴ്സും, എംബിഎ കോഴ്സും നടത്തുന്നു. ശങ്കരാചാര്യരുടെ കീഴിലുള്ള ശൃംഗേരി ആസ്ഥാനമാക്കി പ്രവർത്തിക്കുന്ന ആദിശങ്കര ട്രസ്റ്റാണ് ഈ കോളേജ് സ്ഥാപിച്ചതും ഇപ്പോൾ ഭരിക്കുന്നതും.

ബി.ടെക്
എം.ടെക്
എംബിഎ


</doc>
<doc id="292143" url="https://ml.wikipedia.org/wiki?curid=292143" title="മൈസൂർ സർവ്വകലാശാല">
മൈസൂർ സർവ്വകലാശാല

കർണ്ണാടകത്തിലെ മൈസൂർ ആസ്ഥാനമായി സ്ഥിതിചെയ്യുന്ന ഒരു സർവ്വകലാശാലയാണ് മൈസൂർ സർവ്വകലാശാല (). 1916 ൽ മൈസൂരിലെ ഭരണാധികാരിയായിരുന്ന കൃഷ്ണരാജ വൊഡായാറിന്റെ (1884-1940) കാലത്താണ് ഈ സർവ്വകലാശാല സ്ഥാപിയ്ക്കപ്പെട്ടത്. 1956 ൽ യു.ജി,സി അംഗീകാരം നൽകുകയും ബിരുദാനന്തരബിരുദം നൽകുന്നതിനുള്ള ക്രമീകരണങ്ങൾ വിപുലപ്പെടുത്തുകയും ചെയ്തു.
ഇപ്പോൾ 42 വിഷയങ്ങളിലായി ബിരുദാനന്തര ബിരുദത്തിനു വിഭാഗങ്ങളുണ്ട്.ആകെ 85000 വിദ്യാർത്ഥികൾ ഈ സർവ്വകലാശാലയിൽ അദ്ധ്യയനം നടത്തുന്നുണ്ട്. 



</doc>
<doc id="292191" url="https://ml.wikipedia.org/wiki?curid=292191" title="സ്വച്ഛ് ഭാരത് മിഷൻ">
സ്വച്ഛ് ഭാരത് മിഷൻ

2014 ഗാന്ധിജയന്തി ദിനത്തിൽ 'വൃത്തിയും വെടിപ്പുമുള്ള ഇന്ത്യ'യെന്ന സന്ദേശവുമായി ഭാരത സർക്കാർ നടപ്പാക്കുന്ന പഞ്ചവത്സര പദ്ധതിയാണ് ‘സ്വച്ഛ്ഭാരത് മിഷൻ’. കേന്ദ്ര-സംസ്ഥാന സർക്കാറുകളുടെയും വിവിധ സംഘടനകളുടെയും വ്യവസായ സ്ഥാപനങ്ങളുടെയും സഹകരണത്തോടെയാണ് ഈ പദ്ധതി നടപ്പാക്കാനുദ്ദേശിക്കുന്നത്. ഈ പരിപാടിയുടെ ഭാഗമായി ആദ്യമായി ഗാന്ധിജയന്തി ദിനം പ്രവൃത്തിദിവസമായി മാറി. 
രാജ്​ഘട്ടിലെ ഗാന്ധി സമാധിയിൽ പുഷ്​പാർച്ചന നടത്തി ഡൽഹി വാല്മീകി സദനിലേക്കുള്ള റോഡുകൾ പ്രധാനമന്ത്രി നരേന്ദ്ര മോദി വൃത്തിയാക്കി ഉദ്ഘാടനം നിർവഹിച്ചു. .

സ്വച്ഛ് ഭാരത് മിഷൻ ആസ്പദമാക്കി കേരളത്തിൽ നടപ്പാക്കിയ പദ്ധതിയാണ് "'ശുചിത്വ മിഷൻ"'. 


</doc>
<doc id="292214" url="https://ml.wikipedia.org/wiki?curid=292214" title="ക്വീൻസ് വില്ലേജ്">
ക്വീൻസ് വില്ലേജ്

അമേരിക്കൻ ഐക്യനാടുകളിലെ ന്യൂയോർക്ക്‌ നഗരത്തിനടുത്തായി സ്ഥിതി ചെയ്യുന്ന ഒരു ചെറുപട്ടണമാണ് ക്വീൻസ് വില്ലേജ്. ബ്രൂഷ്‌വിൽ എന്നായിരുന്നു ആദ്യകാല പേര്. പിന്നീടു ക്വീൻസ് വില്ലേജ് എന്നായി, ഇടത്തരക്കാർ താമസിക്കുന്ന എല്ലാവിധ സൗകര്യങ്ങളുമുള്ള ഒരു ഇടത്തരം ചെറു പട്ടണമാണിത്. ഹാംസ്റ്റെഡ് അവന്യു , ജമൈക്ക അവന്യു, ബ്രദ്ദൊക്ക് അവന്യു, ഹിൽസൈഡ് അവന്യു എന്നിവയാണ് പ്രധാന വാണിജ്യകേന്ദ്രങ്ങൾ

ന്യൂ യോർക്ക്‌ നഗരത്തിൽ നിന്നും റോഡ്‌ മാർഗവും ട്രെയിൻ മുഖേനയും ഇവിടേയ്ക്ക് എത്തിച്ചേരാം. വന്കിട ശൃംഖലകളുടെ ഹോട്ടലുകളുൾപ്പെടെ താത്കാലിക താമസസൗകര്യങ്ങൾ സഞ്ചാരികൾക്ക് ലഭ്യമാണ്. ഇവിടെനിന്നും മന്ഹാട്ടനിലെ പെന്ന് സ്റ്റേഷൻ എന്ന ന്യൂയോർക്ക്‌ നഗരത്തിലെ പ്രധാന ഗതാഗത കേന്ദ്രത്തിലേക്ക് അര മണിക്കൂർ യാത്രാദൂരം മാത്രമേയുള്ളൂ, കൂടാതെ ഡൌൺടൌൺ, ലോകവ്യാപാരകേന്ദ്രം, ടൈം സ്ക്വയർ, മൻഹാട്ടൻ, ബ്രൂക്ലിൻ എന്നീ പ്രധാന സ്ഥലങ്ങൾ വളരെ എളുപ്പത്തിൽ എത്തിച്ചേരാവുന്നതാണ്.


</doc>
<doc id="292224" url="https://ml.wikipedia.org/wiki?curid=292224" title="സി.എം. മുഹമ്മദ്‌ അബൂബക്കർ മുസ്ലിയാർ">
സി.എം. മുഹമ്മദ്‌ അബൂബക്കർ മുസ്ലിയാർ

സി. എം. മടവൂർ എന്ന് അറിയപ്പെടുന്ന സി. എം. മുഹമ്മദ്‌ അബൂബക്കർ മുസ്ലിയാർ കേരള സൂഫികളിലെ പ്രമുഖനാണ്. ഇദ്ദേഹം സൂഫികളിലെ ഉന്നതസ്ഥാനമായ ഗൗസ് (ഖുതുബുൽ ആലം) എന്ന പദവിയിൽ എത്തിയതായി വിശ്വസിക്കപ്പെടുന്നു .മരണപ്പെടുന്ന സമയം ഫന എന്ന സൂഫി ഉന്മാദ അവസ്ഥയിലായിരുന്നു

ഹിജ്റ 1348 (1928) റബ്ബിഉൽ അവ്വൽ 12 നു സൂഫി വര്യനായ കുഞ്ഞി മാഹിൻ കോയ മുസ്ലിയാർ - ആയിഷ ദമ്പതികളുടെ മൂന്നാമത്തെ മകനായി കോഴിക്കോട് ജില്ലയിലെ മടവൂരിലെ കളപ്പിലാവിൽ തറവാട്ടിൽ ആയിരുന്നു ജനനം, പിന്നീട് ചിറ്റടി മീത്തലിലേക്ക് താമസം മാറുകയായിരുന്നു. ചിറ്റടി മീത്തൽ വീട്ടുപേര് ലോപിച്ചാണ് സി എം ആയി മാറിയത്.
മത വിദ്യാഭ്യാസ ബിരുദമല്ലാതെ മറ്റ് വിദ്യാഭ്യാസ ബിരുദങ്ങൾ ഒന്നും തന്നെ അബൂബക്കറിനുണ്ടായിരുന്നില്ല. പ്രാഥമിക വിദ്യാഭ്യാസം യു പി സ്‌കൂളിൽ ഒതുങ്ങി.സ്വ പ്രയത്നത്താലും, പരന്നു കിടന്ന വായന അഭിരുചിയാലും തത്ത്വശാസ്ത്രം, ഭൗതികശാസ്ത്രം, സാഹിത്യം എന്നീ മേഖലകളിൽ നിപുണത തെളിയിച്ചിരുന്നു. ഇംഗ്ലീഷ്, അറബിക്, പാർസി, ഉർദു എന്നീ ഭാഷകളിൽ അഗാധമായ പാണ്ഡിത്യം നേടിയിരുന്നു. 

മോങ്ങം അവറാൻ മുസ്ലിയാർ,കൊയാമ്മ മുസ്ലിയാർ,ഇമ്പിച്ചാലി മുസ്ലിയാർ,നാരകശ്ശേരി ഉസ്താദ്,കുഞ്ഞഹമ്മദ് മുസ്ലിയാർ, ബാപ്പു മുസ്ലിയാർ എന്നീ മത അധ്യാപകരുടെ കീഴിൽ 14 കൊല്ലത്തോളം നീണ്ട ദർസ്(ഗുരു കുല സമ്പ്രദായത്തിൽ മതപഠനം) പഠനം പൂർത്തിയാക്കുകയും, ഉപരി പഠനത്തിനായി ബാഖിയാത്തു സ്വാലിഹാത്ത്, വെല്ലൂർ അറബിക് കോളേജിലേക്ക് പോവുകയും ചെയ്തു. 

ആദം ഹസ്രത്ത്,അബ്ദുറഹീം ഹസ്രത്ത്,അബൂബക്കർ ഹസ്രത്ത്,ശൈഖ് ഹസ്രത്ത് എന്നിവരുടെ കീഴിലുള്ള മൂന്ന് വർഷത്തെ പഠനാന്തരം ബാഖവി ബിരുദം കരസ്ഥമാക്കിയ അബൂബക്കർ മടവൂരിലേക്ക് തന്നെ തിരിച്ചെത്തുകയും മടവൂർ ജുമുഅത്ത് പള്ളി ദർസിലെ മുദരിസ് (അധ്യാപക) ജോലിയിൽ പ്രവേശിക്കുകയും ചെയ്തു. മുദ്‌രിസ് ജോലിയോടൊപ്പം തന്നെ ഖത്തീബ്, ഖാസി പദവികളും അബൂബക്കറിനെ തേടിയെത്തിയത് പണ്ഡിതനെന്ന നിലയിൽ പ്രശസ്തി വർദ്ധിപ്പിച്ചു. വിവിധ ഭാഷകളിലുള്ള നിപുണതയും, അക്ഷര സ്ഫുടതയും കാരണമായി മത പ്രസംഗ രംഗത്ത് ഉജ്ജല വാഗ്മി എന്ന നിലയിലും അറിയപ്പെട്ടു. അധ്യാപക വൃത്തിയിൽ നിന്നും കിട്ടുന്ന ശമ്പളം വിദ്യാർത്ഥികൾക്ക് വേണ്ടി തന്നെ ചിലവഴിക്കുന്ന പ്രകൃതവും, സാമൂഹിക സാംസ്കാരിക ഇടപെടലുകളും, ജന സേവന മേഖലകളിൽ ശ്രദ്ധ പതിപ്പിച്ചുള്ള പ്രവർത്തന രീതികളുമൊക്കെ പ്രദേശ വാസികൾക്കിടയിൽ അബൂബക്കർ മുസ്ലിയാറിന്നു സ്വീകാര്യതയേറാനുള്ള കാരണങ്ങളായി മാറി. മുഹമ്മദ് നബി യുടെ ചര്യ പരിപൂർണ്ണമായി പിൻപറ്റിയിരുന്ന അദ്ദേഹത്തെ വിശ്വാസികൾ ബഹുമാനത്തോടെ ആയിരുന്നു സമീപിച്ചിരുന്നത്.

പിതാവും ഗുരു വര്യന്മാരും സൂഫികൾ ആയതു കൊണ്ടാവാം തസ്സവുഫിൽ (ആത്മീയ സംസ്കരണത്തിൽ) ചെറുപ്പ കാലത്ത് തന്നെ അദ്ദേഹം ശ്രദ്ധ പതിപ്പിച്ചിരുന്നുവെന്നു കരുതപ്പെടുന്നു. വിനോദങ്ങളിൽ താല്പര്യം കാട്ടുകയോ, കളവോ മറ്റ് അനാവശ്യസംസാരങ്ങളിൽ ഏർപ്പെടുകയോ ചെയ്യാത്ത അബൂബക്കറിനെ പഠന കാലത്ത് തങ്ങൾ ആശ്ചര്യത്തോടെ ആയിരുന്നു കണ്ടിരുന്നത് എന്ന സഹപാഠികളുടെ വെളിപ്പെടുത്തലുകളും, വിനയവും, സത്യ സന്ധതയും, അനുസരണവും കൃത്യ നിഷ്ടതയും മൂലം അബൂബക്കർ തങ്ങളുടെ പ്രീതി പിടിച്ചു പറ്റിയിരുന്നുവന്ന ഗുരുക്കന്മാരുടെ സാക്ഷ്യപ്പെടുത്തലുകളും , ഒഴിവു സമയങ്ങളിൽ പ്രാർഥനകളും, സ്തോത്രങ്ങളും ചൊല്ലി കഴിയുന്ന ബാലൻ നാട്ടുകാർക്കും അത്ഭുതമായിരുന്നുവെന്ന ദേശവാസികളുടെ അഭിപ്രായങ്ങളുമൊക്കെ ചേർത്താണ് ചെറുപ്പം തൊട്ടേ ഇദ്ദേഹം തസ്സവുഫ് ഫിൽ തത്പരനായിരുന്നുവെന്ന് അനുമാനിക്കപ്പെടുന്നത്.

പിതാവും സൂഫി യോഗിയുമായ കുഞ്ഞി മാഹിൻ കോയ മുസ്ലിയാർ ,"കോട്ടക്കൽ അബൂബക്കർ തങ്ങൾ","ഹാമിദ് കോയ അൽ ഖാദിരി","ചെറുകോയ തങ്ങൾ",ശൈഖ് അബൂബക്കർ ഞെണ്ടാടി എന്നിവരിൽ നിന്നൊക്കെ സൂഫിസത്തിൽ ശിഷ്യ്വത്വം സ്വീകരിച്ചിട്ടുണ്ട്. എങ്കിലും സൂഫിസത്തിലേക്ക് അബൂബക്കർ മുസ്ലിയാർ പൂർണ്ണമായും മുഴുകുന്നത് 1962 ൽ ഹജ്ജ് തീർത്ഥാടന ഭാഗമായി മദീന സന്ദർശിച്ചതിനു ശേഷമാണ്, ഇതിനു ശേഷം മുഹ്യുദ്ദീൻ സാഹിബ് (പുലി മൊയ്തീൻ) എന്ന നഖ്ശബന്ദിയ്യ സൂഫീ ധാരയുടെ യോഗിയെ പരിചയപ്പെടുകയും, ഥരീഖ സ്വീകരിച്ചു സുഹ്ദ്(ഭൗതിക വിരക്തി), ഫഖ്ർ(അരിഷ്ടജീവിതം) എന്നിവയിലൂടെ ഒമ്പത് വർഷത്തോളം അദ്ദേഹത്തിന്റെ ശിഷ്യനായി തുടർച്ചയായ വ്രതം, തുടർച്ചയായ നിസ്ക്കാരം, ഖതം ഉൽ ഖുർആൻ (ഖുർആൻ പാരായണം), സ്തോത്ര കീർത്തനം, സുകൂത്ത് (മൗനവ്രതം), തുടങ്ങിയ കടുത്ത ശാരീരിക അനുഷ്ടാനങ്ങൾ സ്വീകരിക്കുകയും, ആഹാര നിയന്ത്രണം ഏർപ്പെടുത്തുകയും, "(ദിനം രണ്ട് കാരക്ക. രണ്ട് ദിവസത്തിലൊരിക്കൽ അൽപം ആട്ടിൻ പാൽ. മറ്റു ദിവസങ്ങളിൽ ചൂടു വെള്ളം. ഇതായിരുന്നു ഭക്ഷണ ചര്യ") ഉസ്‌ലത്ത് (ഏകാന്ത വാസം), ഖൽവത്ത് (ഏകാഗ്രതാവാസം) എന്നിവ കൂടി അനുഷ്‌ഠിച്ചു റിയാളകൾ പൂർത്തിയാക്കിയതിനു ശേഷം വർഷങ്ങളോളം ദേശാടനം നടത്തുകയും ചെയ്തു.

1963-ൽ ഒരുനാൾ അബൂബക്കർ അധ്യാപകനായ മത പാഠശാലയിൽ പുലി തോൽ പുതച്ച ഒരപരിചിതനെത്തി. ഭട്കൽ ഭാഷയിൽ ഏതാനും ഈരടികൾ ഈ ആഗതൻ ചൊല്ലി കണ്ണുനീർ വീഴ്ത്തി. ആഗതനെ തന്നെ ശ്രദ്ധിച്ചിരുന്ന അബൂബക്കറിന് ഗാനഭാഷ മനസ്സിലായില്ലെങ്കിലും നബിയുടെ പേര് വരുന്ന സമയം നെഞ്ചോടു ചേർത്ത് വലത് കൈപടം വെക്കുന്നതും, വരികളിൽ മഅ്‌രിഫത്ത് (അധ്യാത്മ അറിവ് ) എന്ന പദം ഇടയ്ക്കിടെ കടന്നു വരുന്നതും മനസ്സിലുടക്കി. 
ഈരടികൾ ചൊല്ലി വന്നയാൾ പോയി. വിദ്യാർത്ഥികളും നാട്ടുകാരും ഭ്രാന്തനാണെന്ന് വിശേഷിപ്പിച്ചെങ്കിലും അബൂബക്കർ അയാളെ കുറിച്ചൊന്നും പറഞ്ഞിരുന്നില്ല. മാസങ്ങൾ കഴിഞ്ഞ് ആഗതൻ വീണ്ടുംവന്നു.വിനിമയ ചാനൽ പഴയത് തന്നെ , ഈരടികൾ ആലപിച്ചു വന്നയാൾ തിരിച്ചു പോയി . ചിന്താവിഷ്ടനായ അബൂബക്കർ ദിവസങ്ങൾ പിന്നിട്ടപ്പോൾ ആഗതനെയും തേടിയിറങ്ങി. ഏറെ കറക്കത്തിന് ശേഷം കോഴിക്കോട് വെച്ചു കണ്ടെത്തി. താൻ അന്വേഷിച്ചു നടന്നയാൾ നക്ഷബന്ധി സൂഫി ധാരയുടെ യോഗി വലി മുഹ്യുദ്ധീൻ സാഹിബ്' ആണെന്ന് തിരിച്ചറിഞ്ഞു, പുലി തോൽ പുതക്കുന്നതിനാൽ പുലി മൊയ്തീനെന്നാണ് വിളിപ്പേര്. രണ്ടു ദിവസം ഒന്നിച്ചു സഹവസിച്ചതിന് ശേഷം അബൂബക്കർ നാട്ടിലേക്ക് മടങ്ങി. മാസങ്ങൾക്കു ശേഷമുള്ള രണ്ടാമത്തെ കൂടിക്കാഴ്ചയിൽ സഹവാസം 8 ദിവസമായി നീണ്ടു. മൂന്നാം സന്ദർശനത്തിൽ 29 ദിവസം. നാലാം കൂടിക്കാഴ്ച പിരിഞ്ഞത് നീണ്ട എട്ട് വർഷം കഴിഞ്ഞായിരുന്നു. അപ്പോഴേക്കും സൂഫിസത്തിലെ കഠിനമായ റിയാള അബൂബക്കർ പിന്നിട്ടു കഴിഞ്ഞിരുന്നു. മുഹ്യുദ്ധീന്റെ വർഷങ്ങളുടെ ശിഷ്വത്തിനു ശേഷം അൽപ്പ നാൾ മറ്റൊരു സൂഫി വര്യനായ ആലുവായി അബൂബക്കർ മുസ്‌ലിയാർ ക്കരികെ താമസിച്ചു അബൂബക്കർ ആത്മീയ പഠനം തുടർന്നു. അതിനു ശേഷം മൂന്ന് വർഷം നീണ്ടു നിന്ന ദേശ സഞ്ചാരത്തിന് ഇറങ്ങി. 

ഈ കാലയളവിലാണ് അബൂബക്കർ മുസ്ലിയാർ വലിയ്യ് (പുണ്യ പുരുഷൻ) എന്ന നിലയിൽ അറിയപ്പെട്ടത്, വയനാടൻ കാട്ടിൽ ധ്യാനമിരുന്ന ഗുഹയും പ്രദേശവും അവിടുത്തെ ആദിവാസികൾ ഭക്ത്യാധാരവുകളോടെ ആയിരുന്നു കണ്ടിരുന്നത്. വന്യ മൃഗങ്ങൾ കാവൽ നിൽക്കുന്ന കഥാ പുരുഷൻ തങ്ങളുടെ കുല ദൈവ അവതാരമാണ് എന്നായിരുന്നു അവരുടെ വിശ്വാസം.

വയനാട്ടിൽ നിന്നും അബൂബക്കർ മുസ്ലിയാർ കോഴിക്കോട് തന്നെ തിരിച്ചെത്തി, തിരിച്ചെത്തിയ ഇദ്ദേഹം സൂഫികളുടെ ഉന്മാദ അവസ്ഥയായ ഫനായിൽ ആയിരുന്നു എന്ന് കരുതപ്പെടുന്നു. ഇടിയങ്ങര പള്ളിക്കു സമീപം താമസം ആരംഭിച്ചു. അവിടെ വെച്ച് 1991 ഏപ്രിൽ പത്തൊമ്പതാം തീയതി വെള്ളിയാഴ്ച ളുഹാ എന്ന പ്രഭാത നിസ്ക്കാര സമയത്ത് മരണപ്പെട്ടു. ജന്മ ഗ്രാമമായ മടവൂർ പള്ളിയിൽ പിതാവിന്റെയരികിൽ തന്നെ മറവ് ചെയ്തു . . കേരളത്തിലെ യഥാസ്ഥിതിക മുസ്ലിങ്ങൾക്കിടയിൽ അറിയപ്പെടുന്ന ഒരു തീർഥാടന കേന്ദ്രമാണീ സ്ഥലം.

[[വർഗ്ഗം:സൂഫികൾ]]
[[വർഗ്ഗം:കേരളത്തിലെ ഇസ്ലാമിക പണ്ഡിതർ]]

</doc>
<doc id="292225" url="https://ml.wikipedia.org/wiki?curid=292225" title="ദ കിസ്സ് (ചലച്ചിത്രം)">
ദ കിസ്സ് (ചലച്ചിത്രം)

ലോക സിനിമാ ചരിത്രത്തിൽ ആദ്യം പ്രദർശിപ്പിയ്ക്കപ്പെട്ട ചലച്ചിത്രങ്ങളിലൊന്നാണ് 1896 ൽ നിർമ്മിയ്ക്കപ്പെട്ട ദ കിസ്സ് .ഇതിന്റെ ദൈർഘ്യം 47 സെക്കന്റുകൾ ആയിരുന്നു.. തോമസ് എഡിസൺ നിർമ്മിച്ച ഈ ചലച്ചിത്രം സംവിധാനം ചെയ്തത് വില്യം ഹീസ് ആണ് .

മേ ഇർവിനും ജോൺ റൈസുമായിരുന്നു അഭിനേതാക്കൾ.


</doc>
<doc id="292226" url="https://ml.wikipedia.org/wiki?curid=292226" title="വില്യം ഹീസ്">
വില്യം ഹീസ്

അമേരിക്കൻ ഛായാഗ്രാഹകനും, നിരവധി ഹ്രസ്വചിത്രങ്ങളുടെ സംവിധായകനുമായിരുന്നു വില്യം ഹീസ്. (ജ: 1847- മ:14 ഫെബ്രു: 1910 ) തോമസ് എഡിസനോടൊപ്പം കൈനറ്റോസ്കോപ്പിന്റെ വികസനവുമായി ബന്ധപ്പെട്ട് അദ്ദേഹം പ്രവർത്തിച്ചിരുന്നു. 
ആദ്യകാല ചലച്ചിത്രങ്ങളിലൊന്നായ ദ കിസ്സ് സംവിധാനം ചെയ്തത് വില്ല്യം ഹീസ് ആയിരുന്നു.



</doc>
<doc id="292302" url="https://ml.wikipedia.org/wiki?curid=292302" title="പി.പി.വി. മൂസ">
പി.പി.വി. മൂസ

അഞ്ചും ആറും കേരള നിയമസഭകളിലെ അംഗവും മുസ്ലിംലീഗ് നേതാവുമായിരുന്നു പി.പി.വി. മൂസ(മാർച്ച് 1937 - 2 ഒക്ടോബർ 2014). അവിഭക്ത മുസ്ലിംലീഗ് കണ്ണൂർ ജില്ലാ സെക്രട്ടറിയായും എസ്.ടി.യു ജില്ലാ പ്രസിഡന്റായും പ്രവർത്തിച്ചു. 
എം.എസ്.എഫിലൂടെ രാഷ്ട്രീയ പ്രവർത്തനത്തിൽ സജീവമായി. വിമോചന സമരകാലത്ത് ലീഗ് പ്രവർത്തനങ്ങൾക്ക് നേതൃത്ത്വം നൽകി. മുന്നണിപ്പോരാളിയായിരുന്നു. മുസ്ലിംലീഗ് പിളർന്നപ്പോൾ അഖിലേന്ത്യാ ലീഗിൻെറ നേതാക്കളിലൊരാളായ മൂസ കണ്ണൂർ ജില്ലയിലെ എടക്കാട് നിയോജക മണ്ഡലത്തിൽ നിന്ന് 1977ലും ’80ലും സി.പി.എം പിന്തുണയോടെ നിയമസഭയിലത്തെി. പിന്നീട് ലീഗിൽ തിരിച്ചത്തെി. വയനാട് ജില്ലാ ജന. സെക്രട്ടറി, വൈസ് പ്രസിഡൻറ്, ട്രഷറർ എന്നീ സ്ഥാനങ്ങൾ വഹിച്ചു. ലീഗിൻെറ സംസ്ഥാന കമ്മിറ്റിയംഗമായിരുന്നു. 


</doc>
<doc id="292305" url="https://ml.wikipedia.org/wiki?curid=292305" title="ജ്വോഷ വുങ്">
ജ്വോഷ വുങ്

ചൈനക്കെതിരെ നടക്കുന്ന ഹോങ്കോങിലെ വിദ്യാർത്ഥി പ്രക്ഷോഭത്തിൻെറ നേതാവാണ് ജ്വോഷ വുങ്
സ്കൂളുകളിൽ ‘രാജ്യസ്നേഹ വിദ്യാഭ്യാസം’ തുടങ്ങാനുള്ള സർക്കാർ നീക്കത്തിനെതിരെയുള്ള സമരത്തിലൂടെയാണ് ജോഷ്വാ പ്രക്ഷോഭ രംഗത്തെത്തിയത്. കമ്യൂണിസ്റ്റ് ആശയങ്ങൾ കുട്ടികളിൽ കുത്തിവെക്കുന്നതാണ് ‘രാജ്യസ്നേഹ വിദ്യാഭ്യാസ’മെന്ന് ആക്ഷേപം ഉയർന്നതിനെത്തുടർന്നായിരുന്നു സമരം. തുടർന്ന് ഈ പദ്ധതി സർക്കാർ ഉപേക്ഷിച്ചു.
അമേരിക്കയുടെ ഉപകരണമായി വർത്തിക്കുകയാണ് ജ്വോഷ വുങ്ങെന്നാണ് ചൈനീസ് അധികൃതരുടെ നിലപാട്. കഴിഞ്ഞ സെപ്റ്റംബറിൽ ചൈനീസ് അനുകൂല പത്രമായ ‘വെൻ വീ പോ’ ജ്വോഷക്ക് യു.എസ് സർക്കാറുമായി ബന്ധമുണ്ടെന്ന് ആരോപിച്ച് വാർത്ത പ്രസിദ്ധീകരിച്ചിരുന്നു. സി.ഐ.എയിൽനിന്ന് സാമ്പത്തിക സഹായം പറ്റുന്നുണ്ടെന്നായിരുന്നു ആരോപണം. ആരോപണങ്ങൾക്ക് ഓൺലൈൻ വഴി ജ്വോഷ വിശദമായ മറുപടി നൽകിയിരുന്നു. 


</doc>
<doc id="292308" url="https://ml.wikipedia.org/wiki?curid=292308" title="ലൈസാൻഡെർ സ്പൂനെർ">
ലൈസാൻഡെർ സ്പൂനെർ

19ആം നൂറ്റാണ്ടിൽ ജീവിച്ചിരുന്ന ഒരു അമേരിക്കൻ സംരംഭകനും, നിയമജ്ഞനും, അനാർക്കിസ്റ്റ് ചിന്തകനും,വ്യക്തി സ്വാതന്ത്ര വാദിയും അടിമത്തനിരോധനാനുകൂലിയുമായിരുന്നു ലൈസാൻഡെർ സ്പൂനെർ.സ്വയം സംരംഭകത്തിനും സ്വതന്ത്രമാർക്കറ്റിനും വേണ്ടി വാദിച്ച സ്പൂനർ വിപണിയിലെ സർക്കാർ ഇടപെടലുകൽ അനുചിതവും പ്രകൃതിനിയമങ്ങൾക്ക് എതിരാണെന്നും കരുതി.1844ൽ അദ്ദേഹം അമേരിക്കൻ ലെറ്റർ മെയിൽ കമ്പനി എന്ന സ്വകാര്യതപാൽ കമ്പനി ആരംഭിച്ചു.സർക്കാരിന്റെ യുനൈറ്റഡ് സ്റ്റേറ്റ്സ് പോസ്റ്റ് ഓഫീസുമായി മത്സരിച്ചായിരുന്നൂ ഇത്.സർക്കാർ ഇടപെട്ട് 1851ൽ ഇത് പൂട്ടിച്ചു.


</doc>
<doc id="292312" url="https://ml.wikipedia.org/wiki?curid=292312" title="കൊറ്റി">
കൊറ്റി

ഏന്തിവലിച്ച പോലെ നടക്കുന്ന, നീണ്ട കാലും,കഴുത്തും തടിച്ച് നീണ്ട കൊക്കുമുള്ള വലിയ പക്ഷികളാണ് കൊറ്റികൾ. സിക്കനീഡൈ/സിക്കനീഡി കുടുംബത്തിലാണ് ഇവ ഉൾപ്പെടുന്നത്.


</doc>
<doc id="292314" url="https://ml.wikipedia.org/wiki?curid=292314" title="പച്ചനോട്ടുകൾ">
പച്ചനോട്ടുകൾ

ഗണേശ് പിക്ചേഴിന്റെ ബാനറിൽ കെ.പി. കൊട്ടാരക്കര നിർമിച്ച മലയാളചലച്ചിത്രമാണ് പച്ചനോട്ടുകൾ. വിമലാ റിലീസ് വിതരണം ചെയ്ത ഈ ചിത്രം 1973 സെപ്റ്റംബർ 09-ന് പ്രദർശനം തുടങ്ങി.





</doc>
<doc id="292324" url="https://ml.wikipedia.org/wiki?curid=292324" title="ല്യുഡ്വിഗ് ഫോൻ മീസസ്">
ല്യുഡ്വിഗ് ഫോൻ മീസസ്

ഓസ്ട്രിയൻ സ്കൂളിൽപ്പെട്ട ഒരു സാമ്പത്തിക ശാസ്ത്രജ്ഞനും ക്ലാസിക്കൽ ലിബറൽ ചിന്തകനും സോഷ്യോളജിസ്റ്റുമാണ് ല്യുഡ്വിഗ് ഫോൻ മീസസ് (Ludwig von Mises).ഓസ്ട്രിയയിലെ ഒരു ജൂത കുടുംബത്തിലാാണ് മീസസ് ജനിച്ചത്. 1940കളിൽ നാസിസം ശക്തി പ്രാപിച്ചതോടെ അദ്ദേഹം അമേരിക്കയിലേക്ക് പലായനം ചെയ്തു. അമേരിക്കൻ ലിബർറ്റേറിയൻ പ്രസ്ഥാനത്തിന്റെ പ്രധാന വക്താക്കളിൽ ഒരാളായിരുരുന്നു അദ്ദേഹം.


</doc>
<doc id="292330" url="https://ml.wikipedia.org/wiki?curid=292330" title="ശ്രീകൃഷ്ണ ജന്മാഷ്ടമി">
ശ്രീകൃഷ്ണ ജന്മാഷ്ടമി

മഹാവിഷ്ണുവിന്റെ ഒൻപതാമത്തെ അവതാരമായ ശ്രീകൃഷ്ണന്റെ ജന്മദിവസമാണ് ശ്രീകൃഷ്ണ ജന്മാഷ്ടമി ആയി ഹിന്ദുക്കൾ ആഘോഷിക്കുന്നത്. (Devanagari ). ചിങ്ങമാസത്തിൽ കൃഷ്ണപക്ഷത്തിലെ അഷ്ടമി തിഥി വരുന്ന രോഹിണി നക്ഷത്രദിവസത്തിൽ ആഘോഷിക്കപ്പെടുന്ന ഈ പുണ്യദിനം "കൃഷ്ണാഷ്ടമി", "ഗോകുലാഷ്ടമി", "അഷ്ടമി രോഹിണി", "ശ്രീകൃഷ്ണ ജയന്തി", "ജന്മാഷ്ടമി" എന്നീ പേരുകളിലും അറിയപ്പെടുന്നു. ഹൈന്ദവതയിൽ വൈഷ്ണവ പാരമ്പര്യത്തെ സംബന്ധിച്ചിടത്തോളം ഇത് ഒരു പ്രധാന ഉത്സവമാണ്. ജന്മാഷ്ടമി ദിവസം അർധരാത്രിയാണ് ശ്രീകൃഷ്ണൻ പിറന്നത് എന്നാണ് വിശ്വാസം. അതിനാൽ അഷ്ടമിരോഹിണി ദിവസം അർദ്ധരാത്രി ശ്രീകൃഷ്ണക്ഷേത്രങ്ങളിൽ വിശേഷാൽ പൂജകളും പ്രാർത്ഥനയും നടക്കും. ഗ്രിഗോറിയൻ കലണ്ടറിൽ ആഗസ്ത്, സെപ്തംബർ മാസങ്ങളിലാണ് ശ്രീകൃഷ്ണ ജയന്തി വരിക.


</doc>
<doc id="292338" url="https://ml.wikipedia.org/wiki?curid=292338" title="ആർതൂർ കൂസ്ലർ">
ആർതൂർ കൂസ്ലർ

സാഹിത്യകാരനും പത്രപ്രവർത്തകനും ആയിരുന്നു ഹംഗറിയിലെ ബുഡാപെസ്റ്റിൽ ജനിച്ച ( ജ: 5 1905 – 1 മാർച്ച് 1983) ആർതൂർ കൂസ്ലർ .ആസ്ട്രിയയിൽ വിദ്യാഭ്യാസം നേടിയ കൂസ്ലർ 1931 ൽ ജർമ്മൻ കമ്മ്യൂണിസ്റ്റ് പാർട്ടി അംഗമാവുകയും ചെയ്തു. എന്നാൽ സ്റ്റാലിൻ വിരുദ്ധതകാരണം 1938 ൽ അംഗത്വം രാജിവയ്ക്കുകയുമുണ്ടായി.

കൂസ്ലറുടെ സോവിയറ്റ് വിരുദ്ധകൃതിയായ "ഡാർക്നസ്സ് അറ്റ് നൂൺ" ("Darkness at Noon") 1934ൽ പ്രസിദ്ധീകൃതമായി. 

പാർക്കിൻസൺസ് രോഗത്താലും, അർബ്ബുദബാധയെത്തുടർന്നുള്ള ക്ലേശങ്ങളാലും വിഷമിയ്ക്കുകയായിരുന്ന കൂസ്ലറെ, 1983 മാർച്ച് 1നു ഭാര്യയോടൊപ്പം ലണ്ടനിലെ വസതിയിൽ ആത്മഹത്യ ചെയ്ത നിലയിൽ കണ്ടെത്തുകായാണുണ്ടായത്.



</doc>
<doc id="292340" url="https://ml.wikipedia.org/wiki?curid=292340" title="മേ ഇർവിൻ">
മേ ഇർവിൻ

ഒരു കനേഡിയൻ നടിയും ഗായികയും ആയിരുന്നു മേ ഇർവിൻ (ജൂൺ 27, 1862 – ഒക്ടോബർ 22, 1938).ലോകത്തിലെ ആദ്യകാല ചലച്ചിത്രങ്ങളിലൊന്നായ ദ കിസ്സിൽ മേ അഭിനയിയ്ക്കുകയുണ്ടായി.


</doc>
<doc id="292345" url="https://ml.wikipedia.org/wiki?curid=292345" title="ഡോൺ ജ്യോവാന്നി">
ഡോൺ ജ്യോവാന്നി

ലോറൻസോ ഡ പോണ്ടിയുടെ രചനയ്ക്ക് മൊസാർട്ട് രുപം നൽകിയ ഒരു ഓപ്പറയാണ് ഡോൺ ജ്യോവാന്നി . രണ്ടു അങ്കങ്ങളുള്ള ഈ സംഗീതാവിഷ്കാരം ആദ്യമായി 1787 ൽ പ്രേഗിൽ അവതരിപ്പിച്ചു. 



</doc>
<doc id="292346" url="https://ml.wikipedia.org/wiki?curid=292346" title="വയോള">
വയോള

ഒരു തന്ത്രിവാദ്യമാണ് വയോള. വയലിനോടു സാമ്യമുള്ള വയോളയ്ക്കു വയലിനേക്കാൾ വലിപ്പം ഉണ്ട്. ആഴമുള്ള ശബ്ദം പുറപ്പെടുവിയ്ക്കാനും കഴിയും.
പാശ്ചാത്യ സംഗീത ശിൽപ്പങ്ങളിൽ വയോളയ്ക്കു വലുതായ പ്രാധാന്യം നൽകിയിട്ടുണ്ട്.


</doc>
<doc id="292348" url="https://ml.wikipedia.org/wiki?curid=292348" title="ഓബോ">
ഓബോ

ഒരു സുഷിരവാദ്യമാണ് ഓബോ. തടികൊണ്ടു നിർമ്മിയ്ക്കപ്പെട്ടിട്ടുള്ള ഈ ഉപകരണത്തിനു 65 സെ.മീറ്റർ നീളമുണ്ട് (25½ ഇഞ്ച്) ,സംഗീതശിൽപ്പങ്ങളിലും, സംഗീതമേളകളിലും ഉപയോഗിയ്ക്കുന്നു.



</doc>
<doc id="292401" url="https://ml.wikipedia.org/wiki?curid=292401" title="കീഴാറ്റിങ്ങൽ ശ്രീ സുബ്രഹ്മണ്യസ്വാമി ക്ഷേത്രം">
കീഴാറ്റിങ്ങൽ ശ്രീ സുബ്രഹ്മണ്യസ്വാമി ക്ഷേത്രം

തിരുവിതാംകൂറിലെ പ്രാധാന സുബ്രഹ്മണ്യ ക്ഷേത്രങ്ങളിൽ ഒന്നാണ്‌ , ആറ്റിങ്ങൽ പട്ടണത്തിൽ മൂന്ന് കിലോ മീറ്റർ മാറി കീഴാറ്റിങ്ങൾ ഗ്രാമത്തിൽ വാമനപുരം നദിയുടെ തീരത്തായി കിഴകോട്ട് ദർശനമായി സ്ഥിതി ചെയ്യുന്ന കീഴാറ്റിങ്ങൽ ശ്രീ സുബ്രഹ്മണ്യസ്വാമി ക്ഷേത്രം.

</doc>
<doc id="292405" url="https://ml.wikipedia.org/wiki?curid=292405" title="ചുനക്കര രാജൻ">
ചുനക്കര രാജൻ

കേരളത്തിലെ ഒരു കലാകാരനായിരുന്നു ചുനക്കര രാജൻ. ഓണാട്ടു കരയിലെ കാളകെട്ടുകളിലെ കാളത്തലകൾ നിർമ്മിച്ചിരുന്നവരിൽ പ്രധാനിയായിരുന്നു അദ്ദേഹം. 2005-ലെ മികച്ച കലാ സംവിധായകനുള്ള ദേശീയ പുരസ്കാരവും ഇദ്ദേഹത്തിനു ലഭിച്ചിട്ടുണ്ട്. പേരുകേട്ട കൂറ്റൻ കാളത്തലകളുടെ ശില്പി എന്ന നിലയിൽ ഗിന്നസ് ബുക്കിലും അദ്ദേഹം ഉൾപ്പെടുത്തപ്പെട്ടിട്ടുണ്ട്. ചുമർച്ചിത്രരചനയും ശില്പനിർമ്മാണത്തിലും ക്ഷേത്ര നിർമ്മാണത്തിലും അദ്ദേഹം നിപുണനായിരുന്നു.



</doc>
<doc id="292410" url="https://ml.wikipedia.org/wiki?curid=292410" title="ഹാനിബാൾ ലെക്റ്റർ">
ഹാനിബാൾ ലെക്റ്റർ

നോവലിസ്റ്റ് തോമസ് ഹാരിസ് സൃഷ്ടിച്ച ഒരു കഥാപാത്രമാണ് ഹാനിബാൾ ലെക്റ്റർ. തോമസ് ഹാരിസിന്റെ സസ്പെൻസ് നോവൽ ചതുഷ്ടയത്തിലെ പ്രധാന കഥാപാത്രമാണ് ലെക്റ്റർ. റെഡ് ഡ്രാഗൺ (1981), ദ സൈലൻസ് ഓഫ് ദ ലാംബ്സ് (1988), ഹാനിബാൾ (1999), ഹാനിബാൾ റൈസിംഗ് (2006) എന്നീ നോവലുകളാണ് ഹാനിബാൾ ലെക്റ്ററിനെ കേന്ദ്ര കഥാപാത്രമാക്കി തോമസ് ഹാരിസ് എഴുതിയിട്ടുള്ളത്. കുറ്റകൃത്യ മനഃശാസ്ത്രജ്ഞനും നരഭോജിയുമായ ഒരു പരമ്പര കൊലയാളിയായാണ് ലെക്റ്ററിനെ ഈ നോവലുകളിൽ അവതരിപ്പിച്ചിരിക്കുന്നത്. ആദ്യ രണ്ട് നോവലുകളിലും വില്ലനായെത്തുന്ന ലെക്റ്റർ മൂന്നാമത്തേതിൽ നായകനാവുന്നു. ലെക്റ്ററുടെ ബാല്യകാലവും പരമ്പരാ കൊലയാളിയാവുന്ന പശ്ചാത്തലവും വിശദീകരിക്കുന്ന നാലാം നോവലിൽ ലെക്റ്റർ വീണ്ടും പ്രതിനായകനാവുന്നു.

ഹാനിബാളിനെ കേന്ദ്രകഥാപാത്രമായി ആദ്യം നിർമിച്ച ചലച്ചിത്രം 1986ൽ പുറത്തിറങ്ങിയ മാൻഹണ്ടർ ആയിരുന്നു. റെഡ് ഡ്രാഗൺ എന്ന നോവലിന്റെ ചലച്ചിത്രാവിഷ്ക്കാരമായിരുന്ന ഈ ചിത്രത്തിൽ ലെക്റ്ററിനെ അവതരിപ്പിച്ചത് ബ്രയാൻ കോക്സ് ആയിരുന്നു. 1991ൽ ദ സൈലൻസ് ഓഫ് ദ ലാംബ്സിനെ അടിസ്ഥാനമാക്കി അതേ പേരിൽ ചലച്ചിത്രം പുറത്തിറങ്ങി. ഈ ചിത്രത്തിൽ ഹാനിബാൾ ലെക്റ്ററിനെ അവതരിപ്പിച്ച ആന്റണി ഹോപ്കിൻസ് തന്റെ അഭിനയത്തിന് ആ വർഷത്തെ അക്കാദമി അവാർഡ് നേടി. പിന്നീട് 2001ൽ പുറത്തിറങ്ങിയ ഹാനിബാളിലും 2002ൽ പുറത്തിറങ്ങിയ റെഡ് ഡ്രാഗണിലും ഹോപ്കിൻസ് തന്നെയാണ് ലെക്റ്ററായി അഭിനയിച്ചത്. 2007ൽ പുറത്തിറങ്ങിയ ഹാനിബാൾ റൈസിംഗിൽ യുവാവായ ലെക്റ്ററിനെ ആരൺ തോമസും പ്രായമായ ലെക്റ്ററിനെ ഗാസ്പാഡ് ഉലിയലും ആണ് അവതരിപ്പിച്ചത്.

2003ൽ ഹാനിബാൾ ലെക്റ്ററിനെ ഏറ്റവും മികച്ച വില്ലനായി അമേരിക്കൻ ഫിലിം ഇൻസ്റ്റിറ്റ്യൂട്ട് തെരെഞ്ഞെടുത്തു. 2010 ജൂണിൽ എന്റർടെയിൻമെന്റ് വീക്കിലി പുറത്തിറക്കിയ 20 വർഷത്തിനിടെയുള്ള മികച്ച 100 കഥാപാത്രങ്ങളുടെ പട്ടികയിലും ലെക്റ്റർ ഇടം പിടിച്ചിരുന്നു.

റെഡ് ഡ്രാഗണിൽ ലെക്റ്ററിന് അറിയപ്പെടുന്ന ഒരു മാനസികാസുഖവുമില്ലെന്ന് വ്യക്തമാക്കുന്നുണ്ട്. സൈലൻസ് ഓഫ് ദ ലാംബ്സിൽ ലെക്റ്റർ ഒരു തികഞ്ഞ സാമൂഹ്യ ജീവിയാണെന്ന് ലെക്റ്ററിന്റെ കാവൽക്കാരനായ ഡോ. ഫ്രെഡെറിക് ചിൽട്ടൺ അവകാശപ്പെടുന്നുണ്ട്. എന്നാൽ ഈ നോവലിന്റെ ചലചിത്ര രൂപത്തിൽ ലെക്റ്റർ ഒരു തികഞ്ഞ മനോരോഗിയാണെന്നാണ് പറയുന്നത്. റെഡ് ഡ്രാഗൺ എന്ന നോവലിൽ നായകനായ വിൽ ഗ്രഹാം, ലെക്റ്റർ ചെറിയ കുട്ടികളെപ്പോലെ മൃഗങ്ങളെ ഉപദ്രവിക്കാറുണ്ടെന്ന് പറയുന്നുണ്ട്. എന്നാൽ തുടർന്നുള്ള നോവലുകളിൽ ലെക്റ്ററിന് മൃഗങ്ങളോടുള്ള സ്നേഹം കാണാവുന്നതാണ്.


</doc>
<doc id="292418" url="https://ml.wikipedia.org/wiki?curid=292418" title="മക്കിയാട്">
മക്കിയാട്

വയനാട് ജില്ലയിലെ മാനന്തവാടി താലൂക്കിൽ തൊണ്ടർനാട് പഞ്ചായത്തിൽ,കോഴിക്കോട്,കണ്ണൂർ അതിർത്തി വനപ്രദേശങ്ങളുടെ താഴ്വാരമായി നിലകൊള്ളുന്ന പ്രദേശമാണു മക്കിയാട്.


</doc>
<doc id="292451" url="https://ml.wikipedia.org/wiki?curid=292451" title="സ്റ്റിറക്കോസോറസ്">
സ്റ്റിറക്കോസോറസ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് സ്റ്റിറക്കോസോറസ് (ഉച്ചാരണം : ). അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് കാനഡയിൽ ഉള്ള ദിനോസർ പ്രവിശ്യാ ഉദ്യാനത്തിൽ നിന്നും ആണ് നിന്നും ആണ് . പേര് പുരാതന ഗ്രീക്ക് ആണ് പേരിന്റെ അർഥം മുള്ളുള്ള പല്ലി എന്നാണ്.

ഇവയ്ക്ക് ഫ്രിൽ എന്ന മുഖത്തിനു ചുറ്റും ഉള്ള അസ്ഥിയുടെ ആവരണത്തിൽ നാലു മുതൽ ആറു വരെ കൊമ്പു ക്കൾ ഉണ്ടായിരുന്നു, കവിളിൽ രണ്ടു ചെറിയ കൊമ്പും , മുക്കിനു മുകളിൽ വലിയ ഒരു കൊമ്പും ഉണ്ടായിരുന്നു രണ്ടടി വരെ നീളം ഉണ്ടായിരുന്നു ഈ കൊമ്പിന് . അതിഭീമൻ ഗണമല്ലെങ്കിലും സ്റ്റിറക്കോസോറകൾക്ക് ഏകദേശം 5.5 മീറ്റർ (18 അടി) നീളവും 1.8 മീറ്റർ (6 അടി) ഉയരവും ഉണ്ടായിരുന്നതായി കണക്കാക്കപ്പെടുന്നു. ഇവയ്ക്ക് ഏകദേശം 2.7 ടൺ വരെ ശരീരഭാരവുമുണ്ടായിരുന്നു.

തത്തകളുടെ പോലെയുള്ള ഒരു ചുണ്ടായിരുന്നു ഇവയ്ക്ക്. മറ്റു സെറാടോപിയ ദിനോസറുകളെ പോലെ സസ്യഭോജി ആയ ഇവ ഇതുപയോഗിച്ച് ഇവ കോൻ, പൈൻ എന്നി സസ്യങ്ങൾ ആയിരിക്കണം ഭക്ഷിച്ചിട്ടുണ്ടാവുക എന്ന് കരുതപ്പെടുന്നു.


</doc>
<doc id="292464" url="https://ml.wikipedia.org/wiki?curid=292464" title="മൈക്കൽ. ടി. ഉൾമാൻ">
മൈക്കൽ. ടി. ഉൾമാൻ

അമേരിയ്ക്കൻ ന്യൂറോ ശാസ്ത്രജ്ഞനാണ് മൈക്കൽ. ടി. ഉൾമാൻ.(ജ: ജൂലൈ 29, 1962, സാൻ ഫ്രാൻസിസ്കോ )ഓർമ്മയും ഭാഷയും തമ്മിലുള്ള മസ്തിഷ്ക നാഡീവ്യൂഹ ബന്ധത്തെക്കുറിച്ച്ഗവേഷണത്തിൽ ഏർപ്പെട്ടിയ്ക്കുന്ന ഉൾമാൻ കോഗ്നറ്റീവ് ന്യൂറോ സയൻസിൽ ഗണ്യമായ സ്വാധീനം ചെലുത്തിയിട്ടുണ്ട്. 



</doc>
<doc id="292477" url="https://ml.wikipedia.org/wiki?curid=292477" title="ആൻഡ്രെയാസ് വിസേലിയസ്">
ആൻഡ്രെയാസ് വിസേലിയസ്

ആൻഡ്രെയാസ് വിസേലിയസ് (31 ഡിസംബർ 1514 – 15 ഒക്ടോബർ 1564) ഉത്തര ബൽജിയത്തിൽ ജനിച്ചു. ശരീരശാസ്ത്രജ്ഞനും ഭിഷഗ്വരനും എന്ന നിലയിൽ ആധുനിക വൈദ്യശാസ്ത്രമേഖലയ്ക്ക് ഏറെ സംഭാവനകൾ നൽകിയിട്ടുണ്ട്.
ആധുനികവൈദ്യശാസ്ത്രത്തിനു ശാസ്തീയമുഖം നൽകുന്നതിൽ വളരെയേറെ പങ്ക് വഹിച്ച ഒരു മഹാനായ വൈദ്യശാസ്ത്രഞ്ഞനായിരുന്നു ഇദ്ദേഹം.വിദ്യാർഥി ആയിരിക്കുമ്പോൾ തന്നെ സെമിത്തേരിയിൽ പോയി ശവശരീരങ്ങൾ കീറി മുറിച്ചു പഠിക്കൽ ഇദ്ദേഹത്തിന്റെ ഒരു ശീലമായിരുന്നു.
ദി കോർപോറിസ് ഫാബ്രിക
കേവലം 29 വയസുള്ള സമയത്ത് ആൻഡ്രെയാസ് വിസേലിയസ് 1543ൽ മനുഷ്യശരീരശാസ്ത്രത്തെ പറ്റി പ്രധിപാധിക്കുന്ന ആദ്യആധികാരിക ഗ്രന്ഥം എന്നറിയാപ്പെടുന്ന ദി ഹുമാനി കോർപോറിസ് ഫാബ്രിക പുറത്തിറക്കി.
പേശികളുടെ പ്രവർത്തനരീതി ആമാശയം തലചോർ എന്നിവയുടെ ഘടന , ഹൃദയത്തിന്റെ പ്രവർത്തനം , എല്ലുകളുടെ ഘടന എന്നിവയെ കുറിച്ചുള്ള ആധികാരിക പരാമർശങ്ങൾ ഇതിലുണ്ട്.


</doc>
<doc id="292481" url="https://ml.wikipedia.org/wiki?curid=292481" title="ഓപ്പറേഷൻ ഐസോടോപ്">
ഓപ്പറേഷൻ ഐസോടോപ്

വിയന്നയിൽ നിന്നു ടെൽ അവീവിലേയ്ക്കു പറക്കുകയായിരുന്ന ബൽജിയൻ വിമാനമായ സബേന 571 ലെ യാത്രാക്കാരെ വിമാനറാഞ്ചികളിൽ നിന്നു മോചിപ്പിയ്ക്കാൻ ഇസ്രയേൽ നടത്തിയ കമാൻഡോ നീക്കമാണ് ഓപ്പറേഷൻ ഐസോടോപ് എന്നപേരിൽ അറിയപ്പെടുന്നത്.

ബ്ലാക്ക് സെപ്റ്റംബർ എന്ന ഭീകരസംഘടനയുടെ നാലു പ്രവർത്തകരാണ് 1972 മേയ് 8 നു ഈ വിമാനം റാഞ്ചി ബെൻ ഗുറിയോൻ (ലോദ്)വിമാനത്താവളത്തിൽ ഇറക്കിയത്.ഇതിന്റെ സൂത്രധാരൻ അലി ഹസ്സൻ സലമേ ആണെന്നു കരുതപ്പെടുന്നു. മേയ് 9 നു തുടങ്ങിയ രക്ഷാദൗത്യത്തിൽ കമാൻഡോകൾ ആയുധധാരികളായ രണ്ടു പുരുഷന്മാരെ വധിയ്ക്കുകയും സംഘത്തിലുണ്ടായിരുന്ന 2 സ്ത്രീകളെ പിടികൂടുകയും ചെയ്തു. ഈ നീക്കത്തിനു നേതൃത്വം നൽകിയ യൂദ് ബരാക്കിനോടൊപ്പം ബന്യമിൻ നെതന്യാഹുവും പങ്കെടുത്തിരുന്നു.



</doc>
<doc id="292554" url="https://ml.wikipedia.org/wiki?curid=292554" title="സ്ക്രിപ്ചർ യൂണിയൻ">
സ്ക്രിപ്ചർ യൂണിയൻ

ഒരു അന്താരാഷ്ട്ര ക്രൈസ്തവ സംഘടനയാണ് സ്ക്രിപ്ചർ യൂണിയൻ. 1867-ൽ സ്ഥാപിതമായ ഈ സംഘടന സഭാവിഭാഗവ്യത്യാസമില്ലാതെ വ്യക്തികളുടെ ആത്മികവും ഭൗതികവുമായ നന്മ ലക്ഷ്യമാക്കി പ്രവർത്തിക്കുന്നു. ലോകമെങ്ങും ക്രൈസ്തവ സഭകളുമായി സഹകരിച്ച് പ്രവർത്തിക്കുന്ന ഈ സംഘടനയുടെ സ്ഥാപകൻ ജോസയാ സ്പയേർസാണ് . കുട്ടികളെയും യുവാക്കളെയും മുതിർന്നവരെയും ബൈബിളിന്റെ വെളിച്ചത്തിൽ ദൈവപരിജ്ഞാനത്തിൽ നന്മയിലേക്ക് നയിക്കുകയാണ് സ്ക്രിപ്ചർ യൂണിയന്റെ പ്രഖ്യാപിത ലക്ഷ്യം. 
വടക്കൻ വെയിൽസിലെ ലാൻഡുഡ്‌നോ ബീച്ചിൽ 1867-ലെ ഒരു അവധിക്കാല സായാഹ്നം ചെലവഴിക്കാനെത്തിയജോസയാ സ്പയേർസ്. അവിടെ കുടുംബാംഗങ്ങളോടൊപ്പം കളിച്ചു രസിക്കുന്ന നിരവധി കുട്ടികളെ അദ്ദേഹം കണ്ടു. അവരെ ഒരുമിച്ചു കൂട്ടാൻ വേണ്ടി അദ്ദേഹം കടൽത്തീരത്തെ മണലിൽ തന്റെ വോക്കിംഗ് സ്റ്റിക്ക് ഉപയോഗിച്ച് 'God is Love' എന്ന് വലുതായി എഴുതി. അത്ഭുതത്തോടെ ചുറ്റും കൂടിയ കുട്ടികൾക്ക് അദ്ദേഹം ഒരു ജോലി നൽകി- കടൽത്തീരത്തെ ഉരുളൻ കല്ലുകളും കക്കകളും ശംഖുകളും ശേഖരിച്ച് ആ എഴുതിയ വാചകത്തെ അലങ്കരിക്കുക. ഉത്സാഹത്തോടെ കുട്ടികൾ അതനുസരിച്ചു. ആ കുട്ടികളെ ഒരുമിച്ചിരുത്തി അദ്ദേഹം പാട്ടുകളിലൂടെയും കഥകളിലൂടെയും തന്റെ വിശ്വാസം അവരോട് പങ്കുവച്ചു. അത് സ്ക്രിപ്ചർ യൂണിയൻ എന്ന ലോകപ്രസിദ്ധ സംഘടനയുടെ തുടക്കമായിരുന്നു. 
ഇൻഡ്യയുൾപ്പെടെ 130-ൽ അധികം രാജ്യങ്ങളിൽ സ്ക്രിപ്ചർ യൂണിയൻ പ്രവർത്തിക്കുന്നു. ഇൻഡ്യയിൽ ചെന്നൈ ആണ് സംഘടനയുടെ ആസ്ഥാനം. കേരളത്തിൽ സ്ക്രിപ്ചർ യൂണിയൻ ആസ്ഥാനം പത്തനംതിട്ട ജില്ലയിലെ തിരുവല്ലയിലാണ്. മലയാളത്തിലെ ആദ്യത്തെ ബാലമാസികയായ 'നമ്മുടെ മാസിക' ഒരു സ്ക്രിപ്ചർ യൂണിയൻ പ്രസിദ്ധീകരണമാണ്.



</doc>
<doc id="292556" url="https://ml.wikipedia.org/wiki?curid=292556" title="ക്രൈസ്തവ സാഹിത്യ സമിതി">
ക്രൈസ്തവ സാഹിത്യ സമിതി

പുസ്തക പ്രസിദ്ധീകരണത്തിലൂടെയും വിപണനത്തിലൂടെയും കേരള ക്രൈസ്തവ സമൂഹത്തിൽ ശ്രദ്ധിക്കപ്പെടുന്ന എക്യൂമെനിക്കൽ പുസ്തക പ്രസാധകസംഘമാണ് ക്രൈസ്തവ സാഹിത്യ സമിതി (സി.എസ്.എസ്). 
മലയാള ക്രൈസ്തവ സാഹിത്യ സമിതി (എം.സി.എൽ.സി) എന്ന പേരിൽ 1925-ലാണ് തുടക്കം. റവ. ഡബ്‌ള്യൂ മാത്യു, ശ്രീ. പി.ഒ. ഫിലിപ്പ് തുടങ്ങിയവർ ആദ്യകാല പ്രവർത്തനങ്ങൾക്ക് നേതൃത്വം നൽകി. 1952 മുതൽ മദ്രാസ് കേന്ദ്രീകരിച്ചു പ്രവർത്തിച്ചിരുന്ന ക്രിസ്ത്യൻ ലിറ്ററേച്ചർ സൊസൈറ്റി (സി.എൽ.എസ്)യുടെ മലയാള ശാഖയായി പ്രവർത്തിച്ചിരുന്ന സമിതി, 1994-ൽ തിരുവല്ല ക്രൈസ്തവ സാഹിത്യ സമിതി എന്ന പേര് സ്വീകരിച്ചു. 

ക്രൈസ്തവ സാഹിത്യ സമിതിയുടെ വളർച്ചയിൽ ബിഷപ്പ് ഡോ. ഐ. യേശുദാസൻ, റവ. ജോർജ് അലക്‌സാണ്ടർ, ഡോ. എം.എം. തോമസ്, റവ.പി.റ്റി. തോമസ്, റവ. ഡോ. റ്റി.എം.ഫിലിപ്പ്, തുടങ്ങിയവരുടെ സംഭാവനകൾ പ്രധാനപ്പെട്ടതാണ്.
തിരുവല്ല കുരിശുകവലയിലുള്ള സി.എസ്.എസ് ബുക്ക്‌ഷോപ്പിലൂടെ മലയാളത്തിലും ഇംഗ്ലീഷിലുമുള്ള എല്ലാ ക്രൈസ്തവ ഗ്രന്ഥങ്ങളും വിതരണം ചെയ്യപ്പെടുന്നു. ഇന്ന് കേരളത്തിലെ പ്രധാന ക്രൈസ്തവ പുസ്തകശാലകളിലൊന്നാണിത്. സഹോദരസ്ഥാപനമായ തിയോളജിക്കൽ ലിറ്ററേച്ചർ കമ്മറ്റി(റ്റി.എൽ.സി.) യിലൂടെ ക്രൈസ്തവ ദൈവശാസ്ത്ര ഗ്രന്ഥങ്ങൾ പ്രസിദ്ധീകരിക്കുന്നു. മലങ്കര ഓർത്തഡോക്‌സ് സുറിയാനി സഭ, യാക്കോബായ സുറിയാനി സഭ, മലങ്കര മാർത്തോമ്മാ സുറിയാനി സഭ, സി.എസ്.ഐ സഭ എന്നിങ്ങനെ കേരളത്തിലെ നാല് എപ്പിസ്‌കോപ്പൽ സഭകളുടെ പ്രതിനിധികൾ ഉൾക്കൊള്ളുന്ന ഗവേണിംഗ് ബോർഡാണ്, സി.എസ്.എസ് പ്രവർത്തനങ്ങൾക്ക് നേതൃത്വം നൽകുന്നത്. അഭിവന്ദ്യ ബിഷപ്പ് ഡോ. സാം മാത്യു ചെയർമാനായും റവ. ഡോ. മാത്യു ഡാനിയൽ സെക്രട്ടറിയായും ശ്രീ. ജോർജ് ഉമ്മൻ ട്രഷറാറായും ഇപ്പോൾ സേവനമനുഷ്ഠിക്കുന്നു. 

മലയാളത്തിലും ഇംഗ്ലീഷിലുമായി പ്രതിവർഷം നൂറിലേറെ പുസ്തകങ്ങൾ പ്രസിദ്ധീകരിക്കുന്നു.



</doc>
<doc id="292558" url="https://ml.wikipedia.org/wiki?curid=292558" title="പത്മവ്യൂഹം (1973-ലെ ചലച്ചിത്രം)">
പത്മവ്യൂഹം (1973-ലെ ചലച്ചിത്രം)

എം.എസ്. പ്രൊഡക്ഷൻസിന്റെ ബാനറിൽ വി.എം. ചാണ്ടിയും സി.സി. ബേബിയും കൂട്ടായി നിർമിച്ച ശശികുമാർ സംവിധാനം ചെയ്ത മലയാളചലച്ചിത്രമാണ് പത്മവ്യൂഹം. ജോളി ഫിലിംസ് വിതരണം ചെയ്ത ഈ ചിത്രം 1973 ഡിസംബർ 21-ൻ് പ്രദർശനം തുടങ്ങി.



ഗാനങ്ങൾ :ശ്രീകുമാരൻ തമ്പി <br>
ഈണം : എം.കെ. അർജുനൻ


</doc>
<doc id="292600" url="https://ml.wikipedia.org/wiki?curid=292600" title="ഷാക്ലോദ് ദുവാല്യേ">
ഷാക്ലോദ് ദുവാല്യേ

മുൻ ഹെയ്തി ഭരണാധികാരിയാണ് ഷാക്ലോദ് ദുവാല്യേ (ജൂലൈ 3, 1951 – ഒക്ടോ: 4, 2014).1971 ൽ പിതാവിന്റെ മരണത്തിനു ശേഷം അധികാരത്തിലെത്തിയ ദുവാല്യേ 1986 ൽ പൊതുജനപ്രക്ഷോഭം ഉണ്ടാകുന്നതുവരെ ഭരണത്തിൽ തുടർന്നു. തുടർന്നു ഫ്രാൻസിൽ അഭയം തേടി. "ബേബി ദോക്" എന്ന അപരനാമത്തിലും ദുവാല്യേ അറിയപ്പെട്ടിരുന്നു.

ദുവാല്യേയുടെ സ്വേച്ഛാധിപത്യത്തിനു കീഴിൽ അമർന്ന ഹെയ്തി നിരവധി മനുഷ്യക്കുരുതികൾക്കും മനുഷ്യാവകാശ ധ്വംസനങ്ങൾക്കും ,അഴിമതികൾക്കും അക്കാലത്ത് വേദിയായി. 


</doc>
<doc id="292631" url="https://ml.wikipedia.org/wiki?curid=292631" title="ചാൾസ് റൈക്രോഫ്റ്റ്">
ചാൾസ് റൈക്രോഫ്റ്റ്

ബ്രിട്ടിഷ് മനോവിശ്ലേഷണ വിദഗ്ദ്ധനും ,മനോരോഗ ചികിത്സകനും ആയിരുന്നു ചാൾസ് ഫ്രെഡറിക്ക് റൈക്രോഫ്റ്റ്(9 സെപ്റ്റം: 1914 – 24 മേയ് 1998) .മന:ശാസ്ത്രമേഖലയിൽ ശ്രദ്ധിയ്ക്കപ്പെട്ട അനേകം ഗ്രന്ഥങ്ങളുടെ കർത്താവുമാണ് റൈക്രോഫ്റ്റ്.




</doc>
<doc id="292639" url="https://ml.wikipedia.org/wiki?curid=292639" title="എല്ലിസ് പോൾ ടൊറാൻസ്">
എല്ലിസ് പോൾ ടൊറാൻസ്

സർഗ്ഗാത്മകതയെക്കുറിച്ച് വിപുലമായ ഗവേഷണം നടത്തിയിട്ടുള്ള അമേരിയ്ക്കൻ മനശാസ്ത്ര ഗവേഷകനും പ്രൊഫസ്സറുമായിരുന്നു ഇ. പി .ടൊറാൻസ് (എല്ലിസ് പോൾ ടൊറാൻസ്-ഒക്ടോ: 8, 1915 - ജൂലൈ 12, 2003).
ഈ രംഗത്ത് ആകെ 1871 പ്രസിദ്ധീകരണങ്ങൾ അദ്ദേഹത്തിന്റേതായി പ്രസിദ്ധീകരിയ്ക്കപ്പെട്ടിട്ടുണ്ട്. ടൊറാൻസ് ഗവേഷണം നടത്തിയിരുന്നു. സർഗ്ഗാത്മകതയെ നിർവ്വചിയ്ക്കുന്നതിനു ചില മാനകങ്ങൾ അദ്ദേഹം വികസിപ്പിയ്ക്കുകയുണ്ടായി. ഇത് "ടോറാൻസ് ടെസ്റ്റ് ഓഫ് ക്രിയേറ്റിവിറ്റി" (Torrance Tests of Creative Thinking) എന്ന് അറിയപ്പെടുന്നു .




</doc>
<doc id="292645" url="https://ml.wikipedia.org/wiki?curid=292645" title="ഹീലിയോസ്ഫിയർ">
ഹീലിയോസ്ഫിയർ

സൂര്യനെ പൊതിഞ്ഞു കിടക്കുന്ന വിസ്തൃതമായ പ്രദേശത്തെയാണ് ഹീലിയോസ്ഫിയർ എന്നു പറയുന്നത്. ഒരു കുമിളയുടെ ആകൃതിയിൽ സ്ഥിതിചെയ്യുന്ന ഇതിന്റെ അതിർത്തി നക്ഷത്രാന്തരീയമാദ്ധ്യമവുമായി സന്ധിക്കുന്ന ഇടമാണ്. ഇത് പ്ലൂട്ടോയുടെ ഭ്രമണപഥത്തിനും അപ്പുറത്താണ് കിടക്കുന്നത്. ഇത്രയും ദൂരം വരെയാണ് സൗരവാതത്തിന്റെ പ്രഭാവം അനുഭവപ്പെടുന്നത്. ഹീലിയോസ്ഫിയർ അവസാനിക്കുന്ന ഭാഗത്തെ ഹീലിയോപോസ് എന്നു പറയുന്നു. വോയേജർ ബഹിരാകാശപേടകം ഈ ഭാഗം കടന്നുപോയതായി കരുതപ്പെടുന്നു. നക്ഷത്രാന്തരീയമാദ്ധ്യമത്തിൽ കൂടി സൂര്യൻ മുന്നോട്ടു സഞ്ചരിക്കുന്നതുകൊണ്ട് ഹീലിയോസ്ഫിയർ പൂർണ്ണമായ ഗോളാകൃതിയിലല്ല. ഹീലിയോസ്ഫിയറിന്റെ ഘടനെയെയും സ്വഭാവത്തെയും കുറിച്ച് ലഭ്യമായ വിവരങ്ങൾ വെച്ച് ഏതാനും സിദ്ധാന്തങ്ങൾ രൂപീകരിച്ചിട്ടുണ്ട്.

സൗരവാതത്തിന്റെ പ്രഭാവം അനുഭവപ്പെടുന്ന മേഖലയാണ് ഹീലിയോസ്‌ഫിയർ. കൊറോണയിൽ നിന്നും പുറപ്പെടുന്ന സൗരവാതകണങ്ങൾ ശബ്ദാതിവേഗത്തിലാണ് സൗരയൂഥത്തിലൂടെ സഞ്ചരിക്കുന്നത്. നക്ഷത്രാന്തരീയമാധ്യമവുമായുള്ള സമ്പർക്കത്തിലൂടെ ഇതിന്റെ വേഗത കുറഞ്ഞു വന്ന് അവസാനം ഇല്ലാതാവുന്നു. സൗരവാതത്തിന്റെ വേഗത ശബ്ദവേഗതയെക്കാൾ കുറയുന്ന ഭാഗത്തെ ടെർമിനേഷൻ ഷോക്ക് എന്നു പറയുന്നു. ഹീലിയോസ്‌ഹീത്ത് എന്ന ഭാഗത്തുകൂടെ സഞ്ചരിച്ച് വേഗത കുറഞ്ഞു വന്ന് അവസാനം ഹീലിയോപോസ് എന്ന ഭാഗത്തു വെച്ച് ഇല്ലാതാവുന്നു. ഇവിടെ സൗരവാതവും നക്ഷത്രാന്തരീയവാതവും സംതുലിതമാകുന്നു. വോയേജർ 1 2004ലും വോയേജർ 2 2007ലും ടെർമിനേഷൻ ഷോക്ക് കടന്നു..

ഹീലിയോപോസിനു പുറത്ത് ഒരു ബോഷോക്ക് മേഖല ഉണ്ടെന്നാണ് ആദ്യം കരുതിയിരുന്നത്. എന്നാൽ ഐബക്സിൽ നിന്നും ലഭ്യമായ വിവരങ്ങൾ വിശകലനം ചെയ്തപ്പോൾ ഇതിനുള്ള സാധ്യത കുറവാണെന്നു മനസ്സിലായി. ഒരു നിഷ്കൃയ മേഖല ഈ പ്രദേശത്തു സ്ഥിതിചെയ്യുന്നു എന്ന സിദ്ധാന്തത്തിനാണ് ഇപ്പോൾ മുൻതൂക്കം..

നിഷ്കൃയമേഖല സൂര്യനിൽ നിന്നും ഏകദേശം 113 ജ്യോതിർമാത്ര അകലെയായി ഹീലിയോസ്‌ഹീത്തിനുള്ളിൽ സ്ഥിതിചെയ്യുന്നതായി 2010ൽ വോയേജർ 1 കണ്ടെത്തി. അവിടെ സൗരവാതത്തിന്റെ പ്രവേഗം പൂജ്യമാവുകയും കാന്തികമണ്ഡലത്തിന്റെ തീവ്രത ഇരട്ടിയാവുകയും സൗരയൂഥത്തിനു പുറത്തു നിന്നു വരുന്ന ഉയർന്ന ഊർജ്ജനിലയിലുള്ള ഇലക്ട്രോണുകളുടെ അളവ് നൂറു മടങ്ങായി വർദ്ധിക്കുകയും ചെയ്യുന്നു. 2012ൽ വോയേജർ 1 സൂര്യനിൽ നിന്ന് 120 ജ്യോതിർമാത്ര അകലെ എത്തിയപ്പോൾ അവിടെ കോസ്മിക് വികിരണങ്ങളുടെ അളവ് വളരെ പെട്ടെന്ന് വർദ്ധിക്കുന്നതായി കണ്ടു. ഇത് ഹീലിയോപോസ് അടുത്തെത്തിയതിന്റെ വ്യക്തമായ തെളിവായി. 2012 ആഗസ്റ്റിൽ സൂര്യനിൽ നിന്നും 122 ജ്യോതിർമാത്ര അകലെയായി സൂര്യന്റെ സ്വാധീനം അത്ര പ്രബലമല്ലാത്ത കാന്തിക ഹൈവേ എന്നു വിശേഷിപ്പിക്കപ്പെടുന്ന പ്രദേശത്ത് വോയേജർ 1 എത്തിയതായി 2012 ഡിസംബറിൽ നാസ വെളിപ്പെടുത്തി.. 2012 ആഗസ്റ്റ് 25നു തന്നെ വോയേജർ 1 നക്ഷത്രാന്തരീയ സ്ഥലത്തേക്കു പ്രവേശിച്ചിരുന്നു എന്ന് 2013ൽ നാസ പ്രസ്താവിച്ചു..

2009ൽ കാസ്സിനി, ഐബക്സ് എന്നിവ നൽകിയ വിവരങ്ങൾ ഹീലിയോടെയിൽ സിദ്ധാന്തത്തെ സംശയത്തിന്റെ നിഴലിൽ നിർത്തി.. എന്നാൽ ഐബക്സിൽ നിന്നും കിട്ടിയ വിവരങ്ങളുടെ അടിസ്ഥാനത്തിൽ തന്നെ 2013 ജൂലൈ മാസത്തിൽ സൗരയൂഥത്തിന് ഒരു വാലുണ്ട് എന്ന വസ്തുത സ്ഥിരീകരിച്ചു.

സൂര്യന്റെ കൊറോണയിൽ നിന്നും പുറപ്പെടുന്ന ചാർജ്ജിതകണങ്ങളുടെ പ്രവാഹമാണ് സൗരവാതം. സൂര്യൻ ഒരു പ്രാവശ്യം സ്വയം ഭ്രമണം ചെയ്യാൻ ഏകദേശം 27 ദിവസം എടുക്കുന്നു. ഇങ്ങനെ ഭ്രമണം ചെയ്യുന്നതിനോടൊപ്പം സൂര്യന്റെ കാന്തികക്ഷേത്രം സൗരവാതത്തിലൂടെ വിതരണം ചെയ്യപ്പെടുന്നതുകൊണ്ട് സൗരയൂഥത്തിൽ ഇത് ഒരു വലയ രൂപത്തിൽ രൂപപ്പെടുന്നു. സൂര്യനിൽ നിന്നും വരുന്ന സൗരവാതത്തിൽ നിന്നും ഭൂമിയെ രക്ഷപ്പെടുത്തുന്നത് അതിന്റെ കാന്തികമണ്ഡലമാണ്.


</doc>
<doc id="292647" url="https://ml.wikipedia.org/wiki?curid=292647" title="ജോൺ ഒകീഫ്">
ജോൺ ഒകീഫ്

ബ്രിട്ടീഷ് അമേരിക്കൻ ഗവേഷകനാണ് ജോൺ ഒകീഫ് (ജനനം : 18 നവംബർ 1939). തലച്ചോറിലെ കോശങ്ങൾ ദിശാനിർണയം നടത്തുന്നത് സംബന്ധിച്ച് നടത്തിയ പഠനത്തിന് നോർവീജിയൻ ദമ്പതികളും ഗവേഷകരുമായ എഡ്വേഡ് മോസർ, മേയ് ബ്രിട്ട് മോസർ എന്നിവരോടൊപ്പം 2014 ൽ വൈദ്യശാസ്ത്രത്തിനുള്ള നോബൽ പുരസ്‌ക്കാരം ലഭിച്ചു.

ലണ്ടൻ യൂണിവേഴ്‌സിറ്റി കോളേജിലെ ന്യൂറൽ സർക്യൂട്ട് ആൻഡ് ബീഹേവിയറൽ വിഭാഗം മേധാവി ആണ് ജോണ് കീഫ്. 
നമ്മുടെ തലച്ചോറിലെ 'ആന്തര സ്ഥലകാലബോധ' സംവിധാന'ത്തിലെ ആദ്യഘടകം 1971-ൽ ജോൺ ഒകീഫ് ആണ് കണ്ടെത്തിയത്. എലികളെ ഉപയോഗിച്ച് നടത്തിയ പരീക്ഷണത്തിൽ, ഓരോ പ്രത്യേക സ്ഥലത്തെത്തുമ്പോൾ തലച്ചോറിൽ ഹിപ്പൊകാംപസിലെ ചില പ്രത്യേക കോശങ്ങൾ പ്രവർത്തനക്ഷമമാകുന്നതായി അദ്ദേഹം കണ്ടു. അത്തരം കോശങ്ങൾ തലച്ചോറിൽ ഭൂപടം രൂപപ്പെടുത്തുന്നതായി ആ നിരീക്ഷണം തെളിയിച്ചു. 


</doc>
<doc id="292650" url="https://ml.wikipedia.org/wiki?curid=292650" title="കാൽവിൻ.എസ്.ഹാൾ">
കാൽവിൻ.എസ്.ഹാൾ

അമേരിക്കൻ മാനസികാപഗ്രഥന വിദഗ്ദ്ധനായിരുന്നു കാൽവിൻ.എസ്.ഹാൾ (1909–1985). സ്വപ്നങ്ങളുടെ വ്യാഖ്യാനത്തിലും വിശകലനത്തിലും കാൽവിൻ ഒട്ടേറെ നിരീക്ഷണ പഠനങ്ങൾ നടത്തിയിട്ടുണ്ട്. സ്വപ്നത്തിനു ജ്ഞാനാത്മകമായ വശങ്ങളുണ്ട് എന്നു അഡ്ലറെപ്പോലെ കാൽവിനും അഭിപ്രായപ്പെടുകയുണ്ടായി.


</doc>
<doc id="292651" url="https://ml.wikipedia.org/wiki?curid=292651" title="എഡ്വേഡ് മോസർ">
എഡ്വേഡ് മോസർ

നോർവീജിയൻ വൈദ്യശാസ്ത്ര ഗവേഷകനാണ് എഡ്വേഡ് മോസർ. തലച്ചോറിലെ കോശങ്ങൾ ദിശാനിർണയം നടത്തുന്നത് സംബന്ധിച്ച് നടത്തിയ പഠനത്തിന് ഭാര്യയും സഹ ഗവേഷകയുമായ മേയ് ബ്രിട്ട് മോസർ, ബ്രിട്ടീഷ് അമേരിക്കൻ ഗവേഷകനായ ജോൺ ഒകീഫ് എന്നിവരോടൊപ്പം 2014 ൽ വൈദ്യശാസ്ത്രത്തിനുള്ള നോബൽ പുരസ്‌ക്കാരം ലഭിച്ചു.
നോർവെയിൽ ട്രോൻഥീമിലെ 'സെന്റർ ഫോർ ന്യൂറൽ കംപ്യൂട്ടേഷ'ന്റെ ഡയറക്ടറാണ്
തൊണ്ണൂറുകളിൽ കീഫിന്റെ പരീക്ഷണശാലയിൽ മോസർ ദമ്പതികൾ പ്രവർത്തിച്ചിരുന്നു. നമ്മുടെ 'ആന്തര സ്ഥലകാലബോധ' സംവിധാന'ത്തിലെ ആദ്യഘടകം 1971-ൽ ജോൺ ഒകീഫ് ആണ് കണ്ടെത്തിയത്. തലച്ചോറിൽ ഹിപ്പൊകാംപസിലെ ചില പ്രത്യേക കോശങ്ങൾ പ്രവർത്തനക്ഷമമാകുന്നതായി അദ്ദേഹം കണ്ടു. അത്തരം കോശങ്ങൾ തലച്ചോറിൽ ഭൂപടം രൂപപ്പെടുത്തുന്നതായി എലികളെ ഉപയോഗിച്ച് നടത്തിയ പരീക്ഷണത്തിൽ തെളിഞ്ഞു. 

2005-ൽ മൂന്ന് പതിറ്റാണ്ടുകൾക്കു ശേഷം, തലച്ചോറിലെ മറ്റൊരു സുപ്രധാനഘടകമായ 'ഗ്രിഡ് കോശങ്ങൾ' എന്ന് വിളിക്കുന്ന മസ്തിഷ്‌കകോശങ്ങളാണ് കൃത്യമായ
സ്ഥാനവും ദിശയും നിർണയിക്കാൻ സഹായിക്കുന്നതെന്ന് മോസർ ദമ്പതിമാർ കണ്ടെത്തി. വഴി, ദിശ ഇവ നിർണയിക്കുന്നതിനും ഏകോപിപ്പിക്കുന്നതിനും പിന്നിൽ പ്രവർത്തിക്കുന്നത് ഇവയാണ്. ഇവ നമ്മുടെ തലച്ചോർ മാപ്പുകൾക്ക് രൂപം നല്കുകയും ദിശാനിർണയം നടത്തുകയും ചെയ്യുന്നതെങ്ങിനെയെന്നു കൃത്യമായി മനസ്സിലാക്കാനായി. 



</doc>
<doc id="292655" url="https://ml.wikipedia.org/wiki?curid=292655" title="മേയ് ബ്രിട്ട് മോസർ">
മേയ് ബ്രിട്ട് മോസർ

നോർവീജിയൻ വൈദ്യശാസ്ത്ര ഗവേഷകയാണ് മേയ് ബ്രിട്ട് മോസർ. തലച്ചോറിലെ കോശങ്ങൾ ദിശാനിർണയം നടത്തുന്നത് സംബന്ധിച്ച് നടത്തിയ പഠനത്തിന് ഭർത്താവും സഹ ഗവേഷകനുമായ എഡ്വേഡ് മോസർ, ബ്രിട്ടീഷ് അമേരിക്കൻ ഗവേഷകനായ ജോൺ ഒകീഫ് എന്നിവരോടൊപ്പം 2014 ൽ വൈദ്യശാസ്ത്രത്തിനുള്ള നോബൽ പുരസ്‌ക്കാരം ലഭിച്ചു.
നോർവെയിൽ ട്രോൻഥീമിലെ 'സെന്റർ ഫോർ ന്യൂറൽ കംപ്യൂട്ടേഷ'ന്റെ ഡയറക്ടറാണ് മേയ് ബ്രിട്ട് മോസർ.
തൊണ്ണൂറുകളിൽ കീഫിന്റെ പരീക്ഷണശാലയിൽ മോസർ ദമ്പതികൾ പ്രവർത്തിച്ചിരുന്നു. നമ്മുടെ 'ആന്തര സ്ഥലകാലബോധ' സംവിധാന'ത്തിലെ ആദ്യഘടകം 1971-ൽ ജോൺ ഒകീഫ് ആണ് കണ്ടെത്തിയത്. തലച്ചോറിൽ ഹിപ്പൊകാംപസിലെ ചില പ്രത്യേക കോശങ്ങൾ പ്രവർത്തനക്ഷമമാകുന്നതായി അദ്ദേഹം കണ്ടു. അത്തരം കോശങ്ങൾ തലച്ചോറിൽ ഭൂപടം രൂപപ്പെടുത്തുന്നതായി എലികളെ ഉപയോഗിച്ച് നടത്തിയ പരീക്ഷണത്തിൽ തെളിഞ്ഞു. 

2005-ൽ മൂന്ന് പതിറ്റാണ്ടുകൾക്കു ശേഷം, തലച്ചോറിലെ മറ്റൊരു സുപ്രധാനഘടകമായ 'ഗ്രിഡ് കോശങ്ങൾ' എന്ന് വിളിക്കുന്ന മസ്തിഷ്‌കകോശങ്ങളാണ് കൃത്യമായ
സ്ഥാനവും ദിശയും നിർണയിക്കാൻ സഹായിക്കുന്നതെന്ന് മോസർ ദമ്പതിമാർ കണ്ടെത്തി. വഴി, ദിശ ഇവ നിർണയിക്കുന്നതിനും ഏകോപിപ്പിക്കുന്നതിനും പിന്നിൽ പ്രവർത്തിക്കുന്നത് ഇവയാണ്. ഇവ നമ്മുടെ തലച്ചോർ മാപ്പുകൾക്ക് രൂപം നല്കുകയും ദിശാനിർണയം നടത്തുകയും ചെയ്യുന്നതെങ്ങിനെയെന്നു കൃത്യമായി മനസ്സിലാക്കാനായി. 



</doc>
<doc id="292729" url="https://ml.wikipedia.org/wiki?curid=292729" title="മൈസൂർ റെയിൽ മ്യൂസിയം">
മൈസൂർ റെയിൽ മ്യൂസിയം

മൈസൂർ റെയിൽ മ്യൂസിയം പഴയ റെയിൽ എൻജിനുകളും വിവിധ ഘടക ഭാഗങ്ങളും പ്രദർശിപ്പിച്ചിട്ടുള്ള ഒരു മ്യൂസിയമാണ്. ഇത് മൈസൂർ റെയിൽവേ സ്റ്റേഷനു സമീപം "കൃഷ്ണരാജസാഗർ" റോഡിൽ പ്രവർത്തിക്കുന്നു. 1979ലാണ് ഇന്ത്യൻ റെയിൽവേ ഈ മ്യൂസിയം ആരംഭിച്ചത്. ഇന്ത്യയിലെ രണ്ടാമത്തെ റെയിൽ മ്യൂസിയമാണ് ഇത്. ഇവിടെ വിവിധ തരം റെയിൽ എൻജിനുകളും തീവണ്ടിയുടെ ഘടകഭാഗങ്ങളും കൂടാതെ ഒരു ചിത്രഗാലറിയും ഉണ്ട്.മ്യൂസിയത്തിൽ ബാറ്ററികൊണ്ട് പ്രവർത്തിക്കുന്ന ഒരു ചെറിയ തീവണ്ടി കുട്ടികൾക്കായി ഓടിക്കുന്നു.



</doc>
<doc id="292735" url="https://ml.wikipedia.org/wiki?curid=292735" title="പീച്ചി ജലസേചന പദ്ധതി">
പീച്ചി ജലസേചന പദ്ധതി

പീച്ചി ജലസേചന പദ്ധതി പ്രധാനമായും മണലിപ്പുഴയുടെ കുറുകേ നിർമ്മിച്ചിട്ടുള്ള പീച്ചി അണക്കെട്ട് അടിസ്ഥാനമായാണ് പ്രവർത്തിക്കുന്നത്. ഈ ജലസേചന പദ്ധതി ഉപയോഗിച്ച് ഏതാണ്ട് 17555 ഹെക്ടർ പ്രദേശത്ത് ജലസേചനം സാദ്ധ്യമാക്കുന്നു. പീച്ചി ജലസേചന പദ്ധതി പ്രധാനമായും മുകുന്ദപുരം, തലപ്പള്ളി, തൃശൂർ, ചാവക്കാട് എന്നീപ്രദേശങ്ങളിലേക്ക് വിവിധ കനാലുകൾ വഴി ജലം എത്തിക്കുന്നു. ഇതുകൂടാതെ തൃശൂർ കോർപ്പറേഷനിലേക്കും ചുറ്റുമുള്ള എട്ട് പഞ്ചായത്തുകളിലേക്കുമുള്ള കുടിവെള്ള വിതരണവും കൈകാര്യം ചെയ്യുന്നു.

പീച്ചി ജലസേചന പദ്ധതിയുടെ വലതു കനാലിന് 37.3 കിമി നീളവും ഇടതു കനാലിന് 44.9 കിമി നീളവും ഉണ്ട്. ഉപകനാലുകൾക്ക് 116.57 കിമി നീളമുണ്ട്.


</doc>
<doc id="292753" url="https://ml.wikipedia.org/wiki?curid=292753" title="ഇസാമു അകസാക്കി">
ഇസാമു അകസാക്കി

ജാപ്പനീസ് ഭൗതികശാസ്ത്ര ഗവേഷകനാണ് ഇസാമു അകസാക്കി (赤崎 勇 "അകസാക്കി ഇസാമു"), (ജനനം: ജനു: 30, 1929) .കൂടുതൽ ഊർജക്ഷമവും ദീപ്തവുമായ ബ്ലൂ ലൈറ്റ് എമിറ്റിംഗ് ഡയോഡുകൾ (എൽ ഇ ഡി) വികസിപ്പിച്ചതിനും ബന്ധപ്പെട്ട ഗവേഷണങ്ങൾക്കും അകസാകി മറ്റു രണ്ടു ജാപ്പനീസ് ഗവേഷകരായ ഹിരോഷി അമാനോ, ഷൂജി നകാമുറ എന്നിവർക്കൊപ്പം 2014 ലെ ഭൗതികശാസ്ത്രത്തിനുള്ള നോബൽ സമ്മാനത്തിന് തെരഞ്ഞെടുക്കപ്പെട്ടു.
ജപ്പാനിലെ കഗോഷിമ പ്രവിശ്യയിൽ ജനിച്ച അകസാക്കി ക്യോട്ടോ സർവ്വകലാശാലയിൽ നിന്നും 1952 ൽ ബിരുദവും നഗോയാ സർവ്വകലാശാലയിൽ നിന്ന് ഡോക്ടറേറ്റും കരസ്ഥമാക്കി. കുറച്ചു കാലത്തേക്ക് മത്സുഷിത ഇലക്ച്രിക്കൽ കോർപറേഷന്റെ (ഇപ്പഴത്തെ പേര് പാനാസോണിക് ) ടോക്യോയിലെ ഗവേഷണശാലയുടെ ഡയറക്റ്ററായി സേവനമനുഷ്ഠിച്ചു. പിന്നീട് നഗോയാ സർവ്വകലാശാലയിലാണ് അദ്ദേഹം ഗാലിയം നൈട്രൈഡ് ഡയോഡുകളെ സംബന്ധിച്ച ഗവേഷണം തുടർന്നത്. ഇവിടെ വെച്ചാണ് ഹിറോഷി അമാനോയുമായുളള ഫലപ്രദമായ കൂട്ടായ്മ ആരംഭിച്ചത്. തന്റെ പേറ്റന്റുകളിൽ നിന്നുളള വമ്പിച്ച റോയൽറ്റി ഉപയോഗിച്ച്, അകസാകി 2006-ൽ നഗോയ യൂണിവഴ്സിറ്റി കാംപസ്സിൽ ഗവേഷണ സ്ഥാപനം ആരംഭിച്ചു. മെയ്ജോ യൂണിവഴ്സിറ്റിയിലെ പ്രൊഫസറായും അദ്ദേഹം സേവനം അനുഷ്ഠിക്കുന്നു. 
ചുവപ്പ് , പച്ച നിറങ്ങളിൽ ഉള്ള എൽ ഇ ഡികൾ തൊള്ളായിരത്തി അറുപതുകളിൽ തന്നെ വികസിപ്പിച്ചെടുക്കാൻ കഴിഞ്ഞെങ്കിലും നീല ഡയോഡുകൾ വികസിപ്പിച്ചെടുക്കുന്നതിൽ പലേ തടസ്സങ്ങളും ഉണ്ടായിരുന്നു.പ്രകാശവത്കരണത്തിന് എൽ.ഇ.ഡി.ഉപയോഗിക്കണമെങ്കിൽ ശുഭ്ര വെളിച്ചം (White light) സാധ്യമാകണം. ചുവപ്പ്, പച്ച, നീല എന്നീ മൂന്നുതരം എൽ.ഇ.ഡി.കളും സംയോജിപ്പിച്ചാലേ സൂര്യവെളിച്ചം പോലുളള ശുഭ്രപ്രകാശം (തരംഗദൈർഘ്യം 400-800nm) ലഭിക്കൂ.
നീല എൽ.ഇ.ഡിക്കാവശ്യമായ എന്ന രാസസംയുക്തമാണ് ഗാലിയം നൈട്രൈഡ്. 1985-ൽ അകസാകി കലർപ്പില്ലാത്ത മികച്ച ഗാലിയം നൈട്രൈഡ് ഏകപരലുകൾ (സിംഗിൾ ക്രിസ്റ്റൽ) വളർത്തിയെടുക്കുന്നതിൽ വിജയം നേടി. അകാസാകിയും അമാനോയും ചേർന്നു നഗോയ സർവകലാശാലയിലും നകാമുറ ജപ്പാനിലെ ടോക്കുഷിമയിലുള്ള നിഷിയ കെമിക്കൽസ് എന്ന കമ്പനിയിലും നടത്തിയ ദീർഘമായ ഗവേഷണങ്ങൾക്കും പരീക്ഷണങ്ങൾക്കും ഒടുവിലാണ് കൂടുതൽ കാര്യക്ഷമമായ വെളള എൽ.ഇ.ഡയോഡുകൾ നിർമിച്ചെടുത്തത്..ഗാലിയം ലൈട്രൈഡിന്റെ ഗുണമേന്മ വർദ്ധിപ്പിക്കുന്നതിനും മറ്റു രാസപദാർഥങ്ങൾ വളരെ ചെറിയ തോതിൽ കൃത്യമായ അളവോടെ കലർത്തി (doping) പ്രകാശത്തിന് നിറഭേദങ്ങൾ വരുത്തുന്നതിനും അകസാകിയും അമാനോയും പരിശ്രമിച്ചു.. . ഗവേഷണ ഫലങ്ങൾ അകസാകിയും അമാനോയും നാനൂറിൽപരം ശാസ്ത്രലേഖനങ്ങളിലുടെ ലോകത്തെ അറിയിച്ചു.. പിന്നീട് എൽ.ഇ.ഡി. കളുടെ പ്രവർത്തനം കൂടുതൽ കാര്യക്ഷമമാക്കാൻ അകസാകിയും അമാനോവും നാകമൂറയും പി.എൻ ജങ്ഷനുകളുടെ അടരുകളിലേക്ക് (layers)ശ്രദ്ധ തിരിച്ചു. വളരെ കുറഞ്ഞ തോതിൽ ഇൻഡിയവും അലുമിനിയവും അടങ്ങിയ ഗാലിയം നൈട്രൈഡ് ആയിരുന്നു (InGaN/AlGaN) ഈ അടരുകളുണ്ടാക്കാൻ അവർ ഉപയോഗിച്ചത്. ഇതിൽ നിന്നാണ് നീല എൽ.ഈ.ഡി ഉത്പാദിപ്പിച്ചത്. നീല എൽ.ഇ.ഡി മറ്റു പല സാങ്കേതിക പുരോഗതികൾക്കും വഴിതെളിച്ചു. 

എൽ.ഇ.ഡി. അടിസ്ഥാനപരമായി പി.ടൈപ് (ഹോൾ റിച്ച്) -എൻ.ടൈപ്പ്(ഇലക്ട്രോൺ റിച്) സെമികണ്ടക്റ്ററുകളുടെ ജങ്ഷനുകളാണ്. വോൾട്ടേജിനു വിധേയമാകുമ്പോൾ ഹോൾ- ഇലക്ട്രോൺ പുനഃസംയോജനം(Recombination) നടക്കുന്നു; ആ പ്രക്രിയയുടെ ഭാഗമായി ഉളവാകുന്ന ഊർജ്ജം പ്രകാശമായി വികിരണം ചെയ്യപ്പെടുന്നു. ഇത്തരം ബൾബുകൾക്ക് ഫിലമെൻറിന്റെ ആവശ്യമില്ല. അതുകൊണ്ടു തന്നെ ഊർജ്ജം താപമായി നഷ്ടപ്പെടുന്നുമില്ല.
കുറഞ്ഞ വൈദ്യുത/ഊർജ ഉപഭോഗം വഴി കൂടുതൽ ലൂമിനസ് ഫ്ലക്സ് (നിർദിഷ്‌ടദിശയിൽ കിരണം വമിക്കുന്ന പ്രകാശത്തിന്റെ അളവ്‌) നൽകുന്ന തരം പ്രകാശ സ്രോതസ്സുകൾ ഇതുവഴി സാധ്യമാകും.ഒരു എൽ ഇ ഡി പ്രകാശ സ്രോതസ്സിന്റെ ഊർജ – കാര്യക്ഷമത സാധാരണ ബൾബുകളേയും .ഫ്ലുറസൻസ് ബൾബുകളേയും അപേക്ഷിച്ച് അനേകമടങ്ങ് കൂടുതലാണ്. ലോകത്തെ മുഴുവൻ ഊർജ ഉത്പാദനത്തിന്റെ നാലിലൊന്ന് പ്രകാശ സ്രോതസ്സുകൾക്കായി ഉപയോഗിക്കുന്നതിനാൽ ഭീമമായ ഊർജലാഭം ഇതു വഴിയുണ്ടാകും. . അവ ഏറെ നാൾ പ്രവർത്തനക്ഷമമായിരിക്കുകയും ചെയ്യും




</doc>
<doc id="292754" url="https://ml.wikipedia.org/wiki?curid=292754" title="ഹിരോഷി അമാനോ">
ഹിരോഷി അമാനോ

ജാപ്പനീസ് ഭൗതികശാസ്ത്ര ഗവേഷകനാണ് ഹിരോഷി അമാനോ (ജനനം: സെപ്റ്റംബർ 11, 1960). കൂടുതൽ ഊർജക്ഷമവും ദീപ്തവുമായ ബ്ലൂ ലൈറ്റ് എമിറ്റിംഗ് ഡ യോഡുകൾ (എൽ ഇ ഡി) വികസിപ്പിച്ചതിനും ബന്ധപ്പെട്ട ഗവേഷണങ്ങൾക്കും ഹിരോഷി അമാനോ മറ്റു ജാപ്പനീസ് ഗവേഷകരായ ഇസാമു അകസാക്കി, ഷൂജി നകാമുറ എന്നിവരോടൊപ്പം 2014 ലെ ഭൗതികശാസ്ത്രത്തിനുള്ള നോബൽ സമ്മാനത്തിന് അർഹനായി. .
1960-ൽ ജപ്പാനിലെ ഹമാമറ്റ്‌സുവിൽ ജനിച്ച അമാനോ 1982-ൽ ബിരുദവിദ്യാർഥിയായി നഗോയാ സർവകലാശാലയിൽ എത്തി. ഇസാമു അകസാകിയുമായുളള ഗവേഷണക്കൂട്ടായ്മ അവിടന്നാണ് ആരംഭിച്ചത്. 1989-ൽ പിഎച്ച്.ഡി. നേടി അവിടെത്തന്നെ റിസർച്ച് അസിസ്റ്റൻറായി ഗവേഷണം തുടങ്ങി.1992-ൽ മെയ്ജോ യൂണിവഴ്സിറ്റിയിൽ അസിസ്റ്റൻറ് പ്രഫസറായി നിയമിതനായ അമാനോ 2002-ൽ പ്രഫസറായി. അതേ വർഷം തന്നെ നഗോയ സർവകലാശാലയുടെ ക്ഷണം സ്വീകരിച്ച് അങ്ങോട്ടു മാറി. ഇപ്പോഴും തുടരുന്നു. അകസാകി-അമാനോ ഗവേഷണ പ്രബന്ധങ്ങൾ നിരവധിയാണ്. 
ചുവപ്പ് , പച്ച നിറങ്ങളിൽ ഉള്ള എൽ ഇ ഡികൾ തൊള്ളായിരത്തി അറുപതുകളിൽ തന്നെ വികസിപ്പിച്ചെടുക്കാൻ കഴിഞ്ഞെങ്കിലും നീല ഡയോഡുകൾ നിർമിച്ച് അവയെ സംയോജിപ്പിച്ച് വെള്ള ഡയോഡുകൾ ഉണ്ടാക്കാൻ കഴിഞ്ഞിരുന്നില്ല അകാസാകിയും അമാനോയും ചേർന്നു നഗോയ സർവകലാശാലയിലും നകാമുറ ജപ്പാനിലെ ടോക്കുഷിമയിലുള്ള നിഷിയ കെമിക്കൽസ് എന്ന കമ്പനിയിലും നടത്തിയ ദീർഘമായ ഗവേഷണങ്ങൾക്കും പരീക്ഷണങ്ങൾക്കും ഒടുവിലാണ് കൂടുതൽ കാര്യക്ഷമമായ വെള്ള വെളിച്ചം തൂവുന്ന എൽ.ഇ.ഡയോഡുകൾ നിർമിച്ചെടുത്തത്. 
കുറഞ്ഞ വൈദ്യുത/ഊർജ ഉപഭോഗം വഴി കൂടുതൽ ലൂമിനസ് ഫ്ലക്സ് (നിർദിഷ്‌ടദിശയിൽ കിരണം വമിക്കുന്ന പ്രകാശത്തിന്റെ അളവ്‌) നൽകുന്ന തരം പ്രകാശ സ്രോതസ്സുകൾ ഇതുവഴി സാധ്യമാകും.ഒരു എൽ ഇ ഡി പ്രകാശ സ്രോതസ്സിന്റെ ഊർജ – കാര്യക്ഷമത പതിനാറു സാധാരണ ബൾബുകൾക്കും എഴുപതു ഫ്ലൂറസെന്റ്‌ ബൾബുകൾക്കും തുല്യമാണെന്നാണ് കണക്കാക്കുന്നത്. ലോകത്തെ മുഴുവൻ ഊർജ ഉത്പാദനത്തിന്റെ നാലിലൊന്ന് പ്രകാശ സ്രോതസ്സുകൾക്കായി ഉപയോഗിക്കുന്നതിനാൽ ഭീമമായ ഊർജ ലാഭം ഇതു വഴിയുണ്ടാകും.


</doc>
<doc id="292756" url="https://ml.wikipedia.org/wiki?curid=292756" title="ഷൂജി നകാമുറ">
ഷൂജി നകാമുറ

ജാപ്പനീസ് വംശജനായ അമേരിക്കൻ ഭൗതികശാസ്ത്ര ഗവേഷകനാണ് ഷൂജി നകാമുറ (ജ: മേയ് 22, 1954). കൂടുതൽ ഊർജക്ഷമവും ദീപ്തവുമായ ബ്ലൂ ലൈറ്റ് എമിറ്റിംഗ് ഡയോഡുകൾ (എൽ ഇ ഡി) വികസിപ്പിച്ചതിനും ബന്ധപ്പെട്ട ഗവേഷണങ്ങൾക്കും ഷൂജി നകാമുറയ്ക്ക് ജാപ്പനീസ് ഗവേഷകരായ ഇസാമു അകസാക്കി, ഹിരോഷി അമാനോ എന്നിവരോടൊപ്പം 2014ലെ ഭൗതികശാസ്ത്രത്തിനുള്ള നോബൽ സമ്മാനം ലഭിച്ചു.
ജപ്പാനിലെ ഇകാറ്റയിൽ 1954-ൽ ജനിച്ച നകാമുറ, തോകുഷിമ സർവകലാശാലയിൽനിന്ന്, ബി.ഇ(1977), എം.ഈ(1979) പിഎച്ച്.ഡി.(1994) എന്നീ ബിരുദങ്ങൾ നേടി. രണ്ടു ദശാബ്ദക്കാലം തോക്കുഷ്മയിലെ നിഷിയ കെമിക്കൽ കമ്പനിയിൽ പലവിഭാഗങ്ങളിലും സേവനമനുഷ്ടിച്ച ശേഷം 1999-ൽ അമേരിക്കയിൽ സാൻറാ ബാർബറയിലെ കാലിഫോർണിയ സർവകലാശാലയിൽ പ്രൊഫസറായി ചേർന്നു. അദ്ദേഹം യു.എസ്. പൗരനാണ്. 
ചുവപ്പ് , പച്ച നിറങ്ങളിൽ ഉള്ള എൽ ഇ ഡികൾ തൊള്ളായിരത്തി അറുപതുകളിൽ തന്നെ വികസിപ്പിച്ചെടുക്കാൻ കഴിഞ്ഞെങ്കിലും നീല ഡയോഡുകൾ നിർമിച്ച് അവയെ സംയോജിപ്പിച്ച് വെള്ള ഡയോഡുകൾ ഉണ്ടാക്കാൻ കഴിഞ്ഞിരുന്നില്ല. അകാസാകിയും അമാനോയും ചേർന്നു നഗോയ സർവകലാശാലയിലും നകാമുറ ജപ്പാനിലെ ടോക്കുഷിമയിലുള്ള നിഷിയ കെമിക്കൽസ് എന്ന കമ്പനിയിലും നടത്തിയ ദീർഘമായ ഗവേഷണങ്ങളും പരീക്ഷണങ്ങളും ഒടുവിൽ കൂടുതൽ കാര്യക്ഷമമായ വെള്ള വെളിച്ചം തൂവുന്ന എൽ.ഇ.ഡയോഡുകൾ സാധ്യമാക്കി., . 
ഈ മേഖലയിൽ നാകമൂറയുടെ നേതൃത്വത്തിലുളള ഗവേഷകസംഘം നാനൂറിൽപ്പരം ശാസ്ത്ര പ്രബന്ധങ്ങൾ പ്രസിദ്ധീകരിച്ചിട്ടുണ്ട്. അനേകം പേറ്റൻറുകളും നേടിയെടുത്തിട്ടുണ്ട്.

കുറഞ്ഞ വൈദ്യുത/ഊർജ ഉപഭോഗം വഴി കൂടുതൽ ലൂമിനസ് ഫ്ലക്സ് (നിർദിഷ്‌ടദിശയിൽ കിരണം വമിക്കുന്ന പ്രകാശത്തിന്റെ അളവ്‌) നൽകുന്ന തരം പ്രകാശ സ്രോതസ്സുകൾ ഇതുവഴി സാധ്യമാകും.ഒരു എൽ ഇ ഡി പ്രകാശ സ്രോതസ്സിന്റെ ഊർജ – കാര്യക്ഷമത പതിനാറു സാധാരണ ബൾബുകൾക്കും എഴുപതു ഫ്ലൂറസെന്റ്‌ ബൾബുകൾക്കും തുല്യമാണെന്നാണ് കണക്കാക്കുന്നത്. ലോകത്തെ മുഴുവൻ ഊർജ ഉത്പാദനത്തിന്റെ നാലിലൊന്ന് പ്രകാശ സ്രോതസ്സുകൾക്കായി ഉപയോഗിക്കുന്നതിനാൽ ഭീമമായ ഊർജ ലാഭം ഇതു വഴിയുണ്ടാകും. അവ ഏറെ നാൾ പ്രവർത്തനക്ഷമമായിരിക്കുകയും ചെയ്യും
നിഷിയ സ്ഥാപനത്തിലെ എഞ്ചിനിയർ ആയിരിക്കേയാണ് നാകമൂറ വെളള-നീല എൽഇഡികളെക്കുറിച്ചുളള അത്യന്തം പ്രധാനമായ കണ്ടെത്തലുകൾ നടത്തിയതും പേറ്റൻറുകൾ നേടിയതും. കമ്പനി വളരെ തുച്ഛമായ പ്രതിഫലമേ (ഏതാണ്ട് ഇരുനൂറു ഡോളർ) നാകമൂറക്ക് നല്കിയുളളു. കാരണം കമ്പനിജോലിക്കാരുടെ കണ്ടുപിടിത്തങ്ങളേയും അവയിൽ നിന്നുണ്ടായേക്കാവുന്ന ലാഭവീതത്തേയും പറ്റി ജാപ്പനീസ് കമ്പനികളിൽ പ്രത്യേകം നിയമങ്ങളൊന്നുമില്ലായിരുന്നു. എന്നാൽ തന്റെ പേറ്റൻറുകൾ കമ്പനിക്ക് വമ്പിച്ച ലാഭം ഉണ്ടാക്കിയ സ്ഥിതിക്ക്, ലാഭവീതം റോയൽറ്റിയായി തനിക്ക് അവകാശപ്പെട്ടതാണെന്ന് നാകമൂറ വാദിച്ചു. നാകമൂറയുടെ കണ്ടുപിടിത്തങ്ങളുടെ വില അറുപതു ബില്യൺ യെൻ(580 മില്യൺ ഡോളർ) വരുമെന്നും അതിൽ ഇരുപതു ബില്യൺ യെൻ നാകമൂറക്ക് അവകാശപ്പെട്ടതാണെന്നും നാതമൂറയുടെ അഭിഭാഷകർ വാദിച്ചു. കീഴ്ക്കോടതി വാദം ശരിവെച്ചു.എന്നാൽ പിന്നീട് നാകമൂറയും അഭിഭാഷകരും കോടതിക്കു പുറത്തു വെച്ച് ഒത്തു തീർപ്പിന് തയ്യാറായി, 840 മില്യൺ യെന്നിന് ( ഏതാണ്ട് 8 മില്യൺ ഡോളർ) ഇരു കക്ഷികളും സമ്മതിച്ചു.




</doc>
<doc id="292792" url="https://ml.wikipedia.org/wiki?curid=292792" title="കലാവന്തലു">
കലാവന്തലു

ഇന്ത്യയിൽ ആന്ധ്രാപ്രദേശിൽ പരമ്പരാഗതമായി ദേവദാസീപദം / വേശ്യാവൃത്തി കുലത്തൊഴിലായി സ്വീകരിച്ചിരുന്ന ഒരു സമുദായമാണ് കലാവന്തലു അല്ലെങ്കിൽ ഭോഗ സമുദായം. നൃത്ത-നാട്യങ്ങളിൽ അതി വിദഗ്ദ്ധരായ ഈ സമുദായത്തിലെ സംഗീത-നൃത്ത സംഗമങ്ങൾക്കും കലാവന്തലു എന്നു പറയുന്നു. ഗോദാവരീ ജില്ലകളിലെ പെദ്ദാപുരം, കാക്കിനാട, രാജമുണ്ഡ്രി, മുറമണ്ട, രാമചന്ദ്രപുരം, ദ്രാക്ഷാരാമ, പസലപുഡി, രാലേംഗി, ആറ്റിലി, അമലാപുരം, മുമ്മുഡിവാരം എന്നിവിടങ്ങളിലും കൃഷ്ണാ-വിശാഖ പട്ടണം ജില്ലകളിലെ ബന്ദർ, ഗുഡിവാഡ, എല്ലൂര്, മദുഗള, വിജയപുരം എന്നീയിടങ്ങളിലുമായാണ് ഈ സമുദായംഗങ്ങൾ ഇപ്പോൾ കൂടുതലായി താമസിക്കുന്നത്. 

കലാവന്തലു എന്ന തെലുഗു പദത്തിനർത്ഥം കലാഹൃദയരെന്നാണ്. എന്നാൽ ഇപ്പോഴത്തെ പ്രയോഗരീതിയനുസരിച്ച് വേശ്യകളെ സൂചിപ്പിക്കാൻ തെലുഗിൽ ഈ പദം ഉപയോഗിക്കുന്നു.


</doc>
<doc id="292989" url="https://ml.wikipedia.org/wiki?curid=292989" title="എ.ശിവതാണുപിള്ള">
എ.ശിവതാണുപിള്ള

ഇന്ത്യൻ ശാസ്ത്രജ്ഞനും ബ്രഹ്മോസ് പദ്ധതിയുടെ സ്ഥാപകമേധാവിയുമാണ് എ.ശിവതാണുപിള്ള പ്രതിരോധ ഗവേഷണ വികസന സംഘടനയിലെ ഗവേഷണത്തിനും ,ഭരണപരമായ കാര്യങ്ങൾക്കും മുഖ്യ പങ്കു വഹിച്ചിട്ടുണ്ട് അദ്ദേഹം.

പഴയ തിരുവിതാംകൂറിലെ നാഗർകോവിലിൽ ജൂലൈ 15 നു ജനിച്ച പിള്ള മദ്രാസ് സർവ്വകലാശാലയിൽ നിന്നു ബിരുദവും തുംകൂർ,ഹാവാർഡ്,പുനെ സർവ്വകലാശാലകളിൽ നിന്നു ഉയർന്ന ബിരുദങ്ങളും കരസ്ഥമാക്കി.




</doc>
<doc id="293058" url="https://ml.wikipedia.org/wiki?curid=293058" title="അതുൽ കുൽക്കർണി">
അതുൽ കുൽക്കർണി

ദേശീയ അവാർഡ്‌ ജേതാവായ ഒരു ഇന്ത്യൻ സിനിമാ അഭിനേതാവാണ് അതുൽ കുൽകർണി. വിവിധ ഭാഷചിത്രങ്ങളിൽ ഇദ്ദേഹം അഭിനയിച്ചിട്ടുണ്ട്. ഹേ റാം (2000), ചാന്ദ്നി ബാർ (2002) എന്നീ ചിത്രങ്ങൾക്ക് മികച്ച സഹനടനുള്ള ദേശീയപുരസ്‌കാരം അതുൽ കുൽകർണി നേടി.


</doc>
<doc id="293072" url="https://ml.wikipedia.org/wiki?curid=293072" title="എറിക് ബെറ്റ്സിഗ്">
എറിക് ബെറ്റ്സിഗ്

നോബൽ സമ്മാന ജേതാവായ ഒരു ഗവേഷകനാണ് എറിക് ബെറ്റ്സിഗ് (ജ: ജനു 13 1960). അമേരിക്കയിലെ ജനേലിയ ഫാം റിസർച്ച് കാമ്പസിലെ ഗവേഷകനാണ് ഇദ്ദേഹം. ഒപ്റ്റിക്കൽ സൂക്ഷ്മദർശിനിയുടെ വികസനവുമായി ബന്ധപ്പെട്ട പഠനങ്ങൾക്ക് ഇദ്ദേഹത്തിന്, സ്റ്റെഫാൻ ഹെയ്ൽ, വില്ല്യം ഇ. മോണർ എന്നിവർക്കൊപ്പം 2014ലെ രസതന്ത്രത്തിനുള്ള നൊബൽ ലഭിച്ചു.. സാധാരണ സൂക്ഷ്മ ദർശനികളുടെ പ്രവർത്തനം മെച്ചപ്പെടുത്തുന്ന വിധത്തിൽ ഫ്ലൂറസെൻസ് മൈക്രോസ്‌കോപ്പി വികസിപ്പിച്ചെടുത്തതിനാണ് പുരസ്‌ക്കാരം.

സാധാരണ സൂക്ഷ്മദർശിനിയിലെ ദൃശ്യപ്രകാശത്തിന് പകരം ഫ്ലൂറസെന്റ് തന്മാത്രകൾ ഉപയോഗിച്ച് പ്രവർത്തിക്കുന്ന ഫ്ലൂറസെൻസ് മൈക്രോസ്‌കോപ്പി വഴി 200 നാനോമീറ്ററിലും ചെറിയ വസ്തുക്കളെപ്പോലും കൃത്യമായി നിരീക്ഷിക്കാൻ സാധിക്കും. സാധാരണ മൈക്രോസ്‌കോപ്പിന്റെ പരിമിതികളെ അതിജീവിക്കുന്ന ഒരു കണ്ടുപിടിത്തമാണ് ഇത്.

കോർണൽ സർവ്വകലാാലയിൽ നിന്നു ഉന്നതപഠനം പൂർത്തിയാക്കിയ ബെറ്റ്സിഗ് ന്യുജഴ്സിയിലെ എടി&ടി ബെൽ ലാബോട്ടറീസിലാണ് ആദ്യകാല ഗവേഷണം ആരംഭിച്ചത്. Near Field Microscopy എന്ന മേഖലയിലായിരുന്നു ബെറ്റ്സിഗിന്ന് അഭിരുചി. നിരീക്ഷണ വസ്തുവിൽ നിന്ന് ഏതാനും നാനോമീറ്ററുകളകലത്തിൽ സ്ഥാപിച്ചിട്ടുളള സൂചിത്തലപ്പിൽ നിന്നാണ് പ്രകാശപ്രസരം ഉണ്ടാകുന്നത്. അബേയുടെ ഡിഫ്രാക്ഷൻ പരിധിയെ മറികടക്കാനായെങ്കിലും ഒരൊറ്റ തന്മാത്രയിൽ നിന്നുളള ഫ്ലൂറസൻസ് നിരീക്ഷിക്കാനായെങ്കിലും ഈ പരീക്ഷണ സമ്പ്രദായത്തിന് മറ്റു പല പോരായ്മകളും ഉണ്ടായിരുന്നു, പ്രത്യേകിച്ച് നിരീക്ഷണം പദാർത്ഥത്തിന്റെ ഉപരിതലത്തിൽ മാത്രം ഒതുങ്ങി നിന്നു. ഒരു പദാർഥത്തിലെ പലതരം തന്മാത്രകൾ പലനിറങ്ങളിൽ ഫ്ലുറെസ് ചെയ്യുകയാണെങ്കിൽ അവയെ വേർതിരിച്ചു കാണാനായേക്കും എന്ന് ബെറ്റ്സിഗ് സങ്കല്പിച്ചു. ഓരോ നിറങ്ങളായി നിരീക്ഷിച്ചശേഷം എല്ലാ ഇമേജുകളും കൂട്ടിയോജിപ്പിച്ചാൽ സമഗ്രമായ ചിത്രം ലഭ്യമാകും. പക്ഷേ തന്മാത്രകളുമായി കോർത്തിണക്കാൻ അത്തരം ഫ്ലുറസൻസ് ടാഗുകൾ ബഹുവർണങ്ങളിൽ ലഭ്യമായിരുന്നില്ല. ബെറ്റ്സിഗ് തന്റെ ആശയങ്ങളെ ശാസ്ത്രലോകത്തിനു മുമ്പായി സമർപ്പിച്ചു.

അനേകം വർൽങ്ങൾക്കുശേഷം യാദൃഛികമായാണ് ഇച്ഛാനുസാരം ഉത്തേജിപ്പിക്കുകയും നിരുത്തേജിപ്പിക്കുകയും ചെയ്യാവുന്ന ഫ്ലൂറസൻറ് പ്രോട്ടീനുകൾ ബെറ്റ്സിഗിന്റെ ശ്രദ്ധയിൽ പെട്ടത്. പല ഇടവേളകളിലായി പ്രോട്ടീനുകളെ ഉത്തേജിപ്പിക്കുക വഴി അവയെ തനിത്തനിയെ കാണാനാകുമെന്ന് ബെറ്റ്സിഗും സഹഗവേഷകരും കണ്ടെത്തി.


</doc>
<doc id="293075" url="https://ml.wikipedia.org/wiki?curid=293075" title="വില്ല്യം ഇ. മോണർ">
വില്ല്യം ഇ. മോണർ

രസതന്ത്രത്തിനുള്ള നോബൽ സമ്മാനം നേടിയ അമേരിക്കൻ ഗവേഷകനാണ് വില്ല്യം.ഇ.മോണർ (ജ: ജൂൺ 24, 1953). ഒപ്റ്റിക്കൽ സൂക്ഷ്മദർശിനിയുടെ വികസനവുമായി ബന്ധപ്പെട്ട പഠനങ്ങൾക്ക് ഇദ്ദേഹത്തിന് ഗവേഷകരായ സ്റ്റെഫാൻ ഹെയ്ൽ, എറിക് ബെറ്റ്സിഗ് എന്നിവർക്കൊപ്പം 2014 ലെ രസതന്ത്രത്തിനുള്ള നൊബൽ പ്രഖ്യാപിക്കപ്പെട്ടു. സാധാരണ സൂക്ഷ്മ ദർശനികളുടെ പ്രവർത്തനക്ഷമത മെച്ചപ്പെടുത്തുന്ന ഫ്ലൂറസെൻസ് മൈക്രോസ്‌കോപ്പി വികസിപ്പിച്ചെടുത്തതിനാണ് പുരസ്‌ക്കാരം. 
വില്യം മോണറും എറിക് ബെറ്റ്സിഗും സ്വന്തം രീതിയിൽ സ്വതന്ത്രമായാണ് ഈ പദ്ധതി വികസിപ്പിച്ചെടുത്തത്. 
1989-ൽ സാൻ ഹോസേയിലെ ഐ.ബി.എം റിസർച്ച് ലാബിൽ ഗവേഷണം നടത്തിക്കൊണ്ടിരിക്കേയാണ് തന്മാത്രകൾ ഒറ്റക്കൊറ്റക്ക് പ്രകാശകിരണങ്ങൾ ആഗിരണം ചെയ്യുന്നത് കാണാനാകുമെന്ന് മോണർ പ്രായോഗികതലത്തിൽ തെളിയിച്ചത് . . ആയിടക്കു കണ്ടു പിടിക്കപ്പെട്ട ഗ്രീൻ ഫ്ലൂറസൻസ് പ്രോട്ടീൻ (GFP) മോണരുടെ ശ്രദ്ധയാകർഷിച്ചു. പിന്നീട് യൂണിവഴ്സിറ്റി ഓഫ് കാലിഫോർണിയ(സാൻഡിയാഗോ)യിലേക്കു മാറിയശേഷം ഒരു പ്രത്യേക ഇനം GFP ആവശ്യനുസാരം ഉത്തേജിപ്പിക്കുകയോ നിരുത്തേജിപ്പിക്കുകയോ ചെയ്യാമെന്ന് മോണർ കണ്ടെത്തി.. 

ഫ്സൂറസൻസ് മൈക്രോസ്കാപ്പിയുടെ വിവിധ വശങ്ങളെക്കുറിച്ച് അദ്ദേഹം സമഗ്രമായ ഗവേഷണം നടത്തി . .,



</doc>
<doc id="293076" url="https://ml.wikipedia.org/wiki?curid=293076" title="സ്റ്റെഫാൻ ഹെയ്ൽ">
സ്റ്റെഫാൻ ഹെയ്ൽ

ഒപ്റ്റിക്കൽ സൂക്ഷ്മദർശിനിയുടെ വികസനവുമായി ബന്ധപ്പെട്ട പഠനങ്ങൾക്ക് മാക്സ് പ്ലാങ്ക് ഇൻസ്റ്റിറ്റ്യൂട്ടിലെ ഗവേഷകനായ സ്റ്റെഫാൻ ഹെയ്ൽ (ജ: ഡിസം: 23, 1962- റുമാനിയ) അമേരിക്കൻ ഗവേഷകരായ വില്ല്യം.ഇ.മോണർ, എറിക് ബെറ്റ്സിഗ് എന്നിവർക്കൊപ്പം 2014 ലെരസതന്ത്രത്തിനുള്ള നോബൽ സമ്മാനം നേടി.. 
സാധാരണ സൂക്ഷ്മ ദർശിനികളിലൂടെ 200 നാനോമീറ്ററിനേക്കാളും താഴേയുളള വസ്തുക്കളെ കാണാനാകില്ല. കാരണം ദൃശ്യപ്രകാശത്തിന്റെ(visible light) ഏറ്റവും കുറഞ്ഞ തരംഗദൈർഘ്യം(wavelength) 400 നാനോമീറ്ററാണ്. ഈ പരിമിതിയെ മറികടന്ന് സൂക്ഷ്മ ദർശനികളുടെ കാഴ്ചശക്തി അനേകമടങ്ങ് മെച്ചപ്പെടുത്തുന്ന ഫ്ലൂറസെൻസ് മൈക്രോസ്‌കോപ്പി വികസിപ്പിച്ചെടുത്തതിനാണ് ഈ മൂന്നു ശാസ്ത്രജ്ഞൻമാർക്കും പുരസ്‌ക്കാരം ലഭിച്ചത്. 
മോണറുടേയും ബെറ്റ്സിഗിന്റേയും രീതികളിൽ നിന്ന് തികച്ചു വ്യത്യസ്തമായ സമീപനമാണ് ഹെയ്ൽ സ്വീകരിച്ചത്.1993-ൽ തുർകു യൂണിവഴ്സിറ്റിയിൽ ഗവേഷണം നടത്തിക്കൊണ്ടിരുന്നപ്പോഴാണ് ഹെയ്ൽ ഫ്ലൂറസൻസ് സ്പെക്ട്രോസ്കാപ്പിയിൽ ആകൃഷ്ടനായത്. അക്കാലത്ത് ഈ പരീക്ഷണ സമ്പ്രദായത്തിലൂടെ കോശസമുച്ചയങ്ങളേയോ ഒരു കെട്ടു ഡി.എൻ.എ. തന്തുക്കളേയോ മാത്രമേ കാണാനായിരുന്നുളളു. അതിനാൽ നാനോതലത്തിലുളള ഒരു ടോർച്ചുപയോഗിച്ച് ഇവയെ വേർതിരിച്ച് ഒന്നൊന്നായി കാണാനാവുന്ന രീതി സാധിച്ചെടുക്കാനായിരുന്നു ഹെയ്ൽ ശ്രമിച്ചത്. സ്റ്റിമുലേറ്റഡ് എമീഷൻ ഡിപ്ലീഷൻ (STED, Stimulated Emission Depletion)എന്ന പരീക്ഷണ രീതി ഉപയോഗിച്ച് ഇതെങ്ങിനെ ചെയ്യാമെന്ന് ഹെയ്ൽ ശാസ്ത്രലോകത്തിന് വിവരിച്ചു കൊടുത്തു. 
ഫ്ലൂറസൻറ് തന്മാത്രകൾ കോർത്തിണക്കിയ പരീക്ഷണവസ്തുവിലേക്ക് ലേസർ പ്രകാശം പ്രസരിപ്പിക്കുമ്പോൾ എല്ലാ ഫ്ലൂറസൻറ് തന്മാത്രകളും ഉത്തേജിപ്പിക്കപ്പെടും(excite). നിരുത്തേജിപ്പിക്കാനായി(quench) ഉപയോഗപ്പെടുത്തുന്ന ലേസർ പ്രസരത്തിന് നാനോതലത്തിൽ(Nanovolume) ഉളളവയെ നിരുത്തേജപ്പെടുത്താനാവില്ലെന്നു വന്നാൽ അവ തനിത്തനിയെ ദൃശ്യമാകും. പരീക്ഷണ വസ്തുവിന്റെ എല്ലാ ഭാഗങ്ങളിലേക്കും ഇത്തരമൊരു പ്രക്രിയയുപയോഗിച്ച് വെളിച്ചം വീശാൻ കഴിയും. അങ്ങനെ ലഭിക്കുന്ന ഇമേജുകളെ സംഗ്രഹിപ്പിച്ചെടുത്ത് സമഗ്രമായ ഇമേജ് നിർമിച്ചെടുക്കാം. 

മാക്സ് പ്ലാങ്ക് ഇൻസ്റ്റിറ്റ്യൂട്ടിലേക്ക് മാറിയശേഷം ഹെയ്ൽ തന്റെ ആശയങ്ങളെ പ്രാവർത്തികമാക്കി. 


</doc>
<doc id="293079" url="https://ml.wikipedia.org/wiki?curid=293079" title="ഓച്ചിറ കാളകെട്ട്">
ഓച്ചിറ കാളകെട്ട്

ഇരുപത്തെട്ടാം ഓണഘോഷ പരിപാടികളോടനുബന്ധിച്ച് ഓച്ചിറ പരബ്രഹ്മക്ഷേത്രത്തിൽ നടക്കുന്ന ഒരു ആഘോഷമാണ് കാളകെട്ട്. ഒരു ജോടി കാളകളുടെ രൂപങ്ങൾ കെട്ടിയുണ്ടാക്കി അതിനെ ഓച്ചിറ ക്ഷേത്രപരിസരത്ത് നിരത്തി വെച്ചു കൊണ്ടാണ് ഈ ആഘോഷം കൊണ്ടാടുന്നത്. ഇങ്ങനെ കെട്ടിയുണ്ടാക്കുന്ന കാളരൂപങ്ങളെ കെട്ടുകാളകൾ എന്നും പറയുന്നു. വൈവിദ്ധ്യമാർന്ന വലിപ്പങ്ങളിലുള്ള കാളകളെ ഈ സമയത്ത് മൈതാനത്ത് നിരത്താറുണ്ട്. ഓണാട്ടുകരയിലെ 52 കരക്കാരുടെ വകയായാണ് ഓരോ കാളയും നിരക്കുന്നത്. 2014-ൽ ഇത്തരത്തിലെ 200-ലധികം കാളകൾ അണി നിരക്കുകയുണ്ടായി. ലോകത്തിലെ തന്നെ ഏറ്റവും വലിയ കാളകെട്ടുത്സവം എന്നു പറയാവുന്നതാണ് ഈ ആഘോഷം.

കാളകളുടെ തലമാത്രമാണ് സ്ഥിരമായി ഉണ്ടാകാറുള്ളത്. ഓരോ തലയ്ക്കും വേണ്ട ഉടലുകൾ വർഷാവർഷം ഓരോ കരക്കാരുടേയും കാളകെട്ട് സമിതികളുടേയും ഇഷ്ടാനുസാരം കെട്ടിയുണ്ടാക്കുകയാണ് പതിവ്. ചട്ടത്തിൽ വൈക്കോലും മറ്റും കൊണ്ട് വെട്ടിയുണ്ടാക്കുന്ന ഉടലിന്റെ മുകളിൽ തലപിടിപ്പിച്ചാണ് കാളകളെ കെട്ടിവലിച്ചു കൊണ്ടു വരുക. ഏറ്റവും വലിയ കാളകൾക്ക് ടൺ കണക്കിന് ഭാരം ഉണ്ടാകാറുണ്ട്. എന്നാൽ കൈവെള്ളയിൽ ഒതുങ്ങുന്ന തരത്തിലുള്ളവയും ഉണ്ട്. സാധാരണയായി ഒരു കാളക്ക് വെള്ള നിറവും മറ്റേതിന് ചുവപ്പുമാണ് കൊടുക്കാറുള്ളത്. തുണിയുടെ പുറത്തു കൂടി കഴുത്തിൽ മണികൾ കെട്ടിത്തൂക്കുകയും ജീവത, നെറ്റിപ്പട്ടം, വെൺചാമരം തുടങ്ങിയ അലങ്കാരങ്ങളും മാലകളും മറ്റും അണിയിക്കുകയും ചെയ്യുന്നു. ഓരോ കരക്കാരും മത്സരബുദ്ധിയോടെ കാളകളെ അണിയിച്ചൊരുക്കുകയും ചെണ്ട-പഞ്ചാരി-പാണ്ടി മേളങ്ങളും മറ്റുമായി ആഘോഷപൂർവ്വം ക്ഷേത്രത്തിലേക്ക് ആനയിച്ചുകൊണ്ടു വരുന്ന കാളകൾക്ക് മത്സരത്തിന്റെ രീതിയിൽ സമ്മാനം കൊടുക്കുന്ന പതിവും ഉണ്ട്.

ഓണാട്ടുകര കതിരവൻ എന്നതായിരുന്നു 2014-ലെ ഏറ്റവും വലിയ കെട്ടുകാള.



</doc>
<doc id="293082" url="https://ml.wikipedia.org/wiki?curid=293082" title="ഇന്ത്യൻ തീരസംരക്ഷണസേന">
ഇന്ത്യൻ തീരസംരക്ഷണസേന

ഇന്ത്യൻ തീരസംരക്ഷണസേന (ഇംഗ്ലീഷ്: Indian Coast Guard) ഇന്ത്യൻ സൈന്യത്തിലെ നാലാമത്തെ വിഭാഗമാണ്‌. പേര് സൂചിപ്പിക്കുന്നതുപോലെ തീരസംരക്ഷണത്തിലാണ് ഇവരുടെ പ്രധാന ധർമ്മം. "തീരസംരക്ഷണസേന ആക്റ്റ്" എന്ന ആക്റ്റിന്റെ അടിസ്ഥാനത്തിൽ 1978 ആഗസ്റ്റ് 18-ആം തീയതിയിലാണ് ഇന്ത്യൻ തീരസംരക്ഷണസേന രൂപികരിച്ചത്. ഭാരതീയ പ്രതിരോധ മന്ത്രാലയത്തിനു കീഴെയാണ് ഇതിന്റെ പ്രവർത്തനം.<br>
ഭാരതീയ നാവികസേന, ഭാരതീയ മത്സ്യബന്ധന മന്ത്രാലയം, ഭാരതീയ റവന്യൂ മന്ത്രാലയം എന്നീ വിഭാഗങ്ങളോടും അതതു സംസ്ഥാന പോലീസ് സേനകളോടും സഹകരിച്ചാണ് തീരസംരക്ഷണസേന പ്രവർത്തിക്കുന്നത്.

ഇന്ത്യൻ തീരസംരക്ഷണസേനയുടെ ചുമതലകളും കടമകളും താഴെ പറയുന്നു.


</doc>
<doc id="293090" url="https://ml.wikipedia.org/wiki?curid=293090" title="ആഞ്ചലോ സെക്കി">
ആഞ്ചലോ സെക്കി

ഇറ്റാലിയൻ ജ്യോതിശാസ്ത്രജ്ഞനായിരുന്നു ആഞ്ചലോ സെക്കി ( ജ: 29 ജൂൺ 1818 – 26 ഫെബ്രു: 1878) പൊന്തിഫിക്കൽ ഗ്രിഗോറിയൻ കലാശാലയുടെ ഭരണാധിപനും ആയിരുന്നു സെക്കി. 
സൂര്യനെക്കുറിച്ചുള്ള പഠനങ്ങൾ സെക്കിയെ ശ്രദ്ധേയനാക്കിയിരുന്നു.




</doc>
<doc id="293092" url="https://ml.wikipedia.org/wiki?curid=293092" title="രാമനെല്ല മോർമൊറാറ്റ">
രാമനെല്ല മോർമൊറാറ്റ

പശ്ചിമഘട്ടപ്രദേശങ്ങളിൽ കാണപ്പെടുന്ന കൂർത്ത മുഖം ഉള്ള തവളയാണ് രാമനെല്ല മോർമൊറാറ്റ (ശാസ്ത്രനാമം: "Ramanella mormorata"). ഉത്തര പശ്ചിമ ഘട്ടത്തിലെ മൂന്നു പ്രദേശങ്ങളിൽ നിന്നും മാത്രമാണു ഇതിനെ ഇതുവരെ കണ്ടെത്തിയിട്ടുള്ളത്.


</doc>
<doc id="293251" url="https://ml.wikipedia.org/wiki?curid=293251" title="സാഞ്ചോ പാൻസ">
സാഞ്ചോ പാൻസ

ഡോൺ ക്വിക്സോട്ട് എന്ന നോവലിലെ പ്രധാന കഥാപാത്രമാണ് സാഞ്ചോ പാൻസ.ക്വിക്സോട്ടിന്റെ ചെയ്തികളെ ഫലിതരൂപേണ വിമർശിയ്ക്കുകയും നർമ്മോക്തികൾ ഉടനീളം പ്രകാശിപ്പിയ്ക്കുകയും ചെയ്യുന്നു. 


</doc>
<doc id="293273" url="https://ml.wikipedia.org/wiki?curid=293273" title="ഉലാൻബാതാർ">
ഉലാൻബാതാർ

മംഗോളിയയുടെ തലസ്ഥാനമാണ് ഉലാൻബാതാർ അഥവാ ഉലാൻ ബതോർ. ബോഗ്ദ ഊൾ പർവ്വതത്തിന്റെ താഴ്വരയിൽ സെലൻഗയുടെ പോഷകനദിയായ തൂൾ നദിയുടെ കരയിലാണ് നഗരം സ്ഥിതിചെയ്യുന്നത്. 1639-ൽ സ്ഥാപിതമായപ്പോഴുള്ള നഗരനാമം ഊർഗ എന്നായിരുന്നു. ഇന്നത്തെ നഗരത്തിനു 400 കീ.മീറ്റർ അകലെയുള്ള ദാ ഹുറീ ബുദ്ധമത വിഹാരത്തിന്റെ ആസ്ഥാനത്തായിരുന്നു നഗരം സ്ഥാപിതമായത്. 18-ആം നൂറ്റാണ്ടിലാണ് ഇന്നത്തെ സ്ഥാനത്ത് നഗരം ഉയർന്നു വന്നത്. 1860-ൽ റഷ്യയ്ക്കും ചൈനയ്ക്കുമിടയിലെ തേയില വ്യാപാരപാതയിലെ പ്രധാന കേന്ദ്രമായി നഗരം വികസിച്ചു. 1921-ൽ മംഗോളിയ ജനകീയ റിപ്പബ്ലിക്കായപ്പോൾ തലസ്ഥാനമായി. 1924-ലാണ് ഉലാൻബാതാർ എന്ന പേരു നല്കിയത്. ഉലാൻ എന്നാൽ ചുവപ്പും ബാതാർ എന്നാൽ നായകനുമെന്നുമാണർത്ഥം. ദാംദിനി സുബാതാർ എന്ന വിപ്ലവനായകന്റെ സ്മരണാർത്ഥമായിരുന്നു നഗരത്തിന്റെ പേരുമാറ്റിയത്. ചെങ്കിസ്ഖാൻ അന്താരാഷ്ട്ര വിമാനത്താവളം, നാഷണൽ യൂണിവേഴ്സിറ്റി ഓഫ് മംഗോളിയ എന്നിവ ഉലാൻബാതാറിലാണ് സ്ഥിതി ചെയ്യുന്നത്.


</doc>
<doc id="293276" url="https://ml.wikipedia.org/wiki?curid=293276" title="എൽഐസി ബിൽഡിങ്">
എൽഐസി ബിൽഡിങ്

ചെന്നൈയിലെ അണ്ണാസാലൈയിൽ സ്ഥിതിചെയ്യുന്ന 15 നിലകളുള്ള ഒരു കെട്ടിടമാണ് എൽഐസി ബിൽഡിങ് (LIC Building). ലൈഫ് ഇൻഷുറൻസ് കോർപ്പറേഷൻ ഓഫ് ഇന്ത്യയുടെ ദക്ഷിണമേഖലാ ആസ്ഥാനം പ്രവർത്തിക്കുന്നത് ഈ കെട്ടിടത്തിലാണ്. 117 അടിയാണ് ഈ കെട്ടിടത്തിന്റെ ആകെ ഉയരം. 1959-ൽ ഉദ്ഘാടനം ചെയ്തപ്പോൾ, ഇന്ത്യയിലെ അന്നത്തെ ഏറ്റവും ഉയരം കൂടിയ കെട്ടിടമായിരുന്നു എൽ ഐ സി ബിൾഡിംഗ്. 


</doc>
<doc id="293277" url="https://ml.wikipedia.org/wiki?curid=293277" title="പാട്രിക് മോഡിയാനോ">
പാട്രിക് മോഡിയാനോ

ഒരു ഫ്രഞ്ച് നോവലിസ്റ്റാണ് പാട്രിക് മോദിയാനോ (ജനനം:30 ജൂലൈ 1945). 2014-ൽ സാഹിത്യത്തിനുള്ള നൊബേൽ പുരസ്കാരം ഇദ്ദേഹത്തിനു ലഭിച്ചു. ‘മിസിംഗ് പേഴ്സൺ’, ‘ലാക്കോംബെ ലൂസിയെൻ’, ‘നൈറ്റ് റൈഡ്സ്’, ‘റിംഗ് റോഡ്സ്’ എന്നിവയാണ് അദ്ദേഹത്തിന്റെ പ്രധാന കൃതികൾ.
1945,ജൂലൈ 30-ന് പാരിസ് നഗരത്തിനന്റെ പടിഞ്ഞാറെ അറ്റത്ത് ബോളോൺ-ബിയാൻകോർ എന്നയിടത്താണ് പാട്രിക് മോദിയാനോ ജനിച്ചത്. അച്ഛൻ ആൽബെർട്ട് മോദിയാനോ ജൂതവംശജനായിരുന്നു അമ്മ ബെൽജിയൻകാരി അഭിനേത്രിയും. പ്രശസ്ത ചിത്രകാരൻ അമെദിയോ മോദിഗ്ലാനിയുടെ തന്റെ പൂർവികരിൽ ഒരാളാണെന്ന് മോദിയാനോ പറയുകയുണ്ടായി. മോദിഗ്ലിയാനി എന്ന പേര് ലോപിച്ചാണ് മോദിയാനോ ആയതെന്നും അഭിപ്രായമുണ്ട്.. അച്ഛൻ തന്റെ കുട്ടിക്കാലത്തിന്റെ ഭാഗമേ അല്ലായിരുന്നുവെന്ന് പാട്രിക് മോദിയാനോ പലയിടത്തും പറയുന്നുണ്ട്. നാടകരംഗത്തെ തിരക്കുകൾ കാരണം അമ്മ പലപ്പോഴും പാട്രിക്കിനെ ബന്ധുവീടുകളിൽ ഏല്പിച്ചിട്ടാണ് പോകാറുണ്ടായിരുന്നത്. ഇക്കാരണങ്ങൾ കൊണ്ട് പാട്രിക്കിനേയും അനിയൻ റൂഡിയേയും കൂടുതൽ അടുപ്പിച്ചു. പത്തു വയസ്സുകാരൻ റൂഡിയുടെ മരണം പാട്രിക്കിനെ വല്ലാതെ ഉലച്ചു. , , . വിഷി കാലഘട്ടത്തിൽ അച്ഛൻ സംശയാസ്പദവും വിവാദപരവുമായ ബിസിനസ്സുകളിലും കൂട്ടുകെട്ടുകളിലും ഇടപെട്ടിരുന്നതായും അതു കാരണം ഒളിച്ചു നടക്കേണ്ടതായി വന്നുവെന്നും മോദിയാനോ പലയിടത്തും സൂചിപ്പിക്കുന്നു..
കവിയും കഥാകൃത്തുമായിരുന്ന റെയ്മോ ക്വിനോയാണ് തന്നെ സാഹിത്യലോകത്തേക്ക് എത്തിച്ചതെന്ന് മോദിയാനോ പറയുന്നു.ഇരുപത്തിരണ്ടാമത്തെ വയസ്സിലാണ് മോദിയാനോ തന്റെ ആദ്യ നോവൽ എഴുതിയിത്. ആ വർഷം തന്നെ ഗല്ലിമാർഡ് അത് പ്രസിദ്ധീകരിക്കുകയും നോവലിന് രണ്ട് സാഹിത്യ പരസ്കാരങ്ങൾ ലഭിക്കുകയും ചെയ്തു. 
1970- ൽ പാട്രിക്, ഡോമ്നിക് സെർഫസ്സിനെ വിവാഹം കഴിച്ചു. 1974-ൽ സീനയും 1978-ൽ മേരിയും ജനിച്ചു. 
2014-ലെ നോബൽ പുരസ്കാരം പ്രഖ്യാപനത്തിൽ ഭൂതവർത്തമാനങ്ങൾ ഓർമകളിലൂടെ കൂട്ടിയിണക്കി കഥപറയാനുള്ള മോദിയാനോയുടെ സവിശേഷ പാടവത്തെ നോബൽ കമ്മിറ്റി പ്രത്യേകം എടുത്തു പറഞ്ഞു..
വിഷികാലഘട്ടത്തിൽ സാധാരണ വ്യക്തികൾക്ക് അനുഭവിക്കേണ്ടിവന്ന ദുരന്തങ്ങളാണ് മിക്ക നോവലുകളിലേയും പ്രമേയം. പല നോവലുകളിലും ആത്മകഥാംശങ്ങൾ കണ്ടെത്താനാകും., . പാരിസ് നഗരവും ഒരു സജീവ സാന്നിധ്യമായി എല്ലാ നോവലുകളിലുമുണ്ട്. നോബൽ പ്രഭാഷണത്തിൽ മോദിയോനോ പറഞ്ഞു- "പാരിസ് എന്നിൽ ആവേശിച്ചിരിക്കുന്നു, എന്റെ എല്ലാ നോവലുകളിലും പാരീസുണ്ട്."
ശീർഷകത്തിൽ ദ്വയാർഥമുണ്ട്. പാരിസിൽ വിഖ്യാതമായ ആർക് ദി ട്രിയോംഫ് നിലകൊള്ളുന്നതും പന്ത്രണ്ടു നഗരവീഥികൾ കൂടിച്ചേരുന്നതുമായ നക്ഷത്രാകൃതിയിലുളള കവലയുടെ പഴയ പേര് നക്ഷത്രക്കവലയെന്നായിരുന്നു. (ഈ കവലയുടെ ഇന്നത്തെപ്പേര് ഡിഗാൾ ചത്വരമെന്നാണ്). അതല്ലെങ്കിൽ നാസി മേധാവിത്വകാലത്ത് യഹൂദർ ധരിക്കേണ്ടിയിരുന്ന മഞ്ഞ നക്ഷത്രം. രണ്ടാം ആഗോള യുദ്ധം ഏതാണ്ട് അവസാനിച്ച സമയത്താണ് റഫേൽ ഷ്ലെമിലോവിച്ച് ജനിച്ചത്. നാസി മേൽക്കോയ്മയുടേയും യഹൂദരുടെ വിവശതകളുടേയും ഭൂതകാലചിത്രങ്ങളാൽ നിരന്തരം വേട്ടയാടപ്പെട്ട ഷ്ലെമിലോവിച്ചിന്റെ സങ്കീർണമായ ആത്മകഥ. ഈ പശ്ചാത്തലമാണ് മോദിയാനോയുടെ മിക്കനോവലുകളിലും.
ഫ്രഞ്ച് പ്രതിരോധ സംഘത്തിനുവേണ്ടി പ്രവർത്തനം നടത്തവേ തന്നെ ജർമൻ ചാരപോലീസിനേയും സേവിക്കേണ്ടി വന്ന ഒരു വ്യക്തിയുടെ ആത്മസംഘർഷം. രക്തസാക്ഷിത്വമെന്ന ഒരൊറ്റ രക്ഷാമാർഗ്ഗമേ അവനു ദൃശ്യമാകുന്നുളളു.
സാഹചര്യങ്ങളുടെ സമ്മർദ്ദത്താൽ സ്വത്വവും സ്മൃതിയും നഷ്ടപ്പെട്ട് അപരനാമങ്ങളിൽ ജീവിക്കേണ്ടി വരുന്ന ഒരച്ഛന്റേയും മകന്റേയും കഥ. 

പന്ത്രണ്ടു വർഷം മുമ്പ് താൻ അഭയം തേടിയ സുഖവാസസ്ഥലത്ത് തിരിച്ചെത്തുകയാണ് ആഖ്യാതാവ്. അന്നയാളുടെ പേര് വിക്റ്റർ എന്നായിരുന്നു. ഈവോൺ എന്ന യുവതിയുമായുള്ള തന്റെ സൗഹൃദവും തുടർന്നുള്ള സംഭവവികാസങ്ങളഉം അയാൾ ഓർത്തുപോകുന്നു.
ആത്മകഥാംശം കലർന്ന നോവൽ
താനാരാണെന്ന് മറന്നുപോയ ഗി റോളാങ്ങിന് സഞ്ചരിക്കേണ്ടി വരുന്ന ഇരുളടഞ്ഞ വീഥികൾ. 
പാരീസിന്റെ തെരുവീഥികളിൽ ജീവിതത്തിന്റെ ഉയർച്ചതാഴ്ചകൾ അനുഭവിച്ചറിയുന്ന നിഷ്കളങ്കരും ഉത്സാഹഭരിതരുമായ രണ്ടു ചെറുപ്പക്കാരുടെ, ഓഡിലിന്റേയും ലൂയിസിന്റേയും കഥ
പലരുടേയും ഓർമകളിലൂടെ സ്കൂൾ ഹോസ്റ്റൽ ജീവിതകാലം ചുരുളഴിയുന്നു.
പാരീസിലെത്തുന്ന അംബ്രോസ് ഗീസ് എന്ന ഡിറ്റക്റ്റീവ് നോവലിസ്റ്റിനെ ഭൂതകാല ചിന്തകൾ വേട്ടയാടുന്നു. യൗവനദശയിൽ മറ്റൊരു പേരിൽ താൻ പാരിസിൽ കഴിച്ചുകൂട്ടിയ നാളുകളോർത്തുപോകുന്നു.
സാഹചര്യസമ്മർദ്ദങ്ങൾ കാരണം അച്ഛനെ പിരിഞ്ഞ് , അമ്മയോടൊപ്പം പാരിസിൽ നിന്ന് ന്യൂയോർക്കിലേക്കു താമസം മാറ്റേണ്ടി വന്ന കാതറിൻ സ്വന്തം കഥ പറയുന്നു. 
പാരീസിൽ നിന്ന് ഒളിച്ചോടി, മധ്യധരണ്യാഴിതീരത്തെവിടേയോ ജിമ്മി സരാനോ എന്ന പുതിയ പേരിൽ പുതിയ ജീവിതം നയിക്കുന്ന ഷോൺ മൊറേനയുടെ കഥ. പണ്ടെന്നോ കണ്ടു മറന്ന ഒരു മുഖം, ഭൂതകാലസ്മരണകളെ, പ്രത്യേകിച്ച് ബാല്യകാലസ്മരണകളെ ചിക്കിയുണർത്തുന്നു. 
1941-ൽ പാരിസിലെ തെരുവുകളിലെവിടെയോ വെച്ച് ഡോറാ ബ്രൂഡർ എന്ന പതിനഞ്ചു വയസ്സുകാരിയായ ജൂതപ്പെൺകുട്ടിയുടെ തിരോധാനം. വർഷങ്ങൾക്കുശേഷം അവൾക്ക് എന്തുപറ്റിയിരിക്കുമെന്ന് അന്വേഷിച്ചു കണ്ടെത്താൻ ശ്രമിക്കുന്ന കഥാകൃത്ത്. 

മോദിയാനോയുടെ 21 വയസ്സുവരേയുള്ള ആത്മകഥ
ലൂക്കി എന്ന പെൺകുട്ടിയെക്കുറിച്ച് അവളെ പരിചയമുണ്ടായിരുന്ന ചെലർ വർഷങ്ങൾക്കുശേഷം സ്മരിക്കുന്നു. 
പാരിസിന്റെ തെരുവുകളിൽ അലഞ്ഞുതിരിയുന്ന ബോസ്മാന്റേയും മാർഗററ്റിന്റേയും കഥ. ഭൂതകാലം അവരെ വേട്ടയാടുകയാണ്.
താൻ അര നൂറ്റാണ്ടുമുമ്പ് ഒരു കൊച്ചു പുസ്തകത്തിൽ കുറിച്ചിട്ട വിവരങ്ങളിലൂടെ പഴയകാലം പടുത്തുയർത്താൻ ശ്രമിക്കുകയാണ് ഒരെഴുത്തുകാരൻ. ഡാനീ എന്ന ഗായികയെയാണ് അയാൾ അന്വേഷിക്കുന്നത്. ഭൂതവും വർത്തമാനവും കൂടിക്കലർന്ന പുതിയൊരു കാലഘട്ടത്തിലേക്ക് അയാൾ പ്രവേശിക്കുന്നു. 
വൃദ്ധനായ ഷോൺ ഡറാങ്ങിന്റെ, പണ്ടെന്നോ കൈമോശം വന്ന അഡ്രസ് ബുക്ക് തിരിച്ചേല്പിക്കാനെത്തിയവരാണ് ഗൈൽസും ഷാൻ്റലും. അഡ്രസ് ബുക്കിസെ ടോർസ്റ്റെൽ എന്ന വ്യക്തിുയെക്കുറിച്ച് അവർക്ക് കൂടുതലറിയണം. അറുപതു വർഷം മുമ്പുള്ള കാര്യങ്ങൾ ഓർത്തെടുക്കാൻ ക്ലേശിക്കുകയാണ് ഡറാങ്ങ്.



</doc>
<doc id="293289" url="https://ml.wikipedia.org/wiki?curid=293289" title="സ്വജാതിവിവാഹം">
സ്വജാതിവിവാഹം

ഒരു വംശം, സമൂഹം, ജാതി, മതം എന്നിവയ്ക്ക് ഉള്ളിൽ മാത്രം വിവാഹം കഴിക്കുന്നതും അതിനു പുറത്തുള്ളവരെ വിവാഹബന്ധത്തിനു അനുയോജ്യമല്ലാതായി കണക്കാക്കുന്നതിനെയാണ് സ്വജാതിവിവാഹം എന്ന് വിളിക്കുന്നത്. ഇംഗ്ലീഷിൽ ഇതിനെ എൻഡോഗാമി (Endogamy) എന്ന് പറയും. ലോകത്തിലെ മിക്കവാറും ജനതകൾ ഒരു വിധത്തിലല്ലെങ്കിൽ മറ്റൊരു തരത്തിൽ ഈ സമ്പ്രദായം പിന്തുടരുന്നു.


</doc>
<doc id="293298" url="https://ml.wikipedia.org/wiki?curid=293298" title="വൈദ്യുതമോട്ടോറുകൾ">
വൈദ്യുതമോട്ടോറുകൾ

വൈദ്യുതോർജ്ജത്തെ യാന്ത്രികോർജ്ജമാക്കി മാറ്റാൻ ഉപയോഗിക്കുന്ന ഒരു ഉപകരണമാണ് വൈദ്യുതമോട്ടോർ. ആധുനികകാലത്ത് ജലസേചനം, യാത്ര, ശീതീകരണം, തുടങ്ങിയ എല്ലാ മനുഷ്യവ്യാപാരങ്ങളിലും ഇവ ഉപയോഗിക്കപ്പെടുന്നുണ്ട്. റോക്കറ്റുകളിലും വിമാനങ്ങളിലും മുതൽ കപ്പലുകളിലും കമ്പ്യൂട്ടറുകളിലും വരെ ഉപയോഗിക്കപ്പെടുന്ന വിവിധയിനത്തിലും വലിപ്പത്തിലുമുള്ള വൈദ്യുതമോട്ടോറുകൾ ഉണ്ട്.
മോട്ടോറിന്റെ കോയിലുകളിലേക്ക്(Coils) കടത്തിവിടുന്ന വൈദ്യുതിയുടേയും അത് മോട്ടോറിന്റെ കോറിൽ(Core) സന്നിവേശിപ്പിക്കുന്ന കാന്തികമണ്ഡലത്തിന്റേയും പ്രതിപ്രവർത്തനത്തിലൂടേയാണ് മോട്ടോറുകൾ തിരിയുന്നത്.


</doc>
<doc id="293451" url="https://ml.wikipedia.org/wiki?curid=293451" title="നോബൽ സമ്മാനം 2014">
നോബൽ സമ്മാനം 2014

2014-ലെ നോബൽ സമ്മാനങ്ങൾ പ്രഖ്യാപിച്ചു.


</doc>
<doc id="293452" url="https://ml.wikipedia.org/wiki?curid=293452" title="ഉറിയടി">
ഉറിയടി

ആവണിമാസത്തിൽ ശ്രീകൃഷ്ണ ജയന്തിയോട് അനുബന്ധിച്ചും ഓണാഘോഷത്തിന്റെ ഭാഗമായും നടത്തപ്പെടുന്ന ഒരു വിനോദമാണ് ഉറിയടി. ശ്രീകൃഷ്ണന്റെ അമ്മയായ യശോദ മകനെ കാണാതെ ഉറിയിൽ ഒളിപ്പിച്ചുവെച്ച വെണ്ണ കൃഷ്ണൻ കട്ടുതിന്നുന്ന കഥയാണ് ഈ വിനോദത്തിന്റെ പുറകിലുള്ളത്. 
ഒരു കയറിന്റെ അറ്റത്ത് മൺകലത്തോടെ ഉറി കെട്ടിയിടും. ചിലയിടങ്ങളിൽ ഉറിയുടെയുള്ളിൽ പണവും സമ്മാനങ്ങളും വെയ്ക്കാറുണ്ട്. കപ്പികെട്ടി അതിലൂടെ കയറിട്ട് കയറിന്റെ മറ്റേ അറ്റം ഉറിക്കാരൻ പിടിക്കും. കളിക്കാർ ചെണ്ടയുടെ താളത്തിനൊത്ത് ചുവടുവെച്ചു കൊണ്ട്, നീണ്ട വടികൊണ്ട് ഉറിയിലെ കലം അടിച്ചു പൊട്ടിക്കാൻ ശ്രമിക്കുന്നു. ഉറിക്കാരൻ കയർ അയച്ചും മുറുക്കിയും കളിക്കാരനെ പ്രലോഭിപ്പിക്കും. ചുറ്റുഭാഗത്തു നിന്നും ആളുകൾ കളിക്കാരുടെ മുഖത്തേക്ക് ശക്തിയായി വെള്ളം ചീറ്റും. ഉറിയിലെ കലം പൊട്ടിക്കുന്നയാൾ വിജയിയായി പ്രഖ്യാപിക്കും. ഉറിക്കുള്ളിലെ സമ്മാനങ്ങൾ വിജയിക്കു നൽകും 


</doc>
<doc id="293456" url="https://ml.wikipedia.org/wiki?curid=293456" title="മധുരൈ ഷൺമുഖവടിവ്">
മധുരൈ ഷൺമുഖവടിവ്

കർണ്ണാടക സംഗീതജ്ഞയായിരുന്നു മധുരൈ ഷണ്മുഖവടിവ് (ജ:1889- മ: 1962 ഓഗസ്റ്റ് 5?), കെ.സ്വാമിനാഥനും അക്കമ്മാളുമായിരുന്നു മാതാപിതാക്കൾ. വിശ്രുത സംഗീതജ്ഞയായിരുന്ന എം.എസ്. സുബ്ബലക്ഷ്മി ഷണ്മുഖവടിവിന്റെ പുത്രിയാണ്.


</doc>
<doc id="293468" url="https://ml.wikipedia.org/wiki?curid=293468" title="കൈലാഷ് സത്യാർത്ഥി">
കൈലാഷ് സത്യാർത്ഥി

2014-ലെ സമാധാനത്തിനുള്ള നോബൽ സമ്മാനാർഹനായ ഇന്ത്യൻ വംശജനാണ് കൈലാഷ് സത്യാർത്ഥി (ജനനം : 11 ജനുവരി 1954). കുട്ടികളുടെ അവകാശങ്ങൾക്കും വിദ്യാഭ്യാസത്തിനും വേണ്ടിയുള്ള പ്രവർത്തനങ്ങൾക്കാണ് അദ്ദേഹത്തിന് പുരസ്‌കാരം നേടി കൊടുത്തത്. ബാലവേലയ്‌ക്കെതിരെ രൂപവത്കരിച്ച ‘ബച്ച്പൻ ബച്ചാവോ ആന്ദോളൻ’ എന്ന സംഘടനയുടെ സ്ഥാപകനാണ് സത്യാർഥി.

1954 ൽ മദ്ധ്യപ്രദേശിലെ വിദിഷയിൽ ജനിച്ച സത്യാർഥി 26 -ആം വയസ്സിൽ ഇലക്ട്രിക് എഞ്ചിനീയർ ജോലി ഉപേക്ഷിച്ച് തെരുവു കുട്ടികളുടെ പുനരധിവാസത്തിനായി പ്രവർത്തിച്ചു. കുട്ടികളുടെ അവകാശങ്ങൾക്കും സുരക്ഷയ്ക്കും വേണ്ടി പ്രവർത്തിക്കുന്ന 'ബച്പൻ ബചാവോ ആന്ദോളൻ' എന്ന സംഘടന സ്ഥാപിച്ചു. 'ഗ്ലോബൽ മാർച്ച് എഗയിൻസ്റ്റ് ചൈൽഡ് ലേബർ', 'ഗ്ലോബൽ കാമ്പയിൻ ഫോർ എജ്യുക്കേഷൻ' എന്നീ അന്താരാഷ്ട്ര സംഘടനകൾക്കും നേതൃത്വം നൽകുന്നു. കുട്ടികൾക്കായി നിരവധി നിയമങ്ങളും ഉടമ്പടികളും നിലവിൽ വരാൻ മുൻകൈയെടുത്തു. 

ന്യൂ ഡൽഹിയിൽ താമസിക്കുന്ന സത്യാർഥിക്ക് ഭാര്യയും രണ്ടു മക്കളുമുണ്ട്. ഇദ്ദേഹം നന്നായി പാചകം ചെയ്യുമെന്നും റിപ്പോർട്ട് ചെയ്യപ്പെട്ടിട്ടുണ്ട്.

1980-ൽ ഇദ്ദേഹം അദ്ധ്യാപക ജീവിതം ഉപേക്ഷിച്ച് ബോണ്ടഡ് ലേബർ ലിബറേഷൻ ഫണ്ടിന്റെ സെക്രട്ടറി ജനറലായി ജോലി ആരംഭിച്ചു. ഈ വർഷം തന്നെ ഇദ്ദേഹം ബച്‌പൻ ബചാവോ ആന്ദോളൻ സ്ഥാപിക്കുകയും ചെയ്തു. ഗ്ലോബൽ മാർച്ച് എഗൈൻസ്റ്റ് ചൈൽഡ് ലേബറുമായും ഇതിന്റെ അന്താരാഷ്ട്ര പ്രചാരണ സംഘടനയായ ഇന്റർനാഷണൽ സെന്റർ ഓൺ ചൈൽഡ് ലേബർ ആൻഡ് എഡ്യൂക്കേഷനുമായും (ഐ.സി.സി.എൽ.ഇ.) ബന്ധപ്പെട്ടും ഇദ്ദേഹം പ്രവർത്തിച്ചിട്ടുണ്ട്. ഇവ സന്നദ്ധ സംഘടനകളുടെയും അദ്ധ്യാപകരുടെയും തൊഴിൽ സംഘടനാ പ്രവർത്തകരുടെയും അന്താരാഷ്ട്ര കൂട്ടായ്മകളാണ്. ഇദ്ദേഹം ഗ്ലോബൽ കാമ്പൈൻ ഫോർ എഡ്യൂക്കേഷൻ എന്ന സംഘടന 1999-ൽ സ്ഥാപിച്ചതു മുതൽ 2011 വരെ അതിന്റെ പ്രസിഡന്റായിരുന്നു. ആക്ഷൻ ഐഡ്, ഓക്സ്ഫാം, എഡ്യൂക്കേഷൻ ഇന്റർനാഷണൽ എന്നിവയ്ക്കൊപ്പം ഗ്ലോബൽ കാമ്പൈൻ ഫോർ എഡ്യൂക്കേഷന്റെ നാല് സ്ഥാപകരിൽ ഒരാളുമായിരുന്നു ഇദ്ദേഹം.
റഗ്മാർക്ക് (ഇപ്പോൾ ഗുഡ് വീവ് എന്നറിയപ്പെടുന്നു) എന്ന ദക്ഷിണ ഏഷ്യയിലെ ബാല വേല കൂടാതെ നിർമ്മിക്കപ്പെട്ട കാർപ്പെറ്റുകളുടെ ലേബലിങ്, നിരീക്ഷണം, സർട്ടിഫിക്കേഷൻ എന്നിവ നടത്തുന്ന സംവിധാനം സ്ഥാപിച്ചതും ഇദ്ദേഹമാണ്. ഈ സംഘടന 1980-കളിലും 1990-കളിലും അന്താരാഷ്ട്ര കോർപ്പറേഷനുകളുടെ സാമൂഹിക ഉത്തരവാദിത്തം വർദ്ധിപ്പിക്കുന്നതിനായി അമേരിക്കയിലും യൂറോപ്പിലും പ്രചാരണ പരിപാടികൾ സംഘടിപ്പിക്കുകയുണ്ടായി. സത്യാർത്ഥി ബാല വേല ഒരു മനുഷ്യാവകാശ പ്രശ്നമാണെന്ന വാദഗതി ചൂണ്ടിക്കാട്ടിയിട്ടുണ്ട്. ഇത് ദാരിദ്ര്യം, തൊഴിലില്ലായ്മ, നിരക്ഷരത, ജനസംഖ്യാ വർദ്ധന തുടങ്ങിയ സാമൂഹിക പ്രശ്നങ്ങൾക്ക് വഴി വെയ്ക്കുമെന്നും ഇദ്ദേഹം വാദിക്കുന്നു. ഇദ്ദേഹത്തിന്റെ വാദങ്ങൾ പല പഠനങ്ങളിലൂടെയും ശരിയാണെന്ന് കണ്ടെത്തിയിട്ടുണ്ട്. "സാർവത്രിക വിദ്യാഭ്യാസം" എന്ന ലക്ഷ്യം നേടുന്നതും ബാലവേലയ്ക്ക് എതിരായ പ്രവർത്തനങ്ങളും തമ്മിലുള്ള ബന്ധവും ഇദ്ദേഹം ചൂണ്ടി കാട്ടിയിട്ടുണ്ട്. ഇദ്ദേഹം ഇക്കാര്യം പരിശോധിക്കാനായി സ്ഥാപിച്ച ഒരു യുനെസ്കോ സ്ഥാപനത്തിന്റെ അംഗമായിരുന്നു. ഗ്ലോബൽ പാർട്ട്ണർഷിപ് ഫോർ എഡ്യൂക്കേഷൻ എന്ന സംഘടനയിലും ഇദ്ദേഹം അംഗമായിരുന്നു. സെന്റർ ഫോർ വിക്റ്റിംസ് ഓഫ് ടോർച്ചർ (യു.എസ്.എ.), ഇന്റർനാഷണൽ ലേബർ റൈറ്റ്സ് ഫണ്ട് (യു.എസ്.എ.), ഇന്റർനാഷണൽ കൊക്ക ഫൗണ്ടേഷൻ എന്നിങ്ങനെ പല സംഘടനകളുടെയും പ്രവർത്തന സമിതികളിൽ ഇദ്ദേഹം അംഗമാണ്. ഐക്യരാഷ്ട്ര സംഘടനയുടെ മില്ലെനിയം ഡെവലപ്മെന്റ് ലക്ഷ്യങ്ങളുടെ 2015-ന് ശേഷമുള്ള വികസന അജണ്ടയിൽ ബാലവേലയും അടിമത്തവും ഉൾപ്പെടുത്താനുള്ള ശ്രമത്തിലാണ് ഇദ്ദേഹം.
2001ൽ സത്യാർഥിയും സഹപ്രവർത്തകരും ബാല വേലയ്ക്ക് എതിരായി പൊരുതാനും കുട്ടികൾക്ക് വിദ്യാഭ്യാസം നൽകാനും ആവിഷ്കരിച്ച പദ്ധതിയാണ് ബാൽ മിത്ര ഗ്രാമം (ബിഎംജി). 11 സംസ്ഥാനങ്ങളിലെ 356 ഗ്രാമങ്ങളിൽ ബിബിഎ ബാല സൗഹൃദ പദ്ധതികൾ നടപ്പാക്കുന്നുണ്ട്. 14 വയസ്സിൽ താഴെയുള്ള കുട്ടികൾക്ക് സൗജന്യമായി ഗുണമേന്മയുള്ള വിദ്യാഭ്യാസവും പെൺകുട്ടികൾക്ക് താമസ സൗകര്യവും നൽകുന്നു. 



</doc>
<doc id="293499" url="https://ml.wikipedia.org/wiki?curid=293499" title="മാധവ വിഠൽ കാമത്ത്">
മാധവ വിഠൽ കാമത്ത്

പത്രപ്രവർത്തകനും പ്രസാർ ഭാരതി മുൻ ചെയർമാനുമായിരുന്നു മാധവ വിഠൽ കാമത്ത് എന്ന എം.വി. കാമത്ത് (7 സെപ്റ്റംബർ 1921 - 10 ഒക്ടോബർ 2014).
ഉഡുപ്പി സ്വദേശിയാണ്. ഫിസിക്‌സിലും കെമിസ്ട്രിയിലും ബി.എസ്സി. ബിരുദം നേടി പത്രപ്രവർത്തകനായി. 1967 ൽ സൺഡെ ടൈംസിൽ ചേർന്നു. ടൈംസ് ഓഫ് ഇന്ത്യയുടെ വാഷിങ്ടൺ ലേഖകനായും പിന്നീട് ഇന്ത്യൻ ഇലസ്‌ട്രേറ്റഡ് വീക്ക്‌ലിയുടെ എഡിറ്ററായും പ്രവർത്തിച്ചു. പ്രധാനമന്ത്രി നരേന്ദ്രമോദിയെക്കുറിച്ചുള്ളതുൾപ്പെടെ വിവിധ വിഷയങ്ങളിലായി നാല്പതിലേറെ പുസ്തകങ്ങൾ രചിച്ചിട്ടുണ്ട്. 


</doc>
<doc id="293512" url="https://ml.wikipedia.org/wiki?curid=293512" title="ഓപ്ഷൻ (സാമ്പത്തികം)">
ഓപ്ഷൻ (സാമ്പത്തികം)

ഒരു നിശ്ചിത ആസ്തി നിശ്ചിത ദിവസമോ അതിനു മുമ്പോ നിശ്ചിത തുകയ്ക്ക് വാങ്ങാനോ വിൽക്കാനോ ഉള്ള അവകാശമാണ് ഫിനാൻഷ്യൽ ഓപ്ഷൻ അഥവാ സാമ്പത്തിക അവകാശം. ഓപ്ഷൻ വാങ്ങുമ്പോൾ നിശ്ചിത ആസ്തി വാങ്ങാനോ വിൽക്കാനോ ഉള്ള അവകാശം ലഭിക്കുന്നതല്ലാതെ പ്രസ്തുത ആസ്തി നിർബന്ധമായും വാങ്ങിക്കണമെന്നോ വിൽക്കണമെന്നോ ഉള്ള ഒരു ബാദ്ധ്യതയും ഓപ്ഷൻ വാങ്ങുന്നയാൾക്കില്ല. ഓപ്ഷൻ കച്ചവടം ചെയ്യുന്ന സമയത്ത് ആസ്തിയുടെ മാർക്കറ്റിൽ നിലവിലുള്ള വിലയെ "സ്പോട്ട് പ്രൈസ് (spot price)" എന്നും വാങ്ങൽ അല്ലെങ്കിൽ വിൽക്കൽ അവകാശം നിശ്ചിതപ്പെടുത്തിയ തുകയ്ക്ക് "സ്ട്രൈക്ക് പ്രൈസ് (strike price)" എന്നും പറയുന്നു. അവകാശം മുതലെടുക്കാൻ സാധിക്കുന്ന അവസാനദിവസത്തെ "മച്ച്യൂരിറ്റി ഡേയ്റ്റ് (maturity date)" എന്നും പറയുന്നു. 

ഓപ്ഷനുകളെ പലവിധത്തിൽ തരംതിരിക്കാം. ഒരു ആസ്തി നിശ്ചിത തുകയ്ക്ക് വാങ്ങാനുള്ള അവകാശത്തെ കോൾ ഓപ്ഷനെന്നും വിൽക്കാനുള്ള അവകാശത്തെ പുട്ട് ഓപ്ഷനെന്നും വിളിയ്ക്കുന്നു. അതുപോലെതന്നെ, സാമ്പത്തിക ഓപ്ഷൻ അവസാനദിവസം മാത്രം മുതലെടുക്കാൻ സാധിക്കുന്ന ഓപ്ഷനുകളെ യൂറോപ്യൻ ഓപ്ഷൻ എന്നും മച്ച്യൂരിറ്റി ഡെയ്റ്റിനുമുമ്പ് ഏതു ദിവസവും മുതലെടുക്കാൻ സാധിക്കുന്ന ഓപ്ഷനുകളെ അമേരിക്കൻ ഓപ്ഷനുകൾ എന്നും പറയുന്നു.


</doc>
<doc id="293517" url="https://ml.wikipedia.org/wiki?curid=293517" title="ആകാശച്ചുഴി">
ആകാശച്ചുഴി

അന്തരീക്ഷ വായുവിന്റെ പ്രവാഹത്തിലുണ്ടാകുന്ന ശക്തമായ വ്യതിയാനമാണ് ആകാശച്ചുഴി (എയർപോക്കറ്റ് അല്ലെങ്കിൽ എയർഗട്ടർ) അഥവാ ക്ലിയർ എയർ ടർബുലൻസ് (Clear-air turbulence). നേർരേഖയിൽ പോകേണ്ട കാറ്റിന്റെ ഗതി പെട്ടെന്ന് താഴേക്കാകുന്ന ഈ അവസ്ഥയിൽ വിമാനങ്ങളുടെ ഗതിയും നിയന്ത്രണവും നഷ്ടമാകാൻ സാധ്യതയുണ്ട്.

ഭാരവും വേഗവും ഊഷ്മാവും കൂടിയ വായു പിണ്ഡങ്ങളും ഭാരവും വേഗവും ഊഷ്മാവും കുറഞ്ഞ വായു പിണ്ഡങ്ങളും കൂടിച്ചേരുന്ന അന്തരീക്ഷ മേഖലകളിലാണ് ആകാശ ഗർത്തങ്ങൾ അഥവാ ആകാശച്ചുഴികൾ രൂപപ്പെടുന്നത്. സാധാരണയായി 20000 മുതൽ 40000 അടി ഉയരത്തിലാണ് ഈ പ്രതിഭാസമുണ്ടാകുന്നത്. 

ആകാശച്ചുഴികൾ മിക്ക വിമാന യാത്രകളിലും ഉണ്ടാകാമെങ്കിലും യാത്രക്കാർക്ക് പരുക്കേൽക്കുന്ന വിധത്തിലുള്ള അപകടങ്ങൾ ചുരുക്കമായി മാത്രമാണ് റിപ്പോർട്ട് ചെയ്തിട്ടുള്ളത്.


</doc>
<doc id="293522" url="https://ml.wikipedia.org/wiki?curid=293522" title="ഹോമിയോമെറി">
ഹോമിയോമെറി

ഏഷ്യാമൈനറിലെ ക്ലാസോമെനേ എന്ന സ്ഥലത്ത് ജീവിച്ചിരുന്ന യവനദാർശനികനായിരുന്ന അനക്സഗോറസ് (ബി.സി. 500 - 428) ആണ് ഹോമിയോമെറി എന്ന സിദ്ധാന്തത്തിന്റെ പ്രണേതാവ്. ഇതനുസരിച്ച് നിസ്സീമമായി വിഭജിയ്ക്കാൻ കഴിവുള്ള വളരെച്ചെറിയ ഭൗതികകണങ്ങളാണിവ. എല്ലാത്തിന്റേയും പ്രാഥമികാടിസ്ഥാനം ഹോമിയോമെറി അണെന്നും അവയുടെ സംയോഗങ്ങളിൽ നിന്നാണ് പലതരം വസ്തുക്കൾ ഉടലെടുക്കുന്നതെന്നും അനക്സഗോറസ് വാദിച്ചു.


</doc>
<doc id="293533" url="https://ml.wikipedia.org/wiki?curid=293533" title="ഹുദ് ഹുദ് (ചുഴലിക്കാറ്റ്)">
ഹുദ് ഹുദ് (ചുഴലിക്കാറ്റ്)

2014 ഒക്ടോബറിൽ ആന്ധ്ര - ഒഡിഷ തീരത്ത് ആഞ്ഞടിച്ച ചുഴലിക്കാറ്റാണ് 'ഹുദ് ഹുദ്' ചുഴലിക്കാറ്റ്. മാരകമായ ചുവപ്പ് വിഭാഗത്തിലാണ് കാലാവസ്ഥാ വിദഗ്ദ്ധർ ഈ ചുഴലിക്കാറ്റിനെ പെടുത്തിയിരിക്കുന്നത്. ഉപ്പൂപ്പൻ എന്നാണ് 'ഹുദ് ഹുദ്' എന്ന അറബി വാക്കിന്റെ അർഥം. ഒമാൻ ആണ് പേര് നിർദ്ദേശിച്ചത്. അഞ്ചു പേർ മരിച്ചു. ആന്ധ്രയിൽനിന്ന് മൂന്ന് ലക്ഷത്തിലധികം പേരെയും ഒഡിഷയിൽനിന്ന് 68,000 പേരെയുമാണ് സുരക്ഷിത കേന്ദ്രങ്ങളിലേക്ക് മാറ്റി.
ദേശീയ ദുരന്തനിവാരണ സേനയുടെ 16 യൂണിറ്റുകൾ ഒഡിഷയിലെത്തിയിരുന്നു. നാവികസേന മുങ്ങൽ വിദഗ്ദ്ധരും രണ്ട് കപ്പലുകളും നാല് ഹെലികോപ്ടറും ഉൾപ്പെട്ട അടിയന്തര ദൗത്യസംഘത്തെ സജ്ജമാക്കി.
വിശാഖപട്ടണത്തിനും ഒഡിഷയിലെ ഗോപാൽപൂരിനും ഇടയിലാണ് ചുഴലി രൂപപ്പെട്ടത്. അന്തമാൻ ദ്വീപുകളിൽ ഈ ചുഴലിക്കാറ്റ് വ്യാപകനാശം വിതച്ചിരുന്നു.
ശ്രീകാകുളം, വിജയനഗരം, വിശാഖപട്ടണം, ഈസ്റ്റ് ഗോദാവരി ജില്ലകളിലാണ് അടിയന്തരനടപടി സ്വീകരിക്കേണ്ടതാണെന്ന് കാലാവസ്ഥ വിദഗ്ദ്ധർ മുന്നറിയിപ്പ് നൽകിയിരുന്നു. ആന്ധ്രയിലെ 12 ജില്ലകളിലും ജാഗ്രതാ നിർദ്ദേശം നൽകിയിരുന്നു. മണിക്കൂറിൽ 140 കിലോമീറ്റർ വേഗത്തിൽ ഉച്ചയോടെ വിശാഖപട്ടണത്തിന് സമീപം കരതൊടുമെന്നാണ് പ്രവചനം. മണിക്കൂറിൽ 165 കിലോമീറ്റർ വേഗത്തിൽ കരതൊടുമെന്നാണ് കാലാവസ്ഥാനിരീക്ഷണകേന്ദ്രങ്ങൾ പറയുന്നത്. ഇതിനുശേഷം 180 കിലോമീറ്റർ വേഗംവരെ ആർജിച്ചേക്കാം. കടലിൽ 30 അടി ഉയരത്തിൽവരെ തിരമാലകൾ ആഞ്ഞടിച്ചേക്കുമെന്നും മുന്നറിയിപ്പുണ്ട്. 
'ഹുദ്ഹുദ്' ചുഴലിക്കാറ്റ് മുന്നറിയിപ്പിനെത്തുടർന്ന് ചുഴലിക്കാറ്റിനെക്കുറിച്ചുള്ള എല്ലാവിവരങ്ങളും മുൻകരുതലുകളും ഉൾപ്പെടുത്തി സർക്കാർ പുതിയ മൊബൈൽ ആപ്ലിക്കേഷനുണ്ടാക്കിയിരുന്നു. www.bhuvan.nrsc.gov എന്ന സൈറ്റിൽനിന്ന് 'ഹുദ്ഹുദ്' എന്നു പേരിട്ട ആപ്പ് ഡൗൺലോഡ് ചെയ്യാം. ചുഴലിക്കാറ്റിനെക്കുറിച്ചുള്ള എല്ലാവിവരങ്ങളും മുൻകരുതലുകളും അതിൽനിന്ന് ലഭിക്കും. ചുഴലിക്കാറ്റുമൂലമുണ്ടായ നാശനഷ്ടങ്ങൾ മനസ്സിലാക്കാനും വിലയിരുത്താനുമായി 'ഹുദ്ഹുദ്' നാശംവിതച്ച പ്രദേശങ്ങളുടെ ഫോട്ടോകൾ ഈ ആപ്പിൽ ലഭിക്കും.

ചുഴലിക്കാറ്റിനെ സംബന്ധിക്കുന്ന ഏറ്റവും പുതിയ വിവരങ്ങൾ താഴെപ്പറയുന്ന വെബ്സൈറ്റുകളിൽ ലഭ്യമാണ്. കാറ്റിന് മുന്നോടിയായി മേഖലയിൽ കനത്തമഴ ആരംഭിച്ചിട്ടുണ്ട്.


</doc>
<doc id="293538" url="https://ml.wikipedia.org/wiki?curid=293538" title="സെന്റർ ഫോർ ഇന്റർനെറ്റ് ആൻഡ് സൊസൈറ്റി">
സെന്റർ ഫോർ ഇന്റർനെറ്റ് ആൻഡ് സൊസൈറ്റി

ബാംഗളൂർ ആസ്ഥാനമായി പ്രവർത്തിക്കുന്ന ഒരു സർക്കാരിതര ലാഭരഹിത സ്ഥാപനമാണു് സെന്റർ ഫോർ ഇന്റർനെറ്റ് ആൻഡ് സൊസൈറ്റി. ഇന്റർനെറ്റും സമൂഹവുമായി ബന്ധപ്പെട്ട വിവിധ വിഷയങ്ങളിൽ പഠനം, ഗവേഷണം, സാമൂഹ്യസംവാദം തുടങ്ങിയ മേഖലകളാണു് ഈ സ്ഥാപനത്തിന്റെ പ്രവർത്തനരംഗം. ഡിജിറ്റൽ സമൂഹത്തിന്റെ ബഹുസ്വരത, ഇന്റർനെറ്റ് ഉപയോക്താക്കളും സമൂഹവുമായി പരസ്പരം പുലർത്തേണ്ട സാമൂഹ്യ ഉത്തരവാദിത്തം, വിദ്യാഭ്യാസരീതിശാസ്ത്രം തുടങ്ങിയ വിഷയങ്ങളിൽ ശ്രദ്ധയൂന്നുന്നതാണു് സ്ഥാപനത്തിന്റെ നിലപാടുകൾ.
2012-മുതൽ വിക്കിമീഡിയ ഫൗണ്ടേഷൻ സി.ഐ.എസ്. എന്ന സ്ഥാപനവുമായി സ്വതന്ത്രവിജ്ഞാനപദ്ധതികളെ പിന്തുണയ്ക്കാനും മെച്ചപ്പെടുത്തുവാനുമായി ഒരു കരാറിൽ ഏർപ്പെട്ടു. മുഖ്യമായും, ഇന്ത്യൻ ഭാഷകളിലെ വിക്കിമീഡിയാ പദ്ധതികളുടെ അവസ്ഥയും പ്രചാരവും ഇന്ത്യയ്ക്കുള്ളിലും പുറത്തും പ്രചരിപ്പിക്കുക എന്ന ലക്ഷ്യം മുൻനിർത്തിയാണു് ഈ കരാർ രൂപപ്പെടുത്തിയതു്.


</doc>
<doc id="293540" url="https://ml.wikipedia.org/wiki?curid=293540" title="വിക്കിമീഡിയ ചാപ്റ്ററുകളുടെ പട്ടിക">
വിക്കിമീഡിയ ചാപ്റ്ററുകളുടെ പട്ടിക

വിക്കിപീഡിയയേയും സഹോദരസ്വഭാവമുള്ള മറ്റു വിക്കിമീഡിയ പദ്ധതികളേയും പ്രോത്സാഹിപ്പിക്കാനും അവയുടെ സ്വാഭാവികമായ വളർച്ച ത്വരിതപ്പെടുത്താനും ഉദ്ദേശിച്ചുള്ള ദേശീയമോ പ്രാദേശികമോ ആയ സ്വതന്ത്ര ലാഭരഹിത സ്ഥാപനങ്ങളാണു് വിക്കിമീഡിയ ചാപ്റ്ററുകൾ.നിയമപരമായി, ചാപ്റ്ററുകൾ വിക്കിമീഡിയ ഫൗണ്ടേഷനിൽ നിന്നും സ്വതന്ത്രമാണു്. എന്നാൽ സുഗമമവും കൂട്ടായതുമായ പ്രവർത്തനത്തിനുവേണ്ടി ചാപ്റ്ററുകൾ ഫൗണ്ടേഷനുമായി ധാരണയിൽ എത്തിയിരിക്കും. വിക്കിമീഡിയ ഫൗണ്ടേഷന്റെ അഫിലിയേഷൻസ് സമിതിയാണു് ചാപ്റ്ററുകളുടെ സാധുത അംഗീകരിക്കുന്നതു്. ചാപ്ടറുകൾക്കു് വിക്കിമീഡിയ പദ്ധതികളിലെ ഉള്ളടക്കത്തിനുമേൽ യാതൊരു നിയന്ത്രണമോ സ്വാധീനമോ നേരിട്ടുള്ള ഉത്തരവാദിത്തമോ ഇല്ല.എന്നാൽ വിക്കിമീഡിയ പദ്ധതികളുടെ പ്രചരണത്തിനും അവയുമായി ബന്ധപ്പെട്ട സമ്മേളങ്ങൾക്കും പഠനശിബിരങ്ങൾക്കും നേതൃത്വം കൊടുക്കുന്നതും അത്തരം പരിപാടികളിൽ പങ്കെടുക്കുന്നതും വിക്കിമീഡിയ ഉപയോക്താക്കളുടെ സംഭാവനകളിൽ സഹായിക്കുന്നതും ചാപ്റ്ററുകളുടെ ലക്ഷ്യങ്ങളിൽ പെട്ടതാണു്. 2014 ജനുവരിയിലെ കണക്കനുസരിച്ച് നാല്പതോളം ചാപ്റ്ററുകൾ നിലവിലുണ്ടു്.



</doc>
<doc id="293548" url="https://ml.wikipedia.org/wiki?curid=293548" title="ഫ്രഞ്ച് ചാരക്കേസ്">
ഫ്രഞ്ച് ചാരക്കേസ്

കേരളത്തിൽ, പ്രത്യേകിച്ച് രാഷ്ട്രീയ രംഗത്ത്, വളരെയധികം കോളിളക്കം സൃഷ്ടിച്ച ഒന്നാണ് ഫ്രഞ്ച് ചാരക്കേസ്. സി.ബി.ഐ. അന്വേഷിച്ച കേസ് ഇപ്പോഴും എറണാകുളം ചീഫ് ജുഡീഷ്യൽ മജിസ്‌ട്രേട്ട് കോടതിയിൽ നിലനിൽക്കുന്നു.

1995 ഡിസംബർ 19 ന് ഗലാത്തി എന്ന ഫ്രഞ്ച് നൗകയിൽ കൊച്ചി നാവികസേനാത്താവളത്തിനടുത്ത് സർവേ ആരംഭിച്ചു. ഗോവയിൽ നിന്നാണ് ഒരു പായ്ക്കപ്പലിൽ രണ്ട് ഫ്രഞ്ച് പൗരന്മാരും ഗോവൻ സ്വദേശിയായ ക്യാപ്റ്റനും കൊച്ചിയിൽ എത്തിയത്. സർവേയിൽ സംശയം തോന്നിയ കോസ്റ്റ് ഗാർഡ് ഡിസംബർ 28ന് നൗകയിലുള്ളവരെ അറസ്റ്റ് ചെയ്തു. കോസ്റ് ഗാർഡ് ബോർഡിംഗ് ഓഫീസർ രാജേന്ദ്രന്റെ പരാതിയുടെ അടിസ്ഥാനത്തിൽ സമുദ്രാതിർത്തി ലംഘിച്ച് സർവേ നടത്തിയതിന് ഔദ്യോഗിക രഹസ്യ നിയമ പ്രകാരം ലോക്കൽ പോലീസ്് കേസ് ചാർജ് ചെയ്യുകയായിരുന്നു. പിന്നീട് കേസ് സി.ബി.ഐക്ക് വിട്ടു. കേന്ദ്ര സംസ്ഥാന സർക്കാരുകളുടെ അനുമതിയില്ലാതെ കൊച്ചിയിൽ ഫ്രഞ്ച് കപ്പൽ അനധികൃത സർവേ നടത്തി എന്നാണ് കേസ്.

ഫ്രഞ്ചുകാരായ ഫോങ്കോയിസ് ക്ളാവലും എലല്ല ഫിലിപ്പുമാണ് ആദ്യ രണ്ടു പ്രതികൾ. മൂന്നാം പ്രതി ഗോവൻ സ്വദേശി ക്യാപ്റ്റൻ എഫ്.എം. ഫുർഡെയും നാലാം പ്രതി കോൺഗ്രസ് നേതാവ് കെ.വി. തോമസുമാണ്. 

ഫ്രഞ്ച് സർക്കാറിന്റെയും കേന്ദ്ര സർക്കാറിന്റെയും ഉറപ്പിന്റെ അടിസ്ഥാനത്തിൽ ജാമ്യം ലഭിച്ച ആദ്യ രണ്ട് പ്രതികൾ ഇന്ത്യ വിട്ടു. ഇന്ത്യയിൽ തിരിച്ചെത്തുമെന്ന ഉറപ്പിലാണ് പ്രതികൾക്ക് 1996 ജനവരിയിൽ കേരള ഹൈക്കോടതി ജാമ്യം നൽകിയത്. തിരിച്ചുവരാത്ത പ്രതികളെ പിടികൂടാൻ കേന്ദ്ര സർക്കാർ ഇന്റർപോളിന്റെ സഹായം തേടിയിരുന്നു. സി.ബി.ഐ. ജോയിന്റ് ഡയറക്ടറുടെ നേതൃത്വത്തിൽ അന്വേഷണ സംഘം മുമ്പ് പാരീസിലും പോയിരുന്നു. 

മൂന്നാം പ്രതി ക്യാപ്റ്റൻ ഫ്യർതാഡോയുടെ വിചാരണയും പൂർത്തിയായിട്ടില്ല. 

നാലാം പ്രതി കെ.വി. തോമസിനെ കുറ്റക്കാരനല്ല എന്ന് കണ്ട് 1998 ജനുവരി 28 ന് എറണാകുളം ചീഫ് ജുഡിഷ്യൽ മജിസ്ട്രേറ്റ് കോടതി വെറുതെ വിട്ടിരുന്നു. 

കേരളത്തിൽ കോൺഗ്രസ് ഭരണം നടക്കുമ്പോൾ കോൺഗ്രസ് നേതാവ് കെ.വി. തോമസ് പ്രതിപട്ടികയിൽ ഉൾപ്പെട്ടത് ഫ്രഞ്ച് ചാരക്കേസിന് രാഷ്ട്രീയമാനം കൈവന്നു. 1996-ലെ പാർലമെന്റ് തിരഞ്ഞെടുപ്പിൽ എറണാകുളം മണ്ഡലത്തിൽ യു.ഡി.എഫ് സ്ഥാനാർത്ഥിയായി മൽസരിച്ച കെ.വി. തോമസിന്റെ പരാജയത്തിന് ഈ വിവാദം ഒരു ഘടകമാണെന്ന് പല നിരീക്ഷകരും കരുതുന്നു.


</doc>
<doc id="293557" url="https://ml.wikipedia.org/wiki?curid=293557" title="ദേശാടനപ്പക്ഷികൾ">
ദേശാടനപ്പക്ഷികൾ

ഒരു ദേശത്തു നിന്നും മുട്ടയിടാനും മറ്റും മറ്റൊരു ദേശത്തേക്ക് പറക്കുന്ന പക്ഷികളാണ് ദേശാടനപക്ഷികൾ. പക്ഷികളുടെ ഈ ദേശാടനം ഋതുക്കളൂമായി ബന്ധപ്പെട്ടിരിക്കുന്നു. പക്ഷികളിലെ പല വിഭാഗങ്ങളൂം ദേശാടനം നടത്തുന്നവയാണ്. ഇതിനിടയിൽ പട്ടിണികൊണ്ടും വേട്ടയാടൽ കൊണ്ടും വലിയ നാശം സംഭവിക്കുന്നെങ്കിലും ഒരു പ്രകൃതിപ്രതിഭാസം എന്നപോലെ അവ ഒരു ദേശത്തു നിന്നും വേറൊരിടത്തെക്ക് പറക്കുന്നു. ഇത് അവയുടെ ഉത്ഭവം മുതൽ ഉണ്ടെന്നനുമാനിക്കണം കാരണം മനുഷ്യനുകിട്ടാവുന്ന ആദ്യ തെളിവുകളിലെല്ലാം പക്ഷികളുടെ സഞ്ചാരത്തെ പറ്റിപറയുന്നുണ്ട്. കാളിദാസന്റെ മേഘസന്ദേശത്തിൽ മാനസസരസ്സിൽ നിന്നും മുട്ടയിടാനായി മാലാകാരത്തിൽ വന്നുപോകുന്ന വലാഹപക്ഷികളെയും താമരത്തളിർ തിന്നുപറക്കുന്ന രാജഹംസങ്ങളെയും സൂചിപ്പിക്കുന്നുണ്ട്


</doc>
<doc id="293583" url="https://ml.wikipedia.org/wiki?curid=293583" title="കെ.എസ്. രാധാകൃഷ്ണൻ">
കെ.എസ്. രാധാകൃഷ്ണൻ

ഭാരതീയനായ ശില്പിയാണ് കെ.എസ്. രാധാകൃഷ്ണൻ(ജനനം : 7 ഫെബ്രുവരി 1956). ലണ്ടനിലെ ഇന്ത്യാ ഹൗസിലുൾപ്പെടെ നിരവധി വിദേശരാജ്യങ്ങളിലും സ്വദേശത്തും ശില്പങ്ങൾ സ്ഥാപിച്ചിട്ടുണ്ട്. നിരവധി പ്രദർശനങ്ങളും നടത്തി. ഫ്രാൻസിൽ മുപ്പതോളം ശില്പങ്ങൾ അദ്ദേഹത്തിന്റെതായുണ്ട്.
കോട്ടയം കുഴിമറ്റം കാഞ്ഞിരപ്പള്ളി വീട്ടിൽ പി.എൻ. ശ്രീമാൻ ഉണ്ണിയുടെയും കെ. ശ്രീക്കുട്ടിയുടെയും മകനാണ്. രാധാകൃഷ്ണൻ, ചങ്ങനാശ്ശേരി എസ്.ബി. കോളേജിൽനിന്ന് പ്രീഡിഗ്രി പാസ്സായശേഷം ശാന്തിനികേതനിൽ ചേർന്നു. അവിടെനിന്ന് ബി.എഫ്.എ.യും എം.എഫ്.എ.യും നേടി.

'മുസൂയി' എന്ന പുരുഷബിംബവും 'മയ്യ' എന്ന സ്ത്രീബിംബവുമാണ് രാധാകൃഷ്ണന്റെ രചനകളിലെ മുഖ്യ ബിംബങ്ങൾ. അറിവിലേക്കും ആനന്ദത്തിലേക്കുമുള്ള യാത്രകളാണ് ഈ രൂപങ്ങളെന്നാണ് ശിൽപ്പിയുടെ പക്ഷം. 

.


</doc>
<doc id="293585" url="https://ml.wikipedia.org/wiki?curid=293585" title="മിസിംഗ് പേഴ്സൺ">
മിസിംഗ് പേഴ്സൺ

2014-ൽ സാഹിത്യത്തിനുള്ള നൊബേൽ പുരസ്കാരം ലഭിച്ച ഫ്രഞ്ച് നോവലിസ്റ്റ് പാട്രിക് മോദിയാനോ രചിച്ച നോവലാണ് മിസിംഗ് പേഴ്സൺ. ഡാനിയൽ വെസ്ബോർട്ട് ഇംഗ്ലീഷിലേക്ക് മൊഴിമാറ്റം നടത്തി 1980ൽ പ്രസിദ്ധീകരിച്ചു. റൂ ദെ ബോതിക് ഒബ്സ്ക്യൂർ (French: Rue des Boutiques Obscures) എന്നാണിതിന്റെ ഫ്രഞ്ച് മൂലകൃതിയുടെ തലക്കെട്ട്. റോമിലെ ഒരു തെരുവിന്റെ പേരാണിത്. ഇരുണ്ട കടകളുടെ തെരുവ് എന്നർഥം.

ഓർമകളെ തിരിച്ചുപിടിക്കുന്നതിനും അതുവഴി തന്റെ യഥാർഥ അസ്തിത്വം വീണ്ടെടുക്കാനുമുള്ള ഒരു മനുഷ്യന്റെ ഏകാന്ത പരിശ്രമത്തിന്റെ കഥയാണ് "മിസിങ് പേഴ്സൺ'. ഡിറ്റക്ടീവായ വാൻ ഹ്യൂട്ടിന്റെ സഹായിയാണ് ഗെ റോളണ്ട്. സ്മൃതിഭ്രംശം സംഭവിച്ച് തന്റെ ഭൂതകാലം അയാൾ മറന്നു പോയിരുന്നു. ജോലിയിൽനിന്ന് വിരമിച്ചതോടെ ഗെ റോളണ്ട്, താനാരെന്ന അന്വേഷണത്തിന് പിന്നീട് ജീവിതം ഉഴിഞ്ഞുവെക്കുന്നു. അന്വേഷണങ്ങൾക്കൊടുവിൽ ഗെ റോളണ്ട്, താൻ ഗ്രീക്ക് ജൂതനായ ജിമ്മി പെട്രോ സ്റ്റേൺ ആണെന്ന് അറിയുന്നു.


</doc>
<doc id="293704" url="https://ml.wikipedia.org/wiki?curid=293704" title="ഡേവിഡ് ഫിഞ്ചർ">
ഡേവിഡ് ഫിഞ്ചർ

ഒരു അമേരിക്കൻ ചലച്ചിത്ര, സംഗീതചിത്ര സംവിധായകനും നിർമ്മാതാവുമാണ് ഡേവിഡ് ഫിഞ്ചർ എന്ന ഡേവിഡ് ആൻഡ്രൂ ലിയോ ഫിഞ്ചർ. ദ ക്യൂരിയസ് കേസ് ഓഫ് ബെഞ്ചമിൻ ബട്ടൺ (2008), ദ സോഷ്യൽ നെറ്റ്വർക്ക്(2008) എന്നീ ചിത്രങ്ങൾക്ക് മികച്ച സംവിധായനുള്ള അക്കാദമി അവാർഡ് നാമനിർദ്ദേശം ഫിഞ്ചർ നേടിയിട്ടുണ്ട്. ദ സോഷ്യൽ നെറ്റ്വർക്കിന് മികച്ച സംവിധായകനുള്ള ഗോൾഡൻ ഗ്ലോബും ബാഫ്ത പുരസ്കാരവും ഫിഞ്ചർ നേടിയിട്ടുണ്ട്. ഫിഞ്ചറുടെ ഏറ്റവും പുതിയ ചിത്രം ഗിലിയൻ ഫ്ലിന്നിന്റെ നോവലിനെ ആധാരമാക്കി നിർമ്മിച്ച ഗോൺ ഗേൾ ആണ്.


</doc>
<doc id="293709" url="https://ml.wikipedia.org/wiki?curid=293709" title="അറബി കാപ്പി">
അറബി കാപ്പി

കാപ്പിക്കുരു തന്നെ രണ്ടിലധികം തരമുണ്ട്. പ്രധാനമായും റോബസ്റ്റ്, അറബിക്കാ എന്നിങ്ങനെ രണ്ട് തരത്തിൽ ഉണ്ട്. റോബസ്റ്റ് കാപ്പിക്കുരുവിൽ കഫേൻ എന്ന പദാർത്ഥം കൂടുതൽ അളവിൽ കണ്ട് വരുന്നുണ്ട്. 
എന്നാൽ എത്ത്യോപ്പ്യ തുടങ്ങിയ ആഫ്രിക്കൻ രാജ്യങ്ങളിൽ വിളയുന്ന കാപ്പിയിൽ കഫേൻ എന്ന പദാർത്ഥം താരതമ്യേന കുറവാണ്. അതിനാൽ തന്നെ അവിടത്തെ കാപ്പിയ്ക്ക് നമ്മുടെ കാപ്പിയുടെ അത്ര ചവർപ്പ്/കയപ്പ് ഇല്ലാ. ഇത്തരം കാപ്പിക്കുരുവിനെ അറബിക്ക് കാപ്പിക്കുരു എന്നാണ് അറിയപ്പെടുന്നത്.
അറബിക്ക്കാപ്പി തന്നെ ഇവിടെ രണ്ട് തരത്തിൽ ഉണ്ട്. ഈ വ്യത്യാസം പാചകത്തിന്റേയും അതിനുപയോഗിക്കുന്ന വിഭവങ്ങളുടേയും വ്യത്യാസമാണ്. 
ടർക്കിഷ് കാപ്പി എന്നറിയപ്പെടുന്നത്, അറബിക്ക് കപ്പിക്കുരു വറുത്ത് വളരെ നേർത്തരീതിയിൽ പൊടിച്ച് എടുത്ത് തിളച്ച വെള്ളത്തിൽ ചേർത്ത് വീണ്ടും വീണ്ടും തിളപ്പിച്ച് എടുത്ത് അതിൽ വേണമെങ്കിൽ പഞ്ചസാരയും ചേർത്ത് തയ്യാറാക്കുന്നതാണ്. 
ഇത് വലിയ ഗ്ലാസ്സുകളിൽ പകരാറില്ലാ. 
എന്നാൽ ഈ അറബിക്ക് കാപ്പിക്കുരു വറുത്ത് നേർത്തതായി പൊടിച്ച് അതിനോടൊപ്പം ഏല്ലക്കായ്, ഗ്രാമ്പൂ എന്നിവ കൂടെ ഇട്ട് തിളപ്പിച്ച് തയ്യാറാക്കുന്നതാണ് ഗവ എന്നറിയപ്പെടുന്ന അറബിക്ക് കാപ്പി. ഇതിൽ ചെലർ റോസ്‌വാട്ടർ, കുങ്കുമപ്പൂവ് എന്നിവ കൂടെ ചേർക്കും. പാൽ വളരെ ദുർലഭമായേ ചേർക്കൂ. ഇല്ലാ എന്ന് തന്നെ പറയാം. മധുരം ചേർക്കാറില്ലാ. രണ്ട് ഗ്ലാസ്സ് വെള്ളത്തിൽ ഏകദേശം രണ്ട് ടീസ്പൂൺ അറബിക്ക് കാപ്പിപ്പൊടിയും, ഒരു സ്പൂൺ ഏലക്കായ് പൊടിച്ചതും നാലഞ്ച് ഗ്രാമ്പൂ പൂവുകളും ഇട്ട് നല്ലപോലെ തിളപ്പിയ്ക്കണം. എല്ലായ്പ്പോഴും ഇതിനു നല്ല ചൂട് വേണം. എന്നാലേ കഴിക്കാൻ സ്വാദ് ഉണ്ടാകൂ.
ഈ ഗവയ്ക്ക് ഏകദേശം ഒരു മഞ്ഞനിറം ആവും. മധുരം ചേർക്കാത്തതിനാൽ ഒരു തരം ചവർപ്പാവും സ്വാദ്. അതിനോടൊപ്പം കാരയ്ക്ക (ഈന്തപ്പഴം, ഡേറ്റ്സ്) തിന്നാം. 
ഈ ഗവയും ചെറിയ, പിടിയില്ലാത്ത ഒരു തരം കപ്പിലാണ് പകരുക. കപ്പ് നിറയ്ക്കരുത്. ജസ്റ്റ് പകുതി ആയി ഒഴിയ്ക്കാം. 
സാധാരണ ബദുക്കളുടെ അതിഥിമര്യാദയുടെ സൂചകം ആണ് ഈ പാനീയങ്ങൾ. കാപ്പിപകരുന്നയാൾ തലപ്പാവൊക്കെ ചൂടി ഒരു പ്രത്യേകവേഷവിധാനത്തിൽ എപ്പോഴും ഗവയും ചായയും അടങ്ങുന്ന ഫ്ലാസ്കുകളും അവയ്ക്ക് വേണ്ട കപ്പുകളും ആയി നടക്കുന്നുണ്ടാകും. നമ്മുടെ കയ്യിലെ കപ്പിലെ ഗവ കഴിഞ്ഞു എന്ന് കണ്ടാൽ ഉടൻ ഒഴിച്ച് തരും. ചോദിക്കില്ലാ. നമുക്ക് വേണ്ടാ എന്ന് തോന്നിയാൽ കപ്പിന്റെ മുകളിൽ ഉള്ളംകൈ വെച്ച് അടച്ച് അടയാളം കാണിക്കണം. പിന്നെ ഒഴിക്കില്ലാ. വളാരെ സാവധാനം കഴിക്കുന്ന പാനീയം ആണ് ഗവ. ചവർപ്പിനൊപ്പം ഈന്തപ്പഴത്തിന്റെ മധുരം നല്ല കോമ്പിനേഷൻ ആണ്. 
ഗവ കൊണ്ടുവരുന്ന ഫ്ലാസ്ക് പോലത്തെ ഉള്ള ആ പാത്രത്തിനു ദള്ള എന്നാണ് അറബിയിൽ പറയുക. എവിടെ നോക്കിയാലും അത് ഒരു സംസ്കാരസൂചകമായി വഴിവക്കിലൊക്കെ പ്രതിമ രൂപത്തിൽ സ്ഥാനം പിടിച്ച ഒരു പാത്രമാണ് അത്. ഫെഞ്ചാൻ എന്നാണ് കുടിയ്ക്കുന്ന ചെറിയ കപ്പിനു പറയുക. ഗവാജി എന്ന് അത് കൊണ്ടുവരുന്ന വെയിറ്റർമാരേയും പറയുന്നു. (ഈ പാരഗ്രാഫ് ഇംഗ്ലീഷ് വിക്കിയിൽ നിന്ന്. അറബി വാക്കുകൾക്കൊക്കെ ശരിയായ രീതിയിൽ മലയാളത്തിലേക്ക് മൊഴിമാറ്റം ചെയ്യാൻ സാധ്യമല്ല. അതിനാൽ സൂക്ഷ്മത നിഷ്കർഷിക്കരുത്)

</doc>
<doc id="293713" url="https://ml.wikipedia.org/wiki?curid=293713" title="റേച്ചൽ കൊറി">
റേച്ചൽ കൊറി

പലസ്തീനിൽ സമാധാന പ്രവർത്തനങ്ങളിൽ ഏർപ്പെട്ടിരുന്ന അമേരിക്കൻ മനുഷ്യാവകാശ പ്രവർത്തകയായിരുന്നു റേച്ചൽ എലീൻ കൊറി (ജ: ഏപ്രിൽ 10, 1979 – മ: മാർച്ച് 16, 2003). ഇന്റർനാഷനൽ സോളിഡാരിറ്റി മൂവ്മെന്റിന്റെ പ്രവർത്തകയുമായിരുന്നു അവർ. കലാശാലയിലെ പഠനസംബന്ധമായ പ്രവർത്തനങ്ങൾക്കാണ് റേച്ചൽ ഗാസയിൽ എത്തിയത്. തുടർന്നു ഇന്റർനാഷനൽ സോളിഡാരിറ്റി മൂവ്മെന്റിന്റെ അംഗങ്ങളോടൊപ്പം ചേർന്നു. 2003 മാർച്ച് 16ന്, ഗാസയിലെ പലസ്തീൻ ഭവനകേന്ദ്രങ്ങളിലേയ്ക്കുള്ള ഇസ്രയേൽ പ്രതിരോധ സേനയുടെ കടന്നുകയറ്റശ്രമങ്ങളെ പ്രതിരോധിയ്ക്കുന്നതിനിടയിൽ ഒരു വീട് തകർക്കാൻ വന്ന ഇസ്രായേലി ബുൾഡോസറിന് മുന്നിൽ നിന്ന റെച്ചലിനെ ഇസ്രായേലി പട്ടാളം ബുൾഡോസർ കയറ്റി കൊന്നു.



</doc>
<doc id="293715" url="https://ml.wikipedia.org/wiki?curid=293715" title="സദാചാരക്കൊല">
സദാചാരക്കൊല

സദാചാരവിരുദ്ധ പ്രവർത്തനം ആരോപിച്ച് മറ്റൊരാളെ കൊലപ്പെടുത്തുന്നതാണ് സദാചാരക്കൊല.


</doc>
<doc id="293717" url="https://ml.wikipedia.org/wiki?curid=293717" title="ട്രാവൻകൂർ നാഷനൽ ആൻഡ് ക്വയിലോൺ ബാങ്ക്">
ട്രാവൻകൂർ നാഷനൽ ആൻഡ് ക്വയിലോൺ ബാങ്ക്

കെ.സി. മാമ്മൻ മാപ്പിളയുടെ നേതൃത്ത്വത്തിൽ നടന്നിരുന്ന ട്രാവൻകൂർ നാഷണൽ ബാങ്കും സി. പി. മാത്തന്റെ ക്വയിലോൺ ബാങ്കും സംയോജിച്ച് 1937 ൽ കൊല്ലം ആസ്ഥാനമാക്കി സ്ഥാപിച്ച ബാങ്കാണ് ട്രാവൻകൂർ നാഷനൽ ആൻഡ് ക്വയിലോൺ ബാങ്ക്. ഇതിന്റെ ചെയർമാൻ മാമ്മൻ മാപ്പിളയും മാനേജിങ് ഡയറക്ടർ സി.പി. മാത്തനുമായിരുന്നു.ഡയറക്ടർ മാരിൽ ഒരാൾ മോടിശ്ശേരിൽ എം . ഓ തോമസ് വകീലുമായിരുന്നു. ഇന്ത്യയിലെ മൂന്നാമത്തെ ഷെഡ്യൂൾഡ് ബാങ്കായിരുന്നു ഇത്. 1939 ൽ തിരുവിതാംകൂർ സർക്കാർ ബാങ്ക് പൂട്ടിച്ചു. ചെയർമാനെയും ഡയറക്ടറെയും ജയിലിലടച്ചു. 

1935 - 36 കാലത്താണ് ബാങ്കിനായി കൊല്ലത്ത് കെട്ടിടം നിർമ്മിച്ചത് (ഇപ്പോൾ കൊല്ലം ജില്ലാ ആശുപത്രി സ്ഥിതി ചെയ്യുന്നതിന് എതിർവശം). സി.പി. രാമസ്വാമി അയ്യരായിരുന്നു കെട്ടിട ഉദ്ഘാടനം. കൊല്ലത്ത് കശുവണ്ടി വ്യവസായം വളർത്തുന്നതിൽ ബാങ്ക് വലിയ പങ്ക് വഹിച്ചു. ന്യൂയോർക്കിലും ലണ്ടനിലും ശാഖകൾ തുടങ്ങാൻ ശ്രമം നടത്തിയിരുന്നു. 
സ്റ്റേറ്റ് കോൺഗ്രസ് നേതൃത്വത്തിൽ പ്രക്ഷോഭം ആരംഭിച്ചതിനെത്തുടർന്ന് ബാങ്ക് കോൺഗ്രസുകാർക്ക് ധന സഹായം നൽകുന്നതായി ചിലർ പ്രചരിപ്പിച്ചു. ഇതിനെത്തുടർന്ന് ദിവാൻ സി.പി. രാമസ്വാമി അയ്യരുടെ ശത്രുതയിലായതാണ് ബാങ്ക് പൂട്ടലിലെത്തിയതെന്ന് കരുതുന്നു. ദിവാൻ വിരുദ്ധ പ്രസംഗങ്ങൾക്കും സമരങ്ങൾക്കും മനോരമ അക്കാലത്തു പിന്തുണ നൽകിയിരുന്നു. സി. കേശവന്റെ കോഴഞ്ചേരി പ്രസംഗം മനോരമ പൂർണ്ണമായി റിപ്പോർട്ട് ചെയ്തു. കേശവനെ, സർക്കാർ രാജ്യദ്രോഹക്കുറ്റം ചുമത്തി അറസ്റ്റ് ചെയ്ത് ജാമ്യം നൽകാതെ ലോക്കപ്പിലടച്ചു. 1937ൽ കാർത്തിക തിരുനാൾ തമ്പുരാട്ടിയുടെ ജന്മദിനം പ്രമാണിച്ച് ജയിൽ വിമോചിതനായ കേശവന് ആലപ്പുഴയിലെ കിടങ്ങാംപറമ്പ് മൈതാനത്ത് കെ.സി. മാമ്മൻ മാപ്പിളയുടെ അദ്ധ്യക്ഷതയിൽ സ്വീകരണം നൽകി. കിടങ്ങാംപറമ്പ് അനുമോദന യോഗത്തിന്റെ ദീർഘമായ റിപ്പോർട്ടും മനോരമ ഒന്നാം പേജിലായി പ്രസിദ്ധീകരിച്ചു. 'കേശവ ചന്ദ്രോദയം കണ്ട മനുഷ്യമഹാസമുദ്രം' എന്നായിരുന്നു പ്രധാന റിപ്പോർട്ടിന്റെ തലക്കെട്ട്. ഇതിൽ കോപാകുലനായ സി.പി. മനോരമയ്ക്ക് നോട്ടീസ് അയപ്പിച്ചു. ഉത്തരവാദ ഭരണത്തിലേക്കുള്ള നീക്കങ്ങൾ ദിവാൻ ഭരണത്തിന്റെ അന്ത്യത്തിൽ ചെന്നെത്തുമെന്ന് കരുതിയ സി.പി. ഇതിനെല്ലാം പിന്തുണ നൽകുന്നത് കെ.സി. മാമ്മൻ മാപ്പിളയുടെ നേതൃത്ത്വത്തിലുള്ള നാഷണൽ ആന്റ് ക്വയിലോൺ ബാങ്കും മനോരമയുമാണെന്ന് കരുതി. 

ഹിന്ദുക്കളും സുറിയാനി ക്രിസ്ത്യാനികൾ തമ്മിലും അസ്വാരസ്യങ്ങൾ നില നിന്നിരുന്നു. കൊല്ലം ക്രിസ്ത്യാനികൾ പിടിച്ചടക്കുമെന്ന മട്ടിൽ ബാങ്കിനെതിരെ പ്രചരണങ്ങൾ നടന്നു. സർക്കാർ നിക്ഷേപിച്ചിരുന്ന 75 ലക്ഷം രൂപ പിൻവലിച്ചുവെന്നും ബാങ്ക് പൂട്ടുമെന്ന പ്രചരണത്തെത്തുടർന്ന് നിക്ഷേപകർ ഒരുമിച്ചെത്തി പണം പിൻവലിക്കാൻ ശ്രമിച്ചതു പ്രതിസന്ധിക്കിടയാക്കി. സർക്കാർ ഒരു പൈസയും ബാങ്കിൽ നിക്ഷേപിച്ചിരുന്നില്ല. നിക്ഷേപിക്കാമെന്ന് ദിവാൻ സി.പി പറഞ്ഞിരുന്നു. ബാങ്ക് പ്രവർത്തനത്തിൽ നിരവധി ക്രമക്കേടുകളും സർക്കാർ ആരോപിച്ചിരുന്നു. കുപ്രചരണത്തെത്തുടർന്ന് ബാങ്ക് തകർന്നു. ബ്രിട്ടീഷ് ഇംപീരിയൽ സർക്കാരിന്റെ ഇടപെടലിനായി ശ്രമിച്ചെങ്കിലും 20 ജൂൺ 1938 ന് ബാങ്ക് പൂട്ടപ്പെട്ടു. പൂട്ടുമ്പോൾ ബാങ്കിന് 3.75 കോടി രൂപ പ്രവർത്തന മൂലധനമുണ്ടായിരുന്നു. ബാങ്കിന്റെ ഡയറക്ടറായിരുന്ന ചട്ടനാഥകരയാളരുൾപ്പെടെ പ്രധാന ചുമതലക്കാരെല്ലാം രാജി വെച്ചു.നിക്ഷേപകർ നൽകിയ കേസ് 1940 ജനുവരി 4 നു ശിക്ഷ വിധിച്ചു. മാമ്മൻ മാപ്പിളയും സി.പി. മാത്തനും ഉൾപ്പെടെ പ്രതികൾ നാലു പേരെയും ഏഴു കൊല്ലം കഠിനതടവിനു ശിക്ഷിച്ചു.

ബാങ്കിന്റെ തകർച്ചയും നിക്ഷേപകരുടെ നഷ്ടവും ബാങ്കിംഗ് മേഖലയിലെ പുതിയ നിയമ പരിഷ്കാരങ്ങൾക്ക് തുടക്കം കുറിച്ചു. 


</doc>
<doc id="293719" url="https://ml.wikipedia.org/wiki?curid=293719" title="സി.പി. മാത്തൻ">
സി.പി. മാത്തൻ

കേരളത്തിലെ പ്രമുഖ ബാങ്കറും മുൻ പാർലമെന്റംഗവുമായിരുന്നു ചാലക്കുഴി പൗലോസ് മാത്തൻ എന്ന സി.പി. മാത്തൻ (18 മേയ് 1890 - 02 ജൂൺ 1960). 

കെ.സി. മാമ്മൻ മാപ്പിളയുടെ നേതൃത്ത്വത്തിൽ നടന്നിരുന്ന ട്രാവൻകൂർ നാഷണൽ ബാങ്കും സി. പി. മാത്തന്റെ ക്വയിലോൺ ബാങ്കും സംയോജിച്ച് 1937 ൽ കൊല്ലം ആസ്ഥാനമാക്കി സ്ഥാപിച്ച ബാങ്കാണ് ട്രാവൻകൂർ നാഷനൽ ആൻഡ് ക്വയിലോൺ ബാങ്ക്. ഇതിന്റെ ചെയർമാൻ മാമ്മൻ മാപ്പിളയും മാനേജിങ് ഡയറക്ടർ സി. പി. മാത്തനുമായിരുന്നു. 1939 ൽ വ്യാജരേഖയുണ്ടാക്കി ഇടപാടുകാരെ വഞ്ചിച്ചു എന്ന കാരണം കാട്ടി തിരുവിതാംകൂർ സർക്കാർ ബാങ്ക് പൂട്ടിച്ചു. ചെയർമാനെയും ഡയറക്ടറെയും ജയിലിലടച്ചു. സി.പി. ക്കു ഇവരോടുണ്ടായിരുന്ന വിദ്വേഷമാണ് ബാങ്ക് തകർക്കലിലേക്ക് നയിച്ചത് എന്ന് ഒരു വിഭാഗം ചരിത്രകാരന്മാർ അഭിപ്രായപ്പെടുന്നു. കുറ്റം സമ്മതിച്ച് ക്ഷമായാചനം നടത്താൻ കൂടെയുണ്ടായിരുന്ന പ്രതികൾ തയ്യാറായപ്പോഴും ജയിലിൽ കഴിയാനായിരുന്നു മാത്തന്റെ തീരുമാനം. മാത്തന്റെ ഭാര്യ, അന്നത്തെ അഡ്വക്കറ്റ് ജനറൽ സർ ബി.എൽ. മിത്തറുടെ നിയമോപദേശം സഹിതം വൈസ്രോയിക്ക് ഹർജി കൊടുത്തു. വൈസ്രോയിയുടെ സമ്മർദത്താൽ മാത്തൻ മോചിതനായി

1951ലെ ആദ്യ ലോക്സഭാ തിരഞ്ഞെടുപ്പിൽ തിരുവല്ലയിൽ സോഷ്യലിസ്റ്റ് പാർട്ടിയിലെ 68,899 വോട്ടുകൾക്ക് പരാജയപ്പെടുത്തി. പിന്നീട് സുഡാനിൽ അംബാസിഡറായി.


</doc>
<doc id="293735" url="https://ml.wikipedia.org/wiki?curid=293735" title="തെക്കൻ പന്നിവാലൻ കുരങ്ങ്">
തെക്കൻ പന്നിവാലൻ കുരങ്ങ്

ഇടത്തരം വലിപ്പമുള്ള ഒരു കുരങ്ങാണ് തെക്കൻ പന്നിവാലൻ കുരങ്ങ്. Macaca nemestrina എന്ന ശാസ്ത്രനാമത്തിൽ അറിയപ്പെടുന്ന ഇവ തായ്‌ലാന്റ്,മലേഷ്യ,ഇന്തോനേഷ്യ എന്നീ രാജ്യങ്ങളിൽ കാണപ്പെടുന്നു.

രണ്ടായിരം മീറ്റർ വരെ ഉയരത്തിൽ ഉള്ള മഴക്കാടുകളിൽ ആണ് ഇവയെ കണ്ടുവരുന്നത്. ആൺ കുരങ്ങുകൾക്ക് 52.6 സെന്റി മീറ്ററും പെൺ കുരങ്ങുകൾക്ക് 45.3 സെന്റി മീറ്ററും ഉയരമുണ്ട്. ഇവയുടെ എണ്ണത്തെ പറ്റി കൂടുതൽ വിവരങ്ങൾ അറിവായിട്ടില്ല. 


</doc>
<doc id="293743" url="https://ml.wikipedia.org/wiki?curid=293743" title="സർ വില്യം ടെമ്പിൾ">
സർ വില്യം ടെമ്പിൾ

ബ്രിട്ടീഷ് നയതന്ത്രജ്ഞനും ഉപന്യാസകാരനുമായിരുന്നു സർ വില്യം ടെമ്പിൾ (25 ഏപ്രിൽ1628 – 27 ജനു: 1699) . ചാൾസ് രണ്ടാമൻ രാജാവിന്റെ അടുത്ത ഉപദേഷ്ടാവായി ടെമ്പിൾ പ്രവർത്തിച്ചിരുന്നു.
ലൂയി പതിന്നാലാമന്റെ സാമ്രാജ്യവികസനത്തിനെതിരായി സ്വീഡൻ,ഇംഗ്ലണ്ട്,ഐക്യ പ്രവിശ്യകൾ ചേർന്ന 1688 ലെ മൂവർ മുന്നണിയുടെ രൂപീകരണത്തിലും വില്യം ടെമ്പിൾ പ്രവർത്തിച്ചിരുന്നു.


</doc>
<doc id="293745" url="https://ml.wikipedia.org/wiki?curid=293745" title="കൊമോഡിയൻ">
കൊമോഡിയൻ

ക്രിസ്തബ്ദ്വം മൂന്നാം ശതകത്തിൽ ജീവിച്ചിരുന്ന ലാറ്റിൻ കവിയാണ് കൊമോഡിയൻ. (ഏ.ഡി.250)"ഇൻസ്ട്രക്ഷൻ, കാർമെൻ അപ്പോളജറ്റിക്കം" ((Instructiones and Carmen apologeticum)എന്നീ പദ്യകൃതികൾ കൊമോഡിയൻ രചിച്ചതാണ് .



</doc>
<doc id="293791" url="https://ml.wikipedia.org/wiki?curid=293791" title="ഇസ്ലാമിക്‌ ആർട്സ് മ്യൂസിയം മലേഷ്യ">
ഇസ്ലാമിക്‌ ആർട്സ് മ്യൂസിയം മലേഷ്യ

മലേഷ്യയിൽ കുലാലംപൂരിൽ സ്ഥിതിചെയ്യുന്ന വളരെ പുരാതനമായ ഒരു പുരാവസ്തു ശേഖരമാണ് ഇസ്ലാമിക്‌ ആർട്സ് മ്യൂസിയം. 1998 ഡിസംബർ രണ്ടാം തിയതിയാണ് ഔദ്യോഗികമായി ഇത് പൊതുജനത്തിന് സമർപ്പിക്കപ്പെട്ടത്‌. ചരിത്ര പ്രാധാന്യമുള്ള ഗ്രന്ഥ, കലാ, വസ്തു, ശില്പ , പുരാ വസ്തു എന്നിവയുടെ ഒരു വിപുലമായ ശേഖരം ഇവിടെയുണ്ട്. നൂറ്റാണ്ടുകൾ പഴക്കമുള്ള കൈയെഴുത്തു പ്രതികളുടെ ഒരു വൻ ശേഖരവുമുണ്ട്. ഇവിടത്തെ ശേഖരങ്ങൾ പ്രധാനമായും 12 വിഭാഗങ്ങൾ ആയി തിരിച്ചിട്ടുണ്ട്.

വിശുദ്ധ ഖുറാൻ ഗ്രന്ഥത്തിന്റെ വിപുലമായ ഒരു ശേഖരവും കൂടാതെ വളരെ പുരാതനമായ കൈയെഴുത്തു പ്രതികളും ആണ് ഒരു പ്രധാന ആകർഷണം ഇറാൻ തുർക്കി ചൈന മലേഷ്യ എന്നിവിടങ്ങളിൽ നിന്നുള്ള കൈയെഴുത്തു പ്രതികളും ലഭ്യമാണ് വിവിദ കാലഘട്ടങ്ങളിലെ ഖുറാൻ ഗ്രന്ഥവും സന്ദർശകർക്കും ഗവേഷകർക്കും 


</doc>
<doc id="293801" url="https://ml.wikipedia.org/wiki?curid=293801" title="യൂറിയ">
യൂറിയ

CO(NH) എന്ന രാസസൂത്രമുള്ള ഒരു കാർബണികസംയുക്തമാണു് യൂറിയ അഥവാ കാർബമൈഡ്. രണ്ടു —NH തന്മാത്രാഗ്രൂപ്പുകൾ ഒരു കാർബോണിൽ (C=O) ഫങ്‌ഷണൽ ഗ്രൂപ്പുമായി ചേർന്ന നിലയിലാണു് യൂറിയയുടെ രാസഘടന. ജീവികളിലെ ഉപാപചയപ്രവർത്തനങ്ങളിൽ വളരെ പ്രമുഖമായ ഒരു സ്ഥാനമാണ് യൂറിയയ്ക്ക് ഉള്ളത്, കൂടാതെ മൃഗങ്ങളുടെ മൂത്രത്തിലെ പ്രധാനപ്പെട്ട നൈട്രജൻ അടങ്ങിയ വസ്തുവും യൂറിയ ആണ്. നിറമില്ലാത്ത, മണമില്ലാത്ത ഖരരൂപത്തിലുള്ള യൂറിയ വളരെ നന്നായി ജലത്തിൽ ലയിക്കുകയും സാധാരണയ്ക്ക് വിഷമില്ലാത്തതുമാണ്. ജലത്തിൽ ലയിച്ച അവസ്ഥയിൽ ഇത് അമ്ലഗുണമോ ക്ഷാരഗുണമോ കാണിക്കുന്നില്ല. പല പ്രക്രിയകളിലും ശരീരം യൂറിയ ഉപയോഗിക്കുന്നുണ്ടെങ്കിലും അവയിൽ ഏറ്റവും പ്രധാനം നൈട്രജൻ പുറംതള്ളലാണ്. കരൾ രണ്ട് അമോണിയ തന്മാത്രകളെയും കാർബൺ ഡയോക്സൈഡിനെയും യോജിപ്പിച്ച് യൂറിയ ഉണ്ടാക്കുന്നു, ഇതിനെയാണ് യൂറിയ സൈക്കിൾ എന്നു പറയുന്നത്. വളം ഉണ്ടാക്കാൻ വ്യാപകമായി ഉപയോഗിക്കുന്ന യൂറിയ രാസവ്യവസായങ്ങളിലെ ഒരു അസംസ്കൃതവസ്തുവാണ്.

അജൈവവസ്തുക്കളിൽ നിന്നും യൂറിയ നിർമ്മിക്കാമെന്ന വോയ്ലറുടെ കണ്ടുപിടിത്തം രസതന്ത്രത്തിലെ ഒരു നാഴികക്കല്ലാണ്. ജീവനുള്ള വസ്തുക്കളിൽ നിന്നും ഉണ്ടാകുന്ന ഒരു വസ്തു അജൈവികമായ വസ്തുക്കളിൽ നിന്നും പരീക്ഷണശാലയിൽ ഉണ്ടാക്കാമെന്ന കാര്യം അത്രയും കാലം നിലനിന്നിരുന്ന ജീവനുള്ള വസ്തുക്കളും ജീവനില്ലാത്ത വസ്തുക്കളും പ്രാഥമികമായിത്തന്നെ വ്യത്യസ്തമാണെന്നും രണ്ടും രണ്ടുതരം നിയമങ്ങളാലാണ് ഭരിക്കപ്പെടുന്നതുമെന്നുള്ള സിദ്ധാന്തത്തിനേറ്റ(doctrine of vitalism) തിരിച്ചടിയായിരുന്നു.


</doc>
<doc id="293802" url="https://ml.wikipedia.org/wiki?curid=293802" title="1,3-ബെൻസോഡയോൿസോൾ">
1,3-ബെൻസോഡയോൿസോൾ

മെത്തിലീൻഡയോക്സി ഫങ്‌ഷണൽ ഗ്രൂപ്പ് ഉൾപ്പെടുന്ന ഹെട്രോസൈക്ലിൿ സംയുക്തവും അരോമാറ്റിൿ രാസവലയവുമാണു് 1,3-ബെൻസോഡയോക്സൈഡ് അഥവാ 1,2-മെത്തല്ലീൻ ഡയോക്സിബെൻസീൻ. കാറ്റെകോളിൽനിന്നു് ഡൈഓഡോമിത്തെയ്ൻ ഉപയോഗിച്ചാണു് ഈ സംയുക്തം തയ്യാറാക്കുന്നതു്. വജ്രം പോലുള്ള ആഭരണങ്ങളുടെ അനുകരണങ്ങൾ തിരിച്ചറിയാൻ ഈ രാസവസ്തു ഉപയോഗിക്കുന്നു. സുഗന്ധദ്രവ്യങ്ങൾ, കീടനാശിനികൾ, മരുന്നുകൾ ഇവ നിർമ്മിക്കാനുള്ള പ്രാഥമികഘടകങ്ങളിൽ ഒന്നാണു് ഇതു്.


</doc>
<doc id="293804" url="https://ml.wikipedia.org/wiki?curid=293804" title="യുള്ളിസസ് എസ്. ഗ്രാന്റ്">
യുള്ളിസസ് എസ്. ഗ്രാന്റ്

അമേരിക്കൻ ഐക്യനാടുകളുടെ പതിനെട്ടാമത്തെ പ്രസിഡന്റ് ആയിരുന്നു.1869–1877 കാലത്താണ് ഇദ്ദേഹം പ്രസിഡന്റ് ആയിരുന്നത് യുള്ളിസസ് എസ്. ഗ്രാന്റ് (ഏപ്രിൽ 27, 1822 – ജൂലൈ 23, 1885). അമേരിക്കൻ ആഭ്യന്തരയുദ്ധ സമയത്ത് കമാണ്ടിംഗ് ജനറൽ ആയി സേവനം അനുഷ്ഠിച്ച ഇദ്ദേഹം യൂണിയൻ സൈന്യത്തിന്റെ വിജയത്തിനു പ്രധാന പങ്ക് വഹിച്ചു. ലോകത്തിലെ ആദ്യ ദേശീയ ഉദ്യാനമായ യെല്ലോസ്റ്റോൺ ദേശീയോദ്യാനം ദേശീയഉദ്യാനം ആക്കി പ്രഖ്യാപിച്ചത് യുള്ളിസസ് ആയിരുന്നു.. 


</doc>
<doc id="293809" url="https://ml.wikipedia.org/wiki?curid=293809" title="ഐ.ആർ.8">
ഐ.ആർ.8

വളരെ അധികമായി വിളവ്‌ നൽകുന്ന ഒരു നെല്ലിനം ആണ് ഐ.ആർ.8. 

1960 ൽ ഫിലിപ്പീൻസ് സർക്കാർ സഹകരണത്തോടെ ഫോർഡ്-റോക്ക്ഫെല്ലാർ സംഘടന , ഇന്റർനാഷണൽ റൈസ് റിസേർച്ച് ഇൻസ്റ്റിട്യൂട്ട് (IRRI) സ്ഥാപിച്ചു. ഫിലിപ്പീൻസ് ലെ സ്ഥാനിക നെല്ലിനങ്ങൾ ആയിരുന്ന ഡീ-ജിയോ-വൂ-ജെൻ , പെറ്റ എന്നീ നെല്ലിനങ്ങളുടെ സങ്കരഇനം നെല്ല് 1962 ൽ IRRI ൽ വച്ച് ഉൽപ്പാദിപ്പിച്ചു. 1966 ഇങ്ങനെ ഉണ്ടായ സങ്കര ഇനം നെല്ലിനമാണ് ഐ.ആർ.8 .
പൊക്കം കുറഞ്ഞതും ഓരോ ചെടിയിലും ധാരാളം നെൻമണികൾ ലഭിക്കുന്നതുമായ ഇത്തരം നെല്ലിനങ്ങളെ ഹരിതവിപ്ലവ സമയത്ത് ഇന്ത്യയിലും വ്യാപകമായി വളർത്താൻ തുടങ്ങി.പാരമ്പര്യരീതികളിലുപയോഗത്തിലുണ്ടായിരുന്ന നെല്ലിനങ്ങളെക്കാൾ പത്തിരട്ടിയോളം ഉത്പാദനം ഇത് നൽകി
കീടനാശിനികളും രാസവളങ്ങളും അമിതമായി ആവശ്യമുള്ള ഈ നെല്ലിനം ഫിലിപ്പീൻസ് നെ ഒരു അരി കയറ്റുമതി ചെയ്യുന്ന രാജ്യം ആക്കി മാറ്റി. വിയറ്റ്നാം,ഫിലിപ്പീൻസ് രാജ്യങ്ങളിൽ ഇത് ഹോണ്ടാ റൈസ് എന്നും അറിയപ്പെട്ടിരുന്നു. ഈ നെല്ലിനം കാരണം ധനികരായ കൃഷിക്കാർക്ക് ഹോണ്ടയുടെ ഇരു ചക്ര വാഹനങ്ങൾ വാങ്ങാൻ കഴിഞ്ഞു. അങ്ങനെ ആണ് ഇതിനു ഹോണ്ടാ റൈസ് എന്ന പേര് ലഭിച്ചത്. 

അമിതമായി കീടനാശിനികളെയും മറ്റും ആശ്രയിക്കുന്ന ഈ നെല്ലിനം കാരണം പാടങ്ങളിൽ വളരുന്ന മീനുകളും തവളകളും അപ്രത്യക്ഷമാകാൻ തുടങ്ങി.

പിന്നീട് IRRI ൽ നടന്ന പഠനങ്ങളിൽ നിന്നും വെള്ളപ്പൊക്കത്തെ വരെ അതിജീവിക്കുന്ന IR64-Sub1 നെല്ലിനങ്ങൾ ഉണ്ടാക്കിയിട്ടുണ്ട്.ഇവയ്ക്ക്‌ രണ്ടാഴ്ച വരെ വെള്ളത്തിനു അടിയിൽ കിടന്നാലും വിളനാശം സംഭവിക്കുന്നില്ല.


</doc>
<doc id="293811" url="https://ml.wikipedia.org/wiki?curid=293811" title="മീയാൻഡർ">
മീയാൻഡർ

നദിയുടെ വക്രഗതിയായുള്ള ഒഴുക്കിനെയാണ് മീയാൻഡർ(ഇംഗ്ലീഷ്: Meander) എന്ന് വിളിക്കുന്നത്. 

ത്വരിത ഗതിയിൽ ഒഴുകുന്ന നദി,താഴവരകളിൽ ഏക്കൽ നിക്ഷേപിക്കാൻ തുടങ്ങുന്നു. ആ സമയങ്ങളിൽ നദിയുടെ ഒരു ഭാഗത്ത് 
ജലപ്രവാഹത്തിനു വേഗം കൂടുകയും മറുഭാഗത്ത് കുറയുകയും ചെയ്യുന്നു. വേഗത കുറഞ്ഞ തീരങ്ങളിൽ നിക്ഷേപങ്ങൾ കൂടുതൽ ഉണ്ടാകുന്നതോടെ നദി സൈൻ തരംഗം പോലെ പ്രവഹിക്കാൻ തുടങ്ങുന്നു. 

ഇങ്ങനെ ഉണ്ടാകുന്ന മീയാൻഡറുകൾ ചിലപ്പോൾ പ്രധാന നദിയിൽ നിന്നും വേർപെട്ടു തടാകം ആയി മാറുന്നു. ഇതിനെ ഓക്സ്ബോ തടാകം എന്ന് വിളിക്കുന്നു.


</doc>
<doc id="293822" url="https://ml.wikipedia.org/wiki?curid=293822" title="ലാവാ സമതലം">
ലാവാ സമതലം

അഗ്നിപർവത സ്ഫോടനം മൂലം ലാവ പരന്നു ഒഴുകുമ്പോഴാണ് ലാവാ സമതലം രൂപപ്പെടുന്നത്. നൂറു കണക്കിന് മൈലുകൾ വരെ ഇവയ്ക്കു വിസ്തൃതി ഉണ്ടാകുന്നു. 


</doc>
<doc id="293827" url="https://ml.wikipedia.org/wiki?curid=293827" title="ആൻകേലിൻ കുളം">
ആൻകേലിൻ കുളം

സമുദ്രങ്ങൾക്ക് സമീപമായി കാണപ്പെടുന്ന, കരയാൽ ചുറ്റപ്പെട്ട ചെറിയ കുളങ്ങൾ ആണ് ആൻകേലിൻ കുളം
(Anchialine pool - pronounced "AN-key-ah-lin" ) എന്ന് അറിയപ്പെടുന്നത്. ഇവ ഭൂമിക്കു അടിയിലൂടെ സമുദ്രവുമായി ബന്ധപ്പെട്ടിരിക്കും. വേലിയേറ്റ സമയത്ത് ഇവിടെ ജലനിരപ്പ് ഉയരുന്നു. ഇവയിൽ മിക്ക സമയത്തും ഉപ്പുവെള്ളമായിരിക്കും.

കടലിനു സമീപം ഉള്ള എന്ന് അർത്ഥം വരുന്ന ആൻകിയാലോസ് (ankhialos) എന്ന ഗ്രീക്ക് വാക്കിൽ നിന്നാണ് ആൻകേലിൻ എന്ന വാക്ക് ഉണ്ടായത്.


</doc>
<doc id="293831" url="https://ml.wikipedia.org/wiki?curid=293831" title="തീരദേശ സമതലം">
തീരദേശ സമതലം

സമുദ്ര നിരപ്പിനോട് ചേർന്നു , സമുദ്ര നിരപ്പിൽ നിന്നും 25 അടി ഉയരമോ അതിൽ താഴെയോ ഉയരത്തിൽ കാണപ്പെടുന്ന സമതല പ്രദേശങ്ങളെ തീരദേശ സമതലം എന്ന് വിളിക്കുന്നു. കേരളത്തിൽ കാണപ്പെടുന്ന ഇത്തരം ഭൂപ്രകൃതിയാണ് തീരപ്രദേശം എന്ന് വിളിക്കുന്നത്. ലോകത്തിലെ ഏറ്റവും വലിയ തീരദേശ സമതലം തെക്കേ അമേരിക്ക യിലാണ്. 


</doc>
<doc id="293836" url="https://ml.wikipedia.org/wiki?curid=293836" title="വൻകരത്തട്ട്">
വൻകരത്തട്ട്

കടലിന്റെ അടിയിൽ കാണപ്പെടുന്ന ഭൂഖണ്ഡത്തിന്റെ ഭാഗമാണ് വൻകരത്തട്ട്(Continental shelf). അധികം ആഴമില്ലാത്ത സമുദ്രജലത്താൽ മൂടപ്പെട്ട പ്രദേശമാണിത്. ജൈവ വൈവിധ്യത്താൽ സമ്പന്നമായ ഈ പ്രദേശത്ത് ധാരാളം ജല ജീവികൾ അധിവസിക്കുന്നു.മിക്ക രാജ്യങ്ങളും അവരുടെ വൻകരത്തട്ടിന്റെ സമുദ്രാതിർത്തിയിൽ ഉൾപ്പെടുത്തി സംരക്ഷിക്കുന്നു. മത്സ്യ സമ്പത്ത് കൂടാതെ ധാരാളം ധാതു നിക്ഷേപങ്ങളും അടങ്ങിയ പ്രദേശമാണ് വൻകരത്തട്ടുകൾ . 

ഇത്തരത്തിൽ ഒരു ദ്വീപിനു ചുറ്റും ഉള്ള തട്ടിനെ Insular Shelf എന്ന് വിളിക്കുന്നു.


</doc>
<doc id="293856" url="https://ml.wikipedia.org/wiki?curid=293856" title="ഡോൺ നദി (റഷ്യ)">
ഡോൺ നദി (റഷ്യ)

തെക്കുപടിഞ്ഞാറൻ റഷ്യയിലൂടെ ഒഴുകുന്ന ഒരു നദിയാണ് ഡോൺ. ടുല എന്ന സ്ഥലത്തുള്ള ചെറിയ ഒരു തടാകത്തിലാണ് ഡോൺ നദി ഉത്ഭവിക്കുന്നത്. 1950 കിലോ മീറ്ററോളം ഒഴുകി ഡോൺ നദി അസോവ് കടലിൽ പതിക്കുന്നു. അഴിമുഖത്തുനിന്നും 1300 കീ.മീറ്റർ ഉള്ളിലേക്ക് വരെ ഈ നദിയിലൂടെ കപ്പലിൽ ഗതാഗതം സാധ്യമാണ്. ഈ നദിയുടെ കരയിലാണ് റൊസ്തോവ് നഗരം സ്ഥിതിചെയ്യുന്നത്. ചില ഗ്രീക്ക് ഭൂമിശാസ്ത്രജ്ഞർ പുരാതനകാലത്ത് ഏഷ്യയെയും യൂറോപ്പിനെയും അതിർത്തി തിരിച്ചിരുന്നത് ഈ നദിയാണെന്ന് കണക്കാക്കിപ്പോന്നിരുന്നു. 


</doc>
<doc id="293858" url="https://ml.wikipedia.org/wiki?curid=293858" title="ഷോൺ ടീറോൾ">
ഷോൺ ടീറോൾ

പ്രമുഖനായ ഫ്രഞ്ച് സാമ്പത്തിക ശാസ്ത്രജ്ഞനാണ് ഷോൺ മാർസെൽ ടീറോൾ (ജനനം : 9 ആഗസ്റ്റ് 1953). 2014 ൽ സാമ്പത്തിക ശാസ്ത്രത്തിനുള്ള നൊബേൽ സമ്മാനം നേടി.
ഫ്രാൻസിലെ തുലൂസ് സ്‌കൂൾ ഓഫ് ഇക്കണോമിക്‌സിൽ ഷോൺ-ഷാക്ക് ലാഫൺ ഫൗണ്ടഷന്റെ ചെയർമാനായി പ്രവർത്തിച്ചുവരുകയാണ് ടിറോൾ.



</doc>
<doc id="293879" url="https://ml.wikipedia.org/wiki?curid=293879" title="കുത്ബ്ബുദ്ദിൻ മുബാറക് ഷാ">
കുത്ബ്ബുദ്ദിൻ മുബാറക് ഷാ

ഖിൽജി രാജവംശംത്തിലെ ഭരണാധികാരിയും അലാവുദ്ദീൻ ഖിൽജിജിയുടെ പുത്രനുമായിരുന്നു കുത്ബ്ബുദ്ദിൻ മുബാറക് ഷാ (, ) (മരണം: 1320).
ഏ.ഡി 1316 ഏപ്രിൽ ഒന്നാം തീയതി ഇളയ സഹോദരന്റെ റീജന്റായി ഭരണം നടത്തിയിരുന്ന മുബാറക് ഷാ സഹോദരനെ സ്ഥാനഭ്രഷ്ടനാക്കിഅധികാരമേറ്റെടുത്തു. തുടർന്ന് മുബാറക് തന്റെ പാർശ്വവർത്തികളെയും സിൽബന്ധികളെയും കൊട്ടാരത്തിലെ പ്രധാന തസ്തികകളിൽ നിയമിച്ചു. സഫർഖാനായി മാലിക് ദിനാറിനെയും പുതിയ ഖാസിയായി മൗലാനാ സിയാവിദ്ദീനെയും മുബാറക്ക് അവരോധിച്ചു. അലാവുദ്ദീന്റെ പല ഉത്തരവുകളും മുബാറക്ക് റദ്ദ് ചെയ്തു. കമ്പോള നിയന്ത്രണങ്ങളും,മദ്യനിരോധനവും എടുത്തുകളഞ്ഞു. തടവുകാരെ ഒന്നടങ്കം മോചിപ്പിയ്ക്കുകയും ചെയ്തു.അലാവുദ്ദീൻ ജനമനസ്സുകളിൽ സൃഷ്ടിച്ചിരുന്ന് ഭീതി ഏറെക്കുറെ ഒഴിവായെങ്കിലും രാജ്യത്ത് അസ്ഥിരതയും കലാപങ്ങളും നാൾക്കുനാൾ വർദ്ധിച്ചുവന്നു.
ഏറെക്കാലം നീണ്ട കൊട്ടാരവിപ്ലവങ്ങൾക്കും,കലഹങ്ങൾക്കുമൊടുവിൽ 1320 ൽ മുബാറക്ക് ഷായെ കൊട്ടാരത്തിൽ വച്ചു ഖുസ്രോഖാൻ വധിക്കുകയാണുണ്ടായത്.


</doc>
<doc id="293897" url="https://ml.wikipedia.org/wiki?curid=293897" title="കെയ്നേഷ്യൻ സൗന്ദര്യമത്സരം">
കെയ്നേഷ്യൻ സൗന്ദര്യമത്സരം

ജോൺ മെയ്നാർഡ് കെയ്ൻസ് അദ്ദേഹത്തിന്റെ "ദി ജനറൽ തിയറി ഓഫ് എംപ്‌ളോയ്മെന്റ്, ഇന്ററസ്റ്റ് ആൻഡ് മണി" (1936) എന്ന കൃതിയുടെ 12ആം അദ്ധ്യായത്തിൽ ഓഹരി വിപണികളുടെ വിലവ്യതിയാനങ്ങൾ വിശദീകരിക്കാൻ രൂപീകരിച്ച ഒരു ആശയമാണ് കെയ്നേഷ്യൻ സൗന്ദര്യമത്സരം. ഒരു ഓഹരി വിൽക്കാൻ ഏറ്റവും ഉയർന്ന തുകയെത്താൻ നോക്കിയിരിക്കുന്നതും ഓഹരി വാങ്ങിക്കാൻ ഏറ്റവും താഴ്ന്ന തുകയെത്താൻ നോക്കിയിരിക്കുന്നതുമുൾപ്പെടെ വിപണിയിൽ ക്രയവിക്രയം ചെയ്യുന്നവരുടെ പ്രവൃത്തികൾ ഇദ്ദേഹം ഈ സാങ്കൽപ്പികമത്സരത്തിൽ പങ്കെടുക്കുന്നവരുടെ പ്രവൃത്തികളോട് ഉപമിച്ചു വിശദീകരിച്ചു.

മത്സരം ഇങ്ങനെയാണ്. ഒരു ദിനപത്രം നടത്തിയതായി സങ്കൽപ്പിച്ച ഒരു മത്സത്തിൽ 100 ചിത്രങ്ങളിൽനിന്നും ആറു ഏറ്റവും സൗന്ദര്യമുള്ള മുഖങ്ങൾ തിരഞ്ഞെടുക്കാൻ ആവശ്യപ്പെടുന്നു. മത്സരത്തിൽ പങ്കെടുക്കുന്നവർ ഏറ്റവും ജനപ്രിയചിത്രങ്ങളായി തിരഞ്ഞെടുക്കുന്ന ചിത്രങ്ങൾ തിരഞ്ഞെടുക്കുന്ന ആൾ സമ്മാനാർഹനാകുന്നു. 

കെയ്നേഷ്യൻ സൗന്ദര്യമത്സരത്തിൽ പ്രയോഗിക്കാവുന്ന ഏറ്റവും ലളിതമായ തന്ത്രം ഒരാൾ താൻ ഏറ്റവും സുന്ദരമെന്നു കരുതുന്ന മുഖങ്ങൾ തിരഞ്ഞെടുക്കുക എന്നതാണ്. എന്നാൽ കുറച്ചുകൂടി സങ്കീർണ്ണ തന്ത്രം പിന്തുടരുന്ന ആൾ സൗന്ദര്യത്തെക്കുറിച്ചുള്ള പൊതുധാരണയെന്തെന്ന് ചിന്തിക്കുകയും അദ്ദേഹത്തിന് പൊതുധാരണയെക്കുറിച്ചുള്ള അവബോധത്തിനനുസരിച്ച് മുഖങ്ങൾ തിരഞ്ഞെടുക്കുകയും ചെയ്യും. എന്നാൽ പല വ്യക്തികൾക്കും പൊതുധാരണയെക്കുറിച്ചുള്ള അവബോധം വിഭിന്നമായിരിക്കും. അങ്ങനെ പൊതുഅവബോധത്തെക്കുറിച്ച് വിശകലനം ചെയ്ത് തന്ത്രരൂപീകരണം അടുത്ത തലത്തിലേയ്ക്ക് കടക്കുന്നു.


</doc>
<doc id="293901" url="https://ml.wikipedia.org/wiki?curid=293901" title="സൈഡിങ് സ്പ്രിങ് വാൽ നക്ഷത്രം">
സൈഡിങ് സ്പ്രിങ് വാൽ നക്ഷത്രം

സൂര്യനിൽ നിന്ന് 5,000 മുതൽ 1,00,000വരെ ജ്യോതിർമാത്ര(AU) അകലെ കിടക്കുന്ന ഊർട്ട് മേഘത്തിൽ നിന്നാണ് സൈഡിങ് സ്പ്രിങ് എന്ന വാൽ നക്ഷത്രം (Comet C/2013 A1)വരുന്നത്. 2013 ജനുവരി 3നാണ് ആസ്ട്രേലിയയിലെ സൈഡിങ് സ്പ്രിങ് വാനനിരീക്ഷണകേന്ദ്രത്തിലെ ശാസ്ത്രജ്ഞനായ റോബർട്ട് എച്ച്. മക്നോട്ട് ഇതിനെ കണ്ടെത്തിയത്.

ഈ വാൽനക്ഷത്രം 2014 ഒക്ടോബർ 19 നു ചൊവ്വയുടെ ഭ്രമണപഥത്തിനടുത്തുകൂടി കടന്നുപോകും.


</doc>
<doc id="293902" url="https://ml.wikipedia.org/wiki?curid=293902" title="യുറാൽ നദി">
യുറാൽ നദി

യുറാൽ പർവതനിരയുടെ തെക്കു ഭാഗത്തു നിന്ന് ഉത്ഭവിക്കുന്ന നദിയാണ് യുറാൽ നദി. റഷ്യ, കസാഖ്സ്ഥാൻ എന്നീ രാജ്യങ്ങളിലൂടെ ഒഴുകുന്ന ഈ നദി കാസ്പിയൻ കടലിൽ പതിക്കുന്നു. 2527 കീ.മീറ്റർ നീളമുള്ള ഈ നദി സാൽമൺ, സ്റ്റർജിയൻ മത്സ്യങ്ങൾക്കു പ്രസിദ്ധമാണ്.


</doc>
<doc id="293911" url="https://ml.wikipedia.org/wiki?curid=293911" title="നിസർഗധാമ">
നിസർഗധാമ

കർണാടക സംസ്ഥാനത്തിലെ കൊടക് ജില്ലയിൽ കാവേരിയാൽ ചുറ്റപെട്ട ഒരു ദീപാണ് നിസർഗധാമം. 64 ഹെക്ടർ വിസ്താരം ഉണ്ട് ഈ ദ്വീപിന് . ദ്വീപിനെ നിന്ന് കരയിൽ എത്താൻ 90 മീറ്റർ നീളമുള്ള തൂക്കുപാലമുണ്ട് . മനുഷ്യ നിർമ്മിത ദ്വീപാണ് ഇത് . മനുഷ്യ നിർമ്മിത ദ്വീപാണ് ഇത് 1988-ൽ ആണ് ഇത് നിർമ്മിച്ചത് . 

പശ്ചിമഘട്ടത്തിൽ മാത്രം കാണുന്ന മത്സ്യങ്ങളെ സംരക്ഷിക്കാൻ ഉള്ള പദ്ധതിക്ക് നിസർഗധാമയിൽ ആണ് തുടക്കം കുറിച്ചത്. 



</doc>
<doc id="293924" url="https://ml.wikipedia.org/wiki?curid=293924" title="പൊള്ളൽ">
പൊള്ളൽ

ചൂട്, തീ, വികിരണം, സൂര്യപ്രകാശം, വൈദ്യുതി, രാസപദാർത്ഥങ്ങൾ, ചൂടൂള്ളതോ തിളച്ചതോ ആയ വെള്ളം എന്നിവകൊണ്ട് പൊള്ളൽ ഉണ്ടാകാം.

ഉടനെ വൈദ്യ സഹായം തേടണം.

പൊള്ളിയഭാഗം 5 മിനിട്ട് തണുത്ത വെള്ളത്തിൽ മുക്കി വെക്കണം. തീപ്പൊള്ളലിനുള്ള ലേപനങ്ങൾ പുരട്ടി,നന വില്ലാത്ത ഗോസ് ബാൻഡേജ് കൊണ്ട്ആതിനു മുകളിൽ അയച്ചു ചുറ്റണം.ഡോക്ടറുടെ നിർദ്ദേശപ്രകാരം വേദന സംഹാരികളുംനീരുപോകാനുള്ള മരുന്നും കഴിക്കാം.

വെള്ളത്തിൽ 15 മിനിട്ട് മുക്കി വെക്കണം.പൊള്ളൽ ചെറുതാണെങ്കില്വൃത്തിയുള്ള തണുത്ത തുണികൊണ്ട് ദിവസവും കുറച്ചു നേരം മൂടീ വെക്കണം.ആന്റിബയോട്ടിക് ലേപനങ്ങളൊഡോക്ടർ നിർദ്ദേശിച്ച ലേപനങ്ങളൊ തേച്ച ശേഷം പൊള്ളൽ വൃത്തിയുള്ള ഒട്ടിപ്പിടിക്കാത്തബാൻഡേജ് കൊണ്ട് മൂടീയിരിക്കണം. 

എല്ലാദിവസവും ഡ്രെസ്സിങ്ങ് മാറ്റണം.കൈ നന്നായി സോപ്പീട്ടു കഴുകിയ ശേഷം, പൊള്ളിയഭഗം കഴുകി ആന്റി സെപ്റ്റിക് ലേപനങ്ങൾ പുരട്ടണം. പൊഌഅൽ ചെറുതാണെങ്കില്പകൽ സമയത്ത് മൂടി വയ്ക്കണ മെന്നില്ല.പൊള്ളിയ ഭാഗം ദി വസവും പരിശോധിച്ച് കൂടുതൽ ചുവപ്പ്,കൂടുതൽ വേദന, വീർത്തുവരൽ, പഴുപ്പ് എന്നിവ ഇല്ലെന്ന് ഉറപ്പുവരുത്തണം.ഇവ ശ്രദ്ധയിൽ പെട്ടാൽ ഉടനെ വൈദ്യ സഹായം തേടണം.

പൊള്ളിയ തൊലി ഉണങ്ങി തുടങ്ങുമ്പോൾ ചൊറിച്ചിലുണ്ടാക്കും. പൊള്ളിയ ഭാഗം ഭേദമായി ഒരു വർഷം വരെ സൂര്യപ്രകാശത്തിനോട് സംവേദനം കൂടിയിരിയ്ക്കും.

അതിവേഗം വൈദ്യ സഹായം തേടണം.വെള്ളത്തിൽ മുക്കുകയോ ലേപനങ്ഗൾ പുരട്ടുകയൊ ചെയ്യരുത്. പൊഌഇയഭാഗത്ത് പറ്റിപിടിഛിടുള്ള വസ്ത്രം നീക്കാൻ ശ്രമിക്കരുത്.പ്റ്റുമെങ്കിൽ പൊള്ളിയ ഭാഗം ഹൃദയത്തിനേക്കാൾ ഉയർത്തിവെക്കണം.പൊഌഇയഭാഗം തണുത്ത, നൻസ്ഞ്ഞ അണുവിമുക്തമായ ബാൻഡേജുകൊണ്ടുമൂടാം.

വെണ്ണ പുരട്ടരുത്. രണ്ടും മൂന്നും ഡിഗ്രി പൊള്ളൽകളിൽ തണുത്ത വെഌഅവും ഐസും ഉപയോഗിക്കരുത്. കുമിളകൾ ഉണ്ടെങ്കിൽ പൊട്ടീക്കരുത്. 
ഉടൻ വൈദ്യ സഹായം തേടണം.അത് ആന്തര അവയവങ്നൾക്ക് കേടു വരുത്തിയിരിക്കാം
ധാരാളം വെള്ളം ഉപയോഗിച്ച് കഴുകണം. വസ്ത്രങ്ങളും ആഭരണങ്ങളും രസവസ്തുക്കൾ പറ്റിയറ്റ്ഃണെങ്കിൽ മാറ്റണം.ലേപനങ്ങൾ ഉപയോഗിക്കരുത്.അവ രസപ്രവർത്തനം ഉണ്ടാക്ക്ക്കിയേക്കാം.ഉണങ്ങിയ അണുവിമുക്തമാക്കിയ ബാൻഡേജ് കൊണ്ടുമൂടാം.




</doc>
<doc id="293950" url="https://ml.wikipedia.org/wiki?curid=293950" title="പശ്ചിമഘട്ടത്തിലെ ഔഷധസസ്യങ്ങളുടെ പട്ടിക">
പശ്ചിമഘട്ടത്തിലെ ഔഷധസസ്യങ്ങളുടെ പട്ടിക

കർണാടകത്തിലെ ബെൽഗാമിലുള്ള Regional Medical Research Centre (ICMR) -ലെ ശാസ്ത്രജ്ഞർ നടത്തിയ പശ്ചിമഘട്ടത്തിലെ ഔഷധസസ്യങ്ങളെപ്പറ്റിയുള്ള ഗവേഷണങ്ങളെ തുടർന്ന് ഉണ്ടാക്കിയ ഔഷധസസ്യങ്ങളുടെ പട്ടികയാണ് ഇത്. ഈ പട്ടിക ഇവിടെ ലഭ്യമാണ്.


</doc>
<doc id="293960" url="https://ml.wikipedia.org/wiki?curid=293960" title="പിയേർ സിമോ ലാപ്ലാസ്">
പിയേർ സിമോ ലാപ്ലാസ്

ഫ്രഞ്ച് ഗണിതജ്ഞനും ജ്യോതിശാസ്ത്രജ്ഞനുമായിരുന്നു പിയേർ സിമോ ലാപ്ലാസ്(ജ:23 മാർച്ച് 1749 – മ: 5 മാർച്ച് 1827) ."ലാപ്ലാസ് സമവാക്യം" എന്ന ഗണിതശാസ്ത്രത്തിലെ ഒരു നിർദ്ധാരണം ഇദ്ദേഹത്തിന്റെ പേരിൽ അറിയപ്പെടുന്നുണ്ട്.
സൗരയൂഥം ഒരു വാതകനിഹാരികയിൽ നിന്നു ആവിർഭവിച്ചുവെന്ന പരികല്പന ലാപ്ലാസ് മുന്നോട്ടു വച്ചു.


</doc>
<doc id="294088" url="https://ml.wikipedia.org/wiki?curid=294088" title="പാവങ്ങൾ പെണ്ണുങ്ങൾ">
പാവങ്ങൾ പെണ്ണുങ്ങൾ

എക്സൽ പ്രോഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് പവങ്ങൾ പെണ്ണുങ്ങൾ. 1973 സെപ്റ്റംബർ 07-ന് ഈ ചിത്രം പ്രദർശിപ്പിച്ചു തുടങ്ങി.





</doc>
<doc id="294094" url="https://ml.wikipedia.org/wiki?curid=294094" title="സ്റ്റാൻലി മില്ലർ">
സ്റ്റാൻലി മില്ലർ

ഒരു അമേരിക്കൻ ശാസ്ത്രജ്ഞനാണ് സ്റ്റാൻലി മില്ലർ (7 മാർച്ച് 1930 – 20 മേയ് 2007).

1952 ൽ ഹരോൾഡ് യുറേയുമായിച്ചേർന്ന് ഭൂമിയുടെ ആദ്യകാലത്തെ അന്തരീക്ഷം പരീക്ഷണശാലയിലൊരുക്കി ജീവൻെറ അടിസ്ഥാനകണങ്ങൾക്കു രൂപംനൽകി. ആദിമ ഭൂമിയിലെ സാഹചര്യങ്ങൾ പരീക്ഷണശാലയിൽ പുനഃ സൃഷ്ടിച്ചുകൊണ്ട് അമോണിയ, മീഥേൻ തുടങ്ങിയ പദാർത്ഥങ്ങളിൽ നിന്ന് അമിനോ ആസിഡുകൾ സംശ്ലേഷിപ്പിച്ചു. ജീവന് അടിസ്ഥാനമായ കണങ്ങളെ ആദ്യമായി കൃത്രിമമായി വികസിപ്പിച്ചെടുക്കുകയായിരുന്നു. ഒപാരിൻ, ഹാൽഡേൻ എന്നിവരുടെ ആശയങ്ങളാണ് യൂറേമില്ലർ പരീക്ഷണത്തിനു പ്രചോദനമായത്.



</doc>
<doc id="294097" url="https://ml.wikipedia.org/wiki?curid=294097" title="കുറ്റ്യാടി ചുരം">
കുറ്റ്യാടി ചുരം

കോഴിക്കോട് കുറ്റ്യാടി തൊട്ടിൽപാലം വഴി വയനാട് പോകുമ്പോൾ ഈ പ്രകൃതി രമണീയം ആയ ചുരം റോഡിലൂടെ ആണ് കടന്ന് പോകുന്നത്. പത്ത് ഹെയർ പിൻ വളവുകൾ ഉള്ള ഈ സംസ്ഥാന പാതയിലൂടെ നൂറ് കണക്കിന് വാഹനങ്ങൾ ദിവസവും കടന്നു പോകുന്നു. ധാരാളം വിനോദ സഞ്ചാരികൾ ഈ വഴി വയനാട്‌ ഊട്ടി യാത്രകൾക്കായി തിരഞ്ഞെടുക്കുന്നു. പക്രന്തളം ചുരം എന്നൊരു പേരും ഇതിനുണ്ട്. കുറ്റ്യാടി-പക്രന്തളം റോഡായ SH54ൽ ആണ് ഈ ചുരം.പഴശ്ശി രാജയുടെ പടയോട്ട മേഖലകൾ ആയിരുന്ന ഇവിടെ അടുത്ത പ്രദേശം ആയ പൊയിലോംചാൽ മലയിൽ നിന്നും അദ്ദേഹത്തിന്റെ എന്ന് കരുതുന്ന വാൾ പിടിയും ഒളി സങ്കേതം ആയിരുന്ന ഗുഹയും കണ്ടെത്തിയിട്ടുണ്ട്.


</doc>
<doc id="294098" url="https://ml.wikipedia.org/wiki?curid=294098" title="റിച്ചാർഡ് ഫ്‌ലാനഗൻ">
റിച്ചാർഡ് ഫ്‌ലാനഗൻ

ഓസ്‌ട്രേലിയൻ നോവലിസ്റ്റാണ് റിച്ചാർഡ് ഫ്‌ലാനഗൻ (ജനനം : 1961). 2014 ലെ ബുക്കർ പ്രൈസ് ലഭിച്ചിട്ടുണ്ട്. ' ദി നാരോ റോഡ് ടു ദി ഡീപ് നോർത്ത് ' എന്ന പുസ്തകത്തിനാണ് അവാർഡ് ലഭിച്ചത്.



</doc>
<doc id="294101" url="https://ml.wikipedia.org/wiki?curid=294101" title="പൊയിലോംചാൽ">
പൊയിലോംചാൽ

കേരളത്തിലെ കോഴിക്കോട് ജില്ലയിലെ കാവിലുംപാറ പഞ്ചായത്തിലെ ഒരു പ്രദേശം ആണ്. പൊയിലോംചാൽ. കോഴിക്കോട് ജില്ലയിലെ കുടിയേറ്റ മേഖല ആയ ഈ പ്രദേശം കൃഷിയെ ആണ് പ്രധാനം ആയി ആശ്രയിക്കുന്നത് .ഗ്രാമ്പു ,തെങ്ങ് ,കമുക് ,കുരുമുളക് ,ജാതി, കാപ്പി , കൊക്കോ മുതലായ എല്ലാവിധ വിളകളും ഈ മലയോരത്ത് കൃഷി ചെയ്യുന്നു .കുറ്റ്യാടി പുഴയുടെ ഒരു പ്രധാന കൈ വഴി ആയ തൊട്ടിൽപാലം പുഴ ഈ പ്രദേശത്ത് നിന്നാണ് ഉത്ഭവിക്കുന്നത് .വനത്തോട് ചേർന്ന് കിടക്കുന്ന ഈ മേഖലയിൽ തണുപ്പ് നിറഞ്ഞ ഒരു കാലാവസ്ഥ ആണ് ഉള്ളത് .

ആരാധനാലയം 
വിശുദ്ധ യൂദാശ്ലീഹായുടെ പേരിലുള്ള ഇവിടുത്തെ ക്രിസ്ത്യൻ ദേവാലയത്തിൽ ആണ്ട്തോറുമുള്ള തിരുന്നളിൽ നിരവധി വിശ്വാസികൾ പങ്കെടുക്കുന്നു .ഒക്ടോബർ മാസത്തിലാണ് ഇത് നടക്കാറ് .

അടുത്തുള്ള പട്ടണം
തൊട്ടിൽപാലം 


</doc>
<doc id="294102" url="https://ml.wikipedia.org/wiki?curid=294102" title="പാൽച്ചുരം">
പാൽച്ചുരം

കണ്ണൂർ ജില്ലയിലെ കൊട്ടിയൂർ വഴി വയനാട്ടിലേക്കുള്ള ഒരു ചുരമാണ് പാൽച്ചുരം. ഈ ചുരം മലയോരഹൈവേയിൽ കൊട്ടിയൂരിനും മാനന്തവാടിക്കുമിടയിലായി സ്ഥിതി ചെയ്യുന്നു. ചെങ്കുത്തായതും ഇടുങ്ങിയതുമായ പാതയായതിനാൽ ദുർഘടമായ ചുരമാണിത്. ഈ ചുരം റോഡ് ബോയ്സ് ടൗൺ എന്ന സ്ഥലത്ത് തലശ്ശേരി ബാവലി പ്രധാനപാതയുമായി കൂടിച്ചേരുന്നു. മണത്തണ, കേളകം, അടക്കാത്തോട്, കൊട്ടിയൂർ, അമ്പായത്തോട് എന്നിവിടങ്ങളിൽ നിന്ന് വയനാടിലേക്കുള്ള എളുപ്പമാർഗ്ഗമാണിത്.


</doc>
<doc id="294117" url="https://ml.wikipedia.org/wiki?curid=294117" title="മഹാരി നൃത്തം">
മഹാരി നൃത്തം

ഒറീസയിലെ പുരി ജഗന്നാഥ ക്ഷേത്രത്തിലെ ദേവദാസികൾ അനുഷ്ടിച്ചു പോയിരുന്ന ഒരു ആചാര പ്രമാണപരമായ നൃത്ത കലയാണ്‌ മഹാരി നൃത്തം. ദേവദാസി സമ്പ്രദായം നിർത്തലാക്കിയതോടെ ജഗന്നാഥ ക്ഷേത്രത്തിൽ ഈ കലാരൂപം നിന്നെങ്കിലും, ഇപ്പോൾ പല വേദികളിലും ഈ നൃത്തം അവതരിപ്പിക്കപെടുന്നു. ഒറീസ്സയുടെ ശാസ്ത്രീയ നൃത്തമായ ഒഡീസ്സിയുടെയും, ഗോതിപുവ എന്ന അനുബന്ധ നൃത്തത്തിനും ബീജാവാപം ചെയ്തത് മഹാരി നൃത്തമാണ്.

ഉത്കലിലെ 12 -ആം നൂറ്റാണ്ടിലെ ഗംഗാ രാജവംശത്തോളം പഴക്കമുണ്ടീ നൃത്തത്തിനു. ഒഡീസ്സി നൃത്തത്തിന്റെ ഉത്ഭവം മഹാരിയിൽ നിന്നാണ് ഉണ്ടായത്. 15, 16 നൂറ്റാണ്ടുകളിൽ മഹാരി സമ്പ്രദായം ക്ഷയിച്ചു തുടങ്ങിയതോടെ ഇതിൽ നിന്നും ഗോതിപുവ എന്ന നൃത്തത്തിനും തുടക്കമുണ്ടായി. സ്വാതന്ത്ര്യാനന്തര ഭാരതത്തിൽ ദേവദാസി സമ്പ്രദായം നിർത്തലാക്കിയതോടുകൂടി മഹാരി നൃത്തം കാലക്രമേണ അപ്രത്യക്ഷമാകാൻ തുടങ്ങി. ഒഡീസ്സി നൃത്താചാര്യനായ ഗുരു പങ്കജ് ചരൺ ദാസിന്റെയും അദ്ദേഹത്തിന്റെ ശിഷ്യയായ രൂപശ്രി മോഹപാത്രയുടെയും ശ്രമഫലമായി മഹാരി നൃത്തത്തെ പുനരുജ്ജീവിപ്പിക്കുവാൻ സാധിച്ചു. 

ജഗന്നാഥ ക്ഷേത്രത്തിലെ ദേവദാസികളെയാണ് പരമ്പരാഗതമായി മഹാരി എന്ന് വിളിച്ചിരുന്നത്‌. ദേവ പ്രതിഷ്ടക്ക് മുന്നിൽ ജയദേവന്റെ ഗീതാ ഗോവിന്ദത്തിൽ നിന്നുള്ള ശ്ലോകങ്ങൾ പാടുക, അതിനൊത്ത് നൃത്തമാടുക എന്നിവയെല്ലാം ഒരു മഹാരിയുടെ ദിനചര്യയുടെ ഭാഗമായിരുന്നു. ഇപ്രകാരം ജഗന്നാഥ പ്രതിഷ്ടയുടെ ഭാര്യാസങ്കല്പത്ത്തിൽ ജീവിക്കുന്നതിനായും അവർക്ക് ജീവിത മാർഗ്ഗത്തിനായി സ്ഥലവും മറ്റും കൊടുത്തിരുന്നു.


</doc>
<doc id="294119" url="https://ml.wikipedia.org/wiki?curid=294119" title="കോവ്">
കോവ്

കുന്നുകൾക്കിടിയിലെ ഒതുങ്ങിയ ചെറിയ ഉൾക്കടലിനെ കോവ് (Cove) എന്ന് വിളിക്കുന്നു. ഇവ ഉൾക്കടലുകൾക്ക് സമീപമായി കാണപ്പെടുന്നു. ഉൾക്കടലുകളിലെ വെള്ളം കരയിലേക്കു കൂടുതൽ കടന്നു ചെല്ലുന്ന പ്രദേശമാണ് ഇവിടം. കോവുകളുടെ കവാടം മിക്കതും ഇടുങ്ങിയതായിരിക്കും. ഈ ചെറിയ ഭാഗത്ത് കൂടി കടക്കുന്ന സമുദ്രജലം വൃത്താകൃതിയോ ദീർഘവൃത്താകൃതിയോ ആയ താരതമ്യേന വിസ്തൃതമായ സ്ഥലത്തിൽ എത്തുന്നു. 
ഉൾക്കടലുകൾക്ക് സമീപം ഉള്ള പാറകളിൽ കടുപ്പം കൂടിയ പാറകളാൽ ചുറ്റപ്പെട്ട മൃദു ആയ പാറകൾക്ക് വേഗത്തിൽ 
ജലപ്രവാഹം മൂലം ശിഥിലീകരണം സംഭവിക്കുന്നു. അങ്ങനെ സമുദ്രജലം ആ പ്രദേശങ്ങളിൽ കൂടുതൽ എത്തുന്നു.ഇങ്ങനെ കോവുകൾ ഉണ്ടാകുന്നു. ഇത്തരത്തിൽ ശിലകൾക്ക്‌ സംഭവിക്കുന്ന ശിഥിലീകരത്തെ Differential erosion എന്ന് വിളിക്കുന്നു.


</doc>
<doc id="294121" url="https://ml.wikipedia.org/wiki?curid=294121" title="സാൾട്ട് ലേക്ക് സ്റ്റേഡിയം">
സാൾട്ട് ലേക്ക് സ്റ്റേഡിയം

പശ്ചിമബംഗാൾ സംസ്ഥാനത്തിന്റെ തലസ്ഥാനമായ കൊൽക്കത്തയിൽ ബിധാനഗറിലാണു ഇന്ത്യയിലെ ഏറ്റവും വലുതും ലോകത്തിലെ രണ്ടാമത്തേതുമായ സാൾട്ട് ലേക്ക് സ്റ്റേഡിയം. 1984 ജനുവരിയിലാണു ഈ സ്റ്റേഡിയം തുറന്നത്. 120000 ആളുകളെ ഉൾകൊള്ളാൻ ആവുന്നതാണു ഈ സ്റ്റേഡിയം. 1989- ൽ റൺഗ്രാഡോ മെയ് ഡേ സ്റ്റേഡിയത്തിന്റെ നിർമ്മാണത്തിനു മുമ്പ് തുറക്കുമ്പോഴും ലോകത്തിലെ ഏറ്റവും വലിയ ഫുട്ബോൾ സ്റ്റേഡിയമായിരുന്നു ഇത്.


</doc>
<doc id="294122" url="https://ml.wikipedia.org/wiki?curid=294122" title="മിസ്റ്റസ് കേരളൈ">
മിസ്റ്റസ് കേരളൈ

2011-ൽ കേരളത്തിലെ മണിമലയാറ്റിലെ ചേനപ്പാടി ഭാഗത്തുനിന്നും കണ്ടെത്തിയ ഒരു ഇനം ശുദ്ധജലമത്സ്യമാണ് മിസ്റ്റസ് കേരളൈ (). ചില്ലൻ കൂരിയിനത്തിൽ പെട്ട ഒരു മത്സ്യമാണിത്. ഈ മീൻ മനുഷ്യർക്ക് ഭക്ഷ്യയോഗ്യമാണ്. ചില്ലൻ കൂരിയിൽ നിന്നും ഈ വർഗ്ഗത്തിനെ വത്യാസപ്പെടുന്നത് ഇതിന്റെ ശരീരത്തിൽ ചെതുമ്പലുകൾ ഇല്ല എന്നതാണ്. ഈ മത്സ്യത്തിന് എട്ടു മീശ രോമങ്ങളുണ്ട്. ഇതേ സ്വഭാവമുള്ള മറ്റു ജീവി വർഗ്ഗങ്ങൾ ഗംഗാനദിയിലെ മിസ്റ്റസ് കവാസിയസ്സും കബിനി നദിയിലെ മിസ്റ്റസ് സീംഗ്തിയും ആണ്.


</doc>
<doc id="294126" url="https://ml.wikipedia.org/wiki?curid=294126" title="ഫ്യാർഡ്">
ഫ്യാർഡ്

ഹിമാനികളുടെ പ്രവർത്തനം നിമിത്തം സമുദ്ര നിരപ്പിനേക്കാൾ താഴ്ന്ന് പോയ പ്രദേശങ്ങളിലേക്ക് കടൽ വെള്ളം കയറിയാണ് ഫ്യാർഡ്(Fjard) കൾ ഉണ്ടാകുന്നത്. ഒരു കാലത്ത് ഹിമാനികൾ സ്ഥിതി ചെയ്തിരുന്ന കടലിനു സമീപത്തെ പ്രദേശങ്ങൾ ഹിമാനികളുടെ ഭാരം നിമിത്തം താഴേക്കു വരുന്നു.പിന്നീട് ഹിമാനികൾ ഉരുകി സ്ഥാനചലനം സംഭവിക്കുമ്പോൾ അവിടേക്ക് സമുദ്രജലം കടക്കുന്നു. 

ഫ്യാർഡ്കളും ഫ്യോർഡ് കളും ഹിമാനികളുടെ പ്രവർത്തനങ്ങൾ നിമിത്തം ഉണ്ടാകുന്നവയാണ്. ഫ്യാർഡ്കൾക്ക് ഫ്യോർഡ്കളെ അപേക്ഷിച്ച് ആഴം വളരെ കുറവും പരപ്പ് വളരെ കൂടുതലും ആണ് . 


</doc>
<doc id="294148" url="https://ml.wikipedia.org/wiki?curid=294148" title="മണ്ണെണ്ണക്കുഴമ്പ്">
മണ്ണെണ്ണക്കുഴമ്പ്

കീടങ്ങൾക്കെതിരേ തളിയ്ക്കാൻ പറ്റിയ ഒരു സ്പർശന കീടനാശിനിയാണ് മണ്ണെണ്ണക്കുഴമ്പ്.
മണ്ണെണ്ണക്കുഴമ്പിൽ ബാർസോപ്പും(അലക്കു സോപ്പ്) മണ്ണെണ്ണയുമാണ് പ്രധാന ചേരുവകൾ. 

250 ഗ്രാം ബാർസോപ്പ് ചെറുതായി അരിഞ്ഞ് രണ്ടു ലിറ്റർ ചെറുചൂടുവെള്ളത്തിൽ തരികൾ ഇല്ലാത്തവിധം നന്നായി ലയിപ്പിയ്ക്കുക. ലായനി തണുത്തുകഴിയുമ്പോൾ നാലരലിറ്റർ മണ്ണെണ്ണ ഇതിലേയ്ക്ക് കലർത്തി യോജിപ്പിയ്ക്കണം.
ഈ കീടനാശിനി ചെടികളുടെ നീരൂറ്റികുടിയ്ക്കുന്ന കീടങ്ങൾക്കെതിരേ ഫലപ്രദമാണ്. 10 പ്രാവശ്യമെങ്കിലും നേർപ്പിച്ച് ഇത് ഉപയോഗിയ്ക്കാം. കീടനാശിനി ഇലകളിൽ വീഴാതെ സൂക്ഷിക്കണം. 


</doc>
<doc id="294252" url="https://ml.wikipedia.org/wiki?curid=294252" title="സുള്ളി പ്രുധോം">
സുള്ളി പ്രുധോം

ഒരു ഫ്രഞ്ച് കവിയും സാഹിത്യകാരനുമായിരുന്നു റെനെ ഫ്രാൻസ്വാ ആർമണ്ട് (സള്ളി) പ്രുധോം (; 16 മാർച്ച് 1839 – 6 സെപ്റ്റംബർ 1907). സാഹിത്യത്തിനുള്ള നോബൽ സമ്മാനം ആദ്യമായി 1901ൽ ലഭിച്ചത് ഇദ്ദേഹത്തിനാണ്.

<br clear=all>


</doc>
<doc id="294257" url="https://ml.wikipedia.org/wiki?curid=294257" title="പെരിയാർ (ചലച്ചിത്രം)">
പെരിയാർ (ചലച്ചിത്രം)

പെരിയാർ മൂവീസിന്റെ ബാനറിൽ ടി.കെ. ഹസ്സയും പി.എച്ച്. റഷീദും ചേർന്നു നിർമിച്ച മലയാളചലച്ചിത്രമാണ് പെരിയാർ. ഈ ചിത്രം 1973 ഫെബ്രുവരി 16-ന് പ്രദർശനം തുടങ്ങി. പി.കെ. ശിവദാസനും, പി.ജെ. ആന്റണിയും ചേർന്നു രചിച്ച 5 ഗാനങ്ങൾക്ക് ജോബും, പി.കെ.ശിവദാസനും ചേർന്ന് ഈണം നൽകി. തിലകൻ ആദ്യമായി അഭിനയിച്ച ചിത്രമാണ് പെരിയാർ






</doc>
<doc id="294271" url="https://ml.wikipedia.org/wiki?curid=294271" title="നഥാനിയേൽ വല്ലിച്ച്">
നഥാനിയേൽ വല്ലിച്ച്

കൊൽക്കൊത്ത ബൊട്ടാണിക്കൽ ഗാർഡന്റെ പ്രാഥമിക വികസനത്തിൽ പങ്കാളിയായ ഡച്ചു ഭിഷഗ്വരനും അനേകം സസ്യങ്ങൾക്ക് നാമകരണം ചെയ്ത ഒരു സസ്യശാസ്ത്രജ്ഞനും ആയിരുന്നു നഥാനിയേൽ വല്ലിച്ച് (ഇംഗ്ലീഷ്: "Nathaniel Wallich") (ജ: ജനുവരി 28, 1786; മ: ഏപ്രിൽ 28, 1854). സസ്യങ്ങളുടെ ശാസ്ത്രീയനാമങ്ങളിൽ Wall. എന്നു കാണുന്നത് ഇദ്ദേഹം നാമകരണം ചെയ്ത സസ്യങ്ങൾക്കാണ്.



</doc>
<doc id="294298" url="https://ml.wikipedia.org/wiki?curid=294298" title="തൃക്കൊടിത്താനം സച്ചിദാനന്ദൻ">
തൃക്കൊടിത്താനം സച്ചിദാനന്ദൻ

നടനും ഗായകനുമായിരുന്നു തൃക്കൊടിത്താനം സച്ചിദാനന്ദൻ എന്നറിയപ്പെട്ടിരുന്ന സജിത് കുമാർ (14 ജൂലൈ 1962-16 ഒക്ടോബർ 2014). പഴയകാല നാടക-സിനിമാ ഗാനങ്ങൾ കച്ചേരിയുടെ രൂപത്തിൽ വേദിയിൽ അവതരിപ്പിച്ച സച്ചിദാനന്ദൻ ഏറെ ജനപ്രീതി നേടിയിരുന്നു. കേരള സംഗീത നാടക അക്കാദമി അവാർഡ് നേടിയിട്ടുണ്ട്.

ചങ്ങനാശേരി തൃക്കൊടിത്താനം ഗോകുലത്തിൽ പരേതരായ ഭാഗവതാചാര്യൻ വെളിനാട് കൃഷ്ണൻ നായർ-പി.കെ. രുക്മിണിയമ്മ ദമ്പതികളുടെ ഇളയ മകനാണ്. സംഗീതജ്ഞരായ എൽ.പി.ആർ വർമ്മ, ട്രിച്ചി ഗണേശ്, തൃക്കൊടിത്താനം പത്മകുമാർ എന്നിവരാണ് ഗുരുക്കൻമാർ. ജയരാജ് സംവിധാനം ചെയ്ത ശാന്തം എന്ന സിനിമയിലും നിരവധി സീരിയലുകളിലും അഭിനയിച്ചിട്ടുണ്ട്. 2014 ഒക്ടോബർ 16-ന് 52-ആം വയസ്സിൽ ഹൃദയാഘാതത്തെത്തുടർന്ന് അദ്ദേഹം അന്തരിച്ചു.




</doc>
<doc id="294410" url="https://ml.wikipedia.org/wiki?curid=294410" title="കിടങ്ങനാട് ബസ്തി">
കിടങ്ങനാട് ബസ്തി

മധ്യകാല ജൈന ബസ്തികളിൽ പ്രധാനപ്പെട്ടതാണ്. കിടങ്ങനാട് ബസ്തി എന്നറിയപ്പെട്ടിരുന്ന സുൽത്താൻ ബത്തേരിയിലെ ജൈന ബസ്തി. വിജയനഗര ശൈലിയിലാണ് ഇതിന്റെ നിർമ്മാണം. വാസ്തുശില്പകലയിൽ മികച്ചുനില്ക്കുന്ന ജൈനക്ഷേത്രമാണിത്. ബത്തേരി അങ്ങാടിയുടെ പടിഞ്ഞാറെ അറ്റത്താണ് കൂറ്റൻ ശിലാപാളികൾ നിറഞ്ഞ ഈ അമ്പലം. ഈ ക്ഷേത്രത്തിനു ചുറ്റുമായി തകർന്നുപോയ ചില ക്ഷേത്രങ്ങളുടെ അവശിഷ്‌ടങ്ങളും കാണാം. ഇപ്പോൾ പുരാവസ്‌തു വകുപ്പിന്റെ സംരക്ഷണയിലാണ്‌ ഈ സ്ഥലം. 
13 ആം നൂറ്റാണ്ടിലെ ജൈനമത പ്രചാരകനായിരുന്ന ഹൊയ്സാല രാജവംശത്തിൽപെട്ട വിഷ്ണുവർദ്ധനാണ് ക്ഷേത്രം നിർമിച്ചത്. രാജ്യത്ത് നിലവിലുള്ള മൂന്ന് പ്രധാന ജൈനക്ഷേത്രങ്ങളിൽ ഒന്നാണിത്. ബ്രിട്ടീഷ് ഭരണകാലത്ത് കോൺവാലീസ് പ്രഭുവിനോട് യുദ്ധം ചെയ്ത ടിപ്പു സുൽത്താൻ ക്ഷേത്രത്തെ തന്റെ ആയുധപ്പുരയാക്കിയതിനാൽ ടിപ്പുവിന്റെ കോട്ടയെന്ന പേരിലും ഇതറിയപ്പെട്ടിരുന്നു. 
മുഖമണ്ഡപം, ഗർഭഗൃഹം, ആർമ മണ്ഡപം, മഹാമണ്ഡപം എന്നിവയടങ്ങിയ ക്ഷേത്രത്തിന്റെ കവാട ഗോപുരങ്ങളും മുഖമണ്ഡപവും നേരത്തേ തകർന്നിരുന്നു. ബസാൾട്ട് (കൃഷ്ണശില) ഉപയോഗിച്ചാണ് ക്ഷേത്രത്തിന്റെ മേൽക്കൂരയും ചുവരും പണിതിരുന്നത്.
ആർക്കിയോളജിക്കൽ സർവേ ഓഫ് ഇന്ത്യയുടെ നേതൃത്വത്തിൽ നവീകരണ പ്രവർത്തനങ്ങൾ നടക്കവെ 2014 ഒക്ടോബറിൽ ക്ഷേത്രത്തിന്റെ ഒരു ഭാഗം തകർന്നു.


</doc>
<doc id="294419" url="https://ml.wikipedia.org/wiki?curid=294419" title="പോലീസ് അറിയരുത്">
പോലീസ് അറിയരുത്

വെട്രിവേൽ പ്രൊഡക്ഷൻസിന്റെ ബാനറിൽ എം.എസ്. സെന്തിൽ കുമാർ നിർമിച്ച മലയാളചലച്ചിത്രമാണ് പോലീസ് അറിയരുത്. മാങ്കൊമ്പ് ഗോപാലകൃഷ്ണൻ രചിച്ച രണ്ടു ഗാനങ്ങൾക്ക് വി. ദക്ഷിണാമൂർത്തി ഈണം നൽകി. രജശ്രീ പിക്ചേഴ്സ് വിതണം ചെയ്ത ഈ ചിത്രം 1973 ജൂൺ 22-ന് വിതരണം ചെയ്തു.





</doc>
<doc id="294421" url="https://ml.wikipedia.org/wiki?curid=294421" title="ഫ്യോർഡ്">
ഫ്യോർഡ്

ഹിമാനികളുടെ ശിഥിലീകരണം മൂലം ഉണ്ടാകുന്ന ആഴം കൂടിയ,ഇടുങ്ങിയ ഉൾക്കടലുകളെയാണ് ഫ്യോർഡ് എന്ന് പറയുന്നത്. ഇവയ്ക്ക് ഫ്യാർഡ്കളെ അപേക്ഷിച്ച് ആഴം കൂടുതലും വിസ്താരം കുറവും ആയിരിക്കും. ഇവയുടെ ചുറ്റും ചെങ്കുത്തായ ചെരിവുകൾ ഉള്ള കുന്നുകളും മലകളും കാണപ്പെടുന്നു. ഇവ കൂടുതലായി കണ്ടുവരുന്നത് ആർട്ടിക് പ്രദേശങ്ങളിലാണ്. ദക്ഷിണ ധ്രുവത്തിനു സമീപം ചിലിയിലും ഇവ കാണപ്പെടുന്നു. 


</doc>
<doc id="294427" url="https://ml.wikipedia.org/wiki?curid=294427" title="കണവേലം">
കണവേലം

ഇന്ത്യൻ ഉപഭൂഖണ്ഡത്തിലും ശ്രീലങ്കയിലും കാണപ്പെടുന്ന വള്ളിച്ചെടിയാണ് കണവേലം.കേരളത്തിൽ പാലക്കാട്,ഇടുക്കി ജില്ലകളിലെ വരണ്ട ഇലപൊഴിയും കാടുകളിലും പൊന്തക്കാടുകളിലും വളരുന്നു . 

മെഴുക് എന്ന് അർത്ഥം ഉള്ള ഗ്രീക്ക് പദമായ Kero , ജലധാര എന്ന് അർത്ഥം ഉള്ള Pege എന്നീ വാക്കുകളിൽ നിന്നാണു ജനുസ്സ് നാമം രൂപ്പപ്പെട്ടത്.

ഇതിന്റെ ഇലകൾ വളരെ നേർത്തതാണ്.ഇലകളിൽ നിന്നും വേർതിരിക്കുന്ന ഔഷധം പെപ്റ്റിക് അൾസർ നു ചികിത്സയ്ക്ക് ഉപയോഗിക്കുന്നു.
സൂചിമുഖി മാസിക,സെപ്തംബർ 2014 - സസ്യ ശബ്ദാവലി - വിസി.ബാലകൃഷ്ണൻ


</doc>
<doc id="294431" url="https://ml.wikipedia.org/wiki?curid=294431" title="സെസ്സിലിയ">
സെസ്സിലിയ

വരൾച്ചയെ വരെ അതിജീവിക്കാൻ ശേഷിയുള്ള കടൽത്തീര വാസികളായ ചെറു ജീവികളാണ് സെസ്സിലിയ എന്ന ഗോത്രത്തിൽ ഉൾപ്പെടുന്നത് . സമുദ്ര ജലം ഏതാനും തുള്ളികളായി മാത്രം എത്തുന്ന ഇടങ്ങളിൽ തീരെ ചെറിയ ജീവികളായ ഇവ ജീവിക്കുന്നു. ഇവ ആക്കോൺ ബാർണക്കിൾ (Acorn Barnacle) എന്ന പേരിലും അറിയപ്പെടുന്നു. കൊഞ്ച്.ഞണ്ട് തുടങ്ങിയ ജീവികൾ ഉൾപ്പെടുന്ന ക്രസ്റ്റേഷ്യ-Crustacea എന്ന ജീവ വിഭാഗത്തിലെ അംഗങ്ങളാണ് ബാർണക്കിളുകൾ. പരന്ന തകിടുകൾ പോലെയുള്ള പുറന്തോടുള്ള ഈ ജീവികൾ പാറകൾ ,കപ്പലുകൾ , തിമിംഗിലം പോലെയുള്ള വലിയ ജീവികളുടെ ശരീരം എന്നിവിടങ്ങളിൽ കാണപ്പെടുന്നു. പാറകളിൽ പറ്റിപ്പിടിച്ച് വളരെ ചെറിയ പുറന്തോടുകൾ ഇറുക്കി അടച്ച് , അവയ്ക്ക് ആവശ്യമായ അൽപം നനവ് വളരെ കാര്യക്ഷമമായി ഇവ സൂക്ഷിക്കുന്നു.

സൂചിമുഖി മാസിക, 2014 ജൂൺ - ജീവൻ ത്രസിക്കുന്ന ഭൂമി.


</doc>
<doc id="294454" url="https://ml.wikipedia.org/wiki?curid=294454" title="അരവിന്ദ് സുബ്രഹ്മണ്യൻ">
അരവിന്ദ് സുബ്രഹ്മണ്യൻ

ഭാരതസർക്കാറിന്റെ പ്രധാന സാമ്പത്തിക ഉപദേഷ്ടാവാണ് അരവിന്ദ് സുബ്രഹ്മണ്യൻ .2014 ഒക്ടോബർ 14 നു ഈ പദവിയിൽ അദ്ദേഹം നിയമിതനായി.

അന്താരാഷ്ട്ര നാണയനിധി,പീറ്റേഴ്സൺ ഇൻസ്റ്റിറ്റ്യൂട്ട്, ഗ്ലോബൽ ഡെവലപ്പ്മെന്റ് സെന്റർ, എന്നി സ്ഥാപനങ്ങളിൽ അദ്ദേഹം പ്രവർത്തിച്ചിട്ടുള്ള അരവിന്ദ്, ഇന്ത്യ, ചൈന എന്നീ രാജ്യങ്ങളുടെ സാമ്പത്തിക സംവിധാനങ്ങളെക്കുറിച്ചുള്ള വിഷയങ്ങളിൽ ഒരു വിദഗ്ദ്ധനായി കരുതപ്പെടുന്നു.



</doc>
<doc id="294460" url="https://ml.wikipedia.org/wiki?curid=294460" title="ഇച്ച അബ്ദുൽ ഖാദർ മസ്താൻ">
ഇച്ച അബ്ദുൽ ഖാദർ മസ്താൻ

ഇരുപതാം നൂറ്റാണ്ടിൽ വടക്കൻ കേരളത്തിൽ ജീവിച്ചിരുന്ന സൂഫി വര്യനും ,ആധ്യാത്മിക കവിയും ദാർശനികനും ആണ് ഇച്ച മസ്താൻ എന്നപേരിൽ പ്രസിദ്ധനായ ഇച്ച അബ്ദുൽ ഖാദർ മസ്താൻ(1871 - 1933). ജ്ഞാനാംശങ്ങളും സ്വകീയഭാവനകളും കാൽപനിക രീതിയിൽ ആത്മീയ ചിന്തകളും തനതുശൈലിയിൽ ഇടകലർത്തിയുള്ള രചന വൈഭവം കാരണമായി നിരൂപകരാൽ കേരളത്തിലെ ഉമർ ഖയ്യാം എന്ന വിശേഷണത്തിനർഹനായിട്ടുണ്ട്. നിരവധി ഖണ്ഡകാവ്യങ്ങളും ഗീതങ്ങളും അടങ്ങിയ രചനകളിൽ പലതും മാപ്പിളപ്പാട്ടായി ഇപ്പോഴും പ്രചാരത്തിലുണ്ട്. 

1871ൽ ബ്രിട്ടീഷ് ഇന്ത്യയിലെ മലബാർ ജില്ലയിൽ പെട്ട കണ്ണൂർ സിറ്റി ജുമാമസ്ജിദിടുത്തുള്ള വെളുത്തകണ്ടി തറവാട്ടിൽ ജനിച്ചു. പാരമ്പര്യമായി ചെമ്പുപാത്രം വിളക്കിച്ചേർത്ത് വിൽപ്പന നടത്തുന്നവരായിരുന്നു അദ്ദേഹത്തിന്റെ കുടുംബം. പ്രാഥമിക പഠനങ്ങൾക്ക് ശേഷം പരമ്പരാഗത കച്ചവടമായ പിച്ചള വിൽപ്പനയിൽ ഇദ്ദേഹം വ്യാപൃതനായി. കച്ചവട യാത്രകൾക്കിടയിലാണ് ഖാദിറിന് സൂഫിസത്തോടു പ്രതിപത്തി ഉണ്ടാകുന്നതും ആധ്യാത്മിക മേഖലകളിലേക്ക് കടന്നു ചെല്ലുന്നതും.

അധിക സൂഫി വര്യന്മാരുടെയും ജീവചരിത്രത്തിൽ സംഭവിക്കുന്ന നിഗൂഢമായ വഴിത്തിരിവുകൾ തന്നെയാണ് അബ്ദുൽ ഖാദിറിന്റെ ജീവിത രേഖയിലും ദർശിക്കാനാവുന്നത്. കച്ചവടത്തിനിടെ അബ്ദുൽ ഖാദിറിന് അറബിയിലും,ചെന്തമിഴിയിലും എഴുതിയ ഏതാനും ചെമ്പോല തകിടുകൾ ലഭിക്കുന്നു. ഓലയിലെ അക്ഷര കൂട്ടങ്ങളിൽ കൗതുകം പൂണ്ട അബ്ദുൽ ഖാദിർ അത് വിളക്കാതെ കൈയ്യിൽ തന്നെ സൂക്ഷിച്ച് കച്ചവട യാത്രക്കിടെ അത് വായിക്കാൻ അറിയുന്നവരെ തേടിയലഞ്ഞു. നീണ്ട കാലത്തെ കാത്തിരിപ്പിനൊടുവിൽ ഇദ്ദേഹം ഒരു സൂഫിയുമായി സന്ധിക്കുകയും സൂഫി സന്യാസി ചെമ്പോലയിൽ ആലേഖനം ചെയ്തിരിക്കുന്നത് അല്ലഫൽ അലിഫ് കാവ്യ ശകലങ്ങളാണെന്ന് വ്യക്തമാക്കുകയും അവ വായിച്ചു കേൾപ്പിക്കുകയും, അല്ലഫൽ അലിഫ് കാവ്യം രചിച്ച ശൈഖ് ഉമറുലൽ ഖാഹിരിയുടെ കായൽപട്ടണത്തുള്ള സമാധി മണ്ഡപം സന്ദർശിക്കാൻ അബ്ദുൽ ഖാദിറിനെ പ്രേരിപ്പിക്കുകയും ചെയ്തു. കാവ്യത്തിന്റെ വശ്യതയിലും അനുരാഗത്തിലും താല്പര്യം ജനിച്ച അബ്ദുൽ ഖാദിർ ഉടനെ കായൽപട്ടണത്തിലേക്ക് യാത്രയായി. ഖാഹിരിയുടെ ശിഷ്യന്മാരായിരുന്നു അവിടെ അബ്ദുൽ ഖാദിറിനെ കാത്തിരുന്നത്. ദൈവിക തീരുമാനം എന്നർത്ഥം വരുന്ന ‘ഇച്ച’ എന്ന് വിളീച്ചു് ഖാദറിനെ അവർ സ്വീകരിക്കുകയും ആത്മീയ ശിക്ഷണത്തിലേക്ക് സ്വാഗതം ചെയ്യുകയുമുണ്ടായി. അല്ലഫൽ അലിഫിൽ വിസ്മൃതി പൂണ്ട ഖാദിർ വിസ്സമ്മതിച്ചില്ല. സൂഫി ഗുരുക്കന്മാരിലൂടെ ഖുർആൻ,കർമ്മശാസ്ത്രം,ഹദീസ് എന്നിവയിൽ കൂടുതൽ അവഗാഹം നേടുകയും തുടർന്ന് ശൈഖ് മുഹമ്മദ് മൗല ബുഖാരി അടക്കമുള്ള സൂഫി സന്യാസികളിൽ നിന്നും ഖാദിരിയ്യ ത്വരീഖത്ത് സ്വീകരിക്കുകയും ആധ്യാത്മിക സോപാനങ്ങൾ കീഴടക്കാൻ ആരംഭിക്കുകയും ചെയ്തു. 

തമിഴ്, ചെന്തമിഴ്,അറബി,പേര്ഷ്യൻ, ഉറുദു, സംസ്കൃതം തുടങ്ങി എട്ടോളം ഭാഷകളിലും ഇക്കാലയളവിൽ നിപുണത നേടിയിരുന്നു. സൂഫിസത്തിലെ പടവുകൾ ഓരോന്നായി കടന്ന അബ്ദുൽ ഖാദിർ ഉന്നത ഘട്ടങ്ങളിൽ അനുഭവപ്പെടാറുള്ള ഉന്മാദ ലഹരിക്ക് പാത്രമായി. സൂഫികൾ ഫന എന്ന് വിശേഷിപ്പിക്കുന്ന ഈ മാനസികാവസ്ഥയിൽ എത്തിയതിനെ തുടർന്നാണ് ആത്മീയ ലഹരി ബാധിച്ചവൻ, ആത്മീയോന്മാദായകൻ എന്നീ അർത്ഥങ്ങൾ വരുന്ന മസ്താൻ എന്ന വിളിപ്പേര് ലഭിക്കുന്നത്.

ഈയൊരു കാലയളവിലാണ് ഇച്ച മസ്താന്റെ സാഹിത്യ വൈഭവം അണപൊട്ടിയൊഴുകുന്നത്. മലയാളം,തമിഴ്, ചെന്തമിഴ്,അറബി, പേർഷ്യൻ, ഉറുദു,സംസ്കൃതം ഭാഷകളിൽ ചിന്തോത്പകമായ വരികൾ ബഹിർഗമിച്ചു. കാവ്യ ശിൽപങ്ങൾ പിറന്നു. പൂക്കളും,മരങ്ങളും,പക്ഷികളുമൊക്കെ വിഷയങ്ങളായ പ്രകൃതി കവിതകൾ “പൂപ്പേച്ചലുകൾ” എന്നറിയപ്പെട്ടപ്പോൾ, ദാർശനിക തലങ്ങളറിയാൻ അറബിയിലെയും,പേർഷ്യനിലെയും ആത്മജ്ഞാനഗ്രന്ഥങ്ങളിലേക്കോ സൂഫിഗുരുക്കളിലേക്കോ ചെന്നെത്തേണ്ടി വരുന്ന, ആന്തരികാർത്ഥം വിസ്മയിപ്പിക്കും വിധമായിരുന്ന ക്ഷിപ്രഗ്രാഹ്യങ്ങളല്ലാത്ത കാവ്യങ്ങൾ പിൽകാലത്ത് “വിരുത്തങ്ങൾ” (ആത്മാവിൽ നിന്നു കവിഞ്ഞിറങ്ങുന്നവ) എന്ന് വിശേഷിപ്പിക്കപ്പെട്ടു. ഹിന്ദുസ്ഥാനിയിലെ ദർബാറി, സിന്ധുഭൈരവി രാഗങ്ങളിൽ ആലപിക്കാവുന്ന വേദാന്തത്തിലെ പൊരുളുകളെ സൂഫിഭാഷയിൽ കാട്ടിത്തരുന്ന ഏകദേശം പന്ത്രണ്ടായിരത്തോളം വിരുത്തങ്ങൾ ഇച്ചയാൽ രചയിതമായിട്ടുണ്ട് എന്നാണ് കണക്ക്. ഇവയിൽ പലതും ചരിത്ര ഗവേഷകനായ ഒ.അബു മുൻകൈ എടുത്ത് പ്രസിദ്ധീകരിച്ചിട്ടുണ്ട്.

ഒറ്റയിട്ട വരികളിലൂടെ വലിയ വലിയ ദർശനങ്ങളെ അവതരിപ്പിക്കുന്ന, ഗഹനമായ അർഥങ്ങളുൾകൊള്ളുന്ന, സൃഷ്ടികർത്താവിലുള്ള വിലയവും പ്രവാചക കീർത്തനങ്ങളും, മുഹ്യുദ്ദീൻ ശൈഖ്, ശൈഖ് മുഹമ്മദ്മൗല ബുഖാരി തുടങ്ങിയ ആത്മീയ ഗുരുക്കന്മാരെ പ്രകീർത്തിച്ചുള്ള കീർത്തനങ്ങളും അടങ്ങിയതാണ് പല വിരുത്തങ്ങളും.


ആത്മീയ പടവുകൾ താണ്ടുമ്പോഴും കച്ചവടം ചെയ്തു തന്നെയായിരുന്നു ഇച്ച മസ്താൻ ജീവിത ചെലവ് കണ്ടെത്തിയിരുന്നത്. ശ്രീനാരായണ ഗുരു അടക്കമുള്ളവരുടെ സഹൃദം പുലർത്തിയിരുന്ന ഈ ജ്ഞാനിവര്യൻ 1933ൽ അന്തരിച്ചു. 
ബ്രിട്ടീഷ് ഇന്ത്യ സർക്കാർ പ്രസിദ്ധീകരിച്ച ഇന്ത്യൻ ആൻറി ക്വിറ്ററിയിൽ ഇച്ച മസ്താന്റെ പത്തു വിരുത്തങ്ങൾ ഇടം പിടിച്ചതും, 1980ൽ തൃശൂരിലെ ജോസഫ് കൊളത്താടൻ ഇറാഖിലെ ബസറ സർവ്വകലാശാലയിൽ ഇച്ചയെക്കുറിച്ച് പ്രബന്ധം അവതരിപ്പിച്ചതും ശ്രദ്ധേയമാണ്. ഗായകരായ ഷഹബാസ് അമൻ, സമീർ ബിൻസി,ഇമാം മജ്‌ബൂർ,സംഗീത സംവിധായകരായ ചന്ദ് പാഷ, ബാബുരാജ് എന്നിവർ ഇച്ചയുടെ വിരുത്തങ്ങൾ ആസ്വാദകർക്ക് മുൻപിലേക്കെത്തിച്ചവരിൽ പ്രധാനികളാണ്. 


</doc>
<doc id="294464" url="https://ml.wikipedia.org/wiki?curid=294464" title="നിക് വാലൻഡ">
നിക് വാലൻഡ

സാഹസികപ്രകടനങ്ങൾക്ക് പ്രസിദ്ധനായ അമേരിക്കൻ സാഹസികനാണ് നിക്കോളാസ് വാലൻഡ . അതിസാഹസിക പ്രകടനങ്ങൾക്ക് പേരുകേട്ട വാലൻഡ കുടുംബത്തിലാണ് നിക്കിന്റെ ജനനം. "നിക്" എന്ന ചുരുക്കപ്പേരിലും വാലൻഡ അറിയപ്പെടുന്നുണ്ട്.(ജ: ജനു: 24, 1979 സാറസോട്ട-ഫ്ലോറിഡ)
2012 ജൂൺ 15 നു നയാഗ്ര വെള്ളച്ചാട്ടത്തിനു കുറുകെയും, ഗ്രാൻഡ് കാന്യനു മുകളിലൂടെയും ബന്ധിച്ച ഉരുക്കു ചരടിലൂടെ നിക് വാലൻഡ കടക്കുകയുണ്ടായി.

2014 നവംബർ 2 നു ചിക്കാഗോയിലെ 150 മീറ്റർ (600 അടി)ഉയരമുള്ള കെട്ടിടങ്ങൾക്കു കുറുകെ 15 ഡിഗ്രി ചെരിവിൽ സുരക്ഷാവലയുടെ സഹായമില്ലാതെ കണ്ണുകൾ മൂടിക്കെട്ടി വാലൻഡ അതിസാഹസിക പ്രകടനം ആവർത്തിയ്ക്കുകയുണ്ടായി.


</doc>
<doc id="294548" url="https://ml.wikipedia.org/wiki?curid=294548" title="പൊന്നാപുരം കോട്ട">
പൊന്നാപുരം കോട്ട

എക്സൽ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് പൊന്നാപുരം കോട്ട. വയലാർ രാമവർമ്മയും, എ.പി. ഗോപാലനും ചേർന്നെഴുതിയ 7 ഗാനങ്ങൾക്ക് ഈണം നൽകിയത് ജി. ദേവരാജനാണ്. 1973 മാർച്ച് 30-ന് ഈ ചിത്രം പ്രദർശിപ്പിച്ചുതുടങ്ങി


പൊന്നാപുരം കോട്ടയിലെ വയലാർ രാമവർമ്മയും, എ.പി. ഗോപാലനും ചേർന്നെഴുതിയ 7 ഗാനങ്ങൾക്ക് ഈണം നൽകിയത് ജി. ദേവരാജനാണ്.


</doc>
<doc id="294558" url="https://ml.wikipedia.org/wiki?curid=294558" title="ചെമ്പൻ വിനോദ് ജോസ്‌">
ചെമ്പൻ വിനോദ് ജോസ്

ഒരു മലയാളചലച്ചിത്രനടനാണ് ചെമ്പൻ വിനോദ് ജോസ്‌ . 2010-ൽ ലിജോ ജോസ് പെല്ലിശ്ശേരിയുടെ നായകൻ എന്ന മലയാളചലച്ചിത്രത്തിലൂടെ സിനിമയിൽ അരങ്ങേറ്റം കുറിച്ചു. അതിനു ശേഷം നിരവധി മലയാള സിനിമകളിൽ ശ്രദ്ധേയ വേഷങ്ങൾ കൈകാര്യം ചെയ്തിട്ടുണ്ട്.


</doc>
<doc id="294559" url="https://ml.wikipedia.org/wiki?curid=294559" title="കേരള സ്റ്റേറ്റ് ജനറൽ ഇൻഷുറൻസ് എംപ്ലോയീസ് യൂണിയൻ">
കേരള സ്റ്റേറ്റ് ജനറൽ ഇൻഷുറൻസ് എംപ്ലോയീസ് യൂണിയൻ

പൊതുമേഖലാ ജനറൽ ഇൻഷുറൻസ് കമ്പനികളിലെ ജീവനക്കാരുടെ ഒരു ട്രേഡ് യൂണിയൻ സംഘടനയാണ് കേരള സ്റ്റേറ്റ് ജനറൽ ഇൻഷുറൻസ് എംപ്ലോയീസ് യൂണിയൻ. അഖിലേന്ത്യാ അടിസ്ഥാനത്തിലുള്ള ആൾ ഇന്ത്യാ ഇൻഷുറൻസ് എംപ്ലോയീസ് അസ്സോസിയേഷനിൽ ഈ സംഘടന ഘടകമാണ്. 


</doc>
<doc id="294577" url="https://ml.wikipedia.org/wiki?curid=294577" title="വെസ്റ്റേൺ ബാർഡ് ബാൻഡികൂറ്റ്">
വെസ്റ്റേൺ ബാർഡ് ബാൻഡികൂറ്റ്

ആസ്ത്രേലിയയിലും പരിസര പ്രദേശങ്ങളിലും മാത്രം കാണപ്പെടുന്ന ഒരിനം പെരുച്ചാഴിയാണ് വെസ്റ്റേൺ ബാർഡ് ബാൻഡികൂറ്റ് (Western barred bandicoot).
Perameles bougainville എന്ന ശാസ്ത്രനാമത്തിൽ അറിയപ്പെടുന്ന ഇത് ആസ്ത്രേലിയക്ക് സമീപമുള്ള ബെർണിയർ,ഡോർ,ഫോർ ദ്വീപുകളിലും പടിഞ്ഞാറൻ ആസ്ത്രേലിയയിലും കാണപ്പെടുന്നു. ഇരുണ്ട തവിട്ട് നിറമാണ് ഇതിനു. ഇതിന്റ പുറകുവശത്ത് രണ്ടു തടിച്ച വരകൾ കാണാം. ഇതിനു ഏകദേശം ഒന്നരയടിയോളം നീളം ഉണ്ട്.

നാഷണൽ ജ്യോഗ്രഫിക് മാസിക , 1999 ഫിബ്രവരി - Wildlife As Canon Sees It


</doc>
<doc id="294582" url="https://ml.wikipedia.org/wiki?curid=294582" title="ആപന്നൈൻ ഷാമീ">
ആപന്നൈൻ ഷാമീ

ഇറ്റലിയിലെ മലനിരകളിൽ കാണപ്പെടുന്ന ഒരിനം പർവ്വതമാൻ ആണ് ആപന്നൈൻ ഷാമീ(Apennine chamois) . ഇത് പൈറീനിയൻ ഷാമീയുടെ ( Pyrenean chamois - Rupicapra pyrenaica ) ഉപകുടുംബമാണ് . 125-135 സെന്റിമീറ്റർ നീളം ഉള്ള ഇതിനു ഏകദേശം 30 കിലോയോളം ഭാരമുണ്ട്. അമിതമായ വേട്ടയാടൽ നിമിത്തം വംശനാശത്തിന്റെ വക്കിൽ ആയിരുന്നു ഈ ജീവി. 1940 ൽ ഏതാനും ഡസൻ മാത്രം അവശേഷിച്ച ഈ ജീവിവർഗ്ഗം ഇന്ന് ഏകദേശം 1100 ഓളം കാണാം.

ആപന്നൈൻ ഷാമീ മലഞ്ചെരിവുകളിലൂടെ അതി വേഗത്തിൽ ഓടാൻ വിദഗ്ദ്ധനാണ്. ഇതിന്റെ കുളമ്പുകളുടെ പുറം ഭാഗം കടുപ്പം കൂടിയതും ഉൾഭാഗം മൃദുവും വഴക്കമുള്ളതുമാണ്. ഇന്ന് ഈ മാനിനെ നിയമം മൂലം സംരക്ഷിച്ചു വരുന്നു.
നാഷണൽ ജ്യോഗ്രഫിക് മാസിക , ഡിസംബർ 2011 -Wildlife As Canon Sees It.


</doc>
<doc id="294626" url="https://ml.wikipedia.org/wiki?curid=294626" title="എടികെ">
എടികെ

ഇന്ത്യൻ സൂപ്പർ ലീഗിലെ കൊൽക്കത്തയെ പ്രതിനിധികരിക്കുന്ന ഫുട്ബോൾ ടീമാണ് എടികെ (ATK). ആദ്യ മൂന്നു വർഷങ്ങളിൽ അത്‌ലറ്റിക്കോ ഡി കൊൽക്കത്ത എന്ന പേരിൽ അറിയപ്പെട്ട എടികെ 2014 മേയ് 7 ന് ലീഗിലെ ആദ്യ ടീമായി മുൻ ഇന്ത്യൻ ക്രിക്കറ്റ് ടീം നായകൻ സൗരവ് ഗാംഗുലിയുടെയും ലാലിഗയിലെ ടീമായ അത്‌ലറ്റിക്കോ മാഡ്രിഡിന്റെയും വ്യാപാരികളായ ഹർഷവർദ്ധൻ നെയോട്ടിയയുടെയും സഞ്ജീവ് ഗോയൻകയുടെയും ഉടമസ്ഥതയിലാണ് സ്ഥാപിതമായത്. എന്നാൽ മൂന്ന് വർഷങ്ങൾക്ക് ശേഷം അത്‌ലറ്റിക്കോ മാഡ്രിഡുമായിട്ടുള്ള ബന്ധം പിരിയുകയുണ്ടായി.

പ്രഥമ സീസണിലെ ജേതാക്കളായ കൊൽക്കത്ത ആദ്യ രണ്ടു വർഷങ്ങളിൽ സ്പെയിൻകാരനായ അന്റോണിയോ ലോപസ് ഹബാസിന്റെ കീഴിലാണ് ഇറങ്ങിയത്. മൂന്നാം സീസണിൽ മുൻ വിയാറിയാൽ പരിശീലകനായ ഹൊസെ ഫ്രാൻസിസ്കോ മൊളീനയുടെ കീഴിൽ ഇറങ്ങിയ കൊൽക്കത്ത രണ്ടാം തവണയും ഇന്ത്യൻ സൂപ്പർ ലീഗ് കിരീടം നേടി. നിലവിൽ മുൻ മാഞ്ചസ്റ്റർ യുണെറ്റഡ് താരമായിരുന്ന ടെഢി ഷെരിംഹാം ആണ് പരിശീലകൻ.

2014 മാർച്ചിൽ ഇന്ത്യൻ ഫുട്ബോൾ ഫെഡറേഷന്റെ ദേശീയ ഫെഡറേഷനും ഐഎംജി റിലയൻസും ഇന്ത്യൻ പ്രീമിയർ ലീഗ് ക്രിക്കറ്റ് ടൂർണമെന്റിന്റെ മാതൃകയിൽ ഇന്ത്യൻ സൂപ്പർ ലീഗ് നടത്തുന്നതായി അറിയിച്ചു. ഇതിനായി എട്ട് നഗരങ്ങളെ തെരഞ്ഞെടുക്കുകയും അതിൽ നിന്ന് എട്ട് ടീമുകളുടെ ഫ്രാഞ്ചൈസിയ്ക്കായി ഉടമസ്ഥരെ ക്ഷണിക്കുകയും ചെയ്തു. തുടർന്ന് മുൻ ഇന്ത്യൻ ക്രിക്കറ്റ് ടീം നായകൻ സൗരവ് ഗാംഗുലിയുടെയും ലാലിഗയിലെ ടീമായ അത്‌ലറ്റിക്കോ മാഡ്രിഡിന്റെയും വ്യാപാരികളായ ഹർഷവർദ്ധൻ നെയോട്ടിയയുടെയും സഞ്ജീവ് ഗോയൻകയുടെയും കൊൽക്കത്ത ഫ്രാഞ്ചൈസിയുടെ ഉടമസ്ഥത നേടിയെടുത്തു. 18 കോടി രൂപയായിരുന്നു (ഏകദേശം 3 മില്ല്യൺ ഡോളർ) കൊൽക്കത്തയ്ക്കു വേണ്ടി ഇവർ മുടക്കിയത്. ഇതോടെ ലീഗിലെ ഏറ്റവും വിലവേറിയ ഫ്രാഞ്ചൈസി എന്ന പേര് കൊൽക്കത്തയ്ക്ക് സ്വന്തമായി. തുടർന്ന് 2014 മെയ് 7 ന് അറ്റ്ലറ്റിക്കോ ഡി കോൽക്കത്ത എന്ന പേരിൽ ടീം സ്ഥാപിതമായി.
ജൂലൈ 7 ന് ടീമിന്റെ ജഴ്സിയും ലോഗോയും പശ്ചിമ ബംഗാൾ മുഖ്യമന്ത്രി മമതാ ബാനർജി പുറത്തിറക്കി.

ലോഗോയിൽ സ്വർണ്ണ നിറത്തിലുള്ള ബംഗാൾ കടുവയും ഫീനിക്ക്സ് പക്ഷിയും ചേർന്ന രൂപമാണ് കാണിക്കുന്നത് ഇത് കൊൽക്കത്തയിലെ ഫുട്ബോൾ പാരമ്പര്യത്തിന്റെ പ്രതീകമാണ്. അതുപോലെ ചിഹ്നത്തിനു മുകളിലുള്ള അഞ്ച് നക്ഷത്രങ്ങൾ ക്ലബ്ബിന്റെ അഞ്ച് ഉടമകളെ സൂചിപ്പിക്കുന്നു.

മുൻ ഇന്ത്യൻ ക്രിക്കറ്റ് ടീം നായകൻ സൗരവ് ഗാംഗുലിയുടെയും ലാലിഗയിലെ ടീമായ അത്‌ലറ്റിക്കോ മാഡ്രിഡിന്റെയും വ്യാപാരികളായ ഹർഷവർദ്ധൻ നെയോട്ടിയയുടെയും സഞ്ജീവ് ഗോയൻകയുടെയും ഉടമസ്ഥതയിൽ 2014 മേയ് 7 ന് ഇന്ത്യൻ സൂപ്പർ ലീഗിലെ ആദ്യ ടീമായി സ്ഥാപിതമായി. എന്നാൽ മൂന്ന് വർഷങ്ങൾക്ക് ശേഷം 2017-ൽ അത്‌ലറ്റിക്കോ മാഡ്രിഡുമായിട്ടുള്ള ബന്ധം പിരിയുകയുണ്ടായി.

ക്ലബ്ബിന്റെ ആദ്യ കളിക്കാരൻ ആയി മുൻ റിയാൽ മാഡ്രിഡ്‌ താരം ബോർഹ ഫെർണാണ്ടസുമായി 2014 ജൂലൈ 4ന് കരാർ ഉണ്ടാക്കി 
ഇത് കൂടാതെ രണ്ടു സ്പെയിൻ കാരെയും കൂടെ ടീം ഒപ്പം ചേർത്തു - മുഖ്യ പരിശീലകൻ ആയി അന്റോണിയോ ലോപസ് ആബസും, മാർക്യു കളിക്കാരൻ ആയി മുൻ ചാമ്പ്യൻസ് ലീഗ് ജേതാവ് ലൂയിസ് ഗാർഷ്യയും

ഐ ലീഗിൽ ഈസ്റ്റ്‌ ബംഗാളിന്റെ താരം ആയിരുന്ന കാവിൻ ലോബോയെ 2014 ഐ എസ് എൽ പ്രാദേശിക ലേലത്തിലൂടെ സ്വന്തം ആക്കുക വഴി ആദ്യ ഇന്ത്യൻ കളിക്കാരനുമായി എടികെ കരാറിൽ ഏർപ്പെട്ടു. 3.91 കോടി രൂപാ ലേലത്തിൽ മുടക്കി ഏറ്റവും കൂടുതൽ ചെലവാക്കിയ ക്ലബ്‌ ആയി എടികെ മാറി 70 ലക്ഷം കൊടുത്തു സ്വന്തമാക്കിയ സഞ്ജു പ്രദൻ ആയിരുന്നു വിലയേറിയ താരം. 
വിദേശ കളിക്കാരുടെ ലേലത്തിൽ ഏഴിൽ നാലും സ്പാനിഷ്‌ കളിക്കാരെ ആണ് ക്ലബ്‌ തിരഞ്ഞെടുത്തത്, മുൻ ചാമ്പ്യൻസ് ലീഗ് ജേതാവ് ഹൊസെമി ഇക്കൂട്ടത്തിൽ ഒരാൾ ആയിരുന്നു.സെപ്റ്റംബർ 6 ന് ബംഗ്ലാദേശ് ക്യാപ്റ്റൻ മാമുനിൽ ഇസ്ലാംനെ സ്വന്തമായി ടീമിൽ എത്തിച്ചു മധ്യനിര കൂടുതൽ ദൃഢം ആക്കി

2014 ഒക്ടോബർ 12 ന് ഇന്ത്യൻ സൂപ്പർ ലീഗിന്റെ ഉദ്ഘാടന മത്സരത്തിൽ മുംബൈ സിറ്റി എഫ് സി ക്ക് എതിരെ ക്ലബ്‌ തങ്ങളുടെ ആദ്യ മത്സരം കളിച്ചു കൊൽക്കത്ത 3-0 ന്റെ വിജയം സ്വന്തമാക്കിയ മത്സരത്തിന്റെ 27- ാം മിനുട്ടിൽ ഫിക്രു നേടിയ ഗോൾ ലീഗിന്റെ ചരിത്രത്തിലെ ആദ്യ ഗോൾ ആയി.

ലീഗിൽ മൂന്നാം സ്ഥാനത്ത് എത്തുക വഴി ക്ലബ്‌ പ്ലേഓഫിന് യോഗ്യത നേടി. സെമിയിൽ പെനാൽറ്റി ഷൂട്ടൗട്ടിൽ എഫ്സി ഗോവയെ തോല്പിച്ചു ഫൈനലിനും ക്ലബ്‌ യോഗ്യത നേടി. 
ഡി വൈ പാട്ടീൽ സ്റ്റേഡിയത്തിൽ നടന്ന ഫൈനലിൽ മുഹമ്മദ്‌ റഫീഖ് അധികസമയത്തിൽ നേടിയ ഗോളിലൂടെ കേരളത്തെ 1-0 ന് തകർത്ത് ആദ്യ സീസണിലെ ജേതാക്കൾ ആയി ക്ലബ്‌ മാറി.

2015 ജൂൺ 5 ന് കഴിഞ്ഞ സീസണിൽ 5 ഗോളുകളുമായി കേരളത്തെ ഫൈനലിൽ എത്താൻ സഹായിച്ച കാനഡക്കാരൻ ഇയാൻ ഹ്യൂമിനെ ടീം സ്വന്തമാക്കി. 
രണ്ടാമത്തെ സീസണിന്റെ പ്രാദേശിക ലേലത്തിൽ പൂനെ എഫ് സി യുടെ ഗോൾ കീപ്പർ ആയിരുന്ന അമരീന്ദർ സിംഗിനെ 4.5 ലക്ഷം രൂപക്ക് സ്വന്തമാക്കി. 26 ലക്ഷം രൂപ മുടക്കി സ്വന്തമാക്കിയ ഓഗസ്റ്റിന് ഫെർണാണ്ടസ് ആയിരുന്നു ടീമിന്റെ വിലകൂടിയ താരം. 
പരിക്കിന്റെ പിടിയിൽ ആയതിനെ തുടർന്ന് ജൂലൈ 29 ന് ലൂയിസ് ഗാർസ്യ ടീമിൽ നിന്ന് പുറത്തായി അതോടെ പോർച്ചുഗൽ അന്താരാഷ്ട്ര താരം ഹെൽഡർ പോസ്റ്റീഗ പുതിയ മാർക്യു താരമായി, ഇതോടെ 32 കാരനായ പോസ്റ്റിഗ ലീഗിലെ പ്രായം കുറഞ്ഞ മാർക്യു താരവും ആയി. ക്യാപ്റ്റൻ സ്ഥാനം ബോർജ ഫെർണാണ്ടസ് ഏറ്റെടുത്തു.
സീസണിലെ ആദ്യ മത്സരത്തിൽ ചെന്നൈയിൻ എഫ് സി യെ 3-2 ന് അത്ലറ്റികോ പരാജയപ്പെടുത്തി മാർക്യു താരം പോസ്റ്റിഗ ഇരട്ട ഗോൾ നേടി എങ്കിലും പരിക്കിനെ തുടർന്ന് കളം വിടേണ്ടി വന്നു മാത്രമല്ല സീസണിലെ ശേഷിക്കുന്ന മത്സരങ്ങളും നഷ്ടമായി.. ഒക്ടോബർ 13ന് സാൾട്ട് ലേക്കിൽ നടന്ന അത്ലറ്റികോയുടെ സീസണിലെ ആദ്യ ഹോം മത്സരത്തിനു ലോകഫുട്ബോളിലെ മഹാന്മാരിൽ ഒരാളായ പെലെ സാക്ഷ്യം വഹിച്ചു. ഈ മത്സരത്തിൽ അത്ലറ്റികോ കേരളത്തിനെതിരെ 2-1 ന്റെ വിജയം സ്വന്തമാക്കി ഹ്യൂം നവംബറിൽ രണ്ടു ഹാറ്റ്രിക്ക് നേടി ഒന്ന് മുംബൈ സിറ്റി എഫ് സി ക്ക് എതിരെയും രണ്ടാമതെത് എഫ് സി പൂനെ സിറ്റി ക്ക് എതിരെയും ഇതോടെ ടീം പ്ലേ ഓഫ്‌ ന് യോഗ്യത നേടുന്ന ആദ്യ ടീം ആയി. എന്നാൽ പ്ലേ ഓഫിൽ ചെന്നൈയിൻ എഫ് സി ക്കെതിരെ 4-2 ന്റെ തോൽവി ഏറ്റുവാങ്ങേണ്ടി വന്നു

2016 മാർച്ചിൽ അനേറൊണിയോ ലോപസ് ഹബാസ് ₹ 2.35 കോടിയായി വാർഷിക വരുമാനം ഉയർത്തണം എന്നാവശ്യപ്പെട്ടു . എന്നാൽ അത് കൊടുക്കാത്തതിനാൽ 25 ഏപ്രിലിൽ ഹബാസ് പൂനെ സിറ്റിയുമായി കരാറൊപ്പിട്ടു. പകരം മറ്റൊരു സ്പാനിഷ് വംശജനായ മുൻ വിയ്യാറയാൽ മാനേജർ ജോസ് ഫ്രാൻസിസ്ക്കോ മൊലിനയെ കൊൽക്കത്തയുടെ പുതിയ മാനേജർ ആയി മെയ് 3 ന് നിയമിച്ചു. മാർക്വി താരമായി ഹെൽഡർ പോസ്റ്റിഗയെ തിരിച്ചു കൊണ്ടുവന്നെങ്കിലും പരിക്ക് കാരണം കുറെ മത്സരങ്ങളിൽ പുറത്തിരിക്കേണ്ടി വന്നു.

നാലാം സ്ഥാനക്കാരായിട്ടാണ് കൊൽക്കത്ത സെമി ഫൈനലിന് യോഗ്യത നേടിയത്. ഒന്നാം സ്ഥാനക്കാരായ മുംബൈക്കെതിരെ അവരുടെ ഗ്രൗണ്ടിൽ 3 -2 ന് ആദ്യ പാദത്തിൽ വിജയിച്ചു , ഇയാം ഹ്യുംമിന്റെ ഇരട്ട ഗോൾ ഉൾപ്പെടെ എല്ലാ ഗോളുകളും മത്സരത്തിന്റെ ആദ്യ പകുതിയിലാണ് നേടിയത്. രണ്ടാം പാദം ഗോൾ രഹിത സമനിലയിൽ അവസാനിച്ചു. ഡിസംബർ 18ന് കേരള ബ്ലാസ്റ്റഴ്സിൻെ ഹോം ഗ്രൗണ്ടിലായിരുന്നു ഫൈനൽ, കൽക്കത്തെയെ പിന്നിലാക്കി കൊണ്ട് മുൻ കൊൽക്കത്ത താരമായിരുന്ന മുഹമ്മദ്റാഫി കേരളത്തിനു വേണ്ടി ഗോൾ നേടി. എന്നാൽ ആദ്യ പകുതിക്ക് തൊട്ടു മുൻമ്പ് സെറീന്യോയുടെ ഹെഡർ ഗോളിലൂടെ കൊൽക്കത്ത സമനില പിടിച്ചു. പെനാൽട്ടി ഷൂട്ടൗട്ടിലേക്ക് നീണ്ട മത്സരത്തിൽ കൊൽക്കത്തയുടെ ആദ്യ കിക്കെടുത്ത ഇയാം ഹ്യൂമിന്റെ ശ്രമം ഗ്രഹാം സ്റ്റാക്ക് തടഞ്ഞു. എന്നാൽ കേരള താരം എൽ ഹാജി എൻഡോയെ അടുത്ത കിക്ക് നഷ്ടപ്പെടുത്തിയപ്പോൾ ബ്ലാസ്റ്റഴ്സ് ക്യാപ്റ്റൻ സൊഡ്രിക്ക് ഹെംഗ്ബെർട്ടിന്റെ ഷോട്ട് കൊൽക്കത്ത ഗോൾകീപ്പർ ദേബ്ജിത്ത് മജുംദാർ രക്ഷപെടുത്തി രണ്ടാം തവണയും ചാമ്പ്യൻമാരാക്കി.

2017 ജൂലൈ 14 ന്, എടികെ, മുൻ ഇംഗ്ലണ്ട് അന്താരാഷ്ട്ര സ്ട്രൈക്കർ ടെഢി ഷെരിംഹാം നെ തങ്ങളുടെ പരിശീലകനായി നിയമിച്ചു. ആഗസ്ത് 4 ന്, മുൻ ഐറിഷ് അന്താരാഷ്ട്ര മുൻ നിര താരം റോബി കീനെ അവരുടെ പുതിയ മാർക്യൂ കളിക്കാരനായി തിരഞ്ഞെടുത്തു.

85,000 കാണികളെ ഉൾകൊള്ളാൻ സാധിക്കുന്ന സാൾട്ട് ലേക്ക് സ്റ്റേഡിയമാണ് നിലവിൽ എടികെയുടെ ഹോം ഗ്രൗണ്ട്.
ആദ്യ രണ്ടു സീസണുകളിലെ കൊൽക്കത്തയിലെ ബിദ്ധൻനഗറിലെ ലോകത്തിലെ ഏറ്റവും വലിയ രണ്ടാമത്തെ സ്റ്റേഡിയവുമായ സാൾട്ട് ലേക്ക് സ്റ്റേഡിയമായിരുന്നു കൊൽക്കത്തയുടെ ഹോം ഗ്രൗണ്ട്. എന്നാൽ 2016 സീസണിൽ ഈ സ്റ്റേഡിയത്തിൽ വെച്ച് 2017-ലെ ഫിഫ അണ്ടർ 17 മത്സരങ്ങൾ നടക്കുന്നതിനാൽ അതിനു വേണ്ട നവീകരണ പ്രവർത്തനങ്ങൾ നടത്തുന്നതിനു വേണ്ടി സാൾട്ട് ലേക്ക് സ്റ്റേഡിയം അടച്ചിട്ടു. തുടർന്ന് ആ സീസണിൽ 17000 കാണികളെ ഉൾക്കൊള്ളാവുന്ന കൊൽക്കത്തയിലെ രബീന്ദ്ര സരോബർ സ്റ്റേഡിയം ആണ് കൊൽക്കത്ത തങ്ങളുടെ ഹോം ഗ്രൗണ്ടായി ഉപയോഗിച്ചത്.

ആദ്യ രണ്ടു സീസണുകളിൽ കൊൽക്കത്തയിലെ ബിദ്ധൻനഗറിലെ ലോകത്തിലെ ഏറ്റവും വലിയ രണ്ടാമത്തെ സ്റ്റേഡിയവുമായ സാൾട്ട് ലേക്ക് സ്റ്റേഡിയമായിരുന്നു കൊൽക്കത്തയുടെ ഹോം ഗ്രൗണ്ട്. എന്നാൽ 2016 സീസണിൽ ഈ സ്റ്റേഡിയത്തിൽ വെച്ച് 2017-ലെ ഫിഫ അണ്ടർ 17 മത്സരങ്ങൾ നടക്കുന്നതിനാൽ അതിനു വേണ്ട നവീകരണ പ്രവർത്തനങ്ങൾ നടത്തുന്നതിനു വേണ്ടി സാൾട്ട് ലേക്ക് സ്റ്റേഡിയം അടച്ചിട്ടു.തുടർന്ന് ആ സീസണിൽ 17000 കാണികളെ ഉൾക്കൊള്ളാവുന്ന കൊൽക്കത്തയിലെ രബീന്ദ്ര സരോബർ സ്റ്റേഡിയം ആണ് കൊൽക്കത്ത തങ്ങളുടെ ഹോം ഗ്രൗണ്ടായി ഉപയോഗിച്ചത്.

ആദ്യ സീസണിൽ 45,172 പേരായിരുന്നു കൊൽക്കത്തയിലെ കാണികളുടെ ശരാശരി. ആ വർഷം ഒരു മത്സരം കാണാൻ ഏറ്റവും കൂടുതൽ പേർ (65,000 പേർ) എത്തിയതിന്റെ റെക്കോഡ് കൊൽക്കത്തയ്ക്കാണ്.

രണ്ടാം സീസണിൽ, 405,659 പേരാണ് കൊൽത്തയിലെ ഹോം മത്സരങ്ങൾ കാണാനായെത്തിയത് (ഒരു സീസണിൽ ഏറ്റവും കൂടുതൽ) ഒരു മത്സരത്തിന് ശരാശരി 50,707 പേരായിരുന്നു ഹാജർ.ആ സീസണിലെയും ഒരു മത്സരം കാണാൻ ഏറ്റവും കൂടുതൽ പേർ എത്തിയതിന്റെ റെക്കോഡ് കൊൽക്കത്തയ്ക്കാണ്. 68,340 പേർ. മൂന്നാം സീസണിൽ, കൊൽക്കത്തയിലെ ഹോം മത്സരങ്ങളിൽ ശരാശരി 11,703 പേർ കാണികളായെത്തി.

എടികെയും ഐഎസ്എല്ലും കൊൽക്കത്തയിലെ ഫുട്ബോൾ ആരാധകർക്കിടയിൽ പൊതുവെ സമ്മിശ്ര പ്രതിക്കരണമാണുണ്ടാക്കിയിട്ടുള്ളത്. പാരമ്പര്യമായി ഫുട്ബോളിനെ സ്നേഹിക്കുന്ന ഇവിടുത്തക്കാർ എടികെയുടെ കടന്നുവരവ് നഗരത്തിലെ രണ്ട് ദീർഘകാലത്തെ ഐ ലീഗ് ക്ലബുകളായ മോഹൻ ബഗാൻ, ഈസ്റ്റ് ബംഗാൾ തുടങ്ങിയവരുടെ വളർച്ചയെ നശിപ്പിക്കുമെന്ന് ഭയന്നു. എന്നാൽ മറ്റു ചിലർ പരസ്പരം ശത്രുതയിലായിരുന്ന ഐ ലീഗ് ആരാധകരെ ഒന്നിപ്പിക്കാൻ പുതിയ ഫ്രാഞ്ചൈസി സഹായിക്കും എന്നു കരുതി. ടീമുടമ സൗരവ് ഗാംഗുലിയ്ക്ക് സംസ്ഥാനത്ത് അങ്ങോളമുള്ള ജനപിന്തുണ ഇതിനു സഹായിക്കുമെന്നവർ കണക്കു കൂട്ടി.

രണ്ടാം സീസണിൽ കൊൽക്കത്ത എടികെ ഫാൻസ് ഫ്രട്ടേനിറ്റിയ്ക്കു (ATKFF) രൂപം നൽകി. ഇതിലൂടെ 4000 പേർക്ക് 800 രൂപാ നിരക്കിൽ ഒരു സീസണിലെ മുഴുവൻ ഹോം മത്സരങ്ങൾ കാണാനുള്ള അവസരവും ഒരു ഔദ്യോഗിക ജെഴ്സിയും നൽകി. തങ്ങളുടെ സ്റ്റേഡിയങ്ങൾ നിറയ്ക്കാനുള്ള ഒരു "മികച്ച" വഴിയാണ് ഇതെന്നു വിലയിരുത്തിയ ഫസ്റ്റ്പോസ്റ്റ് ജേണലിസ്റ്റ് പുലസ്ത ധർ, എല്ലാ ഐഎസ്എൽ ക്ലബ്ബുകൾക്കും ഇത് ഒരു മാതൃക ആക്കാവുന്നതാണെന്ന് കൂട്ടി ചേർത്തു.

ഡിസംബർ 18 2016 വരെ




</doc>
<doc id="294646" url="https://ml.wikipedia.org/wiki?curid=294646" title="വെസ്റ്റേൺ ടാർസിയർ">
വെസ്റ്റേൺ ടാർസിയർ

ബോർണിയോ,സുമാത്ര എന്നീ ദ്വീപുകളിലും പരിസര പ്രദേശങ്ങളിലും കാണപ്പെടുന്ന പ്രൈമേറ്റ് ആണ് വെസ്റ്റേൺ ടാർസിയർ . ഇത് Horsfield's tarsier എന്ന പേരിലും അറിയപ്പെടുന്നു.

ഇതിന്റെ കണ്ണുകൾ ഇതിന്റെ തലച്ചോറിനെക്കാൾ വലുതാണ്‌. കണ്ണുകൾ ശരീര ഭാരത്തിന്റെ പത്തിലൊന്ന് വരും.
ഇത് രാത്രിയിൽ ഇരതേടുന്നു. ഇത്ര വലിയ കണ്ണുകൾ ഉണ്ടായിട്ടും , ഇരതേടുന്നത് പുറപ്പെടുവിക്കുന്ന ശബ്ദത്തിന്റെ പ്രതിധ്വനി കേട്ടിട്ടാണ്. മികച്ച ചാട്ടക്കാരൻ കൂടിയാണ് ഇവൻ . സ്വന്തം ശരീരത്തിന്റെ നാല്പതു മടങ്ങ് ദൂരം വരെ ഇതിനു 
ചാടിക്കടക്കാൻ കഴിയും. തല 180 ഡിഗ്രി വരെ തിരിക്കാനും ഇവന് കഴിയും. ഇത്രയൊക്കെ കഴിവുകൾ ഇതിനു ഉണ്ട് എങ്കിലും വന നശീകരണം മൂലം ഉണ്ടായ ആവാസ ശോഷണം കാരണം ഇതിന്റെ നിലനില്പ് ഇന്ന് അപകടത്തിലാണ്.
Wildlife As Canon Sees It. http://www.wildlifebycanon.com/#/western-tarsier/


</doc>
<doc id="294652" url="https://ml.wikipedia.org/wiki?curid=294652" title="ഗ്രേ ക്രൌൺഡ് ക്രേൻ">
ഗ്രേ ക്രൌൺഡ് ക്രേൻ

സാരസങ്ങളുടെ കുടുംബത്തിൽ ഏറ്റവും പുരാതന കാലം മുതൽ നിലവിൽ വന്ന പക്ഷിയാണ് ഗ്രേ ക്രൌൺഡ് ക്രേൻ. Balearica regulorum എന്ന ശാസ്ത്ര നാമത്തിൽ അറിയപ്പെടുന്ന ഇത് Eocene കാലം മുതൽ ജീവിച്ചിരുന്നതായി ഫോസിൽ പഠനങ്ങൾ സൂചിപ്പിക്കുന്നു. 

വൃത്താകൃതിയിലുള്ള കൂടുകൾ നിർമ്മിക്കുന്ന ഇവയുടെ മുട്ടകൾ 31 ദിവസം കൊണ്ട് വിരിയുന്നു. ആൺ പക്ഷിയും പെൺ പക്ഷിയും അടയിരിക്കുന്നു. ആവാസ സ്ഥാനങ്ങളുടെ നാശം നിമിത്തം ഈ പക്ഷികൾ ഇന്ന് അപകടത്തിലാണ്. ഇതുവരെ ഉള്ള കണക്ക് പ്രകാരം 50,000 - 64,000 ഗ്രേ ക്രൌൺഡ് ക്രേൻ പക്ഷികളേ ഇന്ന് ജീവിച്ചിരിക്കുന്നുള്ളൂ . 


</doc>
<doc id="294657" url="https://ml.wikipedia.org/wiki?curid=294657" title="താലോലം പദ്ധതി">
താലോലം പദ്ധതി

കേരള സർക്കാരിന്റെ സാമൂഹികക്ഷേമ വകുപ്പിന്റെ കീഴിൽ കേരള സോഷ്യൽ സെക്യുരിറ്റി മിഷൻ 18 വയസിൽ താഴെയുള്ള കുട്ടികൾക്ക് സൗജന്യ ചികിൽസ ലഭ്യമാക്കുന്ന പദ്ധതിയാണ് താലോലം പദ്ധതി. 

2010 മാർച്ച് 19 ന് അന്നത്തെ മുഖ്യമന്ത്രി വി.എസ്. അച്യുതാനന്ദനാണ് താലോലം പദ്ധതിയുടെ സംസ്ഥാനതല ഉദ്ഘാടനം നടത്തിയത്.

ഈ പദ്ധതി പ്രകാരം ചികിൽസ ചിലവിന് മാർഗ്ഗമില്ലാത്ത ബി.പി.എൽ / എ.പി.എൽ കുടുംബങ്ങൾക്ക് 50,000 രൂപ വരെയുള്ള സാമ്പത്തിക സഹായം തിരഞ്ഞെടുത്ത ആശുപത്രികൾ വഴി നൽകുന്നു. 50,000 രൂപയിൽ കൂടുതലായി പരമാവധി രണ്ട് ലക്ഷം രൂപ വരെയുളള ചെലവിന് അംഗീകാരം നൽകാൻ എക്‌സിക്യുട്ടീവ് കമ്മിറ്റിയുടെ / ഗവേണിംഗ് ബോഡിയുടെ അംഗീകാരത്തോടെ കേരള സാമൂഹ്യ സുരക്ഷാ മിഷൻ എക്‌സിക്യുട്ടീവ് ഡയറക്ടർക്ക് അധികാരമുണ്ട്. 



</doc>
<doc id="294666" url="https://ml.wikipedia.org/wiki?curid=294666" title="മെക്സിക്കൻ പ്രയറി ഡോഗ്">
മെക്സിക്കൻ പ്രയറി ഡോഗ്

മെക്സിക്കോയിൽ കാണപ്പെടുന്ന ഒരിനം കരണ്ടുതീനിയാണ് മെക്സിക്കൻ പ്രയറി ഡോഗ്(Mexican prairie dog).
ശാസ്ത്രീയ നാമം Cynomys mexicanus.

40 സെന്റീ മീറ്റർ വരെ നീളം ഉള്ള ഇതിനു ഏകദേശം 1.2 kg വരെ ഭാരം ഉണ്ട്. പാറകൾ ഇല്ലാത്ത 1600–2200 മീറ്റർ ഉയരമുള്ള പ്രദേശങ്ങളിൽ ഇവയെ കാണപ്പെടുന്നു. പൊതുവെ സസ്യഭുക്കുകൾ ആയ ഇവ അപൂർവ്വം സമയങ്ങളിൽ പ്രാണികളേയും മറ്റു മെക്സിക്കൻ പ്രയറി ഡോഗ്കളേയും ഭക്ഷിക്കാറുണ്ട് . ആവാസ സ്ഥാനങ്ങളുടെ നാശം ഇവയെ പ്രതികൂലമായി ബാധിച്ചിട്ടുണ്ട്. മുൻ കാലങ്ങളിൽ ഇവ കാണപ്പെട്ടിരുന്ന സ്ഥലങ്ങളുടെ 4% സ്ഥലങ്ങളിൽ മാത്രമേ ഇവ ഇന്ന് കാണപ്പെടുന്നുള്ളൂ 


</doc>
<doc id="294676" url="https://ml.wikipedia.org/wiki?curid=294676" title="കഞ്ഞിവെള്ളക്കെണി">
കഞ്ഞിവെള്ളക്കെണി

സസ്യങ്ങളെ ആക്രമിയ്ക്കുന്ന കായീച്ചകൾക്കെതിരേ ഫലപ്രദമായ സംവിധാനമാണ് കഞ്ഞിവെള്ളക്കെണി.

ഒരു ചിരട്ടയിൽ കാൽ ഭാഗത്തോളം കഞ്ഞിവെള്ളം എടുക്കുക. കഞ്ഞിവെള്ളം തണുത്തതായിരിയ്ക്കണം. ഇതിലേയ്ക്ക് 10 ഗ്രാം ശർക്കരയും അരഗ്രാം കീടനാശിനിത്തരികളുമിട്ട് നന്നായി ഇളക്കുക. കായീച്ചകളുടെ ശല്യം അനുഭവപ്പെടുന്ന സ്ഥലത്ത് ഇതു നിക്ഷേപിയ്ക്കുക.


</doc>
<doc id="294677" url="https://ml.wikipedia.org/wiki?curid=294677" title="പഴക്കെണി">
പഴക്കെണി

കായീച്ചകളെ നശിപ്പിയ്ക്കുന്നതിനുള്ള മറ്റൊരു മാർഗ്ഗമാണ് പഴക്കെണി. പടവലത്തിലും പാവലിലും കണ്ടുവരുന്ന കായീച്ചകളെ നശിപ്പിയ്ക്കുന്നതിനു് ഇതു ഫലപ്രദമാണ്.

പഴക്കെണി തയ്യാറാക്കാനായി പാളയങ്കോടൻ പഴമാണ് ഏറെ ഫലപ്രദം. തൊലികളയാതെ 3-4 കഷണങ്ങളായി മുറിച്ചെടുക്കുക. മുറിച്ച ഭാഗങ്ങളിൽ അര ഗ്രാം കീടനാശിനിയുടെ തരി പതിപ്പിയ്ക്കുക. ഈ പഴക്കഷണങ്ങൾ പന്തലിനു സമീപം ചിരട്ടകളിലാക്കി ഉറിപോലെ കെട്ടിത്തൂക്കിയിടുക. പഴസത്ത് കായീച്ചകളെ ആകർഷിച്ച് അവയ്ക്ക് നാശം വരുത്തുന്നു..
പഴക്കെണി ഉപയോഗിച്ച് കായീച്ചകളെ നിയന്ത്രിക്കാമെങ്കിലും, ഇതിന് ചില ദൂഷ്യവശങ്ങളുമുണ്ട്. വിഷാംശമുള്ള പഴം ഭക്ഷിക്കുന്ന പക്ഷികളുടെ നാശത്തിനും ഇത് കാരണമാകാം. അതിനാൽ, പക്ഷികൾക്ക് പഴം ലഭിക്കാത്ത വിധത്തിൽ, നൈലോൺ വല കൊണ്ട് മൂടുന്നത് നന്നായിരിക്കും. 


</doc>
<doc id="294692" url="https://ml.wikipedia.org/wiki?curid=294692" title="മഞ്ഞച്ചെവിയൻ തത്ത">
മഞ്ഞച്ചെവിയൻ തത്ത

വംശനാശത്തിന്റെ വക്കിലെത്തിയ ഒരു തത്തയാണ് മഞ്ഞച്ചെവിയൻ തത്ത(Yellow-Eared Parrot). ഇത് കൊളംബിയയിലും ഇക്വഡോറിലും മാത്രമാണ് കണ്ടുവരുന്നത്. ഈ തത്തകൾ കൂട് കൂട്ടുന്നത് Wax palms എന്ന പന മരങ്ങളിൽ മാത്രമാണ്. ആ മരങ്ങൾ വരെ ഇന്ന് വംശനാശ ഭീഷണി നേരിടുന്നു.

സമുദ്രനിരപ്പിൽ നിന്നും 1800–3000 മീറ്റർ ഉയരത്തിൽ കാണപ്പെടുന്ന Wax palm മരങ്ങളിൽ മാത്രമാണ് ഇവ കാണപ്പെടുന്നത്.
1998 ൽ ആകെ 81 പക്ഷികൾ മാത്രമേ അവശേഷിച്ചിരുന്നുള്ളൂ . പിന്നീട് നടന്ന സംരക്ഷണ പ്രവർത്തനങ്ങളുടെ ഫലമായി ഏകദേശം 1,100 മഞ്ഞച്ചെവിയൻ തത്തകൾ ഇന്ന് ജീവിച്ചിരിക്കുന്നു. 

കൂടു നിർമ്മിക്കുന്ന ഇണപക്ഷികളെ സഹായിക്കാൻ വേറെ ഒരു മഞ്ഞച്ചെവിയൻ തത്ത കൂടി വരാറുണ്ട്. ഇങ്ങനെ brood-helper സ്വഭാവം പ്രകടമാക്കുന്ന ഒരേ ഒരു പക്ഷിയാണ് മഞ്ഞച്ചെവിയൻ തത്ത . 



</doc>
<doc id="294772" url="https://ml.wikipedia.org/wiki?curid=294772" title="ഹവായിയൻ കൂറ്റ്">
ഹവായിയൻ കൂറ്റ്

വെള്ളത്തിൽ തന്നെ കൂട് നിർമ്മിക്കുന്ന ഒരു ജലപക്ഷിയാണ് ഹവായിയൻ കൂറ്റ് (Hawaiian coot) . ഇവ ഹവായ് ദ്വീപുകളിലെ തണ്ണീർ തടങ്ങളിൽ മാത്രമാണ് കണ്ടുവരുന്നത്.

വെള്ളത്തിൽ പൊങ്ങി കിടക്കുന്ന ഇവയുടെ കൂടുകൾക്ക് 60 സെന്റിമീറ്റർ വരെ വ്യാസം ഉണ്ട്. ജല സസ്യങ്ങൾ,വാൽമാക്രികൾ , ചെറുമീനുകൾ എന്നിവയെ ഇവ ആഹരിക്കുന്നു. ഇവ 4-10 മുട്ടകൾ ഇടാറുണ്ട്.ആൺ പക്ഷിയും പെൺ പക്ഷിയും അടയിരിക്കുന്നു. സർവശക്തിയും എടുത്ത് ഇവ തങ്ങളുടെ കൂട് സംരക്ഷിക്കുന്നു. 

ഏകദേശം 2,000 - 4,000 ആണ് ഇവയുടെ ജനസംഖ്യ . 



</doc>
<doc id="294788" url="https://ml.wikipedia.org/wiki?curid=294788" title="അഗ്നിക്ഷേത്രം">
അഗ്നിക്ഷേത്രം

സൊറോസ്ട്രിയൻ മതവിശ്വാസികളുടെ ആരാധനാലയങ്ങളാണ് അഗ്നിക്ഷേത്രങ്ങൾ. ഇവ അഗ്യാരി (ഗുജറാത്തി) അല്ലെങ്കിൽ ദാർ-ഇ മെഹ്ർ (പേർഷ്യൻ) എന്നും വിളിക്കപ്പെടുന്നു. അഗ്നിയും ശുദ്ധജലവും സൊരാസ്റ്റ്രിയൻ വിശ്വാസപ്രകാരം വിശുദ്ധിയുടെ പ്രതീകങ്ങളാണ്. അഗ്നിക്ഷേത്രത്തിന്റെ ശ്രീകോവിലിൽ പ്രതിഷ്ഠിച്ചിരിക്കുന്ന പവിത്രമായ അഗ്നിയുടെ സാന്നിധ്യത്തിലാണ് മതപരമായ അനുഷ്ടാനങ്ങൾ നടത്തുന്നത്. പുരോഹിതർ ഇത് ഒരിക്കലും അണയാതെ നിലനിർത്തുന്നു.


</doc>
<doc id="294807" url="https://ml.wikipedia.org/wiki?curid=294807" title="ഡൊമിംഗോ പയസ്">
ഡൊമിംഗോ പയസ്

പതിനാറാം ശതകത്തിൽ, കൃഷ്ണദേവരായരുടെ വാഴ്ചക്കാലത്ത് വിജയനഗരം സന്ദർശിച്ച പോർത്തുഗീസു യാത്രികനാണ് ഡൊമിംഗോ പയസ്. തലസ്ഥാനനഗരിയുടെ പ്രൗഢിയെപ്പറ്റി പയസ് തന്റെ യാത്രക്കുറിപ്പുകളിൽ സവിസ്തരം പ്രതിപാദിച്ചിട്ടുണ്ട്.

ഡൊമിംഗോ പയസ്സിന്റെ യാത്രക്കുറിപ്പിന്റെ പേര് വിജയനഗരത്തിൽ താൻ കണ്ട കാഴ്ചകളും കണ്ടറിഞ്ഞ വിവരങ്ങളും എന്നാണ്. നൃസിംഗ സാമ്രാജ്യമെന്നാണ് പയസ് കറിപ്പിടുന്നത്. അംകോള, മിർഗോ,ഹോനോർ,ബറ്റെക്കല്ലാ, മാംഗലൂർ എന്നീ തുറമുഖപട്ടണങ്ങളെപ്പറ്റിയും സാമ്രാജ്യത്തിന്റെ ഭൂപ്രകൃതിയെപ്പറ്റിയും പറയുന്നു. മണ്ണ്വിന്റെ വളക്കുറ്, കന്നുകാലികൾ, ഇതിനെപ്പറ്റിയൊക്കെ പയസ് പ്രസ്താവിക്കുന്നു. കോട്ടമതിലുകളുളള ദാർചാ എന്ന പട്ടണത്തെപ്പറ്റിയും അതിനകത്തെ അതി മനോഹരമായ ക്ഷേത്രത്തെപ്പറ്റിയും വിവരണങ്ങളുണ്ട്. ഇത് ധാർവാർ ആയിരിക്കാമെന്ന് സെവെൽ അനുമാനിക്കുന്നു. തലസ്ഥാനനഗരിയായ ബിസ്നഗരയുടെ കന്മതിലുകൾ, കോട്ടവാതിലുകൾ എന്നിവയെപ്പറ്റി എഴുതിയശേഷം, ജീവിതരീതികൾ, ആരാധന സമ്പ്രദായങ്ങൾ, ഭക്ഷണ സമ്പ്രദായങ്ങൾ, ആചാരരീതികൾ എന്നിവയെപ്പറ്റിയും കുറിപ്പുകളിലുണ്ട്. 


</doc>
<doc id="294841" url="https://ml.wikipedia.org/wiki?curid=294841" title="രോസ്ട്രൽ അസ്ഥി">
രോസ്ട്രൽ അസ്ഥി

പല്ലുകൾ ഇല്ലാത്ത മാക്സില എല്ലിന്റെ ഒരു രൂപാന്തരം ആണ് രോസ്ട്രൽ അസ്ഥി അഥവാ രോസ്ട്രൽ ബോൺ . സെറാടോപ്‌സിയാ വിഭാഗം ദിനോസറുകളിൽ മാത്രം കണ്ടിരുന്ന സവിശേഷത ആണ് ഈ എല്ല് . അമേരിക്കൻ പാലിയെന്റോളോജിസ്റ്റ് ആയ ചാൾസ് മാർഷ് ആണ് ഈ എല്ല് കണ്ടെത്തിയതും പേരിട്ടതും.

സസ്യഭോജി ആയ ഈ വർഗ്ഗം ദിനോസറുക്കൾക്ക്‌ കട്ടിയേറിയ സസ്യങ്ങൾ ആയ കോൻ, പൈൻ എന്നി ഭക്ഷിക്കാൻ ആയിരിക്കണം ഈ എല്ല് രൂപാന്തരപ്പെട്ടത് എന്ന് കരുതപ്പെടുന്നു.


</doc>
<doc id="294909" url="https://ml.wikipedia.org/wiki?curid=294909" title="പത്മ സുബ്രഹ്മണ്യം">
പത്മ സുബ്രഹ്മണ്യം

ഭരതനാട്യം നർത്തകിയാണ് ഡോ. പത്മ സുബ്രഹ്മണ്യം. 1943 ഫെബ്രുവരി 4-ന് മദ്രാസിൽ ജനിച്ചു. നൃത്ത സംബന്ധിയായ നിരവധി പുസ്തകങ്ങളുടെ രചയിതാവും കോറിയോഗ്രാഫറുമായ പത്മ, ഭരതനൃത്തം എന്ന പുതിയ നൃത്ത ശാഖ വികസിപ്പിച്ചു.

ചലച്ചിത്ര സംവിധായകൻ കെ. സുബ്രഹ്മണ്യത്തിന്റെയും കവിയും നർത്തകിയും സംഗീത വിദുഷിയുമായിരുന്ന മീനാക്ഷി സുബ്രഹ്മണ്യത്തിന്റെയും ഇളയ മകളാണ്. സംഗീതത്തിൽ ബിരുദവും എത്‌നോ മ്യൂസിക്കോളജിയിൽ ബിരുദാനന്തര ബിരുദവും നൃത്തത്തിൽ ഡോക്ടറേറ്റും നേടിയിട്ടുണ്ട്. മഹാരാഷ്ട്രയിലെ സത്താറയിൽ നടരാജ ക്ഷേത്രത്തിൽ 108 കരണങ്ങളുടെ ശില്പങ്ങളുടെ രൂപകല്പന നടത്തി. ഭരതനൃത്തം എന്ന പുതിയ നൃത്ത ശാഖ വികസിപ്പിച്ചു. 
നൃത്തത്തെയും സംസ്‌കാരത്തെയും കുറിച്ച് നിരവധി പുസ്തകങ്ങൾ രചിച്ചിട്ടുണ്ട്.


</doc>
<doc id="294921" url="https://ml.wikipedia.org/wiki?curid=294921" title="പിട്രോ ഡെല്ല വെല്ലി">
പിട്രോ ഡെല്ല വെല്ലി

പതിനേഴാം ശതകത്തിൽ ഇന്ത്യ സന്ദർശിച്ച ഇറ്റാലിയൻ യാത്രികനാണ് പിട്രോ ഡെല്ല വെല്ലി( 2 ഏപ്രിൽ 1586-21 ഏപ്രിൽ 1652). സുഹൃത്ത് മറിയോ ഷിപ്പാനോവിനുളള കത്തുകളിൽ തന്റെ യാത്രകളെപ്പറ്റി വെല്ലി സവിസ്തരം പ്രതിപാദിച്ചു. , ,പ്രേമനൈരാശ്യമാണ് യാത്രക്ക് പ്രേരകമായതെന്നു പറയപ്പെടുന്നു..ജറുസലേമിലേക്കുളള തീർഥയാത്രയായി തുടങ്ങിയ ഉദ്യമം ഒരു വ്യാഴവട്ടക്കാലത്തേക്കു നീണ്ടു നിന്നു. 
ജൂൺ 1614-ൽ വെനീസിൽനിന്ന് കപ്പൽ മാർഗംകോൺസ്റ്റാന്റിനോപ്പിളിലെത്തിയ വെല്ലി അവിടെ ഒരു വർഷം താമസിച്ചതായി കാണുന്നു. റംസാൻ ആഘോഷങ്ങളെക്കുറിച്ച് കത്തുകളിൽ പറയുന്നുണ്ട്. ടർക്കിഷ്, അറബിക്, പേർഷ്യൻ ഭാഷകൾ പഠിച്ചതായും രേഖപ്പെടുത്തിയിട്ടുണ്ട്.. സപ്റ്റമ്പർ -ന് കടൽ വഴി അലക്സാണ്ട്രിയയിലേക്കു യാത്രതിരിച്ചു. ഈജിപ്തിൽ ചെലവിട്ട സമയത്ത് ഒരു മമ്മി സ്വന്തമാക്കാൻ വെല്ലി കഴിവതും ശ്രമിച്ചു. പക്ഷേ സാധ്യമായില്ല. ജറുസലേം, ഡമാസ്കസ്, ആലെപ്പോ എന്നീ സ്ഥലങ്ങൾ സന്ദർശിച്ചശേഷം ബാഗ്ദാദിലെത്തി. ഇവിടെ വെച്ച് മാനി എന്ന പെൺകുട്ടിയെ വിവാഹം ചെയ്തതായി കാണുന്നു. മാനിയുടെ സൗന്ദര്യത്തെപ്പറ്റി ഡിസമ്പർ 16നു തുടങ്ങി 23നു മുഴുമിച്ച കത്തിൽ വെല്ലി വാചാലനാകുന്നുണ്ട്. പേർഷ്യയിലേക്കുളള യാത്ര ഭാര്യയുമൊന്നിച്ചായിരുന്നു. ഇസ്ഫഹാൻ എന്ന പേർഷ്യൻ നഗരത്തിലെത്തിയ വെല്ലി ഷാ അബ്ബാസിനോടൊന്നിച്ച് പലയിടങ്ങളും സന്ദർശിച്ചു. രാഷ്ട്രീയവും അന്താരാഷ്ട്രീയവുമായ സംഭവവികാസങ്ങൾ വെല്ലിയുടെ പരിപാടികളെ സാരമായി ബാധിച്ചു. രോഗബാധിതയായ ഭാര്യ മരണത്തിനിരയായി. പേർഷ്യയിൽ നിന്ന് കടൽമാർഗ്ഗം ഇന്ത്യയുടെ പശ്ചിമതീരത്തെത്തിയ വെല്ലി ഗോവയും വിജയനഗരവും കലികട്ടും സന്ദർശിച്ച വിവരങ്ങളുണ്ട്.
ഇന്ത്യയിൽ നിന്ന് മസ്കറ്റ് വഴി ബസ്രയിലേക്കും അവിടന്ന് 1626-ഏപ്രിൽ 4ന് റോമിലെക്കും തിരിച്ചെത്തി. 1650-ൽ വെല്ലി തന്റെ യാത്രക്കുറിപ്പുകളുടെ ആദ്യഭാഗം പ്രസിദ്ധീകരിച്ചു. 1652-ൽ അദ്ദേഹം നിര്യാതനായി. മറ്റു രണ്ടു ഭാഗങ്ങൾ 1658ലും, 1663ലുമായി മക്കൾ പ്രസിദ്ധീകരിച്ചു.

1624- ഡിസമ്പർ ഇരുപത്തിയൊന്നിന് ആരംഭിച്ച കുറിപ്പിൽ കലികട്ടിലേക്കുളള യാത്രയെപ്പറ്റി സൂചിപ്പിക്കുന്നു.-ന് കലികട്ടിൽ കപ്പലിറങ്ങി. കേരളീയരുടെ അതിലളിതമായ വസ്ത്രധാരണരീതിയെപ്പറ്റിയും കേശാലങ്കാരത്തെപ്പറ്റിയും വർണനകളുണ്ട്. സാമൂതിരിയെ കാണാനും വെല്ലിക്ക് അവസരം ലഭിച്ചു.


</doc>
<doc id="294960" url="https://ml.wikipedia.org/wiki?curid=294960" title="ഗോഫർ ആമ">
ഗോഫർ ആമ

ഗോഫറസ് ജനുസ്സിൽ പെട്ട ഒരു കരയാമയാണ് ഗോഫർ ആമ(Gopher tortoise). ഇതിന്റെ ശാസ്ത്ര നാമം Gopherus polyphemus എന്നാണ് . യു.എസ്.എ യുടെ തെക്കൻ പ്രദേശങ്ങളിൽ ഇവ കാണപ്പെടുന്നു.

നിലത്ത് മാളങ്ങൾ ഉണ്ടാക്കുന്നതിൽ അതി വിദഗ്ദ്ധനാണ് ഗോഫർ . ഗോഫർ ആമകൾ ഉണ്ടാക്കിയ മാളങ്ങൾ ഏകദേശം 360 ഓളം ജീവികൾക്ക് ആവാസ സ്ഥാനങ്ങളാണ്. അതിനാൽ തന്നെ ഗോഫർ ആമകളെ പാരിസ്ഥിതിക സന്തുലനം നില നിർത്തുന്ന Keystone species ആയി പരിഗണിക്കുന്നു. വേട്ടയാടൽ , ആവാസ സ്ഥാനങ്ങളുടെ നാശം എന്നിവ കാരണം ഗോഫർ ആമകൾ ഇന്ന് വംശനാശ ഭീഷണി നേരിടുന്നു.



</doc>
<doc id="294970" url="https://ml.wikipedia.org/wiki?curid=294970" title="അരാറൈപ് മാനകിൻ">
അരാറൈപ് മാനകിൻ

അതീവ ഗുരുതരമായ വംശനാശ ഭീഷണി നേരിടുന്ന പക്ഷിയാണ് അരാറൈപ് മാനകിൻ (Araripe manakin) "ആന്റിലോഫിയ ബോക്കർമന്നി" എന്ന ശാസ്ത്ര നാമത്തിൽ അറിയപ്പെടുന്ന ഇവ ഇന്ന് ഏകദേശം 800 ൽ താഴെ മാത്രമേ ഭൂമിയിൽ ഉള്ളൂ. ബ്രസീലിലെ അരാറൈപ് എന്ന സ്ഥലത്ത് മാത്രമാണ് ഇവയെ കാണുവാൻ കഴിയുക.

1998 ലാണ് ഇവയെ ആദ്യമായി കണ്ടെത്തുന്നത്. 22 സെ.മീ നീളമുള്ള ഇവയ്ക്ക് ഏകദേശം 20 ഗ്രാം ഭാരം ഉണ്ട്. ഇപ്പോൾ തന്നെ നാശോന്മുഖം ആയ ആവാസ സ്ഥാനങ്ങളിലാണ് ഇവ ജീവിക്കുന്നത്. അതിനാൽ തന്നെ സമീപ ഭാവിയിൽ ഇവ ഭൂമുഖത്ത് അപ്രത്യക്ഷമായേക്കാം.



</doc>
<doc id="294974" url="https://ml.wikipedia.org/wiki?curid=294974" title="സൂട്ടീ ആൽബട്രോസ്സ്">
സൂട്ടീ ആൽബട്രോസ്സ്

അപൂർവ്വമായി കണ്ടുവരുന്ന ഒരു കടൽപക്ഷിയാണ് സൂട്ടീ ആൽബട്രോസ്സ്. Phoebetria fusca എന്നതാണ് ഇതിന്റെ ശാസ്ത്ര നാമം .

കരിപിടിച്ചത് പോലെ നിറമുള്ളത് കൊണ്ടാണ് ഇതിനെ Sooty albatross എന്ന് വിളിക്കുന്നത്. Sooty എന്ന വാക്കിനു കരിയായ എന്നാണു അർത്ഥം .

ദക്ഷിണധ്രുവത്തിനു സമീപമായി ദക്ഷിണ ഇന്ത്യൻ മഹാസമുദ്രത്തിലും ദക്ഷിണ അറ്റ്ലാന്റിക് മഹാസമുദ്രത്തിലും ഇവയെ കണ്ടുവരുന്നു. 42,000 ആണ് ഇവയുടെ ഇന്നത്തെ ജനസംഖ്യ . 200 cm നീളമുള്ള ഇവയ്ക്കു ഏകദേശം 2.4 കിലോ തൂക്കം ഉണ്ട്. ഒരു തവണ ഒരു മുട്ടയാണ്‌ ഇത് ഇടുന്നത്.ആൺ പക്ഷിയും പെൺ പക്ഷിയും അടയിരിക്കുന്നു.



</doc>
<doc id="294976" url="https://ml.wikipedia.org/wiki?curid=294976" title="ഗാർസിയാ ഡ ഒർത">
ഗാർസിയാ ഡ ഒർത

പതിനാറാം ശതകത്തിൽ ഇന്ത്യ സന്ദർശിച്ച പോർത്തുഗീസ് വൈദ്യനാണ് ഗാർസിയ ദെ ഒർത. പൂർവദേശങ്ങളിലെ ചികിത്സാ സമ്പ്രദായങ്ങളിൽ അതീവ കൗതുകമുണ്ടായിരുന്ന ഒർത, ഒരു സഞ്ചാരിയെന്നതിലുപരി വൈദ്യശാസ്ത്രജ്ഞനെന്ന നിലയ്ക്കാണ് ഇന്ത്യയിലെത്തിയത്. 

സ്പാനിഷ് അതിർത്തിക്കടുത്തുളള എൽവസ് എന്ന കൊച്ചു ഗ്രാമത്തിലാണ് ഒർത ജനിച്ചത്. ജനനത്തിയ്യതിയെക്കുറിച്ച് വ്യക്തമായ രേഖകളില്ല. 1501 നോട് അടുപ്പിച്ച് ആയിരിക്കണമെന്നാണ് അനുമാനം.1515 മുതൽ 1526 വരെ സ്പാനിഷ് വിദ്യാലയങ്ങളിലാണ് ഒർത പഠിച്ചത്. വൈദ്യശാസ്ത്രത്തിൽ വിരുദം നേടി തിരിച്ചെത്തിയശേഷം 1532 വരെ സ്വന്തം ഗ്രാമത്തിൽ വൈദ്യവൃത്തി നടത്തി. പിന്നീട് രണ്ടു വർഷം ലിസ്ബൺ സർവകലാശാലയിൽ അദ്ധ്യാപകനായി ചേർന്നു.1534 -ലാണ് ഇന്ത്യയിലേക്കു പോകാനുളള അവസരം ലഭിച്ചത്. 

ഒർതയുടെ പര്യവേഷണങ്ങൾ ഇന്ത്യയുടെ പടിഞ്ഞാറൻ തീരപ്രദേശങ്ങളിൽ മാത്രം ഒതുങ്ങിനിന്നതായി കാണുന്നു.. എങ്കിലും താൻ കണ്ടുമുട്ടിയ പല വ്യക്തികളിൽ നിന്നും ഒർത വിശദമായ വിവരങ്ങൾ ശേഖരിച്ചതായി കാണുന്നു. താൻ സംഗ്രഹിച്ചെടുത്ത വിവരങ്ങൾ ഒർത പുസ്തകരൂപത്തിൽ ക്രോഡീകരിച്ചു. ആഖ്യാനശൈലി ഒർതയും സാങ്കല്പിക കഥാപാത്രമായ ഡോക്റ്റർ റുവാനോയുമായുളള സംഭാഷണങ്ങളായിരുന്നു. സംഭാഷണങ്ങളിലൂടെ ചെടികളായും ധാതുക്കളായും അത്രത്തോളം ഔഷധങ്ങളേയും ഒർത വായനക്കാർക്കു പരിചയപ്പെടുത്തുന്നു. ഈ പുസ്തകം ഇന്നും ഒരു റഫറൻസ് ഗ്രന്ഥമായി ഉപയോഗിക്കപ്പെടുന്നു.
1568-ൽ മരിക്കുന്നതു വരെ ഒർതയുടെ ആസ്ഥാനം ഗോവയായിരുന്നു. പക്ഷേ അവസാന നാളുകൾ സുഖകരമായിരുന്നില്ല. യഹൂദനായിരുന്നതിനാൽ ഒർതക്കും കുടുംബാംഗങ്ങൾക്കും പലേ പരീക്ഷണങ്ങളേയും അഭിമുഖീകരിക്കേണ്ടിവന്നു.


</doc>
<doc id="294985" url="https://ml.wikipedia.org/wiki?curid=294985" title="ആസ്ത്രേലിയൻ കടൽ സിംഹം">
ആസ്ത്രേലിയൻ കടൽ സിംഹം

ആസ്ത്രേലിയയുടെ തെക്കും,പടിഞ്ഞാറും തീരങ്ങളിൽ കാണപ്പെടുന്ന കടൽസിംഹമാണ് ആസ്ത്രേലിയൻ കടൽ സിംഹം(Australian sea lion) . ഇതിന്റെ ശാസ്ത്രനാമം Neophoca cinerea എന്നാണ് .

കടൽസിംഹങ്ങൾ , ഫർ സീലുകളെ പോലെ വ്യക്തമായി കാണാവുന്ന ചെവികൾ ഉള്ള സീലുകളാണ്.

മറ്റു സീലുകളെ അപേക്ഷിച്ച് ഇവയ്ക്ക് നിശ്ചിതമായ പ്രജനനകാലം ഇല്ല. അമ്മ കടൽ സിംഹങ്ങൾ മൂന്ന് വയസ്സ് ആകുന്നതു വരെ കുട്ടികളെ പരിപാലിക്കുന്നു. കുട്ടികളെ പരിപാലിക്കുന്നതിൽ ആൺ കടൽ സിംഹങ്ങൾക്ക് ഒരു താൽപര്യവും കാണാറില്ല. തന്റെ ചുറ്റുമുള്ള അധികാര പ്രദേശത്ത് കടക്കുന്ന മറ്റു ആൺ കടൽ സിംഹങ്ങളെ ഇവ ശക്തമായി നേരിടുന്നു.
ആൺ കടൽ സിംഹങ്ങൾക്ക് 300 കിലോഗ്രാം വരെ ഭാരം ഉണ്ടാകും.

ഇതുവരെ ഉള്ള കണക്ക് പ്രകാരം 14,730 കടൽ സിംഹങ്ങൾ ജീവിച്ചിരിക്കുന്നു.South Australian National Parks and Wildlife Act 1972 പ്രകാരം ഇവയെ വേട്ടയാടുന്നത് നിരോധിച്ചിരിക്കുന്നു. എങ്കിലും അനധികൃതമായ മത്സ്യബന്ധനം കൊണ്ടും മറ്റു കാരണങ്ങളാലും ഇവ ഇന്ന് വംശനാശ ഭീഷണി നേരിടുന്നു.



</doc>
<doc id="295100" url="https://ml.wikipedia.org/wiki?curid=295100" title="ചിത്രത്താള്">
ചിത്രത്താള്

ചേമ്പ് വർഗ്ഗത്തിൽ ഉൾപ്പെടുന്ന ഭംഗിയുള്ള ഒരിനമാണ് ചിത്രത്താള്. അലങ്കാര സസ്യമായി ഉപയോഗിച്ചു കാണുന്നു. പച്ചയിൽ കറുത്ത വട്ടങ്ങൾ നിരത്തിവെച്ച രീതിയിലാണ് ഇതിന്റെ ഇലകൾ. ഇതിനു ചിലയിടങ്ങളിൽ പുള്ളിത്താള് എന്നും പേരുണ്ട്. ഇതിന്റെ ശാസ്ത്ര നാമം Colocasia heterochroma എന്നാണ്. ഇംഗ്ലീഷിൽ ഡാർക്ക് ഷാഡോസ് (Dark Shadows), യുന്നാൻ ഡ്വര്ഫ് എലെഫന്റ്റ്‌ ഇയർ (Yunnan Dwarf Elephant Ear) എന്നും പെരുണ്ടെന്നറിയുന്നു.



</doc>
<doc id="295189" url="https://ml.wikipedia.org/wiki?curid=295189" title="അവിമാരകം">
അവിമാരകം

ഭാസൻ രചിച്ചതെന്ന് കരുതപ്പെടുന്ന ആറങ്കത്തിലുള്ള ഒരു നാടകമാണ് പ്രതിജ്ഞായൗഗന്ധരായണം. തിരുവിതാംകൂർ സംസ്കൃത ഗ്രന്ഥപ്രകാശന കാര്യാധ്യക്ഷനായിരുന്ന ടി. ഗണപതിശാസ്ത്രിയുടെ സംശോധനയ്ക്കു വിധേയമായി തിരുവനന്തപുരം സംസ്കൃത ഗ്രന്ഥാവലിയിൽ 20 ആം നമ്പർ ഗ്രന്ഥമായി 1912-ൽ ഇതു പ്രസിദ്ധീകരിക്കപ്പെട്ടു. അവിമാരകൻ എന്ന രാജകുമാരനെ കഥാനായകനാക്കി രചിച്ചിട്ടുള്ള കൃതിയാകയാലാണ് അവിമാരകം എന്നു ഗ്രന്ഥനാമം.
ദീർഘതപസ് എന്ന ബ്രഹ്മർഷിയുടെ ശാപത്താൽ മാതാപിതാക്കന്മാർക്കൊപ്പം ചണ്ഡാലരൂപനായിത്തീർന്ന സൗവീരരാജപുത്രനായ അവിമാരകൻ സ്വമാതുലനായ കുന്തിഭോജന്റെ നഗരത്തിൽ പ്രച്ഛന്നവാസം ചെയ്യുമ്പോൾ മാതുലപുത്രിയായ കുരംഗിയെ ഒരു മദയാനയുടെ ആക്രമണത്തിൽ നിന്നു രക്ഷിച്ചു. ഈ ധീരകൃത്യത്തെപ്പറ്റി കേട്ട കുന്തിഭോജന് ആ യുവാവിന്റെ പേരിൽ ബഹുമാനം തോന്നി. അയാൾ ചണ്ഡാലൻ അല്ലായിരുന്നെങ്കിൽ തന്റെ മകളെ അയാൾക്കു വിവാഹം കഴിച്ചുകൊടുക്കാമായിരുന്നുവെന്നുപോലും രാജാവു ചിന്തിച്ചു. അവിമാരകനും രാജകുമാരിക്കും പ്രഥമദർശനത്തിൽത്തന്നെ സംജാതമായ ചക്ഷുഃപ്രീതി ഗാഢാനുരാഗമായി വളർന്നു. അവിമാരകൻ കുരംഗീധാത്രിയുടെ സഹായത്തോടുകൂടി ഒരു രാത്രി കുമാരിയുടെ അന്തഃപുരത്തിൽ കടന്നു; സംശയം തോന്നി അന്വേഷണത്തിന് ഉദ്യുക്തരായ കന്യാപുരരക്ഷികളുടെ പിടിയിൽ​പ്പെടാതെ പുറത്തുപോകാൻ അവിമാരകനു സാധിച്ചു; എങ്കിലും, കുരംഗിയോടു വേർപെട്ടതിൽ ദുഃഖിതനായും പുനഃസമാഗമസാധ്യതയിൽ നിരാശനായും ഒരു പർവതശൃംഗത്തിൽനിന്നും കീഴ്പ്പോട്ടു ചാടി പ്രാണത്യാഗം ചെയ്യാൻ അയാൾ ഒരുമ്പെട്ടു. തത്സമയം യദൃച്ഛയാ പർവതത്തിലെത്തിയ ഒരു വിദ്യാധരൻ സ്ഥിതിഗതികൾ മനസ്സിലാക്കി. ധരിക്കുന്ന ആൾ അദൃശ്യനായിത്തീരുന്ന ഒരു ദിവ്യാംഗുലീയകം അവിമാരകനു കൊടുത്തു. അതു വിരലിലിട്ടുകൊണ്ട് അയാൾ അന്തഃപുരത്തിൽ നിർബാധം പ്രവേശിച്ചു കുമാരീസംഗമസുഖം അനുഭവിച്ചുകൊണ്ടു കഴിഞ്ഞുകൂടി. തന്റെ ജാമാതൃസ്ഥാനത്തേക്ക് ഉദ്ദേശിച്ചിരുന്ന അവിമാരകന്റെ ആകസ്മിക തിരോധാനത്താൽ വ്യാകുലനായി കാശിരാജപുത്രനായ മറ്റൊരു ഭാഗിനേയനു മകളെ വിവാഹം കഴിച്ചുകൊടുക്കാൻ കുന്തിഭോജൻ ഇതിനിടയ്ക്ക് നിശ്ചയിച്ചു. സൗവീരരാജാവും കുടുംബവും തന്റെ രാജ്യത്തുതന്നെ ഗൂഢമായി പാർക്കുന്നുണ്ടെന്ന് അദ്ദേഹം കാശിരാജാവിൽനിന്നും അറിയാനിടയായി; ഈ ഘട്ടത്തിൽ സമാഗതനായ നാരദനിൽനിന്ന് അവിമാരകന്റെ വൃത്താന്തവും പുറത്തായി. കാശിരാജമഹിഷി സുദർശന പ്രസവിച്ച ഉടനെ തന്റെ പുത്രനെ തന്റെ സഹോദരിയും അനപത്യദുഃഖിതയുമായ സൗവീരരാജമഹിഷി സുചേതനയ്ക്കു കൊടുത്തകാര്യം നാരദൻ രാജാവിനെ ഓർമപ്പെടുത്തി. കുരംഗിയെയും അവിമാരകനെയും നാരദൻ അന്തഃപുരത്തിൽ നിന്നും വരുത്തി കുന്തിഭോജസൗവീരരാജാദിസമക്ഷം അവരെ ആശീർവദിച്ചനുഗ്രഹിച്ചു. ഇതാണ് കഥാസാരം. 
ഇതിലെ

'ഭവന്ത്വരജസോ ഗാവഃപരചക്രം പ്രശാമ്യതു
ഇമാമപി മഹീം കൃത്സ്നാം രാജസിംഹഃ
പ്രശാസ്തുതഃ'
എന്ന ഭരതവാക്യം പ്രതിജ്ഞായൗഗന്ധരായണം, അഭിഷേകം എന്നീ ഭാസനാടകങ്ങളിലും കാണുന്നുണ്ട്.



</doc>
<doc id="295194" url="https://ml.wikipedia.org/wiki?curid=295194" title="പെരുവലസത്ത്">
പെരുവലസത്ത്

കൃഷിയിടങ്ങളിൽ കാണുന്ന ഒരു സസ്യമാണ് പെരുവലം. ഇതിന്റെ സത്ത് ഉപയോഗിച്ച് മികച്ച ഫലം തരുന്ന കീടനാശിനി നിർമ്മിയ്ക്കാവുന്നതാണ്.ഇതിന്റെ പൂവും ഇലയും ആണ് കീടനാശിനി നിർമ്മാണത്തിനുപയോഗിയ്ക്കുക.
പെരുവലത്തിന്റെ ഇലയും പൂവും നന്നായി അരച്ചെടുക്കുക. 20 ഗ്രാം ഏകദേശം ഒരു ലിറ്റർ വെള്ളത്തിൽ കലക്കുക. ലായനി നന്നായി ഇളക്കി തരികൾ ഇല്ലാത്തവിധം അരിച്ചെടുത്ത് കീട നിയന്ത്രണത്തിനായി ഉപയോഗിയ്ക്കാം


</doc>
<doc id="295196" url="https://ml.wikipedia.org/wiki?curid=295196" title="വേപ്പെണ്ണ എമൽഷൻ">
വേപ്പെണ്ണ എമൽഷൻ

വിളകളെ ആക്രമിയ്ക്കുന്ന കീടങ്ങൾക്കെതിരേ തളിയ്ക്കാവുന്ന ഒരു ജൈവകീടനാശിനിയാണ് വേപ്പെണ്ണ എമൽഷൻ.

സാധാരണ അലക്കുസോപ്പ് (ബാർ സോപ്പ്) അരലിറ്റർ വെള്ളത്തിൽ നന്നായി ലയിപ്പിച്ചെടുക്കുക. ഈ ലായനി ഒരു ലിറ്റർ വേപ്പെണ്ണയുമായി കലർത്തുക. ഇപ്രകാരം തയ്യാറാക്കുന്ന വേപ്പെണ്ണ എമൽഷൻ പത്തിരട്ടിവെള്ളം ചേർത്ത് നേർപ്പിച്ച ശേഷം കീടങ്ങൾക്കെതിരേ തളിയ്ക്കാവുന്നതാണ്.

പാവൽ, പടവലം തുടങ്ങിയ വിളകളിൽ 40 ഇരട്ടി വെള്ളം ചേർത്ത് നേർപ്പിച്ച് തളിയ്ക്കണം.


</doc>
<doc id="295232" url="https://ml.wikipedia.org/wiki?curid=295232" title="ഫെർണോ നുനെസ്">
ഫെർണോ നുനെസ്

പതിനാറാം ശതകത്തിൽ ഇന്ത്യ സന്ദർശിച്ച പോർത്തുഗീസുകാരനായ കുതിര വ്യാപാരിയാണ് ഫെർണോ നുനെസ്.1535 മുതൽ - 1537വരെ മൂന്നു വർഷക്കാലം നുനെസ് വിജയനഗര സാമ്രാജ്യത്തിന്റെ തലസ്ഥാന നഗരയിൽ താമസിച്ചു. നുനെസിന്റെ കുറിപ്പുകളിൽനിന്ന് വിജയനഗരസാമ്രാജ്യത്തെക്കുറിച്ചു വിശദമായ വിവരണങ്ങൾ ലഭിക്കുന്നു. 
നുനെസിനെക്കുറിച്ചുളള വ്യക്തിപരമായ വിവരങ്ങൾ ലഭ്യമല്ല. യാത്രക്കുറിപ്പുകൾ നുനെസ് സ്വയം എഴുതിയുണ്ടാക്കിയതല്ലെന്നാണ് വിദഗ്ദാഭിപ്രായം . ബിസ്നഗര എന്നാണ് നുനെസ് ഉച്ചരിക്കുന്നത്. ബിസ്നഗരത്തിന്റെ ചരിത്രപശ്ചാത്തലത്തോടേയാണ് ആഖ്യാനം ആരംഭിക്കുന്നത്. ഹരിഹര ദേവരായ, രാജപദവിയേറ്റതും ആനെഗുണ്ടി വിജയനഗരമായതും വിവരിക്കുന്നു. താൻ കേട്ടറിഞ്ഞ കൊട്ടാര ഉപജാപങ്ങളും നുനെസ് ഉൾക്കൊളളിച്ചിട്ടുണ്ട്. ഏഴു മുതൽ പത്തുവരേയുളള അധ്യായങ്ങളിൽ റെയിച്ചൂർ വീണ്ടെടുക്കാനുളള കൃഷ്ണദേവരായരുടെ ശ്രമങ്ങൾ വിവരിക്കപ്പെടുന്നു. പതിനെട്ടാം അധ്യായത്തിൽ കൃഷ്ണദേവരായർ ആറു വയസ്സുകാരനായ മകന്റെ കിരീടധാരണം നടത്തിയ വിവരങ്ങളാണ്. ഇരുപതാം അധ്യായത്തിൽ കൃഷ്ണദേവരായരുടെ മരണവും അച്യുതരായരുടെ സ്ഥാനാരോഹണവും സംബന്ധിച്ച വിവരങ്ങൾ ലഭിക്കുന്നു. പിന്നീടുളള ഏതാനും അധ്യായങ്ങളിൽ രാജകൊട്ടാരത്തിലെ രീതികളെപ്പറ്റിയും രാജദർബാറിനെപ്പറ്റിയുമുളള വിവരണങ്ങളാണ്. 
വിജയനഗരത്തിൽ സുലഭമായിരുന്ന വൈരക്കല്ലുകളെക്കുറിച്ച് നുനെസ് പ്രസ്താവിക്കുന്നുണ്ട്. ഇരുപതു മാർജെലിൻസിൽ(ഏതാണ്ട് 25കാരറ്റ്) അധികം വരുന്ന വൈരങ്ങൾ രാജാവിന് അവകാശപ്പെട്ടതായിരുന്നത്രെ.


</doc>
<doc id="295235" url="https://ml.wikipedia.org/wiki?curid=295235" title="കറുമ്പൻ പതിമൂക്കൻ കുരങ്ങ്">
കറുമ്പൻ പതിമൂക്കൻ കുരങ്ങ്

പതിമൂക്കൻ കുരങ്ങ് വർഗ്ഗത്തിലെ ഒരു ഉപ വർഗ്ഗമാണ് കറുമ്പൻ പതിമൂക്കൻ കുരങ്ങ് ("റൈനൊപിതെകസ് ബീറ്റി" ). പ്രൈമേറ്റ ഗോത്രത്തിലെ സെർക്കോപൈതീസിഡെ (Cercopithecidae) കുടുംബത്തിന്റെ ഉപകുടുംബമായ കൊളോബിനെ (Colobinae)യിൽ ഉൾപ്പെടുന്ന വലിപ്പം കുറഞ്ഞ കുരങ്ങുക്കൾ ആണ് ഇവ .

വംശനാശ ഭീഷണി നേരിടുന്നു ജീവികൾ ആണിവ. ഏകദേശം 800 മുതൽ 1,200 എണ്ണം വരെ മാത്രമേ സ്വാഭാവിക മേഖലയിൽ അവശേഷിച്ചിട്ടുള്ളൂ.

ഏകദേശം 74-83 സെ മീ നീളവും , 51-72 സെ മീപൊക്കവും ഉണ്ട് ഇവയ്ക്ക് . ഭാരം ആൺ കുരങ്ങിൽ 15-17 കിലോയും , പെൺ കുരങ്ങിൽ 9-12 കിലോയും ആണ് .

ചൈനയിലെ തദ്ദേശീയ ഇനം ആണ് ഇവ .


</doc>
<doc id="295241" url="https://ml.wikipedia.org/wiki?curid=295241" title="ഗോബിസെററ്റോപ്സ്">
ഗോബിസെററ്റോപ്സ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് ഗോബിസെററ്റോപ്സ് . അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് .

ഇവയുടെ തലയോട്ടിയുടെ ഫോസ്സിൽ മാത്രമേ ഇത് വരെ കിട്ടിയിടുള്ളൂ . പൂർണ വളർച്ച എത്താത്ത സ്പെസിമെൻ ആണ് ഇത് . 

ഇവയ്ക്കു ചെറിയ കൊമ്പുക്കൾ മുഖത്ത് ഉണ്ടായിരുന്നതായി കരുതുന്നു . തലയോട്ടിയുടെ നീളം 3.5 സെ മീ മാത്രം ആണ് . 


</doc>
<doc id="295244" url="https://ml.wikipedia.org/wiki?curid=295244" title="ഇന്ത്യൻ പേക്കാന്തവള">
ഇന്ത്യൻ പേക്കാന്തവള

പശ്ചിമഘട്ടതദ്ദേശവാസിയായ ഒരു തവളയാണ് കാട്ടുചൊറിത്തവള അഥവാ ഇന്ത്യൻ പേക്കാന്തവള Ridged Toad (Indian Toad). . ഐ യു സി എൻ പട്ടികപ്രകാരമുള്ള പരിപാലന സ്ഥിതി സംരക്ഷണം ആവശ്യമുള്ള ജീവിവർഗ്ഗങ്ങൾ എന്നാണ്. വെറും 20000 ചതുരശ്രകിലോമീറ്റർ പ്രദേശത്തുമാത്രം കണ്ടുവരികയും ആവാസപ്രദേശം ചുരുങ്ങിവരുന്നതും അനുദിനം എണ്ണം കുറയുകയും ചെയ്യുന്നതിനാൽ വംശനാശഭീഷണിയിൽ ആണ് .വികസനത്തിനായി വനപ്രദേശം നഷ്ടമാവുന്നതാണ് എണ്ണം കുറയാൻ കാരണം.


</doc>
<doc id="295247" url="https://ml.wikipedia.org/wiki?curid=295247" title="രാജം കൃഷ്ണൻ">
രാജം കൃഷ്ണൻ

തമിഴ് വനിതാ സാഹിത്യകാരികളിൽ ഒരാളായിരുന്നു രാജം കൃഷ്ണൻ(1925 - 20 ഒക്ടോബർ 2014) .സ്ത്രീപക്ഷരചനകളുടെ ആദ്യകാല പതാകാവാഹകരിൽ ഒരാളുമാണ് രാജം.

തമിഴ്നാട്ടിലെ തിരുച്ചിറപ്പള്ളിയിലെ മുസിരിയിലാണ് രാജത്തിന്റെ ജനനം. തന്റെ ഇരുപതുകളിൽ തന്നെ സൃഷ്ടികൾ പ്രകാശിപ്പിച്ചു തുടങ്ങിയ രാജം സമൂഹത്തിലെ പാർശ്വവൽക്കരിയ്ക്കപ്പെട്ട ജനവിഭാഗങ്ങളുടെ അനുഭവങ്ങളാണ് പ്രമേയമാക്കിയത്. ഏതാണ്ട് എൺപതോളം നോവലുകൾ രചിച്ച രാജത്തിനു "വേരുക്ക് നീർ" എന്ന നോവലിനു 1973 ലെ സാഹിത്യ അക്കാദമി പുരസ്ക്കാരം ലഭിയ്ക്കുകയുണ്ടായി.

രാജത്തിന്റെ കൃതികൾ തമിഴ്നാട് സർക്കാർ 2009 ൽ ദേശീയ സ്വത്തായി പ്രഖ്യാപിയ്ക്കുകയുണ്ടായി.





</doc>
<doc id="295265" url="https://ml.wikipedia.org/wiki?curid=295265" title="കോഴിക്കോട് നഗരസഭ സ്റ്റേഡിയം">
കോഴിക്കോട് നഗരസഭ സ്റ്റേഡിയം

കേരളത്തിലെ കോഴിക്കോട് നഗരത്തിൽ സ്ഥിതിചെയ്യുന്ന ഒരു സ്റ്റേഡിയമാണ് കോഴിക്കോട് നഗരസഭ സ്റ്റേഡിയം. കേരളത്തിലെ ഏറ്റവും വലിയ രണ്ടാമത്തെ സ്റ്റേഡിയമാണ് ഇത്. 1987ൽ ഓൾ ഇന്ത്യ ഫുട്ബോൾ ഫെഡറേഷൻ നടത്തിവരുന്ന നെഹ്റു കപ്പിനം 1979ലെ ഏഷ്യൻ വനിത ഫുട്ഫോൾ ചാമ്പ്യൻഷിപ്പിനും ഈ സ്റ്റേഡിയം വേദിയായിട്ടുണ്ട്. 53000 കാണികളെ ഉൾക്കൊള്ളാനുള്ള ശേഷി ഈ സ്റ്റേഡിയത്തിനുണ്ട്



</doc>
<doc id="295267" url="https://ml.wikipedia.org/wiki?curid=295267" title="ജയന്റ് ആന്റ്പിറ്റ">
ജയന്റ് ആന്റ്പിറ്റ

കൊളംബിയയിലും ഇക്വഡോറിലും കണ്ടുവരുന്ന ഒരു ഉറുമ്പ്‌തീനി പക്ഷിയാണ് ജയന്റ് ആൻറ്പിറ്റ (Giant Antpitta).

ഉറുമ്പ് തീനി പക്ഷികളായ ആൻറ്പിറ്റ കളുടെ കൂട്ടത്തിൽ ഏറ്റവും വലിയ പക്ഷിയാണിത്.24-26.5 cm നീളം ഉള്ള ഇതിനു 300 ഗ്രാം വരെ ഭാരം ഉണ്ട്. 

ആന്തിസ് പർവത പ്രദേശങ്ങളിലാണ് ഇവയെ കണ്ടുവരുന്നത്. ആൺ പക്ഷികൾക്ക് 60 മുതൽ 100 ഓളം സ്വരങ്ങൾ ഏതാനും സെക്കന്ഡ് കൾ കൊണ്ട് പാടാൻ കഴിയും. ഈ മികച്ച ഗായകർ അധികദൂരം പറക്കാറില്ല. നിലത്ത് നിന്നും ഉറുമ്പുകളേയും മറ്റ് പ്രാണികളേയും ഇവ ആഹരിക്കുന്നു.അമിതമായ വന നശീകരണം നിമിത്തം ഇവയുടെ നിലനിൽപ്പ്‌ ഇന്ന് അപകടത്തിലാണ്. 1,000-2,500 മാത്രമാണ് ഇവയുടെ ഇന്നത്തെ ജനസംഖ്യ . 



</doc>
<doc id="295270" url="https://ml.wikipedia.org/wiki?curid=295270" title="ആഫ്രിക്കൻ പുള്ളിപ്പുലി">
ആഫ്രിക്കൻ പുള്ളിപ്പുലി

സഹാറമരുഭൂമി ക്ക് ചുറ്റുമുള്ള പ്രദേശങ്ങളിൽ കണ്ടുവരുന്ന പുള്ളിപ്പുലിയാണ് ആഫ്രിക്കൻ പുള്ളിപ്പുലി (African Leopard). ശാസ്ത്രനാമം - Panthera pardus pardus എന്നാണ്. സംരക്ഷിത വനപ്രദേശം അല്ലാത്ത സ്ഥലങ്ങളിൽ ഒക്കെ ഈ പുള്ളിപ്പുലിയുടെ സംഖ്യ ക്രമാതീതമായി കുറഞ്ഞു വരികയാണ് .


</doc>
<doc id="295273" url="https://ml.wikipedia.org/wiki?curid=295273" title="അമുർ പുള്ളിപ്പുലി">
അമുർ പുള്ളിപ്പുലി

കിഴക്കൻ റഷ്യ, കൊറിയൻ ഉപദ്വീപ്, വടക്കുകിഴക്കൻ ചൈന എന്നിവിടങ്ങളിൽ കാണപ്പെടുന്ന ഗുരുതരമായ വംശനാശഭീഷണി നേരിടുന്ന പുള്ളിപ്പുലിയാണ് അമുർ പുള്ളിപ്പുലി (Amur leopard) . ശാസ്ത്രനാമം Panthera pardus orientalis എന്നാണ് .

ഏറ്റവും ഒടുവിൽ നടന്ന സെൻസസ് പ്രകാരം 30-35 അമുർ പുള്ളിപ്പുലികൾ മാത്രമേ ഇന്ന് സ്വന്തം ആവാസ സ്ഥാനങ്ങളിൽ കാണപ്പെടുന്നുള്ളൂ. . ഇതിനെ Far Eastern Leopard എന്നും വിളിക്കുന്നു. 


</doc>
<doc id="295276" url="https://ml.wikipedia.org/wiki?curid=295276" title="അറേബ്യൻ പുള്ളിപ്പുലി">
അറേബ്യൻ പുള്ളിപ്പുലി

അറേബ്യൻ ഉപദ്വീപിൽ കാണപ്പെടുന്ന പുള്ളിപ്പുലിയാണ് അറേബ്യൻ പുള്ളിപ്പുലി(Arabian Leopard) . Panthera pardus nimr എന്ന ശാസ്ത്രനാമത്തിൽ അറിയപ്പെടുന്ന ഇത് ഗുരുതരമായ വംശനാശഭീഷണി നേരിടുന്നു.

ലോകത്തിലെ ഏറ്റവും ചെറിയ പുള്ളിപ്പുലിയാണ് ഇത് . സെൻസസ് അനുസരിച്ച് ആകെ 250 ൽ കുറവായ അറേബ്യൻ പുള്ളിപ്പുലികൾ മാത്രമാണ് ഇന്ന് സ്വന്തം ആവാസ സ്ഥാനങ്ങളിൽ ജീവിക്കുന്നത്. 


</doc>
<doc id="295280" url="https://ml.wikipedia.org/wiki?curid=295280" title="ഇന്ത്യൻ പുള്ളിപ്പുലി">
ഇന്ത്യൻ പുള്ളിപ്പുലി

ഇന്ത്യൻ ഉപഭൂഖണ്ഡത്തിൽ കാണപ്പെടുന്ന പുള്ളിപ്പുലിയാണ് ഇന്ത്യൻ പുള്ളിപ്പുലി (Indian Leopard). ഇതിന്റെ ശാസ്ത്രനാമം "Panthera pardus fusca" എന്നാണ്. ആഫ്രിക്ക, ഏഷ്യ എന്നീ ഭൂഖണ്ഡങ്ങളിൽ ഇവ കാണപ്പെടുന്ന പുള്ളിപ്പുലിയുടെ ("Panthera pardus") ഒരു ഉപവർഗ്ഗമാണിത്.

ഇന്ത്യ, നേപ്പാൾ, ഭൂട്ടാൻ, ബംഗ്ലാദേശ്, പാകിസ്താൻ എന്നിവിടങ്ങളിൽ ഇവ കാണപ്പെടുന്നു. വർധിച്ച് വരുന്ന വേട്ടയാടലും കള്ളക്കടത്തും കാരണം ഇവ ഇന്ന് അപകടനിലയിൽ ആയിക്കൊണ്ടിരിക്കുകയാണ് . ആവാസ സ്ഥാനങ്ങളുടെ നാശവും ഇവയെ പ്രതികൂലമായി ബാധിക്കുന്നു.

127-142 സെ.മീ വരെ ആൺ പുലികൾക്ക് നീളം ഉണ്ട്. പെൺ പുലികൾക്ക് 104-117 സെ.മീ വരെയാണ് നീളം. ആൺ പുലികള്ക്ക് 50-77 കിലോഗ്രാമും പെൺ പുലികൾക്ക് 29-34 കിലോഗ്രാമും ഭാരം ഉണ്ടാകുന്നു.


</doc>
<doc id="295344" url="https://ml.wikipedia.org/wiki?curid=295344" title="ജാവൻ പുള്ളിപ്പുലി">
ജാവൻ പുള്ളിപ്പുലി

ഇന്തോനേഷ്യയിലെ ജാവയിൽ കാണപ്പെടുന്ന പുള്ളിപ്പുലിയാണ് ജാവൻ പുള്ളിപ്പുലി (Javan Leopard). "Panthera pardus melas" എന്ന ശാസ്ത്രനാമത്തിൽ അറിയപ്പെടുന്ന ഇത് ഗുരുതരമായ വംശനാശ ഭീഷണി നേരിടുന്നു. 2,267.9 മുതൽ 3,277.3 ചതുരശ്ര കിലോമീറ്റർ ആണ് ഇവയുടെ ആവാസ സ്ഥാനത്തിന്റെ വിസ്തീർണ്ണം. ഏറ്റവും ഒടുവിൽ നടന്ന കണക്കെടുപ്പ് പ്രകാരം 250 ൽ കുറവാണ് ഇവയുടെ എണ്ണം. വേട്ടയാടൽ, ആവാസ വ്യവസ്ഥയുടെ നാശം എന്നിവ ഇവയെ പ്രതികൂലമായി ബാധിക്കുന്നു. ഇന്തോനേഷ്യൻ ഭാഷയിൽ മാകൻ തുട്ടുൽ ജാവ, മാക്കൻ കുമ്പാഗ് എന്നും അറിയപ്പെടുന്നു


</doc>
<doc id="295350" url="https://ml.wikipedia.org/wiki?curid=295350" title="വാൾഡെൻസ് വേഴാമ്പൽ">
വാൾഡെൻസ് വേഴാമ്പൽ

വേഴാമ്പൽ കുടുംബത്തിലെ അംഗമാണ് വാൾഡെൻസ് വേഴാമ്പൽ . ഇംഗ്ലീഷ്: Walden's hornbill, Visayan wrinkled hornbill, rufous-headed hornbill അഥവാ writhed-billed hornbill. ഫിലിപ്പീൻസിൽ മാത്രം കാണുന്ന ഒരു തദ്ദേശീയ കാട്ടുപക്ഷിയാണ്‌ ഇവ. 

പഴങ്ങളാണ്‌ വാൾഡെൻസ് വേഴാമ്പലിന്റെ പ്രധാനഭക്ഷണം.


</doc>
<doc id="295354" url="https://ml.wikipedia.org/wiki?curid=295354" title="വടക്കൻ ചൈനീസ് പുള്ളിപ്പുലി">
വടക്കൻ ചൈനീസ് പുള്ളിപ്പുലി

ചൈനയുടെ വടക്കൻ പ്രദേശങ്ങളിൽ കണ്ടുവരുന്ന ഒരു പുള്ളിപ്പുലിയാണ് വടക്കൻ ചൈനീസ് പുള്ളിപ്പുലി(North Chinese Leopard) . Panthera pardus japonensis എന്നതാണ് ഇതിന്റെ ശാസ്ത്രനാമം .2002 ൽ നടന്ന IUCN കണക്കെടുപ്പ് പ്രകാരം അടുത്ത് തന്നെ അപകടകരമായ അവസ്ഥയിലുള്ള ജീവികളിൽ ഒന്നായി ഇതിന്റെ കണക്കാക്കുന്നു. 

മറ്റു പുള്ളിപ്പുലികളേക്കാൾ തിളങ്ങുന്ന ഓറഞ്ച് നിറമാണ് ഇവയ്ക്ക്. ഇവയുടെ രോമത്തിനു നീളം കൂടുതലാണ്. പൊതുവേ കാട്ടുപന്നി,
മാൻ തുടങ്ങിയവയെയാണ് ഇവ ആഹരിക്കുക എങ്കിലും ഇവ പക്ഷികളെയും ചെറു പ്രാണികളെയും വരെ ഭക്ഷിക്കുന്നത് കാണാം. ഒരു ശരാശരി ആൺ പുലിക്ക് അൻപത് കിലോഗ്രാം വരെ ഭാരം ഉണ്ടാകുന്നു.


</doc>
<doc id="295357" url="https://ml.wikipedia.org/wiki?curid=295357" title="പേർഷ്യൻ പുള്ളിപ്പുലി">
പേർഷ്യൻ പുള്ളിപ്പുലി

ലോകത്തിലെ ഏറ്റവും വലിപ്പം കൂടിയ പുള്ളിപ്പുലിയാണ് പേർഷ്യൻ പുള്ളിപ്പുലി (Persian Leopard). Panthera pardus ciscaucasica എന്ന ശാസ്ത്രനാമം ഉള്ള ഇതിനെ കൊക്കേഷ്യൻ പുള്ളിപ്പുലി ( Caucasian leopard ) എന്നും വിളിക്കുന്നു.

ഇറാൻ, കിഴക്കൻ തുർക്കി, തെക്കൻ തുർക്ക്മെനിസ്താൻ, കൊക്കേഷ്യൻ മലനിരകൾ എന്നിവിടങ്ങളിൽ ഇവയെ കണ്ടുവരുന്നു. ഏറ്റവും ഒടുവിൽ നടന്ന IUCN കണക്കെടുപ്പ് പ്രകാരം 871–1,290 ആണ് ഇവയുടെ ജനസംഖ്യ.


</doc>
<doc id="295360" url="https://ml.wikipedia.org/wiki?curid=295360" title="ശ്രീലങ്കൻ പുള്ളിപ്പുലി">
ശ്രീലങ്കൻ പുള്ളിപ്പുലി

ശ്രീലങ്കയിൽ മാത്രം കാണപ്പെടുന്ന പുള്ളിപ്പുലിയാണ് ശ്രീലങ്കൻ പുള്ളിപ്പുലി. Panthera pardus kotiya എന്ന ശാസ്ത്രനാമത്തിൽ അറിയപ്പെടുന്ന ഈ പുലികൾ ആകെ 250ൽ താഴെ മാത്രമേ ഇന്ന് ജീവിച്ചിരിക്കുന്നുള്ളൂ 

1956ൽ ശ്രീലങ്കൻ ജന്തുശാസ്ത്രജ്ഞൻ ആയ പോൾ എഡ്വാർഡ് പൈറിസ് ദേരാനിയാഗ്ല യാണ് ഇതിനെ ആദ്യമായി വർഗ്ഗീകരിച്ചത്. സിംഹള ഭാഷയിൽ ഇത് കോട്ടിയ എന്നും തമിഴിൽ ഇത് ചിരുത്തൈ എന്നും അറിയപ്പെടുന്നു. 


</doc>
<doc id="295416" url="https://ml.wikipedia.org/wiki?curid=295416" title="അശോക് കുമാർ (ഛായാഗ്രാഹകൻ)">
അശോക് കുമാർ (ഛായാഗ്രാഹകൻ)

ഭാരതത്തിലെപ്രമുഖ ചലച്ചിത്രഛായാഗ്രാഹകനായിരുന്നു എ.അശോക് കുമാർ. (ജ: 1941/1942 – മ: 22 ഒക്ടോ:2014). ദക്ഷിണേന്ത്യൻ ചലച്ചിത്രങ്ങളുടെ ചിത്രണവുമായി ബന്ധപ്പെട്ടാണ് അദ്ദേഹം കൂടുതലുംപ്രവർത്തിച്ചിരുന്നത്. "നെഞ്ചത്തെ കിള്ളാതെ"(1980) എന്ന ചിത്രത്തിനു അദ്ദേഹത്തിനു ഏറ്റവും മികച്ച ഛായാഗ്രാഹകനുള്ള ദേശീയപുരസ്ക്കാരം ലഭിച്ചിട്ടുണ്ട്. ദേശീയ ഫിലിം അവാർഡ് ജൂറിയായും പ്രവർത്തിച്ചിട്ടുണ്ട്. 
കൂടാതെ ആറോളം ചലച്ചിത്രങ്ങൾ അദ്ദേഹം സംവിധാനം ചെയ്തിട്ടുണ്ട്.








</doc>
<doc id="295419" url="https://ml.wikipedia.org/wiki?curid=295419" title="ആൽക്കലോയ്ഡ്">
ആൽക്കലോയ്ഡ്

പ്രകൃത്യാ ഉണ്ടാകുന്നതും, മിക്കപ്പോഴും ക്ഷാര നൈട്രജൻ ആറ്റം ഉൾക്കൊള്ളുന്നതുമായ രാസസംയുക്തമാണ് ആൽക്കലോയ്ഡ്. വ്യത്യസ്ത ജീവജാലങ്ങളിൽ നിർമ്മിതമാകുന്ന ഇവ, പ്രത്യേകിച്ചും 10 മുതൽ 20 ശതമാനം ഉയരമുള്ള സസ്യങ്ങളിൽ കാണുന്നു. 


</doc>
<doc id="295425" url="https://ml.wikipedia.org/wiki?curid=295425" title="മലയാംപടി">
മലയാംപടി

മലയാംപടി കണ്ണൂർ ജില്ലയിൽ ഇരിട്ടി താലൂക്കിൽ കണിച്ചാർ ഗ്രാമ പഞ്ചായത്തിൽ സ്ഥിതി ചെയ്യുന്ന ഒരു മലയോര ഗ്രാമം ആണ്. പശ്ചിമ ഘട്ടത്തിലെ വയനാടൻ മലനിരകളുടെ അടിവാരത്തതായി സ്ഥിതി ചെയ്യുന്ന ഈ ഗ്രാമംകണ്ണൂർ ജില്ലയിലെ തന്നെ സമുദ്ര നിരപ്പിൽ നിന്നും ഏറ്റവും ഉയരത്തിൽ സ്ഥിതി ചെയ്യുന്ന സ്ഥലങ്ങളിൽ ഒന്നാണ്.

പാശുപതാസ്ത്ര ലബ്ദിക്കായി തപസ് ചെയ്ത അർജുൻ കാട്ടാള വേഷത്തിൽ വന്ന ഭഗവാൻ പരമ ശിവനോട് ആളറിയാതെ ഏറ്റു മുട്ടുകയും പരാജിതനാവുകയും ചെയ്ത കഥ മഹാഭാരതത്തിൽ വിവരിക്കുന്നുണ്ട്. ആദിമ ഗോത്ര വർഗ്ഗമായ കുറിച്യർ വേട്ടയ്ക്ക് പോകുന്നതിനു മുൻപ് നായാടിയായി വന്ന ശിവനെ അല്ലെങ്കിൽ മുത്തപ്പനെ പൂജിക്കുന്ന ചടങ്ങുണ്ട്, മലക്കാരി അല്ലെങ്കിൽ മലോൻ എന്നും അവർക്കിടയിൽ ഈ മൂർത്തി അറിയപ്പെടുന്നത്,മാലോൻ പടിയാണു മലയാം പടി ആയത്. പടി എന്ന് പറയുന്നത് പൂജ നടത്തിയിരുന്ന മലമുകളിലെ ഉയർന്ന സ്ഥലത്തിനെയാണ്. കൊട്ടിയൂർ ക്ഷേത്രത്തിന്റെ ഭാഗമായ മാലോൻ അഥവാ മാലോം ദേവസ്ഥാനം ഈ വിശ്വാസവുമായി ബന്ധപ്പെട്ടു കിടക്കുന്നു. ഏലപ്പീടിക മലയുടെ ചില പ്രദേശങ്ങൾ മലയാംപടി, രാജമുടി, വെള്ളൂന്നി എന്നി എന്നിവ ചേരുന്നതാണ് മലയാംപടി എന്നറിയപ്പെടുന്നത്.

രേഖപ്പെടുത്തിയ ചരിത്ര പ്രകാരംകേരള വർമ്മ പഴശ്ശിരാജ ഉൾപ്പെടുന്ന കോട്ടയം രാജാക്കന്മാരും കുറുമ്പ്ര നാട്ടുകാരും ചേർന്ന് വയനാട്ടിലെ വേടക്കരശനെ കുമ്പള ദേശവാഴിയുടെ സഹായത്താൽ കീഴടക്കി വയനാട് പിടിച്ചെടുക്കുമ്പോൾ പെരിയ കാടുകളുടെ ഭാഗമായിരുന്നു ഇന്നത്തെ മലയാംപടി ഏലപീടിക വെള്ളൂന്നി ഉൾപ്പെടുന്ന മലമ്പ്രദേശങ്ങൾ പിന്നീട് പഴശ്ശി രാജാവിന്റെ പ്രധാന മന്ത്രിയായിരുന്ന ശങ്കരൻ നമ്പ്യാരുടെ കുടുംബമായിരുന്ന കണ്ണവത്ത് കുടുംബത്തിന്റെ മേൽനോട്ടത്തിൽ എത്തിച്ചേർന്നു. അക്കാലത്ത് ഈ പ്രദേശത്തു കുറിച്യർ, കാടന്മാർ, പണിയർ മുതലായ ഗോത്ര വർഗ്ഗത്തിൽ പെട്ട ജനങ്ങൾ മാത്രമാണ് വസിച്ചിരുന്നത്. വില്യം ലോഗന്റെ മലബാർ മാനുവൽ എന്ന പുസ്തകത്തിൽ 1802 ൽ കേളകത്തിനടുത്ത് വച്ച് എടച്ചേന കുങ്കൻ, തലക്കൽ ചന്തു എന്നിവരുടെ നേതൃത്വത്തിൽ ബ്രിട്ടീഷ്‌ ഈസ്റ്റ് ഇന്ത്യ കമ്പനി പടയുമായി പഴശ്ശിരാജാവിന്റെ പട ഏറ്റുമുട്ടിയതായി രേഖപ്പെടുത്തിയിട്ടുണ്ട്. അന്ന് ചന്തുവിനെ സഹായിക്കാൻ പേരിയ ചുരത്തിനടുത്തു നിന്നും മല ഇറങ്ങി വന്ന നൂറു കുറിച്യ പോരാളികളെ പറ്റി വിവരിക്കുന്നുണ്ട്. 1797 മാർച്ച് 8നു നടന്ന പെരിയ ചുരം യുദ്ധത്തിലും ഇവിടെ നിന്നുള്ള കുറിച്യർ പങ്കെടുത്തിട്ടുണ്ട്, അവർ മലയിറങ്ങിയത് ഈ പ്രദേശത്ത് നിന്നാണ് കാരണം കുടിയേറ്റം തുടങ്ങുന്നതിനും നൂറ്റാണ്ടുകൾക്ക് മുൻപ് കുറിച്യർ എന്നറിയപ്പെടുന്ന ഗിരി വർഗ്ഗ ഗോത്ര സമുദായത്തിന്റെ സ്വാഭാവിക ആവാസ മേഖലയായിരുന്നു ഈ പ്രദേശം. കാവുകൾ എന്നറിയപ്പെടുന്ന ധാരാളം ആരാധനാലങ്ങൾ ഇവിടെ നിലനിന്നിരുന്നു. കാവുകൾ ചിലത് ക്ഷേത്രങ്ങൾ ആയി പരിണമിച്ചെങ്കിലും അവിടെ നടക്കുന്ന ആരാധനയിലും മറ്റും ഇന്നും കുറിച്യർക്ക് വലിയ സ്ഥാനം നല്കപ്പെടുന്നുണ്ട്. കൊട്ടിയൂരിൽ ഒറ്റപ്പിലാൻ സ്ഥാനം ഇതിനെ സാധൂകരിക്കുന്നു. കുടിയേറ്റത്തിനും ഒരുപാട് കാലം മുൻപേ കുറിച്യർ വലിയ സമൂഹമായി ഈ പ്രദേശത്തു നിലനിന്നിരുന്നു. പഴശ്ശി രാജാവുമായി ഇവർക്ക് നല്ല ബന്ധവും നിലനിന്നിരുന്നു.അന്യ നാടുകളിൽ നിന്നുള്ള കുടിയേറ്റത്തിന്റെ ഫലമായി ഇത്തരം കാവുകൾ എല്ലാം നശിപ്പിക്കപ്പെട്ടെങ്കിലും ഗോത്ര വർഗ്ഗക്കാരുടെ ആരാധന കേന്ദ്രങ്ങളുടെ അവശേഷിപ്പുകൾ ഓടപ്പുഴ, കാടന്മല, ഏലപ്പീടിക എന്നിവിടങ്ങളിൽ ഇപ്പോഴും കാണാവുന്നതാണ്. കുറിച്യ വിഭാഗക്കാരുടെ ആരാധന കേന്ദ്രമായിരുന്ന ആനയംകാവ് മൂർച്ചില കാവ് എന്നിവ മാത്രമാണ് ഇന്ന് അവശേഷിക്കുന്നത്.

1930 കളോടെ കണിച്ചാർ ഗ്രാമ പഞ്ചായത്തിന്റെ പല ഭാഗങ്ങളിലേക്കും പ്രത്യേകിച്ച് മലയാംപടിയുടെ സമീപ പ്രദേശമായ കൊളക്കാടേക്ക് മലബാറിന്റെ പല ഭാഗത്ത് നിന്നും കോട്ടയത്ത് നിന്നും ആളുകൾ കുടിയേറ്റം നടത്തിയിരുന്നു എന്നാൽ മലേറിയ പോലുള്ള അസുഖങ്ങളും വന്യ മൃഗങ്ങളുടെ ആക്രമണവും ആദ്യ കാലങ്ങളിൽ കുടിയേറ്റത്തിനു വിഘാതമായി. 1950 കളോടെ കൊളക്കാട് പ്രദേശത്തേക്ക് കൂടുതൽ ആളുകൾ വന്നെത്തുകയും കാടു വെട്ടിത്തെളിച്ച് കൃഷി ആരംഭിക്കുകയും ചെയ്തു. വീടുകൾക്കും മറ്റുമായി ആവശ്യമായ മരങ്ങൾ വെട്ടുന്നതിനായാണ് മലയാംപടി, ഓടപ്പുഴ പ്രദേശങ്ങളിലേക്ക് ആദ്യമായി ആളുകൾ എത്തുന്നത്.ഇവിടെ നിന്നും മരം കൊണ്ട് പോകുന്നതിനായാണ് ആദ്യമായി ഇവിടേക്ക് വഴികൾ നിർമ്മിക്കപെട്ടത്, കാലന്തരത്തിൽ വിലപിടിപ്പുള്ള ഈട്ടി, തേക്ക് മുതലായ മരങ്ങൾ വെട്ടിയെടുക്കുന്ന കൂപ്പുകൾ ആയി ഈ പ്രദേശങ്ങൾ പരിണമിച്ചു. പിന്നീട് ഈ പ്രദേശത്തേക്ക് കൂടുതൽ ആളുകൾ വരികയും കൃഷിക്ക് അനുയോജ്യമായ പ്രദേശങ്ങൾ വെട്ടിത്തെളിച്ച് എടുക്കുകയുമുണ്ടായി. ഈ പ്രദേശങ്ങളിൽ കൂടുതലായി ഉണ്ടായിരുന്ന കുറിച്യ ജനവിഭാഗത്തിൽ നില നിന്നിരുന്ന അയിത്തം അവരെ കുടിയേറിയ ജനവിഭാഗങ്ങളിൽ നിന്നും അകന്നു മാറുന്നതിനും അവരുടെ സ്വാഭാവിക അധിവാസ മേഖലകളിൽ നിന്നും കൂടുതൽ മലമ്പ്രദേശങ്ങളിലേക്ക് ഒഴിഞ്ഞു പോകുന്നതിനും കാരണമായി. 1970 കളോടെ മലയാംപടിയിൽ ധാരാളം ആളുകൾ താമസമാക്കുകയും കാർഷിക വൃത്തി ജീവിത മാർഗ്ഗമായി മാറുകയും ചെയ്തു.

സമുദ്ര നിരപ്പിൽ നിന്നും 1302 അടി ഉയരത്തിലാണ് ഈ ഗ്രാമം സ്ഥിതി ചെയ്യുന്നത്. ഉയരത്തിന്റെ അടിസ്ഥാനത്തിൽ കണ്ണൂരിനെ മൂന്നായി തരം തിരിച്ചിരിക്കുന്നതിൽ ഉയർന്ന മലമ്പ്രദേശങ്ങൾ എന്ന വിഭാഗത്തിലാണു മലയാംപടിയുടെ സ്ഥാനം. പശ്ചിമ ഘട്ടത്തിൽ വരുന്ന വയനാടൻ മലനിരകളുടെ ഒരു ഭാഗമായിട്ട് വരുന്ന ഈ പ്രദേശത്തിന്റെ കിഴക്ക് ഭാഗം റിസർവ് ഫോറസ്റ്റ് ആണ്. നിത്യ ഹരിത വനമായി വരുന്ന ഈ ഭാഗത്ത് ഇലപൊഴിയുന്ന മരങ്ങളും കാണപ്പെടുന്നു, വലിയ പാറകൾ നിറഞ്ഞ ലാറ്ററൈറ്റ് മണ്ണിൽ ധാരാളം മുള വർഗ്ഗങ്ങളും തേക്ക്, ഈട്ടി മുതലായ വിലപിടിപ്പുള്ള മരങ്ങളും വളരുന്നു. മലകളിൽ നിന്നും താഴ്വാരതേക്ക് ഒഴുകുന്ന ധാരാളം നീരൊഴുക്കുകൾ ഇവിടുണ്ട്, തോടുകൾ എന്നാണ് ഇവ അറിയപ്പെടുന്നത്. കാർഷികാവശ്യങ്ങൾക്കും കുടിക്കുന്നതിനും ജനങ്ങൾ ഇവയെയാണ് ആശ്രയിക്കുന്നത്.

ഉയർന്ന പ്രദേശം ആയതിനാലും വനത്തിന്റെ സാമീപ്യം ഉള്ളതിനാലും അന്തരീക്ഷത്തിൽ ഈർപ്പം തങ്ങി നില്ക്കുന്ന ഈ പ്രദേശത്ത് അനുഭവപ്പെടുന്ന കൂടിയ അന്തരീക്ഷ താപ നില വേനലിൽ 35 ഡിഗ്രി സെൽഷ്യസ് ആണ് . മഴക്കാലത്തും ശൈത്യകാലത്തും ഇത് 15 ഡിഗ്രി സെൽഷ്യസ് വരെ താഴുകയും ചെയ്യും. ജൂൺ മുതൽ സെപ്റ്റംബർ മൺസൂൺ മഴ ലഭിക്കുന്ന ഈ പ്രദേശത്ത് മൺസൂണിന്റെ തുടക്കത്തിൽ വളരെ ശക്തമായ കാറ്റും അനുഭവപ്പെടുന്നു. ശക്തമായ കാറ്റ് കാർഷിക വിളകൾക്ക് കനത്ത നാശം വരുത്തുന്നത് ഇവിടെ സാധാരണമാണ്. ഈ സമയത്ത് ശക്തമായ കട്ടികൂടിയ കോടമഞ്ഞും കാണപ്പെടാറുണ്ട്. ഒക്ടോബർ നവംബർ മാസങ്ങളിൽ പോസ്റ്റ് മൺസൂണിൽ ശക്തി കുറഞ്ഞ മഴ ലഭിക്കുന്നു. നവംബർ ഡിസംബർ മാസങ്ങളിൽ ശൈത്യ കാലമാണ്. ശൈത്യ കാലത്ത് അന്തരീക്ഷ താപം വളരെയധികം താഴുകയും കോട മഞ്ഞു നിറഞ്ഞു നിൽക്കുകയും ചെയ്യുന്നത് ഇവിടെ സാധാരണം ആണ്.
കുടിയേറ്റത്തിന്റെ ആദ്യ കാലങ്ങളിൽ ആന,കാട്ടു പന്നി മുതലായ വന്യ മൃഗങ്ങളുടെ ആക്രമണം രൂക്ഷമായിരുന്നു. ആ കാലഘട്ടത്തിൽ ഇഞ്ചിപ്പുല്ല് (തെരുവ പുല്ല്) വാറ്റി പുൽ തൈലം എടുക്കുന്നതും മരച്ചീനി കൃഷിയും ആയിരുന്നു ജനങ്ങളുടെ പ്രധാന ജീവിതോപാധി, പിന്നീട് തെങ്ങ് കവുങ്ങ് കശുവണ്ടി നാണ്യ വിളകളും ഇഞ്ചി മഞ്ഞൾ കറുവാപട്ട ജാതി കുരുമുളക് മുതലായ സുഗന്ദ വ്യഞ്ജനങ്ങൾ ധാരാളമായി കൃഷി ചെയ്യപ്പെട്ടു. തലശ്ശേരി, മംഗളൂരു എന്നീ നഗരങ്ങളിലേക്ക് കയറ്റി അയക്കുന്നതിനായി വ്യാപാരികൾ നേരിട്ട് വന്നു കർഷകരിൽ നിന്നും കാർഷിക വിഭവങ്ങൾ സംഭരിച്ചിരുന്നു. ഇന്ന് റബ്ബർ ആണ് മലയാംപടിയിലെ പ്രധാന കൃഷി. ആട് മാട് വളർത്തലും ഒരു പ്രധാന വരുമാന മാർഗ്ഗമാണ്.
മലയാംപടി പോസ്റ്റ്‌ ഓഫിസ് കൊളക്കാട് പ്രാഥമിക ആരോഗ്യ കേന്ദ്രത്തിന്റെ വെള്ളൂന്നിയിലുള്ള ഉപകേന്ദ്രവുമാണ് പ്രധാന ഗവണ്മെന്റ് സേവന കേന്ദ്രങ്ങൾ. 
മലയാംപടി അംഗനവാടി, 1956 ൽ നിലവിൽ വന്ന ഓടപുഴ ഗവന്മെന്റ് എൽ പി സ്കൂൾ, കൊളക്കാട് സെന്റ്‌ സെബാസ്റ്യൻ യു പി സ്കൂൾ സാൻ തോം ഹയർ സെക്കണ്ടറി സ്കൂൾ എന്നിവയാണ് കുട്ടികളുടെ വിദ്യാഭ്യാസത്തിനായി ആശ്രയിക്കുന്നത്.

പ്രധാനമായും രണ്ടു ക്രിസ്തീയ ആരാധനാലയങ്ങളും ഒരു ക്ഷേത്രവുമാണ് മലയാംപടി ഗ്രാമത്തിലുള്ളത്. മലയാംപടിയിലെ ഫാത്തിമ മാതാ ദേവാലയവും, രാജമുടിയിലെ ഉണ്ണി യേശുവിന്റെ ദേവാലയവും വെള്ളൂന്നി ആനയം കാവ് ദേവി ക്ഷേത്രവുമാണവ. 

1984 ലാണ് മലയാംപടിയിൽ ഇന്ന് കാണുന്ന രീതിയിലുള്ള ഫാത്തിമ മാതാവിന്റെ ദേവാലയം പണികഴിപ്പിക്കുന്നത്. ലത്തീൻ കത്തോലിക്കാ വിഭാഗക്കാരാണ് ഇവിടെ ആരാധന നടത്തുന്നത്.

റോമൻ കത്തോലിക്കാ വിഭാഗക്കാരാണ് രാജമുടിയിലെ ഈ ഉണ്ണിയേശു ദേവാലയത്തിൽ ആരാധന നടത്തുന്നത്.

ഹിന്ദു മതസ്ഥരുടെ ദേവാലയമാണ് വെള്ളൂന്നിയിൽ ഉള്ള ഈ ക്ഷേത്രം. കുറിച്യ സമുദായത്തിൽ പെട്ടവരുടെ ആരാധനാ കേന്ദ്രമായ കാവ് കുടിയേറ്റക്കാരുടെ വരവോട് കൂടി ഹിന്ദു കാവായും പിന്നീടു ക്ഷേത്രമായും പരിണമിച്ചു, ആന മുഖൻ അമ്മൻ കാവ് ആനയം കാവ് ആയി എന്നാണ് ഐതിഹ്യം..
ചിത്രങ്ങൾ

</doc>
<doc id="295429" url="https://ml.wikipedia.org/wiki?curid=295429" title="മാലിക് കഫൂർ">
മാലിക് കഫൂർ

അലാവുദ്ദീൻ ഖിൽജിയുടെ സേനാനായതനായിരുന്നു മാലിക് കഫൂർ. ഹസാർ ദിനാറി (ആയിരം ദിനാറുകാരൻ) എന്ന പേരിലും അറിയപ്പെട്ടിരുന്നു. അലാവുദ്ദീൻ ഖിൽജിയുടെ ഡെക്കാൻ ആക്രമണങ്ങൾക്ക് നേതൃത്വം നല്കിയത് മാലിക് കഫൂർ ആയിരുന്നു. 
നസ്രത്ഖാന്റെ നേതൃത്വത്തിൽ അലാവുദ്ദീൻ ഖിൽജിയുടെ സൈന്യം 1299-ൽ കാംബേ കീഴടക്കി. നസ്രത്ഖാൻ സമ്പന്നരായ വ്യാപാരികളിൽനിന്ന് സ്വർണവും വിലപിടിപ്പുളള രത്നങ്ങളും പിടിച്ചു വാങ്ങി. കഫൂർ എന്ന അടിമയുടെ സൗന്ദര്യത്തിൽ ആകൃഷ്ടനായി ആയിരം പണത്തിന് (ഹസാർ ദിനാർ- അങ്ങനെയാണ് കഫൂറിന് ഹസാർ ദിനാറി എന്ന പേരു വീണത്) അവനെ വിലക്കെടുത്ത് മാലിക്-നയിബ് പദവി നല്കിയതായും അലാവുദ്ദീൻ ഖിൽജിയും കഫൂറിൽ ഏറെ ആകൃഷ്ടനായിരുന്നുവെന്നും മുസ്ളീം ചരിത്രകാരൻ ബർണി രേഖപ്പെടുത്തുന്നു. . 
മലിക് കഫൂറിന്റെ ഉയർച്ച ദ്രുതഗതിയിലായിരുന്നു. 1306- 1308 കാലത്തെ ഡെക്കാൻ ആക്രമണങ്ങൾക്ക് നേതൃത്വം നല്കാൻ അലാവുദ്ദീൻ ഖിൽജി തെരഞ്ഞെടുത്തത് മാലിക് കഫൂറിനേയാണ്. . 

കപ്പം കൊടുക്കുന്നതിൽ വീഴ്ച വരുത്തിയ യാദവ രാജാവ് രാമദേവയേയാണ് കഫൂർ ആദ്യം ആക്രമിച്ചത്. യുദ്ധത്തിൽ വിജയം വരിച്ച കഫൂറിന്റെ അടുത്ത ലക്ഷ്യം കാകതീയ തലസ്ഥാനമായ വാരങ്കൽ ആയിരുന്നു. നീണ്ട ഏറ്റു മുട്ടലിനുശേഷം പ്രതാപരുദ്ര രണ്ടാമൻ അടിയറവു പറഞ്ഞു. വമ്പിച്ച സമ്പത്തുമായി കഫൂർ ദില്ലിയിൽ തിരിച്ചെത്തി. അടുത്തതായി 1311-ൽ ഹൊയ്സാല രാജാവ് ബല്ലാലയെ ആക്രമിച്ചു. ബല്ലാലയും കീഴടങ്ങി. പാണ്ഡ്യരാജ്യത്തിലെ കുടുംബവഴക്കുകളിൽ ഇടപെടാനുളള അവസരം മുതലെടുത്ത് ബല്ലാലയുമൊത്ത് മധുരയുടെ നേർക്കു നീങ്ങി.ഈ യുദ്ധങ്ങളിൽ നിന്നെല്ലാം പിടിച്ചെടുത്ത സമ്പത്ത് അലാവുദ്ദീൻ ഖിൽജിയുടെ ഭണ്ഡാരത്തിലെത്തി. 
അലാവുദ്ദീൻ ഖിൽജിക്ക് മാലിക് കഫൂറിനെ അത്യന്തം സ്നേഹവും വിശ്വാസവുമായിരുന്നു. ഇതു മുതലെടുത്ത് കഫൂർ എതിരാളികളെ വകവരുത്തി. സുൽത്താൻ രോഗാതുരനായപ്പോൾ കഫൂറിന്റെ ശത്രുക്കൾ ശക്തിയാർജിച്ചു. സുൽത്താന് വിഷം കൊടുത്ത് കൊന്നത് മാലിക് കഫൂറാണെന്നു പറയപ്പെടുന്നു. . .
അലാവുദ്ദീൻ ഖിൽജിയുടെ മരണത്തോടെ മാലിക് കഫൂർ അധികാരം കൈകാര്യം ചെയ്യാൻ തുടങ്ങി. സുൽത്താന്റെ പ്രായപൂർത്തിയായ എല്ലാ മക്കളേയും കാരാഗ്രഹത്തിലടച്ചു.വെറും ശിശുവായിരുന്ന മറ്റൊരു പുത്രനെ രാജാവായി വാഴിച്ച് പ്രതിനിധിയെന്ന നില്ക്ക് സ്വയം ഭരണഭാരം കൈയേറ്റു. പ്രമുഖപൗരന്മാരെ ദർബാറിലേക്ക് വിളിച്ചു വരുത്തി കൂട്ടായി വധിക്കാനുളള കഫൂറിന്റെ ഗൂഢാലോചന തിരിച്ചടിയായി ഭവിച്ചു അലാവുദ്ദീൻ ഖിൽജി മരിച്ച് മുപ്പത്തിയഞ്ചാമത്തെ ദിവസം കഫൂർ വധിക്കപ്പെട്ടു. 
</references/>


</doc>
<doc id="295441" url="https://ml.wikipedia.org/wiki?curid=295441" title="കടൽ‌ക്കാറ്റ്">
കടൽ‌ക്കാറ്റ്

പകൽ‌സമയത്ത് കടലിൽ‌നിന്നും കരയിലേയ്ക്ക് വീശുന്ന കാറ്റാണ് കടൽ‌ക്കാറ്റ്.

പകൽസമയത്ത് സൂര്യപ്രകാശം മൂലം കര കടലിനേക്കാൾ അധികം ചൂടാക്കപ്പെടും. അപ്പോൾ കരക്ക് മുകളിൽ ഉള്ള വായു എളുപ്പം ചൂടാക്കപ്പെട്ടു അന്തരീക്ഷത്തിലേക്ക് ഉയർന്നു തുടങ്ങും. ഇത് മൂലം കരയിൽ ഒരു ന്യൂനമർദം രൂപപ്പെടുന്നു. അതേസമയം കരയെ സംബന്ധിച്ചിടത്തോളം കടലിൽ ഉയര്ന്ന മർദം ആണ്. വായു എപ്പോളും ഉയർന്നമർദത്തിൽ നിന്നും കുറഞ്ഞ മര്ടത്തിലെക്ക് ആണ് പ്രവഹിക്കുക. അങ്ങനെ കടലിൽ നിന്നും വായു കരയിലേക്ക് വീശുന്നു. ഇങ്ങനെ ആണ് കടൽകാറ്റ് രൂപപ്പെടുന്നത്. 


</doc>
<doc id="295461" url="https://ml.wikipedia.org/wiki?curid=295461" title="എസ്.എസ്. രാജേന്ദ്രൻ">
എസ്.എസ്. രാജേന്ദ്രൻ

പ്രശസ്തനായ ഒരു തമിഴ് ചലച്ചിത്രനടനായിരുന്നു എസ്.എസ്.ആർ എന്ന ചുരുക്കപ്പേരിലറിയപ്പെടുന്ന എസ്.എസ്. രാജേന്ദ്രൻ. അഭിനയ രംഗത്ത് എം.ജി.ആറിന്റെയും ശിവാജി ഗണേശന്റെയും സമശീർഷനായി ഗണിക്കപ്പെടുന്ന ഇദ്ദേഹം ചലച്ചിത്രനിർമ്മാതാവ്, സംവിധായകൻ, രാഷ്ട്രീയപ്രവർത്തകൻ എന്നീ നിലകളിലും ശ്രദ്ധേയനായിരുന്നു. സ്വതന്ത്ര ഇന്ത്യയിൽ സംസ്ഥാന നിയമസഭയിലേക്കു തിരഞ്ഞെടുക്കപ്പെട്ട ആദ്യത്തെ സിനിമാനടനാണ് ഇദ്ദേഹം.

മധുരയിലെ ഉസിലംപെട്ടിക്ക് സമീപമുള്ള ചെറുഗ്രാമമായ സേദാപ്പട്ടിയിൽ ജനിച്ച രാജേന്ദ്രൻ പുലിയ മാനകർ ബോയ്സ് കമ്പനിയുടെ നാടകങ്ങളിലൂടെ ചെറുപ്രായത്തിൽ തന്നെ അഭിനയരംഗത്ത് സജീവമായി. നല്ലൊരു ഗായകൻ കൂടിയായിരുന്ന ഇദ്ദേഹം പിൽക്കാലത്ത് ടി.കെ.എസ് ബ്രദേഴ്സ് നാടക കമ്പനി തുടങ്ങിയ മറ്റ് ട്രൂപ്പുകളുടെയും ഭാഗമായി മാറി.

1947-ൽ സിനിമയിലെത്തിയെങ്കിലും ശിവാജി ഗണേശൻ നായകനായ "പരാശക്തി"-യിലെ (1952) സഹനടവേഷമാണ് എസ്.എസ്. രാജേന്ദ്രനെ സിനിമാരംഗത്തേറെ പ്രശസ്തനാക്കിയത്. ഇരുവരും പിന്നീട് ഒട്ടേറെ ചലച്ചിത്രങ്ങളിൽ ഒന്നിച്ചഭിനയിച്ചു. അമ്പതോളം ചലച്ചിത്രങ്ങളിൽ നായക-സഹനട വേഷങ്ങൾ അവതരിപ്പിച്ച എസ്.എസ്.ആർ-നെ 'ലച്ചിയ നടികർ'(മൂല്യങ്ങളുള്ള നടൻ) എന്നാണ് ആരാധകർ ആദരവോടെ വിശേഷിപ്പിച്ചിരുന്നത്. ശുദ്ധമായ ഉച്ചാരണവും നീളൻ സംഭാഷണങ്ങൾ അനായാസം കൈകാര്യം ചെയ്യുന്നതിലുള്ള കഴിവും ഇദ്ദേഹത്തിന്റെ പ്രത്യേകതകളായിരുന്നു. രത്തകണ്ണീർ, രംഗൂൺ രാധ, ശിവഗംഗൈ സീമൈ തുടങ്ങിയവ ഇദ്ദേഹത്തിന്റെ ശ്രദ്ധേയ സിനിമകളാണ്. 2003-ൽ സിനിമാഭിനയം നിർത്തി.
ഡി.എം.കെ. സ്ഥാപകൻ അണ്ണാദുരെയുടെ കൈപിടിച്ചാണ് എസ്.എസ്.ആർ രാഷ്ട്രീയത്തിലേക്ക് ചുവടുവെച്ചത്.1962-ൽ ഡി.എം.കെ ടിക്കറ്റിൽ തേനി മണ്ഡലത്തെയാണ് ഇദ്ദേഹം പ്രതിനിധീകരിച്ചത്. 1970-ൽ ഡി.എം.കെ രാജ്യസഭാംഗമായി. എം. കരുണാനിധിയുടെ അടുത്ത സുഹൃത്തായിരുന്നെങ്കിലും എം.ജി.ആർ പാർട്ടി വിട്ടതോടെ എ.ഐ.ഡി.എം.കെയിൽ അംഗമായി. എ.ഐ.ഡി.എം.കെ സ്ഥാനാർഥിയായി അണ്ടിപ്പട്ടി മണ്ഡലത്തിൽനിന്ന് നിയമസഭയിലേക്ക് വൻ ഭൂരിപക്ഷത്തിനാണ് ജയിച്ചത്.
"നാൻ വന്ത പാതൈ" എന്ന പേരിൽ പുറത്തിറങ്ങിയ ഇദ്ദേഹത്തിന്റെ ആത്മകഥ ഏറെ ശ്രദ്ധിക്കപ്പെട്ടിരുന്നു.

പ്രധാനപ്പെട്ട തമിഴ് ചിത്രങ്ങൾ .



</doc>
<doc id="295468" url="https://ml.wikipedia.org/wiki?curid=295468" title="വെള്ളിമൂങ്ങ (ചലച്ചിത്രം)">
വെള്ളിമൂങ്ങ (ചലച്ചിത്രം)

ബിജു മേനോനെ നായകനാക്കി ജിബു ജേക്കബ്‌ സംവിധാനം ചെയ്ത് 2014 ൽ പുറത്തിറങ്ങിയ ഒരു രാഷ്ട്രീയ ഹാസ്യചിത്രമാണ് വെള്ളിമൂങ്ങ. ഉള്ളാട്ടിൽ ഫിലിംസിന്റെ ബാനറിൽ ഉള്ളാട്ടിൽ ശശിധരൻ ആണ് ചിത്രം നിർമ്മിച്ചിരിക്കുന്നത്. നിക്കി ഗാൽറാണി, അജു വർഗ്ഗീസ്, ടിനി ടോം, കലാഭവൻ ഷാജോൺ എന്നിവരാണ് ചിത്രത്തിലെ മറ്റു പ്രധാന അഭിനേതാക്കൾ. 60 കേന്ദ്രങ്ങളിൽ ചിത്രം റിലീസ് ചെയ്തു. അധികം പ്രതീക്ഷയൊന്നും ഇല്ലാതെ എത്തിയ ചിത്രം വൻവിജയം നേടി.


മനോരമ മ്യൂസിക്‌ 2014 ഡിസംബർ മാസം വെള്ളിമൂങ്ങയുടെ ഹോം റിലീസിംഗ് നടത്തും. വി.സി.ഡി,ഡി.വി.ഡി & ബ്ലൂ റേ ഫോർമാറ്റുകളിൽ പുറത്ത് ഇറക്കും



</doc>
<doc id="295475" url="https://ml.wikipedia.org/wiki?curid=295475" title="ഒറ്റപ്പിലാൻ">
ഒറ്റപ്പിലാൻ

കൊട്ടിയൂർ മഹാദേവ ക്ഷത്രത്തിലെ ‘'പൂണൂലില്ലാത്ത തന്ത്രി” എന്നറിയപ്പെടുന്നയാളാണ് ഒറ്റപ്പിലാൻ സ്ഥാനികൻ. കുറിച്യ വിഭാഗക്കാരനായ ഒറ്റപ്പിലാന്റെ പുർവികനാണ് അക്കരെ കൊട്ടിയൂരിലെ സ്വയംഭൂ വിഗ്രഹം കണ്ടെത്തിയതെന്നാണു വിശ്വാസം. കൊട്ടിയൂർ വൈശാഖ ഉത്സവം ആരംഭിക്കും മുൻപ് ഒരു കിഴിയിൽ ദക്ഷിണ നൽകി ഒറ്റപ്പിലാനിൽനിന്ന് മണിത്തറ ഏറ്റുവാങ്ങിയാണ് ചടങ്ങ് ആരംഭിക്കുന്നത്. 27 നാൾ നീളുന്ന കൊട്ടിയൂർ ഉൽസവത്തിനു മുന്നോടിയായി നടക്കുന്ന നീരെഴുന്നള്ളത്തിനു മുൻപു ക്ഷേത്രസങ്കേതം കാണിച്ചുകൊടുക്കാൻ മുൻപേ നടക്കുന്ന ഒറ്റപ്പിലാനാണ് അക്കരെ കൊട്ടിയൂർ മണിത്തറയിൽ ആദ്യം പ്രവേശിക്കുന്ന വ്യക്തി.

നീരെഴുന്നള്ളത്തിനും പ്രക്കൂഴത്തിനും ഒറ്റപ്പിലാന്റെ നേതൃത്വത്തിൽ അടിയാള സമുദായ സ്ഥാനികർ തണ്ണീർകുടി ചടങ്ങ് നടത്തും. കൊട്ടേരിക്കാവ്, മന്ദംചേരിയിലെ മലക്കാരി ദേവസ്ഥാനം എന്നിവിടങ്ങളിലെ തന്ത്രിയും കാർമികനും ഒറ്റപ്പിലാനാണ്. അക്കരെ മലോൻ ദൈവസ്ഥാനത്തും ഒറ്റപ്പിലാന് കാർമ്മികത്വമുണ്ട്.

ഇതിനു സമീപമാണ് ഒറ്റപ്പിലാന്റെ കയ്യാല(പർണശാല). നീരെഴുന്നള്ളത്തിനു ശേഷം അക്കരെ ക്ഷേത്രം തിരുവഞ്ചിറയിലേക്ക് വാവലിപ്പുഴയിൽനിന്ന് വെള്ളം തിരിച്ചുവിടുന്നതും ഒറ്റപ്പിലാനാണ്. ഉൽസവകാലത്തേക്ക് അവകാശികൾക്ക് താമസിക്കാനുള്ള പർണശാലകൾ കെട്ടിമേയാനുള്ള ചുമതലയും ഒറ്റപ്പിലാനുണ്ട്. തൃത്തറയിലെ അഭിഷേക കർമങ്ങൾക്കു മുന്നോടിയായി മുളകൊണ്ടുള്ള പാത്തിവയ്ക്കൽ(നിർഗമന നാളം) നിർവഹിക്കുന്നതും ഇദ്ദേഹം തന്നെ.

ഉൽസവത്തിലെ ഗൂഢകർമ ദിനങ്ങളിൽ ഇദ്ദേഹത്തിന്റെ സജീവസാന്നിധ്യമുണ്ടാവും. ഉൽസവം കഴിഞ്ഞു മടങ്ങുന്ന ആചാര്യൻമാർ ഒരുചെമ്പ് നിവേദ്യം വേവിച്ചുവച്ചിരിക്കും. അവിടെ ഒറ്റപ്പിലാന്റെ നേതൃത്വത്തിൽ മധ്യമ കർമങ്ങൾ നടക്കും. പിന്നീട് ക്ഷേത്രഭൂമി ഒറ്റപ്പിലാന്റെ അധീനതയിലായിരിക്കും. അടുത്തവർഷത്തെ ഉൽസവം വരെയുള്ള 11 മാസക്കാലം ഒറ്റപ്പിലാനു മാത്രമെ അക്കരെ പ്രവേശനമുള്ളൂ. മനങ്ങാടൻ കേളപ്പൻ ആണ് ഇപ്പോഴത്തെ ഒറ്റപ്പിലാൻ.


</doc>
<doc id="295479" url="https://ml.wikipedia.org/wiki?curid=295479" title="പവർ കോഡ്">
പവർ കോഡ്

വൈദ്യുത ഉപകരണങ്ങൾക്ക് പ്രവർത്തിക്കുന്നതിനാവശ്യമായ വൈദ്യുതി എത്തിക്കുന്ന കേബിൾ (വിദ്യത് ചാലകം) ആണ് പവർ കോഡ്. ഇത് വൈദ്യുതി സ്വിച്ച് ബോർഡിൽ നിന്ന് പ്ലഗ് പോയിന്റിലുടെ വൈദ്യുത ഉപകരണങ്ങളിലേക്ക് വൈദ്യുതി എത്തിക്കുന്നു. കമ്പ്യൂട്ടർ, മോണിറ്റർ, പ്രിന്റർ തുടങ്ങി വാഷിങ്ങ് മെഷീൻ, മിക്സർ ഗ്രൈൻഡർ, ടെലിവിഷൻ മുതലായ എല്ലാ ഉപകരണങ്ങളിലും പവർ കോഡ് ഉപയോഗിക്കുന്നു.


</doc>
<doc id="295488" url="https://ml.wikipedia.org/wiki?curid=295488" title="ഗാന്ധിഭവൻ">
ഗാന്ധിഭവൻ

കൊല്ലം ജില്ലയിലെ പത്തനാപുരം ആസ്ഥാനമാക്കി 2005 മുതൽക്ക് ജീവകാരുണ്യപ്രവർത്തനത്തിൽ ഏർപ്പെട്ടിരിക്കുന്ന പ്രസ്ഥാനമാണ് ഗാന്ധിഭവൻ. ബാല/വൃദ്ധ ശരണാലയം , സാന്ത്വന ചികിൽസാലയം, ലഹരി ചികിത്സാ പുനരധിവാസകേന്ദ്രം, എന്നീ മൂന്ന് സ്ഥാപനങ്ങൾ ഇപ്പോൾ ഗാന്ധിഭവന്റെ മേൽനോട്ടത്തിൽ പ്രവർത്തിക്കുന്നു.

ഗാന്ധിഭവൻ- പത്തനാപുരത്ത് കുണ്ടയം ഗ്രാമത്തിൽ പ്രവർത്തിക്കുന്ന സ്നേഹഭവനം

സമൂഹ നന്മ ലക്ഷ്യം വച്ചുകൊണ്ടുള്ള വിവിധ പ്രവർത്തനങ്ങൾക്ക് നേതൃത്വം നൽകുന്ന സ്ഥാപനം. ശൈശവപ്രായം മുതൽ വൃദ്ധവയോധികർവരെ ആയിരത്തോളം പേർ ഇവിടെ അന്തേവാസികളായിട്ടുണ്ട്. കേരളത്തിൽ ഒരു കൂരയ്ക്ക് കീഴിൽ ഏറ്റവും അധികം അന്തേവാസികളുള്ള ജീവകാരുണ്യ സ്ഥാപനം ഇതാണെന്ന് കരുതപ്പെടുന്നു. ഇവിടെ ലഭ്യമാവുന്ന പ്രവർത്തനങ്ങളിൽ ചിലത്


ഗാന്ധിഭവൻ


</doc>
<doc id="295499" url="https://ml.wikipedia.org/wiki?curid=295499" title="കാശികാനന്ദഗിരി മഹാരാജ്">
കാശികാനന്ദഗിരി മഹാരാജ്

ഭാരതത്തിലെ ആധ്യാത്മിക-വേദജ്ഞാനരംഗത്തെ പ്രധാനവ്യക്തിത്വങ്ങളിലൊരാളായിരുന്നു കാശികാനന്ദഗിരി മഹാരാജ്.(ജ: 1924- മ: ഒക്ടോ: 24 -2014)ൽ "മഹാമണ്ഡലേശ്വർ" എന്ന സ്ഥാനപ്പേരിലാണ് അദ്ദേഹം അറിയപ്പെട്ടിരുന്നത്.കേരളത്തിൽനിന്ന് ഈ പദവിയിലെത്തുന്ന ആദ്യത്തെയാളുമാണ് കാശികാനന്ദ ഗിരി. 

പാലക്കാട് ജില്ലയിലെ കാറൽമണ്ണയിൽ പുന്നശ്ശേരി പൊതുവാട്ടിൽ കരുണാകരനും ലക്ഷ്മിക്കുട്ടിയുമാണ് അദ്ദേഹത്തിന്റെ മാതാപിതാക്കൾ. നാരായണൻ എന്നായിരുന്നു കാശികാനന്ദഗിരിയുടെ പൂർവാശ്രമത്തിലെ പേര്.പതിന്നാലാം വയസ്സിൽ വീടുപേക്ഷിച്ച നാരായണൻ കാശിയിലെത്തി ദക്ഷിണാമൂർത്തിമഠത്തിലെ നരസിംഹഗിരി മഹാരാജിൽനിന്ന് ദീക്ഷ സ്വീകരിച്ചു.

ന്യായശാസ്ത്രം ഉൾപ്പെടെ 24 പുസ്തകങ്ങൾ കാശികാനന്ദഗിരി രചിച്ചിട്ടുണ്ട്.


</doc>
<doc id="295501" url="https://ml.wikipedia.org/wiki?curid=295501" title="ബഞ്ചമിൻ. സി. ബ്രാഡ്‌ലി">
ബഞ്ചമിൻ. സി. ബ്രാഡ്‌ലി

അമേരിക്കൻ പത്രപ്രവർത്തകനും വാഷിങ്ടൺ പോസ്റ്റിന്റെ മുഖ്യപത്രാധിപരുമായിരുന്നു ബഞ്ചമിൻ. സി. ബ്രാഡ്ലി( ബെൻ ബ്രാഡ്‌ലി.ജ: ആഗസ്റ്റ് 26, 1921 – ഒക്ടോ: 21, 2014).
റിച്ചാർഡ് നിക്സന്റെ അധികാരഭ്രംശത്തിനു കാരണമായ പുറത്തുകൊണ്ടുവന്നത് ആധാരമായ അഴിമതിക്കഥകൾ (വാട്ടർഗേറ്റ് സംഭവം) വാഷിങ്ടൺ പോസ്റ്റിൽ പ്രസിദ്ധീകരിക്കപ്പെടുമ്പോൾ അതിന്റെ പത്രാധിപരായിരുന്നു ബ്രാഡ്ലി.


</doc>
<doc id="295503" url="https://ml.wikipedia.org/wiki?curid=295503" title="റെഡ്‌മി (മൊബൈൽ ഫോൺ)">
റെഡ്‌മി (മൊബൈൽ ഫോൺ)

ചൈനീസ് കമ്പനിയായ ഷവോമിയുടെ മൊബൈൽ ബ്രാൻഡാണ് റെഡ്‌മി. 

വിവരങ്ങൾ ചോർത്തുന്നുവെന്ന ആരോപണത്തെ തുടർന്ന് വ്യോമസേനയിലെ അംഗങ്ങളും അവരുടെ കുടുംബാംഗങ്ങളും ഷവോമി റെഡ്മി 1 എസ് ഉപയോഗിക്കരുതെന്ന് ഇന്ത്യൻ വ്യോമസേന നിർദ്ദേശിച്ചിരുന്നു. മൊബൈലിലെ ഡാറ്റ ചൈനയിലുള്ള അവരുടെ സെർവറുകളിക്ക് മാറ്റുന്നുവെന്ന് ആരോപണം ഉയർന്നതിനെ തുടർന്നാണിത്.

ഫോൺ ഉപയോഗിക്കുന്നവരുടെ പേരുവിവരം, ഫോൺ നമ്പർ, ഐ.എം.ഇ.ഐ നമ്പർ എന്നിവയ്ക്ക് പുറമെ അഡ്രസ് ബുക്കിലുള്ളവരുടെ നമ്പറുകൾ, മെസ്സേജുകൾ എന്നിവയെല്ലാം ബെയിജിങ്ങിലെ ഷവോമിയുടെ സെർവറിലേക്ക് മാറ്റുന്നുവെന്നാണ് എഫ് സെക്യുർ എന്ന സെക്യൂരിറ്റി സൊല്യൂഷൻ കമ്പനി കണ്ടെത്തിയത്.



</doc>
<doc id="295516" url="https://ml.wikipedia.org/wiki?curid=295516" title="അന്ധവിശ്വാസം ഇന്ത്യയിൽ">
അന്ധവിശ്വാസം ഇന്ത്യയിൽ

ഇന്ത്യയിൽ വ്യാപകമായിക്കാണുന്ന ഒരു സാമൂഹികപ്രശ്നമാണ് അന്ധവിശ്വാസം. അമാനുഷികമായ കഴിവു,കൊണ്ടുമാത്രം വിശദീകരിക്കാവുന്നതും ആധുനികശാസ്ത്രത്തിനു തീർത്തും വിരുദ്ധവുമായ വിശ്വാസത്തെയോ ആചാരത്തെയോ ആണ് അന്ധവിശ്വാസം കൊണ്ട് അർത്ഥമാക്കുന്നത്. ഒരു വിഭാഗം അന്ധവിശ്വാസമായിക്കരുതുന്ന വിശ്വാസവും ആചാരവും മറ്റൊരു വിഭാഗം അങ്ങനെ കാണണമെന്നില്ല. സാധാരണക്കാരന്റെയും ശാസ്ത്രകാരന്മാരുടെയും അഭിപ്രായം പരിഗണിക്കുമ്പോൾ വിശ്വാസവും അന്ധവിശ്വാസവും തമ്മിലുള്ള അന്തരം ഒന്നു കൂടി വർദ്ധിക്കുന്നു. ചില കാര്യങ്ങളിൽ അഭിപ്രായ വ്യത്യാസങ്ങളുണ്ടാമെങ്കിലും, അന്ധവിശ്വാസമോ കപടശാസ്ത്രമോ ആയി പരിഗണിക്കപ്പെടുന്ന ഇന്ത്യയിലെ വിശ്വാസങ്ങളെയും ആചാരങ്ങളെയും മാത്രമാണ് ഈ ലേഖനം സൂചിപ്പിക്കുന്നത് 

വിദ്യാഭ്യാസത്തിന്റെ കുറവാണ് സാധാരണയായി അന്ധവിശ്വാസത്തിന് കാരണമാവാറുള്ളത്, എന്നാൽ ഇന്ത്യയിൽ വിദ്യാഭ്യാസമുള്ളവർപോലും അന്ധവിശ്വാസങ്ങൾ പിന്തുടരുന്നതായിക്കാണാം. 2011ലെ കാനേഷുമാരി പ്രകാരം ഇന്ത്യയിലെ സാക്ഷരതാനിരക്ക് 74% ആണ്. പ്രാദേശികമായി വിശ്വാസങ്ങളും ആചാരങ്ങളും മാറാം, പല പ്രദേശങ്ങളിലും അവരുടെ തനതായ വിശ്വാസങ്ങളും നിലനൽക്കുന്നുണ്ട്. ഈ ആചാരങ്ങൾ കരിങ്കണ്ണു മാറ്റുന്നതിനുള്ള നിർദ്ദോഷങ്ങളായ ചില പ്രയോഗങ്ങൾ മുതൽ ബാധയൊഴിപ്പിക്കുന്നതിനുള്ള മാരകമായ പ്രയോഗങ്ങൾ വരെ വ്യാപിച്ചു കിടക്കുന്നു. ഇവയിൽ ചില വിശ്വാസങ്ങളും ആചാരങ്ങളും നൂറ്റാണ്ടുകൾ പഴക്കമുള്ളതും, പാരമ്പര്യത്തിന്റെയും മതത്തിന്റെയും ഭാഗമായി പരിഗണിക്കപ്പെടുന്നവയും ആണ്, അതിനാൽ ഇവ നിരോധിക്കുന്നതിനുള്ള നിയമങ്ങളുടെ വരവ് പലപ്പൊഴും എതിർക്കപ്പെടുന്നു.


</doc>
<doc id="295521" url="https://ml.wikipedia.org/wiki?curid=295521" title="മലോൻ">
മലോൻ

കിരാതം കഥയിൽ വേടന്റെ രൂപത്തിൽ പ്രത്യക്ഷപെട്ട ശിവനെ കുറിച്യർ മലോൻ മലക്കാരി,മാലോൻ എന്നീ പേരുകളിൽ ആരാധിക്കുന്നു. വേട്ടയ്ക്ക് പോകുന്നതിനു മുൻപ് മലോനോട് അനുഗ്രഹം വാങ്ങുന്ന ചടങ്ങുകൾ ഇവർക്കിടയിൽ നടന്നു വന്നിരുന്നു. കുറിച്യർക്ക് പ്രത്യേക അവകാശങ്ങൾ നൽകപ്പെടുന്ന വൈശാഖമാസ ഉത്സവം നടക്കുന്ന കൊട്ടിയൂർ ശിവ ക്ഷേത്രത്തിനടുത്തായി മലോൻ ദേവസ്ഥാനം ഈ വിശ്വാസവുമായി ബന്ധപ്പെട്ടു നിൽക്കുന്നു. മലോൻ ആരാധനയുമായി ബന്ധപ്പെട്ടു മലയാംപടി എന്ന ഒരു സ്ഥലനാമവും ഈ പ്രദേശത്ത് നിലനിൽക്കുന്നു.

പാണ്ഡവരുടെ വനവാസക്കാലത്ത് അർജ്ജുനൻ യുധിഷ്ഠിരനിൽ നിന്നും മന്ത്രം സ്വീകരിച്ചു അദ്ദേഹത്തിന്റെ നിർദ്ദേശപ്രകാരം അസ്ത്രസമ്പാദനത്തിനായി വനത്തിലേക്ക് പുറപ്പെട്ടു . അവിടെ വച്ച് അദ്ദേഹം ഇന്ദ്രനെ ദർശിക്കുകയും അദ്ദേഹത്തിന്റെ നിർദ്ദേശപ്രകാരം ഭഗവാൻ പരമശിവനെ പ്രത്യക്ഷനാക്കുവാനുദ്ദേശിച്ചു ഘോരമായ തപസ്സിൽ മുഴുകുകയും ചെയ്തു . അർജ്ജുനന്റെ തപസ്സിൽ പ്രീതനായ ഭഗവാൻ പരമശിവൻ ഒരു കിരാതന്റെ രൂപത്തിൽ വനത്തിൽ എത്തിച്ചേരുകയും അർജ്ജുനന്റെ തപസ്സു നോക്കി നിൽക്കുകയും ചെയ്തു . ആ സമയം മൂകൻ എന്നുപേരായ ഒരു അസുരൻ വലിയൊരു കാട്ടുപന്നിയുടെ രൂപത്തിൽ അര്ജ്ജുനന് നേരെ തേറ്റ ഉയർത്തിക്കൊണ്ടു പാഞ്ഞുവരികയും അർജ്ജുനൻ ആ അസുരന് നേരെ ശക്തമായ ഒരസ്ത്രം പ്രയോഗിക്കുവാൻ തുനിയുകയും ചെയ്തു . ആ സമയം കിരാതൻ അർജ്ജുനനെ തടുത്തുകൊണ്ടു ഇങ്ങനെ പറഞ്ഞു . " ഈ പന്നിയെ ആദ്യം ഉന്നം വച്ചതു ഞാനാണ് . അതിനാൽ ഇതിനെ വധിക്കേണ്ടതും ഞാനാണ് ". അർജ്ജുനൻ അത് വകവയ്ക്കാതെ അസ്ത്രമയയ്ക്കുകയും കിരാതനും ഒരസ്ത്രം പ്രയോഗിക്കുകയും ചെയ്തു . രണ്ടു അസ്ത്രങ്ങളും ഒരുമിച്ചേറ്റ് അസുരൻ പന്നിയുടെ രൂപം വെടിഞ്ഞു ചത്തുവീണു . തുടർന്ന് അർജ്ജുനനും കിരാതനും പന്നിയുടെ വധത്തെച്ചൊല്ലി തർക്കമാരംഭിച്ചു . അത് ഒരു ദ്വന്ദ്വയുദ്ധത്തിൽ കലാശിക്കുകയും കിരാതൻ അർജ്ജുനനെ നിശ്ശേഷം തോൽപ്പിച്ചു പരവശനാക്കുകയും ചെയ്തു . ഒടുവിൽ തളർന്നവശനായ അർജ്ജുനൻ ഇനി ഭഗവാൻ ശിവൻ തന്നെ ശരണമെന്നു നിനച്ചു ശിവപൂജയാരംഭിച്ചു . ശിവവിഗ്രഹത്തിൽ അർച്ചിച്ച പുഷ്പങ്ങൾ കിരാതന്റെ ശിരസ്സിൽ ശോഭിക്കുന്നത് കണ്ടു കിരാതരൂപത്തിലെത്തി തന്നെ പരീക്ഷിച്ചത് ഭഗവാൻ പരമശിവനാണെന്നു അര്ജ്ജുനന് മനസ്സിലായി . തുടർന്ന് അർജ്ജുനൻ കിരാതനോട് ക്ഷമായാചനം ചെയ്യുകയും , കിരാതരൂപത്തിൽ വന്ന ഭഗവാൻ ശിവൻ തന്റെ യഥാർത്ഥരൂപത്തിൽ അര്ജ്ജുനന് പ്രത്യകഷനായി പാശുപതാസ്ത്രം നല്കുകയും ചെയ്തു . തുടർന്ന് ഭഗവാൻ ഇങ്ങനെ പറഞ്ഞു . " അർജ്ജുനാ , ഇന്ദ്രൻ , യമൻ , വരുണൻ , കുബേരൻ , വായു തുടങ്ങി ഒരു ദേവന്മാർക്കും ഈ അസ്ത്രം സിദ്ധിച്ചിട്ടില്ലെന്നറിയുക . പ്രപഞ്ചത്തിലെ ത്രിലോകങ്ങളിലെ സർവ്വ ചരാചരങ്ങളും പാശുപതമേറ്റാൽ ഭസ്മമായിപ്പോകും . വാക്കു , നോട്ടം , മനസ്സ് , വില്ലു എന്നിവയാൽ പാശുപതം പ്രയോഗിക്കാവുന്നതാണ് ". തുടർന്ന് ആ അസ്ത്രത്തിന്റെ പ്രയോഗ - ഉപസംഹാര വിധികളും മന്ത്രങ്ങളുമെല്ലാം അര്ജ്ജുനന് ഉപദേശിച്ചിട്ടു ശിവൻ മറഞ്ഞു . ശിവനിൽ നിന്നും അർജ്ജുനൻ മഹത്തായ അസ്ത്രം നേടിയതറിഞ്ഞു അത്ഭുതസ്തബ്ധരായ ദേവന്മാർ അർജ്ജുനനിൽ വളരെയധികം പ്രീതരായിത്തീരുകയും അവരെല്ലാം അവരവരുടെ അസ്ത്രങ്ങൾ അര്ജ്ജുനന് നല്കി അനുഗ്രഹിക്കുകയും ചെയ്തു .



</doc>
