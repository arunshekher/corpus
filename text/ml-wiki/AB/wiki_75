<doc id="268655" url="https://ml.wikipedia.org/wiki?curid=268655" title="ധർമ്മസ്ഥല">
ധർമ്മസ്ഥല

ധർമ്മസ്ഥല കർണ്ണാടകയിലെ ദക്ഷിണ കന്നഡ ജില്ലയിലെഒരു പ്രധാന വിനോദസഞ്ചാര തീർത്ഥാടന കേന്ദ്രമാണ് . മഞ്ജുനാഥേശ്വര ക്ഷേത്ര വും ഗോമടേശ്വര പ്രതിമയുമൊക്കെയാണ് പ്രധാന ആകർഷണങ്ങൾ.
പ്രകൃതിചികിത്സ മെഡിക്കൽ കോളേജും ഉണ്ട്.


</doc>
<doc id="268656" url="https://ml.wikipedia.org/wiki?curid=268656" title="പള്ളിപ്പാട്ട് കുഞ്ഞുകൃഷ്ണൻ">
പള്ളിപ്പാട്ട് കുഞ്ഞുകൃഷ്ണൻ

ഒരു മലയാള സാഹിത്യകാരനും പത്രപ്രവർത്തകനുമായിരുന്നു പള്ളിപ്പാട്ട് കുഞ്ഞുകൃഷ്ണൻ (25 ഫെബ്രുവരി1905 - 19 ഏപ്രിൽ 1991). 
കോട്ടയത്ത് ജനിച്ചു. മാവേലിക്കര ഗവൺമെന്റ് ഹൈസ്ക്കൂളിലും ചങ്ങനാശ്ശേരി എസ്.ബി. കോളേജിലും പഠിച്ചു. മലയാള മനോരമയിലും ഭാഷാപോഷിണിയിലും സ്ഥിരമായി എഴുതിയിരുന്ന അദ്ദേഹത്തിന്റെ ഒരു ലേഖനം ഉള്ളൂരിന്റെ ശ്രദ്ധയിൽപ്പെട്ടു. ഉള്ളൂരിന്റെ കൂടി ശ്രമ ഫലമായി അദ്ദേഹത്തിന് റവന്യൂ വകുപ്പിൽ താത്കാലിക ജോലി കിട്ടി. തിരുവനന്തപുരം പേഷ്കാരായിരുന്ന മഹാകവിയോടൊപ്പവും ജോലി ചെയ്തു. കുറച്ചുനാൾ മലയാള മനോരമയിൽ പത്രപ്രവർത്തകനായി. പിന്നീട് റവന്യൂ വകുപ്പിൽ സ്ഥിര നിയമനം ലഭിച്ചു. ജോലിയിലിരിക്കെ കൊല്ലം ശ്രീനാരായണ കോളേജിൽ അവധിയെടുത്തു ബി.എ ബിരുദത്തിന് പഠിച്ചു. ലേബർ കമ്മീഷണറാഫീസിൽ സൂപ്പർ വൈസറി കേഡറിലിരിക്കെ 1957-ൽ പെൻഷൻ പറ്റി. മലയാളമനോരമ, ഭാഷാപോഷിണി, മലയാളരാജ്യം, പൌരധ്വനി എന്നീ ആനുകാലികങ്ങളിൽ ധാരാളം ലേഖനങ്ങൾ എഴുതിയിട്ടുണ്ട്.
'നമ്മുടെ സാഹിത്യകാരന്മാർ' എന്ന പരമ്പരയിൽ അദ്ദേഹം എഴുപത്തിയാറോളം സാഹിത്യകാരന്മാരെ അവതരിപ്പിച്ചു. ഇതിലെ പതിനാലു വാല്യങ്ങൾക്കായി അദ്ദേഹം തന്നെ അവരെക്കണ്ട് വിവരങ്ങൾ ശേഖരിക്കുകയായിരുന്നു. മലയാള മാധ്യമങ്ങളിൽ അഭിമുഖം നടത്തുന്ന രീതി ഇദ്ദേഹമാണ് ആവിഷ്കരിച്ചത്. പക്ഷേ ജീവചരിത്രരൂപത്തിൽ എഴുതിയതിനാൽ ഇന്റർവ്യൂവിന്റെ പാത തെളിച്ചയാൾ എന്ന ബഹുമതി ഇദ്ദേഹത്തിന് കിട്ടാതെ പോയി. ഇങ്ങനെ ജീവിതം പറഞ്ഞുകൊടുത്താൽ പിന്നെ അധികകാലം ജീവിച്ചിരിക്കില്ലെന്നു വിശ്വസിച്ച വടക്കുംകൂർ രാജരാജവർമയും പണ്ഡിതർ ഇ. വി. രാമൻ നമ്പൂതിരിയും പള്ളിപ്പാട്ട് കുഞ്ഞുകൃഷ്ണനോടു സംസാരിക്കാൻ തന്നെ വിസമ്മതിച്ചു.


</doc>
<doc id="268667" url="https://ml.wikipedia.org/wiki?curid=268667" title="വി.ജെ. ജെയിംസ്">
വി.ജെ. ജെയിംസ്

ഒരു മലയാള സാഹിത്യകാരനാണ് വി.ജെ.ജെയിംസ് (ജനനം : 8 ഫെബ്രുവരി 1961). ചെറുകഥകളും നോവലും എഴുതാറുണ്ട്.
ചങ്ങനാശ്ശേരി വാഴപ്പള്ളിയിൽ ജോസഫ്‌ ആന്റണിയുടെയും. മേരിക്കുട്ടിയുടെയും മകനായി ജനിച്ചു. വാഴപ്പളളി സെന്റ്‌ തെരേസാസ്‌ സ്‌കൂളിലും ചമ്പക്കുളം സെന്റ്‌ മേരീസ്‌ സ്‌കൂളിലും ചങ്ങനാശ്ശേരി എസ്‌.ബി. കോളജിലും കോതമംഗലം മാർ അത്തനേഷ്യസ്‌ എൻജിനീയറിങ് കോളജിലുമായി വിദ്യാഭ്യാസം. 1984ൽ മെക്കാനിക്കൽ എൻജിനീയറിങ്ങിൽ ബിരുദമെടുത്തു. തിരുവനന്തപുരം വിക്രം സാരാഭായ്‌ സ്‌പേസ്‌ സെന്ററിന്റെ ( ) വലിയമല യൂണിറ്റിൽ എൻജിനീയറായി ജോലി ചെയ്യുന്നു. ആദ്യനോവൽ പുറപ്പാടിന്റെ പുസ്‌തകം.


</doc>
<doc id="268669" url="https://ml.wikipedia.org/wiki?curid=268669" title="ഗോഡ്സില്ല (1998 ചലച്ചിത്രം)">
ഗോഡ്സില്ല (1998 ചലച്ചിത്രം)

1998 ൽ ഇറങ്ങിയ ഒരു അമേരിക്കൻ സയൻസ്-ഫിക്ഷൻ ചലച്ചിത്രമാണ് ഗോഡ്സില്ല . റോളണ്ട് എമ്മെരിച്ച് ആണ് ഇതിന്റെ സംവിധാനം നിർവഹിച്ചിരിക്കുന്നത്. അമേരിക്കൻ നിർമിതിയിൽ ഉള്ള ആദ്യ ഗോഡ്സില്ല ചിത്രം ആണ് ഇത്.

ഫ്രഞ്ച് ആണവ പരീക്ഷണ ഫലമായി ഒരു മ്യൂട്ടന്റായ ഉരഗം രൂപം കൊള്ളുന്നു ഈ ഭീകരനെ (ഗോഡ്സില്ല) നശിപ്പിക്കുവാൻ ഡോക്ടർ നിക്കോയെ പട്ടാളം തിരഞ്ഞെടുക്കുന്ന അവസരത്തിൽ കഥ ആരംഭിക്കുന്നു. 


</doc>
<doc id="268677" url="https://ml.wikipedia.org/wiki?curid=268677" title="അമോഫോഫല്ലസ് ടൈറ്റാനിയം">
അമോഫോഫല്ലസ് ടൈറ്റാനിയം

ചീഞ്ഞഴുകിയ എലിയുടെ മണം പരത്തുന്ന പൂവാണ് അമോഫോഫല്ലസ് ടൈറ്റാനിയം (Amorphophallus titanum) എന്നു ശാസ്ത്രീയനാമമുള്ള ടൈറ്റൻ അറം (Titan Arum). 40 വർഷത്തെ ആയുസിനുള്ളിൽ ഇതു 3-4 പ്രാവിശ്യമേ പുഷ്പിക്കുകയുള്ളു. രണ്ടോ മൂന്നോ ദിവസത്തിനുള്ളിൽ വാടുകയും ചേയ്യും. ശവപുഷ്പം എന്ന വിളിപ്പേരുകൂടി ഇതിനുണ്ട്. 


</doc>
<doc id="268679" url="https://ml.wikipedia.org/wiki?curid=268679" title="ജാവേദ് മിയാൻദാദ്">
ജാവേദ് മിയാൻദാദ്

മുൻ പാകിസ്താൻ ദേശീയ ക്രിക്കറ്റ് ടീം താരമാണ് ജാവേദ് മിയാൻദാദ് (ജനനം:ജൂൺ 12 1957).


</doc>
<doc id="268686" url="https://ml.wikipedia.org/wiki?curid=268686" title="രൂപേഷ് (പ്രവീൺ)">
രൂപേഷ് (പ്രവീൺ)

പ്രവീൺ എന്ന രൂപേഷ് രാമചന്ദ്രന്റെയും സുമയുടെയും മകനായി തൃശ്ശൂർ വാടാനപ്പള്ളിയിലാണ് ജനിച്ചത്‌. കേരളത്തിൽ മാവോയിസ്റ്റ് പ്രവർത്തനങ്ങൾക്ക് അദൃശ്യമായി നേതൃത്വം വഹിച്ച വ്യക്തി എന്ന നിലയിലാണ് രൂപേഷ് ശ്രദ്ധേയനാവുന്നത്. നിലവിൽ കമ്മ്യൂണിസ്റ്റ്‌ പാർട്ടി ഓഫ് ഇന്ത്യ (മാവോയിസ്റ്റ്)ന്റെ സംസ്ഥാന സെക്രട്ടറിയും പോളിറ്റ് ബ്യുറോ മെമ്പറുമാണ് അദേഹം. തൃശ്ശൂർ ആസ്ഥാനമായി രാഷ്ട്രീയ പ്രവർത്തനം നടത്തിയിരുന്ന രൂപേഷ് ശ്രീ കേരള വർമ്മ കോളേജിലാണ് ബിരുദപഠനം നടത്തിയിരുന്നത്. ആദ്യകാല സി.പി.ഐ(എം.എൽ) പ്രവർത്തകനായ അദ്ദേഹം വിദ്യാർത്ഥി രാഷ്ട്രീയത്തിലൂടെയാണ് രാഷ്ട്രീയ രംഗത്തെക്ക് കടന്നുവന്നത്. സി.പി.ഐ(എം.എൽ)ന്റെ വിദ്യാർത്ഥി പ്രസ്ഥാനമായ കേരള വിദ്യാർത്ഥി സംഘടന (കെ.വി.എസ്) ആയിരുന്നു രൂപേഷിനെ രാഷ്ട്രീയ വളർച്ചക്ക് കാരണമായത്‌. കമ്മ്യൂണിസ്റ്റ്‌ പാർട്ടി ഓഫ് ഇന്ത്യ (മാവോയിസ്റ്റ്)ന്റെ കേന്ദ്ര കമ്മിറ്റി അംഗവും മുൻ കേരള ഹൈക്കോടതി ക്ലാർക്കുമായ ഷൈനയാണ് ഭാര്യ. അമരീന്ദ (ആമി), താച്ചു എന്നിവർ മക്കളാണ്. 


</doc>
<doc id="268694" url="https://ml.wikipedia.org/wiki?curid=268694" title="വടക്കുംകൂർ രാജരാജവർമ">
വടക്കുംകൂർ രാജരാജവർമ

ഒരു സംസ്കൃത - മലയാള ഭാഷാ പണ്ഡിതനായിരുന്നു വടക്കുംകൂർ രാജരാജവർമ (27 നവംബർ 1891 - 28 ഫെബ്രുവരി 1970). സംസ്കൃതത്തിലുണ്ടായിട്ടുള്ള പുരാണപ്രസിദ്ധങ്ങളായ കഥകളെ ഉപജീവിച്ച്‌ ഭാഷയിൽ മഹാകാവ്യങ്ങൾ, ഖണ്ഡകാവ്യങ്ങൾ, വ്യാഖ്യാനങ്ങൾ, എന്നിവയെഴുതി. മഹാകവി, ജീവചരിത്രകാരൻ, നിരൂപകൻ, ലേഖകൻ, വ്യാഖ്യാതാവ്‌, ഗവേഷകൻ, ശാസ്ത്രകാരൻ എന്നീ നിലകളിലെല്ലാം പ്രശസ്തനായിരുന്നു. സംസ്കൃതത്തിലും, മലയാളത്തിലുമായി എഴോളം മഹാകാവ്യങ്ങൾ രചിച്ചു.

വൈക്കം വഴുതനക്കാട്ടു കൊട്ടാരത്തിൽ കാവുക്കുട്ടിത്തമ്പുരാട്ടിയുടെയും, ശുകപുരം ഗ്രാമത്തിൽ തോട്ടുപുറത്ത്‌ ഇല്ലത്തെ പുരുഷോത്തമൻ അച്യുതൻ നമ്പൂതിരിയുടെയും പുത്രനായി വൈക്കത്ത് ജനിച്ചു. പത്താമത്തെ വയസിൽ മാതാവ് അന്തരിച്ചു. മാതൃസഹോദരി അമ്മാളുക്കുട്ടിത്തമ്പുരാട്ടിയാണ്‌ പിന്നീടദ്ദേഹത്തെ വളർത്തിയത്‌. വൈക്കം ഗവൺമെന്റ് സ്കൂളിലാണ്‌ വിദ്യാഭ്യാസം ചെയ്തത്‌. പഴയ മട്ടിലുള്ള സംസ്കൃത പഠനം നടത്തി. തിരുവിതാംകൂർ ഹസ്തലിഖിത ഗ്രന്ഥാലയത്തിൽ പണ്ഡിതനായിരുന്നു. കൊച്ചി ഭാഷാ പരിഷ്ക്കരണ കമ്മിറ്റിയിൽ പണ്ഡിതനായും കേരള സാഹിത്യ അക്കാദമി അംഗമായും പ്രവർത്തിച്ചു. "ഉമാകേരളം" മുന്നാംസർഗ്ഗം സംസ്കൃതത്തിലേക്ക്‌ പരിഭാഷപ്പെടുത്തി. "കന്യാകുമാരീസ്തവം" എന്നൊരു സംസ്കൃത സ്തോത്രകാവ്യവും ശാർദൂലവിക്രീഡിതത്തിൽ രചിച്ചു. വടക്കുംകൂറിന്റെ വ്യാഖ്യാനങ്ങളിൽ എറ്റവും കൂടുതൽ ജനപ്രീതിനേടിയിട്ടുള്ളതും, മുഖ്യമായതും "കൃഷ്ണഗാഥാ"വ്യാഖ്യാനമാണ്‌. കൃഷ്ണഗാഥയുടെ കിട്ടാവുന്നത്ര താളിയോലഗ്രന്ഥങ്ങളും അതുപോലെതന്നെ അച്ചടിച്ച പുസ്തകങ്ങളും പരിശോധിച്ച്‌ വിട്ടുപോയതും സ്ഥാനം തെറ്റിയതുമായ വരികളേയും മറ്റും വേണ്ടതായ സ്ഥാനത്ത്‌ ചേർത്ത്‌ ശുദ്ധപാഠം തയ്യാറാക്കിയാണ് വടക്കുംകൂർ ഈ കൃതി പ്രസിദ്ധീകരിച്ചത്‌. അദ്ദേഹത്തിന്റെ പ്രധാന നിരൂപണം "ഭാരത നിരൂപണ"മാണ്‌. മഹാഭാരതത്തെക്കുറിച്ച്‌ സമഗ്രവും, വിജ്ഞേയവുമായ ഒരു പഠനമാണിത്‌. ഈ കൃതി ഇതുവരെ അച്ചടിച്ചിട്ടില്ല. 



</doc>
<doc id="268698" url="https://ml.wikipedia.org/wiki?curid=268698" title="പഞ്ച കേദാരം">
പഞ്ച കേദാരം

ഹിന്ദുമത വിശ്വാസപ്രകാരമുള്ള അഞ്ച് പുണ്യകേന്ദ്രങ്ങളാണ് പഞ്ച കേദാരങ്ങൾ (സംസ്കൃതം: पंचकेदार) എന്ന നാമത്തിൽ അറിയപ്പെടുന്നത്. ശൈവമതസ്ഥർക്കിടയിലാണ് ഈ ക്ഷേത്രങ്ങൾ കൂടുതൽ പ്രശസ്തം. ശിവനാണ് ഈ ക്ഷേത്രങ്ങളിലേയെല്ലാം പ്രധാന ആരാധനാമൂർത്തി. ഉത്തരാഖണ്ഡിലെ കേദാർനാഥ് ക്ഷേത്രം (केदारनाथ),തുംഗനാഥ് ക്ഷേത്രം (तुंगनाथ), രുദ്രനാഥ് ക്ഷേത്രം (रुद्रनाथ), മധ്യമഹേശ്വർ ക്ഷേത്രം (मध्यमहेश्वर), കൽപേശ്വർ ക്ഷേത്രം(कल्पेश्वर) എന്നിവയാണ് പഞ്ചകേദാരങ്ങൾ. ഹിമാലയത്തിലെ ഗർവാൾ പ്രദേശത്താണ് ഈ ക്ഷേത്രങ്ങളെല്ലാം സ്ഥിതിചെയ്യുന്നത്. പഞ്ചപാണ്ഡവരുമായി ഈ ക്ഷേത്രങ്ങളുടെ ഐതിഹ്യം ബന്ധപ്പെട്ടുകിടക്കുന്നു.

ഈ ക്ഷേത്രങ്ങളിൽ ഏറ്റവും പ്രശസ്തം കേദാർനാഥാണ്. ഛോട്ടാ ചാർ ധാമുകളിൽ ഒന്നും 12 ജ്യോതിലിംഗക്ഷേത്രങ്ങളിലൊന്നുമാണ് കേദാർനാഥ്.



</doc>
<doc id="268726" url="https://ml.wikipedia.org/wiki?curid=268726" title="യു.എൻ അറബി ഭാഷാ ദിനം">
യു.എൻ അറബി ഭാഷാ ദിനം

ഡിസംബർ 18 യുനെസ്കോയുടെ ആഭിമുഖ്യത്തിൽ 2010 മുതൽക്ക് എല്ലാവർഷവും അറബി ഭാഷ ദിനമായി ആചരിച്ചു വരുന്നു. 
അറബിക് ഐക്യരാഷ്ട്രസഭയുടെ ഔദ്യാഗിക ഭാഷയായി പ്രഖ്യാപിക്കപ്പെട്ടത് 1973 ഡിസംബർ 18നായിരുന്നതിനാലാണിത്. 
ബഹുഭാഷാപരതയും, സാംസ്ക്കാരിക നാനാത്ത്വവും കൊണ്ടാടുക (celebrate multilingualism and cultural diversity) എന്നതാണ് ഈ ദിനാചരണത്തിന്റെ ലക്ഷ്യങ്ങളിൽ ഒന്ന്. ഐക്യരാഷ്ട്ര സഭയുടെ ആറ് ഔദ്യോഗിക ഭാഷകളെ തുല്യമായി കണ്ട് കൊണ്ട് അവയുടെ ഉപയോഗത്തെ യു.എൻ ശാഖാ സംഘടനകളിലുടനീളം പ്രോൽസാഹിപ്പിക്കുകയെന്നതും ലക്ഷ്യങ്ങളിൽ പെടുന്നു.



</doc>
<doc id="268753" url="https://ml.wikipedia.org/wiki?curid=268753" title="ഗാത്തൂൺ തടാകം">
ഗാത്തൂൺ തടാകം

പനാമകനാലിന്റെ ഭാഗമായ കൃത്രിമത്തടാകമാണ് ഗാത്തൂൺ. കനാലിലെ 33 കി.മീ. ദൂരം കപ്പലുകൾ സഞ്ചരിക്കുന്നത് ഈ തടാകത്തിലൂടെയാണ്. ചാഗ്രെസ് നദിയിൽ 1907-1913 കാലത്ത് ഗാത്തൂൺ അണക്കെട്ട് നിർമിച്ചപ്പോഴാണ് തടാകം രൂപംകൊണ്ടത്. അക്കാലത്ത്, ലോകത്തെ ഏറ്റവും വലിയ മനുഷ്യനിർമ്മിത തടാകമായിരുന്നു ഗാത്തൂൺ. ചാഗ്രെസ് നദി കരീബിയൻ കടലിൽ പതിക്കുന്നതിനു 10 കി.മീ. മുകളിൽ വച്ചാണ് ഗാത്തൂൺ അണക്കെട്ട് നിർമ്മിച്ചിരിക്കുന്നത്. തടാകത്തിന് 425 ച.കി.മീ. വിസ്തൃതിയുണ്ട്. സമുദ്രനിരപ്പിൽനിന്ന് 26 മീറ്റർ ഉയരത്തിൽ കിടക്കുന്ന ഈ തടാകം 5.2 ക്യുബിക് കി.മീ. ജലം ഉൾക്കൊള്ളുന്നു. ഇത് ശരാശരി ഒരു വർഷത്തിൽ ചാഗ്രസ് നദിയിലൂടെ പ്രവഹിക്കുന്ന ജലത്തിന്റെ ഏതാണ്ട് അത്രയും അളവിലുള്ളതാണ്. തടാകം രൂപപ്പെട്ടതോടെ പ്രദേശത്തുണ്ടായിരുന്ന വമ്പൻ കുന്നുകൾ പലതും ദ്വീപുകളായി മാറി. ഇത്തരം ദ്വീപുകളിലൊന്നായ ബാരോ കൊളറാഡോ ദ്വീപിലാണ് വിഖ്യാതമായ സ്മിത് സോണിയൻ ട്രോപ്പിക്കൽ റിസർച്ച് ഇൻസ്റ്റിറ്റ്യൂട്ട് (STRI) നിലകൊള്ളുന്നത്. ജൈവവൈവിധ്യത്തെയും ഉഷ്ണമേഖലാ പ്രദേശങ്ങളിലെ ജൈവവൈവിധ്യത്തെയും ഉഷ്ണമേഖലാ പ്രദേശങ്ങളിലെ ജൈവവ്യൂഹങ്ങളെയുംപറ്റി പഠിക്കാൻ 1923-ലാണ് ഇൻസ്റ്റ്യൂട്ട് സ്ഥാപിച്ചത്. അമേരിക്കയ്ക്കു പുറത്തുള്ള ഏക സ്മിത് സോണിയൻ സ്ഥാപനമാണിത്.

ചാഗ്രസ് നദിയുടെ താഴ്വരയിലാണ് ഈ തടാകം സ്ഥിതി ചെയ്യുന്നത്. 1907-1913 ൽ കരീബിയൻ കടലിലെ നദീമുഖത്തുനിന്ന് 10 കിലോമീറ്റർ (6.2 മൈൽ) അകലെ ഗാറ്റുൻ അണക്കെട്ട് നിർമ്മിച്ചതിലൂടെ ഇത് രൂപം കൊള്ളുകയും നദി വിശാലവും ആഴമേറിയതാക്കപ്പെടുകയും ചെയ്തു. ഈ പ്രദേശത്തിന്റെ ഭൂമിശാസ്ത്രം ഇവിടെ ഒരു വലിയ തടാകം സൃഷ്ടിക്കാൻ അനുയോജ്യമായിരുന്നു; ചാഗ്രെസ് താഴ്‌വരയുടെ അതിർത്തിയിലുള്ള കുന്നുകൾ തടാകത്തിന്റെ വിസ്തൃതിയിലേയ്ക്കു വ്യാപകമായി തുറക്കുന്നു, പക്ഷേ ഡാമിന്റെ സ്ഥാനത്ത് ഇവ ഒത്തുചേരുകയും 2 കിലോമീറ്റർ (1.2 മൈൽ) വീതി മാത്രമുള്ള ഒരു വിടവ് സൃഷ്ടിക്കുകയും ചെയ്യുന്നു. നദിയുടെ അണക്കെട്ട് യഥാർത്ഥത്തിൽ മരങ്ങൾ നിറഞഞുനിന്നിരുന്ന താഴ്‌വരയെ വെള്ളത്തിലൂഴത്തുകയും; ഏതാണ്ട് ഒരു നൂറ്റാണ്ടിനുശേഷവും പഴയ മഹാഗണി വൃക്ഷങ്ങളുടെ കുറ്റികൾ വെള്ളത്തിൽ നിന്ന് ഉയർന്നുനിൽക്കുന്നതു കാണാവുന്നതാണ്. കൂടാതെ വെള്ളത്തിൽ മുങ്ങിക്കിടക്കുന്ന മരക്കുറ്റികൾ പ്രത്യേകം അടയാളപ്പെടുത്തിയ ചാനലുകളിൽനിന്നകലെയായി സഞ്ചരിക്കുന്ന ഏതൊരു ചെറിയ കപ്പലുകൾക്കും അപകടമുണ്ടാക്കുന്നവയാണ്.


</doc>
<doc id="268764" url="https://ml.wikipedia.org/wiki?curid=268764" title="കൊയിബ">
കൊയിബ

മധ്യ അമേരിക്കയിലെ ഏറ്റവും വലിയ ദ്വീപാണ് പനാമയിലെ വെരാഗ്വാസ് പ്രവിശ്യയിലുള്ള കൊയിബ. പസഫിക് തീരത്താണ് ഇതിന്റെ സ്ഥാനം. വെരഗ്വാസ് പ്രവിശ്യയിലെ മൊണ്ടിജോ ജില്ലയിലെ ഭാഗമാണിത്.

12,000 വർഷം മുമ്പെങ്കിലും പനാമയുടെ മുഖ്യകരഭാഗത്തുനിന്നു വേർപെട്ടു പോയതാണ് കൊയിബ ദ്വീപ്. 1560 വരെ അമേരിന്ത്യരുടെ കേന്ദ്രമായിരുന്ന ഇവിടം സ്പാനിഷ് കുടിയേറ്റക്കാർ കീഴടക്കി. 1918-ൽ ഇവിടെ ഒരു തടവറയും പീനൽ കോളനിയും സ്ഥാപിച്ചു. ഒമാർ തോറിഹോസിന്റെയും നൊറിയേഗയുടെയും സർവാധിപത്യ ഭരണക്കാലത്ത് കുപ്രസിദ്ധമായിരുന്നു ഈ തടവറ. പിൻക്കാലത്ത് ജയിൽ അടച്ചുപൂട്ടി. 2005-ൽ കൊയിബയെ ലോകപൈതൃക കേന്ദ്രമായി യുനെസ്കോ പ്രഖ്യാപിച്ചു.

ദ്വീപിലെ വനപ്രദേശത്ത് ജാഗ്വർ ഉൾപ്പെടെയുള്ള മാർജ്ജാര ജാതികൾ പലതുണ്ട്. അപൂർവ്വ പക്ഷികളുമുണ്ട്. ദ്വീപിനു ചുറ്റുമുള്ള പവിഴപ്പുറ്റ് റീഫ്, അമേരിക്കൻ വൻകരകളിലെ പസഫിക് തീരത്തുള്ള ഏറ്റവും വലിയ പവിഴപ്പുറ്റാണ്.


</doc>
<doc id="268777" url="https://ml.wikipedia.org/wiki?curid=268777" title="പന്നിയിറച്ചി">
പന്നിയിറച്ചി

വളർത്തു പന്നിയുടെ ഇറച്ചിയാണ് പന്നിയിറച്ചി അഥവാ പോർക്ക്. ലോകത്ത് എല്ലായിടത്തും കണ്ടുവരുന്ന ഒരു ഭക്ഷ്യയോഗ്യമായ മാംസമാണ് പോർക്ക്. ഏറ്റവുമധികം പന്നിയിറച്ചി ഉപയോഗിക്കുന്നത് യൂറോപ്യൻ യൂണിയനിലാണ്. ചൈനയാണ് പോർക്ക് ഉൽപ്പാദനത്തിലും ഉപയോഗത്തിലും മുന്നിട്ടു നിൽക്കുന്ന രാജ്യം. മനുഷ്യർ ഏറ്റവുമധികം ഭക്ഷിക്കുന്ന മാംസം പന്നിയിറച്ചിയാണ്. 7000 ബി.സി മുതൽ മദ്ധ്യപൂർവേഷ്യയിൽ പന്നികളെ ഇറച്ചിക്കുവേണ്ടി വളർത്തിയിരുന്നു. 

നിലവിൽ ചൈനയിലാണ് പന്നിയിറച്ചി ഉപയോഗം കൂടിവരുന്നതായി കണ്ടെത്തി. അതേസമയം അമേരിക്കയിലെ ശരാശരി ഉപയോഗം കുറഞ്ഞു വരുന്നതായി പഠനങ്ങൾ തേളിയിക്കുന്നു. 


</doc>
<doc id="268781" url="https://ml.wikipedia.org/wiki?curid=268781" title="കുരുക്ഷേത്രം">
കുരുക്ഷേത്രം

ഇന്ത്യൻ സംസ്ഥാനമായ ഹരിയാനയിലെ ഒരു നഗരമാണ് കുരുക്ഷേത്രം. (കുരുക്ഷേത്ര; ഹിന്ദി: कुरुक्षेत्र). ചരിത്രപരമായും മതപരമായും ഒട്ടേറെ പ്രത്യേകതകളുള്ള ഒരു സ്ഥലമാണ് കുരുക്ഷേത്രം. ധർമ്മക്ഷേത്രം എന്നും കുരുക്ഷേത്രം അറിയപ്പെടുന്നു. മഹാഭാരതത്തിൽ പരാമർശിക്കുന്ന കുരുക്ഷേത്രയുദ്ധം നടന്നതും ഭഗവാൻ ശ്രീ കൃഷ്ണൻ ഗീതോപദേശം അരുളിയതും ഇവിടെവെച്ചാണ്.

കുരുവംശത്തിലെ രാജാവും പാണ്ഡവരുടെയും കൗരവരുടേയും പൂർവ്വികനുമായ രാജ കുരുവിന്റെ നാമധേയത്തിൽ നിന്നാണ് കുരുക്ഷേത്ര എന്ന പദം ഉണ്ടായിരിക്കുന്നത്.

ഹരിയാനയുടെ വടക്കുഭാഗത്തായി 29° 57′ N നും 76° 50′ E-നും ഇടയിലായാണ് കുരുക്ഷേത്ര സ്ഥിതിചെയ്യുന്നത്.
സമുദ്രനിരപ്പിൽനിന്നും 260മീറ്റർ ഉയരത്തിലാണ് ഈ പ്രദേശം. സമുദ്രസാമീപ്യം ഇല്ലാത്തതിനാലും ഭൂമിശാസ്ത്രപരമായ സ്ഥാനം മൂലവും അഞ്ച് ഋതുക്കളും ഇവിടെ അനുഭവപ്പെടുന്നു. വേനൽക്കാലം, മൺസൂൺ, ശരത്കാലം, ശൈത്യകാലം, വസന്തകാലം എന്നിവയാണ് ആ അഞ്ച് ഋതുക്കൾ. ജൂലൈയിൽ ആരംഭിക്കുന്ന മഴക്കാലം ആഗസ്ത് മാസം വരെ നീണ്ടുനിൽക്കുന്നു. അതിശൈത്യമാണ് ഇവിടെ അനുഭവപ്പെടാറുള്ളത് മഞ്ഞുകാലത്ത് ഇവിടുത്തെ താപനില 4° C വരെ താഴാറുണ്ട്. ഹിമാലയത്തിൽനിന്നുള്ള തണുത്ത കാറ്റും ശൈത്യത്തിന്റെ കാഠിന്യം വർദ്ധിപ്പിക്കുന്നു.



</doc>
<doc id="268782" url="https://ml.wikipedia.org/wiki?curid=268782" title="ശ്യാമമാധവം">
ശ്യാമമാധവം

പ്രശസ്ത കവി പ്രഭാ വർമ്മയുടെ നിരവധി പുരസ്ക്കാരങ്ങൾ നേടിയിട്ടുള്ള കൃതിയാണ് ശ്യാമമാധവം.ഡി സി ബുക്സ് ആണു ഈ കൃതി പുറത്തിറക്കിയത്. ഈ കൃതി ഒരു ഖണ്ഡകാവ്യമാണ്.കൃഷ്‌ണായനം മുതൽ ശ്യാമമാധവം വരെ പതിനഞ്ച്‌ അധ്യായങ്ങളാണ്‌ ഉള്ളത്‌. ഖണ്ഡകാവ്യമെന്നു വിളിക്കപ്പെടുന്നുവെങ്കിലും ഈ കാവ്യത്തിനു ഒരു ബൃഹദാഖ്യായികയുടെ എല്ലാ ഗുണവിശേഷങ്ങളുമുണ്ട്.തികച്ചും വ്യത്യസ്തമായ ഒരു കാവ്യാനുഭവം പകർന്നു തരുന്ന ഈ ദീർഘകാവ്യം 2012ൽ പുറത്തിറങ്ങിയ മികച്ച പുസ്തകങ്ങളിൽ ഒന്നായി വിലയിരുത്തപ്പെടുന്നു.

=ഇതിവൃത്തം=
"ശ്യാമമാധവം" എന്ന കവിത വ്യാസ മഹാഭാരതത്തെ അടിസ്ഥാന പാഠമായി സ്വീകരിച്ചുകൊണ്ടുള്ള ഒരു "കാവ്യഭാരതപര്യടന"മാണ്.
വേടന്റെ അമ്പേറ്റ് മരിക്കുന്നതിന് തൊട്ടുമുമ്പുള്ള നിമിഷങ്ങളിൽ കൃഷ്ണന്റെ മനസ്സിലൂടെ കടന്നുപോകുന്ന പോയകാല ജീവിതചിത്രങ്ങളാണ് പ്രഭാവർമ്മയുടെ ശ്യാമമാധവത്തിന്റെ പ്രമേയം.
വൃത്ത - താള ഭംഗികളോടെ, കാവ്യബിംബ സന്നിവേശത്തോടെ, അതിമനോഹരമായ ആവിഷ്കാരരീതിയാണ് ഈ കവിതയിലുള്ളത്.
ഇതിഹാസ പുരാണങ്ങളിൽ പ്രത്യക്ഷപ്പെടുന്ന ശ്രീകൃഷ്ണനു പകരം പാപബോധത്താൽ നീറുന്ന മറ്റൊരു കൃഷ്ണനെ പ്രഭാവർമ്മ ഈ കാവ്യാഖ്യായികയിലൂടെ അനാവരണം ചെയ്യുന്നു.
മാനവരാശിയെ എന്നും അലട്ടുന്ന യുദ്ധവും സമാധാനവും എന്ന പ്രശ്‌നമാണ് സങ്കീർണ വ്യക്തിത്വമുള്ള ശ്രീകൃഷ്ണനെന്ന ഇതിഹാസ കഥാപാത്രത്തിന്റെ മനസ്സ് അനാവരണംചെയ്യുന്നതിലൂടെ ശ്യാമമാധവം ആവിഷ്‌കരിക്കുന്നത്.
പാഴായിപ്പോയ ഒരു ജന്മമായിരുന്നു തന്റേതെന്ന് ഓരോ സംഭവങ്ങളെക്കുറിച്ചും വിശകലനം ചെയ്തുകൊണ്ട് പരിതപിക്കുകയാണ് ശ്യാമമാധവത്തിലെ കൃഷ്ണൻ .

=പുരസ്കാരങ്ങൾ=

= പ്രശസ്തർ പറഞ്ഞത് =
"വേദനയിൽ പുളയുന്ന ആത്മാവിന്റെ മഹത്തായ ചിത്രീകരണമാണ് "ശ്യാമമാധവം". കുറ്റബോധമുള്ള കഥാപാത്രമായി ശ്രീകൃഷ്ണനെ അവതരിപ്പിക്കുമ്പോൾ മനസ്സിലുറച്ച ശ്രീകൃഷ്ണനെ മാറ്റിപ്രതിഷ്ഠിക്കാൻ എഴുത്തുകാരൻ ആവശ്യപ്പെടുകയാണ്. സ്വയം പരിതപിക്കുകയും വിധിപറയുകയും വിലയിരുത്തുകയും ചെയ്യുന്ന കൃഷ്ണൻ ദുരന്തകഥാപാത്രമായി നിൽക്കുന്നു. ഇവിടെ വിധികർത്താവും കുറ്റവാളിയും ഒരാൾതന്നെ.മറ്റുള്ളവർ ഒരിക്കലും ശ്രദ്ധിക്കാത്ത ശ്രീകൃഷ്ണന്റെ ഭാവതലങ്ങളെ കഥാപാത്രത്തിന് കോട്ടംതട്ടാതെ പ്രഭാവർമ അവതരിപ്പിച്ചു. വ്യത്യസ്തങ്ങളായ താളങ്ങളും വൃത്തങ്ങളും ഓരോ ഖണ്ഡത്തിലും ഉപയോഗിച്ചു."

"ശ്യാമമാധവം' കാവ്യപുനഃസൃഷ്ടിക്ക് ഒരു മാതൃക.വ്യാസമഹാഭാരതമെന്ന ആഴക്കടൽ പ്രഭാവർമ എന്ന കവി ഒറ്റയ്ക്ക് കടഞ്ഞെടുത്തതാണ് ശ്യാമമാധവം. എല്ലാ അമാനുഷിക ആടയാഭരണങ്ങളും എടുത്തുകളഞ്ഞാണ് കൃഷ്ണനെ കവി ആവിഷ്കരിക്കുന്നത്. പ്രഭാവർമയെന്ന കവിയുടെ സർഗവൈഭവത്തിന്റെ ഉത്തുംഗശൃംഗങ്ങൾ ശ്യാമമാധവത്തിൽ കാണാം. എത്രവലിപ്പമുണ്ടെന്നോ എത്ര വിലവരുമെന്നോ നോക്കിയല്ല, എന്തു ജീവിതസന്ദേശമാണ് പകർന്നു നൽകുന്നതെന്ന് നോക്കിയാണ് ഒരു കൃതിയെ വിലയിരുത്തേണ്ടത്. ഈ സന്ദേശം പകർന്നുനൽകുന്നതിൽ പ്രഭാവർമ പൂർണമായും വിജയിച്ചു. അനന്യം എന്നല്ലാതെ മറ്റൊരു വാക്കിനാൽ ശ്യാമമാധവത്തെ വിശേഷിപ്പിക്കാനാകില്ല "

ഇന്നത്തെ ജീവിതത്തിനകത്തുനിന്നുകൊണ്ടുവേണം ശ്യാമമാധവത്തെ വിലയിരുത്താൻ.സവിശേഷമായ അർഥോൽപ്പാദന വ്യവസ്ഥയുള്ള ധ്വനി പ്രധാനമായൊരു സാഹിത്യരൂപമാണ് കവിത. ജീവിതമാണ് കവിതയിൽ ധ്വനിക്കുന്നത്. ശ്യമമാധവത്തിലും ധ്വനിക്കുന്നത് ജീവിതമാണ്. ആരെയും കൊല്ലാതെ കൊല്ലിക്കുന്ന സാമ്രാജ്യത്വ ലോകമാണ് ഇന്നുള്ളത്. ശ്യാമമാധവം വായിക്കുമ്പോൾ ഇറാഖും ടുണീഷ്യയും സിറിയയുമൊക്കെ മനസ്സിലേക്കുവരും. ശ്യാമ മാധവത്തിന്റെ വായനയിൽ ഇത്തരത്തിൽ ഒരു ചരിത്രവൽക്കരണമാണ് അനുഭവപ്പെടുന്നത്

=വിവാദങ്ങൾ=
പ്രശസ്ത കവിയും ദേശാഭിമാനി റസിഡൻറ് എഡിറ്ററുമായ പ്രഭാവർമ വാക്കിന്റെ സദാചാരം എന്ന പേരിൽ ദേശാഭിമാനി ദിനപത്രത്തിൽ ഒരു ലേഖനം എഴുതിയിരുന്നു. ടി പി ചന്ദ്രശേഖരൻവധം മുൻനിർത്തി മാതൃഭൂമിയിൽ എം.പി. വീരേന്ദ്രകുമാറിന്റേതായി വന്ന ലേഖനത്തിന്റെ പശ്ചാത്തലത്തിലാണ് ദേശാഭിമാനിയിൽ പ്രഭാവർമയുടെ ലേഖനം വന്നത്.അതിന്റെ പ്രതികരണമെന്നോണം പ്രഭാവർമയുടെ കവിത ഇനി സമകാലിക മലയാളം പ്രസിദ്ധീകരിക്കില്ലെന്നു പത്രാധിപർ എസ്. ജയചന്ദ്രൻ നായർ വ്യക്തമാക്കി.‘അമ്പത്തിയെട്ട് വെട്ടുകൾ കൊണ്ട് നുറുക്കി ഒരു മനുഷ്യന്റെ ജീവൻ അപഹരിച്ചവരെ വാക്കിന്റെ സദാചാരം കൊണ്ട് ന്യായീകരിക്കുന്നതിൽപരം നിന്ദ്യവും ഹീനവുമായ ഒരു കൃത്യമില്ലെന്നും ദേശാഭിമാനിയുടെ റസിഡന്റ് എഡിറ്റർ പ്രഭാവർമ അതാണ് ചെയ്തുകൊണ്ടിരിക്കുന്നതെന്നും’ എസ്. ജയചന്ദ്രൻ നായർ പറഞ്ഞു. പ്രഭാവർമ്മയുടെ "ശ്യാമമാധവം" എന്ന കാവ്യത്തിന്റെ ആദ്യത്തെ അഞ്ച് അധ്യായങ്ങളാണ് സമകാലിക മലയാളം വാരികയുടെ 2012 മെയ് 18 മുതലുള്ള മൂന്നു ലക്കങ്ങളിലായി പ്രസിദ്ധീകൃതമായത്. ടി പി ചന്ദ്രശേഖരൻ വധത്തെ ന്യായീകരിക്കുന്ന ഒറ്റ വാക്കുപോലും പ്രഭാവർമ്മയുടെ ലേഖനത്തിലില്ല;കവിതയിലുമില്ല. ചന്ദ്രശേഖരൻ വധം നിന്ദ്യവും നീചവും മനുഷ്യത്വരഹിതവുമാണെന്നാണ് പ്രഭാവർമ്മയുടെ നിരീക്ഷണമെന്നിരിക്കെ മറ്റൊരു പ്രസിദ്ധീകരണത്തിൽ ലേഖനമെഴുതിയതിന്റെ പേരിൽ പ്രസിദ്ധീകരിച്ചുകൊണ്ടിരുന്ന കവിത ഇടയ്ക്കുവച്ചു നിർത്തിയ നടപടി കേരള ചരിത്രത്തിൽ മുമ്പെങ്ങും കേട്ടുകേൾവി പോലുമില്ലാത്തതാണ് എന്ന വിമർശനം സാഹിത്യ ലോകത്തിൽ നിന്നും ഉയർന്നിരുന്നു.

=അവലംബം=


</doc>
<doc id="268790" url="https://ml.wikipedia.org/wiki?curid=268790" title="ഡാരിൽ കള്ളിനൻ">
ഡാരിൽ കള്ളിനൻ

മുൻ ദക്ഷിണാഫ്രിക്കൻ ക്രിക്കറ്റ് താരമാണ് ഡാരിൽ ജോൺ കള്ളിനൻ (ജനനം: മാർച്ച് 4 1967).


</doc>
<doc id="268794" url="https://ml.wikipedia.org/wiki?curid=268794" title="ഷോൺ പൊള്ളോക്ക്">
ഷോൺ പൊള്ളോക്ക്

മുൻ ദക്ഷിണാഫ്രിക്കൻ ക്രിക്കറ്റ് താരമാണ് ഷോൺ മക്ലീൻ പൊള്ളോക്ക് (ജനനം: ജൂലൈ 16 1973).
ഏകദിന ക്രിക്കറ്റിലും ടെസ്റ്റ് ക്രിക്കറ്റിലും ഏറ്റവുമധികം വിക്കറ്റുകൾ നേടിയ ദക്ഷിണാഫ്രിക്കൻ കളിക്കാരനാണു പൊള്ളോക്ക്. 2001 മുതൽ 2003 വരെ അദ്ദേഹം ദക്ഷിണാഫ്രിക്കൻ ഏകദിന നായനായിരുന്നു. എന്നാൽ 2003-ലെ ലോകകപ്പ് തോൽവിയെതുടർന്ന് നായകസ്ഥാനം നഷ്ടമായി.


</doc>
<doc id="268802" url="https://ml.wikipedia.org/wiki?curid=268802" title="ഇത്തിത്താനം">
ഇത്തിത്താനം

കേരളത്തിൽ കോട്ടയം ജില്ലയിൽ ചങ്ങനാശ്ശേരി താലൂക്കിലെ വാഴപ്പള്ളി പഞ്ചായത്തിലെ ഒരു ചെറിയ ഗ്രാമമാണ് ഇത്തിത്താനം. ചങ്ങനാശ്ശേരി പട്ടണത്തിൽ നിന്നും 7 കി.മീ. അകലെയായി സ്ഥിതി ചെയ്യുന്നു. തെക്കൻ കേരളത്തിലെ പ്രസിദ്ധമായ ഗജമേള നടക്കുന്ന ഇത്തിത്താനം ഇളങ്കാവ് ദേവിക്ഷേത്രം സ്ഥിതിചെയ്യുന്നത് ഇവിടെയാണ്. കേരളത്തിലെ പ്രധാന ദേവീക്ഷേത്രങ്ങളിൽ ഒന്നാണ് ഇത്.


</doc>
<doc id="268804" url="https://ml.wikipedia.org/wiki?curid=268804" title="ക്വീൻസ് ഗാംബിറ്റ് നിരസിക്കൽ, എലിഫന്റ് ട്രാപ്പ്">
ക്വീൻസ് ഗാംബിറ്റ് നിരസിക്കൽ, എലിഫന്റ് ട്രാപ്പ്

ഒരു കാലാൾ നേടാനുള്ള വെളുപ്പിന്റെ തെറ്റായ ശ്രമമാണ് ക്വീൻസ് ഗാംബിറ്റ് നിരസിക്കൽ എന്നതിലെ ശ്രദ്ധേയമായ വേരിയേഷനായ എലിഫന്റ് ട്രാപ്പ്. വളരെ ലളിതമായ ഈ കെണിയിൽ തുടക്കക്കാരായ ആയിരക്കണക്കിനു കളിക്കാർ ചെന്നുചാടാറുണ്ട്.

1. 2. 3. 4. 
ഈ പ്രാരംഭനീക്കങ്ങൾക്ക് ശേഷം, 5.Nf3 c6 6.e3 Qa5 എന്നിവയിലൂടെ കാംബ്രിഡ്ജ് സ്പ്രിങ്ങ് പ്രതിരോധത്തിലേക്കാണ് കറുപ്പിനെ സാധാരണ നയിക്കുന്നത്. കറുപ്പ് ...Be7. നീക്കം കളിക്കുകയാണെങ്കിൽ ഓർത്തോഡോസ് പ്രതിരോധത്തിലേക്കും കളി മാറുന്നു.
വെളുപ്പ് ഒരു കാലാളിനെ നേടാൻ ശ്രമിക്കുകയാണെങ്കിൽ, കറുപ്പ് ഒരു കെണി സജ്ജീകരിക്കുകയാണ്
5. cxd5 exd5 6. Nxd5?? (ആദ്യത്തെ ചിത്രം)

f6 കള്ളിയിലുള്ള കറുത്ത കുതിര മന്ത്രിയുടെ മുമ്പിലായി ആനയാൽ പിൻചെയ്യപ്പെട്ടതുകൊണ്ട്, അതിനെ നീക്കാൻ കഴിയില്ലെന്ന് വെളുപ്പ് വിചാരിക്കുന്നു.

6... Nxd5! 7. Bxd8 Bb4+ (രണ്ടാമത്തെ ചിത്രം)

ചെക്കിൽ നിന്നും രക്ഷ നേടുന്നതിന്, വെളുപ്പിന് മന്ത്രിയെ നല്കേണ്ടി വരുന്നു. 

8. Qd2 Bxd2+

8...Kxd8 എന്നതും തുല്യമായ മറ്റൊരു നല്ല നീക്കമാണ്. ശേഷം 9...Bxd2+ എന്ന നീക്കത്തിലൂടെ മന്ത്രിയെ ലഭിക്കുന്നു.

9. Kxd2 Kxd8

കറുപ്പ് ഒരു മൈനർ കരുവിന് (കുതിര) മുന്നിലെത്തുന്നു. അനാസായ വിജയം സാധ്യമാകുന്നു.


</doc>
<doc id="268809" url="https://ml.wikipedia.org/wiki?curid=268809" title="നിലയ്ക്കാത്ത ചലനങ്ങൾ (ചലച്ചിത്രം)">
നിലയ്ക്കാത്ത ചലനങ്ങൾ (ചലച്ചിത്രം)

മിസ്സിസ് കെ. സുകുമാരൻ 1970-ൽ നിർമിച്ച മലയാളചലച്ചിത്രമാണ് നിലയ്ക്കാത്ത ചലനങ്ങൾ. ഈ ചിത്രം 1970 സെപ്റ്റംബർ 25-ന് കേരളത്തിൽ പ്രദർശനം തുടങ്ങി.






</doc>
<doc id="268817" url="https://ml.wikipedia.org/wiki?curid=268817" title="ആർ.എൻ. ജോ ഡിക്രൂസ്">
ആർ.എൻ. ജോ ഡിക്രൂസ്

കേന്ദ്ര സാഹിത്യ അക്കാദമി പുരസ്കാരം ലഭിച്ച തമിഴ് നോവലിസ്റ്റാണ് ആർ.എൻ. ജോ ഡിക്രൂസ്. രണ്ടു നോവലുകൾ പ്രസിദ്ധീകരിച്ചിട്ടുണ്ട്. മരിയൻ എന്ന സിനിമക്ക് സംഭാഷണമെഴുതുകയും മത്സ്യത്തൊഴിലാളികളെക്കുറിച്ച് രണ്ട് ഡോക്യുമെന്ററികൾ നിർമ്മിക്കുകയും ചെയ്തു.
തമിഴ്നാട്ടിലെ തൂത്തുക്കുടി സ്വദേശിയായ ജോ ഇപ്പോൾ ചെന്നൈയിലാണ് താമസം. ഒരു ഷിപ്പിംഗ് കമ്പനിയിൽ വൈസ് പ്രസിഡന്റാണ്. ചെന്നൈ ലൊയോള കോളേജിൽ നിന്ന് സാമ്പത്തികശാസ്ത്രത്തിൽ ബിരുദാനന്ദര ബിരുദവും എം ഫില്ലും നേടി. കടലും മതേസ്യത്തൊഴിലാളി ജീവിതവുമാണ് ജോ കൃതികളുടെ കേന്ദ്ര പ്രമേയങ്ങൾ. സംസ്കൃത ഭാഷ പ്രചരിപ്പിക്കുന്ന സംസ്കൃത ഭാരതി എന്ന സംഘടയുടെ തമിഴ്‌നാട് സംസ്ഥാന പ്രസിഡന്റാണ്.


ഫെയ്സ്ബുക്കിൽ മോദി അനുകൂല പോസ്റ്റിട്ടതിനെത്തുടർന്ന് 'ആഴി ചൂഴ് ഉലക്' (Ocean Ringed World) എന്ന നോവലിന്റെ ഇംഗ്ലീഷ് പരിഭാഷയുടെ പുറത്തിറക്കുന്നതിൽ നിന്ന് പിൻമാറാൻ പ്രസാധകരായ നവയാന തീരുമാനിച്ചു. 2009ൽ പുറത്തിറങ്ങിയ ജോയുടെ കോർക്കൈ എന്ന നോവലിൽ ക്രിസ്തു മതത്തെയും, പാതിരിമാരെയും, കന്യാസ്ത്രീകളേയും ഒക്കെ അധിക്ഷേപിക്കുന്ന ഭാഗങ്ങളുണ്ട് എന്നാരോപിച്ച് 2015ൽ അദ്ദേഹത്തിനെതിരെ സിവിലായും ക്രിമിനലായും കേസുകൾ റെജിസ്റ്റർ ചെയ്യപ്പെട്ടു. 2016 ൽ “അസ്തിനപുരം” എന്ന തന്റെ മൂന്നാമത്തെ നോവലിന്റെ പ്രകാശന വേദിയിൽ വെച്ച്, നോവലെഴുത്ത് എന്നന്നേക്കുമായി അവസാനിപ്പിക്കുന്നതായി അദ്ദേഹം പ്രഖ്യാപിച്ചു.



</doc>
<doc id="268833" url="https://ml.wikipedia.org/wiki?curid=268833" title="ബിംബിസാരൻ">
ബിംബിസാരൻ

ബി.സി. 558 – 491 വരെ മഗധ സാമ്രാജ്യം ഭരിച്ചിരുന്ന ചക്രവർത്തിയാണ് ബിംബിസാരൻ() 


</doc>
<doc id="268846" url="https://ml.wikipedia.org/wiki?curid=268846" title="ഇക്കിൾ">
ഇക്കിൾ

വക്ഷസ്സും ഉദരവും തമ്മിൽ വേർതിരിക്കുന്ന പേശീഭിത്തിയുടെ അനിയന്ത്രിതവും പെട്ടെന്നുള്ളതുമായ സങ്കോചം കൊണ്ടുണ്ടാവുന്ന പ്രത്യേക ശാരീരികാവസ്ഥയാണ് ഇക്കിൾ. ഇക്കിളിനോടൊപ്പം ഒരു പ്രത്യേക ശബ്ദവും ഉണ്ടാകാറുണ്ട്. എല്ലാവർക്കും ഇടക്കിടക്ക് ഇക്കിളുണ്ടാവാറുണ്ട്. ഇതൊരു അനൈച്ഛികചേഷ്ടയാണ്.

ഇക്കിളിനു പലകാരണങ്ങളുണ്ട്. വളരെ ധൃതിപിടിച്ചു ഭക്ഷണം കഴിക്കുന്നതും ദഹനനാളിയിലെയും ശ്വസനേന്ദ്രിയത്തിലെയും തകരാറുകളും ഇക്കിളിനു കാരണമായേക്കാം. ചില രോഗങ്ങൾ കാരണവും ഇക്കിൾ ഉണ്ടാവാറുണ്ട്.

സാധാരണയായി ഏതാനും മിനുറ്റുകൾ മാത്രമേ ഇക്കിൾ നീണ്ടുനിൽക്കാറുള്ളൂ. കൂടുതൽ സമയം നീണ്ടുനിൽക്കുകയാണെങ്കിൽ ഡോക്ടറെ കാണുന്നതാണ് നല്ലത്.

ഏതാനും പ്രാവശ്യം ദീർഘമായി ശ്വസിക്കുന്നതും ഒരു ഗ്ലാസ് വെള്ളം വളരെ സാവധാനത്തിൽ കുടിക്കുന്നതും ഫലപ്രദമായ പരിഹാരമാർഗ്ഗമാണ്.



</doc>
<doc id="268848" url="https://ml.wikipedia.org/wiki?curid=268848" title="മിശ്രഭുക്ക്">
മിശ്രഭുക്ക്

സസ്യാഹരവും മാംസാഹാരവും കഴിക്കുന്ന ജീവികളാണ് മിശ്രഭുക്കുകൾ (Omnivorous). മനുഷ്യൻ കരടി മുതലായവ മിശ്രഭുക്കാണ്. പ്രകൃതിയിലെ പെട്ടെന്നുള്ള വ്യത്യാസങ്ങളുമായി മിശ്രഭുക്കുകൾ കൂടുതൽ പൊരുത്തപെടുവാറുണ്ട്.


</doc>
<doc id="268850" url="https://ml.wikipedia.org/wiki?curid=268850" title="സുബോധ് സർക്കാർ">
സുബോധ് സർക്കാർ

പ്രമുഖ ബംഗാളി കവിയാണ് സുബോധ് സർക്കാർ (ജനനം : 1958). 2013 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു. ഇരുപതോളം കാവ്യ സമാഹാരങ്ങൾ പ്രസിദ്ധപ്പെടുത്തിയിട്ടുണ്ട്. 
കോളേജ് അദ്ധ്യാപകനായ സർക്കാർ പശ്ചിമ ബംഗാളിലെ കൃഷ്ണാനഗറിൽ ജനിച്ചു. കവിയും എഴുത്തുകാരിയും സാമൂഹിക പ്രവർത്തകയുമായ മല്ലിക സെൻഗുപ്തയായിരുന്നു ഭാര്യ. അവർ 2011 ൽ മരണമടഞ്ഞു. ഭാഷാനഗർ എന്നൊരു ബംഗ്ലാ സാംസ്കാരിക മാസിക പുറത്തിറക്കുന്നുണ്ട്. കേന്ദ്ര സാഹിത്യ അക്കാദമിയുടെ പ്രസിദ്ധീകരണമായ ഇന്ത്യൻ ലിറ്ററേച്ചറിന്റെ പത്രാധിപരായിരുന്നു.
ഇംഗ്ലീഷ് തർജ്ജമ:


തർജ്ജമ:


യാത്രാ വിവരണം:


മല്ലികാ സെൻഗുപ്തയുമൊത്തു രചിച്ചവ:


</doc>
<doc id="268859" url="https://ml.wikipedia.org/wiki?curid=268859" title="ജൂഡിത്ത് റ്റാർ">
ജൂഡിത്ത് റ്റാർ

പ്രശസ്തയായ ഒരു അമേരിക്കൻ സാഹിത്യകാരിയാണ് ജൂഡിത്ത് റ്റാർ.
1955ൽ ജനിച്ചു. ലത്തീൻ, ഇംഗ്ലീഷ് എന്നീ ഭാഷകളിൽ ബാച്ചിലർ ബിരുദം. പൌരാണികസാഹിത്യത്തിലും മധ്യകാല ചരിത്രത്തിലും ബിരുദാനന്തര ബിരുദവും മധ്യകാല ചരിത്രത്തിൽ പി.ഹെച്ച്.ഡിയും നേടി.
സ്വന്തം പേരുകൂടാതെ കൈറ്റ്ലിൻ ബ്രണ്ണൻ. കാത്ലിൻ ബ്രിയാൻ എന്നീ തൂലികാനാമങ്ങളിലും ഇവർ സാഹിത്യരചന നടത്തുന്നു.


</doc>
<doc id="268864" url="https://ml.wikipedia.org/wiki?curid=268864" title="സീതാറാം സപോലിയ">
സീതാറാം സപോലിയ

ദോഗ്രി ഭാഷയിലെഴുതുന്ന കവിയാണ് സീതാറാം സപോലിയ. ദോഹ സത്സായി എന്ന കാവ്യ സമാഹാരം 2013 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹമായി.


</doc>
<doc id="268866" url="https://ml.wikipedia.org/wiki?curid=268866" title="അനിൽ ബോറോ">
അനിൽ ബോറോ

ബോഡോ ഭാഷയിലെഴുതുന്ന കവിയും സാഹിത്യ വിമർശകനും നോവലിസ്റ്റുമാണ് അനിൽ ബോറോ (ജനനം : 9 ഡിസംബർ 1961). ദെൽഫിനി ഒൻതായ് മ്വാദായ് അർവ് ഗുബുൻ ഗുബുൻ കൊൻതായ് എന്ന കാവ്യ സമാഹാരം 2013 ൽ കേന്ദ്ര സാഹിത്യ അക്കാദമി പുരസ്കാരത്തിന് അർഹമായി. 
ഇംഗ്ലീഷിൽ എം.എ യും ബോഡോ നാടോടി വിജിഞീനീയത്തിൽ പിഎച്ച്.ഡി ബിരുദവും നേടി ഗോഹാട്ടി സർവകലാശാലയിൽ അസിസ്റ്റന്റ് പ്രൊഫസറായി ജോലി ചെയ്യുന്നു. നാടോടി സാഹിത്യത്തിലും വടക്കു കിഴക്കൻ ഇന്ത്യൻ സംഗീതത്തെക്കുറിച്ചും ഗവേഷണ പ്രബന്ധങ്ങൾ പ്രസിദ്ധീകരിച്ചിട്ടുണ്ട്. ആസാമീസ്, ഇംഗ്ലീഷ് ഭാഷകളിലുമെഴുതാറുണ്ട്.



</doc>
<doc id="268869" url="https://ml.wikipedia.org/wiki?curid=268869" title="ഒലിവർ ടാംബോ">
ഒലിവർ ടാംബോ

ദക്ഷിണാഫ്രിക്കയിലെ വർണ്ണവിവേചനത്തിനെതിരെ സമരം നയിച്ച ആഫ്രിക്കൻ നാഷണൽ കോൺഗ്രസ്സിലെ പ്രമുഖ നേതാവായിരുന്നു ഒലിവർ റെജിനാൾഡ് ടാംബോ എന്ന ഒലിവർ ടാംബോ (27 ഒക്ടോബർ 1917 – 24 ഏപ്രിൽ 1993). സർവ്വകലാശാലാ വിദ്യാഭ്യാസകാലഘട്ടത്തിൽ തന്നെ സജീവ രാഷ്ട്രീയത്തിൽ ഇടപെട്ടിരുന്നു. വിദ്യാഭ്യാസത്തിനുശേഷം അധ്യാപകനായി ജോലി ലഭിച്ചു.

ജോഹന്നാസ്ബർഗിലേക്ക് മാറിയതിൽ പിന്നെയാണ് ആഫ്രിക്കൻ നാഷണൽ കോൺഗ്രസ്സിൽ സജീവമാവുന്നത്. ആഫ്രിക്കൻ നാഷണൽ കോൺഗ്രസ്സിന്റെ യുവജനവിഭാഗമായ യൂത്ത ലീഗിന്റെ സ്ഥാപകാംഗങ്ങളിലൊരാൾ കൂടിയാണ് ടാംബോ. രാഷ്ട്രീയപ്രവർത്തനങ്ങളിൽ സജീവമായതോടെ അധ്യാപകജോലി ഉപേക്ഷിച്ചു. 1952 ൽ നിയമലംഘന പ്രക്ഷോഭവുമായി ബന്ധപ്പെട്ട് ജയിലിലായി. വാൾട്ടർ സിസുലുവിനെ പൊതുപ്രവർത്തനത്തിൽ നിന്നും സർക്കാർ വിലക്കിയതോടെ, ആഫ്രിക്കൻ നാഷണൽ കോൺഗ്രസ്സിന്റെ സെക്രട്ടറി ജനറൽ സ്ഥാനം ഏറ്റെടുത്തത് ടാംബോയാണ്.

ആഫ്രിക്കൻ നാഷണൽ കോൺഗ്രസ്സിന്റെ ആശയങ്ങൾ മറ്റു ആഫ്രിക്കൻ രാജ്യങ്ങളിൽ എത്തിക്കുന്നതിൽ ടാംബോ മുഖ്യ പങ്കു വഹിച്ചു. 1970കളിൽ ദക്ഷിണാഫ്രിക്കയിലെ വർണ്ണവിവേചനത്തെക്കുറിച്ച് ഐക്യരാഷ്ട്രസഭയിൽ നടത്തിയ പ്രസംഗങ്ങൾ അന്താരാഷ്ട്ര ശ്രദ്ധ നേടിക്കൊടുത്തു. ടാംബോ നേതൃത്വത്തിലിരിക്കുന്ന കാലഘട്ടത്തിലാണ് ആഫ്രിക്കൻ നാഷണൽ കോൺഗ്രസ്സിന് അന്താരാഷ്ട്രതലത്തിൽ ശ്രദ്ധ ലഭിക്കുന്നത്. സർക്കാരിന്റെ കടുത്ത് ഉപരോധങ്ങൾ മൂലം രാജ്യത്തുനിന്നും പലായനം ചെയ്യേണ്ടി വന്നു. 1991ൽ തിരികെ വന്നു, ആഫ്രിക്കൻ നാഷണൽ കോൺഗ്രസ്സിന്റെ നേതൃസ്ഥാനം ഏറ്റെടുത്തു. 1993 ഏപ്രിൽ 24 ന് ഹൃദയാഘാതം മൂലം ടാംബോ അന്തരിച്ചു.
27 ഒക്ടോബർ 1917 ന് ഇന്നത്തെ ഈസ്റ്റ്കേപിലെ എഞ്ചലി മലക്കു താഴെയുള്ള ഒരു ഗ്രാമത്തിലായിരുന്നു ഒലിവർ ടാംബോ ജനിച്ചത്. ടാംബോയും, ജൂലിയയുമായിരുന്നു മാതാപിതാക്കൾ. ജൂലി ടാംബോയുടെ മൂന്നാമത്തെ ഭാര്യയായിരുന്നു. ഹോളി ക്രോസ്സ് മിഷൻ സ്കൂളിലായിരുന്നു പ്രാഥമിക വിദ്യാഭ്യാസം. മെട്രിക്കുലേഷൻ വിജയിച്ചത് സെന്റ് പീറ്റേഴ്സ് സ്കൂളിൽ നിന്നുമായിരുന്നു. സ്കൂൾ വിദ്യാഭ്യാസത്തിനു ശേഷം, ബിരുദപഠനത്തിനായി ഒലിവർ ഫോർട്ട് ഹാരെ സർവ്വകലാശാലയിൽ ചേർന്നു. 1942 ൽ ഒരു വിദ്യാർത്ഥി പണിമുടക്കിൽ പങ്കെടുത്തതിന്റെ പേരിൽ സർവ്വകലാശാലയിൽ നിന്നും പുറത്താക്കപ്പെട്ടു. ഒലിവറിനോടൊപ്പം അന്ന് പുറത്താക്കപ്പെട്ടവരിൽ ഒരാളായിരുന്നു നെൽസൺ മണ്ടേല. സർവ്വകലാശാലയിൽ നിന്നും പുറത്താക്കപ്പെട്ടപ്പോൾ ഒലിവർ തിരികെ ജോഹന്നാസ്ബർഗിൽ വന്ന് താൻ പഠിച്ചിരുന്ന സ്കൂളിൽ അധ്യാപകനായി ജോലിക്കു ചേർന്നു. കണക്കും, ശാസ്ത്രവുമായിരുന്നു ഒലിവർ പഠിപ്പിച്ചിരുന്നത്. ജോഹന്നാസ്ബർഗ് ജീവിതത്തിനിടയിൽ ഒരു പാതിരിയാവുന്നതിനെക്കുറിച്ച് ഒലിവർ ചിന്തിച്ചിരുന്നു, എന്നാൽ മനുഷ്യനെ സേവിക്കാൻ അതിനേക്കാൾ നല്ല മാർഗ്ഗം രാഷ്ട്രീയമാണെന്ന് ഒലിവർ തിരിച്ചറിയുകയായിരുന്നു. കൂടാതെ, ജോഹന്നസ്ബർഗിൽ വെച്ച് തന്റെ സഹപാഠികളായിരുന്ന മണ്ടേലയേയും, സിസുലുവിനേയും ഒലിവർ വീണ്ടും കണ്ടുമുട്ടി.

അധ്യാപക ജീവിതത്തോടൊപ്പം തന്നെ സജീവമായ രാഷ്ട്രീയത്തിലും ഒലിവർ പങ്കാളിയായിരുന്നു. ദക്ഷിണാഫ്രിക്കയിലെ കറുത്ത വംശജരുടെ ദുരിതപൂർണ്ണമായ ജീവിതത്തിനു ഒരറുതി വരുത്തേണ്ടതിനെക്കുറിച്ച് ഈ സുഹൃത്തുക്കൾ ധാരാളം ചർച്ചചെയ്യുമായിരുന്നു. യൂറോപിൽ നിന്നും വന്ന വെളുത്ത വർഗ്ഗക്കാർ തങ്ങളെ അടിമകളാക്കി ഭരിക്കുന്നത് ഇവർ തികഞ്ഞ അമർഷത്തോടെയാണ് കണ്ടിരുന്നത്. 1943 ൽ നെൽസൺ മണ്ടേല, വാൾട്ടർ സിസുലു എന്നിവരോടൊപ്പം ചേർന്ന് ആഫ്രിക്കൻ നാഷണൽ കോൺഗ്രസ്സിന്റെ യുവജനവിഭാഗമായ ആഫ്രിക്കൻ നാഷണൽ കോൺഗ്രസ്സ് യൂത്ത് ലീഗിനു രൂപം നൽകി. യൂത്ത് ലീഗിന്റെ ആദ്യത്തെ ദേശീയ സെക്രട്ടറിയായി തിരഞ്ഞെടുത്തത് ഒലിവർ ടാംബോയെ ആയിരുന്നു. 1948 ൽ യൂത്ത് ലീഗിന്റെ ദേശീയ എക്സിക്യൂട്ടിവിലെ അംഗമായും ഒലിവർ തിരഞ്ഞെടുക്കപ്പെട്ടു. യുവാക്കളുടെ പുതിയ സംഘം ആഫ്രിക്കൻ നാഷണൽ കോൺഗ്രസ്സിന്റെ പ്രവർത്തനരീതികളിൽ പുതിയ പരിഷ്കാരങ്ങൾ നിർദ്ദേശിച്ചു. അതിലൊന്നായിരുന്നു നിയമലംഘനസമരങ്ങൾ. അതുവരെ കടലാസ് സമരം നടത്തിയിരുന്ന പാർട്ടിയോട്, ലക്ഷ്യത്തിലെത്തണമെങ്കിൽ പുതിയ സമരമാർഗ്ഗങ്ങൾ സ്വീകരിക്കേണ്ടതുണ്ടെന്ന് പുതിയ യുവജനനേതൃത്വം ആവശ്യപ്പെട്ടു.

1955 ൽ ആഫ്രിക്കൻ നാഷണൽ കോൺഗ്രസ്സിന്റെ സെക്രട്ടറി ജനറലായിരുന്ന വാൾട്ടർ സിസുലുവിന് സർക്കാർ നിരോധനം ഏർപ്പെടുത്തിയപ്പോൾ ആ സ്ഥാനം ഏറ്റെടുത്തത് ഒലിവർ ടാംബോയായിരുന്നു. 1958 ൽ ഒലിവർ പാർട്ടിയുടെ ഡെപ്യൂട്ടി പ്രസിഡന്റ് എന്ന സ്ഥാനം അലങ്കരിക്കാൻ തുടങ്ങി. ദക്ഷിണാഫ്രിക്കയിലെ വർണ്ണവിവേചനത്തിനെതിരായ പോരാട്ടത്തിന് ലോകരാഷ്ട്രങ്ങളുടെ പിന്തുണലഭിക്കുന്നതിനു വേണ്ടി ശ്രമങ്ങൾ നടത്താൻ പാർട്ടി ചുമതലപ്പെടുത്തിയത് ഒലിവറിനേയായിരുന്നു. അപ്പാർത്തീഡിനെതിരേ പോരാടിയ പ്രമുഖ സംഘടനയായ സൗത്ത് ആഫ്രിക്കൻ ഡെമോക്രാറ്റിക് ഫ്രണ്ടിന്റെ രൂപീകരണത്തിനും ഒലിവർ പ്രധാനപ്പെട്ട പങ്കു വഹിച്ചിരുന്നു.

1967 ൽ ആഫ്രിക്കൻ നാഷണൽ കോൺഗ്രസ്സിന്റെ പ്രസിഡന്റായിരുന്ന ആൽബർട്ട് ലുതുലി അന്തരിച്ചപ്പോൾ, ഒലിവർ താൽകാലികമായി പാർട്ടിയുടെ പ്രസിഡന്റ് സ്ഥാനമേറ്റെടുത്തു. 1985 ൽ പാർട്ടിയുടെ പ്രസിഡന്റായി ഒലിവർ വീണ്ടും തിരഞ്ഞെടുക്കപ്പെട്ടു. പലായനത്തെത്തുടർന്ന് ഒലിവർ വീണ്ടും ദക്ഷിണാഫ്രിക്കയിൽ എത്തിയത് 13 ഡിസംബർ 1990ലാണ്. ദീർഘമായ 30 കൊല്ലമാണ്, ഒലിവർ ദക്ഷിണാഫ്രിക്കക്കു പുറത്തു ജീവിച്ചത്. അതേ കൊല്ലം തന്നെ അദ്ദേഹം പാർട്ടിയുടെ ചെയർപേഴ്സണായി തിരഞ്ഞെടുക്കപ്പെടുകയും ചെയ്തു.



</doc>
<doc id="268880" url="https://ml.wikipedia.org/wiki?curid=268880" title="നിശാഗന്ധി (ചലച്ചിത്രം)">
നിശാഗന്ധി (ചലച്ചിത്രം)

ചിത്രവാണി ഫിലിംസിനുവേണ്ടി എ.എൻ. തമ്പിയും, എസ്. പ്രഭാകരൻ നായരും കൂടി നിർമിച്ച മലയാളചലച്ചിത്രമാണ് നിശാഗന്ധി. ജിയോ പിക്ചേഴ്സ് വിതരണം ചെയ്ത ഈ ചിത്രം 1970 മാർച്ച് 14-ന് കേരളത്തിൽ പ്രദർശനം തുടങ്ങി.





</doc>
<doc id="268892" url="https://ml.wikipedia.org/wiki?curid=268892" title="ജിയോലൊക്കേഷൻ എ.പി.ഐ.">
ജിയോലൊക്കേഷൻ എ.പി.ഐ.

ഇന്റർനെറ്റ് ഉപയോഗിക്കുന്ന ഒരു ഉപയോക്താവിന്റെ ഭൂമിശാസ്ത്രപരമായ സ്ഥാനം നിർണയിക്കാൻ ഉപയോഗിക്കുന്നതും വേൾഡ് വൈഡ് വെബ് കൺസോർഷ്യം അംഗീകരിച്ചതുമായ സോഫ്റ്റ്‌വെയർ ആപ്ലിക്കേഷനുകളാണ് ജിയോലൊക്കേഷൻ എ. പി. ഐ.(Geolocation API). മൊബൈൽ ഫോൺ, കമ്പ്യൂട്ടർ പോലുള്ള ഉപകരണങ്ങൾ, ഭൂമിശാസ്ത്രപരമായ സ്ഥാനം നിർണയിക്കുന്ന സർവ്വീസു നൽകുന്ന ഒരു പ്രൊവൈഡറുടെ സഹായത്തോടുകൂടിയാണിതു സാധ്യമാക്കുന്നത്. ഉപയോഗിക്കുന്ന ഉപകരണത്തിന്റെ ഐ.പി. അഡ്രസ്സ്, മാക് അഡ്രസ്, വൈഫൈ കണക്ഷന്റെ സ്ഥാനം പോലുള്ള അടിസ്ഥാന വിലാസത്തിന്റെ സഹായത്തോടെയാണിത് നിർണയിക്കുനത്. ഉപയോക്താവിന്റെ സ്വകാര്യതയെ ഹനിക്കുന്ന ഒരു സംവിധാനമായതിനാൽ ഉപയോഗിക്കുന്നവരുടെ പൂർണ സമ്മതത്തോടെ മാത്രമേ സ്ഥാനം കാണിക്കാനാവൂ. ജി.പി.എസ്. സൗകര്യം ഉള്ള ഉപകരണങ്ങളിൽ ഇത് വളരെ കൃത്യതയോടെ പ്രവർത്തിക്കുന്നു. എല്ലാ ആധുനിക ബ്രൗസറുകളും ഇത് സാധ്യമാക്കുന്നുണ്ട്. എച്ച്. ടി. എം. എൽ-ന്റെ ആഞ്ചാം പതിപ്പിൽ ഇതു സാധ്യമാക്കുന്ന മെതേഡുകൾ അടങ്ങിയിരിക്കുന്നു.
ഉപയോക്താവ് നിൽക്കുന്ന സ്ഥലത്തിന്റെ അക്ഷാംശവും രേഖാംശവും കാണാനുള്ള കോഡാണു താഴെ കൊടുത്തിരിക്കുന്നത്.


</doc>
<doc id="268906" url="https://ml.wikipedia.org/wiki?curid=268906" title="മാതാപിതാക്കളുടെയും മുതിർന്ന പൗരന്മാരുടെയും സംരക്ഷണത്തിനും ക്ഷേമത്തിനുമുള്ള നിയമം">
മാതാപിതാക്കളുടെയും മുതിർന്ന പൗരന്മാരുടെയും സംരക്ഷണത്തിനും ക്ഷേമത്തിനുമുള്ള നിയമം

ഭാരത സർക്കാർ ഭരണഘടന പ്രകാരം ഉറപ്പു നൽകിയിട്ടുള്ളതും മാതാപിതാക്കളുടെയും മുതിർന്ന പൗരന്മാരുടെയും സംരക്ഷണത്തിനും അതിനോടനുബന്ധിച്ചുള്ള കാര്യങ്ങൾക്കും മറ്റും കൂടുതൽ ഫലപ്രപ്രദമായ വ്യവസ്ഥകൾ ഉൾക്കൊള്ളിച്ചുകൊണ്ട് ഭാരത സർക്കാർ നിർമ്മിച്ചിട്ടുള്ള നിയമമാണ് ഇത് (Maitnenance and Welfare of Parents and Senior Citizens Act). ഈ നിയമത്തിന് 29-12-2007 തിയ്യതി രാഷ്ട്രപതിയുടെ അംഗീകാരം ലഭിച്ചു. 31-12-2007 തിയ്യതിയിലെ ഗസറ്റ് ഓഫ് ഇന്ത്യ ( അസാധാരണം) പാർട്ട് -2 -ൽ ഈ നിയമം പ്രസിദ്ധീകരിച്ചു.
സ്വയം സംരക്ഷിക്കാൻ പ്രാപ്തിയില്ലാത്ത മാതാപിതാക്കള്ക്കും അല്ലെങ്കിൽ മുതിർന്ന പൗരന്മാർക്കും വേണ്ടി അവരുടെ മക്കൾ/ബന്ധുക്കളിൽ നിന്നും സംരക്ഷണം ഉറപ്പുവരുത്തുന്ന നിയമമാണ് ഇത്. മക്കളോ/ ബന്ധുക്കളൊ ഇത്തരം ആളുകളെ സംരക്ഷിക്കാത്ത പക്ഷം അവർക്ക് ട്രൈബ്യൂണലിൽ അപേക്ഷ ബോധിപ്പിക്കുവാനും മക്കൾ/ബന്ധുക്കളിൽ നിന്നും പ്രതിമാസ നിരക്കിൽ ഒരു തുക സമയാസമയങ്ങളിൽ ഇവർക്ക് ലഭ്യമാക്കുവാനും ഈ നിയമപ്രകാരം സാധ്യമാകുന്നു.


തന്റെ സമ്പാദ്യം കൊണ്ടോ തന്റെ ഉടമസ്ഥതയിലുള്ള സ്വത്ത് കൊണ്ടോ സ്വയം സംരക്ഷിക്കാൻ കഴിയാതെ വരുന്ന മാതാവ്/പിതാവ് എന്നിവർക്ക് അയാളുടെ മൈനറല്ലാത്ത ഒന്നോ അതിലധികമോ മക്കൾക്കെതിരെയും, മക്കളില്ലാത്ത മുതിർന്ന പൗരന്റെ കാര്യത്തിൽ അയാളുടെ ബന്ധുവില് നിന്നും സംരക്ഷണം കിട്ടുവാൻ അർഹതയുണ്ടായിരിക്കും.ഇത്തരത്തിൽ മാതാപിതാക്കളെയും മുതിർന്ന പൗരന്മാരേയും സംരക്ഷിക്കാൻ ബാദ്ധ്യസ്ഥരായവർ അപ്രകാരം ചെയ്യുവാൻ വിമുഖത കാണിക്കുന്ന പക്ഷം അവർക്കെതിരെ നടപടിയെടുക്കുവാൻ ഈ നിയമ പ്രകാരം സാധിക്കുന്നതാണ്. മക്കളുടെ/ബന്ധുവിന്റെ ബാദ്ധ്യത ഒരു സാധാരണ ജീവിതം നയിക്കുവാൻ അത്തരത്തിലുള്ള മാതാവിനോ പിതാവിനോ അല്ലെങ്കിൽ മുതിർന്ന പൗരനോ എന്തെല്ലാം കാര്യങ്ങൾ ആവശ്യമാണൊ അതെല്ലാം നൽകുക എന്നതാണ്. മക്കളില്ലാത്ത മുതിർന്ന പൗരന്റെ കാര്യത്തിൽ അയാളുടെ ബന്ധുവും മതിയായ സാമ്പത്തിക സ്ഥിതിയുള്ളതുമായ ഒരാൾ, അങ്ങനെയുള്ള മുതിർന്ന പൗരന്റെ സ്വത്ത് കൈവശം വച്ച്കൊണ്ടിരിക്കുകയാണെങ്കിലോ, അങ്ങനെയുള്ള മുതിർന്ന പൗരന്റെ സ്വത്തിൽ പിന്തുടർച്ചാവകാശം ലഭിക്കുമെങ്കിലോ അങ്ങനെയുള്ള മുതിർന്ന പൗരനെ സംരക്ഷിക്കേണ്ടതാണ്.
സംരക്ഷണത്തിനുള്ള അപേക്ഷ സ്വയം സംരക്ഷിക്കാൻ പ്രാപ്തിയില്ലാത്ത മാതാവിനോ/പിതാവിനോ അല്ലെങ്കിൽ മുതിർന്ന പൗരനൊ ട്രൈബ്യൂണൽ മുമ്പാകെ നൽകാവുന്നതാണ്. കേരളത്തിൽ അപേക്ഷ റവന്യൂ ഡിവിഷനൽ ഓഫീസർ (R.D.O) മുമ്പാകെയാണ് നൽകേണ്ടത്. അപേക്ഷകന് അപേക്ഷ നൽകുവാൻ പ്രാപ്തിയില്ലെങ്കിൽ അയാൾ അധികാരപ്പെടുത്തിയ മറ്റൊരാൾക്കോ നിയമാനുസൃതം രജിസ്റ്റർ ചെയ്ത സംഘടനയ്ക്കോ ഇത്തരത്തിൽ അപേക്ഷ നൽകാവുന്നതാണ്. കൂടാതെ ട്രൈബ്യൂണലിനു സ്വമേധയാ നടപടിയെടുക്കുവാനും അധികാരമുണ്ടായിരിക്കും.സംരക്ഷണം ആവശ്യപ്പെട്ടുകൊണ്ടുള്ള അപേക്ഷ ട്രൈബ്യൂണലിനു ലഭിച്ചു കഴിഞ്ഞാൽ, ട്രൈബ്യൂണൽ എതിർകക്ഷിക്ക് നോട്ടീസ് നൽകുകയും തുടർന്ന് എതിർകക്ഷിക്ക് മറുപടി ബോധിപ്പിക്കുവാൻ അവസരം കൊടുക്കുന്നതുമാണ്. സംരക്ഷണത്തിനുള്ള അപേക്ഷ ഒന്നോ അതിലധികമോ മക്കൾക്കെതിരേയോ മക്കളില്ലാത്ത മുതിർന്ന പൗരന്മരുടെ കാര്യത്തിൽ ബന്ധുക്കൾക്കെതിരെയോ നൽകാവുന്നതാണ്.പ്രധാന അപെക്ഷ നിലനിൽക്കേ ത്തന്നെ , താൽക്കാലിക പ്രതിമാസ ബത്ത നൽകുവാൻ എതിർകക്ഷിയോട് ഉത്തരവിടുവാനും ട്രൈബ്യൂണലിന് അധികാരമുണ്ടായിരിക്കും. ഏതെങ്കിലും മകൻ/മകൾ/ബന്ധുവിന് ഇത്തരത്തിൽ സംരക്ഷിക്കാൻ ബാദ്ധ്യതയുള്ള മറ്റുള്ളവരേയും ഈ അപേക്ഷയിൽ കക്ഷി ചേർക്കാവുന്നതാണ്. എതിർകക്ഷി/കൾക്ക് നോട്ടീസ് നൽകിയ ശേഷം ട്രൈബ്യൂണൽ ജീവനാംശ തുകയെ സംബന്ധിച്ചുള്ള അന്യോഷണം നടത്തുന്നതായിരിക്കും. ഇത്തരം അപേക്ഷ ലഭിക്കുകയും നോട്ടീസ് നൽകയും ചെയ്ത് 90 ദിവസത്തിനകം, ട്രൈബ്യൂണൽ അപേക്ഷയിൽ തീർപ്പു കൽപ്പിക്കേണ്ടതാണ്. ഏതെങ്കിലും കാരണവശാൽ നിശ്ചിത കാലാവധിക്കുള്ളിൽ തീർപ്പ് കൽപ്പിക്കാൻ പറ്റാതെ വരികയാണെങ്കിൽ മതിയായ കാരണം രേഖപ്പെടുത്തി പരമാവധി 30 ദിവസത്തേക്ക് കാലയളവ് നീട്ടാവുന്നതാണ്.

സംരക്ഷണത്തിന് വേണ്ടിയുള്ള നടപടിയിൽ ട്രൈബ്യൂണലിന് പ്രസ്തുത എതിർകക്ഷിക്കെതിരെ, അപേക്ഷകന് ജീവനാംശ തുകയും നടപടിചിലവികലും നൽകുവാൻ ഉത്തരവ് കൽപ്പിക്കാവുന്നതാണ്. അപേക്ഷയിൽ വിധിയായ തിയതി മുതൽക്കോ അല്ലെങ്കിൽ ട്രൈബ്യൂണൽ പ്രത്യേകം ഉത്തരവിടുന്ന പക്ഷം അപേക്ഷ തിയ്യതി മുതൽക്കോ പ്രസ്തുത ജീവനാംശം കൊടുക്കുവാൻ എതിർകക്ഷി/കളോട് ഉത്തരവിടാവുന്നതാണ്. അപേക്ഷയിൽ അവസാന വിധി പുറപ്പെടുവിച്ച്തിന് ശേഷവും എതിർകക്ഷി/കൾ മതിയായ കാരണം കൂടാതെ ഉത്തരവു ലംഘിക്കുന്ന പക്ഷം, അവർക്കെതിരെ വാറണ്ട് പുറപ്പെടുവിക്കാനും അയാളെ ഒരു മാസം വരേയൊ അല്ലെങ്കിൽ അതിനു മുമ്പേ പണം കൊടുക്കുന്നതായാൽ അതു വരേയോ തടവിൽ പാർപ്പിക്കുവാൻ ഉത്തരവിടാവുന്നതാണ്. എന്നാൽ എതിർകക്ഷിയിൽ നിന്നും വസൂലാക്കുവാനുള്ള തുകയ്ക്കുള്ള അപേക്ഷ, തുക നൽകുവാൻ കൽപ്പിച്ചിട്ടുള്ള തിയ്യതി മുതൽ, 3 മാസത്തിനകം ട്രൈബ്യൂണലിനു സമർപ്പിച്ചിട്ടില്ലെങ്കിൽ പ്രസ്തുത തുക വസൂലാക്കുവാൻ വാറന്റ് പുറപ്പെടുവിക്കാനാവുന്നതല്ല. ട്രൈബ്യൂണലില് മക്കൾ/ബന്ധുവിനെതിരെ അപേക്ഷ ബോധിപ്പിക്കുവാൻ ചില അധികാര പരിധിയുണ്ട്. അതായത് അപേക്ഷകൻ താമസിക്കുന്നതോ അല്ലെങ്കിൽ ഒടുവിൽ താമസിച്ചതോ അല്ലെങ്കിൽ മക്കളോ ബന്ധുവോ താമസിക്കുന്ന ജില്ലയിലെ ട്രൈബ്യൂണലിനാണ് അപേക്ഷ ബോധിപ്പിക്കേണ്ടത്. മക്കളോ ബന്ധുവോ ഹാജരാവുന്നത് ഉറപ്പു വരുത്തുവാൻ ക്രിമിനൽ നടപടി നിയമസംഹിത പ്രകാരം വ്യവസ്ഥചെയ്തിട്ടുള്ളതുപോലെ ട്രൈബ്യൂണലിനു ഒന്നാം ക്ലാസ്സ് ജുഡീഷ്യൽ മജിസ്ട്രേറ്റിന്റെ അധികാരം ഉണ്ടായിരിക്കും. തേളിവുകൾ മക്കളുടെ/ബന്ധുവിന്റെ സാന്നിദ്ധ്യത്തിൽ എടുക്കുന്നതായിരിക്കും. എന്നാൽ എതിർകക്ഷി/കൾ മൻ:പൂർവ്വം ഹാജരാവതിരിക്കുകയോ ഉപേക്ഷ കാണിക്കുകയോ ചെയ്യുന്നുവെന്ന് ട്രൈബ്യൂണലിനു ബോധ്യപ്പെടാൽ കേസ് എക്സ്പാർട്ടിയായി വിധിക്കാവുന്നതാണ്. മക്കളൊ ബന്ധുക്കളൊ ഇന്ത്യയ്ക്കു പുറത്തു താമസിക്കുകയാണെങ്കിൽ അവർക്കെതിരെയുള്ള സമൻസ് കേന്ദ്ര സർക്കാർ അധോറിറ്റി മുഖേന അയച്ചു നടത്തുന്നതാണ്.ട്രൈബ്യൂണല് സമ്മറിയായ നറ്റപടി ക്രമം പിന്തുടരുന്നതാണ്. കൂടാതെ തെളിവെടുക്കുവാനും സാക്ഷി സാന്നിധ്യം ഉറപ്പുവരുത്തുവാനും രേഖകളും വസ്ത്തുക്കളും ഹാജറാക്കുന്നതിനുള്ള നറ്റപടിയെടുക്കുവാനും മറ്റും ട്രൈബ്യൂണലിനു സിവിൽ കോടതിയുടെ അധികാരമുണ്ടായിരിക്കും.ട്രൈബ്യൂണലിനു ഉത്തരവിടാവുന്ന പരമാവധി സംഖ്യ 10,000/- രൂപയാണ്.ഇത്തരത്തിലുള്ള പ്രതിമാസ സംഖ്യക്ക് പലിശ നൽകുവാൻ ഉത്തരവിടാനും ട്രൈബ്യൂണലിനു അധികാരമുണ്ട്. അപ്രകാരമുള്ള കുറഞ്ഞ പലിശ 5 % ഉം കൂടിയ പലിശ 18 % ഉം ആകുന്നു.

ട്രൈബ്യൂണലിന്റെ ഉത്തരവു മൂലം സങ്കടക്കാരനായ മാതപിതാക്കൾക്ക് / മുതിർന്ന പൗരന് അപ്പലേറ്റ് ട്രിബ്യൂണലിൽ 60 ദിവസങ്ങൾക്കകം അപ്പീൽ ബോധിപ്പിക്കാവുന്നതാണ്. തൽസമയം അപ്പീൽ ബോധിപ്പിക്കുന്നതിൽനിന്ന് മതിയായ കാരണത്താൽ അപ്പീല് വാദി തടയപ്പെട്ടുവെന്നു ട്രൈബ്യൂണലിനു ബോധ്യപ്പെട്ടാൽ 60 ദിവസങ്ങൾക്ക് ശേഷവും അപ്പീൽ സ്വീകരിക്കുന്നതാണ്. ട്രൈബ്യൂണൽ, അപ്പലേറ്റ് ട്രൈബ്യൂണൽ എന്നിവ മുമ്പാകെ അഭിഭാഷകന് കക്ഷിയെ പ്രതിനിധാനം ചെയ്യുവാൻ അവകാശമില്ല.എന്നാൽ ഇത്തരത്തിൽ അഭിഭാഷകരുടെ സേവനം ഉപയോഗപ്പെടുത്താമെന്നു ബഹു: കേരള ഹൈക്കോടതി റിട്ട് നമ്പർ 24492/2013 ( ലത സുമം കേസ്) ല് 9-1-2013 തിയ്യതി വിധിപുറപ്പെടുവിച്ചിട്ടുണ്ട്.
മുതിർന്ന പൗരന്മാരുറ്റെ ജീവനും സ്വത്തും സംരക്ഷിക്കാൻ വ്യാപകമായ കർമ്മപദ്ധതി സംസ്ഥാന സർക്കാർ നിശ്ചയിക്കേണ്ടതാണ്.ഈ നിയമം പ്രാബല്യത്തിൽ വന്ന ശേഷം മുതിർന്ന പൗരനിൽ നിന്നു ചില സാഹചരയങ്ങളിൽ ആർക്കെങ്കിലും സ്വത്തു കൈമാറിക്കിയിട്ടുണ്ടെങ്കിൽ ആ കൈമാറ്റം അസാധുവാക്കി പ്രഖ്യാപിക്കാൻ ട്രൈബ്യൂണലിന് അധികാരമുണ്ട്. അതായത്, മുതിർന്ന പൗരന് അടിസ്ഥാന ഭൗതിക ആവശ്യങ്ങൾ നൽകിക്കൊള്ളാമെന്ന വ്യവസ്ഥയിൽ അയാളുടെ സ്വത്തുക്കൾ സമ്മാനമായോ മറ്റു വിധത്തിലോ കൈമാറ്റം ചെയ്യുകയും കൈമാറിക്കിട്ടിയ ആൾ അങ്ങനെയുള്ള സുഖ സൗകര്യങ്ങളും ഭൗതിക ആവശ്യങ്ങളും നൽകുന്നത് നിരസിക്കുകയോ വീശ്ചവരുത്തുകയോ ചെയ്താൽ സ്വത്തു കൈമാറ്റം വഞ്ചനാപൂർവ്വമോ ഭീഷണി മൂലമോ സ്വാധീനത്താലോ ഉണ്ടാക്കിയതായി കണക്കാക്കി കൈമാറ്റം നൽകിയയാളുടെ ഇച്ഛയനുസരിച്ച് ട്രൈബ്യൂണലിനു ടി കൈമാറ്റം അസാധുവായി പ്രഖ്യാപിക്കാം.ഈ നിയമം കേരളത്തിൽ നടപ്പാക്കിയത് 24-8-2008 അകയാൽ അതിനു മുമ്പേ നടന്ന ഇത്തരം കൈമാറ്റങ്ങളിൽ നടപെടിയെടുക്കുവാൻ ട്രൈബ്യൂണലിന് അധികാരമില്ല.(Vincent V Augustine and another- WP(C) 2065/2012 of Kerala high court)

മുതിർന്ന പൗരനെ സംരക്ഷിക്കുവാൻ ഉത്തരവാദപ്പെട്ട ആരെങ്കിലും അങ്ങനെയുള്ള മുതിർന്ന പൗരനെ പൂർണ്ണമായി ഉപേക്ഷിക്കുക എന്ന ലക്ഷ്യത്തോടെ ഏതെങ്കിലും സ്ഥലത്ത് അയാളെ ഉപേക്ഷിച്ചു പോകുകയാണെങ്കിൽ അയാളെ മൂന്ന് മാസത്തോളമാകാവുന്ന തടവു ശിക്ഷയ്ക്കോ അയ്യായിരം രൂപയോളമാകാവുന്ന പിഴയ്ക്കോ രണ്ടിനും കൂടിയോ ശിക്ഷിക്കാവുന്നതാണ്. ഇത്തരത്തിലുള്ള കുറ്റം "കൊഗ്നിസിബിളും ജാമ്യം ലഭിക്കാവുന്നതും സമ്മറിയായി" വിചാരണ ചെയ്യാവുന്നതുമാണ്.


</doc>
<doc id="268910" url="https://ml.wikipedia.org/wiki?curid=268910" title="മോസില്ല കേരള">
മോസില്ല കേരള

മോസില്ല കേരള എന്നത് മോസില്ലയുടെ ആഗോള സമൂഹത്തിന്റെ ഒരു ഭാഗമാണ് .ഈ സമൂഹം സെപ്റ്റംബർ 8 2013നു ആണ് രൂപികരിച്ചത്. .

മോസില്ലയുടെ ദൗത്യം കേരളത്തിൽ പ്രചരിപ്പിക്കുക എന്നതാണ് ഞങ്ങളുടെ ലക്‌ഷ്യം.

മോസില്ല 2 സ്കൂൾ എന്ന സംരംഭത്തിലൂടെ സ്കൂൾ കുട്ടികൾക്ക് മോസില്ലയെ പരിച്ചയപെടുത്തുക ആണ് ഉദേശം. ഈ സംരംഭം ആദ്യം തുടങ്ങിയത് ചങ്ങനാശേരിലെ എസ്.ബി സ്കൂളിൽ വെച്ച് ആണ്.

മോസില്ലയുടെ പുതിയ മൊബൈൽ ഒപ്രടിംഗ് സിസ്റ്റെം അയ ഫയർഫോക്സ് ഒയ്സിനെ പരിചയപെടുത്തുകയും പിന്നെ ഈ സിസ്റ്റെംതിനു വേണ്ടി ആപ്പ് ഉണ്ടാകാൻ പരിശീലിപ്പികുകയും ചെയുന്നു


</doc>
<doc id="268923" url="https://ml.wikipedia.org/wiki?curid=268923" title="കണക്കുചോദ്യം">
കണക്കുചോദ്യം

കണക്കു സംബന്ധിച്ച ഒരു പ്രാചീന ഭാഷാകൃതിയാണു് കണക്കുചോദ്യം. ഇതിൽ രസകരങ്ങളായ നിരവധി ചോദ്യങ്ങൾ അടങ്ങിയിരിക്കുന്നു. ഏഴാം ശതകത്തിലോ എട്ടാം ശതകത്തിലോ രചിച്ചതുപോലെ തോന്നുന്നുവെന്ന് ഉള്ളൂർ കേരള സാഹിത്യ ചരിത്രത്തിൽ രേഖപ്പെടുത്തിയിട്ടുണ്ട്. ഈ ഗ്രന്ഥം സമഗ്രമായി ലഭ്യമായിട്ടില്ല. 


</doc>
<doc id="268925" url="https://ml.wikipedia.org/wiki?curid=268925" title="കണക്കതികാരം">
കണക്കതികാരം

കേരളത്തിൽ പണ്ടുപണ്ടേ പ്രചരിച്ചിരുന്ന ഒരു ദ്രാവിഡപദ്യകൃതിയാണ് കണക്കതികാരം . കണക്കതികാരം താഴെക്കാണുന്ന പാട്ടോടുകൂടിയാണ് ആരംഭിക്കുന്നത് 
ലീലാവതിയും കണക്കതികാരവും നോക്കിയാണു് കണക്കുസാരം രചിച്ചതെന്നു ഉള്ളൂർ കേരള സാഹിത്യ ചരിത്രത്തിൽ രേഖപ്പെടുത്തിയിട്ടുണ്ട്.


</doc>
<doc id="268934" url="https://ml.wikipedia.org/wiki?curid=268934" title="മൃദുല ഗാർഗ്">
മൃദുല ഗാർഗ്

ഹിന്ദിയിലും ഇംഗ്ലീഷിലുമെഴുതുന്ന ഒരു സാഹിത്യകാരിയാണ് മൃദുല ഗാർഗ് (ജനനം : 1938). ഇരുപതിലധികം കൃതികൾ നോവൽ,ചെറുകഥ, ഉപന്യാസം എന്നീ വിഭാഗങ്ങളിലായി അവർ പ്രസിദ്ധീകരിച്ചിട്ടുണ്ട്. 2013 ലെ ഹിന്ദി നോവലിനുള്ള കേന്ദ്ര സാഹിത്യ അക്കാദമി പുരസ്കാരം മൃദുലയുടെ മിൽജുൽ മാൻ എന്ന കൃതിക്ക് ലഭിച്ചു. 
സാമ്പത്തികശാസ്ത്രത്തിൽ ബിരുദാനന്തര ബിരുദം നേടിയിട്ടുള്ള മൃഥുല കുറച്ചു കാലം ദില്ലി സർവകലാശാലയിൽ അദ്ധ്യാപികയായിരുന്നു. 


</doc>
<doc id="268936" url="https://ml.wikipedia.org/wiki?curid=268936" title="സി.എൻ. രാമചന്ദ്രൻ">
സി.എൻ. രാമചന്ദ്രൻ

2013 ലെ കേന്ദ്ര സാഹിത്യ അക്കാദമി പുരസ്കാരം നേടിയ കന്നഡ എഴുത്തുകാരനാണ് സി.എൻ. രാമചന്ദ്രൻ (ജനനം : ). ഇംഗ്ലീഷിലുമെഴുതുന്ന അദ്ദേഹം നിരവധി സാഹിത്യ വിമർശന ഗ്രന്ഥങ്ങളും തർജ്ജമകളും പ്രസിദ്ധപ്പെടുത്തിയിട്ടുണ്ട്. കന്നഡയിലെ പല പ്രസിദ്ധ ഗ്രന്ഥങ്ങളും ഇംഗ്ലീഷിലേക്കാക്കിയത് സി.എന്നായിരുന്നു.
മാംഗ്ലൂർ സർവകലാശാലയിലും നിരവധി വിദേശ സർവകലാശാലകളിലും അദ്ധ്യാപകനായിരുന്നു. കന്നഡ വായ്മൊഴി പാരമ്പര്യത്തിലെ പ്രധാന കൃതികളിലൊന്നായ മലേ മധേശ്വര ഇംഗ്ലീഷിലേക്ക് തർജ്ജമ ചെയ്തു. അക്യാന - വ്യക്യാന എന്ന ഉപന്യാസ സമാഹാരത്തിന് 2013 ലെ കേന്ദ്ര സാഹിത്യ അക്കാദമി പുരസ്കാരം ലഭിച്ചു. 



</doc>
<doc id="268948" url="https://ml.wikipedia.org/wiki?curid=268948" title="ചന്ത്രത്തിൽ ചന്തുണ്ണി">
ചന്ത്രത്തിൽ ചന്തുണ്ണി

1695ലെ മാമാങ്കത്തിൽ നിലപാടുതറയിലെത്തി സാമൂതിരിയെ വെട്ടിയ ചാവേറാണ് ചന്ദ്രത്തിൽ ചന്തുണ്ണി. ഇത് 1755ലെ അവസാനമാമാങ്കത്തിലാണെന്നും ചാവേറിന് പതിനാറ് വയസ്സേ ഉണ്ടായിരുന്നുള്ളുവെന്നും ചിലയിടങ്ങളിൽ പരാമർശിക്കുന്നുണ്ട്.


</doc>
<doc id="268953" url="https://ml.wikipedia.org/wiki?curid=268953" title="നിഴലാട്ടം">
നിഴലാട്ടം

സുപ്രിയ പിക്ചേഴ്സിന്റെ ബാനറിൽ ഹരി പോത്തൻ നിർമിച്ച മലയാളചലച്ചിത്രമാണ് നിഴലാട്ടം. സുപ്രിയ ഫിലിംസ് വിതരണം ചെയ്ത ഈ ചിത്രം കേരളത്തിൽ 1970 ജൂലൈ 31-നു പ്രദർശനം തുടങ്ങി.






</doc>
<doc id="268970" url="https://ml.wikipedia.org/wiki?curid=268970" title="ക്വിറ്റോ">
ക്വിറ്റോ

ഇക്വഡോറിന്റെ തലസ്ഥാനനഗരമാണ് ക്വിറ്റോ. ഔദ്യോഗികമമായി സാൻ ഫ്രാൻസിസ്കോ ഡി ക്വിറ്റോ എന്നാണ് ഈ നഗരത്തെ വിളിക്കുന്നത്. 9,350 അടി (2,800 മീറ്റർ സമുദ്രനിരപ്പിൽനിന്നും) ഉയരത്തിൽ സ്ഥിതി ചെയ്യുന്ന ഈ നഗരം ലോകത്തിലെ ഉയരത്തിൽ സ്ഥിതി ചെയ്യുന്ന തലസ്ഥാനങ്ങളിലൊന്നാണ്.


</doc>
<doc id="268979" url="https://ml.wikipedia.org/wiki?curid=268979" title="ക്വീൻസ് ഗാംബിറ്റ് നിരസിക്കൽ, കാംബ്രിഡ്ജ് സ്‌പ്രിങ്ങ് പ്രതിരോധം">
ക്വീൻസ് ഗാംബിറ്റ് നിരസിക്കൽ, കാംബ്രിഡ്ജ് സ്‌പ്രിങ്ങ് പ്രതിരോധം

ക്വീൻസ് ഗാംബിറ്റ് നിരസിക്കലിലെ ഒരു വേരിയേഷനായ കാംബ്രിഡ്ജ് സ്പ്രിങ്ങ് പ്രതിരോധം (പിൽസ്ബുറി വേരിയേഷൻ എന്നും അറിയപെടുന്നു) ആരംഭിക്കുന്നത് ഇങ്ങനെയാണ്.


</doc>
<doc id="268987" url="https://ml.wikipedia.org/wiki?curid=268987" title="ക്വീൻസ് ഗാംബിറ്റ് നിരസിക്കൽ">
ക്വീൻസ് ഗാംബിറ്റ് നിരസിക്കൽ

ക്വീൻസ് ഗാംബിറ്റിൽ വെളുപ്പ് നല്കുന്ന കാലാളിനെ കറുപ്പ് നിരസിക്കുന്ന ചെസ്സ് പ്രാരംഭനീക്കത്തെയാണ് ക്വീൻസ് ഗാംബിറ്റ് നിരസിക്കൽ എന്നു പറയുന്നത്.


</doc>
<doc id="268989" url="https://ml.wikipedia.org/wiki?curid=268989" title="ആൽബിൻ കൗണ്ടർഗാംബിറ്റ്">
ആൽബിൻ കൗണ്ടർഗാംബിറ്റ്

ചെസ്സിലെ ഒരു പ്രാരംഭനീക്കമായ ആൽബിൻ കൗണ്ടർഗാംബിറ്റ് തുടങ്ങുന്നത് ഇങ്ങനെയാണ്.

പതിവുള്ള തുടർനീക്കങ്ങൾ ഇപ്രകാരമാണ്

ഈ പ്രാരംഭനീക്കം ക്വീൻസ് ഗാംബിറ്റിനെതിരെ പ്രചാരത്തിലില്ലാത്ത പ്രതിരോധമാണ്. ചൂതാട്ടം നടത്തുന്ന കാലാളിനു പകരം കറുപ്പിന് d4-ൽ ശക്തമായ കാലാൾസാന്നിധ്യം ലഭിക്കുന്നു. കൂടാതെ ആക്രമിക്കാനുള്ള ചില അവസരങ്ങളും കറുപ്പിനു ലഭിക്കുന്നു. വെളുപ്പ് അധികമുള്ള കാലാളിനെ തിരികെ നല്കികൊണ്ട് മികച്ച കളിനില സൃഷ്ടിക്കാനും തയ്യാറാവാറുണ്ട്.


</doc>
<doc id="268991" url="https://ml.wikipedia.org/wiki?curid=268991" title="ചെത്തിപ്പുഴ">
ചെത്തിപ്പുഴ

കേരളത്തിൽ കോട്ടയം ജില്ലയിൽ ചങ്ങനാശ്ശേരി താലൂക്കിലെ വാഴപ്പള്ളിയിൽ ഉൾപ്പെടുന്ന ഒരു ചെറിയ പ്രദേശമാണ് ചെത്തിപ്പുഴ. 


</doc>
<doc id="268995" url="https://ml.wikipedia.org/wiki?curid=268995" title="നിനവേയിലെ ഇസഹാക്ക്">
നിനവേയിലെ ഇസഹാക്ക്

ഏഴാം നൂറ്റാണ്ടിലെ ഒരു സുറിയാനി താപസനും മെത്രാനും ദൈവശാസ്ത്രജ്ഞനും പേരുകേട്ട എഴുത്തുകാരനും ആയിരുന്നു നിനവേയിലെ ഇസഹാക്ക് (അറബി: إسحاق النينوي "ഇഷാക്ക് അൻ-നയ്നൂവി"; എഡി 700-നടുത്ത്). എഴുത്തുകാരൻ എന്ന നിലയിലാണ് അദ്ദേഹം പ്രധാനമായും അറിയപ്പെടുന്നത്. പേർഷ്യൻ ഉൾക്കടലിന്റെ തെക്കുപടിഞ്ഞാറൻ തീരത്തെ പഴയ ബഹറൈൻ പ്രവിശ്യയുടെ ഭാഗമായിരുന്ന ഖത്തർ ആയിരുന്നു അദ്ദേഹത്തിന്റെ സ്വദേശം. "അസീറിയാക്കാരൻ ഇസഹാക്ക്", "അബ്ബാ ഇസഹാക്ക്", "ഇസഹാക്ക് സിറസ്" എന്നീ പേരുകളും അദ്ദേഹത്തിനുണ്ട്. ഇസഹാക്കിന്റെ പശ്ചാത്തലം നെസ്തോറിയൻ ആയിരുന്നെങ്കിലും 'കൽക്കദോനിയൻ' (Chalcedonian) വിശ്വാസപാരമ്പര്യം പിന്തുടരുന്ന പൗരസ്ത്യ ഓർത്തഡോക്സ്, കത്തോലിക്കാ സഭകളിലും അദ്ദേഹം വിശുദ്ധനായി മാനിക്കപ്പെടുന്നു. ജനുവരി 28-ആം തിയതിയാണ് അദ്ദേഹത്തിന്റെ തിരുനാൾ.

നെസ്തോറിയൻ പശ്ചാത്തലമുള്ള കിഴക്കിന്റെ സഭയിൽ സന്യാസിയും, കുറേക്കാലം മെത്രാനുമായിരുന്ന ഇസഹാക്കിന്റെ ദൈവസങ്കല്പം വ്യവസ്ഥാപിതക്രിസ്തീയതകളുടെ സിദ്ധാന്തങ്ങളെ അതിലംഘിച്ചു നിന്നു. ദൈവത്തിന്റെ നീതിയേക്കാളുപരി ദൈവകാരുണ്യത്തിനും ദൈവികസ്നേഹത്തിനും ഇസഹാക്ക് പ്രാധാന്യം കല്പിച്ചു. വിദ്വേഷത്തേയും വെറുപ്പിനേയും പ്രതികാരവാഞ്ഛയേയും ദൈവസ്വഭാവത്തിന്റെ ഭാഗമായി സങ്കല്പിക്കുന്നത് ദൈവനിന്ദയാണെന്ന് അദ്ദേഹം കരുതി. ധർമ്മിഷ്ടരും പാപികളും ഉൾപ്പെടെ സർവചരാചരങ്ങളേയും, സാത്താനെ തന്നെയും സ്നേഹിച്ചു പരിപാലിക്കുന്നവനായി ഇസഹാക്ക് ദൈവത്തെ സങ്കല്പിച്ചു. ദൈവത്തിന്റെ രക്ഷാപദ്ധതി ഒടുവിൽ സൃഷ്ടലോകത്തെയൊന്നാകെ രക്ഷിക്കുമെന്നും "നിത്യനാശത്തിൽ നിഷ്കരുണം തള്ളാൻ മാത്രമായി ചേതനയുള്ള ജീവികളെ സൃഷ്ടിക്കുകയെന്നത് ദൈവത്തിന്റെ കാരുണ്യവുമായി ചേർന്നു പോകുന്ന കാര്യമല്ല" എന്നും അദ്ദേഹം കരുതി.

ഇസഹാക്കിന്റെ രചനകളുടെ അസാമാന്യമായ സൗന്ദര്യവും ചിന്താപരമായ ഔന്നത്യവും, തോമസ് അക്കെമ്പിസിനെ അനുസ്മരിപ്പിക്കുമെന്ന് കത്തോലിക്കാ വിജ്ഞാനകോശം അഭിപ്രായപ്പെടുന്നു. 

ഇസഹാക്കിന്റെ ജീവിതത്തത്തെ സംബന്ധിച്ച വിവരങ്ങൾക്ക് ആശ്രയിക്കാനുള്ളത് ഒൻപതാം നൂറ്റാണ്ടിൽ ബസ്രായിലെ മെത്രാനായിരുന്ന ഈശോദെനാ എഴുതിയ കന്യാവൃതത്തിന്റെ പുസ്തകവും (Book of Chastity) അറിയപ്പെടാത്ത ഒരാൾ എഴുതിയ ഒരു പാശ്ചാത്യസുറിയാനി രേഖയുമാണ്. പേർഷ്യൻ ഉൾക്കടൽ പ്രദേശത്തെ പഴയ ബഹറൈൻ പ്രവിശ്യയുടെ ഭാഗമായിരുന്ന ഖത്തറിൽ ജനിച്ച ഇസഹാക്ക് വളർന്നത് കടൽത്തീരത്തായിരുന്നിരിക്കണം. കടലുമായി ബന്ധപ്പെട്ട ബിംബങ്ങളും പാരാമർശങ്ങളും അദ്ദേഹത്തിന്റെ രചനകളിൽ ഏറെയുണ്ട്. ചെറിയ പ്രായത്തിൽ തന്നെ സ്വന്തം സഹോദരനൊപ്പം സന്യാസജീവിതം തെരഞ്ഞെടുത്ത അദ്ദേഹം, താമസിയാതെ അറിവും ജീവിതവിശുദ്ധിയും തപനിഷ്ടയും മൂലം പരക്കെ ബഹുമാനിക്കപ്പെട്ടു. പ്രശാന്തനും വിനീതനുമായിരുന്ന അദ്ദേഹത്തിന്റെ വാക്കുകൾ എപ്പോഴും സൗമ്യമായിരുന്നു. കിഴക്കിന്റെ സഭയുടെ കാതോലിക്കോസ് ആയിരുന്ന ഗീവർഗീസ് 676-നടുത്തെങ്ങോ ഇസഹാക്കിനെ വടക്ക് നിനവേ രൂപതയുടെ (ഇന്നത്തെ ഇറാക്കിലെ മൊസൂൽ) മെത്രാനായി അഭിഷേകം ചെയ്തു.

മെത്രാൻ പദവിയിൽ ഇസഹാക്ക് തുടർന്നത് അഞ്ചു മാസം മാത്രമായിരുന്നു. വിരമിക്കലിന്റെ സാഹചര്യം വ്യക്തമല്ല. അതേക്കുറിച്ച് പ്രചരിച്ചിട്ടുള്ള ഒരു കഥ ഇതാണ്: മെത്രാഭിഷേകത്തിനടുത്ത ദിവസം രണ്ടു പേർ അദ്ദേഹത്തെ ഒരു തർക്കം തീർക്കാനായി സമീപിച്ചു. ഒരുവൻ അപരന് കൊടുത്തിരുന്ന കടം തിരികെ കൊടുക്കാത്തതിനെ സംബന്ധിച്ചായിരുന്നു തർക്കം. കടം ഉടൻ തിരികെ കിട്ടിയില്ലെങ്കിൽ വാങ്ങിയവനെ കൊടതി കയറ്റുമെന്ന് ഉത്തമർണ്ണൻ ഭീഷണിപ്പെടുത്തിപ്പോൾ ഇസഹാക്ക് ഇങ്ങനെ പറഞ്ഞു: "കടം കൊടുത്തത് തിരികെ വാങ്ങരുതെന്ന് സുവിശേഷം നമ്മെ പഠിപ്പിക്കുന്നതോർത്ത് നീ ഇയാൾക്ക് ഒരു ദിവസത്തെ അവധിയെങ്കിലും കൊടുക്കുക." അപ്പോൾ, കടം കൊടുത്തവന്റെ പ്രതികരണം "സുവിശേഷം പറഞ്ഞ് എന്നെ വിഷമിപ്പിക്കാതിരിക്കുക" എന്നായിരുന്നു. അതുകേട്ട് ഇസഹാക്ക്, "സുവിശേഷം ഇവിടെ പരിഗണിക്കേണ്ടതില്ലെങ്കിൽ എനിക്കിവിടെ എന്തു കാര്യം" എന്നു പറഞ്ഞു. മെത്രാൻ സ്ഥാനം തന്റെ തപനിഷ്ടയുമായി പൊരുത്തപ്പെടുന്നില്ല എന്ന് ഇതുപോലെയുള്ള അനുഭവങ്ങളിൽ നിന്നു ബോദ്ധ്യപ്പെട്ട അദ്ദേഹം താമസിയാതെ അധികാരമൊഴിഞ്ഞു. മെത്രാനെന്ന നിലയിൽ അദ്ദേഹത്തിന് ഏകസ്വാഭാവവാദികളെപ്പോലുള്ള ഇതരക്രിസ്തീയവിഭാഗങ്ങളുമായുള്ള തർക്കങ്ങളിൽ പങ്കെടുക്കേണ്ടിയിരുന്നെന്നും ഇസഹാക്കിനെ അധികാരം ഒഴിയാൻ പ്രേരിപ്പിച്ച ഘടകങ്ങളിലൊന്ന് അമ്മാതിരി സൈദ്ധാന്തികസംവാദങ്ങളിലുള്ള താത്പര്യക്കുറവായിരുന്നെന്നും പറയപ്പെടുന്നു.

തുടർന്ന് പഠനത്തിലും തപശ്ചര്യകളിലും മുഴുകി, തെക്ക് തീവ്രതാപസന്മാരുടെ സങ്കേതമായിരുന്ന മാതൂട്ട് മലയിലെ (Mount Matout) വനാന്തരത്തിൽ അദ്ദേഹം ഏറെക്കാലം ജീവിച്ചു. ഒരപ്പവും വേവിക്കാത്ത അല്പം പച്ചക്കറികളുമായി ആഴ്ചയിൽ മൂന്നു വട്ടം മാത്രമായിരുന്നു ആഹാരം. ജീവിതകാലത്തു തന്നെ അദ്ദേഹം വിശുദ്ധനായി മാനിക്കപ്പെട്ടിരുന്നു. അതിവാർദ്ധക്യത്തിൽ കാഴ്ചനഷ്ടപ്പെട്ട അദ്ദേഹം ഏകാന്തവാസം അവസാനിപ്പിച്ച് റബ്ബാൻ ഷബർ ആശ്രമത്തിലേക്കു മടങ്ങി. ഇസഹാക്ക് മരിച്ചതും അദ്ദേഹത്തെ സംസ്കരിച്ചിരിക്കുന്നതും ആ ആശ്രമത്തിലാണ്. എഡി 700-ലായിരുന്നു മരണം. അദ്ദേഹത്തിന്റെ ജനനവർഷം എന്നതു പോലെ മരണത്തീയതിയും നിശ്ചയമില്ല.

സുകൃതജീവിതത്തേയും സന്യാസചര്യയേയും സംബന്ധിച്ച ഒട്ടേറെ പ്രഭാഷണങ്ങളാണ് ഇസഹാക്കിന്റെ മുഖ്യസംഭാവന. അവയുടെ ഭാഷ സുറിയാനി ആയിരുന്നു. കാലക്രമേണ ഏറെ പ്രശസ്തി നേടിയ ഈ പ്രഭാഷണങ്ങൾ ഒരു നൂറ്റാണ്ടു കഴിഞ്ഞപ്പോൾ പലസ്തീനയിലെ മാർ സബ്ബാസ് ആശ്രമത്തിലെ രണ്ടു സന്യാസികൾ ഗ്രീക്കു ഭാഷയിലേക്കു മൊഴിമാറ്റം ചെയ്തു. അബ്രാമോയിസ്, പാത്രിക്കിയോസ് എന്നിവരായിരുന്നു പരിഭാഷകരായ സന്യാസികൾ. ഗ്രീക്കിൽ നിന്ന് അവ പത്താം നൂറ്റാണ്ടിൽ ജോർജിയൻ ഭാഷയിലേക്കും, 14-ആം നൂറ്റാണ്ടിൽ സ്ലാവോണിക് ഭാഷയിലേക്കും, 15-ആം നൂറ്റാണ്ടിൽ ലത്തീനിലേക്കും, തുടർന്ന് പോർത്തുഗീസ്, സ്പാനിഷ്, കാറ്റലൻ, ഫ്രെഞ്ച്, ഇറ്റാലിയൻ ഭാഷകളിലേക്കും മൊഴിമാറ്റം ചെയ്യപ്പെട്ടു. അങ്ങനെ പൗരസ്ത്യ-പാശ്ചാത്യ ക്രിസ്തീയതകളിൽ, പ്രത്യേകിച്ച് സന്യസ്തർക്കിടയിൽ, അദ്ദേഹം അറിയപ്പെടാൻ തുടങ്ങി. 1983-ൽ ഇസഹാക്കിന്റെ രചനകളുടെ ഒരു പുതിയ സഞ്ചയം സുറിയാനി പണ്ഡിതൻ സെബാസ്റ്റ്യൻ ബ്രോക്ക് ഓക്സ്ഫോർഡ് സർവകലാശാലയിലെ ബോഡെലിയൻ ഗ്രന്ഥശാലയിൽ കണ്ടെത്തി.

ദൈവത്തിന്റെ നിസ്സീമമായ സ്നേഹകാരുണ്യങ്ങളെക്കുറിച്ചുള്ള ബോദ്ധ്യമായിരുന്നു ഇസഹാക്കിന്റെ പ്രബോധങ്ങളുടെ അടിസ്ഥാനം. പ്രപഞ്ചത്തെ ദൈവസ്നേഹത്തിൽ അടിയുറച്ചതായി അദ്ദേഹം കണ്ടു. ദൈവകാരുണ്യത്തെക്കുറിച്ചുള്ള ഇസഹാക്കിന്റെ വീക്ഷണം "അതിശയകരമാംവിധം ആധുനികം" (astonishningly modern) എന്നു വിശേഷിപ്പിക്കപ്പെട്ടിട്ടുണ്ട്. ദൈവത്തിന്റെ അതിരില്ലാത്ത സ്നേഹം, പാപിയുടെ നേർക്കുള്ള പ്രതികാരചിന്ത ചേർന്നു കലുഷമായതല്ലെന്ന് അദ്ദേഹം കരുതി. ദൈവപരിപാലനയുടെ നിഗൂഢപദ്ധതി ഒടുവിൽ, പാപികളും പുണ്യവാന്മാരുമടക്കം സകല മനുഷ്യരേയും, മൃഗങ്ങളേയും എന്നല്ല സാത്തനെപ്പോലും രക്ഷിക്കുന്നു. അതിൽ നിന്ന് ഒഴിച്ചു നിർത്തപ്പെട്ടവരായി ആരുമില്ല. 

ഇസഹാക്കിന്റെ ദൈവശാസ്ത്രത്തിന്റെ ഏറ്റവും ശ്രദ്ധിക്കപ്പെട്ട ഘടകം അതിലെ ഈ 'സർവരക്ഷാവാദം' (Doctrine of Universal Salvation) ആണ്. മരണാനന്തരമുള്ള നിത്യനരകം എന്ന ആശയത്തെ അദ്ദേഹം സ്നേഹനിധിയും പരമകാരുണ്യവാനുമായ ദൈവത്തെക്കുറിച്ചുള്ള ക്രിസ്തീയസങ്കല്പവുമായി ചേർന്നു പോകാത്തതായി കണ്ടു. ദൈവകാരുണ്യവുമായുള്ള താരതമ്യത്തിൽ പാപമെന്നത് കടലിൽ വീഴുന്ന ഒരു പിടി മണ്ണിനു സമമ്മാണ്. ഒരു പിടി പൊടിമണ്ണ് സമുദ്രത്തിന്റെ സ്വച്ഛതയെ ബാധിക്കാത്തതു പോലെ, സൃഷ്ടികളുടെ പാപം സ്രഷ്ടാവിന്റെ ദയയെ തോല്പിക്കുന്നില്ല. പ്രപഞ്ചത്തിൽ സംഭവിക്കുന്നതൊന്നും ദൈവസ്വഭാവത്തിൽ മാറ്റമുണ്ടാക്കുന്നില്ല. ദൈവം മാറ്റങ്ങൾക്കും ദൗർബ്ബല്യങ്ങൾക്കും അതീതനാകയാൽ, പാപം സൃഷ്ടിജാലങ്ങളോടുള്ള ദൈവത്തിന്റെ സ്നേഹത്തിൽ കുറവു വരുത്തുന്നില്ല. അധ:പതിച്ച മാലാഖമാരേപ്പോലും അവൻ മറ്റു മാലാഖമാർക്കൊപ്പം സ്നേഹിക്കുന്നു. 

എങ്കിലും ഇസഹാക്ക് നരകത്തെ തീർത്തും നിഷേധിച്ചു എന്നില്ല. അദ്ദേഹത്തിന്റെ സങ്കല്പത്തിലെ നരകം അഥവാ 'ഗെഹെന്നാ' (Gehenna) ചേതനാത്മാക്കളെ കറതീർത്ത് ദൈവികരക്ഷക്കു സജ്ജമാക്കുന്ന ശുദ്ധീകരണസ്ഥാനമാണ്.ദൈവം ശിക്ഷിക്കുന്നത് ശുദ്ധീകരണത്തിനാണ്, പ്രതികാരത്തിനല്ല. കാരുണ്യവാനായ ദൈവത്തെ ധിക്കരിച്ചു പാപം ചെയ്തതിലുള്ള തീവ്രദുഃഖമാണ് നരകപീഡ.സൃഷ്ടപ്രപഞ്ചത്തെ പരിപൂർണ്ണതിയിലെത്തിക്കാനായി ആദിമുതലേ ഒരുക്കിയിരുന്ന ദൈവികപദ്ധതിയുടെ ഭാഗമായി അദ്ദേഹം നരകത്തെ കണക്കാക്കി. അതിനെ പീഡനത്തിന്റേയും ദൈവപ്രതികാരത്തിന്റേയും സ്ഥാനമായി കാണുന്നതിനോടുള്ള അദ്ദേഹത്തിന്റെ എതിർപ്പ് ഇതാണ്:-

മനുഷ്യരോടുള്ള ദൈവത്തിന്റെ സ്നേഹത്തിന്റെ പരമമായ പ്രകടനമായിരുന്നു ദൈവപുത്രന്റെ മനുഷ്യാവതാരം. എങ്കിലും മനുഷ്യാവതാരവും കുരിശുമരണവും മനുഷ്യരുടെ പാപങ്ങളുടെ പരിഹാരത്തിനു വേണ്ടി ആയിരുന്നെന്നോ, അതിനായി അത്തരമൊരു ദൈവികത്യാഗം ആവശ്യമായിരുന്നെന്നോ ഇസഹാക്ക് കരുതിയില്ല. സൃഷ്ടിയോടുള്ള ദൈവത്തിന്റെ അതിരില്ലാത്ത സ്നേഹം പ്രകടമാകാൻ വേണ്ടിയാണ് മനുഷ്യാവതാരവും കുരിശുമരണവും സംഭവിച്ചത്. 
തന്റെ പുത്രനേക്കാൾ വിലപ്പെട്ടതായി മറ്റെന്തെങ്കിലും ഉണ്ടായിരുന്നെങ്കിൽ മനുഷ്യരോടുള്ള സ്നേഹത്തെ പ്രതി ദൈവം അതും നൽകുമായിരുന്നു.


</doc>
<doc id="268999" url="https://ml.wikipedia.org/wiki?curid=268999" title="ആൽബിൻ കൗണ്ടർഗാംബിറ്റ്, ലാസ്കർ ട്രാപ്പ്">
ആൽബിൻ കൗണ്ടർഗാംബിറ്റ്, ലാസ്കർ ട്രാപ്പ്

ആൽബിൻ കൗണ്ടർഗാംബിറ്റിലെ ഒരു ചെസ്സ് പ്രാരംഭ കെണിയാണ് ലാസ്കർ ട്രാപ്പ് (ഇമ്മാനുവൽ ലാസ്കറു ശേഷം പേര് നല്കപെട്ടു).ഇതിൽ, അസാധാരണമായുള്ള അണ്ടർപ്രോമോഷൻ, തുടക്കദശയിൽ ഏഴാമത്തെ നീക്കത്തിലായി തന്നെ നടക്കുന്നു.
1. d4 d5 2. c4 e5

3. dxe5 d4

4. e3?

4... Bb4+ 5. Bd2 dxe3! (ചിത്രം കാണുക)

6. Bxb4??

6... exf2+

7. Ke2 fxg1=N+! (ചിത്രം കാണുക)

8. Ke1 Qh4+ 9. Kd2

9... Nc6 


</doc>
<doc id="269004" url="https://ml.wikipedia.org/wiki?curid=269004" title="ഒതേനന്റെ മകൻ">
ഒതേനന്റെ മകൻ

എക്സൽ പ്രോഡക്ഷന്റെ ബാനറിൽ എം. കുഞ്ചാക്കോ സംവിധാനം ചെയ്തുനിർമിച്ച മലയാളചലച്ചിത്രമാണ് ഒതേനന്റെ മകൻ. എക്സൽ പ്രൊഡക്ഷൻസ് തന്നെ വിതരണം ചെയ്ത ഈ ചിത്രം 1970 ഓഗസ്റ്റ് 14-ന് കേരളത്തിൽ പ്രദർശനം തുടങ്ങി.






</doc>
<doc id="269008" url="https://ml.wikipedia.org/wiki?curid=269008" title="ഉപഗുണിതം">
ഉപഗുണിതം

ഒരു സംഖ്യയെ നിശ്ശേഷം ഹരിയ്ക്കാൻ സാധിയ്ക്കുന്ന സംഖ്യയെ ആദ്യസംഖ്യയുടെ ഉപഗുണിതമെന്നു പറയുന്നു.
അശേഷ ഭാജകഖണ്ഡം എന്നും ഉപഗുണിതത്തെ വിശേഷിപ്പിയ്ക്കുന്നു.


</doc>
<doc id="269011" url="https://ml.wikipedia.org/wiki?curid=269011" title="1940 മുതലുള്ള ബ്രിട്ടീഷ് പ്രധാനമന്ത്രിമാർ">
1940 മുതലുള്ള ബ്രിട്ടീഷ് പ്രധാനമന്ത്രിമാർ


</doc>
<doc id="269015" url="https://ml.wikipedia.org/wiki?curid=269015" title="എ.ജി. നൂറാനി">
എ.ജി. നൂറാനി

ഇന്ത്യൻ നിയമജ്ഞനും ഗ്രന്ഥകർത്താവും ചരിത്രപണ്ഡിതനുമാണ് എ.ജി നൂറാനി എന്ന് പരക്കെ അറിയപ്പെടുന്ന അബ്ദുൽ ഗഫൂർ അബ്ദുൽ മജീദ് നൂറാനി (ജനനം:1930 സെപ്റ്റംബർ 16).മുംബൈയിലെ ഗവണ്മെന്റ് ലോകോളേജിൽ നിന്ന് നിയമബിരുദം കരസ്ഥമാക്കിയ നൂറാനി, സുപ്രീംകോടതിയിലും ബോംബെ ഹൈക്കോടതിയിലും അഭിഭാഷകനായി പ്രവർത്തിച്ചിട്ടുണ്ട്. പഴയ തലമുറയിൽ ഇന്നു ജീവിച്ചിരിപ്പുള്ള ഇന്ത്യൻ ഭരണഘടനാവിദഗ്ദ്ധരിൽ ഒരാളാണ് നൂറാനി.

ഇന്ത്യയിലെ പല പ്രസിദ്ധീകരണങ്ങളിലായി നൂറാനിയുടെ അനേകം ലേഖനങ്ങൾ പ്രകാശനം ചെയ്യപ്പെട്ടിട്ടുണ്ട്. കാശ്മീരിലെ ഭരണാധികാരിയായിരുന്ന ഷേയ്ക്ക് അബ്ദുള്ളയ്ക്കു വേണ്ടിയും, തമിഴ്നാട് മുൻ മുഖ്യമന്ത്രി കരുണാനിധിയ്ക്കു വേണ്ടിയും ചില പ്രമാദമായ കേസുകളിൽ നൂറാനി ഹാജരായിട്ടുണ്ട്..


</doc>
<doc id="269016" url="https://ml.wikipedia.org/wiki?curid=269016" title="ചൈനീസ് രാഷ്ട്രത്തലവന്മാർ">
ചൈനീസ് രാഷ്ട്രത്തലവന്മാർ


</doc>
<doc id="269018" url="https://ml.wikipedia.org/wiki?curid=269018" title="സാർത്ഥക അക്കം">
സാർത്ഥക അക്കം

ദശാംശസംഖ്യകളുമായി ബന്ധപ്പെടുന്ന ഒരു പ്രയോഗമാണ് സാർത്ഥക അക്കം( "Significant Digits") .
ദശാംശബിന്ദുവിനു ഇടതുവശത്തെ പൂജ്യമല്ലാത്ത ആദ്യ അക്കത്തിൽ നിന്നു വലതുവശത്തെ അവസാന അക്കം വരെയുള്ള അക്കങ്ങളാണ് ഇവ.
ഇടതുവശത്ത് പൂജ്യം ഇല്ലാത്ത അക്കങ്ങൾ ഇല്ലെങ്കിൽ ബിന്ദുവിന്റെ വലതുവശത്തെ ആദ്യ അക്കത്തിൽ നിന്നും ഇത് കണക്കാക്കേണ്ടതാണ്. 


</doc>
<doc id="269052" url="https://ml.wikipedia.org/wiki?curid=269052" title="എസ്.വൈ. ഖുറൈഷി">
എസ്.വൈ. ഖുറൈഷി

ഇന്ത്യയുടെ പതിനേഴാമത് മുഖ്യ തെരഞ്ഞെടുപ്പ് കമ്മീഷണറായിരുന്നു. ഷഹാബുദ്ധീൻ യാഖൂബ് ഖുറൈഷി എന്ന എസ്സ്.വൈ. ഖുറേഷി 1947 ജൂൺ 11-നാണ് ജനിച്ചത്‌. ഡൽഹിയിലെ സെൻറ്റ് സ്റ്റീഫെൻസ് കോളേജിൽ നിന്നും ബിരുദപഠനം പൂർത്തിയാക്കിയ അദ്ദേഹം 1971-ലാണ് ഐ.എ.എസ് എടുക്കുന്നതും ഔദ്യോഗിക ജീവിതം ആരംഭിക്കുന്നതും. ബഹുഭാഷ പണ്ഡിതനായ അദ്ദേഹം പി.എച്ച്.ഡി ബിരുധധാരികൂടിയാണ്. 2010 ജൂലൈ 30 മുതൽ 2012 ജൂൺ 10 വരെ  മുഖ്യ തെരഞ്ഞെടുപ്പ് കമ്മീഷണറുടെ ചുമതല വഹിച്ചു.


</doc>
<doc id="269055" url="https://ml.wikipedia.org/wiki?curid=269055" title="അക്ഷരഗുണോത്തരം">
അക്ഷരഗുണോത്തരം

കൃത്യമായ വില നൽകപ്പെട്ടിട്ടുള്ള അക്ഷരത്തെയാണ് അക്ഷരഗുണോത്തരം എന്ന പേരിൽ അറിയപ്പെടുന്നത്.(Literal Coefficient). പലപ്പോഴും അക്ഷരമാലയിലെ ആദ്യ അക്ഷരം തന്നെ ഇതിനുപയോഗിയ്ക്കുന്നു.

"5654455" എന്ന സംഖ്യ ഒരു ഗണിതക്രിയയ്ക്കിടയിൽ ആവർത്തിച്ചുപയോഗിയ്ക്കേണ്ടിവരുന്നു എന്നു കരുതുക.സമയലാഭത്തിനായി ഈ സംഖ്യയുടെ വില , 'a' ,'b' ,'c' എന്നിങ്ങനെ ഏതെങ്കിലുമൊരക്ഷരത്തിനു നൽകുന്നു. പിന്നീട് ആ സംഖ്യയ്ക്കു പകരം പ്രസ്തുത അക്ഷരമാണ് പിന്നീട് ആ ഗണിതക്രിയയിൽ ഉപയോഗിയ്ക്കുക. 


</doc>
<doc id="269064" url="https://ml.wikipedia.org/wiki?curid=269064" title="ചെസ്സിലെ കെണികളുടെ പട്ടിക">
ചെസ്സിലെ കെണികളുടെ പട്ടിക

ഏതിരാളിയെ തോൽവിയിലേക്ക് നയിക്കുന്ന നീക്കത്തിലേക്ക് പ്രേരിപ്പിക്കുന്ന നീക്കത്തെയാണ് ചെസ്സിലെ കെണി എന്നതു കൊണ്ട് ഉദ്ദേശിക്കുന്നത്.

ചെസ്സ് പ്രാരംഭനീക്കപ്രകാരം ക്രമീകരിച്ചിരിക്കുന്നു.


ചെക്ക്മേറ്റിൽ അവസാനിക്കുന്ന കൂടുതൽ പ്രാരംഭ കെണികളുണ്ട്. അവ പ്രാരംഭനീക്കത്തിലെ ചെക്ക്മേറ്റുകൾ എന്നറിയപെടുന്നു.



</doc>
<doc id="269075" url="https://ml.wikipedia.org/wiki?curid=269075" title="വെടിമരുന്ന് ഗൂഢാലോചന">
വെടിമരുന്ന് ഗൂഢാലോചന

ഇംഗ്ലണ്ടിലെ രാജാവായ ജെയിംസ് ഒന്നാമനെ വധിക്കാനായി 1605ൽ നടത്തിയ ഗൂഢാലോചനയാണ് വെടിമരുന്ന് ഗൂഢാലോചന .


</doc>
<doc id="269077" url="https://ml.wikipedia.org/wiki?curid=269077" title="സ്ത്രീസുരക്ഷ">
സ്ത്രീസുരക്ഷ

സമൂഹത്തിൽ സ്ത്രീകൾ നേരിടുന്ന അനവധി പീഡനങ്ങളിൽ നിന്ന് അവർക്ക് സംരക്ഷണം നൽകലാണ് സ്ത്രീസുരക്ഷ എന്നത് കൊണ്ട് സൂചിപ്പിക്കുന്നത്. ശാരീരികപീഡനം, മാനസിക പീഡനം, ലൈഗിക പീഡനം തുടങ്ങിയവ ഇതിൽ ഉൾപ്പെടുന്നു. 


</doc>
<doc id="269078" url="https://ml.wikipedia.org/wiki?curid=269078" title="സ്റ്റാൻലി">
സ്റ്റാൻലി

ഫാക്‌ലൻഡിലെ ഏകപട്ടണമാണ് 1989 പേർ വസിക്കുന്ന (2001) സ്റ്റാൻലി. മുമ്പ് പോർട്ട് സ്റ്റാൻലി എന്നായിരുന്നു പട്ടണത്തിന്റെ പേര്. ലോകത്തിന്റെ ഏറ്റവും തെക്കേയറ്റത്തുള്ള ഭരണകേന്ദ്രം സ്റ്റാൻലിയാണ്.


</doc>
<doc id="269081" url="https://ml.wikipedia.org/wiki?curid=269081" title="തോർത്തിൽയ">
തോർത്തിൽയ


കനംകുറഞ്ഞ പുളിപ്പില്ലാത്ത പരന്ന അപ്പമാണ് തോർത്തിൽയ. മെക്സിക്കോ, യു.എസ്, കാനഡ, മധ്യ അമേരിക്ക എന്നിവിടങ്ങളിൽ തോർത്തിൽയ പ്രിയവിഭവമാണ്. വട്ടത്തിലുള്ള കേക്ക് എന്നാണ് തോർത്ത (torta) എന്ന വാക്കിനർത്ഥം. അതിൽ നിന്നാവണം തോർത്തിൽയ എന്ന വാക്കുണ്ടായത്. 

സ്പാനിഷ് അധിനിവേശത്തിനു മുമ്പുള്ള കാലഘട്ടത്തിൽ പരമ്പരാഗത രീതിയിൽ തോർത്തിൽയ ഉണ്ടാക്കിയിരുന്നത് ചോളം കൊണ്ടായിരുന്നു. ചോളം ചുണ്ണാമ്പുവെള്ളത്തിൽ കുതിർക്കാനിടും. തോടിളകി മാറുമ്പോൾ അതുപൊടിച്ച്, വേകിച്ച് ചപ്പാത്തിമാവിന്റെ പാകത്തിന് കുുഴച്ചെടുക്കുന്നു. ഇതിനെ ചെറിയ വട്ടത്തിൽ പരന്ന കല്ലിന്മേൽവച്ച് പരത്തിയെടുത്ത് മൺചട്ടിയിൽവച്ച് ചുട്ടെടുക്കുന്നു.
ചോളത്തിലടങ്ങിയിരിക്കുന്ന നിയാസിൻ എന്ന വൈറ്റമിനും അമിനോ ആസിഡും നിർവീര്യമാകാനാണ് ചുണ്ണാമ്പുവെള്ളത്തിൽ കുതിർക്കുന്നത്. ആദ്യകാലത്ത് ഇങ്ങനെ ചെയ്യാതിരുന്നതിനാൽ പലർക്കും വയറിനു ഗുരുതരമായ അസുഖങ്ങളുണ്ടായി. ഇപ്പോൾ മെക്സിക്കോയിലെ ചില നഗരങ്ങളിൽ യന്ത്രത്തിലാണ് തോർത്തിൽയ പരത്തിയെടുക്കുന്നത്. ചെറുചൂടോടെയെങ്കിലും വേണം തോർത്തിൽയ കഴിക്കാൻ. തണുത്തു കഴിഞ്ഞാൽ പൊറോട്ടയെ പോലെ തോർത്തിൽയ റബ്ബറുപോലെയാകും. മോൺടെറ്റി കേന്ദ്രമാക്കി പ്രവർത്തിക്കുന്ന ഗ്രൂമ എന്ന മെക്സിക്കൻ കമ്പനിയാണ് ലോകത്തെ ഏറ്റവും വലിയ തോർത്തിൽയ നിർമ്മാതാക്കൾ. ഇന്നിപ്പോൾ വിവിധ ചേരുവകൾ കൊണ്ട് സമ്പന്നമാണ് തോർത്തിൽയ. ഉള്ളി, ഉരുളക്കിഴങ്ങ്, കുരുമുളക് എന്നിവയൊക്കെ ചേർത്ത എരിവുള്ള തോർത്തിൽയ മുതൽ പഞ്ചസാരവെള്ളത്തിൽ വേകിച്ചെടുത്ത തോർത്തിൽയ വരെ സുലഭമാണ്. പല രാജ്യങ്ങളിലും പല ചേരുവകളിൽ തോർത്തിൽയ പാകം ചെയ്തുവരുന്നു.


</doc>
<doc id="269114" url="https://ml.wikipedia.org/wiki?curid=269114" title="ദൃശ്യം">
ദൃശ്യം

മോഹൻലാലും മീനയും പ്രധാനവേഷങ്ങളിലഭിനയിച്ച ജിത്തു ജോസഫ് രചനയും സംവിധാനവും നിർവഹിച്ച് 2013-ൽ പുറത്തിറങ്ങിയ ഒരു മലയാളം ത്രില്ലർ ചലച്ചിത്രമാണ് ദൃശ്യം. ആശിർവാദ് സിനിമാസിന്റെ ബാനറിൽ ആന്റണി പെരുമ്പാവൂർ ആണ് ഈ ചിത്രം നിർമ്മിച്ചിരിക്കുന്നത്. മോഹൻലാൽ ഒരു മലയോര കർഷകനായി പ്രത്യക്ഷപ്പെടുന്ന ഈ ചിത്രത്തിൽ മീനയാണ് അദ്ദേഹത്തിന്റെ ഭാര്യയായി അഭിനയിക്കുന്നത്. വിനു തോമസാണ് ചിത്രത്തിന്റെ സംഗീതസംവിധാനം നിർവഹിച്ചിരിക്കുന്നത്. അനിൽ ജോൺസൺ ചിത്രത്തിന് പശ്ചാത്തലസംഗീതം ഒരുക്കിയിരിക്കുന്നു. സുജിത് വാസുദേവാണ് ഈ ചിത്രത്തിന്റെ ഛായാഗ്രാഹകൻ. തൊടുപുഴയിലും സമീപപ്രദേശങ്ങളിലുമായാണ് ദൃശ്യത്തിന്റെ ചിത്രീകരണം നടത്തിയിരിക്കുന്നത്. ദൃശ്യം 150 ദിവസം പിന്നിട്ടു തിയറ്ററിൽ നിറഞ്ഞ് പ്രദർശിപ്പിച്ചു

ഇടുക്കി ജില്ലയിലെ രാജാക്കാട് കേബിൾ ടി.വി. സ്ഥാപനം നടത്തുകയാണ് ജോർജുകുട്ടി (മോഹൻലാൽ). ജോർജുകുട്ടി ഒരു സിനിമാ പ്രേമിയാണ്. അനാഥനായ ജോർജുകുട്ടിക്ക് താങ്ങും തണലും ഭാര്യ റാണിയും (മീന) മക്കളായ അഞ്ജുവും അനുവുമാണ് (അൻസിബ, എസ്തേർ). മൊബൈൽ ഫോൺ ഉപയോഗിക്കാത്ത, പത്രം വായിക്കാത്ത ജോർജുകുട്ടി ഏറ്റവും കൂടുതൽ സ്വാധീനിക്കുന്നത്‌ ചലച്ചിത്രങ്ങളും അതിലെ ദൃശ്യങ്ങളുമാണ്‌. തങ്ങളുടെ കാര്യം മാത്രം നോക്കി ജീവിക്കുന്ന ഈ നാലംഗ കുടുംബം അസാധാരണമായൊരു പ്രതിസന്ധിയിൽ പെടുന്നു. ജോർജുകുട്ടിയുടെ കൗമാരക്കാരിയായ മകൾ അഞ്‌ജു ഒരു കൊലപാതകത്തിനുത്തരവാദിയാകുന്നു. കൊല്ലപ്പെടുന്നത്‌ പോലീസ്‌ ഐ.ജിയുടെ മകനും. ആ കുറ്റകൃത്യത്തിൽ നിന്ന് ഭാര്യയേയും മക്കളേയും രക്ഷപ്പെടുത്താൻ നാലാം ക്ലാസ്‌ വിദ്യാഭ്യാസം മാത്രമുള്ള ജോർജുകുട്ടി നടത്തുന്ന ബുദ്ധിപൂർവമായ നീക്കങ്ങളും പോലീസുമായുള്ള എലിയും പൂച്ചയും കളിയുമാണ്‌ ചിത്രം പറയുന്നത്.


മെമ്മറീസ് എന്ന ചിത്രത്തിനു മുമ്പ് തന്നെ ജിത്തു ജോസഫ് ദൃശ്യത്തിന്റെ രചന നിർവഹിച്ചിരുന്നു. അദ്ദേഹം പറയുന്നു, "മൈ ബോസിന്റെ പ്രഖ്യാപനത്തിനും ചിത്രീകരണത്തിനുമിടയിലായാണ് ഞാൻ ദൃശ്യം എഴുതിയത്". സംവിധായകന്റെ മുൻചിത്രങ്ങളിൽ നിന്നും തീർത്തും വ്യത്യസ്തമാണ് ദൃശ്യം. അദ്ദേഹം പറയുന്നു, "വ്യത്യസ്ത ചിത്രങ്ങൾക്ക് വ്യത്യസ്ത പരിചരണമാണ് വേണ്ടത്. മെമ്മറീസ് എന്ന ചിത്രത്തിനു വേണ്ടി ഞാൻ കുറേയധികം കഠിനാദ്ധ്വാനം ചെയ്തു എന്തെന്നാൽ ആ ചിത്രത്തിൽ ധാരാളം ട്വിസ്റ്റുകളും ടേണുകളും ഉണ്ടായിരുന്നതോടൊപ്പം ചിത്രത്തിന്റെ വിഷയം വളരെയധികം പ്രാധാന്യമർഹിക്കുന്ന ഒന്നുമായിരുന്നു. എന്നാൽ ദൃശ്യം എന്നത് പ്രത്യേക പ്രയത്നങ്ങൾ എടുക്കേണ്ടതില്ലാത്ത പൂർണ്ണമായും തിരക്കഥയിൽ അധിഷ്ഠിതമായ ചിത്രമാണ്. പൂർണ്ണമായും തിരക്കഥയിൽ നിന്നുകൊണ്ട് ചിത്രീകരിച്ചതിനാൽ, അദ്ധ്വാനം കൂടാതെ ചിത്രീകരണം പൂർത്തീകരിക്കാൻ കഴിഞ്ഞു."


</doc>
<doc id="269121" url="https://ml.wikipedia.org/wiki?curid=269121" title="മിയ ജോർജ്ജ്">
മിയ ജോർജ്ജ്

മലയാളചലച്ചിത്ര സീരിയൽ നടിയാണ് മിയ ജോർജ്ജ് എന്നറിയപ്പെടുന്ന ജിമി ജോർജ്ജ്. മുംബൈയിൽ ജനിച്ചുവളർന്ന മിയ പരസ്യച്ചിത്രങ്ങിളിലാണ് ആദ്യമഭിനയിച്ചത് പിന്നിട് അൽഫോൺസാമ്മ എന്ന ടെലിവിഷൻ പരമ്പരയിൽ മാതാവിന്റെ വേഷം ചേയ്തു.


</doc>
<doc id="269122" url="https://ml.wikipedia.org/wiki?curid=269122" title="സൂര്യ (നടി)">
സൂര്യ (നടി)

ഭരതൻ സംവിധാനം ചെയ്ത പറങ്കിമല എന്ന ചിത്രത്തിലൂടെ അഭിനയരംഗത്തെത്തിയ മലയാള ചലച്ചിത്രനടിയാണ് സൂര്യ. 1980കളിൽ സജീവമായിരുന്ന അവർ ഗ്ലാമർവേഷങ്ങളിലും അഭിനയപ്രാധാന്യമുള്ള അവാർഡ് പടങ്ങളിലൂടെയും പ്രശസ്തമായി. തമിഴിലും തെലുഗിലും അഭിനയിച്ചിട്ടുണ്ട്. കറുത്ത് നിറമായതുകൊണ്ട് ആദിവാസി/ ഹരിജനവിഭാഗത്തെ പലചിത്രങ്ങളിലും പ്രതിനിഥാനം ചെയ്തിട്ടുണ്ട്. 



</doc>
<doc id="269124" url="https://ml.wikipedia.org/wiki?curid=269124" title="ആശ ശരത്">
ആശ ശരത്

മലയാളത്തിലെ അറിയപ്പെടുന്ന ഒരു നർത്തകിയും ബിസിനസ്സ് വനിതയും സിനിമാ സീരിയൽ നടിയുമാണ് ആശാ ശരത്. ഇംഗ്ലീഷ്: Asha Sarath പെരുമ്പാവൂരിൽ ജനിച്ച ആശ നർത്തകിയാണ് വേദിയെലെത്തുന്നത്. മികച്ച നർത്തകിയായി വരാണസിയിൽ വച്ച് ഇന്ത്യാതലത്തിൽ തിരഞ്ഞെടുക്കപ്പെട്ട ശേഷം വിവാഹം കഴിച്ച് ദുബായിലെത്തുകയും പിന്നീട് റേഡിയോ, ടി.വി. എന്നീ മാധ്യമങ്ങളിലൂടെ സിനിമയിലെത്തുകയും ചെയ്തു. ദൃശ്യം എന്ന സിനിമയിലെ ഐ.ജി. വേഷം ശ്രദ്ധിക്കപ്പെട്ടിരുന്നു. 

1975 ജൂലൈ 19 നു പെരുമ്പാവൂരിൽ വി.എസ്. കൃഷ്ണൻ കുട്ടി നായരുടേയും പ്രസിദ്ധ നർത്തകി കലാമണ്ഡലം സുമതിയുടേയും മകളായി ജനിച്ചു. ആശക്ക് രണ്ട് സഹോദരങ്ങൾ ഉണ്ട്. ബാലഗോപാലും മരിച്ചു പോയ വേണുഗോപാലും ബി.എ. ബിരുദധാരിയാണ്. ചെറുപ്രായത്തിലേ തന്നെ അമ്മയുടെ ശിക്ഷണത്തിൽ നൃത്തം പഠിച്ചുതുടങ്ങി. അമ്മ നാട്യാലയ എന്ന പേരിൽ നൃത്തകലകേന്ദ്രം നടത്തിയിരുന്നു. കുറച്ചുകാലം അമ്മാവൻ രവികുമാറിൽ നിന്നും നൃത്തം അഭ്യസിച്ചു. 1992 ൽ വരാണസിയിൽ നടന്ന അഖില കേരള ഡാൻസ് മത്സരത്തിൽ വിജയിയായി. ഉയരം 5 അടി 3.5 ഇഞ്ച്. 

പ്രീഡിഗ്രിക്കാലം പെരുമ്പാവൂരിലെ മാർത്തോമാ കോളേജിലാണ് ചിലവിട്ടത്. അവിടെ ആർട്സ് ക്ലബ് സെക്രട്ടറി ആയതിനെ തുടർന്ന് കലാരംഗത്ത് പ്രവർത്തിക്കേണ്ടിവന്നു. ഭരതനാട്യത്തിൽ മത്സരിച്ച് കേരളത്തിൽ ഒന്നാം സ്ഥാനം നേടിയതിനെ തുടർന്നാണ് ബനാറസിലേക്ക് മത്സരിക്കാൻ തീരുമാനിച്ചത്. ബനാറസിൽ നടന്ന മത്സരത്തിലും വിജയിയാവാൻ ആശക്കു കഴിഞ്ഞു. ഈ സമയത്ത് കമലദളം എന്ന നൃത്തം കേന്ദ്രീകരിച്ച് നിർമ്മിച്ച സിനിമയിൽ അഭിനയിക്കാൻ ക്ഷണം ഉണ്ടായിരുന്നു, എന്നാൽ അച്ഛനും അമ്മയും അനുവദിക്കാത്തതിനാൽ സിനിമയിലെത്തിയില്ല. പിന്നീട് ദൂരദർശനിൽ പരമ്പരകളിൽ അഭിനയിച്ചു തുടങ്ങി. 

ദുബായിൽ എഞ്ചിനീയറായി ജോലി ചെയ്യുന്ന ശരത്തിനെയാണ് ആശ വിവാഹം ചെയ്തിരിക്കുന്നത്. മൂത്ത സഹോദരനായ വേണുഗോപാലിന്റെ സുഹൃത്തായിരുന്നു ശരത്ത്. ശരത്തിന്റെ മാതാ പിതാക്കൾ നാസിക്കിൽ സ്ഥിരതാമസക്കാരാണ്. അമ്മ മാനന്തവാടിക്കാരിയും അച്ഛൻ കണ്ണൂർ കാരനും. ശരത്ത് മസ്കറ്റിൽ ജോലി ചെയ്യുമ്പോഴാണ് വിവാഹം നടന്നത്. ഇവർക്ക് രണ്ട് കുട്ടികൾ, ഉത്തരയും കീർത്തനയും.ദുബായിലാണ് സ്ഥിരതാമസം.ദുബായിൽ വന്ന കുറച്ചു നാൾക്ക് ശേഷം റേഡിയോയിൽ (റേഡീയോ ഏഷ്യ) പ്രവർത്തിച്ചു. റേഡിയോ ജോക്കിയായും പരിപാടികളുടെ നിർമ്മാതാവായും . തുടർന്ന് വീട്ടിൽ നൃത്താധ്യാപനം തുടങ്ങി. ഇന്ന് ദുബായിൽ ആശ സ്വന്തമായി കൈരളി കലാകേന്ദ്ര എന്ന പേരിൽ നൃത്ത പരിശീലന കേന്ദ്രങ്ങൾ നടത്തുന്നുണ്ട്, ഇതിന് ദുബായിൽ 4 ശാഖകൾ ഉണ്ട്

പ്രീഡിഗ്രി പഠിക്കുന്ന സമയത്ത് കമലദളം എന്ന നൃത്തം കേന്ദ്രീകരിച്ച് നിർമ്മിച്ച സിനിമയിൽ അഭിനയിക്കാൻ ക്ഷണം ഉണ്ടായിരുന്നു, എന്നാൽ അച്ഛനും അമ്മയും അനുവദിക്കാത്തതിനാൽ സിനിമയിലെത്തിയില്ല. പിന്നീട് ദൂരദർശനിൽ പരമ്പരകളിൽ അഭിനയിച്ചു തുടങ്ങി. 

സക്കറിയയുടേ ഗർഭിണികൾ എന്ന സിനിമയിലൂടെയാണ് വെള്ളിത്തിരയിൽ പ്രവേശിക്കുന്നത്. നിഴലും നിലാവും പറയുന്നത് എന്ന ടെലിഫിലിം ആണ് ആദ്യം ചെയ്തത്. ഈ ടെലിഫിലിമിലെ അഭിനയത്തിനൂ മികച്ച രണ്ടാമത്തെ നടിക്കുള്ള സംസ്ഥാന അവാർഡ് ആശ നേടി. ഇതിനു ശേഷം കുങ്കുമപ്പൂവ് എന്ന പരമ്പരയിൽ ജയന്തി എന്ന പോലീസ് ഓഫീസർടെ വേഷം ചെയ്ത് ശ്രദ്ധേയയായി. 

2013 ൽ ദൃശ്യം എന്ന സിനിമയിൽ ഐ.ജി യുടെ വേഷം ചെയ്ത് വീണ്ടും വെള്ളിത്തിരയിൽ തന്നെ നിറ സാന്നിധ്യം അറിയിച്ചു. ആദ്യത്തെ സിനിമാ വിജയമായിരുന്നു അത് .


3000 കുട്ടികൾ പഠിക്കുന്ന നാലു ശാഖകൾ ഉള്ള ഒരു നൃത്താദ്ധ്യായന കേന്ദ്രത്തിന്റെ അമരക്കാരിയാണ് ആശ. കൈരളി കലാ കേന്ദ്ര എന്ന ഈ സ്ഥാപനം എമിറേറ്റുകളിലെ വിവിധ ഭാഗങ്ങളിൽ പ്രവർത്തിക്കുന്നുണ്ട്. നർത്തനവും വാദ്യോപകരണങ്ങളും പഠിപ്പിക്കുന്ന ഈ സ്ഥാപനത്തിൽ 13ഓളം അദ്ധ്യാപകർ പഠിപ്പിക്കുന്നു. 



</doc>
<doc id="269126" url="https://ml.wikipedia.org/wiki?curid=269126" title="കലാഭവൻ ഷാജോൺ">
കലാഭവൻ ഷാജോൺ

കലാഭവൻ ഷാജോൺ എന്ന പേരിൽ അറിയപ്പെടുന്ന ഷാജി ജോൺ ഒരു മലയാളചലച്ചിത്ര അഭിനേതാവാണ്. കൊച്ചിയിലെ കലാഭവനിൽ മിമിക്രി കലാകാരനായാണ് അദ്ദേഹം തന്റെ കലാജീവിതം തുടങ്ങിയത്. അതിനു ശേഷം അദ്ദേഹം ധാരാളം മലയാളചലച്ചിത്രങ്ങളിൽ അഭിനയിച്ചു.


കേരളത്തിലെ കോട്ടയത്തിൽ റിട്ടയർ ചെയ്ത എ.എസ്.ഐ. ജോണിന്റേയും റിട്ടയർ ചെയ്ത നഴ്സായ റെജീനയുടേയും പുത്രനായാണ് ഷാജോൺ ജനിച്ചത്. മിമിക്രി കലാകാരനായ ഷിബു ജോൺ എന്നൊരു സഹോദരനും ഇദ്ദേഹത്തിനുണ്ട്. ടിനിയാണ് അദ്ദേഹത്തിന്റെ ഭാര്യ, ഹന്ന എന്ന് പേരുള്ള മകളും യോഹാൻ എന്ന് പേരുള്ള മകനും അദ്ദേഹത്തിനുണ്ട്.



</doc>
<doc id="269127" url="https://ml.wikipedia.org/wiki?curid=269127" title="കർണാടക ജനതാ പാർട്ടി">
കർണാടക ജനതാ പാർട്ടി

ദക്ഷിണേന്ത്യൻ സംസ്ഥാനമായ കർണാടകയിലെ ഒരു രാഷ്ട്രിയ പാർട്ടി യാണ് കെ.ജെ.പി. പാർട്ടി രജിസ്റ്റർ ചെയ്തിരിക്കുന്നത് പദ്മനാഭ പ്രസന്നയുടെ പേരിലാണെങ്കിലും മുൻ കർണാടക മുഖ്യമന്ത്രിയും,ബിജെപി നേതാവുമായിരുന്ന ബി.എസ്.യെദിയൂരപ്പയാണ് പാർട്ടി രൂപീകരിച്ചത്. 2012 നവംബർ 30 ൽ ബി.ജെ.പിയുടെ പ്രാഥമിക അംഗത്വവും കർണാടക നിയമസഭാംഗത്വവും രാജിവച്ച അദ്ദേഹം 2012 ഡിസംബർ 9ൽ ഹാവേരിയിൽ വച്ച് നടന്ന കണവൻഷനിലാണ് ഔപചാരികമായി പാർട്ടി രൂപീകരിച്ചത്. എന്നാൽ 2014 ജനുവരി 8ന് കർണാടക ജനത പാർട്ടി വീണ്ടും ബിജെപിയിൽ ലയിച്ചു.


</doc>
<doc id="269137" url="https://ml.wikipedia.org/wiki?curid=269137" title="ആക്സിസ് ബാങ്ക്">
ആക്സിസ് ബാങ്ക്

മുംബൈ ആസ്ഥാനമായി പ്രവർത്തിക്കുന്ന ഒരു സ്വകാര്യ ഇന്ത്യൻ ബാങ്കാണ് ആക്സിസ് ബാങ്ക് ലിമിറ്റഡ്. 1994-ൽ യു.ടി.ഐ ബാങ്ക് എന്ന പേരിലാണ് തുടങ്ങിയത്. പിന്നീട് ആക്സിസ് എന്നാക്കി മാറ്റുകയായിരുന്നു.


</doc>
<doc id="269140" url="https://ml.wikipedia.org/wiki?curid=269140" title="മഞ്ഞപ്പനത്തുള്ളൻ">
മഞ്ഞപ്പനത്തുള്ളൻ

കുറ്റിക്കാടുകളിലും,വരണ്ട സ്ഥലങ്ങളിലും സാധാരണ കാണപ്പെടുന്ന പൂമ്പാറ്റയാണ് മഞ്ഞപ്പനത്തുള്ളൻ.(Pale Palm Dart, "Telicota colon"). ഇന്ത്യയിലും അതിനോടു ചേർന്ന ഭൂഭാഗങ്ങളിലും ഇതിനെ കാണാറുണ്ട്.

മഞ്ഞപ്പനത്തുള്ളൻ കുതിച്ചു പറക്കുന്നതായിട്ടാണ് കാണപ്പെടുക. ഇടയ്ക്കിടെ ഇലയിൽ ഇരുന്നു വിശ്രമിയ്ക്കുകയും, പൂന്തേൻ നുകരാറുമുണ്ട്. വെയിൽ കായുമ്പോൾ മുൻ ചിറകുകൾ പരത്തിയും,പിൻ ചിറകുകൾ ഉയർത്തിയും പിടിച്ചിരിയ്ക്കും.
ചിറകുപുറത്തിനു തവിട്ടുനിറമാണ്. തവിട്ടിൽ മഞ്ഞപ്പാടുകളും കാണാം. ആണിന്റെ ചിറകുപുറത്ത് തവിട്ടിൽ ഒരു ഇളം ചാരനിറത്തിലുള്ള പാട് കാണാം.
ഇരുളൻ പനത്തുള്ളനുമായി(Black Palm Dart) ഉറ്റ സാദൃശ്യം ഇതിനുണ്ട്.
ചൂരൽ,മുള, മഞ്ഞമുള തുടങ്ങിയ സസ്യങ്ങളിൽ മുട്ടയിടുന്നു. ശലഭപ്പുഴുവിനു ഇളം മഞ്ഞകലർന്ന പച്ചനിറമാണ്.


</doc>
<doc id="269142" url="https://ml.wikipedia.org/wiki?curid=269142" title="ല്യൂഗി റിവ">
ല്യൂഗി റിവ

മുൻ ഇറ്റാലിയൻ ഫുട്ബോൾ കളിക്കാരനാണ് ല്യുഗി 'ജിജി' റിവ(ജ:നവം: 7, 1944) .ഇറ്റാലിയൻ ദേശീയ ടീമിനു വേണ്ടി ഏറ്റവും കൂടുതൽ ഗോളുകൾ നേടിയ കളിക്കാരനും ല്യൂഗിയാണ്. 'ഇടതുകാലിന്റെ ഇടിമുഴക്കം' എന്നും ല്യൂഗിയെ വിശേഷിപ്പിയ്ക്കുന്നുണ്ട്.

ല്യൂഗിയുടെ കന്നിമത്സരം 1965 ജൂൺ 27 നു ഹംഗേറിയൻ ദേശീയ ടീമുമായിട്ടായിരുന്നു. 42 മത്സരങ്ങളിൽ നിന്നായി 35 ഗോളുകൾ ല്യൂഗി നേടിയിട്ടുണ്ട്.



</doc>
<doc id="269158" url="https://ml.wikipedia.org/wiki?curid=269158" title="ദേവധാർ മലബാർ പുനരുദ്ധാരണ സംഘം">
ദേവധാർ മലബാർ പുനരുദ്ധാരണ സംഘം

മലബാറിലെ ന്യൂനപക്ഷ ജാതിയിൽപ്പെട്ട ജനങ്ങളുടെ പുനരുദ്ധാരണത്തിനായി പ്രവർത്തിച്ച സന്നദ്ധ സംഘടനയാണ് ദേവധാർ മലബാർ പുനരുദ്ധാരണ സംഘം (ആംഗലേയം - Devadhar Malabar Renewal Trust - DMRT). കോഴിക്കോട് ആസ്ഥാനമായാണു് ഈ സംഘം പ്രവർത്തിച്ചിരുന്നത്. താനൂർ സ്വദേശിയായ വി.ആർ. നായനാരാണു് ദേവധാർ മലബാർ പുനരുദ്ധാണ സംഘത്തിന്റെ ശിൽപ്പി. പൊതുജനങ്ങളിൽ നിന്നും സംഭാവനകൾ സ്വീകരിച്ചാണു് സംഘടന പ്രവർത്തിച്ചിരുന്നത്. മലബാറിലെ ഹരിജൻ വിഭാവക്കാരുടെ മുഖ്യധാരയിലേക്കു് കൊണ്ടവരുവാൻ മിശ്രിത പാഠശാലയും തൊഴിൽ പരിശീലന കേന്ദ്രങ്ങളും ഡി.എം.ആർ.ടി യുടെ നേതൃത്വത്തിൽ നടന്നിട്ടുണ്ടു്. ഡി.എം.ആർ.ടി പ്രവർത്തകർ ഡി.എം.ആർ.ടി വർക്കർ എന്ന പേരിലാണു് പൊതുവേ അറിയപ്പെട്ടത്. തിക്കോടിയനെപ്പോലെ പിന്നീട് പ്രസിദ്ധരായ നിരവധി പേർ ഈ സംഘവുമായി ബന്ധപ്പെട്ട് പ്രവർത്തിച്ചിരുന്നു. 
ഗോപാലകൃഷ്ണ ഗോഖലെ ആരംഭിച്ച സർവെന്റ്സ് ഓഫ് ഇന്ത്യയുടെ മാതൃകയായി ബാലികാ സദൻ അനാഥാലയങ്ങളും ഡി.എം.ആർ.ടി. യുടെ നേതൃത്വത്തിൽ നടന്നു. വി.ആർ. നായനാരുടെ മരണത്തിനു് ശേഷം ചില അനാഥാലയങ്ങളും വിദ്യാലയങ്ങളും കേരളാ സർക്കാർ ഏറ്റെടുക്കുകയുണ്ടായി.


</doc>
<doc id="269167" url="https://ml.wikipedia.org/wiki?curid=269167" title="ഗരൂഡിമൈമസ്">
ഗരൂഡിമൈമസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന തെറാപ്പോഡ ഇനത്തിൽ പെട്ട ഒരു ദിനോസർ ആണ് ഗരൂഡിമൈമസ് (ഗരുഡിമിമസ് - ബ്രിട്ടീഷ് ഇംഗ്ലീഷ്). 1981 ൽ ഗോബി മരുഭുമിയിൽ നിന്നും ആണ് ഇവയുടെ ഫോസ്സിൽ കണ്ടു കിട്ടിയത്. ഹോലോ ടൈപ്പ് സ്പെസിമെൻ GIN 100/13 .

പേരിന്റെ അർഥം ഗരുഡനെ അനുകരിക്കുന്നവൻ എന്നാണ് അർഥം.

വളരെ ചെറിയ ഒരു ദിനോസർ ആയിരുന്നു ഗരൂഡിമൈമസ് . ഏകദേശം മുപ്പത് കിലോ ആയിരുന്നു ഇവയുടെ ഭാരം. പൂർണ വളർച്ച എത്തിയ ഇവയ്ക്കു 2.5 മീറ്റർ നീളവും ഉണ്ടായിരുന്നു. കാലിന്റെ അളവിൽ നിന്നും ഇവ മറ്റ് ഒർനിതൊ ജെനുസ്സിൽ പെട്ട ദിനോസറുകളെ പോലെ വേഗതയിൽ സഞ്ചരിച്ചിരുന്നവ അല്ല എന്ന് അനുമാനിക്കുന്നു.


</doc>
<doc id="269180" url="https://ml.wikipedia.org/wiki?curid=269180" title="പളുങ്കുപാത്രം">
പളുങ്കുപാത്രം

ശാരദാ പിക്ചേഴ്സിനു വേണ്ടി ശബരീനാഥൻ നിർമിച്ച മലയാളചലച്ചിത്രമാണ് പളുങ്കുപാത്രം. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1970 മാർച്ച് 13-ന് കേരളത്തിൽ പ്രദർശിപ്പിച്ചു തുടങ്ങി.







</doc>
<doc id="269191" url="https://ml.wikipedia.org/wiki?curid=269191" title="ലൂയിസ് ബ്രെയിൽ">
ലൂയിസ് ബ്രെയിൽ

അന്ധർക്കും കാഴ്ചവൈകല്യങ്ങളുള്ളവർക്കും എഴുത്തും വായനയും സാധ്യമാക്കുന്ന ബ്രെയിലി ലിപിയുടെ ഉപജ്ഞാതാവാണ് ലൂയിസ് ബ്രെയിൽ (1809-1852) (<nowiki>, ഫ്രഞ്ച് ഭാഷ : [bʁaj] </nowiki>). ബാല്യത്തിലുണ്ടായ ഒരപകടത്തെ തുടർന്ന് പൂർണ്ണമായ അന്ധത ബാധിച്ചെങ്കിലും വിദ്യാർത്ഥിയായിരിക്കെ തന്നെ ആ വൈകല്യത്തെ മറികടക്കാനുള്ള വിദ്യയ്ക്ക് രൂപ നൽകി . ഈ സംവിധാനം പിൻ തലമുറകളിലെ കോടികണക്കിനാളുകളുടെ ഭാവിക്ക് നിർണായകമായ വഴിതിരിവായി കണ്ടുവരുന്നു. ഒന്നര നൂറ്റാണ്ട് പിന്നിട്ട ബ്രൈയിലി ലിപി ഇന്ന് മലയാളം ഉൾപ്പെടെ അനേകം ഭാഷകളിൽ വിന്യസിക്കപ്പെട്ടിരിക്കുന്നു.

സാമാന്യം സമ്പന്നരായ മാതാപിതാക്കൾക്ക് നാലുമക്കളിൽ ഇളയവനായിരുന്നു ലൂയി. തുകലുൽപ്പന്നങ്ങളുടെ നിർമ്മാണമായിരുന്നു ;പിതാവിന്റെ വ്യവസായങ്ങളിൽ പ്രധാനം. മൂന്നുവയസ്സായ ലൂയി ഒരു ദിവസം തുകലുൽപ്പന്നങ്ങൾ തയ്ക്കുന്ന വലിയ സൂചി കൊണ്ട് കളിക്കവേ അബദ്ധവശാൽ അത് ഒരു കണ്ണ് തുളച്ചു കയറി. ഏറ്റവും വിദഗ്ദ്ധമായ ചികിൽസ ലഭിച്ചിട്ടും ആ കണ്ണ് രക്ഷിക്കാനായില്ല. തന്നെയുമല്ല ഏതാനും ആഴ്ചകൾക്കുള്ളിൽ മറ്റെ കണ്ണിനും കൂടി അണുബാധയുണ്ടായി. ചികിൽസ തുടർന്നു കൊണ്ടീരുന്നെങ്കിലും അഞ്ചാം വയസ്സിൽ ലൂയി പൂർണ്ണ അന്ധത ബാധിതനായി കഴിഞ്ഞിരുന്നു. മാതാപിതാക്കളുടെ അകമഴിഞ്ഞ പരിപാലനവും പ്രോൽസാഹനവും കൊണ്ട് ശാരീരിക വെല്ലുവിളിയുമായി ബാല്യത്തിൽ തന്നെ പൊരുതപ്പെടുകയും അതിജീവിക്കാൻ കരുത്താർജ്ജ്ജിക്കുകയുമായിരുന്നു ലൂയി.

പഠിക്കാൻ സമർത്ഥനും അധ്വാനശീലനുമായിരുന്ന ലൂയി ലോകത്തിലെ തന്നെ ആദ്യത്തെ അന്ധവിദ്യാലയത്തിൽ ചേർന്നു . ഒരു തട്ടികൂട്ടൽ സ്ഥാപനമായിരുന്നു ആ സ്കൂൾ.

അന്ധത അനുഭവിച്ചിട്ടില്ലാത്ത വലന്റെയിൻ ഹാഉയി രൂപം നൽകിയ ഹാഉയി സമ്പ്രദായമായിരുന്നു അന്നത്തെ അന്ധവിദ്യാർഥികൾ പിന്തുടർന്നിരുന്നത്. കാർഡ്ബോഡ് സമാനമായ കട്ടി കടലാസ്സിൽ അക്ഷരത്തിന്റെ മുദ്രകൾ പതിപ്പിച്ചു കൈകൾ കൊണ്ട് തപ്പി വായിച്ചെടുക്കുന്ന രീതിയായിരുന്നു ഇത്. ഭീമമായ ഉല്പാദനചെലവും, ഭാരമേറിയ പുസ്തകവും കുറച്ചുമാത്രം വിവരങ്ങൾ രേഖപ്പെടുന്നു എന്നതുമെല്ലാം ഈ രീതിയുടെ ന്യൂനതകളായിരുന്നു.

ഈ സംവിധാനത്തിലൂടെ തന്നെ ലൂയി സിലബസ്സ് പൂർത്തിയാക്കി. ഉടൻ തന്നെ അവിടെ അധ്യാപകനായി നിയമിതനുമായി. 24ആം വയസ്സായപ്പൊഴേക്കും പ്രഫസർ പദവി ലഭിക്കുകയുണ്ടായി. ചരിത്രം , ഗണിതം, ജ്യോമിതി എന്നിവയായിരുന്നു ലൂയി പഠിപ്പിച്ചിരുന്നത്.നല്ലൊരു സംഗീതജ്ഞൻ കൂടിയായിരുന്നു ലൂയി.
"ആശയ വിനിമയത്തിനു തുറന്നു കിട്ടുന്ന പാതയായിരിക്കും വിജ്ഞാനത്തിനു തുറന്നു കിട്ടുന്ന പാത. അപഹസിക്കപ്പെടാനും സഹതാപം മാത്രം ഏറ്റുവാങ്ങി കഴിയാനുമല്ല ഞങ്ങളുടെ വിധിയെങ്കിൽ ആശയ വിനിമയം ഫലവത്തായ രീതിയിൽ ഞങ്ങൾക്ക് സാധ്യമാകണം" എന്നു ലൂയിസ് ഒരിക്കൽ എഴുതുകയുണ്ടായി. ആ തത്ത്വം പ്രാവർത്തികമാക്കല്ലായിരുന്നു ലൂയിസിന്റെ ജീവിതം.

ഇരുട്ടത്ത് പരസ്പരം സംസാരിക്കാതെ രഹസ്യങ്ങൾ എഴുതി കൈമാറാനും ഇരുട്ടത്ത് തന്നെ വിരൽ സ്പർശം കൊണ്ട് അത് വായിക്കാനുമുള്ള ഒരു രീതി ഫ്രഞ്ച് പട്ടാളത്തിനുണ്ടായിരുന്നു. ഇത് കുറേകൂടി ലഘൂകരിച്ച് പരഷ്ക്കരിക്കാവുന്നതാണെന്നു ലൂയിക്ക് ബോധ്യപ്പെട്ടു.
അവിശ്രാന്ത അധ്വാനമയിരുന്നു പിന്നീടങ്ങോട്ട്. കേവലം പതിനഞ്ചു വയസ്സുമാത്രമായിരുന്നു. ലിപി വികസിപ്പിച്ചെടുത്ത ഉപജഞാതാവിന്റെ പ്രായം. . ബാല്യത്തിൽ തന്റെ കണ്ണിന്റെ കാഴ്ച നഷ്ടപ്പെടാൻ ഇടയാക്കിയത് പോലെയുള്ള തുകൽതുന്നുന്ന വലിയ സൂചി തന്നെയാണ് പുതിയ ലിപി എഴുതാനുപയോഗിക്കുന്ന തൂലിക. 
അധികം താമസിയാതെ തന്നെ തന്റെ ഇഷ്ടകലയായ സംഗീതം രേഖപ്പെടുത്താനുള്ള സംവിധാനവും കൂടി പുതിയ ലിപിസമ്പ്രദായത്തിലൂടെ ലൂയി വികസിപ്പിച്ചു.


</doc>
<doc id="269192" url="https://ml.wikipedia.org/wiki?curid=269192" title="ഇരുപതാം നൂറ്റാണ്ടിലെ പ്രധാന ഭൂചലനങ്ങൾ">
ഇരുപതാം നൂറ്റാണ്ടിലെ പ്രധാന ഭൂചലനങ്ങൾ

1900 നും- 2000 നും ഇടയ്ക്കുണ്ടായ പ്രധാന ഭൂചലനങ്ങൾ .


</doc>
<doc id="269194" url="https://ml.wikipedia.org/wiki?curid=269194" title="ബേസിൻ റിസേർവ്">
ബേസിൻ റിസേർവ്

ന്യൂസിലൻഡിലെ വെല്ലിംഗ്ടണിലുള്ള ഒരു പ്രധാനപ്പെട്ട ക്രിക്കറ്റ് സ്റ്റേഡിയമാണ് ഹാവ്കിൻസ് ബേസിൻ റിസേർവ് (ദ ബേസിൻ). രാജ്യത്തെ ഏറ്റവും പ്രധാനപ്പെട്ട ടെസ്റ്റ് ക്രിക്കറ്റ് ഗ്രൗണ്ടാണ് ഇത്. . അറുപതോളം ടെസ്റ്റ് മൽസരങ്ങൾക്ക് ബേസിൻ റിസേർവ് വേദിയായിട്ടുണ്ട്.1868ൽ സ്താപിതമായ ഈ സ്റ്റേഡിയം 1930 ൽ ഇംഗ്ലണ്ടും ന്യൂസിലൻഡും തമ്മിൽ നടന്ന ടെസ്റ്റ് മൽസരത്തിനാണു ആദ്യമായി ആതിഥേയത്വം വഹിച്ചത്.

2015 ക്രിക്കറ്റ് ലോകകപ്പിന്റെ വേദികളിൽ ഒന്നായി ബേസിൻ റിസേർവിനെ തിരഞ്ഞെടുക്കുമെന്നു വാർത്തകൾ ഉണ്ടായിരുന്നെങ്കിലും സ്റ്റേഡിയത്തിന്റെ സ്ഥല പരിമിതി കാരണം വെല്ലിംഗ്ടണിലെ മൽസരങ്ങളെല്ലാം നഗരത്തിലെ മറ്റൊരു സ്റ്റേഡിയമായ വെസ്റ്റ് പാക്ക് സ്റ്റേഡിയത്തിലേക്ക് മാറ്റുകയായിരുന്നു.



</doc>
<doc id="269205" url="https://ml.wikipedia.org/wiki?curid=269205" title="അലെയ്ൻ കാർപെന്റിയർ">
അലെയ്ൻ കാർപെന്റിയർ

ഒരു ഫ്രഞ്ച് ഹൃദയരോഗ ശസ്ത്രക്രിയാ വിദഗ്ദ്ധനാണ് അലെയ്ൻ കാർപെന്റിയർ. MA .PhD(ജന: 11 ഓഗസ്റ്റ്1933) ഫ്രഞ്ച് നഗരമായ തുളൂസിലാണ് അദ്ദേഹം ജനിച്ചത്. മിട്രൽ വാൽവ് തകരാറുകൾ പരിഹരിയ്ക്കുന്നതിൽ വിദഗ്ദ്ധനുമാണ് കാർപെന്റിയർ.
യൂറോപ്പിൽ ആദ്യമായി കൃത്രിമ ഹൃദയം വച്ചുപിടിപ്പിച്ച സർജനാണ് കാർപെന്റിയർലോകത്താദ്യമായി കൃത്രിമ ഹൃദയം ദീർഘകാലാടിസ്ഥാനത്തിൽ മനുഷ്യനിലേയ്ക്ക് മാറ്റി വച്ച ശസ്ത്രക്രിയയും ഇദ്ദേഹത്തിന്റെ നേതൃത്വത്തിൽ ഫ്രാൻസിലെ 16 അംഗസംഘമാണ് പൂർത്തിയാക്കിയത്.
ലാസ്കർ പുരസ്ക്കാരം -2007


</doc>
<doc id="269213" url="https://ml.wikipedia.org/wiki?curid=269213" title="ഇൻ വിട്രോ മീറ്റ്">
ഇൻ വിട്രോ മീറ്റ്

ഇൻ വിട്രോ മീറ്റ് എന്നത് കൃത്രിമ മാംസമാണ്.ഡോ.മാർക്ക് പോസ്റ്റും സംഘവുമാണ് ഇത് വികസിപ്പിച്ചെടുത്തത്.
ഇതിനായി ഒരു ജീവിയേയും കൊന്ന് ഉപയോഗിക്കുന്നില്ല.ലോകത്ത് ഒരു വർഷം ആവശ്യമായി വരുന്നത് കോടി കണക്കിന്നു കിലോ മാംസമാണ്.ഇത്തരത്തിൽ ഭാവിയിൽ വരാനിരിക്കുന്ന വലിയ മാംസ പ്രതിസന്ധിയെ മുന്നില് കണ്ട് ശാസ്ത്രലോകം ഈ കണ്ടു പിടുത്തത്തെ വലിയ പ്രാധാന്യത്തോടെയാണ് കാണുന്നത്.
ജീവന്റെ അടിസ്ഥാന ഘടകമായ വിത്തുകോശങ്ങൾ കൊണ്ടാണ് ഇത് നിർമ്മിച്ചിരിക്കുന്നത് . കാഴ്ച്ചയിലും രുചിയിലും സാധാരണ മാംസം പോലെ തന്നെയാണ്. പശുക്കളിൽ നിന്ന് എടുത്ത മൂന്ന് കോശങ്ങളിൽ നിന്നാണ് ഇതിന്നായി വേണ്ടുന്ന 20000 പേശി ഫൈബറുകൾ നിർമ്മിച്ചത്.പിന്നീട് അവയൊന്നാക്കിയാണ് ഇൻ വിട്രോ മീറ്റ് ഉണ്ടാക്കിയത്.

ഇത് നേരിടുന്ന ഏറ്റവും വലിയ പ്രതിസന്ധിയെന്തെന്നാൽ ഇതിന്റെ നിർമ്മാണ ചെലവാണ്. ഏകദേശം 2.18 കോടി രുപ ഇതിനായി ചിലവഴിച്ചു കഴിഞ്ഞു. ഇൻ വിട്രോ മീറ്റിന്റെ ചെലവു വഹിച്ചത് ഗൂഗിള് സ്ഥാപകരിൽ ഒരാളായ സെർജി ബ്രിന്നാണ്. 


</doc>
<doc id="269214" url="https://ml.wikipedia.org/wiki?curid=269214" title="ഏഴ് സുന്ദര രാത്രികൾ">
ഏഴ് സുന്ദര രാത്രികൾ

ലാൽജോസ് സംവിധാനം ചെയ്ത് ദിലീപ്,മുരളി ഗോപി, റിമ കല്ലിങ്കൽ എന്നിവർ പ്രധാന വേഷങ്ങളിലഭിനയിച്ച മലയാളചലച്ചിത്രമാണു ഏഴ് സുന്ദര രാത്രികൾ. ഒരു ബാച്ച്‌ലർ പാർട്ടിക്കു ശേഷം നടക്കുന്ന സംഭവങ്ങളുടെ വിവരമാണു ഈ ചിത്രത്തിന്റെ ഇതിവൃത്തം.


</doc>
<doc id="269227" url="https://ml.wikipedia.org/wiki?curid=269227" title="പാണ്ടോറ വൈറസ്">
പാണ്ടോറ വൈറസ്

ബാക്റ്റീരിയയെക്കാൾ വലിപ്പമുളള വൈറസ്സുകളാണ് പാണ്ടോറ . 20 നാനോ മീറ്റർ ആണ് വൈറസ്സുകളുടെ സാധാരണ വലിപ്പം. എന്നാൽ 1400 നാനോ മീറ്റർ ആണ് പാണ്ടോറവൈറസ്സിന്റെ വലിപ്പം. ഫ്രഞ്ച് ശാസ്ത്രജ്ഞരായ ജീൻ-മൈക്കേൽ ക്ലാവറി (Jean-Michel Claverie), ഭാര്യ ചന്ദൽ അബേർജൽ (Chantal Abergel) എന്നിവർ ഇവയെ കണ്ടെത്തിയതായി ജൂലൈ 2013 ലെ സയൻസ് മാഗസിനിൽ പരാമർശിച്ചിരിക്കുന്നു. സാധാരണ മൈക്രോസ്കോപ്പിലൂടെ ഇവയെ നിരീക്ഷിക്കാം. 


</doc>
<doc id="269233" url="https://ml.wikipedia.org/wiki?curid=269233" title="ബക്കിങ്ങാംഷയർ">
ബക്കിങ്ങാംഷയർ

തെക്കുകിഴക്കൻ ഇംഗ്ലണ്ടിൽ സ്ഥിതിചെയുന്ന ഒരു കൗണ്ടിയാണ് ബക്കിങ്ങാംഷയർ.


</doc>
<doc id="269242" url="https://ml.wikipedia.org/wiki?curid=269242" title="ഏകമനഃവാദം">
ഏകമനഃവാദം

യേശുക്രിസ്തുവിന്റെ വ്യക്തിത്വത്തിലെ ദൈവ-മനുഷ്യസ്വഭാവങ്ങളുടെ പാരസ്പര്യത്തെ സംബന്ധിച്ച ഒരു നിലപാടാണ് ഏകമനഃവാദം (Monothelitism). ദൈവപുത്രന്റെ മനുഷ്യാവതാരമായി വിശ്വസിക്കപ്പെടുന്ന ക്രിസ്തുവിന് വ്യതിരിക്തമായ ദൈവ, മനുഷ്യസ്വഭാവങ്ങൾ ഉണ്ടങ്കിലും ഇരുസ്വഭാവങ്ങൾക്കും പൊതുവായി ഒരു മനസ്സു മാത്രമേയുള്ളു എന്നാണ് ഈ നിലപാടിന്റെ ചുരുക്കം. 'ക്രിസ്തുശാസ്ത്രത്തിലെ' ഏകസ്വഭാവപക്ഷത്തിനും ദ്വിസ്വഭാവപക്ഷത്തിനും ഇടയിലെ മദ്ധ്യപക്ഷമായും, ദൈവ-മനുഷ്യസ്വഭാവങ്ങളുടെ വ്യതിരിക്തതക്കൊപ്പം യേശുവിന് വ്യതിരിക്തമായ മനസ്സുകളുമുണ്ടെന്ന വീക്ഷണത്തിന്റെ വിപരീതപക്ഷമായും ഇതിനെ കണക്കാക്കാം. 

4 മുതൽ 6 വരെ നൂറ്റാണ്ടുകളിലെ ക്രിസ്തുശാസ്ത്രസംവാദങ്ങളുടെ പശ്ചാത്തലത്തിൽ, എ.ഡി. എഴാം നൂറ്റാണ്ടിന്റെ ആദ്യപകുതിയിൽ അവതരിപ്പക്കപ്പെട്ട ഈ വീക്ഷണം ബൈസാന്തിയൻ സാമ്രാജ്യത്തിൽ കാര്യമായ ജനപ്രീതി നേടി. ക്രിസ്തുവിലെ ദൈവ-മനുഷ്യസ്വഭാവങ്ങളുടെ പരസ്പരബന്ധത്തെ സംബന്ധിച്ച കൽക്കദോനിയ സൂനഹദോസിന്റെ (Council of Calcedon) തീരുമാനം അംഗീകരിക്കാതിരുന്ന ഏകസ്വഭാവവാദികളുമായി ഒത്തുതീർപ്പുണ്ടാക്കി സാമ്രാജ്യത്തിൽ മതപരമായ ഐക്യം സ്ഥാപിക്കാൻ ആഗ്രഹിച്ച ഭരണാധികാരികൾ ഇതിനെ പ്രോത്സാഹിപ്പിച്ചു. ഒരു ഘട്ടത്തിൽ ബൈസാന്തിയൻ പാത്രിയർക്കീസിന്റെ പിന്തുണ പോലും ഉണ്ടായിരുന്ന ഈ നിലപാട് എ.ഡി. 681-ൽ വേദവ്യതിചലനമായി പ്രഖ്യാപിക്കപ്പെട്ടു. 

അഞ്ചാം നൂറ്റാണ്ടിൽ യേശുക്രിസ്തുവിന്റെ സ്വഭാവത്തെ സംബന്ധിച്ച ചർച്ചകൾ ക്രൈസ്തവലോകത്തിന്റെ ചില മേഖലകളിൽ ചിന്താക്കുഴപ്പം പരത്തിയിരുന്നു. നാലാം നൂറ്റാണ്ടിലെ നിഖ്യാ സൂനഹദോസ് ആരിയനിസത്തെ സംബന്ധിച്ച സംവാദങ്ങൾക്കൊടുവിൽ യേശു സമ്പൂർണ്ണദൈവമല്ല എന്ന വാദം തള്ളിക്കളഞ്ഞ് മനുഷ്യനായി അവതരിച്ച ദൈവപുത്രനാണ് യേശുവെന്നു വിധിച്ചിരുന്നു. എങ്കിലും ദൈവപുത്രന്റെ യഥാർത്ഥസ്വഭാവത്തിന്റെ കാര്യത്തിൽ അവ്യക്തത നിലനിന്നു. ഒരേസമയം മനുഷ്യനും ദൈവവുമായിരിക്കുന്ന വ്യക്തിയിലെ, ദൈവ-മനുഷ്യസ്വഭാവങ്ങളുടെ പാരസ്പര്യം തർക്കവിഷയമായി.

യേശുവിൽ രണ്ടു വ്യതിരിക്തസ്വഭാവങ്ങൾ ഉണ്ടെന്നും അവ ഏകസത്തയിൽ ഒന്നുചേർന്നിരിക്കുന്നു എന്നുമുള്ള ക്രിസ്തുശാസ്ത്ര വീക്ഷണത്തിനാണ് എഡി 451-ൽ കൽക്കദോനിയ സൂനഹദോസിന്റെ അംഗീകാരം ലഭിച്ചതും ആ സൂനഹദോസിന്റെ പാരമ്പര്യം പങ്കിടുന്ന പൗരസ്ത്യ ഓർത്തഡോക്സ്, കത്തോലിക്കാ, ആംഗ്ലിക്കൻ, ലൂഥറൻ, നവീകൃത ക്രിസ്തീയതകൾ പിന്തുടരുന്നതും. യേശുവിൽ ദൈവമനുഷ്യസത്തകൾ വേറിട്ടുനിൽക്കുന്നു എന്ന നെസ്തോറിയൻ സിദ്ധാന്തത്തിന്റെ തിരസ്കാരമായിരുന്നു ഇതെങ്കിലും, ദൈവപുത്രനിൽ ഒരു സ്വഭാവം മാത്രമേയുള്ളു എന്നു വാദിച്ച ഏകസ്വഭാവവാദികൾ ഈ നിർവചനം അംഗീകരിച്ചില്ല. യേശുവിൽ ദൈവ-മനുഷ്യസ്വഭാവങ്ങൾ സംയോജിച്ച് ഒന്നായിരിക്കുന്നു എന്ന നിലപാടാണ് ഏകസ്വഭാവവാദം. യൂത്തിക്കിയസ് എന്നയാൾ അവതരിപ്പിച്ച ഇതിന്റെ തീവ്രരൂപം 'യൂത്തിക്കിയൻ വാദം' എന്നറിയപ്പെടുന്നു. ഒരു തുള്ളി തേൻ കടലിൽ എന്ന പോലെ മനുഷ്യസ്വഭാവം ദൈവസ്വഭാവത്തിൽ അലിഞ്ഞിരിക്കുന്നതിനാൽ യേശുവിന്റെ യഥാർത്ഥസ്വഭാവം ദൈവികമാണെന്നാണ് ഇതിന്റെ വിശദീകരണം. ഏകസ്വഭാവവാദത്തിന്റെ പരിമിതഭാഷ്യമായ മദ്ധ്യസ്വഭാവവാദമാകട്ടെ (മിയാഫിസൈറ്റിസം) ദൈവ-മനുഷ്യസ്വഭാവങ്ങളുടെ സംയോജനത്തിനു ശേഷം യേശുവിലുള്ളത് ഏകവും അവ്യതിരിക്തവുമായ ദൈവ-മനുഷ്യസ്വഭാവം(theanthropic nature) ആണെന്ന നിലപടാണ്. ഇക്കാലത്തെ ഓറിയന്റൽ ഓർത്തഡോക്സ് സഭകളുടെ ക്രിസ്തുശാസ്ത്രപക്ഷമാണ് ഈ വാദം.

തുടർന്നു നടന്ന സംവാദങ്ങളിൽ കൽക്കദോനിയ പക്ഷം കൽക്കദോൻവിരുദ്ധരെ, യേശുവിന്റെ മനുഷ്യസ്വഭാവത്തെ ഇതരമനുഷ്യരുടേതിൽ നിന്നു ഭിന്നമായി കാണുന്നതിന്റെ പേരിൽ കുറ്റപ്പെടുത്തി. കൽക്കദോനിയന്മാർ പിന്തുടരുന്നത് ഒരുതരം നെസ്തോറിയൻ സിദ്ധാന്തം തന്നെയാണെന്ന് കൽക്കദോനിയവിരുദ്ധരും ആരോപിച്ചു. 

ബഹുവിധമായ ബാഹ്യഭീഷണികൾ നേരിട്ടിരുന്ന ബൈസാന്തിയൻ സാമ്രാജ്യം ഈ ഛിദ്രത്തിൽ അപകടം കണ്ടു. ബാഹ്യഭീഷണി ഏറെ അനുഭവപ്പെട്ടിരുന്ന പ്രവിശ്യകളിലെ ഏകസ്വഭാവവാദികളായ പ്രജകളാകട്ടെ, ബൈസാന്തിയൻ അധികാരികളെ തങ്ങളുടെ വിശ്വാസം തകർക്കാൻ അവസരം പാർത്തിരിക്കുന്ന വേദവിരോധികളായി കണ്ടു. ആ പ്രദേശങ്ങളിൽ സംഖ്യാബലം ഏകസ്വഭാവവാദികൾക്കായിരുന്നു. ഉദാഹരണമായി ഈജിപ്തിൽ അൻപതു ലക്ഷം കോപ്റ്റിക് ഏകസ്വഭാവവാദികളും വെറും മുപ്പതിനായിരം ഗ്രീക്ക് കൽക്കദോനിയന്മാരുമാണ് ഉണ്ടായിരുന്നത്. അതേസമയം സിറിയയിലും മെസോപ്പൊട്ടേമിയയിലും നെസ്തോറിയന്മാരും ഏകസ്വഭാവവാദികളും തമ്മിലായിരുന്നു മത്സരം. അർമീനിയാക്കാരുടെ വിശ്വാസവും കൽക്കദോനിയവിരുദ്ധമായിരുന്നു. ഈ പശ്ചാത്തലത്തിലാണ് ഏകമനഃവാദം ഒരൊത്തുതീർപ്പുസമവാക്യം എന്ന നിലയിൽ അവതരിക്കപ്പെട്ടത്. കൂടുതൽ വ്യാപ്തിയും വഴക്കവുമുള്ളതായി കാണപ്പെട്ട ഈ സമവാക്യത്തിനു കീഴിൽ സാമ്രാജ്യത്തിലെ ഭിന്നപക്ഷങ്ങളെ ഒന്നിപ്പിക്കാനാകുമെന്ന് ബൈസാന്തിയൻ സാമ്രാട്ട് ഹെരാക്ലിയസ് കരുതി. 

യേശുവിൽ ഒരു സ്വഭാവം മാത്രമേയുള്ളു എന്നു കരുതിയിരുന്ന ഏകസ്വഭാവവാദികൾ സ്വാഭാവികമായും യേശുവിനെ ഏകമനസ്കനായും കണ്ടിരുന്നതിനാൽ, ഏകമനഃവാദം അവർക്ക് സ്വീകാര്യമാകുന്നായിരുന്നു പ്രതീക്ഷ. ഏകമനസ്സിന്റെ വിട്ടുവീഴ്ചയിൽ രണ്ടു സ്വഭാവങ്ങളുടെ വിശ്വാസം അംഗീകരിക്കാൻ കൽക്കദോനിയവിരുദ്ധർ തയ്യാറാകാൻ സാദ്ധ്യത ഉണ്ടായിരുന്നതിനാൽ ഈ വിശ്വാസം കൽക്കദോനിയമാരേയും ഏകസ്വഭാവവാദികളേയും ഒരുമിപ്പിച്ചേക്കുമെന്ന് അധികാരികൾ കരുതി. എങ്കിലും സഭാസൂനഹദോസുകൾ യേശുവിന്റെ വ്യക്തിത്വത്തിൽ എത്ര മനസ്സുണ്ട് എന്ന കാര്യത്തിൽ തീർപ്പുകല്പിച്ചിട്ടില്ലാതിരുന്നതിനാൽ, ഈ വിശ്വാസം കൽക്കദോനിയന്മാർക്ക് സ്വീകരിക്കാവുന്നതോ എന്നതിൽ സന്ദേഹമുണ്ടായിരുന്നു.

കോൺസ്റ്റാന്റിനോപ്പിളിലെ പാത്രിയർക്കീസ് സെർജിയസ് ഒന്നാമൻ ആദ്യമായി അവതരിപ്പിച്ച ഈ സിദ്ധാന്തം താമസിയാതെ ഹെരാക്ലിയസ് ചക്രവർത്തിയുടെ പിന്തുണ നേടി. എ.ഡി. 610-ൽ അധികാരത്തിലെത്തിയ ചക്രവർത്തി 622-ൽ അർമേനിയയിലെ മെത്രാൻ പൗലോസിനയച്ച ഒരു സന്ദേശത്തിൽ, ക്രിസ്തുവിന്റെ ഊർജ്ജം അഥവാ ക്രിയാശക്തി ഏകമാണെന്നഭിപ്രായപ്പെട്ടു. ഏകോർജ്ജവാദം (Monoenergism) എന്നു വിളിക്കപ്പെടുന്ന ഈ സിദ്ധാന്തം ഏകമനഃവാദത്തിന്റെ പൂർവരൂപമായിരുന്നു. ഈ സിദ്ധാന്തത്തിന്റെ ഔപചാരികമായ അംഗീകാരത്തിന് ചക്രവർത്തി ശ്രമിച്ചു. ക്രിസ്തുശാസ്ത്രപരമായ ഈ വിട്ടുവീഴ്ചയുടെ അടിസ്ഥാനത്തിൽ കൽക്കദോനിയപക്ഷവും എതിരാളികളും തമ്മിൽ ഒത്തുതീർപ്പിനുള്ള സാദ്ധ്യതകൾ തെളിഞ്ഞെങ്കിലും കൽക്കദോനിയപക്ഷത്തു നിന്നു തന്നെ എതിർപ്പുകൾ ഉയർന്നു. പലസ്തീനയിലെ സോഫ്രോണിയസ് എന്ന സന്യാസിയായിരുന്നു എതിർപ്പിനു തേതൃത്വം കൊടുത്തത്. കുറേക്കാലത്തേക്ക് അദ്ദേഹത്തിന്റെ എതിർപ്പിനെ ഒതുക്കിനിർത്താൻ പാത്രിയർക്കീസ് സെർജിയസിനു കഴിഞ്ഞെങ്കിലും 634-ൽ സോഫ്രോണിയസ് യെരുശലേമിലെ പാത്രിയർക്കീസിന്റെ പദവിയിലെത്തിയതോടെ സ്ഥിതി മാറി. സ്വന്തം നില മെച്ചപ്പെടുത്താനായി സെർജിയസ്, പശ്ചിമദിക്കിന്റ് പാത്രിയർക്കീസായിരുന്ന റോമിലെ മാർപ്പാപ്പ ഹൊണോറിയസ് ഒന്നാമന് എഴുതി. ഹൊണോറിയസ് ഏകോർജ്ജവാദത്തെ പിന്തുണച്ചെങ്കിലും അതിനെ ഒരു വിശ്വാസസത്യമായി പ്രഖ്യാപിക്കുന്നതിൽ നിന്ന് ഒഴിഞ്ഞുനിന്നു. യേശുവിന് മനസ്സുകൾ ഒന്നോ രണ്ടോ എന്നത് ഏറെ പ്രാധാന്യമില്ലാത്തതും വൈയാകരണന്മാർക്കു തന്നെ തീരുമാനിക്കാവുന്നതുമായ കാര്യമാണെന്നായിരുന്നു അദ്ദേഹത്തിന്റെ അഭിപ്രായം. സോഫ്രോണിയസാകട്ടെ അതേസമയം, ഏകോർജ്ജവാദത്തെ നിശിതമായി വിമർശിക്കുന്ന എപ്പിസ്റ്റോളാ സിനോഡിക്കാ എന്ന രേഖ പ്രസിദ്ധീകരിച്ചു. ഏകമനഃവാദം, വേഷംമാറിയ ഏകസ്വഭാവവാദം മാത്രമാണെന്നും, കൽക്കദോനിയയിൽ കഷ്ടപ്പെട്ടു കൈവരിച്ച നേട്ടങ്ങളെ അത് ഇല്ലാതാക്കുമെന്നും അദ്ദേഹം വാദിച്ചു. അതോടെ, പാത്രിയർക്കീസും ചക്രവർത്തിയും ഏകോർജ്ജവാദം ഉപേക്ഷിച്ചു.

എന്നാൽ മൂന്നുവർഷം കഴിഞ്ഞപ്പോൾ പാത്രിയർക്കീസ്, തന്റെ ക്രിസ്തുശാസ്ത്രസമവാക്യം ചില്ലറ ഭേദഗതിയോടെ അവതരിപ്പിച്ചു. എ.ഡി. 638-ൽ ബൈസാന്തിയൻ ചക്രവർത്തി പുറപ്പെടുവിച്ച 'എക്തെസിസ്' (Ecthesis) എന്ന പ്രഖ്യാപനം അതിന്റെ ഘോഷണമായിരുന്നു. സോഫ്രോണിയസിന്റെ വാദങ്ങൾക്കുള്ള മറുപടി എന്ന നിലയിലായിരുന്നു ഈ പ്രഖ്യാപനത്തിന്റെ അവതരണം. ക്രിസ്തുവിലെ ഊർജ്ജത്തെ സംബന്ധിച്ച ചർച്ചകൾക്കെല്ലാം വിലക്കു കല്പിച്ച ആ രേഖ, ക്രിസ്തുവിൽ രണ്ടു സ്വഭാവങ്ങളും ഏകമനസ്സുമാണുള്ളതെന്നു പ്രഖ്യാപിച്ചു. കൂടുതൽ സ്വീകാര്യമാകുമെന്നു കരുതപ്പെട്ട ഈ സമീപനത്തിന് പൗരസ്ത്യദിക്കിൽ കാര്യമായ പിന്തുണ കിട്ടി. ഈ പ്രഖ്യാപനത്തിനു മുൻപേ തന്നെ സോഫ്രോണിയസ് മരിച്ചിരുന്നു. യെരുശലേമിലെ പാത്രിയർക്കീസ് പദവിയിൽ അദ്ദേഹത്തിന്റെ പിൻഗാമിയായ ഫിറസാകട്ടെ അതിനെ പിന്തുണച്ചു. ഹെരാക്ലിയസ് ചക്രവർത്തിയുടെ സുഹൃത്തായിരുന്നു ഫിറസ്. അലക്സാണ്ഡ്രിയയിലേയും അന്ത്യോഖ്യായിലേയും പാത്രിയർക്കീസ്മാരുടെ പിന്തുണയും അതിനു ലഭിച്ചതോടെ പൗരസ്ത്യസഭയൊട്ടാകെ സ്വീകരിക്കപ്പെട്ട സിദ്ധാന്തമായി അത്.

എങ്കിലും റോമിൽ മാർപ്പാപ്പാ പദവിയിൽ ഹൊണോറിയസിന്റെ പിൻഗാമിയായി വന്ന സെവേരിനസ്, ഹെരാക്ലിയസിന്റെ 'എക്തേസിസ്' വിളംബരത്തെ ശപിച്ചതോടെ ഏകമനഃവാദം വീണ്ടും വിവാദപരമായി. ഹോണോറിയസ് മാർപ്പായുടെ യഥാർത്ഥ അഭിപ്രായവും ഏകമനഃവാദത്തിനെതിരായിരുന്നു എന്നു സെവേരിനസ് വാദിച്ചു. സെവേരിനസിനെ പിന്തുടർന്നു മാർപ്പാപ്പാ ആയ യോഹന്നാൻ നാലാമനും ഈ സിദ്ധാന്തത്തെ സമ്പൂർണ്ണമായി തളിക്കളഞ്ഞു. യേശുക്രിസ്തു സമ്പൂർണ്ണദൈവവും സമ്പൂർണ്ണമനുഷ്യനും ആയതിനാൽ, മനുഷ്യസ്വഭാവത്തിന്റെ തികവിനായി യേശുവിൽ വ്യതിരിക്തമായ ഒരു മനുഷ്യമനസ്സ് ഉണ്ടാകാതെ വയ്യ എന്നതായിരുന്നു ഏകമനഃവാദത്തിന്റെ വിമർശകന്മാരുടെ ന്യായം. അതോടെ ക്രിസ്തീയതയിലെ കൽക്കദോനിയപക്ഷം കിഴക്കും പടിഞ്ഞാറുമായി ഭിന്നിച്ചുനിന്നു. എക്തേസിസിനു കിട്ടിയ തിരിച്ചടികളും സാമ്രാജ്യത്തിന്റെ വിവിധമേഖലകളിലെ ഇസ്ലാമിക മുന്നേറ്റവും വരുത്തിയ മനോവേദനയിൽ ആരോഗ്യം തകർന്ന ഹെരാക്ലിയസ് ചക്രവർത്തി താമസിയാതെ അന്തരിച്ചു. അദ്ദേഹത്തിന്റെ പിൻ‌ഗാമി കോൺസ്റ്റൻസ് രണ്ടാമൻ എക്തേസിസിലെ വാദങ്ങൾ ആവർത്തിച്ച് ടൈപ്പസ് (Typus) എന്ന പേരിൽ ഒരു പ്രഖ്യാപനം ഇറക്കി. എങ്കിലും എക്തേസിസിലേയും ടൈപ്പസിലേയും വിലക്കുകൾ അവഗണിച്ച്, മെത്രാന്മാരും സന്യാസികളും യേശുവിന്റെ വ്യക്തിത്വത്തിലെ 'ഊർജ്ജങ്ങളെക്കുറിച്ചുള്ള' ചർച്ച തുടരുന്നുണ്ടായിരുന്നു.

യോഹന്നാൻ നാലാമനു ശേഷം മാർപ്പാപ്പാ ആയ മാർട്ടിൻ ഒന്നാമൻ 649-ൽ റോമിലെ ലാറ്റരൻ കൊട്ടാരത്തിൽ വിളിച്ചുകൂട്ടിയ സൂനഹദോസ് ഏകമനഃവാദത്തേയും ബൈസാന്തിയൻ ഭരണകൂടത്തിന്റെ എക്തേസിസ്, ടൈപ്പസ് പ്രഖ്യാപങ്ങളേയും അപലപിച്ചു. ബൈസാന്തിയൻ സാമ്രാജ്യത്തിലെ ഏകമനഃവാദവിരോധികളായ വേദജ്ഞാനികളിൽ പലർക്കും റോം അഭയം കൊടുത്തു. നേരത്തേ ഹെരാക്ലിയസ് ചക്രവർത്തിയുടെ സെക്രട്ടറിയായായിരുന്ന വേദസാക്ഷി മാക്സിമസ് ആയിരുന്നു അവരിൽ പ്രമുഖൻ. റോമിനും ബൈസാന്തിയൻ ഭരണകൂടത്തിനുമിടയിൽ സംഘർഷം വർദ്ധിക്കാൻ ഇതും കാരണമായി. രോഷം മൂത്ത ബൈസാന്തിയൻ ഭരണകൂടം ഒടുവിൽ മാർട്ടിൻ ഒന്നാമൻ മാർപ്പാപ്പയേയും മാക്സിമസിനേയും പിടികൂടി. ക്രൈമിയയിലെ കെർസോണിലേക്കു നാടുകടത്തപ്പെട്ട മാർപ്പാപ്പ അവിടെ മരിച്ചു. പ്രവാസത്തിലും ഏകമനഃവാദത്തിനെതിരെ പ്രചാരണം തുടർന്ന മാക്സിമസിനെ, തിരികെ കൊണ്ടുവന്ന് നാവും വലംകൈയ്യും മുറിച്ചു കളഞ്ഞ ശേഷം, ആധുനിക ജോർജ്ജിയയുടെ ഭാഗമായ കോൾക്കിസ് പ്രദേശത്തെ ലസീക്കയിലേക്കു നാടുകടത്തി. അവിടെ അദ്ദേഹം മരിച്ചു.

ഏകമനഃവാദത്തിനനുകൂലമായി ബൈസാന്തിയൻ ഭരണകൂടം കൈക്കൊണ്ട കർശനനടപടികൾ ആ ക്രിസ്തുശാസ്ത്രസമവാക്യത്തിന്റെ സ്വീകാര്യതയെ സഹായിച്ചില്ല. കാലക്രമേണ സ്വീകാര്യതയും പ്രസക്തിയും നഷ്ടപ്പെട്ട ഈ സിദ്ധാന്തം ഉപേക്ഷിക്കാൻ കോൺസ്റ്റൻസ് രണ്ടാമനെ തുടർന്ന് ബൈസാന്തിയൻ ചക്രവർത്തിയായ കോൺസ്റ്റന്റൈൻ നാലാമൻ തീരുമാനിച്ചു. 680-81-ൽ അദ്ദേഹം കോൺസ്റ്റാന്റിനോപ്പിളിൽ വിളിച്ചുകൂട്ടിയ സഭാസമ്മേളനം, ഏകമനഃവാദത്തെ തള്ളിക്കളഞ്ഞു. ഹൊണോറിയസ് മാർപ്പാപ്പ ഉൾപ്പെടെ ആ സിദ്ധാന്തത്തെ അനുകൂലിച്ചവരെ സമ്മേളനം, "സാത്താന്റെ ഉപകരണങ്ങൾ" എന്നു വിശേഷിപ്പിച്ചു. ആറാം സാർവർത്രിക സൂനഹദോസ് (6th Ecumenical Council) എന്ന പേരിൽ ഈ സഭാസമ്മേളനം അറിയപ്പെടുന്നു.

സൃഷ്ടികളോട് പ്രത്യേകിച്ച് മനുഷ്യരോട് ദൈവത്തിനുള്ള അഗാധമായ സ്നേഹം കണക്കിലെടുക്കുമ്പോൾ, മനുഷ്യരൂപമെടുത്ത ദൈവവചനം എല്ലാം തികഞ്ഞ സമ്പൂർണ്ണമനുഷ്യൻ ആകാതെ വയ്യെന്നായിരുന്നു ഈ സിദ്ധാന്തത്തിന്റെ മുഖ്യവിമർശകരിൽ ഒരാളായ വേദസാക്ഷി മാക്സിമസിന്റെ വാദം. പീഡാസഹനത്തിനു മുൻപ് ഗെദ്സമേൻ തോട്ടത്തിലെ തീവ്രവിഷാദത്തിനിടെ യേശു, ദൈവപിതാവിനോട് "ഞാൻ മൻസ്സാകുന്നതു പോലെയല്ല, അവിടുത്തെ മനസ്സ് നിറവേറട്ടെ" എന്നു പറഞ്ഞത്, യേശുവിന്റെ വ്യതിരിക്തമായ മനുഷ്യമനസ്സിനു തെളിവായി മാക്സിമസ് എടുത്തുകാട്ടി. 

ഏകസ്വഭാവവാദികളുമായി ഒത്തുതീർപ്പുണ്ടാക്കി ബൈസാന്തിയൻ സാമ്രാജ്യത്തിൽ മതപരമായ ഐക്യം സ്ഥാപിക്കുകയെന്ന രാഷ്ട്രീയലക്ഷ്യത്തോടെ അവതരിപ്പിക്കപ്പെട്ട ഈ സിദ്ധാന്തം, ഏകസ്വഭാവവാദികൾ ഏറെയുണ്ടായിരുന്ന പ്രവിശ്യകൾ ഇസ്ലാമിക മുന്നേറ്റത്തിൽ നഷ്ടപ്പെട്ടതോടെ അപ്രസക്തമായി. ഈ പരാജയങ്ങൾക്കു ശേഷം, ഐക്യത്തെപ്പറ്റി സംസാരിക്കാൻ സാമ്രാജ്യത്തിൽ ഏകസ്വഭാവവാദികൾ തന്നെ ഇല്ലെന്നതായി അവസ്ഥ. യുദ്ധങ്ങളിൽ തുടർച്ചയായി നേരിട്ട തിരിച്ചടികൾ മൂലം, ഈ ക്രിസ്തുശാസ്ത്രനവീനത ദൈവപ്രീതികരമാണെന്നു വാദിക്കുക സാദ്ധ്യമല്ലെന്നായി. ഈ സാഹചര്യമാണ് ഏകമനഃവാദത്തിന്റെ തിരസ്കാരത്തിനും തിരോധാനത്തിനും അവസരമൊരുക്കിയത്.

യേശുവിന്റെ വ്യക്തിത്വത്തിലെ ദൈവ-മനുഷ്യസ്വഭാവങ്ങളുടെ പാരസ്പര്യത്തെ കേന്ദ്രീകരിച്ച് നൂറ്റാണ്ടുകളോളം നടന്ന ക്രിസ്തുശാസ്ത്ര സംവാദപരമ്പരയുടെ മുഖ്യഘട്ടങ്ങളിൽ അവസാനത്തേതായിരുന്നു ഏകമനഃവാദത്തെ സംബന്ധിച്ച തർക്കം. കോൺസ്റ്റാന്റിനോപ്പിളിൽ സമ്മേളിച്ച ആറാം സാർവർത്രിക സൂനഹദോസിൽ ഏകമനഃവാദത്തിന്റെ തിരസ്കാരത്തോടെ ആ സംവാദപരമ്പര ഏറെക്കുറെ സമാപിച്ചു. യേശുവിന്റെ വ്യക്തിത്വം രണ്ടു മനസ്സുകൾ ചേർന്നതാണെന്ന ആ സൂനഹദോസിന്റെ തീരുമാനം കൽക്കദോനിയാൻ ക്രിസ്തീയതയുടെ, കത്തോലിക്കാ, ഒർത്തഡോക്സ്, പ്രൊട്ടസ്റ്റന്റ് ശാഖകൾ എല്ലാം തന്നെ ഇന്ന് അംഗീകരിക്കുന്നു.


</doc>
<doc id="269243" url="https://ml.wikipedia.org/wiki?curid=269243" title="ഗൈറസ്">
ഗൈറസ്

വലിയ വൈറസ്സുകളാണ് ഗൈറസ്സുകൾ. "ജയന്റ് വൈറസ്" (Giant Virus) എന്നതിന്റെ ചുരുക്കരൂപമാണ് ഗൈറസ്. 

http://archive.is/20131224000921/www.deshabhimani.com/periodicalContent5.php?id=984

</doc>
<doc id="269245" url="https://ml.wikipedia.org/wiki?curid=269245" title="ബ്ലാക്ക് പാന്തേഴ്സ്">
ബ്ലാക്ക് പാന്തേഴ്സ്

കറുത്ത വംശജരുടെ സുരക്ഷയ്ക്കായി 1966 ൽ ഹ്യൂ .പി.നോട്ടൻ, ബോബി സീൽ എന്നിവർ ഓക്ക് ലൻഡിൽ വച്ചു രൂപീകരിച്ച സംഘടനയാണ്ബ്ലാക്ക് പാന്തേഴ്സ്. "ബ്ലാക്ക് പാന്തർ പാർട്ടി ഫോർ സെൽഫ് ഡിഫൻസ്" എന്നായിരുന്നു രൂപീകരണ വേളയിലെ ഇതിന്റെ നാമം. പോലീസ് അതിക്രമങ്ങളിൽ നിന്നും കറുത്തവംശജരെ രക്ഷിയ്ക്കുക എന്നതായിരുന്നു ഇതിന്റെ പ്രാഥമിക ഉദ്ദേശം.

1960-1970 കാലത്ത് അമേരിയ്ക്കൻ രാഷ്ട്രീയത്തിൽ കറുത്തവംശജരുടെ ഗണനീയമായ രാഷ്ട്രീയസ്വാധീനത്തിനു ഈ സംഘടന കാരണമായിട്ടുണ്ട്..എന്നാൽ കറുത്തവരുടെ മാത്രം ദേശീയത എന്ന തത്ത്വത്തിനു ഇതു എതിരായിരുന്നു താനും.
ഈസംഘടനയുടെ പ്രസിദ്ധീകരണമായിരുന്നു ബ്ബ്ലാക്ക് പാന്തർ.1967 ൽ ആണ് ഇതു പ്രസിദ്ധീകൃതമായത്.



</doc>
<doc id="269252" url="https://ml.wikipedia.org/wiki?curid=269252" title="നീർപ്പുല്ല്">
നീർപ്പുല്ല്

ഒരു ഏകവർഷിയായ കുറ്റിച്ചെടിയാണ് നീർപ്പുല്ല്. . 30-40 സെന്റിമീറ്ററോളം ഉയരം വയ്ക്കുന്ന ഈ ചെടിയുടെ വേരുകൾ നാരുപടലമായിട്ടാണ് ഉള്ളത്. ഏഷ്യയിലെ മിക്കയിടങ്ങളിലും നനവാർന്ന സ്ഥലങ്ങളിൽ വളരുന്നു. വിത്തിൽ നിന്നും മുറിഞ്ഞ തണ്ടുകളിൽ നിന്നും പുതിയ തൈകൾ ഉണ്ടാവും. ഇതിനെ ഒരു കളയായി കരുതിപ്പോരുന്നു. കേരളമടക്കമുള്ള ഇന്ത്യയിലെ പകുതിയോളം സംസ്ഥാനങ്ങളിൽ ഈ സസ്യം കാണപ്പെടുന്നു. 



</doc>
<doc id="269255" url="https://ml.wikipedia.org/wiki?curid=269255" title="മുട്ടന്ന">
മുട്ടന്ന

ഏകവർഷിയായ ഒരു കുറ്റിച്ചെടിയാണ് മുട്ടന്ന. . കൃഷിയിടങ്ങളിൽ ഇതിനെ ഒരു കളയായി കരുതിപ്പോരുന്നു. വർഷം മുഴുവൻ പൂക്കളും കായകളും ഉണ്ടാകുന്ന ഈ ചെടി വിത്തുവഴിയാണ് വിതരണം ചെയ്യപ്പെടുന്നത്. നനവുള്ള ഇടങ്ങളിൾ കണ്ടുവരുന്നു.



</doc>
<doc id="269262" url="https://ml.wikipedia.org/wiki?curid=269262" title="സോവിയറ്റ് യൂണിയനിൽ പ്രസിദ്ധീകരിച്ച മലയാള പുസ്തകങ്ങൾ">
സോവിയറ്റ് യൂണിയനിൽ പ്രസിദ്ധീകരിച്ച മലയാള പുസ്തകങ്ങൾ

ഇന്ത്യയ്ക്ക് പുറത്ത് മലയാളം പുസ്തകങ്ങൾ പ്രസിദ്ധീകരിച്ച അപൂർവ്വം രാജ്യങ്ങളിലൊന്നാണ് സോവിയറ്റ് യൂണിയൻ. അക്കാലത്ത് റഷ്യൻ പുസ്തകങ്ങൾ ഇന്ത്യയിലെ പ്രധാന ഭാഷകളിലെല്ലാം വിവർത്തനം ചെയ്ത് പ്രസിദ്ധീകരിക്കുകയുണ്ടായി. ഈ പുസ്തകങ്ങൾ വിതരണം ചെയ്യാനുള്ള വിപുലമായ വീതരണ ശൃംഖലകൾ ഇന്ത്യയിലുടനീളം ഉണ്ടായിരുന്നു. മലയാള പുസ്തകങ്ങളുടെ വിതരണക്കാർ തിരുവനന്തപുരത്തെ പ്രഭാത് ബുക്ക് ഹൗസ് ആയിരുന്നു.

സോവിയറ്റ് പുസ്തകങ്ങൾ നാനാമേഖലയിൽ നിന്നുള്ളവർ പ്രസിധീകരിച്ചിരുന്നു.പ്രത്യയ ശാസ്ത്രം,പ്രധാനമായി മാർക്സിസം - ലെനിനിസം, സോഷ്യലിസം വിമർശനങ്ങൾ തുടങ്ങിയവ. പോപ്പുലർ സയൻസ് ഗ്രന്ഥങ്ങൾ പാഠപുസ്തകങ്ങൾ, ജീവചരിത്രങ്ങൾ, സാമൂഹ്യ ശാസ്ത്രപുസ്തകങ്ങൾ, മറ്റു വൈജ്ഞാനിക മേഖലയിലെ ഗ്രന്ഥങ്ങൾ, റഷ്യൻ എഴുത്തുകാരുടെ സാഹിത്യ സൃഷ്ടികൾ അങ്ങനെ ഒട്ടനവധി മേഖലകളിലെ പുസ്തകങ്ങൾ ലോകത്തെല്ലായിടത്തുമെന്നപോലെ കേരളത്തിലും ലഭ്യമായിരുന്നു. ഈ പുസ്തകങ്ങളെല്ലാം മേനിക്കടലാസിൽ അന്ന് ലഭ്യമായ ഏറ്റവും പുതിയ സാങ്കേതിക വിദ്യയിൽ മനോഹരമായി പ്രസിധീകരിച്ചു.

കർണ്ണാടകയിൽ നവകർണ്ണാടക പബ്ളിക്കേഷൻസ് പ്രൈവറ്റ് ലിമിറ്റഡ് എന്ന സ്ഥാപനവും ആന്ധ്ര പ്രദേശിൽ വിശാലാന്ധ്ര പബ്ലിഷിങ് ഹൗസ് തമിഴ് നാട്ടിൽ ന്യു സെഞ്ച്വറി ബുക്ക് ഹൗസ് പ്രൈവറ്റ് ലിമിറ്റഡും ഡെൽഹി യിൽ പീപ്പിൾസ് പബ്ലിഷിങ് ഹൗസും സോവിയറ്റ് പുസ്തകങ്ങൾ അതതു ഭാഷകളിൽ വിതരണം ചെയ്തു. കേരളത്തിലെ സോവിയറ്റ് പുസ്തകങ്ങളുടെ വിതരണക്കാർ പ്രഭാത് ബുക്ക് ഹൗസ് ആയിരുന്നു. കേരളത്തിൽ തിരുവനന്തപുരം, കൊല്ലം, കോട്ടയം, ആലപ്പുഴ, എറണാകുളം, തൃശൂർ, പാലക്കാട് , കോഴിക്കോട് , കണ്ണൂർ എന്നിങ്ങനെ ഒൻപതോളം സ്ഥലങ്ങളിൽ ഇവരുടെ ശാഖകൾ ഉണ്ടായിരുന്നു. ഓരോ വർഷവും കേരളത്തിലങ്ങോളമിങ്ങോളം മൊബൈൽ പുസ്തക പ്രദർശനവും വിതരണവും നടത്തിയിരുന്നു.

സോവിയറ്റ് ഗ്രന്ഥങ്ങളുടെ വിവർത്തനത്തിനായി അതത് ഭാഷകളിലെ വിദഗ്ദ്ധരെ സോവിയറ്റ് യൂണിയനിൽ എത്തിച്ചാണ് ഗ്രന്ഥങ്ങൾ ഇറക്കിയിരുന്നത്. വിവർത്തനം അതത് ഭാഷകളിൽ അടിക്കാനുള്ള സംവിധാനങ്ങൾ അവിടെത്തന്നെ ക്രമീകരിച്ചിരുന്നു. റഷ്യനിൽ നിന്നും അനേകം ഗ്രന്ഥങ്ങൾ വിവർത്തനം ചെയ്തവരിൽ ചിലരാണ് മോസ്കോ ഗോപാലകൃഷ്ണൻ, ഓമന, സുഭദ്രാ പരമേശ്വരൻ, എ.പാറേക്കുന്നേൽ തുടങ്ങിയവർ. 


</doc>
<doc id="269273" url="https://ml.wikipedia.org/wiki?curid=269273" title="ബൃഹന്നന്ദി ശില്പം">
ബൃഹന്നന്ദി ശില്പം

കേരളത്തിൽ പെരുമ്പാവൂരിനു സമീപത്ത് കോടനാട് പോകുന്നവഴിയിൽ അയ്മുറി മഹാദേവക്ഷേത്രത്തിനു സമീപത്താണ് ഇൻഡ്യയിലെ ഏറ്റവും വലിയ നന്ദിവിഗ്രഹമായ ബൃഹന്നന്ദി പ്രതിമ സ്ഥാപിച്ചിട്ടുള്ളത്. മുപ്പതടിയോളം ഉയരമുണ്ട്. 
പെരുമ്പാവൂരിൽനിന്നും കോടനാട്ടേക്ക് പോകുന്ന വഴിയിൽ ഏകദേശം 4 കിലോമീറ്റർ മാറിവഴിയരികിൽ അയ്മുറിമഹാദേവക്ഷേത്രം. സ്ഥിതിചെയ്യുന്നു.
കോൺക്രീറ്റിൽ നിർമ്മിച്ചിരിക്കുന്ന മഹാനന്ദിയുടെ അടിത്തറക്കുതന്നെ 42 അടി നീളവും 18 അടി വീതിയുമുണ്ട്. നന്ദിക്ക് 30 അടിയിലേറെ ഉയരമുള്ള ഈ ശിൽപ്പം നിർമ്മിച്ചത് എൻ. അപ്പുക്കുട്ടൻ പാലക്കുഴയാണ്.


</doc>
<doc id="269287" url="https://ml.wikipedia.org/wiki?curid=269287" title="പുസി റയട്ട്">
പുസി റയട്ട്

റഷ്യയിലെ ഒരു സർക്കാർ വിരുദ്ധ സ്ത്രീപക്ഷ സംഗീതവൃന്ദമാണ് പുസി റയട്ട് .പതിനൊന്ന് അംഗങ്ങൾ അടങ്ങിയ ഈ റോക്ക് സംഘം 2011ലാണു രൂപീകരിയ്ക്കപ്പെടുന്നത്. ലൈംഗിക ന്യൂനപക്ഷ അവകാശങ്ങൾക്കും,സ്ത്രീ അനുകൂല രാഷ്ട്രീയ നിലപാടുകൾക്കു വേണ്ടിയും ഈ വൃന്ദം പ്രവർത്തിച്ചുവരുന്നു. തെളിഞ്ഞതും കടുംനിറത്തിലുമുള്ള വസ്ത്രവിധാനങ്ങളോടെ പൊതുവീഥികളിൽ പൊടുന്നനെ പ്രത്യക്ഷപ്പെടുന്ന ഇവർ തത്സമയം തന്നെ സംഗീതപരിപാടികൾ അവതരിപ്പിയ്ക്കുകയും, അത് ഇന്റർനെറ്റിൽ പ്രചരിപ്പിയ്ക്കുകയും ചെയ്യുന്നു.

റഷ്യൻ പ്രസിഡന്റ് പുടിന്റെ കടുത്ത വിമർശകരായ ഇവർ വ്ലാഡിമിർ പുടിനെ "സ്വേച്ഛാധിപതി" എന്നു വിശേഷിപ്പിയ്ക്കുകയുണ്ടായി. പുടിന്റെ രാഷ്ട്രീയ പാർട്ടിയ്ക്ക് റഷ്യൻ ഓർത്തഡോക്സ് സഭയുമായുള്ള ബന്ധങ്ങളെയും ഇവർ നിശിതമായി വിമർശിയ്ക്കുകയുണ്ടായി.

2012 ഫെബ്രുവരി 21 നു മോസ്കോയിലെ സോലിയാസ് കത്തീഡ്രൽ അങ്കണത്തിൽ ഈ സംഘത്തിലെ അഞ്ചുപേർ അപ്രതീക്ഷിതമായി നടത്തിയ പരിപാടി ഏറെ വിവാദമാകുകയും അംഗങ്ങൾ അറസ്റ്റിലാകുകയും ചെയ്തു. ഈ പ്രകടനം "Punk Prayer - Mother of God, Chase Putin Away!" എന്ന പേരിൽ ഇന്റർനെറ്റിൽ പ്രചരിപ്പിയ്ക്കുകയുമുണ്ടായി.
2012. ആഗസ്റ്റ് 17 നു മതനിന്ദയ്ക്കും,പള്ളിഅങ്കണത്തിലെ അതിക്രമങ്ങൾക്കും കുറ്റപത്രം ചാർത്തപ്പെട്ട ഇതിലെ മൂന്ന് അംഗങ്ങൾക്ക് രണ്ടുവർഷം തടവു ലഭിച്ചു.എന്നാൽ സർക്കാർ പൊതുമാപ്പ് നൽകിയതുപ്രകാരം മരിയ അല്യോഖിന,നദേഷ്ദ എന്നിവരെ ജയിലിൽ നിന്നു 2013 ഡിസംബർ 23 നു മോചിപ്പിച്ചു
15 July, 2018ന് നഡേഷ്ഡ ടോളോക്കോനിക്കൊവ(Nadezhda Tolokonnikova)യുടെ ഭർത്താവായി അറിയപ്പെടുന്ന പ്യോട്ടർ വെർസിലോവ്(Pyotr Verzilov), പുസ്സി റയട്ടിലെ മൂന്ന് അംഗങ്ങളോടൊപ്പം പോലീസ് ഉദ്യോഗസ്ഥരെപ്പോലെ വേഷം ധരിച്ച് ഫ്രാൻസും ക്രൊയേഷ്യയും തമ്മിലുള്ള ലോകകപ്പ് ഫുട്ബോൾ ഫൈനൽ മത്സരത്തിന്റെ രണ്ടാം പകുതിക്കിടെ കളിക്കളത്തിലേക്ക് ഇരച്ചു കയറി. ഈ പ്രതിഷേധത്തിന് "പോലീസ് കളിയിൽ പ്രവേശിക്കുന്നു" എന്നാണ് പേരിട്ടിരുന്നത്(Policeman Enters the Game). ക്രൊയേഷ്യൻ പ്രതിരോധത്തിലെ ദെജാൻ ലോവ്റെൻ ഇവരിലൊരാളെ തള്ളി താഴെയിട്ട ശേഷമാണ് സുരക്ഷാ ഉദ്യോഗസ്ഥർ പ്രതിഷേധക്കാരെ ഗ്രൗണ്ടിന് പുറത്തേക്ക് കൊണ്ട് പോയത്. പ്രതിഷേധക്കാരിലെ ഒരു സ്ത്രീ ഗ്രൗണ്ടിന് നടുവിലെത്തി ഫ്രഞ്ച് മുൻ നിരയിലെ കൈലിയൻ എംബാപ്പെയ്ക്ക് ഇരുകൈകളും ഉയർത്തി ഹൈ ഫൈവ് കൊടുത്തിരുന്നു.


</doc>
<doc id="269297" url="https://ml.wikipedia.org/wiki?curid=269297" title="മൊഗ്ഗലിപുത്ര">
മൊഗ്ഗലിപുത്ര

ബി.സി. മൂന്നാം നൂറ്റാണ്ടിൽ (327 - 247 BC) ജീവിച്ചിരുന്ന ബുദ്ധമത സന്യാസിയും പണ്ഢിതനുമാണ് മൊഗ്ഗലിപുത്ര അഥവാ ടിസ്സ (Moggaliputta-Tissa). അദ്ദേഹം ജനിച്ചത് മഗധയിലെ പാടലീപുത്രയിലാണ് (ഇന്നത്തെ പാറ്റ്ന). അദ്ദേഹത്തെ മദ്ധ്യദേശത്തെ സാമൂഹ്യപ്രവർത്തകൻ എന്ന നിലയിൽ നാഗാർജ്ജുനന്റെ പിൻഗാമിയായും ബുദ്ധതത്വങ്ങളുടെ വിവർത്തകനായും കാണുന്നു. മൗര്യരാജാവായ അശോകന്റെ ആത്മീയ ഉപദേഷ്ടാവായിരുന്നു മോഗ്ഗലിപുത്ര. അശോകന്റെ പുത്രൻ മഹേന്ദ്ര ഇദ്ദേഹത്തിന്റെ ഉപദേശപ്രകാരം ബുദ്ധമതസന്യാസിയാകുകയും, പിന്നീട് ശ്രീലങ്കയിൽ ധർമ്മപ്രചാരാണത്തിൽ ഏർപ്പെടുകയും ചെയ്തു.

പാടലീപുത്രയിലെ മൊഗ്ഗലി എന്ന ബ്രാഹ്മണന്റെ പുത്രനായിട്ടാണ് ടിസ്സ ജനിച്ചത്. ചെറുപ്രായത്തിൽ തന്നെ വേദങ്ങളിൽ പാണ്ഡിത്യം നേടിയ ടിസ്സയെ ബുദ്ധമത്തിലേക്ക് സ്വീകരിക്കുന്നതിനുവേണ്ടി സിഗ്ഗവ, കാണ്ടവജി മുതലായവർ തിരഞ്ഞുകൊണ്ടിരുന്നു. ടിസ്സയുടെ ഏഴാം വയസ്സിൽ സിഗ്ഗവ അദ്ദേഹത്തെ കണ്ടുമുട്ടുകയും, ടിസ്സ ബുദ്ധമതം സ്വീകരിക്കുയും ചെയ്തു. തുടർന്ന് അദ്ദേഹത്തിന് 'നിർവാണം' ലഭിക്കുകയും പാടലീപുത്രത്തിലെ മുഴുവൻ സന്യാസിമാരുടേയും തലവനായി മാറുകയും ചെയ്തു.

ഒരുവന്റെ മകനേയോ മകളേയോ കൂടി സംഘത്തിൽ ചേർക്കുന്നതോടുകൂടി മാത്രമേ അവന് ബുദ്ധനോട് പൂർണ്ണബന്ധം സ്ഥാപിക്കാനാകൂ എന്ന് ഒരു ചോദ്യത്തിന് ഉത്തരമായി ടിസ്സ ഒരിക്കൽ അശോകനോട് പറയുകയുണ്ടായി. ഈ അഭിപ്രായത്തോട് യോജിച്ച അശോകൻ തന്റെ മകൻ മഹേന്ദ്രയേയും, മകൾ സംഘമിത്രയേയും ബുദ്ധസന്യസിമാരാക്കി.

അശോകൻ വിളിച്ചുകൂട്ടിയ മൂന്നാം ബുദ്ധ കൗൺസിലിൽ വച്ച് അതിൽ സംബന്ധിച്ച സന്യാസിമാരെ ചോദ്യം ചെയ്ത് ബുദ്ധന്റെ തത്ത്വങ്ങളോട് എതിർപ്പ് പ്രകടിപ്പിച്ചവരെ സന്യാസത്തിൽ നിന്ന് പുറത്താക്കി.

അശോകന്റെ ആധിപത്യത്തിന്റെ ഇരുപത്തേഴാം വർഷം, എൺപതാം വയസ്സിൽ മൊഗ്ഗലിപുത്ര അന്തരിച്ചു.


</doc>
<doc id="269298" url="https://ml.wikipedia.org/wiki?curid=269298" title="ചമ്മന്തി">
ചമ്മന്തി

പച്ചക്കറികളോ പഴങ്ങളോ പലവ്യഞ്ജനങ്ങളും ഉപ്പും ചേർത്ത് അരച്ചെടുത്ത് തയ്യാറാക്കുന്ന വിഭവത്തെ ചമ്മന്തി എന്ന് പറയുന്നു. ചട്ണി, അരപ്പ് എന്നീ പേരുകളിലും ഈ വിഭവം അറിയപ്പെടുന്നു. കഞ്ഞി, ദോശ, ഇഡ്ഡലി, ബിരിയാണി ഇവയ്ക്ക് ഉപദംശമായി ചമ്മന്തി ഉപയോഗിക്കുന്നു. വെള്ളം ചേർത്ത് അരച്ച് കുഴമ്പ്‌ പരുവത്തിലാക്കിയതും പൊടിരൂപത്തിലുള്ളതുമായ രണ്ടുതരം ചമ്മന്തികൾ കേരളത്തിൽ നിലവിലുണ്ട്. ചേർക്കേണ്ട വിഭവങ്ങളെല്ലാം പൊടിച്ചു വച്ച്, ആവശ്യാനുസരണം വെള്ളമോ എണ്ണയോ ചേർത്ത് ഉപയോഗിക്കുന്ന രീതി മലബാറിൽ നിലവിലുണ്ട്.

ചമ്മന്തിയുടെ ഉൽഭവം ഇന്ത്യയിലാണെന്ന് പൊതുവേ കരുതപ്പെടുന്നു. എന്നാൽ പാശ്ചാത്യ രാജ്യങ്ങളിൽ മാംസം ചേർത്ത ചമ്മന്തികൾ ഇതിലും വളരെ മുൻപ് പ്രചാരത്തിലുണ്ടായിരുന്നു എന്നും പറയപ്പെടുന്നു .ഇതിനായി ഉപയോഗിക്കുന്ന ചേരുവകൾ എല്ലാം അമ്മിയിൽ അരച്ചും മിക്സി ഉപയോഗിച്ച് അരച്ചും ചമ്മന്തി തയ്യാറാക്കുന്നു. വെള്ളം വളരെ കുറച്ച് ഉപയോഗിച്ച് കുറുകിയ രൂപത്തിൽ ആണ് ചമ്മന്തി തയ്യാറാക്കാറ്. ചമ്മന്തിയിൽ വെള്ളം ചേർത്ത് നേർപ്പിച്ച് കടുകു വറുത്തിട്ട രൂപത്തെ ചട്ണി എന്നു പറയുന്നു. തെക്കൻ കേരളത്തിൽ നേർപ്പിച്ച ചട്ണിക്കും ചമ്മന്തി എന്നു പറയാറുണ്ട്.

സംസ്കൃതത്തിലെ 'സംബന്ധി' എന്ന വാക്കിൽ നിന്നാണ് മലയാളത്തിലെ 'സമ്മന്തി' അഥവാ 'ചമ്മന്തി' ഉണ്ടായത് എന്നു പറയപ്പെടുന്നു. സംബന്ധി എന്നാൽ ബന്ധപ്പെട്ടത്, പരസ്പരം ചേർന്നത് എന്നർത്ഥം. ചേർത്തരയ്ക്കുന്നതിനാലോ ചേർത്തുപൊടിക്കുന്നതിനാലോ ആകാം സംബന്ധി എന്ന പേര് വന്നത്.

ചുരണ്ടിയ അഥവ ചിരകിയ തേങ്ങ പച്ചമുളകും ഉപ്പും അല്പം വെള്ളവും കൂട്ടി അരച്ചശേഷം കറിവേപ്പിലയും ഉള്ളിയും ചതച്ചു ചേർത്ത് നന്നായി യോജിപ്പിച്ചാണ് തേങ്ങ ചമ്മന്തി ഉണ്ടാക്കുന്നത്‌. മലബാറിൽ പച്ചമുളകിന് പകരം വറ്റൽ മുളകും ഉപയോഗിക്കുന്നു. ഒരു ചെറുകഷണം ഉളളിയും ചേർക്കാം.

തേങ്ങ ചമ്മന്തിയിൽ ഒരു നെല്ലിക്കയോളം വലിപ്പത്തിൽ വാളൻപുളി കൂടി ചേർത്ത് അരയ്ക്കുന്ന ചമ്മന്തിയെ തെങ്ങ പുളിച്ചമ്മന്തി എന്ന് വിളിക്കുന്നു. 

തേങ്ങ ചമ്മന്തി അരയ്ക്കുമ്പോൾ ഒരു കഷണം ഇഞ്ചി കൂടി ചേർത്താൽ ഇഞ്ചി ചമ്മന്തി തയ്യാറാക്കാം.

ചെറുപയർ പരിപ്പും തേങ്ങ ചിരവിയതും കൂടി അരച്ച്, അതിനോട് വറ്റൽ മുളകും ഉപ്പും കൂടി അരച്ച മിശ്രിതം ചേർത്ത് വീണ്ടും ഉള്ളിയും കറിവേപ്പിലയും ചേർത്തരച്ചാണ് പരിപ്പ് ചമ്മന്തി തയ്യാറാക്കുന്നത്.

കുതിർത്ത കടലപ്പരിപ്പും, വറ്റൽമുളകും, ഉപ്പും കായവും കൂടി ഒതുക്കിയ തേങ്ങയുടെ കൂടെ ചേർത്തരച്ച ശേഷം ഈ മിശ്രിതം കറിവേപ്പിലയും കടുകും ചേർത്ത് എണ്ണയിൽ വറുത്താണ് കടലപ്പരിപ്പ് ചമ്മന്തി തയ്യാറാക്കുന്നത്.

പരിപ്പ് ചമ്മന്തിയിൽ ചെറുപയർ പരിപ്പിന് പകരം വേവിച്ച മുതിര ചേർത്താണ് മുതിര ചമ്മന്തി തയ്യാറാക്കുന്നത്.

മൂപ്പെത്തിയ ലൂബിക്ക ഉപ്പും പച്ചമുളകും ചേർത്ത് ചതച്ച് വെളിച്ചെണ്ണ ഒഴിച്ച് ലൂബിക്ക ചമ്മന്തി ഉണ്ടാക്കാറുണ്ട്. ഉപ്പിലിട്ട ലൂബിക്കയും പച്ചമുളകും കൂട്ടിയരച്ച് ചമ്മന്തിയാക്കാനും പറ്റിയതാണ്.

പരിപ്പ് ചമ്മന്തിയിൽ കടലപ്പരിപ്പിനു പകരം നിലക്കടല ചേർത്താണ് നിലക്കടല ചമ്മന്തി തയ്യാറാക്കുന്നത്.

വെള്ളം ചേർക്കാതെ അരച്ച ഉപ്പുമാങ്ങയോടുകൂടി ഉപ്പും പച്ചമുളകും ചേർത്തരയ്ക്കുക.ഇതിൽ ഉള്ളിയും കറിവേപ്പിലയും ചതച്ചു ചേർത്താൽ ഉപ്പുമാങ്ങ ചമ്മന്തി തയ്യാറാക്കാം.പച്ചമുളകിന് പകരം വറ്റൽ മുളകും ഉപയോഗിച്ച് കാണുന്നു.

ഉപ്പും മുളകും കൂടി നന്നായി അരച്ച ശേഷം കുരുകളഞ്ഞ നെല്ലിക്കയും തേങ്ങയും കൂട്ടിവച്ച് നന്നായി അരച്ചെടുത്ത് ഉണ്ടാക്കുന്ന വിഭവത്തെ നെല്ലിക്ക ചമ്മന്തി എന്ന് പറയുന്നു.നെല്ലിക്ക ചമ്മന്തി കുറുക്കി കടുക് വറുത്ത് കൂട്ടാനായും ഉപയോഗിക്കാറുണ്ട്.

അടപ്പുപലകയിലുണ്ടാക്കുന്ന ചമ്മന്തി അടച്ചൂറ്റിചമ്മന്തി എന്നറിയപ്പെടുന്നു. ചുവന്നുള്ളി, കാന്താരിമുളക്, വാളൻപുളി, ഉപ്പ് എന്നിവ പലകയിൽ വച്ച് കൈ കൊണ്ട് നന്നായി ഞെരുടി വെള്ളവും ശേഷം പച്ച വെളിച്ചെണ്ണയും ചേർത്താണ് അടച്ചൂറ്റി ചമ്മന്തി ഉണ്ടാക്കുന്നത്. പുഴുക്ക് ഭക്ഷണം (ചേമ്പ്, കപ്പ, ചേന) സാധാരണമായിരുന്ന പഴയ പഞ്ഞ കാലങ്ങളിൽ കർഷകരുടെ പ്രിയ വിഭവമായിരുന്നു അടച്ചൂറ്റിയിൽ പെട്ടെന്നുണ്ടാക്കുന്ന അടച്ചൂറ്റിച്ചമ്മന്തി.

പുളിമരത്തിന്റെ ഇല ചേർത്ത് തയ്യാറാക്കുന്ന ചമ്മന്തിയാണ് പുളിയിലച്ചമ്മന്തി. പുളിയില, കാന്താരി, തേങ്ങ, ഉള്ളി, ഉപ്പ്, എന്നിവ ചേർത്ത് അരച്ച് വാഴയിലയിൽ പൊതിഞ്ഞ് ചുട്ടെടുത്താണ് ഇത് തയ്യാറാക്കുന്നത്.

ചുരണ്ടിയ തേങ്ങയും പച്ചമുളകും ഉപ്പും ചുവന്നുള്ളിയും മാങ്ങയിഞ്ചിയും ചേർത്ത് അരച്ച് മാങ്ങയിഞ്ചി ചമ്മന്തി തയ്യാറാക്കാം.

വടുകപ്പുളി നാരകത്തിന്റെ ഇല (വലിയ നാരു കളഞ്ഞത്) കുറച്ച് കറി വേപ്പിലയും മല്ലിയിലയും ഉപ്പും ചേർത്ത് ഉരലിലിട്ട് ഇടിക്കുക. പൊടിഞ്ഞ് തുടങ്ങുമ്പോൾ വറ്റൽ‌ മുളകും കായവും ചേർത്ത് വീണ്ടും ഇടിക്കുക. വേണമെങ്കിൽ അൽപ്പം നാരങ്ങാ നീരോ പുളിയോചേർക്കാം.

ചുവന്നുള്ളിയും കുത്തിപ്പൊടിച്ച വറ്റൽ‌ മുളകു പൊടിയും (തീരെ പൊടിയാകരുത്) ഉപ്പും അല്പം വാളൻ പുളിയും (വേണെമെങ്കിൽ) ചുട്ട പപ്പടവും ചേർത്ത് ചതച്ചെടുത്ത് കുറച്ച് പച്ച വെളിച്ചെണ്ണയും ചേർത്ത് തിരുമ്മിയാൽ പപ്പട ചമ്മന്തി തയ്യാർ.

ഉള്ളി പ്രധാന ചേരുവയായി ചേർത്ത് ഉണ്ടാക്കി പച്ചയായി കഴിയ്ക്കുന്ന ഒരു ചമ്മന്തിയാണിത്.
ഉള്ളിയും,വറ്റൽമുളകും ഒരു ടീ സ്പൂൺ വെളിച്ചെണ്ണയിൽ വറുത്തെടുക്കണം. പിന്നീട് ഉപ്പും ,പുളിയും ചേർത്ത് അരച്ചെടുത്ത് ഒരു ടീ സ്പൂൺ വെളിച്ചെണ്ണ ചേർത്ത് ഉപയോഗിയ്ക്കാം.

മല്ലിയില പ്രധാന ചേരുവയായി ചേർത്ത് ഉണ്ടാക്കി അരച്ചെടുത്ത് കഴിയ്ക്കുന്ന ഒരു ചമ്മന്തിയാണിത്.

എല്ലാ ചേരുവകളും കൂടി നന്നായി ചേർത്ത് അരച്ചെടുത്ത് ഉപയോഗിയ്ക്കാം.
തേങ്ങ നല്ലതുപോലെ പൊടിയായി തിരുമ്മുക. അതിലേക്ക് മൂന്ന് നാലോ ചെറിയ ഉളളി പൊടിയായി അരിഞ്ഞിടുക. കുറച്ച് മുളകുപൊടിയും, പാകത്തിന് ഉപ്പും ചേർത്ത് നന്നായി കൈ കൊണ്ട് തിരുമ്മി എടുക്കുക. ചോറിൽ കൂടെ കഴിക്കാൻ നല്ല ചമ്മന്തി തയ്യാർ.

മിക്സിയോ അമ്മികല്ലിലോ അരക്കാതെ തന്നെ ചമ്മന്തി വേഗത്തിൽ തയ്യാറാക്കാം




</doc>
<doc id="269299" url="https://ml.wikipedia.org/wiki?curid=269299" title="മിഖായേൽ കലാഷ്‌നികോവ്">
മിഖായേൽ കലാഷ്‌നികോവ്

മുൻ റഷ്യൻ ജനറലും എ.കെ-47 തോക്ക് രൂപകല്പന ചെയ്ത വ്യക്തിയുമാണ് മിഖായേൽ ടിമൊഫ്യെവിച്ച് കലഷ്‌നികോവ് () ( നവംബർ 10 1919 – ഡിസംബർ 23 2013). 1938-ൽ അദ്ദേഹം റെഡ് ആർമിയിൽ ചേർന്നു. അദ്ദേഹത്തിന്റെ തൊന്നൂറാം ജന്മദിനത്തിൽ റഷ്യ ഹീറോ ഓഫ് റഷ്യ ബഹുമതി നൽകി ആദരിക്കുകയുണ്ടായി.ഓർഡർ ഓഫ് ലെനിൻ പുരസ്കാരവും ലഭിച്ചിട്ടുണ്ട്.

സൈബീരിയയിൽ ഒരു കർഷകകുടുംബത്തിലാണ് കലഷ്‌നികോവ് ജനിച്ചത്. ചെറുപ്പത്തിൽ ഒരു കവിയാകനാണ് കലഷ്‌നികോവ് ആഗ്രഹിച്ചിരുന്നത്. റെയിൽവേയിൽ ക്ലാർക്കായി ജോലി ആരഭിച്ച അദ്ദേഹം 1938-ൽ സോവിയറ്റ് യൂണിയന്റെ റെഡ് ആർമിയിൽ ചേർന്നു. 1941-ൽ തന്റെ ഇരുപത്തിരണ്ടാം വയസിൽ രണ്ടാം ലോക മഹായുദ്ധത്തിൽ ഷെൽ ആക്രമണത്തിൽ പരിക്കേൽകുകയും പിന്നീട് ആയുധനിർമ്മാണ രംഗത്തേക്കു വരികയായിരുന്നു.


</doc>
<doc id="269303" url="https://ml.wikipedia.org/wiki?curid=269303" title="ചിത്തിരക്കായൽ">
ചിത്തിരക്കായൽ

വേമ്പനാട്ടു് കായലിലെ മനുഷ്യനിർമ്മിതമായ ഒരു ദ്വീപാണു് ചിത്തിരക്കായൽ. നെൽക്കൃഷി ചെയ്യാനായി ഉയർത്തിയെടുത്ത പ്രദേശമാണിതു്.


</doc>
<doc id="269304" url="https://ml.wikipedia.org/wiki?curid=269304" title="മാർത്താണ്ഡം കായൽ">
മാർത്താണ്ഡം കായൽ

വേമ്പനാട്ട് കായലിലെ മനുഷ്യനിർമ്മിതമായ ഒരു ദ്വീപാണു് മാർത്താണ്ഡം കായൽ. നെൽക്കൃഷി ചെയ്യാനായി ഉയർത്തിയെടുത്ത പ്രദേശമാണിതു്. ശ്രീചിത്തിരതിരുനാൾ മഹാരാജാവിന്റെ കല്പനയുടെ പിൻബലത്തിലാണ് മുരിക്കുമ്മൂട്ടിൽ ഔതച്ചൻ അഥവാ മുരിക്കൻ .ചിത്തിര (716 ഏക്കർ), റാണി (568 ഏക്കർ), മാർത്താണ്‌ഡം (674 ഏക്കർ) എന്നിങ്ങനെ 1959 ഏക്കർ ഭൂമിയോളം കായൽ നിലങ്ങൾ നികത്തിയെടുത്തത്. .,കായൽ നികത്തിയെടുക്കാൻ പിന്തുണയും നൽകിയ തിരുവിതാംകൂർ റീജൻറ് റാണി സേതു ലക്ഷ്മിഭായി, ചിത്തിരതിരുനാൾ മഹാരാജാ എന്നിവരോടുള്ള നന്ദിസൂചകമായാണ് ജോസഫ് മുരിക്കൻ നികത്തിയെടുത്ത കായൽ നിലങ്ങൾക്ക് ചിത്തിര, റാണി, മാർത്താണ്‌ഡം എന്നിങ്ങനെ നാമകരണം ചെയ്തത്.


</doc>
<doc id="269305" url="https://ml.wikipedia.org/wiki?curid=269305" title="റാണിക്കായൽ">
റാണിക്കായൽ

വേമ്പനാട്ടു് കായലിലെ മനുഷ്യനിർമ്മിതമായ പാടശേഖരമാണു് റാണിക്കായൽ. നെൽക്കൃഷി ചെയ്യാനായി കായലിനുള്ളിൽ നാലുചുറ്റും ചിറകെട്ടി, വെള്ളം വറ്റിച്ചുകളഞ്ഞ് കൃഷിക്കുപയുക്തമാക്കിയ പ്രദേശമാണിതു്. 


</doc>
<doc id="269318" url="https://ml.wikipedia.org/wiki?curid=269318" title="ജി.എസ്. ശിവരുദ്രപ്പ">
ജി.എസ്. ശിവരുദ്രപ്പ

പ്രസിദ്ധനായ ഒരു കന്നഡ സാഹിത്യകാരനാണു് ഗുഗ്ഗാരി ശാന്തവീരപ്പ ശിവരുദ്രപ്പ എന്ന ജി.എസ്.ശിവരുദ്രപ്പ (). ആധുനിക കന്നഡ സാഹിത്യത്തിന്റെ രൂപീകരണത്തിൽ പങ്കുവഹിച്ചവരിൽ പ്രമുഖനാണ് ശിവരുദ്രപ്പ. കവിയും, സാഹിത്യവിമർശകനും, അധ്യാപകനും കൂടെയായിരുന്നു ശിവരുദ്രപ്പ. കന്നഡ സാഹിത്യത്തിൽ രൂപപ്പെട്ടിരുന്ന വിവിധ സാഹിത്യ പ്രസ്ഥാനങ്ങളെ കൂട്ടിയോജിപ്പിച്ച് ഒരു സംതുലിത കാഴ്ചപ്പാട് രൂപീകരിക്കാൻ ശ്രമിച്ച വ്യക്തിയായിരുന്നു അദ്ദേഹം. നല്ല ഒരു സഞ്ചാര സാഹിത്യകാരൻ കൂടിയായിരുന്നു ശിവരുദ്രപ്പ. 2006 നവംബർ 1-നു് കർണ്ണാടകാ സർക്കാർ അദ്ദേഹത്തെ രാഷ്ട്രകവി എന്ന ബഹുമതി നൽകി ആദരിച്ചു. കേന്ദ്ര സാഹിത്യ അക്കാദമി, കർണ്ണാടക സാഹിത്യ അക്കാദമി പുരസ്കാരങ്ങൾ ലഭിച്ചിട്ടുണ്ട്. 2013 ഡിസംബർ 23 ന് ശിവരുദ്രപ്പ അന്തരിച്ചു.

മധ്യകർണ്ണാടകയിലെ ഷിമോഗ ജില്ലയിലുള്ള ശിക്കാരിപുര ഗ്രാമത്തിലാണ് ശിവരുദ്രപ്പ ജനിച്ചത്. മൈസൂർ സർവ്വകലാശാലയിൽ നിന്നും ബിരുദവും, ബിരുദാനന്തബിരുദവും കരസ്ഥമാക്കി. 1960 ൽ സാഹിത്യത്തിലെ സൗന്ദര്യശാസ്ത്രത്തെ പറ്റി വിവരിക്കുന്ന സൗന്ദര്യ സമീക്ഷ എന്ന പ്രബന്ധത്തിന് മൈസൂർ സർവ്വകലാശാലയിൽ നിന്നും പി.എച്ച്.ഡി നേടുകയുണ്ടായി. പ്രശസ്ത കന്നഡ സാഹിത്യകാരനായിരുന്ന കൂവെമ്പ് ശിവരുദ്രപ്പയുടെ അധ്യാപകനായിരുന്നു.

1949 ൽ മൈസൂർ സർവ്വകലാശാലയിൽ ഒരു അധ്യാപകനായാണ് ശിവരുദ്രപ്പ തന്റെ ഔദ്യോഗിക ജീവിതം ആരംഭിച്ചത്. 1963 ൽ ഹൈദരാബാദിലെ ഒസ്മാനിയ സർവ്വകലാശാലയിൽ റീഡറായി ജോലിക്കുചേരുകയും, അവിടത്തെ കന്നഡ ഭാഷാവിഭാഗത്തിന്റെ തലവനായി തീരുകയും ചെയ്തു. 1966 ൽ ബാംഗ്ലൂർ സർവ്വകലാശാലയിൽ ഒരു പ്രൊഫസ്സറായി നിയമിതനായി. ശിവരുദ്രപ്പ ബാംഗ്ലൂർ സർവ്വകലാശാലയുടെ ഡിയറക്ടറായി മാറി, അതോടൊപ്പം സർവ്വകലാശാലയിലെ കന്നഡ ഭാഷാ വിഭാഗത്തിൽ തുടരുകയും ചെയ്തു. 1986 ൽ ശിവരുദ്രപ്പ തന്റെ ഔദ്യോഗിക ജീവിതത്തിൽ നിന്നും വിരമിച്ചു. 1987-90 കാലഘട്ടത്തിൽ അദ്ദേഹം കർണ്ണാടക സാഹിത്യ അക്കാദമിയുടെ പ്രസിഡന്റായും സേവനമനുഷ്ഠിച്ചിട്ടുണ്ട്.






</doc>
<doc id="269322" url="https://ml.wikipedia.org/wiki?curid=269322" title="ഗർഭാശയവലയം">
ഗർഭാശയവലയം

ഗർഭാശയത്തിനുള്ളിൽ നിക്ഷേപിക്കുന്ന 'T'-ആകൃതിയുള്ള ചെറിയ ഉപകരണങ്ങളാണ് ഗർഭാശയവലയം അഥവാ ഐയുഡി (ഇൻട്രാ യൂട്രൈൻ ഡിവൈസ്). സാധാരണയായി ചെമ്പോ പ്ലാസ്റ്റിക്കോ കൊണ്ടാണ് ഇവ നിർമ്മിക്കുന്നത്. ലൂപ്പ് എന്നും അറിയപ്പെടുന്ന ഗർഭാശയവലയം ദീർഘകാലം ഉപയോഗിക്കാവുന്ന ഒന്നാണ്. കോപ്പർ ടി ഉദാഹരണം. ഇതിലെ ചെമ്പ് പുംബീജങ്ങളെ നശിപ്പിക്കുക വഴി അണ്ഡബീജസങ്കലനം നടക്കാനും സിക്താണ്ഡം ഉണ്ടാകാനുമുള്ള സാധ്യത ഇല്ലാതാക്കുന്നു എന്നതാണ് ഇതിന്റെ പ്രവർത്തനരീതി. ഗർഭനിരോധന മാർഗങ്ങളിൽ ഒന്നായ ഇത് എടുത്തുമാറ്റിയാൽ ഗർഭം ധരിക്കുവാനുള്ള കഴിവ് തിരിച്ചുകിട്ടുന്ന ജനനനിയന്ത്രണത്തിന്റെ ഏറ്റവും ഫലവത്തായ ഒരു മാർഗ്ഗം ആണ്. അതിനാൽ ഉടനേ കുട്ടി വേണ്ട എന്നുള്ളവർക്ക് ഫലപ്രദമാണ്. 

പ്ലാസ്റ്റിക് ഗർഭാശയവലയത്തിന് ഉപയോഗത്തിന്റെ ആദ്യം വർഷത്തിൽ 0.2 ശതമാനം പരാജയത്തിന്റെ നിരക്കുകൾ കണ്ടപ്പോൾ, ചെമ്പ് ഗർഭാശയവലയത്തിന് പരാജയ സാധ്യത ഏകദേശം 0.8 ശതമാനം ആണ്. ജനനനിയന്ത്രണത്തിനുള്ള കൃത്രിമ ഗർഭനിരോധന മാർഗങ്ങളിൽ ഉപയോക്താക്കൾക്ക് ഇത് മികച്ച സംതൃപ്തി നൽകുന്നു. 2007-ലെ കണക്ക് പ്രകാരം ലോകത്താകമാനം പതിനെട്ട് കോടി ഉപയോക്താക്കൾ ഗർഭാശയവലയം ഉപയോഗിക്കുന്നു. മറ്റ് സുരക്ഷാ മാർഗങ്ങൾ ഒന്നും സ്വീകരിക്കാതെയുള്ള സംഭോഗത്തിന് ശേഷം അഞ്ച് ദിവസത്തിനുള്ളിൽ കോപ്പർ ടി ഇടുന്നതും ഗർഭധാരണം തടയുന്നു.

പ്രസവിച്ചിട്ടില്ലാത്ത യുവതികളിലും കൌമാരക്കാരിലും ഇവ ഫലപ്രദവും സുരക്ഷിതവും ആണെന്ന് തെളിഞ്ഞിട്ടുണ്ട്. ഗർഭാശയവലയം മുലയൂട്ടലിനെ ബാധിക്കുന്നില്ല, പ്രസവം നടന്നതിനു ശേഷം ഉടൻ തന്നെ ഇവ ധരിക്കുവാൻ സാധിക്കും, എന്നാൽ സിസേറിയന് ശേഷം 4 മുതൽ 6 ആഴ്ച വരെ കഴിഞ്ഞ് ഇവ ധരിക്കാവുന്നതാണ്. ഗർഭഛിദ്രത്തിന് (പ്രസവം അലസിപ്പിക്കൽ) ശേഷം ഉടൻ തന്നെ ഇവ ധരിക്കുവാൻ സാധിക്കും. ഒരിക്കൽ ദീർഘകാല ഉപയോഗം നടത്തിയിട്ട് ഗർഭാശയവലയം മാറ്റിയാൽ ഗർഭധാരണത്തിനുള്ള കഴിവ് സ്വാഭാവികമായി തിരിച്ചു വരുന്നു. അഞ്ച് മുതൽ ഏഴ് വർഷം വരെ തുടർച്ചയായി ഒരു ലൂപ്പ് ഉപയോഗിക്കാവുന്നതാണ്.

ഇവയ്ക്ക് ഗുരുതരമായ പാർശ്വഫലങ്ങൾ ഒന്നും തന്നെയില്ല. ലൈംഗിക ജീവിതത്തെയും കോപ്പർ ടി ബാധിക്കില്ല. എന്നാൽ ചിലരിൽ ചെമ്പ് ഗർഭാശയവലയം അമിത ആർത്തവ രക്തസ്രാവത്തിനും വേദനയുള്ള കോച്ചിവലിക്കലിനും കാരണമാകാം. ഹോർമോൺ അടങ്ങിയ ഗർഭാശയവലയം ആർത്തവം തടയുന്നതിനോ ആർത്തവ രക്തസ്രാവം നിലയ്ക്കുന്നതിനോ കാരണമാകാം. കോപ്പർ ടി ഇടുമ്പോൾ അവയുടെ സ്ഥാനം കൃത്യമാണോ എന്നുറപ്പ് വരുത്തേണ്ടത് ഫലപ്രാപ്തിക്ക് അത്യാവശ്യമാണ്. കോപ്പർ ടി ഉപയോഗിക്കുന്നവർക്ക് മെൻസ്ട്രൽ കപ്പ് കൂടി ഉപയോഗിക്കുവാൻ ബുദ്ധിമുട്ട് ഉണ്ടാകാം.


</doc>
<doc id="269339" url="https://ml.wikipedia.org/wiki?curid=269339" title="മിഖായേൽ ഖോദൊർക്കോവിസ്ക്കി">
മിഖായേൽ ഖോദൊർക്കോവിസ്ക്കി

പ്രശസ്തനായ റഷ്യൻ ബിസിനസുകാരനും സാമൂഹ്യപ്രവർത്തകനും രചയിതാവുമാണ് മിഖായിൽ ബോറിസോവിച്ച് ഖോദൊർക്കോവിസ്ക്കി (റഷ്യൻ: Михаи́л Бори́сович Ходорко́вский, ; ജ: 26 ജൂൺ 1963) 


</doc>
<doc id="269352" url="https://ml.wikipedia.org/wiki?curid=269352" title="കോളേജ് ഓഫ് എഞ്ചിനീയറിംഗ്, കരുനാഗപ്പള്ളി">
കോളേജ് ഓഫ് എഞ്ചിനീയറിംഗ്, കരുനാഗപ്പള്ളി

കൊല്ലം ജില്ലയിലെ ഒരു സർക്കാർ എഞ്ചിനീയറിംഗ് കോളേജാണ് കോളേജ് ഓഫ് എഞ്ചിനീയറിംഗ്, കരുനാഗപ്പള്ളി. .കൊല്ലം ജില്ലയിലെ രണ്ടാമത്തെ എഞ്ചിനീയറിംഗ് കോളേജ് ആണ് ഇത്.കേരള സർക്കാരിന്റെ ഐ എച്ച് ആർ ഡി വകുപ്പ് നേരിട്ട് നടത്തുന്ന കോളേജാണിത്. 1999 ൽ കോളേജ് സ്ഥാപിതമായി. കംപ്യൂട്ടർ സയൻസ് & എഞ്ചിനീയറിങ്ങ്, ഇലക്ട്രോണിക്സ് & കമ്യൂണിക്കേഷൻ എഞ്ചിനീയറിംഗ്, ഇലക്ട്രിക്കൽ & ഇലക്ട്രോണിക്സ് എഞ്ചിനീയറിംഗ്,ഇൻഫർമേഷൻ ടെക്നോലോജി എന്നിങ്ങനെ നാല് കോഴ്സുകളാണ് ഇവിടെ ഉള്ളത്. ഇപ്പോഴത്തെ പ്രിൻസിപ്പാൾ പ്രൊഫസർ.(ഡോ.) ജയാ വി ൽ ആണ്




കോളേജിലേയ്കുള്ള പ്രവേശനം പ്രവേശന പരീക്ഷകളുടെ അടിസ്ഥാനത്തിലാണ്.
കേരള സർക്കാർ നടത്തുന്ന പ്രവേശന പരീക്ഷയായ [കെ.ഇ.എ.എം] (Kerala Engineering Agricultural Medical) വഴി പ്രവേശനം. തിരുവനന്തപുരത്തെ പ്രവേശന പരീക്ഷാ കണ്ട്രോളർ ആണിത്‌ സംഘടിപ്പിക്കുന്നത്‌.

ഇന്ത്യൻ ഇൻസ്റ്റിറ്റൂട്ട് ഓഫ് ടെക്നോളജി (ഐ.ഐ.റ്റി) നടത്തുന്ന GATE പരീക്ഷ വഴി പ്രവേശനം.


</doc>
<doc id="269357" url="https://ml.wikipedia.org/wiki?curid=269357" title="പത്തൊൻപതാം നൂറ്റാണ്ടിലെ അച്ചടിശാലകൾ (കേരളം)">
പത്തൊൻപതാം നൂറ്റാണ്ടിലെ അച്ചടിശാലകൾ (കേരളം)

പത്തൊൻപതാം നൂറ്റാണ്ടിൽ കേരളത്തിൽ സ്ഥാപിയ്ക്കപ്പെട്ട പ്രധാന ചില അച്ചടിശാലകളുടെ വിവരം താഴെച്ചേർത്തിരിക്കുന്നു.


</doc>
<doc id="269360" url="https://ml.wikipedia.org/wiki?curid=269360" title="കോപ്പിഹാർട്ട്">
കോപ്പിഹാർട്ട്

കോപ്പിഹാർട്ട് എന്നത് ഒരു കൃതിയെ സൂചിപ്പിക്കുന്നതും അത് പകർത്താൻ ആഹ്വാനം ചെയ്യുന്നതുമായ ഒരു വാക്കാണ്. അതിന് ഒരു ലൈസൻസിന്റെ സ്വഭാവമുണ്ടെന്നല്ലാതെ നിയമപരമായ പിൻബലമൊന്നുമില്ല. 
സാധാരണയായി കോപ്പിറൈറ്റ് അടയാളത്തിന്റെ സ്ഥാനത്ത് (©), ഒരു വെളുത്ത ഹൃദയ ചിഹ്നം (♡, യൂണീകോഡ് കാരക്ടർ U+2661)ഉപയോഗിച്ചാണ് ഇത് സൂചിപ്പിക്കുന്നത്. ഇതുപ്രകാരമുള്ള ലൈസൻസ് വാചകം ഏതാണ്ട് താഴേ കാണും പ്രകാരമാണ്.

"♡ പകർത്തുക എന്നത് ഒരു സ്നേഹപ്രകടനമാണ്. ദയവായി പകർത്തിയാലും."


</doc>
<doc id="269381" url="https://ml.wikipedia.org/wiki?curid=269381" title="കുറ്റാലം">
കുറ്റാലം

തമിഴ് നാട്ടിലെ തെങ്കാശി ജില്ലയിൽതെങ്കാശി പട്ടണത്തിനുംചെങ്കോട്ടയ്ക്കും ഇടക്കായി സ്ഥിതി ചെയ്യുന്ന ഭൂവിഭാഗമാണു് കുറ്റാലം. തമിഴിൽ കുറ്റ്രാലം എന്നും, ഇംഗ്ലീഷിൽ Courtallam എന്നും പറയും. സമുദ്ര നിരപ്പിൽ നിന്നും 520 അടിയോളമുയരത്തിലാണീ സ്ഥലം. പശ്ചിമഘട്ടത്തിലെ പൊതിഗൈ മലനിരകളിൽ നിന്നുത്ഭവിക്കുന്ന ഒൻപത് മനോഹരങ്ങളായ വെള്ളച്ചാട്ടങ്ങളാണിവിടത്തെ പ്രധാന ആകർഷണം. പിന്നെ നിരവധി ക്ഷേത്രങ്ങളും. കേരളത്തിൽ തെക്ക് പടിഞ്ഞാറൻ കാല വർഷം തകർത്തു പെയ്യുമ്പോൾ മഴനിഴൽ പ്രദേശമായ ഇവിടെ നേർത്ത ചാറൽ മഴയായിരിക്കും (സാറൽ). വിനോദ സഞ്ചാരികൾക്ക് ഏറെ പ്രിയംകരമാണീ നനയാത്ത മഴ. കേരളത്തിൽ നിന്ന് ആഞ്ഞ് വീശുന്ന കാറ്റാണിവിടുത്തെ ആയിരക്കണക്കിന്ന് വരുന്ന കാറ്റാടി മില്ലുകളുടെ ഇന്ധനം.

തെക്കിന്റെ ആരോഗ്യ സ്നാനഗൄഹം എന്നും കുറ്റാലം പരാമർശിക്കപ്പെടാറുണ്ട്. ഇവിടെയുള്ള വെള്ളച്ചാട്ടങ്ങളുടെ ഒരു ലഘു വിവരണം താഴെ കൊടുത്തിരിക്കുന്നു.

ഏതാണ്ട് 60 മീറ്റർ ഉയരം വരുന്ന പ്രധാന വെള്ളച്ചാട്ടമാണിത്. മെയിൻ ഫാൾസ് എന്നാണറിയപ്പെടുന്നത്. തൊട്ടടുത്ത് തന്നെ കുറ്റ്രാലനാഥർ (ശിവൻ)ക്ഷേത്രവും സ്ഥിതി ചെയ്യുന്നു.
പേരരുവിക്കല്പമകലെയുള്ള ചെറിയ വെള്ളച്ചാട്ടം ചിറ്റരുവി എന്നറിയപ്പെടുന്നു. ചിറ്റരുവിക്ക് മുകളിലൂടെ മല കയറിയാൽ ചമ്പാദേവിയിലെത്താം. 

ചമ്പാദേവി വെള്ളച്ചാട്ടവും ചമ്പാദേവി അമ്പലവും അടുത്തടുത്തായി സ്ഥിതി ചെയ്യുന്നു. സാധാരണ ഇങ്ങോട്ട് പ്രവേശനം ഇല്ല. എല്ലാ മാസവും പൗർണമി നാളിൽ ക്ഷേത്രത്തിൽ പ്രത്യേക പൂജ നടക്കുമ്പോൾ മാത്രം ഭക്തർ സംഘങ്ങളായി ഇവിടെ വരും. അന്ന് ഒരു ദിവസം മാത്രം ഇവിടം ജനസാന്ദ്രമാവും.
സാഹസികമായി വീണ്ടും മുകളിലേക്ക് കയറിയാൽ തേനരുവിയിലെ ഗംഭീരമായ വെള്ളച്ചാട്ടത്തിലെത്താം. മല കയറുവാൻ ഫോറസ്റ്റ് വകുപ്പിന്റെ സമ്മതം ആവശ്യമായി വരും. വഴി അതീവ ദുർഘടം തന്നെ.
മെയിൻ ഫാൾസ് എത്തുന്നതിന് മുൻപ് ഇടത്തു തിരിഞ്ഞ്, അംബൈ റോഡിലൂടെ ഏഴ് കിലോമീറ്റർ പോയാൽ, പഴയ കുറ്റാലം വെള്ളച്ചാട്ടത്തിലെത്താം.
മെയിൻ ഫാൾസിൽ നിന്ന് അഞ്ചെട്ട് കിലോമീറ്റർ പോയാൽ ഐന്തരുവിയായി.ഇവിടെ വെള്ളച്ചാട്ടം അഞ്ചായിപ്പിരിഞ്ഞു വീഴുന്ന മനോഹര കാഴ്ച ആസ്വദിക്കാം. 
ഇതിനടുത്ത് തന്നെ ഒരു പഴത്തോട്ട അരുവിയും ഉണ്ട്. പുലി അരുവിയും (Tiger Falls), വി ഐ പി ഫാൾസും അടുത്ത് തന്നെയാണു. ഔഷധ സസ്യങ്ങളാൽ സമ്പന്നമായ പൊതിഗൈ മലകളിൽ നിന്ന് വരുന്ന ഈ ജലത്തിനു ഔഷധ ഗുണമുണ്ട്. അതിനാൽ കുറ്റാലത്തെ ഏതു വെള്ളച്ചാട്ടത്തിൽ കുളിച്ചാലും, മറ്റെങ്ങും ലഭിക്കാത്ത സൗഖ്യം ലഭിക്കുമെന്ന് ജനം വിശ്വസിക്കുന്നു.


</doc>
<doc id="269382" url="https://ml.wikipedia.org/wiki?curid=269382" title="നായാട്ട് രീതികൾ">
നായാട്ട് രീതികൾ

കേരളത്തിൽ നിലവിലുണ്ടായിരുന്ന പഴയ നായാട്ടുവിധികൾ അഥവാ നായാട്ട് രീതികൾ താഴെ ചേർക്കുന്നു. കലാവിനോദങ്ങൾ കഴിഞ്ഞാൽ പ്രചാരം നേടിയിരുന്ന കായികവിനോദമായിരുന്നു നായാട്ട്.


</doc>
<doc id="269385" url="https://ml.wikipedia.org/wiki?curid=269385" title="തൈക്കാട്ടുശ്ശേരി">
തൈക്കാട്ടുശ്ശേരി

ആലപ്പുഴ ജില്ലയിലെ ചേർത്തല താലൂക്കിൽ ഉള്ള ഒരു പ്രദേശമാണ് തൈക്കാട്ടുശ്ശേരി. തൈക്കാട്ടുശ്ശേരി എന്ന പേരിൽ തൈക്കാട്ടുശ്ശേരി ഗ്രാമപഞ്ചായത്ത്, തൈക്കാട്ടുശ്ശേരി വില്ലേജ്, തൈക്കാട്ടുശ്ശേരി ബ്ലോക്ക് പഞ്ചായത്ത് എന്നിവയുണ്ട്. തൈക്കാട്ടുശ്ശേരി പഞ്ചായത്തിന്റെ കിഴക്കും പടിഞ്ഞാറും അതിർത്തികൾ വേമ്പനാട്ടു കായലാണ്. വടക്ക് പാണാവള്ളി പഞ്ചായത്ത് തെക്ക് പള്ളിപ്പുറം പഞ്ചായത്ത്. സിലിക്കാ മണൽകുന്നുകളാൽ പ്രസിദ്ധമായിരുന്നു ഈ പ്രദേശം.

തുറവൂർ- പമ്പാ പാതയിലെ പ്രധാന പാലങ്ങളിലൊന്നായ തൈക്കാട്ടുശ്ശേരി പാലത്തിന്റെ നിർമ്മാണം നടക്കുന്നു.



</doc>
<doc id="269387" url="https://ml.wikipedia.org/wiki?curid=269387" title="ജയിംസ് ഡാറ">
ജയിംസ് ഡാറ

ആലപ്പുഴയിൽ കയർ വ്യവസായത്തിനു തുടക്കു കുറിച്ച വ്യവസായിയായിരുന്നു ജയിംസ് ഡാറ. 
അയർലാന്റിൽ ജനിച്ച ഇദ്ദേഹം അമേരിക്കൻ സ്വദേശിയായിരുന്നു. 1859 ൽ ആദ്യ കയർ ഫാക്ടറി ആലപ്പുഴയിൽ സ്ഥാപിച്ചു. ബ്രിട്ടണിലേയും പശ്ചിമ ഉപഭൂഖണ്ഡത്തിലേയും തണുപ്പുള്ള സാഹചര്യത്തിൽ ജീവിക്കുന്ന ജനങ്ങൾക്ക് ചുരുങ്ങിയ ചെലവിൽ അല്പം സുഖകരമായ തറവിരിപ്പ് നൽകുക എന്നതായിരുന്നു അദ്ദേഹത്തിന്റെ ഉദ്ദേശം. 


</doc>
<doc id="269390" url="https://ml.wikipedia.org/wiki?curid=269390" title="സദനം വാസുദേവൻ">
സദനം വാസുദേവൻ

തായമ്പകയിലും കഥകളിമേളത്തിലും പ്രസിദ്ധനായ കലാകാരനാണ് സദനം വാസുദേവൻ. കേരള സർക്കാരിന്റെ പല്ലാവൂർ അപ്പുമാരാർ പുരസ്‌കാരം (2013) നേടിയിട്ടുണ്ട്. 
മലപ്പുറം ജില്ലയിൽ അങ്ങാടിപ്പുറത്ത് കരിമ്പനയ്ക്കൽ വീട്ടിൽ മീനാക്ഷി അമ്മയുടെയും ചെനങ്കര ഗോപാലൻ നായരുടെയും മകനായി ജനിച്ച സദനം വാസുദേവൻ ഏഴാം വയസ്സിൽ ചെണ്ട പഠിക്കാൻ ആരംഭിച്ചു. പിന്നീട് പേരൂർ ഗാന്ധിസേവാസദനത്തിൽ ചേർന്ന് പല്ലശ്ശന ചന്ദ്രമന്നാടിയാരുടെ ശിഷ്യനായി അഭ്യാസം തുടർന്നു. മദ്ദളം, ഇടയ്ക്കയും തിമിലയും വായിക്കാറുണ്ട്. മട്ടന്നൂർ ശങ്കരൻകുട്ടിമാരാരെപ്പോലെ നിരവധി പ്രസിദ്ധന്മാരുടെ ഗുരുവാണ്.



</doc>
<doc id="269391" url="https://ml.wikipedia.org/wiki?curid=269391" title="നെല്ലിയോട് വാസുദേവൻ നമ്പൂതിരി">
നെല്ലിയോട് വാസുദേവൻ നമ്പൂതിരി

കഥകളിയിൽ സഹൃദയ പ്രശംസനേടിയ ഒട്ടേറെ വേഷങ്ങൾ അവതരിപ്പിച്ചിട്ടുള്ള കലാകാരനാണ് നെല്ലിയോട് വാസുദേവൻ നമ്പൂതിരി. കേരള സർക്കാരിന്റെ കഥകളി പുരസ്‌കാരം. 2013 ൽ നേടി.
എറണാകുളം ജില്ലയിലെ ചേരാനെല്ലൂരിൽ നെല്ലിയോട് മനയിൽ വിഷ്ണുനമ്പൂതിരിയുടെയും പാർവതി അന്തർജനത്തിന്റെയും മകനാണ്. കോട്ടയ്ക്കൽ പി.എസ്.വി. നാട്യസംഘത്തിലും കേരള കലാമണ്ഡലത്തിലും അഭ്യാസം പൂർത്തിയാക്കി. നാട്യാചാര്യൻ വാഴേങ്കട കുഞ്ചുനായരുടെ ശിഷ്യനായിരുന്നു.



</doc>
<doc id="269392" url="https://ml.wikipedia.org/wiki?curid=269392" title="കലാമണ്ഡലം രാമ ചാക്യാർ">
കലാമണ്ഡലം രാമ ചാക്യാർ

കൂടിയാട്ടത്തിലും ചാക്യാർകൂത്ത് കലാകാരനാണ് കലാമണ്ഡലം രാമചാക്യാർ. കലാമണ്ഡലം കൂടിയാട്ടവിഭാഗത്തിന്റെ അധ്യക്ഷനായിരുന്ന രാമചാക്യാർ 2013 ൽ നൃത്തനാട്യപുരസ്‌കാരം നേടി.
1950 ൽ തൃശ്ശൂർ ജില്ലയിലെ പൈങ്കുളത്ത് കൊയ്പ്പ ചാക്യാർ മഠത്തിൽ കാവൂട്ടി ഇല്ലോടമ്മയുടെയും അമ്മന്നൂർ പരമേശ്വര ചാക്യാരുടെയും പുത്രനായി ജനിച്ച രാമചാക്യാർ പന്ത്രണ്ടാം വയസ്സിൽ അമ്മയുടെ അമ്മാവൻ പൈങ്കുളം രാമ ചാക്യാരിൽ നിന്ന് കൂടിയാട്ടം അഭ്യസിക്കാൻ തുടങ്ങി. പിന്നീട് കേരള കലാമണ്ഡലത്തിൽ പഠനം തുടർന്നു. ഇപ്പോൾ കലാമണ്ഡലത്തിൽ വിസിറ്റിങ് പ്രൊഫസറാണ്.



</doc>
<doc id="269397" url="https://ml.wikipedia.org/wiki?curid=269397" title="സമയയാത്ര">
സമയയാത്ര

ത്രിമാന ലോകത്തിൽ രണ്ട് ബിന്ദുക്കൾക്കിടയിൽ യാത്ര ചെയ്യുന്നതുപോലെ സമയത്തിൽ / കാലത്തിൽ രണ്ട് ബിന്ദുക്കൾക്കിടയിൽ യാത്ര ചെയാം എന്ന സാമാന്യസങ്കല്പം ആണ് സമയ യാത്ര (Time travel). പൊതുവേ ഭൂതകാലത്തിലേക്കും ഭാവികാലത്തിലേക്കും സമയ യാത്രകൾ നടത്തപ്പെടാം എന്നു കരുതുന്നു. ഇത്തരം യാത്രകൾക്ക് സഹായിക്കുന്ന തരം യന്ത്രങ്ങളെ പൊതുവേ സമയ യന്ത്രങ്ങൾ എന്നു വിളിക്കപ്പെടുന്നു. 

സ്റ്റീഫൻ ഹോക്കിങിന്റെ സിദ്ധാന്തമനുസരിച്ച് ഒരാൾ പ്രകാശ വേഗതയിൽ സഞ്ചരിച്ചാൽ ഭാവിയിൽ എത്താം. സമയം എന്നത് എപ്പോളും ദൂരവും വേഗതയുമായി ബന്ധപ്പെട്ടിരിക്കുന്നു. ഒരാൾ പ്രകാശവേഗതയിൽ സഞ്ചരിച്ചാൽ അയാൾക്കു വേണ്ടി സമയം മറ്റുളള വസ്തുക്കളെ അപേക്ഷിച്ചു പതുക്കെ സഞ്ചരിക്കും. അതനുസരിച്ച് ഭാവിയിലേക്കു ഒരാൾക്കു പോകാം പക്ഷേ സമയത്തിനു പുറകോട്ട് പോകാൻ കഴിയില്ല.
രണ്ട് ബിന്ദുക്കൾക്കിടയിൽ യാത്ര ചെയ്യുബ്ബോൾ അവ തമ്മിലുള്ള ഏറ്റവും ചെറിയ ദൂരം ഒരു നേർവരയാണു.പക്ഷേ ആ രണ്ടു ബിന്ദുക്കൾ ഒന്നിനു മുകളിൽ ഒന്നായി ഇരിക്കുമ്പോളാണ് അവ തമ്മിൽ ഒരു ദൂരവും ഇല്ലാതിരിക്കുന്നത്. അങ്ങനെ സമയത്തിലെ രണ്ട് ബിന്ദുക്കൾക്കിടയിൽ അവ തമ്മിലുള്ള ദൂരം കുറയ്ക്കുവാൻ സഹായിക്കുന്ന യന്ത്രമാണു "ടൈം മെഷീൻ" അഥവാ സമയ യന്ത്രങ്ങൾ.

സമയ യാത്ര അഥവാ സമയസഞ്ചാരം മുഖ്യ പ്രമേയമാക്കിയ നിരവധി ഹോളിവുഡ് ചലച്ചിത്രങ്ങൾ നിർമ്മിക്കപ്പെട്ടിട്ടുണ്ട്.ബാക്ക് ടു ദ ഫ്യൂച്ചർ 1,2,3 , ദ ടെർമിനേറ്റർ, ഡെജാവൂ ,ക്രിസ്റ്റഫർ നോളൻ സംവിധാനം ചെയ്ത 'ഇന്റർസ്റ്റെല്ലാർ' എന്നിവ അവയിൽ ചിലതാണ്.


</doc>
<doc id="269398" url="https://ml.wikipedia.org/wiki?curid=269398" title="കോട്ടക്കൽ ശശിധരൻ">
കോട്ടക്കൽ ശശിധരൻ

രാജ്യാന്തരപ്രശസ്തനായ കഥകളി കലാകാരനാണ് കോട്ടക്കൽ ശശിധരൻ എന്നറിയപ്പെടുന്ന ശശിധരൻ.
വിവിധ രാജ്യങ്ങളിൽ കഥകളി അവതരിപ്പിച്ച ഇദ്ദേഹത്തിന് നിരവധി അവാർഡുകളും ലഭിച്ചിട്ടുണ്ട്.
1851 മെയ് 24ന് മലപ്പുറം ജില്ലയിലെ പന്തല്ലൂരിലാണ് ഇദ്ദേഹം ജനിച്ചതും വളർന്നതും. പരേതരായ പി. ശങ്കുണ്ണിനായർ, ജാനകിയമ്മ എന്നിവരാണ് മാതാപിതാക്കൾ. അഞ്ചാംക്ലാസ് വിദ്യാഭ്യാസത്തിനു ശേഷം കോട്ടയ്ക്കൽ കൃഷ്ണൻകുട്ടിനായർക്കു കീഴിലാണ് എട്ടു വർഷത്തോളം പരിശീലനം പൂർത്തിയാക്കിയത്. 1972ൽ രാഷ്ട്രപതിഭവനിൽ കഥകളി അവതരിപ്പിക്കാൻ അവസരം ലഭിച്ചു. അന്ന് സദസ്സിലുണ്ടായിരുന്ന നർത്തകി മൃണാളിനി സാരാഭായി ശശിധരനെ കാണുകയും അഹമ്മദാബാദിലെ തന്റെ നൃത്തകലാലയത്തിലേക്കു ക്ഷണിച്ചു. മൃണാളിനിക്കു കീഴിൽ 'ദർപ്പണ'യിൽ നൃത്തവിദ്യാർത്ഥിയായതോടെ കഥകളിക്കു പുറമേ ഭരതനാട്യത്തിലും കുച്ചിപ്പുടിയിലും സമകാലീന ഇന്ത്യൻ നാടോടി നൃത്തങ്ങളിലും ശശിധരൻ പരിശീലിച്ചു. അമേരിക്ക, ബ്രിട്ടൻ, ജർമനി, ഓസ്‌ട്രേലിയ, ലക്‌സംബർഗ്, മലേഷ്യ, നെതർലാൻഡ്, മെക്‌സിക്കോ,റഷ്യ, ഇൻഡോനേഷ്യ എന്നിവിടങ്ങളിൽ മൂന്നു ദശാബ്ദത്തിലേറെ ഇന്ത്യൻ തിയറ്റർ ആർട്ടിനെ പരിചയപ്പെടുത്തി.അമേരിക്കയിലും ബ്രിട്ടനിലുമുള്ള നിരവധി യൂണിവേഴ്‌സിറ്റികളിൽ ഭാരതീയ നൃത്തകലാധ്യാപകനായി സേവനമനുഷ്ഠിച്ചു.

ബാല്യകാല സുഹൃത്തായിരുന്ന വസന്ത പിന്നീട് ജീവിതസഖിയായി. ഏക മകൻ കീർത്തി ശശിധരൻ കാനഡയിൽ റിസ്‌ക് മാനേജ്‌മെന്റ് ജോലിക്കാരനാണ്‌.

പ്രധാനമന്ത്രിയായിരുന്ന ഇന്ദിരാഗാന്ധി, ഭൂട്ടാൻ മഹാരാജാവ് എന്നിവരിൽ നിന്നും പുരസ്‌കാരങ്ങൾ ഏറ്റുവാങ്ങിയിട്ടുണ്ട്. ഡോ. ബെറ്റി ബർനാഡ്, ജോനാഥൻ ഹോളണ്ടർ, അനിതാരത്‌നം, വി.പി. ചന്ദ്രശേഖർ,ശാന്ത ധനഞ്ജയൻ, ഴാക് ദാംബോയിസ് തുടങ്ങിയവർക്കൊപ്പം 
അരങ്ങിൽ പരിപാടികൾ അവതരിപ്പിച്ചിട്ടുണ്ട്.


</doc>
<doc id="269399" url="https://ml.wikipedia.org/wiki?curid=269399" title="നീലനവാബ് ചിത്രശലഭം">
നീലനവാബ് ചിത്രശലഭം

പശ്ചിമഘട്ടത്തിലും,വടക്കു കിഴക്കൻ സംസ്ഥാനങ്ങളിലെ നിത്യഹരിത വനങ്ങളിലും കാണപ്പെടുന്ന അപൂർവ്വ ഇനം ചിത്രശലഭമാണ് നീലനവാബ് ("Polyura schreiber"). മ്യാന്മർ, ചൈന, ഇൻഡോനേഷ്യ എന്നീരാജ്യങ്ങളിലും ഇവ കാണപ്പെടുന്നുണ്ട്.
വിസ്മയിപ്പിയ്ക്കുന്ന അഴകും പ്രൗഢിയുമുള്ള ഈ പൂമ്പാറ്റ വളരെ ഉയരത്തിലും, വേഗത്തിലും പറക്കുന്നതിനാൽ ഇവയെ നിരീക്ഷിയ്ക്കുന്നതിനു പ്രയാസമുണ്ട്.
നീലകലർന്ന പട്ടയാണ് പുറം ചിറകോരത്ത് കാണപ്പെടുക. നടുവിൽ നീല കലർന്ന വെളുത്ത പട്ടയും,അടിഭാഗത്ത് വെള്ളിനിറം കലർന്ന പട്ടയുമുണ്ട്. നീലനിറത്തിന്റെ ചന്തം ഏറെ ആവാഹിയ്ക്കുന്ന ഒരു ചിത്രശലഭമാണിത്.
2013 ഡിസംബറിൽ പെരുവണ്ണാമൂഴി വനത്തിൽ ശലഭനിരീക്ഷകർ ഇതിനെ കണ്ടെത്തിയിട്ടുണ്ട്.


</doc>
<doc id="269402" url="https://ml.wikipedia.org/wiki?curid=269402" title="മുകുന്ദമാല">
മുകുന്ദമാല

കുലശേഖര ആഴ്വാരുടെ വിഷ്ണുസ്തോത്രമാണ് മുകുന്ദമാല. സംസ്കൃത ഭാഷയിലുള്ള ഈ ഗ്രന്ഥം ശ്രീവൈഷ്ണവന്മാർ നിത്യപാരായണത്തിന് ഉപയോഗിക്കുന്നു. ഇതിന്റെ കാശ്മീരപാഠത്തിൽ 34-ഉം കേരളീയപാഠത്തിൽ 31-ഉം ശ്ലോകങ്ങൾ കാണുന്നു. ഒടുവിലത്തെ ശ്ലോകം സാഹിത്യചരിത്രകാരന്മാർക്കു വളരെ പ്രയോജനമുള്ളതാണെന്ന് ഉള്ളൂർ കേരള സാഹിത്യ ചരിത്രത്തിൽ ചൂണ്ടിക്കാട്ടിയിട്ടുണ്ട്. 

ശ്രീ വൈഷ്ണവസമ്പ്രാദായത്തിൽ മുകുന്ദമാല ആഴ്വാരുടെ ഗ്രന്ഥമായി ഗണിച്ചിട്ടില്ലെന്നും അതുകൊണ്ട് അത് അദ്ദേഹത്തിന്റെ കൃതിയല്ലെന്നും ഒരു എതിർവാദമുണ്ട്.



</doc>
<doc id="269413" url="https://ml.wikipedia.org/wiki?curid=269413" title="പൊഴിമുഖം">
പൊഴിമുഖം

കടലും കായലും ഒരു നേർത്ത മണൽതിട്ടയാൽ വേർതിരിക്കപ്പെട്ടിരിക്കുന്ന ഭാഗമാണ് പൊഴിമുഖം. ചില പൊഴിമുഖങ്ങൾ സ്വാഭാവികമായി കടലിലേയ്ക്ക് തുറന്നിരിക്കുമ്പോൾ മറ്റുചിലവ കാലാനുസൃതമായി തുറക്കപ്പെടുകയും അടയുകയും ചെയ്യുന്നു.

</doc>
<doc id="269417" url="https://ml.wikipedia.org/wiki?curid=269417" title="തണ്ണീർപ്പന്തലുകൾ (തിരുവിതാംകൂർ)">
തണ്ണീർപ്പന്തലുകൾ (തിരുവിതാംകൂർ)

തിരുവിതാംകൂറിൽ 19,20 നൂറ്റാണ്ടുകളിൽ പ്രവർത്തനക്ഷമമായിരുന്ന വഴിയമ്പലങ്ങൾ അഥവാ തണ്ണീർപന്തലുകളുടെ വിവരവും ജലദാനത്തിന്റെ സമയക്രമവും താഴെച്ചേർക്കുന്നു.


</doc>
<doc id="269430" url="https://ml.wikipedia.org/wiki?curid=269430" title="ഡൽഹി നിയമസഭ">
ഡൽഹി നിയമസഭ

ഇന്ത്യൻ തലസ്ഥാനം ഡൽഹിയുടെ നിയമ നിർമ്മാണ സഭയാണ് ഡൽഹി നിയമസഭ. ഇന്ത്യയലെ ഏഴു കേന്ദ്രഭരണപ്രദേശങ്ങളിലെ ഒന്നാണ് ഡൽഹി.


</doc>
<doc id="269433" url="https://ml.wikipedia.org/wiki?curid=269433" title="മലർവതി">
മലർവതി

കേന്ദ്ര സാഹിത്യ അക്കാദമിയുടെ യുവ പുരസ്കാരം നേടിയ തമിഴ് സാഹിത്യകാരിയാണ് മേരി ഫ്ളോറ എന്ന മലർവതി. മൂന്നു നോവലുകൾ പ്രസിദ്ധീകരിച്ചിട്ടുണ്ട്.
കന്യാകുമാരി തക്കല വെള്ളികോട് മുളകുമൂട് സ്വദേശിയാണ്. എട്ടാം ക്ലാസിൽ പഠനം ഉപേക്ഷിച്ചെങ്കിലും പിന്നീട് വിദൂര വിദ്യാഭ്യാസത്തിലൂടെ തമിഴിൽ ബിരുദം നേടി. 



</doc>
<doc id="269439" url="https://ml.wikipedia.org/wiki?curid=269439" title="കൊച്ചിയിലെ ഭൂമി അനുഭോഗക്രമങ്ങൾ">
കൊച്ചിയിലെ ഭൂമി അനുഭോഗക്രമങ്ങൾ

കൊച്ചി സംസ്ഥാനത്ത് 19,20 നൂറ്റാണ്ടുകളിൽ നിലവിലിരുന്ന വസ്തു അനുഭോഗക്രമങ്ങൾ താഴെപ്പറയുന്നവയാണ്.

ഒരു വസ്തു സർക്കാരിലേയ്ക്കു ചേർക്കുവാനുള്ളതോ അല്ലയോ എന്നു സംശയം ഉണ്ടാകുമ്പോൾ അതിന്റെ തീർച്ചവരെ സർക്കാർ പാട്ടത്തിനു വിട്ടുനൽകുന്നതാണിത്.
വസ്തു പുരയിടമായിരുന്നാൽ അതിനെ 'കണ്ടപാട്ടം' എന്നും, നിലമായിരുന്നാൽ അതിനെ 'അയലാചാരം പാട്ടം' എന്നും വിളിയ്ക്കുന്നു.






ജന്മി സന്തോഷം കൊണ്ടോ ഒരു പ്രതിഫലമായിട്ടോ വസ്തു അനുഭവിയ്ക്കാൻ സ്ത്രീയ്ക്കു എഴുതിക്കൊടുക്കുന്ന അവകാശത്തെ അടിമ എന്നും പുരുഷനു കൊടുക്കുന്നതിനെ അനുഭവം എന്നും പറയുന്നു.
അതിന്ന അനുഭവം, അതിന്ന അടിമ എന്നും രണ്ടുരീതി ഉണ്ട്.
ജന്മി സമന്മാർക്കു കൊടുക്കുന്നതിനെ 'അതിന്ന അനുഭവവും' ,തന്നിൽ താണവർക്കു കൊടുക്കുന്നത് 'അതിന്ന അടിമയും' ആണ്.
കുടിയാന്മാർക്കു നൽകുന്ന അടിമയെ 'കുടിമ'എന്നും വിളിച്ചിരുന്നു.


</doc>
<doc id="269451" url="https://ml.wikipedia.org/wiki?curid=269451" title="ജമ്മു-കാശ്മീരിലെ ജില്ലകളുടെ പട്ടിക">
ജമ്മു-കാശ്മീരിലെ ജില്ലകളുടെ പട്ടിക

ജമ്മു-കാശ്മീർ എന്ന ഇന്ത്യൻ സംസ്ഥാനം ജമ്മു, കാശ്മീർ താഴ്വര, ലഡാക്ക് എന്നി മൂന്നു ഡിവിഷനുകളിലായുള്ള 22 ജില്ലകൾ കൂട്ടിചേർന്നതാണ്. പാക് അധിനിവേശത്തിലുള്ള 78,114 ച.കി.മീ, പാകിസ്താൻ ചൈനയ്ക്ക് കൈമാറിയ 5,180 ച.കി.മീ, ലഡാക്ക് ജില്ലയിലെ 37,555 ച.കി.മീ വിസ്തതിയുള്ള ചൈനീസ് അധിനിവേശപ്രദേശം എന്നിവയെ ഇതിൽ ഉൾപെടുത്തിയിട്ടില്ല.

സിയാചിൻ ഹിമാനിയും ഇന്ത്യൻ പട്ടാളത്തിന്റെ നിയന്ത്രണത്തിലാണെങ്കിലും, ജമ്മു-കാശ്മീർ സംസ്ഥാനത്തിന്റെ കീഴിലല്ല ഇവിടെ ഭരണം നടക്കുന്നത്.

താഴെ പറയുന്ന ജില്ലകൾ ഔദ്യോഗികമായി ഇന്ത്യയിലുള്ളതും പാകിസ്താൻ കൈവശപ്പെടുത്തി ഭരണനിർവഹണം നടത്തുന്ന ജമ്മു-കാശ്മീരിലുള്ളതാണ്.



</doc>
<doc id="269457" url="https://ml.wikipedia.org/wiki?curid=269457" title="ലിസ്റ്റൻ ഗാർത്ത്‌വെയിറ്റ്">
ലിസ്റ്റൻ ഗാർത്ത്‌വെയിറ്റ്

പത്തൊമ്പതാം നൂറ്റാണ്ടിൽ ഇന്ത്യയിൽ പ്രവർത്തിച്ചിരുന്ന ബ്രിട്ടീഷുകാരനായ വിദ്യാഭ്യാസവിദഗ്ദ്ധനായിരുന്നു ലിസ്റ്റൻ ഗാർത്ത്‌വെയ്റ്റ് എന്ന ജെയിംസ് ഗ്രാന്റ് ലിസ്റ്റൻ ഗാർത്ത്‌വെയ്റ്റ് () (1833 - 1918 ഡിസംബർ 21). ഗുണ്ടർട്ടിനു പകരക്കാരനായി മലബാർ കാനറാ മേഖലയിലെ സ്കൂൾ ഇൻസ്പെക്റ്ററായി നിയമിതനായത് ഗാർത്ത്‌വെയ്റ്റ് ആയിരുന്നു.

1857 മുതൽ വിവിധ സ്കൂളുകളിലെ പ്രധാനാദ്ധ്യാപകനായും പിന്നീട് ഡെപ്യൂട്ടി സ്കൂൾ ഇൻസ്പെക്റ്ററായും അദ്ദേഹം പ്രവർത്തിച്ചു. 1869 മുതൽ സ്കൂൾ ഇൻസ്പെക്റ്ററായി. പതിമൂന്നിലധികം ഇന്ത്യൻ ഭാഷകളെ ബ്രെയിലി പദ്ധതിക്ക് ഉപയുക്തമാകുന്ന രൂപത്തിൽ മാറ്റിയെടുത്തു. 1884-ൽ മദ്രാസ് യൂണിവേഴ്സിറ്റിയുടെ ഫെല്ലോഷിപ്പ് അദ്ദേഹത്തിനു ലഭിച്ചു. നിരവധി പാഠപുസ്തകങ്ങൾ തയ്യാറാക്കുകയും, സർക്കാരിനുവേണ്ടി കന്നഡ, മലയാളം ഭാഷകളിലെ ഹർജികൾ ശേഖരിച്ച് പ്രസിദ്ധീകരിക്കുകയും ചെയ്തിട്ടുണ്ട്. കൈസർ ഇ ഹിന്ദ് എന്ന ബ്രിട്ടീഷ് ബഹുമതി നേടിയിട്ടുണ്ട്.


</doc>
<doc id="269462" url="https://ml.wikipedia.org/wiki?curid=269462" title="മലയാളലിപിപരിഷ്കരണം (1971)">
മലയാളലിപിപരിഷ്കരണം (1971)

മലയാളഭാഷയുടെ എഴുത്തിലുണ്ടായ ഒരു പ്രധാന മാറ്റമാണ് 1971-ലെ ലിപിപരിഷ്കരണം. ഹാന്റ് കമ്പോസിങ്, ടൈപ്പ് റൈറ്റർ തുടങ്ങിയ സാങ്കേതിക വിദ്യകൾ പ്രചാരത്തിലായിതുടങ്ങിയ കാലത്ത് ഇവയിലൊക്കെ മലയാളലിപിവിന്യാസങ്ങൾ ഉപയോഗിക്കാൻ ബുദ്ധിമുട്ടുകൾ അധികമായിരുന്നു. ഇത് ശ്രദ്ധയിൽപ്പെട്ടതിനെതുടർന്ന് കേരള സർക്കാർ തന്നെ മുൻകൈ എടുത്ത് ഭാഷാ വികസനത്തിനായി ലിപി പരിഷ്കരണ കമ്മറ്റികൾ രൂപീകരിച്ചു. 1967-ൽ ശൂരനാട് കുഞ്ഞൻപിള്ളയുടേയും 1969-ൽ എൻ.വി കൃഷ്ണവാര്യരുടേയും നേതൃത്വത്തിൽ രൂപവത്കരിച്ച കമ്മറ്റികളാണ് ലിപി പരിഷ്കരണത്തിന് നേതൃത്വം നൽകിയത്.

ലിപിപരിഷ്കരണത്തിന്റെ ആദ്യ ആശയങ്ങൾ തുടങ്ങിവയ്ക്കുന്നത് കണ്ടത്തിൽ വർഗ്ഗീസ് മാപ്പിളയുടെ നേതൃത്വത്തിൽ ഭാഷാപോഷിണിയിലും മലയാള മനോരമയിലുമുള്ള ലേഖനങ്ങളാണ്. കൂട്ടക്ഷരങ്ങളെ പിരിച്ചെഴുതുകയെന്നതാണു അതിലെ പ്രധാന ആശയങ്ങളിലൊന്ന്. അധികം പ്രയോഗത്തിലില്ലാത്ത കൂട്ടക്ഷരങ്ങളെ ചന്ദ്രക്കലയിട്ട് പിരിക്കുന്നത് അന്ന് അപൂർവ്വമായിരുന്നില്ല. ഏത് കൂട്ടക്ഷരങ്ങളാണ് അങ്ങനെ പിരിയ്ക്കുന്നത് എന്നതിൽ കൃത്യമായ വ്യവസ്ഥയുണ്ടായിരുന്നില്ല. അതത് പ്രസ്സുകളിലെ അച്ചുകളുടെ ലഭ്യതയായിരുന്നു മാനദണ്ഡം. അതുപോലെ, ഉ,ഊ,ഋ, ര/റ എന്നിവയുടെ ചിഹ്നങ്ങളും ചിലപ്പോൾ വ്യഞ്ജനത്തിൽ നിന്നും പിരിച്ച് എഴുതിയിരുന്നു. അച്ചടിയ്ക്കും ടൈപ്പിംഗിനും വേണ്ടി ലിപി ഏകീകരിക്കേണ്ടതിന്റേയും ലളിതമാക്കേണ്ടതിന്റേയും ആവശ്യകതയെ പറ്റി എൻ.വി. കൃഷ്ണവാര്യർ മാതൃഭൂമിയിൽ എഴുതുകയും ഭാഷാ പരിഷ്കരണ കമ്മറ്റി നടപ്പാക്കുകയും ചെയ്തു.

കമ്മറ്റിയുടെ നിർദ്ദേശങ്ങൾ അംഗീകരിച്ച് 1971 മാർച്ച് 23-നു സർക്കാർ പുറപ്പെടുവിച്ച ഉത്തരവനുസരിച്ച് 1971 ഏപ്രിൽ 15 മുതൽ പുതിയ ലിപി പ്രാബല്യത്തിൽ വന്നു. ആയിരത്തിലധികം ഉണ്ടായിരുന്ന മലയാളം എഴുത്തിലെ ലിപിരൂപങ്ങൾ അങ്ങനെ 90 ആക്കി കുറച്ചു.

വ്യഞ്ജനങ്ങളോടെ സ്വരങ്ങൾ ചേർക്കുമ്പോഴും കൂട്ടക്ഷരങ്ങൾ സൃഷ്ടിക്കുമ്പോഴും മറ്റും പ്രത്യേക ലിപിരൂപങ്ങൾ സൃഷ്ടിക്കപ്പെടുന്നത് അവസാനിപ്പിച്ച് പ്രത്യേക ചിഹ്നങ്ങൾ ചേർത്തെഴുതുന്ന രീതി കൊണ്ടുവന്നതാണ് പ്രധാനമാറ്റം:


മൊത്തം 90 ലിപികളാണ് പുതിയ ലിപി മലയാളത്തിൽ ശുപാർശ ചെയ്യുന്നത്.

സ്വരങ്ങൾ മുതലായവ
വ്യഞ്ജനങ്ങൾ 
ചില്ലുകൾ
കൂട്ടക്ഷരങ്ങൾ
പാഠപുസ്തകങ്ങൾ മുതൽ പത്രങ്ങൾ വരെ പൂർണ്ണമായി ഇന്ന് അച്ചടി പുതിയലിപിയിലാണ്. എഴുത്തിൽ സ്കൂളുകളിലും കോളേജുകളിലും ഉള്ളവർ പുതിയലിപിയും മധ്യവയസ്സിനടുത്തും അതിനുമുകളിലും ഉള്ളവർ പഴയലിപിയും പൊതുവെ ഉപയോഗിക്കുന്നു. ഇന്റർനെറ്റിൽ വിവരകൈമാറ്റം സാധ്യമാക്കുന്ന യുണീക്കോഡ് എൻകോഡിംഗിൽ പുതിയലിപിയും പഴയലിപിയും തമ്മിലുള്ള വ്യത്യാസം മിക്കവാറും ഫോണ്ടിൽ തന്നെ സാധ്യമാണ്; ക്യാരക്ടറുകളിൽ വ്യത്യാസം വരുത്തേണ്ട കാര്യമില്ല. അതുകൊണ്ട് യുണീക്കോഡിലെഴുതിയ മലയാളം ഉപയോക്താകൾക്കിന്ന് പഴയലിപിയിലോ, പുതിയലിപിയിലോ അവരവർക്ക് സ്വീകാര്യമായ രീതിയിൽ കാണുവാൻ സാധിക്കും. മൈക്രോസോഫ്റ്റ് വിൻഡോസ്, മാക് ഓ.എസ്, ഐ.ഒ.എസ്., ആൻഡ്രോയിഡ്, ഗൂഗിൾ ക്രോം ഒ.എസ്. മുതലായ ഓപ്പറേറ്റിംഗ് സിസ്റ്റങ്ങളിൽ പുതിയലിപിയാണ് സ്വതേ ഉള്ളത്. അതേസമയം പൊതുവേ ലിനക്സ് വിതരണങ്ങളിൽ സ്വതേ ഉള്ളത് പഴയലിപിയാണ്. അതുപോലെ, ഓൺലൈൻ പത്രങ്ങളിൽ മാതൃഭൂമി മാത്രം പഴയലിപി നിർബന്ധമാക്കുന്നു. ബാക്കിയുള്ള പത്രങ്ങളുടെ ഓൺലൈൻ പതിപ്പുകൾ പുതിയലിപി നിർബന്ധമാക്കുകയോ ലിപിരീതി നിഷ്ക്കർഷിക്കാതിരിക്കുകയോ ചെയ്യുന്നു. ഓൺലൈനിൽ മാത്രമുള്ള ന്യൂസ് പോർട്ടലുകളായ malayal.am, azhimukham.com മുതലായവ കാഴ്ച പഴയലിപിയിൽ നിഷ്കർഷിക്കുന്നു. 2013 ഡിസംബറിൽ 4-മുതൽ 6-വരെയുള്ള മലയാളം പാഠപുസ്തകങ്ങൾ പഴയലിപിയിൽ അച്ചടിക്കാനുള്ള തീരുമാനം വിവാദമാവുകയും പിന്നീട് പിൻവലിയ്ക്കുകയും ചെയ്തിരുന്നു. "രചന അക്ഷരവേദി" എന്ന സംഘടന പഴയലിപിയുടെ പ്രചരണത്തിനുവേണ്ടി പ്രവർത്തിക്കുന്ന ഒരു സംഘടനയാണ്.


</doc>
<doc id="269465" url="https://ml.wikipedia.org/wiki?curid=269465" title="ചന്ദ്രകാന്ത മുരസിങ്ങ്">
ചന്ദ്രകാന്ത മുരസിങ്ങ്

കോക്ബറോക്ക് ഭാഷയിലെഴുതുന്ന ത്രിപുരയിൽ നിന്നുള്ള മുതിർന്ന കവിയാണ് ചന്ദ്രകാന്ത മുരസിങ്ങ് (ജനനം : 1957). അഞ്ച് കാവ്യ സമാഹാരങ്ങളും മൂന്ന് സമാഹാരങ്ങൾ എഡിറ്റ് ചെയ്തും പ്രസിദ്ധീകരിച്ചു. 
കർഷക കുടുംബത്തിൽ ജനിച്ചു. ഗോത്ര വിലക്കുകളെ മറി കടന്ന് സമീപ ഗ്രാമത്തിലെ മിർസ എസ്.ബി.സ്കൂളിലും എൻ.സി ഇൻസ്റ്റിറ്റ്യൂഷനിലും പഠിച്ചു. സ്കൂൾ കാലത്തേ ബംഗ്ലയിലെഴുതിത്തുടങ്ങി. അഗർത്തലയിൽ ത്രിപുര ഗ്രാമീൺ ബാങ്ക് ഉദ്യോഗസ്ഥനായ ചന്ദ്രകാന്ത ത്രിപുരയിലെ ആദിവാസി ഭാഷയായ കോക്ബറോക്കിലാണെഴുതുന്നത്. 1996 ൽ കേന്ദ്ര സാഹിത്യ അക്കാദമിയുടെ ഭാഷാ സമ്മാൻ ലഭിച്ചു. രണ്ട് സംസ്ഥാന പുരസ്കാരങ്ങളും ലഭിച്ചിട്ടുണ്ട്. 



</doc>
<doc id="269470" url="https://ml.wikipedia.org/wiki?curid=269470" title="കോക്ബറോക്ക്">
കോക്ബറോക്ക്

ത്രിപുരയിലെ ആദിവാസി ഭാഷയാണ് കോക്ബറോക്ക്. ത്രിപുരികളുടെ മാതൃഭാഷയായ കോക്ബറോക്ക് 1979 ൽ ത്രിപുര സംസ്ഥാനത്തിന്റെ ഒദ്യോഗിക ഭാഷയായി പ്രഖ്യാപിക്കപ്പെട്ടു. കോലോമ എന്നൊരു ലിപി സഞ്ചയമുപയോഗത്തിലുണ്ടായിരുന്നെങ്കിലും അപ്രത്യക്ഷമായി. 



</doc>
<doc id="269483" url="https://ml.wikipedia.org/wiki?curid=269483" title="ഛത്തീസ്‌ഗഢി ഭാഷ">
ഛത്തീസ്‌ഗഢി ഭാഷ

ഇന്ത്യൻ സംസ്ഥാനം ഛത്തീസ്‌ഗഢിലെ ഔദ്യോഗികഭാഷയാണ് ഛത്തീസ്‌ഗഢി (Devanagari: छत्तीसगढ़ी). മദ്ധ്യപ്രദേശ്, ബിഹാർ, ഒഡീഷ തുടങ്ങിയ പ്രദേശങ്ങളിലേ ആളുകൾ ഛത്തീസ്‌ഗഢി സംസാരിക്കാറുണ്ട്.


</doc>
<doc id="269489" url="https://ml.wikipedia.org/wiki?curid=269489" title="ഹരിയാൺവി">
ഹരിയാൺവി

ഹരിയാണ ഡൽഹി എന്നി സംസ്ഥാനങ്ങളിൽ സംസാരിക്കുന്ന ഭാഷയാണ് ഹരിയാൺവി (Devanagari: हरियाणवी), (hariyāṇvī, also हरयाणवी, harayāṇvī).


</doc>
<doc id="269497" url="https://ml.wikipedia.org/wiki?curid=269497" title="1887">
1887

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ എൻപത്തി ഏഴാം വർഷമായിരുന്നു 1887.





</doc>
<doc id="269498" url="https://ml.wikipedia.org/wiki?curid=269498" title="പണ്ഡിറ്റ് ധ്രുബ ഘോഷ്">
പണ്ഡിറ്റ് ധ്രുബ ഘോഷ്

പ്രമുഖ സാരംഗി വിദ്വാനാണ് പണ്ഡിറ്റ് ധ്രുബ ഘോഷ്
പ്രസിദ്ധ തബല വിദ്വാനായ നിഖിൽ ഘോഷിന്റെ മകനും ഓടക്കുഴൽ വാദകനായ പന്നലാൽ ഘോഷിന്റെ അനന്തരവനുമാണ് ഇദ്ദേഹം. ഉസ്താദ് അലി അക്ബർഖാനിൽ നിന്നും ഉസ്താദ് സഹീറുദ്ദീൻ ഖാനിൽ നിന്നും സാരംഗിയുടെ സാങ്കേതിക വശങ്ങൾ മനസ്സിലാക്കി. ഗ്രാമി പുരസ്കാരം നേടിയ 'മിഹോ:എ ജേർണി ടു ദി മൗണ്ടൻ' എന്ന ആൽബത്തിൽ സഹകരിച്ചു പ്രവർത്തിച്ചു.നിരവധി ഫ്യൂഷൻ ആൽബങ്ങളിലും പ്രവർത്തിച്ചിട്ടുണ്ട്. 


</doc>
<doc id="269504" url="https://ml.wikipedia.org/wiki?curid=269504" title="കൃത്രിമ ഹൃദയം">
കൃത്രിമ ഹൃദയം

ലോകത്ത് ആദ്യമായി അഞ്ചുവർഷം കൂടി ആയുസ്സ് നീട്ടിനൽകാൻ ശേഷിയുള്ള കൃത്രിമഹൃദയം മനുഷ്യനിൽ വിജയകരമായി വെച്ചുപിടിപ്പിച്ചു. വൈദ്യശാസ്ത്ര രംഗത്ത് വിപ്ലവകരമായ മാറ്റങ്ങൾക്ക് തുടക്കം കുറിച്ച ശസ്ത്രക്രിയ പാരിസിലെ ജോർജസ് പോംപിഡു ആശുപത്രിയിൽ 16 അംഗ ഡോക്ടർമാർ 75-കാരനിൽ കൃത്രിമഹൃദയം വിജയകരമായി തുന്നിച്ചേർത്തു. 
ഫ്രാൻസിലെ ബയോ മെഡിക്കൽ സ്ഥാപനമായ കാർമാറ്റാണ് ലിഥിയം അയേൺ ബാറ്ററിയിൽ പ്രവർത്തിക്കുന്ന കൃത്രിമ ഹൃദയം രൂപകൽപ്പന ചെയ്തത്.കൃത്രിമ ഹൃദയം വെച്ചുപിടിപ്പിക്കാൻ രണ്ടര കോടിയോളം രൂപ ചെലവ് വരും.900 ഗ്രാം ഭാരമുള്ളതാണ്.

മനുഷ്യനിൽ ആദ്യമായി കൃത്രിമമായി സ്ഥാപിച്ച കൃത്രിമ ഹൃദയം 1982-ൽ ജാർവിക് -7 എന്ന പേരിലുള്ള കൃത്രിമ ഹൃദയം ആണ്.  വില്ലെം ജോഹാൻ കോൾഫ്, റോബർട്ട് ജാർവിക് എന്നിവരാണ് ഇത് രൂപകൽപ്പന ചെയ്തത്.

ജോഹാൻ കോൾഫ്  1982 ഡിസംബർ 2-ന് ജാർവിക് 7 കൃത്രിമ ഹൃദയത്തെ സിയാറ്റിലിലെ ഒരു ദന്തരോഗവിദഗ്ദ്ധനായ ബാർനി ക്ലാർക്ക് എന്നയാളുടെ ശരീരത്തിൽ വെച്ചു പിടിപ്പിച്ചു. പുറത്തുള്ള 400 പൗണ്ട് (180 കിലോഗ്രാം) ഭാരമുള്ള ഒരു ന്യൂമാറ്റിക് കംപ്രസ്സറുമായി ഇതിനെ ബന്ധിപ്പിച്ചിരുന്നു. ക്ലാർക്ക് 112 ദിവസം ജീവിച്ചിരുന്നു.


</doc>
<doc id="269506" url="https://ml.wikipedia.org/wiki?curid=269506" title="നോർത്ത് 24 കാതം">
നോർത്ത് 24 കാതം

അനിൽ രാധാകൃഷ്ണൻ മേനോൻ രചനയും സംവിധാനവും നിർവ്വഹിച്ച് 2013 സെപ്റ്റംബർ 15-നു പുറത്തിറങ്ങിയ മലയാളചലച്ചിത്രമാണു് നോർത്ത് 24 കാതം. ഫഹദ് ഫാസിൽ,നെടുമുടി വേണു,സ്വാതി റെഡ്ഡി എന്നിവർ പ്രധാന വേഷങ്ങളിലഭിച്ച ഈ ചിത്രത്തിന്റെ നിർമ്മാണം നിർവ്വഹിച്ചത് സി.വി. സാരഥി ആണ്. 2013-ലെ മികച്ച മലയാള ചലച്ചിത്രത്തിനുള്ള ദേശീയ പുരസ്കാരവും, മികച്ച രണ്ടാമത്തെ ചിത്രത്തിനുള്ള കേരളസംസ്ഥാന ചലച്ചിത്ര പുരസ്കാരം ഈ ചിത്രം നേടി.




</doc>
<doc id="269508" url="https://ml.wikipedia.org/wiki?curid=269508" title="സൈദ് ബിൻ ഹാരിഥ">
സൈദ് ബിൻ ഹാരിഥ

മുഹമ്മദ് നബിയുടെ വളർത്തുപുത്രൻ, സഹാബി എന്നിങ്ങനെ പ്രശസ്തനാണ് സൈദ് ബിൻ ഹാരിഥ()(c. 581-629 CE). ഖുർആനിൽ പേര് ഉദ്ധരിക്കപ്പെട്ട ഏക സഹാബിയാണ് ഇദ്ദേഹം.()
581-ൽ ജനിച്ചതായി കരുതപ്പെടുന്ന സൈദ് 626-ൽ മരണപ്പെട്ടു. പ്രവാചകൻ മുഹമ്മദിനേക്കാൾ പത്ത് വയസ്സിന്റെ ഇളപ്പം കണക്കാക്കപ്പെടുന്നു<ref name="Landau-Tasseron/Tabari p. 10">Muhammad ibn Jarir al-Tabari, "Tarikh al-Rusul wa’l-Muluk", vol. 39. Translated by Landau-Tasseron, E. (1998). "Biographies of the Prophet’s Companions and Their Successors", p. 10. New York: State University of New York Press.</ref>.

നജ്ദിലെ ബനൂകൽബ് വംശത്തിലെ ഉദ്റ ഗോത്രത്തിൽ ജനിച്ചു<ref name="Landau-Tasseron/Tabari p. 6">Landau-Tasseron/Tabari p. 6.</ref>. മാതാവുമൊത്തുള്ള യാത്രാമധ്യെ തട്ടിക്കൊണ്ടുപോകപ്പെട്ട സൈദ് അടിമച്ചന്തയിൽ വിൽക്കപ്പെടുകയായിരുന്നു. കുടുംബം നടത്തിയ അന്വേഷണങ്ങൾ ഫലം കണ്ടില്ല. 

ഖദീജയുടെ അധീനതയിൽ എത്തിച്ചേർന്ന സൈദ്, ഖദീജയും മുഹമ്മദും തമ്മിലുള്ള വിവാഹത്തെ തുടർന്ന് മുഹമ്മദിന് കീഴിലായിത്തീർന്നു. എന്നാൽ മുഹമ്മദ് ഒരു അടിമ എന്ന നിലയ്ക്കല്ല, ഒരു സ്നേഹിതൻ എന്ന നിലയിലാണ് സൈദിനോട് പെരുമാറിയിരുന്നത്. 
അല്പം വർഷങ്ങൾക്ക് ശേഷം മക്കയിൽ ഹജ്ജിനെത്തിയ സൈദിന്റെ വംശക്കാർ അദ്ദേഹത്തെ തിരിച്ചറിയുകയും അവർ കൈവശം കുടുംബത്തിന് ഒരു സന്ദേശമയക്കുകയും ചെയ്തു. വിവരമറിഞ്ഞെത്തിയ പിതാവിനോടും പിതൃവ്യനോടും മുഹമ്മദ്, തീരുമാനമെടുക്കാനുള്ള അവകാശം സൈദിന് വിട്ടുകൊടുത്തതായി അറിയിച്ചു. എന്നാൽ മുഹമ്മദിന്റെ കൂടെ കഴിയാനാണ് സൈദ് താത്പര്യപ്പെട്ടത്. തുടർന്ന് മുഹമ്മദ് സൈദിനെ താൻ ദത്തെടുത്തതായി പ്രഖ്യാപിച്ചു.

മുഹമ്മദിന്റെ പ്രവാചകത്വത്തെ ആദ്യം അംഗീകരിച്ചവരുടെ കൂട്ടത്തിൽ സൈദ് ഉണ്ടായിരുന്നു. 622-ൽ മദീനയിലേക്ക് പലായനം ചെയ്തു. 
ദുർറ ബിൻത് അബൂലഹബ്<ref name="Bewley/Saad vol. 3 p. 32">Bewley/Saad vol. 3 p. 32.</ref>, ബറക (ഉമ്മുഅയ്മൻ)<ref name="Landau-Tasseron/Tabari p. 65">Landau-Tasseron/Tabari p. 65.</ref>, ഹുമൈമ ബിൻത് സൈഫി, സൈനബ് ബിൻത് ജഹ്ഷ്, ഉമ്മുകുൽഥൂം ബിൻത് ഉഖ്ബ, ഹിന്ദ് ബിൻത് അൽ അവ്വാം എന്നിങ്ങനെ ആറുപേരെ വിവാഹം ചെയ്തിരുന്നു. 
ഉസാമ", സൈദ്, റുഖിയ എന്നിങ്ങനെ രണ്ട് ആൺകുട്ടികളും ഒരു പെൺകുട്ടിയും ഉണ്ടായിരുന്നു സൈദിന്.

625-ൽ സൈനബിനെ വിവാഹം കഴിക്കാൻ മുഹമ്മദ് നിർദ്ദേശിച്ചു. മുഹമ്മദിന്റെ പിതൃസഹോദരിയായ ഉമൈമയുടെ മകളായിരുന്നു സൈനബ്. കുലമഹിമയുടെ പേരിൽ സൈനബ് ആദ്യം നിരസിച്ചെങ്കിലും, ഖുർആന്റെ നിർദ്ദേശം വന്നതോടെ വിവാഹം നടന്നു. ഈ ബന്ധം രണ്ടുകൊല്ലത്തിനടുത്ത് നിലനിന്നു.

626-ൽ സൈദ് സൈനബിനെ വിവാഹമോചനം ചെയ്തു. തുടർന്ന് മുഹമ്മദ് സൈനബിനെ വിവാഹം ചെയ്തു.
അറബികൾക്കിടയിൽ അതുവരെ നിലനിന്നിരുന്ന ദത്തെടുക്കൽ സമ്പ്രദായപ്രകാരം സ്വന്തം മക്കളെപ്പോലെയാണ് ദത്തെടുക്കപ്പെട്ടവരും പരിഗണിക്കപ്പെട്ടിരുന്നത്. അതുപ്രകാരം സൈദ് മുഹമ്മദിന്റെ മകൻ (സൈദ് ബിൻ മുഹമ്മദ്) എന്നായിരുന്നു അറിയപ്പെട്ടിരുന്നത്. ആളുകൾ അവരുടെ സ്വന്തം പിതാക്കളുടെ പേര് ചേർത്തുവിളിക്കണമെന്ന ഖുർആന്റെ നിർദ്ദേശപ്രകാരം വീണ്ടും സൈദ് ബിൻ ഹാരിഥ എന്നുതന്നെ വിളിക്കപ്പെട്ടു തുടങ്ങി. ദത്തെടുക്കലിനു പകരം രക്ഷാധികാരം മാത്രമേ ഇസ്‌ലാമികമായി അനുവദിക്കപ്പെട്ടിട്ടുള്ളു. നിയമപരമായി അവർ തമ്മിൽ യാതൊരു കെട്ടുപാടുകളുമില്ല.


</doc>
<doc id="269510" url="https://ml.wikipedia.org/wiki?curid=269510" title="മഹേഷ് എൽകുഞ്ച്‌വാർ">
മഹേഷ് എൽകുഞ്ച്‌വാർ

കേന്ദ്ര സംഗീത നാടക അക്കാദമി ഫെല്ലോഷിപ്പ് നേടിയ നാടകകൃത്തും അഭിനേതാവുമാണ് മഹേഷ് എൽകുഞ്ച്‌വാർ (ജനനം : 9 ഒക്ടോബർ 1939).


</doc>
<doc id="269513" url="https://ml.wikipedia.org/wiki?curid=269513" title="എം.പി.എസ്. നമ്പൂതിരി">
എം.പി.എസ്. നമ്പൂതിരി

കേന്ദ്ര സംഗീത നാടക അക്കാദമി പുരസ്‌കാരം നേടിയ കഥകളി കലാകാരനാണ് എം.പി.എസ്. നമ്പൂതിരി (ജനനം : 1943). ഇംഗ്ലീഷിലും മലയാളത്തിലും കഥകളിയെ സംബന്ധിച്ച് നിരവധി ലേഖനങ്ങൾ പ്രസിദ്ധീകരിച്ചിട്ടുണ്ട്. കലാമണ്ഡലം സംഘത്തോടൊപ്പവും ഒറ്റയ്ക്കും കേരളത്തിനു പുറത്തും സ്വദേശങ്ങളിലും കഥകളി അവതരിപ്പിച്ചു. 
മലപ്പുറം ജില്ലയിൽ കരിക്കാട് ദേശത്ത് മൂത്തേടത്ത് പാലിശ്ശേരി മനക്കൽ നാരായണൻ നമ്പൂതിരിയുടേയും ദേവസേന അന്തർജ്ജനത്തിന്റേയും മകനായി ജനിച്ചു. ലാമണ്ഡലത്തിൽ കഥകളി വേഷം അഭ്യസിച്ചു. പദ്മശ്രീ വാഴേങ്കട കുഞ്ചുനായർ, പദ്മഭൂഷൺ കലാമണ്ഡലം രാമൻകുട്ടിനായർ, കലാമണ്ഡലം പത്മനാഭൻ നായർ, പദ്മശ്രീ കലാമണ്ഡലം ഗോപി, വി.പി. രാമകൃഷ്ണൻ എന്നിവരുടെ ശിഷ്യനാണ്. കുമ്മിണി വാസുദേവൻ നമ്പൂതിരി, ഉണ്ണിക്കൃഷ്ണൻ ഇളയത്, കിള്ളിമംഗലം വാസുദേവൻ നമ്പൂതിരി എന്നിവരുടെ കീഴിൽ സാഹിത്യം അഭ്യസിച്ചു. 1968-ൽ കലാമണ്ഡലത്തിൽ അധ്യാപകനായി ചേർന്നു. 1998-ൽ പ്രിൻസിപ്പലായി ഔദ്യോഗിക ജീവിതത്തിൽ നിന്നും വിരമിച്ചു. ഇപ്പോൾ കലാമണ്ഡലം കല്പിത സർവകലാശാലയുടെ പി.ജി. വിഭാഗം കോ-ഓർഡിനേറ്ററാണ്. അമേരിക്കയിലെ യുസിഎഎൽ, വിസ്‌കോൺസൺ സർവകലാശാലകളിൽ വിസിറ്റിങ്ങ് പ്രൊഫസറായിരുന്നു. അമേരിക്കയിൽ പ്രശസ്ത നാടകസംവിധായകരായ യൂജിനിയോ ബാർബ, ഫിലിപ്പ് സറില്ലി തുടങ്ങിയവരുമായി ചേർന്ന് നാടകപ്രവർത്തനങ്ങളും നടത്തുകയുണ്ടായി. ശാകുന്തളം, രാമായണം, വടക്കൻപാട്ടുകൾ എന്നിവയെ ആധാരമാക്കിയാണ് നാടകരചനയും അവതരണവും നിർവഹിച്ചത്. 


</doc>
<doc id="269517" url="https://ml.wikipedia.org/wiki?curid=269517" title="കമ്പിളി">
കമ്പിളി

പ്രധാനവസ്ത്രനാരുകളിൽ ഒന്നാണു കമ്പിളി. മൃഗങ്ങളിൽ നിന്നും ഉല്പാദിപ്പിക്കുന്ന വസ്ത്രനാരുകളിൽ ഏറ്റവും മുഖ്യമായത് കമ്പിളിയാണ്. ചെമ്മരിയാട്, അങ്കോറ ആട്, അങ്കോറ മുയൽ, യാക്, അല്പാക്ക്, ലാമ എന്നീ മൃഗങ്ങളിൽ നിന്നും കമ്പിളി ലഭിക്കുന്നു. കമ്പിളിയുടെ നാരുകളിൽ വായു നിൽക്കുന്നതുകൊണ്ട് കമ്പിളിയ്ക്ക് താപം പിടിച്ചുനിർത്തുവാനുള്ള കഴിവ് ഉണ്ട്. ചെമ്മരിയാടിൽ നിന്നും കിട്ടുന്ന കമ്പിളി പുറത്തുള്ള വലിയ രോമവും, അടിഭാഗത്തുള്ള ചെറിയ രോമവും എന്നിങ്ങനെ രണ്ടു തരത്തിലുണ്ട്. അടിഭാഗത്തുള്ള ചെറിയ രോമമാണു കമ്പിളി ഉണ്ടാക്കാൻ ഉപയോഗിക്കുന്നത്.

റെയറിങ്, ഷീയരിങ്, സോർട്ടിങ്, ബർ കളയൽ, ടൈയിങ്, നൂലാക്കൽ തുടങ്ങി വിവിധങ്ങളായ പ്രക്രിയയിലൂടെയാണ് കമ്പിളിയുണ്ടാക്കുന്നത്.


</doc>
<doc id="269521" url="https://ml.wikipedia.org/wiki?curid=269521" title="മൂത്രാശയഎൻഡോസ്ക്കോപ്പിയ്ക്കുള്ള ഇറിഗേഷൻ ലായനികൾ">
മൂത്രാശയഎൻഡോസ്ക്കോപ്പിയ്ക്കുള്ള ഇറിഗേഷൻ ലായനികൾ

മൂത്രാശയത്തിലെ എൻഡോസ്ക്കോപ്പിയ്ക്കും,തുടർന്നുള്ള ചികിത്സാവേളയിലും ഇറിഗേഷൻ ലായനികൾ ധാരാലമായി ഉപയോഗിച്ചു വരുന്നു.ആന്തരികഭാഗങ്ങളെ നന്നായി കാണുവാനും,രക്തം,മറ്റു സ്രവങ്ങളെ കഴുകിക്കളയുവാനും ഇത്തരം ലായനികൾ ഉപകരിയ്ക്കുന്നു.
ഏറ്റവും സർവ്വസാധാരണമായി ഉപയോഗിച്ചുവരുന്നതാണ് ഈ ലായനി.ഈ ലായനി ഉപയോഗിയ്ക്കുന്നതുമൂലം രക്താണുക്കൾക്ക് ക്ഷതം സംഭവിയ്ക്കാനും,സോഡിയത്തിന്റെ അളവു കുറയാനും കാരണമാകുമെങ്കിലും, ചെലവു വളരെക്കുറവായതിനാൽ വ്യാപകമായി ഉപയോഗിയ്ക്കപെടുന്നുണ്ട്.
ഗ്ലൈസിൻ പ്രോസ്ട്രേറ്റ് ശസ്ത്രക്രിയകൾക്ക് സാധാരണയായി ഉപയോഗിയ്ക്കുന്നതാണ്. ചിലരോഗികളിൽ ഹൃദയം ,വൃക്കകൾ ,കണ്ണ് എന്നിവയ്ക്ക് തകരാറുകൾ സംഭവിയ്ക്കാൻ കാരണമായിത്തീരാറുണ്ട്. സോഡിയത്തിന്റെ അളവു കുറയുന്നതിനും സാദ്ധ്യതയുണ്ട്. കല്ലുകളുടെ ചികിത്സയ്ക്ക് ഈ ലായനി ഉപയോഗിയ്ക്കാറില്ല.
വളരെ വിരളമായി മാത്രം ഉപയോഗിയ്ക്കുന്നു, ചിലവേറിയ ഈ ലായനിയ്ക്ക് തകരാറുകൾ കുറവണെങ്കിലും, വൃക്കരോഗികളിൽ പാർശ്വഫലങ്ങൾ ഉളവാക്കാറുണ്ട്.
പരിമിതമായി ഉപയോഗിച്ചു വരുന്ന ലായനിയായ ഗ്ലൂക്കോസ് കരി പിടിയ്ക്കുന്നതിനും, പ്രമേഹരോഗികളിൽ തകരാറുണ്ടാക്കുന്നതിനും കാരണമാകാറുണ്ട്.
ലഭ്യത വിരളമായതിനാൽ ചികിത്സയ്ക് സാധാരണ ഉപയോഗിയ്ക്കാറില്ല. സോർബിറ്റോൾ 2.5% വും, മാനിറ്റോൾ 0.54% വും അടങ്ങിയ ഈ ലായനി ചിലവേറിയതാണ്.
ഉപയോഗിയ്ക്കുന്ന ഉപകരണങ്ങളിൽ യൂറിയ അടിയുന്നതിനാൽ വളരെ ചുരുക്കമായേ ഈ ലായനി ഉപയോഗിയ്കപ്പെടുന്നുള്ളൂ.


</doc>
<doc id="269522" url="https://ml.wikipedia.org/wiki?curid=269522" title="വളവനാട്">
വളവനാട്

ആലപ്പുഴ ജില്ലയിൽ മണ്ണഞ്ചേരി ഗ്രാമപഞ്ചായത്തിന്റെ പടിഞ്ഞാറേ അതിർത്തിയും മാരാരിക്കുളംതെക്ക് ഗ്രാമപഞ്ചായത്തിന്റെ കിഴക്കേ അതിർത്തിയിലും ദേശീയപാത 47 ൽ ആലപ്പുഴ പട്ടണത്തിൽ നിന്നു ഉദ്ദേശം 10 കി.മീ. വടക്കുഭാഗത്തായി കലവൂരിനും എസ് .എൽ പുരത്തിനും മദ്ധ്യഭാഗത്തായും സ്ഥിതിചെയ്യുന്ന ഒരു ഗ്രാമപ്രദേശമാണ് വളവനാട്. വളവനാട് പുത്തൻകാവ് ദേവിക്ഷേത്രം ഈ ഗ്രാമത്തിലാണ് സ്ഥിതി ചെയ്യുന്നത്.


</doc>
<doc id="269541" url="https://ml.wikipedia.org/wiki?curid=269541" title="ദേശീയപാത 9 (ഇന്ത്യ)">
ദേശീയപാത 9 (ഇന്ത്യ)

ഇന്ത്യയിലെ ഒരു നീളമേറിയ പ്രധാനപാതയാണ് ദേശീയപാത 9 (NH 9). മഹാരാഷ്ട്ര, കർണാടകം, ആന്ധ്രപ്രദേശ് എന്നീ സംസ്ഥാനങ്ങളിലൂടെയാണ് ഈ പാത കടന്നുപോകുന്നത്. ആന്ധ്രയിലെ മച്ലിപട്ടണത്തേയും മഹാരാഷ്ട്രയിലെ പുണെയെയും തമ്മിൽ ബന്ധിപ്പിക്കുന്ന ഈ പാതക്ക് നീളമുണ്ട് .


</doc>
<doc id="269562" url="https://ml.wikipedia.org/wiki?curid=269562" title="സ്കോളർസ് മേറ്റ്">
സ്കോളർസ് മേറ്റ്

ചെസ്സിൽ, സ്കോളർസ് മേറ്റ് സാധ്യമാകുന്നത് താഴെ പറയുന്ന നീക്കങ്ങളിലൂടെയാണ്:

ഈ നീക്കങ്ങൾ ചെറിയ വ്യത്യാസങ്ങളോടെ, വ്യത്യസ്ത നീക്കക്രമമുപയോഗിച്ച് കളിക്കാവുന്നതാണ്. എന്നാൽ, f7 കള്ളിയിലേക്ക് (കറുപ്പാണ് മേറ്റിങ്ങിനു ശ്രമിക്കുന്നതെങ്കിൽ f2) ആനയെയും മന്ത്രിയെയും ഉപയോഗിച്ചുള്ള ലഘുവായ മേറ്റിങ്ങാണ് എല്ലാ കളികളുടെയും അടിസ്ഥാന സൂത്രം.

ചെസ്സിൽ, നാലുനീക്കത്തിലവസാനിക്കുന്ന മറ്റുരീതിയിൽ സാധ്യമാണെങ്കിലും, സ്കോളർസ് മേറ്റ് പലപ്പോഴും നാലുനീക്ക ചെക്ക്മേറ്റ് എന്നും അറിയപെടുന്നു.


</doc>
<doc id="269568" url="https://ml.wikipedia.org/wiki?curid=269568" title="അപർണ ഗോപിനാഥ്">
അപർണ ഗോപിനാഥ്

മലയാളചലച്ചിത്ര നടിയാണ് അപർണ ഗോപിനാഥ്. ചെന്നൈയിൽ ജനിച്ചു വളർന്ന അപർണ എന്ന മലയളചലച്ചിത്രത്തിലാണ് ആദ്യമായി അഭിനയിച്ചത്.



</doc>
<doc id="269571" url="https://ml.wikipedia.org/wiki?curid=269571" title="ഗാരോ ഭാഷ">
ഗാരോ ഭാഷ

മേഘാലയിലെ ഗാരോ മലനിരകളിൽ സംസാരിക്കുന്ന ഭാഷയാണ് ഗാരോ. സമീപ പ്രദേശങ്ങളായ അസ്സം, ബംഗ്ലാദേശ് എന്നിവടങ്ങളിലും ഗാരോ ഭാഷ ഉപയോഗിക്കുന്നു.


</doc>
<doc id="269572" url="https://ml.wikipedia.org/wiki?curid=269572" title="സയ്യിദ് അബ്ദുർറഹ്മാൻ അൽ ബുഖാരി">
സയ്യിദ് അബ്ദുർറഹ്മാൻ അൽ ബുഖാരി

കേരളത്തിലെ ഒരു ഇസ്ലാമിക പണ്ഡിതനും കാന്തപുരം അബൂബക്കർ മുസ്ലിയാർ നേതൃത്വം നൽകുന്ന സമസ്ത കേരള ജംഇയ്യത്തുൽ ഉലമയുടെ പ്രസിഡന്റുമായിരുന്നു താജുൽ ഉലമ സയ്യിദ് അബ്ദുർറഹ്മാൻ അൽ ബുഖാരി. ഉള്ളാൾ തങ്ങൾ എന്നായിരുന്നു ഇദ്ദേഹം അറിയപ്പെട്ടിരുന്നത്. കേരള മുസ്ലിംകളിൽ എ.പി. സുന്നി വിഭാഗത്തിന്റെ നേതാവായിരുന്നു ഇദ്ദേഹം. കോഴിക്കോട്‌ ജില്ലയിലെ ചാലിയമാണ്‌ സ്വദേശം. 1950 മുതൽ മരണം വരെ "ഉള്ളാൾ സയ്യിദ്‌ മദനി കോളേജിന്റെ" പ്രിൻസിപ്പാളും 1971 മുതൽ ഉള്ളാൾ അടക്കമുള്ള പ്രദേശങ്ങളുടെ ഖാസിയുമായിരുന്നു. 2014 ഫെബ്രുവരി 1ന്‌ അന്തരിച്ചു.

സയ്യിദ് അബ്ദുർറഹ്മാൻ അൽബുഖാരി എന്ന അബ്ദുർറഹ്മാൻ കുഞ്ഞിക്കോയ തങ്ങൾ ഉള്ളാൾ 1341 റബീഉൽ അവ്വൽ 25 വെള്ളിയാഴ്ച ഫറോക്കിനടുത്ത കരുവൻതിരുത്തിയിലാണ് ജനിച്ചത്. പിതാവ് സയ്യിദ് അബൂബക്കർ ചെറുകുഞ്ഞിക്കോയ തങ്ങൾ അൽബുഖാരി. വാഴക്കാട് കൊന്നാര് അബ്ദുർറഹ്മാൻ ബുഖാരിയുടെ മകൾ ഹലീമ എന്ന കുഞ്ഞി ബീവിയാണ് മാതാവ്. കരുവൻതിരുത്തിയിലെ പുത്തൻവീട്ടിൽ മുഹമ്മദ് മുസ്‌ലിയാരിൽ നിന്നാണ് ഖുർആനും പ്രാഥമിക ദർസീ കിതാബുകളും പഠിച്ചത്. കരുവൻതിരുത്തി ജുമുഅത്ത് പള്ളിയിലായിരുന്നു മുഹമ്മദ് മുസ്‌ലിയാർ ദർസ് നടത്തിയിരുന്നത്.

1956 ൽ സമസ്ത കേന്ദ്ര മുശാവറ അംഗമായി.

1975 ൽ മുശാവറ വൈസ് പ്രസിഡന്റ് അയനിക്കാട് ഇബ്രാഹിം മുസ്ലിയാരുടെ നിര്യാണത്തെ തുടർന്ന് വന്ന ഒഴിവിലേക്ക് സമസ്ത മുശാവറ സീനിയർ വൈസ് പ്രസിഡന്റ് ആയി തിരഞ്ഞെടുത്തു.

1989 ൽ അനിവാര്യ ഘട്ടത്തിൽ സമസ്ത പുനംഘടിപ്പിച്ചത് മുതൽ താജുൽ ഉലമ സയ്യിദ് അബ്ദുറഹ്മാൻ അൽ ബുഖാരി തങ്ങൾ സമസ്ത യുടെ പ്രസിഡന്റ് ആയി തിരഞ്ഞെടുക്കപ്പെട്ടു.


</doc>
<doc id="269576" url="https://ml.wikipedia.org/wiki?curid=269576" title="അവധി ഭാഷ">
അവധി ഭാഷ

ഹിന്ദിയുടെ ഒരു ഉപഭാഷയാണ് ഉത്തർ പ്രദേശിന്റെ മദ്ധ്യഭാഗത്തുള്ള ഒരു പ്രദേശമായ അവധിൽ സംസാരിക്കപ്പെടുന്ന ഭാഷയായ അവധി. ഹിന്ദിയുടെ പൂർവീ വിഭാഗത്തിൽപ്പെടുന്ന ഒരു ഉപഭാഷയാണിത്. 

ഉത്തർ പ്രദേശിലെ അവധ് ,ലോവർ ദൊവാബ് മേഖലകൾ, മധ്യ പ്രദേശ്, ബീഹാർ ദില്ലി സംസ്ഥാനങ്ങളിലെ ചില പ്രദേശങ്ങൾ, നേപാളിലെ ലുംബിനി, രാപ്തി, ഭേരി എന്നീ പ്രദേശങ്ങളിൽ അവധി സംസാരിക്കപ്പെടുന്നു.
ലോകത്തിലെ ഏറ്റവും കൂടുതൽ ആൾക്കാർ സംസാരിക്കുന്ന ഭാഷകളിൽ 29-ആം സ്ഥാനമാണ് ഈ ഭാഷക്കുള്ളത്.


</doc>
<doc id="269588" url="https://ml.wikipedia.org/wiki?curid=269588" title="കോൽക്കളി">
കോൽക്കളി

എന്നാൽ ഇതിൽ നിന്നെല്ലാം തികച്ചും വ്യത്യസ്തമാർന്നതാണ് കേരളത്തിലെ കോൽക്കളി .ചടുലമായ താളങ്ങളും ചുവടുകളും ആണ് മറ്റുള്ളവയിൽ നിന്നും ഇതിനെ വ്യത്യസ്തമാക്കുന്നത്. ആദ്യകാലത്ത് അരയ സമുദായക്കാർ ആരംഭിച്ച ഈ കലാരൂപം ഐതിഹ്യങ്ങളിൽ നിന്നാണോ അതോ വിദേശ കച്ചവടക്കാരിൽ നിന്നുമാണോ ഉരുത്തിരിഞ്ഞ 'തെന്ന് ഇന്നും തെളിയാത്ത ചരിത്രത്താതാളുകളിൽ ഭദ്രം .അരയർ വികസിപ്പിച്ചെടുത്ത കളി പിന്നീട് മാപ്പിളമാരുടെ വരവോടെ വളർന്ന് ഉച്ചിയിലെത്തുകയായിരുന്നു .കേരളത്തിലെ വിവിധ സമുദായക്കാർക്കിടയിൽ വിവിധ പേരുകളിൽ വ്യത്യസ്ത ശൈലിയോടെ നിലനിന്നിരുന്ന കോൽക്കളി ഇന്ന് പ്രധാനമായുംം രണ്ട് വിധത്തിലേ നില നിൽക്കുന്നുള്ളൂ.( അവതരണം കാണുന്നുള്ളൂ. ആദിവാസി വിഭാഗത്തിലെല്ലാം ഇന്നും നിലനിൽക്കുന്നുണ്ടാവുമെങ്കിലും അവ അജ്ഞാതമാണ്

ഹൈന്ദവ കോ ൽ ക്കളിയും മാപ്പിള കോൽക്കളിയും .ഇതിൽ ക്ഷേത്രാനുഷ്ഠാനവും ഉത്സവത്തിനും മാത്രമായി ഹൈന്ദവ കോ ൽ ക്കളി മാറിക്കഴി ഞ്ഞു. എന്നാൽ ദിനംപ്രതി വികസിക്കുന്നതും താളവും ചുവടും പാട്ടും നിരന്തരം പുരോഗമിക്കുന്നതും മാപ്പിള കോൽക്കളിയിലാണ്..) 

ണ്ൽക്കളി കേരളത്തിലെ വിവിധ സമുദായക്കാരുടെ ഇടയിൽ പ്രചാരത്തിലുള്ള ഒരു നാടൻ വിനോദമാണ്. കോൽക്കളി,കോലടിക്കളി, കമ്പടിക്കളി എന്നിങ്ങനെ പല പേരുകൾ ഉണ്ട്. എന്നാൽ മലബാറിലെ മുസ്ലീങ്ങളുടെയും ഹിന്ദുക്കളുടെയും ക്രിസ്ത്യാനികളുടെയും കോൽക്കളികൾ തമ്മിൽ പ്രകടമായ വ്യത്യാസങ്ങളുണ്ട്. വന്ദനക്കളി, വട്ടക്കോൽ, ചുറ്റിക്കോൽ, തെറ്റിക്കോൽ, ഇരുന്നുകളി, തടുത്തുകളി, താളക്കളി, ചവിട്ടിച്ചുറ്റൽ, ചുറഞ്ഞു ചുറ്റൽ, ചിന്ത്, ഒളവും പറവും തുടങ്ങി അറുപതോളം ഇനങ്ങൾ കോൽക്കളിയിൽ ഉണ്ട്.

പ്രധാനമായും പുരുഷന്മാർ ആണ് കോൽക്കളിയിൽ പങ്കെടുക്കാറുള്ളതെങ്കിലും സ്ത്രീകളും പെൺകുട്ടികളും ഇതിൽ പങ്കു ചേരാറുണ്ട്. ഇതിനെ “കോലാട്ടം“ എന്നു പറയുന്നു.
സാധാരണഗതിയിൽ എട്ടൊ പത്തോ ജോടി യുവാക്കൾ പ്രത്യേക വേഷവിധാനത്തോടെ ഇതിൽ പങ്കെടുക്കുന്നു. ചിലങ്കയിട്ടതൊ ഇടാത്തതൊ ആയ കമ്പുകൾ കോൽ കളിക്കാർ ഉപയോഗിക്കും. നൃത്തം ചെയ്യുന്നവർ (കോൽകളിക്കാർ) വട്ടത്തിൽ ചുവടുവെച്ച് ചെറിയ മുട്ടുവടികൾ കൊണ്ട് താളത്തിൽ അടിക്കുന്നു. നൃത്തം പുരോഗമിക്കുന്നതനുസരിച്ച് കോൽകളിക്കാരുടെ ഈ വൃത്തം വലുതാവുകയും ചുരുങ്ങുകയും ചെയ്യുന്നു. അകമ്പടിഗാനം പതിയെ ഉയർന്ന് നൃത്തം തീരാറാവുന്നതോടേ ഉച്ചസ്ഥായിയിലാവുന്നു.

കണ്ണൂർ അറക്കൽ അലി രാജാവിന്റെ സ്ഥാനാരോഹണത്തിനായി , കളരി അഭ്യാസിയും സംഗീത താള ബോധങ്ങളിൽ കഴിവുമുണ്ടായിരുന്ന ഹൈന്ദവ മുക്കുവ വിഭാഗത്തിൽപെട്ട പൈതൽ മരക്കാൻ 1850 കളിൽ ചിട്ടപ്പെടുത്തിയതാണ് ഇന്നത്തെ കോൽക്കളിയെന്ന് വിലയിരുത്തപ്പെടുന്നു. ക്ഷേത്രകലകൾ അവതരിപ്പിച്ച് പരിചയമുള്ള മരക്കാൻ താളങ്ങളുടെ അകമ്പടിയോടെ പുതിയ ഒരു കലക്ക് രൂപം നൽകുകയായിരുന്നു. 

കഥകളി, കോൽകളി, വേലകളി, തച്ചോളികളി, തുടങ്ങിയ കേരളത്തിലെ പല രംഗകലാരൂപങ്ങളും അവയുടെ പരിണാമത്തിൽ കളരിപ്പയറ്റിൽ നിന്ന് പലതും കടം കൊണ്ടിട്ടുണ്ട്. കഥകളിയിൽ കലാകാരന്റെ ശരീരത്തിന് മെയ്‌വഴക്കം വരുത്തുന്ന സമ്പ്രദായം കളരിപ്പയറ്റിൽ നിന്ന് കടം കൊണ്ടതാണ്. കോൽകളിയിലെ പല വടിവുകളും നൃത്തച്ചുവടുകളും പദവിന്യാസവും കളരിപ്പയറ്റിൽ നിന്ന് കടംകൊണ്ടതാണ്.


</doc>
<doc id="269589" url="https://ml.wikipedia.org/wiki?curid=269589" title="പന്നിമൂക്കൻ ആമ">
പന്നിമൂക്കൻ ആമ

പാപ്പുവ ന്യൂ ഗിനിയയിലും ഓസ്ട്രേലിയയിലും കാണുന്ന ശുദ്ധജല ആമയാണ് പിഗ്-നോസ്ഡ് ടർട്ടിൽ (Pig-Nosed Turtle) എന്ന പന്നിമൂക്കൻ ആമ. കെരെറ്റൊചെലിസ് ഇൻസ്കൾപ്റ്റ (Carettochelys insculpta) എന്നാണ് ശാസ്ത്രനാമം. കെരെറ്റൊചിലിഡേ എന്ന ആമകുടുംബത്തിലെ ഇന്ന് ജീവിച്ചിരിക്കുന്ന ഏക അംഗമാണ് ഇത്. നാലുകോടി വർഷം മുൻപേ ഈ കുടുംബത്തിൽപെട്ട ആമകൾ ഭൂമിയിൽ ജീവിച്ചിരുന്നു. ഇവയ്ക്ക് കടലാമകളെപ്പോലെ നീന്താനുള്ള തുഴ പോലെയുള്ള അവയവം ഉണ്ട്. ഇവയുടെ മൂക്ക് പന്നികളുടെ മൂക്കിനു സമാനമാണ്. ഈ മൂക്ക് വെള്ളത്തിന്റെ പുറത്തേക്ക് തള്ളി ഇരകളെ ആകർഷിച്ചാണ് ഇവ ഇര പിടിക്കുന്നത്. ഇവയുടെ മൂക്കിന്റെ ഭാഗത്തിന് സംവേദനക്ഷമത കൂടുതലുമാണ്. കൂട്ടിലിട്ട് വളർത്താൻ വേണ്ടി വൻതോതിൽ ഇവ വേട്ടയാടപ്പെടുന്നുണ്ട്.


</doc>
<doc id="269590" url="https://ml.wikipedia.org/wiki?curid=269590" title="വട്ടക്കളി">
വട്ടക്കളി

ക്രിസ്ത്യാനികളുടെ ഇടയിൽ കല്യാണത്തോടനുബന്ധിച്ചുള്ള ഒരു വിനോദകലയാണ് വട്ടക്കളി. കല്യാണ നാളിലും തുടർനുള്ള രണ്ടു മൂന്നു ദിനങ്ങളിലും കളികൾ നടത്തും.
മതപരമായ ഗാനങ്ങളാണു പാടുന്നത്.വധൂവരന്മാരെ വിശേഷ വസ്ത്രാഭരണാദികൾ അണിയിക്കുന്നതായി വർണ്ണിക്കുന്ന പാട്ടുകളും ഉണ്ട്.

</doc>
<doc id="269599" url="https://ml.wikipedia.org/wiki?curid=269599" title="അഷ്ടകലാശം">
അഷ്ടകലാശം

കഥകളിയിലെ മറ്റു കലാശങ്ങളിൽ നിന്ന് ഭിന്നവും മനോഹരവുമായ ഒരു നൃത്തവിശേഷമാണ് അഷ്ടകലാശം. കാലകേയവധത്തിൽ അർജ്ജുനനും കല്യാണസൗഗന്ധികത്തിൽ ഹനുമാനും സുഭദ്രാഹരണത്തിൽ കർണ്ണനും ബലരാമനും ചേർന്നും ഒക്കെ ഈ നൃത്തവിശേഷം പതിവുണ്ട്. പ്രധാനമായും തീവ്രവികാരത്തെ സൂചിപ്പിക്കുന്ന സന്ദർഭങ്ങളിൽ ആണ് ഇത് പതിവുള്ളത്. യശശ്ശരീരനായ കീഴ്പ്പടം കുമാരൻനായർ ലവണാസുരവധത്തിൽ ഹനൂമാനും ലവകുശന്മാരും ഒപ്പം അഷ്ടകലാശം എടുക്കാറുണ്ട്. അടുത്തകാലത്ത് ബാലിവിജയത്തിലെ ബാലിയും ഇത് ചവിട്ടുന്നുണ്ട്. കലാശങ്ങൾ ക്രമേണ വേഗത്തിലാകുന്നതും മേളത്തിനനുസരിച്ച് നടൻ നൃത്തം ചവിട്ടുന്നതും കാണാൻ രസമാണ്.




</doc>
<doc id="269606" url="https://ml.wikipedia.org/wiki?curid=269606" title="നാലാം കേരളനിയമസഭ">
നാലാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന നാലാമത്തെ നിയമസഭാ പൊതു തിരഞ്ഞെടുപ്പിൽ (1970) തിരഞ്ഞെടുക്കപ്പെട്ട അംഗങ്ങളായിരുന്നു നാലാം കേരള നിയമസഭയെ പ്രതിനിധീകരിച്ചത്. 1970 ഒക്ടോബർ നാലിനാണ് സി. അച്യുതമേനോന്റെ നേതൃത്വത്തിൽ നാലാം കേരള നിയമസഭ ഔദ്യോഗികമായി നിലവിൽ വന്നത്. 1970 സെപ്റ്റംബർ പതിനേഴിനാണ് അസംബ്ലി തിരഞ്ഞെടുപ്പ് നടന്നത്. മൂന്നാം നിയമസഭ തിരഞ്ഞെടുപ്പിനെ തുടർന്ന് ഇ.എം.എസ്‌. നമ്പൂതിരിപ്പാടും തുടർന്ന് സി. അച്യുതമേനോനനും മുഖ്യമന്ത്രിമാരായിരുന്നു. അച്യുതമേനോൻ മന്ത്രിസഭ കാലാവധി പൂർത്തിയാക്കുകയും 1970-ൽ തിരഞ്ഞെടുപ്പിനെ നേരിടുകയും ചെയ്തു. തിരഞ്ഞെടുപ്പിനെ നേരിട്ട് തുടർച്ചയായി അതെ മന്ത്രിസഭ ആദ്യമായി കേരളത്തിൽ അധികാരത്തിലേറിയത് നാലാം കേരളനിയമസഭയുടെ തിരഞ്ഞെടുപ്പിലൂടെയാണ്. 

== തിരഞ്ഞടുപ്പ്, മന്ത്രിസഭ



</doc>
<doc id="269609" url="https://ml.wikipedia.org/wiki?curid=269609" title="അഞ്ചാം കേരളനിയമസഭ">
അഞ്ചാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന അഞ്ചാമത്തെ നിയമസഭാ പൊതു തിരഞ്ഞെടുപ്പിൽ (1977) തിരഞ്ഞെടുക്കപ്പെട്ട അംഗങ്ങളായിരുന്നു അഞ്ചാം കേരള നിയമസഭയെ പ്രതിനിധീകരിച്ചത്. 1977 മാർച്ച് ഇരുപത്തഞ്ചിനാണ് കെ. കരുണാകരന്റെ നേതൃത്വത്തിൽ അഞ്ചാം കേരള നിയമസഭ ഔദ്യോഗികമായി നിലവിൽ വന്നത്. 1977 മാർച്ച് പത്തൊൻപതിനാണ് അസംബ്ലി തിരഞ്ഞെടുപ്പ് നടന്നത്. നാലാം നിയമസഭ തിരഞ്ഞെടുപ്പിനെ തുടർന്ന് അധികാരത്തിലേറിയ സി. അച്യുതമേനോനൻ മന്ത്രിസഭ 1975 ഒക്ടോബറിൽ കാലാവധി പൂർത്തിയാക്കിയെങ്കിലും അടിയന്തരാവസ്ഥയെ (1975-1977) മൂലം തിരഞ്ഞെടുപ്പ് നടക്കാതെ വന്നതിനാൽ നാലാം നീയമസഭ തുടർഭരണം നടത്തുകയും 1977 മാർച്ച് 19-ന് തിരഞ്ഞെടുപ്പിനെ നേരിടുകയും ചെയ്തു. തുടർന്ന് നടന്ന തിരഞ്ഞെടുപ്പിലാണ് കരുണാകര മന്ത്രിസഭ അധികാരത്തിലേറിയത്.



</doc>
<doc id="269611" url="https://ml.wikipedia.org/wiki?curid=269611" title="ആറാം കേരളനിയമസഭ">
ആറാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന ആറാമത്തെ നിയമസഭാ പൊതു തിരഞ്ഞെടുപ്പിൽ (1980) തിരഞ്ഞെടുക്കപ്പെട്ട അംഗങ്ങളായിരുന്നു ആറാം കേരള നിയമസഭയെ പ്രതിനിധീകരിച്ചത്. 1980 ജനുവരി ഇരുപത്തഞ്ചിനാണ് ഇ.കെ. നായനാരിന്റെ നേതൃത്വത്തിൽ ആറാം കേരള നിയമസഭ ഔദ്യോഗികമായി നിലവിൽ വന്നത്. 1980 ജനുവരി ഇരുപത്തൊന്നിനാണ് അസംബ്ലി തിരഞ്ഞെടുപ്പ് നടന്നത്. അഞ്ചാം നിയമസഭ കൂട്ടു മന്ത്രിസഭയായതിനാൽ നാലു മുഖ്യമന്ത്രിമാർ ഈ കാലയളവിൽ ഭരണം നടത്തുകയുണ്ടായി. സി എച്ച് മുഹമ്മദ് കോയ മുഖ്യമന്ത്രി ആയതും ഇക്കാലത്താണ്, 1979 ഡിസംബർ ഒന്നിനു ഭരണപക്ഷത്തിലെ നാലു അംഗങ്ങൾ പിൻവാങ്ങുകയും മന്ത്രിസഭയ്ക്ക് ഭൂരുപക്ഷം ഇല്ലാഞ്ഞതിനാൽ രാഷ്ട്രപതി ഭരണം ഏർപ്പെടുത്തുകയും ചെയ്തു. തുടർന്ന് നടന്ന തിരഞ്ഞെടുപ്പിലാണ് ഇ.കെ നായനാരുടെ നേതൃത്വത്തിൽ ഇടതുപക്ഷം മന്ത്രിസഭ രൂപികരിച്ച് അധികാരത്തിലേറിയത്.



</doc>
<doc id="269613" url="https://ml.wikipedia.org/wiki?curid=269613" title="ഏഴാം കേരളനിയമസഭ">
ഏഴാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന ഏഴാമത്തെ നിയമസഭാ പൊതു തിരഞ്ഞെടുപ്പിൽ (1980) തിരഞ്ഞെടുക്കപ്പെട്ട അംഗങ്ങളായിരുന്നു ഏഴാം കേരള നിയമസഭയെ പ്രതിനിധീകരിച്ചത്. 1982 മേയ് ഇരുപത്തിനാലിനാണ് കെ. കരുണാകരന്റെ നേതൃത്വത്തിൽ ഏഴാം കേരള നിയമസഭ ഔദ്യോഗികമായി നിലവിൽ വന്നത്. 1982 മേയ് പത്തൊൻപതിനാണ് അസംബ്ലി തിരഞ്ഞെടുപ്പ് നടന്നത്.



</doc>
<doc id="269615" url="https://ml.wikipedia.org/wiki?curid=269615" title="എട്ടാം കേരളനിയമസഭ">
എട്ടാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന എട്ടാമത്തെ നിയമസഭാ പൊതു തിരഞ്ഞെടുപ്പിൽ (1987) തിരഞ്ഞെടുക്കപ്പെട്ട അംഗങ്ങളായിരുന്നു എട്ടാം കേരള നിയമസഭയെ പ്രതിനിധീകരിച്ചത്. 1987 മാർച്ച് ഇരുപത്താറിനാണ് ഇ.കെ. നായനാരിന്റെ നേതൃത്വത്തിൽ എട്ടാം കേരള നിയമസഭ ഔദ്യോഗികമായി നിലവിൽ വന്നത്. 1987 മാർച്ച് ഇരുപത്തിമൂന്നിനാണ് അസംബ്ലി തിരഞ്ഞെടുപ്പ് നടന്നത്.



</doc>
<doc id="269616" url="https://ml.wikipedia.org/wiki?curid=269616" title="പന്ത്രണ്ടാം കേരളനിയമസഭ">
പന്ത്രണ്ടാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന പന്ത്രണ്ടാമത്തെ നിയമസഭാ പൊതു തിരഞ്ഞെടുപ്പിൽ (2006) തിരഞ്ഞെടുക്കപ്പെട്ട അംഗങ്ങളായിരുന്നു പന്ത്രണ്ടാം കേരള നിയമസഭയെ പ്രതിനിധീകരിച്ചത്. 2006 മേയ് പതിനെട്ടിനാണ് വി.എസ്. അച്യുതാനന്ദന്റെ നേതൃത്വത്തിൽ പന്ത്രണ്ടാം കേരള നിയമസഭ ഔദ്യോഗികമായി നിലവിൽ വന്നത്. 1980 ജനുവരി ഇരുപത്തൊന്നിനാണ് അസംബ്ലി തിരഞ്ഞെടുപ്പ് നടന്നത്. 



</doc>
<doc id="269629" url="https://ml.wikipedia.org/wiki?curid=269629" title="വിനോദ് കോവൂർ">
വിനോദ് കോവൂർ

ഒരു മലയാള ഹാസ്യനടനാണ് വിനോദ് കോവൂർ (ജനനം: 17 ജൂലൈ1969).. നാടക രംഗത്തുകൂടി അഭിനയ രംഗത്തെത്തിയ വിനോദ് ആദാമിന്റെ മകൻ അബു, പുതിയ തീരങ്ങൾ,101 ചോദ്യങ്ങൾ , വല്ലാത്ത പഹയൻ എന്നീ ചിത്രങ്ങളിലും അഭിനയിച്ചിട്ടുണ്ട്. കോഴിക്കോട് ജില്ലയിലെ കോവൂർ സ്വദേശിയായ ഇദ്ദേഹം മഴവിൽ മനോരമ ചാനലിൽ പ്രദർശിപ്പിക്കുന്ന മറിമായം എന്ന ഹാസ്യ സീരിയലിലൂടെയാണ് ശ്രദ്ധേയനായത്. മീഡിയ വൺ ടെലിവിഷൻ ചാനലിലെ "എം80 മൂസ" എന്ന ടെലി സീരിയലിൽ പ്രധാന കഥാപാത്രത്തെ അവതരിപ്പിക്കുന്നു.

കുട്ടിക്കാലത്ത് കാമ്പിശ്ശേരി നാടക മത്സരത്തിൽ മികച്ച ബാല താരമായിരുന്നു. കോഴിക്കോട് യൂണിവേഴ്സിറ്റിയിലൂടെ ബി സോൺ, ഇന്റർസോൺ മത്സരങ്ങളിൽ വിജയിച്ചു. കേരള സർക്കാരിന്റെ കേരളോത്സവ നാടക മത്സരത്തിൽ തുടർച്ചയായി നാലു വർഷം മികച്ച നടനായിരുന്നു.

കേരള സർക്കാരിന്റെ കേരളോത്സവ നാടകമത്സരത്തിൽ തുടർച്ചയായി നാലുവർഷം മികച്ച നടനായി തെരഞ്ഞെടുക്കപ്പെട്ടു.



</doc>
<doc id="269630" url="https://ml.wikipedia.org/wiki?curid=269630" title="ചെറുവല്ലൂർ">
ചെറുവല്ലൂർ

ആലപ്പുഴ ജില്ലയിലെ ചെങ്ങന്നൂർ താലൂക്കിൽ ചെറിയനാട് പഞ്ചായത്തിൽ ഉൾപെടുന്ന ഒരു പ്രദേശം ആണ് ചെറുവല്ലൂർ. കൊല്ലകടവിനും വെൺമണിക്കു നടുവിലുള്ള ഒരു നാട്ടിൻപുറ പ്രദേശമാണിത്. അനേകം നെൽ വയലുകൾ ഉള്ള ഒരു പ്രദേശമാണ് ചെറുവല്ലൂർ. ഈ നാട്ടിൽ സർക്കാർ ജെ. ബി. സ്കൂൾ ഉണ്ട്. ഇന്നു ഈ സ്കൂളിൽ ഈ നാടിനു അടുത്തും അകലെനിന്നും ഒരുപാട് കുട്ടികൾ ഇവിടെ വിദ്യ അഭ്യസിക്കുന്നുണ്ട്.




http://lsgkerala.in/cheriyanadpanchayat'
http://wikiedit.org/India/Cheriyanad/224046


</doc>
<doc id="269653" url="https://ml.wikipedia.org/wiki?curid=269653" title="സീഗാ വെർതോവ്">
സീഗാ വെർതോവ്

റഷ്യൻ ഡോക്യുമെന്ററി,ന്യൂസ് റീൽ നിർമ്മാതാവുംചലച്ചിത്ര സൈദ്ധാന്തികനുമായിരുന്ന ഡേവിഡ് അബ് ലേവിച്ച് കൗഫ് മാൻ എന്ന സീഗാ വെർതോവ് അന്നത്തെ റഷ്യൻ സാമ്രാജ്യത്തിന്റെ ഭാഗമായിരുന്ന പോളണ്ടിലെ ബാലിസ്തോക്കിൽ ഒരു ജൂതകുടുംബത്തിലാണ് ജനിച്ചത്. (:1896 ജനു: 2– 1954 ഫെബ്: 12) സൈറ്റ് ആൻഡ് സൗണ്ട് എന്ന സംഘടന 2012 ൽ നടത്തിയ വോട്ടെടുപ്പിൽ വെർത്തോവിന്റെ ചലച്ചിത്രസൃഷ്ടിയായ " മാൻ വിത്ത് എ മൂവിക്യാമറ"യെ (1928) ഇതുവരെയുള്ള ഏറ്റവും മികച്ച ചലച്ചിത്രങ്ങളിൽ എട്ടാമത്തേതായി തിരഞ്ഞെടുത്തിരുന്നു. 

1915 ലെ ജർമ്മൻ സേനയുടെ അധിനിവേശത്തെത്തുടർന്ന് മോസ്കോയിലേയ്ക്കു പാലായനം ചെയ്ത വെർതോവിന്റെ കുടുംബം പെട്രോഗാഡിൽ താമസമാക്കുകയാണ് ചെയ്തത്. സംഗീതം അഭ്യസിയ്ക്കാൻ തുടങ്ങിയ വെർതോവ് പിന്നീട് എഴുത്തിലേയ്ക്കും തിരിഞ്ഞു. 1916-17 കാലത്ത് സെന്റ് പീറ്റേഴ്സ് സർവ്വകലാശാലയിൽ വൈദ്യശാസ്ത്രപഠനത്തിനു ചേർന്ന വെർതോവ് പഠനത്തിന്റെ ഇടവേളകളിൽ സ്വയം "സൗണ്ട് കൊളാഷ് "പരീക്ഷണങ്ങൾ നടത്തുകയുമുണ്ടായി. ഇക്കാലത്താണ് "കറങ്ങുന്ന പമ്പരം" (Spinning Top)എന്നർത്ഥം വരുന്ന "സീഗാ വെർതോവ്" എന്ന തൂലികാനാമം അദ്ദേഹം സ്വീകരിച്ചത്. 



</doc>
<doc id="269656" url="https://ml.wikipedia.org/wiki?curid=269656" title="പട്ടാമ്പി താലൂക്ക്">
പട്ടാമ്പി താലൂക്ക്

പാലക്കാട് ജില്ലയിലെ ഒരു താലൂക്കാണു പട്ടാമ്പി താലൂക്ക്. തൃത്താല നിയോജകമണ്ഡലത്തിലെ ചാലിശ്ശേരി , നാഗലശ്ശേരി , തൃത്താല , കപ്പൂർ , പട്ടിത്തറ , തിരുമിറ്റക്കോട് , ആനക്കര , പരുതൂർ എന്നീ പഞ്ചായത്തുകളും പട്ടാമ്പി നിയോജകമണ്ഡലത്തിലെ തിരുവേഗപ്പുറ , വിളയൂർ , കൊപ്പം , ഓങ്ങല്ലൂർ , കുലുക്കല്ലൂർ , മുതുതല , വല്ലപ്പുഴ എന്നീ പഞ്ചായത്തുകളും പട്ടാമ്പി നഗരസഭയും ചേർന്നതാണു പട്ടാമ്പി താലൂക്ക് . 2013 ഡിസംബർ 23-നാണു ഈ താലൂക്ക് നിലവിൽ വന്നത്. 
പട്ടാമ്പി താലൂക്ക് രൂപീകരിക്കണമെന്ന് ആവശ്യത്തിനു വർഷങ്ങളുടെ പഴക്കമുണ്ട്. പഴയ മദ്രാസ് സംസ്ഥാനത്തിലെ മലബാർ ജില്ലയിൽ ഉൾപ്പെടുന്ന വള്ളുവനാട്‌ താലൂക്ക്‌ വിഭജിച്ച്‌ പട്ടാമ്പി ആസ്‌ഥാനമായി താലൂക്ക്‌ രൂപീകരിക്കണമെന്ന ആവശ്യമാണ്‌ ആദ്യകാലത്ത്‌ ഉയർന്നുവന്നത്‌. ഈ ആവശ്യം 1955 മുതൽ 1957-വരെ പട്ടാമ്പിയെ നിയമസഭയിൽ പ്രതിനിധീകരിച്ചിരുന്ന ഇ.പി. ഗോപാലൻ സഭയിൽ അവതരിപ്പിച്ചിരുന്നു. 1969-ൽ മണ്ണാർക്കാട് താലൂക്ക് നിലവിൽ വന്നതോടെയാണ് ഒറ്റപ്പാലം താലൂക്ക് വിഭജിച്ച് പട്ടാമ്പി താലൂക്ക് രൂപവത്കരിക്കണമെന്ന ആവശ്യം ശക്തമായത്. അക്കാലത്ത് പട്ടാമ്പിയെ പ്രതിനിധീകരിച്ച് നിയമസഭയിലെത്തിയത് ഇ.എം.എസ്. ആയിരുന്നു. ആവശ്യം പരിഗണിച്ചെങ്കിലും പിന്നീട് വളരെ പെട്ടെന്നു തന്നെ മറ്റു ചില കാരണങ്ങളാൽ ഇ.എം.എസ്. മന്ത്രിസഭ രാജിവെച്ചതിനാൽ ഈ നിർദ്ദേശം പ്രാവർത്തികമായില്ല. പിന്നീട് താലൂക്ക് രൂപീകരിക്കണമെന്ന് ആവശ്യമുന്നയിച്ച് നിരവധി പ്രക്ഷോഭങ്ങൾ പട്ടാമ്പിയിൽ നടന്നു. 1982-ൽ നടന്ന 72 മണിക്കൂർ നിരാഹാര സമരം, മണ്ഡലാടിസ്ഥാനത്തിൽ നടന്ന ബന്ദ്, അനുബന്ധ സമരങ്ങൾ എന്നിവയൊക്കെ താലൂക്ക് യാഥാർഥ്യമാക്കണമെന്നാവശ്യപ്പെട്ട് നടന്നിട്ടുണ്ട് നിയമസഭയിൽ പട്ടാമ്പി നിയോജകമണ്ഡലത്തെ പ്രതിനിധീകരിച്ച പ്രതിനിധികളായ ഇ.പി. ഗോപാലൻ (1955,1977), ഇ.എം.എസ്. ( 1960, 1965, 1967, 1971), എം.പി. ഗംഗാധരൻ (1980), ലീല ദാമോദര മേനോൻ (1987), കെ.ഇ. ഇസ്മായിൽ (1982, 1991,1996), എം.പി. താമി എന്നിവരെല്ലാം പട്ടാമ്പി താലൂക്കിനായി ശബ്ദമുയർത്തിയിരുന്നു. കെ.ഇ. ഇസ്മായിൽ റവന്യൂ മന്ത്രിയായിരുന്നപ്പോൾ പട്ടാമ്പി താലൂക്ക് രൂപീകരിച്ചെന്ന് സഭയിൽ പ്രഖ്യാപനമുണ്ടായെങ്കിലും യാഥാർത്ഥ്യമായില്ല. തുടർന്ന് 2001 മുതൽ 2016 വരെ പട്ടാമ്പിയെ നിയമസഭയിൽ പ്രതിനിധീകരിച്ച സി.പി. മുഹമ്മദിന്റെ ശ്രമഫലമായാണു പട്ടാമ്പി താലൂക്ക് 2013 ഡിസംബർ 23-നു രൂപീകരിക്കപ്പെട്ടത്. 

2013 ഡിസംബർ 23-നു കേരള മുഖ്യമന്ത്രി ഉമ്മൻചാണ്ടി പട്ടാമ്പി താലൂക്കിന്റെ പ്രഖ്യാപനം നിർവ്വഹിച്ചു. പാലക്കാട് അഡീഷണൽ തഹസിൽദാർ പി.എസ്. വിജയനാണ് പട്ടാമ്പി താലൂക്കിന്റെ ആദ്യ തഹസിൽദാർ.


</doc>
<doc id="269657" url="https://ml.wikipedia.org/wiki?curid=269657" title="ഹംപി കൊനേരു">
ഹംപി കൊനേരു

ഇന്ത്യയിൽ നിന്നുള്ള ചെസ്സ് ഗ്രാൻഡ്‌മാസ്റ്ററായ ഹംപി കൊനേരു . ഇംഗ്ലീഷ്: Humpy Konery. ആന്ധ്രാപ്രദേശിലെ ഗുഡിവാഡയിലാണ് ഹംപി ജനിച്ചത്.(ജനനം: 1987 മാർച്ച് 31). ജൂഡിറ്റ് പോൾഗാറിനു ശേഷം എലോ റേറ്റിങ്ങിൽ 2600 കടന്ന രണ്ടാമത്തെ വനിതാ ചെസ്സ് താരവുമാണ് ഹംപി.

1987 മാർച്ച് 31 ജനിച്ചു, ആന്ധ്രപ്രദേശിലെ വിജയവാഡക്കടുത്തുള്ള ഗുഡിവാഡയിലാണ് ജനിച്ചത്. അച്ഛൻ അശോക് കൊനേരു. അച്ഛൻ തന്നെയാണ് ഹംപിയുറ്റെ ആദ്യത്തെ പരിശീലകനും. "ഹമ്പി" എന്നാൽ വിദേശീയ ഭാഷയിൽ "വിജയി" എന്നാണർത്ഥം. ഹംപിക്ക് പേരിടാൻ അതാണ് കാരണം. ആ പേരിൽ വിളിക്കുന്നത് അവൾക്ക് പ്രചോദനമാകുകയും ഭാവിയിൽ ഒരു ലോക ചാമ്പ്യനായി മാറാനിടയാകുകയും ചെയ്യട്ടെ എന്നായിരുന്നു അച്ഛന്റെ മനസ്സിൽ. ഹംപിയുറ്റെ മുത്തച്ഛൻ, പ്രേം ചന്ദ് റാവും 73 വയസ്സുവരെ കണക്ക് പഠിപ്പിച്ചിരുന്ന മാഷായിരുന്നു. അദ്ദേഹത്തിനും ചെസ്സ് ഇഷ്ടമായിരുന്നു. എന്നാൽ അയല്പക്കക്കാർക്കൊന്നും വലിയ മതിപ്പില്ലായിരുന്നു എല്ലാവരും ടി.വി. വാങ്ങിക്കാൻ മത്സരിച്ചിരുന്ന അക്കാലത്ത് ഹമ്പിയുടെ അച്ഛൻ വീട്ടിൽ ഒരു കമ്പ്യൂട്ടർ വാങ്ങിയെന്നും ഇത് മൂലം പലരും അവരെ കളിയാക്കിയെന്നും രേഖപ്പെടുത്തിയിട്ടുണ്ട്.

വിദ്യാഭ്യാസം ഗുണ്ടൂരിലെ ചലപതി റസിഡൻഷ്യൽ സ്കൂളീൽ നടന്നു. 1995 ൽ എട്ടുവയസ്സിൽ താഴെയുള്ളവരുടെ നാഷണൽ ചാമ്പ്യൻഷിപ്പോടെയാണ് കരിയറിൽ തുടക്കം. 12ആം വയസ്സിൽ ഇന്റെർ നാഷണൽ മാസ്റ്റർ ചാമ്പ്യൻഷിപ്പ് നേടി. 15ആംവയസ്സിൽ ഇന്റെർ നാഷണൽ ഗ്രാന്റ് മാസ്റ്റർ റ്റൈറ്റിൽ നേടുന്ന പ്രായം കുറഞ്ഞ താരമായി. അർജുന,പത്മശ്രീ പുരസ്കാരങ്ങൾ നൽകി രാഷ്ട്രം അവരെ ആദരിച്ചിട്ടുണ്ട്.

ഒ.എൻ.ജി.സി. യിൽ പേർസണൽ അഡ്മിനിസ്ട്രേറ്റീവ് ഓഫീസർ ആയി ജോലി ചെയ്യുന്നു.


</doc>
<doc id="269660" url="https://ml.wikipedia.org/wiki?curid=269660" title="ഗീത് സേഥി">
ഗീത് സേഥി

ഇന്ത്യയിൽ നിന്നുള്ള ഇംഗ്ലീഷ് ബില്യാർഡ്സ് കളിക്കാരനാണ് ഗീത് സേഥി എന്നറിയപെടുന്ന ഗീത് ശ്രീരാം സേഥി (ജനനം: 1961 ഏപ്രിൽ 17). 1992-1993-ൽ ഇദ്ദേഹത്തിനു രാജീവ് ഗാന്ധി ഖേൽരത്ന പുരസ്കാരം ലഭിക്കുകയുണ്ടായി. 1986-ൽ അർജുന അവാർഡും അതെ വർഷം തന്നെ പത്മശ്രീയും ലഭിക്കുകയുണ്ടായി.


</doc>
<doc id="269664" url="https://ml.wikipedia.org/wiki?curid=269664" title="സുവർണ ചതുരം">
സുവർണ ചതുരം

ഇന്ത്യയിലെ നാലു പ്രധാന നഗരങ്ങളായ ഡെൽഹി, മുംബൈ, ചെന്നൈ, കൊൽക്കത്ത എന്നിവയെ തമ്മിൽ ബന്ധിപ്പിക്കുന്ന ദേശീയ പാതകളുടെ ശൃംഖലയാണു സുവർണ ചതുരം എന്നറിയപ്പെടുന്നത്.

</doc>
<doc id="269678" url="https://ml.wikipedia.org/wiki?curid=269678" title="മാൻ വിത്ത് എ മൂവിക്യാമറ (ചലച്ചിത്രം)">
മാൻ വിത്ത് എ മൂവിക്യാമറ (ചലച്ചിത്രം)

റഷ്യൻ ഡോക്യുമെന്ററി,ന്യൂസ് റീൽ നിർമ്മാതാവുംചലച്ചിത്ര സൈദ്ധാന്തികനുമായിരുന്ന ഡേവിഡ് അബ് ലേവിച്ച് കൗഫ് മാൻ എന്ന സീഗാ വെർതോവ് സംവിധാനം ചെയ്ത് 1929 ൽ പുറത്തിറങ്ങിയ നിശ്ശബ്ദ ഡോക്യുമെന്ററി ചിത്രമാണ് മാൻ വിത്ത് എ മൂവിക്യാമറ. ഈ ചിത്രത്തിൽ അഭിനേതാക്കളോ പ്രത്യേകമായി ഒരു ഇതിവൃത്തമോ ഇല്ല. വെർതോവിന്റെ പത്നി എലിസാവേറ്റ സ്വിലോവയാണ് ഈ ചിത്രത്തിന്റെ എഡിറ്റിങ്ങ് ജോലികൾ നിർവ്വഹിച്ചത്.

സൈറ്റ് ആൻഡ് സൗണ്ട് എന്ന സംഘടന 2012 ൽ നടത്തിയ വോട്ടെടുപ്പിൽ വെർത്തോവിന്റെ ചലച്ചിത്രസൃഷ്ടിയായ " മാൻ വിത്ത് എ മൂവിക്യാമറയെ (1929) ഇതുവരെയുള്ള ഏറ്റവും മികച്ച ചലച്ചിത്രങ്ങളിൽ എട്ടാമത്തേതായി തിരഞ്ഞെടുത്തിരുന്നു.



</doc>
<doc id="269679" url="https://ml.wikipedia.org/wiki?curid=269679" title="മിഖായേൽ റോം">
മിഖായേൽ റോം

റഷ്യൻ ചലച്ചിത്രകരനും ചൽച്ചിത്ര സൈദ്ധാന്തികനുമായിരുന്ന മിഖായേൽ ഇലിയിച്ച് റോം ഇർകുത് സ്കിലാണ് ജനിച്ചത്.(24 ജനു: 1901 – 1 നവം: 1971).1917 ൽ ബിരുദപഠനത്തിനു ശേഷം പെയിന്റിങ്ങിനു മോസ്കോ കലാശാലയിൽ ചേർന്ന റോം 1918 മുതൽ 1921 വരെ നീണ്ടുനിന്ന റഷ്യൻ ആഭ്യന്തരയുദ്ധത്തിലും പങ്കെടുത്തു.ഇക്കാലയളവിലാണ് റഷ്യൻ ജനജീവിതത്തെ റോം അടുത്തറിയുന്നത്.
1925 ൽ അന്നാഗൊലുബ്കിനായുടെ കീഴിൽ ശില്പവേലയിലും ബിരുദമെടുക്കുകയുണ്ടായി.
1928- 30 കാലത്ത് ചലച്ചിത്രസംബന്ധിയായ ഗവേഷണങ്ങളിൽ മുഴുകിയ റോം മോസ്കോ ഫിലിം സ്റ്റുഡിയോയിൽ പരിശീലനം തേടുകയുണ്ടായി.1940 മുതൽ 43 വരെ അവിടെയുള്ള സർഗ്ഗാത്മക,നിർമ്മാണപ്രവർത്തനങ്ങളുടെ തലവനായിരുന്നു റോം.1962 ൽ ആണ് പ്രൊഫസർ പദവിയിലേയ്ക്കു ഉയർത്തപ്പെടുന്നത്.


</doc>
<doc id="269692" url="https://ml.wikipedia.org/wiki?curid=269692" title="കെ.ടി. അച്യുതൻ">
കെ.ടി. അച്യുതൻ

കേരളത്തിലെ ഒരു കോൺഗ്രസ് നേതാവായിരുന്നു കെ.ടി. അച്യുതൻ (ആംഗലേയം : "K.T. Achuthan") . കേരളത്തിന്റെ ഗതാഗത വകുപ്പ് മന്ത്രി
തൊഴിൽ വകുപ്പ് മന്ത്രി എന്നീ നിലകളിൽ പ്രവർത്തിച്ച ഇദ്ദേഹം അര നൂറ്റാണ്ടു കാലത്തോളം കേരള രാഷ്ട്രീയത്തിൽ ശ്രദ്ധിക്കപ്പെട്ട പ്രമുഖവ്യക്തിയാണ്.

തെയ്യൻ വൈദ്യരുടേയും മാധവിയുടേയും മകനായി 1911 ഏപ്രിലിൽ ജനിച്ചു. 1999 ജനുവരി 8-ന് മരിച്ചു.


കുറിപ്പ്.

സാവിത്രിയാണ് ഭാര്യ. കുട്ടികൾ മൂന്ന് ആണും മൂന്ന് പെണ്ണും.


</doc>
<doc id="269694" url="https://ml.wikipedia.org/wiki?curid=269694" title="എ. വിജയരാഘവൻ">
എ. വിജയരാഘവൻ

കേരളത്തിൽ നിന്നുള്ള മുൻ ലോക്സഭാംഗവും രാജ്യസഭാംഗവുമായിരുന്നു എ. വിജയരാഘവൻ (ജനനം: 23 മാർച്ച് 1956). ഒരു തവണ ലോക്സഭാംഗമായും ഒരു തവണ രാജ്യസഭാംഗമായും പ്രവർത്തിച്ചിട്ടുണ്ട്. സി.പി.ഐ.എം കേന്ദ്ര കമ്മിറ്റി അംഗമാണ്. എ ഇടതുപക്ഷ ജനാധിപത്യ മുന്നണി (എൽ.ഡി.എഫ്) കൺവീനറാണ്

1956 മാർച്ച് 23ന് മലപ്പുറത്ത് ജനിച്ചു. ആപമ്പാടൻ പരങ്ങോടന്റെയും മാളുക്കുട്ടിയമ്മയുടേയും മകനാണ്.ബി.എ, എൽ.എൽ.ബി ബിരുദങ്ങൾ നേടി. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. 
2014 ൽ പതിനാറാം ലോകസഭയിലേക്ക്. നടന്ന തെരെഞ്ഞെടുപ്പിൽ പരാജയപ്പെട്ടു. 

സിപിഐഎം തൃശൂർ ജില്ലാ കമ്മിറ്റിയംഗവും കേരളവർമ്മാ കോളേജ് ഇംഗ്ലീഷ് വിഭാഗം അദ്ധ്യാപികയുമായ ആർ ബിന്ദുവാണ് ഭാര്യ. നിയമ വിദ്യാർത്ഥിയായ ഹരികൃഷ്ണനാണ് ഏക മകൻ.
സി.പി.ഐ.എം. തൃശൂർ ജില്ലാ കമ്മിറ്റിയംഗവും കേരളവർമ്മാ കോളേജ് ഇംഗ്ലീഷ് വിഭാഗം അദ്ധ്യാപികയുമായ ആർ ബിന്ദുവാണ് ഭാര്യ. നിയമ വിദ്യാർത്ഥിയായ ഹരികൃഷ്ണനാണ് ഏക മകൻ.



</doc>
<doc id="269697" url="https://ml.wikipedia.org/wiki?curid=269697" title="ബാക്ക് ടു ദ ഫ്യൂച്ചർ 1">
ബാക്ക് ടു ദ ഫ്യൂച്ചർ 1

ബാക്ക് ടു ദ ഫ്യൂച്ചർ 1985ൽ പുറത്തിറങ്ങിയ അമേരിക്കൻ സയൻസ് ഫിഷൻ സിനിമയാണ്. ഇതു സംവിധാനം ചെയ്തത് റോബർട്ട് സെമക്കിസ്
ആണ്.എഴുതിയത് ബോബ് ഗെയ് ലും, സെമക്കിസും ചേർന്നാണ്.നിർമ്മിച്ചത് സ്റ്റീഫൻ സ്പീൽബെർഗ് ആണ്.
ഈ സിനിമയിൽ മയ്ക്കൽ.ജെ.ഫൊക്സും,ക്രിസ്റ്റൊഫെർ ല്ലോയിഡുമാണ് പ്രധാന വേഷങ്ങൾ കയ്കാര്യം ചെയ്യുന്നത്. 

മാർട്ടി മക്ക്ഫ്ലയ് എന്ന 17 വയസ്സുകാരൻ തന്റെ കുടുംബത്തോടൊത്ത് കാലിഫോർണിയയിലെ "ഹിൽ വാലി" എന്ന സ്ഥലത്താണ് ജീവിക്കുന്നത്.മാർട്ടിയുടെ അച്ഛൻ ജോർജ് മക്ക്ഫ്ലയ് തന്റെ, സൂപ്പർവയ്സർ ആയ ബിഫ് റ്റാനനാൽ എപ്പോളും അപമാനിക്കപ്പെടുന്നു.ജോർജിനു ബിഫിനെ ഭയമാണ്.മാർട്ടിയുടെ അമ്മ ലൊറെയ്ൻ മദ്യത്തിനും സിഗരറ്റിനും അടിമയാണ്.മാർട്ടിക്കു 2 മൂത്ത സഹോദരങ്ങളുണ്ട്-ഡേവും,ലിൻഡയും.

ഡിന്നർ സമയത്ത് മാർട്ടിയുടെ അമ്മ ലൊറെയ്ൻ താൻ ജോർജിനെ കണ്ടുമുട്ടിയതെങ്ങനെയെന്നു വിശദമാക്കുന്നു.

മാർട്ടി അർത്ഥരാത്രി വീട്ടിൽ നിന്നും ഇറങ്ങി തന്റെ സുഹൃത്തായ സയന്റ്റിസ്റ്റ് ഡോക്ടർ എമ്മറ്റ് ബ്രൗൺ നേരത്തെ
പ്ലാൻ ചെയ്തതു പ്രകാരം അദേഹത്തിന്റെ പുതിയ കണ്ടുപിടിത്തത്തിന്റെ വീഡിയോ കവറേജ് എടുക്കാനായി
ഒരു ഷോപ്പിങ്ങ് മാളിന്റെ അടുത്തു പോകുന്നു.അവിടെ വച്ച് എമ്മറ്റ് ബ്രൗൺ തന്റെ പുതിയ കണ്ടുപിടിത്തം ഒരു "ടൈം മെഷീൻ" ആണെന്നു പറയുന്നു.
ഒരു ഡീ ലോറിയൻ കാർ മോഡ് ചെയ്താണ് അതുണ്ടാക്കിയത്.

സമയസഞ്ചാരത്തിനു സഹായിക്കുന്ന ഫ്ലക്സ് കപ്പാസിറ്റർ എന്ന ഉപകരണം കാറിൽ ഖടിപ്പിച്ചിട്ടുണ്ട്.
അതിനു പ്രവർത്തിക്കാൻ വേണ്ട ഊർജ്ജം ആയ 1.21 ജിഗാവാട്ട്സ് കറണ്ട് പകരാൻ ഒരു പ്ലൂട്ടോണിയം നൂക്ലിയാർ റിയാക്ക്ടറും ഉണ്ട്.
കാർ 88 മൈൽസ്/ഹവർ വേഗത കൈവരിക്കുംബോൾ ഫ്ലക്സ് കപ്പാസിറ്റർ ആക്ടിവേടറ്റാകുകയും കാർ സമയ സർക്യൂട്ടിൽ സെറ്റ്
ചെയ്ത സമയത്തിൽ എത്തി ച്ചേരുകയും ചെയ്യുന്നു.സമയം സെറ്റുചെയ്യാൻ ഉദാഹരണം കാണിക്കുന്നതിനിടെ ഡോക്ടർ November 5, 1955
എന്നു സർക്ക്യൂട്ടിൽ സെറ്റ് ചെയ്യുന്നു.ആ ദിവസമാണു ഡോക്ടർ ടൈം ട്രാവലിനെ ക്കുറിച്ചു ചിന്തിക്കാൻ തുടങ്ങിയതും 
ഫ്ലക്സ് കപ്പാസിറ്ററിനെ ക്കുറിച്ചു ചിന്തിക്കുന്നതും.ഡോക്ടർ തന്റെ ആദ്യ സമയ യാത്രയ്ക്കൊരുങ്ങുന്നതിനിടെ ,
ഡോക്ടറിന്റെ കൈയ്യിൽ അണുബ്ബോംബുണ്ടാക്കാൻ പ്ലൂട്ടോണിയം കൊടുത്ത ലിബിയൻ തീവ്ര വാദികൾ 
ഒരു വാനിൽ എത്തുകയും , ഡോക്ടർ ബോംബുണ്ടാക്കാഞതിന്റെ ദേഷ്യത്തിൽ അദേഹത്തെ വെടി വയ്ക്കുകയും ചെയ്യുന്നു. 
അദേഹം വെടി കൊണ്ടു വീഴുന്നു.അതു കഴിഞ്ഞ് അവർ മാർട്ടിയേയും കൊല്ലാൻ നോക്കുന്നു.
അപ്പോൾ മാർട്ടി തന്റെ പ്രാണരക്ഷാർത്ഥം ഓടി കാറിൽ കയറുകയും ,കാർ ഓടിച്ച് രക്ഷപ്പെടാനും ശ്രമിക്കുന്നു.
കാർ 88മൈൽസ്/ഹവർ വേഗത കൈവരിക്കുകയും മാർട്ടി നേരത്തേ ഡോക്ടർ സെറ്റ് ചെയ്ത സമയമായ 
November 5, 1955-ൽ എത്തുന്നു.ഇതു മനസ്സിലാക്കിയ മാർട്ടി തന്റെ പക്കൽ തിരിച്ചു പോകനാവശ്യമുള്ള പ്ലൂട്ടോണിയം ഇല്ലെന്നോർക്കുന്നു.

1955 കാലഖട്ടത്തിലെ ഹിൽ വാലിയിൽ മാർട്ടി കറങ്ങി നടക്കുന്നു.അവിടെ ഒരു ഹോട്ടലിൽ കയറുകയും തന്റെ അച്ഛനെ കൗമാരപ്രായത്തിൽ കാണുന്നു.അവിടെ വച്ചു മാർട്ടി തന്റെ അച്ഛൻ രഹസ്യമായി സയൻസ് പ്ഫിഷൻ കഥകൾ എഴുതാറുണ്ടായിരുന്നു എന്നു മനസ്സിലാക്കുന്നു.തന്റെ അച്ഛനെ ബിഫ് റ്റാനൻ വഴക്കുണ്ടാക്കുന്നതും മാർട്ടി കാണുന്നു.ലൊറെയ്ന്റെ അച്ഛന്റെ കാർ ജോർജിനെ തട്ടാൻ പോയപ്പോൾ ജോർജിനെ മാർട്ടി തട്ടി മാറ്റി രക്ഷിക്കുന്നു.കാറിടിച്ച ആഘാതാത്തിൽ മാർട്ടി മയങ്ങുന്നു.മാർട്ടിയെ ലൊറെയ്ന്റെ വീട്ടുകാർ വീട്ടിലേയ്ക്ക് കൊണ്ട്പോകുന്നു.അവിടെ വച്ച് സത്യത്തിൽ ജോർജിനോടു തോന്നേണ്ട ഇഷ്ടം ലൊറെയ്നു മാർട്ടിയോട് തോന്നുന്നു.മാർട്ടി അവിടെ നിന്നും ഡോക്ട്ർ ബ്രൗണിനെ അന്വേഷിച്ചു പുറപ്പെടുന്നു.
മാർട്ടി ഡോക്ടറിനെ കണ്ടെത്തുകയും തന്റെ അവസ്ഥ വിവരിക്കുകയും 1985 ലേക്കു തിരിച്ചുപോകൻ തന്നെ സഹായിക്കണമെന്നഭ്യർത്ഥിക്കുകയും ചെയ്യുന്നു.
ഡോക്ട്ർ ഈ കാലത്തിൽ 1.21 ജിഗാവാട്ട്സ് കറണ്ട് ഉണ്ടാക്കാൻ ഒരു വഴിയുമില്ലെന്നും ഒരു മിന്നൽപ്പിണരിനു മാത്രമേ അത്രയും കറണ്ട് ഉണ്ടാക്കാൻ പറ്റുകയൗള്ളു എന്നു പറയുന്നു.


</doc>
<doc id="269698" url="https://ml.wikipedia.org/wiki?curid=269698" title="വിസരിത വാസസ്ഥലങ്ങൾ">
വിസരിത വാസസ്ഥലങ്ങൾ

ഭൂപ്രകൃതി അനുകൂലമല്ലാത്ത പ്രദേശങ്ങളിൽ ജനങ്ങൾ വാസയോഗ്യമായ സ്ഥലങ്ങൾ കണ്ടെത്തി അവിടവിടായി ഒറ്റപ്പെട്ട് ജീവിക്കാറുണ്ട്. ഇവയാണ് വിസരിത വാസസ്ഥലങ്ങൾ.

</doc>
<doc id="269703" url="https://ml.wikipedia.org/wiki?curid=269703" title="മൂത്രാശയക്കല്ലുകളുടെ ചികിത്സയ്ക്കായി ഉപയോഗിയ്ക്കുന്ന മരുന്നുകൾ">
മൂത്രാശയക്കല്ലുകളുടെ ചികിത്സയ്ക്കായി ഉപയോഗിയ്ക്കുന്ന മരുന്നുകൾ

അലോപ്പതി ചികിത്സാശാഖയിൽ മൂത്രാശയക്കല്ലുകളുടെ ചികിത്സയ്ക്കായി ഉപയോഗിയ്ക്കുന്ന ചില മരുന്നുകൾ താഴെ ചേർക്കുന്നു.
സർവ്വസാധാരണയായി ഉപയോഗിച്ചു വരുന്ന വിറ്റാമിൻ മരുന്നാണ് ഇത്.ഗൗരവതരമായ പാർശ്വഫലങ്ങളോ ദൂഷ്യഫലങ്ങളോ ഇതിനില്ല. ഗർഭിണികളിലും, കുട്ടികളിലും ഇത് ഉപയോഗിച്ചുവരുന്നുണ്ട്.

തയാസൈഡ് നേരിട്ട ഡിസ്റ്റൽ നെഫ്രോണിനെ കാത്സ്യം തിരികെ വലിച്ചെടുക്കുന്നതിനു പ്രേരിപ്പിയ്ക്കുന്നു.ആ സമയത്ത് സോഡിയം പുറന്തള്ളപ്പെടുകയും ചെയ്യുന്നു.

അപൂർവ്വമായി മാത്രം ഉപയോഗിച്ചു വരുന്ന മരുന്നാണിത്. കുടലിലെ കാത്സ്യത്തിന്റെ ആഗിരണത്തെ കുറയ്ക്കുന്നു.

ലഭ്യതയും ഉപയോഗവുമ്പരിമിതമായ ഒരു മരുന്നാണിത്. ആഗിരണം ചെയ്യപ്പെടാത്ത ഒരു റൈസിൻ ആണിത്. കുടലിലെ കാത്സ്യത്തിന്റെ ആഗിരണത്തെ കുറയ്ക്കുന്നു.
ഈ മരുന്ന് ചിലരിൽ ഛർദ്ദി,വയറിളക്കം എന്നിവ ഉണ്ടാക്കിയേക്കാം.

ക്സാന്തീൻ ഓക്സിഡേസ് എന്ന എൻസൈമിനെ തടയുകയും യൂറിക് ആസിഡിന്റെ ഉത്പാദനത്തെ കുറയ്ക്കുകയും ചെയ്യുന്നു.
അലർജി,റിയാക്ഷൻ എന്നിവയാണ് പ്രധാന ദൂഷ്യവശങ്ങൾ.

രണ്ടുതരത്തിലുള്ള സിട്രേറ്റ് ചികിത്സയ്ക്ക് ഉപയോഗിയ്ക്കുന്നു. സോഡിയം പൊട്ടാസ്യം സിട്രേറ്റും പൊട്ടാസ്യം സിട്രേറ്റും ആണിവ.ചെലവു കുറഞ്ഞതും പാർശ്വഫലങ്ങൾ കുറവുള്ളതുമായ മരുന്നാണിത്.

മഗ്നീഷ്യം ഹൈഡ്രോക്സൈഡ് ആണ് സാധാരണയായി ചികിത്സയ്ക്കു ഉപയോഗിയ്ക്കുന്നത്.
ഛർദ്ദി,ഓക്കാനം രോഗികളിൽ പാർശ്വഫലമായി ഉണ്ടാകാം


</doc>
<doc id="269704" url="https://ml.wikipedia.org/wiki?curid=269704" title="ദിനാന്തരീക്ഷസ്ഥിതി">
ദിനാന്തരീക്ഷസ്ഥിതി

ഒരു പ്രദേശത്ത് ഹ്രസ്വകാലയളവിൽ അനുഭവപ്പെടുന്ന അന്തരീക്ഷത്തിന്റ്റെ അവസ്ഥയാണ് ദിനാന്തരീക്ഷസ്ഥിതി.എല്ലാ പ്രദേശത്തും ഇത് ഒരുപോലെ അനുഭവപ്പെടാറില്ല.


</doc>
<doc id="269705" url="https://ml.wikipedia.org/wiki?curid=269705" title="സഹിവാൾ പശു">
സഹിവാൾ പശു

പടിഞ്ഞാറൻ പാകിസ്താനിലെ മോണ്ട് ഗോമറി ജില്ലയിലാണ് സഹിവാൾ പശുവിന്റെ ഉത്ഭവസ്ഥാനം എന്നു കരുതുന്നു.പഞ്ചാബ്,ഉത്തർപ്രദേശ്,ഡൽഹി,ബീഹാർ എന്നീസംസ്ഥാനങ്ങളിൽ ഈ പശു ഇനത്തെ കണ്ടുവരുന്നുണ്ട്. ഇന്ത്യയിലെ ഒട്ടുമിക്ക സ്ഥലത്തും ജീവിക്കാനിവയ്ക്കു കഴിവുണ്ട്.

ചുവപ്പു കലർന്ന തവിട്ടു നിറമുള്ള സഹിവാൾ പശുവിന്റെ ശരീരം തടിച്ചതും ഭാരിച്ചതുമാണ്. കുറുകിയകാലുകളും വലിപ്പമുള്ള തലയും,തൂങ്ങിക്കിടക്കുന്ന താടയും പ്രത്യേകതകളാണ്. കുഴിഞ്ഞ മുതുക് എല്ലാണിവയ്ക്കുള്ളത്. വലിപ്പമേറിയ അകിടുള്ള ഇവ 300 ദിവസത്തെ കറവക്കാലത്ത് 2725 കിലോഗ്രാം മുതൽ 3175 കിലോഗ്രാം പാൽ ഉത്പാദിപ്പിയ്ക്കുന്നു.
ലോലവും അയഞ്ഞതുമായ തൊലി കാരണം ഇതിനെ "ലോല" എന്നും വിളിയ്ക്കാറുണ്ട്.


</doc>
<doc id="269713" url="https://ml.wikipedia.org/wiki?curid=269713" title="സുർജ്യ കാന്ത മിശ്ര">
സുർജ്യ കാന്ത മിശ്ര

സി.പി.ഐ.എം പൊളിറ്റ് ബ്യൂറോ അംഗവും പശ്ചിമ ബംഗാൾ പ്രതിപക്ഷ നേതാവുമാണ് സുർജ്യ കാന്ത മിശ്ര. മുൻ പശ്ചിമ ബംഗാൾ നിയമ സഭകളിൽ ആരോഗ്യ, പഞ്ചായത്ത്, ഗ്രാമ വികസന വകുപ്പുകൾ കൈകാര്യം ചെയ്തിട്ടുള്ള ഇദ്ദേഹം 2011 ലെ തെരഞ്ഞടുപ്പിൽ പ്രതിപക്ഷ നേതാവായി തെരഞ്ഞെടുക്കപ്പെട്ടു. 


</doc>
<doc id="269718" url="https://ml.wikipedia.org/wiki?curid=269718" title="പശുപരിപാലനം">
പശുപരിപാലനം


</doc>
<doc id="269719" url="https://ml.wikipedia.org/wiki?curid=269719" title="ചെറിയാൻ കുനിയന്തോടത്ത്">
ചെറിയാൻ കുനിയന്തോടത്ത്

സി.എം.ഐ സഭാവൈദികനും കവിയും ഗാന രചയിതാവുമാണ് ഡോ. ചെറിയാൻ കുനിയന്തോടത്ത് (ജനനം :15 ഫെബ്രുവരി 1945). മുപ്പതിനായിരത്തോളം ക്രിസ്തീയ ഭക്തിഗാനങ്ങൾ എഴുതിയിട്ടുണ്ട്.
എറണാകുളം നോർത്ത് പറവൂർ തുരുത്തിപ്പുറം കുനിയന്തോടത്ത് വീട്ടിൽ ജനിച്ചു.1975ൽ സി.എം.ഐ സഭാവൈദികനായി.1980-ൽ കോഴിക്കോട് ദേവഗിരി കോളേജിൽ അദ്ധ്യാപകനായി. ഭക്തിഗാനങ്ങൾ, ലളിതഗാനങ്ങൾ, നാടകഗാനങ്ങൾ, ഗസ്സലുകൾ, പ്രാർത്ഥന ഗാനങ്ങൾ, കുട്ടികൾക്കുള്ള ഗാനങ്ങൾ, സങ്കീർത്തനങ്ങൾ എന്നിവയെല്ലാം ഉൾപ്പെടെ മുപ്പതിനായിരത്തോളം ഗാനങ്ങളാണ് അച്ചൻ രചിച്ചിട്ടുള്ളത്. 

സെമിനാരിയിൽ പഠിക്കുന്ന കാലത്ത് എഴുതിയ 'നിണമണിഞ്ഞ കപോരം' ആണ് ആദ്യ കാവ്യരചന. ഇതിനോടകം എഴുന്നൂറിലധികം സി. ഡി. കളും കാസറ്റുകളും കുനിയന്തോടത്തച്ചൻേറതായി പുറത്തിറങ്ങിയിട്ടുണ്ട്. കുടുംബദീപം മാസികയുടെ ചീഫ് എഡിറ്ററായും തേവര എസ്. എച്ച്. കോളേജ് മാനേജരായും പ്രവർത്തിച്ചിട്ടുണ്ട്.



</doc>
<doc id="269724" url="https://ml.wikipedia.org/wiki?curid=269724" title="പശുക്കിടാങ്ങളുടെ ആഹാരക്രമം">
പശുക്കിടാങ്ങളുടെ ആഹാരക്രമം

ആറുമാസം വരെ പ്രായമുള്ള പശുക്കിടാങ്ങളുടെ ആഹാരക്രമവും ആറുമാസത്തിനുമേൽ പ്രായമുള്ള കിടാങ്ങളുടെ ആഹാരക്രമവും താഴെയുള്ള പട്ടികകളിൽ കാണിച്ചിരിയ്ക്കുന്നു.


</doc>
<doc id="269725" url="https://ml.wikipedia.org/wiki?curid=269725" title="ഗോഡ്സില്ല (2014 ചലച്ചിത്രം)">
ഗോഡ്സില്ല (2014 ചലച്ചിത്രം)

ഗോഡ്സില്ല എന്നത് 2014-ൽ റിലീസ് ചെയ്ത ഒരു അമേരിക്കൻ ശാസ്ത്രസാങ്കല്പ്പിക ചലച്ചിത്രമാണ്. മുമ്പ് പുറത്തിറങ്ങിയിട്ടുള്ള "ഗോഡ്സില്ല" ചലച്ചിത്രങ്ങളുടെ പുതിയ പതിപ്പായിട്ടാണ് ചിത്രം വരുന്നത്. 

ലെജണ്ട്രി പിക്ചേഴ്സ് വാർണർ ബ്രദേഴ്സ് പിക്ചേഴ്സ് എന്നിവർ ചേർന്ന് ആണ് ഈ ചിത്രം നിർമിച്ചിരിക്കുന്നത് . ഏകദേശം 160 ദശ ലക്ഷം അമേരികൻ ഡോളർ ആണ് നിർമ്മാണ ചെലവ്.

ഫിലിം കംപോസർ അലെക്സാന്ദ്രെ ടെസ്പ്ലറ്റ് ആണ് ഈ സിനിമയുടെ പശ്ചാത്തല സംഗീതം ഒരുകിയിരികുന്നത്.

സംഗീതത്തിന്റെ ട്രാക്ക് ലിസ്റ്റ്


</doc>
<doc id="269728" url="https://ml.wikipedia.org/wiki?curid=269728" title="പുണ്യാളൻ അഗർബത്തീസ്">
പുണ്യാളൻ അഗർബത്തീസ്

രഞ്ജിത്ത് ശങ്കർ രചനയും സംവിധാനവും ചെയ്തു 2013ൽ പുറത്തിറങ്ങിയ ഒരു മലയാളം ഹാസ്യ ചലച്ചിത്രമാണ് പുണ്യാളൻ അഗർബത്തീസ്.. ജയസൂര്യ, നൈല ഉഷ എന്നിവർ പ്രധാന വേഷങ്ങളിൽ എത്തിയ ഈ ചിത്രം നിർമ്മിച്ചിരിക്കുന്നത് ജയസൂര്യയും രഞ്ജിത്ത് ശങ്കറും ചേർന്നാണ്.

തൃശൂർക്കാരനായ ജോയി പല സംരംഭങ്ങളും പരാജയപ്പെട്ട് അവസാനം ആനപ്പിണ്ടത്തിൽ നിന്ന് ചന്ദനത്തിരി ഉണ്ടാക്കുന്ന പുണ്യാളൻ അഗർബതീസ്‌ എന്നാ പുതിയ സംരംഭം കൊണ്ട് വരുന്നു. എന്നാൽ പല പ്രശ്നങ്ങളും പാരകളും ജോയ്ക്ക് പ്രതിസന്ധി സൃഷ്ടിക്കുന്നു.




</doc>
<doc id="269729" url="https://ml.wikipedia.org/wiki?curid=269729" title="വന്മുഖം ഗവണ്മെന്റ് ഹൈസ്കൂൾ">
വന്മുഖം ഗവണ്മെന്റ് ഹൈസ്കൂൾ

കടലൂരിൽ സ്ഥിതി ചെയ്യുന്ന പഴയ ഒരു സർക്കാർ സ്കൂൾ ആണ് ഗവ.ഹൈസ്കൂൾ വന്മുഖം. വളരെക്കാലം യു.പി സ്കൂൾ ആയി തുടർന്ന വന്മുഖം ഗവ.ഹൈസ്കൂൾ, ഈ അടുത്ത കാലത്താണ് ഹൈ സ്കൂൾ ആയതു.
നാല് കെട്ടിടങ്ങളിലായി സ്ഥിതി ചെയ്യുന്ന സ്കൂളിൽ രണ്ടു ഡിവിഷനുകൾ ഉണ്ട്. കൂടാതെ ഇംഗ്ലീഷ് മീഡിയത്തിനായി പ്രത്യേക ഡിവിഷനും. വളരെ നിലവാരമുള്ള കമ്പ്യൂട്ടർ ലാബും, ഹൈ ടെക് സ്മാർട്ട് ക്ലാസ്സ്‌ റൂമുകളും നിലവാരമുള്ള മറ്റു അടിസ്ഥാന സൗകര്യങ്ങളുമുണ്ട്.


</doc>
<doc id="269735" url="https://ml.wikipedia.org/wiki?curid=269735" title="ആദിലാബാദ് (ലോക്‌സഭാ നിയോജക മണ്ഡലം)">
ആദിലാബാദ് (ലോക്‌സഭാ നിയോജക മണ്ഡലം)

ഇന്ത്യൻ പാർലമെന്റിന്റെ അധോസഭയാണ് ലോക്‌സഭയിലെ ആന്ധ്രാപ്രദേശിൽ നിന്നുമുള്ള 42 മണ്ഡലങ്ങളിൽ ഒന്നാണ് ആദിലാബാദ്' ലോക്സഭാ നിയോജക മണ്ഡലം


</doc>
<doc id="269737" url="https://ml.wikipedia.org/wiki?curid=269737" title="രാമണ്ണ റെ">
രാമണ്ണ റെ

കാസർഗോഡ് ലോക്‌സഭാമണ്ഡലത്തിൽ നിന്നും 
7, 9 , 10 ലോക്‌സഭകളിലേയ്ക്ക് തിരഞ്ഞെടുക്കപ്പെട്ട അംഗമായിരുന്നു രാമണ്ണ റെ എന്ന " ഗാഡിഗുഡെ രാമണ്ണറൈ". ഇദ്ദേഹം ഏറെക്കാലം സി.പി.ഐ.എം സംസ്ഥാന സമിതി അംഗമായിരുന്നു...1976 മുതൽ 1979 വരെ കാസർഗോഡ് മുനുസിപൽ ചെയർമാനായിരുന്നു...
കാസർകോട് മുനിസിപാലിറ്റിയുടെ ചരിത്രത്തിലെ ഏക കമ്യൂണിസ്റ്റ് ചെയർമാനായിരുന്നു ഇദ്ദേഹം.
കാസറഗോഡ് ജില്ല സഹകരണ ബാങ്ക് പ്രസിഡണ്ടായിരുന്നു -


</doc>
<doc id="269739" url="https://ml.wikipedia.org/wiki?curid=269739" title="ഐ. രാമറൈ">
ഐ. രാമറൈ

എട്ടാം ലോക്‌സഭയിലേയ്ക്ക് കാസർഗോഡ് ലോക്‌സഭാമണ്ഡലത്തിൽ നിന്നും തിരഞ്ഞെടുക്കപ്പെട്ട വ്യക്തിയാണ് ഐ. രാമറൈ. ഇദ്ദേഹം ഇന്ത്യൻ നാഷണൽ കോൺഗ്രസ് (ഐ)യുടെ പ്രവർത്തകനായിരുന്നു.


</doc>
<doc id="269752" url="https://ml.wikipedia.org/wiki?curid=269752" title="ഒന്നാം ലോക്‌സഭ">
ഒന്നാം ലോക്‌സഭ

സ്വാതന്ത്രാനന്തരം നടന്ന ആദ്യ പൊതുതിരഞ്ഞെടുപ്പിൽ രൂപീകരിച്ച ഒന്നാം ലോക്‌സഭ 15 ഏപ്രിൽ 1952 ൽ നിലവിൽ വന്നു. ആദ്യ ലോക്‌സഭയുടെ കാലാവധി 4 ഏപ്രിൽ 1957 വരെ ആയിരുന്നു.

ഒന്നാം ലോകസഭയിൽ ഇന്നത്തെ രീതിയിലുള്ള സംസ്ഥാന ക്രമീകരണം അല്ലാതെ ആകെ 28 പ്രദേശങ്ങൾ ആയിരുന്നു ഉണ്ടായിരുന്നത്. 

ഇന്നത്തെ കേരളം ഉൾപ്പെട്ടിരുന്നത് തിരു-കൊച്ചി, മദ്രാസ് എന്നീ സംസ്ഥാന ഭാഗങ്ങൾ ഉൾക്കൊള്ളുന്നതായിരുന്നു. തിരുവിതാംകൂർ - കൊച്ചി സംസ്ഥാനത്തു നിന്നും 13 അംഗങ്ങളും മദ്രാസ് സംസ്ഥാനത്തു നിന്നും ഇന്നത്തെ കേരളം ഉൾപ്പെടുന്ന പ്രദേശങ്ങൾ ആയ കണ്ണൂർ, കോഴിക്കോട്, മലപ്പുറം, പൊന്നാനി, തലശ്ശേരി എന്നീ പ്രദേശങ്ങളും ഉൾപ്പെടെ ആകെ 18 അംഗങ്ങൾ ആയിരുന്നു ഉണ്ടായിരുന്നത്. 


</doc>
<doc id="269755" url="https://ml.wikipedia.org/wiki?curid=269755" title="ഓപ്പറേഷൻ ബാർബറോസ">
ഓപ്പറേഷൻ ബാർബറോസ

രണ്ടാം ലോക മഹായുദ്ധത്തിന്റെ സമയത്ത് സോവിയറ്റ് യൂണിയനെ ആക്രമിക്കാൻ ജർമ്മനി തയ്യാറാക്കിയ പദ്ധതിയുടെ രഹസ്യനാമമാണ് ഓപ്പറേഷൻ ബാർബറോസ. അച്ചുതണ്ട് ശക്തികളുടെ കീഴിലുള്ള നാലു ലക്ഷത്തോളം വരുന്ന സൈനികർ റഷ്യയുടെ സൈനിക അതിർത്തിയിലേക്ക് ആക്രമണം നടത്തി.



</doc>
<doc id="269760" url="https://ml.wikipedia.org/wiki?curid=269760" title="കന്നുകാലി ജനുസ്സുകളിലെ ഗർഭകാലം">
കന്നുകാലി ജനുസ്സുകളിലെ ഗർഭകാലം

ബീജസംയോജനം മുതൽ പ്രസവം വരെയുള്ള കാലഘട്ടമാണ് ഗർഭകാലം.
വിവിധ കന്നുകാലി ജനുസുകളിലെ ഗർഭകാലം താഴെ പട്ടികയിൽ കൊടുക്കുന്നു.


</doc>
<doc id="269762" url="https://ml.wikipedia.org/wiki?curid=269762" title="കന്നുകാലി തൊഴുത്തിനുള്ള സ്ഥലവിസ്തീർണ്ണം">
കന്നുകാലി തൊഴുത്തിനുള്ള സ്ഥലവിസ്തീർണ്ണം


</doc>
<doc id="269768" url="https://ml.wikipedia.org/wiki?curid=269768" title="ഹേ">
ഹേ

വളരെയധികം പുല്ലുണ്ടാകുന്ന അവസരത്തിൽ അധികമുള്ള പുല്ല് കന്നുകാലികൾക്ക് തീറ്റയായി ഉണക്കി സൂക്ഷിയ്കാറുണ്ട്. ഇങ്ങനെ ഉണക്കി സൂക്ഷിയ്ക്കുന്ന പുല്ലിനെയാണ് ഹേ (Hay )എന്നു വിളിയ്ക്കുന്നത്.
ചെടികൾ പുഷ്പിക്കുന്നതിനു മുൻപേ തന്നെ അരിഞ്ഞെടുത്ത് 15 സെ.മീ മുതൽ 20 സെ മീ വരെ കനത്തിൽ നിരത്തിയിടുന്നു. പോഷകമൂല്യം നഷ്ടപ്പെടാതിരിയ്ക്കുവാനാണ് ചെടികൾ പുഷ്പിക്കുന്നതിനു മുൻപേ തന്നെ അരിഞ്ഞെടുക്കുന്നത്. സൂര്യപ്രകാശം നേരിട്ടു വീഴാത്ത സ്ഥലങ്ങളിൽ ഇപ്രകാരം നിരത്തിയിട്ട് ദിവസേന ഒന്നോ രണ്ടോ പ്രാവശ്യം പുല്ല് ഒരു കമ്പുകൊണ്ട് ഇളക്കി മറിച്ചുകൊടുത്താൽ പെട്ടെന്നു ഉണങ്ങിക്കിട്ടും. ഇങ്ങനെ പുല്ലിലുള്ള ജലാംശം 10 മുതൽ 14 % വരെയാകുന്നു. ഹേയിൽ ജലാംശം തങ്ങിനിൽക്കുന്നുണ്ടെങ്കിൽ പൂപ്പൽ പിടിയ്ക്കാനുള്ള സാദ്ധ്യത ഉണ്ട്.

ഈർപ്പം തട്ടാത്ത സ്ഥലങ്ങളിലാണ് ഹേ സൂക്ഷിച്ചുവയ്ക്കേണ്ടത്.നന്നായി സംസ്ക്കരിക്കപ്പെട്ട ഹേയ്ക്ക് ഇളം പച്ച നിറമായിരിയ്ക്കും.




</doc>
<doc id="269771" url="https://ml.wikipedia.org/wiki?curid=269771" title="കന്നുകാലികൾക്കുള്ള തീറ്റപ്പുല്ലുകൾ">
കന്നുകാലികൾക്കുള്ള തീറ്റപ്പുല്ലുകൾ

പല ഇനത്തിലുള്ള തീറ്റപ്പുല്ലുകൾ കന്നുകാലികൾക്ക് പരുഷാഹാരമായി നൽകാറുണ്ട്. പാലുത്പാദനത്തിലും കന്നുകാലികളുടെ ശരീരരക്ഷയ്ക്കും തീറ്റപ്പുല്ലുകൾ അത്യന്താപേക്ഷിതമായ ഘടകമാണ്.





വരൾച്ചയെ അതിജീവിയ്ക്കുവാനുള്ള കഴിവുള്ള ചെടിയാണിത്.

ഉയർന്ന പോഷകമൂല്യമുള്ള ചെടിയാണിത്.

ഇലകളിൽ ഉയർന്ന തോതിൽ മാംസ്യം അടങ്ങിയ കാലിത്തീറ്റയാണിത്. ഇത് കൂടുതൽ അളവിൽ ആഹാരത്തിൽ ഉൾപ്പെടുത്തിയാൽ ഇതിലെ വിഷപദാർത്ഥമായ മൈമോസിൻ തകരാറുകളൂണ്ടാക്കും.


</doc>
<doc id="269776" url="https://ml.wikipedia.org/wiki?curid=269776" title="കലാമണ്ഡലം ക്ഷേമാവതി">
കലാമണ്ഡലം ക്ഷേമാവതി

കേരളത്തിലെ പ്രശസ്തയായ മോഹിനിയാട്ട നർത്തകിയാണ് കലാമണ്ഡലം ക്ഷേമാവതി(ജനനം: 1948).

പത്താമത്തെ വയസ്സിലാണ് ഇവർ കലാമണ്ഡലത്തിൽ മോഹിനിയാട്ടം വിദ്യാർത്ഥിയായി ചേരുന്നത്. തോട്ടശ്ശേരി ചിന്നമ്മു അമ്മയും കലാമണ്ഡലം സത്യഭാമയുമാണ് ക്ഷേമാവതിയുടെ ആദ്യകാല ഗുരുക്കന്മാർ .

2011-ൽ രാജ്യം ഇവരെ പത്മശ്രീ പുരസ്കാരം നൽകി ആദരിച്ചു.

ഇത് കൂടാതെ 1975ൽ ഭരതനാട്യത്തിന് കേരള സംഗീത നാടക അക്കാദമി അവാർഡ്, 1993 ൽ മോഹിനിയാട്ടത്തിന് കേരള കലാമണ്ഡലം അവാർഡ്, 1998ൽ മോഹിനിയാട്ടത്തിന് കേന്ദ്ര സംഗീത നാടക അക്കാദമി അവാർഡ്, 2000ൽ ഭരതനാട്യത്തിന് ഹ്യൂമൺ റിസോഴ്‌സ് സീനിയർ ഫെലോഷിപ്പ്. 2002ൽ മോഹിനിയാട്ടത്തിന് കലാദർപ്പണയുടെ കലാശ്രീ അവാർഡ് എന്നിവയെല്ലാം കലാമണ്ഡലം ക്ഷേമാവതിക്ക് ലഭിച്ചിട്ടുണ്ട്.
2016 ലെ വനിതാരത്‌നം പുരസ്‌കാരം (കേരള സർക്കാർ 2019 -ലെ നിശാഗന്ധി പുരസ്‌കാരം

പ്രശസ്ത സിനിമാ സംവിധായകനായിരുന്ന പവിത്രനാണ് ക്ഷേമാവതി ടീച്ചറുടെ ഭർത്താവ്. ചലച്ചിത്ര നടി ഇവ പവിത്രൻ,ലക്ഷ്മി എന്നിവരാണ് മക്കൾ.


</doc>
<doc id="269782" url="https://ml.wikipedia.org/wiki?curid=269782" title="കപ്പലണ്ടി മിഠായി">
കപ്പലണ്ടി മിഠായി

നിലക്കടലയും (അഥവാ കപ്പലണ്ടി) ശർക്കരയും ചേർത്തുണ്ടാക്കുന്ന ഒരു മധുരപലഹാരമാണ്‌ കപ്പലണ്ടി മിഠായി (കടല മിഠായി).

ഇത് കേരളത്തിൽ മിക്ക ബേക്കറികളിലും പിന്നെ കടകളിലും കാണപ്പെടുന്നു.

ഹിന്ദിയിൽ ഇതിനെ "ചിക്കി" എന്നും, ഇംഗ്ലിഷിൽ ഇതിനെ "ബ്രിറ്റിൽ" എന്നും ഇവ അറിയപ്പെടുന്നു.


</doc>
<doc id="269788" url="https://ml.wikipedia.org/wiki?curid=269788" title="2014-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
2014-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="269793" url="https://ml.wikipedia.org/wiki?curid=269793" title="ലറോഷ് ഫുക്കോ">
ലറോഷ് ഫുക്കോ

പതിനേഴാം നൂറ്റാണ്ടിൽ ജീവിച്ചിരുന്ന ഫ്രഞ്ച് ഗ്രന്ഥകാരനാണ് ലറോഷ് ഫുക്കോ (15 സെപ്റ്റംബർ 1613 – 17 മാർച്ച് 1680). സമൂഹത്തിന്റേയും വ്യക്തികളുടെയും സ്വഭാവങ്ങളെ സ്വന്തം രീതിയിൽ നിരീക്ഷിച്ച് സ്വാഭിപ്രായം സാരവാക്യങ്ങളായി പ്രസിദ്ധീകരിക്കുകയുണ്ടായി. 



</doc>
<doc id="269794" url="https://ml.wikipedia.org/wiki?curid=269794" title="ഷോൺ പെൻ">
ഷോൺ പെൻ

അമേരിക്കൻ ചലച്ചിത്രനടനും തിരക്കഥാകൃത്തും സംവിധായകനും നിർമ്മാതാവുമാണ് ഷോൺ ജെസ്റ്റിൻ പെൻ (ജനനം:1960 ഓഗസ്റ്റ് 17). അദ്ദേഹത്തിനു രണ്ടു തവണ മികച്ച നടനുള്ള അക്കാദമി അവാർഡ് ലഭിക്കുകയുണ്ടായി. 2003-ൽ പുറത്തിറങ്ങിയ മിസ്റ്റിക്ക് റിവർ 2008-ൽ പുറത്തിറങ്ങിയ മിൽക്ക് എന്നീ ചിത്രങ്ങൾക്കാണ് പുരസ്ക്കാരം ലഭിച്ചത്. ഇൻ ടു ദ വൈൽഡ് എന്ന പ്രസിദ്ധ സിനിമ സംവിധാനം ചെയ്തിരിക്കുന്നത് ഇദ്ദേഹമാണ്.


</doc>
<doc id="269803" url="https://ml.wikipedia.org/wiki?curid=269803" title="ഇന്റു ദി വൈൽഡ് (ചലച്ചിത്രം)">
ഇന്റു ദി വൈൽഡ് (ചലച്ചിത്രം)

2007-ൽ പുറത്തിറങ്ങിയ ഹോളിവുഡ് ചലച്ചിത്രമാണ് ഇന്റു ദി വൈൽഡ്. 1996-ൽ പ്രസിദ്ധീകരിച്ച ഇന്റു ദി വൈൽഡ് എന്ന പുസ്തകത്തെ ആസ്പദമാക്കിയാണ് ചിത്രം. ഇന്റു ദി വൈൽഡ് ക്രിസ്റ്റൊഫർ മക്കെൻഡ്ലസ് നടത്തിയ യാത്രയുടെ ആവിഷ്കാരമാണ്. ഷോൺ പെന്നാണ് ചിത്രത്തിന്റെ തിരക്കഥ രചനയും സംവിധാനവും നിർവഹിച്ചത്.


</doc>
<doc id="269804" url="https://ml.wikipedia.org/wiki?curid=269804" title="മോർഗൻ ഫ്രീമൻ">
മോർഗൻ ഫ്രീമൻ

അമേരിക്കൻ ചലച്ചിത്രനടനും സംവിധായകനുമാണ് മോർഗൻ ഫ്രീമൻ (ജനനം:1937 ജൂൺ 1 ). ദ ഷോഷാങ്ക് റിഡംപ്ഷൻ ഡ്രൈവിങ്ങ് മിസ്സ് ഡേയ്സി ഇൻവിക്റ്റസ് എന്നീ ചിത്രങ്ങളിലെ അഭിനയത്തിനു മികച്ച നടനുള്ള അക്കാദമി അവാർഡിനും സ്ട്രീറ്റ് സ്മാർട്ട് എന്ന ചിത്രത്തിലെ അഭിനയത്തുനു മികച്ച സഹനടനുള്ള അക്കാദമി അവാർഡിനും ഫ്രീമാനെ നാമനിർദ്ദേശം ചേയ്തു. 2004-ൽ മികച്ച സഹനടനുള്ള അക്കദമി അവാർഡ് മില്യൺ ഡോളർ ബേബി എന്ന ചിത്രത്തിലെ അഭിയത്തിനു ഇദ്ദേഹത്തിനു ലഭിക്കുകയുണ്ടായി. ബോക്സ് ഓഫീസ് ഹിറ്റുകളായ ദി ഡാർക്ക്‌ നൈറ്റ്‌, അൺഫോർഗിവൻ,ഡീപ് ഇംപാക്റ്റ് തുടങ്ങിയ ചിത്രങ്ങളിലും ഫ്രീമൻ അഭിനയിച്ചിട്ടുണ്ട്.


</doc>
<doc id="269810" url="https://ml.wikipedia.org/wiki?curid=269810" title="സൈലേജ്">
സൈലേജ്

പച്ചപ്പുല്ല്, ധാന്യവിളകൾ മുതലായവ ധാരാളമായി ഉണ്ടാകുന്ന മഴക്കാലത്ത് വായു കടക്കാത്ത അറയിൽ സൂക്ഷിച്ച് പിന്നീട് കന്നുകാലികൾക്ക് നൽകുന്ന തീറ്റവസ്തുവിനെയാണ് സൈലേജ് എന്നു പറയുന്നത്. മഴക്കാലത്ത് സൂര്യപ്രകാശം കുറവായതിനാൽ ഉണക്കപ്പുല്ല് ഉണ്ടാക്കുന്നതിനു വൈഷമ്യം നേരിടുന്നതിനാൽ പച്ചപ്പുല്ല്, ധാന്യവിളകൾ സൈലേജ് ആയി സൂക്ഷിയ്ക്കാറുണ്ട്.
സൈലേജ് നിർമ്മിയ്കുവാനുപയോഗിയ്ക്കുന്ന അറകളെ "സൈലോ" എന്നു പറയുന്നു. ഇതു മണ്ണിലോ,മണ്ണിനു മുകളിൽ ഇഷ്ടിക,കല്ല്,സിമന്റ് എന്നിവ ഉപയോഗിച്ചുണ്ടാക്കുന്ന അറകളോ ആകാം. പുല്ലുകളും മറ്റും ചവിട്ടി നിറയ്ക്കുമ്പോൾ ,അറകളിൽ വായു കുടുങ്ങി നിൽക്കാത്ത വിധത്തിൽ അകത്തെ മൂലകൾ ഉരുട്ടിയതാകണം .ഇത്തരം സൈലോയുടെ നിർമ്മാണത്തിനു താരതമ്യേന ചെലവു കൂടുതലാകും. 
മണ്ണിൽ ഉണ്ടാക്കുന്നവയാണെങ്കിൽ അറകൾ വെള്ളം കെട്ടി നിൽക്കാത്ത ഉയർന്ന സ്ഥലങ്ങളിലായിരിയ്ക്കണം നിർമ്മിയ്ക്കേണ്ടത്. അരികുകൾ നന്നായി ബലപ്പെടുത്താനും.മഴക്കാലത്തു വെള്ളം ഒലിച്ചിറങ്ങാതിരിയ്ക്കാനും ശ്രദ്ധിയ്ക്കണം.

നേപ്പിയർ,ബജ്ര,ഗിനി,ചോളം എന്നിവ കൂടാതെ ചില പയറുവർഗ്ഗച്ചെടികളും സൈലേജ് നിർമ്മാണത്തിനുപയോഗിയ്ക്കാം. കട്ടിയുള്ള തണ്ടുകൾ ചെറിയ നീളത്തിൽ അരിഞ്ഞ് അറയിൽ ഇട്ട് പുല്ലുവർഗ്ഗങ്ങളോടൊപ്പ്ം ചേർത്ത് നന്നായി ചവിട്ടി ഉറപ്പിയ്ക്കണം. വായു തങ്ങിനിൽക്കാൻ അനുവദിയ്ക്കരുത്. മൊളാസസ് 5 സെ.മീ കനത്തിൽ നിരത്തിയ പുല്ലിനു മീതെ തളിയ്ക്കാവുന്നതാണ്. ഒരു ടൺ പുല്ലിനു 25 കി.ഗ്രാം മൊളാസസ് ചേർക്കാം.ധാന്യങ്ങളാണെങ്കിൽ കുറച്ചുമതി. വായു കടക്കാതെ അറ നന്നായി ബന്തവസ് ചെയ്യുക. ഏതാണ്ട് 8 ആഴ്ചകൾക്കുള്ളിൽ പുല്ല് പാകമാകും.ഒരിയ്ക്കൽ തുറന്നു കഴിഞ്ഞാൽ 10 സെ.മീ കനത്തിൽ ദിവസവും സൈലേജ് എടുത്തു മാറ്റേണ്ടതാണ്.

സൈലേജ് അറയ്ക്കുള്ളിൽ വാതകം രൂപപ്പെടാറുണ്ട്. നൈട്രിക് ഓക്സൈഡ്, വായുവിലെ ഓക്സിജനുമായി പ്രവർത്തിച്ച് നൈട്രജൻ ഡയോക്സൈഡ് (NO)ഉണ്ടാകുന്നു. ഇത് ശ്വസിയ്ക്കുന്നത് അപകടകരമാണ്.



</doc>
<doc id="269811" url="https://ml.wikipedia.org/wiki?curid=269811" title="പെദ്ദപ്പള്ളി (ലോക്സഭാ നിയോജക മണ്ഡലം)">
പെദ്ദപ്പള്ളി (ലോക്സഭാ നിയോജക മണ്ഡലം)

ആന്ധ്രാപ്രദേശിലെ 42 ലോക്‌സഭാമണ്ഡലങ്ങളിൽ ഒന്നാണ് പെദ്ദപ്പള്ളി ലോക്സഭാ നിയോജക മണ്ഡലം. () 
"Peddapalli Lok Sabha constituency" ഈ മണ്ഡലം പട്ടികജാതി മണ്ഡലമായി സംവരണം ചെയ്തിരിക്കുന്നു.


</doc>
<doc id="269814" url="https://ml.wikipedia.org/wiki?curid=269814" title="കരീംനഗർ ലോക്സഭാ നിയോജകമണ്ഡലം">
കരീംനഗർ ലോക്സഭാ നിയോജകമണ്ഡലം

ആന്ധ്രാപ്രദേശിലെ 42 ലോക്‌സഭാമണ്ഡലങ്ങളിൽ ഒന്നാണ് കരീംനഗർ ലോക്സഭാ നിയോജക മണ്ഡലം "Karimnagar Lok Sabha constituency" ()


</doc>
<doc id="269818" url="https://ml.wikipedia.org/wiki?curid=269818" title="ലോക ചെസ്സ് ചാമ്പ്യൻഷിപ്പ് 2013/മത്സരം-1">
ലോക ചെസ്സ് ചാമ്പ്യൻഷിപ്പ് 2013/മത്സരം-1


</doc>
<doc id="269819" url="https://ml.wikipedia.org/wiki?curid=269819" title="ലോക ചെസ്സ് ചാമ്പ്യൻഷിപ്പ് 2013/മത്സരം-2">
ലോക ചെസ്സ് ചാമ്പ്യൻഷിപ്പ് 2013/മത്സരം-2


</doc>
<doc id="269826" url="https://ml.wikipedia.org/wiki?curid=269826" title="ഹിന്ദു പിന്തുടർച്ചാവകാശ നിയമം">
ഹിന്ദു പിന്തുടർച്ചാവകാശ നിയമം

ഹിന്ദു വ്യക്തി നിയമത്തിലെ വ്യവസ്ഥകൾ ക്രോഡീകരിച്ച് അവർക്കുള്ള സ്വത്തവകാശത്തെ സംബന്ധിച്ച് ഭാരത സർക്കാർ ഉണ്ടാക്കിയ നിയമമാണ് ഹിന്ദു പിന്തുടർച്ചാവകാശ നിയമം(Hindu Succession Act, 1956). ഹിന്ദു, ബുദ്ധ,ജൈന, സിഖ് മത വിഭാഗത്തിലുള്ളവരുടെ പൂർവ്വിക സ്വത്തിന്റെ പിന്തുടർച്ച തീരുമാനിക്കുന്നത് ഈ നിയമ പ്രകാരമാണ്. ഈ നിയമം നടപ്പിൽ വന്നത് 18-6-1956 ലാണ്. ഒരാളുടെ മാതാപിതാക്കളിൽ രണ്ടു പേരും ഹിന്ദുക്കളാണെങ്കിൽ, അയാൾ നിയമാനുസൃത വിവാഹബന്ധത്തിൽ ജനിച്ചതാണെങ്കിലും അല്ലെങ്കിലും, അയാളെ ഹിന്ദുവായി കണക്കാക്കുന്നതാണ്.ഹിന്ദുവായി മതം മാറുന്ന ഒരാളും, അന്യമതത്തിൽ പോയി വീണ്ടും ഹിന്ദു മതത്തിലേക്ക് തിരിച്ചുവന്ന ആളും ഹിന്ദു ആയിരിക്കും. അതേപോലെ ഒരാളുടെ അച്ഛനോ അമ്മയോ ആരെങ്കിലും ഹിന്ദുവായിരിക്കുകയും കുട്ടിയെ ഹിന്ദുകുടുംബംഗമായി വളർത്തിക്കൊണ്ടുവന്നിട്ടുണ്ടെങ്കിലും ആയാൾ ഹിന്ദു ആയിരിക്കും. 

അവകാശികളെ രണ്ടു വിഭാഗങ്ങളിലായി തിരിച്ചിട്ടുണ്ട്.
മകൻ,മകൾ,വിധവ, മാതാവ്,മരിച്ചുപോയ മകന്റെ മകൻ,മരിച്ചുപോയ മകന്റെ മകൾ,മരിച്ചുപോയ മകളുടെ മകൻ, മരിച്ചുപോയ മകളുടെ മകൾ, മറണപ്പെട്ട മകന്റെ വിധവ, മരണപ്പെട്ട മകന്റെ മരണപ്പെട്ട മകന്റെ മകൻ,മരണപ്പെട്ട മകന്റെ മരണപ്പെട്ട മകന്റെ മകൾ,മരണപ്പെട്ട മകന്റെ മരണപ്പെട്ട മകന്റെ വിധവ.
സ്വത്തവകാശത്തെപ്പറ്റി നിശ്ചയങ്ങൾ എഴുതി വെയ്ക്കാതെ മരണപ്പെട്ടാ ആളുടെ സ്വത്തുക്കൾ ക്ലാസ്സ് -1 ലെ അവകാശികൾക്ക് എല്ലാവർക്കും ലഭിക്കുന്നതാണ്. മരണപ്പെട്ട ആളുടെ വിധവയ്ക്ക് ഒരു ഓഹരി ലഭിക്കുമ്പോൾ കൂടുതൽ വിധവകളുണ്ടെങ്കിൽ അവർക്ക് ഈ ഓഹരി തുല്യമായി വീതിച്ചെടുക്കേണ്ടതാണ്. മരണപ്പെട്ട ആളുടെ മരണപ്പെട്ട മകന്റെയോ മകളുടെയോ അവകാശികൾക്ക് ഒരു ഓഹരി കൊണ്ടാണ് വിഭജനം നടത്തേണ്ടത്. ഉദാഹരണമായി മരണപ്പെട്ട ആളിന്റെ മരണപ്പെട്ട മകന് അവകാശികളായി ടിയാന്റെ വിധവ, ആൺ കുട്ടികൾ, പെൺകുട്ടികൾ എന്നിവർ ഉണ്ടെങ്കിൽ അവര്ക്കിടയിൽ മരണപ്പെട്ട മകനു കിട്ടുമായിരുന്ന ഒരു ഓഹരി തുല്യമായി വീതിച്ചെടുക്കേണ്ടതാണ്. ക്ലാസ്-1-ൽ അവകാശികൾ ഇല്ലെങ്കിൽ മാത്രമേ ക്ലാസ്-2 ലെ അവകാശികളെ പരിഗണിക്കുകയുള്ളൂ.


ക്ലാസ്-1 വിഭാഗത്തിൽ ആരും തന്നെ ഇല്ല എങ്കിൽ ക്ലാസ്-2 ലെ ആദ്യത്തെ അവകാശിയായ അച്ഛ് മുഴുവൻ സ്വത്തുക്കളും ലഭിക്കുന്നതാണ്. ഇനി അച്ഛൻ ഇല്ല എങ്കിൽ ക്ലാസ്-2 ലെ 2-ആം വകുപ്പിൽ പെട്ട അവകാശികളായ, മകന്റെ മകളുടെ മകൻ, മകന്റെ മകളുടെ മകൾ, സഹോദരി, സഹോദരൻ എന്നിവർക്ക് തുല്യമായി ലഭിക്കുന്നതാണ്. ഈ വിഭാഗത്തിലെ ആരും തന്നെ ഇല്ല എങ്കിൽ അടുത്ത വകുപ്പിലെ അവകാശികളായ, മകളുടെ മകന്റെ മകൻ, മകളുടെ മകന്റെ മകൾ,മകളുടെ മകളുടെ മകൻ,മകളുടെ മകളുടെ മകൾ എന്നിവർക്ക് ലഭിക്കുന്നതാണ്. ഇപ്രകാരം തൊട്ടു മുമ്പിലുള്ള വകുപ്പിലെ അവകാശികൾ ആരും തന്നെ ഇല്ല എങ്കിൽ അടുത്ത വകുപ്പിലെ ആളുകൾക്ക് അവകാശം ലഭിക്കുന്നതാണ്.
ഒരു ഹിന്ദു സ്ത്രീയുടെ അവകാശികൾ താഴെ പറയും പ്രകാരമാണ്.

ഒരു ഹിന്ദു സ്ത്രീയുടെ അനന്തരാവകാശികൾ, ആദ്യമായി മക്കളും മരിച്ചുപോയ മക്കളുണ്ടെങ്കിൽ അവരുടെ മക്കളും ഭർത്താവുമാണ്. ഇവരിൽ ആരും ഇല്ലെങ്കിൽ ഭർത്താവിന്റെ അവകാശികൾക്കും, അവരാരുമില്ലെങ്കിൽ മാതാപിതാക്കൾക്കും, അവരാരുമില്ലെങ്കിൽ അച്ചന്റെ അനന്തരാവകാശികൾക്കും, അവരാരുമില്ലെങ്കിൽ അമ്മയുടെ അനന്തരാവകാശികൾക്കുമായിരിക്കും. 

എന്നാൽ ഈ തത്ത്വത്തിനു രണ്ട് അപവാദങ്ങൾ ഉണ്ട്. 

മേൽ പറഞ്ഞ അവകാശ ക്രമത്തിനു മരുമക്കത്തായവും അളിയ സന്താന നിയമവും പിതുടരുന്നവരുടെ കാര്യത്തിൽ അൽപ്പം മാറ്റമുണ്ട്. അത്തരം സ്ത്രീകളുടെ അവകാശികൾ താഴെ പറയും പ്രകാരമാണ്.


</doc>
<doc id="269832" url="https://ml.wikipedia.org/wiki?curid=269832" title="വെജിറ്റബിൾ പ്രിന്റിങ്ങ്">
വെജിറ്റബിൾ പ്രിന്റിങ്ങ്

വെജിറ്റബൾ പ്രിന്റിങ്ങ് എന്നത് ഒരു രസകരമായ കലയാണ്. ചെറിയ കുട്ടികൾക്കും എളുപ്പത്തിൽ ചെയ്യാം. 
ഉരുളക്കിഴങ്ങ്,വെണ്ടക്ക,അല്ലെങ്കിൽ കയ്പ്പക്ക ;പേപ്പർ ;കളർ എന്നിവ സാധനങ്ങൾ ഇതിനുപയോഗിയ്ക്കാം.
പച്ചക്കറികൾ മുറിച്ച് ഇഷ്ടമുള്ള ആകൃതികളിലാക്കി കളറിൽ മുക്കി പേപ്പറിൽ പല രൂപങ്ങളിൽ പതിപ്പിക്കുന്നതാണു ഈ കല.

തുണിയിലും, മരത്തിന്റെ ഉരുപ്പടികളിലും വെജിറ്റബിൾ പ്രിന്റിങ് ചെയ്യാൻ കഴിയുന്നതാണ്.


</doc>
<doc id="269836" url="https://ml.wikipedia.org/wiki?curid=269836" title="നിരാഹാര സമരം">
നിരാഹാര സമരം

രാഷ്ട്രീയ പ്രതിഷേധം എന്ന നിലയിലോ മറ്റുള്ളവരിൽ കുറ്റബോധം ജനിപ്പിക്കുക എന്ന ഉദ്ദേശത്തോടെയോ ഒരു പ്രത്യേക ലക്ഷ്യം സാധിക്കുക എന്ന ലക്ഷ്യത്തോടെ ആഹാരം ഉപേക്ഷിച്ചു ചെയ്യുന്ന സമാധാനപരമായ ഒരു സമരമുറയാണ് നിരാഹാര സമരം. നയത്തിലെയോ നിയമത്തിലെ മാറ്റം പോലെയുള്ള ലക്ഷ്യങ്ങൾക്കുവേണ്ടിയാണ് സാധാരണഗതിയിൽ ഈ സമരമുറ സ്വീകരിക്കപ്പെടുന്നത് ആഹാരത്തെ നിരാകരിക്കുക (വെടിയുക) എന്നതാണ് ഈ പദംകൊണ്ടുദ്ദേശിക്കുന്നത്. മഹാത്മാ ഗാന്ധി ഈ സമരമുറ ഉപയോഗിച്ചിരുന്നു. 

നിരാഹാരം നടത്തുന്നവ്യക്തിയെ നിർബന്ധപൂർവ്വം ഭക്ഷണം നൽകി സമരം അവസാനിപ്പിക്കുക എന്ന നയം ഭരണകൂടങ്ങൾ സ്വീകരിക്കാറുണ്ട്.

ക്രിസ്തുമതമെത്തുന്നതിന് മുൻപുള്ള കാലഘട്ടത്തിൽ അയർലന്റിൽ അനീതിയ്ക്കെതിരേ പ്രതിഷേധിയ്ക്കാനുള്ള ഒരു മാർഗ്ഗമായി നിരാഹാരം പരിഗണിക്കപ്പെട്ടിരുന്നു. കടം തിരികെ വാങ്ങാനോ അനീതിയ്ക്ക് പരിഹാരം കാണാനോ ആയിരുന്നു ഇത് നടത്തപ്പെട്ടിരുന്നത്. പാട്രിക് പുണ്യാളൻ ഈ മാർഗ്ഗം സ്വീകരിച്ചിരുന്നു.

കടം നൽകുകയോ മറ്റോ ചെയ്തിട്ടുള്ള വ്യക്തിയുടെ വീട്ടുവാതിൽക്കൽ നിരാഹാരമിരിക്കുക എന്ന രീതി ഇന്ത്യയിൽ നിലവിലുണ്ടായിരുന്നു. 1861-ൽ ഇത് നിയമം മൂലം നിരോധിയ്ക്കപ്പെട്ടു. രാമായണത്തിലെ "അയോദ്ധ്യാകാണ്ഡത്തിൽ" നിരാഹാരത്തെപ്പറ്റി പ്രതിപാദിയ്ക്കുന്നുണ്ട്.

ആദ്യത്തെ രണ്ട് മൂന്ന് ദിവസം ശരീരം ഗ്ലൂക്കോസിൽ നിന്നുതന്നെയാണ് ഊർജ്ജം കണ്ടെത്തുന്നത്. ഇതിനുശേഷം കരൾ ശരീരത്തിലെ കൊഴുപ്പ് ഉപയോഗിക്കാൻ ആരംഭിക്കും. 3 ആഴ്ചകൾ കൊണ്ട് ശരീരം "സ്റ്റാർവേഷൻ മോഡ്" എന്ന സ്ഥിതിയിലെത്തുകയും പേശികളിൽ നിന്നും ശരീരാവയവങ്ങളിൽ നിന്നും ഊർജ്ജം സ്വീകരിയ്ക്കാനാരംഭിയ്ക്കുകയും ചെയ്യും. നിരാഹാരമിരിക്കുന്നവർ 52 മുതൽ 74 ദിവസം വരെ പട്ടിണി കിടന്നിട്ടുണ്ട്.



</doc>
<doc id="269851" url="https://ml.wikipedia.org/wiki?curid=269851" title="ഡ്രഡ്ജർ">
ഡ്രഡ്ജർ

ജലാശയത്തിൽ നിന്നും പോളകളും മണൽ പുറ്റും നീക്കം ചെയ്യുന്നതിന് ഉപയോഗിക്കുന്ന യന്ത്രമാണു് ഡ്രഡ്ജർ

</doc>
<doc id="269852" url="https://ml.wikipedia.org/wiki?curid=269852" title="പ്രകൃതി ഛായാഗ്രഹണം">
പ്രകൃതി ഛായാഗ്രഹണം

പ്രകൃതി ദൃശ്യങ്ങൾ ചിത്രീകരിക്കുന്ന മേഖലയാണ്‌ നാച്ച്വർ ഫോട്ടോഗ്രഫി. പ്രകൃതി ദൃശ്യങ്ങൾ, വന്യജീവികൾ, സസ്യജാലങ്ങൾ തുടങ്ങിയവയുടെയെല്ലാം ചിത്രീകരണം ഈ മേഖലയ്ക്ക് കീഴിൽ വരുന്നതാണ്. ചിത്രത്തിന്റെ ദൃശ്യമനോഹാരികതയ്ക്കു തന്നെയാണ് പ്രകൃതി ഛായാഗ്രഹണത്തിൽ പ്രാധാന്യം ഉള്ളത്.


</doc>
<doc id="269853" url="https://ml.wikipedia.org/wiki?curid=269853" title="പോർട്രൈറ്റ് ഫോട്ടോഗ്രാഫി">
പോർട്രൈറ്റ് ഫോട്ടോഗ്രാഫി

ഒരു വ്യക്തിയുടെയോ ഒരു കൂട്ടം ആളുകളുടെയോ മുഖഭാവങ്ങൾ, വ്യക്തിത്വം, അവസ്ഥ, ഭാവഭിനയങ്ങൾ തുടങ്ങിയവ ചിത്രീകരിക്കുന്ന രീതിയാണ് ഛായാചിത്ര ഛായാഗ്രഹണം അഥവാ പോർട്രൈറ്റ് ഫോട്ടോഗ്രാഫി (Portrait photography). 


</doc>
<doc id="269854" url="https://ml.wikipedia.org/wiki?curid=269854" title="തെരുവ് ഛായാഗ്രഹണം">
തെരുവ് ഛായാഗ്രഹണം

പൊതുസ്ഥലങ്ങളിൽ മനുഷ്യജീവന്റെ അവസ്ഥകളെ ചിത്രീകരിക്കുന്ന ചായഗ്രഹണകലയെ ആണ് സ്ട്രീറ്റ് ഫോട്ടോഗ്രഫി എന്നു പറയുന്നത്. പട്ടണങ്ങളിലെ തിരക്കുകൾ മാത്രമല്ല നാട്ടിന്പുറങ്ങളും ചെറിയ തെരുവുകളും എല്ലാം ഇതിനായി തിരഞ്ഞെടുക്കാം. വസ്തുക്കളുടെ അഭാവവും ഇത്തരത്തിൽ ചിത്രീകരിക്കപ്പെടാം.


</doc>
<doc id="269855" url="https://ml.wikipedia.org/wiki?curid=269855" title="വിവാഹ ഛായാഗ്രഹണം">
വിവാഹ ഛായാഗ്രഹണം

വിവാഹവുമായി ബന്ധപെട്ട എല്ലാവിധ ചിത്രീകരണ രീതികളെയും അറിയപെടുന്നതാണ് വിവാഹ ഛായാഗ്രഹണം (Wedding photography) . ഇതിൽ വധുവരന്മാരുടെ ചിത്രങ്ങൾക്കാണ് പ്രാധാന്യം , കൂടാതെ ബന്ധുക്കളെയും സുഹൃത്തുക്കളെയും വിവാഹ മുഹൂർത്തങ്ങളെയും ,സൽക്കാര രംഗങ്ങളും ചിത്രീകരിക്കപെടുന്നു .


</doc>
<doc id="269856" url="https://ml.wikipedia.org/wiki?curid=269856" title="വി.കെ. വേലപ്പൻ">
വി.കെ. വേലപ്പൻ

കേരളത്തിലെ പ്രമുഖ കോൺഗ്രസ് നേതാവായിരുന്നു വി.കെ. വേലപ്പൻ (ജനനം:1899, മരണം:1962) (ആംഗലേയം : "V.K. Velappan") . വൈക്കം മുനിസിപ്പൽ കൗൺസിലർ, ശ്രിമൂലംപ്രജാസഭാംഗം, തിരിവിതാംകൂർ ലജിസ്ലേറ്റിവ് അസംബ്ലി അംഗം, ഐക്യകേരള നീയമസഭാംഗം, ആരോഗ്യ വകുപ്പ് മന്ത്രി, വൈദ്യുതവകുപ്പ് മന്ത്രി, എൻ.എസ്.എസ്. പ്രസിഡന്റ് എന്നീ നിലകളിൽ പ്രവൃത്തിച്ച കേരള രാഷ്ട്രീയത്തിലെ ശ്രദ്ധിക്കപ്പെട്ട പ്രമുഖ വ്യക്തിയാണ് വി.കെ. വേലപ്പൻ. മന്ത്രിപദത്തിലിരിയ്ക്കേ അന്തരിച്ച ആദ്യവ്യക്തി കൂടിയാണ് വേലപ്പൻ.


</doc>
<doc id="269863" url="https://ml.wikipedia.org/wiki?curid=269863" title="വന്യജീവി ഛായാഗ്രഹണം">
വന്യജീവി ഛായാഗ്രഹണം

വന്യജീവികളുടെ ചിത്രങ്ങൾ ചിത്രീകരിക്കുന്ന രീതിയാണ് വന്യജീവി ഛായാഗ്രഹണം. ഇതൊരു സാഹസികത നിറഞ്ഞ മേഖലയാണ് ,കാടിനെക്കുറിച്ചും വന്യജീവികളെക്കുറിച്ചും അവയുടെ സ്വഭാവവും നന്നായി അറിഞിരിക്കണം ഒപ്പം തന്നെ ദ്രുതഗതിയിൽ ചിത്രങ്ങൾ ഒപ്പിയെടുക്കുവാനുള്ള കഴിവും അനിവാര്യമാണ്, ചെറു പ്രാണികളെയും മറ്റും പകർത്തുവാൻ മാക്രോ ലെൻസുകളും ,വിദൂര ചിത്രീകരണത്തിനായി (പക്ഷികൾ,അകലെയുള്ള ജീവികൾ) ടെലിഫോട്ടോ ലെൻസ് ഘടിപ്പിച്ചവയും ,സമുദ്രാടിത്തട്ടുകളിൽ പോയി മറൈൻലൈഫ് ചിത്രങ്ങൾ എടുക്കുവാൻ അണ്ടർവാട്ടർ ക്യമറകളും ഉപയോഗിക്കുന്നു 



</doc>
<doc id="269877" url="https://ml.wikipedia.org/wiki?curid=269877" title="ലോക ചെസ്സ് ചാമ്പ്യൻഷിപ്പ് 2013/മത്സരം-3">
ലോക ചെസ്സ് ചാമ്പ്യൻഷിപ്പ് 2013/മത്സരം-3


</doc>
<doc id="269878" url="https://ml.wikipedia.org/wiki?curid=269878" title="കൊമ്പ് ഊരിപ്പോകൽ">
കൊമ്പ് ഊരിപ്പോകൽ

കന്നുകാലികൾ തമ്മിൽ കുത്തുമ്പോഴോ,തൊഴുത്തിലെ അഴികൾക്കിടയിൽ കൊമ്പ് കുടുങ്ങുമ്പോഴോ, മരങ്ങൾക്കിടയിൽ പെട്ടോ കന്നുകാലികളുടെ കൊമ്പിന്റെ പുറത്തെ ആവരണം ഊരിപ്പോകാറുണ്ട്.
ഇതിനെത്തുടർന്ന് അമിതമായ രക്തസ്രാവമുണ്ടാകുന്നു. ഈ രക്തസ്രാവം അധികരിയ്ക്കുകയാണെങ്കിൽ കൊമ്പിന്റെ ചുവട്ടിൽ ടൂർണിക്കെ പ്രയോഗിയ്ക്കാം.
അണുനാശക ലായനിയിൽ മുക്കിയ വൃത്തിയായ തുണികൊണ്ട് കൊമ്പിന്റെ കാമ്പിനെ ചുറ്റിപ്പൊതിഞ്ഞ് രക്തസ്രാവം നിയന്ത്രിയ്ക്കാം. വൃത്തിയുള്ള സ്ഥലത്തേയ്ക്കു ഉരുവിനെ മാറ്റണം. കൊമ്പിനു മുകളിൽ പൊതിഞ്ഞ ഭാഗത്ത് "ടിങ്ചർ ബെൻസോയിൻ" ഒഴിയ്ക്കാവുന്നതാണ്. പിന്നീട് ഒരു ഡോക്ടറിന്റെ സേവനം ആവശ്യമുണ്ടെങ്കിൽ തേടാവുന്നതാണ് .


</doc>
<doc id="269882" url="https://ml.wikipedia.org/wiki?curid=269882" title="കന്നുകാലികളിലെ വ്രണം">
കന്നുകാലികളിലെ വ്രണം

മൃഗങ്ങളുടെ ശരീരത്തിലുണ്ടാകുന്ന വ്രണം സൂക്ഷിച്ചില്ലെങ്കിൽ ഗുരുതരമാകാനിടയുണ്ട്. മുറിവുകളിൽ ഈച്ച മുട്ടയിടുകയും, ഈ മുട്ടകൾ വിരിഞ്ഞുണ്ടാകുന്ന പുഴുക്കൾ മുറിവിലുള്ള മാംസം ഭക്ഷിച്ച് വളരുകയും ചെയ്യുന്നു .ഏകദേശം ആറുദിവസം കൊണ്ടുതന്നെ പൂർണ്ണവളർച്ചയെത്തി ഇവ മണ്ണിൽ വീണ് പ്യൂപ്പയാകും.

വ്രണത്തിൽ നിന്നു ചോരയൊലിയ്ക്കുന്നുണ്ടെങ്കിൽ പുഴു അകത്തുണ്ടെന്നുള്ളതിന്റെ ലക്ഷണമാണ്. ദുർഗന്ധവും അനുഭവപ്പെടാം.പുറമേയുള്ള രക്തവും പഴുപ്പും നീക്കം ചെയ്താൽ വ്രണത്തിലെ പുഴുക്കളെക്കാണാൻ കഴിയും.

യൂക്കാലിപ്റ്റസ് തൈലത്തിലോ "ടാർപന്റയിൻ" തൈലത്തിലോ വൃത്തിയാക്കിയ പഞ്ഞിമുക്കി മുറിവിൽ വച്ചാൽ പുഴുക്കൾ പുറത്തേയ്ക്കിറങ്ങിവരും.അകത്തു കടിച്ചിരിയ്ക്കുന്ന പുഴുക്കളെ ഒരു കൊടിൽ കൊണ്ടു പെറുക്കിക്കളയുക.
ആഴത്തിലുള്ള മുറിവാണെങ്കിൽ ഒരു ഡോക്ടറുടെ സഹായം അടിയന്തരമായി തേടണം. മുറിവുകൾ ഭേദമാകുന്നതിനു മറ്റു ഔഷധങ്ങൾ ,ലേപനങ്ങൾ എന്നിവ ഉപയോഗിക്കാവുന്നതാണ്..


</doc>
<doc id="269889" url="https://ml.wikipedia.org/wiki?curid=269889" title="കൈരളി ക്ലബ് ഊരകം">
കൈരളി ക്ലബ് ഊരകം

കേരളത്തിൽ മലപ്പുറം ജില്ലയിലെ തിരൂരങ്ങാടി താലൂക്കിൽ വേങ്ങര ബ്ളോക്കിൽ ഉൾപ്പെടുന്ന ഒരു ഗ്രാമപഞ്ചായത്തായ ഊരകം പഞായത്തിൽ പച്ചപ്പിന്റെ പറുദീസയായ ഊരകം മല യുടെ അടിവാരത്തിൽ സമ്പൽ സഹ്മ്ര്ധമായ പാട ശേഖരങ്ങളും തെങ്ങിൻ തോപ്പുകളും വയലുകളും തോടുകളും കുളങ്ങളും അരുവികളും കുന്നുകളും കൊണ്ട് നിറഞ്ഞു പ്രക്രതിയുടെ വരദാനമായ യാറംപടി യുടെ മടിത്തട്ടിൽ കഴിഞ്ഞ ഇരുപത് വർഷത്തിലധികമായി കലാ കായിക സാംസ്‌കാരിക സേവന പാതയിൽ പ്രവർത്തനം കാഴ്ച വെക്കുന്ന ഒരു ക്ലബ് ആണ് കൈരളി ആർട്സ് & സ്പോർട്സ് ക്ലബ്ബ് 
കൈരളി ക്ലബ്ബിനു പതിറ്റാണ്ടുകളുടെ പാരമ്പര്യം ഉണ്ട്.

മൂന്ന് പതിറ്റാണ്ടിലേറെയായി ഗ്രാമത്തിന്റെ ഇല്ലാ അർത്ഥത്തിലും കക്ഷി രാഷ്ട്രീയ മത വ്യത്യാസമില്ലാതെ അയൽ ഗ്രാമങ്ങൾക്ക് പോലും മാത്രകയായി ഒരു മാലയിൽ കോർത്തെടുത്ത മുത്തുമണികളെ പോലെ നാടിന് വേണ്ടി നാട്ടുകാർക്ക് വേണ്ടി 250 ലേറെ യുവാക്കളുടെ ആത്മാർത്ഥ കൂട്ടായ്മയാണ് എന്നും ഈ ക്ലബ്ബിന്റെ വിജയ രഹസ്യം.

ക്ലബ്ബിന്റെ പ്രവർത്തങ്ങളിൽ കഴിഞ്ഞ കാലങ്ങളിലായി സൗജന്യമെഡിക്കൽ ക്യാമ്പുകളും, സൗജന്യ നേത്രപരിശോധന ക്യാമ്പുകളും, സ്വയം തൊഴിൽ പരിശീലന പരിപാടികളും ,ബോധവൽകരണ ഡോകുമെന്റൊരി പ്രദർശനവും, ശുചിത്വ സേവന പരിപാടികളും, ബസ്‌ കാത്തിരിപ്പു കേന്ദ്രം നിർമ്മാണം, ഫുട്ബാൾ ടൂര്നമെന്ടുകളും, ക്ലബ്ബ് വാർഷികത്തിന്റെ ഭാഗമായി കലാമത്സരങ്ങളും, ഓണം പെരുന്നാൾ ആഘോഷത്തിന്റെ ഭാഗമായി കായിക മത്സരങ്ങളും, സംഘടിപ്പിച്ചിട്ടുണ്ട്.

26 വർഷമായി വർഷാവർഷം ഫുട്ബോൾ ടൂര്ന്നമെന്റുകൾ സംഘടിപ്പിച്ചു വരുന്നു. കഴിഞ്ഞ സീസണിൽ 2013 നടന്ന ഫുട്ബോൾ ടൂര്ന്നമെന്റിൽ തിരൂർ ജേതാക്കൾ ആകുകയും ടിങ്കിസ്മി കൊടലിക്കുണ്ട് രണ്ടാം സ്ഥാനം കരസ്ഥമാക്കുകയും ചെയ്തു.

പ്രവർത്തന പരിശീലനം നൽകുന്നതിനു വേണ്ടി ക്ലബ്ബിന്റെ കീഴിൽ കൈരളി മാസ്റ്റർവിങ്ങും
കുട്ടികൾക്കായി 'ജൂനിയർ കൈരളി 'എന്നിവയും സജീവമായി പ്രവർത്തിച്ചു വരുന്നു..

</doc>
<doc id="269890" url="https://ml.wikipedia.org/wiki?curid=269890" title="കാലഭൈരവൻ">
കാലഭൈരവൻ

പരമശിവന്റെ ഒരു പ്രചണ്‌ഡ രൂപമാണ് കാലഭൈരവൻ (സംസ്കൃതം:काल भैरव) അഥവാ "ഭൈരവൻ". വിനാശകാരിയായ അല്ലെങ്കിൽ വിനാശത്തെ നിയന്ത്രിക്കുന്ന ശിവരൂപമാണ് കാലഭൈരവൻ എന്നാണ് വിശ്വാസം. ഹിന്ദുമതത്തെ കൂടാതെ ജൈന, ബുദ്ധമതങ്ങളിലും കാലഭൈരവനെ ആരാധിക്കാറുണ്ട്.
സംഹാരരുദ്രനായിട്ടാണ് കാലഭൈരവനെ പൊതുവേ ചിത്രീകരിക്കാറുള്ളത്. ശരീരത്തിൽ സർപ്പങ്ങളും കപാലമാലയും ആഭരണമായ് അണിഞ്ഞിരിക്കുന്നു. പരബ്രഹ്മസ്വരൂപനായ മഹാദേവന്റെ രൂപങ്ങളായ എട്ട് ഭൈരവന്മാരിൽ പ്രധാനിയാണ്‌ കാലഭൈരവൻ. മഹേശ്വരൻ ഈ രൂപത്തിൽ ബ്രഹ്മാവിന്റെ അഹങ്കാരത്തിന്റെ പ്രതീകമായ അഞ്ചാമത്തെ ശിരസ് നുള്ളിയെടുത്തു എന്ന് ശിവപുരാണത്തിൽ കാണാം. കാലത്തിന്റെ അഥവാ സമയത്തിന്റെ ഈശ്വരനായും കാലഭൈരവനെ സങ്കൽപ്പിക്കാറുണ്ട്. കാവൽദൈവമായ കാലഭൈരവനെ ആരാധിച്ചാൽ കാലദോഷങ്ങളും ആപത്തുകളും ഒഴിയുമെന്നാണ് വിശ്വാസം. സതിയുടെ ശരീരപിണ്ഡങ്ങളുടെ രൂപത്തിൽ ആദിപരാശക്തി കുടികൊള്ളുന്ന ശക്തിപീഠക്ഷേത്രങ്ങളുടെ സംരക്ഷണമൂർത്തിയായി കാലഭൈരവനെ പ്രതിഷ്ഠിച്ചിരിക്കുന്നു. കാശിയിലെ (വാരാണസി) കാലഭൈരവക്ഷേത്രം പ്രസിദ്ധമാണ്. കേരളത്തിലെ കണ്ണൂരിലുള്ള "പറശ്ശിനിക്കടവ് മുത്തപ്പൻ", കൊടുങ്ങല്ലൂർ ഭഗവതീ ക്ഷേത്രത്തിലെ "ക്ഷേത്രപാലകൻ" എന്നിവർ കാലഭൈരവന്റെ സങ്കല്പം ആണെന്ന് കണക്കാക്കപ്പെടുന്നു. 

മാർച്ചമയം - അരിച്ചാന്തും പൂണൂലും

മുഖത്തെഴുത്ത് - തേപ്പുംകുറി

തിരുമുടി - ഓങ്കാരമുടി



</doc>
<doc id="269906" url="https://ml.wikipedia.org/wiki?curid=269906" title="ഇന്ത്യയിലെ ഇപ്പോഴത്തെ മുഖ്യമന്ത്രിമാരുടെ പട്ടിക">
ഇന്ത്യയിലെ ഇപ്പോഴത്തെ മുഖ്യമന്ത്രിമാരുടെ പട്ടിക

ഇന്ത്യയിലെ 29 സംസ്ഥാനങ്ങൾ, 2 കേന്ദ്രഭരണപ്രദേശങ്ങൾ (ഡെൽഹിയും പുതുച്ചേരിയും) എന്നിവയൊരൊന്നിന്റെയും സർക്കാർത്തലവന്മാരാണ് മുഖ്യമന്ത്രി. ഇന്ത്യൻ ഭരണഘടനയനുസരിച്ച് സംസ്ഥാനത്തലത്തിൽ "ഡി ജൂറി" തലവൻ ഗവർണ്ണർ ആണെങ്കിൽ "ഡി ഫാക്ടോ" ഭരണകർത്താവ് മുഖ്യമന്ത്രിയാണ്. നിയമസഭാ തെരഞ്ഞെടുപ്പിൽ ഏറ്റവും കൂടുതൽ സീറ്റ് കിട്ടുന്ന കക്ഷിയുടെ/മുന്നണിയുടെ നിയമസഭാകക്ഷിനേതാവിനെയാണ് മന്ത്രിസഭയുണ്ടാക്കാൻ ഗവർണർ ക്ഷണിക്കുന്നത്. മുഖ്യമന്ത്രിയെ നിയമിക്കുന്നത് ഗവർണറാണ്. മുഖ്യമന്ത്രി തലവനായ മന്ത്രിസഭയിലെ അംഗങ്ങൾക്കെല്ലാം ഭരണം സുഗമമാക്കുന്നതിൽ കൂട്ടുത്തരവാദിത്വമാണുള്ളത്. ഭൂരിപക്ഷ പിന്തുണയോടെ അധികാരത്തിലേറി കഴിഞ്ഞാൽ മുഖ്യമന്ത്രിയുടെ ഭരണകാലാവധി സാധാരണ 5 വർഷമാണ്; ഒരാൾക്ക് എത്ര തവണ മുഖ്യമന്ത്രിയാകണമെന്നതിനു പരിധിയൊന്നുമില്ല.

നിലവിലെ 31 മുഖ്യമന്ത്രിമാരിൽ, ഒരു വനിതയാണുള്ളത് - മമത ബാനർജി (പശ്ചിമ ബംഗാൾ). മാർച്ച് 2000-ൽ ഭരണത്തിലെത്തിയതുമുതൽ () ഇപ്പോഴും തുടരുന്ന ഒഡീഷയുടെ നവീൻ പട്നായിക് ആണ് ദൈർഘ്യമേറിയ കാലയളവ് ഭരണത്തിലിരിക്കുന്ന മുഖ്യമന്ത്രി. ഇപ്പോഴത്തെ മുഖ്യമന്ത്രിമാരിൽ പ്രായം കൂടിയത് പഞ്ചാബിന്റെ അമരീന്ദർ സിംഗ് (ജ. 1942) ആണ്. എന്നാൽ, പ്രായം കുറഞ്ഞ മുഖ്യമന്ത്രി അരുണാചൽ പ്രദേശിന്റെ പെമാ ഖണ്ഡുവാണ് (ജ. 1979). ഇപ്പോഴത്തെ മുഖ്യമന്ത്രിമാരിൽ പന്ത്രണ്ട് പേർ ഭാരതീയ ജനത പാർട്ടിയെയും, അഞ്ചുപേർ ഇന്ത്യൻ നാഷണൽ കോൺഗ്രസിനെയും പ്രതിനിധീകരിക്കുന്നു; മറ്റൊരു രാഷ്ട്രീയകക്ഷിയ്ക്കും ഒന്നിൽ കൂടുതൽ മുഖ്യമന്ത്രിമാർ ഭരണത്തിലില്ല.



</doc>
<doc id="269918" url="https://ml.wikipedia.org/wiki?curid=269918" title="ഓമനയും മോസ്ക്കോ ഗോപാലകൃഷ്ണനും">
ഓമനയും മോസ്ക്കോ ഗോപാലകൃഷ്ണനും

റഷ്യൻ പുസ്തകങ്ങൾ മലയാളത്തിലേയ്ക്കു വിവർത്തനം ചെയ്തവരിൽ ഏറ്റവും പ്രശസ്തരാണ് ദമ്പതികളായ ഓമനയും (മരണം 2003)മോസ്ക്കോ ഗോപാലകൃഷ്ണനും. (1931-2011).

ഈ വിവർത്തനങ്ങളെ ഇരുപതാം നൂറ്റാണ്ടിന്റെ രണ്ടാം പകുതിയിലെ ബാലസാഹിത്യത്തിലെ ഏറ്റവും നല്ല മാതൃകകളായി വിശേഷിപ്പിക്കാറുണ്ട്. ഇവർ ഇരുവരും ചേർന്ന് ഏതാണ്ട് 200 പുസ്തകങ്ങൾ റഷ്യൻ ഭാഷയിൽ നിന്നും ലളിതമായി വിവർത്തനം ചെയ്ത് മലയാളഭാഷയ്ക്കു നൽകിയിട്ടുണ്ട്.

ഓമനയും ഗോപാലകൃഷ്ണനും ഡൽഹിയിലെ സോവിയറ്റ് ഇൻഫർമേഷൻ സെന്ററിലെ ഉദ്യോഗസ്ഥരായിരുന്നു.കെ ഗോപാലകൃഷ്ണൻ ആലുവ സ്വദേശിയും 1950 കളിൽ കമ്മ്യൂണിസ്റ്റു പാർട്ടി അംഗവുമായിരുന്നു. അദ്ദേഹം പ്രാദേശിക ഇലക്ഷനിൽ സജീവവും കുറച്ചുകാലം പ്രാദേശിക കമ്മറ്റിയുടെ സെക്രട്ടറിയും ആയിരുന്നു. ജോലിക്കായി അദ്ദേഹം ഡെൽഹിക്കു പോവുകയും സോവിയറ്റ് ഇൻഫർമേഷൻ സെന്ററിൽ യു എസ്സ് എസ്സ് ആർ ന്യൂസ് ആന്റ് വ്യൂസ് എന്ന പ്രസിദ്ധീകരണത്തിൽ ചേരുകയും ചെയ്തു.1966ൽ റഷ്യൻ പുസ്തകങ്ങൾ മലയാളത്തിൽ പ്രസിദ്ധീകരിക്കാൻ സോവിയറ്റ് യൂനിയനിൽ തീരുമാനിക്കുകയും അങ്ങനെ ഈ ദമ്പതികളെ മോസ്കൊയിലെ പ്രോഗ്രസ്സ് പബ്ലിഷേഴ്സിലേയ്ക്കു രണ്ട് വർഷത്തെ പ്രൊജെൿറ്റിനായി ക്ഷണിക്കുകയും ചെയ്തു.റഷ്യൻ ഗ്രന്ഥങ്ങൾ മലയാളത്തിലേയ്ക്കു വിവർത്തനം ചെയ്യാനായി ഒരു വിഭാഗം പ്രോഗ്രസ്സ് പബ്ലിഷേഴ്സിൽ തുടങ്ങുകയും ചെയ്തു. തങ്ങളുടെ രണ്ടു കുട്ടികളോടൊപ്പം മോസ്കോയിലെത്തിയ ഓമനയും ഗോപാലകൃഷ്ണനും ഇംഗ്ലിഷിലേയ്ക്കു വിവർത്തനം ചെയ്യപ്പെട്ട റഷ്യൻ പുസ്തകങ്ങൾ മലയാളത്തിലേയ്ക്കു വിവർത്തനം ചെയ്യാനാരംഭിക്കുകയും ചെയ്തു. ആദ്യം വിവർത്തനം ചെയ്ത പുസ്തകം അച്ചടിച്ചതു ഇംഗ്ലണ്ടിൽ നിന്നും ഇറക്കുമതി ചെയ്ത പ്രസ്സിൽ ആയിരുന്നു. ഈ കാലഘട്ടത്തിൽ വളരെ ആകർഷകമായി കുട്ടികൾക്കു വേണ്ടിയുള്ള പുസ്തകങ്ങൾ പ്രസിദ്ധീകരിക്കാനാണു സവിശേഷ ശ്രദ്ധ ചെലുത്തിയത്.

പിന്നീട്, ഇവർ റഷ്യനിൽ പ്രാവീണ്യം നേടാനായി മരിയ പുല്യാകൊവ എന്ന ഒരു "പഴയ ബോൾഷെവിക്ക് " ആയ ട്യൂട്ടറുടെ സഹായം തേടി.പ്രോഗ്രസ്സ് പബ്ലിഷേഴ്സ് സാഹിത്യസൃഷ്ടികളുടെയും അവയുടെ വിവർത്തനങ്ങളുടെയും റാദുഗ എന്ന പേരിൽ ഒരു പ്രസാധക വിഭാഗം തുടങ്ങിയപ്പോൾ ആതിന്റെ മലയാളം വിഭാഗം ഓമനയുടെയും ഗോപാലകൃഷ്ണന്റെയും ചുമതലയിൽ ആയി. മോസ്കൊയിൽ ജീവിച്ച 25 വർഷം കൊണ്ട് സാഹിത്യം, നാടോടിക്കഥകൾ, കമ്മ്യൂണിസ്റ്റ് ക്ലാസിക്കുകൾ, പ്രചാരണ സാമഗ്രികൾ മുതലായ വിവിധ വിഭാഗങ്ങളിലായി അനേകം എണ്ണം റഷ്യൻ ഭാഷയിൽ നിന്നും വിവർത്തനം ചെയ്തിട്ടുണ്ട്. ഗോപാലകൃഷ്ണനു അദ്ദേഹത്തിന്റെ മരണം വരെയും അദ്ദേഹത്തിന്റെ സേവനത്തെ മാനിച്ച് റഷ്യൻ സർക്കാർ പെൻഷൻ നൽകിയിരുന്നു. ഓമന 2003ൽ മരിച്ചു.2011 മാർച്ചിൽ തിരുവനന്തപുരത്തു വച്ചു ഗോപാലകൃഷ്ണനും മരിച്ചു. ഗോപാലകൃഷ്ണന്റെ മരണം അധികമാരും അറിഞ്ഞില്ല എന്നു ഇക്കണൊമിൿ ടൈംസ്"The Economic Times" റിപ്പോർട്ട് ചെയ്തിട്ടുണ്ട്.

ഓമനയും ഗോപാലകൃഷ്ണനും വിവർത്തനം ചെയ്ത മലയാളം പുസ്തകങ്ങൾ പ്രഭാത് ബുക്ക് ഹൗസ് തിരുവനന്തപുരം ആണു വിതരണം നടത്തിയിരുന്നത്.

ഗോപാലകൃഷ്ണൻ ഏതാണ്ട് 80 കൃതികൾ വിവർത്തനം ചെയ്തിട്ടുണ്ട്. ഇതിൽ 62 എണ്ണം കാൾ മാർക്സ്, ഫ്രെഡറിക് ഏംഗൽസ് ,വ്ലാദിമിർ ലെനിൻ എന്നിവരുടേതാണ്.25 രാഷ്ട്രീയ ഗ്രന്ഥങ്ങളും 4 ശാസ്ത്രീയ ഗ്രന്ഥങ്ങളും 19 സാഹിത്യ കൃതികളും 26 ബാലസാഹിത്യ കൃതികളും ആദ്ദേഹം വിവർത്തനം ചെയ്തിട്ടുണ്ട്.


ഓമന 40 ബാലസാഹിത്യകൃതികളും 16 മറ്റു സാഹിത്യ കൃതികളും വിവർത്തനം ചെയ്തിട്ടുണ്ട്.





</doc>
<doc id="269921" url="https://ml.wikipedia.org/wiki?curid=269921" title="ശിവരാജ് സിങ് ചൗഹാൻ">
ശിവരാജ് സിങ് ചൗഹാൻ

മദ്ധ്യപ്രദേശിൽ മൂന്നാമതും മുഖ്യമന്ത്രിയായി തെരഞ്ഞേടുക്കപ്പെട്ട നേതാവ്. പാർട്ടി ഭാരതീയ ജനതാപാർട്ടി. നിലവിലെ മുഖ്യമന്ത്രി. 2005 നവംബർ 29നു മുഖ്യമന്ത്രി പദത്തിലെത്തിയ ശേഷം തുടരുന്ന അജയ്യമായ യാത്ര. വിദ്യാർഥി പ്രസ്ഥാനമായ എബിവിപിയിലൂടെ രാഷ്ട്രീയ പ്രവേശനം. യുവമോർച്ച ദേശീയ പ്രസിഡൻറ്. ജനറൽ സെക്രട്ടറി, ബിജെപി ദേശീയ സെക്രട്ടറി, മധ്യപ്രദേശ് സംസ്ഥാന അധ്യക്ഷൻ തുടങ്ങിയ പദവികൾ വഹിച്ചിട്ടുണ്ട്. വിഡിഷ മണ്ഡലത്തെ നാലു തവണ ലോക്സഭയിൽ പ്രതിനിധീകരിച്ചു.


</doc>
<doc id="269923" url="https://ml.wikipedia.org/wiki?curid=269923" title="വസുന്ധരാ രാജെ സിന്ധ്യ">
വസുന്ധരാ രാജെ സിന്ധ്യ

2013 ഡിസംബർ 13 മുതൽ 2018 ഡിസംബർ 16 വരെ രാജസ്ഥാനിലെ മുഖ്യമന്ത്രിയായിരുന്നു വസുന്ധരാ രാജെ സിന്ധ്യ (ജനനം: 1953 മാർച്ച് 8 ). ഗ്വാളിയോറിലാണ് ജനിച്ചത്. രാജസ്ഥാനിലേക്ക് വിവാഹിതയായി. സഹോദരി യശോധരാ രാജ് സിന്ധ്യ, സഹോദരൻ മാധവറാവു സിന്ധ്യ മുൻ കേന്ദ്രമന്ത്രിയായിരുന്നു. ഗ്വാളിയാർ ഭരിച്ചിരുന്ന അവസാനത്തെ രാജാവായ ജീവാജി റാവു സിന്ധ്യയയുടെ പുത്രിയാണ്. 

1984-ൽ വസുന്ധരാ തന്റെ സജീവ രാഷ്ട്രിയ പ്രവർത്തനം ഭാരതീയ ജനതാ പാർട്ടിയിലൂടെ ആരംഭിച്ചു. രാജസ്ഥാനിലെ ഝാലവാർ ലോക്സഭാ മണ്ഡലത്തിൽ നിന്നു 1989 മുതൽ 2013 വരെ തുടർച്ചയായി നാലു തവണ വിജയിച്ച് ലോക്‌സഭയിൽ എത്തി.

വസുന്ധരാ രാജേ 2003 ഡിസംബർ 8 മുതൽ 2008 ഡിസംബർ 13 വരെ രാജസ്ഥാൻ മുഖ്യമന്ത്രിയായിരുന്നു. എന്നാൽ 2008-ൽ നടന്ന തിരഞ്ഞെടുപ്പിൽ ഭാരതീയ ജനതാ പാർട്ടിക്ക് പ്രതിപക്ഷത്ത് ആയതിനാൽ രാജേ പ്രതിപക്ഷ നേതാവായിരുന്നു. വീണ്ടും 2013 ഡിസംബർ 13 മുതൽ രാജേ രണ്ടാം തവണ രാജസ്ഥാൻ മുഖ്യമന്ത്രിയായി അധികാരമേറ്റു.


</doc>
<doc id="269949" url="https://ml.wikipedia.org/wiki?curid=269949" title="കൃത്രിമബീജാധാനം">
കൃത്രിമബീജാധാനം

തിരഞ്ഞെടുക്കപ്പെടുന്ന വിത്തുകാളകളുടെ ബീജം ശാസ്ത്രീയമായി ശേഖരിച്ച് മദിയുള്ള പശുക്കളുടെ ഗർഭാശയഗളത്തിൽ നിക്ഷേപിയ്ക്കുന്ന രീതിയാണ് കൃത്രിമബീജാധാനം.
മൈസൂർ കൊട്ടാരത്തിലെ ഗോശാലയിൽ 1939 ൽ ഡോ.സമ്പത് കുമാരനാണ് കൃത്രിമബീജാധാന പരിപാടിയ്ക്ക് ഇന്ത്യയിൽ തുടക്കം കുറിച്ചത്. ഒന്നാം പഞ്ചവത്സരപദ്ധതിയിൽ ഇന്ത്യയിൽ 150 കീ വില്ലേജ് കേന്ദ്രങ്ങൾ ഇതുമായി ബന്ധപ്പെട്ട് സ്ഥാപിയ്ക്കപ്പെടുകയുണ്ടായി.
"ഊർജ്ജിത കന്നുകാലി വികസന പദ്ധതി", "ഓപ്പറേഷൻ ഫ്ലഡ്" എന്നിവ പിന്നിട് നടപ്പാക്കുകയുണ്ടായി.
മുന്തിയ ഇനം വിത്തുകാളയുടെ ബീജം കൃത്രിമയോനിയുടെ സഹായത്താൽ ശേഖരിയ്ക്കുന്നു.ഇങ്ങനെ ശേഖരിയ്ക്കുന്ന ഓരോമില്ലീമീറ്റർ ബീജവും നേർപ്പിച്ച് 40 മുതൽ 100 പശുക്കളിൽ ഉപയോഗിയ്ക്കാവുന്നതാണ്. പിന്നീട് ശീതീകരണികൾ നിലവിൽ വന്നതോടെ ഗാഢ നൈട്രജന്റെ സഹായത്താൽ ദീർഘകാലം ഇവ സൂക്ഷിച്ചുവയ്ക്കാവുന്ന സ്ഥിതി ഇപ്പോൾ സ്വായത്തമായിട്ടുണ്ട്.



</doc>
<doc id="269955" url="https://ml.wikipedia.org/wiki?curid=269955" title="തവിട്ടുകരടി">
തവിട്ടുകരടി

ഏഷ്യയുടെ വടക്കുഭാഗം,മദ്ധ്യഹിമാലയം,ഭൂട്ടാൻ മേഖല,അലാസ്ക എന്നീപ്രദേശങ്ങളിൽ വിതരണം ചെയ്യപ്പെട്ടിരിയ്ക്കുന്ന ജന്തുവിഭാഗമാണ് തവിട്ടുകരടി (Brown bear).
170 സെ.മീറ്റർ നീളവും ഉദ്ദേശം 200 -300 കിലോ ശരീരഭാരവും ഉള്ള ഈ കരടിയ്ക്കു തവിട്ടുനിറവുമാണ് .കാലാവസ്ഥയ്ക്കനുസരിച്ച് നിറഭേദമുണ്ടാകാം.
ഹേമന്തനിദ്ര കഴിയുമ്പോൾ ഇവ ഇര തേടിയിറങ്ങുന്നു.കന്നുകാലികളെപ്പോലെ പുൽമേടുകളിൽ തീറ്റതിന്നുകയും,ഉഷ്ണമാകുമ്പോൾ ആടുമാടുകളെ വേട്ടയാടുകയും ചെയ്യും. പഴങ്ങളുടെ കാലമാകുമ്പോൾ അതിലേയ്ക്കു നീങ്ങുന്നു.
ഇവ മരങ്ങളിൽ കയറുന്നില്ല . 
തവിട്ടുകരടിയുടെ ശരാശരി ആയുസ്സ് ഉദ്ദേശം 45 വർഷമാണ്. പ്രജനനമാസം മെയ് മദ്ധ്യം മുതൽ ജൂലൈ ആദ്യവാരം വരെയാണ്.



</doc>
<doc id="269964" url="https://ml.wikipedia.org/wiki?curid=269964" title="കെല്ലോഗ് സ്കൂൾ ഓഫ് മാനേജ്മെന്റ്">
കെല്ലോഗ് സ്കൂൾ ഓഫ് മാനേജ്മെന്റ്

അമേരിക്കൻ ഐക്യനാടുകളിലെ ഇല്ലിനോയി സംസ്ഥാനത്തെ നോർത്ത്‌വെസ്റ്റേൺ സർവ്വകലാശാലയുടെ ബിസിനസ് സ്കൂളാണ് കെല്ലോഗ് സ്കൂൾ ഓഫ് മാനേജ്മെന്റ് (ദി കെല്ലോഗ് സ്കൂൾ അഥവാ കെല്ലോഗ്). ഇല്ലിനോയിയിലെ എവാൻസ്റ്റെൺ പ്രധാന ക്യാമ്പസായുള്ള സ്കൂളിന് ഷിക്കാഗോ ഡൗൺടൗണിലും ഫ്ലോറിഡയിലെ മയാമിയിലും ക്യാമ്പസുകളുണ്ട്. ബിസിനസ് വീക്കിന്റെ 2013ലെ വിലയിരുത്തൽ പ്രകാരം അമേരിക്കയിലെ ഏറ്റവും മികച്ച എക്സിക്യൂട്ടീവ് എം.ബി.എ. പഠനകേന്ദ്രമാണ് കെല്ലോഗ് 

കെല്ലോഗിൽ ഫുൾടൈം, പാർട്ട്ടൈം, എക്സിക്യൂട്ടീവ് എം.ബി.എ. കോഴ്സുകളുണ്ട്. ഹോങ്കോങ്, ഇസ്രയേൽ, ജർമനി, കാനഡ എന്നീ രാജ്യങ്ങളിലെ വിവിധ സർവ്വകലാശാലകളുമായി ചേർന്ന് സംയുക്ത എക്സിക്യൂട്ടീവ് എം.ബി.എ. കോഴ്സും നടത്തുന്നു. മാസ്റ്റർ ഓഫ് ബിസിനസ് അഡ്മിനിസ്ട്രേഷൻ (എം.ബി.എ.), പി.എച്ച്.ഡി., എം.ബി.എ.-ജെ.ഡി., മാസ്റ്റർ ഓഫ് മാനേജ്മെന്റ് ആൻഡ് മാനുഫാക്ച്ചറിങ് (എം.എം.എം.), എം.ബി.എ. + എം.ഇ.എം. ഇരട്ട ഡിഗ്രി എന്നിവയാണ് കെല്ലോഗ് നൽകുന്ന ബിരുദങ്ങൾ.


</doc>
<doc id="269966" url="https://ml.wikipedia.org/wiki?curid=269966" title="ഹിൽസോങ്ങ് യുണൈറ്റഡ്">
ഹിൽസോങ്ങ് യുണൈറ്റഡ്

ഹിൽ‌സോങ്ങ് യുണൈറ്റഡ് എന്നതു ഹിൽ‌സോങ്ങ് സഭയുടെ ഭാഗമായി രൂപീകരികപ്പെട്ട ബാൻഡ് ആണ്. ഈ ബാൻഡ് ലോകമെമ്പാടുമുള്ള വേദികളില് താങ്കളുടെ പ്രകടനം കഴ്ച്ചവച്ചുവരുന്നു. തങ്ങളുടെ പ്രകടനങ്ങൽക്കായും ഹില്സോങ്ങ് സഭയുടെ ആഴ്ച്ചതോറുമുള്ള ആരധനക്കായും സ്വയമായീ ഗാനങ്ങൾ രചിച്ചുവരുന്നു.ഹില്ല്സോന്ഗ് സഭയുടെ സംഭാവനകളുടെ സഹായത്തോടെ എല്ലാ വർഷവും ലണ്ടനിലും സമ്മർക്യാമ്പുകളിലും നടത്തിവരുന്നു.
ഒരു യൂത്ത് മിനിസ്ട്രി ആയ “പവർഹൌസ് യൂത്ത്” ലെ അടുത്ത സുഹൃത്തുക്കളുടെയും ഈ മിനിസ്ട്രിയിലെ പാസ്റ്റേഴ്സായ ഫില്ലിന്റേയും ലുസിണ്ടയുടെയും പരിശ്രമത്തിന്റെ സാക്ഷാത്കാരമാണ് ഈ ബാൻഡ്.പവർഹൌസിന്റെ മീറ്റിങ്ങുകൾക്കുവേണ്ടി സ്വയമായി ചിട്ടപ്പെടുത്തിയ പാട്ടുകളാണ് പാടിക്കൊണ്ടിരിക്കുന്നത്. ചിലപ്പോൾ ഈ ബാൻഡ് അംഗങ്ങൾ വലിയ ഇന്റ്റെർടോമിനെന്റ്യാൽ മിനിസ്ട്രികൾക്കും അവരുടെ അല്ബങ്ങൾക്കുവേണ്ടിയും പാട്ടുകൾ സ്വയമായി ചിട്ടപെടുത്തി പാടുന്നു.ഒട്ടുമിക്ക എല്ലാ ബാൻഡ് അംഗങ്ങളും ഹിൽസോങ് ചർച്ചിന്റെ സർവിസുകളിൽ പങ്കെടുക്കുന്നുണ്ട്.
വളർന്നുവന്ന പവർഹൌസ് 1990 ക്കു മുമ്പുതന്നെ പവർഹൗസ്,വൈൽഡ്‌ലൈഫ് എന്നീ യൂത്ത് ഗ്രൂപ്പുകലായീ പിരിഞ്ഞു.റൂബൻമോർഗൻ, ഗിറ്റാറിസ്ട്ടായ മാർകേസ് ബയൂമോണ്ട്, പാട്ടുകാരിയും പാട്ടുരച്ചയിദാവുമായ ,ടിയാന റിചെസ്,മാർക്ക് സ്ട്ടീവൻസ്,നൈജിൽ‌ ഹെണ്ട്രോഫ് എന്നിവരായിരുന്നു പവർഹൌസിലെ അട്മിനിസ്ട്രെടരുകൾ.ഈ മുതിർന്ന ഗ്രൂപ്പിലെ പ്രദാന പയാനിസ്റ്റും മ്യൂസിക്‌ ഡയപറക്ടറും ആയിരുന്നു പീറ്റർ കിംഗ്‌.പിന്നീട് ന്യ്ഗേൽ ഹെന്ദ്രോഫ്ഫ് ഈ സ്ഥാനത്തേക്ക് ഉയര്ത്തപ്പെട്ടു.അതേസമയം വൈൽഡ്‌ലൈഫിൽ ഹിൽസോണ്ഗ് മ്യൂസിക്‌ പാസ്റെര്സായ

</doc>
<doc id="269967" url="https://ml.wikipedia.org/wiki?curid=269967" title="ഗവൺമെന്റ് വൊക്കേഷണൽ ഹയർ സെക്കണ്ടറി സ്കൂൾ ഫോർ ഗേൾസ് നടക്കാവ്">
ഗവൺമെന്റ് വൊക്കേഷണൽ ഹയർ സെക്കണ്ടറി സ്കൂൾ ഫോർ ഗേൾസ് നടക്കാവ്

നൂറ്റി ഇരുപതു വർഷം പഴക്കമുള്ള കേരളത്തിലെ ഒരു സർക്കാർ വിദ്യാലയമാണ് കോഴിക്കോട് ജില്ലയിലെ ഗവൺമെന്റ് വൊക്കേഷണൽ ഹയർ സെക്കണ്ടറി സ്കൂൾ ഫോർ ഗേൾസ് നടക്കാവ്. സംസ്ഥാനത്തെ ആദ്യത്തെ 'സർക്കാർ ഇൻറർനാഷണൽ' സ്കൂളാണിത്. സർക്കാർ സ്‌കൂളിന്റെ പരിമിതമായ അടിസ്ഥാനസൗകര്യങ്ങൾ മറികടന്ന് അധ്യാപകർക്ക് ഉന്നത പരിശീലനം നൽകി ഉയർന്ന നിലവാരത്തിലെത്തിക്കുന്ന പ്രിസം പദ്ധതിക്ക് ഈ സ്കൂളിൽ ആരംഭമായിട്ടുണ്ട്. 

കോഴിക്കോട് കോർപറേഷനിൽ വാർഡ് നമ്പർ മൂന്നിലായി മൂന്ന് ഏക്കർ 42 സെൻറ് ഭൂമിയിലാണ് വിദ്യാലയം സ്ഥിതി ചെയ്യുന്നത്. ഹൈസ്കൂളിന് 5 കെട്ടിടങ്ങളിലായി 41 ക്ലാസ് മുറികളും ഹയർ സെക്കണ്ടറി, വി.എച്ച്.എസ്.ഇ വിഭാഗങ്ങൾക്ക് മൂന്ന് കെട്ടിടങ്ങളിലായി 12 ക്ലാസ് മുറികളും ലാബുകളുമുണ്ട്. അതിവിശാലമായ ഒരു കളിസ്ഥലം വിദ്യാലയത്തിനുണ്ട്. ഫുട്ബോൾ, ഹോക്കി ടീമുകളെ വളർത്തിയെടുക്കുന്നതിനായി ജില്ലാ സ്പോർട്സ് കൌൺസിൽ പ്രത്യേകപരിശീലനപരിപാടി സംഘടിപ്പിച്ചുവരുന്നു. ഫുട്ബോൾ, ബോക്സിംഗ്, വെയ്റ്റ് ലിഫ്റ്റിംങ്ങ് എന്നീ മേഖലകളിൽ അന്താരാഷ്ട്ര തലത്തിൽ എത്തിച്ചേരാൻ കഴിഞ്ഞിട്ടുണ്ട്.

ഹൈസ്കൂളിനും ഹയർസെക്കണ്ടറിക്കും വെവ്വേറെ കമ്പ്യൂട്ടർ ലാബുകളുണ്ട്. രണ്ട് ലാബുകളിലുമായി ഏകദേശം അമ്പതോളം കമ്പ്യൂട്ടറുകളുണ്ട്. രണ്ട് ലാബുകളിലും ബ്രോഡ്ബാന്റ് ഇന്റർനെറ്റ് സൗകര്യം ലഭ്യമാണ്. 
.ഐ.എസ്.ആർ.ഒ നിർമിച്ച അത്യാധുനിക സയൻസ് ലാബ്, ആസ്ട്രോ ടർഫ് ചെയ്ത കേരളത്തിലെ ആദ്യ ഹോക്കി-ഫുട്ബാൾ സ്റ്റേഡിയം, കേരളത്തിലെ ഏറ്റവും വലിയ ചുമർചിത്രം, സ്കോട്ട്ലൻഡിൽനിന്നുള്ള വില്യം കൂപ്പർ രൂപകൽപനചെയ്ത അത്യാധുനിക യൂനിഫോം, 2500 കുട്ടികൾക്കിരിക്കാവുന്ന ഭക്ഷണമുറി, ആസ്ട്രേലിയൻ സാങ്കേതിക വിദ്യ ഉപയോഗിച്ച് തറയൊരുക്കിയ ഏതാണ്ടെല്ലാവിധ ഗെയിമുകൾക്കും സൗകര്യമുള്ള ഇൻഡോർ സ്റ്റേഡിയം, കാൽ ലക്ഷത്തോളം പുസ്തകങ്ങൾ ഒരുക്കിയ ലൈബ്രറി, വായനാ ഉദ്യാനം, 60 ടോയ്ലറ്റുകൾ തുടങ്ങി അത്യാധുനിക സൗകര്യങ്ങളെല്ലാം സ്കൂളിൽ ലഭ്യമാണ്.

എ. പ്രദീപ്കുമാർ എംഎൽഎയുടെ നേതൃത്വത്തിൽ നടപ്പാക്കുന്ന പ്രമോട്ടിങ് റീജിയണൽ സ്കൂൾ ടു ഇന്റനാഷണൽ സ്റ്റാൻഡേർഡ്സ് ത്രൂ മൾട്ടിപ്പ്ൾ ഇന്റർവെൻഷൻസ് (പ്രിസം) ഫൈസൽ ആൻഡ് ഷബാന ഫൗണ്ടേഷൻ സഹായത്തോടെയാണ് നവീകരണപദ്ധതികൾ നടപ്പാക്കിയത്. നിർമ്മാണസമയത്തിലും ചെലവിലും വൻലാഭം നൽകുന്ന പ്രീകാസ്റ്റ് നിർമ്മാണ രീതിയിലാണ് നടക്കാവ് ഗവ. ഗേൾസ് വൊക്കേഷണൽ ഹയർ സെക്കൻഡറി സ്കൂളിന്റെ നവീകരണം നടപ്പാക്കിയത്. 

1,32,000 ചതുരശ്രയടി വിസ്തൃതി വരുന്ന ആദ്യഘട്ടം 95 ദിവസംകൊണ്ട് പൂർത്തീകരിച്ചു. ആകെ പ്രവൃത്തികൾ പത്ത് മാസത്തിനകവും. 15 കോടി രൂപയാണ് നിർമ്മാണ ചെലവ്. കോഴിക്കോട് ഐ.ഐ.എമ്മിന്റെ സോഷ്യൽ സർവീസ് ഗ്രൂപ്പിന്റെ സഹായത്തോടെയാണ് പ്രിസം പദ്ധതി വികസിപ്പിച്ചെടുത്തത്. ശാസ്ത്ര-സാങ്കേതിക മ്യൂസിയം, ഇൻഫോസിസ്, ഐ.എസ്.ആർ.ഒ എന്നീ സ്ഥാപനങ്ങളുടെ അക്കാദമിക് സഹകരണവുമുണ്ട്. യു.എ.ഇ ആസ്ഥാനമായ കെ.ഇ.എഫ് ഹോൾഡിങ്സിന്റെ പ്രമോട്ടർമാരായ ഫൈസൽ കൊട്ടിക്കോളനും ഷബാന ഫൈസലും ചേർന്നാണ് ഫൈസൽ ആൻഡ് ഷബാന ഫൗണ്ടേഷൻ രൂപീകരിച്ചത്. 

2013 ൽ എ.ആർ. റഹ്മാൻ സ്കൂൾ സന്ദർശിക്കുകയും റഹ്മാന്റെ സഹോദരി ഡയറക്ടറായ 'കെ.എം. മ്യൂസിക് അക്കാദമി'യും ചെന്നൈയിൽ റഹ്മാൻ നിർധനരായ കുട്ടികളുടെ പുനരുദ്ധാരണം ലക്ഷ്യമാക്കി നടത്തുന്ന 'സൺഷൈൻ ഓർക്കസ്ട്ര'യുമായി സഹകരിച്ച് സ്കൂളിൽ വിദ്യാർഥികളുടെ സംഗീതപഠനവുമായി സഹകരിക്കുമെന്ന് അറിയിച്ചു. 



</doc>
<doc id="269970" url="https://ml.wikipedia.org/wiki?curid=269970" title="തേൻകരടി">
തേൻകരടി

ഇന്ത്യയിലെ എല്ലാ വനങ്ങളിലും, ഹിമാലയം മുതൽ പാറക്കെട്ടുകൾ നിറഞ്ഞ വനപ്രദേശങ്ങളിലും കാണപ്പെടുന്ന കരടി വിഭാഗമാണ് തേൻകരടി അഥവാ മടിയൻ കരടി (Sloth bear; ശാസ്ത്രീയ നാമം: "Melursus ursinus").

നീണ്ട മുഖഭാഗം ,നീണ്ട കീഴ്ച്ചിറി,പരുപരുത്ത നീളമുള്ള മുടി,കുറിയ പിൻകാലുകൾ, ചെറിയ കണ്ണുകൾ എന്നിവയാണ് ഇവയ്ക്കുള്ളത്. നഖങ്ങൾക്ക് നല്ല വെള്ളനിറമാണ്. ശരീരത്തിന്റെ മൊത്തം നീളം : 140 - 170 സെ. മീ. തൂക്കം : 65 - 145 കിലോ.

ഇലപൊഴിയും വനങ്ങൾ, കുറ്റിക്കാടുകൾ, പുൽമേട് 

പകൽ ഗുഹകളിൽ വിശ്രമിച്ച് സന്ധ്യയോടെ ഇവ ഇര തേടാനിറങ്ങുന്നു.ഫലങ്ങളും ഷഡ്പദങ്ങളും,ചിതലുകളേയും ആഹാരമാക്കുന്ന ഈ കരടി മരത്തിൽ കയറി വൻതേനും, പനയിൽ കയറി മദ്യവും കുടിയ്ക്കാറുണ്ട്. ഉളിപ്പലുകളില്ലാത്തതിനാൽ ആ വിടവിലൂടെ ചിതലുകളെയും ഉറുമ്പുകളെയും വലിച്ചെടുക്കാൻ ഇവക്കു കഴിയും. ചിതൽപ്പുറ്റുകൾ പൊട്ടിക്കാൻ ഇവ നീണ്ട നഖങ്ങൾ ഉപയോഗിക്കുന്നു.പഴകിയ മാംസം ഭക്ഷിയ്ക്കാറുള്ള അലസൻ കരടിയ്ക്ക് കരിമ്പിൻ നീരും ഇഷ്ടമുള്ള ഭക്ഷണവസ്തുവാണ് .

നീണ്ട മുഖവും ആടിയാടിയുള്ള നടത്തവുമുള്ള സ്ഥൂലരോമാവൃതമായ ഈ മൃഗം ആക്രണമത്തിനു മുതിർന്നാൽ അപകടകാരിയാണ്. കാഴ്ച കുറവുള്ള ഇവ ഭയപ്പെട്ടാൽ പിൻകാലുകളിൽ ഉയർന്നുനിന്നു കടിക്കുകയോ മാന്തുകയോ ചെയ്യും. 

ഗർഭകാലം 7 മാസവും, ആയുസ്സ് ശരാശരി 45 വർഷവും ആണ്. കുഞ്ഞുങ്ങൾ അമ്മയുടെ മുതുകിലേറി സഞ്ചരിയ്ക്കുന്നു.
ജൂൺ - ജൂലായ് മാസങ്ങളിലാണ് തേൻകരടികൾ ഇണചേരുന്നത്. ഡിസംബർ-ജനുവരി മാസങ്ങളിൽ ഒന്നോ രണ്ടോ കുഞ്ഞുങ്ങളെ പ്രസവിക്കുന്നു. ഗർഭകാലം ഏഴുമാസമാണ്. പെൺകരടി കുഞ്ഞുങ്ങളെ പുറത്തേറ്റി നടക്കും. 2 - 3 വർഷം വരെ കുഞ്ഞുങ്ങൾ അമ്മയോടൊപ്പം കഴിയുന്നു. തേൻകരടിക്ക് 40 വയസ്സു വരെ ആയുസ്സുള്ളതായി കണ്ടെത്തിയിട്ടുണ്ട്.




</doc>
<doc id="269977" url="https://ml.wikipedia.org/wiki?curid=269977" title="സ്റ്റാർട്ടർ (വൈദ്യുതി)">
സ്റ്റാർട്ടർ (വൈദ്യുതി)

ട്യൂബ് ലൈറ്റുകൾ പ്രവർത്തനം ആരംഭിക്കുന്നതിനാവശ്യമായ സർക്യൂട്ടിലെ ഒരു പ്രധാന ഉപകരണമാണ് സ്റ്റാർട്ടർ. ഫിലമെൻറ് ചൂടായിരിക്കുന്ന ട്യൂബ് ലൈറ്റിന്റെ ഇരുവശത്തേക്കും ഉയർന്ന വോൾട്ടേജിലുള്ള വൈദ്യുതി എത്തിക്കുക എന്നതാണ് സ്റ്റാർട്ടർ-ചോക്ക് സർക്യൂട്ടിന്റെ പ്രവർത്തനം.

നാലു കാലുകളുള്ള തെർമ്മൽ സ്റ്റാർട്ടറുകളും മാനുഷ്യനിയന്ത്രിതമായ സ്വിച്ചുകളുമായിരുന്നു 1960 കാലഘട്ടം വരെ നില നിന്നിരുന്നത്. അതിന് ശേഷം സാധാരണയായി ഉപയോഗിച്ചിരുന്നത് ഇന്നും നിലവിലുള്ള 'ഗ്ലോ സ്റ്റാർട്ടറുകൾ' ആണ്. ഉൽകൃഷ്ടവാതകം നിറച്ച ചെറിയൊരു സ്ഫടികപ്പാത്രത്തിലെ ഇരട്ടലോഹങ്ങൾ ചേർത്ത തുറന്ന സ്വിച്ച് ആണ് ഇത്തരം സ്റ്റാർട്ടറുകൾ.

സർക്യൂട്ടിൽ വൈദ്യുതി കടത്തിവിടുമ്പോൾ ലോഹത്തകിടുകൾക്കിടയിൽ ഒരു വൈദ്യുത സ്ഫുലിംഗം ഉണ്ടാകുകയും അതിന്റെ ചൂടിൽ തകിടുകൾ വളഞ്ഞ് പരസ്പരം മുട്ടി വൈദ്യുതി ബന്ധം പൂർണ്ണമാക്കുകയും ചെയ്യുന്നു. എന്നാൽ അടുത്ത നിമിഷം തന്നെ ചൂട് കുറഞ്ഞ് ലോഹപ്പാളികൾ പഴയപോലെ ആകുന്നു. അങ്ങനെ സർക്യൂട്ടിലെ വൈദ്യുതി ഇടവിട്ടുള്ളതാക്കുന്നു. ഇത് തുടർച്ചയായി സംഭവിക്കുന്ന ഒരു പ്രവർത്തനമാണ്. 

അടുത്ത കാലത്തായി ഇലക്ട്രോണിക് സ്റ്റാർട്ടറുകളും ലഭ്യമായിട്ടുണ്ട്. അവ തുടർച്ചയായ സ്ഫന്ദനങ്ങൾക്ക് പകരം, ട്യൂബിന്റെ അഗ്രങ്ങൾ വേണ്ടത്ര ചൂടായതിന് ശേഷം മാത്രം കൃത്യമായ വൈദ്യുതി നൽകുന്നു. അതുകൊണ്ടുതന്നെ ട്യൂബിന്റെ ജീവിതകാലം വർദ്ധിപ്പിക്കുന്നു. ഇതിന്റെ പ്രവർത്തനവും നിർമ്മാണവും വളരെ ബുദ്ധിമുട്ടാതായതിനാൽ സർക്യൂട്ട് മുഴുവൻ ഒരു ഐ സിക്കുള്ളിൽ ഒതുക്കിയിരിക്കുന്നു.



</doc>
<doc id="269982" url="https://ml.wikipedia.org/wiki?curid=269982" title="ചോക്ക് (വൈദ്യുതി)">
ചോക്ക് (വൈദ്യുതി)

ഒരു ഇലക്ട്രിക് സർക്യൂട്ടിലെ വൈദ്യുതപ്രവാഹത്തെ പരിധീകരിക്കുന്നതിനുള്ള ഉപകരണമാണ് ബല്ലാസ്റ്റ് (അഥവാ ചോക്ക്). സാധാരണയായി കണ്ടുവരുന്നതും ധാരാളമായി ഉപയോഗിക്കുന്നതുമായ ഒരു ഉദാഹരണമാണ് ഫ്ലൂറസൻറ് വിളക്കുകളിൽ ഉപയോഗിക്കുന്ന ഇൻഡക്ടീവ് ചോക്കുകൾ.

ചോക്കുകൾ അവയുടെ നിർമ്മിതിയിലും സങ്കീർണ്ണതയിലും വ്യത്യസ്തമായവ ലഭ്യമാണ്. അവ പ്രതിരോധകങ്ങളുടേയോ കപ്പാസിറ്റർ നിരയോ അഥവാ രണ്ടും കൂടിയുള്ള ഒരു നിരയോ, അല്ലെങ്കിൽ ഫ്ലൂറസൻറ് വിളക്കുകളിലും കൂടിയ തീവ്രതയുള്ള വിളക്കുകളിലും ഉപയോഗിക്കുന്ന തരം സങ്കീർണ്ണമായതോ ആകാം. 

ചോക്ക് ഒരു ഇലക്ട്രിക്കൽ ലോഡിലൂടെയുള്ള വൈദ്യുതപ്രവാഹം നിയന്ത്രിക്കുന്നു. കൃത്യമായ വോൾട്ടേജ് നൽകപ്പെട്ടിരിക്കുന്ന ലോഡ് ഒരു നെഗറ്റീവ് റസിസ്റ്റൻസ് ഉള്ളതാണെങ്കിൽ അവയിൽക്കൂടി വൈദ്യുതി കടന്നുപോകുമ്പോൾ അനിയന്ത്രിതമായി പ്രവഹിക്കാനും സ്വയം നശിപ്പിക്കപ്പെടുന്നതിലേക്കോ വൈദ്യുതിസ്രോതസ്സ് നിലക്കുന്നതിലേക്കോ എത്തിച്ചേരാൻ സാദ്ധ്യതയുണ്ട്. ഇത്തരം അവസരങ്ങളിൽ ഒരു ചോക്ക് സാധാരണയായി ഉപയോഗിക്കുന്നു.


</doc>
<doc id="269992" url="https://ml.wikipedia.org/wiki?curid=269992" title="ഇഞ്ചൻതറ">
ഇഞ്ചൻതറ

1912 -ൽ ബ്രണ്ടൻ സായിപ്പ് കൊണ്ടുവന്ന മോട്ടോർ ഉപയോഗിച്ചുള്ള പെട്ടിയും പറയും സാങ്കേതികവിദ്യ തയ്യാറാക്കുന്ന വരമ്പുകളെയാണു് ഇഞ്ചൻതറ എന്നു പറയുന്നത് കുമരകത്താണു് ഇതാദ്യമായി പരീക്ഷിച്ചത്. ഇതു പരീക്ഷിച്ച കായൽ ബ്രണ്ടൻകായൽ എന്നാണു് അറിയപ്പെടുന്നത്. വരമ്പിനോട് ചേർത്താണു് പെട്ടി സ്ഥാപിക്കുക. വരമ്പിന്റെ നീളത്തിനൊത്ത് ഒരടി ഉയരമുള്ള പെട്ടി. ഈ പെട്ടിയുടെ അറ്റത്തായാണു് അഞ്ചടി ഉയരമുള്ള പറ ഘടപ്പിക്കുക. മോട്ടോറും ഫാനും കൺവെയർ ബെൽട്ട്കൊണ്ട് പരസ്പരം ബന്ധിപ്പിച്ചിരിക്കും. മോട്ടോർ കറങ്ങുന്നതിനോടൊപ്പം ഫാൻ കറങ്ങി പെട്ടെന്നു് പെട്ടെന്നു് ലീഫ് വഴി വെള്ളം പറയിലേക്കു് നിറയും. പറനിറഞ്ഞുകഴിഞ്ഞാൽ ഈ വെള്ളം പെട്ടിയിലേക്കൊഴുക്കി കൊയ്ത്തുപാടത്തു നിന്നും പുറന്തള്ളും. ഡി വാട്ടറിങ്ങിനായാണു് പെട്ടിയും പറയും ഉപയോഗിക്കുന്നത്

</doc>
<doc id="270003" url="https://ml.wikipedia.org/wiki?curid=270003" title="നികിടക്കൊടി">
നികിടക്കൊടി

ഉയരമുള്ള മരങ്ങളുടെ മുകളിൽ പോലും കയറിപ്പോവുന്ന ഒരു വലിയ വള്ളിച്ചെടിയാണ് നികിടക്കൊടി.. കേരളത്തിൽ മിക്കയിടത്തും കാണാറുണ്ട്. ഇലയും വേരും ചതച്ചാൽ രൂക്ഷഗന്ധം ഉണ്ടാവാറുണ്ട്. അട്ടപ്പാടിയിലെ ആദിവാസിവിഭാഗക്കാർ ജലദോഷത്തിനെതിരെ വേര് ചതച്ച് ശ്വസിക്കാറുണ്ട്. ആന്റിബയോട്ടിക്ക് ശക്തിയുള്ള ഒരു സസ്യമാണിത്.

പൂക്കുരുമ്പ



</doc>
<doc id="270005" url="https://ml.wikipedia.org/wiki?curid=270005" title="പ്രിയ">
പ്രിയ

ജമ്മു ഫിലിംസിന്റെ ബാനറിൽ എൻ.പി. അലി നിർമിച്ച മലയാളചലച്ചിത്രമാണ് പ്രിയ. രാജശ്രീ പിക്ചേഴ്സ് വിതരണം ചെയ്ത ഈ ചിത്രം 1970 നവംബർ 27-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="270013" url="https://ml.wikipedia.org/wiki?curid=270013" title="മഞ്ഞുപൂച്ച">
മഞ്ഞുപൂച്ച

ആകൃതിയിലും പ്രകൃതിയിലും ഒരു പൂച്ചയെപ്പോലെ തോന്നിയ്ക്കുന്ന ഒരു ജീവിയാണ് മഞ്ഞുപൂച്ച .(Marbled pole cat).
ഇതിന്റെ ശാസ്ത്രീയ നാമം "Vormela peregusna" എന്നാണ്.
ചൈന, തെക്കുകിഴക്കൻ യൂറോപ്പ്, റഷ്യ എന്നീ പ്രദേശങ്ങളിൽ കാണപ്പെടുന്നുണ്ട്. പുൽമേടുകളിലും വരണ്ട സ്ഥലങ്ങളിലും മഞ്ഞുപൂച്ചയെ കാണാം. 

29 സെ.മീറ്റർ മുതൽ 35 സെ.മീറ്റർ വരെ തലയുൾപ്പെടെ ഇതിനു നീളമുണ്ട്. വലിയ ചെവികൾ ഇതിന്റെ പ്രത്യേകതയാണ്.
കൈകാലുകൾ കുറിയതും ദ്രംഷ്ടങ്ങൾ നീളമുള്ളതും ശക്തിയുള്ളതുമാണ്. സാമാന്യം നീളമുള്ള വാലിനു കടും തവിട്ടു നിറവും മദ്ധ്യഭാഗത്തു മഞ്ഞപ്പട്ടയും ഉണ്ട്. കറുപ്പും വെളുപ്പുമായ പാടുകൾ മഞ്ഞുപ്പൂച്ചയുടെമുഖത്തുകാണാം.കറുത്ത വര കണ്ണിനു മീതേ ദൃശ്യമാണ്.പുറംഭാഗം ഇളം മഞ്ഞയും ക്രമത്തിലല്ലാത്ത തവിട്ടും ചുവപ്പും നിറഞ്ഞ കുത്തുകളാലും നിറഞ്ഞിരിയ്ക്കുന്നു.
പെൺപൂച്ചയ്ക്ക് 295 മുതൽ 600 ഗ്രാം വരെയും ആണിനു 320 മുതൽ 715 ഗ്രാം വരെ ഭാരമുണ്ടാകും.
ചെറിയപ്രാണികൾ,എലികൾ,പല്ലികൾ, ചെറുമീനുകൾ,പക്ഷികൾ എന്നിവയെ ഭക്ഷിയ്ക്കും.ഒച്ചുകളെയും തവളകളെയും ചിലപ്പോൾ തിന്നാറുണ്ട്.

സാധാരണ മാർച്ചുമുതൽ ജൂൺ ആദ്യം വരെയാണ് ഇണചേരുന്ന മാസം ..ഗർഭകാലം 243 ദിവസം മുതൽ 327 ദിവസം വരെയാണ്. .പ്രസവത്തിൽ സാധാരണ 4 മുതൽ 8 വരെ കുഞ്ഞുങ്ങളുണ്ടാകും.അവ 40 ദിവസത്തിനുള്ളിൽ തന്നെ കണ്ണുതുറക്കും.
ശതുക്കളിൽ നിന്നു രക്ഷനേടാൻ ഒരു പ്രത്യേക ദ്രവം അവ ചീറ്റിയ്ക്കാറുണ്ട്.



</doc>
<doc id="270015" url="https://ml.wikipedia.org/wiki?curid=270015" title="2014">
2014

ഗ്രിഗോറിയൻ കലണ്ടർ പ്രകാരം ബുധനാഴ്ച ആരംഭിച്ച ഒരു സാധാരണ വർഷമാണ് 2014(MMXIV). ഗ്രിഗോറിയൻ കലണ്ടർ പ്രകാരം ക്രിസ്ത്വബ്ദത്തിലെ 2014-ആമത്തെയും ഇരുപത്തൊന്നാം നൂറ്റാണ്ടിലെ പതിനാലാമത്തെയും വർഷമാണിത്. 


</doc>
<doc id="270023" url="https://ml.wikipedia.org/wiki?curid=270023" title="ഇരുപത്തൊന്നാം നൂറ്റാണ്ട്">
ഇരുപത്തൊന്നാം നൂറ്റാണ്ട്

ക്രിസ്തുവർഷം അനുസരിച്ച് ഇരുപത്തൊന്നാമത്തെ നൂറ്റാണ്ടാണ് (2001 മുതൽ 2100 വരെയുള്ള വർഷങ്ങൾ) ഇരുപത്തൊന്നാം നൂറ്റാണ്ട് എന്ന് അറിയപ്പെടുന്നത്.


</doc>
<doc id="270026" url="https://ml.wikipedia.org/wiki?curid=270026" title="കാർബൺ നാനോട്യൂബ് കമ്പ്യൂട്ടർ">
കാർബൺ നാനോട്യൂബ് കമ്പ്യൂട്ടർ

കാർബൺ നാനോട്യൂബുകൾ അടിസ്ഥാനപ്പെടുത്തിമാത്രമുള്ള ട്രാൻസിസ്റ്ററുകൾ ഉപയോഗിച്ച് നിർമ്മിക്കുന്ന കമ്പ്യൂട്ടറുകളെയാണ് കാർബൺ നാനോട്യൂബ് കമ്പ്യൂട്ടർ എന്നു വിശേഷിപ്പിക്കുന്നത്. "സെഡ്രിക്" (Cedric) എന്നുപേരിട്ട ആദ്യത്തെ കാർബൺ നാനോ കമ്പ്യട്ടർ വികസിപ്പിച്ചത് സ്റ്റാൻഫോർഡ് യൂണിവേഴ്സിറ്റിയിലെ ഗവേഷകരാണ്. 2013 സെപ്റ്റംബർ 25നു് നേച്ചർ എന്ന ശാസ്ത്രമാസികയിലാണ് ഇതു പ്രഖ്യാപിച്ചുകൊണ്ടുള്ള ലേഖനം പ്രസിദ്ധീകരിച്ചത്.

കമ്പ്യൂട്ടർ നിർമ്മാണത്തിനുപയോഗിച്ചുവന്നിരുന്ന സിലിക്കണിന്റെ കുത്തക ഇതുവഴി തകരുമെന്ന് ഇവിടുത്തെ ഗവേഷകർ കരുതുന്നു. കാർബൺ ആറ്റങ്ങൾ ചേർത്തുവെച്ച അതിസൂക്ഷ്മമായ കുഴലുകളാണ് കാർബൺ നാനോട്യൂബുകൾ. ഇത്തരം നാനോ കാർബണുകൾ ഉപയോഗിച്ച് നിർമ്മിച്ച 142 ട്രാൻസിസ്റ്ററുകളാണ് സെഡ്രിക്കിലെ കാർബൺ നാനോട്യൂബ് പ്രോസസറിൽ ഉൾക്കൊള്ളുന്നത്. ഇതിലെ ഓരോ നാനോ ട്രാൻസിസ്റ്ററിനും പത്ത് നാനോ മീറ്റർ (ഒരു മില്ലീമീറ്ററിന്റെ ഒരു ലക്ഷത്തിൽ ഒരംശം) മാത്രമാണ് വലിപ്പം. അതായത് ഈ 142 ട്രാൻസിസ്റ്ററുകളും ചേർന്നുള്ള സി.പി.യു. പോലും കണ്ണുകൊണ്ട് കാണുവാൻ പറ്റാത്തത്ര ചെറുതായിരിക്കുമെന്ന് ചുരുക്കം. ഷർട്ടിലെ ബട്ടൺ ദ്വാരത്തിലോ രക്തകോശങ്ങൾക്കുള്ളിൽ പോലുമോ ഈ കമ്പ്യൂട്ടർ തിരുകി വെയ്കാം. ചികിത്സ, കുറ്റാന്വേഷണം, പ്രതിരോധമേഖല തുടങ്ങിയ ഇടങ്ങളിൽ ഈ കമ്പ്യൂട്ടറുകൾക്ക് ഏറെ പങ്ക് വഹിക്കാനാകുമെന്നും കരുതുന്നു. 


</doc>
<doc id="270034" url="https://ml.wikipedia.org/wiki?curid=270034" title="എവൻസ്റ്റൺ (ഇല്ലിനോയി)">
എവൻസ്റ്റൺ (ഇല്ലിനോയി)

അമേരിക്കൻ ഐക്യനാടുകളിലെ ഇല്ലിനോയി സംസ്ഥാനത്തെ കുക്ക് കൗണ്ടിയിൽപ്പെടുന്ന ഒരു സബ്അർബൻ നഗരമാണ് എവൻസ്റ്റൺ. ഷിക്കാഗോ ഡൗൺടൗണിനു വടക്കായി മിഷിഗൺ തടാകത്തിന്റെ പടിഞ്ഞാറേക്കരയിൽ സ്ഥിതി ചെയ്യുന്ന ഈ നഗരത്തിന്റെ പടിഞ്ഞാട് സ്കോകിയെയും വടക്ക് വിൽമെറ്റും തെക്ക് ഷിക്കാഗോയുമാണ്. 2010 ലെ സെൻസസ് പ്രകാരം ഇവിടെ 74,486 പേർ വസിക്കുന്നു.



</doc>
<doc id="270208" url="https://ml.wikipedia.org/wiki?curid=270208" title="വ്‌ളാദിമിർ സുത്യയെവ്">
വ്‌ളാദിമിർ സുത്യയെവ്

പഴയ സോവിയറ്റ് യൂണിയനിലെ (റഷ്യ)യിലെ അനിമേറ്റഡ് കാർട്ടൂൺ വ്യവസായത്തിന്റെ സ്ഥാപകനായിരുന്നു വ്‌ളാദിമിർ ഗ്രഗൊറേവിച്ച് സുത്യയെവ് എന്ന വി. സുത്യയെവ് (5 ജൂലൈ 1903— 10 മാർച്ച് 1993). എഴുത്തുകാരനും ചിത്രകാരനുമായിരുന്ന അദ്ദേഹത്തിന്റെ ബാല സാഹിത്യ കൃതികൾ, അനേകം ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. 2003 ജൂലായ് 5 ന് അദ്ദേഹത്തിന്റെ ജന്മശതാബ്ദി റഷ്യയിൽ ആഘോഷിച്ചു. 
1928-ൽ ഇൻസ്റ്റിറ്റിയൂട്ട് ഓഫ് സിനിമാറ്റോഗ്രഫിയിൽനിന്നു ബിരുദം നേടിയ സുത്യയെവ് വിദ്യാർത്ഥിയായിരുന്നപ്പോൾത്തന്നെ 'ചൈന ഓൺ ഫയർ' എന്ന റഷ്യയിലെ ആദ്യ ആനിമേഷൻ ചിത്രമുണ്ടാക്കി. കാർട്ടൂൺ ചിത്രങ്ങളിൽ നിന്നാണ് അദ്ദേഹം കുട്ടികൾക്കുള്ള പുസ്തകങ്ങളിലേക്കു തിരിഞ്ഞത്.



</doc>
<doc id="270275" url="https://ml.wikipedia.org/wiki?curid=270275" title="ജി. നമ്മാൾവാർ">
ജി. നമ്മാൾവാർ

തമിഴ്നാട്ടിലെ പരിസ്ഥിതിപ്രവർത്തകനും ജൈവശാസ്ത്രജ്ഞനുമായിരുന്നു ഡോ. ജി. നമ്മാൾവാർ(1938 – 30 ഡിസംബർ 2013). ജൈവകൃഷിയുടെ പ്രചാരകനായ അദ്ദേഹം ഈ കൃഷിരീതി പഠിപ്പിക്കാൻ 'വണങ്ങം' എന്നപേരിൽ ഒരു സംഘടനയ്ക്കും രൂപംനൽകിയിരുന്നു. ജൈവകൃഷിയുമായി ബന്ധപ്പെട്ട് ലോകം മുഴുവൻ സഞ്ചരിച്ചിട്ടുണ്ട്.
1938ൽ തഞ്ചാവൂർ ജില്ലയിലെ ഇളങ്കാട് ജനിച്ച നമ്മാൾവാർ അണ്ണാമലൈ സർവകലാശാലയിൽനിന്ന് കൃഷിയിൽ ബിരുദംനേടി. തുടർന്ന്, കോവിൽപ്പട്ടിയിലെ അഗ്രി. റീജണൽ റിസർച്ച് ഇൻസ്റ്റിറ്റിയൂട്ടിൽ കുറച്ചുനാൾ ജോലിചെയ്തു. രാസവളങ്ങളും കീടനാശിനികളും സർക്കാർതന്നെ പ്രോത്സാഹിപ്പിക്കുന്നതിൽ പ്രതിഷേധിച്ച് 1969ൽ ജോലി രാജിവെച്ചു. സേഫ് ഫുഡ് അലയൻസ് എന്ന സംഘടനയ്ക്കും വിത്തുപാകിയത് നമ്മാൾവാറായിരുന്നു. 


</doc>
<doc id="270285" url="https://ml.wikipedia.org/wiki?curid=270285" title="രമൺ സിംഗ്">
രമൺ സിംഗ്

രമൺ സിങ് (ജനനം15 ഒക്റ്റോബർ 1952). ഛത്തീസ്ഗഡ് മുഖ്യമന്ത്രിയായി മൂന്നാമതും തെരഞ്ഞേടുക്കപ്പെട്ടു. ആയുർവേദ ഭിഷഗ്വരൻ. ബിജെപി മുഖ്യമന്ത്രിമാരിൽ പ്രമുഖൻ. രജപുത് കുടുംബത്തിൽ ജനനം


</doc>
<doc id="270338" url="https://ml.wikipedia.org/wiki?curid=270338" title="ബോയ്‌ലർ">
ബോയ്‌ലർ

വെള്ളമോ മറ്റേതെങ്കിലും ദ്രവമോ ചൂടാക്കുവാൻ ഉപയോഗിക്കുന്ന ഒരു വീപ്പയാണു് ബോയ്‌ലർ. ദ്രാവകം തിളക്കണമെന്നു് നിർബന്ധമില്ല. ചൂടാക്കിയതോ ഭാഷ്പീകരിച്ചതോ ആയ രൂപത്തിൽ ബോയ്‌ലറിൽ നിന്ന് പുറത്ത് വരുന്ന ദ്രവം പല ആവശ്യങ്ങൾക്കുമായണു് ഉപയോഗിക്കുന്നത്. ശുചീകരണം, ഭക്ഷണം പാകംചെയ്യൽ, വൈദ്യുതോദ്പാദനം എന്നീ പല ആവശ്യങ്ങൾക്കായാണു് ബോയ്‌ലർ ഉപയോഗിച്ചുവരുന്നത്.


</doc>
<doc id="270350" url="https://ml.wikipedia.org/wiki?curid=270350" title="കസ്റ്റംസ് ഡയറി">
കസ്റ്റംസ് ഡയറി

ടി.എസ്. സുരേഷ് ബാബു സംവിധാനം ചെയ്ത 1993-ൽ പുറത്തിറങ്ങിയ മലയാളചലച്ചിത്രമാണ് കസ്റ്റംസ് ഡയറി. നടി രഞ്ജിനി അവസാനമായി അഭിനയിച്ച ചിത്രമാണിത്.


</doc>
<doc id="270352" url="https://ml.wikipedia.org/wiki?curid=270352" title="തസ്കരൻ മണിയൻ പിള്ളയുടെ ആത്മകഥ">
തസ്കരൻ മണിയൻ പിള്ളയുടെ ആത്മകഥ

മണിയൻപിള്ള എന്ന കുപ്രസിദ്ധ മോഷ്ടാവിന്റെ ജീവചരിത്രമാണ് തസ്കരൻ മണിയൻപിള്ളയുടെ ആത്മകഥ. അതിസാഹസികമായ ഈ ജീവിതകഥ എഴുതിയത് ജി.ആർ. ഇന്ദുഗോപൻ. ഡി.സി.ബുക്സാണ് ഈ പുസ്തകം പ്രസിദ്ധീകരിച്ചിരിക്കുന്നത്.

1950-ൽ കൊല്ലം ഇരവിപുരം വാളത്തുംഗലിൽ ജനിച്ച മണിയൻപിള്ള 1970 കളിൽ കേരളത്തിലെ കുപ്രസിദ്ധ മോഷ്ടാക്കളിൽ ഒരാളായിത്തീർന്നു. 1983-ൽ കർണ്ണാടക നിയമസഭയിലേയ്ക്ക് മത്സരിക്കാൻ ഒരുങ്ങുന്ന സമയത്ത് കേരള പോലീസ് അറസ്റ്റ് ചെയ്തു. നഞ്ചൻകോട് എക്സിക്യൂട്ടീവ് മജിസ്ട്രേറ്റിന്റെ അധീനതയിൽ ആ സമയത്തെ ആസ്തികൾ ലേലം ചെയ്ത വകയിൽ മാത്രം 93 ലക്ഷം രൂപയുണ്ടായിരുന്നു.


</doc>
<doc id="270359" url="https://ml.wikipedia.org/wiki?curid=270359" title="കേരളാ ലാൻഡ് ഡവലപ്പ്മെന്റ് കോർപറേഷൻ ലിമിറ്റഡ്">
കേരളാ ലാൻഡ് ഡവലപ്പ്മെന്റ് കോർപറേഷൻ ലിമിറ്റഡ്

കേരള സർക്കാർ സംയോജിപ്പിച്ചുണ്ടാക്കിയ സംരംഭമായാണു് കേരളാ ലാൻഡ് ഡവലപ്പ്മെന്റ് കോർപറേഷൻ ലിമിറ്റഡ് (കെ.എൽ. ഡി.സി.) 1972-ൽ രൂപീകരിച്ചത്. കേരളത്തിലെ കര വികസനവും അനുബന്ധ പ്രവർത്തികൾക്കും കാർഷിക മേഖലയുടെ സമഗ്രമായ വികസനത്തിനും വേണ്ടിയാണ് കെ.എൽ. ഡി.സി. സ്ഥാപിതമായത്.



</doc>
<doc id="270360" url="https://ml.wikipedia.org/wiki?curid=270360" title="ദീപക് സന്ധു">
ദീപക് സന്ധു

ഇന്ത്യയിലെ ആദ്യ വനിതാ മുഖ്യ വിവരാവകാശ കമ്മീഷണറാണ് ദീപക് സന്ധു (ജനനം : 19 ഡിസംബർ 1948).
1971 ബാച്ച്‌ ഐ.ഐ.എസ്‌. ഉദ്യോഗസ്‌ഥയാണ്‌. പ്രസ് ഇൻഫർമേഷൻ ബ്യൂറോയിൽ പ്രിൻസിപ്പൽ ഡയറക്ടർ ജനറൽ, ദൂരദർശനിൽ ഡയറക്ടർ ജനറൽ, ആൾ ഇന്ത്യാ റേഡിയോയിൽ ഡയറക്ടർ ജനറൽ എന്നീ സ്ഥാങ്ങൾ വഹിച്ചിട്ടുണ്ട്.

കാൻ, ബെർലിൻ, വിനൈസ്, ടോക്കിയൊ എന്നിവിടങ്ങളിൽ നടന്ന അന്താരാഷ്ട്ര ഫിലിം ഫെസ്റ്റിവലുകളിൽ ഇന്ത്യയെ പ്രതിനിധീകരിച്ചു പങ്കെടുത്തിട്ടുണ്ട്. ഭീകരവാദത്തെക്കുറിച്ചും ഇലക്ട്രോണിക് മാധ്യമങ്ങളെക്കുറിച്ചും റഷ്യയിൽ നടന്ന അന്താരാഷ്ട്ര കോൺഫറൻസുകളിൽ പ്രതിനിധിയായിരുന്നു. 

1967 ബാച്ചിലെ ഐഎഎസ് ഉദ്യോഗസ്ഥനായ ഗുരിന്ദർ സിങ് സന്ധുവാണ് ഭർത്താവ്. 


</doc>
<doc id="270367" url="https://ml.wikipedia.org/wiki?curid=270367" title="ഏലമല">
ഏലമല

ഇന്ത്യയിലെ തെക്കൻമലനിരയായ പശ്ചിമഘട്ടത്തിന്റെ തെക്കുഭാഗത്ത് കേരളത്തിന്റെ തെക്കുകിഴക്കും തമിഴ്‌നാടിന്റെ തെക്കുപടിഞ്ഞാറുമായി സ്ഥിതി ചെയ്യുന്ന പർവ്വതപ്രദേശമാണ് ഏലമല. ആനമുടി കഴിഞ്ഞാൽ കേരളത്തിലെ ഏറ്റവും ഉയരമുള്ള കൊടുമുടികളിൽ ഒന്നാണ് ഏലമല. ഇവിടെ യഥേഷ്ടം വളരുന്ന ഏലച്ചെടികളിൽ നിന്നാണ് മലനിരയ്ക്ക് ഈ പേർ ലഭിച്ചത്. കുരുമുളക്, കാപ്പി എന്നി വിളകളും ഇവിടെ വിളയുന്നു. ഇടുക്കി ജില്ലയിലെ ഉടുമ്പൻചോല താലൂക്കിലെ കട്ടപ്പന ബ്ലോക്ക് പഞ്ചായത്തിലാണ് ഇത് സ്ഥിതി ചെയ്യുന്നത്.

ഏലമല മലനിരകളുടെ മധ്യഭാഗം സ്ഥിതി ചെയ്യുന്നത് . ഏകദേശം 2800 ച.കി.മീ വിസ്തൃതിയുള്ള ഏലമലയിൽ മലപ്രദേശങ്ങളും താഴ്വരകളും പടിഞ്ഞാറോട്ട് ഒഴുകുന്ന നദികളായ പെരിയാർ, മുല്ലയാർ, പമ്പ എന്നിവയുടെ നദീതടങ്ങളും സ്ഥിതി ചെയ്യുന്നു. മുല്ലപെരിയാർ അണക്കെട്ടും ഇടുക്കി അണക്കെട്ടും ഈ മേഖലയിലാണ് സ്ഥിതി ചെയ്യുന്നത്. വടക്കുപടിഞ്ഞാറ് ആനമല മലനിരകളുമായും വടക്കുകിഴക്ക് പഴനി മലനിരകളുമായും തെക്ക് അഗസ്ത്യകൂട മലനിരകളുമായും ഏലമല യോജിക്കുന്നു. മലനിരകളിലെ ഉയർന്ന പ്രദേശങ്ങൾ തമിഴ്‌നാട്-കേരളം അതിർത്തി നിർണയിക്കുന്നു. ഹിമാലയത്തിനു തെക്കായുള്ള ഇന്ത്യയിലെ ഏറ്റവും ഉയർന്ന പ്രദേശം (8,842 അടി) ഇരവികുളം ദേശീയോദ്യാനത്തിൽ സ്ഥിതി ചെയ്യുന്നു.


</doc>
<doc id="270368" url="https://ml.wikipedia.org/wiki?curid=270368" title="ശ്രീചിഹ്നം">
ശ്രീചിഹ്നം

വരരുചിയുടെ പ്രാകൃതപ്രകാരശസൂത്രങ്ങളെ ഉദാഹരിക്കുന്ന പന്ത്രണ്ടു സർഗ്ഗത്തിലുള്ള ഒരു സംസ്കൃതകാവ്യമാണ് ശ്രീചിഹ്നം അഥവാ ഗോവിന്ദാഭിഷേകം. ഇതിൽ ആദ്യ എട്ടു സർഗ്ഗം ദുർഗ്ഗാപ്രസാദയതിയുടെ കൃതിയാണു്. ഗ്രന്ഥത്തിനു് ആദ്യന്തം ദുർഗ്ഗാപ്രസാദൻ തന്നെ ഭക്തിവിലാസം എന്ന പേരിൽ‌ ഒരു വ്യാഖ്യാനവും രചിച്ചിട്ടുണ്ടു്. സർഗ്ഗാന്തശ്ലോകങ്ങളിൽ ʻശ്രീʼ എന്ന മുദ്രയുള്ളതുകൊണ്ടാണു് പ്രസ്തുത കാവ്യത്തിനു ശ്രീചിഹ്നം എന്ന പേർ വന്നതു്. അതുപോലെ ശിശുപാലവധത്തിലേയും കിരാതാർജ്ജനീയത്തിലേയും ഹരവിജയത്തിലേയും സർഗ്ഗാന്തശ്ലോകങ്ങളിൽ ʻശ്രീʼമുദ്ര മാഘനും ʻലക്ഷ്മീʼ മുദ്ര ഭാരവിയും ʻരത്നʼ മുദ്ര രത്നാകരനും യഥാക്രമം പതിച്ചിട്ടുണ്ട്. 


</doc>
<doc id="270372" url="https://ml.wikipedia.org/wiki?curid=270372" title="ശ്രീകൃഷ്ണകർണ്ണാമൃതം">
ശ്രീകൃഷ്ണകർണ്ണാമൃതം

വില്വമംഗലത്തു സ്വാമിയാർ ലീലാശുകൻ എന്ന നാമത്തിൽ എഴുതിയ സംസ്കൃത കാവ്യമാണ് ശ്രീകൃഷ്ണകർണ്ണാമൃതം. കൃഷ്ണന്റെ ലീലകൾ ശുക മഹർഷിയെപ്പോലെ വിശദമായി പറഞ്ഞതിനാലാവണം ലീലാശുകൻ എന്ന് അദ്ദേഹം അറിയപ്പെട്ടത്‌.

വില്വമംഗലത്തിന്റെ കൃതികളിൽ പ്രഥമഗണനീയമായിട്ടുള്ള സംസ്കൃത കൃതിയാണിത്'. മൂന്നുറ്റിമൂന്നു (ശ്ലോകത്രയാധികശതത്രയം) പദ്യങ്ങളുള്ള ഈ കൃതി വില്വമംഗലത്തിന്റെ ഭക്തിപാരവശ്യം, പദഘടനാവൈഭവം, പ്രസാദപാരമ്യം, ഹൃദയദ്രവീകരണചണമായ ഉല്ലേഖവൈചിത്ര്യം, മുതലായി അഭൗമങ്ങളായുള്ള പല മഹാകവിസിദ്ധികൾക്കും ഉദാഹരണമാണെന്ന് ഉള്ളൂർ കേരള സാഹിത്യ ചരിത്രത്തിൽ ചൂണ്ടിക്കാട്ടുന്നു. 

കർണ്ണാമൃതത്തിനു പാപയല്ലയസൂരിയുടേയും രാമചന്ദ്രബുധേന്ദ്രന്റേയും വ്യാഖ്യാനങ്ങൾക്കു പുറമേ ഗോപാലൻ, വൃന്ദാവനദാസൻ, ശങ്കരൻ, ബ്രഹ്മദത്തൻ മുതലായ വേറേയും പല പണ്ഡിതന്മാരുടേയും വ്യാഖ്യാനങ്ങളുണ്ടു്. 


</doc>
<doc id="270374" url="https://ml.wikipedia.org/wiki?curid=270374" title="ശുക്ര കേരളം">
ശുക്ര കേരളം

കേരളത്തിൽ ഉപയോഗിക്കപ്പെട്ടിരുന്ന പത്തധ്യായത്തിലുള്ള ഒരു പ്രാചീന ജ്യോതിഷ ഗ്രന്ഥ‌മാണു് ശുക്ര കേരളം. ഇതിനു ഭൃഗുകേരളമെന്നും കേരളരഹസ്യമെന്നും കേരളീയമെന്നും കൂടി പേരുണ്ട്. 



</doc>
<doc id="270376" url="https://ml.wikipedia.org/wiki?curid=270376" title="കൃഷ്ണീയം">
കൃഷ്ണീയം

കൃഷ്ണൻ എന്നൊരാചാര്യൻ രചിച്ച ഒരു പ്രാചീന ജ്യോതിഷഗ്രന്ഥമാണ് കൃഷ്ണീയം അഥവാ ചിന്താജ്ഞാനം. ഇതിൽ ആകെ മുപ്പത്തിരണ്ടധ്യായങ്ങളും ഒരു പരിശിഷ്ടവും അടങ്ങിയിരിക്കുന്നു. കൊല്ലം എട്ടാംശതകത്തിനു മുമ്പാണ് അതിന്റെ നിർമ്മിതി എന്നു ഉള്ളൂർ അഭിപ്രായപ്പെടുന്നു. പ്രശ്നവിഷയത്തിലും ജാതകവിഷയത്തിലും ഈ ഗ്രന്ഥത്തെ കേരളീയർ ഒരു പ്രമാണമായി സ്വീകരിക്കുന്നു. കേരളത്തിലെങ്ങും വലിയ പ്രചാരമാണ് ഈ കൃതിക്കുണ്ടായിരുന്നത്. 

ദേശമംഗലത്തു ഉഴുത്തിരവാരിയർ ഹോരാവിവരണത്തിൽ കൃഷ്ണീയത്തെ സ്മരിക്കുന്നുണ്ട്. പ്രശ്നമാർഗ്ഗകാരനായ ഇടയ്ക്കാട്ടു നമ്പൂരി കൃഷ്ണീയത്തെ ഒരു പ്രമാണഗ്രന്ഥമായി സ്വീകരിക്കുന്നു. 
കൃഷ്ണീയത്തിനു് "ചതുരസുന്ദരീ" എന്നൊരു പഴയ വ്യാഖ്യാനമുണ്ടു്. അതിന്റെ പ്രണേതാവിനെപ്പറ്റി ഒന്നും അറിഞ്ഞുകൂടാ. "നത്വാ ത്രികാലതത്വജ്ഞം സർജ്ഞം ക്രിയതേ മയാ വ്യാഖ്യാ കൃഷ്ണീയശാസ്ത്രസ്യ നാമ്നാ ചതുരസുന്ദരീ" എന്നു മാത്രമേ അദ്ദേഹം ആ വ്യാഖ്യാനത്തെപ്പറ്റി പറയുന്നുള്ളൂ. പുലിയൂർ പുരുഷോത്തമൻനമ്പൂരിയുടെ ദൈവജ്ഞവല്ലഭ എന്ന വ്യാഖ്യാനം ആധുനികമാണു്.



</doc>
<doc id="270380" url="https://ml.wikipedia.org/wiki?curid=270380" title="സരസ്വതി (ചലച്ചിത്രം)">
സരസ്വതി (ചലച്ചിത്രം)

എ.എൽ.എസ്. പ്രൊഡക്ഷൻസിന്റെ ബാനറിൽ എ.എൽ. ശ്രീനിവാസൻ നിർമിച്ച മലയാളചലച്ചിത്രമാണ് സരസ്വതി. ജിയോപിക്ചേഴ്സ് വിതരണം ചെയ്ത ഈ ചിത്രം 1970 ഫെബ്രുവരി 6-ന് കേരളത്തിൽ പ്രദർശനം തുടങ്ങി.






</doc>
<doc id="270381" url="https://ml.wikipedia.org/wiki?curid=270381" title="നേച്ചർ">
നേച്ചർ

ലോകത്തിലെ പ്രധാന ശാസ്ത്രമാസികയാണ് നേച്ചർ. 1869 നവംബർ 4 നാണ് ഈ മാസിക ആദ്യമായി പ്രസിദ്ധീകരിയ്ക്കപ്പെട്ടത്..വിവിധ ശാസ്ത്രസാങ്കേതിക മേഖലകളിലെ ഗവേഷണഫലങ്ങൾ ഈ മാസികയിൽ 
പ്രസിദ്ധീകരിയ്ക്കപ്പെട്ടുവരുന്നു.



</doc>
<doc id="270382" url="https://ml.wikipedia.org/wiki?curid=270382" title="ബ്രാഡ് ഹാഡ്ഡിൻ">
ബ്രാഡ് ഹാഡ്ഡിൻ

ഓസ്ട്രേലിയൻ ക്രിക്കറ്റ് ടീമിലെ മുൻ വലം കൈയ്യൻ ബാറ്റ്സ്മാനും വിക്കറ്റ് കീപ്പറുമാണ് ബ്രാഡ് ഹാഡ്ഡിൻ എന്ന ബ്രാഡ്ലി ജെയിംസ് ഹാഡ്ഡിൻ (ജനനം:1977ഒക്ടോബർ 23).


</doc>
<doc id="270388" url="https://ml.wikipedia.org/wiki?curid=270388" title="കോറി ആൻഡേഴ്സൺ">
കോറി ആൻഡേഴ്സൺ

ന്യൂസിലൻഡ് ക്രിക്കറ്റ് ടിമിലെ ഇടംകയ്യൻ ഓൾ-റൗണ്ടർ ബാറ്റ്സ്മാനാണ് കോറി ജെയിംസ് ആൻഡേഴ്സൺ എന്ന കോറി ആൻഡേഴ്സൺ (ജനനം:1990 ഡിസംബർ 13).ആഭ്യന്തര ക്രിക്കറ്റിൽ നോർത്തേൺ നൈറ്റ്സ് ടീമിനുവേണ്ടിയാണദ്ദേഹം കളിക്കുന്നത്.2014 ജനുവരിയിൽ വെസ്റ്റ് ഇൻഡീസിനെതിരെ നടന്ന ഏകദിന മൽസരത്തിൽ 36 പന്തിൽ ശതകം നേടിയ ആൻഡേഴ്സൺ ഏകദിന ക്രിക്കറ്റിൽ ഏറ്റവും വേഗതയേറിയ ശതകം നേടിയ ബാറ്റ്സ്മാനെന്ന പാകിസ്താന്റെ ശാഹിദ് അഫ്രീദിയുടെ റെക്കോർഡ് തന്റെ പേരിലേക്കു മാറ്റി .2015ൽ എ.ബി. ഡി വില്ലിയേഴ്‌സ് 31 പന്തിൽ ശതകം നേടി ആൻഡേഴ്സന്റെ നേട്ടം തിരുത്തിക്കുറിച്ചു. ആഭ്യന്തര ക്രിക്കറ്റിൽ നോർത്തേൺ നൈറ്റ്സ്,മുംബൈ ഇന്ത്യൻസ് ടീമുകൾക്കുവേണ്ടിയാണദ്ദേഹം കളിക്കുന്നത്.



</doc>
<doc id="270392" url="https://ml.wikipedia.org/wiki?curid=270392" title="നെന്നൽവള്ളി">
നെന്നൽവള്ളി

മധ്യരേഖാമഴക്കാടുകളിലെ പടിഞ്ഞാറൻ തീരങ്ങളിൽ കാണപ്പെടുന്ന ഒരു വള്ളിച്ചെടിയാണ് നെന്നൽവള്ളി. . മരങ്ങളിൽ കയറുന്ന വലിയ ചെടിയായ ഇതിന് കോഴിക്കറ്റടിനായകം, കൊട്ടവള്ളി, ആകാശപ്പാച്ചോറ്റി എന്നെല്ലാം പേരുകളുണ്ട്. ഔഷധഗുണമുള്ള ഒരു ചെടിയാണിത്.



</doc>
<doc id="270394" url="https://ml.wikipedia.org/wiki?curid=270394" title="ചെങ്കീരി">
ചെങ്കീരി

ഏഷ്യയിലെ കീരി വർഗ്ഗത്തിൽ ഏറ്റവും വലിപ്പമുള്ള ഇനമാണ് ചെങ്കീരി (Stripenecked Mongoose; ഇതിന്റെശാസ്ത്രീയനാമം : "Herpestes vitticollis"). ദക്ഷിണേന്ത്യയിലും, പശ്ചിമഘട്ടത്തിലും ശ്രീലങ്കയിലും കാണപ്പെടുന്ന കീരിവർഗ്ഗമാണിത്.

കുറിയ കാലുകളും തടിച്ച ശരീരപ്രകൃതിയും ചെവി മുതൽ കഴുത്തുവരെ നീളമുള്ള ഒരു കറുത്ത വരയുമുണ്ട്. നീളമുള്ള വാലിനു തവിട്ട് കലർന്ന ചുവപ്പ് നിറവുമുണ്ട്.
നീളം ഉദ്ദേശം 90 സെ.മീറ്ററും ഭാരം 3.2 കിലോഗ്രാം വരെയും ഉണ്ടാകും.

പശ്ചിമഘട്ടം, കേരളം, കൂർഗ് പ്രദേശങ്ങളിൽ കാണപ്പെടുന്ന തവിട്ടുനിറം കൂടുതലുള്ള ഒരു ജാതിയും (H. vitticollis vitticollis), കനറാ പ്രദേശത്തുകാണുന്ന മറ്റൊരു ജാതിയുമായി( H. vitticollis inornatus) ചെങ്കീരി പ്രധാനമായും രണ്ടു തരത്തിലുണ്ട്. 

ശുദ്ധജലത്തിന്റെ സാമീപ്യമുള്ള സ്ഥലങ്ങളിലാണ് ഇതു വസിയ്ക്കുന്നത്. പാടങ്ങളിലും, കൃഷിയിടങ്ങളിലും ഇതിനെക്കാണാം.



</doc>
<doc id="270401" url="https://ml.wikipedia.org/wiki?curid=270401" title="ശബരിമല ശ്രീ ധർമ്മശാസ്താ">
ശബരിമല ശ്രീ ധർമ്മശാസ്താ

ശാസ്താ ഫിലിംസിന്റെ ബാനറിൽ സി.ആർ.കെ. നായർ നിർമിച്ച മലയാളചലച്ചിത്രമാണ് ശബരിമല ശ്രീ ധർമ്മശാസ്താ. വിമലാ റിലീസ് വിതരണം ചെയ്ത ഈ ചിത്രം കേരളത്തിൽ 1970 ഡിസംബർ 11-ന് പ്രദർശനം തുടങ്ങി.






</doc>
<doc id="270404" url="https://ml.wikipedia.org/wiki?curid=270404" title="അന്താരാഷ്ട്ര കുടുംബകൃഷി വർഷം">
അന്താരാഷ്ട്ര കുടുംബകൃഷി വർഷം

യു.എൻ. ജനറൽ അസംബ്ലിയാണ് 2014 കുടുംബകൃഷി വർഷമായി പ്രഖ്യാപിച്ചിരിക്കുന്നത്. ആഫ്രിക്ക, ഏഷ്യ, ലാറ്റിനമേരിക്ക എന്നീ രാജ്യങ്ങളിലെ കുടുംബകർഷകസംഘടനകളുടെ പ്രധാന പ്രാദേശിക ശൃംഖലകളുമായി സഹകരിച്ചാണ് 'അന്താരാഷ്ട്ര കുടുംബകൃഷി വർഷം' എന്ന ആശയം യു.എൻ. പ്രോത്സാഹിപ്പിക്കുന്നത്.
യു.എന്നിന്റെ ലോക ഭക്ഷ്യകാർഷിക സംഘടന ആണ് വിവിധ സർക്കാറുകളുടെയും അന്തർദേശീയ വികസന ഏജൻസികളുമായും ആഗോള, പ്രാദേശിക, ദേശീയ, കർഷകസംഘടനകളുമായും ഇതിന്റെ നടത്തിപ്പിനുവേണ്ട ആശയവിനിമയം നടത്തുന്നത്.




</doc>
<doc id="270407" url="https://ml.wikipedia.org/wiki?curid=270407" title="പ്രയോഗമഞ്ജരി">
പ്രയോഗമഞ്ജരി

കേരളത്തിലെ പ്രാചീനമായ ഒരു തന്ത്ര ഗ്രന്ഥമാണ് പ്രയോഗമഞ്ജരി. മഞ്ജരി എന്ന പേരിലും ഈ കൃതി അറിയപ്പെടുന്നു. ശൈവാഗമങ്ങളുടെ സംക്ഷേപമാണു് മഞ്ജരി. ഇതിന്റെ രചനാകാലം ക്രിസ്തുവിനു പിൻപ് പത്താമത്തേയോ പതിനൊന്നാമത്തേയോ ശതകത്തിൽ ആയിരിക്കുമെന്നു് ഉള്ളൂർ ഉദ്ദേശിക്കുന്നു. പതിന്നാലാം ശതകത്തിൽ ജിവിച്ചിരുന്ന വില്വമംഗലത്തു സ്വാമിയാരുടെ ഗുരുനാഥനാണെന്നു് ഊഹിക്കാവുന്ന ഈശാനഗുരുദേവൻ അദ്ദേഹത്തിന്റെ ʻപദ്ധതിʼ എന്ന തന്ത്രഗ്രന്ഥത്തിൽ പല അവസരങ്ങളിലും ഈ കൃതിയിൽനിന്നു ശ്ലോകങ്ങളും മറ്റും പ്രാക്തനപ്രമാണരൂപത്തിൽ ഉദ്ധരിക്കുന്നുണ്ട്. രവി എന്നൊരു നമ്പൂരിയാണ് ഇതിന്റെ രചയിതാവെന്നും അദ്ദേഹത്തിന്റെ പിതാമഹൻ ഭവത്രാതനും പിതാവു് അഷ്ടമൂർത്തിയും ആയിരുന്നു എന്നും ഈ കൃതിയിലുണ്ട്. 

ആകെ ഇരുപത്തൊന്നു പടലങ്ങളാണു് ഈ ഗ്രന്ഥത്തിൽ അടങ്ങിയിരിയ്ക്കുന്നതു്. 

പ്രയോഗമഞ്ജരിയുടെ വിസ്തൃതവും മർമ്മസ്‌പൃക്കുമായ ഒരു വ്യാഖ്യാനമാണു് പ്രദ്യോതം. നാരായണന്റെ പുത്രനായ ത്രിവിക്രമൻ എന്നൊരു നമ്പൂരിയാണു് അതിന്റെ രചയിതാവെന്നു ഉള്ളൂർ കേരള സാഹിത്യ ചരിത്രത്തിൽ പറയുന്നു.


</doc>
<doc id="270411" url="https://ml.wikipedia.org/wiki?curid=270411" title="ഈശാനശിവഗുരുദേവപദ്ധതി">
ഈശാനശിവഗുരുദേവപദ്ധതി

ശൈവാഗമങ്ങളെ ആധാരമാക്കി രചിച്ചിട്ടുള്ള ഒരു ബൃഹത്തായ തന്ത്ര ഗ്രന്ഥമാണു് ഈശാനശിവഗുരു ദേവപദ്ധതി. ഇതിൽ സാമാന്യപാദമെന്നും മന്ത്രപാദമെന്നും ക്രിയാപാദമെന്നും യോഗപാദമെന്നും നാലു പാദങ്ങൾ അടങ്ങിയിരിക്കുന്നു. ആദ്യത്തെ രണ്ടു പാദങ്ങളും പൂർവ്വാർദ്ധത്തിലും ഒടുവിലത്തേവ രണ്ടും ഉത്തരാർദ്ധത്തിലും ഉൾപ്പെടുന്നു. ആകെ പതിനെണ്ണായിരത്തോളം ശ്ലോകങ്ങൾ ഉണ്ടു്. അദ്ദേഹം സ്മരിക്കുന്ന ഗ്രന്ഥങ്ങളുടെ കൂട്ടത്തിൽ പ്രപഞ്ചസാരം, മഞ്ജരി, (പ്രയോഗമഞ്ജരി), ഭോജരാജേന്ദ്രപദ്ധതി ഈ ഗ്രന്ഥങ്ങളും ഉൾപ്പെടുന്നു. 



</doc>
<doc id="270414" url="https://ml.wikipedia.org/wiki?curid=270414" title="ക്രിയാസാരം">
ക്രിയാസാരം

ദീർഘമായ ഒരു തന്ത്രഗ്രന്ഥമാണ് ക്രിയാസാരം. ʻനവശ്രേണിʼ എന്ന ഇല്ലത്തെ സുബ്രഹ്മണ്യൻ നമ്പൂരിയുടെ പുത്രനായ രവിനമ്പൂരിയാണിത് നിർമ്മിച്ചതെന്ന് ഉള്ളൂർ ചൂണ്ടിക്കാട്ടുന്നു. . നവശ്രേണി (പുതുശ്ശേരി) എവിടെയുള്ള ഇല്ലമാണെന്നോ സുബ്രഹ്മണ്യൻ ഏതുകാലത്തു ജിവിച്ചിരുന്നു എന്നോ അറിവില്ല. ആകെ അറുപത്തൊൻപതു പടലങ്ങൾ ഈ ഗ്രന്ഥത്തിലുണ്ട്. ഗ്രന്ഥം ഇങ്ങനെ ആരംഭിക്കുന്നു
ഗണപതി, വിഷ്ണു, ശാസ്താവു്, എന്നിങ്ങനെ അനേകം ദേവതകളുടെ ബിംബപ്രതിഷ്ഠ, നവീകരണം, പൂജാവിധി, ഉത്സവവിധി മുതലായ വിഷയങ്ങളെയാണു് പ്രസ്തുത ഗ്രന്ഥത്തിൽ പ്രതിപാദിച്ചിരിക്കുന്നതു്. ഒടുവിൽ സപ്തമാതൃക്കളുടെ സ്ഥാപനം സംബന്ധിച്ചുള്ള വിധികൾ ക്രോഡീകരിച്ചിരിക്കുന്നു. ഓരോ ദേവതെപ്പറ്റിയുള്ള വിധികൾ ഭാഗങ്ങൾ ഓരോ ഭാഗമായി തിരുച്ചു് അവയെ പല പടലങ്ങളായി വീണ്ടും വിഭജിച്ചിരിക്കുന്നു. 


</doc>
<doc id="270539" url="https://ml.wikipedia.org/wiki?curid=270539" title="ക്രൂപ്പ് കുടുംബം">
ക്രൂപ്പ് കുടുംബം

ജർമ്മൻ-പ്രഷ്യൻ പ്രദേശത്തെ റൂർ കേന്ദ്രമാക്കി വളർന്നുവന്നിരുന്ന ഇരുമ്പ്-ഉരുക്ക് വ്യവസായകുടുംബമാണ് ക്രുപ്പ് കുടുംബം.ആയുധ നിർമ്മാണവും,വെടിക്കോപ്പുകളും ഈ കുടുംബത്തിന്റെ വ്യവസായത്തിൽപ്പെട്ടിരുന്നു. ഏകദേശം 400 വർഷത്തെ പാരമ്പര്യമാണ് യൂറോപ്പിലെ ഈ വ്യവസായകുടുബത്തിനുണ്ടായിരുന്നത്.
ബാൾക്കൻ യുദ്ധം, ഒന്നാം ലോക മഹായുദ്ധം,രണ്ടാം ലോക മഹായുദ്ധങ്ങളിൽ ക്രൂപ്പ് വ്യവസായ ഗ്രൂപ്പ് നിർമ്മിച്ച വെടിക്കോപ്പുകളാണ് വ്യാപകമായി ഉപയോഗിച്ചിരുന്നത്.
ഫ്രാൻസ്- പ്രഷ്യൻ യുദ്ധത്തിലും ഈ സ്ഥാപനം നിർമ്മിച്ച ആയുധങ്ങൾ നിർണ്ണായക സ്വാധീനം വഹിയ്ക്കുകയുണ്ടായി.
"വെനസ്വേല പ്രതിസന്ധി" യ്ക്കു പിന്നിൽ ഈ ഗ്രൂപ്പുമായുള്ള സാമ്പത്തിക ഇടപാടുകളായിരുന്നു.

1893 ൽഡീസൽ യന്ത്രത്തിന്റെ രൂപകല്പനയും പേറ്റന്റും സംബന്ധിച്ച് റുഡോൾഫ് ഡീസൽ ഈ വ്യവസായസ്ഥാപനവുമായി ബന്ധപ്പെട്ടിരുന്നു.
ഇപ്പോൾ വ്യവസായ ഗ്രൂപ്പ് തിസ്സൻ ക്രൂപ്പ് ഏ.ജി എന്ന് 1999 മുതൽ അറിയപ്പെടുന്നു.




</doc>
<doc id="270541" url="https://ml.wikipedia.org/wiki?curid=270541" title="ഓപ്പൺ വെനീസ് ഓഫ് ലാറ്റിൻ അമേരിക്ക">
ഓപ്പൺ വെനീസ് ഓഫ് ലാറ്റിൻ അമേരിക്ക

ഉറുഗ്വൻ എഴുത്തുകാരനും പത്രപ്രവർത്തകനുമായ എഡ്വേർഡ് ഗലിയാനോ രചിച്ച് 1971 ൽ പ്രസാധനം ചെയ്ത ഗ്രന്ഥമാണ് ഓപ്പൺ വെനീസ് ഓഫ് ലാറ്റിൻ അമേരിക്ക.ഉപന്യാസങ്ങളുടെ സമാഹാരമായി ആണ് ഇത് രചിയ്കപ്പെട്ടിരിയ്ക്കുന്നത്.
ഈ പുസ്തകത്തിൽ എഡ്വാർഡോ, ലാറ്റിൻ അമേരിക്കയുടെ പൂർവ്വകാല ചരിത്രത്തെ അനാവരണം ചെയ്യുന്നതോടൊപ്പം യൂറോപ്പിന്റേയും, അമേരിക്കയുടേയും സാമ്പത്തിക താത്പര്യങ്ങൾ ലാറ്റിൻഅമേരിക്കയെ എങ്ങനെ സ്വാധീനിച്ചു എന്നും വിശകലനം ചെയ്യുന്നു."
1997 പുറത്തിറങ്ങിയ പതിപ്പിൽ ചിലിയൻ ഭരണാധികാരിയായിരുന്ന സാൽവദോർ അലൻഡെയുടെ പുത്രി ഇസബേൽ അലൻഡെയാണ് അവതാരിക എഴുതിയിരിയ്ക്കുന്നത്.
2009ൽ ഒരു ഉച്ചകോടിയിൽ വച്ച് ഊഗോ ചാവേസ് ഇതിന്റെ സ്പാനിഷ് പ്രതി ബരാക്ക് ഒബാമയ്ക്കു നൽകുകയുണ്ടായി.


</doc>
<doc id="270559" url="https://ml.wikipedia.org/wiki?curid=270559" title="ലോറൻസ് ഓഫ് അറേബ്യ">
ലോറൻസ് ഓഫ് അറേബ്യ

ടി.ഇ. ലോറൻസിന്റെ ജീവിതം ആസ്പദമാക്കി 1962-ൽ പുറത്തിറങ്ങിയ ബ്രിട്ടീഷ് ചലച്ചിത്രമാണ് ലോറൻസ് ഓഫ് അറേബ്യ. 35-ആം അക്കാദമി അവാർഡിൽ ലോറൻസ് ഓഫ് അറേബ്യ ഏഴു പുരസ്കാരങ്ങൾ കരസ്ഥമാക്കി. മികച്ച ചിത്രം മികച്ച സംവിധാനം എന്നീ പുരസ്കാരങ്ങൾ നേടി.

ചലച്ചിത്രത്തിന്റെ തുടക്കത്തിൽ ലോറൻസിന്റെ മോട്ടോർ സൈക്കിൾ അപകടത്തിൽ പെട്ട് അദ്ദേഹം മരണമടഞ്ഞു. ശവസംസ്കാരത്തിന് എത്തിയവരോട് ഒരു പത്രപ്രവർത്തകൻ ലോറൻസിനെ പറ്റി ചോദിക്കുന്നു. എന്നാൽ അവിടെ കൂടിയിരിക്കുന്ന മിക്കവർക്കും അദ്ദേഹത്തിനെ അറിയില്ല.



</doc>
<doc id="270563" url="https://ml.wikipedia.org/wiki?curid=270563" title="സിദ്ധാന്ത ദീപിക">
സിദ്ധാന്ത ദീപിക

വടശ്ശേരി പരമേശ്വരൻ നമ്പൂരി രചിച്ച ഗോവിന്ദസ്വാമിയുടെ മഹാ ഭാസ്കരീയ ഭാഷ്യത്തിന്റെ വ്യാഖ്യാനമാണു് സിദ്ധാന്ത ദീപിക. ഇതിനു മഹാഭാസ്കരീയഭാഷ്യമെന്നും പേരുണ്ടു്. കേളല്ലൂർ ചോമാതിരി അദ്ദേഹത്തിന്റെ ആര്യഭടീയഭാഷ്യത്തിൽ സ്മരിക്കുന്ന ഗ്രന്ഥങ്ങളിൽ ഒന്നാണിത്. 



</doc>
<doc id="270565" url="https://ml.wikipedia.org/wiki?curid=270565" title="ഗോളദീപിക">
ഗോളദീപിക

വടശ്ശേരി പരമേശ്വരൻ നമ്പൂരി രചിച്ച ഒരു ജ്യോതിശാസ്ത്ര ഗ്രന്ഥമാണ് ഗോളദീപിക. 302 ആര്യാപദ്യങ്ങളിൽ നക്ഷത്രഗോളത്തേയും ഭൂമിയുടെ മാനം മുതലായ വിഷയങ്ങളേയും പറ്റി അത്യന്തം ലളിതമായ ഭാഷയിൽ ഇതിൽ പ്രതിപാദിച്ചിരിക്കുന്നു. 



</doc>
<doc id="270571" url="https://ml.wikipedia.org/wiki?curid=270571" title="ആഭിജാത്യം">
ആഭിജാത്യം

ശ്രീ രാജേഷ് ഫിലിംസിന്റെ ബാനറിൽ ആർ.എസ്. പ്രഭു നിർമിച്ച മലയാളചലച്ചിത്രമാണ് ആഭിജാത്യം. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1971 ജൂലൈ 12-ന് കേരളക്കരയിൽ പ്രദശനം തുടങ്ങി.






</doc>
<doc id="270573" url="https://ml.wikipedia.org/wiki?curid=270573" title="വാഗുട്ടി">
വാഗുട്ടി

പശ്ചിമഘട്ടത്തിലെയും പൂർവ്വഘട്ടത്തിലെയും ഇലപൊഴിയുംകാടുകളിൽ കാണുന്ന ഒരു ചെറിയ മരമാണ് വാഗുട്ടി. . കേരളത്തിൽ ഇടുക്കിയിലും പാലക്കാട്ടും കാണുന്നു. 



</doc>
<doc id="270579" url="https://ml.wikipedia.org/wiki?curid=270579" title="ഫോക്ക്‌ലാൻഡ്സ് യുദ്ധം">
ഫോക്ക്‌ലാൻഡ്സ് യുദ്ധം

അർജന്റീനയുo ബ്രിട്ടനുo തമ്മിൽ തെക്കൻ അറ്റ്ലാന്റിക് സമുദ്രത്തിലുള്ള ഫോക്ക് ലാൻഡ്സ് ദ്വീപിന്റെ അധികാര അവകാശത്തെച്ചൊല്ലി 1982 ൽ ഏർപ്പെട്ട യുദ്ധമാണ് ഫോക്ക്‌ലാൻഡ്സ് യുദ്ധം. "മാൽവിനാ" യുദ്ധമെന്നും ഇത് അറിയപ്പെടുന്നുണ്ട്. അർജന്റീനയ്ക്കു തെക്കു കിഴക്കായി സ്ഥിതി ചെയ്യുന്ന സൗത്ത് ജോർജ്ജിയ, സാൻഡ് വിച്ച് ദ്വീപുകളെച്ചൊല്ലിയുള്ള തർക്കം ഇതിനു മുൻപു തന്നെ ഈ രാജ്യങ്ങൾ തമ്മിൽ ഉടലെടുത്തിരുന്നു. 1982 ഏപ്രിൽ 2 നു അർജന്റീനിയൻ സൈന്യം ഫോക്ക്‌ലാൻഡ്സ് ദ്വീപുകളിലേയ്ക്ക് സൈനിക സന്നാഹം നടത്തുകയും അവിടെ താവളമുറപ്പിയ്ക്കുകയും ചെയ്തു. ഇതിനെ തുടർന്ന് ബ്രിട്ടീഷ് ഭരണകൂടം നാവിക, വ്യോമ സൈനിക നീക്കങ്ങൾ ഇതിനെതിരെ ശക്തമാക്കുകയും രക്തരൂക്ഷിത പോരാട്ടത്തിനൊടുവിൽ ദ്വീപുകൾ തിരിച്ചു പിടിയ്ക്കുകയും ചെയ്തു.

ഈ ഹ്രസ്വയുദ്ധം ഇരു സൈനിക വ്യൂഹങ്ങളിലും കനത്ത നാശനഷ്ടങ്ങൾ വിതച്ചു. ആൾനാശം ഇരു രാജ്യങ്ങൾക്കും ഉണ്ടായി. ആകെ 907 ഭടന്മാർ ഈ യുദ്ധത്തിൽ കൊല്ലപ്പെട്ടു. അർജന്റീനയ്ക്കു തന്നെ 649 ഉം ബ്രിട്ടനു 255 സൈനികരെയും നഷ്ടമായി. ഏതാനും സിവിലിയന്മാരും കൊല്ലപ്പെടുകയുണ്ടായി.
74 ദിവസത്തെ ഈ യുദ്ധം ഇരു രാജ്യങ്ങളിലും ശ്രദ്ധേയമായ രാഷ്ട്രീയ നീക്കങ്ങൾക്ക് തുടക്കം കുറിയ്ക്കുന്നതിനു കാരണമായി തീർന്നു. ബ്രിട്ടനിൽ താച്ചറിന്റെ ജനപ്രീതി ഉയർന്നു. അർജന്റീനയിൽ സൈനിക ഭരണകൂടം ഇതേ തുടർന്നു നിലംപൊത്തുകയും രാജ്യം പൊതുതിരഞ്ഞെടുപ്പിലേയ്ക്കു നീങ്ങുകയും ചെയ്തു.

പ്രസിദ്ധ അർജന്റീനിയൻ എഴുത്തുകാരനായ ഹോർഹെ ലൂയി ബോർഹെ|ബോർഹെ ഈ യുദ്ധത്തെ വിശേഷിപ്പിച്ചത് "രണ്ടു കഷണ്ടിക്കാർ ഒരു ചീപ്പിനു വേണ്ടി നടത്തിയ പോര് "എന്നായിരുന്നു


</doc>
<doc id="270580" url="https://ml.wikipedia.org/wiki?curid=270580" title="ഒരിലത്താമര">
ഒരിലത്താമര

60 സെന്റീമീറ്ററോളം ഉയരം വയ്ക്കുന്ന ഒരു ഏകവർഷകുറ്റിച്ചെടിയാണ് ഒരിലത്താമര. . ധാരാളം ഔഷധഗുണങ്ങളുള്ള ഈ ചെടിയുടെ പഴം തേൾ കടിച്ചാൽ മരുന്നായി ഉപയോഗിക്കാറുണ്ട്. കേരളത്തിൽ എല്ലായിടത്തും കാണാറുണ്ട്.


ഒരിലതാമാര എന്ന ഈ സസ്യം താരൻ, മുടികൊഴിച്ചിൽ, നേത്രരോഗങ്ങൾ, തലവേദന, ചുട്ടു നീട്ടൽ, എന്നി രോഗങ്ങൾക്ക് ഉത്തമ പ്രതിവിധി ആണ്.വിഷം, വായുമുട്ടൽ, ചര്ധ്ധി, രക്ത്തപിത്തം, പ്രമേഹം, അതിസാരം, എന്നിവക്കും സുഗപ്പെടുത്തുന്നതിനായി ഉപയോഗിക്കുന്നു.

</doc>
<doc id="270584" url="https://ml.wikipedia.org/wiki?curid=270584" title="കെ. രാജശേഖരൻ നായർ">
കെ. രാജശേഖരൻ നായർ

നാഡീരോഗചികിത്സകൻ ,എഴുത്തുകാരൻ എന്നീ നിലകളിൽ പ്രശസ്തനാണ് ഡോ.കെ.രാജശേഖരൻ നായർ..

1940 ഡിസംബർ 9 ന് പ്രശസ്ത സാഹിത്യകാരൻ ഡോ.ശൂരനാട്ടു കുഞ്ഞൻ പിള്ളയുടെയും സി. ഭഗവതി അമ്മയുടെയും മകനായി തിരുവനന്തപുരത്ത് ജനിച്ച രാജശേഖരൻ നായർ തിരുവനന്തപുരം മെഡിക്കൽ കോളേജിൽ നിന്ന് എം.ബി.ബി.എസും ജനറൽ മെഡിസിനിൽ എം.ഡിയും ന്യൂഡൽഹിയിലെ ഓൾ ഇന്ത്യാമെഡിക്കൽ ഇൻസ്റ്റ്റ്റ്യൂട്ട് ഓഫ് മെഡിക്കൽ സയൻസിൽ നിന്ന് ന്യൂറോളജിയിൽ ഡി.എം ബിരുദം.കോമൺവെൽത്ത് സ്കോളർഷിപ്പോടെ ഇംഗ്ലണ്ടിൽ ഉപരിപഠനം.ഗ്ലാസ്ഗോയിലെ റോയൽ കോളേജിൽ നിന്ന് ന്യൂറോളജിയിൽ ഫെല്ലോഷിപ്പ് കിട്ടിയ ഏക മലയാളി.

1982 മുതൽ 1996 വരെ തിരുവനന്തപുരം മെഡിക്കൽ കോളേജിൽ ന്യൂറോളജി ഡയറക്ടർ പ്രൊഫസർ ന്യൂറോളജിക്കൽ സൊസൈറ്റി ഓഫ് ഇന്ത്യ,ഇന്ത്യൻ അക്കാദമി ഓഫ് ന്യൂറോളജി,ഇന്ത്യൻ എപ്പിലെപ്സി അസോസിയോഷൻ എന്നീ സംഘടനകളുടെ അദ്ധ്യക്ഷനായിരുന്നു.

കേരള ഗവൺമെന്റിന്റെ ഏറ്റവും പ്രഗല്ഭനായ ഡോക്ടർ എന്ന ബഹുമതി.നൂറ്റിയമ്പതിലേറെ ശാസ്ത്രപ്രബന്ധങ്ങളും പത്തോളം നാഡീസംബന്ധമായ ഗ്രന്ഥങ്ങളും പ്രസിദ്ധീകരിച്ചു.



</doc>
<doc id="270587" url="https://ml.wikipedia.org/wiki?curid=270587" title="പറവൂർ കായൽ">
പറവൂർ കായൽ

കേരളത്തിലെ എറണാകുുളം ജില്ലയിലെ പറവൂരിലാണ് പറവൂർ കായൽ സ്ഥിതിചെയ്യുന്നത്. 6.62 ചതുരശ്ര കി.മി ആണ് ഇതിന്റെ വിസ്തൃതി.


</doc>
<doc id="270588" url="https://ml.wikipedia.org/wiki?curid=270588" title="ജി. സുകുമാരൻ നായർ">
ജി. സുകുമാരൻ നായർ

നായർ സർവീസ്‌ സൊസൈറ്റിയുടെ (എൻ.എസ്.എസ്.) പത്താമത്തെയും ഇപ്പൊഴത്തെയും ജനറൽ സെക്രട്ടറിയാണ് ജി. സുകുമാരൻ നായർ. 2011 ജൂൺ 25-നാണ് പി.കെ. നാരായണപ്പണിക്കരുടെ പിൻഗാമിയായി സുകുമാരൻ നായരെ തിരഞ്ഞെടുത്തത്. മുൻ ജനറൽ സെക്രട്ടറി പി.കെ നാരയണപ്പണിക്കരുടെ പേർസെണൽ അസ്സിസ്റ്റെന്റ് ആയി നിരവധി കാലം സേവനം അനുഷ്ടിച്ചുട്ടുണ്ട്.


</doc>
<doc id="270592" url="https://ml.wikipedia.org/wiki?curid=270592" title="ചിത്രശലഭം (ചലച്ചിത്രം)">
ചിത്രശലഭം (ചലച്ചിത്രം)

കെ.ബി. മധു സംവിധാനം ചെയ്ത് 1998-ൽ പുറത്തിറങ്ങിയ ഒരു മലയാളം ചലച്ചിത്രമാണ് ചിത്രശലഭം. ആനന്ദ് എന്ന ഹിന്ദി ചലച്ചിത്രത്തെ അടിസ്ഥാനമാക്കി നിർമ്മിക്കപ്പെട്ട ചിത്രത്തിൽ ജയറാം, ബിജു മേനോൻ എന്നിവർ പ്രധാന വേഷങ്ങൾ ചെയ്തു. മരണാസന്നനായ ഒരു രോഗിയും ഡോക്ടറും തമ്മിലുള്ള ഹൃദയബന്ധമാണ് കഥാതന്തു.


</doc>
<doc id="270595" url="https://ml.wikipedia.org/wiki?curid=270595" title="കെ.വി. ഹരിദാസൻ">
കെ.വി. ഹരിദാസൻ

കേരളത്തിലെ ഒരു ചിത്രകാരനാണ് കെ.വി. ഹരിദാസൻ(ജനനം: 1937 - മരണം: 2014 ഒക്ടോബർ 26). താന്ത്രിക് സങ്കല്പങ്ങളാണ് അദ്ദേഹത്തിന്റെ ചിത്രങ്ങൾക്ക് ആധാരം. ഇന്ത്യയിലെ അറിയപ്പെടുന്ന നിയോ-താന്ത്രിക് ചിത്രകാരനായ അദ്ദേഹം, നിയോ-താന്ത്രീക് ശൈലിയിലാണ് വരയ്ക്കാറുള്ളത്. തിരുവനന്തപുരം കോളേജ് ഓഫ് ഫൈൻ ആർട്‌സിൽ നിന്ന് വിരമിച്ച ശേഷം ചെന്നൈ ചോളമണ്ഡലം കലാഗ്രാമം കേന്ദ്രീകരിച്ച് പ്രവർത്തിക്കുന്നു. 2013 ൽ കേരള സംസ്ഥാനസർക്കാരിന്റെ രാജാ രവിവർമ പുരസ്‌കാരം ലഭിച്ചു.
കണ്ണൂരിൽ ജനിച്ച ഹരിദാസൻ മദ്രാസ് സ്‌കൂൾ ഓഫ് ആർട്‌സ് ആൻഡ് ക്രാഫ്റ്റ്‌സിൽ നിന്ന് പെയിന്റിങ്ങിൽ ഡിപ്ലോമ നേടിയിട്ടുണ്ട്. ചെന്നൈയിലെ പ്രസിഡൻസി കോളേജിൽനിന്ന് മനഃശാസ്ത്രത്തിൽ ബിരുദം നേടി. പ്രശസ്ത ചിത്രകാരൻ കെ.സി.എസ്.പണിക്കരുടെ ശിഷ്യനാണ്. ഒട്ടേറെ അന്താരാഷ്ട്ര ബിനാലെകളിൽ പങ്കെടുത്തു. തിരുവനന്തപുരം കോളേജ് ഓഫ് ഫൈൻ ആർട്‌സ് പ്രിൻസിപ്പലായി പ്രവർത്തിച്ചു. 'യന്ത്ര', 'ബ്രഹ്മസൂത്രം' ചിത്രപരമ്പരകൾ ഏറെ ശ്രദ്ധേയമായിരുന്നു. അമേരിക്കയിലും, ജർമ്മനിയിലും സംഘടിപ്പിച്ച അന്താരാഷ്ട്ര നിയോ-താന്ത്രിക് പ്രദർശനങ്ങളിലും ചിത്രങ്ങൾ പ്രദർശിപ്പിച്ചിട്ടുണ്ട്. 

കേരള ലളിതകലാ അക്കാദമിയുടെരാജാ രവിവർമ പുരസ്‌കാരം ഏറ്റു വാങ്ങും മുൻപ് അദ്ദേഹം അന്തരിച്ചു.


</doc>
<doc id="270597" url="https://ml.wikipedia.org/wiki?curid=270597" title="കൂനമ്മാവ്">
കൂനമ്മാവ്

എറണാകുളം ജില്ലയിലെ കൊച്ചി പ്രദേശത്തിന്റെ ഭാഗമായ കോട്ടുവള്ളി ഗ്രാമപഞ്ചായത്തിലെ ഒരു പട്ടണപ്രാന്തമാണ് കൂനമ്മാവ് (). ദേശീയപാത 17 ന്റെ അരുകിലായാണ് കൂനമ്മാവ് എന്ന് അറിയപ്പെടുന്ന വള്ളുവള്ളിക്കര സ്ഥിതി ചെയ്യുന്നത്.കൂനമ്മാവ് എന്ന പ്രദ്ദേശം വരാപ്പുഴയിൽ ആണെന്ന് പലപ്പോഴും ചിലർക്ക് ഒരു തെറ്റിദ്ധാരണ വരാറുണ്ട്.പക്ഷേ വരാപ്പുഴ കൂനംമാവിനു അടുത്തുള്ള മറ്റൊരു പട്ടണമാണ്,അത് വരാപ്പുഴ ഗ്രാമപഞ്ചായത്തിൽ സ്ഥിതി ചെയ്യുന്നു.

ജപമാല നിർമ്മാണത്തിനു ഇന്ത്യയിൽ പേരുകേട്ട സ്ഥലങ്ങളിലൊന്നാണ് കൂനമ്മാവും പരിസരപ്രദേശങ്ങളും. സാമുദായ പരിഷ്കർത്താവും, ,വിദ്യാഭ്യാസ പ്രവർത്തകനുമായ കുര്യാക്കോസ് ഏലീയാസ് ചാവറയച്ചന്റെ ഭൗതികശരീരം അടക്കം ചെയ്തിരിക്കുന്ന, സെന്റ് ഫിലോമിനാസ് ദേവലായം കൂനമ്മാവിലാണു സ്ഥിതി ചെയ്യുന്നത്.

ദേശീയപാത 17 നു അരികിൽ ഇടപ്പള്ളിക്കും വടക്കൻ പറവൂരിനും ഇടയിലായാണ് കൂനമ്മാവ് സ്ഥിതിചെയ്യുന്നത്. കൂനമ്മാവിലുള്ള വള്ളുവള്ളി എന്ന സ്ഥലത്തു നിന്നും വർഷങ്ങൾക്കു മുമ്പ് മണൽഖനനം നടത്തുമ്പോൾ റോമൻ സ്വർണ്ണനാണയങ്ങൾ ലഭിക്കുകയുണ്ടായിരുന്നു. പുരാതനവ്യവസായ തുറമുഖമായ മുസിരിസ് കൂനമ്മാവിൽ നിന്നും ഏതാണ്ട് അടുത്തായിരുന്നു സ്ഥിതിചെയ്തിരുന്നത്. ഈ പ്രദേശത്തിന്റെ ചരിത്രപരമായ പ്രാധാന്യമാണ് ഇത് വെളിവാക്കുന്നത്.




</doc>
<doc id="270599" url="https://ml.wikipedia.org/wiki?curid=270599" title="ഡർട്ടി ഡസൻ">
ഡർട്ടി ഡസൻ

കീടനാശിനികൾക്ക് കർഷകർക്കിടയിലുള്ള പ്രചാരവും അതു വരുത്തിവയ്ക്കുന്ന ദൂഷ്യഫലങ്ങളും ലോകം തിരിച്ചറിഞ്ഞു തുടങ്ങുകയും ഉപയോഗം നിയന്ത്രിയ്ക്കാൻ ലോകാരോഗ്യസംഘടന പലവഴിയ്ക്കും ശ്രമങ്ങൾ നടത്തി വരികയും ചെയ്യുന്നുണ്ട്.
അത്യന്തം വിനാശകാരികളായ 12 കീടനാശിനികളെ പ്രത്യേകം ഒരു പട്ടികയിൽപ്പെടുത്തി ഒറ്റപ്പെടുത്താനുള്ള ശ്രമങ്ങളും നടക്കുകയുണ്ടായി.

മലേഷ്യ കേന്ദ്രമാക്കി പ്രവർത്തിയ്ക്കുന്ന "പെസ്റ്റിസൈഡ് ആക്ഷൻ നെറ്റ് വർക്ക്" അഥവാ "പാൻ" ആണ് ഇപ്രകാരം ഒരു പട്ടിക അദ്യമായി പ്രസിദ്ധീകരിച്ചത്. മനുഷ്യനും പ്രകൃതിയ്ക്കും പരിഹരിയ്ക്കാനാകാത്ത നാശനഷ്ടങ്ങൾ വിതയ്ക്കുന്ന അത്തരം 12 കീടനാശിനികളെ ഡർട്ടി ഡസൻ (Dirty Dozen) അഥവാ "പന്ത്രണ്ട് ദുഷ്ടുകൾ" എന്നു വിളിയ്ക്കുന്നു.




</doc>
<doc id="270601" url="https://ml.wikipedia.org/wiki?curid=270601" title="കേപ് ടൗണിലെ വിനോദസഞ്ചാര കേന്ദ്രങ്ങൾ">
കേപ് ടൗണിലെ വിനോദസഞ്ചാര കേന്ദ്രങ്ങൾ

കേപ് ടൗൺ കേവലം ദക്ഷിണാഫ്രിക്കയിൽ മാത്രം അറിയപ്പെടുന്ന പ്രധാന അന്താരാഷ്ട്ര വിനോദസഞ്ചാര കേന്ദ്രം മാത്രമല്ല, അഫ്രിക്കയിലെ തന്നെ ഏറ്റവും പ്രധാനപ്പെട്ടതാണ്. ഇതിന് അതിന്റെ നല്ല കാലാവസ്ഥ, പ്രകൃതിദത്ത പശ്ചാത്തലം, നല്ല വികസനമുള്ള അന്തർഘടന എന്നിവ പ്രധാന കാരണങ്ങളാണ്. അനേകം പ്രകൃതിദത്ത ആകർഷണങ്ങളാൽ വിനോദസഞ്ചാരികൾക്ക് പ്രസിദ്ധമാണ് ഈ നഗരം. ഏറ്റവും മുഖ്യമായ ടേബിൾ പർവ്വതം, ടേബിൾ പർവ്വത ദേശീയ ഉദ്യാനത്തിന്റെ ഭൂരിഭാഗവും ഉൾക്കൊള്ളുന്നതോടൊപ്പം, സിറ്റി ബൌലിന് അതിർവരമ്പിടുന്നു. കാൽനടയായോ ഞാൺ വാഹനം(കേബിൾ കാർ) വഴിയോ പർവ്വതത്തിന്റെ മുകളിൽ എത്താം. കേപ് പെനിൻസുലയുടെ അറ്റത്തുള്ള മുനമ്പാണ് കേപ് പോയിൻറ്. ചാപ്മാൻ ഉന്നതി പാത, കേപ് ടൗണിനേയും ഹൌത് ബേയേയും യോജിപ്പിക്കുന്ന ഇടുങ്ങിയ പാതയാണ്. അറ്റ്ലാന്റിക് സമുദ്രത്തിൻറേയും വളരെ അടുത്തായ പർവ്വതങ്ങളുടേയും നയന മനോഹരമായ കാഴ്ചകൾ ആസ്വദിക്കാൻ വിനോദസഞ്ചാരികളും ഇതിലൂടെ വണ്ടി ഓടിക്കുന്നു. കാൽനടയായോ വാഹനം വഴിയോ സിഗ്നൽ കുന്നിൽ കയറിയാൽ, സിറ്റി ബൌലിൻറേയും ടബിൾ പർവ്വതത്തിൻറേയും വിശാല കാഴ്ചകൾ ആസ്വദിക്കാം.


</doc>
<doc id="270607" url="https://ml.wikipedia.org/wiki?curid=270607" title="പത്മജ വേണുഗോപാൽ">
പത്മജ വേണുഗോപാൽ

കേരളത്തിലെ പ്രമുഖ രാഷ്ട്രീയ പ്രവർത്തകയും കെ.പി.സി.സി ജനറൽ സെക്രട്ടറിയും കോൺഗ്രസ്‌ വനിതാ വിഭാഗം നേതാവുമാണ് പത്മജ വേണുഗോപാൽ. ഇദ്ദേഹം കേരളത്തിലെ മുൻമുഖ്യമന്ത്രി കെ. കരുണാകരന്റെ മകളാണ്. 

2004-ൽ മുകുന്ദപുരം ലോക്‌സഭാമണ്ഡലത്തിൽ നിന്നു മത്സരിച്ച പത്മജ ലോനപ്പൻ നമ്പാടനോടു പരാജയപ്പെട്ടു. 2016-ൽ പത്മജ തൃശ്ശൂരിൽനിന്ന് നിയമസഭയിലേയ്ക്ക് മത്സരിച്ചുവെങ്കിലും എതിർസ്ഥാനാർത്ഥിയായിരുന്ന വി.എസ്. സുനിൽകുമാറിനോട് പരാജയപ്പെട്ടു. 


</doc>
<doc id="270611" url="https://ml.wikipedia.org/wiki?curid=270611" title="അഗ്നിമൃഗം">
അഗ്നിമൃഗം

എക്സൽ പ്രൊഡക്ഷന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് അഗ്നിമൃഗം. എക്സൽ റിലീസ് വിതരണം ചെയ്ത ഈ ചിത്രം കേരളത്തിൽ 1971 നവംബർ 19-ന് പ്രദർശനം ആരംഭിച്ചു.





</doc>
<doc id="270617" url="https://ml.wikipedia.org/wiki?curid=270617" title="ഗെർട്ടി കോറി">
ഗെർട്ടി കോറി

ഗെർട്ടി തെരേസാ കോറി (ഓഗസ്റ്റ് 15, 1896 – ഒക്റ്റോബർ 26, 1957) ഒരു യഹൂദ ഓസ്ട്രിയൻ-അമേരിക്കൻ വംശജയായ ജൈവശാസ്ത്രജ്ഞയും വൈദ്യശാസ്ത്രത്തിൽ ഗ്ലൈക്കോജൻ മെറ്റബോളിസത്തെ കണ്ടെത്തുന്നതിൽ നിർവ്വഹിച്ച പങ്കിൽ നോബൽ പുരസ്കാരം നേടിയ ആദ്യത്തെ വനിതയുമാണ്. നോബൽ സമ്മാനം ലഭിച്ച ആദ്യത്തെ അമേരിക്കൻ വനിത എന്ന ബഹുമതിയും ഗെർട്ടി കോറിക്കാണ്. 1947-ലെ ഈ പുരസ്കാരത്തിന് മൂന്നു പേർ അർഹരായി ഗെർട്ടി തെരേസാ കോറിയും ഭർത്താവ് കാൾ ഫെർഡിനന്ഡ് കോറിയും പിന്നെ ബർണാഡോ ഹോസ്സേ എന്ന് ആർജെന്റ്റൈൻ ശാസ്ത്രജ്ഞനും. 

കോറി പ്രാഗിൽ (ഓസ്ട്രിയ-ഹംഗേറിയൻ സാമ്രാജ്യത്തിൽ, ഇപ്പോൾ ചെക്ക് റിപ്പബ്ലിക്ക്) ആണ് ജനിച്ചത്. ജെർട്ടി ഒരു വിളിപ്പേര് ആയിരുന്നില്ല. പകരം ഒരു ഓസ്ട്രിയൻ യുദ്ധക്കപ്പലിന്റെ പേരായിരുന്നു അവർക്ക് നൽകിയിരുന്നത്. ശാസ്ത്രത്തിൽ സ്ത്രീകളെ പാർശ്വവത്കരിക്കപ്പെടുകയും കുറച്ച് വിദ്യാഭ്യാസ അവസരങ്ങൾ മാത്രം അനുവദിക്കുകയും ചെയ്ത ഒരു കാലഘട്ടത്തിൽ വളർന്നപ്പോൾ അവർ മെഡിക്കൽ സ്കൂളിൽ പ്രവേശിച്ചു. അവിടെ അവർ തന്റെ ഭാവിയിലെ ഭർത്താവ് കാൾ ഫെർഡിനാന്റ് കോറിയെ, അനാട്ടമി ക്ലാസിൽ കണ്ടുമുട്ടി.

പ്രാഹയിലെ ഒരു ജൂത കുടുംബത്തിലാണ് ഗെർട്ടി തെരേസാ റാഡ്നിസ് ജനിച്ചത്. 1920-ൽ അവിടത്തെ കാൾ ഫെർഡ്നിന്ഡ് യൂണിവഴ്സിറ്റിയിൽ നിന്ന് വൈദ്യശാസ്ത്രത്തിൽ ബിരുദമെടുത്തു. 1920-ൽ തന്നേയായിരുന്നു സഹപാഠിയായിരുന്ന കാൾ ഫെർഡിനന്ഡ് കോറിയുമായുളള വിവാഹവും. 1922-ൽ ഇരുവരും അമേരിക്കയിലേക്ക് താമസം മാറ്റുകയും 1928- അമേരിക്കൻ പൗരത്വം സ്വീകരിക്കയും ചെയ്തു. പലതരത്തിലുളള ഔദ്യോഗിക തടസ്സങ്ങളുണ്ടായിരുന്നെങ്കിലും കോറി ദമ്പതിമാർ ഒരേ വിഷയത്തിൽ ഒരുമിച്ച് ഗവേഷണം നടത്താനാണ് ഇഷ്ടപ്പെട്ടത്. മനുഷ്യശരീരത്തിലെ പചനപോഷണക്രിയകളിൽ ഗ്ളൂക്കോസ് എങ്ങനെ കൈകാര്യം ചെയ്യപ്പെടുന്നുവെന്ന് കോറി ദമ്പതിമാർ സവിസ്തരം തെളിയിച്ചു. ഇന്ന് Cori Cycle എന്നറിയപ്പെടുന്ന ഈ സമ്പൂർണ്ണ ചാക്രിക പ്രക്രിയെക്കുറിച്ചുളള ഗവേഷണമാണ് കോറി ദമ്പതിമാർക്ക് നോബൽ പുരസ്കാരം നേടിക്കൊടുത്തത്. 


</doc>
<doc id="270630" url="https://ml.wikipedia.org/wiki?curid=270630" title="തൊഴിലുറപ്പ്പദ്ധതി സ്ഥിതിവിവരം">
തൊഴിലുറപ്പ്പദ്ധതി സ്ഥിതിവിവരം

മഹാത്മാഗാന്ധി ദേശീയഗ്രാമീണ തൊഴിലുറപ്പ് പദ്ധതിയുടെ മൊത്തസ്ഥിതിവിവര കണക്കുകൾ താഴെപ്പട്ടികയിൽ കൊടുക്കുന്നു.



</doc>
<doc id="270644" url="https://ml.wikipedia.org/wiki?curid=270644" title="വിത്തുകൾ">
വിത്തുകൾ

ആരാധന മൂവീസിന്റെ ബാനറിൽ കെ. ശിവരാമൻ നിർമിച്ച മലയാളചലച്ചിത്രമാണ് വിത്തുകൾ. ജിയോ പിക്ചേഴ്സ് വിതരണം ചെയ്ത ഈ ചിത്രം 1971 ഏപ്രിൽ 30-ന് കേരളത്തിൽ പ്രദർശനം തുടങ്ങി.






</doc>
<doc id="270648" url="https://ml.wikipedia.org/wiki?curid=270648" title="ജാതിയും വ്യവഹാരഭാഷയും">
ജാതിയും വ്യവഹാരഭാഷയും

വ്യവഹാരഭാഷയിലെ അന്തരം കൊണ്ട് ഉയർന്ന ജാതിയും,താണജാതിയും വിവക്ഷിയ്ക്കപ്പെട്ടിരുന്നു. കഴിഞ്ഞ നൂറ്റാണ്ടിലെ സാമൂഹ്യവഴക്കത്തിന്റെ ഭാഗമായിരുന്ന ഏതാനും വാക്കുകൾ.


</doc>
<doc id="270655" url="https://ml.wikipedia.org/wiki?curid=270655" title="സെബാസ്റ്റ്യൻ">
സെബാസ്റ്റ്യൻ

സമകാലിക കവികളിൽ ശ്രദ്ധേയൻ.1961 ഡിസംബർ 19 ന്
കൊടുങ്ങല്ലൂർ കോട്ടപ്പുറത്ത് ജനനം.കളത്തിൽ ദേവസ്സിയുടെയും കുഞ്ഞമ്മയുടെയും മകൻ.

2015, 16, 17 വർഷങ്ങളിൽ യഥാക്രമം ഗോവ, വിജയവാഡ, ബാംഗ്ലൂർ എന്നിവിടങ്ങളിൽ നടന്ന ദേശീയ കാവ്യോൽസവങ്ങളിൽ മലയാളത്തെ പ്രതിനിധീകരിച്ചു പങ്കെടുത്തു.
കവിതാ സമാഹാരങ്ങൾ ഇംഗ്ലീഷിലേക്കും ഹിന്ദിയിലേക്കും വിവർത്തനം ചെയ്യപ്പെട്ടിട്ടുണ്ട്.
കേരളത്തിലെ 5 സർവകലാശാലകളിൽ പാഠ്യപദ്ധതിയിൽ ഇദ്ദേഹത്തിന്റെ കവിതകൾ ഉൾപ്പെടുത്തിയിട്ടുണ്ട്.

എ.അയ്യപ്പൻ കവിതാ പഠന കേന്ദ്രം
സെക്രട്ടറി.

ഭാര്യ : ഷീബ
മക്കൾ : ജിജു, ഋതു
വിലാസം: കളത്തിൽ വീട്, 
Email:sebastiankavi19@gmail.com

2006 -ൽ പാട്ടു കെട്ടിയ കൊട്ട എന്ന പുസ്തകത്തിന് എസ്.ബി.ടി കവിതാ പുരസ്ക്കാരം.2009 -ൽ ഇരുട്ടു പിഴിഞ്ഞ് എന്ന പുസ്തകത്തിന് യുവകലാസാഹിതി കവിതാ പുരസ്കാരം, മുല്ലനേഴി ഫൗണ്ടേഷൻ കവിതാ പുരസ്കാരം, പി.ഭാസ്കരൻ കവിതാ പുരസ്കാരം, പി.കുഞ്ഞിരാമൻ നായർ ട്രസ്റ്റ് കവിതാ പുരസ്കാരം, വി.സി.ബി.സാഹിത്യ പുരസ്കാരം, മൂടാടി ദാമോദരൻ പുരസ്കാരം, നടൻ ജയൻ കലാസാംസ്കാരിക വേദി സാഹിത്യ പുരസ്കാരം, പ്രൊ.കെ.വി.തമ്പി കവിതാ പുരസ്കാരം, വൈക്കം മുഹമ്മദ് ബഷീർ സ്‌മാരക ട്രസ്റ്റ് കവിതാ പുരസ്കാരം, കെടാമംഗലം പപ്പുക്കുട്ടി സ്മാരക കവിതാ പുരസ്കാരം, യൂസഫലി കേച്ചേരി കവിതാ പുരസ്കാരം എന്നിവ ലഭിച്ചിട്ടുണ്ട് .

കാവ്യ സമാഹാരങ്ങൾ
 ചില്ലു തൊലിയുള്ള തവള
 കൃഷിക്കാരൻ

ഗദ്യ കൃതികൾ


</doc>
<doc id="270657" url="https://ml.wikipedia.org/wiki?curid=270657" title="ക്യൂട്ടെക്സ്">
ക്യൂട്ടെക്സ്

അമേരിക്കൻ ഐക്യനാടുകളിലെ സ്റ്റാംഫോർഡ് ആസ്ഥാനമാക്കി പ്രവർത്തിച്ചിരുന്ന നോർത്താം വാരൺ കമ്പനി 1911-ൽ നിർമ്മിച്ചെടുത്ത ഉത്പന്നവും വ്യാപാരനാമവുമാണ് ക്യൂട്ടെക്സ് അഥവാ ക്യൂട്ടെക്സ് ബ്രാൻഡ്, ഇൻക്.. നഖച്ചായങ്ങളും, അവ നീക്കം ചെയ്യാനുള്ള സംയുക്തങ്ങളുമാണ് ക്യൂട്ടെക്സ് പ്രധാനമായും നിർമ്മിക്കുന്നത്. ദ്രവരൂപത്തിലുള്ള നഖച്ചായങ്ങൾ ലോകത്തിലാദ്യമായി നിർമ്മിച്ചത് ക്യൂട്ടെക്സ് ആണ്. മുമ്പുണ്ടായിരുന്ന നഖച്ചായങ്ങൾ കുഴമ്പ് രൂപത്തിലോ, കട്ടയായോ, പൊടിയായോ ആയിരുന്നു ലഭിച്ചിരുന്നതെങ്കിൽ, 1917-ൽ ക്യൂട്ടെക്സ്, വാഹനങ്ങൾക്ക് പൂശാനുള്ള ചായങ്ങളുടെ സംയുക്തങ്ങളിൽ നിന്നും, നഖത്തിനു പൂശാനുള്ള ദ്രവരൂപത്തിലുള്ള ചായം നിർമ്മിച്ചെടുത്തു. തുടർന്ന് 1925-ഓടുകൂടി മറ്റ് വിധത്തിലുള്ള നഖച്ചായങ്ങളെല്ലാം ദ്രാവകാവസ്ഥയിലുള്ള നഖച്ചായങ്ങളാൽ ഒഴിവാക്കപ്പെടുകയുണ്ടായി. ഒരു വ്യാപരനാമമാണെങ്കിലും, വർദ്ധിച്ച പ്രചാരം മൂലം നഖച്ചായങ്ങളെ ആകെ കുറിക്കാനും ക്യൂട്ടെക്സ് എന്ന പദം പരക്കെ ഉപയോഗിക്കപ്പെടുന്നു.

1914 മുതൽ നഖങ്ങൾക്ക് നിറം കൊടുക്കാനുള്ള വസ്തുക്കൾ ക്യൂട്ടെക്സ് നിർമ്മിച്ചിരുന്നു. 1917-ൽ ദ്രാവകാവസ്ഥയിലുള്ള നഖച്ചായം ക്യൂട്ടെക്സ് നിർമ്മിച്ചെടുത്തു. 1928-ൽ നഖത്തിൽ നിന്നും ചായം ഒഴിവാക്കാനുള്ള അസറ്റോൺ അധിഷ്ഠിത സംയുക്തം ക്യൂട്ടെക്സ് നിർമ്മിച്ചെടുത്തു. ആർക്കും ഉപയോഗിക്കാവുന്ന സുരക്ഷിതമായ ഈ മാർഗ്ഗം ലഭ്യമായതോടുകൂടി, നഖച്ചായങ്ങളുടെ പ്രചാരം വർദ്ധിച്ചു. നഖച്ചായം എന്നതിന്റെ പര്യായം പോലെ ഇക്കാലത്ത് ക്യൂട്ടെക്സ് എന്ന വ്യാപാരനാമം മാറി.

അസറ്റോണിന്റെ പാർശ്വഫലങ്ങൾ ഒഴിവാക്കാനുള്ള പ്രത്യേകസംയുക്തങ്ങളോടുകൂടിയ ചായം ഒഴിവാക്കാനുള്ള പുതിയ സംയുക്തം 1934-ൽ ക്യൂട്ടെക്സ് പുറത്തിറക്കി. കൂടുതൽ അതാര്യവും തിളക്കമേറിയതുമായ കുഴമ്പ് രൂപത്തിലുള്ള ചായവും ഇതേ വർഷം ക്യൂട്ടെക്സ് പുറത്തിറക്കിയിരുന്നു. ഇത് ക്യൂട്ടെക്സിന്റെ പ്രചാരം വീണ്ടും വർദ്ധിപ്പിച്ചു. 1938-ൽ "പോളീഷ് ഫൗണ്ടേഷൻ" എന്ന പേരിൽ നഖപരിപാലനത്തിനുള്ള ഉത്പന്നം ക്യൂട്ടെക്സ് പുറത്തിറക്കി. ഇത് നഖച്ചായങ്ങൾ അടർന്ന് പോകാതെ കൂടുതൽ കാലം നിലനിർത്താൻ സഹായമായി.

ക്യൂട്ടെക്സിന്റെ ഉടമകളായ നോർത്താം വാരൺ കമ്പനി 1960-ൽ ചീസ്ബ്രോ പോണ്ട്സ് എന്ന കമ്പനി സ്വന്തമാക്കി. ചീസ്ബ്രോ ചെറിയ കമ്പനിയായിരുന്നുവെങ്കിൽ കൂടിയും നൂതനങ്ങളായ ആശയങ്ങളും നിരവധി പേറ്റന്റുകളും സ്വന്തമാക്കാൻ ഇതുവഴി നോർത്താം വാരണ് കഴിഞ്ഞു. 1988-ൽ ജെലാറ്റിൻ ഉൾക്കൊള്ളുന്ന നോക്സ് ജെലാറ്റിൻ പോളീഷ് ഫോർമുല എന്ന പുതിയ രീതി കമ്പനി അവതരിപ്പിച്ചു. ഇത് നഖച്ചായത്തിൽ നൈലോൺ ഫൈബറുകൾ ചേർത്ത് ബലപ്പെടുത്തുന്ന ഒന്നായിരുന്നു. 1992-ൽ പുറത്തിറക്കിയ ഫോർമുല നഖച്ചായങ്ങൾ ഉണങ്ങാൻ സമയമെടുക്കുന്നു എന്ന പരാതി പരിഹരിക്കുന്ന ഒന്നായിരുന്നു. ഈ ചായം കട്ടിയുള്ളതായതിനാൽ രണ്ട് പ്രാവശ്യം നഖത്തിൽ പുരട്ടേണ്ട ആവശ്യവും ഇല്ലായിരുന്നു.

ക്യൂട്ടെക്സ് (യു.എസ്. & പ്യൂർട്ടോ റിക്കോ) 1997-ൽ കാഴ്സൺ പ്രൊഡക്റ്റ്സിനു വിൽക്കപ്പെട്ടു. കാഴ്സൺ പ്രൊഡക്റ്റിസിന്റെ സഹോദരസംരംഭമായിരുന്ന എ.എം. കോസ്മെറ്റിക്സ് ആയിരുന്നു ക്യൂട്ടെക്സ് ബ്രാൻഡ് പരിപാലിച്ചിരുന്നത്. 23% വിപണിപങ്കാളിത്തമുണ്ടായിരുന്നെങ്കിൽ കൂടിയും എ.എം. കോസ്മെറ്റിക്സിന്റെ പരിതാപകരമായ കാര്യനിർവണം മൂലം ബ്രാൻഡ് വാൾമാർട്ടിൽ നിന്നു വരെ നീക്കം ചെയ്യപ്പെട്ടു. 21 മാസങ്ങൾക്ക് ശേഷം കാഴ്സൺ പ്രൊഡക്റ്റ്സ് പാപ്പരായിത്തീരുകയും ക്യൂട്ടെക്സ് നാമം മെഡ്‌റ്റെക്ക് (പിന്നീട് പ്രെസ്റ്റീജ് ബ്രാൻഡ്സ് എന്ന് പേരുമാറ്റി) എന്ന കമ്പനി സ്വന്തമാക്കുകയും ചെയ്തു.

ആദ്യം വിജയകരമായിരുന്നുവെങ്കിലും, പുതിയ കണ്ടുപിടിത്തങ്ങൾ മെഡ്റ്റെക് അവതരിപ്പിച്ചുവെന്നാലും ആത്യന്തികമായി ക്യൂട്ടെക്സിന്റെ വിപണി വീണ്ടെടുക്കാനുള്ള ശ്രമം "നെയിൽ സലൂൺ " പ്രവണതകൾക്ക് മുമ്പിൽ പരാജയപ്പെട്ടു. തുടർന്ന് 2006 മുതൽ പ്രെസ്റ്റീജ് ബ്രാൻഡ്സ് എന്ന് പേരുമാറ്റിയ മെഡ്റ്റെക് ക്യൂട്ടെക്സ് വിൽക്കാനുള്ള ശ്രമം ആരംഭിക്കുകയും സെപ്റ്റംബർ 2010-ൽ ഇത് ക്യൂട്ടെക്സ് ബ്രാൻഡ്സ് എന്ന ഏകീകൃത രൂപത്തിന്റെ രൂപീകരണത്തിനു കാരണമാവുകയും ചെയ്തു.

2011-ൽ 32% വിൽപ്പന വർദ്ധിച്ചതോടെ നഖച്ചായങ്ങളുടെ പ്രചാരം അധരചായങ്ങളുടെ പ്രചാരത്തെ മറികടന്നു. 2012-ൽ അഡ്വാൻസ്ഡ് റിവൈവൽ എന്ന പേരിൽ 20 വർഷങ്ങൾക്ക് ശേഷമുള്ള ആദ്യ ചായം നീക്കംചെയ്യൽ ഫോർമുലയും ക്യൂട്ടെക്സ് ബ്രാൻഡ്സ് പുറത്തിറക്കിയിരുന്നു. ബയോ-സെറാമിക് ഗ്ലാസ് ഉൾപ്പെടുന്ന ചായം നഖത്തിൽ ചേർന്നിരിക്കുവാൻ സഹായിക്കുന്ന ബേസ്‌വർക്സ് (Baseworx) എന്ന പുതിയ ഉത്പന്നവും ക്യൂട്ടെക്സ് പുറത്തിറക്കിയിട്ടുണ്ട്.



</doc>
<doc id="270667" url="https://ml.wikipedia.org/wiki?curid=270667" title="ഭൗതികകൗതുകം">
ഭൗതികകൗതുകം

യാക്കോവ് പെരൽമാൻ രചിച്ച റഷ്യൻ ഭാഷയിലുള്ള ഒരു ശാസ്ത്രപുസ്തകമാണ് ഭൗതിക കൗതുകം എന്ന പേരിൽ മലയാളത്തിൽ 1978- ൽ പുറത്തിറക്കിയ Physics can be fun / Physics for Entertainment. 1913 -ൽ റഷ്യൻ ഭാഷയിൽ ആദ്യം പ്രസിദ്ധീകരിച്ച ഈ ഗ്രന്ഥം വലിയ ശ്രദ്ധ നേടി. ഇന്നുവരെ അദ്ദേഹത്തിന്റെ പുസ്തകങ്ങൾ ലോകം മുഴുവൻ ലക്ഷക്കണക്കിനു കോപ്പികൾ വായിക്കപ്പെട്ടു കഴിഞ്ഞു. 1978- ൽ രണ്ടു ഭാഗങ്ങളായി മോസ്കൊ ഗോപാലകൃഷ്ണൻ വിവർത്തനം ചെയ്ത് പ്രോഗ്രസ്സ് പബ്ലിഷേഴ്സ് ഇതു മലയാളത്തിൽ പ്രസിദ്ധീകരിച്ചു. യൂൾ വേൺ, എച്ച്.ജി. വെൽസ്, മാർക്ക് ട്വെയ്ൻ തുടങ്ങിയ എഴുത്തുകാരുടെ ശാസ്ത്രസംബന്ധമായ എഴുത്തുകൾ ഉദ്ധരിക്കുവാനും നിലയ്ക്കാത്ത യന്ത്രങ്ങൾ, കണ്ണുകളെ കബളിപ്പിക്കുന്ന ദൃശ്യങ്ങൾ തുടങ്ങിയ ജനപ്രീതിയാർന്ന വിഷയങ്ങൾ ഉപയോഗിക്കുവാനും സർവസാധാരണവും എന്നാൽ അതേസമയം സാരസമ്പുഷ്ടവുമായ വസ്തുതകളെയും പ്രതിഭാസങ്ങളെയും തിരഞ്ഞെടുക്കാനുള്ള ഗ്രന്ഥകാരന്റെ അസാമാന്യ പാടവമാണ് ഈ പുസ്തകത്തിന്റെ വിജയത്തിനു കാരണം. ഇന്നും ഇതിൽ പറയുന്ന ശാസ്ത്രസംബന്ധിയായ കാര്യങ്ങൾക്ക് പ്രസക്തിയുണ്ടെന്നത് ശാസ്ത്രത്തിലെ ഒരു ക്ലാസ്സിക്കായി ഇതിനെ മാറ്റിയിരിക്കുന്നു. ഈ പുസ്തകം ഇന്നും ലഭ്യമാണ്. പ്രഭാത് ബുക്ക് ഹൗസ് അച്ചടിച്ചു വിതരണം ചെയ്തുവരുന്നു. 

ഭാഗം: ഒന്ന് 
ഭാഗം: രണ്ട് 
വിവർത്തനം : ഗോപാലകൃഷ്ണൻ<br>
പ്രശസ്ത സോവിയറ്റ് ശാസ്ത്രപ്രചാരകനായിരുന്ന യാ<br>ക്കൊവ് പെരെൽമാനെഴുതിയ "ഭൗതികകൗതുക"<br>ത്തിന്റെ 18 പതിപ്പുകൾ സോവിയറ്റുയൂണിയനിൽ <br>ഇതിനകം ഇറങ്ങിയിട്ടുണ്ട്. സർവ്വസാധാരണവും എ<br>ന്നാലതേസമയംതന്നെ സാരസമ്പുഷ്ടവുമായ വസ്തുത<br>കളേയും പ്രതിഭാസങ്ങളേയും തിരഞ്ഞെടുക്കാനുള്ള<br> ഗ്രന്ഥകാരന്റെ അസാമാന്യപാടവമാണ് ഈ പുസ്ത<br>കത്തിന്റെ വിജയത്തിനു നിദാനം.

ഈ പുസ്തകമെഴുതുമ്പോൾ പെരെൽമാൻ അതിന്റെ<br> ഉദ്ദേശലക്ഷ്യങ്ങൾ വ്യക്തമായി മുന്നിൽ കണ്ടു. ചിര<br>കാലമായറിയപ്പെടുന്നതും സ്ഥിരപ്രതിഷ്ഠ ലഭിച്ചിട്ടു<br>ള്ളതുമായ ധാരണകളെയും നിയമങ്ങളേയും വിവരിച്ചു<br>കൊണ്ട് അദ്ദേഹം ആധുനികഭൗതികത്തിന്റെ അടി<br>സ്ഥാനതത്വങ്ങളിലേയ്ക്കു കടക്കുന്നു, ഭൗതികശാസ്ത്ര<br>ത്തിന്റെ സ്പിരിട്ടിൽ വായനക്കാരെക്കൊണ്ടു ചിന്തി<br>പ്പിക്കാൻ ശ്രമിക്കുന്നു. 

ഈ പതിപ്പു തയ്യാറാക്കിയത് ഗ്രന്ഥകാരനെക്കൂടാ<br>തെയാണ് (അദ്ദേഹം 1942-ൽ ലെനിൻഗ്രാഡിൽ <br>വച്ചു നിര്യാതനായി) . പഴയതായിത്തീർന്ന ചില <br>കണക്കുകളും പ്രമേയങ്ങളും ഇതിൽ മാറ്റിയിട്ടുണ്ട് , <br>പുതിയ ചില ചിത്രങ്ങൾ കൂട്ടിച്ചേർത്തിട്ടുമുണ്ട് . 

Яҝов Перельмман<br>
ЗАНИМАТЕЛЬНАЯ фИЗИҜА<br>Ҝнига ӏӏ<br>
На язьІке малаялам
© മലയാളപരിഭാഷ .<br>
പ്രോഗ്രസ്സ് പബ്ലിഷേഴ്‌സ് 1978 
സോവിയറ്റു യൂണിയനിൽ അച്ചടിച്ചതു്



</doc>
<doc id="270673" url="https://ml.wikipedia.org/wiki?curid=270673" title="റാദുഗ പബ്ലിഷേഴ്സ്">
റാദുഗ പബ്ലിഷേഴ്സ്

സോവിയറ്റ് യൂണിയന്റെ കാലത്ത് റഷ്യ കേന്ദ്രീകരിച്ചു പ്രവർത്തിച്ചു വന്ന സോവിയറ്റ് സർക്കാർ പ്രസാധക സ്ഥാപനം. മോസ്കോ ആയിരുന്നു ആസ്ഥാനം. മലയാളം ഉൾപ്പെടെ ലോകത്തിലെ മിക്ക പ്രധാന ഭാഷകളിലും പുസ്തകങ്ങൾ പുറത്തിറക്കിയിരുന്നു. റഷ്യൻ ക്ലാസിക്കുകൾ, സാഹിത്യ ഗ്രന്ഥങ്ങൾ തുടങ്ങിയവയായിരുന്നു പ്രസിദ്ധീകരിച്ചിരുന്നത്. റാദുഗ (Радуга) എന്നാൽ മഴവില്ല് എന്നാണ് റഷ്യനിൽ അർഥം.


</doc>
<doc id="270674" url="https://ml.wikipedia.org/wiki?curid=270674" title="ലോകത്തെ പിടിച്ചുകുലുക്കിയ പത്തു ദിവസങ്ങൾ">
ലോകത്തെ പിടിച്ചുകുലുക്കിയ പത്തു ദിവസങ്ങൾ

അമേരിക്കൻ പത്ര പ്രവർത്തകനായ ജോൺ റീഡ് എഴുതിയ പുസ്തകമാണ് ലോകത്തെ പിടിച്ചുകുലുക്കിയ പത്തു ദിവസങ്ങൾ. 1917 ലെ ഒക്ടോബർ വിപ്ലവത്തെക്കുറിച്ചുള്ളതാണ് ഈ പുസ്തകം. 1920 ൽ മരണമടഞ്ഞ ജോൺ റീഡിനെ മോസ്കോവിലെ ക്രെംലിൻ വാൾ നെക്രോപോളിസിൽ ഉന്നത സോവിയറ്റ് നേതാക്കൾക്കൊപ്പമാണ് സംസ്കരിച്ചത്. 1925 ൽ ഈ കൃതി ഒക്ടോബർ : ടെൻ ഡേയ്സ് ദാറ്റ് ഷുക്ക് ദ വേൾഡ് (October: Ten Days That Shook the World) എന്ന പേരിൽ സെർജി ഐസൻസ്റ്റീൻ സിനിമയാക്കിയിരുന്നു.



</doc>
<doc id="270675" url="https://ml.wikipedia.org/wiki?curid=270675" title="ജോൺ റീഡ്">
ജോൺ റീഡ്

അമേരിക്കൻ കമ്മ്യൂണിസ്‌റ്റ്‌ പാർട്ടിയുടെ സ്ഥാപകരിലൊരാളും സാഹിത്യകാരനും പത്രപ്രവർത്തകനുമാണ് ജോൺ റീഡ് (22 ഒക്ടോബർ 1887 – 17 ഒക്ടോബർ 1920). അദ്ദേഹത്തിന്റെ "ലോകത്തെ പിടിച്ചുകുലുക്കിയ പത്ത്‌ ദിവസങ്ങൾ" എന്ന പുസ്‌തകം ആദ്യമായി 1919-ൽ അമേരിക്കയിൽ പ്രസിദ്ധീകരിക്കപ്പെട്ടു. സോവിയറ്റുയൂണിയനിൽ അതിന്റെ റഷ്യൻ പരിഭാഷ ഇറങ്ങിയത്‌ 1923-ലാണ്‌. അതിനുശേഷം നിരവധി പതിപ്പുകൾ പുറത്തു വന്നിട്ടുണ്ട്‌. ലെനിന്റെയും ക്രൂപ്‌സ്‌കയയുടേയും അവതാരികകളോടുകൂടിയാണ്‌ അവയെല്ലാം പ്രസിദ്ധീകരിച്ചിട്ടുളളത്‌. 
1887 ഒക്ടോബർ 22നു അമേരിക്കയിലെ ഒറിഗോണിലെ പോറ്ട്ലണ്ടിൽ ജനിച്ചു. മാതാവ് മാർഗരറ്റ് ഗ്രീൻ റീഡ് ആയിരുന്നു. 



</doc>
<doc id="270676" url="https://ml.wikipedia.org/wiki?curid=270676" title="നിക്കോൾ വാസ്ലേവിച്ച് ഗോഗോൾ">
നിക്കോൾ വാസ്ലേവിച്ച് ഗോഗോൾ

പ്രമുഖനായ ഒരു റഷ്യൻ സാഹിത്യകാരനാണ് നിക്കോൾ വാസ്ലേവിച്ച് ഗോഗോൾ എന്ന എൻ.വി. ഗോഗൊൾ (31 മാർച്ച് 1809 – 4 മാർച്ച് 1852). അദ്ദേഹം നാടകകൃത്തും നോവലിസ്റ്റും ചെറുകഥാകൃത്തും ആയിരുന്നു. ഇന്നത്തെ ഉക്രൈനിലാണ് ജനനം. 

റഷ്യയിലെ യഥാതഥവാദത്തിൽ അധിഷ്ടിതമായിരുന്നു അദ്ദേഹത്തിന്റെ രചനകൾ. ആദ്യകാല രചനകൾ ഉക്രേനിയൻ നാടോടിസംസ്കാരത്തേയും സംസ്കാരത്തെയും പിൻപറ്റുന്ന രചനകളായിരുന്നു. പിന്നീടുള്ള അദ്ദേഹത്തിന്റെ രചനകൾ റഷ്യൻ സാമ്രാജ്യത്തിന്റെ അഴിമതികളെ നർമ്മത്തിൽ ചാലിച്ച് വിമർശിച്ചു. ഗവണ്മെന്റ് ഇൻസ്പെക്റ്റർ, മരിച്ച ആത്മാവ് ഇവ ഇത്തരത്തിലുള്ളതാകുന്നു. ഇത് ഇദ്ദേഹത്തിന്റെ പ്രവാസജീവിതത്തിനു കാരണമാക്കി. 
ഇന്നത്തെ ഉക്രൈനിലെ കൊസ്സാക്ക് ഗ്രാമമായിരുന്ന സൊറൊകൈന്റ്സി യിൽ ആയിരുന്നു ജനനം. അദ്ദേഹത്തിന്റെ മാതാവ് പോളണ്ടിന്റെ പാരമ്പര്യമുള്ള ഒരു നാടുവാഴി പാരമ്പര്യമുള്ളയാളായിരുന്നു. പിതാവായ വാസിലി ഗോഗോൾ യാനോവ്സ്കി ഒരു കൊസ്സാക്ക് വംശജനും ഉക്രേനിയൻ നാടകകൃത്തും റഷ്യനിലും ഉക്രേനിയനിലും കവിതയെഴുതുന്ന കവിയും ആയിരുന്നു. ഗോഗോളിനു 15 വയസ്സുള്ളപ്പോൾ പിതാവ് മരിച്ചു. 

1820ൽ അദ്ദേഹം നിഴിൽ ഗൊഗോൾ സ്റ്റേറ്റ് യൂണിവേഴ്സിറ്റിയിൽ ചേർന്നു. 1828 വരെ അവിടെ പഠനം തുടർന്നു. അവിടെവച്ചാണ് അദ്ദേഹം തന്റെ എഴുത്തു തുടങ്ങിയത്. തന്റെ ക്ലാസ്സിലെ കുട്ടികൾക്കിടയിൽ അദ്ദേഹം അത്ര പ്രശസ്തനായിരുന്നില്ല. അദ്ദേഹത്തെ അവർ "ദുരൂഹനായ കുള്ളൻ" എന്നാണ് ചെല്ലപ്പേരിട്ട് വിളിച്ചത്. പക്ഷേ അവരിൽ ഒന്നോ രണ്ടോ പേരുമായി തന്റെ സൗഹൃദം നിലനിർത്തി. 

1828ൽ തന്റെ പഠനം പൂർത്തിയാക്കി അവിടെനിന്നും സെന്റ് പീറ്റേഴ്സ് ബർഗിൽ എത്തി. അവിടെവച്ച് വി അലോവ് എന്ന തൂലികാനാമത്തിൽ ഒരു കവിത സ്വന്തമായി പ്രസിദ്ധീകരിച്ചു. ഇത് പല മാസികകൾക്കും അയച്ചു കൊടുത്തെങ്കിലും അവരെല്ലാം അദ്ദേഹത്തെ ഇതിന്റെ പേരിൽ പരിഹസിച്ചു. അദ്ദേഹം അതിന്റെ പ്രതികൾ ശേഖരിച്ച് നശിപ്പിക്കുകയാണുണ്ടായത്. തുടർന്ന് ഇനി താൻ കവിതകൾ എഴുതില്ല എന്ന് ശപഥം ചെയ്തു.

അലക്സാണ്ടർ പുഷ്കിൻ, പ്രോസ്പർ മെറിമീ, ഇ റ്റി ഏ ഹോഫ്മാൻ, എഡ്ഗാർ അലൻ പോ, നതാനിയേൽ ഹാവ്തോൺ എന്നിവർക്കുതുല്യം ചെറുകഥാസാഹിത്യത്തിൽ അഗ്രഗണ്യനായിരുന്നു. 

1831ൽ അദ്ദേഹം തന്റെ ഉക്രേനിയൻ ചെറുകഥകളുടെ ആദ്യ ഭാഗം (Evenings on a Farm Near Dikanka)പ്രസിദ്ധീകരിച്ചു. ഇത് വളരെപ്പെട്ടെന്നു തന്നെ വിജയമായി. തുടർന്ന് മിർ ഗൊറോദ് എന്ന പേരിൽ ചെറുകഥകളുടെ അടുത്ത രണ്ടു ഭാഗം കൂടി പ്രസിദ്ധികരിച്ചു. 

അദ്ദേഹം ഉക്രൈനിയൻ യുണിവേഴ്സിറ്റിയിൽ ചരിത്ര വിഭാഗത്തിൽ ചേരാൻ ആഗ്രഹിച്ചെങ്കിലും അദ്ദേഹത്തിന്റെ നിയമനം അംഗീകരിക്കപ്പെട്ടില്ല. 

തുടന്ന് അദ്ദേഹം അടിസ്ഥാനപരമായ യോഗ്യതയില്ലാതെ തന്നെ സെന്റ് പീറ്റേഴ്സ് ബർഗ് യൂണിവേഴ്സിറ്റിയിൽ മദ്ധ്യകാല ചരിത്രത്തിന്റെ പ്രൊഫസ്സറായി നിയമിതനായി. എന്നാൽ 1835ൽ അദ്ദേഹം തന്റെ കസേര ഒഴിഞ്ഞു. 

1836ൽ അദ്ദേഹം തന്റെ പ്രശസ്ത ഗ്രന്ഥമായ ഗവണ്മെന്റ് ഇൻസ്പെക്റ്റർ എഴുതി. 

1836 മുതൽ 1848 വരെ ഗോഗോൾ വിദേശത്തു താമസിച്ചു. ഗെർമനി മുതൽ സ്വിറ്റ്സർലാന്റു വരെ യാത്ര ചെയ്തു. 1836-37ൽ അദ്ദേഹം പാരിസ് സന്ദർശിച്ചു. തന്നെപ്പോലുള്ള പ്രവാസികളായ മറ്റു റഷ്യയിലേയും പോളണ്ടിലേയും എഴുത്തുകാരുമായി സമയം ചെലവൊഴിച്ചു. തുടർന്ന് അദ്ദേഹം റോമിൽ താമസമുറപ്പിച്ചു. 1836 മുതൽ 12 വർഷം അദ്ദേഹം ഇറ്റലിയിൽ താമസിച്ചു. അദ്ദേഹം ഇറ്റലിയുടെ കല, സാഹിത്യം എന്നിവ പഠിച്ചു. ഒപ്പറ ആസ്വദിച്ചു. അവിടെവച്ച് റഷ്യൻ എഴുത്തുകാരെ സന്ദർശിച്ചു. 1838ൽ കൗണ്ട് ജോസഫ് വെയിൽഹൊർസ്കിയെ അവിടെവച്ച് കണ്ടുമുട്ടി. ഈദ്ദേഹമായിരുന്നു ഗവണ്മെന്റ് ഇൻസ്പെക്റ്റർ എന്ന അദ്ദേഹത്തിന്റെ കഥയെ ചക്രവർത്തിയുടെ ശ്രദ്ധയില്പ്പെടുത്തിയത്. തന്റെ ക്ഷയരോഗത്തിനു ചികിത്സയ്ക്കായാണ് ജോസഫ് വെയിൽഹൊർസ്കിയെ അവിടെയെത്തിയത്. അവർ തമ്മിൽ സൗഹൃദത്തിലായി. എന്നാൽ 1839ൽ ജോസഫ് വെയിൽഹൊർസ്കി മരണമടഞ്ഞു. Nights at the Villa എന്ന തന്റെ കൃതിയിൽ തന്റെ സുഹൃത്തിന്റെ മരണത്തെ അദ്ദേഹം സൂചിപ്പിക്കുന്നുണ്ട്. 

പുഷ്കിന്റെ മരണവും അദ്ദേഹത്തെ ആഴത്തിൽ സ്പർശിച്ചു. ഓവെർകോട്ട്, വിവാഹം, ച്ഛായാചിത്രം എന്നിവ ഈ സമയത്തെ അദ്ദേഹത്തിന്റെ കൃതികളായിരുന്നു. 



</doc>
<doc id="270681" url="https://ml.wikipedia.org/wiki?curid=270681" title="എ. പാറേക്കുന്നേൽ">
എ. പാറേക്കുന്നേൽ

നിരവധി റഷ്യൻ പുസ്തകങ്ങൾ മലയാളത്തിലേക്ക് തർജ്ജമ ചെയ്ത എഴുത്തുകാരനാണ് എ.പാറേക്കുന്നേൽ എന്ന എബ്രഹാം പാറേക്കുന്നേൽ. ഇപ്പോൾ തിരുവനന്തപുരത്താണ് താമസം. 


</doc>
<doc id="270686" url="https://ml.wikipedia.org/wiki?curid=270686" title="ഭൂരിശ്രവസ്സ്">
ഭൂരിശ്രവസ്സ്

മഹാഭാരതയുദ്ധത്തിൽ പങ്കെടുത്ത ഒരു രാജകുമാരനാണ് ഭൂരിശ്രവസ്സ്. അദ്ദേഹം ബാഹിൽക എന്ന നാട്ടുരാജ്യത്തിലെ കുമാരനായിരുന്നു.

വൃഷ്ണിരാജവംശവുമായി ഉള്ള ബാഹിൽകരാജാക്കന്മാരുടെ വംശവിരോധമാണ് ഇവരെ പ്രസക്തരാക്കുന്നത്. ഭൂരിശ്രവസ്സിന്റെ അച്ഛനായ സോമദത്തൻ ദേവകിയുടെ വിവാഹത്തിനു മുമ്പ് അവരെ മോഹിച്ചെന്നും അന്നത്തെ വൃഷ്ണിരാജാവായ സിനിയുടെ സഹായത്തോടെ വസുദേവൻ അവരെ വിവാഹം ചെയ്തപ്പോൾ ആ കാരണത്തിൽ സോമദത്തനും സിനിയും തമ്മിൽ യുദ്ധമുണ്ടായി. അന്നുമുതൽ ഈ പ്രഭുക്കൾ തമ്മിൽ കലഹമായി.
കുരുക്ഷേത്രയുദ്ധത്തിൽ ഭൂരിശ്രവസ്സ് കൗരവപക്ഷത്താണ് ചേർന്നത്. അപ്പോഴത്തെ വൃഷ്ണിരാജാവായ സാത്യകി പാണ്ഡവപക്ഷത്ത് ചേർന്നതാണ് കാരണം. അർജ്ജുനന്റെ മുന്നേറ്റം തടയാനായി ദ്രോണർ ചക്രവ്യൂഹം ചമച്ചപ്പോൾ ഭൂരിശ്രവസ്സ്, ശല്യർ ശലൻ, ഭഗദത്തൻ അവന്തിയിൽ നിന്നുള്ള വിന്ദാനുവിന്ദന്മാർ എന്നിവരോറ്റൊപ്പം കൂടെ ഇടതുവശത്ത്ഉണ്ടായിരുന്നു. സിനിയുടെ പൗത്രനായ സാത്യകി, ഭീമൻ എന്നിവർ അർജ്ജുനന്റെ സഹായത്തിനുമെത്തി. ഉടൻ തന്റെ സ്ഥാനം ഉപേക്ഷിച്ച് ഭൂരിശ്രവസ്സ് സാത്യകിയുടെ നേർക്ക് തിരിഞ്ഞു. തീവ്രമായ യുദ്ധത്തിനുശേഷം ആയുധങ്ങൾ ഉപേക്ഷിച്ച് അവർ മുഷ്ടിയുദ്ധം ആരംഭിച്ചു. വൃദ്ധനെങ്കിലും അതിൽ സാത്യകിയെ കീഴ്പ്പെടുത്തി അയാളെ വലിച്ചിഴച്ച് നീങ്ങുകയും സാത്യകിയെ കൊല്ലാൻ ഒരുങ്ങുകയും ചെയ്തു. കൃഷ്ണന്റെ നിർദ്ദേശാനുസാരം അർജ്ജുനന്റെ ഒരമ്പ് ഭൂരിശ്രവസ്സിന്റെ കൈ തകർത്തു. തന്നെ പിന്നിൽ നിന്നും അർജ്ജുനൻ ആക്രമിച്ചതിനെ ഭൂരിശ്രവസ്സ് അപലപിച്ചു .അപ്പോൾ അഭിമന്യുവധത്തിൽ പങ്കെടുത്തതിനെ അർജ്ജുനനും അധർമ്മയുദ്ധമായി വർണീച്ചു. കാര്യം ഉൾക്കൊണ്ട ഭൂരിശ്രവസ്സ് ആയുധമുപേക്ഷിച്ച് ധ്യാനസ്ഥനായി ഇതിനിടക്ക് എഴുന്നേറ്റ സാത്യകി അർജ്ജുനനോ, ശ്രീകൃഷ്ണനോ എതിർക്കാൻ സാധിക്കും മുമ്പെ ഭൂരിശ്രവസ്സിന്റെ തലയറുത്തു.
പക്ഷഭേദമന്യേ സാത്യകിയെ അപലപിച്ചു. ഭൂരിശ്രവസ്സിനെ കർമ്മത്തിന്റെ കെട്ടുപാടായി ചിത്രീകരിക്കാവുന്നതാണ്


</doc>
<doc id="270687" url="https://ml.wikipedia.org/wiki?curid=270687" title="ആനമയിലൊട്ടകം">
ആനമയിലൊട്ടകം

ഗ്രാമചന്തകളിലും ഉത്സവപ്പറമ്പുകളിലും സാധാരണയായി കണ്ടുവരാറുള്ള ഒരു ചൂതുകളിയാണിത്. ആന, മയിൽ, ഒട്ടകം, കുതിര എന്നിവയുടെ ചിത്രം വരച്ച ഒരു തുണി നിലത്തുവിരിക്കും. അതാണ് കളിക്കളം. ഭാഗ്യം പരീക്ഷിക്കാൻ ആഗ്രഹിക്കുന്നവർ ഇഷ്ടമുള്ള കള്ളിയിൽ നിശ്ചിതസംഖ്യ വയ്ക്കണം. കളിക്കളത്തിൽ കാണുന്ന ചിത്രങ്ങൾ തന്നെ പ്രത്യേകം കവറുകളിലാക്കി നിരത്തി വച്ചിട്ടുണ്ടാവും. പണം വെച്ചവർക്ക് നിരത്തിവച്ച കവറുകളിൽ നിന്ന് ഇഷ്ടമുള്ള കവർ എടുക്കാം. അതിലുള്ള ചിത്രം പണം വച്ച കള്ളിയിലെ ചിത്രമാണെങ്കിൽ മാത്രമേ അയാൾക്ക് പണം കിട്ടുകയുള്ളൂ, അല്ലെങ്കിൽ വച്ച പണം നഷ്ടപ്പെടും.

കവറിൽ പണം വച്ച കള്ളിയിൽ നാല് ചിത്രമുണ്ടെങ്കിൽ നാലിരട്ടിയും, മൂന്നണ്ണമെങ്കിൽ മൂന്നിരട്ടിയും സംഖ്യ ലഭിക്കും.

പണം വച്ചിട്ടുള്ള ചൂതുകളിയായതിനാൽ ഈ കളി കുറ്റകരമാണ്.


</doc>
<doc id="270690" url="https://ml.wikipedia.org/wiki?curid=270690" title="ഡേവിഡ് ലീൻ">
ഡേവിഡ് ലീൻ

ഒരു ഇംഗ്ലീഷ് ചലച്ചിത്ര സംവിധായകനും നിർമാതാവും തിരക്കഥാകൃത്തുമാണ് സർ ഡേവിഡ് ലീൻ(ജനനം:1908 മാർച്ച് 25 - മരണം:1991 ഏപ്രിൽ 16 ). ലോറൻസ് ഓഫ് അറേബ്യ ദി ബ്രിഡ്ജ് ഓൺ ദി റിവർ ക്വായി ഡോക്ടർ ഷിവാഗോ തുടങ്ങിയ ഐതിഹാസിക ചിത്രങ്ങളുടെ സംവിധായകനായിരുന്നു ഇദ്ദേഹം. സ്റ്റീവൻ സ്പിൽബർഗ്ഗ് സ്റ്റാൻലി കുബ്രിക്ക് തുടങ്ങിയ പ്രശസ്ത സംവിധായകർ ലീനിന്റെ ചിത്രങ്ങളെ പ്രശംസിച്ചിട്ടുണ്ട്. ഇദ്ദേഹത്തെ ഏഴു തവണ അക്കാദമി അവാർഡിന് നാമനിർദ്ദേശം ചെയ്തു രണ്ടു തവണ പുരസ്ക്കാരം നേടി.

ക്രോയ്ഡണിലെ സറേ ഇപ്പോളത്തെ ഗ്രേറ്റർ ലണ്ടനിലാണ് ലീൻ ജനിച്ചത്. അദ്ദേഹത്തിന്റെ മാതാപിതാക്കൾ സുഹൃത്‌ സംഘം എന്ന ക്രിസ്‌തീയ സഭയിലെ (ക്വേകർ) അഗങ്ങളായിരുന്നു.


</doc>
<doc id="270696" url="https://ml.wikipedia.org/wiki?curid=270696" title="ജോസ് ഗ്രാസിയാനോ ഡാ സിൽവ">
ജോസ് ഗ്രാസിയാനോ ഡാ സിൽവ

ഭക്ഷ്യ കാർഷിക സംഘടന യുടെ ഇപ്പോഴത്തെ ഡയറക്ടർ ജനറലാണ് ജോസ് ഗ്രാസിയാനോ ഡാ സിൽവ. 2012 ജനുവരി 1 മുതൽ 2015 ജൂലൈ 31 വരെയാണ് ഇദ്ദേഹത്തിന്റെ കാലാവധി. 2011 ജൂൺ 26-ന് ചേര്ന്ന അംഗരാജ്യങ്ങളുടെ സമ്മേളനമാണ് ഇദ്ദേഹത്തെ ഡയറക്ടർ ജനറലായി തെരഞ്ഞെടുത്തത്. 2001-ൽ ബ്രസീൽ നടപ്പിലാക്കിയ "വിശപ്പ് ശൂന്യ" (Zero Hunger) പദ്ധതിയുടെ ശില്പിയായിരുന്നു. 2003 -ൽ ബ്രസീലിലെ ലുല ഡിസിൽവ മന്ത്രിസഭയിൽ "വിശപ്പ് നിർമാർജ്ജനവും ഭക്ഷ്യസുരക്ഷയും " എന്ന വകുപ്പിൽ പ്രത്യേക മന്ത്രിയായിരുന്നു.


</doc>
<doc id="270697" url="https://ml.wikipedia.org/wiki?curid=270697" title="അയ്മുറി മഹാദേവക്ഷേത്രം">
അയ്മുറി മഹാദേവക്ഷേത്രം

കേരളത്തിൽ എറണാകുളം ജില്ലയിൽ പെരുമ്പാവൂരിനടുത്ത് അയ്മുറിയിൽ സ്ഥിതിചെയ്യുന്ന പ്രസിദ്ധ മഹാദേവക്ഷേത്രമാണ് അയ്മുറി മഹാദേവക്ഷേത്രം. പെരുമ്പാവൂർ - കോടനാട് റൂട്ടിലാണ് ക്ഷേത്രം സ്ഥിതി ചെയ്യുന്നത്. കേരളത്തിലെ ഏറ്റവും വലിയ നന്ദിപ്രതിഷ്ഠ സ്ഥിതിചെയ്യുന്നത് അയ്മുറി ക്ഷേത്രത്തിലാണ്. ക്ഷേത്രത്തിലെ പ്രധാന ആകർഷണമാണ് വലിപ്പമേറിയ നന്ദി പ്രതിമ.


</doc>
<doc id="270702" url="https://ml.wikipedia.org/wiki?curid=270702" title="ദായക്കളി">
ദായക്കളി

രണ്ടോ നാലോ ആളുകൾക്ക് രണ്ടു ടീമുകളിലായി പങ്കെടുക്കാവുന്നതാണ് ദായക്കളി ചിലയിടങ്ങളിൽ കവടി കളി എന്നും പറയുന്നു. ഇരുപത്തിയഞ്ച് ചെറുകള്ളികളുള്ള സമചതുരമാണ് കളിക്കളം. അതിൽ 'X ' എന്ന ചിഹ്നം ഇട്ട കളങ്ങളെ 'ചേല' എന്നാണ് പറയുക .കളിക്കാർ ചേലയുടെ നേർക്കാണ് ഇരിക്കുന്നത് .നേർക്കുനേർ ഇരിക്കുന്നവർ ഒരേ ടീമിൽപെട്ടവരായിരിക്കും .ഓരോരുത്തർക്കും മൂന്ന് (ചിലയിടങ്ങളിൽ നാല് ) കരുക്കൾ വീതം ഉണ്ടായിരിക്കും .കൂടാതെ ,കൂടാതെ കക്കയോ ,കവടിയോ നാലെണ്ണം വീതം വേണം .അതെറിഞ്ഞാണ് കളിക്കുക .

കക്ക മേൽപ്പോട്ടെരിഞ്ഞ് നാലും മലർന്നുവീണാൽ സംഖ്യ നാലയാണ് കണക്കാക്കുക .നാലും കമഴുന്നുവീണാൽ സംഖ്യ എട്ടായിരിക്കും .മൂന്നെണ്ണം മലർന്നുവീണാൽ സംഖ്യ മൂന്നും ,രണ്ടെണ്ണം മലർന്നുവീണാൽ സംഖ്യ രണ്ടുമായിരിക്കും. ഒരെണ്ണം മാത്രം മലർന്നുവീണാൽ അത് ഒന്നാണ് .അതിന് 'ദായം' എന്ന് പറയും .കളിക്കളത്തിൽ കരു കയറ്റാൻ പറ്റുകയുള്ളു . അവനവന്റെ നേർക്കുള്ള ചേലയിലുടെയാണ് കരു കയറ്റേണ്ടത് .

കരു ചേലയിൽ വച്ചു കഴിഞ്ഞാൽ പിന്നെ കവടി വീഴുന്നത് അനുസരിച്ചാണ് കരു നീക്കുക .ഇങ്ങനെ കരു നീക്കുമ്പൊൾ എതിർടീമിൽപ്പെട്ട ആളുടെ കരു ഉള്ള കളത്തിലാണ് തന്റെ കരു വരുന്നതെങ്കിൽ എതിർ കക്ഷിയുടെ കരു കൊത്തി പുറത്തു കളയാം .ആദ്യം എതിർകക്ഷിയുടെ കരുക്കളെല്ലാം വെട്ടി പുറത്തു കളയുന്നവൻ വിജയിക്കും .അല്ലെങ്കിൽ എല്ലാ നടുവിലെ കളത്തിൽ എത്തിച്ചാലും വിജയിക്കും .

എട്ടെറിഞ്ഞുകളി, എട്ടുകളി ,എന്നീ പേരുകളിലും ,ദായക്കളി അറിയപ്പെടുന്നു. എട്ടെറിഞ്ഞുകളിയിൽ ചെലയിൽ നിന്ന് കരു കൊത്തുവാൻ പാടില്ല .


</doc>
<doc id="270706" url="https://ml.wikipedia.org/wiki?curid=270706" title="ബൈത്തുറഹ്മ">
ബൈത്തുറഹ്മ

പാണക്കാട് മുഹമ്മദലി ശിഹാബ് തങ്ങളുടെ പേരിൽ മുസ്ലിംലീഗ് സംസ്ഥാന കമ്മിറ്റി ജാതി മത രാഷ്ട്രീയ ഭേദമെന്യേ നിർദ്ധനരായ കുടുംബങ്ങൾക്ക് വീടുകൾനിര്മിെച്ചു നൽകുന്ന പദ്ധതിയാണ് 'ബൈത്തുറഹ്മ'. 'ബൈത്തുറഹ്മ' എന്ന അറബി പദത്തിന്റെ അർഥം "കാരുണ്യ ഭവനം" എന്നാണ് .സ്വദേശത്തും വിദേശത്തുമുള്ള പാർട്ടി പ്രവർത്തകരിൽ നിന്നും,അഭ്യുദയകാംക്ഷികളിൽ നിന്നുമാണ് പദ്ധതികൾക്കുള്ള ഫണ്ട് കണ്ടെത്തുന്നത്.

മലപ്പുറം ജില്ല മുസ്ലിം ലീഗ് കമ്മിറ്റി ജില്ലയിൽ നടപ്പാക്കി വിജയിച്ച ബൈത്തുറഹ്മ ഭവനപദ്ധതി സംസ്ഥാനതലത്തിൽ വ്യാപിപ്പിച്ചുകൊണ്ടാണ് ബൈത്തുറഹ്മ പദ്ധതി മുന്നോട്ട് പോകുന്നത്. മലപ്പുറം ജില്ലയിലെ ബൈത്തുറഹ്മ വീടുകളോട് സമാനമായ രീതിയിൽ ഒരു പഞ്ചായത്തിൽ ചുരുങ്ങിയത് ഒരു വീട് എന്ന നിലയിലാണ് ഭവനപദ്ധതി വ്യാപിപ്പിക്കുന്നത്.
വിവിധ ജില്ലകളിൽ ഒരേ മാതൃകയിലായി 1000 വീടുകൾ നിർമിച്ചുനൽകും. ഓരോ ജില്ലയിലും ജില്ലാ മുസ്ലിംലീഗ് കമ്മിറ്റി മേൽനോട്ടത്തിലാണ് പദ്ധതി നടപ്പാക്കുക. 

കേരള സംസ്ഥാനത്ത് 1000 വീടുകൾ നിർമിച്ചു നൽകുക എന്നതാണ് പദ്ധതിയുടെ ലക്‌ഷ്യം. പല ഘട്ടങ്ങളിലായാണ് പദ്ധതി മുന്നോട്ട് പോകുന്നത്. ഇതുവരെയായി അറുനൂറിൽ അധികം ഭവനങ്ങൾ നിർമ്മിച്ച്‌ അർഹതപ്പെട്ടവർക്ക്‌ നൽകിയിട്ടുണ്ട്.



</doc>
<doc id="270719" url="https://ml.wikipedia.org/wiki?curid=270719" title="അസ്സീസിയിലെ ക്ലാര">
അസ്സീസിയിലെ ക്ലാര

ഒരു ഇറ്റാലിയൻ പുണ്യവതിയും ഫ്രാൻസിസ് പുണ്യവാളന്റെ ആദ്യാനുയായികളിൽ ഒരുവളുമാണ് അസ്സീസിയിലെ ക്ലാര (ജനനം 1194 ജൂലൈ 16; മരണം 1253 ആഗസ്റ്റ് 11). ഫ്രാൻസിസ്കൻ പാരമ്പര്യത്തിൽ സ്ത്രീകൾക്കായി "പാവപ്പെട്ട സ്ത്രീകളുടെ സഭ" എന്ന സന്യാസിനീസമൂഹം സ്ഥാപിച്ച അവർ അതിന്റെ നിയമാവലി എഴുതുകയും ചെയ്തു. ഒരു സ്ത്രീ എഴുതിയ ആദ്യത്തെ സന്യാസനിയമാവലി ആയിരുന്നു അത്. ക്ലാരയുടെ മരണശേഷം, അവർ സ്ഥപിച്ച സന്യാസിനീസമൂഹം അവരുടെ ബഹുമാനാർത്ഥം "വിശുദ്ധ ക്ലാരയുടെ സഭ" എന്നു പുനർനാമകരണം ചെയ്യപ്പെട്ടു. ഇപ്പോൾ ആ സമൂഹം "പാവപ്പെട്ട ക്ലാരമാർ" (Poor Clares) എന്ന പേരിലും അറിയപ്പെടുന്നു.

സാസോ റൂസ്സോയിലെ പ്രഭു ഫവേറിനോ സിഫിയുടേയും അദ്ദേഹത്തിന്റെ പത്നി ഓർട്ടോലാനായുടേയും മകളായി ഇറ്റലിയിലെ അസ്സീസിയിലാണ് ക്ലാര ജനിച്ചത്. ഏറെ മതതീക്ഷ്ണത കാട്ടിയിരുന്ന അമ്മ ഓർട്ടോലാന റോം, സ്പെയിനിലെ സാന്തിയാഗോ ഡി കംപോസ്റ്റെല്ലാ, യേശുവിന്റെ ജീവിതവുമായി ബന്ധപ്പെട്ട 'വിശുദ്ധനാട്' എന്നിവിടങ്ങളിലേക്ക് തീർത്ഥാടനം നടത്തിയിരുന്നു. ജീവിതാവസാനത്തോടടുത്ത് അവരും, ഇളയമകൾ ആഗ്നസിനു പുറമേ, ക്ലാരയുടെ സന്യാസസഭയിൽ ചേർന്നു. 

കുട്ടിക്കാലം മുതൽ ക്ലാരയ്ക്ക് പ്രാർത്ഥിക്കാൻ ഇഷ്ടമായിരുന്നു. മകൾക്ക് 12 വയസ്സായപ്പോൾ ധനസ്ഥിതിയുള്ള ഒരു യുവാവിനെ വിവാഹം കഴിച്ചുകാണാൻ മാതാപിതാക്കന്മാർ ആഗ്രഹിച്ചെങ്കിലും 18 വയസ്സുവരെ വിവാഹം നീട്ടിവക്കാൻ ക്ലാര തീരുമാനിച്ചു. എന്നാൽ പതിനെട്ടാം വയസ്സിൽ കേട്ട ഫ്രാൻസിസിന്റെ പ്രഭാഷണം അവളുടെ ജീവിതഗതി മാറ്റി. ദൈവത്താൽ തെരഞ്ഞെടുക്കപ്പെട്ടവളാണ് അവളെന്ന് ഫ്രാൻസിസ് പറഞ്ഞു. 1211-ലെ ഓശാന ഞായറാഴ്ച, മറ്റുള്ളവർ കുരുത്തോല വാങ്ങാൻ പള്ളിയിൽ പോയപ്പോൾ വീട്ടിൽ തങ്ങിയ ക്ലാര, ആ രാത്രി, ഫ്രാൻസിസിനെ പിന്തുടരാനായി വീടുവിട്ടു പോയി.

ഫ്രാൻസിസ് അവളെ മുടി മുറിച്ചു കളഞ്ഞ് കറുത്ത കുപ്പായവും ശിരോവസ്ത്രവും ധരിപ്പിച്ചു. ബാസ്റ്റിയക്കടുത്തുള്ള ബെനഡിക്ടൻ സന്യാസിനീഭവനം തൽക്കാലത്തേക്ക് അവൾക്ക് പാർപ്പിടമായി. അതിനിടെ ഇളയസഹോദരി ആഗ്നസ്സും ക്ലാരക്കൊപ്പമെത്തിയിരുന്നു. അവരെ അവിടന്ന് കൊണ്ടുപോകാനും വിവാഹം കഴിപ്പിക്കാനും പിതാവ് ആവർത്തിച്ചു നടത്തിയ ശ്രമങ്ങൾ വിജയിച്ചില്ല. ഫ്രാൻസിസ് മുൻകൈയ്യെടുത്ത് പുതുക്കിപ്പണിത സാൻ ദാമിയാനോ പള്ളിക്കടുത്തേക്ക് വൈകാതെ അവർ താമസം മാറ്റി. വേറെ സന്യാസാർത്ഥികളും സാൻ ദാമിയാനോയിൽ അവരോടൊപ്പം ചേർന്നു. തീവ്രമായ തപശ്ചര്യകൾക്ക് അവരുടെ സങ്കേതം പേരെടുത്തു. 

"പാവപ്പെട്ട സ്ത്രീകൾ" എന്ന പേരിലാണ് ആദ്യം അവർ അറിയപ്പെട്ടിരുന്നത്. കാലക്രമേണ സാൻ ദാമിയാനോ, ഒരു പുതിയ സന്യാസിനീസമൂഹത്തിന്റെ ആസ്ഥാനമായി വളർന്നു. എന്നാൽ അവിടെ രൂപം കൊണ്ടത് പുതിയ സമൂഹം ആയിരുന്നില്ലെന്നും, പിന്നീട് ഗ്രിഗോരിയോസ് ഒൻപതാമൻ എന്ന പേരിൽ മാർപ്പാപ്പ ആയിത്തീർന്ന ഹുഗോളീനോ വനിതകൾക്കായി മുന്നേ സ്ഥാപിച്ചിരുന്ന ഒരു സമൂഹത്തിൽ, അതിനകം പരക്കെ മതിപ്പുനേടിയിരുന്ന ക്ലാരയുടെ സമൂഹത്തെ ഉൾപ്പെടുത്തുകയായിരുന്നു എന്നും ചില പഠനങ്ങൾ വെളിപ്പെടുത്തിയിട്ടുണ്ട്. കാലക്രമേണ ഈ സമൂഹത്തിന്റെ മുഖ്യസങ്കേതമായി സാൻ ദാമിയാനോ മാറി. അതിന്റെ സർവസമ്മതിയുള്ള അധിപയായി ക്ലാരയും അംഗീകരിക്കപ്പെട്ടു. 1263-ഓടെ, ക്ലാര മരിച്ച് പത്തു വർഷത്തിനകം, അതിന് "ക്ലാരയുടെ സമൂഹം" എന്നു പേരായി.

അക്കാലത്ത്, ചുറ്റിസഞ്ചരിച്ചുള്ള ജീവിതം സന്യാസിനികൾക്ക് സങ്കല്പിക്കാൻ കഴിയുമായിരുന്നില്ല. അതിനാൽ, വേദപ്രചാരത്തിനായി നാടെങ്ങും സഞ്ചരിച്ചിരുന്ന ഫ്രാൻസിസ്കൻ സഹോദന്മാരിൽ നിന്നു ഭിന്നമായി, പ്രാർത്ഥനയും അദ്ധ്വാനവുമായി ആശ്രമത്തിൽ ഒതുങ്ങിയുള്ള ജീവിതമാണ് ക്ലാരയുടെ സമൂഹം തെരഞ്ഞെടുത്തത്. രോഗികളെ ശുശ്രൂഷിക്കുകയും അഗതികളെ സഹായിക്കുകയും ചെയ്തു.

ചെറിയൊരു കാലത്തേക്ക് പാവപ്പെട്ട സ്ത്രീകളുടെ സമൂഹത്തെ ഫ്രാൻസിസ് നേരിട്ടു നയിച്ചു. പിന്നെ 1215-ൽ, 22 വയസ്സുള്ളപ്പോൾ ക്ലാര സമൂഹാധിപയുടെ (Abbess) ചുമതല കയ്യേറ്റു. മരിക്കുന്നതുവരെയുള്ള ഏകദേശം നാലു പതിറ്റാണ്ടുകാലം അവർ ആ പദവിയിൽ തുടർന്നു. സമൂഹാധിപയെന്ന നിലയിൽ അവർക്ക് പുരോഹിതന്മാരുടെ കീഴിൽ പ്രവർത്തിക്കേണ്ടി വരുന്ന ആശ്രമാധിപകളേക്കാൾ (Prioress) ആധികാരവും സ്വാതന്ത്ര്യവും ഉണ്ടായിരുന്നു. ഫ്രാൻസിസ് നിഷ്കർഷിച്ച കർശനനിയമങ്ങളുടെ സ്ഥാനത്ത്, പരക്കെ പ്രചാരത്തിലിരുന്ന ബെനഡിക്ടൻ സന്യാസനിയമങ്ങൾ തന്റെ സമൂഹത്തിന്മേൽ അടിച്ചേല്പിക്കാൻ അധികാരികൾ നടത്തിയ ശ്രമത്തെ ക്ലാര വിജയകരമായി ചെറുത്തു. വിശുദ്ധിയിലും ജീവിതനിഷ്ടയിലും ഫ്രാൻസിസിനെ അനുകരിക്കാൻ ശ്രമിച്ചതുമൂലം ക്ലാരക്ക് "മറ്റൊരു ഫ്രാൻസിസ്" എന്ന പേരുപോലും കിട്ടി. സ്വന്തം ആത്മീയപിതാവായി കണക്കാക്കിയ അദ്ദേഹത്തെ സഹായിക്കാനും പ്രോത്സാഹിപ്പിക്കാനും ക്ലാരക്കു കഴിഞ്ഞു. ജീവിതാവസാനത്തോടടുത്തുണ്ടായ രോഗസന്ധികളിൽ അവൾ അദ്ദേഹത്തെ ശുശ്രൂഷിച്ചു.

ഫ്രാൻസിസിന്റെ മരണശേഷം ക്ലാര തന്റെ സമൂഹത്തിന്റെ വളർച്ചയുടെ മേൽനോട്ടം തുടർന്നു. യൂറോപ്പിന്റെ വിവിധഭാഗങ്ങളിലുള്ള സമൂഹാധിപകളുമായി അവർ കത്തുകളിലൂടെ സമ്പർക്കം പുലർത്തി. "സാമൂഹികമായ ദാരിദ്ര്യം" (Corporate Poverty) എന്ന ഫ്രാൻസിസ്കൻ ആദർശത്തെ മയപ്പെടുത്തുംവിധമുള്ള നിയമങ്ങൾ നടപ്പാക്കാനുള്ള സഭാനേതൃത്വത്തിന്റെ ശ്രമങ്ങളെ അവൾ എതിർത്തു. ദീർഘകാലം അലട്ടിയ രോഗങ്ങളും മറ്റും ഇതിന് പ്രതിബന്ധമായില്ല. യേശുവിനെ അനുകരിച്ചുള്ള "ആഹ്ലാദകരമായ ദാരിദ്ര്യത്തിന്റെ" (Joyous Poverty) ദൈവശാസ്ത്രമാണ്, തന്റെ സന്യാസിനീസമൂഹത്തിനു വേണ്ടി ക്ലാര എഴുതിയ നിയമാവലിയിലും, ബോഹേമിയയിലെ രാജാവിന്റെ മകളായിരുന്ന പ്രേഗിലെ ആഗ്നസ് എന്ന സന്യാസിനിക്ക് എഴുതിയ നാലു കത്തുകളിലും പ്രകടമാകുന്നത്.

1253 ആഗസ്റ്റ് 9-ന് ഇന്നസന്റ് നാലാമൻ മാർപ്പാപ്പ, തന്റെ സമൂഹത്തിനായി ക്ലാര എഴുതിയുണ്ടാക്കിയ നിയമാവലി ഔപചാരികമായി അംഗീകരിച്ചു. രണ്ടുദിവസത്തിനു ശേഷം ആഗസ്റ്റ് 11-ആം തിയതി 59-ആമത്തെ വയസ്സിൽ ക്ലാര മരിച്ചു. മരണവുമായി ബന്ധപ്പെട്ട രംഗങ്ങളുടെ ഹൃദയസ്പർശിയായ വിവരണം അലക്സാണ്ടർ നാലാമൻ മാർപ്പാപ്പയുടെ നിർദ്ദേശപ്രകാരം സമകാലീനനായ സെലാനോയിലെ തോമസ് രചിച്ചതായി പറയപ്പെടുന്ന ക്ലാരയുടെ ജീവചരിത്രത്തിൽ കാണാം. മാർപ്പാപ്പാ പരിവാരസമേതം ദേഹസംസ്കാരത്തിന് സാൻ ദാമിയാനോയിൽ എത്തിയിരുന്നു.

ക്ലാരയുടെ അന്ത്യവിശ്രമസ്ഥാനമായി നിശ്ചയിക്കപ്പെട്ട ദേവാലയത്തിന്റെ നിർമ്മാണം പൂർത്തിയാകുന്നതു വരെ ഭൗതികാവശിഷ്ടം അസീസിയിലെ സാൻ ഗിയോർഗിയോ ചാപ്പലിൽ സംരക്ഷിക്കപ്പെട്ടു. 1255 ആഗസ്റ്റ് 15-ന് അലക്സാണ്ടർ നാലാമൻ മാർപ്പാപ്പ അസ്സീസിയിലെ ക്ലാരയെ വിശുദ്ധയായി പ്രഖ്യാപിച്ചു. വിശുദ്ധക്ലാരയുടെ ഭദ്രാസനപ്പള്ളിയുടെ പണി 1260-ൽ പൂർത്തിയായി. ആ വർഷം ഒക്ടോബർ 3-ആം തിയതി ഭൗതികാവശിഷ്ടം ആ ദേവാലയത്തിൽ അൾത്താർക്കു കീഴെ സംസ്കരിച്ചു. ക്ലാരയുടെ സംഭാവനകൾക്കുള്ള അംഗീകാരമെന്ന നിലയിൽ, 1263-ൽ അർബൻ നാലാമൻ മാർപ്പാപ്പ പാവപ്പെട്ട സ്ത്രീകളുടെ സമൂഹത്തെ "വിശുദ്ധ ക്ലാരയുടെ സമൂഹം" എന്നു പുനർനാമകരണം ചെയ്തു.

600 വർഷത്തിനു ശേഷം 1872-ൽ അവരുടെ ശരീരം വിശുദ്ധ ക്ലാരയുടെ ഭദ്രാസനപ്പള്ളിയിൽ പുതുതായി നിർമ്മിച്ച അൾത്താരയിലെക്കു മാറ്റി. അത് ഇപ്പോഴും അവിടെ തുടരുന്നു.

ഫ്രാൻസിസ് പുണ്യവാളന്റെ ജീവിതത്തെ സംബന്ധിച്ച് എന്നപോലെ ക്ലാരയെ സംബന്ധിച്ചും ഒട്ടേറെ കഥകളും കൗതുകങ്ങളും പിൽക്കാലങ്ങളിൽ പ്രചരിച്ചു. കുടുംബ-വിവാഹബന്ധങ്ങൾക്കു പുറത്ത് സ്ത്രീ-പുരുഷസൗഹൃദം സാമാന്യമായി വിലക്കപ്പെട്ടിരുന്ന കാലത്ത്, ഫ്രാൻസിസും ക്ലാരയും നിലനിർത്തിയ ഉദാത്തമായ സൗഹൃദം ഏറെ ശ്രദ്ധിക്കപ്പെട്ടു. "വിശുദ്ധ ഫ്രാൻസിസിന്റെ ചെറുപുഷ്പങ്ങൾ" (Little Flowers of Saint Francis) എന്ന പേരിൽ പിൽക്കാലത്തു സമാഹരിക്കപ്പെട്ട സഞ്ചയത്തിലെ പല കഥകളിലും ക്ലാര പ്രത്യക്ഷപ്പെടുന്നുണ്ട്.

ഫ്രാൻസിസിനൊപ്പൊം ഒരിക്കലെങ്കിലും ആഹാരം കഴിക്കാൻ ക്ലാര ആഗ്രഹിച്ചിരുന്നെന്നും ആദ്യം അതിനു വിസമ്മതിച്ച ഫ്രാൻസിസ് ശിഷ്യന്മാരുടെ സ്നേഹപൂർവമായ നിർബ്ബന്ധത്തിനു വഴങ്ങി ഒടുവിൽ സമ്മതിച്ചെന്നുമാണ് ഒരു കഥ. മാലാഖമാരുടെ രാജ്ഞിയായ മാതാവിന്റെ (Mary of the Angels) പള്ളിക്കു സമീപമിരുന്ന് അവരും മറ്റു സന്യാസികളും ആത്മീയസല്ലാപത്തിനൊപ്പം ഭക്ഷണം പങ്കിട്ടപ്പോൾ, പള്ളിക്കും സമീപ്രദേശങ്ങൾക്കും തീപിടിച്ചിരിക്കുന്നതായി നാട്ടുകാർക്ക് കാണപ്പെട്ടത്രെ. തീ കെടുത്താൻ ഓടിയെത്തിയ നാട്ടുകാർ, തീയായി അകലെ കാണപ്പെട്ടത് ദൈവസ്നേഹത്താൽ പ്രചോദിക്കപ്പെട്ട ആ ആത്മാക്കളുടെ സ്നേഹജ്വാലായിരുന്നെന്നു മനസ്സിലായപ്പോൾ മടങ്ങിപ്പോയത്രെ.

ഒരിക്കൽ സാൻ ദാമിയാനോ സന്ദർക്കാനെത്തിയ മാർപ്പാപ്പയുടെ ആശീർവാദത്തിനായി ക്ലാര കുറേ അപ്പം മേശയിൽ എടുത്തുവച്ചെന്നും, അവൾ തന്നെ അതിനെ ആശീർവദിച്ചാൽ മതിയെന്നു മാർപ്പാപ്പ ശഠിച്ചെന്നുമാണ് മറ്റൊരു കഥ. വിനീതയായ ക്ലാര ആദ്യം മാർപ്പാപ്പയുടെ നിർദ്ദേശം പിന്തുടരാൻ മടിച്ചെങ്കിലും ഒടുവിൽ അനുസരണവൃതത്തിന്റെ പേരിൽ അദ്ദേഹം ഉത്തരവിട്ടതോടെ ക്ലാര അപ്പക്കൂട്ടത്തെ കുരിശടയാളത്തിൽ ആശീർവദിച്ചു. അപ്പോൾ അത്ഭുതകരമായി ഓരോ അപ്പത്തിലും കുരിശടയാളം പതിഞ്ഞെന്നാണ് കഥ.

1958-ൽ 12-ആം പീയൂസ് മാർപ്പാപ്പാ ആസ്സീസിയിലെ ക്ലാരയെ ടെലിവിഷന്റെ സ്വർഗ്ഗീയമദ്ധ്യസ്ഥയായി പ്രഖ്യാപിച്ചു. രോഗം മൂലം അവശയായിരിക്കെ കുർബ്ബാനയിൽ പങ്കെടുക്കാൻ സാധിക്കാതെ വരുമ്പോൾ, സമീപത്തുള്ള പള്ളിയിൽ അർപ്പിക്കപ്പെട്ടിരുന്ന കുർബ്ബാന സ്വന്തം മുറിയുടെ ഭിത്തിയിൽ കാണുവാനും കേൾക്കുവാനും അവർക്കു കഴിഞ്ഞിരുന്നു എന്ന കഥയാണ് ഈ പ്രഖ്യാപനത്തിനു പിന്നിലുള്ളത്. അമേരിക്കയിലെ പ്രസിദ്ധ കത്തോലിക്കാ ടെലിവിഷൻ ചാനലായ "ദൈവവചന ടെലിവിഷൻ ശൃംഖല" (Eternal Word Television Network - EWTN), ക്ലാരയുടെ സന്യാസസമൂഹത്തിൽ പെട്ട മദർ എയ്ഞ്ചലിക്ക സ്ഥാപിച്ചതാണ്.

കത്തോലിക്കാസഭയുടെ പഞ്ചാംഗത്തിൽ ക്ലാരയുടെ തിരുനാളായി നിശ്ചയിച്ചിരുന്നത് മരണദിനമായ ആഗസ്റ്റ് 11-നു പകരം 12 ആയിരുന്നു. ആഗസ്റ്റ് 11 മൂന്നാം നൂറ്റാണ്ടിലെ വിശുദ്ധരായ തിബുർതിയസിനും സൂസന്നക്കുമായി നീക്കിവച്ചിരുന്നതാണ് ഇതിനു കാരണം. 1969-ലെ പഞ്ചാംഗപരിഷ്കരണം തിബുർതിയസിനേയും സൂസന്നയേയും നിക്കം ചെയ്തതിനാൽ ക്ലാരയുടെ തിരുനാൽ ആഗസ്റ്റ് 11-ലേക്കു മാറ്റാനായി. അവരുടെ അസ്ഥികൾ അസ്സീസിയിൽ പ്രദർശിക്കപ്പെടുന്നു.


</doc>
<doc id="270721" url="https://ml.wikipedia.org/wiki?curid=270721" title="പവൻ കുമാർ ചാംലിങ്ങ്">
പവൻ കുമാർ ചാംലിങ്ങ്

സിക്കിമിലെ മുഖ്യമന്ത്രിയാണ് പവൻ കുമാർ ചാംലിങ്ങ് (നേപ്പാളി : ) (ജനനം 22 സെപ്റ്റംബർ 1950). സിക്കിം ഡെമോക്രാറ്റിക് ഫ്രണ്ടിന്റെ സ്ഥാപക നേതാവാണിദ്ദേഹം. തുടർച്ചയായി അഞ്ചു തവണ മുഖ്യമന്ത്രിയായിരുന്നു. 
1950-ൽ ജനിച്ച അദ്ദേഹം മുൻ മുഖ്യമന്ത്രി നർ ബഹാദൂർ ഭണ്ഡാരിയുടെ സിക്കിം സംഗ്രാം പരിഷതിലൂടെ സജീവരാഷ്ട്രീയത്തിലെത്തി. 1985-ൽ ആദ്യമായി നിയമസഭയിൽ. 1989-92 കാലയളവിൽ ഭണ്ഡാരിയുടെ സർക്കാരിൽ വ്യവസായമന്ത്രിയായിരുന്നു. രാഷ്ട്രീയഭിന്നതകളെത്തുടർന്ന് 1993 മാർച്ച് നാലിന് എസ്.ഡി.എഫ്. രൂപവത്കരിച്ചു. '94-ലെ തിരഞ്ഞെടുപ്പിൽ ഭണ്ഡാരിയെ പരാജയപ്പെടുത്തി, മുഖ്യമന്ത്രിപദത്തിലെത്തി. തുടർന്ന് തുടർച്ചയായ രണ്ടുദശകം അദ്ദേഹം സിക്കിം മുഖ്യമന്ത്രിസ്ഥാനം വഹിച്ചു.
രാജ്യത്ത് ആദ്യമായി ഹരിത മിഷൻ ആരംഭിച്ചത് സിക്കിമിലാണ്. 'ഹരിത മുഖ്യമന്ത്രി' എന്ന പേരും ചാംലിങ്ങിനുണ്ട്.
2016-ൽ സിക്കിമിനെ രാജ്യത്തെ ആദ്യ ജൈവ സംസ്ഥാനമാക്കിയും അദ്ദേഹം മാറ്റി. അതിന് 2016-ൽ അദ്ദേഹത്തിന് രാഷ്ട്രപതിയുടെ 'സുസ്ഥിരവികസന നേതൃത്വ പുരസ്‌കാരം' ലഭിച്ചു.

2014 ൽ നടന്ന നിയമസഭാ തിരഞ്ഞെടുപ്പിൽ മൂന്നിൽ രണ്ട് ഭൂരിപക്ഷം സ്വന്തമാക്കി ചാംലിങ്ങിന്റെ നേതൃത്വത്തിലുള്ള എസ്.ഡി.എഫ് വീണ്ടും അധികാരത്തിലെത്തി. 32 അംഗസഭയിൽ പാർട്ടിക്ക് 22 എം.എൽ.എമാരാണുണ്ടായിരുന്നു.
ഏറ്റവും കൂടുതൽകാലം തുടർച്ചയായി മുഖ്യമന്ത്രിപദവിയിലിരുന്ന വ്യക്തിയെന്ന റെക്കോഡ് പവൻ കുമാർ ചാംലിങ്ങിനാണ്. 23 വർഷം, നാലുമാസം, 18 ദിവസമാണ്
അദ്ദേഹം മുഖ്യമന്ത്രിപദത്തിൽ പൂർത്തിയാക്കിയത്. ബംഗാൾ മുൻ മുഖ്യമന്ത്രി ജ്യോതി ബസുവിന്റെ റെക്കോഡാണ് മറികടന്നത്.


</doc>
<doc id="270722" url="https://ml.wikipedia.org/wiki?curid=270722" title="ഭൂപീന്ദർ സിങ് ഹൂഡ">
ഭൂപീന്ദർ സിങ് ഹൂഡ

നിലവിലെ ഹരിയാന മുഖ്യമന്ത്രിയും ഇന്ത്യൻ നാഷണൽ കോൺഗ്രസ് നേതാവുമാണ് ഭൂപീന്ദർ സിങ് ഹൂഡ (ജനനം: 1947 സെപ്തംബർ 15).


</doc>
<doc id="270732" url="https://ml.wikipedia.org/wiki?curid=270732" title="ചുട്ടിമുല്ല">
ചുട്ടിമുല്ല

തെക്കേ ഇന്ത്യയിൽ കാണുന്ന ഒരു കുറ്റിച്ചെടിയാണ് ചുട്ടിമുല്ല. . Malabar False Eranthemum എന്നും അറിയപ്പെടുന്ന ഈ ചെടി 2 അടിയോളം ഉയരത്തിൽ വളരുന്നു. കേരളത്തിൽ മിക്ക ഇടങ്ങളിലും കാണുന്ന ഈ സസ്യം ഇലപൊഴിയും വനങ്ങളിലെ നദീതീരങ്ങളിൽ കാണുന്നു. സുവർണ്ണ ഓക്കിലശലഭം മുട്ടയിടുന്ന ചെടികളിലൊന്ന് ചുട്ടിമുല്ലയാണ്..



</doc>
<doc id="270740" url="https://ml.wikipedia.org/wiki?curid=270740" title="പ്രോഗ്രസ്സ് പബ്ലിഷേഴ്സ്">
പ്രോഗ്രസ്സ് പബ്ലിഷേഴ്സ്

സോവിയറ്റ് യൂണിയനിൽ മോസ്കോ കേന്ദ്രമാക്കി സർക്കാർ ഉടമസ്ഥതയിൽ പ്രവർത്തിച്ചിരുന്ന പ്രസാധക സ്ഥാപനമായിരുന്നു പ്രോഗ്രസ്സ്പബ്ലിഷേഴ്സ്. ലോകത്തെ പ്രധാന ഭാഷകളിൽ നിരവധി ശാസ്ത്ര- സാമൂഹ്യ - രാഷ്ട്രീയ ഗ്രന്ഥങ്ങൾ ഈ സ്ഥാപനം പ്രസിദ്ധീകരിച്ചിരുന്നു. 1966ൽ ആണ് മലയാള വിഭാഗം ആരംഭിച്ചത്. തുടർന്ന് സാഹിത്യ ഗ്രന്ഥങ്ങൾ പ്രസിദ്ധീകരിക്കാനായി റാദുഗ പബ്ലിഷേഴ്സ് എന്ന വിഭാഗവും തുടങ്ങി.ഗോപാലകൃഷ്ണൻ, ഓമന, ഏ പാറേക്കുന്നേൽ, എന്നിവർ റഷ്യൻ പുസ്തകങ്ങളുടെ മലയാള വിവർത്തകരായിരുന്നു. വിവിധ റിപ്പബ്ലിക്കുകളിൽ നിന്നുള്ള നാടോടിക്കഥകൾ അടങ്ങിയ ബാലസാഹിത്യ ഗ്രന്ഥങ്ങൾ, രാഷ്ട്രീയ-തത്വശാസ്ത്രഗ്രന്ഥങ്ങളുടെ പരമ്പര, റഷ്യൻ സാഹിത്യകാരരായ ലിയോ ടോൾസ്റ്റോയ് ,ഗൊഗോൾ, പുഷ്കിൻ, ഫിയോദർ ദസ്തയേവ്‌സ്കി, മാക്സിം ഗോർക്കി തുടങ്ങിയവരുടെ കൃതികൾ, കാറൽ മാർക്സ്, ഫ്രെഡറിക് എംഗൽസ്, ലെനിൻ തുടങ്ങിയവരുടെ സമ്പൂർണ്ണ കൃതികൾ, പോപ്പുലർ സയൻസ് പരമ്പര എന്നിവ വളരെ പ്രസിദ്ധങ്ങളായിരുന്നു.സോവിയറ്റ് യൂണിയന്റെ പതനത്തോടെ ഇതിന്റെ പ്രവർത്തനം മന്ദീഭവിച്ചു.





</doc>
<doc id="270741" url="https://ml.wikipedia.org/wiki?curid=270741" title="ഇൻവിക്റ്റസ് (ചലച്ചിത്രം)">
ഇൻവിക്റ്റസ് (ചലച്ചിത്രം)

2009-ൽ പുറത്തിറങ്ങിയ ചലച്ചിത്രമാണ് ഇൻവിക്റ്റസ്. ക്ലിന്റ് ഈസ്റ്റ്‌വുഡ് സംവിധാനം ചെയ്ത ചിത്രത്തിൽ നെൽസൺ മണ്ടേലയായി മോർഗൻ ഫ്രീമൻ അഭിനയിച്ചു. ദക്ഷിണാഫ്രിക്കയുടെ ദേശീയ റഗ്ബി ടീമായ സ്​പ്രിങ്‌ബോക്‌സിന്റെ നായകനായി മാറ്റ് ഡാമൺ വേഷമിട്ടു. ജോൺ കാർലിന്റെ "പ്ലേയിങ് ദി എനിമി: നെൽസൺ മണ്ടേല ആന്റ് ദി ഗേയിം ദാറ്റ് മേയിഡ് എ നേഷൻ" എന്ന പുസ്തകത്തെ ആസ്പദമാക്കിയാണ് തിരക്കഥ. 82-ആം അക്കാദമി പുരസ്കാരത്തിനു ഇൻവിക്റ്റസിലെ അഭിനയത്തിനു ഫ്രീമാന് മികച്ച നടനുള്ള നാമനിർദ്ദേശവും ഡാമണെ മികച്ച സഹനടനുള്ള നാമനിർദ്ദേശവും ലഭിച്ചു. മണ്ടേലയുടെ ഇഷ്ടകവിതയായ വില്യം ഏണസ്റ്റ് ഹെൻലിയുടെ ഇൻവിക്റ്റസ് തന്നെയാണ് ചിത്രത്തിനെ പേര്.


</doc>
<doc id="270742" url="https://ml.wikipedia.org/wiki?curid=270742" title="പ്രഭാത് ബുക്ക് ഹൗസ്">
പ്രഭാത് ബുക്ക് ഹൗസ്

മലയാളത്തിലെ പ്രമുഖ പുസ്തക പ്രസാധകരാണ് പ്രഭാത് ബുക്ക് ഹൗസ്, തിരുവനന്തപുരം. 1952 ൽ ഇന്ത്യൻ കമ്മ്യൂണിസ്റ്റ്‌ പാർട്ടിയുടെ ഉടമസ്ഥതയിൽ പ്രഭാതം പ്രിന്റിംഗ്‌ & പബ്ലഷിംഗ്‌ കമ്പിനി രജിസ്റ്റർ ചെയ്‌തു ആരംഭിച്ച ഈ സ്ഥാപനം കേരളത്തിലെ സോവിയറ്റ് പുസ്തകങ്ങളുടെ വിതരണക്കാർ എന്ന നിലയിൽ പ്രസിദ്ധിയാർജ്ജിച്ചു. ആദ്യം കോഴിക്കോട്ടായിരുന്നു ആസ്ഥാനം പിന്നീട് തിരുവനന്തപുരത്തു ഹെഡാഫീസ് സ്ഥാപിച്ചു. 

1955 മുതൽ 1990 വരെ സോവിയറ്റ്‌ യൂണിയനിൽ നിന്നുള്ള പുസ്‌തകങ്ങളുടെ ഇറക്കുമതി പ്രഭാതിനായിരുന്നു. രാഷ്ട്രീയ ഗ്രന്ഥങ്ങൾക്ക്‌ പുറമെ കുട്ടികൾക്ക്‌ ഏറ്റവും പ്രിയപ്പെട്ട ബാലസാഹിത്യകൃതികളും ശാസ്‌ത്രസാങ്കേതിക രംഗത്തെ അതിനൂതനങ്ങളായ കൃതികളും കേരളത്തിൽ വ്യാപകമായി പ്രചരിപ്പിക്കാൻ പ്രഭാതിനു കഴിഞ്ഞു. 28 സോവിയറ്റ്‌ മാസികകളാണ്‌ പ്രഭാത്‌ വഴി കേരളത്തിലെ വായനക്കാർക്ക്‌ അക്കാലത്ത്‌ എത്തിച്ചു കൊടുത്തത്‌. നൂറുക്കണക്കിന്‌ ഏജൻസികളാണ്‌ ഇതിനായി കേരളത്തിൽ പ്രവർത്തിച്ചിരുന്നത്‌. കേരളത്തിൽ വായനാശീലം വളർത്തിയെടുക്കുന്നതിനും വിശ്വപ്രസിദ്ധമായ റഷ്യൻ ക്ലാസ്സിക്കുകൾ മലയാളിക്ക്‌ എത്തിച്ചു കൊടുക്കാനും പ്രഭാതിനു കഴിഞ്ഞു. 
കേരളത്തിൽ തിരുവനന്തപുരം, കൊല്ലം, കോട്ടയം, ആലപ്പുഴ, എറണാകുളം, തൃശൂർ, പാലക്കാട് , കോഴിക്കോട് , കണ്ണൂർ എന്നിങ്ങനെ ഒൻപതോളം സ്ഥലങ്ങളിൽ ഇവരുടെ ശാഖകൾ ഉണ്ട്. ഓരോ വർഷവും കേരളത്തിലങ്ങോളമിങ്ങോളം മൊബൈൽ പുസ്തക പ്രദർശനവും വിതരണവും നടത്തിയിരുന്നു. 


</doc>
<doc id="270743" url="https://ml.wikipedia.org/wiki?curid=270743" title="ക്ഷീരസന്നി">
ക്ഷീരസന്നി

അത്യുത്പാദനശേഷിയുള്ള ഉരുക്കളെ ബാധിയ്ക്കുന്ന ഒരു ഉപാപചയ രോഗമാണ് ക്ഷീരസന്നി. പൂർണ്ണഗർഭിണിയായിരിയ്ക്കുമ്പോഴോ, പ്രസവാനന്തരമോ ബാധിയ്ക്കുന്ന രോഗമാണിത്. പാൽപ്പനി എന്നും ഈ രോഗം അറിയപ്പെടുന്നുണ്ട്.
രോഗലക്ഷണത്തിനു മൂന്നു ഘട്ടങ്ങളുണ്ട്. പ്രസവത്തിനുശേഷം ആദ്യത്തെ 48 മണിക്കൂറിനുള്ളിലാണ് ഈ രോഗബാധയ്ക്കു സാദ്ധ്യതകൂടുതൽ.പേരിൽ സൂചിപ്പിയ്ക്കുന്നതുപോലെ പനിയുണ്ടാകുന്നില്ല. ശരീര താപനില കുറഞ്ഞ് കൈകാലുകൾ മരവിയ്ക്കുകയും,പെട്ടെന്ന് കിടപ്പിലാകുകയും ചെയ്യും.
രക്തത്തിലെ കാൽസ്യത്തിനുണ്ടാകുന്ന കുറവാണ് പ്രധാനകാരണം. പ്രസവശേഷം വളരെയധികം കാൽസ്യം പാലിലൂടെ പുറത്തേയ്ക്കു പ്രവഹിയ്ക്കുന്നതിനാൽ രക്തത്തിൽ കാൽസ്യത്തിന്റെ അളവ് ഗണ്യമായികുറയുന്നു. അതിനനുസരിച്ച് അസ്ഥിയിൽ നിന്നും കാൽസ്യം രക്തത്തിലെത്തുകയോ, ദഹനേന്ദ്രിയവ്യൂഹത്തിൽ നിന്നു ആഗിരണം ചെയ്യപ്പെടുകയോ വേണം. ഈ പ്രക്രിയയിലുണ്ടാകുന്ന തകരാർ ആണ് ഈ രോഗത്തിന്റെ പ്രധാനകാരണം.
ഒന്നാം ഘട്ടത്തിൽ വിശപ്പില്ലായ്മയും, പല്ലുകടിയും,വിറയലും ഉണ്ടാകുന്നു. ശരീരഭാരം താങ്ങാനാകാതെ മൃഗം മറിഞ്ഞുവീഴുന്നു.
രണ്ടാം ഘട്ടത്തിൽ പിൻകാലുകൾ നീട്ടി മുൻകാലുകൾ മടക്കിയോ നീട്ടിവച്ചോ നെഞ്ച് തറയോട് ചേർത്തുവച്ച് കിടക്കും. പിന്നീട് തല വളച്ച് ശരീരത്തോട് ചേർക്കും. അടുത്തഘട്ടത്തിൽ പശു ചരിഞ്ഞ് കൈകാലുകൾ ഒരു വശത്തേയ്ക്ക് ആക്കി കിടക്കുന്നു. ഇങ്ങനെ കിടപ്പായാൽ വയർ വീർത്തുവരികയും ശ്വാസതടസ്സം ഉണ്ടാവുകയും ചെയ്യും.ഗുരുതരമായ ഈ ഘട്ടത്തിൽ അടിയന്തര ചികിത്സ ആവശ്യമാണ്. ഈ നില തുടർന്നാൽ 12-24 മണിക്കൂറിനുള്ളിൽ മരണം സംഭവിയ്ക്കാം.

ദ്രവരൂപത്തിലുള്ള കാത്സ്യം കുത്തിവയ്ക്കുന്നതാണ് രോഗ ചികിത്സ.മറ്റു മരുന്നുകളും നൽകേണ്ടി വന്നേക്കാം.
മൃഗത്തിന്റെ പുറകു ഭാഗം ഉയർത്താനകാതെ വരുന്ന "ഡൗണർ കൗ സിൻഡ്രോം" അവസ്ഥയും ക്ഷീരസന്നിയെത്തുടർന്നു കാണാറുണ്ട്. കൂടുതൽ നേരം കിടപ്പിലായാൽ തുടയിലെ പേശികൾക്ക് ശോഷണവും, ബലക്കുറവും സംഭവിയ്ക്കാൻ സാദ്ധ്യതയുണ്ട്.


</doc>
<doc id="270745" url="https://ml.wikipedia.org/wiki?curid=270745" title="എം.പി. ഗോവിന്ദൻ നായർ">
എം.പി. ഗോവിന്ദൻ നായർ

തിരുവിതാംകൂർ ദേവസ്വം ബോർഡ് പ്രസിഡന്റും, കേരളത്തിലെ മുൻ ആരോഗ്യ വകുപ്പ് മന്ത്രിയും രാഷ്ട്രീയ പ്രവർത്തകനുമാണ് എം.പി. ഗോവിന്ദൻ നായർ (ആംഗലേയം: M. P. Govindan Nair). അഡ്വക്കേറ്റ്, കോൺഗ്രസ് പ്രവർത്തകൻ, വിജയപുരം പഞ്ചായത്ത് പ്രസിഡന്റ്, കേരളാ ബാർ അസോസിയേഷനംഗം, അർബൻ ബാങ്ക് അസോസിയേഷനംഗം, എൻ.എസ്.എസ്. പ്രതിനിധിസഭാംഗം, ശങ്കർ മന്ത്രിസഭയിലെ ആരോഗ്യവകുപ്പ് മന്ത്രി, തിരുവിതാംകൂർ ദേവസ്വം ബോർഡ് പ്രസിഡന്റ് തുടങ്ങിയ നിലകളിൽ പ്രവർത്തിച്ചിട്ടുണ്ട്.


</doc>
<doc id="270750" url="https://ml.wikipedia.org/wiki?curid=270750" title="മില്യൺ ഡോളർ ബേബി">
മില്യൺ ഡോളർ ബേബി

2004-ൽ പുറത്തിറങ്ങിയ ഹോളിവുഡ് ചലച്ചിത്രമാണ് മില്യൺ ഡോളർ ബേബി. ക്ലിന്റ് ഈസ്റ്റ്‌വുഡ് ചിത്രം സംവിധാനം ചെയ്ത് നിർമിച്ചിരിക്കുന്നത്. ഹിലരി സ്വാങ്ക് മോർഗൻ ഫ്രീമൻ ക്ലിന്റ് ഈസ്റ്റ്‌വുഡ് തുടങ്ങിയവർ പ്രധാന വേഷങ്ങളിൽ എത്തുന്നു. 77-ആം അക്കാദമി അവാർഡിൽ ചിത്രത്തിനു ഏഴു നാമനിർദ്ദേശം ലഭിച്ചു. മികച്ച ചിത്രം മികച്ച നടി (ഹിലരി സ്വാങ്ക്) മികച്ച സഹനടൻ (മോർഗൻ ഫ്രീമൻ) എന്നീ പുരസ്ക്കാരങ്ങൾ നേടുകയുണ്ടായി.


</doc>
<doc id="270751" url="https://ml.wikipedia.org/wiki?curid=270751" title="കാഫ് സ്റ്റാർട്ടർ">
കാഫ് സ്റ്റാർട്ടർ

പശുക്കിടാവിന്റെ ശരീര വളർച്ചയ്ക്ക് ആവശ്യമായ എല്ലാ ഘടകങ്ങളും ശരിയായ അളവിൽ അടങ്ങിയിട്ടുള്ളതും ഗുണമേന്മയുള്ളതുമായ ഗുരുത്വാഹാരമാണ് കാഫ് സ്റ്റാർട്ടർ എന്നറിയപ്പെടുന്നത്. ഏകദേശം രണ്ടാഴ്ച പ്രായം മുതൽ ഗുണമേന്മയുള്ള കാഫ് സ്റ്റാർട്ടറും പച്ചപ്പുല്ലും കിടാവിനു നൽകണം. ആറുമാസം മുതൽ എട്ടുമാസം വരെ , ദിവസം രണ്ടു തവണ വീതം ഇതു നൽകണം. പ്രായമാകുന്നതുവരെ ഇതു തുടർച്ചയായി നൽകുകയും വേണം. 



</doc>
<doc id="270768" url="https://ml.wikipedia.org/wiki?curid=270768" title="ശ്രീരാമോദന്തം">
ശ്രീരാമോദന്തം

സംസ്കൃത ഭാഷയുടെ ബാലപാഠങ്ങളോടൊപ്പം തന്നെ കേരളത്തിലെ സംസ്കൃതവിദ്യാർഥികൾ പഠിച്ചുവരുന്ന ഒരു കൃതിയാണ് ശ്രീരാമോദന്തം. ഇതിൽ രാമായണ കഥയെ അനുഷ്ടുപ്പ് വൃത്തത്തിൽ നൂറ്റിയമ്പതോളം ശ്ലോകങ്ങളാൽ ചുരുക്കി പറഞ്ഞിരിക്കുന്നു. പരമേശ്വരകവിയാണ് ഇതിന്റെ രചയിതാവ് എന്നു വടക്കുംകൂർ രാജരാജവർമ തന്റെ കേരളസാഹിത്യചരിത്രം ചർച്ചയും പൂരണവും(ഒന്നാം ഭാഗം പി. 460) എന്ന ഗ്രന്ഥത്തിൽ പറയുന്നു .സംസ്കൃതത്തിൽ ചന്ദ്രിക എന്ന അജ്ഞാതകർതൃകമായ ഒരു വ്യാഖ്യാനം ഉള്ളതായും അദ്ദേഹം രേഖപ്പെടുത്തുന്നു. ശ്രീരാമോദന്തം എന്ന സമസ്തപദത്തിന്റെ വിഗ്രഹം ശ്രീരാമസ്യ ഉദന്തം എന്നും, അതിന്റെ അർഥം ശ്രീരാമന്റെ കഥ എന്നുമാണ്. സാമ്പ്രദായികരീതിയിലുള്ള സംസ്കൃതവിദ്യാഭ്യാസം നടന്നിരുന്ന കാലത്തും പഴയ പള്ളിക്കൂടങ്ങളിലും ഗണാഷ്ടകം, മുകുന്ദാഷ്ടകം, മണിപ്രവാളശ്ലോകങ്ങൾ തുടങ്ങിയവയ്ക്കുശേഷം സിദ്ധരൂപം, ശ്രീരാമോദന്തം എന്നീ രീതിയിലാണ് പഠിപ്പിച്ചിരുന്നത്. 
 എന്നു തുടങ്ങുന്ന ഇതിലെ ശ്ലോകങ്ങൾ മുഴുവനും പണ്ടു കാലത്ത് സംസ്കൃതപഠിതാക്കൾ മനഃപാഠമാക്കിയിരുന്നു. ഇന്ന് സാമ്പ്രദായികരീതിയിലുള്ള സംസ്കൃതവിദ്യാഭ്യാസം മൺമറഞ്ഞുപോയെങ്കിലും, കേരളസർക്കാർ പുറത്തിറക്കുന്ന സംസ്കൃതപാഠാവലികളിൽ കുറച്ചു വർഷങ്ങൾക്ക് മുമ്പുവരെ ശ്രീരാമോദന്തത്തിലെ ബാലകാണ്ഡം മുഴുവൻ ഉൾപെടുത്തിയിട്ടുണ്ടായിരുന്നു. ഇപ്പോഴും കേരള സിലബസിലെ ആറാം ക്ലാസിലെ സംസ്കൃതം പാഠപുസ്തകത്തിൽ ഇഷ്ടവരലാഭഃ എന്ന പാഠത്തിലൂടെ സംസ്കൃതവിദ്യാർഥികൾ ശ്രീരാമോദന്തത്തിലെ ആദ്യത്തെ അഞ്ചു ശ്ലോകങ്ങൾ പഠിക്കുന്നുണ്ട്.

തൃശൂർ തിരുവള്ളക്കാവിൽ ശാസ്താവിനു നിവേദിച്ച പഴം കോലത്തുനാട്ടു പള്ളിക്കുന്നത്തേയ്ക്കു കൊണ്ടുപോയിട്ട് അത് ശങ്കരകവിക്കും ആ പഴത്തിന്റെ തൊലി അവിടത്തെ ഒരു വാര്യസ്യാർക്കും കൊടുത്തുവത്രെ. തത്ഫലമായി ശങ്കരകവി ശ്രീകൃഷ്ണവിജയം എന്ന കാവ്യവും വാര്യസ്യാർ ശ്രീരാമോദന്തം എന്ന ലഘുകാവ്യവും നിർമ്മിച്ചു എന്നൊരു ഐതിഹ്യമുണ്ടു. ഉള്ളൂർ കേരള സാഹിത്യ ചരിത്രത്തിൽ ഈ ഐതിഹ്യത്തിന് ഒരടിസ്ഥാനവും കാണുന്നില്ല എന്നു പറയുന്നുണ്ട്. 
വാല്മീകി രാമായണത്തിന്റെ ചുവടുപിടിച്ച് ബാലകാണ്ഡം, അയോദ്ധ്യാകാണ്ഡം, എന്നിങ്ങനെ ഉത്തരകാണ്ഡം വരെയായി ഏഴു കാണ്ഡങ്ങളിൽ ലളിതമായ സംസ്കൃതശ്ലോകങ്ങളിലൂടെ രാമകഥ മുഴുവൻ വർണിക്കുകയാണ് കവി ഈ കൃതിയിൽ. വളരെക്കുറച്ചു ശ്ലോകങ്ങൾ മാത്രമാണിതിലുള്ളത്.



</doc>
<doc id="270777" url="https://ml.wikipedia.org/wiki?curid=270777" title="സിന്ധു കവിന്നമണ്ണിൽ">
സിന്ധു കവിന്നമണ്ണിൽ

പ്രസിദ്ധ മനുഷ്യാവകാശപ്രവർത്തക. ഇറാക്കിലും കുവൈത്തിലും മനുഷ്യക്കടത്തിനെതിരെ പ്രവർത്തിക്കുന്ന കമ്പ്ലൈൻസ് കൺസൾട്ടിവ് സർവ്വീസസ് എന്ന സ്ഥാപനത്തിലെ ചീഫ് എക്സിക്യുട്ടിവ് ഒഫീസർ. അമേരിക്കൻ ലൈസൻസ് ഉള്ള ഫ്രോഡ് എക്സാമിനർ. മനുഷ്യക്കടത്ത് എന്ന മനുഷ്യത്വരഹിതമായ ഏർപ്പാടിനെതിരെ പ്രവർത്തിച്ചതിന് അമേരിക്കൻ സർക്കാറിന്റെ പുരകാരത്തിന് നിർദ്ദേശിക്കപ്പെട്ടിരിക്കുന്നു. അമേരിക്കൻ കമ്പനികൾക്കുവേണ്ടി കരാർ എടുക്കുന്ന പല കമ്പനികളിലും ഏഷ്യയിൽനിന്നുള്ള ജോലിക്കാർ നേരിടുന്ന മനുഷ്യത്വരഹിതമായ അനുഭവങ്ങൾ അമേരിക്കൻ മനുഷ്യാവകാശപ്രവർത്തകരുടെ ശ്രദ്ധയിൽ പെടുത്തി ശ്രദ്ധേയയായി.
കോഴിക്കോട്ടു ജനനം. എം ഏ ഇംഗ്ലീഷ് പാസായി. വിവാഹാനന്തരം കുവൈറ്റിലെത്തി. അവിടെ ജോലിലഭിച്ച അജിലിറ്റി ലോജിസ്റ്റിക്സ് എന്ന കമ്പനിയിൽ നിന്നും മനുഷ്യക്കടത്തിനെക്കുറിച്ച് അറിയാനിടയായി. ആദ്യഭർത്താവിൽ നിന്നും 2008ൽ വിവാഹമോചനം നേടിയ സിന്ധു ഇപ്പോൾ സന്നദ്ധപ്രവർത്തകനായ സാം മക്കഹൻ എന്ന അമേരിക്കകാരനോടൊത്ത് ജീവിക്കുന്നു. രണ്ട് മക്കൾ- യശ്വന്ത്, ഗായത്രി.


</doc>
<doc id="270785" url="https://ml.wikipedia.org/wiki?curid=270785" title="കളിത്തോഴി">
കളിത്തോഴി

സിനി കേരളയുടെ ബാനറിൽ ഡി.കെ. പൊറ്റക്കാട് നിർമിച്ച മലയാളചലച്ചിത്രമാണ് കളിത്തോഴി. മുംതാസ് ഫിലിംസ് വിതരണം ചെയ്ത ഈ ചിത്രം 1971 ജനുവരി 08-ന് കേരളത്തിലെ തിയേറ്ററുകളിൽ പ്രദർശനം തുടങ്ങി.






</doc>
<doc id="270790" url="https://ml.wikipedia.org/wiki?curid=270790" title="ബേബി ഹാൾഡർ">
ബേബി ഹാൾഡർ

പ്രശസ്തയായ ഒരു ബംഗാളി എഴുത്തുകാരിയാണ് ബേബി ഹാൾഡർ.

ഹിന്ദി, ഇംഗ്ലീഷ്, ഫ്രഞ്ച്, ജാപ്പനീസ്, ജർമ്മൻ തുടങ്ങി ഇരുപതിലധികം ഭാഷകളിൽ ബേബി ഹാൾഡന്റെ കൃതികൾ വിവർത്തനം ചെയ്യപ്പെട്ടിട്ടുണ്ട്.


</doc>
<doc id="270800" url="https://ml.wikipedia.org/wiki?curid=270800" title="പിറ്റൈറിയാസിസ് റൊട്ടൺഡ">
പിറ്റൈറിയാസിസ് റൊട്ടൺഡ

പിറ്റൈറിയാസിസ് റൊട്ട‌ൺഡ ("Pityriasis rotunda") തൊലിയിലെ കെരാറ്റിനൈസേഷനെ ബാധിക്കുന്ന ഒരസുഖമാണ്. "പിറ്റൈറിയാസിസ് സിർസിനേറ്റ (Pityriasis circinata)" "ടീനിയ സിർസിനേറ്റ (Tinea circinata)" എന്നീ പേരുകളിലും ഈ അസുഖം അറിയപ്പെടുന്നുണ്ട്. ഒത്ത വട്ടത്തിൽ ശൽക്കങ്ങൾ പോലെയുള്ള പാടുകൾ കൈകാലുകളുടെ പ്രോക്സിമൽ ഭാഗങ്ങളിലും ശരീരത്തിലും കാണപ്പെടുന്നതാണ് രോഗലക്ഷണം. അസുഖം വരാൻ സാദ്ധ്യതയുള്ള ജനവിഭാഗങ്ങളിൽ ഹെപാറ്റോസെല്ലുലാർ കാർസിനോമ (hepatocellular carcinoma) പോലെയുള്ള അസുഖങ്ങൾ ഇതോടൊപ്പം കാണപ്പെടാറുണ്ട്. 



</doc>
<doc id="270805" url="https://ml.wikipedia.org/wiki?curid=270805" title="ദി കിംഗ്സ് സ്പീച്ച്">
ദി കിംഗ്സ് സ്പീച്ച്

2010-ൽ പുറത്തിറങ്ങിയ ബ്രിട്ടീഷ് ചലച്ചിത്രമാണ് ദി കിംഗ്സ് സ്പീച്ച്. ടോം ഹൂപ്പറാണ് ചിത്രത്തിന്റെ സവിധായകൻ. ജോർജ്ജ് ആറാമൻ രാജാവിനെ അവതരിപ്പിച്ച കോളിൻ ഫിർത്തിന് 83-ആം അക്കാദമി അവാർഡിൽ മികച്ച നടനുള്ള പുരസ്കാരം ലഭിച്ചു. ചിത്രത്തിനു പന്ത്രണ്ടു അക്കാദമി അവാർഡ് നാമനിർദ്ദേശം ലഭിച്ചു. മികച്ച നടൻ (കോളിൻ ഫിർത്ത്) മികച്ച ചിത്രം മികച്ച സംവിധായകൻ (ടോം ഹൂപ്പർ) മികച്ച തിരക്കഥ (ഡേവിഡ് സീഡ്ലർ) എന്നീ വിഭാഗങ്ങളിൽ പുരസ്ക്കാരങ്ങൾ നേടി.

118 മിനിറ്റ് സമയദൈർഘ്യം ഉള്ള ചിത്രം നിർമ്മിക്കാൻ പതിഞ്ചു മില്യൺ അമേരിക്കൻ ഡോളർ ചിലവിട്ടു. ചിത്രത്തിന്റെ ആഗോളതല ബോക്സ് ഓഫീസ് 414,211,549 അമേരിക്കൻ ഡോളറാണ് 



</doc>
<doc id="270822" url="https://ml.wikipedia.org/wiki?curid=270822" title="നിത്യവഴുതന മെഴുക്കുപുരട്ടി">
നിത്യവഴുതന മെഴുക്കുപുരട്ടി

വളരെ എളുപ്പത്തിൽ തയ്യാറാക്കാൻ സാധിക്കുന്ന ഒരു ഒരു ഭക്ഷ്യ വിഭവമാണ് നിത്യവഴുതന മെഴുക്കുപുരട്ടി. 

നിത്യവഴുതനയുടെ കായ്‌ ,ചെറിയ ഉള്ളി / സവാള , പച്ചമുളക് , ഉപ്പ് ,വെളിച്ചെണ്ണ.

നിത്യവഴുതനയുടെ കായ്‌ , ചെറിയ ഉള്ളി / സവാള, പച്ചമുളക് എന്നിവ അരിഞ്ഞു വെക്കുക . പാനിൽ അല്പം വെളിച്ചെണ്ണ ഒഴിച്ച് കടുക് താളിച്ച്‌ അതിലേക്കു അരിഞ്ഞു വെച്ചിരിക്കുന്ന നിത്യവഴുതന ഇടുക . കുറച്ചു മഞ്ഞൾപ്പൊടി ആവശ്യത്തിനു ഉപ്പ് ചേർത്ത് കുറച്ചു സമയം അടച്ചു വെച്ച് വേവിക്കുക . ഇടയ്ക്കിടയ്ക്ക് ഇളക്കി കൊടുക്കണം. വേവുമ്പോൾ വാങ്ങിവെയ്ക്കുക.


</doc>
<doc id="270824" url="https://ml.wikipedia.org/wiki?curid=270824" title="പെരിയങ്ക">
പെരിയങ്ക

60 സെന്റിമീറ്ററോളം ഉയരം വയ്ക്കുന്ന ഒരു ഏകവർഷകുറ്റിച്ചെടിയാണ് പെരിയങ്ക അഥവാ അമൃതാഞ്ജൻ ചെടി.. പറൈച്ച ഉടനെയുള്ള വേരുകൾക്ക് അമൃതാഞ്ജന്റേതു പോലുള്ള ഒരു മണമുണ്ട്. തെക്കേ ഇന്ത്യയിലും ബീഹാറിലും ശ്രീലങ്കയിലും കാണുന്ന ഈ ചെടിയുടെ ഇലകൾ ഔഷധമായി ഉപയോഗിക്കുന്നുണ്ട്. വിത്തുവഴിയാണ് വംശവർദ്ധനവ് നടത്തുന്നത്. 



</doc>
<doc id="270831" url="https://ml.wikipedia.org/wiki?curid=270831" title="ടി. കൃഷ്ണനുണ്ണി">
ടി. കൃഷ്ണനുണ്ണി

മലയാളചലച്ചിത്ര മേഖലയിലെ ശ്രദ്ധേയനായ ശബ്ദ ലേഖകനാണ് ടി. കൃഷ്ണനുണ്ണി. അരവിന്ദനൊപ്പം വാസ്തുഹാരയിലും അടൂരിനൊപ്പം വിധേയനിലും ജോൺ എബ്രഹാമിനൊപ്പം അമ്മ അറിയാനിലും പ്രവർത്തിച്ചു. 
പൂനെ ഫിലിം ഇൻസ്റ്റിറ്റ്യൂട്ടിൽ നിന്ന് ശബ്ദ ലേഖനത്തിൽ ബിരുദം നേടി.
ഒൻപത് സംസ്ഥാനഅവാർഡുകളും നാല് ദേശീയപുരസ്കാരങ്ങളും നേടി. ആദ്യ സംസ്ഥാനപുരസ്കാരം ലഭിക്കുന്നത് പുരുഷാർഥത്തിലൂടെയാണ്. അടൂർ സംവിധാനംചെയ്ത അനന്തരത്തിലൂടെ ആദ്യ ദേശീയ അവാർഡും ലഭിച്ചു. 1989 ൽ ഷാജി എൻ കരുണിന്റെ ചിത്രം പിറവി, 1996 ൽ ജയരാജ് ചിത്രം ദേശാടനം, എന്നിവയാണ് ദേശീയപുരസ്കാരത്തിന് അർഹമാക്കിയ മറ്റ് ചിത്രങ്ങൾ. വൈദ്യരത്നം പി എസ് വാര്യരെക്കുറിച്ച് സംവിധാനംചെയ്ത ഡോക്യുമെന്ററിയും ദേശീയ അവാർഡിന് അർഹമായി. 1989 ൽ വചനം, ആലീസിന്റെ അന്വേഷണം എന്നീ ചിത്രങ്ങളാണ് സംസ്ഥാന അവാർഡ് നേടിക്കൊടുത്തത്. 1994 മുതൽ 1998 വരെ തുടർച്ചയായി സംസ്ഥാനചലച്ചിത്ര അവാർഡ് നേടി. 2007 ൽ ഒറ്റക്കയ്യൻ എന്ന ചിത്രവും 2012 ൽ അടൂരിന്റെ ഒരു പെണ്ണും രണ്ടാണും എന്ന ചിത്രവും പുരസ്കാരത്തിന് അർഹമാക്കി.


</doc>
<doc id="270836" url="https://ml.wikipedia.org/wiki?curid=270836" title="ആന വളർത്തിയ വാനമ്പാടിയുടെ മകൻ">
ആന വളർത്തിയ വാനമ്പാടിയുടെ മകൻ

നീലയുടെ ബാനറിൽ പി. സുബ്രഹ്മണ്യം സംവിധാനം ചെയ്തു നിർമിച്ച മലയാളചലച്ചിത്രമാണ് ആന വളർത്തിയ വാനമ്പാടിയുടെ മകൻ. കുമാരസ്വമി റിലീസിംഗ് കമ്പനി വിതരണം ചെയ്ത ഈ ചിത്രം 1971 ജൂലൈ 22-ന് കേരളത്തിൽ പ്രദർശനം തുടങ്ങി. ജെമിനി ഗണേശൻ, ചോ രാമസ്വാമി, വിജയ നിർമ്മല, മനോരമ തുടങ്ങിയവർ അഭിനയിച്ച് ഈ ചിത്രത്തിന്റെ സംഗീതം കെ.വി. മഹാദേവൻ ആണ് കൈകാര്യം ചെയ്തത്. ഗാനങ്ങൾ ഒ.എൻ.വി. കുറുപ്പ് രചിച്ചു. 

സുബ്രഹ്മണ്യത്തിന്റെ തന്നെ സംവിധാനത്തിൽ 1959-ൽ പുറത്തിറങ്ങിയ ആന വളർത്തിയ വാനമ്പാടി എന്ന ചിത്രത്തിന്റെ രണ്ടാം ഭാഗമാണ് ഈ ചിത്രം.






</doc>
<doc id="270841" url="https://ml.wikipedia.org/wiki?curid=270841" title="ബാലപ്രബോധനം">
ബാലപ്രബോധനം

സംസ്കൃത ഭാഷയിലെ പ്രയോഗങ്ങളെക്കുറിച്ചും വ്യാകരണ കാര്യങ്ങളെക്കുറിച്ചും ലളിതമായി പ്രതിപാദിച്ചിരിക്കുന്ന മണിപ്രവാള ശൈലിയിലുള്ള ഗ്രന്ഥമാണ് ബാലപ്രബോധനം. ഇതു് പരമ്പരാഗതരീതിയിൽ സംസ്കൃതം പഠിക്കുവാൻ കേരളത്തിൽ പ്രചരിച്ചുവന്നിട്ടുള്ള പ്രധാന പാഠ്യകൃതികളിലൊന്നാണിത്. ധാരാളം സംസ്കൃതോദാഹരണങ്ങൾ ഇടകലർന്നതെങ്കിലും മുഖ്യമായും മലയാളത്തിൽ തന്നെയാണ്. സംസ്കൃതത്തിന്റെ പ്രാരംഭപാഠങ്ങൾ പഠിച്ചിട്ടുള്ള ഒരാൾക്ക് ജീവിതാവസാനം വരേയ്ക്കും അവയൊന്നും മറന്നുപോവാതിരിയ്ക്കുന്നതിന് ഈ ലഘുകൃതി മനഃപാഠമാക്കുന്നത് സഹായകരമായിരിയ്ക്കും.

നവാരണ്യമഹീദേവനാണ് ഇതിന്റെ കർത്താവ് എന്ന് ഗ്രന്ഥത്തിന്റെ അവസാനശ്ലോകത്തിൽ പറയുന്നു.പുതുമന സോമയാജി യിൽ നിന്നും വ്യത്യസ്തനായ ഒരു പുതുമന നമ്പൂതിരിയാണു് ബാലപ്രബോധനം രചിച്ചതു് എന്നു് ഉള്ളൂർ തന്റെ കേരളസാഹിത്യചരിത്രം രണ്ടാം ഭാഗത്തിൽ അഭിപ്രായപ്പെടുന്നുണ്ടു്. കിരാതാർജ്ജുനീയം കിളിപ്പാട്ട് രചിച്ചതും ഇതേ പുതുമന നമ്പൂതിരിതന്നെയാണോ എന്നു് അദ്ദേഹം സന്ദേഹിക്കുന്നുണ്ടു്. കോട്ടയത്തിനടുത്ത് വെള്ളൂർ പുതുമന ഇല്ലമായിരുന്നു ഇദ്ദേഹത്തിന്റെ ജന്മ-വാസസ്ഥലം എന്നു് ഉള്ളൂർ കരുതുന്നു. "വെള്ളൂരമർന്ന ഗൗരീശൻ" എന്ന പ്രയോഗത്തിൽനിന്നാണു് അദ്ദേഹത്തിന്റെ ഈ അനുമാനം.

74 ശ്ലോകങ്ങൾ കൊണ്ട് സംസ്കൃത വ്യാകരണത്തിന്റെ സാമാന്യ ചിത്രം ലളിതമായ ഭാഷയിൽ ഈ കൃതി നൽകുന്നു. വിഭക്തികളും അവയുടെ അർത്ഥങ്ങളും ഒരോ വിഭക്തിക്കും ഉദാഹരണങ്ങളും അവയുടെ അർത്ഥങ്ങളും പറഞ്ഞിരിക്കുന്നു. അതിനു ശോഷം ഒരു ശ്ലോകത്തിന്റെ അന്വയം എപ്രകാരമാണ് ഉണ്ടാവുക എന്നു വിവരിക്കുന്നു. കർത്താവ് , കർമ്മം, ക്രിയ എന്നിവയെപ്പറ്റി പറഞ്ഞുകൊണ്ട് മൂന്നു തരം പ്രയോഗങ്ങളെ സൂചിപ്പിക്കുന്നു. പിന്നീട് വിശേഷണ വിശേഷ്യങ്ങൾ, ദ്വികർമ്മ വാക്യം, സതി സപ്തമി,ക്രിയാ വിശേഷണം ധാതു എന്നിവയും 10 ലകാരങ്ങളും അവ എവിടെയൊക്കെ ഉപയോഗിക്കുമെന്നും മൂന്നു പുരുഷന്മാരും അവയുടെ ഉദാഹരണങ്ങളും നൽകുന്നു. 

ക്താന്ത, ല്യബന്ത, തമുന്നത, ശത്രന്ത, ശാനചന്തങ്ങൾ, അവ്യയങ്ങൾ, 3 പ്രയോഗങ്ങളുടെയും വിശദീകരണം എന്നിവ പറഞ്ഞ് ബാക്കി ഔചിത്യം കൊണ്ട് മനസ്സിലാക്കണമെന്ന് പറഞ്ഞാണ് ഗ്രന്ഥം അവസാനിക്കുന്നത്.

<poem>

</poem>


</doc>
<doc id="270846" url="https://ml.wikipedia.org/wiki?curid=270846" title="ലെസക്ക് കൊലക്കോവ്സ്കി">
ലെസക്ക് കൊലക്കോവ്സ്കി

പോളിഷ് മാർക്സിസ്റ്റ് ചിന്തകനും, വിമർശകനുമാണ് ലെസക്ക് കൊലക്കോവ്സ്കി(ജനനം:ഒക്ടോ: 23, 1927 –ജൂലൈ 17, 2009) .1976 ൽ പ്രസിദ്ധീകരിയ്ക്കപ്പെട്ട "മാർക്സിസത്തിലെ പ്രധാന ധാരകൾ("Main Currents of Marxism) എന്ന മൂന്നു വാല്യങ്ങളിലുള്ള കൃതിയാണ് അദ്ദേഹത്തെ ശ്രദ്ധേയനാക്കിയത്..കമ്മ്യൂണിസത്തിന്റെ ശൈഥില്യത്തെ, സോവിയറ്റ് യൂണിയനിലെ രാഷ്ട്രീയ ഗതിവികാസങ്ങളുമായി സമരസപ്പെടുത്തി അദ്ദേഹം വിശകലനം ചെയ്യുകയുമുണ്ടായി.
പോളണ്ടിലെ റാദോമിലാണ് കൊലക്കോവ്സ്കി ജനിച്ചത്..പോളണ്ടിലെ ജർമ്മൻ അധിനിവേശം കാരണം സ്ക്കൂൾ വിദ്യാഭ്യാസം അനുഷ്ഠിയ്ക്കുന്നതിനു അദ്ദേഹത്തിനു സാധിച്ചില്ല. എങ്കിൽപ്പോലും സ്വകാര്യമായി പഠനം തുടർന്നു. യുദ്ധത്തിനു ശേഷം "വൂച്ച്" ( Łódź)സർവ്വകലാശാലയിലെ തത്ത്വചിന്താ പഠനത്തിനു ശേഷം വാഴ്സാ സർവ്വകലാശാലയിൽ നിന്നു 1953 ൽ ഡോക്ടറേറ്റ് നേടുകയും ചെയ്തു. 1959 മുതൽ 1968 വരെ തത്ത്വചിന്താ ചരിത്രത്തിന്റെ വകുപ്പ് മേധാവിയുമായിരുന്നു. 

തുടക്കത്തിൽ കമ്മ്യൂണിസ്റ്റ് അനുഭാവിയും പാർട്ടിഅംഗവുമായിരുന്ന കൊലക്കോവ്സ്കി സ്റ്റാലിനിസത്തെ എതിർക്കുകയും , സോവിയറ്റു യൂണിയനിലെ തന്നെ പാർട്ടിയുടെ അപചയങ്ങളെക്കുറിച്ച് എഴുതുവാൻ തുടങ്ങുകയും മാർക്സിസത്തിന്റെ മാനവികമൂല്യങ്ങളുടെ പ്രധാന വക്താവായിത്തീരുകയും ചെയ്തു. ഇതേത്തുടർന്നു പോളണ്ടിലെ ഐക്യ തൊഴിലാളി യുണിയനിൽ നിന്നു അദ്ദേഹം പുറത്താക്കപ്പെടുകയും, അതേത്തുടർന്ന് വൈജ്ഞാനികരംഗത്ത് എന്തെങ്കിലും പദവി സ്വീകരിയ്ക്കുന്നതിൽ നിന്നു അദ്ദേഹത്തെ അധികൃതർ തടയുകയും ചെയ്തു. 

ആധുനിക പോളിഷ് സംസ്കാരത്തിന്റേയും, ചിന്തയുടേയും സമകാലീന വക്താവായി കൊലക്കോവ്സ്കിയെ ലോകം കരുതുന്നുണ്ട്.





</doc>
<doc id="270849" url="https://ml.wikipedia.org/wiki?curid=270849" title="സമാസചക്രം">
സമാസചക്രം

സംസ്കൃത വ്യാകരണ പഠനത്തിനുള്ള ഒരു ലഘു ഗ്രന്ഥമാണ് സമാസചക്രം. ശ്രീരാമോദന്തം, ബാലപ്രബോധം എന്നിവയോടൊപ്പം വായിക്കപ്പെടുന്ന ഈ ഗ്രന്ഥം ബാലന്മാർക്ക് ഹൃദിസ്ഥമാക്കാൻ കഴിയും വണ്ണമാണ് എഴുതിയിട്ടുള്ളത്.
ആറു തരത്തിൽ ആദ്യം സമാസങ്ങളുടെ ഭേദം പറയുന്നു. പിന്നീട് ഇവ തന്നെ വിസ്തരിച്ച് ഇരുപത്തിയെട്ട് തരം സമാസങ്ങളായി മാറുന്നു. 
സിദ്ധാന്തകൗമുദി മുതലായ ഗ്രന്ഥങ്ങളിൽ സാധാരണയായി അഞ്ച് തരം സമാസങ്ങളാണ് പറയാറുള്ളത്. ആദ്യം കേവലസമാസം എന്തെന്നും പിന്നീട് മറ്റ് നാല് സമാസങ്ങൾ അവ്യയീഭാവം, തത്പുരുഷൻ, ബഹുവ്രീഹി, ദ്യന്ദ്വൻ ഈ ക്രമത്തിലും പറയുന്നു. പേരില്ലാത്ത സമാസത്തെ ആദ്യം പഠിപ്പിച്ച് പിന്നീട് അവ്യയീഭാവാദി സമാസങ്ങൾ പിന്നീട് പഠിപ്പിക്കുന്ന ക്രമത്തിലല്ലാതുള്ള ഈ പ്രശ്നത്തെ സമാസചക്രം പരിഹരിക്കുന്നുണ്ട്. ഈ കൃതിയിൽ കേവലസമാസത്തെ ഒഴിവാക്കി മറ്റ് സമാസങ്ങളെ അവതരിപ്പിച്ചിരിക്കുന്നു. പഠിതാവിന് സുപരിചിതമായ തത്പുരുശ സമാസത്തെയാണ് ഇവിടെ ആദ്യം അവതരിപ്പിക്കുന്നത്. 



</doc>
<doc id="270851" url="https://ml.wikipedia.org/wiki?curid=270851" title="യൂസേബിയോ">
യൂസേബിയോ

പോർച്ചുഗൽ ഫുട്ബോൾ താരമായിരുന്നു യുസേബിയോ. 1966 ലോകകപ്പിലെ ടോപ് സ്‌കോററായിരുന്നു.'ബ്ലാക്ക് പാന്തർ' എന്നറിയപ്പെട്ടിരുന്നു. 
1942 ജനവരി 25-ന് പോർച്ചുഗൽ അധീനതയിലായിരുന്ന മൊസാംബിക്കിലെ മഫലാലയിൽ ദരിദ്ര കുടുംബത്തിൽ ജനിച്ചു. 745 പ്രഫഷണൽ മത്സരങ്ങളിൽ നിന്ന്‌ അദ്ദേഹം 745 ഗോളുകൾ അടിച്ചുകൂട്ടി. ലിസ്‌ബണിലെ ബെനഫിക ഫുട്‌ബോൾ ക്ലബിനു വേണ്ടിയായിരുന്നു ക്ലബ്‌ ഫുട്‌ബോളിൽ കളിച്ചത്‌. 1962-ൽ ബെൻഫിക്കയ്ക്ക് യുറോപ്യൻ കപ്പ് നേടിക്കൊടുക്കുന്നതിൽ നിർണായക പങ്കുവഹിച്ചതാരം ക്ലബ്ബിനുവേണ്ടി 745 കളികളിൽ നിന്നായി 733 ഗോളുകളും നേടി.1965-ൽ യൂറോപ്യൻ ഫുട്‌ബോളർ ഓഫ് ദി ഇയർ അവാർഡ് നേടി. 1966 ലോകകപ്പിൽ പോർച്ചുഗൽ മൂന്നാം സ്ഥാനത്തെത്തിയപ്പോൾ യുസേബിയോ ഒമ്പതുഗോളുകൾ നേടി ടൂർണമെന്റിലെ ടോപ് സ്‌കോററായി. 15 വർഷം നീണ്ട കരിയറിൽ സ്വന്തം ക്ലബ്ബ് ബെൻഫിക്കയ്ക്ക് 10 ലീഗ് കിരീടങ്ങളും അഞ്ച് പോർച്ചുഗീസ് കപ്പുകളും നേടിക്കൊടുത്ത അദ്ദേഹം 1964 മുതൽ 1973 വരെ പോർച്ചുഗൽ ഫസ്റ്റ് ഡിവിഷനിലെ ടോപ് സ്‌കോററുമായിരുന്നു. 


</doc>
<doc id="270853" url="https://ml.wikipedia.org/wiki?curid=270853" title="എ വിഷ്വൽ ഹിസ്റ്ററി ഓഫ് ട്രാവൻകൂർ">
എ വിഷ്വൽ ഹിസ്റ്ററി ഓഫ് ട്രാവൻകൂർ

തിരുവിതാംകൂർ രാജകുടുംബത്തിലെ മുതിർന്ന അംഗമായ ഉത്രാടം തിരുനാൾ മാർത്താണ്ഡവർമ്മ രചിച്ച ഗ്രന്ഥമാണ് എ വിഷ്വൽ ഹിസ്റ്ററി ഓഫ് ട്രാവൻകൂർ അഥവാ തിരുവിതാംകൂർ ചരിത്രം- ചിത്രങ്ങളിലൂടെ എന്നത്.

പല കാലഘട്ടത്തിലായി ശേഖരിച്ച ചിത്രങ്ങൾ ഉൾപ്പെടുത്തിക്കൊണ്ടാണ് ഇതിന്റെ രചന. 380 താളുകളുള്ള ഈ പുസ്തകത്തിൽ കാലപ്പഴക്കത്താൽ നാശോന്മുഖമായ പലചിത്രങ്ങളും ആധുനിക സങ്കേതങ്ങൾ ഉപയോഗിച്ച് മെച്ചപ്പെടുത്തി പ്രസിദ്ധീകരണയോഗ്യമാക്കിയിട്ടുണ്ട്.

രാജകുടുംബവുമായി ബന്ധപ്പെട്ട ചടങ്ങുകളുടെ ചിത്രങ്ങൾ, തുലാപുരുഷദാനം, ഹിരണ്യഗർഭം, വിക്ടോറിയ രാജ്ഞിയുടെ ഭരണത്തിന്റെ വജ്രജൂബിലി, വള്ളക്കടവ്, ചാല അങ്ങാടി, ആലപ്പുഴയിലെ കനാലുകൾ എന്നിവ ഈ പുസ്തകത്തിലെ ചിത്രങ്ങളിൽപ്പെടുന്ന ചിലതാണ്.


</doc>
<doc id="270860" url="https://ml.wikipedia.org/wiki?curid=270860" title="കീഴമ്മാകം ശ്രീ ശിവശക്തി മഹാഗണപതി ക്ഷേത്രം">
കീഴമ്മാകം ശ്രീ ശിവശക്തി മഹാഗണപതി ക്ഷേത്രം

ശ്രീ മഹാദേവനും ശ്രീ പാർവ്വതിയും ശ്രീ ഗണപതിയും ഒന്നിച്ച് ഒരേ പീഠത്തിൽ കുടികൊള്ളുന്ന അത്യപൂർവ്വക്ഷേത്രമാണ് കീഴമ്മാകം ശ്രീ ശിവശക്തി മഹാഗണപതി ക്ഷേത്രം. ക്ഷേത്ര ഭരണകാര്യങ്ങൾ നിയന്ത്രിക്കുന്നത്‌ ശ്രീ രാജരാജേശ്വരി ക്ഷേത്ര ട്രസ്റ്റ്‌ ആണ്.


</doc>
<doc id="270864" url="https://ml.wikipedia.org/wiki?curid=270864" title="കെ.വി. ശാന്തി">
കെ.വി. ശാന്തി

"ശാന്തി" എന്ന പേരിൽ അറിയപ്പെടുന്ന കെ.വി. ശാന്തി എന്ന ചലച്ചിത്ര അഭിനേത്രി മലയാളചലച്ചിത്ര ലോകത്തിനെ ഒരറിയപ്പെടുന്ന വ്യക്തിയാണ്. 1960 - 1970 കാലഘട്ടത്തിൽ പ്രമുഖസ്ഥാനം തന്നെ അവർക്കുണ്ടായിരുന്നു. അവർ ഒരു അറിയപ്പെടുന്ന നർത്തകിയുമാണ്.

കോട്ടയത്തായിരുന്നു ശാന്തിയുടെ ജനനം. അവിടെനിന്നും ചെന്നൈയിലേക്ക് താമസം മാറ്റി. ശശികമാറിനെയാണ് വിവാഹം കഴിച്ചത് അവർക്കൊരു മകനും ഉണ്ട്. മെരിലാൻഡ് സ്റ്റുഡിയോയിലെ സ്ഥിരം നടിയായിരുന്നു. അൻപതിലേറെ മലയാളം ചിത്രങ്ങളിൽ അവർ അഭിനയിച്ചു. തമിഴ്, കന്നട, തെലുഗു, ഹിന്ദി എന്നീ ഭഷകളിലും ശാന്തി അഭിനയിച്ചിട്ടുണ്ട്.



</doc>
<doc id="270872" url="https://ml.wikipedia.org/wiki?curid=270872" title="സി.ടി സ്കാൻ">
സി.ടി സ്കാൻ

സി.ടി സ്കാൻ ഒരു തരത്തിലുള്ള ടോമോഗ്രാഫി വൈദ്യപരിശോധനയാണ്. എക്സ്-റേയുടെ കണ്ടുപിടിത്തോട് കൂടി ശരീരത്തിനുള്ളിലെ എല്ലുകൾക്ക് സംഭവിച്ച വൈകല്യങ്ങളും പൊട്ടലുകളും മറ്റും കണ്ടെത്താൻ പറ്റുമായിയിരുന്നെങ്കിലും അതിനു പല ന്യൂനതകളും ഉണ്ടായിരുന്നു. എക്സ്-റേയിൽ ഒരു കോണിൽ നിന്നുള്ള ചിത്രമാണ് കിട്ടുന്നതെങ്കിൽ സി.ടി സ്കാനിംഗിൽ 360 ഡിഗ്രിയിലുള്ള അഥവാ വ്യത്യസ്ത കോണുകളിൽ നിന്നും എക്സ്-റേ ചിത്രം നമുക്ക് ലഭിക്കുന്നു. രോഗനിർണ്ണയം കൂടുതൽ കാര്യക്ഷമമാക്കാൻ ഇത് ഉപകരിക്കുന്നു. 

ഒരാൾക്ക് സുഗമമായി കടക്കാൻ തക്കതായ വലിപ്പമുള്ള ഒരു ദ്വാര/സ്ഥലമാണ് ഈ യന്ത്രത്തിന്റെ പ്രധാനഭാഗം. സ്കാനിംഗ് നടത്തേണ്ടയാളെ ഒരു പരന്ന പ്രതലത്തിൽ കിടത്തി പതിയേ ഇതിന്റെ ഉള്ളിലേക്ക് കടത്തുന്നു. ഈ കുഴലിനുള്ളിൽ 360 ഡിഗ്രി കറങ്ങാൻ കഴിവുള്ള ഒരു സംവിധാനമുണ്ട്. ഒരു കറങ്ങുന്ന വളയമാണിത്. വളയത്തിന്റെ ഒരു ഭാഗത്ത് എക്സ്-റേ നിർമ്മിക്കുന്നതിനുള്ള യന്ത്രവും (എക്സ്-റേ സ്രോതസ്)അതിന് നേരേ എതിർവശത്ത് എക്സ്-റേ ചിത്രമെടുക്കുവാനുള്ള (എക്സ്-റേ സ്വീകരിണി) സംവിധാനമുണ്ട്. സ്കാൻ നടത്തേണ്ട ശരീരഭാഗത്തിനു ചുറ്റും എക്സ്-റേ ചിത്രം എടുക്കാൻ കഴിവുള്ള ഈ സംവിധാനം പതിയേ കറങ്ങും. കറങ്ങുന്ന ഓരോ നിമിഷവുംശരീരഭാഗത്തിന്റെ ഓരോ എക്സ്-റേ ചിത്രം വീതം എടുത്തുകൊണ്ടിരിക്കും. 360 ഡിഗ്രി കറങ്ങിത്തീരുമ്പോൾ ശരീരഭാഗത്തിന്റെ വ്യത്യസ്തമായ കോണുകളിൽ നിന്നുള്ള നിരവധി എക്സ്-റേ ചിത്രങ്ങൾ എടുത്ത് കഴിഞ്ഞിട്ടുണ്ടാകും. ആളെ അല്പം കൂടി ഉള്ളിലേക്ക് നീക്കിയിട്ട് വീണ്ടും ഇതേ പ്രക്രിയകൾ ആവർത്തിച്ചാൽ അടുത്ത ശരീരഭാഗത്തിന്റെ ചിത്രങ്ങളും ലഭ്യമാകും. ഈ രീതിയിൽ ശരീരം പൂർണ്ണമായും സ്കാൻ ചെയ്യുവാൻ സി.ടി. ക്ക് കഴിയും. ഈ ചിത്രങ്ങൾ ഒരു കംമ്പ്യൂട്ടറിലാണ് ശേഖരിക്കപ്പെടുന്നത്. ഈ ചിത്രങ്ങളെയെല്ലാം കൂട്ടിയിണക്കി ഭാഗത്തിന്റെ ഒരു ത്രിമാന എക്സ്-റേ ചിത്രം വളരെ പെട്ടെന്നുതന്നെ കംമ്പ്യൂട്ടർ നിർമ്മിച്ച് തരുന്നു. സ്കാനിംഗ് നടക്കുമ്പോൾ തന്നെ തത്സമയം കമ്പ്യൂട്ടർ മോണീട്ടറിൽ എക്സ്-ചിത്രം കാണാൻ സാധിക്കുന്നു എന്ന പ്രത്യേകതയാണ് എടുത്തു പറയേണ്ട ഇതിന്റെ ഗുണങ്ങളിലോന്ന്. 

കംമ്പ്യൂട്ടറുകളുടെ വരവാണ് സി.ടി. സ്കാൻ എന്ന സംവിധാനത്തെ കൂടുതൽ മികവുറ്റതാക്കിയത്. ഒരു കറക്കത്തിൽ പലപ്പോഴും പ്രൊഫൈലുകൾ എന്നറിയപ്പെടുന്ന ആയരിക്കണക്കിന് വിവരങ്ങളെ ഏകോപിപ്പിച്ച് ത്രിമാനചിത്രങ്ങൾ വരയ്ക്കുന്ന ചുമതലയാണ് കംമ്പ്യൂട്ടറിന് ഉള്ളത്. 

പക്ഷേ കൂടുതൽ സ്കാനിഗ് ആരോഗ്യത്തിന് നല്ലതല്ലയെനാണ് പഠനങ്ങൾ സൂചിപ്പിക്കുന്നത്.


</doc>
<doc id="270882" url="https://ml.wikipedia.org/wiki?curid=270882" title="നിലംപുല്ല്">
നിലംപുല്ല്

തെക്കെ ഇന്ത്യയിൽ നനവുള്ളയിടങ്ങളിൽ പാറപ്രദേശങ്ങളിൽ കാണുന്ന ഒരു ചെറിയ സസ്യമാണ് നിലംപുല്ല്.. ആഫ്രിക്കയിലും ഇറാനിലും ഇന്ത്യയിലും എല്ലാം കാണാറുണ്ട് ഈ ചെടി. ഗൃഹനിർമ്മാണത്തിനും വ്യവസായത്തിനും ഖനിനിർമ്മാണത്തിനുമെല്ലാം ചെങ്കല്ലുകൾ അമിതമായി ഖനനം ചെയ്യുന്നത് ഈ സസ്യത്തിന്റെ ആവാസവ്യവസ്ഥയെ ബാധിച്ചിട്ടുണ്ട്.



</doc>
<doc id="270884" url="https://ml.wikipedia.org/wiki?curid=270884" title="ജോർജ്ജ് ഞരളക്കാട്ട്">
ജോർജ്ജ് ഞരളക്കാട്ട്

സീറോ മലബാർ കത്തോലിക്കാ സഭയിലെ തലശേരി അതിരൂപതയുടെ മെത്രാപ്പൊലീത്തയാണ് മാർ ജോർജ് ഞരളക്കാട്ട്. 1946 ജൂൺ 23-ന് കേരളത്തിൽ തൊടുപുഴയിലെ കലയന്താനിയിൽ ജനിച്ച അദ്ദേഹത്തിന്റെ പ്രാഥമികവിദ്യാഭ്യാസം മൂവാറ്റുപുഴക്കടുത്തുള്ള ആരക്കുഴ ആയിരുന്നു. 1961-ൽ മലബാറിലേക്കു കുടിയേറിയ അദ്ദേഹത്തിന്റെ കുടുംബം വയനാട്ടിലെ നടവയലിൽ താമസമാക്കി. അവിടെ ഹൈസ്കൂൾ പഠനം പുർത്തിയാക്കിയ അദ്ദേഹം 
മൈസൂർ സർവകലാശാലയിൽ നിന്ന് ബിരുദവും റോമിൽ ബിരുദാനന്തര ബിരുദവും നേടി. 1971 ഡിസംബർ 20ന് പൗരോഹിത്യം സ്വീകരിച്ചു. 2007 മുതൽ കർണ്ണാടക സംസ്ഥാനത്തെ മൂന്നാമത്തേതായ മാണ്ഡ്യ സീറോ-മലബാർ രൂപതയുടെ മെത്രാൻ പദവിയിൽ നിയമിതനാകുന്നതുവരെ കർണ്ണാടകത്തിൽ തന്നെ ഭദ്രാവതി സീറോ-മലബാർ രൂപതയുടെ വികാരി ജനറാൽ പദവി വഹിച്ചു. സീറോ-മലബാർ കത്തോലിക്കർക്കായി കർണ്ണാടകത്തിൽ പുതുതായി സ്ഥാപിക്കപ്പെട്ട മാണ്ഡ്യ രൂപതയുടെ അദ്ധ്യക്ഷനായി 2010 ഏപ്രിൽ 7-ആം തിയതി അദ്ദേഹം അഭിക്ഷിക്തനായി. പിന്നീട് 29 ഒക്ടോബർ 2014-നു അദ്ദേഹം തലശേരി അതിരൂപതുയുടെ മെത്രാപ്പൊലീത്തയായി ചുമതലയേറ്റു.


</doc>
<doc id="270890" url="https://ml.wikipedia.org/wiki?curid=270890" title="വിശുദ്ധ മിഖായേൽ മാലാഖയുടെ ജപമാല">
വിശുദ്ധ മിഖായേൽ മാലാഖയുടെ ജപമാല

പോർച്ചുഗീസുകാരിയായ കർമ്മലീത്ത കന്യാസ്ത്രീ അന്റൊനിയ ദി അസ്റ്റൊനാകൊയ്ക്ക് കിട്ടിയതായി പറയപ്പെടുന്ന ദർശനത്തിന്റെ അടിസ്ഥാനത്തിൽ രൂപപ്പെട്ടതാണ് വിശുദ്ധ മിഖായേൽ മാലാഖയുടെ ജപമാല. 1851-ൽ ഒൻപതാം പീയൂസ് മാർപാപ്പാ ഈ ജപമാല അംഗീകരിക്കുകയും ഇതു ചൊല്ലി പ്രാർത്ഥിക്കുന്നവർക്കായി ദണ്ഡവിമോചനം പ്രഖ്യാപിക്കുകയും ചെയ്തു.
ഈ ജപമാല ചൊല്ലുന്നവർക്ക് മിഖായേൽ മാലാഖയുടെ നിരന്തര സഹായം ലഭിക്കുമെന്നും, ദിവ്യകാരുണ്യ സ്വീകരണവേളയിൽ മാലാഖമാരുടെ ഒൻപതു വൃന്ദങ്ങളിൽ നിന്ന് ഓരോ മാലാഖയുടെ സാന്നിദ്ധ്യമുൾപ്പെടെയുള്ള അനുഗ്രഹങ്ങൾ ലഭിക്കുമെന്നുമാണ് വിശ്വാസം. കൂടാതെ ഈ ജപമാല ദിനം പ്രതി ഉരുവിടുന്നവർക്ക് മിഖായേൽ മാലാഖ തന്റേയും മറ്റെല്ലാ മാലാഖമാരുടെയും നിരന്തര സഹായവും വാഗ്ദാനം ചെയ്യുമെന്നും, സാത്താനെ തോല്പ്പിക്കാനും ശുദ്ധീകരണസ്ഥലത്ത് നിന്ന് രക്ഷ നല്കുംവിധം പരിശുദ്ധ ഹൃദയം ഉണ്ടാകാനും അതു സഹായിക്കുമെന്നും വിശ്വസികൾ കരുതുന്നു. 



</doc>
<doc id="270894" url="https://ml.wikipedia.org/wiki?curid=270894" title="താലിപ്പുല്ല്">
താലിപ്പുല്ല്

സമതലങ്ങളിലും പുൽമേടുകളിലും കാണുന്ന ഒരു ഏകവർഷ കുറ്റിച്ചെടിയാണ് താലിപ്പുല്ല്. . കേരളത്തിൽ എല്ലായിടത്തും കാണാറുണ്ട്. മുറിവ് വച്ചുകെട്ടാനും പച്ചക്കറിയായും കാലിത്തീറ്റയായുമെല്ലാം ഉപയോഗിക്കുന്ന ഈ ചെടിയെ ഒരു കളയായി കരുതിപ്പോരുന്നു. തേനീച്ചകളും പൂമ്പാറ്റകളും പക്ഷികളുമെല്ലാം ഇതിന്റെ പൂവിനാൽ ആകർഷിക്കപ്പെടാറുണ്ട്. പുല്ലുമായി നല്ല സാമ്യമുള്ള ഒരു ചെടിയാണ് താലിപ്പുല്ല്.



</doc>
<doc id="270897" url="https://ml.wikipedia.org/wiki?curid=270897" title="എസ്.എൽ. ഭൈരപ്പ">
എസ്.എൽ. ഭൈരപ്പ

ഒരു കന്നട എഴുത്തുകാരനാണ് എസ്.എൽ. ഭൈരപ്പ(ജനനം: ആഗസ്റ്റ് 20, 1931). രണ്ട് തവണ കർണാടക സാഹിത്യ അക്കാദമി അവാർഡും കേന്ദ്ര സാഹിത്യ അക്കാദമി അവാർഡും സരസ്വതി സമ്മാനും നേടി. ഇരുപതിൽ ഏറെ നോവലുകൾ രചിച്ചിട്ടുണ്ട്. അതിൽ രണ്ടെണ്ണം രാജ്യത്തെ എല്ലാ ഭാഷകളിലേക്കും പരിഭാഷ ചെയ്യപ്പെട്ടു.

കർണാടകയിലെ ഹാസൻ ജില്ലയിലെ ചെന്നരായപട്ടണ താലൂക്കിൽ 1931 ആഗസ്റ്റ് 20ന് ജനിച്ചു. ചെറുപ്പത്തിൽ അമ്മയെ നഷ്ടപ്പെട്ടതിനെ തുടർന്ന് കൂലിപ്പണി ചെയ്താണ് ഭൈരപ്പ വിദ്യാഭ്യാസം പൂർത്തിയാക്കിയത്. പഠനം പാതിവഴിവെച്ച് ഉപേക്ഷിച്ച് മുംബൈയിലെത്തി ചെറിയ ജോലികൾ ചെയ്തു.. പിന്നീട് മൈസൂരിൽ തിരിച്ചെത്തി വിദ്യാഭ്യാസത്തിൽ ശ്രദ്ധ കേന്ദ്രീകരിച്ച ഭൈരപ്പ മൈസൂർ യൂണിവേഴ്‌സിറ്റിയിൽനിന്നും ഫിലോസഫിയിൽ ബിരുദവും ബിരുദാനന്തര ബിരുദവും, ബറോഡ മഹാരാജ സയാജിറാവു യൂണിവേഴ്‌സിറ്റിയിൽ നിന്നും ഡോക്ടറേറ്റും കരസ്ഥമാക്കി. തന്റെ ആത്മകഥയായ ബിട്ടിയിൽ ഇതിനെപ്പറ്റി ഭൈരപ്പ പരാമർശിക്കുന്നുണ്ട്. 
ഹുബ്ലി കടസിദ്ധേശ്വർ കോളേജിൽ പ്രൊഫസറായാണ് ഭൈരപ്പ തന്റെ ഔദ്യോഗിക ജീവിതം ആരംഭിക്കുന്നത്. ഗുജറാത്ത് സർദാർ പട്ടേൽ യൂണിവേഴ്‌സിറ്റി, ഡൽഹി എൻ.സി.ഇ.ആർ.ടി. തുടങ്ങിയ ഇടങ്ങളിൽ സേവനം അനുഷ്ഠിച്ച ഭൈരപ്പ 1991-ൽ മൈസൂർ റീജിയണൽ കോളേജ് ഓഫ് എജുക്കേഷനിൽ നിന്നാണ് വിരമിച്ചു.

ഒരു ഹിന്ദുസ്ഥാനി സംഗീതജ്ഞന്റെയും വയലിനിസ്റ്റിന്റെയും ജീവിതകഥകൾ ആസ്​പദമാക്കി രചിച്ച 'മന്ദ്ര' എന്ന നോവലിനാണ് സരസ്വതി സമ്മാനം ലഭിച്ചത്. സംഗീതജ്ഞന്റെ ജീവിതത്തെ സംഗീതത്തോട് ഉപമിച്ചുകൊണ്ട് രചിച്ചതാണ് ഈ നോവൽ.








</doc>
<doc id="270904" url="https://ml.wikipedia.org/wiki?curid=270904" title="മുളംതവിടൻ">
മുളംതവിടൻ

വനങ്ങൾക്കു സമീപവും, മുളങ്കാടുകളിലും കാണുന്ന ഒരു ശലഭമാണ് മുളന്തവിടൻ. (Bamboo Treebrown-"Lethe europa"). ഉണക്ക് മുളയുടെ ഇലകളിൽ പെട്ടെന്ന് അപ്രത്യക്ഷമാകാൻ കഴിയുന്ന നിറം ഇതിന്റെ പ്രത്യേകതയാണ്.തവിട്ടു കലർന്ന കറുത്ത ചിറകിൽ വെളുത്ത പട്ടയും ധാരാളം കൺപൊട്ടുകളും കാണുന്നു.പിൽചിറകിലെ കൺപൊട്ടുകൾക്ക് വലിപ്പം കൂടുതൽ ഉണ്ട്. പൂന്തേൻ കുടിക്കാത്ത ഈ ശലഭങ്ങൾ ജൈവാവശിഷ്ടങ്ങളെയാണ് ആഹാരമാക്കുന്നത്.

വൈദ്യുതവിളക്കിന്റെ പ്രകാശം ഈ ശലഭത്തെ ആകർഷിയ്ക്കാറുണ്ട്. സാധാരണ വനങ്ങൾക്കു സമീപമുള്ള ഗൃഹങ്ങളിൽ മുളന്തവിടൻ എത്താറുണ്ട്. സാധാരണ ചുവരിൽ പറ്റിപ്പിടിച്ചിരിയ്ക്കുന്ന രീതിയിൽ ഇതിനെക്കാണാം.

ചിറകുകൾക്ക് ഇരുണ്ട തവിട്ടുനിറമാണ്. മുൻചിറകിന്റെ അടിവശത്തായി വീതികൂടിയ വെള്ളപ്പട്ട കാണാം. ഇതിൽ ധാരാളം കൺപൊട്ടുകളും കാണാം. നേർത്ത നീലകലർന്ന വെള്ള വര മുൻ,പിൻ ചിറകുകളിൽ കാണാം. പിൻചിറകിന്റെ അടിഭാഗത്തെ കൺപൊട്ട് വലുതാണ്.

കാലത്തും വൈകിട്ടും സജീവമാകുന്ന ഇവയ്ക്ക് ധൃതിപിടിച്ച് പറക്കുന്ന സ്വഭാവമാണ്. മരത്തലപ്പിലും,കാട്ടുപൊന്തകളിലും ചെന്നിരിയ്ക്കുന്ന മുളന്തവിടൻ ചിറകു കൂട്ടിപ്പിടിച്ചാണ് വിശ്രമിയ്ക്കുക. 
പൂന്തേൻ ഇഷ്ടമല്ലാത്ത വർഗ്ഗമാണിത്. ചീഞ്ഞ ഇലകളിൽ നിന്നും, പഴകിയ ഫലങ്ങളിൽ നിന്നും സത്തും,മണ്ണിലെ ലവണവും നുണയാറുണ്ട്. വിരളമായി ചാണകത്തിലും ഇരിയ്ക്കുന്നതു കാണാം. 
മുളകളിൽ ആണ് മുട്ടയിടുന്നത്.
ഇതിന്റെ പുഴുവിനു പച്ച നിറവും ,തലയിൽ ഒരു കൊമ്പും കാണാം. പ്യൂപ്പയ്ക്ക് കരിയില നിറമാണ്.



</doc>
<doc id="270908" url="https://ml.wikipedia.org/wiki?curid=270908" title="ആന്ദ്രേയ് റുബ്ലയേഫ്">
ആന്ദ്രേയ് റുബ്ലയേഫ്

മദ്ധ്യകാലഘട്ടത്തിലെ റഷ്യൻ ചിത്രകാരനും ശില്പിയുമായിരുന്നു അന്ദ്രേയ് റുബ്ലേഫ്. [IPA: [ɐnˈdrʲej rʊˈblʲɵf] .അദ്ദേഹത്തിന്റെ ജനനം 1360 മ: 29 ജനുവരി 1427(1430) ആണെന്നു കരുതുന്നു. .
റഷ്യൻ പള്ളികളിലെ പ്രസിദ്ധമായ പല ചുമർച്ചിത്രങ്ങളും അദ്ദേഹം രചിച്ചതാണ്.
മോസ്ക്കോയിലെ അനൻഷ്യേഷൻ കത്തീഡ്രലിലെ ചുമർച്ചിത്രങ്ങളും ബിംബങ്ങളും ആണ് റുബ്ലയേഫ് ആദ്യമായി പൂർത്തിയാക്കിയത്.

1966 ൽ പുറത്തിറങ്ങിയ ആന്ദ്രേ തർകോവ്സ്കിയുടെ " അന്ദ്രേയ് റുബ്ലേഫ് " എന്ന ചലച്ചിത്രം ഈ കലാകാരന്റെ ജീവിതത്തെ ഉൾക്കൊണ്ട് ചിത്രീകരിച്ചിട്ടുള്ളതാണ്.



</doc>
<doc id="270910" url="https://ml.wikipedia.org/wiki?curid=270910" title="ഞരളപ്പുഴ ശ്രീധർമശാസ്താ ക്ഷേത്രം">
ഞരളപ്പുഴ ശ്രീധർമശാസ്താ ക്ഷേത്രം

അതുല്യമായ പുണ്യ വിഗ്രഹവും മേൽക്കൂരയില്ലാത്ത ശ്രീകോവിലിന്റെ പ്രത്യേകതയും കൊണ്ട് പ്രസിദ്ധമായ ക്ഷേത്രമാണ് ഞരളപ്പുഴ ശ്രീ ധർമശാസ്താ ശാസ്താ ക്ഷേത്രം.കോട്ടയം ജില്ലയിലെ വയലാ പുത്തനങ്ങാടിയിൽ നിന്നും 100 മീറ്റർ ദൂരത്തിലാണ് ഈ ക്ഷേത്രം സ്ഥിതി ചെയ്യുന്നത്. 

ഞരളപ്പുഴ ശ്രീ ധർമ്മ ശാസ്താ ക്ഷേത്രത്തിലേക്ക് എത്തിച്ചേരാനുള്ള വഴി


</doc>
<doc id="270913" url="https://ml.wikipedia.org/wiki?curid=270913" title="അശോക് കുമാർ ഗാംഗുലി">
അശോക് കുമാർ ഗാംഗുലി

മുൻ സുപ്രീം കോടതി ന്യായാധിപനും ഒഡിഷ ഹൈക്കോടതി മദ്രാസ് ഹൈക്കോടതി എന്നിവയുടെ ചീഫ് ജസ്റ്റിസായും സേവനമനുഷ്ടിച്ച ന്യായാധിപനാണ് അശോക് കുമാർ ഗാംഗുലി അഥവാ എ.കെ. ഗാംഗുലി. ഇദ്ദേഹം പശ്ചിമബംഗാൾ മനുഷ്യാവകാശ കമ്മിഷൻ മുൻ അധ്യക്ഷനായിരുന്നു.

ഇദ്ദേഹം ജനിച്ചത് 1947 ഫെബ്രുവരി 3-നാണ്.


</doc>
<doc id="270927" url="https://ml.wikipedia.org/wiki?curid=270927" title="ശാസ്ത്രീയ കറവ രീതികൾ">
ശാസ്ത്രീയ കറവ രീതികൾ

പശുക്കളുടെ അരോഗ്യവും, പാലിന്റെ ശുദ്ധിയും ഉറപ്പാക്കാൻ ശാസ്ത്രീയമായ രീതിയിൽ കറവ നടത്തേണ്ടതുണ്ട്. 

പ്രധാനമായും രണ്ടുരീതികളാണ് കൈകൊണ്ടുള്ള കറവരീതിയ്ക്ക് അവലംബിയ്ക്കുന്നത്.

പെരുവിരലും,ചൂണ്ടുവിരലും മുലക്കാമ്പിനുമുകളിൽ അമർത്തിപ്പിടിച്ച് താഴേയ്ക്ക് വലിച്ചു കറക്കുന്നു. മുലക്കാമ്പിനു നീളമുള്ള പശുക്കളിൽ ഈ രീതി നല്ലതാണ്. രണ്ടു കൈ കൊണ്ടും ഇങ്ങനെ വലിച്ചു കറക്കാവുന്നതാണ്. 

നിവർത്തിയ കൈ വെള്ളയോട് മുലക്കാമ്പ് ചേർത്തുവച്ച് മുലക്കാമ്പിന്റെ മുകളറ്റത്ത് പെരു വിരലും ചൂണ്ടുവിരലും ഉപയോഗിച്ച് ഒരു വളയമുണ്ടാക്കുകയും മറ്റുമൂന്നു വരലുകൾ കൊണ്ട് പാൽ പിഴിഞ്ഞ് താഴേയ്ക്കു വിടുകയും ചെയ്യുന്ന രീതിയാണിത്. ഒരേ അളവിൽ മർദ്ദം മുലകളിൽ അനുഭവപ്പെടുന്നതിനാൽ പശുക്കൾക്ക് ഈ രീതി കൂടുതൽ അനുപേക്ഷണീയമാണ്.

പെരുവിരൽ മടക്കി മുലക്കാമ്പിനോട് ചേർത്ത് വച്ച് കറക്കുന്ന "ഫിസ്റ്റിങ്ങ്" എന്ന രീതിയും ഉണ്ട്. ഇത് തെറ്റായ കറവരീതിയാണ്. അകിടിൽ ഒരേസ്ഥലത്തു തന്നെ മർദ്ദം ഏൽക്കുന്നതിനാൽ മുലക്കാമ്പിന്റെ ക്ഷതത്തിനും, അകിടുവീക്കത്തിനും സാദ്ധ്യത ഉണ്ട്. 

പാൽ ചുരത്തലിനു പ്രേരകമായ ഹോർമോണിന്റെ പ്രവർത്തനം ഏഴുമിനിട്ടിനുള്ളിൽ തീരുന്നതിനാൽ ആ സമയത്തിനുള്ളിൽ തന്നെ കറവ പൂർത്തിയാക്കണം.

കറവയ്ക്കു മുൻപും, പിൻപും അകിടും കാമ്പുകളും ശുദ്ധമായ വെള്ളത്തിൽ കഴുകി വൃത്തിയാക്കണം.

കറവക്കാരന്റെ കൈകൾ അണുനാശിനി ഉപയോഗിച്ച് വൃത്തിയാക്കിയിരിയ്ക്കണം.



</doc>
<doc id="270944" url="https://ml.wikipedia.org/wiki?curid=270944" title="ചാട്ടക്കോഴി">
ചാട്ടക്കോഴി

ചാട്ടക്കോഴിയെ ഇംഗ്ലീഷിൽ Lesser Floricans എന്നു പറയുന്നു.
ഇന്ത്യന് ഉപഭൂഖണ്ഡത്തിലെ തദ്ദേശ ഇനമാണ്. ഇതിന് likh എന്നും വടക്കേ ഇന്ത്യയില് പേരുണ്ട്. 
പുഴുക്കൾ , പല്ലികൾ , തവള , പുൽച്ചാടികൾ അടക്കം ഉള്ള ചെറുജീവികളെ തിന്നു ജീവിക്കുന്നു. ചെടികളും വിത്തുകളും ഭക്ഷണമാണ്.. 
സാധാരണ കാലത്തും സന്ധ്യക്കുമാണ് ഭക്ഷണം തേടുന്നത്.
ആണ് പക്ഷിയുടെ മഴക്കാലത്തെ, പ്രജനനകാലത്തെ അഭ്യാസ പ്രകടങ്ങള് പേരുകേട്ടതാണ്. പ്രജനന കലത്ത് പൂവന് തലയും കഴുത്തും അടിവശവും കറുപ്പാണ്. കൂടാതെ തലയുടെ ഇരു വശത്തുനിന്നും തൂവലുകള് കഴുത്തുവരെ നീണ്ടു കിടക്കുകയും ചെയ്യും. ചിറകുമൂടികള് വെളുപ്പാണ്. 

പ്രജനന കാലമല്ലാത്തപ്പോള് പൂവനും പിടയും കറുത്ത വരകളോട് കൂടിയ ചാരനിറമാണ്. പിട പൂവനേക്കാള് വലുതാണ്. കാലും കണ്ണുകളും മഞ്ഞയാണ്. 

ഇവയെ ഒറ്റ്യ്ക്കോ ജോടികളായോ കാണുന്നു. തിങ്ങി നിറഞ്ഞ പുല്ലുള്ള സ്ഥലങ്ങളിലൊ കൃഷിയിടങ്ങളിലൊ കാണുന്നു.

വടക്കേ ഇന്ത്യയില് പ്രജനനം സെപ്തംബര് മുതല് ഒക്ടോബര് വരേയും തെക്കേ ഇന്ത്യയില് അത് ഏപ്രില് മുതല് മേയ് വരെയുമാണ്. 
കൂട് അധികം താഴ്ച്യില്ലാതെ തറയിലാണ് ഉണ്ടാക്കുന്നത്. 3-4 മുട്ടകളാണ് ഇടുന്നത്.. അടയിരിക്കുന്നത് മുഴുവനും പിടയാണ്. 21 ദിവസം കൊണ്ട് മുട്ടവിരിയും


</doc>
<doc id="270949" url="https://ml.wikipedia.org/wiki?curid=270949" title="കെർണവാക്കാ">
കെർണവാക്കാ

മെക്സിക്കോയിലെ മൊറിലോസ് സംസ്ഥാനത്തിന്റെ തലസ്ഥാനനഗരമാണ് കെർണവാക്കാ. മെക്സിക്കോസിറ്റിക്കു തെക്ക് 50 മൈലകലെയാണ് ഈ നഗരം. വർഷം മുഴുവൻ 27 ഡിഗ്രി സെൽഷ്യസാണ് താപനില. അതുകൊണ്ട് നിത്യവസന്തനഗരമെന്നാണ് കെർണവാക്കാ അറിയപെടുന്നത്.


</doc>
<doc id="270955" url="https://ml.wikipedia.org/wiki?curid=270955" title="ലെവ് കുലേഷോവ്">
ലെവ് കുലേഷോവ്

സോവിയറ്റ് ചലച്ചിത്രകാരനും , ചലച്ചിത്ര സൈദ്ധാന്തികനുമായിരുന്ന ലെവ് കുലേഷോവ് .റഷ്യൻ സാമ്രാജ്യത്തിന്റെ ഭാഗമായിരുന്ന തംബോവിലാണ് കുലേഷോവ് ജനിച്ചത്. (ജ:13 ജനു: 1899 – 29 മാർച്ച് 1970). ലോകത്തിലെ ആദ്യത്തെ ചലച്ചിത്രപഠനകേന്ദ്രമായ "മോസ്ക്കോ ഫിലിം സ്കൂളിനു" തുടക്കമിട്ടത് അദ്ദേഹം ആണ്..ചലച്ചിത്ര വ്യാകരണകലയ്ക്ക് അദ്ദേഹം ഗണ്യമായ സംഭാവനകൾ നൽകിയിട്ടുണ്ട്.

വിശ്രുത റഷ്യൻ ചലച്ചിത്രകാരനായ ഐസൻസ്റ്റീൻ കുലേഷോവിന്റെ ശിഷ്യനായിരുന്നു. മറ്റൊരു സംവിധായകനായ പുദോവ്കിനും ,വെർതോവും അദ്ദേഹത്തോടൊപ്പം പ്രവർത്തിച്ചിട്ടുണ്ട്.

കുലേഷോവിനെ സംബന്ധിച്ച് എഡിറ്റിങ്ങാണ് സിനിമയുടെ സർഗ്ഗാത്മകത നിർണ്ണയിയ്ക്കുന്നത്.മൊണ്ടാഷ് സങ്കേതങ്ങൾ അദ്ദേഹം സമർത്ഥമായി ഉപയോഗിച്ചിരുന്നു."കുലേഷോവ് പരീക്ഷണം " ഏറെ ചലച്ചിത്ര വ്യാകരണ രംഗത്ത് ചർച്ചചെയ്യപ്പെട്ടിട്ടുള്ള ഒരു സംഗതിയാണ്. 

ചലച്ചിത്ര രംഗത്ത് 1943 വരെ സജീവമായിരുന്ന അദ്ദേഹം പിന്നീട് ഗരാസിമോവ് ഇൻസ്റ്റിറ്റ്യുട്ടിൽ ചലച്ചിത്രാദ്ധ്യാപകനായി ജോലി നോക്കുകയുണ്ടായി. 



</doc>
<doc id="270960" url="https://ml.wikipedia.org/wiki?curid=270960" title="അച്ഛന്റെ ഭാര്യ">
അച്ഛന്റെ ഭാര്യ

അശോക് പ്രൊഡക്ഷൻസിന്റെ ബാനറി കെ.എസ്. ശബരിനാഥൻ നിർമിച്ച മലയാളചലച്ചിത്രമാണ് അച്ഛന്റെ ഭാര്യ. സെൻട്രൽ പിക്ചേഴ്സ് വിതരണം ചെയ്ത ഈ ചിത്രം 1971 ജൂലൈ 23-ന് കേരളത്തിൽ പ്രദർശനം തുടങ്ങി.

കുടുംബത്തെയും അനുജനെ പഠിപ്പിക്കാനായി വിവാഹം പോലും കഴിക്കാതെ കഷ്ടപ്പെടുന്ന തങ്കമ്മ. അനുജൻ മെഡിസിനു പഠിക്കുന്നു. ഭാര്യ മരിച്ച് കുഞ്ഞുങ്ങളൂണ്ടെങ്കിലും തന്റെ സുഖം മാത്രം ചിന്തിക്കുന്ന സമ്പന്നനായ കരുണാകരൻ നായർ തങ്കമ്മയെക്കണ്ട് ഇഷ്ടപ്പെടുന്നു, വിവാഹാഭ്യർത്ഥന നടത്തുന്നു. അനുജനെ പഠിപ്പിക്കാൻ കാശില്ലാതെ കഷ്ടപ്പെടുന്ന തങ്കമ്മ അനുജനെ പഠിപ്പിച്ചുകൊള്ളാമെന്ന ഉറപ്പിൽ വിവാഹത്തിനു സമ്മതിക്കുന്നു. വളരെപെട്ടെന്ന് കുഞ്ഞുങ്ങളൂടെ അച്ഛന്റെ അമ്മ ആകുന്നു. കരുണാകരൻ നായർ അയാൾ അനുജത്തിയെ വഴിതെറ്റിക്കുന്നു എന്നപേരിൽ അനുജന്റെ പഠിപ്പിക്കൽ വാഗ്ദാനത്തിൽ നിന്നും പിൻ വാങ്ങുന്നു. കരുണാകരൻ നായരുടെ അനുജനായ ടാക്സിഡ്രൈവർ ബാലൻ അയാളെ ഏറ്റെടുക്കുന്നു. അയാളൂം അനുജത്തിയും ചേർന്ന മെഡിസിൻ പഠനം പൂർത്തിയാക്കിക്കുന്നു.






</doc>
<doc id="270970" url="https://ml.wikipedia.org/wiki?curid=270970" title="കൃഷ്ണപ്പൂവ്">
കൃഷ്ണപ്പൂവ്

തെക്ക്-തെക്ക് കിഴക്കേഷ്യയിൽ എല്ലായിടത്തും തന്നെ കാണപ്പെടുന്ന ഒരു കുറ്റിച്ചെടിയാണ് കൃഷ്ണപ്പൂവ്. . നെൽവയലുകളിലും നനവുള്ളയിടങ്ങളിലും പരന്നുവളരാറുണ്ട്. 30 സെന്റീമീറ്റർ വരെ ഉയരം വയ്ക്കും.



</doc>
<doc id="270981" url="https://ml.wikipedia.org/wiki?curid=270981" title="എൽ മൊസോട്ട കൂട്ടക്കുരുതി">
എൽ മൊസോട്ട കൂട്ടക്കുരുതി

എൽ സാൽവദോർ എന്ന ലാറ്റിൻ അമേരിക്കൻ രാജ്യത്തെ ആഭ്യന്തരയുദ്ധത്തോടനുബന്ധിച്ച് മൊറസാൻ പ്രവിശ്യയിലെ എൽ മൊസോട്ട ഗ്രാമത്തിൽ, 1981 ഡിസംബർ 11ന് അരങ്ങേറിയ ദാരുണമായ കൂട്ടക്കുരുതിയാണ് എൽ മൊസോട്ട കൂട്ടക്കുരുതി. 1991-ൽ സാൽവദോറിലെ ഒരു കോടതി പ്രസിദ്ധീകരിച്ച പട്ടികയനുസരിച്ചു ഏകദേശം 794 പേർ മരിച്ചു എന്നാണു കണക്ക്.
എൽ സാൽവദോറിയൻ ആഭ്യന്തരയുദ്ധം നടക്കുന്ന സമയം. അമേരിക്കൻ പിന്തുണയുള്ള സൈന്യനിയന്ത്രിത ഭരണകൂടത്തെ എതിർക്കുന്ന ഇടതുപക്ഷക്കാരായ ഗറില്ലകളായ ഫരാബുന്ദോ മാർത്ത ലിബറേഷൻ ഫ്രണ്ടിനെ വേട്ടയാടുന്നതിനു വേണ്ടി സാൽവദോറിയൻ പട്ടാളം നടത്തിയതായിരുന്നു കൂട്ടക്കൊല.
ഗറില്ലാ നിയന്ത്രണത്തിലുള്ള മൊറസാൻ പ്രവിശ്യയിലെ ഗ്രാമമായൊരുന്നു എൽ മൊസോട്ടയെങ്കിലും ചുറ്റുമുള്ള മറ്റു ഗ്രാമങ്ങളിൽ നിന്നും വ്യത്യസ്തമായി നിഷ്പക്ഷരായിരുന്നു എൽ മൊസോട്ടയിലെ ജനത. എങ്കിലും റെഡ് സോണുകൾ എന്നു വിളിക്കപ്പെട്ടിരുന്ന ഇത്തരം പ്രദേശങ്ങളിൽ പട്ടാളത്തിന്റെ ഡെത്ത് സ്ക്വാഡുകൾ ഭീകരമായ തെരച്ചിൽ നടത്തുന്നത് പതിവായിരുന്നു.

ലെഫ്. കേണൽ ദോമിങ്ഗോ മോണ്ടെറോസയുടെ നിർദ്ദേശപ്രകാരം എൽ മൊസോട്ടയിലെത്തിയ സൈനികർ ദരിദ്രരായ ഗ്രാമീണരെ കൊന്നൊടുക്കി. 
യു.എസ് പരിശീലനം കിട്ടിയ , യു.എസ് നിർമ്മിത ആയുധങ്ങളേന്തിയ പട്ടാളക്കാർ ഡിസംബർ പത്തിനു മൊസോട്ടയിലെത്തി ഗ്രാമീണരോടെല്ലാവരോടും ഗ്രാമത്തിലെ ചത്വരത്തിൽ ഒത്തുകൂടാൻ പറയുകയും , എല്ലാവരെയും ചോദ്യം ചെയ്ത ശേഷം വീടുകളിൽ പൂട്ടിയിരിക്കുവാനും പകൽ പുറത്തിറ്ററങ്ങാതിരിക്കുവാനും നിർദ്ദേശിച്ചു. പതിനൊന്നാം തിയ്യതിയും പന്ത്രണ്ടാം തിയ്യതിയും പട്ടാളക്കാർ ആയി ഗ്രാമത്തിലെ മുഴുവൻ ആൾക്കാരെയും കൊന്നൊടുക്കി. കഴുത്തറുത്തും മരത്തിന്മേൽ നിന്നു തൂക്കിയും അവർ കുട്ടികളെ കൊന്നൊടുക്കി.സ്ത്രീകളെയും കൊച്ചുപെൺകുട്ടികളെയും ബലാത്സംഗം ചെയ്ത ശേഷം വെടിവെച്ചു കൊന്നു. വീടുകൾക്കു തീവച്ചു. 

1982 ജനുവരി 27നു അമേരിക്കൻ പത്രങ്ങളായ 'ദ വാഷിങ്ടൺ പോസ്റ്റി'ലും ന്യുയോർക്ക് ടൈംസി'ലും കൂട്ടക്കൊലയിൽ യാദൃച്ഛികമായി രക്ഷപെട്ട റുഫീന അമായ എന്ന സ്ത്രീയുടെ കഥ പ്രസിദ്ധീകരിച്ചതോടെയാണു ഈ കൂട്ടക്കൊലയെ കുറിച്ചു പുറംലോകം അറിയുന്നത്.
പിന്നീട് ഒരുപാട് വിവാദങ്ങൾ ഈ കൂട്ടക്കൊലയ്ക്കു പിന്നാലെ ഉണ്ടായി. യു. എസ് സർക്കാർ അക്രമത്തിൽ തങ്ങൾക്കുള്ള പങ്ക് നിഷേധിച്ചെങ്കിലും ഫോറൻസിക് ശാസ്ത്രജ്ഞന്മാർ നടത്തിയ ഖനനത്തിൽ എൽ മൊസോട്ടയികെ അസ്ഥികൂടങ്ങൾകൊപ്പം യു. എസ് നിർമ്മിത എം.16 കാട്രിഡ്ജുകളൂം ലഭിച്ചത് വീണ്ടും അമേരിക്കയെ വിവാദങ്ങൾക്കു നടുവിലേക്കു വലിച്ചിഴച്ചു.

2011-ൽ എൽ സാൽവദോർ സർക്കാർ ഓദ്യോഗികമായി എൽ മൊസോട്ട കൂട്ടകൊലയ്ക്കു മാപ്പപേക്ഷിക്കുകയും സർക്കാരിനു വേണ്ടി സംസാരിച്ച വിദേശകാര്യമന്ത്രി ഹ്യൂഗോ മാർട്ടീനെസ് സംഭവത്തെ സർക്കാരിന്റെ അന്ധമായ അക്രമം എന്നു അപലപിക്കുകയും ചെയ്തു.




</doc>
<doc id="270991" url="https://ml.wikipedia.org/wiki?curid=270991" title="ജിഗ്മെ ഖേസർ നാംഗ്യെൽ വാങ്ചുക്">
ജിഗ്മെ ഖേസർ നാംഗ്യെൽ വാങ്ചുക്

ഭൂട്ടാനിലെ അഞ്ചാമത്തെയും ഇപ്പോൾ അധികാരത്തിലിരിക്കുന്നതുമായ രാജാവാണ് ജിഗ്മെ ഖേസർ നാംഗ്യെൽ വാങ്ചുക്. മുൻ രാജാവ് ജിഗ്മേ സിംഗ്യേ വാങ്ചൂക്കിന്റെ പുത്രനാണ്. 2006 ഡിസംബർ 9നാണ് ഇദ്ദേഹം അധികാരത്തിലേറിയത്. ഭൂട്ടാൻ രാജകുടുംബത്തിന്റെ നൂറാം വാർഷിക ദിനമായ 2008 നവംബർ 1നാണ് ഖേസറിന്റെ കിരീടധാരണം നടന്നത്.


</doc>
<doc id="271000" url="https://ml.wikipedia.org/wiki?curid=271000" title="ഉളിയന്നൂർ">
ഉളിയന്നൂർ

എറണാകുളം ജില്ലയിലെ കടുങ്ങല്ലൂർ ഗ്രാമപഞ്ചായത്തിലുള്ള ഒരു ഗ്രാമമാണ് ഉളിയന്നൂർ. ആലുവ നഗരത്തോടു അടുത്തു പെരിയാറിന്റെ തീരത്താണ് ഈ ഗ്രാമം സ്ഥിതി ചെയ്യുന്നത്.ഉളിയന്നൂർ പറയിപെറ്റ പന്തിരുകുലത്തിലെ പെരുന്തച്ചൻ ജനിച്ച ഗ്രാമമാണിത് എന്നു പറയപ്പെടുന്നു. 

ദേശീയപാത-47 ൽ നിന്നും ഒരു കിലോമീറ്റർ അകലെയാണ് ഉളിയന്നൂർ ക്ഷേത്രം സഥിതി ചെയ്യുന്നതെങ്കിലും അടുത്ത കാലം വരെ ഇവിടേക്ക് നേരിട്ട് പ്രവേശനം സാധ്യമായിരുന്നില്ല. എന്നാൽ ആലുവ മാർക്കറ്റിനു സമീപം പെരിയാറിനു കുറുകെ പുതിയ പാലം വന്നതിനുശേഷം ഇവിടേക്കുള്ള യാത്രാദൂരം ഗണ്യമായി കുറഞ്ഞിട്ടുണ്ട്.

പറയിപെറ്റ പന്തിരുകുലത്തിലെ പെരുന്തച്ചൻ ജനിച്ച ഗ്രാമമാണ് ഉളിയന്നൂർ എന്ന് ഐതിഹ്യങ്ങളിൽ പറയുന്നു. വരരുചിയാൽ ഉപേക്ഷിക്കപ്പെട്ട ശിശുവിനെ ഉളിയന്നൂരിലെ ഒരു തച്ചനാണു (മരപ്പണിക്കാരൻ) എടുത്തുവളർത്തിയതെന്നും, ഈ കുഞ്ഞാണ് തച്ചുശാസ്ത്രത്തിൽ അതിവിദഗ്ദ്ധനായിരുന്ന ഉളിയന്നൂർ പെരുന്തച്ചൻ എന്നുമാണു്‌ ഐതിഹ്യം. ഉളിയന്നൂർ മഹാദേവ ക്ഷേത്രത്തിന്റെ നിർമ്മാണം നടക്കുമ്പോൾ താഴെ പണിതുകൊണ്ടിരുന്ന മകനെ തച്ചൻ അസൂയമൂത്ത് ഉളിയെറിഞ്ഞു കൊന്നു എന്നാണ് കഥ. അങ്ങനയാണ് ഉളിയന്നൂർ എന്ന നാമം ഉയിരെടുത്തത്.

എൻ എഫ്‌ വർഗീസ് , കെ കെ ജിന്നാസ്‌ , തുടങ്ങി പ്രശസ്തരായ ഒട്ടേറേ വ്യക്തികൾ പഠനം നടത്തിയ വിദ്യാലയമാണ് 

ഹിദായത്തുൽ മുസ്‌ലിമീൻ യു.പിസ്കൂൾ,കുഞ്ഞുണ്ണിക്കര 
കുഞ്ഞുണ്ണിക്കര മുസ്ലീം ജമാഅത്തിന് കീഴിൽ പ്രവർത്തിക്കുന്ന വിദ്യാലയമാണ്HMUPസ്കൂൾ

==ആരാധനാലയങ്ങൾ=


</doc>
<doc id="271002" url="https://ml.wikipedia.org/wiki?curid=271002" title="മീന (നടി)">
മീന (നടി)

ഒരു മലയാള ചലച്ചിത്രനടിയായിരുന്നു മേരി ജോസഫ് എന്ന മീന. അറുനൂറോളം മലയാളചലച്ചിത്രങ്ങളിൽ അഭിനയിച്ചിട്ടുണ്ട്. ഹൃദയാഘാതത്തെ തുടർന്ന് 1997 സെപ്റ്റംബർ 17- ന് മീന നിര്യാതയായി.

1941 ഏപ്രിൽ 23-നായിരുന്നു മീനയുടെ ജനനം. കോയിക്കലേത്ത് ഇട്ടി ചെറിയാച്ചന്റെയും ഏലിയമ്മയുടെയും. മകളായി ജനിച്ചു. ഒരു നാടകനടി യായിരുന്ന മീന ക്രമേണ ഒരു ചലച്ചിത്രനടി ആവുകയായിരുന്നു. 1954-ൽ പുറത്തിറങ്ങിയ കുടുംബിനി ആയിരുന്നു മീനയുടെ ആദ്യചിത്രം. കെ.കെ. നാരായണൻ ഭാഗവതരെ വിവാഹം കഴിച്ചു.



</doc>
<doc id="271006" url="https://ml.wikipedia.org/wiki?curid=271006" title="ഭ്രൂണം">
ഭ്രൂണം


</doc>
<doc id="271012" url="https://ml.wikipedia.org/wiki?curid=271012" title="സ്വാതി സംഗീതോത്സവം">
സ്വാതി സംഗീതോത്സവം

പത്തൊമ്പതാം നൂറ്റാണ്ടിൽ തിരുവിതാംകൂറിലെ രാജാവും അതേസമയം സംഗീതസമ്രാട്ടുമായിരുന്ന മഹാരാജാ സ്വാതിതിരുനാളിന്റെ സ്മരണയിൽ, 2001 മുതൽ, എല്ലാ വർഷവും ജനുവരിമാസത്തിൽ, തിരുവനന്തപുരത്ത് നടക്കുന്ന സംഗീതമേളയാണ് സ്വാതി സംഗീതോത്സവം. കവടിയാർ കൊട്ടാരമാണ് ഇതിന്റെ സംഘാടകർ. സ്വാതിതിരുനാളിന്റെ കാലത്ത് നിർമ്മിക്കപ്പെട്ട പ്രസിദ്ധമായ കുതിരമാളികയുടെ(പുത്തൻ മാളിക) പൂമുഖമാണ് ഇതിന്ന് വേദിയാകുന്നത്. കൊട്ടാരമുറ്റത്തിന്റെ വിശാലമായ അങ്കണം ശ്രോതാക്കൾക്ക് അപൂർവ്വവും അനുപമവുമായ ഒരു അസ്വാദനസുഖം നൽകുന്നു.

മഹാരാജാ സ്വാതിതിരുനാളിന്റെ കൃതികൾക്ക് മാത്രമായി നീക്കിവച്ചിട്ടുള്ള ഈ കച്ചേരികളിലേക്ക് പ്രവേശനം സൗജന്യമാണ്

നേരത്തേ കേരള സർക്കാർ ഇതേ വേദിയിൽ ഈ പരിപാടി നടത്തിയിരുന്നതിന്റെ വേദി പിൽക്കാലത്ത് കേരളത്തിന്റെ വിവിധ പട്ടണങ്ങളിലേക്ക് മാറ്റിയിരുന്നു. അതേത്തുടർന്ന് സ്വാതിതിരുനാളിന്റെ ഓർമ്മക്ക് ഒരു സ്ഥിരം സംഗീതോത്സാവം തിരുവനന്തപുരത്തുതന്നെ നടത്താനായി രാജകുടുംബാംഗവും പ്രസിദ്ധ കർണ്ണാടകസംഗീതജ്ഞനുമായ പ്രിൻസ് രാമവർമ്മയുടെ ശ്രമത്തിൽ രൂപംകൊണ്ട തിരുവിതാംകൂർ ട്രസ്റ്റ് ആണ് ഇതിന്ന് നേതൃത്വം നൽകുന്നത്.
ഭാരതത്തിലെ പ്രഗൽഭരായ സംഗീതവിദ്വാന്മാരെല്ലാം ഈ സംഗീതോത്സവത്തിൽ പാടാനെത്തുന്നുണ്ട്. അവരെ പങ്കെടുപ്പിക്കുന്നതോടൊപ്പം തന്നെ ഉയർന്നുവരുന്ന യുവഗായകനിരയെ പ്രോത്സാഹിപ്പിക്കാനും ഈ സംഗീതോത്സവം പരമാവധി ശ്രദ്ധിക്കുന്നു. ആരംഭിച്ച് പതിനഞ്ചു വർഷം പൂർത്തിയായ 2014 മുതൽ സാധാരണയുണ്ടായിരുന്ന ഏഴു ദിവസത്തിൽ നിന്ന് പത്ത് ദിവസമായി ഈ സംഗീതോത്സവം വിപുലീകരിക്കപ്പെട്ടിട്ടുണ്ട്. എല്ലാ വർഷവും ജനുവരി നാലാം തിയ്യതി മുതലാണ് ഇതാരംഭിക്കുന്നത്.


</doc>
<doc id="271014" url="https://ml.wikipedia.org/wiki?curid=271014" title="ഗ്രിഗറി അലക്സാണ്ട്രോവ്">
ഗ്രിഗറി അലക്സാണ്ട്രോവ്

രണ്ടു തവണ സ്റ്റാലിൻ പുരസ്ക്കാരത്തിനു അർഹനായ സോവിയറ്റ് ചലച്ചിത്രകാരനാണ് ഗ്രിഗറി അലക്സാണ്ട്രോവ്. റഷ്യയിലെ എകാറ്ററിൻബർഗ്ഗിലാണ് അദ്ദേഹം ജനിച്ചത്. ജന്മദേശത്തെ ഒരു ഓപ്പറ തിയേറ്ററിൽ പലവിധ ജോലികൾ ചെയ്തുകൊണ്ടാണ് അദ്ദേഹം തന്റെ കലാജീവിതം ആരംഭിയ്ക്കുന്നത്. സംവിധാന സഹായി ആയും നാടക നിർമ്മാതാവായും അക്കാലത്തു ഗ്രിഗറി പ്രവർത്തിച്ചിരുന്നു.

ഐസൻസ്റ്റീൻ തന്റെ ആദ്യത്തെ സിനിമയായ "സ്ട്രൈക്ക്" (1924)സംവിധാനം ചെയ്യുമ്പോൾ അതിന്റെ സഹതിരക്കഥാകൃത്തായും,സംവിധാനസഹായി ആയും ആയിരുന്നു അലക്സാണ്ട്രോവ്.
ബാറ്റിൽഷിപ്പ് പോട്ടംകിൻ , എന്ന ചിത്രത്തിൽ അഭിനയിയ്ക്കുകയും "ഒക്ടോബർ ,ജനറൽ ലൈൻ" എന്നീ ചിത്രങ്ങളിൽ ഐസൻസ്റ്റീനോടൊപ്പം പ്രവർത്തിയ്ക്കുകയും ചെയ്തു.
അപൂർണ്ണതയിൽ അവസാനിച്ച "ക്യൂ വിവ മെക്സിക്കോ" എന്ന ചിത്രം 1979 ൽ പൂർണ്ണമാക്കിയത് അലക്സാണ്ട്രോവ് ആയിരുന്നു.



</doc>
<doc id="271021" url="https://ml.wikipedia.org/wiki?curid=271021" title="എ. ശാന്തകുമാർ">
എ. ശാന്തകുമാർ

ഒരു മലയാള നാടകകൃത്താ​ണ് എ. ശാന്തകുമാർ. 2010ൽ മികച്ച നാടകകൃത്തിനുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്.


</doc>
<doc id="271025" url="https://ml.wikipedia.org/wiki?curid=271025" title="ചെറുതേൾക്കട">
ചെറുതേൾക്കട

വരണ്ട ഇലപൊഴിയുംകാടുകളിലും സമതലങ്ങളിലും എല്ലാം കാണപ്പെടുന്ന ഒരു ചെറിയ കുറ്റിച്ചെടിയാണ് ചെറുതേൾക്കട. . കേരളത്തിൽ എല്ലായിടത്തും കാണാറുണ്ട്. 



</doc>
<doc id="271026" url="https://ml.wikipedia.org/wiki?curid=271026" title="തോമസ് ഗോൾഡ്">
തോമസ് ഗോൾഡ്

പ്രപഞ്ചത്തെക്കുറിച്ചുള്ള സ്ഥിരസ്ഥിതിസിദ്ധാന്തം അവതരിപ്പിച്ച അമേരിക്കൻ ജ്യോതിശാസ്ത്രജ്ഞനായിരുന്നു തോമസ് ഗോൾഡ്. (മെയ് 22, 1920 – ജൂൺ 22, 2004) 
കോർണൽ സർവ്വകലാശാലയിലെ അദ്ധ്യാപകനും, റോയൽ സൊസൈറ്റി അംഗവുമായിരുന്നു ഗോൾഡ്. കേംബ്രിഡ്ജ് സർവ്വകലാശാലയിലെ മറ്റു രണ്ടു ശാസ്ത്രജ്ഞന്മാരോടൊപ്പമാണ് 1950 കളിൽ ഈ സിദ്ധാന്തം അവതരിപ്പിച്ചത്. എന്നാൽ പിന്നീട് ശാസ്ത്രലോകം ഈ സിദ്ധാന്തത്തെ തള്ളിക്കളയുകയാണുണ്ടായത്.
ജൈവഭൗതികം ,ബഹിരാകാശ ശാസ്ത്രം, ഭൂഭൗതികം എന്നീ മേഖലകളിൽ ഗോൾഡ് വ്യാപൃതനായിരുന്നു.


</doc>
<doc id="271027" url="https://ml.wikipedia.org/wiki?curid=271027" title="ജോസ് എഡ്വാർഡോ ഡോസ് സാന്റോസ്">
ജോസ് എഡ്വാർഡോ ഡോസ് സാന്റോസ്

അംഗോളയുടെ പ്രസിഡന്റാണ് ജോസ് എഡ്വാർഡോ ഡോസ് സാന്റോസ് (ജനനം: 28 ആഗസ്റ്റ് 1942).

NB: Both links are partisan, though in opposite directions


</doc>
<doc id="271032" url="https://ml.wikipedia.org/wiki?curid=271032" title="എ. പ്രദീപ്കുമാർ">
എ. പ്രദീപ്കുമാർ

പതിമൂന്നാം കേരള നിയമ സഭയിലെ അംഗമാണ് എ. പ്രദീപ് കുമാർ (15 മേയ് 1964). കോഴിക്കോട് വടക്ക് മണ്ഡലത്തിൽ നിന്ന് തെരഞ്ഞെടുക്കപ്പെട്ടു. പന്ത്രണ്ടാം നിയമ സഭയിലും കോഴിക്കോടു നിന്ന് തെരഞ്ഞെടുക്കപ്പെട്ടിരുന്നു. 
കോഴിക്കോട് ചേലക്കാട് ഗോപാലകൃഷ്ണക്കുറുപ്പിന്റെയും കമലാക്ഷിയുടെയും മകനാണ്. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. സാമൂതിരി ഗുരുവായൂരപ്പൻ കോളേജിൽ പഠിച്ചു. കോഴിക്കോട് സർവകലാശാല യൂണിയൻ സെക്രട്ടറിയായിരുന്നു. എസ്.എഫ്.ഐ സംസ്ഥാന പ്രസിഡന്റായും ദേശീയ വൈസ് പ്രസിഡന്റായും പ്രവർത്തിച്ചു. കോഴിക്കോട് ജില്ലാ കൗൺസിൽ പ്രസിഡന്റായിരുന്നു. ഡി.വൈ.എഫ്.ഐ സംസ്ഥാന ദേശീയ നേതൃത്വത്തിൽ പ്രവർത്തിച്ചു. 2003 - 07 കാലയളവിൽ സംഘടനയുടെ ദേശീയ ജോയിന്റ് സെക്രട്ടറിയായിരുന്നു. 


</doc>
<doc id="271034" url="https://ml.wikipedia.org/wiki?curid=271034" title="അലൻ ഗുത്">
അലൻ ഗുത്

പ്രപഞ്ചത്തെ സംബന്ധിച്ച "ദ്രുതവികാസ സിദ്ധാന്ത"ത്തിന്റെ ( Inflationary theory) ഉപജ്ഞാതാവാണ് അലൻ ഹാർവി ഗുത് എന്ന അലൻ ഗുത്. അമേരിക്കയിലെ ന്യൂജഴ്സിയിൽ ( ജ:1947 ഫെബ്രുവരി 27) ജനിച്ച ഗുത് ബിരുദപഠനം മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലാണ് പൂർത്തിയാക്കിയത്.
മഹാവിസ്ഫോടനത്തിന്റെ ആദ്യനിമിഷങ്ങളിൽ എന്തു സംഭവിച്ചിരിയ്ക്കാമെന്നു ഈ സിദ്ധാന്തം വിവരിയ്ക്കുന്നു. അതിതാപനത്തിൽ നിന്നും സെക്കന്റിന്റെ ദശലക്ഷക്കണക്കിലൊരംശത്തിൽ താപനില 22 കെൽവിനായിത്താഴുകയും അതിനു ശേഷം </small>സെക്കന്റുകൾക്കകം സൗരയൂഥവലിപ്പത്തിലുള്ള ഒരു വൈചിത്ര്യം രൂപം കൊള്ളുകയും ചെയ്തു. താപനില
</small>കെൽവിനായപ്പോൾ അതിനകത്തു നിന്നും വികിരണങ്ങൾ പുറത്തേയ്ക്കു വരാൻ തുടങ്ങി.ഒരു സെക്കന്റിനുള്ളിൽ തന്നെ ഈ പ്രക്രിയകളെല്ലാം അവസാനിച്ചുവെന്നും അപ്പോൾ മുതൽ പ്രപഞ്ചം വികസിച്ചുകൊണ്ടിരിക്കയാണെന്നും ഇത് സിദ്ധാന്തിയ്ക്കുന്നു.



</doc>
<doc id="271037" url="https://ml.wikipedia.org/wiki?curid=271037" title="സ്ഥിരപ്രപഞ്ചം">
സ്ഥിരപ്രപഞ്ചം

പ്രപഞ്ചം നിയതമായ വികാസമില്ലാതെ സ്ഥിതിചെയ്യുന്ന ഒരു അവസ്ഥയിലാണെന്നുള്ളതാണ് ഈ സിദ്ധാന്തത്തിന്റെ കാതൽ. ഐസക് ന്യൂട്ടൺ ഉൾപ്പെടെ അനേകം ആദ്യകാല ശാസ്ത്രജ്ഞർ ഈ സിദ്ധാന്തത്തിൽ വിശ്വസിച്ചിരുന്നു.1948ൽ ഹെർമാൻ ബോൺഡി, ഫ്രെഡ് ഹോയ്‌ൽ എന്നീ ശാസ്ത്രജ്ഞരാണ് ഈ സിദ്ധാന്തം ആവിഷ്കരിച്ചത്. ഐൻസ്റ്റൈനിന്റെ പ്രപഞ്ചം' എന്നും ഇതിനെ വിശേഷിപ്പിക്കാറുണ്ട്. ഇതു പ്രകാരം പ്രപഞ്ചം വികസിയ്ക്കുന്നുമില്ല, ചുരുങ്ങുന്നുമില്ല എന്നു സിദ്ധാന്തം വിശദീകരിയ്ക്കുന്നു. 

ഇത്തരമൊരു പ്രപഞ്ചമാതൃക സൃഷ്ടിയ്ക്കുന്നതിനുവേണ്ടി ഐൻസ്റ്റീൻ തന്റെ സമീകരണങ്ങളിൽ ഒരു പ്രാപഞ്ചിക സ്ഥിരാങ്കത്തെ ഉൾപ്പെടുത്തിയിരുന്നു. പ്രപഞ്ചത്തിലുള്ള ആകെ ദ്രവ്യങ്ങളുടെ പരസ്പരമുള്ള ആകർഷണം തുല്യമാണെന്നു അദ്ദേഹം സമർത്ഥിച്ചു. എന്നാൽ 1920ളിൽ എഡ്വിൻ ഹബിൾ അന്ന് ലോകത്തിലെ ഏറ്റവും വലിയ ദൂരദർശിനിയായ മൗണ്ട് വിൽസണിലെ 2.5മീ. പ്രതിഫലന ദൂരദർശിനി ഉപയോഗിച്ചു നടത്തിയ പഠനങ്ങളിൽ നിന്നും താരാപഥങ്ങൾ തമ്മിൽ പരസ്പരം അകലുകയാണെന്നു കണ്ടെത്തി. ഇത് അദ്ദേഹം 1929ൽ പ്രസിദ്ധീകരിച്ചു. ഇത് പരിശോധിച്ച ഐൻസ്റ്റൈൻ 1931ൽ തന്റെ മോഡലിൽ നിന്നും പ്രാപഞ്ചിക സ്ഥിരാങ്കം ഒഴിവാക്കിയതായി പ്രഖ്യാപിച്ചു.

1965ൽ മൈക്രോവേവ് പശ്ചാത്തലവികിരണങ്ങൾ കണ്ടെത്തിയതോടെ വികസിക്കുന്ന പ്രപഞ്ചം എന്ന ആശയം ദൃഢമായി.

ഇന്ത്യൻ ശാസ്ത്രജ്ഞനായ ജയന്ത് വി. നാർലിക്കർ ക്വാസി സ്റ്റെഡി സ്റ്റേറ്റ് യൂണിവേഴ്സ് എന്നൊരു സിദ്ധാന്തം രൂപീകരിച്ചിട്ടുണ്ട്. ഇതിനും ശാസ്ത്രലോകത്തിന്റെ അംഗീകാരം കിട്ടിയിട്ടില്ല.



</doc>
<doc id="271038" url="https://ml.wikipedia.org/wiki?curid=271038" title="കളത്തിൽ വേലായുധൻ നായർ">
കളത്തിൽ വേലായുധൻ നായർ

സ്വാതന്ത്ര്യസമര സേനാനി, രാഷ്ട്രീയനേതാവ്, അഭിഭാഷകൻ, സാമൂഹിക പരിഷ്കർത്താവ്, തിരു-കൊച്ചി മന്ത്രി, എൻ.എസ്.എസ്. പ്രസിഡന്റ് എന്നീ നിലകളിൽ അറിയപെടുന്ന ഒരു ഇന്ത്യൻ നേതാവായിരുന്നു കളത്തിൽ വേലായുധൻ നായർ(ജനനം: 1912, ജനുവരി 9 - മരണം: 1976, സെപ്റ്റംബർ 1). 1952-ൽ തിരു-കൊച്ചി സംസ്ഥാന മന്ത്രിസഭയിലേക്കു തിരഞ്ഞെടുക്കപ്പെടുകയും വൈദ്യുതി, പൊതുമാരാമത്ത്, ഗതാഗതം എന്നീ വകുപ്പുകളിലെ മന്ത്രിയായിരുന്നു. നായർ സർവീസ് സൊസൈറ്റിയുടെ പതിനാറാമത്തെ പ്രസിഡന്റും, എൻ.ഡി.പി.യുടെ ആദ്യ പ്രസിഡന്റുമാണ് കളത്തിൽ വേലായുധൻ നായർ. കേരള ലോ അക്കാദമിയുടെ സ്ഥാപകരിൽ ഒരാളാണ് ഇദ്ദേഹം. കേരളാ ഹൈക്കോടതിയിലെ മുതിർന്ന അഭിഭാഷകനായിരുന്നു. കേരളാ യൂണിവേഴ്സിറ്റി സെനറ്റംഗം, സിൻഡിക്കേറ്റംഗം എന്നി നിലകളിലും പ്രശസ്തനായിരുന്നു ഇദ്ദേഹം.


</doc>
<doc id="271046" url="https://ml.wikipedia.org/wiki?curid=271046" title="ഗംഗോത്രി ഹിമാനി">
ഗംഗോത്രി ഹിമാനി

ഉത്തരാഖണ്ഡ് സംസ്ഥാനത്തിൽ പെടുന്ന ഉത്തരകാശി ജില്ലയിലാണ് ഗംഗോത്രി ഹിമാനി സ്ഥിതിചെയ്യുന്നത്. ഇന്ത്യാ-ചൈന അതിർത്തിയിലുമാണിത്. 

ഗംഗോത്രി ഹിമാനി 30 കി.മീറ്റർ നീളത്തിലും 2കി.മീറ്റർ 4 കി.മീറ്റർ വരെ വ്യാപ്തിയിലായി ഉദ്ദേശം 27 കി.മീ ക്യുബിക് വ്യാപ്തത്തിൽ വ്യാപരിച്ചിരിയ്ക്കുന്നു. വടക്കു പടിഞ്ഞാറു ദിശയിൽ ഇത് പരക്കുന്നു.

ഇതിനു ചുറ്റുമുള്ള പർവ്വതങ്ങൾ ഗംഗോത്രി ഗ്രൂപ്പിൽപ്പെട്ട "ശിവലിംഗ,തലെസാഗർ,മേരു,ഭാഗീരഥി III" എന്നിവയാണ്."ചൗഖംബ"യാണ് ഇതിലെ ഏറ്റവും ഉയർന്ന കൊടുമുടി.

ഗോമുഖം (Gomukh)ആണ് ഗംഗോത്രിയുടെ പ്രവേശനകവാടം. ഇത് പ്രസിദ്ധമായ തീർത്ഥാടനകേന്ദ്രം കൂടിയാണ്.

നാസാ "യു.എസ്.ജി.എസ്" ,"എൻ .എസ്.ഐ.ഡി.സി" എന്നിവയുമായി ചേർന്നു നടത്തിയ പഠനപ്രകാരം ഗംഗോത്രിഹിമാനി ഹിമാലയത്തിലെ ഏറ്റവും വലിയ ഹിമാനികളിലൊന്നാണ് എന്നു രേഖപ്പെടുത്തുന്നുണ്ട്.
1780 മുതലുള്ള കണക്കുകൾ അനുസരിച്ച് ഈ ഹിമാനിയുടെ നീളം സ്ഥിരമായി കുറയുന്നുവെന്ന് കണ്ടെത്തിയിട്ടുണ്ട്. ആകെ 1147 മീറ്ററും, പ്രതിവർഷം 19 മീറ്ററിന്റെ കുറവുമാണ് 1936 മുതൽ 1996 വരെ രേഖപ്പെടുത്തിയത്. 
കഴിഞ്ഞ 25 വർഷത്തിൽ 850 മീറ്റർ ആയി ഹിമാനി പിൻവാങ്ങിയിട്ടുണ്ട്., 
1996-99 വർഷങ്ങളിൽ ഇതിന്റെ വ്യാപനം 76 മീറ്ററുകൾ ചുരുങ്ങുകയും ചെയ്തിട്ടുണ്ട്.


</doc>
<doc id="271047" url="https://ml.wikipedia.org/wiki?curid=271047" title="അർഷാദ് ബത്തേരി">
അർഷാദ് ബത്തേരി

ഒരു മലയാള സാഹിത്യകാരനാണ് അർഷാദ് ബത്തേരി (ജനനം :1 ജനുവരി 1975). കഥകൾ തമിഴ്, കന്നഡ എന്നീ ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. 
വയനാട് സുൽത്താൻ ബത്തേരിയിലെ പള്ളിക്കണ്ടിയിൽ അർഷാദ് ബത്തേരി ജനിച്ചു. വിവിധ പ്രസിദ്ധീകരണ സ്ഥാപനങ്ങളിൽ ജോലി ചെയ്തിട്ടുണ്ട്. ഇപ്പോൾ കോഴിക്കോട് ആസ്ഥാനമായുള്ള ഒലിവ് പബ്ലിക്കേഷനിൽ പബ്ലിക്കേഷൻ മാനേജരായി പ്രവർത്തിക്കുന്നു.



</doc>
<doc id="271049" url="https://ml.wikipedia.org/wiki?curid=271049" title="പന്തളം മഹാദേവക്ഷേത്രം">
പന്തളം മഹാദേവക്ഷേത്രം

കേരളത്തിൽ പത്തനംതിട്ട ജില്ലയിൽ പന്തളം ടൗണിൽ നിന്നും ഏതാണ്ട് 3 കി.മി വടക്കുപടിഞ്ഞാറ് മാറി മുളമ്പുഴ ഗ്രാമത്തിൽ അച്ചങ്കോവിലറിന്റ്റെ തീരത്ത് സ്ഥിതിചെയ്യുന്ന ശിവക്ഷേത്രമാണ് പന്തളം മഹാദേവക്ഷേത്രം. ഖരമുനിയാൽ പ്രതിഷ്ഠിക്കപെട്ടതായ് കരുതപ്പെടുന്ന ഈ ക്ഷേത്രം മുൻപ് ഇടപ്പള്ളി സ്വരൂപത്തിന്റ്റെ വകയായിരുന്നെങ്കിലും ഇപ്പോൾ സമീപത്തെ പന്ത്രണ്ട് കരകളിൽ പെടുന്ന ഹൈന്ദവരുടെ കൂട്ടായ്മയായ ഹൈന്ദവ സേവാസമിതിയാണ് ക്ഷേത്രഭരണം നിർവഹിക്കുന്നത്. ക്ഷേത്രത്തിന്റ്റെ ഈശാന കോണിനോടുചേർന്ന് അച്ചൻകോവിലാർ ഒഴുകുന്നതുമൂലം ക്ഷേത്രം പന്തളം മുക്കാൽവട്ടം എന്ന പേരിലും അറിയപ്പെടുന്നു

ധനുമാസത്തിലെ ചതയം നാൾ കൊടിയേറി തിരുവാതിരനാൾ ആറാട്ടോടുകൂടി അവസാനിക്കത്തക്ക രീതിയിൽ പത്തുദിവസം നീണ്ടുനിൽക്കുന്ന ഉത്സവമാണ് ക്ഷേത്രത്തിലെ പ്രധാന ആഘോഷം

വ്യശ്ചികത്തിലെ കാർത്തിക,കുംഭമാസത്തിലെ തിരുവാത്തിര,ശിവരാത്രി തുടങ്ങിയവയും ക്ഷേത്രത്തിൽ ആഘോഷിക്കുന്നു.

ഗണപതി
സുബ്രഹ്മണ്യൻ
മായയക്ഷിയമ്മ
ശാസ്താവ്
നാഗങ്ങൾ
രക്ഷസ്


</doc>
<doc id="271051" url="https://ml.wikipedia.org/wiki?curid=271051" title="റീഗാ ഫിലിം സ്റ്റുഡിയോ">
റീഗാ ഫിലിം സ്റ്റുഡിയോ

ലാത്വിയയിലെ പ്രധാന സിനിമാ നിർമ്മാണക്കമ്പനിയാണ് റീഗാ ഫിലിം സ്റ്റുഡിയോ. 1940 ലാണ് ഇതു സ്ഥാപിയ്ക്കപ്പെട്ടത്. 1970-1980 കാലഘട്ടത്തിൽ 10 മുതൽ 15 സിനിമകൾവരെ ഈ സ്ഥാപനത്തിൽ നിന്നും നിർമ്മിയ്ക്കപ്പെട്ടിരുന്നു.
പ്രൊഫഷണൽ ഡോക്യുമെന്ററി നിർമ്മാതാക്കളെ ഒരുമിപ്പിയ്ക്കാനുള്ള വേദിയായും ഇത് മാറിയിട്ടുണ്ട്. പ്രശസ്തരായ ഡോക്യുമെന്ററി സംവിധായകർ ഇവിടെ ചിത്രങ്ങൾക്ക് തുടക്കം കുറിച്ചിട്ടുണ്ട്.

സ്റ്റുഡിയോയിലെ 125- ളം ആദ്യകാലസിനിമകൾ സർക്കാർ ഉടമസ്ഥതയിൽ തന്നെ നിലനിർത്തിയിരിയ്ക്കുന്നു.

1940 മുതലുള്ള പ്രധാനസംഭങ്ങൾ പകർത്തിയ 2500 ളം ന്യൂസ് റീലുകൾ, 1500 ളം ചലച്ചിത്രങ്ങളുടെ ശേഖരം ഈ സ്റ്റുഡിയോയിൽ പരിരക്ഷിയ്ക്കപ്പെട്ടിട്ടുണ്ട്.



</doc>
<doc id="271075" url="https://ml.wikipedia.org/wiki?curid=271075" title="അനാഥശില്പങ്ങൾ">
അനാഥശില്പങ്ങൾ

പി എസ് വി എന്റർപ്രൈസസിന്റെ ബാനറിൽ പി.എസ്. വീരപ്പ നിർമിച്ച മലയാളചലച്ചിത്രമാണ് അനാഥശില്പങ്ങൾ. എം.കെ. രാമു സംവിധാനം നിർവഹിച്ച ഈ ചിത്രം 1971 മേയ് 07-ന് കേരളത്തിൽ പ്രദർശനം തുടങ്ങി.






</doc>
<doc id="271077" url="https://ml.wikipedia.org/wiki?curid=271077" title="ഇന്ത്യൻ പിന്തുടർച്ചാവകാശ നിയമം">
ഇന്ത്യൻ പിന്തുടർച്ചാവകാശ നിയമം

ക്രിസ്ത്യൻ, പാർസി മത വിഭാഗങ്ങൾക്കായി അവരുടെ പിന്തുടർച്ചാവകാശത്തെ സംബന്ധിച്ച് ചില മുൻ കാല നിയമങ്ങൾ ക്രോഡീകരിച്ച് ഉണ്ടാക്കിയ നിയമമാണിത്. ഇന്ത്യൻ പിന്തുടർച്ചാവകാശനിയമം 1865, ഹിന്ദു വിൽസ് ആക്റ്റ്-1870, പാർസി ഇന്റസ്റ്റേറ്റ് സക്സഷൻ ആക്റ്റ് 1865, പ്രൊബേറ്റ് ആന്റ് അഡ്മിനിസ്ട്രേഷൻ ആക്റ്റ് തുടങ്ങിയ നിയമങ്ങൾ ക്രോഡീകരിച്ചാണ് ഈ നിയമം ഉണ്ടാക്കിയിട്ടുള്ളത്. ഹിന്ദു, സിഖ്, ബുദ്ധ, ജൈന, മുസ്ലിം വിഭാഗങ്ങൾക്ക് അനന്തരാവകാശത്തെ സംബന്ധിച്ച് പ്രത്യേകം വ്യവസ്ഥകൾ ഉള്ളതിനാൽ അവരുടെ പിന്തുടർച്ച ഈ നിയമ പ്രകാരമല്ല നിശ്ചയിക്കുന്നത്. മരണപത്ര പ്രകാരമുള്ള പിന്തുടർച്ചാവകാശത്തെ സംബന്ധിച്ചും മരണപത്രം എഴുതാതെ മരണപ്പെട്ടുപോയ വ്യക്തിയുടെ പിന്തുടർച്ചയും ഈ നിയമപ്രകാരം ആണ് നിശ്ചയിക്കുന്നത്. ഈ ബില്ലിനു ഗവർണ്ണർ ജനറൽ 30-9-1925 നു അനുമതി നൽകുകയും അപ്രകാരം നിയമമാകുകയും ചെയ്തു. കൂടാതെ 1916 ലെ തിരുവിതാംകൂർ ക്രിസ്ത്യൻ പിന്തുടർച്ചാവകാശ നിയമവും , 1921 ലെ കൊച്ചിൻ പിന്തുടർച്ചാവകാശ നിയമവും സ്ത്രീകളോട് വിവേചനം കാണിക്കുന്നുവെന്നും നീതിപൂർവ്വമല്ലെന്നും ആയത് റദ്ദാക്കണമെന്നും കാണിച്ച് മേരി റോയ് ബോധിപ്പിച്ച കേസിൽ ബഹു: സുപ്രീം കോടതി 1986 -ൽ ഈ രണ്ട് നിയമങ്ങളും റദ്ദാക്കുകയും കേരളത്തിലെ ക്രിസ്ത്യൻ വിഭാഗങ്ങൾക്കും, 1-4-1951 മുതൽക്ക് ഇന്ത്യൻ പിന്തുടർച്ചാവകാശ നിയമം 1925 (Indian Succession Act-1925) ആണ് ബാധകമാകുക എന്ന് വിധിക്കുകയുണ്ടായി.(മേരി റോയ് V കേരള സ്റ്റേറ്റ് AIR 1986-SC 1011). ഗോവ, ദമാൻ ദിയു, പോണ്ടിച്ചേരി തുടങ്ങിയ ചുരുക്കം സ്ഥലങ്ങളിൽ ഒഴികെ, ഇപ്പോൾ ക്രിസ്ത്യാനികൾക്കും, പാർസികൾക്കും, സ്പെഷ്യൽ മാരേജ് ആക്റ്റ് അനുസരിച്ച് വിവാഹിതരായവർക്കും ആ നിയമപ്രകാരം രജിസ്റ്റർ ചെയ്തവർക്കും ഈ നിയമമാണ് ബാധകമാകുക.
പ്രധാനമായും അവകാശികളെ മൂന്നായി തരം തിരിച്ചിട്ടുണ്ട്. 1. ജീവിത പങ്കാളി, 2. പിന്തുടർച്ചക്കാർ, 3. രക്ത ബന്ധമുള്ള അവകാശികൾ
സാധാരണ നിലയിൽ ഒസ്യത്തില്ലാതെയോ അല്ലെങ്കിൽ നിയമാനുസൃത ഒസ്സ്യത്തില്ലാതെയോ മരണമടഞ്ഞ വ്യക്തിയുടെ സ്വത്തുക്കൾ ഭാര്യ്/ഭർത്താവ്, രക്ത ബന്ധമുള്ളവർ എന്നിവരിൽ ലയിക്കേണ്ടതാണ്. എന്നാൽ വിവാഹത്തിനു മുമ്പ് പിതുടർച്ചാവകാശം നിരാകരിച്ചു കൊണ്ട് ഒരു കരാറിലേർപ്പെട്ടിട്ടുണ്ടെങ്കിൽ വിധവയ്ക്ക് സ്വത്തിൽ അവകാശം ഉണ്ടായിരിക്കുന്നതല്ല.

വിധവ/വിഭാര്യൻ ഉണ്ടെങ്കിൽ അവർക്കുള്ള 3-ൽ ഒരു ഭാഗം മാറ്റി വച്ചതിനു ശേഷം ബാക്കിയുള്ളം സ്വത്തുക്കൾ നേർ പിന്തുടർച്ചക്കാർക്കിടയിൽ വിഭജനം നടത്തേണ്ടതാണ്.
നേർ പിന്തുടർച്ചകാരില്ലാതെ ( മകൻ, മകൾ, പേരക്കുട്ടികൾ എന്നിവർ) മരണപ്പെട്ട വ്യക്തിയുടെ സ്വത്തുക്കൾക്ക് രക്തബന്ധമുള്ള അവകാശികൾ അർഹരായിരിക്കും. ഈ വിഭാഗത്തിൽ, പിതാവ്, മാതാവ്, സഹോദരൻ, സഹോദരി, സഹോദരങ്ങളുടെ മക്കൾ, മുത്തശ്ശൻ, മുത്തശ്ശി, അമ്മാവൻ, അമ്മായി തുടങ്ങിയവർ ഈ പട്ടികയിൽ ഉൾപ്പെടുന്നു നേർ പിന്തുടർച്ചക്കാരില്ലാതെ മരണപ്പെടുന്ന വ്യക്തിയുടെ പിന്തുടർച്ച താഴെ പറയും പ്രകാരമായിരിക്കും.



</doc>
<doc id="271082" url="https://ml.wikipedia.org/wiki?curid=271082" title="തോറ്റം">
തോറ്റം

തെക്കൻ കേരളത്തിലെ (തിരുവിതാംകൂർ പ്രദേശം) ഭദ്രകാളി ക്ഷേത്രങ്ങളിൽ നടത്തിവരുന്ന ഒരു അനുഷ്ഠാനമാണ് തോറ്റംപാട്ട്. രണ്ടാം വിളവെടുപ്പിനു ശേഷം വാദ്യമേളങ്ങൾ താലപ്പൊലി എന്നിവയുടെ അകമ്പടിയോടെ ഭദ്രകാളിയെ ശ്രീകോവിലിൽ നിന്നും എഴുന്നള്ളിച്ച് പാട്ടമ്പലത്തിൽ കുടിയിരുത്തി ഭദ്രകാളിയുടെ അവതാര കഥ ആദ്യവസാനം പാടുന്ന ഒരു അനുഷ്ടാനമാണ് തോറ്റംപാട്ട്. ശിവ നേത്രത്തിൽ നിന്നുള്ള ശ്രീ ഭദ്രകാളിയുടെ അവതാരത്തിൽ തുടങ്ങി ദാരികവധം വരെയുള്ള ഭാഗമാണ് പ്രധാനമായും തോറ്റം പാടുന്നത്. കൊടുങ്ങല്ലൂർ അമ്മയെ സ്തുതിക്കുന്ന രീതിയിലും ഇത് പാടാറുണ്ട്. 

മീനമാസത്തിലെ ഭരണിനാൾമുതലാണ് ഈ പാട്ടുപാടുന്നത്. പ്രത്യേകം കെട്ടിയുണ്ടാക്കിയ പച്ചപ്പന്ത(മുല്ലപ്പന്തൽ)ലിൽ വച്ചാണ് പാട്ട്/തോറ്റം പാടുന്നത്. പന്തൽ ചാണകം മെഴുകി ശുദ്ധി വരുത്തിയിരിക്കും. പാട്ടു തുടങ്ങുന്ന ദിവസം കാപ്പുകെട്ടുക എന്നൊരു ചടങ്ങുണ്ട്. പാട്ടുൽസവം കഴിഞ്ഞേ കാപ്പഴിക്കുകയുള്ളൂ. 

എല്ലാ ഭദ്രകാളിക്ഷേത്രങ്ങളിലും തോറ്റം പാട്ട് നടത്താറില്ല, ഭദ്രകാളിയുടെ പ്രതിരൂപമായ മുടി വെച്ച് ആരാധിക്കുന്ന ക്ഷേത്രങ്ങളിലാണ് സാധാരണ തോറ്റം പാട്ട് നടത്താറുള്ളത്. മുടി എന്നത് തെയ്യത്തിന്റെ തലയിലെ വലിയ കിരീടങ്ങൾ പോലെ കാണപ്പെടുന്ന, പ്ലാമ്പലകയിൽ കൊത്തിവെച്ച ഭദ്രകാളീമുഖവും തോളുവരെയുള്ള ഭാഗങ്ങളുമാണ്. ഭദ്രകാളിയുടെ തലമുടിയായി ധാരാളം പാമ്പുകളെ ഇതിൽ കൊത്തിവെക്കപ്പെട്ടതായി കാണാം. ഇത് ക്ഷേത്രങ്ങളിൽ ശ്രീകോവിലിൽ നിന്നും മാറി മറ്റൊരു മുറിയിൽ(മുടിപ്പുരയിൽ) വെച്ചാരാധിക്കുന്നതാണ്. ഇങ്ങനെ മുടിയും മുടിപ്പുരയും ഉള്ള ക്ഷേത്രങ്ങളിൽ മാത്രമാണ് തോറ്റംപാട്ട് നടത്തുക. 

പാട്ട് സാധാരണയായി വൈകിട്ടാണ് നടത്തുക.

പാട്ട് രണ്ടു പകുതിയായാണ് ക്രോഡീകരിച്ചിരിക്കുന്നത്. ഇതിന്റെ ആദ്യ പകുതിയിൽ ശിവന്റെ മകളായ കാളി ജനിക്കുന്നതും ദാരികനെന്ന അസുരനെ കൊലപ്പെടുത്തുന്നതുമാണ് വർണ്ണിച്ചിരിക്കുന്നത്. എന്നാൽ രണ്ടാം പകുതി കണ്ണകീ ചരിതത്തിലധിഷ്ടിതമാണ്. വടക്കൻ കൊല്ലം പങ്കി പാലകർ എന്ന പ്രമാണിയുടെ ജനനവും കാളിയെ അദ്ദേഹം വിവാഹം കഴിക്കുന്നതും പിന്നീട് ചിലമ്പു വിൽക്കാൻ പാണ്ടി നാട്ടിൽ പോകുന്നതും അവിടെ വെച്ചു കൊല്ലപ്പെടുന്നതും ഈ ഭാഗത്തിന്റെ ഇതിവൃത്തമാണ്. ഭർത്താവിനെ അന്വേഷിച്ച് പാണ്ടി നാട്ടിലെത്തുന്ന കാളി പാണ്ടി നാടു മുടിച്ച് ചാമ്പലാക്കി മലനാടു കയറി കൊടുങ്ങല്ലൂരിൽ വന്ന് അരയിരിക്കുന്നതോടെ തോറ്റം അവസാനിക്കുന്നു. 

ഓരോ ദിവസവും ഗണപതിപ്പാട്ടു പാടിക്കൊണ്ടാണ് തോറ്റം ആരംഭിക്കുന്നത്. 

അതിനെ തുടർന്ന് ഒരുക്കലുകളെ കുറിച്ചു പാടുന്നു. 

നിലവിളക്കും, പൂവിളക്കും, കലശവും, കരിക്കും, കമുകിന്റെ പൂങ്കുലയും പൂവുകളും പട്ടും മറ്റും വെച്ച് പീഠങ്ങൾ അലങ്കരിക്കുന്നതായും അതിൽ ദേവിയുടെ ചിലമ്പും വാളും വെച്ച് അലങ്കരിക്കുന്നതായും തുടർന്ന് ദേവിയെ തന്നെ ആഹ്വാനം ചെയ്ത് പന്തലിൽ ഇരുത്തിക്കൊണ്ടാണ് പ്രധാന പാട്ട് തുടങ്ങുന്നത്.

പാലകൻ എന്നത് ചിലപ്പതികാരെത്തിലെ കോവലനാണെന്നും, കോവലന്റെ തത്ഭവമായ ഗോപാലൻ സങ്കോചിച്ചാണ് പാലകൻ എന്നു വന്നതെന്നും സാഹിത്യ ചരിത്രത്തിൽ ഉള്ളൂർ അഭിപ്രായപ്പെട്ടിട്ടുണ്ട്. 

[കൊല്ലംജില്ലയിലെ വിളക്കുപാറയിലെ] മുഴതാങ്ങ് ശ്രീ ചാവരുകാവിൽ കൂഭംമാസത്തിലെ മകയിരം തിരുനാൾ മഹോത്സവത്തിന്റെ ഭാഗമായി 11 ദിവസം തോറ്റം പാട്ട് ഉണ്ട്.


</doc>
<doc id="271086" url="https://ml.wikipedia.org/wiki?curid=271086" title="മഴത്തുള്ളൻ ശലഭം">
മഴത്തുള്ളൻ ശലഭം

സഹ്യാദ്രിയിലെ മഴക്കാടുകളിൽ കാണപ്പെടുന്ന അപൂർവ്വ ഇനം ചിത്രശലഭമാണ് വേലിതുള്ളൻ അഥവാ മഴത്തുള്ളൻ (Hedge Hopper, "Baracus vittatus"). 

ഈ ശലഭത്തിന്റെ വ്യത്യസ്ത ഉപവർഗ്ഗങ്ങൾ ശ്രീലങ്ക, കേരളം, തമിഴ്നാട്, കർണ്ണാടക സംസ്ഥാനങ്ങളിലെ പശ്ചിമഘട്ടപ്രദേശങ്ങൾ, വടക്കുകിഴക്കൻ സംസ്ഥാനങ്ങൾ എന്നിവിടങ്ങളിൽ കണ്ടുവരുന്നു. "B. v. subditus", "B. v. hampsoni" എന്നിവയാണ് കേരളത്തിൽ കണ്ടുവരുന്നത്.

കൊടുംമഴയത്ത് പറന്നു നടക്കാൻ ഉത്സാഹം കാണിയ്ക്കുന്ന ഈ ചിത്രശലഭം അധികം ഉയരത്തിൽ പറക്കാറില്ല. പച്ചത്തുള്ളൻ പറക്കുന്നപോലെ ചാഞ്ചാടിയാണ് മഴത്തുള്ളനും സഞ്ചരിയ്ക്കുന്നത്. വെയിൽ ഒഴിവാക്കി തണലത്ത് വിഹരിയ്ക്കാനാണ് ഇവയ്ക്ക് ഏറെ താത്പര്യം. പുല്ലുകൾക്കിടയിലൂടെയും,ചെറുസസ്യങ്ങൾക്കിടയിലൂടെയും നീങ്ങുന്നതും കാണാം

ചിറകുപുറത്തിനു ഇരുണ്ട നിറമാണ് .പുറത്ത് മങ്ങിയ പുള്ളിയുമുണ്ട്.പിൻചിറകിന്റെ പുറത്ത് പുള്ളി കാണപ്പെടുന്നില്ല. മുൻചിറകിന്റെ അടിവശത്തിനു മിക്കവാറും കറുത്തനിറമാണ്.പിൻചിറകിന്റെ അടിയിൽ മഞ്ഞയിൽ തവിട്ടുപുള്ളിയുമുണ്ട്.


</doc>
<doc id="271092" url="https://ml.wikipedia.org/wiki?curid=271092" title="സൈക്ലോഫോസ്ഫാമൈഡ്">
സൈക്ലോഫോസ്ഫാമൈഡ്

ആൽക്കൈലേറ്റിങ് ഏജൻറ് എന്ന ഗണത്തിൽ പെടുന്ന ഒരു കീമോതെറാപ്പി മരുന്നാണ് സൈക്ലോഫോസ്ഫാമൈഡ്. ആൽക്കൈലേറ്റിങ് ഏജൻറുകൾ അത് സ്വീകരിക്കുന്ന രോഗികളുടെ ഡി.എൻ.എ.യിൽ മാറ്റം വരുത്തുകയും അത് വഴി ഡി.എൻ.എ. വിഘടിച്ച് പകർപ്പുണ്ടാകുന്ന പ്രവർത്തനം തടയപ്പെടുകയും ചെയ്യുന്നു.
ഞരമ്പ്‌ വഴി കുത്തിവയ്ക്കുന്ന രൂപത്തിലും ഗുളിക രൂപത്തിലും സൈക്ലോഫോസ്ഫാമൈഡ് ലഭ്യമാണ്.ഇത് ഞരമ്പ്‌ വഴി നൽകുന്നതിനു മുൻപായി ദൂഷ്യഫലങ്ങൾ കുറയ്ക്കുവാനായി മെസ്ന എന്ന മരുന്ന് ഞരമ്പ്‌ വഴി നൽകുന്നു.ഓക്കാനവും ഛർദ്ദിയും ഒഴിവാക്കുവാനായി ഒണ്ടാൻസെട്രോൺ പോലുള്ള മരുന്നുകളും നൽകാറുണ്ട്. സൈക്ലോഫോസ്ഫാമൈഡ് നൽകിയതിനു ശേഷവും മെസ്ന നൽകുന്നു.
ഓക്കാനം,ഛർദ്ദി ,വിശപ്പില്ലായ്മ, വയറുവേദന,വയറിളക്കം, മുടികൊഴിച്ചിൽ, വായിലെയും നാക്കിലെയും തോലിളകൽ എന്നിവയാണ് സാധാരണയുണ്ടാകാറുള്ള ദൂഷ്യഫലങ്ങൾ.
കൂടിയ തോതിലുള്ള സൈക്ലോഫോസ്ഫാമൈഡ് ചികിത്സ താഴെ പറയുന്ന സങ്കീർണ്ണതകൾക്ക് കാരണമാകാം.


</doc>
<doc id="271094" url="https://ml.wikipedia.org/wiki?curid=271094" title="കുഞ്ഞുകോളാമ്പി">
കുഞ്ഞുകോളാമ്പി

മറ്റു സസ്യങ്ങളുടെ വേരുകളിൽ നിന്നും ഭക്ഷണം മോഷ്ടിക്കുന്ന ഒരു ചെറിയ കുറ്റിച്ചെടിയാണ് കുഞ്ഞുകോളാമ്പി. . പലവിധ ഔഷധഗുണങ്ങളുണ്ടെന്ന് കരുതപ്പെടുന്ന ഈ ചെടി പുൽമൈതാനങ്ങളിൽ സാധാരണ കണ്ടുവരുന്നു. തെക്കെ ഇന്ത്യയുടെ പശ്ചിമഘട്ടത്തിൽ കാണുന്നു.



</doc>
<doc id="271097" url="https://ml.wikipedia.org/wiki?curid=271097" title="മലമക്കളി">
മലമക്കളി

പാലക്കാട് ജില്ലയിലെ ആലത്തൂർ, ചിറ്റൂർ താലൂക്കുകളിൽ മാത്രം ആഘോഷിക്കുന്ന ഒരു അനുഷ്ടാന കലാരൂപമാണ് മലമക്കളി. ഈ കലാരൂപത്തിന് ചിലപ്പതികാരത്തിലെ കണ്ണകീദേവിയായും കൊടുങ്ങല്ലൂരമ്മയായും വളരെയധികം ബന്ധമുണ്ട്. ദേവീക്ഷേത്രത്തിൽ മാത്രമാണ് ഇത് ആചരിക്കുന്നത് എന്നതാണ് ഇതിനു അടിസ്ഥാനം. കളി കുമ്പിടൽ എന്ന ചടങ്ങോടു കൂടി മലമക്കളിക്ക് തുടക്കമാവും. തുടർന്ന് വരും ആഴ്ചകളിൽ ചിലമ്പ് പൂജയും കളിയും നടക്കും. 

വളരെ ഭയഭക്തി ബഹുമാനാദരങ്ങളോടെ നടത്തുന്ന ഈ അനുഷ്ഠാനത്തിൽ തച്ചുശാസ്ത്രവിധിപ്രകാരമുള്ള അളവിൽ മൂന്ന് നിരയായി മൂന്ന് വീതം കാലുകൾ നാട്ടിയുള്ള ഒമ്പത് കാൽ പന്തലിലാണ് അരങ്ങേറുക. ഇതിൽ നടുവിലത്തെ കാൽ ഭഗവതിയെയും മറ്റു എട്ടുകാലുകൾ അഷ്ടദിക്:പാലകന്മാരെയും സങ്കല്പിച്ചു കൊണ്ടുള്ളതുമാണ്. കൊന്നപ്പൂവും കുരുത്തോലയും നടുവിൽ കളിവിളക്കും വെച്ച് കണ്ണിനും മനസ്സിനും സന്തോഷവും ഉല്ലാസവും നൽകുന്ന രീതിയിൽ വിവിധ വേഷങ്ങളണിഞ്ഞു ദേശമക്കൾ ദേവിയെ വന്ദിച്ച് താളത്തിനൊത്ത് ചുവടുവച്ച് പുറപ്പാട്ടുകൾ പാടി ആചരിക്കുന്നു. 

ചിറ്റൂരിൽ വർഷം തോറും നടത്താറുള്ള കൊങ്ങൻപട എന്ന ഉത്സവത്തോടനുബന്ധിച്ചും ആലത്തൂർ ഭാഗത്ത് വേലയോടനുബന്ധിച്ചുമാണ് മലമക്കളി ആഘോഷിക്കുന്നത്. കോയമ്പത്തൂർ (കൊങ്ങ്) ഭരിച്ചിരുന്ന ഒരു രാജാവു കേരളത്തെ ആക്രമിക്കുകയും അന്നു കേരളം രക്ഷിച്ചിരുന്ന ഗോദരവിവർമ്മപ്പെരുമാൾ പാലക്കാട്ടുരാജാവിന്റേയും മറ്റും സഹായത്തോടുകൂടി അദ്ദേഹത്തെ വധിക്കുകയും ചെയ്തു. ചിറ്റൂർ ഭഗവതിതന്നെയാണു് ശത്രുനിഗ്രഹം ചെയ്തതു് എന്ന വിശ്വാസത്തിൽ തദനന്തരം ആ വിജയത്തിന്റെ സ്മാരകമായി കേരളീയർ ʻകൊങ്ങൻപടʼ ആഘോഷിച്ചുതുടങ്ങിയെന്ന് ഉള്ളൂർ കേരള സാഹിത്യ ചരിത്രത്തിൽ ചൂണ്ടിക്കാട്ടുന്നുണ്ട്.


കൊങ്ങൻപട കഴിഞ്ഞുവരുന്ന ബുധനാഴ്ച മലമക്കളിയും അതിനടുത്ത ചൊവ്വാഴ്ച ദേവേന്ദ്രപ്പള്ളും നടത്തുന്നു. ഈ രണ്ടു കളികളിലും സ്വദേശികളായ നായന്മാർ ഭഗവതീസ്തോത്രപരങ്ങളായ ഗാനങ്ങൾ പാടുന്നതിനിടയ്ക്കു, മലയൻ, പള്ളൻ, ചക്കിലിയൻ ഇങ്ങനെ ചില ജാതിക്കാരുടെ വേഷങ്ങൾ ചമഞ്ഞുവന്നു കളിക്കുന്ന പതിവുണ്ടു്. മലമക്കളിക്കുള്ള ദിവസത്തിൽ മലയന്റേയും മലയത്തിയുടേയും വേഷങ്ങൾ രംഗപ്രവേശം ചെയ്യുന്നു. രണ്ടവസരങ്ങളിലും പാടുന്ന പാട്ടുകൾ പ്രായേണ തമിഴാണു്. 

എന്ന പാട്ടു മലമക്കളിയിലുള്ളതാണു്. 
ʻപള്ളുʼ എന്നാൽ ദേവീപ്രീതികരങ്ങളായ ബലികർമ്മങ്ങൾ ചെയ്യുമ്പോൾ പാടുന്ന രാഗം എന്നാണർത്ഥം. ദേവേന്ദ്രനെപ്പോലെ വിജയിയായ പെരുമാൾ ചിറ്റൂർഭഗവതിക്കു ബലിനല്കുമ്പോൾ പാടിയ പാട്ടെന്നായിരിക്കാം പ്രകൃതത്തിൽ പള്ളിന്റെ അർത്ഥം. ഈ പള്ളിൽപെട്ട 

എന്നു തുടങ്ങുന്ന പാട്ടുകൾ ഗോവിന്ദപ്പിള്ള മലയാള ഭാഷാഗ്രന്ഥ ചരിത്രത്തിൽ ഉദ്ധരിച്ചിട്ടുണ്ടു്. 



</doc>
<doc id="271101" url="https://ml.wikipedia.org/wiki?curid=271101" title="മലബാർ റൊട്ടാല">
മലബാർ റൊട്ടാല

ലിത്രേസീ കുടുംബത്തിൽപ്പെട്ട ഒരു സസ്യമാണ് മലബാർ റൊട്ടാല . തെക്കേ ഇന്ത്യയിൽ മാത്രം കാണപ്പെടുന്ന ഈ ഹ്രസ്വായുസ്സായ ഓഷധി വംശനാശഭീഷണിയുള്ള സ്പീഷീസാണ്. ചെങ്കൽപ്പരപ്പുകളിൽ മൺസൂൺ കാലത്ത് രൂപംകൊള്ളുന്ന താൽക്കാലിക വെള്ളക്കെട്ടുകളിലാണ് ഇത് വളരുന്നത്. ധാരാളം ശാഖകളോടെ പടർന്നു വളരുന്ന ഈ ചെടി 15സെ.മീ വരെ ഉയരം വെക്കുന്നു. നിലത്ത് പടരുന്ന തണ്ടുകളുടെ സന്ധികളിൽ നിന്നാണ് വേരുകൾ പുറപ്പെടുന്നത്. ഇലകളും പൂക്കളും ഞെട്ടുകളില്ലാതെ നേരിട്ട് തണ്ടിൽ ചേർന്നിരിക്കുന്നു. വീതികുറഞ്ഞ് നീണ്ട ഇലകൾ അഗ്രം സൂക്ഷമായി രണ്ടായി പിളർന്നതാണ്. ഇളം പിങ്ക് നിറമുള്ള പൂക്കൾ പത്രകക്ഷങ്ങളിൽ വിരിയുന്നു. 
മലമ്പുഴ റൊട്ടാല


</doc>
<doc id="271103" url="https://ml.wikipedia.org/wiki?curid=271103" title="ഒന്നാം ക്ലാസ്സിലെ കേരള മലയാള പാഠപുസ്തകങ്ങൾ">
ഒന്നാം ക്ലാസ്സിലെ കേരള മലയാള പാഠപുസ്തകങ്ങൾ


അക്ഷരമാലാക്രമത്തിൽ വാക്കുകൾ തയ്യാറാക്കി ഒരുക്കിയതായിരുന്നു ഈ പുസ്തകം.എങ്കിലും,താരതമ്യേന എഴുതാൻ എളുപ്പമാായ റ ,ന ,ത , എന്നിവ ചേർന്ന വാക്കുകളായിരുന്നു ആദ്യ പേജിൽ.
തറ,പറ,പന,വല,തല,പത എന്നിങ്ങനെ.


</doc>
<doc id="271117" url="https://ml.wikipedia.org/wiki?curid=271117" title="ചിത്രാ വിശ്വേശ്വരൻ">
ചിത്രാ വിശ്വേശ്വരൻ

ഒരു ഭരതനാട്യ നർത്തകിയാണ് ചിത്രാ വിശ്വേശ്വരൻ. 1992 ൽ പത്മശ്രീ ലഭിച്ചു. ശ്രദ്ധേയമായ നിരവധി നൃത്ത അവതരണങ്ങൾ സംവിധാനം ചെയ്തിട്ടുണ്ട്.
എൻ. പത്മനാഭന്റെയും നർത്തകിയായ രുക്മിണിയമ്മയുടെയും മകളാണ്. കുട്ടിക്കാലത്തേ നൃത്ത പഠനം തുടങ്ങിയ ചിത്ര ലണ്ടനിൽ പാശ്ചാത്യ ശൈലിയിലെ ബാലെ അഭ്യസിച്ചു. അച്ഛൻ അക്കാലത്ത് ഇംഗ്ലണ്ടിലെ ഇന്ത്യൻ ഹൈക്കമ്മീഷനിൽ ഉദ്യോഗസ്ഥനായിരുന്നു. പിന്നീട് കൊൽക്കത്തയിൽ കഥക്, മണിപ്പുരി നൃത്ത രീതികളിലും പരിശീലനം നേടി. പ്രസിദ്ധ നർത്തകിയായിരുന്ന ടി.എ. രാജലക്ഷ്മിയുടെ പക്കൽ പത്തു വർഷത്തോളം ഭരതനാട്യം അഭ്യസിച്ചു.

നൃത്ത സംവിധാനകലയിലും ശ്രദ്ധ പതിപ്പിച്ച അവർ ഇന്ത്യയിലും വിദേശത്തും നിരവധി വേദികളിൽ നൃത്തം അവതരിപ്പിച്ചു. 1970 ൽ ഭരതനാട്യത്തിനുള്ള ദേശീയ സ്കോളർഷിപ്പ് ലഭിച്ചു. നാലു വർഷം വഴുവൂർ രാമയ്യ പിള്ളൈയുടെ പക്കൽ നൃത്തമഭ്യസിച്ചു.

ചെന്നൈയിൽ ചിദംബരം അക്കാദമി ഓഫ് പെർഫോമിംഗ് ആർട്സ് എന്ന നൃത്ത വിദ്യാലയം നടത്തുന്നു.



</doc>
<doc id="271134" url="https://ml.wikipedia.org/wiki?curid=271134" title="വിശാഖദത്തൻ">
വിശാഖദത്തൻ

പൊതുവർഷം നാലാംനൂറ്റാണ്ടിനും ഏഴാം നൂറ്റാണ്ടിനും ഇടയിൽ ജീവിച്ചിരുന്നു എന്നു കരുതപ്പെടുന്ന പ്രസിദ്ധ സംസ്കൃതകവിയും നാടകകൃത്തുമായിരുന്നു വിശാഖദത്തൻ. ചന്ദ്രഗുപ്തമൗര്യന്റെ ജീവിതത്തെ അടിസ്ഥാനമാക്കി ചിട്ടപ്പെടുത്തിയ മുദ്രാരാക്ഷസമാണു് അദ്ദേഹത്തിന്റെ ഏറ്റവും പ്രസിദ്ധമായ കൃതി. മുദ്രാരാക്ഷസം എന്ന നാടകത്തിൽ അദ്ദേഹത്തിന്റെ അച്ഛന്റെ പേർ മഹാരാജാ ഭാസ്ക്കരദത്തനെന്നും മുത്തച്ഛന്റെ പേർ സാമന്തൻ വടേശ്വരദത്തൻ എന്നുമാണെന്നു രേഖപ്പെടുത്തിയിട്ടുണ്ട്. അദ്ദേഹത്തിന്റെ തന്നെ ദേവീചന്ദ്രഗുപ്തം എന്ന നാടകം ശകവംശക്കാരുമായുള്ള യുദ്ധവും അതിലെ വിജയവും പ്രതിപാദിക്കുന്നു. അദ്ദേഹത്തിന്റേതായി പൂർത്തിയാക്കാത്ത മറ്റൊരു കൃതിയുടെ ഭാഗങ്ങളും കണ്ടെടുത്തിട്ടുണ്ട്.


</doc>
<doc id="271136" url="https://ml.wikipedia.org/wiki?curid=271136" title="ദിവ്യകാരുണ്യ ജപമാല">
ദിവ്യകാരുണ്യ ജപമാല

ദിവ്യകാരുണ്യ ജപമാല കാരുണ്യത്തിന്റെ അപ്പസ്തോല എന്ന് അറിയപ്പെടുന്ന വിശുദ്ധ മേരി ഫൗസ്റ്റീന കൊവാല്സ്കക്ക് യേശു ക്രിസ്തു നല്കിയ ദർശനത്തിന്റെ അടിസ്ഥാനത്തിലുള്ള ഒരു റോമൻ കത്തോലിക്ക പ്രാർത്ഥനയാണ്.സിസ്റ്റെർസ് ഓഫ് ഔർ ലേഡി ഓഫ് മേഴ്സി എന്ന സഭയിലെ അംഗമായിരുന്ന ഈ പോളണ്ടുകാരിയായ കന്യാസ്ത്രീയെ ജോൺ പോൾ രണ്ടാമൻ മാർപാപ്പ 2000-ത്തിൽ ഒരു കത്തോലിക്ക വിശുദ്ധയായി പ്രഖ്യാപിച്ചു. യേശുക്രിസ്തുവിന്റെ ദർശനത്തിലും സംഭാഷണത്തിലും നിന്നുമാണ് ഈ പ്രാർത്ഥന ലഭ്യമായതെന്ന് വിശുദ്ധ ഫൗസ്റ്റീന പ്രസ്താവിച്ചിട്ടുണ്ട് . ഈ പ്രാർത്ഥന ചൊല്ലുന്നവർക്കു പ്രത്യേക അനുഗ്രഹങ്ങൾ യേശു ക്രിസ്തു വാഗ്ദാനം ചെയ്തിട്ടുണ്ട് എന്നും വിശുദ്ധ ഫൗസ്റ്റീന പ്രസ്താവിച്ചിട്ടുണ്ട്.



</doc>
<doc id="271141" url="https://ml.wikipedia.org/wiki?curid=271141" title="അവളല്പം വൈകിപ്പോയി">
അവളല്പം വൈകിപ്പോയി

യുണൈറ്റെഡ് പ്രഡ്യൂസേസിന്റെ ബാനറിൽ ജോൺ ശങ്കരമംഗലം സംവിധാനം ചെയ്ത മലയാളചലച്ചിത്രമാണ് അവളല്പം വൈകിപ്പോയി. ഈ ചിത്രം 1971-ലാണ് നിർമിച്ച് പ്രദർശനം തുടങ്ങിയത്.





</doc>
<doc id="271157" url="https://ml.wikipedia.org/wiki?curid=271157" title="ജില്ല (ചലച്ചിത്രം)">
ജില്ല (ചലച്ചിത്രം)



</doc>
<doc id="271161" url="https://ml.wikipedia.org/wiki?curid=271161" title="അലക്സാണ്ടർ പുഷ്കോ">
അലക്സാണ്ടർ പുഷ്കോ

സോവിയറ്റ് അനിമേഷൻ രംഗത്തും ,കളർ ഛായഗ്രഹണത്തിലും സ്പെഷൽ ഇഫക്ട്സിലും പ്രത്യേക സംഭാവനകൾ നൽകിയ ചലച്ചിത്രകാരനായ അലക്സാണ്ടർ പുഷ്കോ(Aleksandr Ptushko), ഉക്രയിനിലെ ലുഗാൻസ്കിൽ 1900 ഏപ്രിൽ 19 നു ജനിച്ചു. (മ:– മാർച്ച് 6, 1973) . സോവിയറ്റ് വാൾട്ട് ഡിസ്നി എന്നു ഇദ്ദേഹം അറിയപ്പെടുന്നുണ്ട്..
മോസ്കോയിലെ മോസ് ഫിലിം സ്റ്റുഡിയോയിൽ ഹ്രസ്വചിത്രങ്ങൾക്ക് പാവകളെ നിർമ്മിച്ചുകൊടുത്തുകൊണ്ടാണ് അദ്ദേഹം തന്റെ കലാജീവിതം ആരംഭിയ്ക്കുന്നത്.
"ബ്രാറ്റ്ഷ്കിൻ" എന്ന കഥാപാത്രമാണ് മാസ്റ്റർപീസ്.
റഷ്യൻ മിഥോളജി,നാടോടിക്കഥകൾ എന്നിവ ചലച്ചിത്രങ്ങൾക്ക് അദ്ദേഹം ആധാരമാക്കുകയുണ്ടായി.



</doc>
<doc id="271165" url="https://ml.wikipedia.org/wiki?curid=271165" title="മോസ് ഫിലിം സ്റ്റുഡിയോ">
മോസ് ഫിലിം സ്റ്റുഡിയോ

സോവിയറ്റ് റഷ്യയിലെ ഏറ്റവും പഴക്കമേറിയ ചലച്ചിത്രനിർമ്മാണ സ്റ്റുഡിയോ ആണ് മോസ് ഫിലിം സ്റ്റുഡിയോ.1920ൽ ആണ് ഈ സംരംഭത്തിനു തുടക്കം കുറിച്ചത്.
അലക്സാണ്ടർ ഖൻഷോങ്കോവ്, എർമലോവ് എന്നിവരായിരുന്നു പ്രധാന തുടക്കക്കാർ.

ബോറിസ് മിഖിൻ സംവിധാനം ചെയ്ത 'ഓൺ ദ് വിങ്സ് സ്കൈവാർഡ്' ("On the Wings Skyward") ആയിരുന്നു സ്റ്റുഡിയോയിൽ നിന്നു പുറത്തിറങ്ങിയ ആദ്യചിത്രം. 


</doc>
<doc id="271174" url="https://ml.wikipedia.org/wiki?curid=271174" title="പാമോയിൽ">
പാമോയിൽ

എണ്ണപ്പനയുടെ കായയിൽ നിന്നു വേർതിരിച്ചെടുക്കുന്ന ഒരു ഭക്ഷ്യ എണ്ണയാണ് പാമോയിൽ. പ്രധാനമായും ആഫ്രിക്കൻ എണ്ണപ്പനയായ എലെയിസ് ഗ്നീനിൻസിസിൽ നിന്നും കൂടാതെ ഒരു ചെറിയ അളവിൽ അമേരിക്കൻ എണ്ണപ്പന എലെയിസ് ഒലീഫീറ, മരിപാ എണ്ണപ്പന അത്താലെ മരിപ എന്നിവയിൽ നിന്നും പാമോയിൽ വേർതിരിച്ചെടുക്കുന്നു.

ഉയർന്ന ബീറ്റാ കരോട്ടിൻ അടങ്ങിയിട്ടുള്ളതിനാൽ പാം ഓയിൽ സ്വാഭാവികമായും ചുവപ്പുനിറത്തിലാണ്.

ഏകദേശം 5000 വർഷം മുമ്പ് തന്നെ മനുഷ്യർ പാമോയിൽ ഉപയോഗിച്ചിരുന്നതായി കണ്ടെത്തിട്ടുണ്ട്. 1800-കളുടെ അന്ത്യത്തിൽ അബീഡോസിലെ ശവക്കുഴിയിൽ നിന്ന് പുരാവസ്തുഗവേഷകർ കണ്ടെത്തിയ പാമോയിലിന് 3000 ബി. സി വരെ പഴക്കമുള്ളതായി കണ്ടെത്തുകയുണ്ടായി. 

പനങ്കായുടെ തോട് ആട്ടിയെടുക്കുന്ന എണ്ണയാണ് പാചക ആവശ്യങ്ങൾക്കുപയോഗിക്കുന്നത്. കായയ്ക്കുള്ളിലെ കുരു ആട്ടിയെടുക്കുന്ന എണ്ണ മറ്റ് മൂല്യവർദ്ധിത ഉൽപ്പന്നങ്ങൾ ഉണ്ടാക്കുന്നതിന് ഉപയോഗിക്കുന്നു. പാചകത്തിൽ വളരെയധികം പ്രാധാന്യമുള്ള എണ്ണയാണ് പാമോയിൽ. വെളിച്ചെണ്ണയെക്കാൾ പൂരിതകൊഴുപ്പുകൾ പാമോയിലിൽ കൂടുതലാണ്. 


</doc>
<doc id="271175" url="https://ml.wikipedia.org/wiki?curid=271175" title="കോൺഫെഡറേഷൻ ഓഫ് ഇൻഡ്യൻ കമ്യൂണിസ്റ്റ്സ് ആൻഡ് ഡെമോക്രാറ്റിക് സോഷ്യലിസ്റ്റ്സ്">
കോൺഫെഡറേഷൻ ഓഫ് ഇൻഡ്യൻ കമ്യൂണിസ്റ്റ്സ് ആൻഡ് ഡെമോക്രാറ്റിക് സോഷ്യലിസ്റ്റ്സ്

ഭാരതത്തിലെ പ്രാദേശിക ഇടതുപക്ഷ-കമ്യൂണിസ്റ്റ് രാഷ്ട്രീയ പാർട്ടികളുടെ കൂട്ടായ്മയാണ് കോൺഫെഡറേഷൻ ഓഫ് ഇൻഡ്യൻ കമ്യൂണിസ്റ്റ്സ് ആൻഡ് ഡെമോക്രാറ്റിക് സോഷ്യലിസ്റ്റ്സ് ആംഗലേയം:"Confederation of Indian Communist and Democratic Socialists" (CICDS).



</doc>
<doc id="271177" url="https://ml.wikipedia.org/wiki?curid=271177" title="മുരളി തുമ്മാരുകുടി">
മുരളി തുമ്മാരുകുടി

ഐക്യരാഷ്ട്ര പരിസ്ഥിതി പ്രോഗ്രാമിൽ (UNEP) ദുരന്ത അപകടസാധ്യതാ ലഘൂകരണ വിഭാഗത്തിന്റെ തലവനാണ് ഡോ. മുരളി തുമ്മാരുകുടി (ജനനം : ആഗസ്റ്റ് 10, 1964). ദുരന്തങ്ങൾ കൈകാര്യം ചെയ്യുന്നതിൽ അന്താരാഷ്ട്രപ്രശസ്തിയും വൈദഗ്ദ്ധ്യവുമുള്ള മുരളി തുമ്മാരുകുടി, ഇന്ത്യൻ മഹാസമുദ്രത്തിലെ സുനാമി (2004), നർഗീസ് ചുഴലിക്കാറ്റ് (മ്യാൻമാർ 2008), വെൻചുവാൻ ഭൂകമ്പം (ചൈന 2008), ഹെയ്ത്തിയിലെ ഭൂകമ്പം (2010), ടൊഹോക്കു സുനാമി (2011), തായ്ലാന്റിലെ വെള്ളപ്പൊക്കം (2011) തുടങ്ങി ഇരുപത്തിയൊന്നാം നൂറ്റാണ്ടിലെ പ്രധാന ദുരന്തമുഖങ്ങളിലെല്ലാം പ്രവർത്തിച്ചിട്ടുണ്ട്. ഇതിനു പുറമെ റുവാണ്ട, ഇറാഖ്, ലെബനൺ, പലസ്തീൻ ടെറിട്ടറികൾ, സുഡാൻ എന്നിവിടങ്ങളിലെ യുദ്ധാനന്തര പാരിസ്ഥിതിക സ്ഥിതി നിർണ്ണയങ്ങളിലും അദ്ദേഹം പ്രവർത്തിച്ചിട്ടുണ്ട്.

ഐക്യരാഷ്ടസംഘടനയിലെത്തും മുമ്പ് ഷെൽ ഗ്രൂപ്പിന്റെ എണ്ണക്കമ്പനികളിൽ പരിസ്ഥിതി ഉപദേശകനായിരുന്നു. ഈ കാലയളവിൽ തെക്കു കിഴക്കേ ഏഷ്യ, മധ്യ പൂർവ്വേഷ്യ എന്നിവിടങ്ങളിൽ എണ്ണ പടരലും എണ്ണക്കിണർ അഗ്നിബാധയുമായും ബന്ധപ്പെട്ട എണ്ണമറ്റ പാരിസ്ഥിതിക പ്രശ്‌നങ്ങളിൽ അദ്ദേഹത്തിന്റെ ശ്രദ്ധ പതിഞ്ഞിട്ടുണ്ട്.

എറണാകുളം ജില്ലയിലെ പെരുമ്പാവൂരിനടുത്ത് വെങ്ങോല സ്വദേശിയായ മുരളി തുമ്മാരുകുടി കാൺപൂരിലെ ഇന്ത്യൻ ഇൻസ്റ്റിറ്റിയൂട്ട് ഓഫ് ടെക്‌നോളജിയിൽ നിന്നും പരിസ്ഥിതി എൻജിനീയറിങ്ങിൽ ഗവേഷണബിരുദം നേടിയിട്ടുണ്ട്. ഇന്റർനാഷണൽ ലീഡർഷിപ്പ് അക്കാദമിയിലെ (യുണൈറ്റഡ് നേഷൻസ് സർവകലാശാല) പൂർവ്വവിദ്യാർത്ഥിയും ബെർക്കിലി ആസ്ഥാനമായ യൂണിവേഴ്‌സിറ്റി ഓഫ് കാലിഫോർണിയയിലെ 'ബെഹർ ഫെല്ലോ'യുമാണ്. ശ്രദ്ധേയമായ അന്താരാഷ്ട്ര ജേണലുകളിൽ മുരളിയുടെ നിരവധി ലേഖനങ്ങൾ പ്രസിദ്ധീകരിക്കപ്പെട്ടിട്ടുണ്ട്.

ദുരന്ത അപകടസാധ്യതാ ലഘൂകരണ വിഭാഗത്തിന്റെ തലവനെന്ന നിലയിൽ ആവാസവ്യവസ്ഥ അധിഷ്ഠിതമായ ദുരന്താഘാത ലഘൂകരണത്തിനുള്ള ഐക്യരാഷ്ട്ര പരിസ്ഥിതി പ്രോഗ്രാമിന്റെ പ്രവർത്തന പരിപാടികൾക്ക് മുരളി ചുക്കാൻ പിടിക്കുന്നു. പരിസ്ഥിതിക്കും ദുരന്താഘാത ലഘൂകരണത്തിനുമുള്ള, യുഎൻഡിപിയും ഐയുസിഎന്നും, ഐഎസ്ഡിആറും ഉൾപ്പെടെയുള്ള 17 അന്താരാഷ്ട്ര സംഘടനകളുടെ പങ്കാളിത്തത്തിൽ (Patnership for Environment and Disaster Risk Reduction (PEDRR)) മുരളിക്ക് സുപ്രധാന ചുമതലയാണുള്ളത്. ഏഷ്യ, ആഫ്രിക്ക, യൂറോപ്പ്, തെക്കേ അമേരിക്ക എന്നിവിടങ്ങളിൽ നിന്നുള്ള സർവകലാശാലകളുടെ ശൃംഖലയായ സെന്റർ ഫോർ നാച്വറൽ റിസോഴ്‌സസ് ആന്റ് ഡവലപ്‌മെന്റിന്റെ ഉപദേശകസമിതിയംഗം കൂടിയാണ് അദ്ദേഹം. 2011 ൽ CNRD യും PEDRR ഉം ചേർന്ന് ആവാസവ്യവസ്ഥ അധിഷ്ഠിതമായ ദുരന്താഘാത ലഘൂകരണത്തിൽ ആഗോളതലത്തിൽ മാസ്റ്റർ ബിരുദ പ്രോഗ്രാമുകൾക്ക് തുടക്കം കുറിച്ചു. 

ആഗോളതലത്തിലുള്ള പ്രവർത്തനങ്ങൾക്കു പുറമെ ഭാരതത്തിലെ വിവിധ സംഘടനകളുമായി ചേർന്ന് സുരക്ഷയും ദുരന്താഘാത ലഘൂകരണവുമായി ബന്ധപ്പെട്ട ബോധവൽക്കരണ പ്രവർത്തനങ്ങളെ മുരളി പിന്തുണയ്ക്കുന്നുണ്ട്. യാത്രകളോട് ആർത്തി പുലർത്തുന്ന മുരളി ചരിത്രവും ഭൂമിശാസ്ത്രവും ചിരിയും ചിന്തയും കലർത്തി 'തുമ്മാരുകുടിക്കഥകൾ' എന്ന പേരിൽ ബ്ലോഗെഴുത്തിനും സമയം കണ്ടെത്തുന്നു. മാതൃഭൂമി ഓൺലൈനിൽ അദ്ദേഹം എഴുതിയ ഒരിടത്തൊരിടത്ത് എന്ന പംക്തിക്ക് ധാരാളം വായനക്കാർ ഉണ്ട്. 2018-ൽ ഹാസ്യ സാഹിത്യത്തിനുള്ള കേരള സാഹിത്യ അക്കാദമി പുരസ്കാരം ലഭിച്ചു. ചില നാട്ടുകാര്യങ്ങൾ എന്ന ഹാസ്യസാഹിത്യ ഗ്രന്ഥത്തിനായിരുന്നു പുരസ്കാരം.




</doc>
<doc id="271178" url="https://ml.wikipedia.org/wiki?curid=271178" title="വില്ല്യം ഡി സിട്ടർ">
വില്ല്യം ഡി സിട്ടർ

ഡച്ച് ഗണിതജ്ഞനും, ജ്യോതിശാസ്ത്രജ്ഞനുമായിരുന്നു വില്ല്യം ഡി സിട്ടർ .(ജ:6 മെയ് 1872 –മ: 20 നവം: 1934) ) "ലീഡൻ" സർവ്വകലാശാലയിലെ അദ്ധ്യാപകനും, ലീഡൻ വാനനിരീക്ഷണ കേന്ദ്രത്തിന്റെ മേധാവിയുമായിരുന്നു സിട്ടർ.

ഐൻസ്റ്റീൻ ആവിഷ്കരിച്ച പ്രാപഞ്ചികസ്ഥിരാങ്കത്തെ ഒഴിവാക്കി പ്രപഞ്ചം വികസിച്ചുകൊണ്ടിരിയ്ക്കുകയാണ് എന്ന് സിട്ടർ അഭിപ്രായപ്പെടുകയുണ്ടായി. പ്രപഞ്ചഘടനാശാസ്ത്രത്തിൽ പ്രധാന സംഭാവനകൾ അദ്ദേഹം നൽകുകയുണ്ടായി.
"ഇരുണ്ട പിണ്ഡത്തെ"ക്കുറിച്ചുള്ള നിരീക്ഷണങ്ങളും സിട്ടറെ ശ്രദ്ധേയനാക്കിയിരുന്നു.




</doc>
<doc id="271188" url="https://ml.wikipedia.org/wiki?curid=271188" title="മംഗലേഷ് ഡബ്രാൾ">
മംഗലേഷ് ഡബ്രാൾ

കേന്ദ്ര സാഹിത്യ അക്കാദമി പുരസ്കാരം നേടിയ ഹിന്ദി കവിയാണ് മംഗലേഷ് ഡബ്രാൾ ( ജനനം :16 മേയ് 1948). അഞ്ചു കാവ്യ സമാഹാരങ്ങളും ഒരു യാത്രാ വിവരണവും പ്രസിദ്ധീകരിച്ചു.

ഉത്തരാഖണ്ഡിൽ ജനിച്ചു. ഡൽഹിയിലെ വിവിധ പത്ര മാസികകളിൽ പ്രവർത്തിച്ചു. നാഷണൽ ബുക്ക് ട്രസ്റ്റുമായി ബന്ധപ്പെട്ട് പ്രവർത്തിക്കുന്നു. 'ഹം ജോ ദേഖ്തേ ഹൈം' എന്ന കൃതിക്ക് 2000 ൽ കേന്ദ്ര സാഹിത്യ അക്കാദമി പുരസ്കാരം ലഭിച്ചു. നിരവധി വിദേശ ഭാഷകളിൽ കവിതകൾ വിവർത്തം ചെയ്യപ്പെട്ടിട്ടുണ്ട്.




</doc>
<doc id="271201" url="https://ml.wikipedia.org/wiki?curid=271201" title="ഉമ്മാടെ ദുഃഖം">
ഉമ്മാടെ ദുഃഖം

മലയാളത്തിലെ ആദ്യ വിലാപകാവ്യമാണ് അർണോസ് പാതിരി രചിച്ച ഉമ്മാടെ ദുഃഖം. പതിനെട്ടാം നൂറ്റാണ്ടിന്റെ ആദ്യ ഘട്ടത്തിൽ രചിക്കപ്പെട്ട 'ഉമ്മാടെ ദുഃഖം' 1862 ൽ കൊച്ചി ഈനാശ് അച്ചുകൂടത്തിൽ നിന്നാണ് ആദ്യമായി അച്ചടിച്ചത്. ആദ്യ വിലാപ കാവ്യമായി നിരൂപകർ വിലയിരുത്തുന്ന സി.എസ്. സുബ്രഹ്മണ്യൻ പോറ്റിയുടെ ഒരു വിലാപം (1902) രചിക്കപ്പെടുന്നതിനു നാൽപ്പത് വർഷം മുമ്പാണ് ഈ കൃതി പ്രസിദ്ധപ്പെടുത്തിയത്. 

അർണോസ് പാതിരിയുടെ ആദ്യ രചനയായ കൂതാശപ്പാന എന്ന പുത്തൻ പാനയോടൊപ്പം അച്ചടിച്ചതിനാൽ അതിന്റെ ഭാഗമാണെന്ന ധാരണയിൽ ഒരു കീർത്തനം എന്ന നിലയിലാണ് സാഹിത്യ ചരിത്രകാരന്മാർ അതിനെ പരിഗണിച്ചിരുന്നത്.


</doc>
<doc id="271210" url="https://ml.wikipedia.org/wiki?curid=271210" title="ഏരിയൽ ഷാരോൺ">
ഏരിയൽ ഷാരോൺ

ഇസ്രായേലിലെ മുൻ പ്രധാനമന്ത്രിയാണ് ഏരിയൽ ഷാരോൺ (26 ഫെബ്രുവരി 1928 - 11 ജനുവരി 2014). പട്ടാളകമാൻഡറായ ഷാരോൺ 2001-2006 കാലത്താണ് ഇസ്രായേൽ പ്രധാനമന്ത്രിയായത്. ആധുനിക ഇസ്രയേൽ രൂപീകരണത്തിന് മുഖ്യ പങ്കുവഹിച്ച ഭരണാധികാരിയായിരുന്നു. 'ബുൾഡോസർ' എന്ന അപരനാമത്തിലറിയപ്പെടത്തക്ക വണ്ണം നിർദയരീതികളായിരുന്നു അദ്ദേഹത്തിന്റേത്. ഷാരോൺ മന്ത്രിയായിരുന്ന കാലത്താണ് ഇസ്രായേലിനെ വെസ്റ്റ് ബാങ്കിൽനിന്ന് വേർതിരിയ്ക്കുന്ന വിവാദ മതിൽ നിർമ്മാണത്തിന് തുടക്കം കുറിയ്ക്കപ്പെട്ടത്.
പലസ്തീനിലെ കഫ്റ് മലാലിലെ ജൂതകുടുംബത്തിലാണ് ഏരിയൽ ഷീനെർമാന്റെ ജനനം. തെൽ അവീവ് സർവകലാശാല, ജറൂസലം ഹീബ്രു സർവകലാശാല എന്നിവിടങ്ങളിൽ വിദ്യാഭ്യാസം നേടിയ അദ്ദേഹം സൈനികനായാണ് ഔദ്യോഗിക ജീവിതം ആരംഭിച്ചത്. പത്താംവയസ്സിൽ സയണിസ്റ്റ് യുവജനപ്രസ്ഥാനമായ ഹസാദെയിൽ പ്രവർത്തിച്ചു. പതിനാലാംവയസ്സിൽ യുവജനമുന്നണിയിൽ ഒരാഴ്ചത്തെ ആയുധ പരിശീലനം നേടി. അതേവർഷം ജൂതൻമാരുടെ അർധസൈനിക സംഘടനയായ ഹഗാനയിൽ ചേർന്നു.
1948 മെയ് 14-ന് ഇസ്രായേൽ രാഷ്ട്രപ്രഖ്യാപനമുണ്ടായപ്പോൾ ഹഗാന ഇസ്രായേൽ പ്രതിരോധ സേനയായി. ലാറ്റ്‌റൺ യുദ്ധത്തിൽ ആഴത്തിൽ മുറിവേറ്റെങ്കിലും വീര്യംവിടാതെ പോരാടിയതിന് ഷീനെർമാന്റെ ധീരതയെ പ്രകീർത്തിച്ച് ഇസ്രായേലിന്റെ പ്രഥമപ്രധാനമന്ത്രിയായിരുന്ന ഡേവിഡ് മെൻ ഗുറിയോൺ 'ഷാരോൺ' എന്ന പുതിയ പേരു നൽകി. ഹീബ്രു ഭാഷയിൽ പടച്ചട്ടയെന്നാണീ വാക്കിനർഥം. 

ഇസ്രായേലിന്റെ സ്വാതന്ത്ര്യപോരാട്ടം അവസാനിച്ചപ്പോൾ ഷാരോൺ ഒരു കമ്പനിയുടെ കമാൻഡറായിരുന്നു. സൂയസ് പ്രതിസന്ധികാലത്ത് മേജറായി. 1969-ലെ ആറുദിനയുദ്ധത്തിൽ മേജർ ജനറലായി പ്രധാന പങ്ക് വഹിച്ചു. 1983ൽ നൂറുകണക്കിന് ആളുകളുടെ മരണത്തിന് ഇടയാക്കിയ പലസ്തീൻ അഭയാർത്ഥിക്യാമ്പ് ആക്രമണത്തിന്റെ ഉത്തരവാദിത്തം സ്വയം ഏറ്റെടുത്തു. 1973-ൽ പട്ടാളത്തിൽനിന്ന് വിരമിച്ചു.
സബ്റ, ശാത്തീല ക്യാമ്പുകളിലെ നൂറുകണക്കിന് പാലസ്തീനി അഭയാർഥികളെ വെടിവെച്ചു കൊല്ലാൻ നേതൃത്വം നൽകിയത് ഷാരണായിരുന്നുവെന്ന് കരുതപ്പെടുന്നു. സ്വബ്‌റ-ശാത്തീല കൂട്ടക്കൊല എന്നറിയപ്പടുന്ന ഈ സംഭവത്തെ ക്രിമിനൽ കൂട്ടക്കൊലയെന്നാണ് 1982 ൽ യു.എൻ രക്ഷാസമിതി 521ാം നമ്പർ പ്രമേയത്തിൽ വിശേഷിപ്പിച്ചിരുന്നു. ഇന്ത്യ ഈ പ്രമേയത്തെ അനുകൂലിച്ചു. സബ്റ, ശാത്തീല സംഭവം അന്വേഷിക്കാൻ പടിഞ്ഞാറൻ ലോകത്തെ പ്രമുഖർ നിയോഗിച്ച മുൻ ഐറിഷ് വിദേശകാര്യമന്ത്രി ഷോൺ മെക്ബ്രൈഡിന്റെ നേതൃത്വത്തിലുള്ള കമീഷൻ കൂട്ടക്കൊലക്ക് ഇസ്രായേൽ രാഷ്ട്രത്തിനുള്ള പങ്ക് വെളിച്ചത്തുകൊണ്ടുവന്നിരുന്നു. ഇസ്രായേൽ കഹാൻ കമീഷനെ നിയോഗിച്ചു. കമ്മീഷനും സംഭവത്തിൽ ഷാരോണിന്റെ പങ്ക് ചൂണ്ടിക്കാട്ടിയിരുന്നു. ഇതേ തുടർന്ന് പ്രതിരോധമന്ത്രി പദവി ഷാരോണിന് ഒഴിയേണ്ടിവന്നു. ഇതെ തുടർന്ന് ഇദ്ദേഹത്തിനു 'ബെയ്‌റൂട്ടിലെ അറവുകാരൻ' എന്ന പേരു വീണു.

സൈന്യത്തിൽനിന്ന് വിരമിച്ച ഷാരോൺ, വലതുപക്ഷ ലിക്ക്വിഡ് പാർട്ടിയുണ്ടാക്കി. ഇടയ്ക്കുവെച്ച് രാഷ്ട്രീയപ്രവർത്തനം നിർത്തി വീണ്ടും യുദ്ധ രംഗത്തിറങ്ങി. പ്രധാനമന്ത്രി യിഷാക് റാബിന്റെ സുരക്ഷാഉപദേഷ്ടാവായി പ്രവർത്തിച്ച അദ്ദേഹം പിന്നീട് കൃഷിമന്ത്രിയായും പ്രതിരോധമന്ത്രിയായും അടിസ്ഥാനസൗകര്യവികസനമന്ത്രിയായും വിദേശകാര്യമന്ത്രിയായും നിർണായക സ്ഥാനങ്ങളിൽ പ്രവർത്തിച്ചു. 2001-ൽ പ്രധാനമന്ത്രിയായി. 

1982-ൽ ഇരുപതിനായിരത്തോളം പേരുടെ മരണത്തിനിടയാക്കിയ ഇസ്രായേലിന്റെ ലബനൻ അധിനിവേശം ഷാരോൺ പ്രതിരോധമന്ത്രിയായിരുന്നപ്പോഴായിരുന്നു. ലിക്യുഡ് പാർട്ടി പ്രതിനിധിയായി 2001 മുതൽ 2006 വരെ പ്രധാനമന്ത്രിയായിരുന്ന ഷാരോൺ, തീവ്ര പലസ്തീൻ വിരുദ്ധ വികാരം പ്രചരിപ്പിച്ചാണ് ഇസ്രയേൽ രാഷ്ട്രീയത്തിൽ പ്രവേശിക്കുന്നത്. 2005-ൽ ഗാസാ മുനമ്പിലെ കുടിയേറ്റങ്ങൾ അവസാനിപ്പിക്കാനും പണിത കെട്ടിടങ്ങൾ പൊളിക്കാനുമുള്ള തീരുമാനം ഷാരോണിലെ സ്വന്തം പാർട്ടിക്കുതന്നെ അനഭിമതനാക്കി. തിരഞ്ഞെടുപ്പിൽ മത്സരിക്കാൻ കാദിമ എന്ന പേരിൽ പുതിയ പാർട്ടിയുണ്ടാക്കിയെങ്കിലും പക്ഷാഘാതത്തെത്തുടർന്ന് കിടപ്പിലായി. 2006-ൽ രണ്ടാമത്തെ പക്ഷാഘാതമുണ്ടായതിനെത്തുടർന്ന് മരണം വരെ എട്ട് വർഷമായി അബോധാവസ്ഥയിൽ ചികിത്സയിലായിരുന്നു.
പലസ്തീനും അനുകൂല രാഷ്ട്രങ്ങളും ഷാരോണിനെ അന്താരാഷ്ട്ര ക്രിമനിൽകോടതിയിൽ വിചാരണചെയ്യാൻ ആഗ്രഹിച്ചു. അദ്ദേഹത്തിന്റെ മരണത്തെ ചരിത്രനിമിഷമെന്നാണ് ഹമാസ് വിശേഷിപ്പിച്ചത്.




</doc>
<doc id="271212" url="https://ml.wikipedia.org/wiki?curid=271212" title="ബെർനോളി സിദ്ധാന്തം">
ബെർനോളി സിദ്ധാന്തം

ബെർനോളി സിദ്ധാന്തം("Bernoulli's principle") പ്രസ്താവിക്കുന്നത് കാല്‌പനികമായ ശ്യാനത(viscosity) ഇല്ലാത്ത ഒരു ദ്രാവകം ഒഴുകുമ്പോൾ മർദ്ദം കുറഞ്ഞാൽ ദ്രാവകം അതിന്റെ വേഗത വർദ്ധിപ്പിക്കുകയും ചെയ്യുന്നു

സ്വിസ്സ് ഊർജ്ജതന്ത്രജ്ഞനായ ഡാനിയൽ ബെർനോളി 1738 ൽ രൂപപ്പെടുത്തിയതാണ് ബെർനോളി സിദ്ധാന്തം


</doc>
<doc id="271217" url="https://ml.wikipedia.org/wiki?curid=271217" title="ബോബനും മോളിയും (ചലച്ചിത്രം)">
ബോബനും മോളിയും (ചലച്ചിത്രം)

ആർ എ പ്രൊഡക്ഷൻസിന്റെ ബാനറിൽ രവി എബ്രഹാം നിർമിച്ച മലയാളചലച്ചിത്രമാണ് ബോബനും മോളിയും. കാർമൽ പിക്ചേഴ്സ് വിതരണം ചെയ്ത ബോബനും മോളിയും കേരളക്കരയിൽ 1971 ഏപ്രിൽ 30-ന് പ്രദർശനം തുടങ്ങി.






</doc>
<doc id="271226" url="https://ml.wikipedia.org/wiki?curid=271226" title="ബൾക്ക് ഡീൽ">
ബൾക്ക് ഡീൽ

ഓഹരിക്കമ്പോളത്തിൽ സാധാരണ ഉപയോഗിയ്ക്കുന്ന ഒരു സംജ്ഞയാണ് ബൾക്ക് ഡീൽ.
കമ്പോളത്തിന്റെ ഗതി അനുസരിച്ച് രാവിലെ പ്രവർത്തനസമയത്തിന്റെ തുടക്കം മുതൽ വ്യാപാരം അവസാനിപ്പിയ്ക്കുന്നതുവരെയുള്ള സമയത്ത് ഒരു കമ്പനിയുടെ മൊത്തം ഓഹരികളുടെ 0.5 ശതമാനത്തിൽ അധികം ഒരൊറ്റ കരാർ കൊണ്ടു മാത്രം നടക്കുന്ന ഇടപാടിനെയാണ് ബൾക്ക് ഡീൽ എന്നുപറയുന്നത്. ഇതിൽ ഇടപെടുന്ന ദല്ലാൾ സ്ഥാപനം വിനിമയം സംബന്ധിച്ച വിവരം പ്രത്യേക സോഫ്റ്റ് വയർ (Data Upload Software) മുഖേന എക്സേഞ്ചിനെ അറിയിയ്ക്കേണ്ടതുണ്ട്. പൊതുജനങ്ങൾക്കും ഈ വിവരം ലഭ്യമാണ്.



</doc>
<doc id="271230" url="https://ml.wikipedia.org/wiki?curid=271230" title="ബ്ലോക്ക് ഡീൽ">
ബ്ലോക്ക് ഡീൽ

ഓഹരിക്കമ്പോളത്തിൽ സാധാരണ ഉപയോഗിയ്ക്കുന്ന ബൾക്ക് ഡീൽ പോലെ മറ്റൊരു സംജ്ഞയാണ് ബ്ലോക്ക് ഡീൽ.. ഒരു പ്രത്യേക ജാലകത്തിലൂടെ നിശ്ചിതസമയത്ത് അതായത് രാവിലെ 9.55 മുതൽ 10.30 വരെ ഓഹരികൾ ഒരൊറ്റ കരാറിലൂടെ വാങ്ങുകയും വിൽക്കുകയും ചെയ്യുന്ന ഇടപാടിനെയാണ് ബ്ലോക്ക് ഡീൽ എന്നു വിശേഷിപ്പിയ്ക്കുന്നത്.

ഈ ഇടപാടിൽ 5 ലക്ഷം ഓഹരികളോ, അതോ 5 കോടി രുപയുടെ മൂല്യമോ ഉണ്ടായിരിയ്ക്കണം എന്നു വ്യവസ്ഥയുണ്ട്.



</doc>
<doc id="271232" url="https://ml.wikipedia.org/wiki?curid=271232" title="മൊളസ്ക">
മൊളസ്ക

കടലിൽ കാണപ്പെടുന്ന ജീവികളിൽ ഏറ്റവും കൂടുതൽ ഉൾപ്പെടുന്ന ഫൈലമാണ് മൊളസ്ക്. പേരുനൽകപ്പെട്ടിട്ടുള്ള കടൽ ജന്തുക്കളിൽ ഏകദേശം 23% ഈ ഫൈലത്തിൽ പെടുന്നു. ധാരാളം മൊളസ്കുകൾ ശുദ്ധജലത്തിലും കരയിലുമുള്ള ആവാസവ്യവസ്ഥകളിലും കാണപ്പെടുന്നുണ്ട്. വലിപ്പത്തിലും ശരീരഘടനയിലും മാത്രമല്ല, , [[ആവാസത്തിലും ഇവ വലിയ വൈജാത്യം പ്രകടിപ്പിക്കുന്നുണ്ട്. 9-ഓ 10-ഓ [[taxonomic|ടാക്സോണമിക]] [[class (biology)|ക്ലാസ്സുകളായാണ്]] ഈ [[phylum|സാധാരണഗതിയിൽ]] വിഭജിക്കപ്പെടുന്നത്. ഇതിൽ രണ്ടെണ്ണം പൂർണ്ണമായി [[extinct|കുറ്റിയറ്റുപോയിട്ടുണ്ട്]]. [[squid|സ്ക്വിഡ്]], [[cuttlefish|കട്ടിൽഫിഷ്]] [[octopus|ഒക്റ്റോപസ്]] എന്നിവപോലുള്ള [[Cephalopod|സെഫാലോപോഡ്]] മൊളസ്കുകൾ [[invertebrate|നട്ടെല്ലില്ലാത്ത]] ജീവികളിൽ ഏറ്റവും മികച്ച [[neurobiology|നാഡീവ്യൂഹമുള്ള]] ജീവികളിൽ പെടുന്നു. [[giant squid|ജയന്റ് സ്ക്വിഡ്]], [[colossal squid|കൊളോസൽ സ്ക്വിഡ്]] എന്നിവ അറിയപ്പെടുന്നതിൽ ഏറ്റവും വലിയ അകശേരുകികളിൽ പെടുന്നു. വർഗ്ഗീകരിക്കപ്പെട്ട [[species|സ്പീഷീസുകളിൽ]] പെട്ട ഏറ്റവും അംഗങ്ങളുള്ള മൊളസ്കുകളിൽ [[gastropod|ഗാസ്ടോപോഡുകൾ]] ([[snail|ഒച്ചുകളൂം]] [[slug|സ്ലഗുകളും]]) പെടുന്നു. ആകെ സംഖ്യയിൽ ഇവ 80% വരും. മൊളസ്കുകളെപ്പറ്റി പഠിക്കുന്ന ശാസ്ത്രശാഖയെ [[malacology|മലാകോളജി]] എന്നാണ് വിളിക്കുന്നത്.



</doc>
<doc id="271238" url="https://ml.wikipedia.org/wiki?curid=271238" title="പോൾ മണലിൽ">
പോൾ മണലിൽ

ഒരു മലയാള പത്രപ്രവർത്തകനും സാഹിത്യ ചരിത്രകാരനുമാണ് പോൾ മണലിൽ (ജനനം : 21 ആഗസ്റ്റ് 1955). 'കേരളത്തിലെ ഭാഷാന്യൂനപക്ഷങ്ങൾ' എന്ന കൃതിക്ക് 2008 ലെ കേരള സാഹിത്യ അക്കാദമി എൻഡോവ്മെന്റ് പുരസ്കാരം നേടിയിട്ടുണ്ട്. 
കൊല്ലം ജില്ലയിലെ പത്തനാപുരത്ത് മണലിൽ എം.ജി അലക്സാണ്ടറുടെയും പളളിപ്പാട് കുമ്പപ്പുഴ പെരും കോയിക്കൽ കെ.സി ഏലിയാമ്മയുടെയും മകനാണ്. പത്തനാപുരം സെന്റ്‌ സ്‌റ്റീഫൻസ്‌, തിരുവനന്തപുരം മാർ ഈവാനിയോസ്‌, മൈസൂർ യൂണിവേഴ്‌സിറ്റി ഡിപ്പാർട്ട്‌മെന്റ്‌ എന്നിവിടങ്ങളിൽ പഠിച്ചു. കാലിക്കറ്റ് സർവകലാശാലയിൽ നിന്നും പത്രപ്രവർത്തനത്തിന് ഡോക്ടറേറ്റ് നേടി. പത്രപ്രവർത്തനത്തിലും ഇംഗ്ലീഷ് സാഹിത്യത്തിലും ബിരുദാനന്തര ബിരുദം നേടി. മലയാളമനോരമയിൽ അസിസ്റ്റന്റ് എഡിറ്ററായിരുന്നു. കേരള സംസ്ഥാന ബാലസാഹിത്യ ഇൻസ്റ്റിറ്റ്യൂട്ടിന്റെ ഡയറക്ടറും തളിര് മാസികയുടെ പത്രാധിപരും ആയി പ്രവർത്തിച്ചിരുന്നു. ഇംഗ്ലീഷിലും മലയാളത്തിലും പതിനഞ്ചു പുസ്‌തകങ്ങൾ എഡിറ്റു ചെയ്‌തു പ്രസിദ്ധീകരിച്ചു. കേന്ദ്ര ഫിലിം സെൻസർ ബോർഡിൽ അംഗമായിരുന്നു. 




</doc>
<doc id="271249" url="https://ml.wikipedia.org/wiki?curid=271249" title="അർക്കാദി ഗൈദർ">
അർക്കാദി ഗൈദർ

ഒരു സോവിയറ്റ് എഴുത്തുകാരനായിരുന്നു അർക്കാദി ഗൈദർ എന്നറിയപ്പെട്ട അർക്കാദി പെട്രൊവിച്ച് ഗൊൾക്കൊവ് (1904 ജനുവരി 22 - 1941 ഒക്റ്റോബർ 26) . അദ്ദേഹത്തിന്റെ കുട്ടികൾക്കായുള്ള രചനകൾ വളരെ പ്രസിദ്ധമായിരുന്നു.

ഇന്നത്തെ റഷ്യയിലെ കുർസ്ക് ഒബ്ലാസ്റ്റ് എന്ന റഷ്യൻ സാമ്രാജ്യത്തിലെ എൽഗൊവി ൽ അധ്യാപക കുടുംബത്തിൽ ആണ് ഗൈദർ ജനിച്ചത്. അർസാമാസിൽ ബാല്യം ചെലവഴിച്ച അദ്ദേഹം 1918 ഓഗസ്റ്റിൽ 14 വയസ്സിൽ ബോൾഷെവിക്കിൽ ചേർന്നു. ആ വർഷം ഡിസംബറിൽ തന്നെ റെഡ് ആർമി സന്നദ്ധപ്രവർത്തകനുമായി. റഷ്യൻ ആഭ്യന്തര യുദ്ധത്തിൽ 16 വയസ്സുണ്ടായിരുന്ന ആദ്ദേഹം ഒരു റെജിമെന്റിന്റെ കമാണ്ടറായി.ആദ്ദേഹം പല കമ്മ്യൂണിസ്റ്റു വിരുദ്ധകലാപങ്ങളെയും ആടിച്ചമർത്തി. പല സന്ദർഭങ്ങളിലും യുദ്ധങ്ങളിൽ ഗൈദറിനു മുറിവേറ്റിട്ടുണ്ട്. രോഗം മൂലം കരസേനയിൽ നിന്നും 1924ൽ വിരമിച്ച അദ്ദേഹം ഒരു വർഷത്തിനു ശേഷം തന്റെ സാഹിത്യപ്രവർത്തനം ആരംഭിച്ചു. അദ്ദേഹത്തിന്റെ ആദ്യരചനയായ "ആർ വി എസ്"(1926) പല തരത്തിലും പിൽക്കാല ജീവിതത്തെ നിർണ്ണയിച്ചു. ഗൈദർ ബാലസാഹിത്യരചനയെന്ന തന്റെ മേഖല കണ്ടെത്തി. ആദ്ദേഹം വിപ്ലവ സമരങ്ങളുടെയും കാല്പനികതയുടെയും സഹവർത്തിത്വത്തിന്റെയും കഥകൾ പറഞ്ഞു. ആദ്ദേഹത്തിന്റെ തിമൂറും കൂട്ടരും(1940) എന്ന കഥ അദ്ദേഹത്തെ വളരെ പ്രസിദ്ധനാക്കി. ഇതിലെ തിമുർ എന്ന കഥാപാത്രം ഗൈദറിന്റെ മകൻ തന്നെയാണ്. ഇതിലെ നിസ്സ്വാർത്ഥനായ യുവാവായ നായക കഥാപാത്രം സോവിയറ്റ് റഷ്യയിലുടനീളം തിമൂർ പ്രസ്ഥാനം എന്ന ബാലജന മുന്നേറ്റത്തിനു ഇടയാക്കി.
രണ്ടാം ലോകമഹായുദ്ധത്തിന്റെ ആദ്യ ദിനങ്ങളിൽ,"കൊംസൊമൊൽസ്കയ പ്രാവ്ദ" യുടെ പ്രത്യേക പ്രതിനിധിയായി യുദ്ധമുന്നണിയിലേയ്ക്കു ഗൈദർ അയയ്ക്കപ്പെട്ടു. 1941 ലെ ശരത്കാലത്തു അദ്ദേഹവും മറ്റു സൈനികരും ജെർമൻ സേനയാൽ വളയപ്പെട്ടു. ഒൿറ്റോബർ 26 നു ഒരു പോരാട്ടത്തിൽ മരണമടയുകയും ചെയ്തു. ഗൈദറിന്റെ ബഹുമാനാർഥം അദ്ദേഹത്തെ അടക്കം ചെയ്ത കനേവ് എന്ന പട്ടണത്തിൽ 1953ൽ ഒരു സ്മാരകം നിർമ്മിക്കപ്പെട്ടു. ഗൈദറിന് അനേകം മെഡലുകളും സ്ഥാനക്കയറ്റങ്ങളും ലഭിച്ചിട്ടുണ്ട്. അദ്ദേഹത്തെപ്പറ്റി മൂന്ന് ജീവചരിത്ര ചലച്ചിത്രങ്ങളും റഷ്യയിൽ പുറത്തിറങ്ങിയിട്ടുണ്ട്. ഗൈദറിന്റെ പുസ്തകങ്ങൾ ആനേകം ഭാഷകളിൽ തർജ്ജമ ചെയ്തിട്ടുണ്ട്.

അർക്കാദി ഗൈദറിന്റെ പിതാവ് പ്യോതർ ഇസിദറോവിച്ച് ഗോലിക്കോവ് ഒരു തോഴിലാളി കുടുംബത്തിൽ ജനിച്ച അദ്ധ്യാപകനായിരുന്നു. 1917ലെ വിപ്ലവത്തിനു ശേഷം അദ്ദേഹം റെഡ് ആർമി കമ്മിസാർ ആയി. അമ്മ ഒരു സാർ പക്ഷക്കാരനായ ആർമി ഓഫീസറുടെ മകളായിരുന്നു. വിപ്ലവശേഷം അവർ ഒരു ഡോക്ടർ ആയിത്തീർന്നു. അർക്കാദി ഈ ദമ്പതികളുടെ 4 മക്കളിൽ മൂത്തയാൾ ആയിരുന്നു. നതാലിയ, ഓൾഗ, യെക്കതെറീന എന്നിവരായിരുന്നു അദ്ദേഹത്തിന്റെ സഹോദരിമാർ.

റഷ്യൻ വാണിജ്യകാര്യ വിദഗ്ദ്ധനായ യെഗോർ ഗൈദർ അർക്കാദി ഗൈദറിന്റെ കൊച്ചുമകൻ ആകുന്നു. റഷ്യൻ അഡ്മിറൽ ആയ തിമൂർ ഗൈദർ ആണ് അദ്ദേഹത്തിന്റെ മകൻ.




</doc>
<doc id="271258" url="https://ml.wikipedia.org/wiki?curid=271258" title="എറണാകുളം ജില്ലാ പഞ്ചായത്ത്">
എറണാകുളം ജില്ലാ പഞ്ചായത്ത്

കേരളത്തിലെ ഒരു തദ്ദേശസ്വയംഭരണസ്ഥാപനമാണ് എറണാകുളം ജില്ലാ പഞ്ചായത്ത്. എറണാകുളം ജില്ലാ പഞ്ചായത്തിന്റെ കീഴിലായി പതിനാല് ബ്ലോക്ക് പഞ്ചായത്തുകളും, 84 ഗ്രാമപഞ്ചായത്തുകളും നിലവിലുണ്ട്. എറണാകുളം ജില്ലാ പഞ്ചായത്തിന്റെ പരിധിയിൽ 124 വില്ലേജ് ഓഫീസുകൾ പ്രവർത്തിക്കുന്നു.
പഞ്ചായത്ത് ഭരണസംവിധാനം നിലവിൽ വരുന്നതിനു മുമ്പ് നാടുവാഴികൾ എന്നറിയപ്പെടുന്ന തദ്ദേശ പ്രമാണിമാരാണ് ഭരണം നടത്തിയിരുന്നത്. ജില്ലയിലെ ഭൂരിഭാഗം തീരപ്രദേശ പഞ്ചായത്തുകളും കടൽ ഒഴിഞ്ഞുപോയി കരയായി തീർന്ന പ്രദേശങ്ങളാണ്.
സർക്കാർ സംവിധാനങ്ങളിൽ നിന്നും, അതിനു പുറമേ സർക്കാരിത സ്ഥാപനങ്ങളിൽ നിന്നും ലഭിക്കുന്ന സാങ്കേതികവൈദഗ്ദ്യം സ്വരൂപിച്ച് ബ്ലോക്ക്,ഗ്രാമപഞ്ചായത്തുകൾക്ക് അത് കൈമാറുന്നു. പദ്ധതികൾ തയ്യാറാക്കുന്നതിനുവേണ്ടി ഗ്രാമപഞ്ചായത്തുകളേയും, ബ്ലോക്കു പഞ്ചായത്തുകളേയും സഹായിക്കുന്നു. ഇതു കൂടാതെ, മൃഗസംരക്ഷണം, ക്ഷീരോൽപ്പാദനം, മത്സ്യബന്ധനം,ഭവനനിർമ്മാണം, ജലവിതരണം,പൊതുമരാമത്ത് തുടങ്ങിയ മേഖലകളിൽ പദ്ധതികൾ തയ്യാറാക്കുകയും, അത് നടപ്പിലാക്കാനുള്ള സാങ്കേതിക,സാമ്പത്തിക സഹായം താഴെയുള്ള തദ്ദേശസ്വയംഭരണസ്ഥാപനങ്ങൾക്ക് നൽകുകയും ചെയ്യുന്നു.

എറണാകുളം ജില്ലാ പഞ്ചായത്തിനു കീഴിൽ പതിനാല് ബ്ലോക്ക് പഞ്ചായത്തുകളുണ്ട്.
എറണാകുളം ജില്ലാപഞ്ചായത്തിനു കീഴിലെ പതിനാലു ബ്ലോക്കു പഞ്ചായത്തുകളിലും കൂടി, 84 ഗ്രാമപഞ്ചായത്തുകൾ നിലവിലുണ്ട്. തദ്ദേശസ്വയംഭരണവകുപ്പിന്റെ ത്രിതല ഭരണസംവിധാനം വഴിയാണ് ഇവ പ്രവർത്തിക്കുന്നത്. 


</doc>
<doc id="271264" url="https://ml.wikipedia.org/wiki?curid=271264" title="സി.ഐ.ഡി. ഇൻ ജംഗിൾ">
സി.ഐ.ഡി. ഇൻ ജംഗിൾ

ജി.പി.അമ്മത്തിന്റെ ബാനറിൽ ജി.പി. കമ്മത്തിന്റ് സംവിധാനത്തിൽ ചെയ്ത മലയാളചലച്ചിത്രമാണ് ഐ.ഐ.ഡി. ഇൻ ജംഗിൾ. ഈ ചിത്രം1971 പ്രദർശന തുടങ്ങി.






</doc>
<doc id="271266" url="https://ml.wikipedia.org/wiki?curid=271266" title="ക്രൈസ്തവസയണിസം">
ക്രൈസ്തവസയണിസം

ലോകമെമ്പാടുമുള്ള യഹൂദരിൽ വലിയൊരു ഭാഗത്തിന്റെ പലസ്തീനയിലേക്കുള്ള ഇരുപതാം നൂറ്റാണ്ടിലെ മടക്കവും ഇസ്രായേൽ രാഷ്ട്രത്തിന്റെ സ്ഥാപനവും ബൈബിളിലെ പ്രവചനങ്ങൾക്ക് അനുസൃതമാണെന്ന ചില ക്രിസ്തീയവിഭാഗങ്ങളുടെ വിശ്വാസമാണ് ക്രൈസ്തവസയണിസം' എന്നറിയപ്പെടുന്നത്. മുൻപ് ഈ മനോഭാവത്തെ സൂചിപ്പിക്കാൻ ഉപയോഗിച്ചിരുന്നത് 'പുനഃസ്ഥാപനവാദം' (Restorationism) എന്ന പേരായിരുന്നു. പത്തൊൻപതാം നൂറ്റാണ്ടിന്റെ അവസാനകാലത്ത് യഹൂദതയിലെ സയണിസ്റ്റ് പ്രസ്ഥാനത്തിന്റെ ആവിർഭാവത്തെ തുടർന്നാണ് 'ക്രൈസ്തവസയണിസം' എന്ന പേര് പ്രയോഗത്തിൽ വന്നത്.

പരമ്പരാഗതമായ കത്തോലിക്കാചിന്തയിൽ സയണിസം ഒരു രൂപത്തിലും പ്രത്യക്ഷപ്പെട്ടിരുന്നില്ല;യഹൂദജനതയുടെ 'പുനഃസ്ഥാപനത്തിന്' ക്രൈസ്തവലോകത്ത് പിന്തുണയുണ്ടായത് പ്രൊട്ടസ്റ്റന്റ് നവീകരണത്തെ തുടർന്നാണ്. 

യേശുവിന്റെ രണ്ടാം വരവിനു (Second Coming) മുൻപ് ഇസ്രായേലിൽ യഹൂദരുടെ 'പുനഃസ്ഥാപനം' നടക്കേണ്ടതുണ്ടെന്ന് ചില ക്രിസ്തീയവിഭാഗങ്ങൾ വിശ്വസിക്കുന്നു. ഈ വിശ്വാസം മുഖ്യമായും, ദൈവം വിവിധജനതകളോട് വിവിധകാലങ്ങളിൽ വിവിധവിധം ഉടമ്പടികളിൽ ഏർപ്പെട്ടിട്ടുണ്ടെന്ന 'ഡിസ്പെൻസേഷനലിസ്റ്റ്' (Dispensationalism) ചിന്താധാരയുമായി ബന്ധപ്പെട്ടതാണ്. ബൈബിളിലെ പ്രവചനങ്ങളുടെ പൂർത്തീകരണത്തിനായി പലസ്തീനയിൽ യഹൂദരുടെ പുനസ്ഥാപനത്തെ ക്രിസ്ത്യാനികൾ പിന്തുണക്കണമെന്ന വിശ്വാസം, യഹൂദരെ ക്രിസ്തുമതം സ്വീകരിക്കാൻ പ്രേരിപ്പിക്കണമെന്ന വിശ്വാസത്തിനൊപ്പം പ്രൊട്ടസ്റ്റന്റ് ചിന്തയിൽ നവീകരണകാലം മുതൽ നിലവിലുണ്ടായിരുന്നു. ക്രൈസ്തവസയണിസ്റ്റുകളിൽ ചിലർ, ദൈവജനത്തോട് ഒട്ടിച്ചുചേർക്കപ്പെട്ട 'പുറജാതികളായ' (Gentiles) ക്രിസ്ത്യാനികൾക്കൊപ്പം യഹൂദരും ഇപ്പോഴും ദൈവത്തിന്റെ തെരഞ്ഞെടുക്കപ്പെട്ട ജനമായി തുടരുന്നു എന്ന ഉഭയഉടമ്പടിയുടെ ദൈവശാസ്ത്രം (dual covenant theology) പിന്തുടരുന്നു.


</doc>
<doc id="271277" url="https://ml.wikipedia.org/wiki?curid=271277" title="പാറശ്ശാല ബി. പൊന്നമ്മാൾ">
പാറശ്ശാല ബി. പൊന്നമ്മാൾ

കേരളത്തിലെ വിഖ്യാതയായ കർണാടക സംഗീതജ്ഞയാണ് പാറശ്ശാല ബി. പൊന്നമ്മാൾ. 

2014-ഓടെ 90 വയസ്സ് തികഞ്ഞിട്ടും അവർ തന്റെ സംഗീതസപര്യ നിറഞ്ഞ സദസ്സുകളിൽ തുടർന്നുകൊണ്ടിരിക്കുന്നു. സ്വയം അവഗാഢമായി പഠിച്ചും പഠിപ്പിച്ചുംകൊണ്ട് അവർ കേരളത്തിലെ കർണ്ണാടകസംഗീതജ്ഞരിൽ മുൻപന്തിയിൽ തന്നെ സ്ഥാനമുറപ്പിച്ചിട്ടുണ്ട്.

തിരുവനന്തപുരത്തെ സ്വാതിതിരുനാൾ സംഗീത കോളേജിലെ ആദ്യ വിദ്യാർത്ഥിനിയും, അവിടത്തെ ആദ്യ വനിതാ പ്രിൻസിപ്പലും, വിഖ്യാതമായ തിരുവനന്തപുരം പദ്മനാഭസ്വാമിക്ഷേത്രത്തിലെ നവരാത്രിസംഗീതമേളയിൽ പാടാൻ കഴിഞ്ഞ ആദ്യ വനിതയും അവരാണ്. തൃപ്പൂണിത്തുറ ആർ.എൽ.വി സംഗീത കോളേജിൽ നിന്ന് വിരമിച്ചു. ശെമ്മാങ്കുടി ശ്രീനിവാസ അയ്യരുടെ ശിഷ്യയാണ്. കേരള സംഗീത നാടക അക്കാഡമി അവാർഡ് നേടിയിട്ടുണ്ട്.

ഹരികേശനല്ലൂർ മുത്തയ്യ ഭാഗവതർ നിർബന്ധിച്ച് സ്വാതി തിരുനാൾ മ്യൂസിക്ക് അക്കാദമിയിൽ ചേർന്നു. 1942ൽ മൂന്നുകൊല്ലത്തെ ഗായിക കോഴ്സ് കഴിഞ്ഞ് ഇറങ്ങി. ആദ്യ ഗാനഭൂഷണം സ്ത്രീ. സംഗീതാഭ്യസനത്തിനിടയ്ക്ക് പതിനെട്ടാം വയസ്സിൽ കോട്ടൺ ഹിൽ സ്കൂളിൽ അദ്ധ്യാപികയായി ചേർന്നു. 1952ൽ സ്വാതി തിരുനാൾ മ്യൂസിക്ക് അക്കാദമയിൽ അദ്ധ്യാപികയായി ചേർന്നു. ആദ്യത്തെ സംഗീത അദ്ധ്യാപികയായിരുന്നു. 1970 തൃപ്പൂണിത്തറ ആർ.എൽ.വി മ്യൂസിക്ക് ആന്റ് ഇൻസ്റ്റിറ്റ്യൂട്ട് ഓഫ് ഫൈൻ ആർട്ട്സിലെ പ്രിൻസിപ്പൾ ആയി. 1980ൽ അവിടെ നിന്നും ജോലിയിൽ നിന്നും വിരമിച്ചു. 

1965ൽ ഗായകരത്നം അവാർഡ് തിരുവിതാംകൂർ കാർത്തിക തിരുനാളിൽ നിന്നും ലഭിച്ചു. 


</doc>
<doc id="271278" url="https://ml.wikipedia.org/wiki?curid=271278" title="സെക്സും സെന്നും">
സെക്സും സെന്നും

ചൈനീസ് നാടകകൃത്തും,നോവലിസ്റ്റുമായിരുന്ന ലി ലിവെങ് എന്ന "'ലീ യു" രചിച്ച നോവലാണ് സെക്സും സെന്നും. 1634 ൽ ആണ് ഈ കൃതി ആദ്യമായി പ്രസിദ്ധീകരിയ്ക്കപ്പെട്ടത്. "ദ കാർണൽ പ്രെയർമാറ്റ്" എന്ന പേരിലും ഈ രതിപ്രധാന ഹാസ്യ കൃതി അറിയപ്പെടുന്നുണ്ട്.

ബുദ്ധിമാനും,സുഭഗനുമായ ഒരു യുവ വിദ്യാർത്ഥിയ്ക്ക് തന്റെ ലൈംഗികജീവിതത്തിൽ നേരിടേണ്ടീ വരുന്ന പരീക്ഷണങ്ങളെയും, പുതുമകളെയും, ആണ് ഈ നോവൽ വിവരിയ്ക്കുന്നത്.


</doc>
<doc id="271280" url="https://ml.wikipedia.org/wiki?curid=271280" title="രണ്ടാം വരവ്">
രണ്ടാം വരവ്

ഭൂമിയിൽ യേശുവിന്റെ തിരിച്ചുവരവിനെ സംബന്ധിച്ച പ്രതീക്ഷയാണ് ക്രിസ്തീയവിശ്വാസത്തിലെ രണ്ടാം വരവ് അഥവാ രണ്ടാമത്തെ ആഗമനം. കാനോനിക സുവിശേഷങ്ങളിലേയും ക്രിസ്തീയതയിലെ മിക്കവാറും യുഗാന്തചിന്താപാരമ്പര്യങ്ങളിലേയും പ്രവചനങ്ങളാണ് ഈ വിശ്വാസത്തിനടിസ്ഥാനം. എബ്രായബൈബിളിലെ രക്ഷകപ്രവചനങ്ങളും (Messianic Prophecies) രണ്ടാം വരവിനെ സൂചിപ്പിക്കുന്നതായി ക്രിസ്ത്യാനികൾ കരുതുന്നു. രണ്ടാം വരവിന്റെ സ്വഭാവത്തെ സംബന്ധിച്ച് ക്രിസ്തീയവിഭാഗങ്ങൾക്കിടയിലും, ഒരളവുവരെ ഒരേ വിഭാഗത്തിൽ തന്നെ പെടുന്ന ക്രിസ്ത്യാനികൾക്കിടയിൽ തന്നെയും, അഭിപ്രായഭിന്നതയുണ്ടാകാം.

ശ്ലീഹന്മാരുടെ വിശ്വാസപ്രമാണം എന്ന പ്രസിദ്ധമായ വിശ്വാസപ്രഖ്യാപനത്തിന്റെ നിലവിലുള്ള പാഠങ്ങൾ യേശുവിനെ സംബന്ധിച്ച ഈ ഏറ്റുപറയൽ ഉൾക്കൊള്ളുന്നു: "...(അവിടുന്ന്) മരിച്ചവരുടെ ഇടയിൽനിന്നു മൂന്നാം നാൾ ഉയിർത്തു; സ്വർഗ്ഗത്തിലേക്കെഴുന്നള്ളി, സർവ്വശക്തിയുള്ള പിതാവായ ദൈവത്തിന്റെ വലത്തുഭാഗത്തിരിക്കുന്നു; അവിടെനിന്ന് ജീവിക്കുന്നവരെയും മരിച്ചവരേയും വിധിക്കാൻ വരുമെന്നും ഞാൻ വിശ്വസിക്കുന്നു...ശരീരത്തിന്റെ ഉയിർപ്പിലും നിത്യമായ ജീവിതത്തിലും ഞങ്ങൾ വിശ്വസിക്കുന്നു, ആമേൻ."


</doc>
<doc id="271281" url="https://ml.wikipedia.org/wiki?curid=271281" title="വിവാഹമുക്തകളായ മുസ്ലിം വനിതകളുടെ അവകാശ സംരക്ഷണ നിയമം">
വിവാഹമുക്തകളായ മുസ്ലിം വനിതകളുടെ അവകാശ സംരക്ഷണ നിയമം

‌ഷാബാനു കേസ് ഉയർത്തിയ വിവാദങ്ങളുടെ പശ്ചാത്തലത്തിൽ വിവാഹമോചിതരായ മുസ്‌ലിം സ്ത്രീകളുടെ അവകാശം സംരക്ഷിക്കുവാൻ എന്നവകാശപ്പെട്ട് രാജീവ് ഗാന്ധി പ്രധാനമന്ത്രിയായിരുന്ന സമയത്ത് ഇന്ത്യൻ പാർലമെന്റ് പാസ്സാക്കിയ നിയമമാണ് വിവാഹമുക്തകളായ മുസ്‌ലിം വനിതകളുടെ അവകാശ സംരക്ഷണ നിയമം -The Muslim Women (Protection of Rights on Divorce) Act. 1986 മെയ് മാസം 19- ആം തിയ്യതി ഈ നിയമം നിലവിൽ വന്നു. ജമ്മു-കാശ്മീർ ഒഴികെയുള്ള മറ്റെല്ലാ സംസ്ഥാനങ്ങൾക്കും ഈ നിയമം ബാധകമാണ്. മുസ്‌ലിം മതാചാരപ്രകാരം വിവാഹിതരാവുകയും അപ്രകാരം വിവാഹ ബന്ധം വേർപ്പെടുത്തുകയും ചെയ്തവരെയാണ് ഈ നിയമപ്രകാരം പരിഗണിക്കുന്നത്. പരസ്പര സമ്മതത്തോടെയോ, ഭർത്താവിന്റെ ഇഷ്ടത്തിനോ (Talaq) അല്ലെങ്കിൽ മുസ്‌ലിം വിവാഹമോചന നിയമപ്രകാരമോ വിവാഹബന്ധം വേർപ്പെടുത്തിയവർക്കും ഈ നിയമം ബാധകമാണ്.

ഈ നിയമത്തിലെ മൂന്നാം വകുപ്പ് പ്രകാരം, വിവാഹമുക്തയായ മുസ്‌ലിം സ്ത്രീയ്ക്ക്, ഇദ്ദാകാലത്തേക്കുള്ള ന്യായമായ ചെലവുകൾ(Maintenance), ഭാവി സംരക്ഷണത്തിലേക്ക് മൊത്തമായൊരു സംഖ്യ (Reasonable and fair provision) അഥവാ മതാഅ്, വിവാഹ സമയത്തുള്ള കരാർ പ്രകാരം ബാക്കി കിട്ടുവാനുള്ള മഹർ, വിവാഹ സമയത്തോ അതിനു ശേഷമോ ലഭിച്ച വസ്തുവകകൾ എന്നിവ ഇദ്ദാ (iddat) കാലത്തിനുള്ളിൽ തന്നെ നൽകുവാൻ ഭർത്താവ് ബാധ്യസ്ഥനാണ്. കൂടാതെ വിവാഹബന്ധത്തിൽ കുട്ടി ജനിക്കുകയും കുട്ടിയെ സംരക്ഷിക്കുന്നത് വിവാഹമുക്തയായ സ്ത്രീ ആണെങ്കിൽ കുട്ടിക്ക് 2 വയസ്സാകുന്നത് വരെയുള്ള ന്യായമായ ചെലവുകൾ നൽകുവാൻ ഭർത്താവ് ബാധ്യസ്ഥനാണ്. ഇദ്ദാ കാലാവധി എന്നാൽ ആർത്തവമുണ്ടാകുന്ന സ്ത്രീകളിൽ 3 തവണ ആർത്തവമുണ്ടാകുന്നത് വരെയോ, ആർത്തവം നിലച്ചതോ അല്ലെങ്കിൽ തീരെ ഉണ്ടാവാത്ത സ്ത്രീകളുടെ കാര്യത്തിൽ 3 ചന്ദ്രമാസമാണ്. വിവാഹമോചനസമയത്ത് ഗർഭിണികളായ സ്ത്രീകളുടെ കാര്യത്തിൽ അവർ പ്രസവിക്കുന്നത് വരെയോ അല്ലെങ്കിൽ ഗർഭം അലസുന്ന സന്ദർഭം വരെയോ ആകുന്നു. വിവാഹമുക്തയായ സ്ത്രീയ്ക്ക് സ്വന്തം കുടുംബാംഗങ്ങളോ, സുഹൃത്തുക്കളോ, ഭർത്താവോ, ഭർത്താവിന്റെ ബന്ധുക്കളോ, സ്നേഹിതന്മാരോ വിവാഹസമയത്തോ അതിനു മുമ്പോ നൽകിയ എല്ലാ വസ്തുക്കളും അവളെ ഏൽപ്പിക്കണമെന്ന് നിയമം അനുശാസിക്കുന്നു.

ഈ നിയമത്തിലെ മൂന്നാം വകുപ്പിൽ പറഞ്ഞ മേൽ അവകാശങ്ങൾ ഇദ്ദാകാലത്ത് ഭർത്താവ് നൽകിയില്ല എങ്കിൽ, വിവാഹമുക്തയ്ക്ക് ബഹു: മജിസ്ട്രേറ്റ് കോടതിയിൽ ആയത് ലഭിക്കുവാനായി ഹർജി ബോധിപ്പിക്കാവുന്നതാണ്. ഇപ്രകാരമുള്ള ഹരജിയിൽ മജിസ്ട്രേറ്റ് എതിർകക്ഷിക്ക് സമൻസയച്ച് മറുപടി ബോധിപ്പിക്കുവാൻ സമയം അനുവദിക്കുകയും അതിനു ശേഷം ഇരു കൂട്ടരുടെയും തെളിവുകളും വാദങ്ങളും രേഖപ്പെടുത്തി വിധി പ്രസ്താവിക്കുന്നതാണ്. ഹരജി ബോധിപ്പിച്ച് 1 മാസത്തിനുള്ളിൽ മജിസ്ട്രേട് വിധി പറയണമെന്നുണ്ടെങ്കിലും പ്രത്യേക കാരണം രേഖപ്പെടുത്തി അന്തിമവിധി പുറപ്പെടുവിക്കുന്നത് നീട്ടി വെയ്ക്കാവുന്നതാണ്. വിവാഹമുക്തയുടെ ഹർജിയിൽ പറഞ്ഞ കാര്യങ്ങൾ ബോധ്യപ്പെട്ടാൽ, ഭർത്താവിനോട് ഇദ്ദാ കാലത്തേക്കുള്ള ചെലവ്, ഭാവി സംരക്ഷണത്തിലേക്കുള്ള സംഖ്യ തുടങ്ങിയവ നൽകുവാൻ മജിസ്ട്രേറ്റ് ഉത്തരവിടുന്നതാണ്. ഇപ്രകാരമുള്ള ഉത്തരവ് ഭർത്താവ് ലംഘിക്കുന്ന പക്ഷം ടിയാളെ 1 വർഷം വരേയുള്ള തടവു ശിക്ഷയ്ക്ക് വിധിക്കുവാൻ മജിസ്ട്രേറ്റിന് അധികാരമുണ്ടായിരിക്കും.ഇപ്രകാരമുള്ള തുകകൾ വിധിക്കുന്ന സന്ദർഭത്തിൽ, ഭർത്താവിന്റെ സാമ്പത്തിക സ്ഥിതി, ഇരുവരും ഒന്നിച്ച് ജീവിച്ചിരുന്നപ്പോൾ ഉണ്ടായിരുന്ന ജീവിത നിലവാരം, കുടുംബ മഹിമ തുടങ്ങിയ കാര്യങ്ങൾ മജിസ്ട്രേട് പരിഗണിക്കേണ്ടതാണ്.

വിവാഹമുക്തയായ സ്ത്രീ പുനർവിവാഹം ചെയ്യാതിരിക്കുകയും അവർക്ക് ഇദ്ദാകാലത്തിന് ശേഷം സ്വന്തമായി കഴിയുവാൻ മാർഗ്ഗമില്ലാതെയിരിക്കുകയും ചെയ്യുന്ന സന്ദർഭത്തിൽ വിവാഹമുക്തയ്ക്ക് ന്യായമായ സംരക്ഷണച്ചെലവ് ലഭിക്കുവാൻ അവകാശമുണ്ടെന്ന് 4-ആമത്തെ വകുപ്പ് പ്രസ്താവിക്കുന്നു. ഈ നിയമപ്രകാരം ഇദ്ദാ കാലത്തിനു ശേഷമുള്ള ചെലവുകൾ കൊടുക്കുവാനുള്ള ബാദ്ധ്യത മുൻ ഭർത്താവിനില്ല. ഇപ്രകാരമുള്ള ചെലവുകൾ കൊടുക്കുവാൻ മക്കളുണ്ടെങ്കിൽ അവർക്കായിരിക്കും ബാദ്ധ്യത. മക്കൾക്ക് കഴിവില്ലെങ്കിൽ വിവാഹമുക്തയുടെ മാതാപിതാക്കൾക്കാണ് ബാദ്ധ്യത. ഇവർക്കും കഴിവില്ലെങ്കിൽ, നിയമപ്രകാരം ഇവരുടെ സ്വത്തവകാശം ലഭിക്കുവാൻ സാധ്യതയുള്ള മറ്റവകാശികൾക്കാണ്. അവകാശികൾക്ക് അവളുടെ പിന്തുടർച്ച വഴി ലഭിക്കാവുന്നതിന്റെ അനുപാതത്തിലാണ് ബാദ്ധ്യതയുണ്ടാവുക. ഇപ്രകാരമുള്ള കുടുംബാംഗങ്ങൾ ഇല്ലാതെയോ അവർക്ക് തങ്ങളുടെ പങ്ക് കൊടുക്കുവാൻ കഴിവില്ലാതെയോ വരുന്ന പക്ഷം, സ്ത്രീ താമസിക്കുന്ന സ്ഥലത്തുള്ള വഖ്ഫ് ബോർഡിനോട് സംരക്ഷണച്ചെലവ് ആവശ്യപ്പെടാവുന്നതാണ്. എന്നാൽ തുടർന്നുള്ള സുപ്രീം കോടതിവിധികൾ ഇദ്ദ കാലത്തിനു ശേഷമുള്ള ചെലവുകളും വിവാഹമുക്തയ്ക്ക് നൽകാൻ മുൻ ഭർത്താവ് ബാദ്ധ്യസ്ഥനാണെന്ന് വിധിക്കുകയുണ്ടായി.1986ൽ മുസ്‌ലിം സ്ത്രീകളുടെ അവകാശസംരക്ഷണ നിയമം വന്നെങ്കിലും അതോടെ ക്രിമിനൽ നടപടി നിയമത്തിലെ 125-ാം വകുപ്പ് പ്രകാരം ചെലവിനുള്ള അവകാശം തീർത്തും ഇല്ലാതാകുന്നില്ല.
സ്വയം സംരക്ഷിക്കപ്പെടാൻ ശേഷിയില്ലാത്ത ഭാര്യ, മൈനർമാരായ മക്കൾ, മാനസിക ശാരീരിക അവശതകളനുഭവിക്കുന്ന പ്രായപൂർത്തിയായവരുൾപ്പെടെയുള്ള മക്കൾ, മാതാപിതാക്കൾ തുടങ്ങിയവർക്ക് സംരക്ഷണം ഉറപ്പാക്കുന്ന വകുപ്പാണ് ക്രിമിനൽ നടപടിനിയമത്തിലെ 125-)0 വകുപ്പ്. പിന്നീട്, 1973-ൽ ഈ നിയമം സമഗ്രമായി ഭേദഗതി ചെയ്യുകയും "ഭാര്യ" എന്ന വിഭാഗത്തിൽ "വിവാഹമോചിത" എന്ന വിഭാഗവും ഉൾപ്പെടുമെന്ന് വ്യവസ്ഥ ചെയ്തു. സ്വന്തമായി ജീവിക്കുവാൻ ശേഷിയില്ലാത്ത ഭാര്യയ്ക്കും, പുനർവിവാഹം നടത്തിയിട്ടില്ലാത്ത വിവാഹമോചിതയ്ക്കും സംരക്ഷണം നൽകാനുള്ള ബാദ്ധ്യത ഭർത്തവിനാണെന്ന് ക്രിമിനൽ നടപടി നിയമപ്രകാരം വ്യവസ്ഥ ചെയ്തു. കൂടാതെ ക്രിമിനൽ നടപടി നിയമം 127 (3) (b) പ്രകാരം, ഭാര്യ ഭർത്താക്കന്മാർ ബന്ധം ഉപേക്ഷിക്കുമ്പോൾ ഭാവി ജീവിതച്ചെലവ് കണക്കാക്കി ഒരു തുക കൊടുത്തിട്ടുണ്ടെങ്കിൽ ഭർത്താവ് പിന്നീട് ജീവനാംശം കൊടുക്കേണ്ടതില്ലെന്നും വ്യവസ്ഥ ചെയ്തു. അപ്രകാരം ഒരു വിവാഹമോചിതയായ, പുനർവിവാഹം ചെയ്യാത്ത സ്ത്രീക്ക് സ്വയം സംരക്ഷിക്കപ്പെടാൻ ശേഷിയില്ല എങ്കിൽ തന്റെ മുൻഭർത്താവിൽ നിന്ന് ജീവനാംശം ആവശ്യപ്പെടാവുന്നതാണ്. മുൻ ഭർത്താവ് ചിലവിനു കൊടുക്കാത്തപ്പോൾ അതു ലഭിക്കുവാനായി വിവാഹമുക്തയ്ക്ക് ഇതിനായുള്ള അപേക്ഷ അധികാരപരിധിയിലുള്ള കുടുംബ കോടതികളിൽ നൽകാവുന്നതും പ്രതിമാസം ഒരു നിശ്ചിത തുക കൊടുക്കുവാൻ മുൻ ഭർത്താവിനെതിരെ ഉത്തരവിടാനും കുടുംബകോടതിക്ക് അധികാരമുണ്ട്. ഓർഡറാക്കിയ തുക നൽകാൻ വിസമ്മതിക്കുന്ന ഭർത്താവിനെ ജയിലടയ്ക്കാനും വ്യവസ്ഥയുണ്ട്. ക്രിമിനൽ നടപടി നിയമം മതേതരവും എല്ലാ വിഭാഗത്തിലുള്ളവർക്കും ബാധകവുമാണ്.

എന്നാൽ വിവാഹമുക്തകളായ മുസ്‌ലിം വനിതകളുടെ അവകാശസംരക്ഷണ നിയമത്തിൽ, മുകളിൽ പ്രസ്താവിച്ചതുപോലെ, ഇദ്ദാ കാലത്തേക്കുള്ള സംരക്ഷണ ചെലവും, ഭാവി സംരക്ഷണത്തിലേക്ക് മൊത്തമായൊരു സംഖ്യയും (മതാഅ്) ഇദ്ദ കാലത്തിനുള്ളിൽതന്നെ മുൻഭർത്താവ് നൽകേണ്ടതാണെന്ന് വ്യവസ്ഥയുണ്ട്. കൂടാതെ മുസ്‌ലിം വിവാഹമുക്തയ്ക്ക് പൊതുനിയമമായ ക്രിമിനൽ നടപടി നിയമപ്രകാരം സംരക്ഷണാവകാശം കിട്ടണമെങ്കിൽ മുൻ ഭർത്താവിന്റെ സമ്മതം ആവശ്യമാണെന്നും ഈ നിയമത്തിലെ 5-)0 വകുപ്പ് പ്രകാരം വ്യവസ്ഥ ചെയ്തിട്ടുണ്ട്. ഇദ്ദാ കാലത്തിനു ശേഷം സംരകഷണം നൽകേണ്ടത് മുൻ ഭർത്താവല്ലെന്നും മക്കൾ, മാതാപിതാക്കൾ, മറ്റവകാശികൾ, വഖ്ഫ് ബോർഡ് എന്നിവരാണെന്നും ഈ നിയമത്തിൽ വ്യവസ്ഥ ചെയ്തിട്ടുണ്ട്.
ഷാബാനു കേസിൽ ( (1985) 2 SCC 556) വിവാഹമുക്തകളായ മുസ്‌ലിം സ്ത്രീകൾക്ക് മുൻ ഭർത്താവ് ക്രിമിനൽ നടപടി നിയമത്തിലെ 125-)0 വകുപ്പ് പ്രകാരം ചിലവിനു കൊടുക്കുവാൻ ബാധ്യസ്ഥനാണെന്ന് സുപ്രീം കോടതിവിധിക്കുകയുണ്ടായി. ഈ വിധി തങ്ങളുടെ വ്യക്തി നിയമത്തിനെതിരാണെന്ന് സമുദായത്തിലെ ഒരു വിഭാഗം വാദിക്കുകയും വാദങ്ങളും പ്രതിവാദങ്ങളും ചൂടുപിടിക്കുകയും അങ്ങനെ വിവാഹമുക്തകളായ സ്ത്രീകളെ സംരിക്ഷിക്കുക എന്ന ഉദ്ദേശ്യം ലക്ഷ്യമാക്കിയെന്നവകാശപ്പെട്ട് വിവാഹമുക്തകളായ മുസ്‌ലിം വനിതകളുടെ അവകാശസംരക്ഷണ നിയമം പാസ്സാക്കുകയുണ്ടായി.

ഈ നിയമത്തിനെ ഭരണഘടനാ സാധുതയെ ചോദ്യം ചെയ്തു കൊണ്ട് റിട്ട് ഹരജികൾ സുപ്രീം കോടതിയിൽ സമർപ്പിക്കപ്പെട്ടു. 28-9-2001 നു സുപ്രീം കോടതിവിധി പ്രസ്താവിച്ച ഡാനിയൽ ലതീഫി (Danial Lathifi and another V Union of India ) എന്ന കേസിൽ വിവാഹമുക്തയായ മുസ്‌ലിം സ്ത്രീക്ക് ഇദ്ദാകാലത്ത് മാത്രമല്ല അതിനു ശേഷവും സംരക്ഷണം നൽകുവാൻ മുൻ ഭർത്താവ് ബാധ്യസ്ഥനാണെന്നും എന്നാൽ ഭാവി സംരക്ഷണത്തിനായുള്ള ഈ സംഖ്യ ഇദ്ദാകാലത്ത് തന്നെ നൽകേണ്ടതാണെന്നും വിധിക്കുകയും ഈ നിയമം ഭരണഘടനപ്രകാരം അസാധുവല്ലെന്നും വിധി പ്രസ്താവിക്കുകയുണ്ടായി.

ഷബാന ബാനു (Shabana Bano V Imran Khan) കേസിൽ, മദ്ധ്യപ്രദേശ് ഹൈക്കൊടതി, സിആർ പി സി 125 പ്രകാരം ജീവനാംശം നൽകുവാൻ ഉള്ള കുടുംബ കോടതി ഉത്തരവു ശരിവച്ചുകൊണ്ട് ഉത്തരവിടുകയും അതിനെതിരെ ഭർത്താവ് നൽകിയ അപ്പീൽ തള്ളി,4-12-2009 തിയ്യതി, ബഹു: സുപ്രീം കോടതി, മുസ്‌ലിം വിവാഹമുക്തയുടെ കാര്യത്തിൽ അവർക്ക് പൊതു നിയമമായ ക്രിമിനൽ നടപടി നിയമം 125 പ്രകാരം ചെലവു നൽകാൻ മുൻ ഭർത്താവ് ബാധ്യസ്ഥനാണെന്ന് വിധിക്കുകയുണ്ടായി. 14-9-1984 നു പാസ്സാക്കിയ കുടുംബ കോടതി നിയമം വിവാഹമുക്തകളായ മുസ്‌ലിം വനിതകളുടെ അവകാശം സംരക്ഷിക്കാനുള്ള നിയമത്തിനു മുമ്പേ പാസ്സാക്കിയതാണെന്നും കുടുംബ കോടതി നിയമം സമാന വ്യവസ്ഥകളുള്ള നിയമങ്ങൾക്ക് മേൽ പ്രാബല്യമുള്ളതാണെന്നും വിവാഹമുക്തയായ മുസ്‌ലിം സ്തീകൾകൾക്ക് സി ആർ പി സി 125-)0 വകുപ്പ് പ്രകാരം ജീവനാംശം നൽകുവാൻ ഉത്തരവിടാൻ കുടുംബ കോടതികൾക്ക് അധികാരമുണ്ടെന്നും വിധിക്കുകയുണ്ടായി.

ഈ നിയമത്തിനെതിരെ പല കോണുകളിൽ നിന്നും വിമരശനമുണ്ടായി. ഈ നിയമം സ്ത്രീകളെ സംരക്ഷിക്കാനല്ലെന്നും മറിച്ച് പുരുഷന്മാരെ സംരക്ഷിക്കുകയാണ് ലക്ഷ്യമെന്നും ജുഡീഷ്യറിക്ക് മേലെ ലജിസ്ലേറ്റീവിന്റെ കടന്നു കയറ്റമാണെന്നും ഇന്ത്യൻ ഭരണഘടന വിഭാവനം ചെയ്യുന്ന പൊതുസിവിൽ നിയമം എന്ന നിർദ്ദേശക തത്ത്വങ്ങൾക്ക് തിരിച്ചടിയാണെന്നും വാദമുണ്ടായി.



</doc>
<doc id="271290" url="https://ml.wikipedia.org/wiki?curid=271290" title="പട്ടുനൂൽപ്പുഴു വളർത്തൽ">
പട്ടുനൂൽപ്പുഴു വളർത്തൽ

പട്ടുനൂൽ അഥവാ സിൽക്കിന്റെ ഉല്പാദനത്തിനായി പട്ടുനൂൽ പുഴുക്കളെ വളർത്തുന്ന കൃഷിരീതിയാണ് പട്ടുനൂൽപ്പുഴു വളർത്തൽ അഥവാ സെറികൾച്ചർ (Sericulture). കേരളത്തിലെ മിക്ക പ്രദേശങ്ങളിലും എല്ലാ കാലാവസ്ഥയിലും ചെയ്യാവുന്ന കാർഷികാധിഷ്ടിത വ്യവസായമാണിത്. പട്ടുനൂൽ ഉല്പാദിപ്പിക്കുന്ന നിരവധി പുഴുക്കൾ ഉണ്ടെങ്കിലും Bombyx mori എന്ന ഇനത്തിലുള്ള പട്ടുനൂൽപ്പുഴുക്കളെയാണ് പ്രധാനമായും പട്ടുനൂൽകൃഷിക്ക് ഉപയോഗിക്കുക. മൾബെറി ചെടിയുടെ ഇലകളാണ് ഇവയ്ക്കു ഭക്ഷണമായി കൊടുക്കുക. പട്ടുനൂൽകൃഷിയുടെ ഉത്ഭവം ചൈനയിലാണ്. പട്ടുനൂൽകൃഷിയ്ക്കായി ബി. മോറി പുഴുക്കളെ വളർത്തുന്നതിന് കൃ.മു. 2700 വർഷത്തെ ചരിത്രമുള്ളതായി കൺഫ്യൂഷ്യസിന്റെ കൃതികളിൽ നിന്നും മനസ്സിലാകുന്നു. പുരാവസ്തു ശാസ്ത്രത്തിൽനിന്നും ലഭിക്കുന്ന തെളിവുകൾ പ്രകാരം യാംഗ്ഷാവോ കാലഘട്ടത്തോളം ( Yangshao period - കൃ.മു. 5000 – 3000 വർഷം) പഴക്കം ഈ കൃഷിരീതിക്ക് ഉള്ളതായി കാണാം. ഇന്ന് ലോകത്തിലെ ആകെ ഉത്പാദനത്തിന്റെ 60% ഇന്ത്യയുടെയും ചൈനയുടെയും സംഭാവനയാണ്.
പട്ടുനൂൽപ്പുഴു മുട്ടകൾ സെറിഫെഡ് പോലെയുള്ള അംഗീകൃത കേന്ദ്രങ്ങളിൽ നിന്ന് വാങ്ങാവുന്നതാണ്. മുട്ടകൾ ഒരേ സമയം വിരിയുന്നതിനും ആരോഗ്യമുള്ള പുഴുക്കൾ ഉണ്ടാവുന്നതിനും പുഴുവളർത്തുന്ന മുറിയിൽ 25 ഡിഗ്രി ചൂടും 80 % അന്തരീക്ഷ ഈർപ്പവും ഉണ്ടായിരിക്കണം. വിരിഞ്ഞ ഉടനെ പുഴുക്കൾക്ക് വളരെ ചെറുതായി മുറിച്ച തളിരിലകളാണ് ഭക്ഷണമായി കൊടുക്കുക. ക്രമേണ മൂപ്പെത്തിയ ഇലകൾ കൊടുക്കാവുന്നതാണ്. ആദ്യത്തെ ഒന്നും രണ്ടും ദശയിലെ പുഴുക്കളേ ചാക്കി പുഴുക്കൾ എന്നാണ് പറയുക.അവയ്ക്ക് വലിയ പുഴുക്കളെ അപേക്ഷിച്ച് കൂടുതൽ ഊഷ്മാവും ഈർപ്പവും ആവശ്യമായതിനാൽ ഇവയെ മെഴുകുകടലാസിൽ പൊതിഞ്ഞാണ് വളർത്തുക.ചാക്കിപ്പുഴുക്കൾക്ക് ദിവസവും രണ്ടുതവണ തീറ്റ നൽകിയാൽ മതി. മുട്ടവിരിഞ്ഞ് മൂന്നുദിവസമാവുമ്പോഴാണ് മോൾട്ടിംഗ് ആരംഭിക്കുക.

ഓരോ ഘട്ടത്തിലും പുഴുക്കൾക്കാവശ്യമായ ഊഷ്മാവും ഈർപ്പവും നിയന്ത്രിക്കേണ്ടതാണ്.

പുഴുവളരുന്നതിനനുസരിച്ചു ഇലയുടെ അളവും പുഴുത്തടത്തിന്റെ വിസ്തീർണവും വർധിപ്പിക്കണം.അവസാന ഘട്ടങ്ങളിൽ കൊക്കൂൺ ഉണ്ടാക്കാൻ പാകമായ പുഴുക്കൾസുതാര്യമാവുകയും തീറ്റ എടുക്കുന്നത് നിർത്തുകയും ചെയ്യുന്നു.
അവ തല ഉയർത്തിപ്പിടിക്കുകയുംഈർപ്പം കൂടുതലുള്ള കാഷ്ടം വിസർജിക്കുകയും ചെയ്യുന്നു. അത്തരം പാകമായ പുഴുക്കളെ കൂടുകൂട്ടനായി യഥാസമയം നെട്രികയിലൊ റോട്ടറി യിലോ ഇടണം. സ്പിന്നിംഗ് സമയത്ത് 24 ഡിഗ്രി ഊഷ്മാവും 64-65 അന്തരീക്ഷ ഈർപ്പവും ധാരാളം വായു സഞ്ചാരവും ആവശ്യമാണ്.കൊക്കൂൺ ഉണ്ടാക്കിത്തുടങ്ങി അഞ്ചാം ദിവസമോ ആറാം ദിവസമോ കൊക്കൂണുകൾ ശേഖരിക്കാം.

പട്ടുനൂൽ പുഴുക്കൾ അവയുടെ ജീവിത ചക്രത്തിൽ നാലുതവണ പടം പൊഴിക്കുന്നു. ഇതിനാണ് മോൾട്ടിങ്ങ് എന്ന് പറയുന്നത്. ഈ സമയത്ത് അവ തീറ്റ എടുക്കില്ല.മോൾട്ടിങ്ങിന്റെ ആരംഭം കണ്ടാൽ കൊടുക്കുന്ന ഇലയുടെ അളവ് കുറക്കുകയും ഏകദേശം 90% പുഴുക്കൾ മോൾട്ടിങ്ങിലായാൽ തീറ്റകൊടുക്കുന്നത് നിർത്തുകയും ചെയ്യാം 25 ഡിഗ്രി ഊഷ്മാവും 70% അന്തരീക്ഷ ഈർപ്പവുമാണ് ഈ സമയത്ത് ആവശ്യം.90 % പുഴുക്കൾ പടം പൊഴിച്ചിറങ്ങിയ ശേഷം മാത്രമേ തീറ്റ കൊടുക്കാൻ പാടുള്ളൂ പുഴുക്കൾക്ക് ഉണ്ടാവുന്ന എല്ലാ രോഗങ്ങളും തടയുന്നതിന് വിജേത/അങ്കുഷ് എന്നീ അണുനാശിനികൾ സഹായിക്കുന്നു. ഓരോ പടം പൊഴിക്കലിനുശേഷവും ഇതിട്ടുകൊടുക്കാവുന്നതാണ്.

പട്ടുനൂൽപ്പുഴുക്കൾക്ക് സാധാരണയായി കണ്ടുവരുന്ന വൈറസ് രോഗമായ ഗ്രാസറി ബാക്ടീരിയൽ രോഗമായ ഫ്ലാച്ചറി കുമിൾ രോഗമായ മസ്കാർഡിൻ ,അസ്പർ ഗില്ലോസിസ് എന്നിവയാണ്. രോഗങ്ങൾക്ക് പൊതുവായി വിജേത/അങ്കുഷ് എന്നിവയാണ് പ്രതിരോധമരുന്നായി ഉപോഗിക്കുന്നത്. രോഗം ബാധിച്ച പുഴുക്കളെ ട്രെയിൽനിന്നും മാറ്റി കുമ്മായത്തിലോ ബ്ലീച്ചിംഗ് പൌഡറിലോ ഇട്ട ശേഷം കുഴിച്ചുമൂടുകയോ കത്തിച്ചു കളയുകയോ ചെയ്യണം. 


</doc>
<doc id="271310" url="https://ml.wikipedia.org/wiki?curid=271310" title="ഫാദർ ലിനോ മരിയ സൂക്കോൾ">
ഫാദർ ലിനോ മരിയ സൂക്കോൾ

സുക്കോളച്ചൻ എന്ന പേരിൽ പ്രസിദ്ധനായ ഇറ്റലിയൻ മിഷണറിയാണ് ഫാദർ ലിനോ മരിയ സൂക്കോൾ എസ്.ജെ. (Vicar Rev. Fr. L M Sukkol S J). ഇദ്ദേഹം പരിയാരം മറിയാപുരം നിത്യസഹായമാതാ ദേവാലയത്തിൽ ദീർഘകാലംവികാരിയായി സേവനമനുഷ്ഠിച്ചിട്ടുണ്ട്.
1916 ഫിബ്രവരി 8ന് ഇറ്റലിയിൽ സർനൊനിക്കോയിൽ ജനനം. അച്ഛൻ ജുസെപ്പെ അമ്മ ബാർബറ. 12 വയസ്സിൽ സെമിനാരിയിൽ ചേർന്നു. 1940ൽ പൗരോഹിത്യം സ്വീകരിച്ചു. 1943 ൽ ഈശോസഭ അഥവാ ജസ്യൂട്ട് സഭയിൽ ചേരുകയായിരുന്നു. 1948ൽ ഇന്ത്യയിലെത്തി. ആദ്യം ബോംബേയിൽ മിഷൻ പ്രവർത്തനം നടത്തി. 48ൽ തന്നെ വയനാട്ടിൽ ചുണ്ടേൽ വിശു. യൂദാ തദേവൂസ് ഇടവകയിൽ വികാരിയായി. കുറിച്യർക്കായി പള്ളി ഭൂമി നൽകിയതും 1969ൽ പട്ടുവത്തെത്തിയ മദർ പേത്രക്ക് ദീനസേവനസഭ സ്ഥാപിക്കാൻ സഹായം നൽകിയതും അച്ചനാണ്. 74 മുതൽ മറിയാപുരം പള്ളീവികാരിയാണ്. 1980ൽ ഇന്ത്യൻ പൗരത്വം നേടി. 30ഓളം പള്ളികളും നിരവധി കോൺവന്റുകളും സ്ഥാപിച്ചു.

പാവങ്ങളുടെ ഇടയിലെ പ്രവർത്തനമാണ് ഈശോ സഭാംഗമായ അച്ചനെ ശ്രദ്ധേയനാക്കിയത്. പാവങ്ങൾക്കായി ഏഴായിരത്തോളം വീടു വച്ചുകൊടുത്തിട്ടുണ്ട്. ഒരുപാട് കിണറുകളും കുഴിച്ചുനൽകി. തൊഴിലില്ലാത്തവർക്കായി ഒരുപാട് സ്വയം തൊഴിൽ സംരംഭങ്ങളും അച്ചൻ ആരംഭിച്ചു 

2014 ജനുവരി 7ന് ശ്വാസകോശ അർബുദബാധയെ തുടർന്ന് കോഴിക്കോട് നിർമ്മല ആശുപത്രിയിൽ വച്ച് അന്തരിച്ചു. 


</doc>
<doc id="271315" url="https://ml.wikipedia.org/wiki?curid=271315" title="ബാല്യകാലസഖി (2014-ലെ ചലച്ചിത്രം)">
ബാല്യകാലസഖി (2014-ലെ ചലച്ചിത്രം)

1942-ൽ പ്രസിദ്ധീകരിച്ച, വൈക്കം മുഹമ്മദ് ബഷീറിന്റെ 'ബാല്യകാലസഖി' എന്ന പ്രണയകഥ അവലംബിച്ച് മമ്മൂട്ടിയെ കേന്ദ്രകഥാപാത്രമാക്കി പ്രമോദ് പയ്യന്നൂർ തിരക്കഥാരചനയും സംവിധാനവും നിർവ്വഹിക്കുന്ന മലയാള ചലച്ചിത്രമാണ് ബാല്യകാലസഖി.

ബഷീറിന്റെ ആത്മാംശമുള്ള കഥയാണ് പതിനെട്ടോളം ലോകഭാഷകളിലേക്ക് തർജ്ജമ ചെയ്യപ്പെട്ട 'ബാല്യകാലസഖി'. മജീദും സുഹ്റയും തമ്മിലുള്ള തീവ്രപ്രണയമാണ് ഈ കഥയിലെ കേന്ദ്രപ്രമേയം. 'ജീവിതത്തിൽ നിന്നും ചീന്തിയെടുത്ത ഒരേട്' എന്ന് പ്രൊഫ. എം.പി. പോൾ ബാല്യകാലസഖിയുടെ അവതാരികയിൽ ഈ രചനയെ വിശേഷിപ്പിക്കുന്നു.

'ബാല്യകാലസഖി'യുടെ ജീവിതമുഹൂർത്തങ്ങളും ബഷീർ കഥാപ്രപഞ്ചത്തിലെ നിമിഷങ്ങളും സമന്വയിപ്പിച്ച് ഒരുക്കിയ ചലച്ചിത്രമാണ് ലിവിൻ ആർട്ട് ഫിലിം ഫാക്റ്ററിക്കു വേണ്ടി പ്രമോദ് പയ്യന്നൂർ തിരക്കഥയെഴുതി സംവിധാനം നിർവ്വഹിച്ച 'ബാല്യകാലസഖി'. കേരളത്തിലെ നാടകവേദിയിലും ദൃശ്യമാധ്യമരംഗത്തും സാഹിത്യ കൃതികളെ അവലംബിച്ച് ദൃശ്യാവിഷാരങ്ങളൊരുക്കി ദേശീയ-സംസ്ഥാന പുരസ്കാരങ്ങൾക്കർഹനായ പ്രമോദ് പയ്യന്നൂരിന്റെ ആദ്യ ചലച്ചിത്രമാണ് 'ബാല്യകാലസഖി'. 

കേരളത്തിലെ മഴക്കാലവും കൽക്കത്ത നഗരത്തിലെ വേനൽക്കാലവുമായി രണ്ട് ഋതുക്കളിലായാണ് ഈ ചലച്ചിത്രം ചിത്രീകരിക്കപ്പെട്ടിരിക്കുന്നത്. കേന്ദ്രകഥാപാത്രങ്ങളായ മജീദിനെയും മജീദിന്റെ പിതാവിനെയും നടൻ മമ്മൂട്ടി അവതരിപ്പിക്കുന്ന ഈ ചിത്രത്തിൽ നാൽപതോളം പുതുമുഖങ്ങളും അഭിനയിച്ചിട്ടുണ്ട്. മമ്മൂട്ടി, ഇഷ തൽവാർ, മീന, സീമ ബിശ്വാസ്, കെ.പി.എ.സി. ലളിത, ശശികുമാർ, തനുശ്രീ ഘോഷ്, പ്രിയംദത്ത്, സുനിൽ സുഖദ, മാമുക്കോയ, കവിതാ നായർ തുടങ്ങിയവർ വിവിധ കഥാപാത്രങ്ങളെ അവതരിപ്പിക്കുന്നു.

ആറു ഗാനങ്ങൾ 'ബാല്യകാലസഖി'യിലുണ്ട്. പി. ഭാസ്കരൻ മാസ്റ്റർ, കെ.ടി. മുഹമ്മദ്, ഒ.എൻ.വി, കാവാലം നാരായണപ്പണിക്കർ, ശ്രീകുമാരൻ തമ്പി, പ്രമോദ് പയ്യന്നൂർ എന്നിവരുടെ വരികൾക്ക് കെ. രാഘവൻ മാസ്റ്റർ, ഷഹബാസ് അമൻ, വേണു കൊൽക്കത്ത എന്നിവർ ഈണം നൽകിയിരിക്കുന്നു. സംഗീതസംവിധായകൻ കെ. രാഘവൻ മാസ്റ്റർ ‌തൊണ്ണൂറ്റെട്ടാം വയസ്സിൽ, അവസാനമായി സംഗീതസംവിധാനം നിർവ്വഹിച്ച കെ.ടി. മുഹമ്മദിന്റെയും പ്രമോദ് പയ്യന്നൂരിന്റെയും വരികൾ ആലപിച്ചിരിക്കുന്നത് കെ.ജെ. യേശുദാസും വി.ടി. മുരളിയുമാണ്. 


</doc>
<doc id="271323" url="https://ml.wikipedia.org/wiki?curid=271323" title="ദീനസേവനസഭ">
ദീനസേവനസഭ

മദർ പേത്ര യാൽ 1969ൽ കണ്ണൂർ പട്ടുവത്ത് സ്ഥപിതമായ കന്യാസ്ത്രി മഠം. ഇന്ന് 93 ശാഖകളും 650 ദീനദാസികളും അടങ്ങുന്ന സഭ നിന്ദിതരുടെയും പീഡിതരുടെയും ഉന്നമനത്തിനായി പ്രവർത്തിക്കുന്നു. പ്രത്യേകിച്ച് ക്ഷയം കുഷ്ഠം, എയ്ഡ്സ്, പോലുള്ള മാരകരോഗങ്ങൾ ബാധിച്ചവരുടെ ഇടയിൽ സ്തുത്യർഹമായ പ്രവർത്തനം നടത്തുന്നു. 
ഇൻഫന്റ് ജീസസ് ചിൽഡ്രൻസ് ഹോം
ലിറ്റിൽ ഫ്ലവർ ഹോം
ഇൻഫന്റ് ജീസസ് ബോയ്സ് ഹോം
ഹൗസ് ഒഫ് മേരി
സെന്റ് ആങഗള സ്കൂൾ- {എച് ഐ വി ബാധിതർക്കുള്ള സ്കൂൾ)
കരുണാഭവൻ (വൃദ്ധസദനം)
സെന്റ് ബനഡിക്റ്റ് ഹോം ഫോർ മെന്റലി ചാലഞ്ച്ഡ്


</doc>
<doc id="271333" url="https://ml.wikipedia.org/wiki?curid=271333" title="കാട്ടുകുതിര (നാടകം)">
കാട്ടുകുതിര (നാടകം)

എസ്.എൽ.പുരം സദാനന്ദൻ രചിച്ച നാടകമാണ് കാട്ടുകുതിര. 1980 കളിൽ അവതരിപ്പിയ്ക്കപ്പെട്ട പ്രശസ്തമായ നാടകങ്ങളിൽ ഒന്നായിരുന്നു ഇത്. 

പ്രധാനകഥാപാത്രമായ കൊച്ചുവാവയുടെ പ്രതികാര ദാഹവും,ജീവിതത്തെക്കുറിച്ചുള്ള അദ്ദേഹത്തിന്റെ പാരുഷ്യം നിറഞ്ഞ നിർവ്വചനങ്ങളും, മകന്റെ പ്രണയബന്ധവും ഈ നാടകം അരങ്ങത്തുകൊണ്ടുവരുന്നു.


</doc>
<doc id="271335" url="https://ml.wikipedia.org/wiki?curid=271335" title="സങ്കരനേപ്പിയർ">
സങ്കരനേപ്പിയർ

സാധാരണ നേപ്പിയർ പുല്ലും,ബജ്രയും ചേർന്നുള്ള സങ്കരണം വഴി ഉരുത്തിരിഞ്ഞ ഇനമാണിത്. അധികാലം നീണ്ടുനിന്നു ഉയർന്നതോതിൽ വിളവു നൽകുന്ന തീറ്റപ്പുല്ലാണ് സങ്കരനേപ്പിയർ.

ആദ്യവിളവെടുപ്പ് രണ്ടുമാസത്തോടുകൂടിയും, പിന്നീടുള്ളത് 35-40 ദിവസം ഇടവിട്ടും നടത്താം. ഉത്പാദനക്ഷമത നിലനിർത്തുന്നതിനു ഓരോ നാലുവർഷം കൂടുമ്പോഴും പുതിയവ നടേണ്ടതാണ്.


</doc>
<doc id="271339" url="https://ml.wikipedia.org/wiki?curid=271339" title="വിജയരാഘവക്കുറുപ്പ്">
വിജയരാഘവക്കുറുപ്പ്

ഓണാട്ടുകരയുടെ തനതു കലയായ കുത്തിയോട്ടത്തെ ലോക പ്രശസ്തമാക്കുന്നതിൽ നിർണ്ണായകമായ പങ്കു വഹിച്ച കലാകാരനാണ് വിജയരാഘവക്കുറുപ്പ്. ചെട്ടികുളങ്ങര കുത്തിയോട്ടം ഇന്ന് ഈ രൂപത്തിൽ പ്രസിദ്ധമായതിനും പ്രചരിച്ചതിനും ഒരു നിയോഗമെന്നോണം ജനിച്ചു അമ്മയുടെ മുൻപിൽ കൈകൂപ്പി നിൽക്കുന്ന ഒരു എളിയ ദാസൻ അല്ലെങ്കിൽ താനവട്ടങ്ങളുടെ കാളിദാസൻ.40വർഷം മുൻപ് കുത്തിയോട്ട ചുവടുകളിൽ പേള ജി ശങ്കരക്കുറുപ്പ് ആശാനിൽ നിന്നും പരിശീലനം നേടി കുത്തിയോട്ട വഴിപാടിൽ അരങ്ങേറ്റം കുറിച്ചു.



</doc>
<doc id="271366" url="https://ml.wikipedia.org/wiki?curid=271366" title="എസ്.ഡബ്ലിയൂ.ആർ.ഡി. ബണ്ഡാരനായകെ">
എസ്.ഡബ്ലിയൂ.ആർ.ഡി. ബണ്ഡാരനായകെ

ശ്രീലങ്കയുടെ നാലാമത്തെ പ്രധാനമന്ത്രിയായിരുന്നു എസ്.ഡബ്ലിയൂ.ആർ.ഡി. ബണ്ഡാരനായകെ. (English: Solomon West Ridgeway Dias Bandaranaike, Sinhala: සොලමන් වෙස්ට් රිජ්වේ ඩයස් බණ්ඩාරනායක,Tamil: சாலமன் வெஸ்ட் ரிச்சர்ட் டயஸ் பண்டாரநாயக்கா). പത്നി സിരിമാവോ ബണ്ഡാരനായകെയും ശ്രീലങ്കൻ പ്രധാനമന്ത്രിയായിരുന്നു. സിംഹള നാഷനലിസ്റ്റും, ലെഫ്റ്റ് വിങിന്റെയും , ശ്രീലങ്കൻ ഫ്രീഡം പാർട്ടിയുടെയും ,സ്ഥാപകനും ആയിരുന്നു.


 


"This page incorporates text from the Library of Congress's Country Studies series."


</doc>
<doc id="271371" url="https://ml.wikipedia.org/wiki?curid=271371" title="ഡോറതി ഹോഡ്ജ്കിൻ">
ഡോറതി ഹോഡ്ജ്കിൻ

രസതന്ത്രത്തിനുളള 1964-ലെ നോബൽ പുരസ്കാരം നേടിയ ശാസ്ത്രജ്ഞയാണ് ഡൊറോത്തി ക്രോഫൂട് ഹോഡ്ജ്കിൻ ( 12 മേയ് 1910-29 ജൂലൈ 1994). എക്സ് റേ ഡിഫ്രാക്ഷൻ ഉപയോഗിച്ച് അതിപ്രധാനങ്ങളായ ജൈവരസായനങ്ങളുടെ ഘടന നിർണ്ണയിച്ചതിനാണ് പുരസ്കാരം ലഭിച്ചത്.

കെയ്റോയിൽ ജോൺ വിന്റർ ക്രൗഫൂട്ട് എന്ന പുരാവസ്തു ഗവേഷകന്റെയും, പുരാവസ്തു ഗവേഷകയും പ്രാചീന ഈജിപ്തിലെ വസ്ത്രനിർമ്മാണ ഗവേഷകയുമായിരുന്ന ഗ്രേസ് മേരി ക്രൗഫൂട്ടിന്റെയും മകളായാണ് ഡൊറോത്തി ജനിച്ചത്. ബാല്യം മുതലേ രസതന്ത്രത്തിൽ താത്പര്യമുണ്ടായിരുന്ന ഡോറതിയെ മാതാപിതക്കളും അധ്യാപകരും പ്രോത്സാഹിപ്പിച്ചു. പ്രാഥമിക വിദ്യാഭ്യാസം ബോക്ലെസിലെ സർ ജോൺ ലാമാൻ സ്കൂളിലായിരുന്നു. കോളേജ് വിദ്യാഭ്യാസവും തുടന്നുളള ഗവേഷണ പഠനവും ഓക്സ്ഫോഡിലും സോമർവില്ലിലും കേംബ്രിഡ്ജിലുമായിരുന്നു.

1937 ൽ ഓക്സ്ഫോർഡിലെ അദ്ധ്യാപകനും ആഫ്രിക്കാകാര്യ വിദഗ്ദ്ധനുമായ തോമസ് ലയണൽ ഹോഡ്ജ്കിന്നിനെ ഡൊറോത്തി വിവാഹം കഴിച്ചു. കമ്മ്യൂണിസ്റ്റ് പ്രസ്ഥാനവുമായി അടുത്ത ബന്ധമാണ് ഈ ദമ്പതിമാർ പുലർത്തിയിരുന്നത്.

പെനിസിലിന്റേയും വൈറ്റമിൻ ബി-12ന്റേയും ,ഇൻസുലിന്റേയും തന്മാത്രാ ഘടന നിരൂപിച്ചെടുക്കുന്നതിൽ ഡോറതി ഹോഡ്ജ്കിൻ പ്രധാന പങ്കു വഹിച്ചു. പ്രോട്ടീൻ ക്രിസ്റ്റലോഗ്രഫിയുടെ വികാസത്തിൽ വഹിച്ച പങ്കിനെ മുൻനിറുത്തിയാണ് 1964 ലെ രസതന്ത്രത്തിനുള്ള നോബൽ സമ്മാനാർഹയായത്. എക്സ്-റേ ക്രിസ്റ്റലോഗ്രഫി എന്ന സങ്കേതമുപയോഗിച്ച് തന്മാത്രകളുടെ സങ്കീർണ്ണ ഘടനകൾ വെളിപ്പെടുത്തുന്നതിൽ ഇദ്ദേഹം തുടങ്ങിവെച്ച പാത ലോകത്തെ ഔഷധശാസ്ത്ര മേഖലയിലെ മുന്നേറ്റങ്ങൾക്ക് കാരണമായി.

1994-ൽ മസ്തിഷ്കാഘാതത്തെ തുടർന്ന് എൺപത്തിനാലാമത്തെ വയസ്സിൽ അന്തരിച്ചു.


</doc>
<doc id="271379" url="https://ml.wikipedia.org/wiki?curid=271379" title="സി.ഐ.ഡി. നസീർ">
സി.ഐ.ഡി. നസീർ

അനുപമ ഫിലിംസിന്റെ ബാനറിൽ വേണു നിർമിച്ച മലയാളചലച്ചിത്രമാണ് സി.ഐ.ഡി. നസീർ. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1971 ഏപ്രിൽ 14-ന് കേരളത്തിൽ പ്രദർശനം ആരംഭിച്ചു.

കഥ

ഒരു കേസന്വേഷണത്തിനായി വലിയൊരു ബംഗ്ളാവിൽ ജോലിക്കാരനോടൊപ്പം താമസിച്ചിരുന്ന CID ചന്ദ്രൻ കൊല്ലപ്പെടുന്നു. അന്വേഷണത്തിനായി CID നസീറും സഹായി ഭാസിയും വരുന്നു. അതേ ബംഗ്ളാവിൽ തന്നെ താമസിക്കാൻ നസീർ തീരുമാനിക്കുന്നു. പല കുപ്രസിദ്ധരും വരുന്ന കിംഗ്സ് ഹോട്ടലിൽ വെയ്റ്ററായി ഭാസിയും കൂടുന്നു. ബംഗ്ളാവിന്റെ ഉടമസ്ഥനും മകളും (ജയഭാരതി) നസീറിനെ പരിചയപ്പെടുന്നു. ഉടമസ്ഥൻ ഈ ബംഗ്ളാവിന്റെ ദുരൂഹതയെപ്പറ്റിയും തന്റെ ജ്യേഷ്ഠൻ കൊല്ലപ്പെട്ടതും വിവരിക്കുന്നു. നാട്ടിലെ പ്രധാന കള്ളനോട്ട് കേന്ദ്രം നസീറിന്റെ വരവിനെ തടയാൻ പല രീതിയിൽ ശ്രമിക്കുന്നു. അവരുടെ കൂട്ടത്തിലെ ലൌലി എന്ന യുവതിയെ നസീറിനേ അപായപ്പെടുത്താൻ ഏർപ്പാടാക്കുന്നു. കൊള്ളസങ്കേതത്തിലെ അജ്ഞാതനായ വൃദ്ധനേതാവ് ഇടയ്ക്കിടെ ഇവർക്ക് നിർദ്ദേശം നൽകുന്നു. കിംഗ്സ് ഹോട്ടലിൽ പ്രമുഘ ബിസിനസ്കാരൻ ശിവ് റാം( ജോസ് പ്രകാശ്) വരുന്നു. ഭാസി ഇത് നസീറിന്റെ ശ്രദ്ധയിൽ പെടുത്തുന്നു. ബംഗ്ളാവ് ഉടമ നസീറിന് ഒരു ടൈപ്പിസ്റ്റിനെ ഏർപ്പാടാക്കുന്നു, ദാസ്( ഉമ്മർ). അവിചാരിതമായി ദാസ് ലൌലിയെ നസീറിനൊപ്പം കാണുകയും ഇത് തന്റെ മരിച്ചുപോയ കാമുകിയാണെന്ന് തിരിച്ചറിയുകയും ചെയ്യുന്നു. തന്നെ കൊള്ളക്കാർ തട്ടിക്കൊണ്ടുപോയി അവർക്കൊപ്പം ചേർത്തതാണെന്ന് ലൌലി നസീറിനോടും ദാസിനോടും വെളിപ്പെടുത്തുന്നു. കൊള്ളക്കാരെ കുടുക്കാൻ ലൌലി സഹായം വാഗ്ദാനം ചെയ്യുന്നു. മലയായിൽ നിന്നും വരുന്ന പ്രമുഖ ബിസിനസ്കാരൻ മേനോനെ പ്രതീക്ഷിച്ചിരിക്കുകയാണ് കൊള്ളസങ്കേതം. വേഷപ്രച്ഛന്നരായി നസീറും ഭാസിയും ലൌലിയും ദാസും അവിടെയെത്തുന്നു. ഒരു സംഘട്ടനത്തിലൂടെ കൊള്ളസങ്കേതത്തെ അവർ കീഴടക്കുകയും സംഘത്തലവൻ ബംഗ്ളാവുടമയുടെ മരിച്ചു എന്നു കരുതിയിരുന്ന ജ്യേഷ്ഠനാണെന്നും മനസ്സിലാക്കുന്നു. 





</doc>
<doc id="271385" url="https://ml.wikipedia.org/wiki?curid=271385" title="ലൂചിയാനൊ പവറോട്ടി">
ലൂചിയാനൊ പവറോട്ടി

ഇറ്റലിയിലെ മൊദേനയിൽ ജനിച്ച പാശ്ചാത്യ ഒപ്പറേ ഗായകനായിരുന്നു ലൂച്ചാനോ പവറോട്ടി.(ജ:12 ഒക്ടോ:1935 – 6 സെപ്റ്റം: 2007).പുരുഷസ്വരാലാപനത്തിൽ പ്രമുഖ സ്ഥാനം വഹിച്ചിരുന്ന പവറോട്ടിയുടെ ഒട്ടേറെ ആലാപനങ്ങൾ റെക്കോഡു ചെയ്യപ്പെട്ടിട്ടുണ്ട്.
ഇറ്റലിയിലെ ഒരു പ്രാന്തപ്രദേശത്തെ സാധാരണകുടുംബത്തിൽ ജനിച്ച പവറോട്ടിയുടെ പിതാവും ഒരു ഗായകനായിരുന്നു. എന്നാൽ പൊതുപരിപാടികളിൽ അദ്ദേഹം സഭാകമ്പം കാരണം പങ്കെടുത്തിരുന്നില്ല.രണ്ടാം ലോകയുദ്ധത്തെത്തുടർന്നു ഗ്രാമപ്രദേശത്തേയ്ക്കു നീങ്ങേണ്ടി വന്ന പവറോട്ടി കുടുംബം പിന്നീട് കൃഷി ചെയ്തായിരുന്നു ഉപജീവനത്തിനുള്ള മാർഗ്ഗം കണ്ടെത്തിയിരുന്നത്.
സംഗീതത്തിൽ അഭിരുചിയുണ്ടായിരുന്ന ലൂച്ചാനോയ്ക്ക് പിതാവിന്റെ സംഗീതശേഖരം ഒരു മുതൽകൂട്ടായി. ആ ശേഖരത്തിൽ അക്കാലത്തെ മഹാരഥന്മാരായ "ബെന്യാമിനോ ജീലി , ഗിയോവന്നി മാർട്ടിനെല്ലി , ടിടോ ഷിപ്പാ,എൻറിക്കോ കരൂസോ" സംഗീതജ്ഞരുടെ സൃഷ്ടികൾ ഉണ്ടായിരുന്നു. എന്നാൽ "ജ്യുസപ്പെ ദി സ്റ്റെഫാനോ" ആയിരുന്നു ലൂച്ചാനോയുടെ ആരാധനാമൂർത്തി. അക്കാലത്തെ ഒപ്പറേ ഗായകതാരമായിരുന്ന മരിയോ ലാൻസയുടേയും ആരാധകനായിരുന്നു പവറോട്ടി.ഒൻപതാം വയസ്സിൽ പിതാവിനോടൊപ്പം പള്ളിയിലെ ഗായകസംഘത്തിൽ ഗീതങ്ങൾ ആലപിച്ചുകൊണ്ടായിരുന്നു അദ്ദേഹത്തിന്റെ സംഗീതജീവിതത്തിന്റെ തുടക്കം.
ഒരു ഫുട്ബോൾ കളിക്കാരനാകാൻ അത്യന്തം അഭിലഷിച്ചിരുന്ന ലൂൂച്ചാനോയെ അദ്ധ്യാപകവൃത്തി തെരെഞ്ഞെടുക്കാനാണ് മാതാവ് ഉപദേശിച്ചത്. ഒരു എലിമെന്ററി സ്കൂളിൽ രണ്ടുവർഷം അദ്ദേഹം അദ്ധ്യാപകനായി ജോലിനോക്കുകയും ചെയ്തു. പിതാവിനാകട്ടെ പുത്രൻ സംഗീതത്തിന്റെ വഴി തെരെഞ്ഞെടുക്കുന്നതിനോട് തെല്ലും യോജിപ്പുണ്ടായിരുന്നില്ല. 

1954 മുതൽ സംഗീതം ഗൗരവമായി അഭ്യസിയ്ക്കാൻ തുടങ്ങിയ ലൂച്ചാനോയ്ക്ക് "അരിഗോ പോള" എന്ന സംഗീതജ്ഞന്റെ ശിക്ഷണം ലഭിയ്ക്കുകയുണ്ടായി. ഇതിനു യാതൊരു പ്രതിഫലവും പോള വാങ്ങിയിരുന്നില്ല.
1955 ലാണ് നിർണ്ണായകമായ ഒരു വഴിത്തിരിവ് പവറോട്ടിയുടെ ജീവിതത്തിൽ ഉണ്ടായത്. വെയിൽസിൽ നടന്ന സംഗീതപരിപാടിയിൽ ഒന്നാം സ്ഥാനത്തിനുള്ള ഒരു പുരസ്ക്കാരം അദ്ദേഹം അടങ്ങുന്ന സംഘത്തിനു ലഭിച്ചതായിരുന്നു അത്. ഇതു പവറോട്ടിയെ പിൽക്കാലത്ത് സംഗീതത്തെ ജീവിതമാർഗ്ഗമാക്കിയെടുക്കാൻ ഉത്തേജനം നൽകുകയുണ്ടായി.

"ലാ ബൊഹീം" എന്ന ഓപ്പറെയിൽ (1961) റൊഡോൾഫോയുടെ വേഷമാണ് പവറോട്ടി ആദ്യം അണിഞ്ഞത്.

"ലാ ട്രവിയാറ്റ" ആയിരുന്നു അന്താരാഷ്ട്രതലത്തിൽ അദ്ദേഹം പങ്കെടുത്ത ആദ്യത്തെ ഓപ്പറെ. 

പാൻക്രിയാസിലുണ്ടായ അർബ്ബുദബാധയെത്തുടർന്നു 2007 സെപ്റ്റംബർ 6 നു അദ്ദേഹം അന്തരിച്ചു.




</doc>
<doc id="271397" url="https://ml.wikipedia.org/wiki?curid=271397" title="മനുഷ്യപരിണാമം">
മനുഷ്യപരിണാമം

ആധുനിക മനുഷ്യൻ രൂപപ്പെട്ട പരിണാമപ്രക്രിയകളെയാണ് "മനുഷ്യപരിണാമം" അഥവാ ഹ്യൂമൺ ഇവല്യൂഷൻ എന്ന് പറയുന്നത്. എല്ലാ ജീവികളുടേയും അവസാന പൊതുപൂർവ്വികനിൽ നിന്നാണ് മനുഷ്യവർഗ്ഗോത്പത്തിയും നടന്നതെങ്കിലും മനുഷ്യപരിണാമത്തിൽ പൊതുവേ പ്രൈമേറ്റുകൾ എന്ന വർഗ്ഗത്തിന്റെ പരിണാമ- വികാസ ചരിത്രമാണ് ഉൾപ്പെടുത്തിയിരിക്കുന്നത്. അതിൽത്തന്നെ ഹോമോ എന്ന ജീനസ് രൂപപ്പെട്ട പ്രക്രിയയും. ഹൊമിനിഡുകൾ അഥവാ ഗ്രേറ്റ് ഏപ്പുകളിൽ രൂപപ്പെട്ട ഹോമോ സാപ്പിയൻസ് എന്ന സ്പീഷീസിന്റെ പരിണാമചിത്രം മനുഷ്യപരിണാമചരിത്രമായി പരിഗണിക്കാം. ഭൗതിക നരവംശശാസ്ത്രം, പ്രൈമറ്റോളജി, പുരാ നരവംശശാസ്ത്രം, ഇത്തോളജി, ഭാഷാവികാസശാസ്ത്രം, പരിണാമ മനഃശാസ്ത്രം, ഭ്രൂണശാസ്ത്രം, ജനിതകശാസ്ത്രം എന്നീ മേഖലകളിൽ ഉണ്ടായ അഭൂതപൂർവ്വമായ മുന്നേറ്റങ്ങൾ മനുഷ്യ പരിണാമപഠനങ്ങളിൽ മുഖ്യപങ്കുവഹിച്ചിട്ടുണ്ട്. മനുഷ്യനുൾപ്പെടെയുള്ള പ്രൈമേറ്റുകൾ എന്ന വിഭാഗം 85 ദശലക്ഷം വർഷങ്ങൾക്കുമുമ്പ് അവസാന ക്രീറ്റേഷ്യസ് യുഗത്തിൽ ഇതര സസ്തനികളിൽ നിന്ന് വേർപിരിഞ്ഞതായി ജനിതകപഠനങ്ങൾ തെളിയിക്കുന്നു. 55 ദശലക്ഷം വർഷങ്ങൾക്കുമുമ്പ് പാലിയോസീൻ കാലയളവിൽ പരിണാമഘട്ടത്തിലെ ആദ്യ ഫോസിലുകൾ ലഭിച്ചു. ഗിബ്ബണുകൾ ഉൾപ്പെടുന്ന ഹൈലോബാറ്റിഡേ (Hylobatidae) ഫാമിലിയിൽ നിന്ന് 15-20 ദശലക്ഷം വർഷങ്ങൾക്കുമുമ്പ് ഹോമിനിഡേ (Hominidae) ഫാമിലി വേർപിരിഞ്ഞു. 14 ദശലക്ഷം വർഷങ്ങൾക്കുമുമ്പ് ഹൊമിനിഡേ ഫാമിലിയിൽ നിന്ന് ഒറാങ് ഉട്ടാനുകൾ ഉൾപ്പെടുന്ന പോൻജിനേ (Ponginae) ഫാമിലി വേർപെട്ടു. മനുഷ്യവർഗ്ഗപരിണാമത്തിലെ മുഖ്യഅനുകൂലനമായി കരുതപ്പെടുന്നത് ഇരുകാലി നടത്ത (Bipedal locomotion) മാണ്. സാഹിലാന്ത്രോപ്പസ് (Sahilanthropus), ഓറോറിൻ (Orrorin) എന്നീ ഹോമിനിനുകളാണ് ഇരുകാലിനടത്തം (ബൈപീഡലിസം) കാട്ടിയ ഏറ്റവും പുരാതനമനുഷ്യരൂപമെന്ന് കരുതപ്പെടുന്നു. 
-കൈകാലുകളിൽ അഞ്ചുവിരലുകൾ
-മറ്റി വിരലുകളോട് സമ്മുഖമാക്കാവുന്ന തള്ല വിരൽ
-ഒരു ജോഡി മുലക്കാമ്പുകൾ
-പരന്ന നഖം
-ഒരേ വസ്തുവിൽ കേന്ദ്രീകരിക്കാവുന്ന കണ്ണുകൾ
പ്രൈമേറ്റുകളെ പ്രോസിമിയൻസ് എന്നും ആന്ത്രോപ്പോയിഡ് എന്നും തരംതിരിക്കാം.
. പ്രോസിമിയൻസ്- രാത്രിസഞ്ചാരം,ഒറ്റക്ക് ജീവിക്കുന്ന പ്രകൃതം, ചെറുപ്രാണികളെ🐝🐞 ആഹാരമാക്കുന്നു. ടാർസിയർ, ലോറിസ്, ലിമർ എന്നിവ ഉദാഹരണങ്ങൾ.
. ആന്ത്രോപോയിഡ്സ്- ഇവയെ രണ്ടായി തിരിക്കാം.
1.സെർക്കോപിത്തിക്കോയിഡെ- പകൽസഞ്ചാരം, കൂട്ടായജീവിതം, പഴങ്ങളും ഇലകലും ഭക്ഷിക്കുന്നു. കുരങ്ങുകൾ ഉദാഹരണം.
2. ഹോമിനോയിഡിയേ- ഗിബ്ബൺ, ഒറാങ്ഉട്ടാൻ, ഗൊറില്ല, ചിമ്പാൻസി, മനുഷ്യൻ എന്നിവ ഉൾപ്പെടുന്നു.
36 ദശലക്ഷം വർഷങ്ങൾക്കുമുമ്പ് ഏഷ്യ, ആഫ്രിക്ക എന്നിവിടങ്ങളിൽ പ്രൈമേറ്റുകളുടെ ഒരു വിഭാഗം ഉത്ഭവിച്ചു. ഇവർ വൃക്ഷവാസികളായിരുന്നു. വിരലുകൾ വൃക്ഷങ്ങളിൽ ചുറ്റിപ്പിടിക്കാൻ ഉപയോഗിച്ചിരുന്നു. കൈവിരലുകളിൽ പരന്ന നഖങ്ങൾ ഉണ്ടായിരുന്നു. ത്രിമാനക്കാഴ്ചയും വർണ്ണക്കാഴ്ചയും അവർക്കുണ്ടായിരുന്നു. 
ഏറ്റവും താഴ്ന്ന പ്രേമേറ്റുളാണിവ. 
മനുഷ്യസദൃശ്യമുള്ള പ്രൈമേറ്റുകൾ ഇവയാണ്.


</doc>
<doc id="271398" url="https://ml.wikipedia.org/wiki?curid=271398" title="കാളഹസ്തിയപ്പ മുതലിയാർ">
കാളഹസ്തിയപ്പ മുതലിയാർ

കേരളത്തിലെ ആദ്യ കാല പ്രസാധകരിലൊരാളായിരുന്നു കാളഹസ്തിയപ്പ മുതലിയാർ. തമിഴ്നാട്ടിൽ ജനിച്ച മുതലിയാർ കോഴിക്കോട് മുൻസിഫായി ജോലി ചെയ്തിരുന്നു. കോഴിക്കോട് 1851 ൽ വിദ്യാവിലാസം പ്രസ്സ് എന്ന പേരിൽ ഒരു അച്ചടിശാല സ്ഥാപിച്ചു. എഴുത്തച്ഛന്റെയും കുഞ്ചൻ നമ്പ്യാരുടെയും കൃതികൾ ആദ്യമായി അച്ചടിച്ചത് ഇവിടെയാണ്. ഇവയ്ക്ക് വില വളരെ കൂടുതലായിരുന്നുവെന്നും 1852 - 55 കാലത്ത് കൊച്ചിയിലെ സെന്റ് തോമസ് പ്രസിൽ നിന്ന് കുന്നംകുളത്ത് ഇട്ടൂപ്പ് അതിന്റെ പകുതി വിലയ്ക്ക് ഹിന്ദുമത ഗ്രന്ഥങ്ങളായ രാമായണവും മറ്റും അച്ചടിച്ചു വിറ്റതായും ഉള്ളൂർ സൂചിപ്പിക്കുന്നുണ്ട്. മുതലിയാരുടെ മകൻ അരുണാചലമുതലിയാർ വിദ്യാവിലാസം അച്ചുകൂടത്തിൽ നിന്നും 1862-ൽ 'ശ്രീമഹാഭാരതം പാട്ട്' ആദ്യമായി സമ്പൂർണ്ണമായി പ്രകാശനം ചെയ്തു. 


</doc>
<doc id="271405" url="https://ml.wikipedia.org/wiki?curid=271405" title="മരിയോ ലാൻസ">
മരിയോ ലാൻസ

പ്രമുഖ ഒപ്പറെ ഗായകനും, ചലച്ചിത്രതാരവുമായിരുന്നു മരിയോ ലാൻസ.
ഇറ്റലിയിൽ നിന്നു അമേരിയ്ക്കയിലേയ്ക്ക് കുടിയേറിയ ദമ്പതികളുടെ പുത്രനായി ആണ് മരിയോ ലാൻസ ജനിച്ചത്. (ജനുവരി 31, 1921 – ഒക്ടോ: 7, 1959) യഥാർത്ഥ നാമം ആൽഫ്രെഡ് ആർനോൾഡ് കൊക്കോസ എന്നായിരുന്നു.



</doc>
<doc id="271410" url="https://ml.wikipedia.org/wiki?curid=271410" title="വെസ്റ്റ് ഇൻഡീസ്">
വെസ്റ്റ് ഇൻഡീസ്

വെസ്റ്റ് ഇൻഡീസ് അഥവാ വിൻഡീസ് എന്നറീയപ്പെടുന്നത് കരീബിയൻ ദ്വീപസമൂഹങ്ങളിൽപ്പെടുന്ന 15 രാജ്യങ്ങള്ളാണ്. 


</doc>
<doc id="271412" url="https://ml.wikipedia.org/wiki?curid=271412" title="മുട്ടം, കന്യാകുമാരി ജില്ല">
മുട്ടം, കന്യാകുമാരി ജില്ല

മുട്ടം തമിഴ്നാട് സംസ്ഥാനത്തിലെ കന്യാകുമാരി ജില്ലയിലെ ഒരു ഗ്രാമപഞ്ചായത്താകുന്നു. ഈ ഗ്രാമം മനോഹരമായ മുട്ടം കടൽകരയാൽ ചുറ്റപ്പെട്ടിരിക്കുന്നു. ഇവിടുത്തെ പ്രധാന വ്യവസായം മത്സ്യബന്ധനമാണ്.

മുട്ടം എന്ന മത്സ്യബന്ധന ഗ്രാമം ജില്ലാ ഭരണ കേന്ദ്രമായ നാഗർകോവിലിൽ നിന്നും 16 കിലോമീറ്റർ ദൂരത്തിലും തിരുവനന്തപുരത്തിൽ നിന്നും 75 കി. മിറ്ററും കന്യാകുമാരിയിൽ നിന്നും 35 കിലോമീറ്റർ ദൂരത്തിലും സ്ഥിതി ചെയ്യുന്നു. അടുത്തുള്ള പ്രധാന ഗ്രാമങ്ങളാണ് കടിയപട്ടിണം, പിള്ളൈത്തോപ്പ്, അമ്മന്തിവിളൈ, മണവാള കുറുച്ചി. ഇവിടെ ബ്രിട്ടീഷുകാരാൽ സ്ഥാപിതമായ ഒരു വിളക്കുമാടം ഉണ്ട്. ഇവിടുള്ള തിരുനന്തിക്കരൈ യിലുള്ള ഗുഹാ ക്ഷേത്രം ജൈനമതത്തിന്റെ അടിസ്ഥാന ശിലകളിൽ ഒന്നാണ്. ഈ ക്ഷേത്രം ഇപ്പോൾ ഇൻഡ്യാ പുരാവസ്തു ഗവേഷണ വിഭാഗത്തിന്റെ കീഴിലാണ്. രാജരാജ ചോളൻ മുട്ടം അക്രമിച്ചു കീഴടക്കിയ ശേഷം ഈ സ്ഥലത്തിനു മുമ്മുടി ചോള നല്ലൂർ എന്നു നാമകരണം നടത്തുകയുണ്ടായി അതിനുശേഷം ക്രിസ്തബ്ദം 1003 ൽ ഇവിടെ വച്ച് അദ്ദേഹത്തിന്റെ ജന്മദിനോത്സവം കൊണ്ടാടി എന്ന് ലഭ്യമായ ശിലാലിഖിതത്തിൽ നിന്നും മനസ്സിലാക്കാം. 8 നൂറ്റാണ്ടിൽ വീരനന്ദി എന്ന ഒരു ജൈന ഭിക്ഷു തിരുനാരുണക്കൊണ്ടൈ മേലപ്പള്ളിയിൽ നിന്നും ഇവ്ടെ വന്നു താമസിച്ച് ജൈനമതം പ്രചരിപ്പിച്ചിരുന്നതായും കാണുന്നുണ്ട്.

വിദ്യാഭ്യാസത്തിൽ മുൻ നിര സ്ഥാനമാണ് മുട്ടത്തിനുള്ളത്. സെന്റ്. ജോൺസ് പ്രാഥമിക വിദ്യാലയവും. മോൺഫോർട്ട് വൈദികന്മാരൽ നടത്തപ്പെടുന്ന ഒരു ഹയർ സെക്കണ്ടറി സ്കൂളും, ബിഷപ്പ് അഗ്നിസാമിയുടെ പേരിൽ ഒരു ബിഎഡ് കോളേജും ഇവിടെയുണ്ട്.

ഗ്രാമത്തിന്റെ മുഖ്യാകർഷണം തന്നെ ഈ കടൽക്കരയാണ്. ഇവിടെ ഒരു കുട്ടികളുടെ ഒരു പാർക്കും അതുപോലെതന്നെ ഒരു ക്രിസ്തീയ ധ്യാന കേന്ദ്രവും ഉണ്ട്.

പ്രധാന്മായും റോഡുമാർഗ്ഗമായി ഇവിടെ എത്തിച്ചേരാം



തിരുവനന്തപുരം - 72 കി. മി



</doc>
<doc id="271418" url="https://ml.wikipedia.org/wiki?curid=271418" title="ബാർബറാ മക്ലിന്ടോക്">
ബാർബറാ മക്ലിന്ടോക്

1983- ൽ ഫിസിയോളജിയിൽ അല്ലെങ്കിൽ വൈദ്യശാസ്ത്രത്തിനുള്ള നോബൽ സമ്മാനം നേടിയ അമേരിക്കൻ ശാസ്ത്രജ്ഞയും സൈറ്റോജെനിറ്റിസ്റ്റുമായിരുന്നു ബാർബറ മക്ക്ലിന്റോക്ക് (Barbara McClintock) (ജീവിതകാലം: ജൂൺ 16, 1902 - സെപ്റ്റംബർ 2, 1992). 1927- ൽ കോർണൽ യൂണിവേഴ്സിറ്റിയിൽ നിന്നും ബോട്ടണിയിൽ മക്ലിന്ടോക്കിന് ഡോക്ടർ ബിരുദം ലഭിച്ചു. ചോളക്കുലകളുടെ ജനിതക ഘടനയെക്കുറിച്ചുളള അതിവിശദമായ പഠനമായിരുന്നു ബാർബറ മക്ലിന്ടോക്കിന്റെ ഗവേഷണ മേഖല. അവരുടെ നിഗമനങ്ങളെ ആദ്യഘട്ടങ്ങളിൽ മറ്റു ശാസ്ത്രജ്ഞർ തളളിക്കളയുകയാണ് ചെയ്തത്. 

ചോളത്തിലെ സൈറ്റോജെനിറ്റിസിന്റെ വികസനത്തിന് നേതൃത്വം നല്കികൊണ്ടാണ് മക്ക്ലിന്റോക്ക് ഔദ്യോഗികജീവിതം ആരംഭിക്കുന്നത്. ബാർബറാ മക്ലിന്ടോക് തന്റെ ജീവിതത്തിന്റെ ശേഷിക്കുന്ന കാലം ഗവേഷണത്തിൽ മാത്രമായി ശ്രദ്ധ കേന്ദ്രീകരിച്ചു. 1920-കളുടെ അവസാനം മുതൽ മക്ലിന്റോക്ക് ക്രോമസോമുകളെക്കുറിച്ച് പഠിച്ചു. ചോളത്തിന്റെ പ്രത്യുൽപാദനത്തിനിടയിൽ ക്രോമസോമുകൾക്ക് എങ്ങനെ മാറ്റം വരുന്നു എന്നതിനെക്കുറിച്ച് പഠിച്ചു. ചോളത്തിലെ ക്രോമസോമുകൾ ദൃശ്യവത്ക്കരിക്കുന്നതിനുവേണ്ടിയുള്ള സാങ്കേതികവിദ്യ അവർ വികസിപ്പിച്ചെടുത്തു. പല അടിസ്ഥാനപരമായ ജനിതക ആശയങ്ങൾ പ്രകടമാക്കുന്നതിന് മൈക്രോസ്കോപിക് വിശകലനം ഉപയോഗിച്ചു. മിയോസിസ് സമയത്ത് ക്രോമസോം കൈമാറ്റം ചെയ്യുന്ന മെക്കാനിസത്തെക്കുറിച്ചുള്ള ആശയങ്ങളിലൊന്നായിരുന്നു ജനറ്റിക് റികോംപിനേഷൻ. ചോളത്തിനു വേണ്ടി ആദ്യത്തെ ജനിതക ഭൂപടം അവൾ നിർമ്മിച്ചു. ക്രോമസോമുകളുടെ ഭൗതികഗുണങ്ങളുമായി കണ്ണിചേർത്തു. ക്രോമസോമുകളുടെ ടെലോമേർ, സെൻട്രോമേർ എന്നിവയുടെ പങ്കിനെക്കുറിച്ചവൾ വിശദീകരിച്ചു. ക്രോമസോമിലെ മേഖലകൾ ജനിതക വിവരങ്ങളുടെ സംരക്ഷണത്തിൽ പ്രധാനമാണ്. ഈ മേഖലയിൽ ഏറ്റവും മികച്ച അംഗീകാരം നേടുകയും അഭിമാനകരമായ ഫെല്ലോഷിപ്പുകൾ ലഭിക്കുകയും ചെയ്ത ബാർബറാ 1944- ൽ നാഷണൽ അക്കാഡമി ഓഫ് സയൻസിൽ അംഗമായി തിരഞ്ഞെടുക്കപ്പെട്ടു. 

ഹോമിയോപ്പതി ഡോക്ടറായ തോമസ് ഹെൻറി മക്ലിന്റോക്കന്റെയും സാറ ഹാൻഡി മക്ലിന്റോക്കന്റെയും നാലുകുട്ടികളിൽ മൂന്നാമത്തെയാളായി 1902 ജൂൺ 16-ന് ഹാർട്ട്ഫോർഡിലെ കണക്റ്റികട്ടിൽ ജനിച്ചു. തോമസ് മക്ക്ലിന്റോക്ക് ബ്രിട്ടീഷ് കുടിയേറ്റക്കാരുടെ മകനായിരുന്നു. സാറ റൈഡർ ഹാണ്ടി ഒരു പഴയ അമേരിക്കൻ മേഫ്ലവർ കുടുംബത്തിൽ നിന്നാണ് ജനിച്ചത്. 1898 ഒക്റ്റോബറിലാണ് മൂത്തകുട്ടി മർജോറി ജനിച്ചത്. 1930 നവംബറിൽ രണ്ടാമത്തെ മകൾ മിഗ്നോൺ ജനിച്ചു. ബാർബറ ജനിച്ച് 18 മാസങ്ങൾക്ക് ശേഷമാണ് ഏറ്റവും ഇളയയാളായ മാൽക്കം റൈഡർ (ടോം) ജനിക്കുന്നത്. ചെറുപ്പക്കാരി എന്ന നിലയിൽ "എലിനൂർ" എന്ന പേര് ഒരു "സ്ത്രീക്ക് അനുയോജ്യമല്ലെന്ന് മനസ്സിലാക്കിയ മാതാപിതാക്കൾ അവളുടെ പേർ പുനർനാമകരണം ചെയ്യുകയും പകരം "ബാർബറ"യെന്നാക്കുകയും ചെയ്തു. 

മക്ലിന്റോക്ക് വളരെ ചെറുപ്പത്തിൽ തന്നെ ഒരു സ്വതന്ത്ര കുട്ടിയായിട്ടാണ് വളർന്നത്. അവളുടെ "തനിച്ചായിരിക്കാനുള്ള ശേഷി" തിരിച്ചറിഞ്ഞിട്ടുണ്ട്. മൂന്നു വയസ്സുമുതൽ സ്കൂൾ വിദ്യാഭ്യാസം തുടങ്ങുന്നതുവരെ മക്ലിന്റോക്ക് ന്യൂയോർക്കിലെ ബ്രൂക്ലിനിലുള്ള അമ്മായി, അമ്മാവനോടൊപ്പമാണ് താമസിച്ചിരുന്നത്. ന്യൂയോർക്കിൽ അവളുടെ മാതാപിതാക്കൾ സാമ്പത്തികഭാരം കുറയ്ക്കാൻ വേണ്ടി അവളുടെ പിതാവ് വൈദ്യ സേവനം ആരംഭിച്ചു. അവൾ സ്വതന്ത്രയും ഏകാകിയുമായ കുട്ടിയായി വിവരിക്കപ്പെട്ടു. അവളുടെ പിതാവിനോട് വളരെ അടുപ്പമുണ്ടായിരുന്നുവെങ്കിലും അമ്മയോടൊപ്പം അവൾക്ക് ചെറുപ്പത്തിൽ തന്നെ തുടങ്ങിയ ഒരു വിഷമമകരമായ ബന്ധം യൗവനകാലം വരെ തുടർന്നു.
1908- ൽ മക്ലിന്റോക്ക് കുടുംബം ബ്രൂക്ലിനിലേക്ക് താമസം മാറി. പിന്നീട് മക്ലിന്റോക്ക്ക് ഇറാസ്മസ് ഹാൾ ഹൈസ്കൂളിൽ സെക്കന്ററി വിദ്യാഭ്യാസം പൂർത്തിയാക്കി. 1919-ലാണ് അവൾ ബിരുദം നേടിയത്. ശാസ്ത്രത്തിനോടുള്ള അവളുടെ അടുപ്പം വർദ്ധിക്കുകയും ഹൈസ്കൂൾ ജീവിതത്തിനിടയിൽ ഏകാകിയായ വ്യക്തിത്വം ഉറപ്പിക്കുകയും ചെയ്തു. കോർണൽ യൂണിവേഴ്സിറ്റിയിലെ കാർഷിക കോളേജിലാണ് പഠനത്തിന് തുടക്കം കുറിച്ചത്. അവൾ അവിവാഹിതയായി തുടരുമെന്ന് അമ്മ ഭയന്നിരുന്നതിനാൽ മക്ലിൻറോക്കിനെ കോളജിലേയ്ക്ക് അയക്കാൻ അമ്മയ്ക്ക് എതിർപ്പായിരുന്നു. കോളേജ് ജീവിതം ആരംഭിക്കുന്നതിൽ നിന്ന് മക്ലിൻറാക്കിനെ തടഞ്ഞു നിർത്തിയിരുന്നുവെങ്കിലും രജിസ്ട്രേഷൻ ആരംഭിക്കുന്നതിന് തൊട്ടുമുമ്പായി പിതാവ് ഇടപെട്ടു. തുടർന്ന് 1919 ൽ അവൾ കോർണലിൽ മെട്രിക്കുലേഷൻ ചെയ്തു.

കോർണെൽ യുണിവഴ്സിറ്റിയിൽ നിന്നാണ് ബി.എസ്സും, എം.എസ്സും പി.എച്.ഡിയും എടുത്തത്. 1927- ഡോക്ടറേറ്റ് ബിരുദം നേടിയ ശേഷം നാലു വർഷക്കാലം ബോട്ടണി വിഭാഗത്തിൽ ഇൻസ്റ്റ്രക്റ്റർ ജോലി നോക്കി. 1931-36 വരെ അമേരിക്കയിലും യൂറോപ്പിലും പല ഗവേഷണസ്ഥാപനങ്ങളിലും ഗവേഷണം നടത്തി.1936-ൽ മിസ്സോറി സർവകലാശാലയിൽ ബോട്ടണി വിഭാഗത്തിൽ അസിസ്റ്റന്റ് പ്രഫസർ ആയി നിയമിതയായി. അഞ്ചു വർഷങ്ങൾക്കു ശേഷം 1941-ൽ കോൾഡ് സ്പ്രിംഗ് ഹാർബർ ലബോറട്ടറിയിൽ ഗവേഷകയെന്ന പദവി സ്വീകരിച്ചു

വാർധക്യസഹജമായ കാരണങ്ങളാൽ തൊണ്ണൂറാമത്തെ വയസ്സിൽ അവിവാഹിതയായിരുന്ന മക്ലിന്ടോക് നിര്യാതയായി. 





</doc>
<doc id="271427" url="https://ml.wikipedia.org/wiki?curid=271427" title="മറിയ ഗെപ്പേർട്ട്-മയർ">
മറിയ ഗെപ്പേർട്ട്-മയർ

മേരി ക്യൂറിക്കു ശേഷം ഭൗതികശാസ്ത്രത്തിൽ നോബൽ പുരസ്കാരം നേടിയ ശാസ്ത്രജ്ഞയാണ് മറിയ ഗെപ്പേർട്ട്-മയർ (ജൂൺ 28, 1906 –ഫെബ്രുവരി 20, 1972). 1963-ൽ ലഭിച്ച ഈ ബഹുമതി യൂജീൻ വിഗ്നർ, ഹാന്സ് ജെൻസൺ എന്ന മറ്റു രണ്ടു ശാസ്ത്രജ്ഞരോടൊപ്പം അവർ പങ്കിട്ടു. അണു കേന്ദ്രത്തിന്റെ (ന്യൂക്ളിയസ്) ഘടനെയെക്കുറിച്ചുളള ഗവേഷണത്തിനാണ് ഇവർ മൂവരും തെരഞ്ഞെടുക്കപ്പെട്ടത്. 
ജർമനിയിലെ ഗോട്ടിംഗനിലാണ് മറിയ സ്കൂൾ-കോളേജ് വിദ്യാഭ്യാസം പൂർത്തിയാക്കിയത്. 1930-ൽ ഭൗതികശാസ്ത്രത്തിൽ പി.എച്.ഡി നേടി. ആ വർഷം തന്നെ സുഹൃത്തും സഹപ്രവർത്തകനുമായിരുന്ന ജോസഫ് എഡ്വേഡ് മയർ എന്ന അമേരിക്കൻ ശാസ്ത്രജ്ഞനെ വിവാഹം കഴിച്ച് അമേരിക്കയിലേക്ക് യാത്രയായി. സാമ്പത്തികമാന്ദ്യം മൂർദ്ധന്യത്തിൽ നിന്നിരുന്ന ആ കാലഘട്ടത്തിൽ അനുയോജ്യമായ ഉദ്യോഗം കണ്ടെത്താൻ മറിയക്ക് ഏറെ ബുദ്ധിമുട്ടേണ്ടി വന്നു.

ഷിക്കാഗോ യൂണിവഴ്സിറ്റിയോടനുബന്ധിച്ച ഇൻസിറ്റിറ്റൂട്ട് ഓഫ് ഫിസിക്സിലും ആർഗോൺ നാഷണൽ ലാബറട്ടറിയിലും ഗവേഷണം നടത്തുന്ന സമയത്താണ് മറിയ ന്യൂക്ളിയസ്സിന്റെ ഘടനയെക്കുറിച്ചുളള, ഗണിതശാസ്ത്രത്തിൽ അധിഷ്ഠിതമായ മോഡൽ തയ്യാറാക്കിയത്. ന്യക്ളിയസ്സിൽ കണികകൾ പല അടരുകളായാണ് സജ്ജീകരിക്കപ്പെട്ടിട്ടുളളതെന്നും, കണികകളുടെ ആകെത്തുക 2, 8. 20, 28,50,82, 126 എന്നിങ്ങനെയാവുമ്പോൾ എന്തുകൊണ്ടാണ് അവക്ക് ഘടനാപരമായ സ്ഥിരത കൈവരുന്നതെന്നും മറിയ ഗെപ്പേർട്ട്-മയർ കണ്ടെത്തി. ഇതേ നിഗമനത്തിൽത്തന്നെ യൂജീൻ വിഗ്നർ, ഹാന്സ് ജെൻസൺ എന്നീ ശാസ്ത്രജ്ഞരും എത്തിച്ചേരുകയുണ്ടായി.


</doc>
<doc id="271433" url="https://ml.wikipedia.org/wiki?curid=271433" title="ചന്ദനത്തോപ്പ്">
ചന്ദനത്തോപ്പ്

ചന്ദനത്തോപ്പ് (Chandanathoppe) ,കൊല്ലം-തിരുമംഗലം ദേശീയ പാതയിൽ കൊല്ലം നഗരമധ്യമായ ചിന്നക്കടയിൽ നിന്നും 8കി.മീ. കിഴക്കായി സ്ഥിതി ചെയ്യുന്നു.
കൊല്ലം നഗരവുമായി റോഡ്-റെയിൽ മാർഗ്ഗത്താൽ ബന്ധിപ്പിച്ചിട്ടുണ്ട്.

പെരിനാട് ,കൊറ്റങ്കര, പനയം പഞ്ചായത്തുകളിലും കൊല്ലം കോർപ്പറേഷനിലുമായി പരന്നു കിടക്കുന്നു .
ഗവഃ ഐ.റ്റി.ഐ, അസ്സീസിയ മെഡി. കോളേജ് എക്സ്റ്റൻഷൻ, ചിന്മയ വിദ്യാലയം എന്നിവ പ്രധാന വിദ്യാഭ്യാസ സ്ഥാപനങ്ങൾ.

സിന്റിക്കേറ്റ് ബാങ്ക്, ജില്ലാ സഹകരണ ബാങ്ക്, കൊറ്റങ്കര സഹകരണ ബാങ്ക് എന്നിവ ഇവിടുള്ള ബാങ്കുകൾ
കൂടാതെ കൊശമറ്റം,മുത്തൂറ്റ്,റിബ്സ് എന്നീ പണമിടപാട് സ്ഥാപനങ്ങളും, എസ്സ്.ബി.റ്റി. ഏ.റ്റി.എം -ഉം ഇവിടെ പ്രവർത്തിക്കുന്നുണ്ട്.

ചന്ദനത്തോപ്പ്-ചാത്തിനാംകുളം റോഡ് , ചന്ദനത്തോപ്പ് -കുഴിയം -പെരിനാട് റോഡ് എന്നിവ പ്രധാന റോഡുകൾ .
കൂടാതെ ഒട്ടനവധി കശുവണ്ടി ഫാക്ടറികളും ഇവിടെ പ്രവർത്തിക്കുന്നുണ്ട്.


</doc>
<doc id="271435" url="https://ml.wikipedia.org/wiki?curid=271435" title="എറണാകുളം ജങ്ക്ഷൻ (ചലച്ചിത്രം)">
എറണാകുളം ജങ്ക്ഷൻ (ചലച്ചിത്രം)

സഞ്ജയ് പ്രൊഡക്ഷനു വേണ്ടി എ.രഘുനാഥ് നിർമ്മിച്ച മലയാള ചലച്ചിത്രമാണ് എറണാകുളം ജങ്ക്ഷൻ. കർമൽ ആൻഡ് സിലി റിലീസിംഗ് കമ്പനി വിതരണം ചെയ്ത ഈ ചിത്രം 1971 ഡിസംബർ 03-ന് കേരളത്തിൽ പ്രദർശനം തുടങ്ങി.

(മൂന്ന് റോളിൽ)





</doc>
<doc id="271437" url="https://ml.wikipedia.org/wiki?curid=271437" title="ബെന്യാമിനോ ജീലി">
ബെന്യാമിനോ ജീലി

ഇറ്റാലിയൻ ഓപ്പറ ഗായകനായിരുന്നു ബെന്യാമിനോ ജീലി.(Beniamino Gigli ഉച്ചാരണം: [benjaˈmiːno ˈdʒiʎʎi]).(ജ: മാർച്ച് 20, 1890 – നവം: 30, 1957)

ഇറ്റലിയിലെ ഒരു ദരിദ്രകുടുംബത്തിൽ ജനിച്ച ബെന്യാമിനോ തന്റെ ശബ്ദസൗകുമാര്യം കൊണ്ടും,അനുപമമായ ശബ്ദനിയന്ത്രണം കൊണ്ടും അക്കാലത്തെ ഓപ്പറയിലെ പുരുഷസ്വരാലാപനത്തിൽ പ്രധാന ഇടം നേടിയിരുന്നു.
ബെന്യാമിനോയുടെ സഹോദരനായ ലോറൻസോ അക്കാലത്തെ പ്രമുഖ ചിത്രകാരന്മാരിലൊരാളായിരുന്നു. 1914 ൽ പാർമയിൽ നടന്ന ഒരു അന്താരാഷ്ട്രസംഗീതപരിപാടിയിൽ ഒന്നാം സ്ഥാനം നേടിയതോടെയാണ് ബെന്യാമിനോ ശ്രദ്ധിയ്ക്കപ്പെടുന്നത്.



</doc>
<doc id="271438" url="https://ml.wikipedia.org/wiki?curid=271438" title="നിക്കോളാസ് ഗിയേൻ">
നിക്കോളാസ് ഗിയേൻ

ക്യൂബയുടെ ദേശിയ കവിയാണ് നിക്കോളാസ് ഗിയേൻ എന്ന നിക്കോളാസ് ക്രിസ്തോബൽ ഗിയേൻ ബാറ്റിസ്റ്റ (10 ജൂലൈ 1902 – 16 ജൂലൈ 1989). പത്രപ്രവർത്തകനും രാഷ്ട്രീയ പ്രവർത്തകനുമായിരുന്നു. 
ഹവാനയിൽ ജനിച്ചു. ഹവാന സർവകലാശാലയിൽ നിയമം പഠിച്ചെങ്കിലും പത്രപ്രവർത്തനത്തിലേക്കു തിരിഞ്ഞു. 1937 ൽ കമ്മ്യൂണിസ്റ്റ് പാർട്ടിയിൽ ചേർന്നു. 



</doc>
<doc id="271441" url="https://ml.wikipedia.org/wiki?curid=271441" title="ഗിയോവന്നി മാർട്ടിനെല്ലി">
ഗിയോവന്നി മാർട്ടിനെല്ലി

ഇറ്റാലിയൻ ഓപ്പറ ഗായകനായിരുന്നു ഗിയോവന്നി മാർട്ടിനെല്ലി. .(ജ: 22 ഒക്ടോ: 1885 – 2 ഫെബ്രു: 1969).

ന്യൂയോർക്കിലെ മെട്രോപൊളിറ്റൻ ഓപ്പറ കൂടാതെ മറ്റനേകം തിയറ്ററുകളിൽ അദ്ദേഹം ദീർഘകാലം സംഗീതപരിപാടി അവതരിപ്പിച്ചു.
അദ്ദേഹത്തിന്റെ ആദ്യ പ്രകടനം 1908 ൽ വെർദിയുടെ കലാവിഷ്കാരമായ "ഐഡ"യിൽ ഒരു ദൂതന്റെ വേഷമായിരുന്നു.



</doc>
<doc id="271446" url="https://ml.wikipedia.org/wiki?curid=271446" title="മറിയ തെരേസ">
മറിയ തെരേസ

ആസ്ട്രിയ, ഹംഗറി, ക്രൊയേഷ്യ, ബൊഹീമിയ, മാന്റുവ, തുടങ്ങി "ഹാബ്സ് ബർഗ്" ഭരണപ്രദേശങ്ങളുടെ ഏക വനിതാഭരണാധികാരിയായിരുന്നു മറിയ തെരേസ എന്നറിയപ്പെട്ട "മറിയ തെരേസ വാൽബുർഗ അമാലിയ ക്രിസ്റ്റീന" ചക്രവർത്തിനി. (ജ:13 മേയ് 1717 –മ: 29 നവം:1780) പാർമയും,ആസ്ട്രിയൻ നെതർലൻഡ്സും ഇവരുടെ അധീനതയിലായിരുന്നു.
പിതാവായ ചാൾസ് ആറാമനു ശേഷം രാജ്യഭാരമേറ്റ തെരേസ നാല്പതുവർഷത്തോളം ഭരണം നടത്തുകയുണ്ടായി.

ചാൾസ് ആറാമന്റെ അധീശത്വം അംഗീകരിച്ചിരുന്ന രാജ്യങ്ങളിൽ ചിലത് അദ്ദേഹത്തിന്റെ മരണശേഷം അത് അംഗീകരിയ്ക്കുന്നതിനു തയ്യാറായിരുന്നില്ല. ഹാബ്സ്ബർഗ് പ്രവിശ്യയായിരുന്ന സിലേഷ്യ കൈവശപ്പെടുത്തുന്നതിനുള്ള സൈനികനീക്കങ്ങൾ പ്രഷ്യ ആരംഭിച്ചത് ഒൻപതുവർഷം നീണ്ടുനിന്ന യുദ്ധത്തിലേയ്ക്കു നയിയ്ക്കുകയുണ്ടായി. 

ഫ്രാൻസിസ് ഒന്നാമനുമായുള്ള വിവാഹബന്ധത്തിൽ തെരേസയ്ക്ക് 16 കുട്ടികളാണ് പിറന്നത്. ഫ്രാൻസിലെ രാജ്ഞിയായിരുന്ന "മാരി ആന്തോനെറ്റ്" ,നേപ്പിൾസ് രാജ്ഞി മരിയ കരോളിന, പാർമയിലെ മരിയ അമാലിയ, റോമൻ ഭരണാധികാരികളായിരുന്ന ജോസഫ് രണ്ടാമൻ, ലിയോപോൾഡ് രണ്ടാമൻ എന്നിവർ രാജ്യഭരണം നിർവ്വഹിച്ചിരുന്ന മക്കളിൽ ചിലരാണ്. ആസ്ട്രിയയുടേയും ,ബൊഹീമിയയുടേയും ഭരണാധികാരം ജോസഫ് രണ്ടാമനും, ലിയോപോൾഡ് രണ്ടാമനും തെരേസയോടൊപ്പം കൂട്ടായി നിർവ്വഹിച്ചിരുന്നു.

ഒരു ഉപദേശകസമിതിയുടെ സഹായത്താൽ രാജ്യഭരണം നിർവ്വഹിച്ചുപോന്ന മറിയ തെരേസ ആസ്ട്രിയയുടെ കാർഷികവും വിദ്യാഭ്യാസപരവുമായ സൈനികവുമായപുരോഗതികൾക്ക് തുടക്കം കുറിയ്ക്കുന്നതിൽ ശ്രദ്ധവച്ചിരുന്നു. എന്നാൽ മതസ്വാതന്ത്ര്യത്തെ പ്രോത്സാഹിപ്പിച്ചിരുന്നില്ല..


</doc>
<doc id="271454" url="https://ml.wikipedia.org/wiki?curid=271454" title="നവകർണ്ണാടക പബ്ളിക്കേഷൻസ് പ്രൈവറ്റ് ലിമിറ്റഡ്">
നവകർണ്ണാടക പബ്ളിക്കേഷൻസ് പ്രൈവറ്റ് ലിമിറ്റഡ്

1960 ൽ സോവിയറ്റ് പുസ്തകങ്ങൾ വിതരണം ചെയ്യാനായി ബാംഗളൂർ ആസ്ഥാനമായി സ്ഥാപിച്ച പുസ്തകശാലയാണ് നവകർണാടക പബ്ലിക്കേഷൻസ് പ്രൈവറ്റ് ലിമിറ്റഡ്. പ്രധാനമായി കന്നട പുസ്തക വിതരണമായിരുന്നു ലക്ഷ്യം.ഇംഗ്ലിഷ് ഗ്രന്ഥങ്ങളും വിതരണം ചെയ്തിരുന്നു. ബാംഗളൂർ, മാംഗളൂർ, മൈസൂർ, ഗുൽബർഗ എന്നിവിടങ്ങളിൽ ശാഖകൾ ഉണ്ട്. 1990ൽ സോവിയറ്റ് പുസ്തകങ്ങളുടെ വിതരണം നിർത്തിയെങ്കിലും ചില പുസ്തകങ്ങൾ പുനപ്രസിദ്ധീകരിച്ചുവരുന്നു. ആർ എസ് റാജാറാം ആണ് ഇപ്പോഴത്തെ മാനേജിങ്ങ് ഡയറക്ടർ.കർണ്ണാടകയിലെ പ്രമുഖ പുസ്തക പ്രസാധന വിതരണ സ്ഥാപനമായി ഇന്നു നവകർണാടക പബ്ലിക്കേഷൻസ് പ്രൈവറ്റ് ലിമിറ്റഡ് വളർന്നിരിക്കുന്നു. 


</doc>
<doc id="271460" url="https://ml.wikipedia.org/wiki?curid=271460" title="ബാലവാടിയിലേയ്ക്ക്">
ബാലവാടിയിലേയ്ക്ക്

നദേഷ്ദ കലീനിന രചിച്ച റഷ്യൻ ബാലസാഹിത്യകൃതിയാണ് ബാലവാടിയിലേയ്ക്ക് ("Going To Kindergarten") എന്ന കഥ. 1982 ൽ ആണ് ഈ കൃതി പ്രസിദ്ധീകരിയ്ക്കപ്പെട്ടത്. 
"സാഷ"യെന്നും, "അലോഷ്യ"യെന്നും പേരുള്ള ഇരട്ടക്കുട്ടികൾ ആദ്യമായി അമ്മയോടൊപ്പം ബാലവാടിയിൽ പോകുന്നതും ,അവർ അവിടെ പുതിയ കൂട്ടുകാരെ കാണുന്നതും, കളിപ്പാട്ടങ്ങൾ പരിചയപ്പെടുന്നതും ,കളികളിൽ ഏർപ്പെടുന്നതുമൊക്കെയാണ് ഈ ചെറിയ കഥയിൽ വിവരിയ്ക്കുന്നത്.

ഇതിലെ ചിത്രങ്ങൾ വരച്ചിരിയ്ക്കുന്നത് വെന്യാമിൻ ലോസിൻ ആണ്. പ്രോഗ്രസ്സ് പബ്ലിഷേഴ്സ് ആണ് പ്രസാധകർ.


</doc>
<doc id="271461" url="https://ml.wikipedia.org/wiki?curid=271461" title="പയ്യനാട് സ്‌റ്റേഡിയം">
പയ്യനാട് സ്‌റ്റേഡിയം

കേരളത്തിലെ മലപ്പുറം ജില്ലയിൽ മഞ്ചേരി അങ്ങാടിയിൽ നിന്നും പത്ത് കിലോമീറ്റർ അകലെയുള്ള പയ്യനാട് പിലാക്കലിൽ സ്ഥിതി ചെയ്യുന്ന സ്‌റ്റേഡിയമാണ് പയ്യനാട് സ്റ്റേഡിയം.2014ലെ ഫെഡറേഷൻകപ്പ് ഫുട്‌ബോൾ മത്സരത്തിന് സാക്ഷ്യം വഹിച്ച സ്‌റ്റേഡിയങ്ങളിൽ ഒന്ന് ഇതായിരുന്നു.മലപ്പുറം ജില്ലയിലെ ഏറ്റവും വലിയ സ്‌റ്റേഡിയമാണ് ഇത്. 20,000പേർക്ക് കളികാണാൻ ഇവിടെ സൗകര്യമുണ്ട്.മലപ്പുറം ജില്ല സ്‌പോർട്‌സ് കോംപ്ലക്‌സിന്റെ ഭാഗമായി നിർ്മ്മിച്ചുകൊണ്ടിരിക്കുന്ന ഫുട്‌ബോൾ അക്കാദമിയുടെ ഭാഗമാണ് ഈ സ്‌റ്റേഡിയം.


മഞ്ചേരി നഗരസഭ സ്വകാര്യ വ്യക്തികളിൽ നിന്നും ഇരുപത്തിയഞ്ചേക്കർ സ്ഥലം ഏറ്റെടുത്താണ് സ്‌റ്റേഡിയത്തിനായുള്ള ശ്രമങ്ങൾക്ക് തുടക്കം കുറിച്ചത്.അന്നത്തെ ചെയർമാനായിരുന്ന എൽഡിഎഫി ലെ അസൈൻകാരാട്ട് ആയിരുന്നു അന്നത്തെ നഗരസഭ ചെയർമാൻ.പിന്നീട് യുഡിഎഫ് പ്രതിനിധിയായി നഗരസഭ ചെയർപേഴ്‌സൺ ആയ സഫർശാന്തയുടെ കാലത്താണ് സ്‌റ്റേഡിയം സ്‌പോർട്‌സ് കൗൺസിലിന് കൈമാറിയത് .
അന്നത്തെ കായിക മന്ത്രിയായിരുന്ന എം. വിജയകുമാർ ആണ് സ്‌റ്റേഡിയം നിർമ്മാണത്തിന് അംഗീകാരം നൽകിയത്.തദ്ദേശസ്വയംഭരണ മന്ത്രിയായിരുന്ന പാലോളി മുഹമ്മദ് കുട്ടിയാണ് സ്റ്റേഡിയത്തിന് തറക്കല്ലിട്ടത് .പിന്നീട് മന്ത്രി പികെ അബ്ദുറബ്ബ് ആണ് സ്റ്റേഡിയം നിർമ്മാണത്തിനുള്ള പ്രവർത്തനങ്ങൾ നടത്തിയത്.സ്ഥലം എംഎൽഎ ആയ അഡ്വ. എം.ഉമ്മർ ആണ് ഉദ്ഘാടനം വരെയുള്ള പ്രവർത്തനങ്ങൾക്ക് നേതൃത്വം കൊടുത്തത്.

2014 ജനുവരി 14നാണ് ഈ സ്റ്റേഡിയം ഉദ്ഘാടനം ചെയ്തത്.2014ലെ ഫെഡറേഷൻ കപ്പ് ടൂർണ്ണമെന്റിന്റെ തുടക്കവും ഇവിടെയായിരുന്നു.
മുഖ്യമന്ത്രി ഉമ്മൻചാണ്ടി വീഡിയോ കോൺഫറൻസിങ്ങിലൂടെയാണ് ജില്ലാ സ്‌പോർട്‌സ് കോംപ്ലക്‌സും ഫെഡറേഷൻ കപ്പും ഉദ്ഘാടനം ചെയ്തത്.കേന്ദ്രമന്ത്രി ഇ അഹമ്മദ് അധ്യക്ഷനായിരുന്നു.പവലിയൻ, ഗാലറി ബ്ലോക്കുകൾ മന്ത്രി പികെ അബ്ദുറബ്ബ് ഉദ്ഘാടനം ചെയ്തു. സ്‌പോർട്‌സ് കോപ്ലക്‌സ് ചീനിക്കാമണ്ണ് റോഡിന്റെ ശിലാസ്ഥാപനം മന്ത്രി മഞ്ഞളാംകുഴി അലി നിർവഹിച്ചു.സ്‌റ്റേഡിയത്തിനകത്തെ റോഡ് മന്ത്രി ഡോ.എം.കെ. മുനീറും പ്രവേശന കവാടം മന്ത്രി എ.പി. അനിൽകുമാറും ആണ് ഉദ്ഘാടനം ചെയ്തത്.
എംഐ ഷാനവാസ് എംപി, അഡ്വ എം ഉമ്മർ എംഎൽഎ, അബ്ദുറഹിമാൻ രണ്ടത്താണി എംഎൽഎ, ഡോ. കെടി ജലീൽ എംഎൽഎ, ടിഎ അഹമ്മദ് കബീർ എംഎൽഎ, കെഎൻഎ ഖാദർ എംഎൽഎ, കെ മുഹമ്മദുണ്ണി ഹാജി എംഎൽഎ, സി മമ്മുട്ടി എംഎൽഎ, പി ശ്രീരാമകൃഷ്ണൻ എംഎൽഎ, പി ഉബൈദുല്ല എംഎൽഎ, പികെ ബഷീർ എംഎൽഎ, മലപ്പുറം ജില്ലാ പഞ്ചായത്ത് പ്രസിഡന്റ് സുഹറ മമ്പാട്, മലപ്പുറം ജില്ലാ കളക്ടർ കെ ബിജു, ജില്ലാ പോലീസ് മേധാവി പുട്ട വിമലാദിത്യ, ആൾ ഇന്ത്യ ഫുട്‌ബോൾ ഫെഡറേഷൻ വൈസ് പ്രസിഡന്റ് കെഎംഐ മേത്തർ .

<references>


</doc>
<doc id="271480" url="https://ml.wikipedia.org/wiki?curid=271480" title="ജമ്നാലാൽ ബജാജ്">
ജമ്നാലാൽ ബജാജ്

ഇന്ത്യൻ സ്വാതന്ത്ര്യസമരസേനാനിയും, ഒരു വ്യവസായപ്രമുഖനുമായിരുന്നു ജമ്നാലാൽ ബജാജ്. ബജാജ് ഗ്രൂപ്പ് കമ്പനികളുടെ സ്ഥാപകനാണ് ജമ്നാലാൽ. മഹാത്മാഗാന്ധിയുടെ അടുത്ത അനുയായികളിൽ ഒരാളായിരുന്നു ജമ്നാലാൽ. ജമ്നാലാൽ ഇൻസ്റ്റിറ്റ്യൂട്ട് ഓഫ് മാനേജ്മെന്റ് സ്റ്റഡീസ് എന്ന ഉന്നതവിദ്യാഭ്യാസ കേന്ദ്രം ഉൾപ്പെടെ ധാരാളം ധാരാളം സ്ഥാപനങ്ങൾ അദ്ദേഹത്തിന്റെ പേരിൽ ഇന്ത്യയിലുണ്ട്. 1926 ലാണ് ജമ്നാലാൽ ബജാജ് ഗ്രൂപ്പ് ആരംഭിക്കുന്നത്.

കാനിറാമിന്റേയും ബിർദിബായിയുടേയും മൂന്നാമത്തെ മകനായിരുന്നു ജമ്നാലാൽ. ഇവരുടേത് ഒരു ദരിദ്രകുടുംബമായിരുന്നു. വാർദ്ധയിലെ ധനാഢ്യരായ രാജസ്ഥാനി ദമ്പതികളായിരുന്ന സേഠ് ബജ്രാജും, സദീഭായ് ബജ്രാജും ജമ്നാലാലിനെ പിന്നീട് അവരുടെ കുടുംബത്തിലേക്ക് ദത്തെടുത്തു. സേഠ് ബജ്രാജ് കാനിറാമിന്റെ അടുത്ത ബന്ധുവും അറിയപ്പെടുന്ന ഒരു വ്യാപാരിയും കൂടെയായിരുന്നു. ജമ്നാലാൽ അവരുടെ കുടുംബത്തിന്റെ വ്യാപാരസംബന്ധമായ വിഷയങ്ങളിൽ കൂടുതഷ ശ്രദ്ധിക്കുവാൻ തുടങ്ങി.



</doc>
<doc id="271495" url="https://ml.wikipedia.org/wiki?curid=271495" title="ഗംഗാസംഗമം">
ഗംഗാസംഗമം

പി.കെ ഫിലിംസിനുവേണ്ടി പോൾകല്ലുങ്കൽ നിർമിച്ച മലയാളചലച്ചിത്രമാണ് ഗംഗാസംഗമം. ജിയോപിക്ചേഴ് വിതരണം ചെയ്ത ഈ ചിത്രം 1971 ഡിസംബർ 17-ന് കേരളത്തിൽ പ്രദർശനം തുടങ്ങി.




 


</doc>
<doc id="271513" url="https://ml.wikipedia.org/wiki?curid=271513" title="രാക്ഷസ്സപ്പാറ">
രാക്ഷസ്സപ്പാറ

കേരളത്തിൽ തൃശൂർ ജില്ലയിലെ തിരുവില്വാമല എന്ന ഗ്രാമത്തിലാണ് രാക്ഷസ്സപ്പാറ സ്ഥിതിചെയ്യുന്നത്.

</doc>
<doc id="271527" url="https://ml.wikipedia.org/wiki?curid=271527" title="ഇൻക്വിലാബ് സിന്ദാബാദ് (ചലച്ചിത്രം)">
ഇൻക്വിലാബ് സിന്ദാബാദ് (ചലച്ചിത്രം)

ചിത്രാഞ്ജലിക്കു വേണ്ടി കെ.എസ്.ആർ. മൂർത്തി നിർമിച്ച മലയാളചലച്ചിത്രമാണ് ഇൻക്വിലാബ് സിന്ദാബാദ്. രാജശ്രീപിക്ചേഴ്സ് വിതരണം ചെയ്ത ഈ ചിത്രം 1971 സെപ്റ്റംബർ 30-ന് കേരളത്തിൽ പ്രദർശനം തുടങ്ങി.






</doc>
<doc id="271530" url="https://ml.wikipedia.org/wiki?curid=271530" title="എൻ.എസ്.എസ്. ഹിന്ദു കോളേജ്, ചങ്ങനാശ്ശേരി">
എൻ.എസ്.എസ്. ഹിന്ദു കോളേജ്, ചങ്ങനാശ്ശേരി

ഇന്ത്യയിലെ വിഖ്യാതമായ സർവ്വകലാശാലകളിൽ ഒന്നാണ് കേരളത്തിലെ ചങ്ങനാശ്ശേരിയിലെ പെരുന്നയിൽ സ്ഥിതിചെയ്യുന്ന "'എൻ.എസ്.എസ്. ഹിന്ദു കോളേജ്' (NSS Hindu College, Changanassery)". നായർ സർവീസ്‌ സൊസൈറ്റിയുടെ (എൻ.എസ്.എസ്) രണ്ടാമത്തെ ഈ കോളേജ് 1949-ലാണ് ആരംഭിച്ചത്. തിരുവിതാംകൂർ മഹാരാജാവ് ശ്രീ ചിത്തിര തിരുനാൾ ബാലരാമവർമ്മ പതാക ഉയർത്തിയും, ഇന്ത്യൻ ഉപരാഷ്ട്രപതി ഡോ.എസ്‌. രാധാകൃഷ്ണൻ ഉദ്ഘാടന സമ്മേളനം ചെയ്തുമാണ് പെരുന്ന ഹിന്ദു കോളേജിനു ആരംഭം കുറിച്ചത്.

മന്നത്ത് പത്മനാഭന്റെ നേതൃത്വത്തിൽ ചങ്ങനാശ്ശേരിയിൽ ഒരു കോളേജ് വരേണ്ടതിന്റെ ആവശ്യം മനസ്സിലാക്കുകയും നായർ സർവ്വീസ് സൊസൈറ്റിയുടെ രണ്ടാമത്തെ കോളേജ് പെരുന്നയിൽ ആരംഭിക്കുന്നതിനു തീരുമാനിക്കുകയും ചെയ്തു. എം.സി. റോഡിനരുകിലായി പതിനേഴര ഏക്കർ സ്ഥലം അതിനുവേണ്ടി കണ്ടെത്തുകയും 1947 സെപ്റ്റംബറിൽ കോളേജിന്റെ ശിലാസ്ഥാപനം നടത്തുകയും ചെയ്തു. ശിലാസ്ഥപനം നടത്തിയത് തിരു-കൊച്ചി മന്ത്രിയായിരുന്ന പനമ്പിള്ളി ഗോവിന്ദമേനോനാണ്. കെ.വി. നീലകണ്ഠൻ നായരാണ് ഹിന്ദു കോളേജിന്റെ മാസ്റ്റർ പ്ലാൻ ഉണ്ടാക്കിയത്. കെട്ടിടത്തിന്റെ കുറച്ചുഭാഗങ്ങൾ പണിതീർത്തപ്പോൾതന്നെ ക്ലാസുകൾ ആരംഭിച്ചു (1949 ജൂൺ). ആദ്യ പിൻസിപ്പലായി ജോർജ് തോമസിനെ നീയമിച്ചു. തുടർന്ന് ആറുവർഷങ്ങൾ കഴിഞ്ഞ് 1955 ഡിസംബറിലാണ് കോളേജിന്റെ പണി പൂർണ്ണമായും പൂർത്തിയാക്കി ഉദ്ഘാടനം നടത്തിയത്.

ഇതര കോളേജുകളെ അപേക്ഷിച്ച് ചങ്ങനാശ്ശേരി എൻ.എസ്.എസ്. ഹിന്ദു കോളേജ് ഉദ്ഘാടനം ഏറെ വ്യത്യസ്തവും ആഡംബര-ആഘോഷങ്ങളോടെയാണ് തുടങ്ങിയത്. ഒരു ഉദ്ഘാടന മഹാമഹമായി പന്ത്രണ്ട് പ്രമുഖരാണ് പന്ത്രണ്ട് സമ്മേളനങ്ങളിലൂടെ ഹിന്ദു കോളേജ് ഉദ്ഘാടനം നടത്തിയത്. 1955 ഡിസംബർ 24 മുതൽ 1956 ജനുവരി 12 വരെ ഇരുപതു ദിവസങ്ങൾ നീണ്ടതായിരുന്നു ഉദ്ഘാടനം.


</doc>
<doc id="271533" url="https://ml.wikipedia.org/wiki?curid=271533" title="സ്റ്റാർ റേസിംഗ്">
സ്റ്റാർ റേസിംഗ്

ഗെയിം ടോപ്പ് എന്ന ഗെയിം ഡൗൺലോഡ് സൈറ്റ് വികസിപ്പിച്ചെടുത്ത ബഹിരാകാശ ഫോർമുലാ-1 കാർ റേസിംഗ് ഗെയിമാണ്
സ്റ്റാർ റേസിംഗ്.ഈ ഗെയിമിൽ പലതരം വാഹനങ്ങൾ ഉണ്ട്.പലതരം വാഹനങ്ങൾ മത്സരത്തിൽ പങ്കെടുത്ത് വിജയിച്ച് അൺലോക്ക് ചെയ്യാനും കഴിയും.ഇത് ഒരു ത്രിമാന (3D) ഗെയിമാണ്.പലതരം റേസ് ട്രാക്കുകളുണ്ട്.ഇവയെല്ലാം പല പല ഗ്രഹങ്ങളിൽ വെച്ചാണ് മത്സരങ്ങൾ നടത്തുന്നത്. ഭൂമി,യുറാനസ്,ചന്ദ്രൻ,ചൊവ്വ എന്നീ ഗ്രഹ,ഉപഗ്രങ്ങളിലാണ് കളി നടക്കുന്നത്.ഈ കളിയിൽ എറ്റവും നിലവാരം കുറഞ്ഞ വാഹനം പീഗസും (pegus) എറ്റവും നിലവാരം കൂടിയത് മിറേജും (mirage) ആണ്.നാല് റൗണ്ടുകളുള്ള കളിയിൽ ഓരോ റൗണ്ടിലും നാല് ട്രാക്കുമാണുള്ളത്


</doc>
<doc id="271534" url="https://ml.wikipedia.org/wiki?curid=271534" title="ലക്ഷ്മി വിലാസ് ബാങ്ക്">
ലക്ഷ്മി വിലാസ് ബാങ്ക്

1926-ൽ സ്ഥാപിതമയ ഒരു ഇന്ത്യൻ ബാങ്കാണ് ലക്ഷ്മി വിലാസ് ബാങ്ക്. ഭാരതീയ റിസർവ് ബാങ്കിൽ നിന്നു 1958-ൽ ലൈസൻസ് ലഭിക്കുകയും വാണിജ്യ ബാങ്കായി വ്യവഹാരം ആരംഭിക്കുകയും ചേയ്തു.


</doc>
<doc id="271558" url="https://ml.wikipedia.org/wiki?curid=271558" title="ക്വിനാൽഫോസ്">
ക്വിനാൽഫോസ്

കീടനാശിനിയായി ഉപയോഗിക്കപ്പെടുന്ന ഓർഗാനോഫോസ്ഫേറ്റ് വർഗ്ഗത്തിലുള്ള ഒരു രാസവസ്തുവാണ് ക്വിനാൽ‌ഫോസ്. ചുവപ്പുകലർന്ന ബ്രൗൺ നിറമുള്ള ദ്രാവകമാണിത്. ഇതിന്റെ രാസവാക്യം CHNOPS എന്നും IUPAC നാമം "ഒ","ഒ"-ഡൈഈതൈൽ "ഒ"-ക്വിനോക്സാലിൻ-2-യിൽ പോസ്ഫോറോത‌യോഏറ്റ് എന്നാണ്. ലോകാരോഗ്യസംഘടനയുടെ (ഡബ്യൂ.എച്ച്.ഒ.) അക്യൂട്ട് ഹസാർഡ് റാങ്കിങ് സമ്പ്രദായമനുസരിച്ച് ഇടത്തരം അപകടസാദ്ധ്യതയുള്ളത് (moderately hazardous) എന്നഗണത്തിലാണ് ഈ രാസവസ്തുവിനെ പെടുത്തിയിട്ടുള്ളത്. ക്വിനാൽഫോസിന്റെ ഉപയോഗം മിക്ക രാജ്യങ്ങളും നിയന്ത്രിക്കുകയോ നിരോധിക്കുകയോ ചെയ്തിട്ടുണ്ട്. 

ഇന്ത്യയിൽ മഞ്ഞ ലേബൽ (ഉയർന്ന വിഷസ്വഭാവമുള്ളത്) നൽകപ്പെട്ടിട്ടുള്ള ഈ കീടനാശിനി ഗോതമ്പ്, നെല്ല്, കാപ്പി, കരിമ്പ്, പരുത്തി എന്നിവയുടെ കൃഷിയിൽ വ്യാപകമായി ഉപയോഗിക്കപ്പെടുന്നുണ്ട്.


</doc>
<doc id="271562" url="https://ml.wikipedia.org/wiki?curid=271562" title="വയൽക്കണ്ണൻ">
വയൽക്കണ്ണൻ

കേരളത്തിൽ കാണാവുന്ന ഒരു പക്ഷിയാണ് വയൽക്കണ്ണൻ. മുമ്പിവയെ യൂറേഷ്യൻ വയൽക്കണ്ണൻ കിളികളുടെ ഉപവംശമായിട്ടായിരുന്നു കണക്കാക്കിയിരുന്നത്. ഇന്ത്യ, ശ്രീലങ്ക, ദക്ഷിണ ചൈന തുടങ്ങിയ സ്ഥലങ്ങളിൽ പ്രത്യുത്പാദനം ചെയ്യുന്നയിവ ശീതകാലങ്ങളിൽ ഉത്തര ആഫ്രിക്ക, അറേബ്യൻ പ്രദേശം എന്നിവിടങ്ങളിലേയ്ക്ക് ദേശാടനം ചെയ്യുന്നവയാണ്.

പൊതുവേ യൂറേഷ്യൻ വയൽക്കണ്ണന്റെ അതേ വർണ്ണവിന്യാസവും സ്വഭാവരീതികളുമാണ് ചെറിയൊരു കോഴിയുടെ വലിപ്പമുള്ള ഈ പക്ഷികൾക്കുമുള്ളത്. എന്നാൽ യൂറേഷ്യൻ വയൽക്കണ്ണനെ അപേക്ഷിച്ച് അല്പം തീക്ഷ്ണമായ നിറമാണെന്ന് അനുഭവപ്പെടുന്നതാണ്. മഞ്ഞ നിറത്തിലുള്ള കണ്ണുകൾക്ക് സമീപം പുരികങ്ങൾ പോലെയുള്ള കറുത്ത നിറം കാണാവുന്നതാണ്. മുഖത്തുകൂടി പിന്നിലേയ്ക്ക് വെളുത്ത പാടുകൾ കാണാം. നീളമുള്ള കാലുകളാണ്. ശരീരത്തിനടിഭാഗം ഇളംമഞ്ഞ ചേർന്ന വെള്ളനിറമായിരിക്കും.

 


</doc>
<doc id="271568" url="https://ml.wikipedia.org/wiki?curid=271568" title="ക്രയോജനിക് എൻജിൻ">
ക്രയോജനിക് എൻജിൻ

വളരെ താഴ്ന്നതോ ഉയർന്നതോ ആയ ഊഷ്മാവിൽ വസ്തുക്കളുടെ സ്വഭാവം വ്യത്യസ്തമാണ്. മൈനസ് 100ഡിഗ്രി സെൽഷ്യസ് മുതൽ മൈനസ് 273ഡിഗ്രി സെൽഷ്യസ്(0 കെൽവിൻ) വരെയുള്ള വളരെ താഴ്ന്ന ഊഷ്മാവിൽ ദ്രവ്യത്തിന്റെ ഗുണങ്ങളെ കുറിച്ചുള്ള പഠനശാഖയെ ക്രയോജനിക്സ് എന്ന് പറയുന്നു.

നോദകങ്ങൾ (ഇന്ധനവും ഒക്സികാരിയും) ജ്വലന ചേംബെറിലെത്തിക്കാനുള്ള ബൂസ്റ്റെർ പമ്പുകളും ടർബോ പമ്പുകളും അതിനു വേണ്ട കുഴലുകളും ജ്വലന ചേംബറും നോസിലും അടങ്ങിയതാണ് ഒരു റോക്കറ്റ് എൻജിൻ. നോദക ടാങ്കുകളും എൻജിനും ചേർന്നാൽ ഒരു റോക്കറ്റ് സ്റ്റേജ് ആകുന്നു. ഓരോ സ്റ്റേജും ഒരു ചെറിയ റോക്കറ്റ് ആണ്.
റോക്കറ്റിൽ ഇന്ധനവും ഒക്സികാരിയും ഉപയോഗിക്കും. പൊതുവായി ഇവയെ നോദകം എന്ന് പറയുന്നു. ഇവ പല തരത്തിലും പല ചേരുവകളിലും ഉണ്ട്. നോദകം ജ്വലിക്കുമ്പോൾ ഉണ്ടാകുന്ന ചൂടും മർദ്ദവുമേറിയ വാതകങ്ങൾ റോക്കറ്റിന്റെ അടിഭാഗത്തുള്ള നോസിൽ വഴി പുറത്തേക്ക് പോകുമ്പോഴുണ്ടാകുന്ന തള്ളലിലാണ് റോക്കറ്റ് മുകളിലേക് കുതിക്കുന്നത്. ഇ തള്ളലിനെ ത്രസ്റ്റ്‌ എന്ന് പറയുന്നു. നല്ല ത്രസ്റ്റ്‌ നൽകുന്ന നോദകങ്ങളാണ് റോക്കറ്റിൽ ഉപയോഗിക്കേണ്ടത്. ഖര ഇന്ധനങ്ങൾ നല്ല ത്രസ്റ്റ്‌ തരുമെങ്കിലും ഒരിക്കൽ ജ്വലിച്ചു കഴിഞ്ഞാൽ അവയെ കേടുത്താനോ നിയന്തിക്കാനോ കഴിയില്ല. ഇന്ത്യൻ നിർമ്മിത റോക്കറ്റുകളായ പി.എസ്‌.എൽ.വിയിലും ജി.എസ്.എൽ.വിയിലും ഉപയോഗിച്ച ഖര ഇന്ധനമാണ് എച്ച്.ടി.പി.ബി. ദ്രവ ഇന്ധനങ്ങളുടെ ജ്വലനം നിയന്ത്രിക്കാൻ എളുപ്പമാണ്. അവയെ കെടുത്തുകയും വീണ്ടും ജ്വലിപ്പിക്കുകയും ചെയ്യാം. ദ്രാവക നോദകങ്ങൾ പല ചേരുവകളിലും ഉണ്ട്. മണ്ണെണ്ണയും ദ്രവ ഓക്സിജനും ഒരു ചേരുവയാണ്. സോവിയറ്റ്‌/റഷ്യൻ റോക്കറ്റുകളിൽ ഇവ ധാരാളമായി ഉപയോഗിക്കുന്നുണ്ട്.
ഏത് നോദകമാണ് കൂടുതൽ നല്ലത് എന്നത് അവയുടെ ക്ഷമതയെ അടിസ്ഥാനമാക്കി തീരുമാനിക്കുന്നു. നോദകങ്ങളുടെ ക്ഷമത അവയുടെ വിശിഷ്ട ആവേഗത്തെ അടിസ്ഥാനമാക്കിയാണ്. വിശിഷ്ട ആവേഗം കൂടുതലുള്ള നോദകമാണ് നല്ലത്. ക്രയോജനിക്സ് ഇവിടെയാണ് ഉപയോഗപ്പെടുത്തുന്നത്. ക്രയോജനിക് നോദകങ്ങളായ ദ്രവ ഹൈഡ്രജൻ, ദ്രവ ഓക്സിജൻ എന്നിവയുടെ ചേരുവയുടെ വിശിഷ്ട ആവേഗം 455ആണ്. മണ്ണെണ്ണ ദ്രവ ഓക്സിജൻ എന്നിവയുടെ വിശിഷ്ട ആവേഗം 358ഉം ഹൈഡ്രസീൻ നൈട്രജെൻ ടെട്രോക്സൈഡ് എന്നിവയുടെത് 344ഉം മാത്രമാണു. അതായത് ഏറ്റവും ക്ഷമത കൂടിയ നോദകം ക്രയോജനിക് നോദകമായ ദ്രവ ഹൈഡ്രജൻ + ദ്രവ ഓക്സിജൻ ആണ്. കൂടാതെ ഈ ക്രയോജനിക് നോദകങ്ങൾ നല്ല ത്രസ്റ്റും പ്രദാനം ചെയ്യുന്നു. ഇവയാണ് ക്രയോജനിക് നോദകങ്ങളുടെ പ്രാധാന്യം. 
എന്നാൽ ഹൈഡ്രജനും ഓക്സിജനും വാതകങ്ങളാണ്, അതിനാൽ അവയുടെ വ്യാപ്തവും കൂടുതലാണ്. വ്യാപ്തം കുറയ്ക്കാനായി ഇവയെ ദ്രാവകമാക്കേണ്ടതുണ്ട്. അതിനായി ഇവയെ ഇവയുടെ ക്രാന്തിക താപനിലയുടെ താഴേക് തണുപ്പിക്കുന്നു. ഓക്സിജൻ -182.82 ഡിഗ്രി സെൽഷ്യസിലും ഹൈഡ്രജൻ -252.87 ഡിഗ്രി സെൽഷ്യസിലും ദ്രാവകമായി നില നിൽക്കുന്നു. ഇത്തരത്തിൽ തണുപ്പിച്ച ദ്രവ ഓക്സിജനും ദ്രവ ഹൈഡ്രജനും യാദാക്രമം ഒക്സീകാരിയും ഇന്ധനമായും ഉപയോഗിക്കുന്ന റോക്കറ്റ് എൻജിൻ ആണ് ക്രയോജനിക് എൻജിൻ.ഇന്ത്യയും ക്രയോജനിക്സാങ്കേതിക വിദ്യ കൈവരിച്ച രാജ്യമായി ജി സാറ്റ് ൧൪ ഭ്രാമാനപതത്തിൽ എത്തിച്ചു കൊണ്ടാണ് ഇന്ത്യ ഈ നേട്ടം കൈവരിച്ചത് 


</doc>
