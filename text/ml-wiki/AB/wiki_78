<doc id="274918" url="https://ml.wikipedia.org/wiki?curid=274918" title="കുറിശ്ശേരി ഗോപാലപിള്ള">
കുറിശ്ശേരി ഗോപാലപിള്ള

സംസ്‌കൃത പണ്ഡിതനും താർക്കികനും കവിയുമായിരുന്നു കുറിശ്ശേരി ഗോപാലപിള്ള (3 മാർച്ച് 1914 - 5 മാർച്ച് 1978). 'കേരള ഗൗതമൻ' എന്ന പേരിലും അറിയപ്പെട്ടിരുന്ന ഇദ്ദേഹം സംസ്‌കൃതത്തിലും മലയാളത്തിലും കൃതികൾ രചിച്ചിട്ടുണ്ട്.

കൊല്ലം ജില്ലയിലെ പന്മനയിൽ അധ്യാപകനായ പദ്മനാഭപിള്ളയുടെയും കല്യാണി അമ്മയുടെയും പുത്രനായി ജനിച്ചു. ശാസ്ത്രി, ഉപാധ്യായ എന്ന സംസ്‌കൃത പരീക്ഷകൾ പാസായി. ബംഗാളി, അസമിയ, ഗുജറാത്തി, കന്നഡ, പഞ്ചാബി എന്നീ ഭാഷകൾ പഠിച്ചു. ശാസ്ത്രവിഷയത്തിലുള്ള അവഗാഹം ആര്യ, ദ്രാവിഡ ഭാഷകളിൽ ഗവേഷണപരമായ പല പ്രവർത്തനങ്ങൾക്കും നേതൃത്വം നല്കാൻ അദ്ദേഹത്തെ സഹായിച്ചു. പെരുമ്പുഴയിലെയും പന്മനയിലെയും സംസ്കൃത സ്കൂളുകളിൽ ഹെഡ്മാസ്റ്ററായി ഔദ്യോഗികജീവിതം ആരംഭിച്ച ഗോപാലപിള്ള പിന്നീട് കേരള സർവ്വകലാശാലയുടെ മലയാളം ലെക്സിക്കൺ പണ്ഡിറ്റായും മാനുസ്‌ക്രിപ്റ്റ് ലൈബ്രറിയിൽ റിസർച്ച് ഓഫീസറായും ജോലി ചെയ്തു. 1944-'45 കാലഘട്ടത്തിൽ ഉത്തരേന്ത്യയിൽ സൈനികസേവനം നടത്തിയിട്ടുണ്ട്.

കാരികാവലി എന്ന വിശ്വനാഥ പഞ്ചാനനന്റെ കൃതിയെ അടിസ്ഥാനപ്പെടുത്തിയാണ് തന്റെ ശാസ്ത്രചിന്തകൾ അദ്ദേഹം അവതരിപ്പിച്ചത്. ന്യായശാസ്ത്രത്തിന്റെ അടിസ്ഥാന രേഖയായ കേരളഗൗതമീയം എന്ന ഗ്രന്ഥമെഴുതി. ഭാഷാസാഹിത്യത്തിന്റെയും ശാസ്ത്രത്തിന്റെയും വിഭാഗത്തിൽ അദ്വിതീയമായ സ്ഥാനമാണ് കേരളഗൗതമീയത്തിനുള്ളത്. 1959ൽ പ്രകാശിതമായ ഈ ഗ്രന്ഥം 2013ൽ കേരള ഭാഷാ ഇൻസ്റ്റിറ്റ്യൂട്ട് പുനഃപ്രസിദ്ധീകരിച്ചു. ചട്ടമ്പി സ്വാമികളുടെ ജീവിതം ആസ്പദമാക്കിയ "വിദ്യാധിരാജൻ", 1971ലെ ഇന്തോ-പാക് യുദ്ധവിജയത്തെ കുറിച്ചുള്ള "വിജയലഹരി", 1970കളിൽ കേരള സർവ്വകലാശാല പാഠ്യപദ്ധതിയുടെ ഭാഗമായിരുന്ന "ഉദയകിരണങ്ങൾ", സംസ്കൃത-മലയാള നിഘണ്ടുവായ "ശബ്ദവൈജയന്തി" തുടങ്ങിയവയും ശ്രദ്ധേയകൃതികളാണ്.

സംസ്കൃതം

മലയാളം



</doc>
<doc id="274927" url="https://ml.wikipedia.org/wiki?curid=274927" title="മഹാല ആൻഡ്രൂസ്">
മഹാല ആൻഡ്രൂസ്

ബ്രിട്ടീഷ്‌കാരി ആയ പാലിയെന്റോളോജിസ്റ്റ്‌ ആണ് മഹാല ആൻഡ്രൂസ്. സ്കോട്ട്‌ലാൻഡ് ദേശീയ കാഴ്ച ബംഗ്ലാവിൽ ദീർഘകാലം പ്രവർത്തിച്ചിട്ടുണ്ട്. നട്ടെല്ലുള്ള ജീവികളുടെ ഫോസ്സിൽ പഠനം ആണ് പ്രധാന പ്രവർത്തന മേഖല. ഡെവോണിയൻ, കാർബോണിഫെറസ് കാലഘട്ടത്തിലെ മത്സ്യങ്ങളെ കുറിച്ച് അനവധി പഠനങ്ങൾ നടത്തിയിടുണ്ട് , ഇതിൽ ഭൂരിഭാഗവും ഒണികോധസ് എന്നാ പുരാതന മത്സ്യത്തെ കുറിച്ചുള്ള പഠനങ്ങൾ ആണ്.


</doc>
<doc id="274929" url="https://ml.wikipedia.org/wiki?curid=274929" title="പി.കെ. ഹരികുമാർ">
പി.കെ. ഹരികുമാർ

കേരള സംസ്ഥാന ലൈബ്രറി കൌൺസിൽ പ്രസിഡന്റ്, ഗ്രന്ഥശാല പ്രവർത്തകൻ, പ്രഭാഷകൻ, പൊതുപ്രവർത്തകൻ എന്നീ നിലകളിൽ പ്രസിദ്ധനാണ് പി.കെ. ഹരികുമാർ. നീണ്ടകാലം വൈക്കം നഗരസഭ ചെയർമാനായിരുന്നു. സി.പി.ഐ.(എം) കോട്ടയം ജില്ലാ സെക്രട്ടേറിയറ്റംഗമാണ്.


</doc>
<doc id="274931" url="https://ml.wikipedia.org/wiki?curid=274931" title="സൂസൻ ഇ. ഇവാൻസ്">
സൂസൻ ഇ. ഇവാൻസ്

ബ്രിട്ടീഷ്‌ വംശജ ആയ പാലിയെന്റോളോജിസ്റ്റും ഹെർപ്പറ്റോളോജിസ്റ്റും ആണ് സൂസൻ ഇ. ഇവാൻസ്. 2003 ൽ ഇവർ ലണ്ടൻ സർവകലാശാലയിലെ പാലിയെന്റോളോജി വിഭാഗം പ്രൊഫസർ ആയി. ഇപ്പോൾ ജീവിച്ചിരിക്കുന്നതും മൺ മറഞ്ഞ് പോയതും ആയ ഉരഗങ്ങളിലെയും ഉഭയ ജീവികളിലെയും ബാഹ്യ ഘടന ആണ് ഇവരുടെ പ്രധാന ഗവേഷണ വിഷയം.
പാലിയെന്റോളോജിയും ആയി ബന്ധപെട്ട 100 ൽ അധികം പുസ്തകങ്ങളും ഗവേഷണ പ്രബന്ധങ്ങളും ഇവർ രചിച്ചിടുണ്ട്‌. 



</doc>
<doc id="274946" url="https://ml.wikipedia.org/wiki?curid=274946" title="വേദവതി">
വേദവതി

രാമായണത്തിലെ ഒരു സ്ത്രീകഥാപാത്രമാണ് വേദവതി. വേദവതിയാണ് മായാ സീതയായി മാറുന്നത്.

വേദവതിക്ക് കാസർഗോഡ് ജില്ലയിലുള്ള അനന്തപുരിയിലെ പത്മനാഭസ്വാമി ക്ഷേത്രത്തിൽ പ്രത്യേകം സ്ഥാനവും, പൂജയും പതിവുണ്ട്.


</doc>
<doc id="274948" url="https://ml.wikipedia.org/wiki?curid=274948" title="പാർവതി പവനൻ">
പാർവതി പവനൻ

പ്രശസ്ത എഴുത്തുകാരനും യുക്തിവാദിയുമായിരുന്ന പവനന്റെ ഭാര്യയാണ് പാർവ്വതി പവനൻ. 2007-ൽ ജീവചരിത്രത്തിനും ആത്മകഥയ്ക്കും നൽകുന്ന കേരള സാഹിത്യ അക്കാദമി പുരസ്കാരം നേടിയ പവനപർവ്വം എന്ന ഗ്രന്ഥത്തിന്റെ രചയിതാവാണ് അവർ. 
പാലക്കാട് ജില്ലയിലെ ഒറ്റപ്പാലത്ത് ജനിച്ചു. പത്രപ്രവർത്തകനായ സി.പി. രാമചന്ദ്രൻ സഹോദരനാണ് മക്കൾ: സി.പി. രാജേന്ദ്രൻ, സി.പി സുരേന്ദ്രൻ, സി. പി. ശ്രീരേഖ. 


</doc>
<doc id="274958" url="https://ml.wikipedia.org/wiki?curid=274958" title="കെ. ഉപ്പി സാഹിബ്">
കെ. ഉപ്പി സാഹിബ്

കെ. ഉപ്പി സാഹിബു (1891-1972) 1891 ൽ തലശ്ശേരിക്കടുത്തു കോട്ടയത്ത്‌ പ്രസിദ്ധമായ കൊട്ടാൽ തറവാട്ടിൽ ആണ് ഉപ്പി സാഹിബ് ജനിച്ചത്‌. 1920-ൽ മദിരാശി മുഹമ്മദൻ കോളേജിലെ വിദ്യാർത്ഥി ആയിരുന്ന സമയത്ത് നിസ്സഹകരണ പ്രസ്ഥാനത്തിൽ ആകൃഷ്ടനായി പൊതുരംഗത്ത് സജീവം ആയി.
1923-ലും, 1926-ലും മദിരാശി ലെജിസ്ലേറ്റീവ് കൗൺസിൽ അംഗമായി. 1930-ൽ കേന്ദ്ര നിയമ സഭയിലേക്കും തെരഞ്ഞെടുക്കപ്പെട്ടു. 1946-ൽ വീണ്ടും മദിരാശി ലെജിസ്ലേറ്റീവ് അസംബ്ലിയിലേക്ക് കൗൺസിൽ അംഗമായി. 1951-ൽ സ്വാതന്ത്ര ഇന്ത്യയിൽ നടന്ന തെരഞ്ഞെടുപ്പിൽ തിരൂർ നിയോജക മണ്ഡലത്തിൽ നിന്ന് കമ്മ്യൂണിസ്റ്റ്‌ നേതാവ് കെ ദാമോദരനെയും കോൺഗ്രസ് നേതാവ് കെ. അഹമ്മദ് കുട്ടിയേയും പരാജയപ്പെടുത്തി മദിരാശി നിയമ നിർമ്മാണ സഭയിലേക്ക് തെരഞ്ഞെടുക്കപ്പെട്ടു. മുസ്ലിം ലീഗിന്റെ പാർലിമെന്ററി പാർട്ടി ലീഡർ ആയും തെരഞ്ഞെടുക്കപ്പെട്ടു. കേരള മുസ്ലിം മജ്ലിസിന്റെ പ്രഥമ ജനറൽ സെക്രട്ടറി, കണ്ണൂർ ജില്ലാ മുസ്ലിം ലീഗിന്റെ പ്രഥമ പ്രസിഡന്റ്, മലബാർ ജില്ലാ മുസ്ലിം ലീഗിന്റെയും കേരള സസ്ഥാന മുസ്ലിം ലീഗ് കമ്മിറ്റിയുടെയും വൈസ്‌ പ്രസിഡന്റ് എന്നീ പദവികൾ വഹിച്ചു.
കേരള മുസ്‌ലിംകൾക്കിടയിൽ ആദ്യമായി രൂപംകൊണ്ട നിഷ്പക്ഷസംഘം എന്ന സംഘടനയുമായി ഉപ്പി സാഹിബ് സഹകരിച്ചിരുന്നു. ഇത് പിന്നീട് കേരള മുസ്‌ലിം മജ്‌ലിസ് എന്ന സംഘടനയിൽ ലയിച്ചു. ഇതിൽ ഉപ്പി സാഹിബ് നേതൃപരമായ പങ്കുവഹിച്ചു
1937 ഡിസംബർ 20-ന് മലബാർ ജില്ലയിൽ മുസ്ലിം ലീഗ് രൂപീകരിക്കപ്പെട്ടപ്പോൾ ഉപ്പി സാഹിബ് വൈസ് പ്രസിഡന്റായിരുന്നു.

എൺപത്തി ഒന്നാം വയസ്സിൽ 1972 മെയ്‌ 11 നു കെ ഉപ്പി സാഹിബ് നിര്യാതനായി.


</doc>
<doc id="274959" url="https://ml.wikipedia.org/wiki?curid=274959" title="സന്ധ്യ മുഖോപാധ്യായ്">
സന്ധ്യ മുഖോപാധ്യായ്

ഒരു ബംഗാളി ചലച്ചിത്രഗായികയാണ് സന്ധ്യ മുഖോപാധ്യായ്(ജനനം: 1931 ഒക്ടോബർ 4). അവർ സന്ധ്യ മുഖർജി എന്ന പേരിലും അറിയപ്പെടുന്നു. പശ്ചിമ ബംഗാളിലെ ഉയർന്ന ബഹുമതിയായ ബംഗാ-വിഭൂഷൺ ലഭിച്ചിട്ടുണ്ട്.
1931ൽ പശ്ചിമ ബംഗാളിലെ കൊൽക്കത്തയിൽ ജനിച്ചു. തന്റെ 17-ആം വയസിൽ ഹിന്ദി ഗായികയായി അരങ്ങേറി.


</doc>
<doc id="274961" url="https://ml.wikipedia.org/wiki?curid=274961" title="ഉക്രൈനിലെ റഷ്യൻ സൈനിക ഇടപെടൽ 2014">
ഉക്രൈനിലെ റഷ്യൻ സൈനിക ഇടപെടൽ 2014

2014 ഫെബ്രുവരി 27 മുതൽ റഷ്യയെ അനുകൂലിക്കുന്ന സായുധരായ പ്രവർത്തകർ ഉക്രൈന്റെ ഭാഗമായ ക്രീമിയയുടെ ഭൂരിഭാഗവും പിടിച്ചടക്കി. 2014-ൽ നടന്ന ഉക്രൈൻ വിപ്ലവത്തിനു ശേഷമാണ് സ്ഥിതി വഷളായത്. റഷ്യൻ വംശജരായ് ഉക്രൈനികളെ സംരക്ഷിക്കാൻ ആയിട്ടുള്ള നീക്കമായാണ് പിടിച്ചടക്കൽ എന്ന് റഷ്യൻ നിലപാട്.2014 മാർച്ച് 18ന് ക്രിമിയയെ റഷ്യയുടെ ഭാഗമാക്കിമാറ്റുന്നതു സംബന്ധിച്ച കരാറിൽ റഷ്യൻപ്രസിഡന്റ് വഌദിമിർ പുടിനും ക്രിമിയ പാർലമെന്റ് സ്പീക്കർ വഌദിമിർ കൊൺസ്റ്റാറ്റിനോവും ഒപ്പിട്ടു.റഷ്യയുടെ നടപടിയിൽ പ്രതിഷേധിച്ച് ജി-എട്ട് രജ്യങ്ങളുടെ കൂട്ടായ്മയിൽ നിന്ന് പുറത്താക്കാനും സംഘടന തീരുമാനിച്ചു.ക്രീമിയയിൽ ഭൂരിപക്ഷം റഷ്യൻ ഭാഷ സംസാരിക്കുന്നവരാണെന്നും യുക്രെയ്‌ന്റെ ഭാഗമായിരിക്കത്തെന്നെ ക്രീമിയക്ക് സ്വയംഭരണാവകാശം ഉണ്ടായിരുന്നെന്നുമാണ് ന്യായം. റഷ്യൻ അനുകൂലിയായ പ്രസിഡന്റ് വിക്ടർ യാനുകോവിച്ചിനെ പുറന്തള്ളി പ്രതിപക്ഷം യുക്രെയ്‌ന്റെ അധികാരം പിടിച്ചെടുത്തതോടെയാണ് റഷ്യയും യുക്രെയ്‌നും തമ്മിൽ പിണങ്ങിയത്.


</doc>
<doc id="274963" url="https://ml.wikipedia.org/wiki?curid=274963" title="പ്ലേറ്റോ (ബഹിരാകാശപേടകം)">
പ്ലേറ്റോ (ബഹിരാകാശപേടകം)

പ്ലാനറ്ററി ട്രാൻസിറ്റ് ആന്റ് ഓസിലേഷൻ ഓഫ് സ്റ്റാർസ് (Planetary Transits and Oscillations of stars) എന്നതിന്റെ ചുരുക്കപ്പേരാണ് പ്ലേറ്റോ(PLATO). യൂറോപ്യൻ സ്പേസ് ഏജൻസി വിക്ഷേപിക്കാൻ പോകുന്ന ഒരു ബഹിരാകാശ നിരീക്ഷണനിലയമാണിത്. സൗരയൂഥേതരഗ്രഹങ്ങളെ കുറിച്ച് പഠിക്കുന്നതിനുള്ള ദൗത്യത്തിന്റെ ഭാഗമായാണ് ഇത് രൂപകല്പന ചെയ്തിട്ടുള്ളത്. ഒരു കൂട്ടം ഫോട്ടോമീറ്ററുകൾ ഉപയോഗിച്ച് ശിലാഗ്രഹങ്ങളുടെ ഘടനയും സ്വഭാവവും പഠിക്കുന്നതിനോടൊപ്പം അവിടെ എവിടെയെങ്കിലും ദ്രാവകാവസ്ഥയിൽ ജലം എന്ന അന്വേഷണവും ഇതിന്റെ പരിധിയിൽ വരുന്നു.

ഇഎസ്‌എ കോസ്മിക് വിഷൻ 2015-2025 (ESA Cosmic Vision 2015-2025)എന്നു പേരിട്ടിരിക്കുന്ന ഒരു പദ്ധതിയുടെ ഭാഗമായി പ്രവർത്തിക്കുന്ന ഒരു സംഘം ശാസ്ത്രജ്ഞരാണ് 2007ൽ യൂറോപ്യൻ സ്പേസ് ഏജൻസിയുടെ മുന്നിൽ പ്ലേറ്റോയെ കുറിച്ചുള്ള നിർദ്ദേശം വെയ്ക്കുന്നത്. ഈ ദൗത്യത്തിന്റെ ആദ്യഘട്ടപ്രവർത്തനങ്ങൾ 2010ൽ പൂർത്തിയായി. 2024ൽ വിക്ഷേപണം നടത്തുമെന്നാണ് പ്രതീക്ഷിക്കുന്നത്. 2014 ഫെബ്രുവരി 19നാണ് യൂറോപ്യൻ സ്പേസ് ഏജൻസി കോസ്മിക് വിഷൻ 2015-2025 പദ്ധതിയുടെ ഭാഗമായുള്ള ഈ ദൗത്യത്തെ കുറിച്ചുള്ള വിവരങ്ങൾ പുറത്തു വിട്ടത്.

പ്ലാറ്റോയുടെ ദൂരദർശിനി ഡിസൈൻ ചെയ്തിരിക്കുന്നത് ഇറ്റലി, സ്വിറ്റ്സർലന്റ്, സ്വീഡൻ എന്നിവിടങ്ങളിൽ നിന്നുള്ള ശാസ്ത്രജ്ഞരുടെ ഒരു സംഘമാണ്. INAF (Osservatorio Astronomico di Padova)ലെ റോബർട്ടൊ റഗാസോണിയാണ് ഇതിന് നേതൃത്വം നൽകുന്നത്. ഇറ്റാലിയൻ സ്പേസ് ഏജൻസി, സ്വിസ് സ്പേസ് ഓഫീസ്, സ്വീഡിഷ് നാഷണൽ സ്പേസ് ബോർഡ് എന്നിവയാണ് ദൂരദർശിനിയുടെ നിർമ്മാണത്തിനാവശ്യമായ ചെലവ് വഹിക്കുന്നത്. 

ഭൂമിയെ പോലുള്ള ഗ്രഹങ്ങളെ കണ്ടെത്തുക എന്നുള്ളതാണ് പ്രധാന ലക്ഷ്യം. ഗ്രഹത്തിന്റെ വലിപ്പത്തേക്കാൾ ജീവന്റെ സാധ്യതക്കാണ് പ്രാധാന്യം. ‌‌‌‌‌‌വ്യത്യസ്തങ്ങളായ 34 ചെറിയ ദൂരദർശിനികളും കാമറകളും ഇതിൽ ഉപയോഗിക്കുന്നുണ്ട്. ഗ്രഹങ്ങളെ കണ്ടെത്തുന്നതിനു വേണ്ടി പ്ലേറ്റോ പത്തു ലക്ഷം നക്ഷത്രങ്ങളെ നിരീക്ഷിക്കും. പ്ലേറ്റോയുടെ ഏറ്റവും പ്രധാനപ്പെട്ട ലക്ഷ്യം ഗ്രഹരൂപീകരണത്തിന്റെ സാഹചര്യങ്ങളുടെ വിശദാംശങ്ങൾ കണ്ടെത്തുക എന്നതും ജീവന്റെ ആവിർഭാവം എങ്ങനെയാണ് എന്നറിയുകയുമാണ്.

32 സാധാരണ ക്യാമറകളും 2 വലിയ ക്യാമറകളും കൂടി 34 ക്യാമറകളാണ് ഇതിലുള്ളത്. ഓരോ ക്യാമറയും ആറു ലെൻസ് വീതം ഉൾക്കൊള്ളുന്നവയാണ്. ഇവ ഓരോന്നും 1100 ചതുരശ്ര ഡിഗ്രി ഫീൽഡ് നിരീക്ഷിക്കാൻ ശേഷിയുള്ളവയുമാണ്. കോറോട്ട്, കെപ്ലർ എന്നിവയിൽ നിന്നും വ്യത്യസ്തമായി പ്ലേറ്റോക്ക് തിളക്കം കൂടിയ നക്ഷത്രങ്ങളെയും (കാന്തിമാനം 4-8‌) നിരീക്ഷിച്ച് അവയുടെ ഗ്രഹങ്ങളെ കണ്ടെത്താനാവും. മാത്രമല്ല കൂടുതൽ പ്രദേശം നിരീക്ഷിക്കാനുള്ള ശേഷിയും ഇതിനുണ്ട്.

2024ൽ സോയൂസ് ഉപയോഗിച്ച് ഗൂയന്ന സ്പേസ് സെന്ററിൽ നിന്നായിരിക്കും ഇതിന്റെ വിക്ഷേപണം. സൂര്യനും ഭൂമിക്കും ഇടയിൽ L2 എന്ന ലഗ്രാജ്ഞിയൻ പോയന്റിലായിരിക്കും പ്ലേറ്റോയുടെ സ്ഥാനം.


</doc>
<doc id="274974" url="https://ml.wikipedia.org/wiki?curid=274974" title="ഇന്ത്യയിലെ പെൺ ഭ്രൂണഹത്യ">
ഇന്ത്യയിലെ പെൺ ഭ്രൂണഹത്യ

പെൺ ഭ്രൂണത്തെ ഗർഭപാത്രത്തിൽ വച്ച് തന്നെ നശിപ്പിച്ച് കളയുന്നതാണ് പെൺ ഭ്രൂണഹത്യ (Female foeticide). റോയിട്ടേർസ് നടത്തിയ പഠനത്തിൽ പെൺഭ്രൂണഹത്യ ഉൾപ്പെടെ സ്ത്രീകൾക്കെതിരെ ഏറ്റവും കൂടുതൽ അക്രമം നടക്കുന്ന രാജ്യങ്ങളിൽ ഇന്ത്യയ്ക്ക് നാലാം സ്ഥാനമാണ്. ഇന്ത്യയിൽ ഓരോ മിനുട്ടിലും ഒരു പെൺഭ്രൂണഹത്യ നടക്കുന്നതായി റിപ്പോർട്ട് ചെയ്യപ്പെട്ടിട്ടുണ്ട്. കേരളത്തിലും പെൺ ജനനനിരക്ക് കുറയുന്നതായി പഠനങ്ങളിൽ നിന്ന് വ്യക്തമാകുന്നു. സാമൂഹികവും സാമ്പത്തികവും മറ്റുമായ കാരണങ്ങളാൽ ആൺകുട്ടികൾക്ക് സമൂഹത്തിൽ അനർഹമായ പരിഗണന ലഭിക്കുന്നത് പെൺഭ്രൂണഹത്യക്ക് സാഹചര്യമൊരുക്കുന്നു. സ്‌ത്രീകളെ രണ്ടാം തരക്കാരായി കാണുന്ന സമൂഹങ്ങളിൽ പെൺഭ്രൂണഹത്യ കൂടുതലായി കാണപ്പെടുന്നു. ഇത് ഇന്ത്യയിലെ വികസന സൂചികകളെ പിന്നോട്ടടിക്കുന്നു. 

ഇന്ത്യൻ സമൂഹങ്ങളിൽ ആൺകുട്ടികൾക്ക് നൽകുന്ന മുൻതൂക്കം, പെൺകുട്ടികളെ വിവാഹം കഴിക്കുന്ന അവസരത്തിൽ സ്ത്രീധനം നൽകുവാൻ നിർബന്ധിതമാകുന്ന സാഹചര്യം, പാരമ്പര്യ സ്വത്തുക്കൾ കൈവിട്ടുപോകുമോ എന്ന ഭയം, മരണാനന്തര ക്രിയകൾ ചെയ്യുവാൻ ആൺ സന്തതി വേണമെന്ന കാഴ്ചപ്പാട്, പാരമ്പര്യം നിലനിർത്താൻ ആൺകുട്ടി വേണമെന്ന സങ്കുചിതചിന്ത, പെൺകുട്ടികൾക്ക് വിദ്യാഭ്യാസം കൊടുക്കുന്നത് സാമ്പത്തിക ബാദ്ധ്യത വരുത്തും, അവർക്ക് വിലപിടിപ്പുള്ള സ്വർണാഭരണങ്ങൾ വാങ്ങേണ്ടി വരും, സ്ത്രീകൾ ജോലിക്ക് പോകുന്നത് ശരിയല്ല, പെൺമക്കളെ കൊണ്ട് കുടുംബത്തിന് പ്രയോജനമില്ല, ആൺമക്കൾ സാമ്പത്തികം കൊണ്ടുവരും, പെൺകുട്ടികളെ ഒരു ഉപഭോഗ വസ്തുവായി കാണുക തുടങ്ങി ഒട്ടനവധി സാമൂഹിക കാരണങ്ങൾ കൊണ്ട് ഗർഭപാത്രത്തിൽ വച്ച് തന്നെ പെൺകുട്ടികളുടെ ജനനം ഒഴിവാക്കപ്പെടുന്നു. കാലങ്ങളായി സമൂഹം നിർമ്മിച്ചെടുത്ത ലിംഗ അസമത്വങ്ങളും പുരുഷകേന്ദ്രീകൃത വ്യവസ്ഥിതിയും സ്‌ത്രീവിരുദ്ധതയും ഇതിന്റെ പ്രധാന കാരണങ്ങളായി വിലയിരുത്തപ്പെടുന്നു. നിരക്ഷരത ഇതിനൊരു കാരണമല്ല. വിദ്യാഭ്യാസമുള്ള കുടുംബങ്ങളിലും പെൺഭ്രൂണഹത്യ നടന്നുവരുന്നുണ്ട്. ജനിക്കുവാൻ പോകുന്ന കുഞ്ഞിന്റെ ലിംഗ നിർണ്ണയം നടത്തി ഭ്രൂണം പെണ്ണാണെന്നറിഞ്ഞാൽ ഗർഭചിദ്രം നടത്തി ആൺകുട്ടിയുടെ ജനനം ഉറപ്പാക്കുന്നതിൽ വിദ്യാസമ്പന്നരായുള്ള ആളുകളും മുൻപന്തിയിലാണ്. കുടുംബാസൂത്രണം, സന്താനനിയന്ത്രണം, ദാരിദ്ര്യം എന്നിവ ഒരുവശത്ത് പെൺഭ്രൂണഹത്യക്ക് വളം വെക്കുന്നുണ്ട്. 

കേരളത്തിലും പെൺ ജനന നിരക്ക് കുറയുന്നതായി റിപ്പോർട്ട് ചെയ്യപ്പെടുന്നു. ചില സമുദായത്തിലെ യുവാക്കൾക്ക് സ്വസമുദായത്തിൽ നിന്നു സ്ത്രീകളെ കിട്ടാതിരിക്കുക, മദ്ധ്യ വയസ്സിലും വധുവിനെ തേടി അലയേണ്ടി വരിക, തുടങ്ങിയ സാമൂഹിക പ്രശ്നങ്ങൾ ഇതു മൂലം ഉണ്ടാകുന്നു. രാജ്യത്തിന്റെ പുരോഗതിക്ക് സ്ത്രീകളുടെ പങ്ക് നിർണ്ണായകമാണെന്നും സമൂഹത്തിനു കളങ്കമായ പെൺ ഭ്രൂണഹത്യ എത്രയും വേഗം ഇല്ലാതാക്കണമെന്നും 63-ാം സ്വാതന്ത്ര്യദിനത്തിൽ പ്രധാനമന്ത്രി മന്മോഹൻ സിംഗ് ഓർമ്മിപ്പിച്ചു.

പെൺ ഭ്രൂണ ഹത്യ ഇന്ത്യൻ സമൂഹത്തിൽ സ്ത്രീകളുടെ എണ്ണം ഗണ്യമായി കുറയ്ക്കുമെന്നതിനാൽ ഭാവിയിൽ ബാല ലൈംഗിക പീഡനം, ഭാര്യയെ പങ്കുവെയ്ക്കൽ എന്നിവയിലേക്ക് നയിക്കുമെന്ന് ഐക്യ രാഷ്ട്ര സഭ മുന്നറിയിപ്പ് നൽകുന്നു. പ്രതിദിനം 2000 പെൺ ഭ്രൂണ ഹത്യകൾ ഇന്ത്യയിൽ നടക്കുന്നുവെന്നാണ് ഐക്യരാഷ്ട്ര സഭയുടെ കണക്കുകൾ സൂചിപ്പിക്കുന്നത്.

2011-ലെ സെൻസസ് പ്രകാരം 1000 പുരുഷന്മാർക്ക് 1084 സ്ത്രീകൾ എന്നതാണ് കേരളത്തിലെ സ്ത്രീ പുരുഷ അനുപാതം. ഇത് 2001 നെ അപേക്ഷിച്ച് 26 പോയന്റ് കൂടുതലാണ്. എന്നാൽ 6 വയസ്സുള്ള കുട്ടികളിലെ ആൺ-പെൺ അനുപാതം 1000 ആൺ കുട്ടികൾക്ക് 964 പെൺ കുട്ടികൾ എന്ന നിലയിലാണ്

ഗർഭസ്ത ശിശുവിന്റെ ലിംഗ നിർണ്ണയവുമായി ബന്ധപ്പെട്ട്, കേന്ദ്രഗവൺമെന്റ് പാസ്സാക്കിയ നിയമമാണ് പ്രീ-കൺസെപ്ഷൻ ആൻഡ് പ്രീ-നേറ്റൽ ഡയഗ്നോസ്റ്റിക് ടെക്നിക്സ് ആക്റ്റ്, 1994 Pre-conception and Prenatal Diagnostic Techniques (Prohibition of Sex Selection) Act, 1994. സാങ്കേതിക വിദ്യയും ശാസ്ത്ര നേട്ടങ്ങളും പലപ്പോഴും സ്ത്രീ സമൂഹത്തിനും സമൂഹത്തിനും വിനയാകുന്ന തരത്തിൽ ഗർഭസ്ഥ ശിശുവിന്റെ
ലിംഗം നിരണ്ണയിച്ച് പെൺ ഭ്രൂണങ്ങൾ നശിപ്പിക്കുന്ന പ്രവണത തടയുവാൻ വേണ്ടി ഗർഭസ്ഥ ശിശുവിന്റെ ലിംഗ പരിശോധന നിരോധന നിയമം നടപ്പിലാക്കുകയുണ്ടായി. ഈ നിയമ പ്രകാരം ഗർഭസ്ഥ ശിശുവിന്റെ ലിംഗ പരിശോധനയും ലിംഗ നിർണ്ണയവും നിരോധിച്ചു. എന്നാൽ ഗർഭ സംബന്ധമായ പരിശൊധനകളിൽ നിയന്ത്രണമേർപ്പെടുത്തി , ജനിത തകരാർ, നാഡീ വ്യൂഹ തകരാർ, ക്രോമൊസോം തകരാർ, ലൈംഗിക ജന്യ രോഗങ്ങൾ തുടങ്ങിയവയ്ക്ക് മാത്രമേ അൾട്രാ സൗണ്ട് തുടങ്ങിയ പരിശോധന പാടുള്ളൂ. ഇത്തരത്തിൽ നിയമാനുസൃതം പരിശോധന നടത്തുന്ന വ്യക്തി യാതൊരു കാരണവശാലും അതിന്റെ ലിംഗത്തെ കുറിച്ച് ഗർഭിണിക്കോ, ബന്ധുക്കൾക്കോ മറ്റാർക്കെങ്കിലുമോ ഒരു സൂചനയും നൽകുവാൻ പാടുള്ളതല്ല്. ലിംഗ നിർണ്ണയ പരിശോധന സംവിധാനങ്ങളെക്കുറിച്ചുള്ള പരസ്യവും നിരോധിച്ചിട്ടുണ്ട്.

ഉത്തമ വിശ്വാസത്തോടെ ജീവൻ രക്ഷിക്കുവാനായിട്ടല്ലാതെ നടത്തുന്ന ഗർഭഛിദ്രങ്ങൾ ഇന്ത്യൻ ശിക്ഷാനിയമത്തിലെ 312-ാം വകുപ്പ് പ്രകാരം കുറ്റകരമാണ്. ഇതിനു 2 വർഷത്തോളം വരുന്ന കാലത്തേക്കുള്ള തടവു ശിക്ഷയോ പിഴയോ രണ്ടും കൂടിയോ ശിക്ഷ ലഭിക്കുന്നതാണ്. ഗർഭിണി ചലിക്കുന്ന ഗർഭസ്ഥ ശിശുവോട് കൂടിയുള്ളതാണെങ്കിൽ ശിക്ഷ 7 വർഷത്തോളമായിരിക്കും. തന്റെ ഗർഭം സ്വയം അലസിപ്പിക്കുന്ന സ്ത്രീയും ഈ വകുപ്പിൽ ഉൾപ്പെടുന്നു. എന്നാൽ Medical Termination of Pregnancy Act 1971 -ലെ വ്യവസ്ഥകൾ അനുസരിച്ച് രജിസ്റ്റേർഡ് ഡോക്ടർ നടത്തുന്ന ഗർഭഛിദ്രം കുറ്റകരമല്ല. ഗർഭിണിയുടെ സമ്മതമില്ലാതെ ഗർഭം അലസിപ്പിക്കുന്നത് 313-ാം വകുപ്പ് പ്രകാരം 10 വർഷത്തെ തടവും കൂടാതെ പിഴ ശിക്ഷയും ലഭിക്കുന്ന കുറ്റമാണ്. കൂടാതെ ഗർഭം അലസിപ്പിക്കുന്നതിന്നിടയിൽ ഗർഭിണിയുടെ മരണം സംഭവിച്ചാൽ ശിക്ഷ 10 വർഷം വരെയുള്ള തടവാണ്.

ഗർഭസ്ഥ ശിശുവിന്റെ ലിംഗനിർണയം നടത്തി വിവരം ഗർഭിണിയെയോ ബന്ധുക്കളെയോ അറിയിക്കുന്നത് മൂന്ന് വർഷം വരെ തടവും പതിനായിരം രൂപ പിഴയും ലഭിക്കുന്ന കുറ്റകൃത്യമാണ്. ആവർത്തിച്ചാൽ ശിക്ഷ അഞ്ചുവർഷം വരെ തടവും അമ്പതിനായിരം രൂപ പിഴയുമാണ്.

വളണ്ടറി ഹെൽത്ത് ഓർഗനൈസേഷൻ, പഞ്ചാബ്, കേന്ദ്ര സർക്കാരിനെ എതിർകക്ഷിയാക്കി നൽകിയ ഭ്രൂണഹത്യയുമായി ബന്ധപ്പെട്ട കേസിൽ, ബഹു:സുപ്രീം കോടതി അൾട്രാസോണോഗ്രാഫി ക്ലിനിക്കുകളെ നിയന്ത്രിക്കുന്നതുമായി ബന്ധപ്പെട്ട് ചില മാർഗ്ഗനിർദ്ദേശങ്ങൾ നൽകുകയുണ്ടായി.



</doc>
<doc id="274976" url="https://ml.wikipedia.org/wiki?curid=274976" title="രൂപ ഗാംഗുലി">
രൂപ ഗാംഗുലി

ഒരു ബംഗാളി, ഹിന്ദി നടിയും ഗായികയുമാണ് രൂപ ഗാംഗുലി (ജനനം: 1966 നവംബർ 25). ടെലിവിഷൻ സീരിയലായ മഹാഭാരതത്തിലെ(1988) ദ്രൗപതിയുടെ വേഷം അവതരിപ്പിച്ചത് ഇവരായിരുന്നു. മികച്ച ഗായികയ്ക്കുള്ള ദേശീയപുരസ്കാരം ലഭിച്ചിട്ടുണ്ട്.

കൊൽക്കത്തയ്ക്കടുത്തുള്ള കല്യാണിയിലെ കൂട്ടുകുടുംബത്തിൽ 1966 നവംബർ 25ന് ജനിച്ചു. ബെൽത്താല ഗേൾസ് ഹൈസ്ക്കൂളിൽ നിന്നും മധ്യമിക് പരീക്ഷ പാസായി. കൊൽക്കത്തയിലെ ജോഗമായ ദോവി കോളേജിൽ നിന്നും ഡിഗ്രി പാസായി. 1992ൽ ധ്രുബ മുഖർജിയെ വിവാഹം ചെയ്തു. 2006ൽ ഇവർ പിരിഞ്ഞു.



</doc>
<doc id="274980" url="https://ml.wikipedia.org/wiki?curid=274980" title="മലേഷ്യ എയർലൈൻസ് ഫ്ലൈറ്റ് 370">
മലേഷ്യ എയർലൈൻസ് ഫ്ലൈറ്റ് 370

മലേഷ്യയിലെ കൊലാലംപൂരിൽ നിന്ന് ചൈനയിലെ ബെയ്‌ജിങ്ങിലേക്ക് സർവീസ് നടത്തുന്ന് മലേഷ്യ എയർലൈൻസിന്റെ ബോയിങ്ങ് 777-2H6ER വിമാനമാണ് മലേഷ്യ എയർലൈൻസ് ഫ്ലൈറ്റ് 370.. 8 മാർച്ച് 2014 ന് മലേഷ്യൻ സ്റ്റാൻഡാർഡ് സമയം പുലർച്ചെ 12 മണി കഴിഞ്ഞ 41 മിനുട്ടിനാണ് വിമാനം കോലാലംപൂർ അന്താരാഷ്ട്ര വിമാനതാവളത്തിൽ നിന്നും പറന്നുയർന്നത്. ഒരു മണിക്കൂറിനുശേഷം, വിമാനവുമായുള്ള എല്ലാ ആശയവിനിമയബന്ധങ്ങളും തടസ്സപ്പെട്ടു. രണ്ടുമണി കഴിഞ്ഞ്, ഗൾഫ് ഓഫ് തായ്ലാൻഡിനു മുകളിലൂടെ പറക്കവേ വിമാനം കാണാതായതായി അധികൃതർ സ്ഥീരികരിക്കുകയായിരുന്നു.

കൊലാലംപൂരിൽ നിന്നും ബെയ്ജിങ്ങിലേക്ക് 227 യാത്രക്കാരും പന്ത്രണ്ട് ജീവനക്കാരുമായി പുറപ്പെട്ട വിമാനം 2014 മാർച്ച് 8-ന് കാണാതായി. യാത്രക്കാരിൽ രണ്ട് കുട്ടികളും ഉൾപ്പെടും.

തുടക്കത്തിൽ തന്നെ വിമാനം അവസാനമായി കണ്ടുവെന്നു പറയുന്ന സ്ഥലങ്ങൾ തെറ്റാണെന്നു ബോധ്യപ്പെട്ടു. മാർച്ച് 8-ന് ഒരു വിയറ്റനാം നേവി അഡ്മിറൽ വിമാനം തകർന്ന ഇടം കണ്ടു എന്ന അവകാശവാദം ഉന്നയിച്ചു. പിന്നീട് വിമാനം അവസാനമായി റഡാറിൽ രേഖപ്പെടുത്തിയ സ്ഥാനമാണ് എന്ന തിരുത്തൽ വരുകയുണ്ടായി.


</doc>
<doc id="274984" url="https://ml.wikipedia.org/wiki?curid=274984" title="മലയൻ ടപ്പിർ">
മലയൻ ടപ്പിർ

തെക്കുകിഴക്കൻ ഏഷ്യയിലെ ഉഷ്ണമേഖലാ മഴക്കാടുകളിലാണ് മലയൻ ടാപ്പിറുകൾ അധിവസിക്കുന്നത്.മലേഷ്യ, തായ്‌ലാന്റ്, മ്യാൻമാർ, ഇന്തോനേഷ്യ, കംബോഡിയ, ലാവോസ് മുതലായ രാജ്യങ്ങളിലാണ് മലയൻ ടാപ്പിറുകളെ കണ്ടുവരുന്നത്. ഇവ ഏഷ്യൻ ടാപ്പിർ എന്നും അറിയപ്പെടുന്നു. ടാപ്പിറിന്റെ 4 ഉപവംശങ്ങളെ പല രാജ്യങ്ങളിലായി കണ്ടുവരുന്നു. ഏഷ്യയിൽ കണ്ടുവരുന്ന ഒരേയൊരു ഉപവംശവും ഏറ്റവും വലിപ്പമുള്ളവയുമാണ് മലയൻ ടാപ്പിർ. ഇവയുടെ ശരീരഭാരം 300 കിലോയിൽ അധികം വരും. ഇവയുടെ ശാസ്ത്രീയ നാമം ടാപിറസ് ഇൻഡികസ്() എന്നാണ്. IUCN-ന്റെ കണക്കുപ്രകാരം ടാപ്പിറുകൾ വംശനാശം നേരിടുന്ന ജീവികളുടെ പട്ടികയിൽ പെടുന്നു. ഇവയുടെ എണ്ണം കുറഞ്ഞുക്കൊണ്ടിരിക്കുന്നു. മലയൻ ടാപ്പിറുകളുടെ പ്രധാന ഭീഷണി മനുഷ്യനും കടുവയുമാണ്. കടുവ ചില സമയങ്ങളിൽ ഇവയെ വേട്ടയാടാറുണ്ട്. എണ്ണപ്പന കൃഷിയ്ക്കും മറ്റുമായി വനം വ്യാപകമായി നശിപ്പിക്കപ്പെടുന്നതിനാൽ ഇവയുടെ വാസസ്ഥലം നഷ്ടമാകുന്നു. ഇവ രാത്രി കാലങ്ങളിൽ സഞ്ചരിക്കയും പകൽ സമയം വിശ്രമിക്കയുമാണ് ചെയ്യുന്നത്. കൂടുതൽ സമയവും ഇവ ഒറ്റയ്ക്ക് സഞ്ചരിക്കുന്നു. ജലസാമീപ്യമുള്ള പ്രദേശങ്ങളിൽ ഇവയെ കണ്ടുവരുന്നു. ഇവയുടെ പ്രധാന ആഹാരം പുല്ലുകൾ, പഴങ്ങൾ, ഓലകൾ, കൊമ്പുകൾ മുതലായവ ആണ്. ഇവയുടെ പുറംതൊലി കട്ടിയും ഉറപ്പുള്ളതുമാണ്. 


</doc>
<doc id="274991" url="https://ml.wikipedia.org/wiki?curid=274991" title="മുത്തുച്ചിപ്പി">
മുത്തുച്ചിപ്പി

മുത്തുച്ചിപ്പി എന്നത് മലയാളത്തിൽ പുറത്തിറങ്ങുന്ന ഒരു മാസികയാണ്. രതി കലർന്ന സാഹിത്യമാണ് ഇതിലെ രചനയുടെ പ്രത്യേകത.


</doc>
<doc id="274993" url="https://ml.wikipedia.org/wiki?curid=274993" title="സുബ്ബരാമൻ വിജയലക്ഷ്മി">
സുബ്ബരാമൻ വിജയലക്ഷ്മി

സുബ്ബരാമൻ വിജയലക്ഷ്മി ചെസ്സിൽ ഗ്രാൻഡ് മാസ്റ്റർ പദവി ലഭിച്ച ആദ്യത്തെ ഇന്ത്യൻ വനിതയാണ്. ചെസ്സ് ഒളിമ്പ്യാഡുകളിൽ ഇന്ത്യയിൽ നിന്നുള്ള മറ്റെല്ലാ കളിക്കാരേക്കാളും കൂടുതൽ മെഡലുകൾ കരസ്ഥമാക്കിയിട്ടുണ്ട്. ദേശീയ തലത്തിൽ സീനിയർ ടൈറ്റിൽ ഉൾപ്പെടെ എല്ലാ പ്രായപരിധികൾക്കുമായുള്ള ടൈറ്റിലുകളിൽ വിജയിച്ച വനിതാ ചെസ്സ് പ്ലേയർ. ചെന്നൈയിൽ ജനിച്ചു വളർന്ന സുബ്ബരാമൻ വിജയലക്ഷ്മി തന്റെ പിതാവിന്റെയടുത്തു നിന്നാണ് ചെസ്സിൽ പരിശീലനം നേടിയത്. ഇന്ത്യയിൽ നിന്നുള്ള ചെസ്സ് ഗ്രാൻഡ് മാസ്റ്റർ ശ്രീറാം ഝായാണ് ഭർത്താവ്. 2001 -ൽ 2001 -ൽ അർജുന അവാർഡ് നേടി.


</doc>
<doc id="274995" url="https://ml.wikipedia.org/wiki?curid=274995" title="ചിംഗീസ് ഐത്ത്മതൊവ്">
ചിംഗീസ് ഐത്ത്മതൊവ്

ചിംഗീസ് ഐത്ത്മതൊവ് Kyrgyz: Чыңгыз Айтматов [tʃɯŋˈʁɯs ɑjtˈmɑtəf]; Russian: Чинги́з Тореку́лович Айтма́тов) (1928 ഡിസംബർ 12 - 2008 ജൂൺ 10)റഷ്യനിലും കിർഗിസ് ഭാഷയിലും എഴുതിയ എഴുത്തുകാരനായിരുന്നു. കിർഗിസ്ഥാൻ സാഹിത്യത്തിലെ ഏറ്റവും അറിയപ്പെറ്റുന്ന എഴുത്തുകാരനാണദ്ദേഹം. 
അദ്ദേഹംത്തിന്റെ പിതാവ് കിർഗിസ് കാരനും മാതാവ് ടാടാർ വംശജയും ആയിരുന്നു. മാതാപിതാക്കൾ, സർക്കാർ ജോലിക്കാർ ആയിരുന്നു. 
കിർഗിസിയ റഷ്യൻ സാമ്രാജയഭാഗമായിരുന്നു. അത് സോവിയറ്റ് യൂണിയന്റെ ഭാഗമായി ഒരു ഘടക റിപ്പബ്ലിക്കായ സമയത്താൺദ്ദേഹം ജനിച്ചത്. ഷെകെർ എന്ന സ്തലത്തെ ഒരു സോവിയറ്റ് സ്കൂളിൽ ആയിരുന്നു അദ്ദേഹം പഠിച്ചത്. ചെറു പ്രായത്തിൽ തന്നെ സ്വയം ജോലി ചെയ്യേണ്ടിവന്നു. ചുമട്ടുകാരനായും, നികുതിപിരിവുകാരനായും പല ജോലികളും ചെയ്തിരുന്നു. 
1946ൽ അദ്ദേഹം കിർഗിസിഅയിലെ ഫ്രുൻസ് എന്ന സ്ഥലത്തെ കിർഗിസ് കാർഷിക ഇൻസ്റ്റിറ്റ്യൂട്ടിൽ മൃഗപരിപാലന വിഭാഗത്തിൽ പഠിച്ചു. എന്നാൽ പിന്നീട് മോസ്കോയിലെ മക്സിം ഗോർക്കി 1956-1958 വരെ സാഹിത്യ ഇൻസ്റ്റിട്യൂട്ടിൽ സാഹിത്യപഠനം നടത്തി. അടുത്ത എട്ടു വർഷം അദ്ദേഹം പ്രാവ്ദയ്ക്കു വേണ്ടി പ്രവർത്തിച്ചു. ആദ്യത്തെ അദ്ദേഹത്തിന്റെ രചനകൾ 1952ൽ റഷ്യനിൽ പുറത്തുവന്നു. 1958ലാണ് അദ്ദേഹത്തിന്റെ ഏറ്റവും പ്രശസ്തമായ ജമീല പുറത്തുവന്നത്. 1961ൽ അദ്ദേഹം മോസ്കൊ ഫിലിം ഫസ്റ്റിവലിൽ ജൂറികളിലൊന്നായി.
2008 ജൂലൈ 16നു ഐത്ത്മതൊവിനെ കിഡ്നി സംബന്ധമായ അസുഖം മൂലം ജെർമനിയിലെ നൂറംബർഗ് ആശുപത്രിയിൽ പ്രവേശിപ്പിച്ചു. നൂമോണിയ ബാധിച്ച് അവിടെ വച്ച് അദ്ദേഹം മരിച്ചു. 79 വയസ്സയിരുന്നു. അദ്ദേഹത്തെ കിർഗിസ്ഥാനിലെ അതാ ബെയിത് ശ്മശാനത്തിൽ ആണ് അടക്കം ചെയ്തത്. 
ന്യൂയോർക്ക് ടൈംസ് അദ്ദേഹത്തെ സോവിഎറ്റ് യൂണിയന്റെ കാലത്ത് വളരെ അകലെയുള്ള ആളുകളുടെ ശബ്ദം കേൾപ്പിക്കാൻ അദ്ദേഹത്തിന്റെ നോവലുകൾക്കും നാടകങ്ങൾക്കും കഴിഞ്ഞു എന്നാണ് പറഞ്ഞതു."


</doc>
<doc id="274997" url="https://ml.wikipedia.org/wiki?curid=274997" title="വൂളി കാണ്ടാമൃഗം">
വൂളി കാണ്ടാമൃഗം

അതിപുരാതന കാലത്ത് ജീവിച്ചിരുന്നതും വംശനാശം സംഭവിച്ചവയുമായ കാണ്ടാമൃഗങ്ങളുടെ ഒരു ഉപവംശമാണ് വൂളി കാണ്ടാമൃഗം (Woolly Rhinoceros). വടക്കൻ യൂറോപ്പ് മുതൽ കിഴക്കൻ ഏഷ്യയിലുടനീളം വൂളി കാണ്ടാമൃഗങ്ങൾ വിഹരിച്ചിരുന്നു. ഇവയുടെ ഫോസിൽ ഏഷ്യ, യൂറോപ്പ് മുതലായ ഭൂഖണ്ഡങ്ങളിൽ നിന്ന് കണ്ടെടുത്തിട്ടുണ്ട്. ഫ്രാൻസിലുള്ള ഗുഹയിൽ ഇവയുടെ ചുവർ ചിത്രങ്ങൾ കാണപ്പെടുന്നുണ്ട്. ഇവയുടെ ശാസ്ത്രീയ നാമം: Coelodonta Antiquitatis എന്നാണ്. വൂളി കാണ്ടാമൃഗങ്ങൾക്ക് രണ്ടു കൊമ്പുകൾ ഉണ്ടായിരുന്നു. ഇവയുടെ ശരീരം മുഴുവൻ രോമങ്ങൾ നിറഞ്ഞിരുന്നു. 
ഇന്ന് ജീവിച്ചിരിക്കുന്ന സുമാത്രൻ കാണ്ടാമൃഗങ്ങൾക്ക് വൂളി കാണ്ടാമൃഗങ്ങളോട് വളരെ സാമ്യം ഉണ്ട്. ഇവ സസ്യഭൂക്കായിരുന്നു. പുരാതന മനുഷ്യന്റെ വേട്ടയാടലോ, കാലാവസ്ഥാ മാറ്റം മൂലമോ ഇവയ്ക്ക് വംശനാശം സംഭവിച്ചു എന്നു കരുതുന്നു. അവസാന ഹിമയുഗം (10,000 വർഷം മുമ്പ്) വരെ ഇവ ജീവിച്ചിരുന്നു എന്നു കരുതുന്നു.


</doc>
<doc id="275002" url="https://ml.wikipedia.org/wiki?curid=275002" title="ബി. പോക്കർ സാഹിബു ബഹാദൂർ">
ബി. പോക്കർ സാഹിബു ബഹാദൂർ

കേരളത്തിലെ ആദ്യകാല രാഷ്ട്രീയ നേതാക്കളിൽ പ്രമുഖനും അഭിഭാഷകനും പരിഷ്കർത്താവുമായിരുന്നു ബി. പോക്കർ സാഹിബ്. പ്രമുഖ പാർലമ്നെന്റേറിയനും കോൺസ്റ്റ്യുന്റ് അസംബ്ലി അംഗവും വിദ്യാഭ്യാസ പ്രവർത്തകനുമായിരുന്നു. 

മലബാറിലെ മുസ്ലിംകളിൽ നിന്നുള്ള അഞ്ചാമത്തെ ബിരുദധാരിയും, രണ്ടാമത്തെ അഭിഭാഷകനുമായിരുന്നു ബി പോക്കർ സാഹിബ്. 1915 ൽ മദിരാശി ലോ കോളേജിൽ നിന്ന് നിയമ ബിരുദം നേടി. 1917 മുതൽ മദിരാശി ഹൈക്കോടതിയിൽ അഭിഭാഷക വൃത്തി ആരംഭിച്ചു.
1919 ൽ മോണ്ടെഗൂ പ്രഭുവിന് മുന്നിൽ മുസ്ലിംകൾക്ക് പ്രത്യേക മണ്ഡലങ്ങൾ അനുവദിക്കണം എന്നാ നിവേദനവുമായി അദ്ദേഹം ദേശീയ രാഷ്ട്രീയത്തിൽ കടന്നു വന്നു. ഖിലാഫത്ത് പ്രസ്ഥാനം ആവിര്ഭവിച്ചപ്പോൾ അതിന്റെ പ്രയോക്തക്ക്ളിൽ മുന്പന്തിയിലും പോക്കർ സാഹിബു ഉണ്ടായിരുന്നു. 1921 ലെ മലബാർ കലാപ കാലത്ത്‌ ദുരിതമനുഭവിക്കുന്നവരുടെ രക്ഷക്കായി അദ്ദേഹം സേവന പ്രവർത്തനങ്ങളിൽ ഏർപ്പെട്ടു. അതോടെ പൊതു രംഗത്ത്‌ ശ്രദ്ധേയനായി. മലബാർ ലഹളയിൽ ദുരിതമനുഭവിക്കുന്നവർക്കായി മദിരാശിയിൽ "മാപ്പിള അമിലിയറേഷൻ കമ്മിറ്റി"രൂപീകരിച്ചു.ഗവർണ്മെന്റിന്റെ വിലക്കുകൾ അവഗണിച്ചും രണ്ടു ലക്ഷത്തിലധികം രൂപ പിരിച്ചെടുത് ദുരിതാശ്വാസ പ്രവർത്തനങ്ങൾ നടത്തി.

മുസ്ലിംകളുടെ വിദ്യാഭാസ നവോത്ഥാനത്ത്തിന്റെ ആധാര ശിലകളായിരുന്ന സൗത്ത്‌ ഇന്ത്യ മുസ്ലിം എഡുക്കേഷൻ സോസൈറ്റിയും, കേരള മുസ്ലിം എജ്യുക്കേഷൻ അസോസിയേഷനും സ്ഥാപിച്ചു.

1930 മുതൽ 1936 വരെ മദ്രാസ് നിയമ സഭയിലെ യുനൈറ്റഡ്‌ നാഷനളിസ്റ്റ്‌ പാർട്ടിയുടെ സെക്രട്ടറി ആയിരുന്നു. പിന്നീട് മുസ്ലിം ലീഗിൽ എത്തിയ അദ്ദേഹം കോഴിക്കോട് കുറുമ്പ്രനാട് മണ്ഡലത്തിൽ നിന്നും 1937 ൽ മൽസരിച്ചത് മലയാള നാട്ടിൽ സർവ്വെന്ത്യാ മുസ്ലിം ലീഗിന്റെ ശക്തമായ വ്യാപനത്തിന് ഹേതുവായി. ((സയ്യിദു അബ്ദുൽ റഹിമാൻ ബാഫക്കി തങ്ങൾ ഈ തെരഞ്ഞെടുപ്പിൽ എതിരായിരുന്നു. പോക്കർ സാഹിബു പരാജയപ്പെട്ടെങ്കിലും പിന്നീട് ബാഫഖ്‌ി തങ്ങൾ ഉൾപ്പെടെ യുള്ളവരെ ലീഗിലേക്ക് ആകർഷിക്കുന്നതിനും ഈ തെരഞ്ഞെടുപ്പ് കാരണമായി എന്ന് ചരിത്രം. 1946 ൽ ഭരണഘടനാ നിർമ്മാണ സഭയിലേക്ക് മദിരാശിയിൽ നിന്ന് തെരഞ്ഞെടുക്കപ്പെട്ടു. ഭരണഘടനയിലെ ന്യൂനപക്ഷാവകാസങ്ങൾ എഴുതിചെർക്കുന്നതിലും, സംരക്ഷിക്കുന്നതിലും നിർണ്ണായക പങ്കു വഹിച്ചു.

1952 ൽ മലപ്പുറത്ത് നിന്നും 1957 ൽ മഞ്ചേരിയിൽ നിന്നും മുസ്ലിം ലീഗ് പ്രതിനിധിയായി ലോക്സഭയിൽ എത്തി. പ്രത്യേക വിവാഹ നിയമവുമായി ബന്ധപ്പെട്ടു അദ്ദേഹത്തിന്റെ ഇടപെടൽ മുസ്ലിംകളുടെ വിവാഹ സമ്പ്രദായം നിലനിർത്തുന്നതിൽ നിർണ്ണായകമായി. മുസ്ലിം ലീഗിട്നെ എകാംഗമായിരിക്കെ, നെഹ്‌റു ഉല്പ്പെടെഉല്ലവരുടെ ആദരം നേടി, ന്യൂന പക്ഷ വിഷയങ്ങളിൽ ആധികാരികമായി തന്റെ നിലപാടുകൾ സഭയെ ബോധ്യപ്പെടുത്താൻ പോക്കർ സാഹിബിനു കഴിഞ്ഞു. വിഭജനാനന്തര ഭാരതത്തിലെ ന്യൂന പക്ഷ രാഷ്ട്രീയം പോക്കർ സാഹിബിന്റെ സംഭാവനകളെ വിസ്മരിച്ചു മുന്നോട്ടു പോകില്ല.
മുസ്ലിം ലീഗിന്റെ ദേശീയ നിർവ്വാഹക സമിതി അംഗവും സംസ്ഥാന വൈസ്‌ പ്രസിഡണ്ടുമായിരുന്നു. 1965 ജൂലൈ 29 നു മരണമടഞ്ഞു:


</doc>
<doc id="275004" url="https://ml.wikipedia.org/wiki?curid=275004" title="മിഷ-കുട്ടികളുടെ സോവിയറ്റ് മാസിക">
മിഷ-കുട്ടികളുടെ സോവിയറ്റ് മാസിക

മിഷ , സോവിയറ്റ് യൂണിയനിൽ നിന്നും ലോകവ്യാപകമായി ഇംഗ്ലീഷ്, റഷ്യൻ, സ്പാനിഷ്, ഫ്രെഞ്ച്, ഇറ്റാലിയൻ, ഹംഗേറിയൻ തുടങ്ങിയ ഭാഷകളീൽ പ്രസിദ്ധീകരിച്ചിരുന്ന കുട്ടികളുടെ മാസിക. 
അസാധാരണമായ വിലയിൽ ആകർഷകമായി മുദ്രണം ചെയ്തിരുന്ന ഈ മാസിക അന്നത്തെ കുട്ടികൽക്കിടയിൽ വളരെ പ്രചാരം സിദ്ധിച്ചിരുന്നു. ആകർഷകമായ ചിത്രങ്ങളും രച്നകളും ഇതിന്റെ പ്രത്യേകതയായിരുന്നു.


ഓൺലൈൻ ആയി വായിക്കാൻ 


</doc>
<doc id="275006" url="https://ml.wikipedia.org/wiki?curid=275006" title="സാധനാ സർഗ്ഗം">
സാധനാ സർഗ്ഗം

ഒരു ഇന്ത്യൻ ഗായികയാണ് സാധനാ സർഗ്ഗം. മികച്ച ഗായികയ്ക്കുള്ള ദേശീയപുരസ്കാരവും ഫിലിംഫെയർ അവാർഡും നേടിയിട്ടുണ്ട്. ഹിന്ദി, തമിഴ്, മറാത്തി, ഒറിയ, ബംഗാളി, കന്നഡ, മലയാളം, ഗുജറാത്തി തുടങ്ങിയ ഭാഷകളിൽ പാടിയിട്ടുണ്ട്.
മഹാരാഷ്ട്രയിലെ രത്നഗിരി ജില്ലയിലെ സംഗീത കുടുംബത്തിൽ ജനിച്ചു. പ്രശസ്തയായ ഗായികയും സംഗീതാധ്യാപികയുമായ നീല ഖനേക്കറുടെ മകളാണ്. തന്റെ നാലാം വയസിൽ സംഗീതം അഭ്യസിച്ചുതുടങ്ങി. ത്രിഷ്ണ(1978) എന്ന സിനിമയിലൂടെ സിനമയിൽ അരങ്ങേറി. 2001-ൽ മികച്ച ഗായികയ്ക്കുള്ള ദേശീയപുരസ്കാരം ലഭിച്ചു.


</doc>
<doc id="275016" url="https://ml.wikipedia.org/wiki?curid=275016" title="സ്ത്രീകളെ നിന്ദ്യമായി ചിത്രീകരിക്കൽ (നിരോധന) നിയമം">
സ്ത്രീകളെ നിന്ദ്യമായി ചിത്രീകരിക്കൽ (നിരോധന) നിയമം

സ്ത്രീകളെ അന്തസ്സിനു ഭംഗം വരുത്തുന്ന രീതിയിൽ അവതരിപ്പിക്കുന്നത് നിരോധിച്ചു കൊണ്ട് 1986-ൽ ഇന്ത്യൻ പാർലിമെന്റ് പാസ്സാക്കിയ നിയമമാണ്. 1987 ഒക്ടോബർ 2 നു ഈ നിയമം നിലവിൽ വന്നു. 1986-ലെ സ്ത്രീകളെ നിന്ദ്യമായി ചിത്രീകരിക്കൽ നിരോധന നിയമപ്രകാരം പരസ്യം, പ്രസിദ്ധീകരണം, ലഘുലേഖ, ചിത്രങ്ങൾ തുടങ്ങിയവ വഴി സ്ത്രീയുടെ രൂപമോ ശരീരമോ ഏതെങ്കിലും അവയവ ഭാഗമോ അശ്ലീലമായോ നിന്ദ്യമായോ അപകീർത്തികരമായോ സമൂഹത്തിന്റെ സാന്മാർഗികതയെ ഹനിക്കുന്ന വിധത്തിലോ ചിത്രീകരിക്കുന്നത് കുറ്റകൃത്യമാണ്. സ്ത്രീകളെ അശ്ലീലമായി ചിത്രീകരിക്കുന്ന അശ്ലീല പ്രസിദ്ധീകരണങ്ങൾ വിൽക്കുന്നതും പ്രചരിപ്പിക്കുന്നതും ഏഴുവർഷം വരെ തടവുശിക്ഷയും അമ്പതിനായിരം രൂപവരെ പിഴയും ലഭിക്കുന്ന കുറ്റമാണ്.
അശ്ലീലമായഏതെങ്കിലും പുസ്തകമോ, ലഘുലേഖയോ പത്രമോ രേഖാചിത്രമോ തുടങ്ങിയവയോ അല്ലെങ്കിൽ മറ്റെന്തെങ്കിലും അശ്ലീല സാധനങ്ങൾ വിൽക്കുകയോ, വാടകയ്ക്ക് കൊടുക്കുകയോ വിതരണം ചെയ്യുകയോ പരസ്സ്യമായി പ്രദർശിപ്പിക്കുകയോ അല്ലെങ്കിൽ ഏതെങ്കിലും വിധത്തിൽ പ്രചരിപ്പിക്കുകയോ ചെയ്യുന്നതും ഇക്കാര്യങ്ങൾക്കായി അവ നിർമ്മിക്കുകയോ ഉല്പാദിപ്പിക്കുകയോ കൈവശം വെയ്ക്കുകയോ ചെയ്യുന്നതും ഇറക്കുമതിയോ കയറ്റുമതിയോ ചെയ്യുന്നത് കുറ്റകരമാണ്. കുറ്റം ചെയ്യുവാൻ സന്നദ്ധത പ്രകടിപ്പിക്കുന്നതും ശ്രമിക്കൂന്നതും കുറ്റമാണ്. ആദ്യത്തെ കുറ്റകൃത്യത്തിനു പരമാവധി 2 വർഷം തടവു ശിക്ഷയും 2000 രൂപ വരെ പിഴയും ശിക്ഷ ലഭിക്കുന്നതാണ്. എന്നാൽ തുടർന്നുള്ള കുറ്റകൃത്യത്തിനു പരമാവധി 5 വർഷത്തെ തടവു ശിക്ഷയും 5000 രൂപ വരെ പിഴ ശിക്ഷയും ലഭിക്കുന്നതാണ്. എന്നാൽ താഴെ പറയുന്ന സന്ദർഭങ്ങളിൽ മുകളിൽ പ്രസ്ഥാവിച്ച പ്രവർത്തികൾ കുറ്റ കൃത്യമല്ല.

അശ്ലീലം എന്നത് കൊണ്ട് ഉദ്ദേശിക്കുന്നത്, അസാന്മാർഗ്ഗിക സ്വാധീനത്തിനു വഴിപ്പെടുന്ന മനസ്സുള്ളവരുടെ കാമാസക്തി ഉണർത്തി ദുശിപ്പിക്കുന്ന പ്രവണതയുള്ളതോ, ലൈംഗികമായ അശുദ്ധ ചിന്തകൾ ഉണർത്തുന്നതോ ആയതിനെയാണ്.



</doc>
<doc id="275019" url="https://ml.wikipedia.org/wiki?curid=275019" title="ഓക്സ്ബോ തടാകം">
ഓക്സ്ബോ തടാകം

പുഴകൾ ഗതിമാറിയൊഴുകുന്നതുമൂലം രൂപംകൊള്ളുന്ന തടാകങ്ങളാണ് ഓക്‌സ്‌ബോ തടാകങ്ങൾ. ഒരു പുഴയുടെ, അന്ത്യവിശകലനത്തിൽ ദിശാമാറ്റം പറയാനാവാത്തതും എന്നാൽ വളഞ്ഞുപുളഞ്ഞൊഴുകുന്നതുമായ ഭാഗത്തെ, ഏറ്റവും അടുത്ത രണ്ട് വളവുകൾ കൂടിച്ചേർന്ന് പുഴ നേരേ ഒഴുകാൻ തുടങ്ങുമ്പോൾ ഒഴുക്കിൽ നിന്ന് വിട്ടുപോകുന്ന വളഞ്ഞ ഭാഗം കാലക്രമേണ പുതിയ കര രൂപംകൊണ്ട് പൂർണ്ണമായും വളഞ്ഞുകിടക്കുന്ന ഒരു തടാകമായി മാറുമ്പോൾ അതിനെ ഓക്സ്ബോ തടാകം എന്നു പറയുന്നു.

ഇന്ത്യയിലെ ഏറ്റവും വലിയ ഓക്സ്‌ബോ തടാകം ബീഹാറിലെ "കൻവർ തടാകമാണ്".

ജൈവ വൈവിധ്യങ്ങളുടെ കലവറയാണിവ. കേരളത്തിൽ പ്രകൃതിയാലുള്ള ഏക ഓക്സ്ബോ തടാകം ആണ് ചാലക്കുടിപ്പുഴയിലെ വൈന്തല. 




</doc>
<doc id="275020" url="https://ml.wikipedia.org/wiki?curid=275020" title="താടക">
താടക

രാമായണത്തിലെ ബാലകാണ്ഡത്തിൽ പ്രതിപാദിക്കുന്ന രാക്ഷസിയാണ് താടക.

മക്കളുണ്ടാകാൻ ബ്രഹ്മദേവനെ തപസ്സുചെയ്തതിന്റെ ഫലമായി സുകേതു എന്ന യക്ഷനുണ്ടായ പുത്രിയാണ് താടക. ബ്രഹ്മാവിന്റെ അനുഗ്രഹത്താൽ ഇവൾക്ക് ആയിരം ആനകളുടെ ശക്തിയും അനേകം മായാവിദ്യകളും ലഭിച്ചിരുന്നു. ഝർഝരന്റെ പുത്രനായ സുന്ദനായിരുന്നു താടകയുടെ ഭർത്താവ്.

ഒരിക്കൽ അഗസ്ത്യമഹർഷിയുടെ ആശ്രമം അക്രമിച്ചതിനു മഹർഷി സുന്ദനെ ശപിച്ചു ഭസ്മമാക്കി. ഇതറിഞ്ഞ താടകയും മക്കളായ മാരീചനും സുബാഹുവും അഗസ്ത്യാശ്രമം അക്രമിച്ചു. കോപിഷ്ടനായ മഹർഷി അവരെ ശപിച്ചു രാക്ഷസന്മാരാക്കി. പാതാളത്തിലും ലങ്കയിലും താമസമക്കിയതിനു ശേഷം താടക അയോദ്ധ്യക്കടുത്തുള്ള കരൂഷമെന്ന കാട്ടിൽ താമസമാക്കി. അവളുടെ ക്രൂരതകാരണം ആരും ആ കാട്ടിലൂടെ യാത്രചെയ്യാതായി.

തന്റെ ആശ്രമത്തിൽ നടത്തുന്ന യാഗത്തിന്റെ സുരക്ഷക്കുവേണ്ടി രാമ-ലക്ഷ്മണന്മാരെയുംകൊണ്ട് വിശ്വാമിത്രമഹർഷി ഈ വനത്തിൽകൂടെ പോയപ്പോൾ അവരെ ആക്രമിച്ച താടകയെ ശ്രീരാമൻ വധിച്ചു. ഇതോടെ താടകയ്ക്ക് ശാപമോക്ഷം ലഭിച്ചു

വയലാർ രാമവർമ്മ രചിച്ച പ്രസിദ്ധമായ കവിതയാണ് "താടക എന്ന ദ്രാവിഡ രാജകുമാരി"


</doc>
<doc id="275022" url="https://ml.wikipedia.org/wiki?curid=275022" title="സമ്പാതി">
സമ്പാതി

ഹിന്ദു ഇതിഹാസമായ രാമായണം അനുസരിച്ച് സൂര്യസാരഥിയായ അരുണന്റെ പുത്രനായ കഴുകനാണ് സമ്പാതി (സംസ്കൃതം: सम्पातिः). ശ്യേനിയാണ് സമ്പാതിയുടെ മാതാവ്. 

കുട്ടിക്കാലത്ത് സഹോദരനായ ജടായുവുമായി സമ്പാതി മത്സരിച്ചു പറക്കുമായിരുന്നു. അങ്ങനെയുള്ള ഒരു മത്സരത്തിൽ ഉയർന്നു പറന്ന ജടായു സൂര്യകിരണങ്ങളാൽ പൊള്ളിപ്പോകുമായിരുന്നു. സമ്പാതി തന്റെ ചിറകുകൾ വിടർത്തിപ്പിടിച്ച് ജടായുവിനെ സൂര്യാതപത്തിൽനിന്ന് രക്ഷിച്ചു. എന്നാൽ ഈ ശ്രമത്തിൽ സമ്പാതിക്ക് സ്വന്തം ചിറകുകൾ നഷ്ടപ്പെട്ടു. ശേഷിച്ച ജീവിതം സമ്പാതി ചിറകില്ലാതെ ജീവിച്ചു.

സീതയെ അന്വേഷിച്ച് തെക്കോട്ടു പോയ വാനരസംഘത്തിൽ നിന്നും തന്റെ സഹോദരനായ ജടായുവിന്റെ മരണവൃത്താന്തം അറിഞ്ഞ സമ്പാതി അവർക്ക് രാവണൻ തട്ടിക്കൊണ്ടുപോയ സീതയെ നൂറുയോജന ദൂരെയുള്ള ലങ്കയിലാണ് താമസിപ്പിച്ചിരിക്കുന്നതെന്നും ഇപ്പോഴത്തെ അവസ്ഥയും വിവരിച്ചുകൊടുക്കുന്നു

പിന്നീട് ഹനുമാൻ സമുദ്രം തരണം ചെയ്ത് സീതാദേവിയെ കാണുകയും ശ്രീരാമന്റെ "മുദ്രമോതിരം" നൽകുകയും ചെയ്തു. 


</doc>
<doc id="275035" url="https://ml.wikipedia.org/wiki?curid=275035" title="ഭൻവാരി ദേവി">
ഭൻവാരി ദേവി

രാജസ്ഥാനിലെ ഭട്ടേരി എന്ന ഗ്രാമത്തിൽ ജനിച്ച് സർക്കാറിന്റെ വനിത വികസന പരിപാടിയിൽ പ്രവർത്തിക്കുകയും 1992-ൽ, ശൈശവ വിവാഹത്തിനെതിരെ ശബ്ദമുയർത്തിയതിനു അവർ ബലാൽസംഗം ചെയ്യപ്പെട്ടു എന്ന കേസ് രാജസ്ഥാൻ ഹൈക്കോടതിയിൽ നിലവിലുള്ളതും ഇപ്പോൾ സ്ത്രീ സമത്വത്തിനു വേണ്ടി പ്രവർത്തിക്കുകയും ചെയ്യുന്ന ഒരു സാമൂഹ്യ പ്രവർത്തകയാണ് ഭൻവാരി ദേവി. ഭൻവാരി ദേവിയെ കൂട്ടബലാൽസംഗത്തിന്നിരയാക്കി എന്ന ആരോപണത്തിനു ശേഷമാണ് തൊഴിലെടുക്കുന്ന സ്ത്രീകളുടെ മൗലികാവകാശങ്ങൾ സംരക്ഷിക്കുവാനും ലിംഗ വിവേചനത്തിനെതിരേയും, സ്ത്രീകൾ തൊഴിലിടങ്ങളിൽ ലൈംഗികമായി പീഡിപ്പിക്കപ്പെടുന്നതിനെതിരേയും മറ്റും സമർപ്പിക്കപ്പെട്ട കേസിൽ, സുപ്രീം കോടതി വിശാഖ മാർഗ്ഗനിർദ്ദേശങ്ങൾ എന്നറിയപ്പെടുന്ന മാർഗ്ഗ നിർദ്ദേശങ്ങൾ പുറപ്പെടുവിച്ചിട്ടുള്ളത്.

കേവലം 9 മാസം മാത്രം പ്രായമുള്ള കുഞ്ഞിന്റെ വിവാഹം എതിർത്തതിനു പ്രതികാരമായി അവർ കൂട്ടബലാൽസംഗത്തിന്നിരയാക്കപ്പെട്ടു എന്ന് റിപ്പോർട്ട് ചെയ്യപ്പെട്ടിട്ടുണ്ട്. ഭൂരിപക്ഷ ജാതിക്കാരായ ഗുജ്ജാർ വിഭാഗത്തിൽ പെട്ട ആളുകൾ താഴ്ന്ന ജാതിയായ കുംഭാർ വിഭാഗത്തിൽ പെട്ട ഭൻവാരി ദേവിയെ 22-9-1992 വൈകിയിട്ട് 6 മണി സമയത്ത് തന്റെ ഭർത്താവിനിപ്പം ജോലി ചെയ്യുന്ന സമയത്ത് കൂട്ടബലാൽസംഗത്തിനിരയാക്കി എന്നും 52 മണിക്കൂറിനു ശേഷമാണ് അവരെ മെഡിക്കൽ പരിശോധനയ്ക്ക് തന്നെ വിധേയയാക്കിയത് എന്നും 2 വർഷത്തിനു ശേഷം മാത്രമാണ് കേസിന്റെ വിചാരണ തുടങ്ങിയത് എന്നും ആരോപണമുണ്ട്. ഈ കേസിൽ 15-11-1995 ന്, വിചാരണ കോടതി പ്രതികളെ വെറുതെ വിടുകയുണ്ടായെങ്കിലും അപ്പീൽ ഇപ്പോൾ രാജസ്ഥാൻ ഹൈക്കോടതിയുടെ പരിഗണയിലാണുള്ളത്.

രാജസ്ഥാൻ സർക്കാറിന്റെ വനിതാ വികസന പദ്ധതിയുടെ ഭാഗമായുള്ള സാത്തിൻ എന്ന ജോലിയുണ്ടായിരുന്ന അവർ, ജോലിയുടെ ഭാഗമായി ശൈശവ വിവാഹങ്ങൾ റിപ്പോർട്ട് ചെയ്യുവാൻ ബദ്ധ്യസ്ഥയായിരുന്നു. തന്റെ ജോലി കൃത്യമായും ആത്മാർഥമായും നിർവ്വഹിച്ചതിനു അവർക്കും കുടുംബത്തിനും ഏൽക്കേണ്ടി വന്ന പീഡനങ്ങളും ബുദ്ധിമുട്ടുകളും അവർ തുറന്ന് പറയാൻ ധൈര്യപ്പെടുകയും അതിനെതിരെ ഇപ്പോഴും പോരാട്ടം നടത്തുകയും ചെയ്യുന്നു. അവർക്ക് 2 ആൺ മക്കളും 2 പെൺ മക്കളും ഉണ്ട്. അവരുടെ ഭർത്താവ് അവരെ സാമൂഹിക പ്രവർത്തനതിലേർപ്പെടുന്നതിനും മറ്റും എല്ലാ വിധ പിന്തുണയും നൽകി വരുന്നു.
ഐക്യരാഷ്ട്രസഭയുടെ ബെയ്‌ജിങ്ങിൽ നടന്ന നാലാം വനിതാ സമ്മേളനത്തിൽ അവർ ക്ഷണിക്കപ്പെടുകയും പങ്കെടുക്കുകയുമുണ്ടായി.1994-ൽ അവർക്ക് നീരജ ഭാനോട്ട് അവാർഡ് ലഭിക്കുകയുണ്ടായി.2014, മാർച്ച് 8 നു കേരള വനിതാ കമ്മീഷൻ സംഘടിപ്പിച്ച പരിപാടിയിൽ അവർ മുഖ്യ പ്രഭാഷണം നടത്തുകയുണ്ടായി.



</doc>
<doc id="275042" url="https://ml.wikipedia.org/wiki?curid=275042" title="താര (കന്നട അഭിനേത്രി)">
താര (കന്നട അഭിനേത്രി)

ഒരു കന്നഡ അഭിനേത്രിയാണ് താര (ജനനം:1971 മാർച്ച് 4, ജനനനാമം:അനുരാധ).ഭാരതീയ ജനതാ പാർട്ടി പ്രവർത്തകയാണ്. 2004ൽ മികച്ച നടിയ്ക്കുള്ള ദേശീയപുരസ്കാരം ലഭിച്ചു. 2012ൽ കർണാടക ചലനചിത്ര അക്കാദമിയുടെ പ്രസിഡന്റായി. 
1971 മാർച്ച് 4ന് കർണാടകയിൽ ജനിച്ചു. മണിവണ്ണൻ സംവിധാനം ചെയ്ത ഇങ്കേയും ഒറു ഗംഗൈ എന്ന തമിഴ് സിനിമയിലൂടെ അരങ്ങേറി. തുളസിഡാല(1985) എന്ന ചിത്രത്തിലൂടെ കന്നഡ സിനിമാരംഗത്തേക്കു വന്നു. തുടർന്ന് സഹനടിയായി ധാരാളം സിനിമകളിൽ അഭിനയിച്ചു. മണി രത്നത്തിന്റെ രണ്ട് ഹിറ്റ് സിനിമകളായ നായകൻ, അഗ്നിനച്ചത്തിറം എന്നീ സിനിമകളിൽ സഹനടിയായി അഭിനയിച്ചു. എൺപതുകളിലും തൊണ്ണൂറുകളിലും നിരവധി പ്രമുഖ നായകന്മാരോടൊപ്പം അഭിനയിച്ചു. 2005ൽ മികച്ച നടിക്കുള്ള ദേശീയപുരസ്കാരം ഹസീന എന്ന ചിത്രത്തിലൂടെ ലഭിച്ചു.


</doc>
<doc id="275051" url="https://ml.wikipedia.org/wiki?curid=275051" title="തിരുനാരായണപുരം ക്ഷേത്രം">
തിരുനാരായണപുരം ക്ഷേത്രം

തിരുനാരായണപുരം ക്ഷേത്രം മഹാവിഷ്ണു ക്ഷേത്രമാണ്. പാണ്ഡ്യരാജാവിന്റെ കാലത്ത് പണിയിച്ചതാണ് ക്ഷേത്രം എന്നു വിശ്വസിക്കുന്നു. കല്ലിൽ കൊത്തിയ ശില്പങ്ങൾ വിജയനഗര നിർമ്മാണരീതികളുടെയും ചോളശില്പകലയുടെയും കൂടിച്ചേരലായി നിൽക്കുന്നു. തിരുവനന്തപുരം ജില്ലയിൽ ആറ്റിങ്ങൽ കല്ലമ്പലത്തിനടുത്ത് വടശ്ശേരിക്കോണത്തു നിന്നും ഒരു കിലോമീറ്റർ കിഴക്ക് വയലോരത്താണ് ഈ ക്ഷേത്രം സ്ഥിതി ചെയ്യുന്നത്. ക്ഷേത്രത്തിന് സമീപത്താണ് കാവുള്ളത്. കാവുപുരയ്ക്ക് പടിഞ്ഞാറോട്ടാണ് ദർശനം. കാവ് നിർമ്മിച്ചിരിക്കുന്നത് മുല്ലപ്പന്തൽ മാതൃകയിലാണ്. മഴ പെയ്യുമ്പോൾ അകത്തു വീഴുന്ന വെള്ളം വിഗ്രഹത്തിലൂടെ ഒഴുകി തളക്കല്ല് വഴിപുറത്തു പോകും. മധ്യഭാഗം തുറന്നിരിക്കും. കോവിലിലെ പ്രധാന പ്രതിഷ്ഠയുടെ അടുത്തു തന്നെ പഞ്ചലോഹനിർമ്മിതമായ ശിവരൂപവും പ്രതിഷ്ഠിച്ചിരിക്കുന്നു. അതിനാൽ ശൈവ -വൈഷ്ണവ ചൈതന്യങ്ങൾ ഒരുമിച്ച് കുടികൊള്ളുന്ന ക്ഷേത്രം എന്ന പ്രത്യേകതയും ഇതിനുണ്ട്.

നമസ്ക്കാരമണ്ഡപം കേരളീയ മാതൃകയിലുള്ളതാണ്. ശില്പങ്ങൾ വിജയനഗരശില്പമാതൃകയിലുള്ളതാണ്. ചോളവിജയനഗര നിർമ്മാണ രീതികളെ അനുസ്മരിക്കുന്ന ഈ ക്ഷേത്രം ജൈനമതക്കാർ പണിതീർത്തതാണെന്ന് പറയപ്പെടുന്നു.

പ്രാചീന ശില്പവൈഭവമുദ്രയുമായ് തിരുനാരായണപുരം ക്ഷേത്രം -മഹേഷ്.വി. ,ദൃഷ്ടി-മാതൃഭൂമി ദിനപത്രം ,മാർച്ച്.3 .2014


</doc>
<doc id="275053" url="https://ml.wikipedia.org/wiki?curid=275053" title="നാഷണൽ അഡ്വൈസറി കമ്മിറ്റി ഫോർ എയറോനോട്ടിക്സ്">
നാഷണൽ അഡ്വൈസറി കമ്മിറ്റി ഫോർ എയറോനോട്ടിക്സ്

വ്യോമയാന ശാസ്ത്ര ഗവേഷണങ്ങൾക്കായി രൂപം നൽകിയ യു.എസ് സർക്കാർ സ്ഥാപനമായിരുന്നു നാഷണൽ അഡ്വൈസറി കമ്മിറ്റി ഫോർ എയറോനോട്ടിക്സ് (NACA).ദേശിയ ഉത്തരവാദിത്തത്തോടുകൂടിയുള്ള ബഹിരാകാശ ഗവേഷണങ്ങൾക്ക് മുന്തൂക്കം നൽകുകയായിരുന്നു NACA യുടെ ലക്ഷ്യം. 1958ൽ നാഷണൽ എയ്റോനോട്ടിക്സ് ആൻഡ് സ്പെയ്സ് അഡ്മിനിസ്ട്രേഷൻ നിലവിൽ വന്നപ്പോൾ NACA പിരിച്ചുവിടുകയും നാസയിൽ ലയിപ്പിക്കുകയും ചെയ്തു.


</doc>
<doc id="275056" url="https://ml.wikipedia.org/wiki?curid=275056" title="എന്റെ കഥ">
എന്റെ കഥ

മലയാളി സാഹിത്യകാരിയായ കമലസുരയ്യയുടെ ആത്മകഥയാണ് എന്റെ കഥ. ഇംഗ്ലീഷ് ഭാഷ അടക്കം പതിനഞ്ച് ഭാഷകളിലേക്ക് എന്റെ കഥ വിവർത്തനം ചെയ്യപ്പെട്ടു.


</doc>
<doc id="275063" url="https://ml.wikipedia.org/wiki?curid=275063" title="ലിസെ മെയ്റ്റ്നർ">
ലിസെ മെയ്റ്റ്നർ

ഒരു ഓസ്ട്രിയൻ ഭൗതികശാസ്ത്രജ്ഞയായിരുന്നു ലിസെ മെയ്റ്റ്നർ (1878 നവംബർ 7– 1968 ഒക്ടോബർ 27). 1949 ൽ സ്വീഡിഷ് പൗരത്വം നേടി. ആദ്യമായി അണുവിഘടനം കണ്ടുപിടിച്ച ഓട്ടോഹാന്റെ സംഘത്തിലെ അംഗമായിരുന്നു. ഓട്ടോഹാനും,ഫ്രീക്സ് സ്റ്റ്രെസ്സ്മാനും നോബൽ സമ്മാനം ലഭിച്ചപ്പോൾ മെയ്റ്റ്നറുടെ സംഭാവനകൾ വിസ്മരിക്കപ്പെട്ടു. ലിംഗവിവേചനത്തിന്റെ പേരിൽ നോബൽ കമ്മറ്റി നടത്തിയ ഏറ്റവും വലിയ അവഗണനകളിൽ ഒന്നായി ലിസെ മെയ്റ്റ്നറുടെ ഉദാഹരണം ചൂണ്ടിക്കാണിക്കപ്പെറ്റുന്നു.വ്യക്തിപരമായ പരിഗണനകൾ കഴിവിനെ അപ്രസക്തമാക്കിയ ശാസ്ത്രലോകത്തെ ഒരപൂർവ അവസരമായി 1997ൽ ഫിസിക്സ് ടുഡേയും മെയ്റ്റ്നറോടുള്ള അവഗണന വിലയിരുത്തുകയുണ്ടായി. 109 ആമത്തെ മൂലകത്തിന് മെയ്റ്റ്നേറിയം എന്ന പേരുനൽകിയിരിക്കുന്നത് അവരോടുള്ള ആദരമായിട്ടാണ്.
1878ൽ വിയന്നയിലെ ഒരു ജൂതകുടുംബത്തിലാണ് ലിസെ മെയ്റ്റ്നർ ജനിച്ചത്. പെൺകുട്ടികളെ സ്കൂളിലയച്ച് പഠിപ്പിക്കാത്ത ഒരു കാലഘട്ടമായിരുന്നതുകൊണ്ട് തന്നെ ഔപചാരികവിദ്യാഭ്യാസം ലഭിച്ചില്ല.വക്കീലായിരുന്ന പിതാവിന്റെ ലൈബ്രറി ലിസെക്ക് വലിയ അനുഗ്രഹമായി.ശാസ്ത്രവിഷയങ്ങളും ഗണിതവും ഇഷ്ടപ്പെട്ടിരുന്ന മെയ്റ്റ്നർ പ്രൈവറ്റായി പഠിച്ചു. 1905ൽ വിയന്ന സർവകലാശാലയിൽ നിന്നും ഡോക്റ്റർ ബിരുദം നേടി. വിയന്ന യൂണിവേഴ്സിറ്റിയിൽ നിന്നും phd നേടുന്ന രണ്ടാമത്തെ വനിത മാത്രമായിരുന്നു അവർ.


</doc>
<doc id="275067" url="https://ml.wikipedia.org/wiki?curid=275067" title="പുഷ്പ കപില ഹിങ്കോറാണി">
പുഷ്പ കപില ഹിങ്കോറാണി

ഭാരതീയയായ ഒരു അഭിഭാഷകയായിരുന്നു പുഷ്പ കപില ഹിങ്കോറാണി (മരണം : 31 ഡിസംബർ 2013). ഇന്ത്യയിലാദ്യമായി പൊതുതാൽപര്യ ഹർജി ഫയൽചെയ്ത വ്യക്തിയാണ് കപില. കപിലയും അഭിഭാഷകവൃത്തിയിലേർപ്പെട്ട മൂന്ന് മക്കളും അടങ്ങുന്ന വക്കീൽ കുടുംബം 100പ്പരം പൊതുതാൽപര്യ ഹർജികൾക്ക് വേണ്ടി സുപ്രിംകോടതിയിൽ വാദിക്കുകയുണ്ടായി. പൊതുതാൽപര്യ ഹർജിയുടെ അമ്മ എന്നറിയപ്പെട്ടു. ബീഹാറിലെ നിരാലംബരായ വിചാരണത്തടവുകാർക്ക് വേണ്ടി ഫയൽചെയ്ത ഹർജിയാണ് പൊതുതാൽപര്യ ഹർജിയുടെ മാതാവ് എന്ന നാമം കപിലക്ക് നേടിക്കൊടുത്തത്.
1947ൽ കാർഡിഫ് നിയമ പഠന സ്കൂളിൽ നിന്നും ബിരുദം നേടി അഭിഭാഷകയായി. സ്ത്രീധനത്തിന്റെ പേരിൽ ചൂഷണത്തിന് ഇരയായ സ്ത്രീകൾക്ക് വേണ്ടി കപില നടത്തിയ ശ്രമത്തിന്റെ ഫലമായാണ് ഇന്ത്യയിൽ സ്ത്രീകളുടെ പ്രശ്‌നപരിഹാരത്തിനായി പൊലീസ് വകുപ്പിൽ പുതിയ സെൽ ആരംഭിച്ചത്. 1983ൽ കർണാടകയിലെ ദേവദാസി സമ്പ്രദായത്തിനെതിരായ പോരാട്ടവും ശ്രദ്ധേയമായിരുന്നു. കുടുംബ കോടതി നിലവിൽ വന്നതും കപിലയുടെ പ്രവർത്തനങ്ങളുടെ ഭാഗമായിട്ടായിരുന്നു. 


</doc>
<doc id="275084" url="https://ml.wikipedia.org/wiki?curid=275084" title="കാതലിൻ ലോൺസ്ഡെയിൽ">
കാതലിൻ ലോൺസ്ഡെയിൽ

ഒരു ബ്രിട്ടീഷ് ക്രിസ്റ്റലോഗ്രാഫർ ആയിരുന്നു കാതലിൻ ലോൺസ്ഡെയിൽ. എക്സ്റേ ക്രിസ്റ്റലോഗ്രാഫി സങ്കേതമുപയോഗിച്ച് ബെൻസീൻ വളയത്തിന്റെ ആകൃതി പരന്നതാണെന്ന് സ്ഥാപിച്ചത് ലോൺസ്ഡെയിൽ ആണ്. "ഹെക്സാ മീതൈൻ ബെൻസീൻ", "ഹെക്സാ ക്ലോറോ ബെൻസീൻ" എന്നി ജൈവസംയുക്തങ്ങളുടെ ആന്തരിക ഘടന കണ്ടെത്തി. വൃക്കയിലെ കല്ലിന്റെ ആറ്റങ്ങളുടെ വിന്യാസം നിർണയിക്കാനും കാതലീന് കഴിഞ്ഞു. ഒരു വനിതാശാസ്ത്രജ്ഞ എന്ന നിലയിലും ഏറെ ബഹുമതികൾക്ക് ലോൺസ്ഡെയിൽ അർഹയായിട്ടുണ്ട്. റോയൽ സൊസൈറ്റിയിൽ ഫെലൊ ആയി തിരഞ്ഞെടുക്കപ്പെട്ട ആദ്യരണ്ടു വനിതകളിൽ ഒരാളായിരുന്നു കാതലിൻ. ഇന്റർ നാഷണൽ യൂണിയൻ ഓഫ് ക്രിസ്റ്റലൊഗ്രാഫിയുടെ ആദ്യ വനിതാ പ്രസിഡന്റും ബ്രിട്ടീഷ് എസോസിയേഷൻ ഫോർ അഡ്വാൻസ്മെന്റ് ഓഫ് സയൻസിന്റെ അദ്ധ്യക്ഷയാകുന്ന ആദ്യ വനിതയും കാതലിൻ ആണ്.

1903ൽ അയർലാൻഡിലെ ന്യൂ ബ്രിഡ്ജിൽ ജനിച്ചു. കടുത്ത ദാരിദ്ര്യത്തിന്റെ നടുവിലായിരുന്നു ജീവിതം. കുട്ടിക്കാലം മുതലേ കാതലിൻ ശാസ്ത്രവിഷയങ്ങൾ ഇഷ്ടപ്പെട്ടു. പെൺകുട്ടികൾക്കായുള്ള സ്ക്കൂളിലായിരുന്നു വിദ്യാഭ്യാസം ആരംഭിച്ചതെങ്കിലും പിന്നീട് ശാസ്ത്രവും ഗണിതവും പഠിക്കാൻ അടുത്തുള്ള ഒരു ആൺപള്ളിക്കൂടത്തിലേക്ക് മാറി. കാരണം പെൺപള്ളിക്കൂടങ്ങളിൽ അക്കാലത്ത് ഗണിതവും സയൻസും പഠിപ്പിച്ചിരുന്നില്ല.

1922ൽ ബെഡ്ഫോർഡ് കോളേജിൽ നിന്ന് ഭൗതികശാസ്ത്രത്തിൽ ഒന്നാം റാങ്കോടെ ബിരുദം നേടി. 1924ൽ ബിരുദാനന്തര ബിരുദവും നേടി. 1927 ൽ ലണ്ടൻ യൂണിവേഴ്സിറ്റിയിൽ ഗവേഷണം ചെയ്യുന്നതിനിടെ അവിടത്തന്നെ ഗവേഷകനായിരുന്ന തോമസ് ലോൺസ്ഡെയിലിനെ വിവാഹം ചെയ്തു.

1924ൽ ലണ്ടൻ യൂണിവേഴ്സിറ്റിയിൽ വില്യം .എച്ച്. ബ്രാഗിനോട് സഹകരിച്ചു പ്രവർത്തിക്കാൻ തുടങ്ങി.വിവാഹവും കുഞ്ഞുങ്ങളുടെ പരിപാലനവും മൂലം കുറെക്കാലം സജീവ ഗവേഷണത്തിൽ നിന്നും മാറി നിൽക്കേണ്ടി വന്ന കാതലിൻ 1934ൽ ബ്രാഗിനോടൊപ്പം വീണ്ടൂം ഗവേഷണമാരംഭിച്ചു. 
അക്രമരാഹിത്യത്തിനു വേണ്ടി നിലകൊണ്ടവരായിരുന്നു കാതലിൻ ലോൺസ്ഡെയിലും ഭർത്താവും.
രണ്ടാം ലോകമഹായുദ്ധകാലത്ത് യുദ്ധാവശ്യങ്ങൾക്ക് ജോലി ചെയ്യാൻ വിസമ്മതിച്ചതിന് ജയിൽവാസം അനുഷ്ഠിക്കേണ്ടി വന്നിട്ടുണ്ട്.


</doc>
<doc id="275085" url="https://ml.wikipedia.org/wiki?curid=275085" title="സൈബർ കുറ്റകൃത്യം">
സൈബർ കുറ്റകൃത്യം

കമ്പ്യൂട്ടർ അല്ലെങ്കിൽ കമ്പ്യൂട്ടർ ശൃംഖലയുമായി ബന്ധപ്പെട്ട കുറ്റ കൃത്യമാണ് സൈബർ ക്രൈം അഥവാ സൈബർ കുറ്റകൃത്യം . പരമ്പരാഗത സ്വഭാവത്തിലുള്ള കുറ്റകൃത്യങ്ങളായ മോഷണം, വ്യാജരേഖ ചമയ്ക്കൽ, വഞ്ചന, അപകീർത്തിപ്പെടുത്തൽ തുടങ്ങിയവ കമ്പ്യൂട്ടറുമായോ, കമ്പ്യൂട്ടർ ശൃംഖലയുമായോ ബന്ധപ്പെടുത്തി നടക്കുമ്പോഴാണ് അവയെ ഇപ്രകാരം വിളിക്കുന്നത്. മൊബൈൽ, ക്യാമറ, തുടങ്ങിയുള്ള ഇലക്‌ട്രോണിക് ഉപകരണങ്ങളുമായി ബന്ധപ്പെട്ട കുറ്റ കൃത്യങ്ങളും ഇതിന്റെ പരിധിയിൽപെടുത്താറുണ്ട്. ഇത്തരം സംവിധാനങ്ങളിലൂടെ വ്യക്തിയുടെ സ്വകാര്യ അവകാശങ്ങളെ ഹനിക്കുന്ന കുറ്റ കൃത്യങ്ങളെ സൈബർട്രോട്സ് (cyber trots)എന്ന പേരിൽ അറിയപ്പെടുന്നു.
ഇന്ത്യൻ ശിക്ഷാനിയമത്തിന് പകരം ഇൻഫർമേഷൻ ടെക്നോളജി നിയമത്തിലെ വകുപ്പുകൾ പ്രകാരമാണ് ഈ കുറ്റകൃത്യങ്ങളുമായി ബന്ധപ്പെട്ട നിയമനടപടികൾ സ്വീകരിക്കുന്നത്. പ്രധാനമായും രണ്ടുവിധത്തിൽ സൈബർകുറ്റകൃത്യങ്ങളെ തരംതിരിക്കാം ; കമ്പ്യൂട്ടർ ഒരു ലക്ഷ്യമായി കണ്ടുകൊണ്ടുള്ളതും കമ്പ്യൂട്ടറിന്റെ സഹായത്തോടെയുള്ളതും.

ഒരു കമ്പ്യൂട്ടറിലേക്കോ കമ്പ്യൂട്ടർ ശൃംഖലയിലേക്കോ വൈറസിനെ കടത്തിവിടുക, ഹാക്കിങ്ങ് നടത്തുക മുതലായവയെ ആണ് കമ്പ്യൂട്ടറിനെ ലക്ഷ്യമിട്ടുള്ള കുറ്റകൃത്യങ്ങൾ. ക്രെഡിറ്റ്കാർഡ് തട്ടിപ്പുകൾ, അശ്ലീലചിത്രങ്ങളുടെയും വീഡിയോകളുടെയും പ്രചരണം, സൈബർ തീവ്രവാദം, ഫിഷിംഗ് തുടങ്ങിയവയൊക്കെ കമ്പ്യൂട്ടറിന്റെ സഹായത്തോടെ നടത്തുന്ന കുറ്റകൃത്യങ്ങളിൽ പെടുന്നു. ഇൻഡ്യൻ സൈബർ ആക്ട് നിലവിൽ വന്നത് 2000 ൽ ആണ്. 2008ൽ ഇൻഡ്യൻ സൈബർ ആക്ട് ഭേദഗതി ചെയ്യപ്പെട്ടു . 


</doc>
<doc id="275087" url="https://ml.wikipedia.org/wiki?curid=275087" title="സബ്‌വേ സർഫേർസ്">
സബ്‌വേ സർഫേർസ്

കിലൂ, സൈബോ ഗെയിംസ് എന്നീ കമ്പനികൾ ചേർന്ന് നിർമിച്ച ഒരു മൊബൈൽ വീഡിയോ ഗെയിമാണ് സബ്‌വേ സർഫേർസ്. അവസാനമില്ലാത്ത ഒരു ഗെയിമാണ് ഇത്. കഥാപാത്രത്തിനെ പരമാവധി ദൂരം ഓടിപ്പിക്കുക എന്നതാണ് ഈ ഗെയിമിന്റെ ലക്ഷ്യം. ആൻഡ്രോയ്ഡ്, ഐ.ഒ.എസ്., വിൻഡോസ് എന്നീ പ്ലാറ്റ്ഫോമുകളിൽ ഈ ഗെയിം ലഭ്യമാണ്. 2012 മേയിൽ ആദ്യമായി പുറത്തിറക്കിയ ഈ ഗെയിമിൽ പ്രത്യേക സമയങ്ങളിൽ അപ്ഡേറ്റുകളും ലഭ്യമാകാറുണ്ട്.



</doc>
<doc id="275090" url="https://ml.wikipedia.org/wiki?curid=275090" title="മാർഗരറ്റ് മീഡ്">
മാർഗരറ്റ് മീഡ്

ഒരു അമേരിക്കൻ നരവംശശാസ്ത്രജ്ഞയായിരുന്നു മാർഗരറ്റ് മീഡ്. നരവംശശാസ്ത്രത്തെ ജനകീയമാക്കുന്നതിൽ അവർ വലിയ പങ്കു വഹിച്ചു. ജീവിച്ചിരുന്ന കാലത്ത് തന്നെ അർഹിക്കുന്ന അംഗീകാരങ്ങൾ നേടിയെടുക്കാൻ കഴിഞ്ഞ അപൂർവം വിദുഷികളിൽ ഒരാളായിരുന്നു അവർ.


</doc>
<doc id="275092" url="https://ml.wikipedia.org/wiki?curid=275092" title="കുങ്കുമവർണ്ണൻ നീലത്തുമ്പി">
കുങ്കുമവർണ്ണൻ നീലത്തുമ്പി

ജലാശയങ്ങളുടെ സമീപത്തെ ചെടികളിലും, സാധാരണ വൃഷ്ടിപ്രദേശങ്ങളിലും കാണപ്പെടുന്ന ഈർക്കിൽ തുമ്പികളിലെ ഒരിനമാണ് കുങ്കുമവർണ്ണൻ നീലത്തുമ്പി.(Saffron Faced Blue Dart)

ആൺതുമ്പിയുടെ മുഖത്തിനു തിളങ്ങുന്ന ഓറഞ്ചു കലർന്ന കുങ്കുമ നിറമാണ്. കണ്ണുകൾ മുകളിൽ ഒലിവ് കലർന്ന പച്ചയും താഴെ ഓറഞ്ചുനിറവും, നീലയുമാണ് . ശരീരത്തിന്റെ മുകൾഭാഗത്തിനു പച്ചയും, വശങ്ങൾക്ക് തിളങ്ങുന്ന നേർത്ത കറുത്ത വരയുമുണ്ട്.

സുതാര്യമായ ചിറകുകളിൽ ചുവപ്പു കലർന്ന തവിട്ട്പുള്ളിപ്പൊട്ടുകൾ കാണാം. കാലുകൾക്ക് മഞ്ഞനിറവും,വാലിന്റെ അറ്റത്ത് നീല നിറവും ഉണ്ട്.


</doc>
<doc id="275104" url="https://ml.wikipedia.org/wiki?curid=275104" title="അസിമാ ചാറ്റർജി">
അസിമാ ചാറ്റർജി

ഒരു ഇന്ത്യൻ രസതന്ത്രജ്ഞയാണ് അസിമാ ചാറ്റർജി. സസ്യരസതന്ത്രത്തിനും ഓർഗാനിക രസതന്ത്രത്തിനും അവർ വലിയ സംഭാവന നൽകി. വിങ്കാഅൽകലോയ്ഡുകളെക്കുറിച്ചുള്ള പഠനവും മലേറിയയ്ക്കും അപസ്മാരത്തിനും ഫലപ്രദമായ ഔഷധങ്ങൾ വികസിപ്പിച്ചെടുത്തതും എടുത്തുപറയാവുന്ന നേട്ടങ്ങളാണ്.ഔഷധ സസ്യങ്ങളെക്കുറിച്ച് ധാരാളം പുസ്തകങ്ങളും അവർ എഴുതിയിട്ടുണ്ട്.

1917 സെപ്തംബർ 23ന് കൊൽക്കത്തയിലാണ് ആസിമ ജനിച്ചത്.കൊൽക്കത്താ സർവകലാശാലയിൽ നിന്ന് ബിരുദവും ബിരുദാനന്തര ബിരുദവും നേടി. പ്രഫുല്ല ചന്ദ്ര റായ്‌യെയും സത്യേന്ദ്രനാഥ് ബോസിനെയും പോലുള്ള ലോകോത്തര ശാസ്ത്രജ്ഞർ അക്കാലത്ത് അവിടെയുണ്ടായിരുന്നു. നോബൽ സമ്മാനജേതാവായ പോൾ കോറെയുടെ കീഴിലാണ് അസിമ ഉപരിപഠനം നടത്തിയത്.


</doc>
<doc id="275133" url="https://ml.wikipedia.org/wiki?curid=275133" title="ക്രിസ്റ്റി ഫെർണ്ണാണ്ടസ്">
ക്രിസ്റ്റി ഫെർണ്ണാണ്ടസ്

മുൻ ഇന്ത്യൻ പ്രസിഡന്റ് പ്രതിഭാ പാട്ടീലിന്റെ സെക്രട്ടറിയും ഐ.എ.എസ് ഉദ്യോഗസ്ഥനുമായിരുന്നു ക്രിസ്റ്റി ഫെർണ്ണാണ്ടസ്. പതിനാറാം ലോകസഭയിലേക്ക് എറണാകുളത്ത് നിന്ന് എൽ.ഡി.എഫ്. സ്വതന്ത്ര സ്ഥാനാർത്ഥിയായി മത്സരിക്കുന്നു.


</doc>
<doc id="275134" url="https://ml.wikipedia.org/wiki?curid=275134" title="സൂസൺ വോജ്‌സിക്കി">
സൂസൺ വോജ്‌സിക്കി

ഓൺലൈൻ വീഡിയോ സർവീസായ യൂട്യൂബിന്റെ മേധാവിയാണ് സൂസൺ വോജ്‌സിക്കി (ജനനം : 5 ജൂലൈ 1968). പരസ്യത്തിന്റെയും മാർക്കറ്റിങിന്റെയും ചുമതല വഹിച്ചിരുന്ന ഗൂഗിൾ വൈസ് പ്രസിഡന്റായിരുന്നു വോജ്‌ സിക്കി. 2014 ഫെബ്രുവരി മുതൽ യൂട്യൂബിന്റെ സിഇഒ ആണ്.


</doc>
<doc id="275151" url="https://ml.wikipedia.org/wiki?curid=275151" title="അരുന്ധതി">
അരുന്ധതി

സപ്തർഷിമാരിൽ ഒരാളായ വസിഷ്ഠന്റെ പത്നിയാണ് അരുന്ധതി(). ഭാഗവതപുരാണമനുസരിച്ച് കർദമപ്രജാപതിയുടെയും ദേവഹൂതിയുടെയും ഒൻപത് പെണ്മക്കളിൽ എട്ടാമത്തവളാണ് അരുന്ധതി.

സപ്തർഷിമാർ എന്ന നക്ഷത്രരാശിയിൽ വസിഷ്ഠൻ എന്ന നക്ഷത്രത്തിനോട് വളരെയടുത്ത് മങ്ങി കാണപ്പെടുന്നതുമായ നക്ഷത്രമാണ്‌ അരുന്ധതി നക്ഷത്രം, നവവധൂവരന്മാർ വസിഷ്ഠാരുന്ധതി നക്ഷത്രങ്ങളെ കാണുന്നതു സൗഭാഗ്യകരമാണെന്ന് ചില ഹിന്ദുക്കൾ വിശ്വസിക്കുന്നു.

അരുന്ധതി എന്ന സംസ്കൃത നാമത്തിന്റെ അർത്ഥം "കെട്ടുപാടുകളില്ലാത്ത" () എന്നാണ്.

1994-ൽ ജഗത്ഗുരു രാംഭദ്രാചാര്യ രചിച്ച "അരുന്ധതി" എന്ന ഹിന്ദി ഇതിഹാസത്തിന്റെ കാവ്യത്തിൽ അരുന്ധതിയുടെ ജീവിതം വിവരിക്കുന്നുണ്ട്.


</doc>
<doc id="275155" url="https://ml.wikipedia.org/wiki?curid=275155" title="ഉമാശ്രീ">
ഉമാശ്രീ

ഒരു ഇന്ത്യൻ അഭിനേത്രിയും രാഷ്ട്രീയ പ്രവർത്തകയുമാണ് ഉമാശ്രീ(, ജനനം: 1957 മെയ് 10). 2013-ൽ സിദ്ധരാമയ്യയുടെ മന്ത്രിസഭയിൽ മന്ത്രിയായി.

കർണാടകയിലെ തുംകുർ ജില്ലയിൽ 1957 മെയ് 10ന് ജനിച്ചു. ഇപ്പോൾ കർണാടക പ്രദേശ് കോൺഗ്രസ് പാർട്ടി കമ്മിറ്റിയുടെ ചെയർമാനാണ്.
1984ൽ ഉമാശ്രീ സിനിമയിൽ അരങ്ങേറി. എൻ.എസ് റാവു, മുഖ്യമന്ത്രി ചന്ദ്രു എന്നിവരോടൊത്ത് അഭിനയിച്ചു. 2007ൽ മികച്ചനടിക്കുള്ള ദേശീയപുരസ്കാരം ലഭിച്ചു.


</doc>
<doc id="275160" url="https://ml.wikipedia.org/wiki?curid=275160" title="പി.കെ. സൈനബ">
പി.കെ. സൈനബ

കമ്മ്യൂണിസ്റ്റ് പാർട്ടി ഓഫ് ഇന്ത്യാ (മാർക്സിസ്റ്റ്)ന്റെ സംസ്ഥാന സമിതിയംഗം , അഖിലേന്ത്യാ ജനാധിപത്യ മഹിളാ അസോസിയേഷന്റെ അഖിലേന്ത്യാ വൈസ് പ്രസിഡന്റ് എന്നീ നിലകളിൽ പ്രസിദ്ധയാണ് ചുങ്കത്തറ "ഗ്രാൻമ"യിൽ പി.കെ. സൈനബ.

1962 ജൂൺ 6 ന് മലപ്പുറം ജില്ലയിലെ എടവണ്ണയിൽ എടവണ്ണയിലെ ഹസ്സ-ഉണ്ണിക്കാവ് ദമ്പതികളുടെ മകളായി ജനനം. 1985 മുതൽ കമ്മ്യൂണിസ്റ്റ് പാർട്ടി ഓഫ് ഇന്ത്യാ (മാർക്സിസ്റ്റ്) അംഗമാണ്. സംസ്ഥാന വനിതാകമ്മിഷനിൽ അംഗവും നിലമ്പൂർ ബ്ലോക്ക് പഞ്ചായത്ത് അംഗവുമായി പ്രവർത്തിച്ചിട്ടുണ്ട്, റെയ്ഡ്കോയിലെ മുൻ ജീവനക്കാരിയാണ്. മലപ്പുറം ലോകസഭാ മണ്ഡലത്തിൽ എൽ.ഡി.എഫ് സ്ഥാനാർത്ഥിയായി 2014 ഏപ്രിൽ 10 ന് നടക്കുന്ന പതിനാറാം ലോകസഭയിലേക്കുള്ള തെരെഞ്ഞെടുപ്പിൽ ജനവിധി തേടുന്നു .

കെ.എസ്.ഇ.ബി ഓഫീസേഴ്സ് അസോസിയേഷൻ സംസ്ഥാന കമ്മിറ്റിയംഗവും പുരോഗമന കലാ സാഹിത്യ സംഘം ജില്ലാ സെക്രട്ടറിയുമായ ബഷീർ ചുങ്കത്തറയാണ് ഭർത്താവ്, ചെന്നൈ ഐ.ഐ.ടി. വിദ്യാർത്ഥി അസീം ഹാഷ്മി , തമിഴ്നാട് കേന്ദ്രസർവ്വകലാശാലയിലെ എം.എ. വിദ്യാർത്ഥിനി പാഷിയ എന്നിവർ മക്കളാണ്.


</doc>
<doc id="275172" url="https://ml.wikipedia.org/wiki?curid=275172" title="വിദ്യാഭാരതി">
വിദ്യാഭാരതി

രാഷ്ട്രീയ സ്വയംസേവക സംഘത്തിന്റെ വിദ്യാഭ്യാസ വിഭാഗമാണ്‌ വിദ്യാഭാരതി. വിദ്യാഭാരതിയുടെ കേരള വിഭാഗം "ഭാരതീയ വിദ്യാനികേതൻ" എന്ന് അറിയപ്പെടുന്നു. സർക്കാർ വിദ്യാഭ്യാസത്തിനു സമാനമായ വിദ്യാഭ്യാസ ശൃംഖലയാണ് ഭാരതീയ വിദ്യാനികേതൻ. നാഷണൽ ഇൻസ്റ്റിറ്റിയൂട്ട്‌ ഓഫ്‌ ഓപ്പൺ സ്കൂളിങ്ങിന്റെ (എൻ ഐ ഓ എസ്‌) ഏറ്റവും മികച്ച അക്രഡിറ്റഡ്‌ ഏജൻസിയായി ഭാരതീയ വിദ്യാനികേതനെയും കോ-ഓർഡിനേറ്ററായി എൻ.സി.ടി. രാജഗോപാലിനെയും തെരഞ്ഞെടുത്തിട്ടുണ്ട്. വിദ്യാനികേതൻ വിദ്യാലയങ്ങളിൽ പഞ്ചാംഗ ശിക്ഷണവും പഠനത്തോടൊപ്പം നടക്കുന്നു. സമ്പൂർണ വളർച്ചക്ക് പാഠപുസ്തകങ്ങളിലൂടെ ലഭിക്കുന്ന വിദ്യാഭ്യാസം മാത്രം പോര എന്നതാണ് പഞ്ചാംഗ ശിക്ഷണത്തിന് നിദാനം.
എ.വി.ഭാസ്കർജിയാണ് ഭാരതീയ വിദ്യാനികേതൻ്റെ പ്രവർത്തനത്തിന് കേരളത്തിൽ തുടക്കം കുറിച്ചത്.


</doc>
<doc id="275173" url="https://ml.wikipedia.org/wiki?curid=275173" title="കുപ്പപുറം">
കുപ്പപുറം

കൈനകരി പഞ്ചായത്തിലെ രണ്ട് വാർഡുകൾ ചേർന്നാണ് കുപ്പപുറം. പുറത്തുനിന്നും ഇവിടേക്ക് എത്താനുള്ള യാത്രമാർഗ്ഗം ജലഗതാഗതം മാത്രമാണ്. ഒരു സർക്കാർ ഹൈ സ്കൂൾ, ഒരു പ്രൈമറി ആരോഗ്യ കേന്ദ്രം, ഒരു ക്രിസ്ത്യൻ പള്ളി, ഒരു ക്ഷേത്രം, ഗുരു മന്ദിരം എന്നിങ്ങനെയാണ് ഇവിടുത്തെ പ്രധാന സ്ഥാപനങ്ങൾ. കുടി വെള്ളത്തിന്റെ ദൗർലഭ്യം വളരെ കൂടുതൽ അനുഭവപ്പെടുന്ന ഒരു സ്ഥലമാണ്. ജനങ്ങളിൽ ഭൂരിഭാഗവും നിത്യ രോഗികളാണ്, കൃഷിയും, മൽസ്യബന്ധനവും കൂടാതെ ഇപ്പോൾ ടൂറിസവും ആണ് വരുമാനമാർഗം. ചെറിയ തോടുകളും ആറുകളും കൊണ്ട് വെള്ളത്താല് ചുറ്റപെട്ട സ്ഥലം, കൃഷിയിടങ്ങളിൽ നിന്ന് ടൺ കണക്കിന് കീടനാശിനിയാണ് കൃഷി സമയത്ത് പുറന്തള്ളുന്നത്. കുടാതെ ടൂറിസം മൂലം ജലമലിനീകരണം ഇവയൊക്കെ ഇവിടുത്തെ മനുഷ്യരുടെയും, മത്സ്യങ്ങളുടെയും ആവാസവ്യവസ്ഥയെ വളരെ ഗുരുതരമായി ആഘാതം ഉണ്ടാക്കുന്നു. ജനങ്ങൾ കാൻസർ പോലുള്ള മാരക രോഗങ്ങൾക്ക് പിടിയിൽ അകപ്പെടുകയാണ്.


</doc>
<doc id="275175" url="https://ml.wikipedia.org/wiki?curid=275175" title="മഹാറാണി ചക്രവർത്തി">
മഹാറാണി ചക്രവർത്തി

ഒരു ഭാരതീയ തന്മാത്രാജീവശാസ്ത്രജ്ഞയാണ് മഹാറാണി ചക്രവർത്തി. സങ്കര ഡി എൻ എ നിർമ്മാണമെന്ന വിഷയത്തിൽ ഏഷ്യയിലെത്തന്നെ ആദ്യത്തെ ലബോറട്ടറി കോഴ്സ് നടത്തിയത് അവരുടെ കീഴിലാണ്.
1937ൽ ബീഹാറിലെ ഭഗല്പൂരിൽ ജനിച്ചു. പ്രസിഡൻസി കോളേജിൽ നിന്ന് ബിരുദവും കൊൽക്കത്താ യൂണിവേഴ്സിറ്റിയിൽ നിന്നും ബിരുദാനന്തര ബിരുദവും നേടി.

ജെ.സി നാരായണ റാവു എവോഡും ജെ സി സെൻ ഗുപ്താ മെമ്മോറിയൽ എവോഡും ലഭിച്ചിട്ടുണ്ട്.


</doc>
<doc id="275178" url="https://ml.wikipedia.org/wiki?curid=275178" title="കേലാടി ചെന്നമ്മ">
കേലാടി ചെന്നമ്മ

വിജയനഗര സാമ്രാജ്യത്തിന്റെ അധഃപതനത്തിനു ശേഷം രൂപം കൊണ്ട കർണാടകത്തിലെ കേലാടി രാജവംശത്തിലെ റാണിയായിരുന്നു കേലാടി ചെന്നമ്മ. 1667ലാണ് ചെന്നമ്മ കേലാടി രാജാവായ സോമശേഖര നായ്ക്കിനെ വിവാഹം കഴിച്ചത്. 1677ൽ രാജാവിന്റെ മരണശേഷം 12വർഷം കേലാടി ഭരിച്ചത് റാണിയായിരുന്നു(1677-1689). കേലാടി അക്രമിച്ച മുഗൾ ചക്രവർത്തി ഔറംഗസീബിനെ തടഞ്ഞു നിർത്താൻ ചെന്നമ്മയ്ക്ക് കഴിഞ്ഞു. ഒനെക്ക് ഒബവ്വ യെപ്പോലെ കന്നട സ്ത്രീകളുടെ വീരതയുടെ മകുടോദാഹരണമായി ചെന്നമ്മ വാഴ്ത്തപ്പെടുന്നു.


</doc>
<doc id="275179" url="https://ml.wikipedia.org/wiki?curid=275179" title="ഒനെക്ക് ഒബവ്വ">
ഒനെക്ക് ഒബവ്വ

പതിനെട്ടാം നൂറ്റാണ്ടിൽ കർണാടകയിലെ ചിത്രദുർഗയിൽ ജീവിച്ചിരുന്ന ഒരു ധീരവനിതയാണ് ഒനെക്ക് ഒബവ്വ.
ചിത്രദുർഗ കോട്ടയിലെ കാവൽക്കാരന്റെ ഭാര്യയായിരുന്നു ഒബവ്വ. 1772ൽ ഹൈദരലിയുടെ സൈന്യം ചിത്രദുർഗ വളഞ്ഞു.കോട്ട പിടിച്ചെടുക്കാൻ ഒരു തുരങ്കത്തിലൂടെ കോട്ടയിലേക്ക് കയറാൻ ശ്രമിച്ച മൈസൂർ ഭടന്മാരെ കയ്യിലിരുന്ന ഉലക്ക കൊണ്ട് ഒബവ്വ നേരിട്ടു.നിരവധി പേരെ വധിച്ചു. അവസാനം ശത്രുസൈനികരാൽ വധിക്കപ്പെട്ടു.

കർണാടകയിലെ ചിത്രദുർഗയിലെ സ്പോർട്സ് സ്ടേഡിയം 'വീരവനിത ഒനെക്ക് ഒബവ്വ സ്റ്റേഡിയം' എന്ന പേരിലാണ് അറിയപ്പെടുന്നത്.


</doc>
<doc id="275183" url="https://ml.wikipedia.org/wiki?curid=275183" title="ത്രിജട">
ത്രിജട

രാമായണത്തിലെ ഒരു രാക്ഷസീകഥാപാത്രമാണ് ത്രിജട രാവണൻ സീതയെ അപഹരിച്ച് അശോകവനത്തിൽ പാർപ്പിച്ചപ്പോൾ കാവലിനായി നിയോഗിച്ച രാക്ഷസിമാരിൽ ഒരുവളാണ് ത്രിജട. മറ്റു രാക്ഷസിമാർ രാവണനെ വിവാഹം കഴിക്കാൻ സീതയെ പ്രേരിപ്പിച്ചപ്പോൾ രാമൻ രാവണനെ വധിക്കുമെന്ന് പറഞ്ഞ് ത്രിജട, സീതയെ ആശ്വസിപ്പിക്കുന്നു. 


</doc>
<doc id="275190" url="https://ml.wikipedia.org/wiki?curid=275190" title="ഇസബെൽ പെറോൺ">
ഇസബെൽ പെറോൺ

ലോകത്തെ ആദ്യ വനിതാ പ്രസിഡന്റായി തിരഞ്ഞെടുക്കപ്പെട്ട വ്യക്തിയാണ് ഇസബെൽ പെറോൺ. അർജന്റീനയിലെ ഒരു പ്രവിശ്യയായ ലാ റിയോജയിലാണ് മരിയ എസ്റ്റെല മാർട്ടിനസ് കാർറ്റസ് എന്ന ഇസബെൽ ജനിച്ചത്.ഇരുപതാമത്തെ വയസ്സിൽ സെർവാന്റിസ് നാഷണൽ തീയറ്ററിന്റെ ബാലെ സംഘത്തിൽ ഇസബെൽ അംഗമായി.ഇക്കാലത്താണ് പെറോണുമായി അടുക്കുന്നത്.ഭർത്താവായ ജുവാൻ പെറോണിന്റെ മരണത്തെത്തുടർന്ന് 1974 ൽ ഇസബെൽ പെറോൺ അർജന്റീനയുടെ 41 ആം പ്രസിഡന്റായി സ്ഥാനമേറ്റു. 1976 ൽ നടന്ന സൈനിക അട്ടിമറിയിൽ ഇസബെൽ പെറോൺ സ്ഥാനഭ്രഷ്ടയാക്കപ്പെടുകയും ജോർജ് റാഫേൽ വിദേല പ്രസിഡന്റാവുകയും ചെയ്തു.


</doc>
<doc id="275191" url="https://ml.wikipedia.org/wiki?curid=275191" title="മെൽബ ഹെർണാണ്ടസ്">
മെൽബ ഹെർണാണ്ടസ്

ക്യൂബൻ വിപ്ലവ നായികയായിരുന്നു മെൽബ ഹെർണാണ്ടസ് (28 ജൂലൈ 1921 – 9 മാർച്ച് 2014). 1953-ൽ ഫുൾജെൻസിയോ ബാറ്റിസ്റ്റ സർക്കാരിനെ പുറത്താക്കാൻ ഫിഡൽ കാസ്‌ട്രോയുടെ നേതൃത്വത്തിൽ നടന്ന ആദ്യശ്രമത്തിൽ കൂടെയുണ്ടായിരുന്ന രണ്ടുവനിതാനേതാക്കളിൽ ഒരാളായിരുന്നു മെൽബ. ആദ്യ അട്ടിമറി ശ്രമം പരാജയപ്പെട്ടിരുന്നു. 1953-ൽ ഇവരെ പിടികൂടി ജയിലിലടച്ചു.

ഹവാനയിൽ യാതാസ്ഥിതികരായ മാതാ പിതാക്കളുടെ മകളായി ജനിച്ചു. വിയറ്റ്നാമിലെ ക്യൂബൻ അംബാസഡറായി പ്രവർത്തിച്ചു. മരണംവരെ പാർട്ടിയംഗമായിരുന്നു മെൽബ. 1943 ൽ ഹവാന സർവകലാശാലയിൽ നിന്ന് നിയമത്തിൽ ബിരുദം നേടി. കലാപത്തെത്തുടർന്ന് ഏഴു മാസത്തോളം ജയിലിലായിരുന്നു.മോൻകാഡ കലാപത്തിന്റെ നായിക‌യായി പിന്നീട് വിശേഷിപ്പിക്കപ്പെട്ടു. ക്യൂബൻ കമ്മ്യൂണിസ്റ്റ് പാർട്ടിയുടെ കേന്ദ്ര കമ്മിറ്റി അംഗമായിരുന്നു.


</doc>
<doc id="275194" url="https://ml.wikipedia.org/wiki?curid=275194" title="ഏയ്‌ലീൻ കോളിൻസ്">
ഏയ്‌ലീൻ കോളിൻസ്

ലോകത്തെ ആദ്യ വനിതാ സ്പേസ് ഷട്ടിൽ കമാന്ററായ വ്യക്തിയാണ് ഏയ്‌ലീൻ കോളിൻസ്. 23 ജൂലൈ 1999 ന് അമേരിക്കൻ സ്പേസ് ഷട്ടിലായ കൊളംബിയയെ നയിച്ചുകൊണ്ടാണ് ഏയ്‌ലീൻ കോളിൻസ് ഈ ബഹുമതിക്കർഹയായത്.


</doc>
<doc id="275213" url="https://ml.wikipedia.org/wiki?curid=275213" title="ഇസ്മത് ചുഗ്തായ്">
ഇസ്മത് ചുഗ്തായ്

ഉറുദു സാഹിത്യലോകത്ത് തനതായ മുദ്ര പതിപ്പിച്ച വനിതയാണ് ഇസ്മത് ചുഗ്തായ് (ഓഗസ്റ്റ് 15, 1915- ഒക്റ്റോബർ 24, 1991) മധ്യവർഗ്ഗ കുടുംബങ്ങളിലെ സ്ത്രീകളാണ് ചുഗ്തായിയുടെ ചെറുകഥകളിലെ കേന്ദ്ര കഥാപാത്രങ്ങൾ. ഇസ്മത് ആപാ കേ നാം എന്ന പേരിൽ പിന്നീട് മോട്ലി തിയറ്റർ ഗ്രൂപ് ചില ചെറുകഥകളുടെ നാടകാവിഷ്കാരം രൂപപ്പെടുത്തിയിട്ടുണ്ട്. 

ബദായുനിലെ ഒരു മധ്യവർഗ്ഗ മുസ്ലീം കുടുംബത്തിലെ പത്തു സന്താനങ്ങളിൽ ഒമ്പതാമത്തെ കുഞ്ഞായാണ് ഇസ്മത് ചുഗ്തായ് ജനിച്ചത്. മൂത്ത സഹോദരൻ മിർസാ അസീം ബേഗാണ് ഇസ്മത്തിന്റെ സാഹിത്യഭിരുചി വളർത്തിയെടുത്തത്. ബി.എ.യും ബി.ടിയും കരസ്ഥമാക്കിയശേഷം ഇസ്മത് വനിതാ കോളേജിൽ പ്രിൻസിപ്പലായും പിന്നീട് ബോംബേയിൽ School Inspecter ആയും ജോലി നോക്കി. 1942-ൽ ചലച്ചിത്ര സംവിധായകനായിരുന്ന ഷാഹിദ് ലത്തീഫുമായുളള വിവാഹം നടന്നു. 1991 ഒക്റ്റോബർ 24-ന് മുംബായിൽ വെച്ച് അന്തരിച്ചു.

യാഥാസ്ഥിതിക വിഷയങ്ങളിൽ നിന്ന് വളരെ വ്യത്യസ്തമായ പ്രമേയങ്ങളാണ് ഇസ്മത് ചുഗ്തായ് തന്റെ രചനകളിലൂടെ പുറത്തു കൊണ്ടു വന്നത്. 
ഇരുപത്തിമൂന്നാമത്തെ വയസ്സിൽ ആദ്യത്തെ ചെറുകഥ ഫസാദി പ്രസിദ്ധീകരിച്ചു. 1942-ലാണ് ഏറെ വിവാദാസ്പദമായ ലിഹാഫ് (ക്വിൽട്ട്, അഥവാ പുതപ്പ്) പ്രസിദ്ധീകരിക്കപ്പെട്ടത്. കഥ അശ്ലീളമാണെന്നു മുദ്ര കുത്തപ്പെട്ടു. ചുഗ്തായിക്ക് കോടതി കയറേണ്ടി വന്നു. പക്ഷേ കോടതി അവരെ വെറുതെ വിട്ടു.


</doc>
<doc id="275220" url="https://ml.wikipedia.org/wiki?curid=275220" title="ലൈംഗികബന്ധത്തിലൂടെ പകരുന്ന രോഗങ്ങൾ">
ലൈംഗികബന്ധത്തിലൂടെ പകരുന്ന രോഗങ്ങൾ

ലൈംഗികബന്ധമുൾപ്പെടെയുള്ള പ്രവൃത്തികളിലൂടെ പകരുന്ന അസുഖങ്ങളെ ഗുഹ്യരോഗങ്ങൾ, ലൈംഗികബന്ധത്തിലൂടെ പകരുന്ന അസുഖങ്ങൾ, ലൈംഗികബന്ധത്തിലൂടെ പകരുന്ന രോഗാണുബാധകൾ (Sexually transmitted diseases- STDs ) എന്നൊക്കെ വിവക്ഷിക്കാറുണ്ട്. അസുഖമുണ്ടാകാതെ തന്നെ രോഗാണുബാധയുണ്ടാകാനും, മറ്റൊരാൾക്ക് രോഗാണുബാധ പകർന്നുകൊടുക്കാനും സാധിക്കുമെന്നതിനാൽ അവസാനത്തെ പേരാണ് കൂടുതൽ അനുയോജ്യം എന്നാണ് നിലവിലുള്ള വിദഗ്ദ്ധമതം. 

HIV/എയ്ഡ്സ്, HPV മൂലം സ്ത്രീകളിൽ ഗർഭാശയമുഖ കാൻസർ, പുരുഷന്മാരിൽ ലിംഗമൂത്രനാളീ കാൻസർ, ഗൊണേറിയ, ഹെർപ്പിസ്, സിഫിലിസ്, പെൽവിക്ക് ഇൻഫെക്ഷൻ, ചിലതരം ഹെപ്പറ്റെറ്റിസ് (ഹെപ്പറ്റെറ്റിസ് ബി) തുടങ്ങിയവ ഉദാഹരണങ്ങളാണ്. 

അണുമുക്തമാക്കാത്ത സിറിഞ്ചും സൂചിയുമുപയോഗിച്ചു മയക്കുമരുന്ന് കുത്തിവെക്കുക, പ്രസവം, മുലയൂട്ടൽ, അംഗീകാരമില്ലാത്ത ബ്ലഡ്‌ ബാങ്കുകൾ വഴി രക്തം സ്വീകരിക്കുക എന്നിവയിലൂടെയും ഇത്തരം രോഗം പകരാം. രക്തം പൊടിയാൻ സാധ്യതയുള്ളതിനാൽ മറ്റുള്ളവരുടെ പല്ല് തേക്കുന്ന ബ്രഷ്, ഷേവിങ് ബ്ലേഡ് എന്നിവ ഉപയോഗിക്കുന്നതും രോഗം പടരാൻ കാരണമാകാം. ലഹരി ഉത്പന്നങ്ങൾ (സിഗരറ്റ്, ബീഡി) ഉപയോഗിക്കുന്നവരിൽ രോഗ പ്രധിരോധ ശേഷി കുറയുന്നത് മൂലം ഇത്തരം രോഗാണുക്കൾ വേഗം പടരാം. എന്നാൽ ലൈംഗിക ഭാഗങ്ങൾ വെറുതേ ഉരസിയാൽ പോലും HPV അണുബാധ പകരാം. എന്നാൽ ഇതിന്‌ ഫലപ്രദമായ വാക്സിൻ ലഭ്യമാണ്. 

നൂറ്റാണ്ടുകളായി ഇത്തരം അസുഖങ്ങളെപ്പറ്റി മനുഷ്യർക്ക് അറിവുണ്ട്. ഇത്തരം അസുഖങ്ങളെപ്പറ്റി പഠിക്കുന്ന വൈദ്യശാസ്ത്ര ശാഖയാണ് വെനറോളജി. 

ലൈംഗികബന്ധത്തിൽ ഉത്പാദിപ്പിക്കപ്പെടുന്ന സ്രവങ്ങൾ, ശുക്ലം എന്നിവവഴി ഇത്തരം രോഗങ്ങൾ എളുപ്പം പടരാം. പങ്കാളിയോടുള്ള അന്ധമായ വിശ്വാസത്തിന്റെ പേരിൽ സുരക്ഷിതമല്ലാത്ത ബന്ധത്തിനൊരുങ്ങുന്നത് ഏറ്റവും അപകടകരമാണ്. ഗുഹ്യരോമങ്ങൾ മൂടോടെ ഷേവ് ചെയ്യുന്നത് ഷേവ് ചെയ്യുന്നത് മൂലം ത്വക്കിൽ ഉണ്ടാകുന്ന സൂക്ഷ്മമായ മുറിവുകളിലൂടെ ഇത്തരം രോഗങ്ങൾ എളുപ്പം പകരാൻ സാധ്യതയുണ്ട്. 

രോഗവാഹകരുമായുള്ള ലൈംഗികബന്ധം ഒഴിവാക്കുക, സുരക്ഷിതമായ ലൈംഗിക ബന്ധത്തിൽ മാത്രം ഏർപ്പെടുക (Safe sex), ഉറ (Condom) ഉപയോഗിക്കുക, അണുവിമുക്തമാക്കിയ സിറിഞ്ചുകളും സൂചികളും മാത്രം ഉപയോഗിക്കുക, മറ്റുള്ളവരുടെ ഷേവിങ് ബ്ലേഡ്, ടൂത്ത് ബ്രഷ് എന്നിവ ഉപയോഗിക്കാതിരിക്കുക, രോഗാണുവാഹകർ രക്തദാനം ചെയ്യാതിരിക്കുക, പുകയില ഉത്പന്നങ്ങൾ ഒഴിവാക്കുക എന്നിവവഴി ഇത്തരം രോഗങ്ങളുടെ പകർച്ചയും വ്യാപനവും നിയന്ത്രിക്കാവുന്നതാണ്. സ്ത്രീകൾക്ക് ഉപയോഗിക്കാവുന്ന ഗർഭനിരോധന ഉറയും ഇക്കാര്യത്തിൽ ഫലപ്രദമാണ്. HPV, ഹെപ്പറ്റെറ്റിസ് ബി എന്നിവയ്ക്കെതിരെ ഫലപ്രദമായ വാക്സിനുകൾ ലഭ്യമാണ്. അതുവഴി ഗർഭാശയമുഖ കാൻസർ, ലിംഗമൂത്രനാളീ കാൻസർ എന്നിവയെ തടയാവുന്നതാണ്.

 പാത്തോഫിസിയോളജി

എച്ച്പിവി പ്രതിരോധ വാക്സിൻ 

== ചരിത്രം =




</doc>
<doc id="275233" url="https://ml.wikipedia.org/wiki?curid=275233" title="നിക്കരാഗ്വൻ ഹാർവെസ്റ്റ് മൗസ്">
നിക്കരാഗ്വൻ ഹാർവെസ്റ്റ് മൗസ്

കോസ്റ്റാറിക്കയിലും നിക്കരാഗ്വയിലും കാണപ്പെടുന്ന ക്രൈസെറ്റിഡേ കുടുബത്തിൽ പെട്ട റോഡന്റാണ് (കരണ്ടുതിന്നുന്ന ജീവി) നിക്കരാഗ്വൻ ഹാർവെസ്റ്റ് മൗസ് (റൈത്രോഡോണ്ടോമൈസ് പാരാഡോക്സസ് Reithrodontomys paradoxus).



</doc>
<doc id="275241" url="https://ml.wikipedia.org/wiki?curid=275241" title="ഇന്ദ്രാണി ഹൽദാർ">
ഇന്ദ്രാണി ഹൽദാർ

ഒരു ബംഗാളി അഭിനേത്രിയാണ് ഇന്ദ്രാണി ഹൽദാർ(ജനനം: 1971 ജനുവരി 6).
1971 ജനുവരി 6ന് പ്ശ്ചിമ ബംഗാളിൽ സഞ്ജയ് ദാസ്ഗുപ്തയുടെ മകളായി ജനിച്ചു. മൾട്ടിപർപ്പസ് ഗേൾസ് ഹൈ സ്ക്കൂളിൽ പഠിച്ചു. ജോഗമായ ദേവി കോളേജിൽ നിന്നും ഡിഗ്രി പാസായി. തങ്കമണിക്കുട്ടിയിൽ നിന്നും ശാസ്ത്രീയ നൃത്തം അഭ്യസിച്ചു. ഒരു പൈലറ്റിനെ വിവാഹം കഴിച്ചു.


</doc>
<doc id="275242" url="https://ml.wikipedia.org/wiki?curid=275242" title="സതേൺ പിഗ്മി മൗസ്">
സതേൺ പിഗ്മി മൗസ്

ക്രൈസെറ്റിഡേ കുടുംബത്തിൽ പെടുന്ന ഒരു റോഡന്റാണ് സതേൺ പിഗ്മി മൗസ് (ബൈയോമൈസ് മസ്കുലസ് Baiomys musculus).
എൽ സാൽവഡോർ, ഗ്വാട്ടിമാല, ഹോണ്ടുറാസ്, മെക്സിക്കോ, നിക്കരാഗ്വ എന്നിവിടങ്ങളിലാണ് ഈ സ്പീഷീസ് കാണപ്പെടുന്നത്.

മറ്റു പേരുകൾ:



</doc>
<doc id="275244" url="https://ml.wikipedia.org/wiki?curid=275244" title="കൈകസി">
കൈകസി

രാവണന്റെ അമ്മയാണ് ദൈത്യ രാജകുമാരിയായ കൈകസി. വിശ്രവസ്സിന്റെ രണ്ടാമത്തെ പത്നിയാണ് കൈകസി. വിശ്രവസ്സിനു കൈകസിയിൽ ജനിച്ചവരാണ് രാവണൻ, കുംഭകർണ്ണൻ, വിഭീഷണൻ. ശൂർപ്പണഖ എന്നിവർ.

രാക്ഷസരാജാവായ സുമാലിക്കു പത്തുപുത്രന്മാരും നാലുപുത്രികളും ഉണ്ടായി. ഏറ്റവും ഇളയവളയായിരുന്നു കൈകസി. താടകയായിരുന്നു കൈകസിയുടെ അമ്മ. സുമാലി തന്റെ മകൾ ലോകത്തിലെ ഏറ്റവും ശക്തനായ രാജാവിനെ വരിച്ച് അതിശക്തനായ ഒരു പുത്രനെ പ്രസവിക്കണം എന്ന് ആഗ്രഹിച്ചു. സുമാലി ലോകത്തിലെ രാജാക്കന്മാരൊക്കെ തന്നെക്കാൾ ശക്തികുറഞ്ഞവർ എന്നുകണ്ട് അവരെ പരിത്യജിച്ചു. കൈകസി മുനിമാരുടെ ഇടയിൽ തിരഞ്ഞ് ഒടുവിൽ വൈശ്രവനെ ഭർത്താവായി തിരഞ്ഞെടുത്തു.


</doc>
<doc id="275262" url="https://ml.wikipedia.org/wiki?curid=275262" title="ദേവീഭാഗവതം">
ദേവീഭാഗവതം

ശാക്തേയ സമ്പ്രദായത്തിലെ ഒരു ശ്രദ്ധേയമായ പുരാണമാണ് ദേവീഭാഗവതം. ആദിപരാശക്തിയെയും ഭഗവതിയുടെ മൂന്ന് ഭാവങ്ങൾ ആയ മഹാകാളി, മഹാലക്ഷ്മി, മഹാസരസ്വതി എന്നിവരെയും പ്രധാനമായും സ്തുതിക്കുന്ന ഈ ഗ്രന്ഥത്തിൽ മഹാമായയുടെ മാഹാത്മ്യങ്ങൾ ആണ് വർണ്ണിച്ചിരിക്കുന്നത്.

ശാക്തപുരാണങ്ങളിൽ പ്രമുഖം. ദേവീപുരാണം, കാളികാപുരാണം, മഹാഭാഗവതം (ദേവീമഹാഭാഗവതം), ദേവീഭാഗവതം, ഭഗവതീപുരാണം, ചണ്ഡീപുരാണം (ചണ്ഡികാപുരാണം), സതീപുരാണം (കാളീപുരാണം, കാളികാപുരാണം) എന്നിവയാണ് പ്രധാന ശാക്തപുരാണങ്ങൾ.

ഭാഗവതപുരാണത്തെ പതിനെട്ട് മഹാപുരാണങ്ങളിൽ ഒന്നായി കണക്കാക്കുമ്പോൾ ശ്രീമദ്ഭാഗവതത്തെയും ദേവീഭാഗവതത്തെയും പരിഗണിക്കുന്നതായാണ് പണ്ഡിതമതം. മഹാപുരാണങ്ങളിൽ ദേവീഭാഗവതം ഉൾപ്പെടുന്നതായി "വായുപുരാണം", "മത്സ്യപുരാണം", "കാളികാ ഉപപുരാണം", "ആദിത്യ ഉപപുരാണം" തുടങ്ങിയവയിൽ പ്രസ്താവമുണ്ട്. "പദ്മപുരാണം", "വിഷ്ണുധർമോത്തരപുരാണം", "ഗരുഡപുരാണം", "ഉപകൂർമപുരാണം" തുടങ്ങിയവയിൽ ദേവീഭാഗവതത്തെ ഉപപുരാണമായാണ് പ്രസ്താവിച്ചിട്ടുള്ളത്. 

"ശ്രീമദ്ഭാഗവതപുരാണത്തിലും" ദേവീഭാഗവതത്തിലും പന്ത്രണ്ട് സ്കന്ധങ്ങളിൽ പതിനെണ്ണായിരം ശ്ലോകങ്ങളാണുള്ളത്. ശ്രീമദ്ഭാഗവതത്തിൽ 332 അധ്യായങ്ങളും ദേവീഭാഗവതത്തിൽ 318 അധ്യായങ്ങളുമുണ്ട്. "ശ്രീമദ്ഭാഗവതത്തിലെ" പഞ്ചമസ്കന്ധത്തിലെയും ദേവീഭാഗവതത്തിലെ അഷ്ടമസ്കന്ധത്തിലെയും ഭൂഗോളവർണനയും മന്വന്തരവർണന, ഭൂഖണ്ഡവിവരണം തുടങ്ങിയവയും ഇവയുടെ സമാനത വെളിപ്പെടുത്തുന്നു. ഇവ രണ്ടിലെയും പ്രമേയം ഉൾക്കൊള്ളുന്ന ഒരു ഭാഗവതമായിരുന്നു ആദ്യമുണ്ടായിരുന്നത് എന്നും ബൗദ്ധധർമപ്രഭാവത്തോടെ ഇതിന് പ്രചാരമില്ലാതായശേഷം പില്ക്കാലത്ത് വൈഷ്ണവഭക്തിപ്രസ്ഥാനത്തിന്റെ ആവിർഭാവത്തോടെ ഇതിൽനിന്ന് വൈഷ്ണവമായ ശ്രീമദ്ഭാഗവതവും തുടർന്ന് ശാക്തമായ ദേവീഭാഗവതവും പ്രത്യേകം രചിതമായി എന്നും വിശ്വാസമുണ്ട്. സ്കന്ധത്തിന്റെയും ശ്ലോകത്തിന്റെയും എണ്ണത്തിലും പല വർണനകളിലുമുള്ള സമാനതയ്ക്ക് ഇതാണു കാരണമെന്ന് വിശ്വസിക്കുന്നവരുണ്ട്. ശ്രീമദ്ഭാഗവതത്തിന്റെ സ്വാധീനം ദേവീഭാഗവതത്തിൽ പ്രകടമാണ് എന്നും പ്രസ്താവമുണ്ട്.

ദേവീഭാഗവതത്തിലെ വർണനകളുടെ വിശകലനത്തിൽ ഇതിന്റെ രചയിതാവ് ബംഗാളിൽ ജനിച്ച ശക്ത്യുപാസകനായ ഒരു ബ്രാഹ്മണനാണ് എന്ന് അനുമാനിക്കാം എന്ന് പണ്ഡിതന്മാർ അഭിപ്രായപ്പെടുന്നു. ഇദ്ദേഹം ദീർഘകാലം കാശിയിൽ വസിച്ചുവെന്നും അതിനുശേഷമാണ് ഈ പുരാണം രചിച്ചത് എന്നും 11, 12 ശതകങ്ങളാകാം ഇതിന്റെ രചനാകാലമെന്നും ചിലർ അനുമാനിക്കുന്നു. ശാക്തമതത്തിലെതന്നെ വ്യത്യസ്ത വിഭാഗങ്ങളെ സമന്വയിപ്പിച്ചുകൊണ്ടുള്ള ഒരു സമീപനമാണ് ഇതിൽ സ്വീകരിച്ചിരിക്കുന്നത്. ശ്രീഭുവനേശ്വരീമൂർത്തിയായ ദേവിയെ ചതുർബാഹുസമന്വിതയായും ത്രിനയനയായും വർണിക്കുന്നു. പാശാങ്കുശങ്ങളും അഭയ, വരദ മുദ്രകളുമാണ് പ്രത്യേകം നാല് കൈയിലുള്ളത്. പരബ്രഹ്മരൂപിണിയും ആത്മസ്വരൂപിണിയുമാണെങ്കിലും സഗുണഭാവത്തിൽ പുരുഷനും പ്രകൃതിയും (ശിവശക്തി) ദുർഗ്ഗ,പാർവ്വതി,ലക്ഷ്മി,ഗംഗ, ഭദ്രകാളി, സരസ്വതി തുടങ്ങിയ ദേവിമാരുമായി പരിണമിച്ച് സർവജഗത്കാരണഭൂതയായും സർവമംഗളപ്രദയായും ഭക്താഭയപ്രദയായും സ്ഥിതിചെയ്യുന്നതായി വർണിക്കുന്നു.

പതിനെട്ട് പുരാണങ്ങളും (മഹാപുരാണങ്ങൾ) വേദവ്യാസനാണു രചിച്ചത് എന്നു പ്രസിദ്ധിയുണ്ട്. ദേവീഭാഗവതത്തെ പതിനെട്ട് പുരാണങ്ങളിലുൾപ്പെടുത്തി ഇതും വ്യാസപ്രണീതം തന്നെയെന്ന് ദേവീഭാഗവതത്തിൽ പ്രസ്താവമുണ്ട്. സൃഷ്ടിവർണന, പ്രളയവർണന, രാജവംശവർണന, മന്വന്തരവർണന തുടങ്ങിയവ ഉൾപ്പെടുന്നതിനാൽ പുരാണലക്ഷണം ഇതിനു യോജിക്കുന്നു. ശ്രീമദ്ഭാഗവതത്തിലെപ്പോലെ ഭാഗവത മാഹാത്മ്യവർണനയോടുകൂടിയാണ് ഗ്രന്ഥം ആരംഭിക്കുന്നത്. പരീക്ഷിദുപാഖ്യാനം, ഇളോപാഖ്യാനം, സ്യമന്തകചരിതം എന്നിവ ദേവീമാഹാത്മ്യ പ്രകാശനത്തിനായി വിവരിക്കുന്നുണ്ട്. ശ്രീമദ്ഭാഗവതം ഏഴുദിവസം കൊണ്ടു പാരായണം ചെയ്യുന്നതും പാരായണം ചെയ്യുന്നതു ശ്രവിക്കുന്നതും മോക്ഷദായകമാണെന്നു പ്രസ്താവിക്കുന്നതിനു സമാനമായി നവാഹശ്രവണം- ഒൻപതുദിവസം കൊണ്ട് ദേവീഭാഗവതം ഒരാവർത്തി വായിച്ചുകേൾക്കുന്നത്-പുണ്യഫലപ്രദമാണെന്ന് മാഹാത്മ്യത്തിൽ വിശദീകരിച്ചിട്ടുണ്ട്.

ശ്രീമദ്ഭാഗവതത്തെപ്പോലെതന്നെ പുരാണകഥകളുടെ ഒരു ആകരമാണ് ദേവീഭാഗവതവും. ദേവീമാഹാത്മ്യ പ്രതിപാദകമായ കഥകളാണ് അധികം. മധുകൈടഭനിഗ്രഹകഥയാണ് ആദ്യത്തെ സ്കന്ധത്തിലെ പ്രധാന പ്രമേയം. പരമശിവനും മഹാവിഷ്ണുവിനും കഴിയാതെ വന്നപ്പോഴാണത്രെ മഹാകാളി ദേവി ഈ കൃത്യം ഏറ്റെടുത്തത്. പരാശക്തിയുടെ അനുഗ്രഹത്താലാണ് ദേവന്മാർ അസുരനിഗ്രഹത്തിനു പ്രാപ്തരാകുന്നത്. വ്യാസപുത്രനായി ശ്രീശുകബ്രഹ്മർഷിയുടെ ജനനം, ശ്രീശുകമുനിയുടെ ദേവീഭാഗവതപഠനം തുടങ്ങിയവയും ഈ സ്കന്ധത്തിലെ പ്രധാന കഥകളാണ്.

മഹാഭാരതത്തിൽ പ്രതിപാദിക്കുന്ന ചില കഥകൾ രണ്ടാംസ്കന്ധത്തിൽ പ്രാധാന്യത്തോടെ പ്രതിപാദിക്കുന്നുണ്ട്. പരാശരമുനിയുടെ പുത്രനായി വേദവ്യാസന്റെ ജനനം, ശന്തനു മഹാരാജാവിന്റെയും സത്യവതിയുടെയും വിവാഹ കഥ, പാണ്ഡവരുടെ കഥ, പരീക്ഷിത്തിന്റെ ജനനം, പരീക്ഷിത്തിനെ തക്ഷകൻ ദംശിക്കുന്ന കഥ തുടങ്ങിയവയാണ് ഇതിൽ പ്രധാനപ്പെട്ടവ. ദേവീഭാഗവതമാഹാത്മ്യവർണനയോടെയാണ് ഈ സ്കന്ധം അവസാനിക്കുന്നത്.

തൃതീയസ്കന്ധത്തിൽ ബ്രഹ്മാവിഷ്ണു മഹേശ്വരന്മാരുടെ ദേവീസ്തുതി, അവർക്ക് ദേവി ജ്ഞാനോപദേശം നല്കുന്നത്, തത്ത്വനിരൂപണം, രാമായണകഥാസംഗ്രഹം, ശ്രീരാമന് നാരദൻ നവരാത്രി വ്രതോപദേശം നല്കുന്നത് തുടങ്ങിയവയാണ് പ്രധാന വിഷയങ്ങൾ. മൂന്നാം സ്കന്ധത്തിൽ രാമായണകഥയും നാലിൽ ശ്രീകൃഷ്ണചരിതവുമാണ് പ്രധാന പ്രതിപാദ്യം. ശ്രീകൃഷ്ണന്റെ അത്ഭുതപ്രവൃത്തികൾക്കു സമാനമായി പരാശക്തിയുടെ കർമങ്ങളും സർവജ്ഞതയും നാലാം സ്കന്ധത്തിൽ നിരൂപണം ചെയ്യുന്നു.

മഹിഷാസുര നിഗ്രഹവും ശുംഭനിശുംഭ നിഗ്രഹവുമാണ് അഞ്ചാം സ്കന്ധത്തിലെ പ്രധാന കഥകൾ. ദേവീമാഹാത്മ്യത്തെപ്പറ്റി ബ്രഹ്മാവും മഹാവിഷ്ണുവും ചർച്ചചെയ്യുന്നതും പ്രധാന പ്രതിപാദ്യമാണ്. വൃത്രാസുരവധം തുടങ്ങിയ അനേകം കഥകൾ ആറാം സ്കന്ധത്തിൽ ഉൾപ്പെടുത്തിയിട്ടുണ്ട്. മഹാമായാമഹിമ, ഭഗവതീമാഹാത്മ്യം എന്നിവയും അവസാനത്തെ അധ്യായത്തിൽ പ്രതിപാദിക്കുന്നു.

ദേവീമഹത്ത്വപ്രകാശകങ്ങളായ അനേകം കഥകൾ ഏഴാം സ്കന്ധത്തിലുണ്ട്. വംശാനുചരിതവർണനയും ഈ ഭാഗത്തു കാണാം. ദേവിയുടെ വിരാടരൂപം, ബ്രഹ്മനിരൂപണം, വിജ്ഞാനമഹിമ, ദേവീപൂജാവിധി, അതിന്റെ ഫലശ്രുതി എന്നിവയും ഈ സ്കന്ധത്തിൽ വർണിക്കുന്നു. ദേവിയുടെ വിരാട് സ്വരൂപ വർണനത്തോടെ ആരംഭിക്കുന്ന ഭൂഗോള വർണനമാണ് എട്ടാം സ്കന്ധത്തിലെ പ്രധാന പ്രതിപാദ്യം. പതിനാല് ലോകത്തിന്റെ വർണന ഇവിടെയുണ്ട്.

ദേവിയുടെ ശക്തിസ്വരൂപവർണനയും അനേകം കഥകളിലൂടെ ഇതിന്റെ വിശദീകരണവും ഒൻപതാം സ്കന്ധത്തിൽ കാണാം. തുളസീമാഹാത്മ്യം, ദേവീ പൂജാവിധി, പാപകർമങ്ങൾ, അതിനനുസരിച്ചു ലഭിക്കുന്ന നരകം തുടങ്ങിയവയും ഈ ഭാഗത്തു വിവരിക്കുന്നു. മന്വന്തരങ്ങളെ പരിചയപ്പെടുത്തുന്നതാണ് പത്താം സ്കന്ധം.

സദാചാരവർണന, ആശൗചസ്നാനാദി വിധി, രുദ്രാക്ഷമാഹാത്മ്യം, ഭസ്മ മഹിമ, പല പ്രകാരത്തിലുള്ള വ്രതചര്യകൾ, അനുഷ്ഠാനങ്ങൾ തുടങ്ങിയവയാണ് പതിനൊന്നാം സ്കന്ധത്തിലെ മുഖ്യ വിഷയങ്ങൾ. ദേവീസ്വരൂപത്തിൽ ഗായത്രീമന്ത്രത്തിന്റെ പ്രാധാന്യം പന്ത്രണ്ടാം സർഗത്തിൽ മുഖ്യമായി വിവരിക്കുന്നു. ദേവീഭാഗവത ഫലശ്രുതിയോടെയാണ് ഗ്രന്ഥം പരിസമാപിക്കുന്നത്. ജഗത്കാരണഭൂതയായ ജഗദംബികയിൽ അചഞ്ചലമായ ഭക്തിയാണ് ഫലശ്രുതിയിൽ പരമപ്രധാനമായി നിർദ്ദേശിക്കുന്നത്.

ഒൻപതു ദിവസം നീണ്ടുനില്ക്കുന്ന ദേവീപൂജയും ഒൻപതുദിവസംകൊണ്ട് ദേവീഭാഗവതപാരായണവും ശ്രവണവും അതീവപുണ്യവും ഭക്തിമുക്തിപ്രദവുമാണെന്ന് ദേവീഭാഗവതത്തിൽത്തന്നെ നിർദ്ദേശിക്കുന്നുണ്ട്. വിജയദശമി ദിനത്തിനു മുമ്പുള്ള ഒൻപതുദിവസം നവരാത്രം എന്നു പ്രസിദ്ധമാണ്. ദുർഗാപൂജ, സരസ്വതീപൂജ, ആയുധപൂജ, പുസ്തകം-തൊഴിൽ ഉപകരണങ്ങൾ എന്നിവ പൂജിക്കൽ തുടങ്ങിയ വ്യത്യസ്ത രീതികളിൽ വിജയദശമി ദിനത്തിനു മുമ്പുള്ള ഒൻപതുദിവസം ഭക്തിനിർഭരമായ ആഘോഷം ഭാരതത്തിൽ എല്ലാ ദേശങ്ങളിലും പതിവുണ്ട്.

ത്രിമൂർത്തിസങ്കല്പം പ്രപഞ്ചത്തിന്റെ സൃഷ്ടി സ്ഥിതി സംഹാര കാരണവുമായി ബന്ധപ്പെട്ടതായിപുരാണങ്ങളിൽ വർണിക്കപ്പെടുന്നുണ്ട്. ബ്രഹ്മാ വിഷ്ണു മഹേശ്വരന്മാരുടെ ശക്തികേന്ദ്രമായും സഹായഭൂതയായും വർത്തിക്കുന്ന പരാശക്തിയുടെ പ്രഭാവം ദേവീഭാഗവതത്തിലും മറ്റു ശാക്തപുരാണങ്ങളിലും വെളിപ്പെടുത്തുന്നു.

ശ്രീമദ്ഭാഗവതത്തിലും ദേവീഭാഗവതത്തിലും ഭക്തിയുടെ പരമപ്രാധാന്യമാണ് ഏറ്റവുമധികം വിശദമാക്കുന്നത്. ശ്രീമദ്ഭാഗവതത്തിൽ ദർശനങ്ങൾ പ്രാമുഖ്യത്തോടെ വിശകലനം ചെയ്യുമ്പോൾ ദേവീഭാഗവതത്തിൽ തന്ത്രത്തിനാണ് ആ സ്ഥാനം നല്കിയിട്ടുള്ളത്. ഈ സ്വാധീനമാണ് രാധാസങ്കല്പത്തിന് ദേവീഭാഗവതത്തിൽ പ്രാധാന്യം ലഭിക്കാൻ കാരണം. മംഗള, ചണ്ഡി, ഷഷ്ഠി, മാനസ തുടങ്ങിയ മൂർത്തിഭേദങ്ങളുടെ ഉപാസന പില്ക്കാലത്ത് ഉൾപ്പെടുത്തിയതാണ് എന്നു പരാമർശമുണ്ട്. ബംഗാളിലെ ശക്ത്യുപാസനയുടെ സ്വാധീനത്താലാണിത് എന്നാണു വിശ്വാസം. ദേവീഭാഗവതത്തിന്റെ ചില ഭാഗങ്ങളെങ്കിലും ശ്രീമദ്ഭാഗവതത്തെക്കാൾ പ്രാചീനമാണെന്നു കരുതുന്നുണ്ട്. എന്നാൽ ദേവീഭാഗവതം ഇന്നത്തെ നിലയിൽ ഒൻപതും പതിനൊന്നും ശതകങ്ങൾക്കിടയിൽ രൂപപ്പെട്ടെന്നു കരുതാമെന്നാണ് പണ്ഡിത മതം. നീലകണ്ഠൻ, സ്വാമി തുടങ്ങിയവരുടെ വ്യാഖ്യാനങ്ങളും ഭാരതീയ പ്രാദേശിക ഭാഷകളിൽ വിവർത്തനങ്ങളും അനേകം അനുവർത്തനങ്ങളും ദേവീഭാഗവതത്തിനു ലഭ്യമാണ്.


</doc>
<doc id="275288" url="https://ml.wikipedia.org/wiki?curid=275288" title="കുടുംബാസൂത്രണം">
കുടുംബാസൂത്രണം

ആരോഗ്യകരമായ രീതിയിൽ എപ്പോൾ ഗർഭധാരണം നടത്തണമെന്നും , അമ്മയുടെയും കുഞ്ഞിന്റെയും ആരോഗ്യം ഉറപ്പുവരുത്തുവാനും, കുടുംബത്തിൽ ജനിക്കുന്ന സന്താനങ്ങളുടെ എണ്ണം നിയന്ത്രിക്കുവാനും, അവരെ നന്നായി പോറ്റിവളർത്തുവാനും, ജനപ്പെരുപ്പം നിയന്ത്രിക്കുവാനും ഉള്ള ക്രമീകരണങ്ങളെയാണ് കുടുംബാസൂത്രണം എന്നു പറയുന്നത്. അമ്മയുടെയും കുഞ്ഞിന്റെയും ആരോഗ്യത്തിന് പ്രസവങ്ങൾ തമ്മിൽ കുറഞ്ഞത് മൂന്ന് വർഷത്തെ ഇടവേള വേണമെന്ന് ആരോഗ്യവിദഗ്ദ്ധർ ചൂണ്ടിക്കാട്ടുന്നു. ഗർഭനിരോധന മാർഗങ്ങൾക്കു പുറമേ ശാസ്ത്രീയ ലൈംഗിക വിദ്യാഭ്യാസം, സുരക്ഷിതമല്ലാത്ത ലൈംഗിക ബന്ധത്തിലൂടെ പകരുന്ന രോഗങ്ങളുടെ വ്യാപനം തടയൽ , ഗർഭധാരണത്തിനു മുൻപുള്ള ഉപദേശങ്ങൾ, വന്ധ്യതാ നിവാരണം തുടങ്ങിയവയും കുടുംബാസൂത്രണത്തിന്റെ ഭാഗമാണ്.

സാധാരണയായി വിവിധ ഗർഭനിരോധന മാർഗങ്ങളുടെ ഉപയോഗത്തെയാണ് കുടുംബാസൂത്രണം കൊണ്ടുദ്ദേശിക്കാറുള്ളതെങ്കിലും ഇതിനുപുറമേയുള്ള പല മുറകളും ഇതിൽ ഉൾപ്പെട്ടിട്ടുണ്ട്. വന്ധ്യംകരണവും ഗർഭഛിദ്രവും കുടുംബാസൂത്രണത്തിന്റെ പരിധിയിൽ പെട്ടതാണ്. 

പുരുഷന്മാരിൽ വാസക്ടമിയും സ്ത്രീകളിൽ ട്യൂബക്ടമിയും സ്ഥിരമായ വന്ധ്യംകരണ മാർഗങ്ങൾ ആണ്. ഇതിൽ വാസക്ടമി ലളിതമായ സ്ഥിര വന്ധ്യംകരണ മാർഗ്ഗമാകുന്നു. ഗർഭനിരോധന ഉറ ഏറ്റവും എളുപ്പമുള്ള ഒരു കുടുംബാസൂത്രണ മാർഗ്ഗമാണ്, മാത്രമല്ല ഇത് സുരക്ഷിതമല്ലാത്ത ലൈംഗികബന്ധത്തിലൂടെ പകരുന്ന രോഗങ്ങളുടെ വ്യാപനത്തെ ചെറുക്കുകയും ചെയ്യുന്നു. ഇത് ലൈംഗികവും പ്രത്യുത്പാദനപരവുമായ ആരോഗ്യത്തിന്റെ ഭാഗം കൂടിയാണ്. പങ്കാളിയോടുള്ള അന്ധമായ വിശ്വാസത്തിന്റെ പേരിൽ സുരക്ഷാ മാര്ഗങ്ങളൊന്നുമില്ലാതെ ശാരീരിക ബന്ധത്തിനൊരുങ്ങുന്നത് ഏറെ അപകടകരമാണ്. 

കുടുംബാസൂത്രണം മൂലം കുട്ടികളുടെ എണ്ണം കുറക്കുവാനും, മാതാപിതാക്കൾക്ക് തങ്ങളുടെ ജീവിതനിലവാരം അനുസരിച്ചു ഒരു കുട്ടിയെ മെച്ചപ്പെട്ട രീതിയിൽ വളർത്തുവാനും സാധിക്കുന്നു. അതുവഴി കുട്ടിയുടെ ആരോഗ്യം, വിദ്യാഭ്യാസം, ഭക്ഷണം, സംരക്ഷണം തുടങ്ങിയവ ഉറപ്പുവരുത്തുവാനും സാധിക്കുന്നു. "നാമൊന്ന് നമുക്കൊന്ന്" എന്നതാണ് കുടുംബാസൂത്രണ വാക്യം. 

ജനപെരുപ്പം മൂലം വീർപ്പുമുട്ടുന്ന രാജ്യങ്ങളിൽ മികച്ച കുടുംബാസൂത്രണ മാർഗങ്ങളിലൂടെ ജനസംഖ്യാവർദ്ധനവ് നിയന്ത്രിക്കുവാനും അതുവഴി മലിനീകരണം, തൊഴിൽ ഇല്ലായ്മ, ദാരിദ്ര്യം, പോഷകാഹാരക്കുറവ്, രോഗങ്ങൾ എന്നിവ ഒരു പരിധി വരെ നിയന്ത്രിക്കുവാൻ സാധിക്കും എന്ന് വിലയിരുത്തപ്പെടുന്നു. ഇത് രാഷ്ട്രത്തിന്റെ ക്ഷേമത്തിനായുള്ള ഒരു പ്രവർത്തനം കൂടി ആണ്.

ഗർഭധാരണം തടയുന്നതിന്‌ ധാരാളം താൽക്കാലികമാർഗങ്ങളും സ്‌ഥിരമാർഗങ്ങളുമുണ്ട്‌. 

ശരിയായി ഉപയോഗിച്ചാൽ ഏറ്റവും ലളിതമായ ഗർഭനിരോധനമാർഗ്ഗമാണ് ഗർഭനിരോധന ഉറ അഥവാ കോണ്ടം. പുരുഷൻമാർക്ക്‌ ഉപയോഗിക്കാവുന്ന ഉറകളും സ്‌ത്രീകൾക്ക്‌ ഉപയോഗിക്കാവുന്നവയുമുണ്ട്‌. പുരുഷന്മാർക്ക് ഉദ്ധരിച്ച ലിംഗത്തിലേക്ക് ഉറ ധരിക്കാം. സ്ത്രീകൾക്ക് ഇവ യോനീ നാളത്തിലേക്ക് തിരുകി വയ്ക്കാവുന്ന രീതിയിൽ ഉള്ളതാണ്. വാങ്ങാനും ഉപയോഗിക്കാനും എളുപ്പമാണെന്നതു കൊണ്ട്തന്നെ ഏറെ പ്രചാരമുള്ളതാണ് ഈ മാർഗം. പലതരം ഉറകൾ ഇന്ന് ലഭ്യമാണ്. നേർത്തതും, പല ഫ്ലേവറുകളോട് കൂടിയതും, ഡോട്ടുകൾ ഉള്ളതുമെല്ലാം അവയിൽ ചിലതാണ്. തീരെ നേർത്ത ഉറകൾ ലൈംഗിക അനുഭൂതി തെല്ലും കുറക്കുന്നില്ല എന്ന് തന്നെ പറയാം. കോണ്ടം ഉപയോഗിക്കുകയാണെങ്കിൽ സുരക്ഷിതമല്ലാത്ത ലൈംഗികബന്ധത്തിലൂടെ പകരുന്ന എച്ച്ഐവി/എയ്ഡ്സ്, എച്ച്പിവി, പെൽവിക്ക് ഇൻഫെക്ഷൻ, സിഫിലിസ്, ഹെപ്പറ്റെറ്റിസ് ബി മുതലായ രോഗാണുബാധകളിൽ നിന്ന്‌ സംരക്ഷണവും ഉറപ്പാക്കാം. 

കൂടാതെ ലൈംഗികബന്ധത്തിന് മുൻപ് ഉപയോഗിക്കാവുന്ന സെർവൈക്കൽ ഡയഫ്രം, സെർവൈക്കൽ റിങ്ങ്‌, ബീജങ്ങളെ നശിപ്പിക്കുന്ന ക്രീം/ ജെൽ, ഗർഭനിരോധന സ്‌പോഞ്ച്‌ എന്നിവയെല്ലാം താൽക്കാലിക ഗർഭനിരോധനമാർഗ്ഗമായി ഉപയോഗിക്കാം.

ശരിയായ രീതിയിൽ ഉപയോഗിച്ചാൽ ഒരു ശതമാനത്തിൽ താഴെ മാത്രം പരാജയസാധ്യത ഉള്ളതാണ്‌ ഹോർമോൺ അടങ്ങിയ ഗുളികകൾ. മറ്റ് ചില ഗുളികകളോടൊപ്പം കഴിക്കുമ്പോൾ ഇവയുടെ ഫലപ്രാപ്‌തി കുറയാം. മാത്രമല്ല, ചില ആരോഗ്യപ്രശ്‌നങ്ങളുള്ളവർക്ക്‌ കഴിക്കാൻ പാടില്ല തുടങ്ങിയ നിയന്ത്രണങ്ങളുമുണ്ട്. അതുകൊണ്ട്‌ തന്നെ ഡോക്ടറുടെ നിർദ്ദേശാനുസരണം മാത്രമേ ഇവ കഴിക്കാൻ പാടുള്ളൂ. ഗുളിക നിർത്തിക്കഴിഞ്ഞാൽ വൈകാതെ ഗർഭധാരണശേഷി തിരിച്ച്‌ കിട്ടും. 

തൊലിക്കടിയിൽ നിക്ഷേപിക്കുന്ന ഹോർമോൺ ഇംപ്ലാന്റ്‌, ഹോർമോൺ കുത്തിവെപ്പ്, ഗർഭപാത്രത്തിനകത്ത്‌ നിക്ഷേപിക്കുന്ന കോപ്പർ ടി പോലെയുള്ള ഗർഭാശയവലയം അല്ലെങ്കിൽ ലൂപ്പ് എന്നിവയാണ്‌ മറ്റ്‌ മാർഗങ്ങൾ. കോപ്പർ ടിയിലെ ചെമ്പ് ബീജങ്ങളെ നശിപ്പിക്കുന്നത് വഴി ഗർഭധാരണം തടയുന്നു. ഇത്തരം ലൂപ്പുകൾ 7 വർഷം വരെ തുടർച്ചയായി ഉപയോഗിക്കാൻ സാധിക്കാറുണ്ട്. എന്നാൽ സാധാരണയായി ഒരു കുട്ടി ജനിച്ചുകഴിഞ്ഞു മാത്രമേ ഇവ ഉപയോഗിക്കാറുളളൂ. അതിനാൽ ഉടനേ കുട്ടി വേണ്ട എന്നുള്ളവർക്ക് ഇത് ഏറെ ഉപയുക്തമാണ്. എന്നാൽ കോപ്പർ ടിയുടെ സ്ഥാനം കൃത്യമാണോ എന്നുറപ്പ് വരുത്തേണ്ടത് ഇതിന്റെ ഫലപ്രാപ്തിക്ക് അനിവാര്യമാണ്. 

ഇവിടെ T ആകൃതിയിലുള്ള ഒരുപകരണം ഗർഭപാത്രത്തിനുള്ളിൽ നിക്ഷേപിക്കുകയാണ് ചെയ്യുന്നത്. പിന്നീട് ഗർഭം ധരിക്കണമെന്ന ആവശ്യം വരുമ്പോൾ ഇത് എടുത്ത് മാറ്റുന്നത് കൊണ്ട് ഗർഭധാരണ ശേഷി തിരിച്ചുകിട്ടുന്നു. പലരും ഇവ 7 വർഷം വരെ തുടർച്ചയായി ഉപയോക്കാറുണ്ട്. അതിനാൽ കുട്ടി ഉടനേ വേണ്ട എന്നുള്ളവർക്ക് ഇത് ഫലപ്രദമാണ്. ഇതിലെ ചെമ്പ് ബീജങ്ങളെ നശിപ്പിക്കുക വഴി സിക്താണ്ഡം ഉണ്ടാകുന്നത് തടയുന്നു.

സുരക്ഷിതമല്ലാത്ത ലൈംഗികബന്ധം കഴിഞ്ഞ്‌ 72 മണിക്കൂറിനുള്ളിൽ കഴിക്കുന്ന ഗർഭനിരോധന ഗുളികകളും ലഭ്യമാണ്. പൊതുവെ എമർജ്ജൻസി പിൽ എന്ന പേരിലറിയപ്പെടുന്ന ഇവ ചില പാർശ്വഫലങ്ങൾ കണക്കിലെടുത്തു വല്ലപ്പോഴും മാത്രം അത്യാവശ്യഘട്ടങ്ങളിൽ ഉപയോഗിക്കാവുന്ന ഒന്നാണ്. സുരക്ഷിതമല്ലാത്ത ലൈംഗികബന്ധം നടന്ന്‌ അഞ്ച്‌ ദിവസത്തിനുള്ളിൽ കോപ്പർ ടി ഇടുന്നതും ഗർഭധാരണം തടയും. 

ഭാവിയിൽ ഇനി കുട്ടികൾ വേണ്ട എന്ന തീരുമാനമെടുത്തവർക്ക് സ്ഥിരമായ ഗർഭനിരോധനമാർഗ്ഗങ്ങൾ ഉപയോഗിക്കാം. ഇതിനായി സ്‌ത്രീകളിൽ അണ്‌ഢവാഹിനിക്കുഴലിൽ മാറ്റങ്ങൾ വരുത്തുന്ന ട്യൂബക്‌ടമി ശസ്ത്രക്രിയയും പുരുഷൻമാരിൽ ബീജം ശുക്ലവുമായി കലരുന്നത്‌ തടയുന്ന വാസക്‌ടമിയുമാണ്‌ നിലവിലുള്ളത്. വാസക്‌ടമി ഒരു തരത്തിലും ഉദ്ധാരണശേഷിയേയോ സ്കലനത്തെയോ ലൈംഗികശേഷിയെയോ ബാധിക്കില്ല. സിസേറിയൻ ശസ്ത്രക്രിയ ആണെങ്കിൽ കൂടെത്തന്നെ പ്രസവം നിർത്താം എന്ന കാരണത്താൽ ട്യൂബക്‌ടമി ചെയ്യാൻ സാധ്യതയുണ്ട്. ഇതൊഴിച്ചാൽ അത്യന്തം ലളിതമായി പുരുഷൻമാരിൽ ചെയ്യാവുന്ന വാസക്‌ടമി തന്നെയാണ്‌ സ്‌ഥിര ഗർഭനിരോധനത്തിന്‌ ഏറ്റവും എളുപ്പമാർഗ്ഗം എന്ന് പറയാം. ഇതിന്‌ ആശുപത്രിവാസം ആവശ്യമില്ല. രണ്ട്‌ രീതിയായാലും 'റീകനാലൈസേഷൻ' എന്ന വഴിയിലൂടെ ഒരുപരിധി വരെ ഗർഭധാരണശേഷി തിരിച്ച്‌ കിട്ടാൻ സാധ്യതയുണ്ടെങ്കിലും ഇത് എല്ലായ്പോഴും വിജയിക്കണമെന്നില്ല.

സുരക്ഷ ഏറ്റവും കുറഞ്ഞ ഗർഭനിരോധനമാർഗങ്ങളാണ്‌ 'സുരക്ഷിതകാലം നോക്കലും സ്‌ഖലനത്തിന്‌ തൊട്ട്‌ മുൻപ്‌ ലിംഗം പുറത്തെടുക്കലും.' രണ്ടിലും വലിയ പരാജയ സാധ്യതയുണ്ട്‌. വളരെ കൃത്യമായ ആർത്തവചക്രമുള്ളവർക്ക്‌ മാത്രമേ സുരക്ഷിതകാലം നോക്കുന്നത്‌ ഒരു പരിധി വരെയെങ്കിലും ഫലപ്രദമാകൂ. ആർത്തവചക്രത്തിന്റെ ഏകദേശം മധ്യത്തിൽ വരുന്ന അണ്ഡവിസർജനകാലം (Ovulation), തുടർന്നുള്ള സുരക്ഷിതകാലം എന്നിവ നിർണ്ണയിക്കുന്നതിൽ പലർക്കും തെറ്റ് പറ്റാൻ സാധ്യതയുണ്ട്. പുരുഷന്മാരിൽ സ്‌ഖലനത്തിന്‌ മുൻപ്‌ വരുന്ന ലൂബ്രിക്കന്റ് പോലെയുള്ള ദ്രാവകത്തിലും ബീജങ്ങൾ അടങ്ങിയിരിക്കാം എന്നിരിക്കേ ഇത്തരം മാർഗങ്ങൾ പരാജയപ്പെടാൻ സാധ്യത കൂടുതലാണ്. മാത്രമല്ല, ഇവയൊന്നും തന്നെ ലൈംഗിക ബന്ധത്തിലൂടെ പകരുന്ന രോഗാണുബാധകൾ തടയുന്നുമില്ല. അതുകൊണ്ട് തന്നെ ഇത്തരം രീതികൾ തിരഞ്ഞെടുക്കുന്നവർ മറ്റേതെങ്കിലും നിരോധന മാർഗങ്ങൾ കൂടി ഉപയോഗിക്കുന്നതാണ് സുരക്ഷിതം. ഏതൊരു രീതി ഉപയോഗിച്ചാലും 100% ഫലപ്രാപ്തി ഉറപ്പ് തരുന്നില്ല എന്നതും ശ്രദ്ധേയമാണ്. 


പപ്പായ പണ്ടുമുതലേ ഉപയോഗിച്ച് വരുന്ന ഒരു ഗർഭനിരോധന മാർഗ്ഗമാണ്. ഇത് പ്രൊജസ്‌ട്രോൺ ഹോർമോണിന്റെ പ്രവർത്തനത്തെ ഇല്ലാതാക്കുന്നു. ഇതിൽ അടങ്ങിയിട്ടുള്ള പ്രോസ്റ്റാഗ്ലാന്റിൻസ്, ഓക്‌സിടോസിൻ എന്നിവ ഗർഭപാത്രത്തെ വികസിക്കാൻ അനുവദിക്കില്ല. ഇതുകൊണ്ട് തന്നെയാണ് ഗർഭാവസ്ഥയിൽ ഒരിക്കലും പപ്പായ കഴിക്കരുതെന്ന് ഡോക്ടർമാർ നിർദ്ദേശിക്കുന്നത്.

കൈതച്ചക്കയും ഗർഭഛിദ്രത്തിന് കാരണമാകുന്ന ഒന്നാണ്. ഇതിലുള്ള പ്രോട്ട്യോലിറ്റിക് എൻസൈം അഥവാ ബ്രോമെലാനിൻ സെർവിക്‌സിനെ സോഫ്റ്റ് ആക്കുന്നു. ഇത് പ്രകൃതിദത്തമായ ഗർഭമലസലിലേക്ക് നയിക്കുന്നു.

കറുവപ്പട്ട പെട്ടെന്ന് തന്നെ ഗർഭപാത്രത്തെ ഉത്തേജിപ്പിക്കുകയും ഇത് വഴി പ്രസവം പെട്ടെന്ന് നടക്കാൻ കാരണമാകുകയും ചെയ്യുന്നു. കൂടുതൽ കഴിക്കുന്നത് ഗര്ഭമലസലിന് കാരണമാകുന്നു.

കൂടുതൽ അളവിൽ എള്ള്, ഗ്രീൻടീ എന്നിവ കഴിച്ചാൽ അത് ഗര്ഭച്ഛിദ്രത്തിലേക്ക് നയിക്കുന്നു. 


</doc>
<doc id="275296" url="https://ml.wikipedia.org/wiki?curid=275296" title="സോഫിയ അസ്സെഫ">
സോഫിയ അസ്സെഫ

3000 മീറ്റർ സ്റ്റീപ്പ്‌ൾചെയ്സ് എന്ന വിഭാഗത്തിൽ മികവു നേടിയ എത്യോപ്യ ജന്മദേശമായുള്ള ദീർഘദൂര ഓട്ടക്കാരിയാണ് സോഫിയ അസ്സെഫ "Sofia Assefa" (Amharic: ሶፍአ አሠፋ; ജനനം14 നവംബർ 1987 അഡിസ് അബെബ). 2012-ൽ ലണ്ടനിൽ നടന്ന ഒളിമ്പിക്സിൽ 3000 മീറ്റർ സ്റ്റീപ്പ്‌ൾചെയ്സ് വിഭാഗത്തിൽ വെങ്കലമെഡൽ നേടിയിട്ടുണ്ട്.


</doc>
<doc id="275303" url="https://ml.wikipedia.org/wiki?curid=275303" title="ലൂസിയാന അയ്‌മർ">
ലൂസിയാന അയ്‌മർ

അർജന്റീന ജന്മദേശമായുള്ള വനിതാ ഹോക്കിതാരമാണ് ലൂസിയാന അയ്‌മർ എന്ന ലൂസിയാന പൗള അയ്‌മർ ("Luciana Paula Aymar"). അന്താരാഷ്ട്ര ഹോക്കി ഫെഡറേഷൻ നൽകുന്ന FIH Player of the Year Award ഏറ്റവും കൂടുതൽ തവണ നേടിയ വ്യക്തി എന്ന നിലയിലും ഏറ്റവും മികച്ച വനിതാ ഹോക്കി കായികതാരം എന്ന നിലയിലും അറിയപ്പെടുന്നു.


</doc>
<doc id="275310" url="https://ml.wikipedia.org/wiki?curid=275310" title="സോജേണർ ട്രൂത്ത്">
സോജേണർ ട്രൂത്ത്

അടിമത്തത്തിനും ലിംഗ വിവേചനത്തിനും എതിരെ ശബ്ദമുയർത്തിയ ഒരു ആഫ്രിക്കൻ അമേരിക്കൻ വനിതയായിരുന്നു സോജേണർ ട്രൂത്ത്. ഇസബെല്ല ബോംഫ്രീ എന്നാണ് അവരുടെ യഥാർത്ഥ നാമം.ഒരു അടിമയായി ന്യൂയോർക്കിൽ ജനിച്ചു.1826ൽ അടിമത്തത്തിൽ നിന്ന് രക്ഷ നേടി. അഞ്ചുവയസ്സുള്ള മകനെ തിരിച്ചു കിട്ടാൻ വെള്ളക്കാരനായ ഉടമസ്ഥനോട് നിയമപോരാട്ടം നടത്തി വിജയിച്ചു. ഒരു ആഫ്രിക്കൻ അമേരിക്കൻ സ്ത്രീ നേടുന്ന ആദ്യത്തെ നിയമവിജയങ്ങളിൽ ഒന്നായിരുന്നു അത്.

1843ൽ തനിക്ക് ആത്മീയ ഉണർവ് ലഭിച്ചതായി അവർ അഭിപ്രായപ്പെട്ടു. സത്യ-യാത്രിക എന്നർത്ഥം വരുന്ന സോജേണർ ട്രൂത്ത് എന്ന പേരു സ്വീകരിച്ചു. സ്ത്രീകളുടെയും ആഫ്രിക്കൻ അമേരിക്കക്കാരുടെയും അവകാശങ്ങൾക്ക് വേണ്ടി ശബ്ദമുയർത്തി.


</doc>
<doc id="275311" url="https://ml.wikipedia.org/wiki?curid=275311" title="ആലീസ് ഗ്രീനെ">
ആലീസ് ഗ്രീനെ

യുണൈറ്റഡ് കിംഗ്ഡം ജന്മദേശമായുള്ള ഒരു വനിതാ ടെന്നിത് കായിയതാരമാണ് ആലീസ് ഗ്രീനെ "Alice Greene". 1908 -ൽ ലണ്ടനിൽ നടന്ന ഒളിമ്പിക്സിൽ ടെന്നിസ് വനിതാ വിഭാഗത്തിൽ വെള്ളിമെഡൽ നേടുകയുണ്ടായി.


</doc>
<doc id="275314" url="https://ml.wikipedia.org/wiki?curid=275314" title="ചന്ദ്രേഷ് കുമാരി">
ചന്ദ്രേഷ് കുമാരി

പതിനഞ്ചാം ലോക്സഭയിലെ അംഗമാണ് ചന്ദ്രേഷ് കുമാരി കടോച്. ഇന്ത്യൻ പാർലമെന്റിലെ അധോസഭയായ ലോക്സഭയിൽ രാജസ്ഥാനിലെ ജോധ്പൂർ ലോക്സഭാമണ്ഡലത്തെയാണ് പ്രതിനിധീകരിക്കുന്നത്. . 2012 ഒക്ടോബർ 28 നു കേന്ദ്ര സാംസ്കാർകവകുപ്പ് മന്ത്രിയായി ചുമതലയേറ്റു.


</doc>
<doc id="275333" url="https://ml.wikipedia.org/wiki?curid=275333" title="എം. കുഞ്ഞിരാമൻ നമ്പ്യാർ">
എം. കുഞ്ഞിരാമൻ നമ്പ്യാർ

കാസർഗോഡ് ജില്ലയിലെ ഒരു രാഷ്ട്രീയ നേതാവും വിദ്യാഭ്യാസ പ്രവർത്തകനും സഹകാരിയുമായിരുന്നു എം. കുഞ്ഞിരാമൻ നമ്പ്യാർ (12 മാർച്ച് 1924 - 14 ജൂൺ 2014). 1982 മുതൽ 1984 വരെ മൂന്നു വർഷത്തോളം ഉദുമ നിയോജക മണ്ഡലത്തിൽ നിന്നുള്ള എം.എൽ.എ ആയി പ്രവർത്തിച്ചു. 21 വർഷക്കാലം പനത്തടി പഞ്ചായത്ത് പ്രസിഡന്റ്, 30 വർഷം പനത്തടി സർവ്വീസ് സഹകരണ ബാങ്കിന്റെ പ്രസിഡന്റ് എന്നീ നിലകളിലും സേവനം അനുഷ്ഠിച്ചിട്ടുണ്ട്. 

മദ്രാസ് ലെജിസ്ലേറ്റീവ് കൗൺസിൽ അംഗമായിരുന്ന കോടോത്ത് കുഞ്ഞമ്പു നായരുടെയും മാവില മാണിക്യം അമ്മയുടെയും മകനായി 1924 മാർച്ച് 12-ന് കാസർഗോഡ് ജില്ലയിലെ ചെമ്മനാടായിരുന്നു ഇദ്ദേഹത്തിന്റെ ജനനം. നീലേശ്വരം രാജാസ് ഹൈസ്കൂളിൽ നിന്നും വിദ്യാഭ്യാസം നേടി.
സഹോദരനായ എം. കെ. നമ്പ്യാർ മദ്രാസ് അസംബ്ലി മണ്ഡലത്തിലേക്ക് മത്സരിച്ച സമയത്താണ് കുഞ്ഞിരാമൻ നമ്പ്യാർ സജീവ രാഷ്ട്രീയ പ്രവർത്തനത്തിലേക്ക് കടന്നുവന്നത്. മദ്രാസ് സംസ്ഥാനത്തിൽ അവിഭക്ത പനത്തടി പഞ്ചായത്തിന്റെ പട്ടേലർ ആയിട്ട് സേവനമനുഷ്ഠിച്ചു. 1982-ൽ ഉദുമ മണ്ഡലത്തിൽ നിന്നും ഇടതു പക്ഷത്തിന്റെ പിന്തുണയോടെയാടെ മത്സരിച്ച് ജയിച്ചാണ് എം.എൽ.എ ആയത്. കോൺഗ്രസുകാരാനായിരുന്നെങ്കിലും സ്വതന്ത്രനായി മത്സരിച്ച ഇദ്ദേഹത്തിന് ഇടതുപക്ഷം അവരുടെ സ്ഥാനാർഥിയെ പിൻവലിപ്പിച്ച് പിന്തുണ കൊടുക്കുകയാണുണ്ടായത്. ഘടകകക്ഷികൾക്ക് കോൺഗ്രസ് ആവശ്യത്തിലധികം സീറ്റ് നൽകുന്നുവെന്ന പരാതിയായിരുന്നു നേതൃത്വത്തോട് പിണങ്ങി സ്വതന്ത്രനായി മത്സരിക്കുവാൻ കുഞ്ഞിരാമൻ നമ്പ്യാരെ പ്രേരിപ്പിച്ചത്.

കെ.കരുണാകരന്റെ അഭ്യർത്ഥനയെ തുടർന്ന് മാതൃസംഘടനയായ കോൺഗ്രസ്സ് (ഐ)-യിലേക്ക് മടങ്ങിപ്പോകുന്നതിനായി 1984 ഡിസംബർ 8-ന് നിയമസഭാംഗത്വം രാജി വെച്ചു. തുടർന്ന് 1985-ൽ നടന്ന ഉപതെരഞ്ഞെടുപ്പിൽ കുഞ്ഞിരാമൻ ന‌മ്പ്യാർ കോൺഗ്രസ്സ് (ഐ) സ്ഥാനാർത്ഥിയായി ഇതേ മണ്ഡലത്തിൽ മത്സരിച്ചുവെങ്കിലും സി.പി.ഐ.(എം) സ്ഥാനാർത്ഥിയായിരുന്ന കെ. പുരുഷോത്തമനോട് 816 വോട്ടുകൾക്ക് ഇദ്ദേഹം പരാജയപ്പെട്ടു.

എ.ഐ.സി.സി. അംഗം, കർഷക കോൺഗ്രസ് സംസ്ഥാന പ്രസിഡന്റ് എന്നീ നിലകളിലും പ്രവർത്തിച്ചിട്ടുണ്ട്.


കാഞ്ഞങ്ങാട് ദുർഗാ ഹൈസ്കൂൾ, പടന്നക്കാട് നെഹ്രു കോളേജ് എന്നീ വിദ്യാഭ്യാസ സ്ഥാപനങ്ങളുടെ മാനേജരായി പ്രവർത്തിച്ചിരുന്നു.

ഹോസ്ദുർഗ് താലൂക്കിലെ ഒടയഞ്ചാലിൽ താമസിച്ചിരുന്ന ഇദ്ദേഹം 2014 ജനുവരി 14-ന് മംഗലാപുരത്തെ സ്വകാര്യ ആശുപത്രിയിൽ വെച്ച് അന്തരിച്ചു.

ഭാര്യ: കോടോത്ത് ശാന്തകുമാരി. മക്കൾ: ഡോ.ജയപ്രസാദ്​,​ പ്രമീള, ഡോ. പ്രവീണ. സഹോദരൻ എം.കെ.കെ. നമ്പ്യാർ മദ്രാസ് അസംബ്ലിയിലേക്ക് തിരഞ്ഞെടുക്കപ്പെട്ടിട്ടുണ്ട്.


</doc>
<doc id="275338" url="https://ml.wikipedia.org/wiki?curid=275338" title="മാധവി (മഹാഭാരതം)">
മാധവി (മഹാഭാരതം)

യയാതിയുടെ പുത്രി മാധവിയുടെ കഥ മഹാഭാരതത്തിലെ ഉദ്യോഗപർവ്വത്തിലാണ് (ശ്ലോകം 12, അധ്യായം 145) പ്രതിപാദിക്കപ്പെട്ടിട്ടുളളത്. അധികമൊന്നും അറിയപ്പെടാതിരുന്ന ഈ ഉപകഥ പൊതുജന ശ്രദ്ധ ആകർഷിച്ചതിനു കാരണം ഭീഷ്മ് സാഹ്നിയുടെ മാധവി എന്ന നാടകമാണ്.. മലയാളത്തിൽ ഒ.എൻ.വി കുറുപ്പിന്റെ സ്വയംവരം എന്ന കവിതയും മാധവിയുടെ ദുരവസ്ഥയെ ചിത്രീകരിക്കുന്നു 

ഋഷി വിശ്വാമിത്രന്റെ ശിഷ്യനായിരുന്നു ഗാലവൻ. ഗുരുകലാധ്യയനം കഴിഞ്ഞ് വിട പറയുമ്പോൾ ഗുരുദക്ഷിണ നല്കാൻ ഗാലവൻ തയ്യാറായി. ഒന്നും വേണ്ടെന്ന് വിശ്വാമിത്രൻ ആവർത്തിച്ചാവർത്തിച്ചു പറഞ്ഞെങ്കിലും ഗാലവൻ പിടിവാദം പിടിച്ചു. നീരസം പൂണ്ട വിശ്വാമിത്രൻ ഉത്തരവിട്ടു - ലക്ഷണമൊത്ത വെളുത്ത എണ്ണൂറു കുതിരകൾ , ഓരോന്നിന്റേയും ഒരു ചെവി മാത്രം കറുത്തിരിക്കണം. ദിക്ഭ്രാന്തനായ ഗാലവൻ, ചക്രവർത്തി യയാതിയെ സമീപിച്ചു. തന്റെ കൈവശം അത്തരം കുതിരകളില്ലെന്നും, എന്നാൽ തന്റെ പുത്രി മാധവിക്ക് ഗാലവന്റെ ആവശ്യം നിറവേറ്റിത്തരാനാകുമെന്നും പറഞ്ഞ് യയാതി മകളെ ഗാലവന് ദാനമായി നല്കി. അതി സുന്ദരിയായിരുന്ന മാധവിയെ അയോധ്യയിലെ രാജാവ് ഹരിയാസനന് ഒരു വർഷത്തേക്ക് വിവാഹം കഴിച്ചു കൊടുത്ത് ഗാലവൻ ഒരു ചെവി കറുത്ത ഇരുനൂറു വെളളക്കുതിരകളെ സമ്പാദിക്കുന്നു. രാജാവിന് മാധവിയിൽ വസുമൻ എന്ന പുത്രൻ ജനിക്കുന്നു. ഒരു വർഷത്തെ കാലാവധി കഴിഞ്ഞപ്പോൾ ഗാലവൻ മാധവിയെ ഇനിയുമൊരു വർഷത്തേക്ക് കാശിരാജാവ് ദിവോദാസനു കൈമാറുന്നു. ദിവോദാസനും ലക്ഷണമൊത്ത ഇരുനൂറു കുതിരകളെ പകരം നല്കുന്നു. മൂന്നാമത്തെ വർഷം ഉസിനാര ചക്രവത്തിയുടെ കൊട്ടാരത്തിലാണ് മാധവിക്ക് കഴിയേണ്ടി വന്നത്. മൂന്നു കൊല്ലങ്ങൾ കഴിഞ്ഞിട്ടും അറുനൂറു കുതിരകളെ മാത്രം സമ്പാദിക്കാനായ ഗാലവൻ നിരാശനായി വിശ്വാമിത്രനെ സമീപിക്കയും അറുനൂറു കുതിരകളോടൊപ്പം മാധവിയേയും ഋഷിക്കു കാഴ്ച വെക്കുകയും ചെയ്യുന്നു. മാധവിയിൽ ഋഷിക്കു പിറക്കുന്ന പുത്രനാണ് അഷ്ടകൻ. വിശ്വാമിത്രൻ ഗാലവനെ ഋണമുക്തനാക്കുന്നു. തന്റെ ആവശ്യം തീർന്നപ്പോൾ ഗാലവൻ മാധവിയെ തിരിച്ച് യയാതിയെ ഏല്പിക്കുന്നു. യയാതി മകളുടെ സ്വയം വരം ഏർപ്പാടു ചെയ്യാൻ ഒരുങ്ങിയെങ്കിലും, അവൾ വനവാസമാണ് കാംക്ഷിച്ചത്. ആജീവനാന്തം താൻ നേടിയെടുത്ത പുണ്യം പിതാവിനു ചാർത്തിക്കൊടുക്കാൻ മാധവി തയ്യാറായാതായും കഥയിൽ പറയുന്നു.

ചൂഷണത്തിനു വിധേയമാകുന്ന സ്ത്രീവർഗ്ഗത്തിന്റെ പ്രതീകമായാണ് മാധവി പൊതുവേ ചർച്ച ചെയ്യപ്പെട്ടിട്ടുളളത്. 


</doc>
<doc id="275347" url="https://ml.wikipedia.org/wiki?curid=275347" title="യെല്ലോ ടെയിൽ ഫുസിലീർ">
യെല്ലോ ടെയിൽ ഫുസിലീർ

ക്യസെയോനിഡ കുടുംബത്തിൽ പെട്ട ഒരു കടൽമത്സ്യമാണ് യെല്ലോ ടെയിൽ ഫുസിലീർ. 40 സെന്റിമീറ്റർ വരെ ഇവ നീളം വെക്കുന്നു . ഉത്പ്ലവജീവിക്കൾ ആണ് ഇവയുടെ പ്രധാന ഭക്ഷണം. 


</doc>
<doc id="275351" url="https://ml.wikipedia.org/wiki?curid=275351" title="ടി.എച്ച്. കുഞ്ഞിരാമൻ നമ്പ്യാർ">
ടി.എച്ച്. കുഞ്ഞിരാമൻ നമ്പ്യാർ

കുഞ്ഞിരാമൻ നമ്പ്യാർ.ടി.എച്ച് (1922 ജൂൺ18 - 2004 ഡിസംബർ31) കോഴിക്കോട് ജില്ലയിൽ വടകരയ്ക്കടുത്ത് മേമുണ്ട സ്വദേശി.വടക്കൻപാട്ടുകളുടെ സമ്പാദകനും പ്രചാരകനും. മതിലേരിക്കന്നി, കുഞ്ഞുത്താലു, പൂമാതെ പൊന്നമ്മ എന്നീ വടക്കൻപാട്ടുകൾ സമ്പാദിച്ചു പ്രസിദ്ധീകരിച്ചു. മാപ്പിളരാമായണത്തിന്റെയും സമ്പാദകൻ. വടക്കൻ പാട്ടുകൾ കഥാപ്രസംഗ രൂപത്തിൽ നൂറു കണക്കിന് വേദികളിൽ അവതരിപ്പിച്ചു. കുഞ്ഞിരാമൻ നമ്പ്യാരുടെ ജീവിതത്തെ ആസ്പദമാക്കി പ്രമോദ് കുറ്റിയിൽ ഒരു ഡോക്യുമെൻററി നിർമിച്ചിട്ടുണ്ട്.


</doc>
<doc id="275356" url="https://ml.wikipedia.org/wiki?curid=275356" title="റാസ് അൽ ഖൈമ">
റാസ് അൽ ഖൈമ

ഐക്യ അറബ് എമിറേറ്റുകളിലെ ഏഴ് എമിറേറ്റുകളിൾ ഒന്നാണ് റാസ് അൽ ഖൈമ (അറബി ഭാഷയിൽ: رأس الخيمة Rā's al Ḫaima). ചരിത്രപരമായി ജുൽഫർ എന്നറിയപ്പെടുന്നു.

അതിന്റെ പേര് അർത്ഥമാക്കുന്നത് "headland of the small huts" എന്നാണ്. അതായത് തീരപ്രദേശത്ത് നിലനിന്നിരുന്ന തദ്ദേശീയ കെട്ടിടങ്ങൾ കാരണമാകാം. ഒമാനിലെ മുസാണ്ടത്തിന്റെ അതിർത്തിയിലൂം യു.എ.ഇയുടെ വടക്കൻ ഭാഗത്തുമാണ് എമിറേറ്റ് സ്ഥിതി ചെയ്യുന്നത്. ഇത് 2,486 ചതുരശ്ര കിലോമീറ്ററാണ് വ്യാപിച്ചുകിടക്കുന്നത്. റാസ് അൽ ഖൈമ എന്നും അറിയപ്പെടുന്ന തലസ്ഥാന നഗരത്തിൽ ഭൂരിഭാഗം ജനങ്ങളും വസിക്കുന്നു.

2005 ലെ സെൻസസ് പ്രകാരം 210,063 ജനസംഖ്യയുണ്ടായിരുന്നു. അതിൽ 41.82 ശതമാനം അഥവാ 87,848 പേർ ഇമിറാട്ടി പൗരന്മാരാണ്.ഏറ്റവും പുതിയ കണക്ക് പ്രകാരം മൊത്തം ജനസംഖ്യ 250,000 നും 300,000 നും ഇടയിലാണ്. 2010 ൽ ജനസംഖ്യയിൽ 97,529 പേർ തദ്ദേശവാസികളാണ്.

http://www.sheikhdrsultan.ae/portal/ar/page-not-found.aspx


</doc>
<doc id="275375" url="https://ml.wikipedia.org/wiki?curid=275375" title="ചാമുണ്ഡി">
ചാമുണ്ഡി

ആദിപരാശക്തിയുടെ രൗദ്രഭാവം. ചണ്ഡൻ, മുണ്ഡൻ എന്നീ അസുരൻമാരെ നിഗ്രഹിക്കാൻ ദുർഗ്ഗയുടെ പുരികക്കൊടിയിൽ നിന്നും അവതരിച്ച കാളികയാണ് "ചാമുണ്ഡാദേവി അഥവാ ചാമുണ്ഡി". ഇതേ മഹാകാളി രക്തബീജനെ വധിക്കയാൽ "രക്തചാമുണ്ഡി" എന്നും അറിയപ്പെടുന്നു. മറ്റൊരു സാഹചര്യത്തിലും മഹാമായ ചാമുണ്ഡിയായി അവതരിച്ചിട്ടുണ്ട്. അത് രുരു എന്ന അസുരനെ നിഗ്രഹിക്കാൻ വേണ്ടി ആയിരുന്നു. ചർമ്മവും, മുണ്ഡവും(തല) ത്രിശൂലം കൊണ്ട് വേർപെടുത്തിയ ഭഗവതി രുരുവിനെ നിഗ്രഹിച്ചു. രുരുവിന്റെ ചർമ്മവും, മുണ്ഡവും എടുത്ത ഭദ്രകാളിയെ ചാമുണ്ഡി എന്നറിയപ്പെട്ടു. തിരുമന്ധാംകുന്നിലെയും കൊടുങ്ങല്ലൂരിലെയും കാളീ പ്രതിഷ്ഠ "രുരുജിത്" വിധാനത്തിലുള്ളതാണ്. ഭഗവതിയുടെ ഏഴു ഭാവങ്ങളായ സപ്‌തമാതാക്കളിൽ പ്രധാനി ചാമുണ്ഡ തന്നെ. കൊടുങ്ങല്ലൂർ ഭഗവതി ക്ഷേത്രത്തിലെ തവിട്ടുമുത്തി ചാമുണ്ഡിയാണ്. ചാമുണ്ഡാദേവി എല്ലായിടത്തും നിറഞ്ഞു നിൽക്കുന്നവളാണെന്നും എല്ലാം അറിയുന്നവളാണെന്നും മഹാദേവീഭാഗവതത്തിൽ കാണാം. ദേവീമാഹാത്മ്യത്തിലും ചാമുണ്ഡിയുടെ മാഹാത്മ്യം വർണ്ണിച്ചിട്ടുണ്ട്. 

തിരുവനന്തപുരത്തെ പ്രസിദ്ധമായ കരിക്കകം ശ്രീ ചാമുണ്ഡി ക്ഷേത്രത്തിൽ രക്തചാമുണ്ഡി, ബാലചാമുണ്ഡി, ചാമുണ്ഡാദേവി എന്നീ മൂന്ന് ഭാവങ്ങളിൽ പരാശക്തി ആരാധിക്കപ്പെടുന്നു. കർണാടകയിലെ മൈസൂർ ചാമുണ്ഡേശ്വരീ ക്ഷേത്രവും ഭഗവതിക്ക് സമർപ്പിക്കപ്പെത്തതാണ്. 

കണ്ണൂരിലെ "കൈതചാമുണ്ഡിതെയ്യം" ഭഗവതിക്ക് കെട്ടിയാടുന്നതാണ്. അസുരന്മാരെ കാളി നിഗ്രഹിക്കുന്നു എന്ന സങ്കൽപ്പത്തിലാണ് ക്ഷേത്രത്തിൽ നിന്നിറങ്ങിയ തെയ്യം കൈതക്കാടുകൾ വെട്ടിയെടുക്കുന്നത്. കൈതവെട്ടുന്നത് കൊണ്ടാണ് ഈ തെയ്യത്തെ കൈതച്ചാമുണ്ടിയെന്ന് വിളിക്കുന്നത്. ഇരിട്ടി തില്ലങ്കേരി പാടിക്കച്ചാൽ ഈയങ്കോട് വയൽത്തിറ മഹോത്സവത്തിന് കൈതച്ചാമുണ്ടി തെയ്യം കെട്ടിയാടുന്നുണ്ട്. കാളിയുടെ പ്രതിപുരുഷനായ തെയ്യം ഉറഞ്ഞുതുള്ളിക്കൊണ്ട് കൈതവെട്ടാൻ പോകും. തുടർന്ന് പള്ളിവാളേന്തി ദുഷ്ടനിഗ്രഹത്തിന് ശേഷം കലിയടങ്ങാതെ ഗ്രാമത്തിലൂടെ ഓടും. ഇങ്ങനെ ഓടുന്ന തെയ്യത്തെ വിളക്കുവെച്ച് ഗ്രാമവാസികൾ വണങ്ങും. ഓട്ടം ചെന്നുനിൽക്കുന്നത് കാവിലാണ്. അവിടെവച്ച് പൂവൻകോഴിയെ മലർ കൂട്ടി കള്ളിന്റെ അകമ്പടിയോടെ സേവിക്കുന്നത്തോടെ തെയ്യം അബോധാവസ്ഥയിൽ മറിഞ്ഞ് വീഴും. കള്ളും മത്സ്യമാംസാദികളും കഴിക്കാതെ കെട്ടുന്ന തെയ്യവുമുണ്ട്. കൈതചാമുണ്ടി ശിവന്റെയും ശക്തിയുടെയും ചൈതന്യം കൂടി ചേർന്നതാണ്. അത് കൗള മാർഗ്ഗത്തിലെ പഞ്ചമകാരങ്ങളിൽ പെടുന്ന മദ്യമത്സ്യമാംസാദി ആസ്വദിക്കുന്ന ശാക്തേയ ഭഗവതിയാണ്. 
കോഴിക്കോട് ജില്ലയിലെ അത്തോളിയിൽ കുടക്കല്ല് എന്ന സ്ഥലത്ത് സ്ഥിതിചെയ്യുന്ന ശ്രീ രാമത്ത് രക്തചാമുണ്ഡേശ്വരി ക്ഷേത്രം സത്യം ചൊല്ലിക്കൽ കർമ്മത്തിനും ദുരിത പരിഹാര കർമ്മത്തിനും പ്രസിദ്ധമാണ്.

വടവൂർ ദേവി ക്ഷേത്രം

ഒരു യോഗിയാണ് ദേവിയെ ഇവിടെ പ്രതിഷ്ഠിച്ചത്. അദ്ദേഹത്തെ സ്ഥലവാസികൾ 'അപ്പൂപ്പൻ' എന്നാണ് വിളിക്കുന്നത്. 

വടവൂർ ലൈയിൻ, ആനയറ, തിരുവനന്തപുരം, കേരളം

 2. http://www.janmabhumidaily.com/news45878

</doc>
<doc id="275377" url="https://ml.wikipedia.org/wiki?curid=275377" title="കെ. പ്രകാശം">
കെ. പ്രകാശം

ഒരു മലയാള സാഹിത്യകാരനും അദ്ധ്യാപകനുമായിരുന്നു വിദ്വാൻ കെ. പ്രകാശം (22 ജൂൺ 1909 - 30 ഓഗസ്‌റ്റ്‌ 1976). വ്യാസമഹാഭാരതത്തിന്റെ ഗദ്യവിവർത്തകൻ എന്ന നിലയിൽ പ്രശസ്തനാണ്.
1909 ജൂൺ 22ന്‌ തൃശ്ശൂർ ജില്ലയിൽ കൂനത്ത്‌ പാലാഴിയിൽ ജനിച്ചു. അച്‌ഛൻ കുട്ടാപ്പു, അമ്മ കുഞ്ഞിപ്പാറുവമ്മ. ഹൈസ്‌കൂൾ വിദ്യാഭ്യാസത്തിനു ശേഷം . 1935-ൽ മദ്രാസ് സർവകലാശാലയിൽനിന്ന് മലയാളം വിദ്വാൻ പരീക്ഷ പാസ്സായി. പതിനൊന്നു കവിതാസമാഹാരങ്ങൾ അദ്ദേഹം പ്രസിദ്ധീകരിച്ചു. 

1976 ഓഗസ്‌റ്റ്‌ 30ന്‌ വിദ്വാൻ കെ.പ്രകാശം ചരമമടഞ്ഞു. 

മകൾ സത്യഭാമയുടെ അപകടമരണമേല്പിച്ച ദുഃഖത്തിൽ നിന്നുള്ള മുക്തിക്കായാണ് പ്രകാശം ഭാരതവിവർത്തനത്തിലേക്കു തിരിഞ്ഞത്.
400 പേജു വീതമുള്ള നാല്‌പത്‌ വോള്യങ്ങളിൽ, മൊത്തം പതിനാറായിരം പുറങ്ങളിൽ ഒരു ബൃഹത്‌ഗ്രന്ഥം തയ്യാറാക്കാനായിരുന്നു അദ്ദേഹത്തിന്റെ പരിശ്രമം . പരിഭാഷയ്ക്കു മൂന്നു വർഷവും പ്രസിദ്ധീകരണത്തിനു നാലുവർഷവുമെടുത്തു. 1965 ആരംഭിച്ച പരിഭാഷ 1968 ൽ പൂർത്തിയായി. ഒന്നാം വാല്യം 1968 സപ്തംബർ 23 ന് കോഴിക്കോട്ടുവെച്ചും നാല്പതാം വാല്യം 1973 ഏപ്രിലിൽ ഡൽഹിയിൽ വെച്ചും പ്രകാശനം ചെയ്തു. 

സുഹൃത്തുക്കളുടെ സാമ്പത്തിക സഹായത്തോടെ ഒരു പ്രസിദ്ധീകരണ സമിതിയുണ്ടാക്കി, നാല്പതു വാല്യമായി പ്രസിദ്ധീകരിക്കാനാണ് അദ്ദേഹം ആദ്യം ശ്രമിച്ചത്. ഒന്നാം വാല്യം പെരിങ്ങോട്ടുകരയിലെ ഒരു പ്രസിൽ അച്ചടിച്ചു. പിന്നീട് മഹാഭാരതം അച്ചടിക്കാനായി മാത്രം ഒരു പ്രസ് വാങ്ങി. ഭാരതസർക്കാരിന്റെയും ഗുരുവായൂർ ദേവസ്വത്തിന്റെയും കേരള സാഹിത്യ അക്കാദമിയുടെയും സഹായത്തോടെയായിരുന്നു ബാക്കി ഭാഗത്തിന്റെ അച്ചടി. 


</doc>
<doc id="275379" url="https://ml.wikipedia.org/wiki?curid=275379" title="അനൈഹിലേഷൻ ഓഫ് കാസ്റ്റ്">
അനൈഹിലേഷൻ ഓഫ് കാസ്റ്റ്

തനിക്ക് നടത്താൻ സാധിക്കാതെ പോയ ഒരു പ്രസംഗം അംബേദ്കർ 1936-ൽ അനൈഹിലേഷൻ ഓഫ് കാസ്റ്റ് എന്ന പേരിൽ സ്വന്തം നിലയിൽ അച്ചടിച്ച് പ്രസിദ്ധീകരിക്കുകയുണ്ടായി. 1936-ൽ ഡോ. ബി.ആർ. അംബേദ്കറെ ജാത്-പാത്-തോടക് മണ്ടൽ (ജാതി ഇല്ലാതാക്കാനുള്ള കൂട്ടായ്മ) എന്ന ഹിന്ദു നവോത്ഥാന സംഘടന ലാഹോറിലേയ്ക്ക് വാർഷിക സമ്മേളനത്തിൽ പ്രസംഗത്തിനായി ക്ഷണിക്കുകയുണ്ടായി. അംബേദ്കറിന്റെ പ്രസംഗം ലഭിച്ചപ്പോൾ സംഘാടകർക്ക് ഇത് "അസഹനീയമായി" തോന്നുകയും അവർ ക്ഷണം പിൻവലിക്കുകയും ചെയ്തു. ഇതെത്തുടർന്ന് അംബേദ്കർ ഈ ലേഖന‌‌ത്തിന്റെ 1,500 പ്രതികൾ സ്വന്തം നിലയിൽ അച്ചടിച്ച് പ്രസിദ്ധീകരിച്ചു. ഉടൻ തന്നെ ഇത് പല ഭാഷകളിലേയ്ക്ക് തർജ്ജമ ചെയ്യപ്പെടുകയും ചെയ്തു. ദളിത് ജനവിഭാഗങ്ങൾക്കിടയിൽ ഈ ഗ്രന്ഥത്തിന് വലിയ ആരാധകവൃന്ദമുണ്ടെങ്കിലും ഉന്നതജാതിക്കാർക്കിടയിൽ (അവരെ ഉദ്ദേശിച്ചായിരുന്നു ഇത് രചിക്കപ്പെട്ടത് എങ്കിൽ പോലും) ഇതിന് അധികം പ്രചാരം ലഭിക്കുകയുണ്ടായില്ല.

ഈ പ്രസംഗത്തെപ്പറ്റി ഹരിജൻ എന്ന തന്റെ പ്രസിദ്ധീകരണത്തിൽ മഹാത്മാ ഗാന്ധി വിമർശനം നടത്തുകയുണ്ടായി. അതിനുള്ള മറുപടിയും ഈ ഗ്രന്ഥത്തിൽ ഉൾപ്പെടുത്തിയിട്ടുണ്ട്. ഗാന്ധിജി വർണ്ണാശ്രമത്തിനനുകൂലമായ നിലപാടെടുത്തത് ഈ ഗ്രന്ഥത്തിൽ വിമർശനവിധേയമാക്കുന്നുണ്ട്. ഗാന്ധി മുന്നോട്ടു വയ്ക്കുന്ന വർണ്ണം സ്വാമി ദയാനന്ദ സരസ്വതിയുടെ വിശ്വാസപ്രകാരമുള്ളതല്ലെന്നും പാരമ്പര്യ തൊഴിലുകളിൽ മനുഷ്യരെ കെട്ടിയിടുന്ന ജാതിസംവിധാനം തന്നെയാണതെന്നുമാണ് അംബേദ്കർ വാദിച്ചത്.



</doc>
<doc id="275385" url="https://ml.wikipedia.org/wiki?curid=275385" title="മിതാലി വരദ്കർ">
മിതാലി വരദ്കർ

ഒരു മറാത്തി നടിയാണ് മിതാലി വരദ്കർ അഥവാ മിതാലി ജഗ്തപ് വരദ്കർ. മികച്ച നടിക്കുള്ള ദേശീയപുരസ്കാരം ലഭിച്ചിട്ടുണ്ട്. ഒരു നാടകാഭിനേത്രി കൂടിയാണ്.
ബാംബൂ ബാന്ദ് ബാജ(2010) എന്ന സിനിമയിലെ അമ്മയുടെ അഭിനയത്തിന് വരദ്കറിന് മികച്ച നടിക്കുള്ള 58-ആമത് ദേശീയപുരസ്കാരം ലഭിച്ചു.


</doc>
<doc id="275388" url="https://ml.wikipedia.org/wiki?curid=275388" title="സെബാസ്റ്റ്യൻ ബീനീക്">
സെബാസ്റ്റ്യൻ ബീനീക്

ഒരു ജർമൻ ചിത്രകാരനാണ് സെബാസ്റ്റ്യൻ ബീനീക്, സംവിധായകൻ, ഫോട്ടോഗ്രാഫർ എന്നീ നിലകളിലും പ്രവർത്തിച്ചിട്ടുണ്ട്. 1975 ഏപ്രിൽ 24 ൽ പോളണ്ടിലെ ചഴാര്നോവസിയിൽ ജനിച്ചു.
സെബാസ്റ്റ്യൻ ബീനീക് പതിമൂന്ന് വയസ്സു വരെ പോളണ്ടിൽ ജീവിച്ചു. അതിനുശഷം അദ്ദേഹവും കുടുംബവും ജർമ്മനിയിലേക്ക് കുടിയേറി . കുട്ടിക്കാലത്ത് തന്നെ അദ്ദേഹം ചിത്രകലയിൽ താല്പര്യം പ്രകടിപ്പിച്ചിരുന്നു. ഇരുപതു വയസ്സിനുള്ളിൽ തന്നെ അദ്ദേഹം നിരവധി ചിത്രപ്രദർശനങ്ങൾ നടത്തി. 1996 ൽ ആർട്ട്‌ യൂണിവേഴ്സിറ്റി ഓഫ്‌ ബ്രൌന്ചെവിക്കിൽ നിന്നും ബിരുദവും ,1998 ൽ ആർട്ട്‌ യൂണിവേഴ്സിറ്റി ഓഫ്‌ ബെർലിനിൽ നിന്നും ബിരുദാനന്തരബിരുദവും നേടി. 2003 ൽ അദ്ദേഹം ചലച്ചിത്ര സംവിധാനകലയിൽ ജർമൻ ഫിലിം ആൻഡ്‌ ടെലിവിഷൻ സ്കൂളിൽ നിന്നും ബിരുദം നേടി . 2011 ൽ അദ്ദേഹത്തിന്റെ ആദ്യ രചന ആയ "റിയൽ ഫേക്ക്" പ്രസിദ്ധീകരിച്ചു.


</doc>
<doc id="275395" url="https://ml.wikipedia.org/wiki?curid=275395" title="പൂക്കുട്ടിച്ചാത്തൻ">
പൂക്കുട്ടിച്ചാത്തൻ

108 ശാസ്തപ്പൻമാരിൽ ഒരു ശാസ്തപ്പൻ.. വടക്കൻ കേരളത്തിൽ കെട്ടിവരുന്ന ഒരു തിറക്കോലമാണ് പൂക്കുട്ടിച്ചാത്തൻ. കാളക്കണ്ണെന്നു പേരുള്ള മുഖത്തെഴുത്താണ് ഈ തിറയ്ക്കുപയോഗിക്കുന്നത്.


</doc>
<doc id="275396" url="https://ml.wikipedia.org/wiki?curid=275396" title="ഘോഷ">
ഘോഷ

പ്രാചീന ഇന്ത്യയിലെ ഒരു തത്ത്വചിന്തകയായിരുന്നു ഘോഷ (). ദീർഘതമസ്സിന്റെ കൊച്ചുമകളും കക്ഷിവതന്റെ ഭാര്യയുമായിരുന്നു ഘോഷ. ഇവർ രണ്ടും "അശ്വിനീ കുമാരന്മാരെ" പ്രകീർത്തിച്ച് ശ്ലോകങ്ങൾ രചിച്ചിട്ടുണ്ട്.

ഋഗ്വേദത്തിലെ പത്താം മണ്ഡലത്തിലെ 39-ഉം 40-ഉം സൂക്തങ്ങൾ ഘോഷയാണ് രചിച്ചതെന്ന് കരുതപ്പെടുന്നു. ഇതിൽ ആദ്യ സൂക്തം അശ്വിനീദേവന്മാരെ പ്രകീർത്തിക്കുന്നതാണ്. രണ്ടാമത്തെ സൂക്തത്തിൽ വിവാഹത്തെപ്പറ്റിയുള്ള സ്വകാര്യ ആഗ്രഹങ്ങളാണ് പ്രതിപാദിക്കുന്നത്. 

ഈ സൂക്തമനുസരിച്ച് ഘോഷ കുഷ്ടരോഗബാധിതയായിരുന്നുവത്രേ. ഇതുമൂലമുള്ള വൈരൂപ്യവും ഘോഷയെ ബാധിച്ചിരുന്നു. പ്രായമായതോടെ അശ്വിനീകുമാരന്മാർ ഈ അസുഖം ഭേദപ്പെടുത്തുകയും ഘോഷയ്ക്ക് ആരോഗ്യവും യൗവനവും സൗന്ദര്യവും ന‌ൽകുകയുണ്ടായി. ഇതെത്തുടർന്ന് ഘോഷയ്ക്ക് വിവാഹം കഴിക്കുവാൻ സാധിച്ചു.


</doc>
<doc id="275404" url="https://ml.wikipedia.org/wiki?curid=275404" title="ഗാർഗി വാചകന്വി">
ഗാർഗി വാചകന്വി

പ്രാചീന ഇന്ത്യയിലെ ഒരു തത്ത്വചിന്തകയായിരുന്നു ഗാർഗി വാചകന്വി. വൈദിക സാഹിത്യത്തിലെ പ്രധാന തത്ത്വചിന്തകരിലൊരാളായി ഗാർഗി ബഹുമാനിക്കപ്പെടുന്നു. ബൃഹദാരണ്യകോപനിഷത്തിലെ ആറാമതും എട്ടാമതും ബ്രാഹ്മണങ്ങളിൽ ഗാർഗിയെപ്പറ്റി പരാമർശമുണ്ട്. വൈദേഹ രാജ്യത്തിലെ ജനകരാജാവ് നടത്തിയ "ബ്രഹ്മയജ്ഞം" എന്ന തത്ത്വചിന്താസമ്മേളനത്തിൽ ഗാർഗി യാജ്ഞവൽക്യമുനിയെ "ആത്മാവിനെ" സംബന്ധിച്ച കുഴക്കുന്ന ചോദ്യങ്ങളുമായി വെല്ലുവിളിച്ചത് പരാമർശിക്കുന്നു.

ഗാർഗ്ഗമുനിയുടെ കുലത്തിൽ പിറന്നതിനാലാണ് ഗാർഗിക്ക് ഈ പേരുലഭിച്ചത്. വാചകന്വു എന്ന തന്റെ പിതാവിന്റെ പേരിൽ നിന്നാണ് ഗാർഗിയുടെ പേരിന്റെ രണ്ടാം ഭാഗം നിഷ്പന്നമായിരിക്കുന്നത്.

അസ്തിത്ത്വത്തെ ചോദ്യം ചെയ്യുന്ന ധാരാളം സൂക്തങ്ങൾ ഗാർഗി രചിച്ചിട്ടുണ്ട്. ഗാർഗിയും യാജ്ഞവൽക്യനും തമ്മിലുള്ള സംവാദമായാണ് യോഗയെ സംബന്ധിച്ച കൃതിയായ യോഗ യാജ്ഞവൽക്യ തയ്യാറാക്കിയിട്ടുള്ളത്. മിഥിലയിലെ ജനകരാജാവിന്റെ സദസ്സിലെ നവരത്നങ്ങളിൽ ഒരാളായിരുന്നു ഗാർഗി. ഗാർഗി സംഹിത എന്ന കൃതിയുടെ കർത്താവും ഗാർഗിയാണെന്ന് കരുതപ്പെടുന്നു.
"അരുന്ധതീ അനസൂയ ച
സാവിത്രീ ജാനകി സതി
ദ്രൗപദീ കണ്ണകീ ഗാർഗി 
മീരാ ദുർഗ്ഗാവതീ തഥാ" - സംഘ കാര്യകർത്താക്കൾ ദിനവും ചൊല്ലുന്ന ഏകാത്മ സ്തോത്രത്തിലെ വരികൾ ആണിത്.ഏകാത്മ സ്തോത്രത്തിലെ ഓരോ വരികളിലും വലിപ്പമുള്ള കഥകളുണ്ട്. ഇതിൽ പരാമർശിച്ചിട്ടുള്ള ഗാർഗിയെ വായിച്ചറിഞ്ഞു. 

ഗാർഗി വാചകന്വി 
ഏഴാം നൂറ്റാണ്ടിൽ (BCE ) , ഋഷി വാചാക്നുവിന് ജനിച്ചു. ഭഗവാൻ ശ്രീ കൃഷ്ണന് "കൃഷ്ണൻ" എന്ന് പേര് നിർദ്ദേശിച്ച ഭരദ്വാജ മഹർഷിയുടെയും, പൗരാണിക കാലഘട്ടത്തിൽ പേര് കേട്ട ഗാർഗ് മഹർഷിയുടെയും തലമുറയിൽ പിറന്നത് കൊണ്ടാവണം വളരെ ചെറിയ പ്രായത്തിൽ ഗാർഗ്ഗി വേദങ്ങളും, പുരാണങ്ങളും വായിച്ചു തുടങ്ങി. ബ്രഹ്മ യാഗങ്ങളിൽ പങ്കെടുത്ത്, തന്റെ തത്ത്വചിന്തകളെ മറ്റുള്ളവരിലേക്ക് എത്തിച്ച്, വാക്ചാതുര്യം കൊണ്ട് എതിരാളിയെ തോൽപ്പിച്ച ഗാർഗ്ഗി "ബ്രഹ്മവാദിനി" ആയി അറിയപ്പെട്ടു. ബൃഹദാരണ്യകോപനിഷത്തിലെ ആറാമതും എട്ടാമതും ബ്രാഹ്മണങ്ങളിൽ ഗാർഗിയെപ്പറ്റി പരാമർശമുണ്ട്. മിഥിലയിലെ ജനകരാജാവിന്റെ സദസ്സിലെ നവരത്നങ്ങളിൽ ഒരാളായിരുന്നു ഗാർഗി.

ഒരിക്കൽ വൈദേഹ രാജ്യത്തെ ജനക രാജാവ് രാജസൂയ യജ്ഞം നടത്താൻ തീരുമാനിച്ചു. രാജ്യത്തെ പേര് കേട്ട ഋഷിമാരെയും, രാജാക്കന്മാരെയും, തത്ത്വചിന്തകന്മാരെയും അദ്ദേഹം ക്ഷണിച്ചു. യജ്ഞത്തിൽ വിജയിക്കുന്ന പണ്ഡിതന് ആയിരം പശുക്കളെ സമ്മാനമായി നല്കും. വെറും പശുക്കളല്ല, വലിപ്പം കൂടിയ, കൊമ്പുകൾ പത്തു സ്വർണ്ണ നാണയങ്ങൾ കൊണ്ട് അലങ്കരിച്ച ആയിരം പശുക്കളെയാണ് സമ്മാനമായി നൽകാൻ തീരുമാനിച്ചത്. 

"ഞാനാണ് കഴുവുള്ളവൻ" എന്ന് വിശ്വസിച്ചിരുന്ന യാജ്ഞവൽക്യൻ, തന്റെ ശിഷ്യനോട് പശുക്കളെ തന്റെ ഇടത്തിലേക്ക് കൊണ്ടുപോകാൻ ആജ്ഞാപിച്ചു. അദ്ദേഹത്തെ എതിർത്ത് അഞ്ചു പേർ മത്സരിക്കാൻ തയ്യാറായെങ്കിലും അവരെല്ലാം ദയനീയമായി പരാജയപ്പെട്ടു. അവസാനത്തെ ഊഴം ഗാർഗിയുടെതായിരുന്നു.

"ബ്രഹ്മം" ആയിരുന്നു വിഷയം 

ഗാർഗി - യാജ്ഞവൽക്യാ, ഏതൊന്നാണോ ഈ ജലത്തിനെല്ലാം ഓതപ്രോതമായിരിക്കുന്നത്? ഈ ജലം ഏതിലാണ് ഓതപ്രോതമായിരിക്കുന്നത്? (ഓതപ്രോതം എന്ന് വെച്ചാൽ ഊടും പാവും അഥവാ ഉൾക്കൊണ്ടിരിക്കുന്നത് എന്ന് അർത്ഥം)
യാജ്ഞവല്ക്യൻ- ഗാർഗീ, വായുവിൽ 

ഗാർഗി- വായു ഏതിലാണ് ഓതപ്രോതം?
യാജ്ഞവല്ക്യൻ - ഗാർഗീ, അന്തരീക്ഷത്തിലാണ് 

ഗാർഗി - അന്തരീക്ഷ ലോകങ്ങൾ ഏതിലാണ് ഓതപ്രോതം?
യാജ്ഞവല്ക്യൻ - ഗന്ധർവ ലോകങ്ങളിൽ ആണ് ഗാർഗീ

ഗാർഗി - ഗന്ധർവ ലോകങ്ങളിൽ എവിടെയാണ് ഓതപ്രോതം?
യാജ്ഞവല്ക്യൻ - ഗാർഗീ, ആദിത്യ ലോകങ്ങളിൽ 

ഗാർഗി - ആദിത്യ ലോകങ്ങളിൽ എവിടെയാണ് ഓതപ്രോതം?
യാജ്ഞവല്ക്യൻ -ഗാർഗീ, ചന്ദ്ര ലോകങ്ങളിൽ 

ഗാർഗി - ചന്ദ്ര ലോകങ്ങളിൽ എവിടെയാണ് ഓതപ്രോതം?
യാജ്ഞവല്ക്യൻ - ദേവലോകങ്ങളിൽ ആണ് ഗാർഗീ 

ഗാർഗി - ദേവലോകങ്ങളിൽ എവിടെയാണ് ഓതപ്രോതം 
യാജ്ഞവല്ക്യൻ - ഇന്ദ്രലോകങ്ങളിൽ ആണ് ഗാർഗീ 

ഗാർഗി - ഇന്ദ്രലോകങ്ങളിൽ എവിടെയാണ് ഓതപ്രോതം 
യാജ്ഞവല്ക്യൻ - പ്രജാപതി ലോകങ്ങളിലാണ് ഗാർഗീ

ഗാർഗി - പ്രജാപതി ലോകം ഏതിലാണ് ഓതപ്രോതമായിരിക്കുന്നത് ?
യാജ്ഞവല്ക്യൻ - ബ്രഹ്മലോകത്തിലാണ് ഗാർഗീ

ഗാർഗി - ബ്രഹ്മലോകങ്ങൾ ഏതിലാണ് ഓതപ്രോതമായിരിക്കുന്നത് ?
യാജ്ഞവല്ക്യൻ - ഗാർഗീ, അതി പ്രശ്നം പാടില്ല. നിന്റെ തല താഴാതെ ഇരിക്കട്ടെ. അതിര് കടന്ന ചോദ്യങ്ങൾ ഈവയെ സംബന്ധിച്ച് വർജ്യമാണോ, ആ ദേവകളെപ്പറ്റി നീ അതിര് കടന്നു ചോദിച്ചു കഴിഞ്ഞു. അതിനാൽ ഗാർഗീ, നീ കൂടുതൽ ചോദ്യങ്ങൾ ചോദിക്കരുത്. 

അപ്പോൾ വാചകൻവിയായ ഗാർഗി വിരമിച്ചു. 

ഒരുപക്ഷേ, "നീ കൂടുതൽ ചോദ്യം ചോദിക്കരുത്" എന്ന യാജ്ഞവല്ക്യന്റെ അഭിപ്രായം മാനിച്ചു കൊണ്ടാവണം ഗാർഗ്ഗി പിന്മാറിയത്.

ശേഷം ജനക മഹാരാജാവുമായുള്ള സംസാരത്തിൽ യാജ്ഞവല്ക്യന് പശുക്കളെ നല്കാൻ തീരുമാനിച്ചു. 
"ഉപദേശം പൂർത്തിയാക്കാതെ സമ്മാനം വാങ്ങരുതെന്ന് അച്ഛൻ തന്നെ പഠിപ്പിച്ചിട്ടുണ്ടെന്ന്"- പറഞ്ഞു അദ്ദേഹം സമ്മാനമൊന്നും സ്വീകരിച്ചില്ല. 

കൂർത്ത അമ്പുകളെ പോലെയാണ് ഗാർഗിയുടെ ചോദ്യങ്ങൾ പാഞ്ഞത്. നൂറു കണക്കിന് പണ്ഡിതന്മാർക്കിടയിൽ നിന്നാണ് ഗാർഗി അത് സാധിച്ചെടുത്തത്. തന്റെ അറിവിൽ പൂർണ്ണമായും വിശ്വസിച്ച യാജ്ഞവല്ക്യനോട് "തെറ്റി" എന്ന് പറഞ്ഞു കൊടുത്തതായിരുന്നു ആ ചോദ്യങ്ങൾ. 
ഒരിക്കൽ വിവേകാന്ദനോട് ശിഷ്യൻ ചോദിച്ചു - "സ്വാമിജി, സ്ത്രീ വർഗ്ഗം സാക്ഷാൽ മായയുടെ മൂർത്തി. പുരുഷന്റെ അധഃപതനത്തിനായിട്ടാണ് ഇവരുടെ സൃഷ്ടി. സ്ത്രീജാതി അവരുടെ മായകൊണ്ട് പുരുഷന്റെ ജ്ഞാന വൈരാഗ്യങ്ങളെ മറച്ചു കളയുന്നു. അത് കൊണ്ടാവണം ശാസ്ത്രകാരന്മാർ ഇവർക്കൊരുകാലവും ജ്ഞാന ഭക്തികൾ ഉണ്ടാകില്ലെന്ന് പറയുന്നത്?"

സ്വാമിജി പറഞ്ഞു - "സ്ത്രീകൾ ജ്ഞാന ഭക്തികൾക്ക് അധികാരിണികൾ അല്ലെന്നു ഏത് ശാസ്ത്രത്തിലാണുള്ളത് ? ഭാരതത്തിന്റെ അധഃപതനകാലത്തു പുരോഹിത വർഗ്ഗം, ബ്രാഹ്മണേതര ജാതികളെ, വേദ അധ്യയനത്തിന് അധികാരികളല്ലെന്ന് വിധിച്ച കാലം മുതൽ അവർ സ്ത്രീകളുടെ അവകാശവും നിഷേധിച്ചു കളഞ്ഞു. എന്നാൽ വൈദിക യുഗത്തിൽ ഉപനിഷത്തുകളുടെ കാലത്ത്, ഗാർഗി, മൈത്രേയി തുടങ്ങിയ പ്രാതസ്മരണീയകളായ മഹതികൾ ബ്രഹ്മവിചാരം മൂലം ഋഷി പദവി പ്രാപിച്ചിട്ടുള്ളതായി കാണാം. വേദജ്ഞൻമാരായ ഒരായിരം ബ്രാഹ്മണർ കൂടിയ സദസ്സിൽ ഗാർഗി സധൈര്യം യാജ്ഞവല്ക്യനെ ബ്രഹ്മവിചാരത്തിന് വെല്ലുവിളിച്ചു. ഇങ്ങനെ മാതൃകമഹതികളായ അവർക്കൊക്കെ അദ്ധ്യാത്മ ജ്ഞാനത്തിന് അധികാരമുണ്ടായിരുന്ന സ്ഥിതിക്ക്, ഇന്നുള്ള സ്ത്രീകൾക്കും ആ അധികാരം എന്ത് കൊണ്ടായിക്കൂടാ? ഒരിക്കൽ സംഭവിച്ചത് തീർച്ചയായും വീണ്ടും സംഭവിക്കാം. ചരിത്രം താനേ ആവർത്തിക്കുന്നു. സ്ത്രീകളെ പൂജിച്ചതു കൊണ്ടാണ് എല്ലാ ജനതകളും ഉയർന്ന് വന്നിട്ടുള്ളത്. സ്ത്രീകളെ പൂജിക്കാതെ ദേശവും, ജനതയും ഒരിക്കലും ഉന്നതി പ്രാപിച്ചിട്ടില്ല, ഇനിയൊരു കാലത്തും പ്രാപിക്കുകയുമില്ല. നിങ്ങളുടെ നാട് ഇതിൻവിധം നശിക്കാനുള്ള പ്രധാനകാരണം , ശക്തി മൂർത്തികളായ ഇവരെയെല്ലാം വേണ്ടത് പോലെ മാനിക്കാതിരുന്നതാണ്. 
മനു പറയുന്നു,
"യത്ര നാര്യസ്തു പൂജ്യന്തേ രമന്തേ തത്ര ദേവതാ 
യത്രൈതാസ്തു ന പൂജ്യന്തേ സർവാസ്ത്രഫലാ ക്രിയാ"
(നാരികളെ ആധരിക്കുന്നിടത് ദേവന്മാർ ശ്രമിക്കുന്നു. അവരെ പൂജിക്കാത്തിടത്തെ സകല ക്രിയകളും പാഴായി പോകുന്നു ) എവിടെ സ്ത്രീകളെ ആദരിക്കുന്നില്ലയോ, സ്ത്രീകൾ വ്യാകുലതയോടെ വാഴുന്നുവോ, ആ കുടുംബത്തിലും, ആ ദേശത്തിലും ഉയർച്ചയെപ്പറ്റി ആശിക്കാനില്ല. അതിനാൽ ആദ്യം അവരെ ഉയർത്തണം, അവർക്കു വേണ്ടി മാതൃകാപരമായാ മഠം സ്ഥാപിക്കണം " - (സ്വാമിശിഷ്യസംവാദം, പേജ് 206 ) 

മാതൃകയാക്കാൻ കഴിയാൻ കഴിയുന്ന ഒട്ടേറെ സ്ത്രീകൾ ഭാരത ചരിത്രത്തിന്റെ ഏടുകളിൽ മറഞ്ഞു കിടപ്പുണ്ട്. 

ഗാർഗി അങ്ങനെ ഒരേടാണ്.
തോറ്റ് മാറാൻ തയ്യാറല്ല എന്ന് ഉറക്കെ പറയുന്ന
"ഞാൻ" എന്ന് വിശ്വസിച്ചവന്റെ നേരെ മൂർച്ചയുള്ള ചോദ്യങ്ങൾ എയ്ത,
ചിന്തകളിലും, വാക്കുകളിലും അഗ്നി പടർത്തിയ ഗാർഗി നമുക്ക് എന്നും ഊർജ്ജമാണ്.



</doc>
<doc id="275407" url="https://ml.wikipedia.org/wiki?curid=275407" title="മൈത്രേയി">
മൈത്രേയി

പ്രാചീന ഭാരതത്തിലെ ഒരു വൈദിക തത്ത്വചിന്തകയാണ് മൈത്രേയി. യാജ്ഞവൽക്യൻ എന്ന പ്രശസ്ത മുനിയുടെ രണ്ടാമത്തെ ഭാര്യയായിരുന്നു മൈത്രേയി.

വേദങ്ങളിൽ ആഴത്തിലുള്ള ജ്ഞാനമുണ്ടായിരുന്ന മൈത്രേയിയെ "ബ്രഹ്മവാദിനി" എന്ന് അക്കാലത്ത് വിളിക്കപ്പെട്ടിരുന്നു. ഋഗ്വേദത്തിലെ പത്ത് സൂക്തങ്ങൾ മൈത്രേയി രചിച്ചതാണെന്ന് കരുതപ്പെടുന്നു.

പാരമ്പര്യ വിശ്വാസമനുസരിച്ച് മൈത്രേയിക്ക് യാജ്ഞവൽക്യനെ വിവാഹം കഴിക്കണം എന്ന് താല്പര്യമുണ്ടായിരുന്നില്ല. മൈത്രേയിയുടെ ആഗ്രഹം അദ്ദേഹത്തോടൊപ്പം ശിഷ്യയും ആത്മീയ സുഹൃത്തുമായി കഴിയാനായിരുന്നു. യാജ്ഞവൽക്യന്റെ ആദ്യ ഭാര്യയെ സമീപിച്ച് മൈത്രേയി ഇതിനുള്ള അനുവാദം വാങ്ങുകയും ഒരുമിച്ച് താമസമാരംഭിക്കുകയുമായിരുന്നു.



</doc>
<doc id="275411" url="https://ml.wikipedia.org/wiki?curid=275411" title="ബാഹിനാബായി">
ബാഹിനാബായി

ബാഹിനാബായി (എ.ഡി. 1628–1700) ബാഹിന, ബാഹിനി എന്നീ പേരുകളിലും അറിയപ്പെട്ടിരുന്ന വർക്കാരി പ്രസ്ഥാനത്തിൽ പെട്ട ഒരു സന്യാസിനിയായിരുന്നു. മഹാരാഷ്ട്രയിലായിരുന്നു ബാഹിനാബായി ജീവിച്ചിരുന്നത്. വർക്കാരി പ്രസ്ഥാനത്തിൽ പെട്ട കവിയും സന്യാസിയുമായ തൂക്കാറാമിന്റെ ശിഷ്യയാണ് ബാഹിനാബായി എന്ന് കരുതപ്പെടുന്നു. ഭാര്യ മരിച്ചുപോയ ഒരാളെ ചെറു പ്രായത്തിൽ തന്നെ വിവാഹം കഴിച്ച ബാഹിനാബായി കുട്ടിക്കാലം മഹാരാഷ്ട്രയിലെ പലഭാഗങ്ങളിലായി കുടുംബത്തോടൊപ്പം യാത്ര ചെയ്താണ് കഴിച്ചുകൂട്ടിയത്. "ആത്മമണിവേദന" എന്ന ആത്മകഥയിൽ ഒരു പശുക്കിടാവുമായി തനിക്കുണ്ടായ ആത്മീയാനുഭവങ്ങളും വർക്കാരികളുടെ മൂർത്തിയായ വിഥോബയെയും തൂക്കാറാമിനെയും ദർശനങ്ങളിൽ കണ്ടതും ബാഹിനാബായി വിവരിക്കുന്നുണ്ട്. തന്റെ ഭർത്താവ് തന്നെ വാക്കുകൊണ്ടും പ്രവൃത്തികൊണ്ടും ഉപദ്രവിച്ചിരുന്നതായി ബാഹിനാബായി വെളിപ്പെടുത്തുന്നു. ഭർത്താവ് ബാഹിനാബായിയുടെ ആത്മീയചോദനകളെ വെറുത്തിരുന്നുവെങ്കിലും ഒടുവിൽ "ഭക്തിമാർഗ്ഗം" സ്വീകരിക്കാൻ അനുവദിക്കുകയായിരുന്നു. മറ്റുള്ള മിക്ക സന്യാസിനിമാരിൽ നിന്ന് വ്യത്യസ്തയായി ബാഹിനാബായി ജീവിതകാലം മുഴുവൻ വിവാഹിതയായിത്തന്നെ തുടർന്നു.

മറാത്തി ഭാഷയിലുള്ള ബാഹിനാബായിയുടെ അഭംഗ കൃതികൾ തന്റെ കുഴപ്പം നിറഞ്ഞ വിവാഹജീവിതവും സ്ത്രീയായി ജനിച്ചതിലുള്ള നിരാശയും വ്യക്തമാക്കുന്നു. തന്റെ ആരാധനാമൂർത്തിയോടുള്ള ഭക്തിയും ഭർത്താവിനോടുള്ള ചുമതലകളും ബാഹിനാബായിയെ എപ്പോഴും കുഴക്കിയിരുന്നു. ഇവ രണ്ടും തമ്മിലുള്ള ഒത്തുതീർപ്പുകൾ കൃതികളിൽ കാണാവുന്നതാണ്.



</doc>
<doc id="275414" url="https://ml.wikipedia.org/wiki?curid=275414" title="അമ്മ ശ്രീ കാരുണ്യമയി">
അമ്മ ശ്രീ കാരുണ്യമയി

ഒരു ഹിന്ദു ആത്മീയ നേതാവാണ് അമ്മ ശ്രീ കാരുണ്യമയി (ജനനം: 1958). ഭഗവതി ശ്രീ ശ്രീ വിജയേശ്വരി ദേവി എന്നും കാരുണ്യമയി അറിയപ്പെടുന്നു. 1980-ൽ ശ്രീ മാതൃ ദേവി വിശ്വ ശാന്തി ആശ്രമം ആന്ധ്രാപ്രദേശിൽ സ്ഥാപിച്ചു. ധ്യാനം പരിശീലിപ്പിച്ചുകൊണ്ട് കാരുണ്യമയി യാത്രകൾ നടത്താറുണ്ട്. ഒരു ആശുപത്രിയും അനാധാലയവും പ്രത്യേക ആവശ്യങ്ങളുള്ള കുട്ടികൾക്കായുള്ള ഒരു വിദ്യാലയവും കാരുണ്യമയിയുടെ ആശ്രമം നടത്തിവരുന്നുണ്ട്.

1958-ൽ ദക്ഷിണേന്ത്യയിലാണ് കാരുണ്യമയി ജനിച്ചത്. കാരുണ്യമയിയുടെ മാതാവ് ശ്രീ ഭഗവാൻ രമണ മഹർഷിയുടെ ഭക്തയായിരുന്നു. ഒരിക്കൽ ലോകത്തെ സുഖപ്പെടുത്താൻ വേണ്ടി ഒരു മാതാവ് (തായ്) നിനക്ക് ജനിക്കുമെന്ന് രമണമഹർഷി ഇവരോട് പ്രവചിച്ചിരുന്നുവത്രേ.

അമേരിക്ക, ജർമനി, ബ്രിട്ടൻ എന്നീ രാജ്യങ്ങളിൽ കാരുണ്യമയി ധനസമാഹരണത്തിനായി യാത്രകൾ നടത്തിയിട്ടുണ്ട്.



</doc>
<doc id="275417" url="https://ml.wikipedia.org/wiki?curid=275417" title="മാഡലിൻ മുറേ ഒ'ഹൈർ">
മാഡലിൻ മുറേ ഒ'ഹൈർ

മാഡലിൻ മുറേ ഒ'ഹൈർ (1919 ഏപ്രിൽ 13 – 1995 സെപ്റ്റംബർ 29) അമേരിക്കയിലെ ഒരു നിരീശ്വരവാദ പ്രവർത്തകയും അമേരിക്കൻ എഥീസ്റ്റ്സിന്റെ സ്ഥാപകയും 1963 മുതൽ 1986 വരെ അതിന്റെ പ്രസിഡന്റുമായിരുന്നു. "അമേരിക്കൻ എഥീസ്റ്റ് മാഗസിന്റെ" ആദ്യ പതിപ്പുകൾ പുറത്തിറക്കിയത് മാഡലിനാണ്. 1963-ൽ അമേരിക്കയിലെ പൊതു വിദ്യാലയങ്ങളിൽ ഔദ്യോഗികമായി ബൈബിൾ വായന നിർത്തലാക്കുന്നതിനിടയാക്കിയ സുപ്രീം കോടതി വിധിയുണ്ടായ "മുറേ വേഴ്സസ് കർലെറ്റ്" എന്ന കേസ് മാഡലിൻ പ്രശസ്തയാകുന്നതിന് കാരണമായിട്ടുണ്ട്. ഇതെത്തുടർന്ന് 1964-ൽ "ലൈഫ്" മാഗസിൻ മാഡലിനെ "അമേരിക്കയിലെ ഏറ്റവും വെറുക്കപ്പെടുന്ന സ്ത്രീയായി" വിശേഷിപ്പിക്കുകയുണ്ടായി.

1995-ൽ അമേരിക്കൻ എഥീസ്റ്റ്സിന്റെ മുൻ ഓഫീസ് മാനേജർ ഡേവിഡ് റോലാന്റ് വാട്ടേഴ്സ് എന്നയാൾ മാഡലിനെയും മകൻ ജോൺ മുറേയെയും കൊച്ചുമകൻ റോബിൻ മുറേ ഒ'ഹൈറിനെയും തട്ടിക്കൊണ്ടുപോയി കൊലചെയ്ത് ശവശരീരങ്ങൾ വികൃതമാക്കുകയുണ്ടായി.



</doc>
<doc id="275419" url="https://ml.wikipedia.org/wiki?curid=275419" title="പ്രീ-കൺസെപ്ഷൻ ആൻഡ് പ്രീ-നേറ്റൽ ഡയഗ്നോസ്റ്റിക് ടെക്നിക്സ് ആക്റ്റ് 1994">
പ്രീ-കൺസെപ്ഷൻ ആൻഡ് പ്രീ-നേറ്റൽ ഡയഗ്നോസ്റ്റിക് ടെക്നിക്സ് ആക്റ്റ് 1994

പെൺ ഭ്രൂണഹത്യതടയാനും ഇന്ത്യയിലെ കുറഞ്ഞുകൊണ്ടിരിക്കുന്ന ലിംഗാനുപാതം സംരക്ഷിക്കാനും നടപ്പിലാക്കിയ നിയമമാണ് പ്രീ-കൺസെപ്ഷൻ ആൻഡ് പ്രീ-നേറ്റൽ ഡയഗ്നോസ്റ്റിക് ടെക്നിക്സ് (പി.എൻ.ഡി.ടി.) ആക്റ്റ്, 1994 അല്ലെങ്കിൽ ഭ്രൂണ പരിശോധനാ നിരോധന നിയമം. ഇന്ത്യൻ പാർലമെന്റ് പാസാക്കിയ ഈ നിയമം ജനനത്തിനു മുൻപ് നടത്തുന്ന ലിംഗനിർണ്ണയം നിരോധിക്കുന്നു.

പ്രീ-നേറ്റൽ ഡയഗ്നോസ്റ്റിക് ടെക്നിക്സ് (റെഗുലേഷൻ ആൻഡ് പ്രിവെൻഷൻ ഓഫ് മിസ്‌യൂസ്) ആക്റ്റ്, 1994 എന്നായിരുന്നു ഈ നിയമത്തിന്റെ ആദ്യ രൂപത്തിന്റെ പേര്. 2003-ലെ ഭേദഗതിക്കുശേഷമാണ് ഇപ്പോഴുള്ള പേരുലഭിച്ചത്.

1990-കളുടെ ആദ്യ സമയത്ത് ഇന്ത്യയിൽ അൾട്രാസൗണ്ട് ഉപകരണങ്ങളുടെ ഉപയോഗം വ്യാപകമായപ്പോഴാണ് ഈ പ്രശ്നത്തിന്റെ ആരംഭം. ഇതിനു മുൻപ് കുടുംബങ്ങൾ ആൺകുട്ടി ഉണ്ടാകുന്നതുവരെ പ്രസവം തുടരുക എന്ന രീതിയായിരുന്നു ഉപയോഗിച്ചിരുന്നതെങ്കിൽ അൾട്രാസൗണ്ട് ഉപകരണങ്ങൾ വ്യാപകമായതോടെ പെൺ ഭ്രൂണങ്ങളെ ഇല്ലാതെയാക്കുന്ന രീതിയ്ക്ക് പ്രചാരം ലഭിച്ചു. ഇന്ത്യയിൽ ഡോക്ടർമാർ തന്നെ നടത്തുന്ന [[sex selective abortion|[[പെൺ ഭ്രൂണഹത്യ]] ഇന്ന് 1,000 കോടി രൂപ മൂല്യമുള്ള ഒരു വ്യവസായമാണ്. സ്ത്രീകൾക്കെതിരായ വേർതിരിവും [[Son preference|ആൺ കുട്ടികളോടുള്ള താല്പര്യവും]] ഈ വ്യവസായത്തിന് ഊർജ്ജം പകരുന്നു. പത്തുവർഷം കൂടുമ്പോൾ നടക്കുന്ന സെൻസസിൽ 6 വയസ്സിൽ താഴെയുള്ള കുട്ടികളുടെ [[sex ratio|ലിംഗാനുപാതം]] 1981-ൽ 100 പെൺകുട്ടികൾക്ക് 104 ആൺകുട്ടികളെന്നായിരുന്നുവെങ്കിൽ 1991-ൽ ഇത് 105.8 ആൺകുട്ടികൾ എന്ന നിലയിലേയ്ക്കും 2001-ൽ 107.8 ആൺകുട്ടികൾ എന്ന നിലയിലേയ്ക്കും 2011-ൽ 109.4 എന്ന നിലയിലേയ്ക്കുമെത്തി. [[Punjab (India)|പഞ്ചാബ്]], [[Haryana|ഹരിയാന]] എന്നീ സംസ്ഥാനങ്ങളിൽ ഈ അനുപാതം ഇതിലും മോശമാണ് (2001-ലെ സെൻസസ് അനുസരിച്ച് യഥാക്രമം 126.1, 122.0).

ജനനത്തിനു മുൻപായി ലിംഗനിർണ്ണയം നടത്തുന്നതും ഇതിനു സഹായിക്കുന്നതും ഈ നിയമമനുസരിച്ച് [[Offence (law)|കുറ്റകരമാണ്]]. രജിസ്റ്റർ ചെയ്യാത്തയിടങ്ങളിൽ ലിംഗനിർണ്ണയം നടത്തുന്നതും നിയമത്തിൽ നിർണ്ണയിച്ചിട്ടില്ലാത്ത ഘട്ടങ്ങളിൽ ലിംഗനിർണ്ണയം നടത്തുന്നതും ഇതിനായി അൾട്രാസൗണ്ട് യന്ത്രങ്ങളോ മറ്റ് സംവിധാനങ്ങളോ വിൽക്കുകയോ, വിതരണം നടത്തുകയോ, വാടകയ്ക്ക് കൊടുക്കുകയോ ചെയ്യുന്നതും കുറ്റകരമാണ്. നിയമത്തിലെ പ്രധാന വ്യവസ്ഥകൾ.


ജനിതക കൺസിലിംഗ് സെന്റർ , ജനിതക ക്ലിനിൿ ,ജനിതക ലബോറട്ടറികൾ മുതലായ സ്ഥാപനങ്ങൾക്ക് ഈ നിയമം നിയന്ത്രണങ്ങൾ വെയ്ക്കുന്നുണ്ട്. ഭ്രൂണ പരിശോധന നിരോധന നിയമപ്രകാരം ഈ നിയമത്തിനു കീഴിൽ രജിസ്ടർ ചെയ്ത മേൽപറഞ്ഞ കണക്കെ ഉള്ള സ്ഥാപനങ്ങൾക്കു മാത്രമേ ഭ്രൂണ പരിശോധന നടത്തുവാനുള്ള അധികാരം ഉള്ളു . ഏതൊരു ഗൈനക്കോളജിസ്റ്റോ ശിശുരോഗ വിദഗ്ദ്ധരോ മെഡിക്കൽ പ്രാക്റ്റിഷ്നരൊ നേരിട്ടോ മറ്റേതെങ്കിലും ആളുകൾ മുഖാന്തരമോ ഈ നിയമത്തിനു കീഴിൽ രജിസ്റ്റർ ചെയ്യാത്ത സ്ഥാപനങ്ങളിൽ ഭ്രൂണ പരിശോധനയോ ഗർഭസ്ഥ ശിശുവിന്റെ പരിശോധനയോ നടത്താൻ പാടുള്ളതല്ല.

ജനിതക കൗൺസിലിംഗ് ചെയ്യുന്ന എല്ലാ കേന്ദ്രങ്ങളും, ജനിതക ലബോറട്ടറികളും, പരിശോധന നടത്തുന്ന മറ്റ് ലബോറട്ടറികളും, ജനിതക ക്ലിനിക്കുകളും, അൾട്രാസൗണ്ട് ക്ലിനിക്കുകളും നിർബന്ധിതമായി രജിസ്റ്റർ ചെയ്യണമെന്ന് ഈ നിയമം അനുശാസിക്കുന്നു.

പ്രീ-നേറ്റൽ ഡയഗ്നോസ്റ്റിക് ടെക്നിക്സ് (റെഗുലേഷൻ ആൻഡ് പ്രിവെൻഷൻ ഓഫ് മിസ്‌യൂസ്) ആക്റ്റ്, 1994 (പി.എൻ.ഡി.റ്റി.) 2003-ൽ ഭേദഗതി ചെയ്ത് പ്രീ-കൺസെപ്ഷൻ ആൻഡ് പ്രീ-നേറ്റൽ ഡയഗ്നോസ്റ്റിക് ടെക്നിക്സ് (പ്രൊഹിബിഷൻ ഓഫ് സെക്സ് സെലക്ഷൻ) ആക്റ്റ് (പി.സി.പി.എൻ.ഡി.ടി ആക്റ്റ്) എന്ന് ഭേദഗതി ചെയ്തു. ലിംഗനിർണ്ണയത്തിനുപയോഗിക്കുന്ന മാർഗ്ഗങ്ങൾക്കുമേലുള്ള നിയന്ത്രണം മെച്ചപ്പെടുത്തുക എന്നതായിരുന്നു ഉദ്ദേശം. 

[[Rescind or amend something previously adopted|നിയമഭേദഗതിയുടെ]] പ്രധാന വ്യവസ്ഥകൾ ഇവയാണ്



[[വർഗ്ഗം:ഇന്ത്യയിലെ നിയമങ്ങൾ]]
[[വർഗ്ഗം:സ്ത്രീകളെ സംബന്ധിച്ച വിഷയങ്ങൾ]]

</doc>
<doc id="275423" url="https://ml.wikipedia.org/wiki?curid=275423" title="എലിസബത്ത് ഫ്രീമാൻ">
എലിസബത്ത് ഫ്രീമാൻ

അടിമത്തവ്യവസ്ഥിതിയെ കോടതിയിൽ ചോദ്യം ചെയ്ത് വിജയിച്ച ആദ്യത്തെ ആഫ്രോ-അമേരിക്കൻ വനിതകളിൽ ഒരാളായിരുന്നു എലിസബത്ത് ഫ്രീമാൻ. അടിമയായാണ് അവർ ജനിച്ചത്. ആദ്യനാമം ബെറ്റ് എന്നായിരുന്നു, മം ബെറ്റ് എന്ന് സംബോധന ചെയ്യപ്പെട്ടു. സ്വതന്ത്രയായപ്പോൾ എലിസബത്ത് ഫ്രീമാൻ എന്ന പേരു സ്വീകരിച്ചു.


</doc>
<doc id="275432" url="https://ml.wikipedia.org/wiki?curid=275432" title="അലൻ ഒക്ടേവിയൻ ഹ്യൂം">
അലൻ ഒക്ടേവിയൻ ഹ്യൂം

സ്കോട്ട്ലൻഡുകാരനായ ബ്രിട്ടീഷ് ഉദ്യോഗസ്ഥനും 'ഇന്ത്യയിലെ പക്ഷി നിരീക്ഷണത്തിന്റെ പിതാവ് ' (Father of Indian ornithology)എന്നറിയപ്പെട്ടയാളുമായിരുന്നു അലൻ ഒക്ടേവിയൻ ഹ്യൂം. ഇദ്ദേഹം മുൻകയ്യെടുത്താണു് ഇന്ത്യൻ നാഷണൽ കോൺഗ്രസ് സ്ഥാപിച്ചതു്. ഏ.ഓ. ഹ്യൂമായിരുന്നു കോൺഗ്രസിന്റെ ആദ്യ സെക്രട്ടറി.




</doc>
<doc id="275434" url="https://ml.wikipedia.org/wiki?curid=275434" title="ഉള്ളൂർ എം. പരമേശ്വരൻ">
ഉള്ളൂർ എം. പരമേശ്വരൻ

കേന്ദ്രസാഹിത്യ അക്കാദമിയുടെ പരിഭാഷാ പുരസ്‌കാരം ലഭിച്ചിട്ടുള്ള മലയാളം വിവർത്തകനാണ് ഡോ. ഉള്ളൂർ എം. പരമേശ്വരൻ. തമിഴ് കാവ്യമായ തിരുവാചകം മലയാളത്തിലേക്ക് തർജ്ജമ ചെയ്തതിനാണ് പുരസ്‌കാരം. 
ഉള്ളൂർ എസ്. പരമേശ്വരയ്യരുടെ പൗത്രനാണ്. കാലിക്കറ്റ് സർവകലാശാല ലൈബ്രറി സയൻസ് വിഭാഗം മേധാവി സ്ഥാനത്തുനിന്ന് 2004ലാണ് വിരമിച്ചു.


</doc>
<doc id="275438" url="https://ml.wikipedia.org/wiki?curid=275438" title="കിത്തൂർ റാണി ചെന്നമ്മ">
കിത്തൂർ റാണി ചെന്നമ്മ

കിത്തൂരിലെ (ഇപ്പോൾ കർണാടക)റാണിയായിരുന്നു കിത്തൂർ റാണി ചെന്നമ്മ. ഇംഗ്ലീഷ് ഈസ്റ്റ് ഇന്ത്യാ കമ്പനിക്കെതിരെ കലാപം നയിച്ചു.1829ൽ ചെന്നമ്മയെ അറസ്റ്റ് ചെയ്ത് തടവിലാക്കി. കമ്പനിക്കെതിരേ സായുധ കലാപം നയിച്ചതിന്റെ പേരിലാണ് ഇവർ പ്രധാനമായും അറിയപ്പെടുന്നത്. ഈ സായുധ കലാപത്തിനു ശേഷം ചെന്നമ്മ ഇന്ത്യൻ സ്വാതന്ത്ര്യസമരത്തിന്റെ പ്രതീകമായി അറിയപ്പെടുന്നു. 21 ഫെബ്രുവരി 1829 ന് തന്റെ അമ്പതാമത്തെ വയസ്സിൽ തടവറയിൽ വച്ച് ചെന്നമ്മ അന്തരിച്ചു.

ബ്രിട്ടീഷ് ഇന്ത്യയിലുള്ള കർണ്ണാടകയിലെ ബെൽഗാം താലൂക്കിലാണ് ചെന്നമ്മ ജനിച്ചത്. 1778 ഒക്ടോബർ 23 നായിരുന്നു ജനനം. കുതിര സവാരിയിലും, ആയോധനകലകളിലും വളരെ ചെറുപ്പത്തിൽ തന്നെ ചെന്നമ്മക്ക് പരിശീലനം ലഭിച്ചിരുന്നു. ദേശായി കുടുംബത്തിലെ മല്ലസർജയെയാണ് ചെന്നമ്മ വിവാഹം ചെയ്തത്. ഈ ദമ്പതികൾക്കുണ്ടായ ഏക പുത്രൻ 1824 ൽ അന്തരിച്ചു. ഇതിനുശേഷം ശിവലിംഗപ്പ എന്ന കുട്ടിയെ ചെന്നമ്മ തന്റെ അനന്തരാവകാശിയായി ദത്തെടുക്കുകയായിരുന്നു. എന്നാൽ ഡോക്ട്രിൻ ഓഫ് ലാപ്സ് എന്ന നിയമപ്രകാരം ഈ ദത്തെടുക്കൽ സാധുവല്ലെന്ന് ബ്രിട്ടീഷ് സർക്കാർ ചെന്നമ്മയെ അറിയിച്ചു. ഈ വിഷയത്തിൽ ചെന്നമ്മ ബ്രിട്ടീഷ് നേതൃത്വവുമായി തെറ്റി, തനിക്ക് ലഭ്യമായ സൈന്യത്തെ വെച്ച് ബ്രിട്ടീഷ് സേനയെ നേരിടാൻ ചെന്നമ്മ തീരുമാനിച്ചു.

അനന്തരാവകാശിയെ വാഴിക്കാനുള്ള തന്റെ അവകാശം കാണിച്ച് ചെന്നമ്മ ബോംബെ ഗവർണർക്ക് ഒരു കത്തയച്ചു. ഗവർണർ ഈ ആവശ്യം നിരാകരിക്കുകയും, യുദ്ധം ഉടനടി പൊട്ടിപ്പുറപ്പെടുകയും ചെയ്തു. കിത്തൂരിലെ വിലപിടിപ്പുള്ള വജ്രങ്ങളും, രത്നങ്ങളും ബ്രിട്ടീഷ് സേന കൊള്ളയടിച്ചു. മദ്രാസ് നേറ്റീവ് ഹോർസ് ആർട്ടിലറിയാണ് ചെന്നമ്മക്കെതിരേ യുദ്ധം ചെയ്തത്. 2000 ഓളം സൈനികരും, 400 ഓളം പീരങ്കികളും ബ്രിട്ടീഷ് സേനക്കുണ്ടായിരുന്നു. യുദ്ധത്തിന്റെ ആദ്യഘട്ടത്തിൽ ബ്രിട്ടീഷ് സേനക്ക് കനത്ത നാശം സംഭവിച്ചു, കളക്ടറായിരുന്ന ജോൺ താക്കറേ യുദ്ധത്തിൽ കൊല്ലപ്പെട്ടു. ചെന്നമ്മയുടെ സൈന്യാധിപനായിരുന്നു അമതൂർ ബാലപ്പയായിരുന്നു കിത്തൂർ സേനയെ മുന്നിൽ നിന്നു നയിച്ച് ബ്രിട്ടീഷ് സേനക്കു മുകളിൽ കനത്ത നാശം വിതച്ചത്. വാൾട്ടർ എലിയറ്റ്, സ്റ്റീവൻസൺ എന്നീ ബ്രിട്ടീഷ് ഉദ്യോഗസ്ഥരെ കിത്തൂർ സേന ബന്ദികളായി പിടികൂടി. ബ്രിട്ടീഷുകാരെ വിട്ടയച്ചാൽ യുദ്ധം നിറുത്താൻ തയ്യാറാണെന്ന് ജനറൽ ചാപ്ലിൻ ചെന്നമ്മയെ അറിയിക്കുകയും, ചെന്നമ്മ അതനുസരിച്ച് ബന്ദികളെ വിട്ടയക്കുകയും ചെയ്തു. എന്നാൽ വാക്കു മാറിയ ചാപ്ലിൻ കൂടുതൽ സേനയുമായി വന്നെത്തി കിത്തൂരിനെ ആക്രമിച്ചു.

എന്നാൽ യുദ്ധത്തിന്റെ രണ്ടാം ഘട്ടത്തിലും, കിത്തൂർ സേനക്കു തന്നെയായിരുന്നു മുൻതൂക്കം. ഷോളാപൂർ സബ് കളക്ടറായിരുന്ന മുൻറോ കൊല്ലപ്പെട്ടു. സങ്കോളി റായണ്ണ എന്ന സൈന്യാധിപനായിരുന്നു രണ്ടാം ഘട്ടത്തിൽ യുദ്ധം നയിച്ചിരുന്നത്. അവസാനം ബ്രിട്ടീഷ് പട്ടാളം ചെന്നമ്മയെ പരാജയപ്പെടുത്തുകയും, ബെയിഹൊങ്കൽ കോട്ടയിൽ തടവിലാക്കുകയും ചെയ്തു. ഗുരുസിദ്ധപ്പ എന്നൊരു സൈന്യാധിപൻ കൂടി ചെന്നമ്മക്കു വേണ്ടി അവസാനം വരെ പോരാടിയിരുന്നു. ചെന്നമ്മ തടവിലായെങ്കിലും, 1829 വരെ സങ്കോളി രായണ്ണ അവശേഷിക്കുന്ന സൈന്യവുമായി ഗറില്ലാ യുദ്ധം തുടർന്നു. ചെന്നമ്മ ദത്തെടുത്ത ശിവലിംഗപ്പയെ കിത്തൂരിന്റെ അനന്തരാവകാശിയായി വാഴിക്കണമെന്നായിരുന്നു രായണ്ണയുടെ ആഗ്രഹമെങ്കിലും, ഇരുവരും ബ്രിട്ടീഷ് സേനയുടെ പിടിയിലായി. രായണ്ണയെ ബ്രിട്ടീഷ് പട്ടാളം തൂക്കിക്കൊന്നു.


</doc>
<doc id="275442" url="https://ml.wikipedia.org/wiki?curid=275442" title="ഇടതുപക്ഷ ഐക്യ മുന്നണി">
ഇടതുപക്ഷ ഐക്യ മുന്നണി

കേരളത്തിലെ ഏതാനും ചില ഇടതുപക്ഷ പ്രസ്ഥാനങ്ങളുടെ കൂട്ടായ്മയാണ് ഇടതുപക്ഷ ഐക്യ മുന്നണി. ആർ.എം.പി, എസ്.യു.സി.ഐ.(സി) , എം.സി.പി.ഐ.(യു) എന്നീ സംഘടനകൾ ഉൾകൊള്ളുന്ന ഇടതുപക്ഷ ഐക്യ മുന്നണിയുടെ രൂപീകരണം കേരളത്തിലെ "മൂന്നാം മുന്നണി"യായി കണക്കാക്കപ്പെടുന്നു. 2014 മാർച്ച് 12 ആലപ്പുഴയിൽ രൂപീകൃതമായ മുന്നണിയുടെ നേതൃസ്ഥാനത് ആർ.എം.പി.യാണ്. ജനകീയ സമര രാഷ്ട്രീയത്തെ ശക്തിപ്പെടുത്തുകയാണ് മുന്നണിയുടെ ലക്ഷ്യം. ലോക്സഭ തെരഞ്ഞെടുപ്പിൽ മിക്ക മണ്ഡലത്തിലും സ്ഥാനാർഥികളെ നിർത്താനും മുന്നണി സ്ഥാനാർഥികൾ ഇല്ലാത്തിടത്ത് പൊതുസമ്മതനായ സ്ഥാനാർഥിയെ പിന്തുണയ്ക്കാനുമാണ് തീരുമാനം.



</doc>
<doc id="275462" url="https://ml.wikipedia.org/wiki?curid=275462" title="ചിത്രാംഗദ">
ചിത്രാംഗദ

ചിത്രാംഗദ മണിപ്പൂർ ( മഹാഭാരതത്തിൽ മണലൂർ എന്നാണ്) മഹാരാജാവായ ചിത്രവാഹനന്റെ പുത്രിയും അർജുനന്റെ പത്നിയുമായിരുന്നു. മഹാഭാരതത്തിലെ ആദി പർവ്വത്തിൽ ചിത്രാംഗദ പരാമർശിക്കപ്പെടുന്നു.. ചിത്രാംഗദയെ കേന്ദ്രകഥാപാത്രമാക്കിയുളള കലാശില്പങ്ങൾ അനവധിയാണ്. ഇവയിൽ ശ്രദ്ധേയമായത് 1892-ൽ രബീന്ദ്രനാഥ് ടാഗോർ എഴുതിയ ചിത്രാംഗദ എന്ന നൃത്തനാടകവും, ഇതിനെ ആസ്പദമാക്കി ഈയടുത്ത കാലത്ത് ഋതുപർണ ഘോഷ് നിർമിച്ച സിനിമയുമാണ്. 

മഹാരാജാവ് ചിത്രവാഹനന്റെ പൂവ്വികർ ശിവനെ പ്രസാദിപ്പിച്ച് വരം നേടിയിരുന്നു- തങ്ങളുടെ വംശത്തിൽ പുത്രന്മാർ മാത്രമേ ജനിക്കൂ എന്ന്. പല തലമുറകളോളം വരം ഫലിച്ചെങ്കിലും ചിത്രവാഹനന്റെ കാര്യത്തിൽ അതു പിഴച്ചു. നിരാശനാകാതെ മഹാരാജാവ് പുത്രിയെ പുത്രനായി അംഗീകരിച്ച് പുരുഷോചിതമായ എല്ലാ വിദ്യകളും അഭ്യസിപ്പിച്ചു. ചിത്രാംഗദ യുദ്ധമുറകളിൽ അതി സമർഥയായിത്തീന്നു. യാദൃച്ഛികമായി അർജുനനെ കാണാനിടവന്ന ചിത്രാംഗദ അയാളിൽ അനുരക്തയായി. അർജുനനുമായുളള വിവാഹത്തിന് ചിത്രവാഹനൻ ഒരു നിബന്ധന വെച്ചു അവർക്കുണ്ടാകുന്ന പുത്രൻ മാതാവിനോടൊത്ത് മണിപ്പൂരിൽ താമസിക്കുമെന്നും പ്രായപൂർത്തിയാവുമ്പോൾ മണിപ്പൂരിലെ രാജാവാകുമെന്നും. ഈ നിബന്ധന അർജുനൻ അംഗീകരിച്ചു. ചിത്രാംഗദയുടേയും അർജുനന്റേയും മകനാണ് ബഭ്രുവാഹനനൻ.

അശ്വമേധിക പർവ്വത്തിൽ ഈ മൂന്നു കഥാപാത്രങ്ങളും വീണ്ടും പ്രത്യക്ഷപ്പെടുന്നുണ്ട്. ബഭ്രുവാഹനൻ അർജുനനെ അമ്പെയ്തു കൊല്ലുകയും പിന്നീട് ഉലൂപി മൃതസഞ്ജീവിനി രത്നമുപയോഗിച്ച് അർജുനനെ പുനരുജ്ജീവിപ്പിക്കയുമുണ്ടായി. ചിത്രാംഗദ അർജുനനോടൊപ്പം പാണ്ഡവരാജധാനിയിലേക്കു ചെന്നു. അവിടെ ചിത്രാംഗദയുടെ പ്രധാന ചുമതല ഗാന്ധാരിയെ സേവിക്കലായിരുന്നു. പാണ്ഡവരുടെ മഹാപ്രസ്ഥാനത്തിനു ശേഷം ചിത്രാംഗദ മണിപ്പൂരിലേക്കു തിരിച്ചു പോയെന്ന് മഹാപ്രസ്ഥാന പർവ്വത്തിൽ പറയുന്നു. 

അർജുനനെ തന്നിലേക്ക് ആകഷിക്കാനായി കാമദേവനെ പ്രസാദിപ്പിച്ച് അനന്യ സാധാരണമായ സ്ത്രീസൌന്ദര്യം നേടിയെടുത്ത ചിത്രാംഗദയുടെ അന്തർദ്വന്ദങ്ങൾ ടഗോറിന്റെ രചനയിലുണ്ട്.ബാഹ്യസൌന്ദര്യത്തിലുപരി തന്റെ സ്വതസ്സിദ്ധമായ രൂപവും ഭാവവും കൊണ്ടാണ് പ്രണയസാഫല്യം നേടേണ്ടതെന്ന് ചിത്രാംഗദക്ക് ബോധ്യമാകുന്നു. 

സ്വവർഗ്ഗാനുരാഗം സവിസ്തരമായ ചർച്ചകൾക്ക് വിഷയീഭവിക്കുന്ന ഇക്കാലത്ത് ചിത്രാംഗദയുടെ അന്തർദ്വന്ദത്തിന്റെ പശ്ചാത്തലത്തിൽ സ്വവർഗ്ഗാനുരാഗിയായ രുദ്രൻ എന്ന നടന്റെ മാനസിക പീഡകൾ ഋതുപർണ്ണ ഘോഷ് തന്റെ ചലച്ചിത്രത്തിൽ കൈകാര്യം ചെയ്യുന്നു.


</doc>
<doc id="275467" url="https://ml.wikipedia.org/wiki?curid=275467" title="ഭീഷ്മ് സാഹ്നി">
ഭീഷ്മ് സാഹ്നി

ഹിന്ദി നോവലിസ്റ്റും, നാടകകൃത്തും, കഥാകൃത്തും, അഭിനേതാവുമായിരുന്നു ഭീഷ്മ് സാഹ്നി. 1998-ൽ പത്മഭൂഷൻ ലഭിച്ചു. പ്രമുഖ ഹിന്ദി ചലച്ചിത്ര അഭിനേതാവായിരുന്നു ബൽരാജ് സാഹ്നി സഹോദരനാണ്.

ലാഹോർ ഗവണ്മെന്റ് കോളേജിൽനിന്ന് ഇംഗ്ലീഷിൽ മാസ്റ്റർ ബിരുദം. ഡൽഹി യൂണിവേഴ്‌സിറ്റിയിൽ ഇംഗ്ലീഷ് അധ്യാപകനായിരുന്നു. 'നയീ കഹാനിയാം' എന്ന മാസികയുടെ പത്രാധിപരായും മോസ്‌കോയിൽ വിവർത്തകനായും ജോലിചെയ്തിട്ടുണ്ട്.. 2003ൽ അന്തരിച്ചു.
കിളിവാതിലുകൾ (ഝരോഖേ), തമസ്സ്, കണ്ണികൾ, മയ്യാദാസിന്റെ മാളിക, ബസന്തി ഇവ പ്രധാന നോവലുകൾ.
1998-ൽ പത്മഭൂഷൻ ലഭിച്ചു. 2002-ൽ കേന്ദ്ര സാഹിത്യ അക്കാദമി ഫെലോഷിപ്പ് ലഭിച്ചു.


</doc>
<doc id="275492" url="https://ml.wikipedia.org/wiki?curid=275492" title="ശ്രീലേഖ മുഖർജി">
ശ്രീലേഖ മുഖർജി

ഒരു ബംഗാളി ചലച്ചിത്രനടിയായിരുന്നു ശ്രീലേഖ മുഖർജി. മികച്ച നടിക്കുള്ള 1989-ലെ ദേശീയപുരസ്കാരം നേടിയിട്ടുണ്ട്. പരശുരാമർ കുഥാർ എന്ന ചിത്രത്തിലെ അഭിനയത്തിനായിരുന്നു ഈ പുരസ്കാരം.


</doc>
<doc id="275495" url="https://ml.wikipedia.org/wiki?curid=275495" title="ഭാരതി ഉദയഭാനു">
ഭാരതി ഉദയഭാനു

കേരളത്തിൽ നിന്നുള്ള രാജ്യസഭാംഗമായിരുന്നു ഭാരതി കെ. ഉദയഭാനു (2 ആഗസ്റ്റ് 1913 - 23 ഏപ്രിൽ 1983). എ.പി. ഉദയഭാനുവിന്റെ സഹധർമ്മിണിയായിരുന്നു. 1960 ൽ കേരള സാഹിത്യ അക്കാദമി പുരസ്കാരം നേടി.

വാരണപ്പിള്ളിൽ കൊച്ചുപിള്ള പണിക്കരുടെയും കോമലേഴത്ത് കൊച്ചിന്റെയും മകളാണ്. ബി.എസ്.സി ബിരുദം നേടി. കോളേജുവിദ്യാഭ്യാസം കഴിഞ്ഞ്‌ പതിനേഴുവർഷം വീട്ടമ്മയായിരുന്ന ഭാരതി ഉദയഭാനു പാർലമെന്റ്‌ മെമ്പറാവുന്നത്‌ ഭർത്താവിന്റെ തീരുമാനമനുസരിച്ചാണ്‌. ഈ സ്ഥാനലബ്ധിക്കുള്ള തന്റെ യോഗ്യത കോൺഗ്രസ്സ് നേതാവായ ഉദയഭാനുവിന്റെ ഭാര്യ എന്നതായിരുന്നു എന്നവർ എഴുതുന്നുണ്ട്‌. 
03/04/1954 മുതൽ 02/04/1958 വരെയും 03/04/1958 മുതൽ 02/04/1964 വരെയും രണ്ട് തവണ രാജ്യസഭാംഗമായിരുന്നു.അടുക്കളയിൽ നിന്നു് പാർലമെന്റിലേക്ക്‌ (രണ്ട് ഭാഗം) എന്ന ആത്മകഥ 1960ലെ കേരള സാഹിത്യ അക്കാദമി പുരസ്കാരം ലഭിച്ചു.




</doc>
<doc id="275498" url="https://ml.wikipedia.org/wiki?curid=275498" title="ദേവകി ഗോപീദാസ്">
ദേവകി ഗോപീദാസ്

കേരളത്തിൽ നിന്നുള്ള രാജ്യസഭാംഗവും തെരഞ്ഞെടുക്കപ്പെട്ട വിവിധ സഭകളിലെയും അംഗമായിരുന്നു ദേവകി ഗോപീദാസ് (10 മേയ് 1918 - 23 ജൂലൈ 1973). 03/04/1962 മുതൽ 02/04/1968 വരെയാണ് ഇന്ത്യൻ നാഷണൽ കോൺഗ്രസ് പ്രതിനിധിയായി അവർ രാജ്യസഭാംഗമായിരുന്നത്.
നിയമ ബിരുദധാരിയായ ദേവകി തിരുവിതാംകൂർ ലെജിസ്ലേറ്റീവ് അസംബ്ലി അംഗമായും (1948) തിരു-കൊച്ചി ലെജിസ്ലേറ്റീവ് അസംബ്ലി അംഗമായി കോട്ടയം ഒന്നിൽ നിന്നും തെരഞ്ഞെടുക്കപ്പെട്ടിട്ടുണ്ട്. ന്യൂന പക്ഷ കമ്മീഷണറായും പ്രവർത്തിച്ചു. പതിനഞ്ചാമത് ദേശീയ ചലച്ചിത്ര അവാർഡ് നിർണയ ജൂറിയിൽ അംഗമായിരുന്നു. 

1973 ൽ ഡൽഹിയിലെ പാലം വിമാനത്താവളത്തിൽ നടന്ന വിമാനപകടത്തിൽ കൊല്ലപ്പെട്ടു. 


</doc>
<doc id="275508" url="https://ml.wikipedia.org/wiki?curid=275508" title="എ.എൻ. ഷംസീർ">
എ.എൻ. ഷംസീർ

കേരളത്തിലെ വിദ്യാർത്ഥി യുവജന സംഘടനാ നേതാവാണ് പതിനാലാം കേരള നിയസഭയിൽ തലശ്ശേരിയെ പ്രതിനിധീകരിക്കുന്ന എ.എൻ. ഷംസീർ (ജനനം :). ഡി.വൈ.എഫ്.ഐ. സംസ്ഥാന പ്രസിഡന്റും സി.പി.ഐ.എം സംസ്ഥാന കമ്മറ്റി അംഗവുമാണ്. വിദ്യാർഥിസംഘടനാപ്രവർത്തനത്തിലൂടെ പൊതുരംഗത്തെത്തിയ എ എൻ ഷംസീർ കണ്ണൂർ സർവകലാശാലാ യൂണിയൻ പ്രഥമ ചെയർമാനാണ്. എസ്.എഫ്.ഐ ജില്ലാ സെക്രട്ടറി, പ്രസിഡന്റ്, സംസ്ഥാന സെക്രട്ടറി, അഖിലേന്ത്യാ ജോയിന്റ് സെക്രട്ടറി എന്നീ നിലകളിലും ഡിവൈഎഫ്ഐ ജില്ലാ പ്രസിഡന്റായും പ്രവർത്തിച്ചിട്ടുണ്ട്.

സീമാൻ കോമത്ത് ഉസ്മാന്റെയും എ എൻ സറീനയുടെയും മകനാണ്. ബ്രണ്ണൻ കോളേജിൽനിന്ന് ഫിലോസഫിയിൽ ബിരുദവും കണ്ണൂർ സർവകലാശാലാ പാലയാട് ക്യാമ്പസിൽനിന്ന് നരവംശശാസ്ത്രത്തിൽ ബിരുദാനന്തരബിരുദവും നേടി. പാലയാട് സ്കൂൾ ഓഫ് ലീഗൽ സ്റ്റഡീസിലാണ് എൽ.എൽ.ബി.യും എൽ.എൽ.എമ്മുംപൂർത്തിയാക്കിയത്. മലബാർ ക്യാൻസർ സെന്ററിലെത്തുന്ന അർബുദരോഗികളുടെ സഹായത്തിനായി സ്ഥാപിച്ച ആശ്രയ ചാരിറ്റബിൾ സൊസൈറ്റിയുടെ വർക്കിങ് ചെയർമാനാണ്. തലശേരി കോ-ഓപ്പറേറ്റീവ് ഹോസ്പിറ്റൽ പ്രസിഡന്റും തലശേരി കേന്ദ്രമായ അഡ്വ. ഒ വി അബ്ദുള്ള ട്രസ്റ്റ് സ്ഥാപകസെക്രട്ടറിയുമാണ്.


</doc>
<doc id="275511" url="https://ml.wikipedia.org/wiki?curid=275511" title="കോൺസ്റ്റന്റൻ">
കോൺസ്റ്റന്റൻ

55% ചെമ്പും 45% നിക്കലും ചേർന്ന ഒരു കൂട്ടുലോഹം ആണ് കോൺസ്റ്റന്റൻ. യുറേക്ക, അഡ്വാൻസ്, ഫെറി എന്നീ പേരുകളിലും ഈ കൂട്ടുലോഹം അറിയപ്പെടുന്നു. കോൺസ്റ്റന്റൻ കൂട്ടുലോഹത്തിന്റെ വൈദ്യുതപ്രതിരോധം ഒരു വലിയ താപനിലാവ്യതിയാനപരിധിക്കുള്ളിലും വ്യതിയാനമില്ലാതെ നിലകൊള്ളുന്നു.


</doc>
<doc id="275514" url="https://ml.wikipedia.org/wiki?curid=275514" title="അഞ്ജലി മറാത്തെ">
അഞ്ജലി മറാത്തെ

ഒരു മറാത്തി ചലച്ചിത്രപിന്നണിഗായികയും ഹിന്ദുസ്ഥാനി സംഗീതജ്ഞയുമാണ് അഞ്ജലി മറാത്തെ എന്ന അഞ്ജലി കുൽക്കർണി (ജനനം: 1980). ദോഹി എന്ന മറാത്തി ചിത്രത്തിലെ ഗാനാലാപനത്തിന് മികച്ച പിന്നണി ഗായികയ്ക്കുള്ള ദേശീയ ചലച്ചിത്ര പുരസ്കാരം നേടിയിട്ടുണ്ട്.
1980ൽ ജനിച്ചു. അമ്മ അനുരാധ മറാത്തെയിൽ നിന്നും ശാസ്ത്രീയസംഗീതം അഭ്യസിച്ചു. മനശ്ശാസ്ത്രബിരുദധാരിയാണ്. നിരവധി ഹിന്ദി ഗാനങ്ങൾ സ്റ്റേജ് ഷോകളിൽ അവതരിപ്പിച്ചു. 1995ൽ പതിനാറാം വയസിൽ, മികച്ച ഗായികയ്ക്കുള്ള ദേശീയപുരസ്കാരം ദോഖി എന്ന മറാത്തി ചിത്രത്തിലെ ഗാനത്തിന് ലഭിച്ചു. ഓൾ ഇന്ത്യ റേഡിയോ പൂണെയിൽ കുട്ടികൾക്കുള്ള പരിപാടിയായ ബാലോദ്യാനിൽ പാട്ടുകൾ പാടിയിട്ടുണ്ട്. കുട്ടികൾക്കുള്ള ചിമംഗനി എന്ന പരിപാടിയിലും അഞ്ജലി പാടിയിട്ടുണ്ട്. പ്രമുഖ മറാത്തി സംഗീതസംവിധായകനായ സലിൽ കുൽക്കർണിയെ വിവാഹം ചെയ്തു.


</doc>
<doc id="275515" url="https://ml.wikipedia.org/wiki?curid=275515" title="അശ്വതി നായർ">
അശ്വതി നായർ

ജീവകാരുണ്യപ്രവർത്തനങ്ങളിലൂടെ ശ്രദ്ധേയയായ വിദ്യാർത്ഥിനിയാണ് അശ്വതി നായർ. തിരുവനന്തപുരം സ്വദേശിയായ അശ്വതി, എല്ലാ ദിവസവും നിരവധി അഗതികൾക്ക് സൗജന്യമായി ഭക്ഷണം നൽകി വരുന്നുണ്ട്. ഇവരുടെ നേതൃത്വത്തിൽ ജ്വാല എന്ന പേരിൽ ഒരു എൻ. ജി. ഓ. നടത്തി വരുന്നു. മികച്ച സാമൂഹ്യസേവനപ്രവർത്തനത്തിനുള്ള ജീവദീപ്തി പുരസ്‌കാരത്തിന് ഇവർ അർഹയായിട്ടുണ്ട്. തെരുവിൽ അലയുന്ന പ്രായമായ മനുഷ്യരെ കേന്ദ്രീകരിച്ചാണ് അശ്വതിയുടെ പ്രവർത്തനം.

തിരുവനന്തപുരം ലോ അക്കാദമിയിൽ രണ്ടാം വർഷ നിയമ വിദ്യാർത്ഥിയാണ് അശ്വതി.
2014 ലെ ലോക്‌സഭ തിരഞ്ഞെടുപ്പിൽ ആം ആദ്മി പാർട്ടിക്ക് വേണ്ടി ആലപ്പുഴയിൽ നിന്നും മത്സരിക്കുമെന്ന് വാർത്തകളുണ്ടായിരുന്നു. എന്നാൽ പിന്നീട് അവർ സ്ഥാനാർത്ഥിയാകുന്നതിൽ നിന്നും പിന്മാറി. ആലപ്പുഴയിൽ നിന്നും മാറി കൊല്ലത്തേക്ക് മത്സരിക്കണമെന്ന ആവശ്യവുമായി പാർട്ടിക്കാർ തന്നെ സമീപിച്ചുവെന്നായിരുന്നു അശ്വതിയുടെ ആരോപണം. 


</doc>
<doc id="275519" url="https://ml.wikipedia.org/wiki?curid=275519" title="മുത്തുലക്ഷ്മി">
മുത്തുലക്ഷ്മി

ചരകസംഹിത, "ചരകപൈതൃകം" എന്ന ശീർഷകത്തിൽ മലയാളത്തിലേക്ക് വിവർത്തനം ചെയ്തത് മുത്തുലക്ഷ്മി ആണ്. ഈ വിവർത്തനത്തിന് കേരള സാഹിത്യ അക്കാദമിയുടെ 2008-ലെ പുരസ്കാരം ലഭിച്ചു. 
ആയുർവേദാചാര്യൻ വൈദ്യഭൂഷണം കെ. രാഘവൻ തിരുമുല്പാടിന്റെയും കോയിക്കൽ വിശാലാക്ഷി തമ്പുരാട്ടിയുടെയും മകളാണ്. ശ്രീശങ്കരാചാര്യ സംസ്‌കൃതസർവകലാശാലയുടെ തിരുവനന്തപുരം കേന്ദ്രത്തിലെ അസോസിയേറ്റ് പ്രൊഫസറാണ്.



</doc>
<doc id="275528" url="https://ml.wikipedia.org/wiki?curid=275528" title="യേശുവിന്റെ ശിഷ്യരായിരുന്ന സ്ത്രീകൾ">
യേശുവിന്റെ ശിഷ്യരായിരുന്ന സ്ത്രീകൾ

യേശുവിന്റെ ജീവിതകാലത്ത് അദ്ദേഹത്തിൽ വിശ്വസിച്ചിരുന്നവരായി ബൈബിളിലെ പുതിയനിയമത്തിൽ പരാമർശിച്ചിരിക്കുന്ന വനിതകളെയാണ് ശിഷ്യകളുടെ ഗണത്തിൽപെടുത്തിയിരിക്കുന്നത്;


</doc>
<doc id="275530" url="https://ml.wikipedia.org/wiki?curid=275530" title="മേരി പുന്നൻ ലൂക്കോസ്">
മേരി പുന്നൻ ലൂക്കോസ്

വൈദ്യബിരുദം നേടിയ ആദ്യ കേരളീയ വനിതയായിരുന്നു ഡോ. മേരി പുന്നൻ ലൂക്കോസ് (1886-1976). തിരുവനന്തപുരം മഹാരാജാസ് കോളേജിലെ (ഇന്നത്തെ യൂണിവേഴ്‌സിറ്റി കോളേജ്) ആദ്യ വനിത, ബിരുദധാരിണി, തിരുവിതാംകൂറിൽനിന്നും ആദ്യമായി ഉപരിപഠനത്തിന് ഇംഗ്ലണ്ടിൽ പോയ വനിത, തിരുവിതാംകൂറിലെന്നല്ല ലോകത്തെതന്നെ ആദ്യത്തെ വനിതാ സർജൻസ് ജനറൽ എന്ന നിലകളിലും ഡോ. മേരി പുന്നൻ ലൂക്കോസ് പ്രശസ്തയാണ്. ഇന്ത്യയുടെ ചരിത്രത്തിൽ ആദ്യ വനിതാ നിയമസഭാംഗവും മേരി പുന്നൻ ലൂക്കോസാണ്. 
പാശ്ചാത്യ വൈദ്യബിരുദം ലഭിച്ച ആദ്യ മലയാളിയായിരുന്ന ഡോക്ടർ ടി. ഇ. പുന്നന്റെ മകളായിരുന്നു മേരി. തിരുവനന്തപുരം ഹോളി ഏഞ്ചൽസ് കോൺവെന്റിലും മദ്രാസ് സർവകലാശാലയിലും ലണ്ടനിലും ഡബ്ലിനിലും അവർ പഠനം (1909-1916) പൂർത്തിയാക്കി. ജഡ്ജിയായിരുന്ന കുന്നുകുഴിയിൽ കെ.കെ ലൂക്കോസിനെ വിവാഹം കഴിച്ചു. തിരുവിതാംകൂറിലെ ആദ്യ സർജൻ ജനറലായിരുന്നു. തിരുവിതാംകൂർ ലജിസ്ലേറ്റീവ് കൗൺസിലിലെ ആദ്യ വനിതാപ്രതിനിധിയും ഡോ. മേരി പുന്നൻ ലൂക്കോസാണ്. റീജന്റ് മഹാറാണി സേതുലക്ഷ്മിഭായി (1924-1931)യുടെ കാലത്താണ് ആദ്യമായി ഒരു വനിതയെ തിരുവിതാംകൂർ നിയമസഭയിലേക്ക് നോമിനേറ്റ് ചെയ്തത്. വിവിധ കാലയളവുകളിലായി ഏഴുതവണ അവർ നിയമനിർമ്മാണസഭകളിലുണ്ടായിരുന്നു. ശ്രീമൂലം പ്രജാസഭയിലും ശ്രീചിത്രാ സ്റ്റേറ്റ് കൗൺസിലിലും അംഗമായിരുന്ന കാലവും ഇതിൽ ഉൾപ്പെടുന്നു.

തിരുവനന്തപുരത്തെ സെക്രട്ടറിയേറ്റിനു വടക്കുവശത്തുള്ള പുന്നൻ ലൂക്കോസ് റോഡ് അവരുടെ സ്മരണയെ നില നിർത്തുന്നു.

1919ലെ തെരഞ്ഞെടുപ്പ് പരിഷ്കാരത്തിന്റെ ഭാഗമായി നിശ്ചിത കരം സർക്കാരിലേക്കടയ്ക്കുന്ന സ്ത്രീ പുരുഷന്മാർക്ക് വോട്ടവകാശം ലഭിച്ചു. കൂടാതെ ഇവിടങ്ങളിലെ ജനപ്രതിനിധി സഭകളിൽ അംഗങ്ങളായിരിക്കാനുള്ള അവകാശം 1922ൽ സ്ത്രീകൾക്ക് ലഭിച്ചു.

തിരുവിതാംകൂറിലും കൊച്ചിയിലും സ്ത്രീകളെ പ്രത്യേക ജനവിഭാഗമായി അംഗീകരിച്ചുകൊണ്ട് അവരെ പ്രതിനിധീകരിക്കാൻ ചില പ്രമുഖവനിതകളെ നാമനിർദ്ദേശംചെയ്യുന്ന രീതി നിലവിൽ വന്നു. തിരുവിതാംകൂറിലെ നിയമസഭാകൗൺസിലർ ആരോഗ്യവകുപ്പിനെ പ്രതിനിധീകരിച്ചുകൊണ്ട് ഡോ. മേരി പുന്നൻ ലൂക്കോസ് 1924ൽ നിയമിതയായി. ഇന്ത്യയിൽ ആദ്യമായി ഒരു വനിതയെ ഏതെങ്കിലും നിയമനിർമ്മാണസഭയിലേക്കു് നാമനിർദ്ദേശം ചെയ്ത ആദ്യസംഭവമായിരുന്നു ഇതു്. 
1920കളിൽ ആരോഗ്യവകുപ്പിലെ നഴ്സുമാരുടെ സേവനവ്യവസ്ഥകളെച്ചൊല്ലി ഒച്ചപ്പാടുണ്ടായി. അവിവാഹിതകൾക്കേ ജോലികൊടുക്കാവൂ എന്ന നിയമം അനാവശ്യമാണെന്ന് ഒരു വിഭാഗം വാദിച്ചു. ഇക്കാര്യം 1926ൽ തിരുവിതാംകൂർ നിയമനിർമ്മാണ കൗൺസിലിൽ ചർച്ചാവിഷയമായി. പക്ഷേ, അന്ന് ആരോഗ്യവകുപ്പിനെ പ്രതിനിധീകരിച്ചിരുന്ന ഡോ. മേരി പുന്നൻ ലൂക്കോസ് ഈ നിയമത്തെ ന്യായീകരിച്ചു. കുടുംബത്തിൽ ഉത്തരവാദിത്തമുള്ള സ്ത്രീകൾക്ക് നഴ്സിങ് ജോലി കാര്യക്ഷമമായി ചെയ്യാൻകഴിയില്ലെന്നും രണ്ടിനുംകൂടിയുള്ള ഊർജ്ജവും സമയവും അവർക്കുണ്ടാകാനിടയില്ല എന്നുമായിരുന്നു അവരുടെ അഭിപ്രായം.
1975 ൽ പത്മശ്രീ പുരസ്കാരം ലഭിച്ചു. 


</doc>
<doc id="275540" url="https://ml.wikipedia.org/wiki?curid=275540" title="ആൻഫീൽഡ്">
ആൻഫീൽഡ്

ഇംഗ്ലണ്ടിലെ ലിവർപൂളിൽ ഉള്ള ഫുട്ബാൾ സ്റ്റേഡിയം ആണ് ആൻഫീൽഡ് (Anfield) . ഇത് സ്ഥിതിചെയ്യുന്ന സ്ഥലത്തിന്റെ പേരും ആൻഫീൽഡ് എന്നാണ് . ലിവർപൂൾ ഫുട്ബാൾ ക്ലബ്ബിന്റെ തട്ടകമാണ് ഇവിടം. 45,276 പേർക്ക് ഇരിക്കാൻ കഴിയുന്ന ഈ സ്റ്റേഡിയം ഇംഗ്ലണ്ടിലെ വലിയ സ്റ്റേഡിയങ്ങളിലൊന്നാണു . 1884 മുതൽ 1891 വരെ എവർട്ടൺ ക്ലബ്ബിന്റെ തട്ടകവും ഇവിടെയായിരുന്നു.

കളിക്കാരുടെ ടണലിലുള്ള "ദിസ് ഈസ് ആൻഫീൽഡ്" ചിഹ്നം ആൻഫീൽഡിനെ ശ്രദ്ധേയമാക്കുന്നു.


 

</doc>
<doc id="275545" url="https://ml.wikipedia.org/wiki?curid=275545" title="സരയാവോ">
സരയാവോ

ബോസ്നിയ ഹെർസെഗോവിനയുടെ തലസ്ഥാനവും അവിടെയുള്ള വലിയ നഗരവുമാണ് സരയാവോ. 291,422 ആണ് അവിടെയുള്ള ജനസംഖ്യ. സരയാവോ മേട്രോപോളിറ്റൻ പ്രദേശത്ത് ഏകദേശം അഞ്ചു ലക്ഷത്തോളം ജനങ്ങൾ അധിവസിക്കുന്നു. ബാൽകൻ ഉപദ്വീപിലെ ഈ നഗരം ദിനാറിക് ആൽപ്സ് മലനിരകളാലും മില്യാക്ക നദിയാലും ചുറ്റപ്പെട്ടിരിക്കുന്നു.

ബോസ്നിയ ഹെർസെഗോവിനയിലെ ഒരു പ്രധാന സാംസ്കാരിക കേന്ദ്രം കൂടിയാണ് ഈ നഗരം. ഇസ്ലാം, ക്രിസ്ത്യൻ, യഹൂദ മതങ്ങൾ ഇവിടെ പ്രചാരമുണ്ട്.യൂറോപ്പിന്റെ ജെറുസലേം , ബാൽകൻ ഉപദ്വീപിന്റെ ജെറുസലേം , രാജ്വോസ എന്നീ അപര നാമങ്ങൾ ഈ നഗരത്തിനുണ്ട്.


</doc>
<doc id="275546" url="https://ml.wikipedia.org/wiki?curid=275546" title="ഹിസ്പാനിയോള">
ഹിസ്പാനിയോള

വലിപ്പത്തിൽ 22 ആം സ്ഥാനത്തുള്ള ഒരു ദ്വീപാണ് ഹിസ്പാനിയോള . ഇത് കരീബിയൻ ദ്വീപസമൂഹത്തിലാണ്. ലോകത്തിൽ ഏറ്റവും കൂടുതൽ ജനസംഖ്യയുള്ള പത്താമത്തെ ദ്വീപാണിത് . 
ഈ ദ്വീപിൽ ഡൊമനിക്കൻ റിപ്പബ്ലിക് , ഹൈതി എന്നീ രാജ്യങ്ങൾ സ്ഥിതി ചെയ്യുന്നു.ക്രിസ്റ്റഫർ കൊളംബസ് 1492-1493 കാലഘട്ടത്തിൽ സ്ഥാപിച്ച ആദ്യ യൂറോപ്യൻ കോളനിയാണ് ഇതു.


</doc>
<doc id="275556" url="https://ml.wikipedia.org/wiki?curid=275556" title="തരലി ശർമ്മ">
തരലി ശർമ്മ

ഒരു ആസാമീസ് ഗായികയും സംഗീതസംവിധായകയുമാണ് തരലി ശർമ്മ. മികച്ച ഗായികയ്ക്കുള്ള ദേശീയപുരസ്കാരം നേടിയിട്ടുണ്ട്.
ഓടക്കുഴൽ വിദ്വാനും സംഗീതസംവിധായകനും സംഗീത നാടക അക്കാദമി അവാർഡ് ജേതാവുമായ പ്രഭാത് ശർമ്മയുടെ മകളാണ്. നിരവധി സിനിമകൾക്ക് ഇണം പകരുകയും ഗാനങ്ങൾ ആലപിക്കുകയും ചെയ്തിട്ടുണ്ട്. അനേകം ആൽബങ്ങളിലും പാടിയിട്ടുണ്ട്. തരലി ശർമ്മ ആസാം സൊസൈറ്റി ഓഫ് അമേരിക്ക നടത്തിയ വാലി ഫോർജിലും കളറാഡോയിലും ഗാനങ്ങൾ അവതരിപ്പിച്ചിട്ടുണ്ട്.


</doc>
<doc id="275557" url="https://ml.wikipedia.org/wiki?curid=275557" title="ന്യൂക്ലിക്ക് ആസിഡ്">
ന്യൂക്ലിക്ക് ആസിഡ്

എല്ലാ ജൈവ രൂപങ്ങൾക്കും അത്യന്താപേക്ഷിതമായ വലിയ ജൈവ തന്മാത്രകളാണ് ന്യൂക്ലിക് ആസിഡ്. ന്യൂക്ലിക് ആസിഡുകൾ ഡി.എൻ.എ. ( ഡി-ഓക്സി റൈബോ ന്യൂക്ലിക് ആസിഡ് ) , ആർ.എൻ.എ (റൈബോ ന്യൂക്ലിക് ആസിഡ് ) എന്നിവ ഉൾപ്പെട്ടതാണ് . ന്യൂക്ലിയോടൈഡുകൾ എന്ന മോണോമറുകളിൽ നിന്നാണു ന്യൂക്ലിക് ആസിഡുകൾ ഉണ്ടാകുന്നത് .


</doc>
<doc id="275586" url="https://ml.wikipedia.org/wiki?curid=275586" title="കേരളമാഹാത്മ്യം">
കേരളമാഹാത്മ്യം

കേരളത്തിന്റെ പുരാതന ചരിത്രം ഐതിഹ്യരൂപത്തിൽ ഗ്രന്ഥങ്ങളിലൊന്നാണ് കേരളമാഹാത്മ്യം.

</doc>
<doc id="275594" url="https://ml.wikipedia.org/wiki?curid=275594" title="ലിയോപാർഡി">
ലിയോപാർഡി

ജിയാക്കോമോ താൽഡിഗ്രാടോ ഫ്രാൻസിസ്കോ ഡി സേൽസ് സവെരിയോ പീട്രോ ലിയൊപാർഡി എന്ന് പൂർണ്ണമായ പേര്. ( ജൂൺ 29 - 1798 - ജൂൺ 14 1837 ) ഇറ്റാലിയൻ ബഹുമുഖ പ്രതിഭ. കവി , ഉപന്യാസകാരൻ,തത്വചിന്തകൻ ,ഫിലോളജിസ്റ്റ് എന്നീ നിലകളിൽ പ്രസിദ്ധൻ .


</doc>
<doc id="275596" url="https://ml.wikipedia.org/wiki?curid=275596" title="ഹിസ്ട്രക്ടമി ശസ്ത്രക്രിയ">
ഹിസ്ട്രക്ടമി ശസ്ത്രക്രിയ

ഗർഭപാത്രം പൂർണ്ണമായോ, ഭാഗികമായോ നീക്കം ചെയ്യുന്ന ശസ്ത്രക്രിയയാണ് ഹിസ്ട്രക്ടമി. ഗർഭാശയത്തോടൊപ്പം ഗർഭാശയമുഖവും(cervix),അണ്ഡാശയവും,ഫലോപിയൻ ട്യൂബുകളും നീക്കം ചെയ്യപ്പെടാറുണ്ട്.




</doc>
<doc id="275599" url="https://ml.wikipedia.org/wiki?curid=275599" title="ജാക്വസ് പിക്കാർഡ്">
ജാക്വസ് പിക്കാർഡ്

ജാക്വസ് പിക്കാർഡ് ( 28 ജൂലൈ 1922 - 1 നവംബർ 2008 ) സ്വിസ്സ് ഒഷ്യനൊഗ്രാഫറും എൻജിനീയറും ആയിരുന്നു. സമുദ്രാന്തർ ജലപ്രവാഹത്തെ കുറിച്ചു പഠനം നടത്തുവാനുള്ള അന്തർവാഹിനികളെ നിർമ്മിക്കുന്നതിൽ ഇദ്ദേഹം വിദഗ്ദ്ധനായിരുന്നു. അമേരിക്കൻ നാവിക സേനയിലെ ഡോൺ വാൽഷിന്റെ കൂടെ ജാക്വസ് , ഭൂമിയിലെ ഏറ്റവും ആഴമേറിയ സ്ഥലമായ മരിയാന ട്രഞ്ചിലെ ചലഞ്ചർ ഡീപ് ലേക്കു പര്യവേഷണം നടത്തി. ട്രീസ്റ്റെ എന്ന വാഹനത്തിലാണ് ഇവർ 10916 മീറ്റർ ആഴത്തിൽഎത്തിച്ചേർന്നത് .


</doc>
<doc id="275600" url="https://ml.wikipedia.org/wiki?curid=275600" title="തൃപ്പേക്കുളം അച്യുതമാരാർ">
തൃപ്പേക്കുളം അച്യുതമാരാർ

ചെണ്ട, തിമില, ഇടയ്ക്ക, പാണി, കൊട്ടിപ്പാടിസേവ, തകിൽ ഇവയിലെല്ലാം ഒരേപോലെ പ്രാഗല്ഭ്യം തെളിയിച്ച കലാകാരനായിരുന്നു 'മേളകുലപതി' തൃപ്പേക്കുളം അച്യുതമാരാർ (1921 - 15 മാർച്ച് 2014). കേരളത്തിലെ പ്രധാന മേളങ്ങളിലെയെല്ലാം പ്രമാണക്കാരനായിരുന്നു. പാരമ്പര്യ സംഗീതത്തിലെ മികവിന് 2011 ൽ കേന്ദ്ര സംഗീത നാടക അക്കാദമി പുരസ്കാരം ലഭിച്ചു.

ഊരകം അമ്മത്തിരുവടി ക്ഷേത്രത്തിനടുത്ത് തൃപ്പേക്കുളത്ത് മാരാത്ത് പാപ്പമാരാസ്യാരുടേയും സീതാരാമൻ എമ്പ്രാന്തിരിയുടേയും മകനായി ജനിച്ചു. നെല്ലിക്കൽ നാരായണപ്പണിക്കരിൽ നിന്ന് തകിലിന്റെയും അന്നമനട പരമേശ്വരമാ മരാരിൽനിന്ന് ചെണ്ട, തിമില,ഇടയ്ക്ക എന്നിവയും പഠിച്ചു. തൃശ്ശൂർ പൂരത്തിൽ തിരുവമ്പാടിയുടെ മേളക്കാരനായിരുന്നു. തൃപ്പൂണിത്തുറ ഉത്സവത്തിന് 16 കൊല്ലം മേളപ്രമാണിയായിരുന്നു.


</doc>
<doc id="275616" url="https://ml.wikipedia.org/wiki?curid=275616" title="ഷീല ബാലകൃഷ്ണൻ">
ഷീല ബാലകൃഷ്ണൻ

കേരളത്തിലെ ഒരു പ്രമുഖ സ്ത്രീരോഗവിദഗ്ദ്ധയാണ് ഡോ. ഷീല ബാലകൃഷ്ണൻ.2013-ൽ ദക്ഷിണേന്ത്യയിലെ ആദ്യത്തെ ഇൻ-വിട്രോ ഫെർട്ടിലൈസേഷൻ (ടെസ്റ്റ് ട്യൂബ് ശിശു) വിജയകരമായി നടത്തിയത്ത് ഡോ. ഷീലയും സംഘവുമാണ്.ഇവർ സ്ത്രീരോഗങ്ങളെപ്പറ്റി മൂന്ന് പുസ്തകങ്ങൾ എഴുതിയിട്ടുണ്ട്. ഡോ. ഷീല ഇപ്പോൾ തിരുവനന്തപുരം മെഡിക്കൽ കോളേജിലെ സ്ത്രീരോഗവിഭാഗത്തിൽ അസോസിയേറ്റ് പ്രൊഫസറായി ജോലിചെയ്യുന്നു. 


</doc>
<doc id="275618" url="https://ml.wikipedia.org/wiki?curid=275618" title="നന്ദിനി ഭക്തവത്സല">
നന്ദിനി ഭക്തവത്സല

ഒരു കന്നഡ നടിയാണ് നന്ദിനി ഭക്തവത്സലം. മികച്ച നടിക്കുള്ള ദേശീയപുരസ്കാരം ലഭിച്ചിട്ടുണ്ട്.

http://bangalore1965.blogspot.ae/2009/10/my-ancestors-and-relatives-and-pazhassi.html


</doc>
<doc id="275623" url="https://ml.wikipedia.org/wiki?curid=275623" title="കേരള ക്ഷീര കർഷക ക്ഷേമനിധി">
കേരള ക്ഷീര കർഷക ക്ഷേമനിധി

കേരളത്തിലെ ക്ഷീര കർഷകർക്ക് പെൻഷനും മറ്റ് ധനസഹായങ്ങളും നല്കുന്നതിലേക്കായാണ് ക്ഷീര കർഷക ക്ഷേമനിധി രൂപികരിച്ചിട്ടുള്ളത്. കേരള സർക്കാരിന്റെ ക്ഷീര വികസന വകുപ്പിന് കീഴിലുള്ള പ്രാഥമിക ക്ഷീര സംഘങ്ങളിൽ പാൽ അളക്കുന്ന ക്ഷീര കർഷകർക്കാണ് ക്ഷേമനിധിയിൽ നിന്നും ആനുകൂല്യങ്ങൾ അനുവദിച്ചു വരുന്നത്.


ക്ഷീര കർഷക ക്ഷേമനിധിയുടെ ആനുകൂല്യങ്ങൾ ലഭിക്കുന്നതിനായി അടിസ്ഥാനപരമായി വേണ്ടത് ക്ഷേമനിധിയുടെ അംഗത്വമാണ്.

കേരളത്തിലെ ഏതെങ്കിലും ഒരു പ്രാഥമിക ക്ഷീര സംഘത്തിൽ ഒരു വർഷം കുറഞ്ഞത് 500 ലിറ്റർ പാലെങ്കിലും അളന്നിട്ടുള്ളഒരു വ്യക്തിക്ക് 18 വയസ്സ് പൂർത്തിയാകുന്നു മുറക്ക് ക്ഷേമനിധി അംഗത്വം എടുക്കാവുന്നാണ്.


</doc>
<doc id="275624" url="https://ml.wikipedia.org/wiki?curid=275624" title="കോൻറാഡ് എസ്റ്റ്">
കോൻറാഡ് എസ്റ്റ്

ഒരു ബെൽജിയം എഴുത്തുകാരനും ചരിത്രകാരനും ഇൻഡോളജിസ്റ്റുമാണ് ഡോ.കോൻറാഡ് എസ്റ്റ്.ഹിന്ദു പുനരുത്ഥാന വാദികളോടും ഹിന്ദുത്വ സംഖടനകളോടുമുള്ള മൃദുസമീപനത്തിന്റെ പേരിൽ അദ്ദേഹത്തിന്റെ ഗ്രന്ഥങ്ങൾ പലപ്പോഴും വലിയ ചർച്ചയ്ക്ക് വഴിവച്ചിട്ടുണ്ട്.





</doc>
<doc id="275627" url="https://ml.wikipedia.org/wiki?curid=275627" title="ഛായാ ഗാംഗുലി">
ഛായാ ഗാംഗുലി

പ്രസിദ്ധ ഗസൽ ഗായികയാണ് ഛായാ ഗാംഗുലി. ചലച്ചിത്ര പിന്നണി ഗായിക കൂടിയായ ഛായയ്ക്ക് 1978-ൽ മികച്ച ഗായികയ്ക്കുള്ള ദേശീയ ചലച്ചിത്ര പുരസ്കാരം ലഭിച്ചിട്ടുണ്ട്. ഗമൻ എന്ന ചലച്ചിത്രത്തിലെ "ആപ് കി യാദ് ആതി രഹി" എന്ന ഗാനത്തിനാണ് പുരസ്കാരം ലഭിച്ചത്.

സസ്യശാസ്ത്രത്തിൽ മാസ്റ്റർ ബിരുദധാരിയായ ഛായാ ഗാംഗുലി ആകാശവാണിയിലാണ് ജോലി തിരഞ്ഞെടുത്തത്. 36 വർഷം ആകാശവാണിയിൽ ജോലി ചെയ്തശേഷം ഛായാ ഗാംഗുലി 2012 ജൂലൈ 31-ന് വിരമിച്ചു. 6 ചലച്ചിത്രങ്ങളിൽ ഗാനമാലപിച്ചിട്ടുള്ള ഛായാ ഗാംഗുലി ധാരാളം സംഗീത ആൽബങ്ങളും പുറത്തിറക്കിയിട്ടുണ്ട്.


</doc>
<doc id="275630" url="https://ml.wikipedia.org/wiki?curid=275630" title="ജയശ്രീ ദാസ്ഗുപ്ത">
ജയശ്രീ ദാസ്ഗുപ്ത

ബംഗാളി ചലച്ചിത്ര പിന്നണിഗായികയാണ് ജയശ്രീ ദാസ്ഗുപ്ത. 1999-ലെ "പരോമിതർ ഏക് ദിൻ" എന്ന ചലച്ചിത്രത്തിലെ "ഹ്രിദേയ് അമർ പ്രൊകാശ് ഹോലോ" എന്ന ഗാനത്തിനാണ് ജയശ്രീയ്ക്ക് മികച്ച ഗായികയ്ക്കുള്ള ദേശീയ ചലച്ചിത്ര പുരസ്കാരം ലഭിച്ചത്.


</doc>
<doc id="275634" url="https://ml.wikipedia.org/wiki?curid=275634" title="നീലാഞ്ജന സർക്കാർ">
നീലാഞ്ജന സർക്കാർ

2009-ൽ പിന്നണി ഗായികയ്ക്കുള്ള ദേശീയ ചലച്ചിത്ര പുരസ്കാരം ലഭിച്ച ഗായികയാണ് നീലാഞ്ജന സർക്കാർ. ഹൗസ്ഫുൾ എന്ന ചലച്ചിത്രത്തിലെ ഗാനത്തിനാണ് പുരസ്കാരം ലഭിച്ചത്.


</doc>
<doc id="275638" url="https://ml.wikipedia.org/wiki?curid=275638" title="നിർമ്മല ജോഷി">
നിർമ്മല ജോഷി

റോമൻ കത്തോലിക്കാ സഭയിലെ ഒരു കന്യാസ്ത്രീയായിരുന്നു സിസ്റ്റർ നിർമ്മല എന്ന നിർമ്മല ജോഷി. 1950-ൽ മദർ തെരേസ സ്ഥാപിച്ച മിഷനറീസ് ഓഫ് ചാരിറ്റിയിൽ മദറിനു ശേഷം സുപ്പീരിയർ ജനറലായി നിയമിക്കപ്പെട്ടു.

1934-ൽ റാഞ്ചിയിൽ ഒരു ഹിന്ദു ബ്രാഹ്മണകുടുംബത്തിലാണ് നിർമ്മല ജോഷിയുടെ ജനനം. നിർമ്മല ജോഷിയുടെ മാതാപിതാക്കൾ നേപ്പാളിൽ നിന്നുള്ളവരായിരുന്നു. പിതാവ് ഇന്ത്യയ്ക്ക് സ്വാതന്ത്ര്യം ലഭിക്കും വരെ ബ്രിട്ടീഷ് കരസേനയിലെ സൈനികനായിരുന്നു. കുടുംബം ഹിന്ദുക്കളായിരുന്നുവെങ്കിലും നിർമ്മല ജോഷിക്ക് പാറ്റ്നയിൽ ക്രിസ്ത്യൻ മിഷനറികളിൽ നിന്നാണ് വിദ്യാഭ്യാസം ലഭിച്ചത്. ഇക്കാലത്ത് മദർ തെരേസയുടെ സേവനങ്ങളെക്കുറിച്ച് അറിഞ്ഞ നിർമ്മല ഇതിൽ ഭാഗഭാക്കാകാൻ ആഗ്രഹിച്ചു. റോമൻ കത്തോലിക്ക മതവിശ്വാസത്തിലേയ്ക്ക് പരിവർത്തുതയായ നിർമ്മല 17-ആം വയസ്സിൽ മദർ തെരേസ സ്ഥാപിച്ച മിഷനറീസ് ഓഫ് ചാരിറ്റിയിൽ ചേർന്നു.

1976-ൽ മിഷനറീസ് ഒഫ് ചാരിറ്റിയുടെ ശാഖകൾ നിർമ്മല ആരംഭിച്ചു. മദർ തെരേസ മരിച്ച് ആറു മാസത്തിന് ശേഷമാണ് മിഷനറിയുടെ സുപ്പീരിയർ പദവി നിർമ്മലയ്ക്ക് ലഭിച്ചത്. 1997-ൽ മദർ തെരേസയുടെ മരണത്തെ തുടർന്നാണ് സിസ്റ്റർ നിർമ്മല മദർ സുപ്പീരിയർ ജനറലായത്. അനാരോഗ്യം മൂലം 2009-ൽ നേതൃത്ത്വത്തിൽ നിന്നും പിൻവാങ്ങിയിരുന്നു.

2009-ലെ റിപ്പബ്ലിക് ദിനത്തിൽ ദേശത്തിനു നൽകിയ സേവനങ്ങൾക്ക് രാജ്യം നിർമ്മല ജോഷിക്ക് പദ്മവിഭൂഷൺ നൽകി ആദരിച്ചു. 2015 ജൂൺ 23-ന് പുലർച്ചെ രണ്ടുമണിയോടെ കൊൽക്കത്തയിലെ ഒരു ആശുപത്രിയിൽ വച്ച് 81-ആം വയസ്സിൽ അവർ അന്തരിച്ചു.



</doc>
<doc id="275655" url="https://ml.wikipedia.org/wiki?curid=275655" title="ഹംഫ്രി ബോഗാർട്ട്">
ഹംഫ്രി ബോഗാർട്ട്

ഇതിഹാസമായി മാറിയ ഒരു അമേരിക്കൻ സിനിമാ നടനാണ് ഹംഫ്രി ബോഗാർട്ട്. എക്കാലത്തെയും ഏറ്റവും മികച്ച പുരുഷതാരമായി കരുതപ്പെടുന്നു.


</doc>
<doc id="275656" url="https://ml.wikipedia.org/wiki?curid=275656" title="കാസബ്ലങ്ക (ചലച്ചിത്രം)">
കാസബ്ലങ്ക (ചലച്ചിത്രം)

ഒരു അമേരിക്കൻ പ്രണയചിത്രമാണ് കാസബ്ലങ്ക. എക്കാലത്തെയും മികച്ച ചലച്ചിത്രങ്ങളിൽ ഒന്നായി കരുതപ്പെടുന്നു.
ഹംഫ്രി ബോഗാർട്ട്,ഇൺഗ്രിഡ് ബെർഗ്മാൻ,പോൾ ഹെന്റൈന്റ് എന്നിവർ പ്രധാന വേഷങ്ങൾ അവതരിപ്പിച്ചു. മൈക്കിൾ കർട്ടിസ് സംവിധാനം ചെയ്ത ചിത്രത്തിന്ന് എട്ട് ഓസ്കാർ നോമിനേഷനുകൾ ലഭിച്ചു. മികച്ച ചിത്രം, മികച്ച തിരക്കഥ,മികച്ച സംവിധാനം എന്നിങ്ങനെ മൂന്ന് പുരസ്കാരങ്ങൾ നേടുകയും ചെയ്തു.


</doc>
<doc id="275659" url="https://ml.wikipedia.org/wiki?curid=275659" title="ഹോമി കെ ഭാഭ">
ഹോമി കെ ഭാഭ

ഒരു ഉത്തരാധുനിക ചിന്തകനാണ് ഹോമി കെ ഭാഭ. ആൻ എഫ് റോഥെൻബെർഗ് പ്രൊഫെസർ ഓവ് ഇംഗ്ലീഷ് ആന്റ് അമേരിക്കൻ ലിറ്റെറേച്ചെർ ആന്റ് ലാംഗ്വേജ്,ഹാർവാഡ് യൂനിവേഴ്സിറ്റി ഹ്യൂമനിറ്റീസ് സെന്റെർ ഡയറക്റ്റർ എന്നീ സ്ഥാനങ്ങൾ അലങ്കരിക്കുന്നു.സമകാലിക പോസ്റ്റ് കൊളൊണിയൽ പഠനത്തിൽ ഏറ്റവും മികച്ച പണ്ഡിതരിൽ ഒരാളായി കണക്കാക്കപ്പെടുന്നു. 2012-ൽ ഇൻഡ്യാ ഗവർമെന്റ് അദ്ദേഹത്തെ പത്മഭൂഷൺ ബഹുമതി നൽകി ആദരിച്ചു.
ഇന്ത്യയിലെ മുംബൈയിലുള്ള ഒരു പാഴ്സി കുടുംബത്തിലാണദ്ദേഹം ജനിച്ചത്. മുംബൈ മാസഗൊണിലുള്ള സെന്റ് മേരീസ് സ്കൂളിലെ വിദ്യാർത്ഥിയായിരുന്നു. മുംബൈ സർവകലാശാലയിലെ എല്ഫിൻസ്റ്റൺ കോളെജിൽ നിന്നും ബി. എ. കരസ്ഥമാക്കി. തുടർന്ന് ഒക്സ്ഫഡ് യൂണിവേഴ്സിറ്റിയിലെ ക്രൈസ്റ്റ് ചർച്ചിൽ നിന്നും എം. എ., എം. ഫിൽ. എന്നിവ നേടി.

സസ്സക്സ് യൂണിവവേഴ്സിറ്റിയിൽ പത്തു വർഷത്തിൽക്കൂടുതൽ അദ്ധ്യാപകനായി പ്രവർത്തിച്ചു. പ്രിൻസ്ടൺ യൂണിവേഴ്സിറ്റിയിൽ അദ്ദേഹത്തിനു സീനിയർ ഫെല്ലോഷിപ്പ് കിട്ടി. പെൻസില്വാനിയ യൂണിവേഴ്സിറ്റിയിലെ സ്റ്റീൻബർഗ് വിസിറ്റിങ്ങ് പ്രൊഫെസ്സർ ആയും അദ്ദേഹം പ്രവർത്തിച്ചു. അവിടെ വച്ചു അദ്ദേഹം റിച്ചാർഡ് റൈറ്റ് പ്രഭാഷണ പരമ്പര നടത്തി.
അദ്ദേഹത്തിന്റെ ഒരു പ്രധാന ആശയം "സങ്കരണം" എന്നറിയപ്പെടുന്നു. ഇത് എഡ്വേർഡ് സൈദിന്റെ കൃതികളിൽ നിന്നും എടുത്തതാണ്. ബഹുസാംസ്കാരികതയിൽ നിന്നാണ് പുതിയ സാസ്കാരിക രൂപങ്ങൾ ഉരുത്തിരിയുന്നതെന്ന് ഇതു വിവരിക്കുന്നു. കോളനിവൽകരണം ഭൂതകാലത്തിൽ മാത്രം ചേർന്നിരിക്കുന്നതാണെന്നതിനു പകരം അതിന്റെ ചരിത്രങ്ങളും സംസ്കാരവും വർത്തമാനത്തിലേയ്ക്കു കടന്നുകയറിയിരിക്കുന്നതെങ്ങനെയെന്ന് ഭാഭ കാണിച്ചുതരുന്നു. ഇതു നമ്മുടെ അന്തർസംസ്കാരിക ബന്ധങ്ങളെപ്പറ്റിയുള്ള നമ്മുടെ അറിവു തിരുത്തേണ്ടതിന്റെ ആവശ്യകത നമ്മെ ബോധ്യപ്പെടുത്തുന്നു.
സ്വാധീനത
ഭാഭയുടെ പോസ്റ്റ് കൊളോണിയൽ തത്ത്വശാസ്ത്രം പോസ്റ്റ്- സ്ട്രക് ചറാലിസം എന്നതിനോടാണു കൂടുതൽ വിധേയപ്പെട്ടിരിക്കുന്നത്. ജക്വസ് ദെറിദയുടെ അപനിർമ്മാണം, ജാക്വസ് ലാക്കാന്റെ ലക്കാനിയൻ സൈക്കോ അനാലസിസ് മിഷേൽ ഫുക്കൊയുടെ നോഷൻ ഓഫ് ഡിസ്കഴ്സിവിറ്റി എന്നിവയുടെ സ്വാധീനങ്ങൾ അദ്ദേഹത്തിൽ കാണാവുന്നതാണ്.
ഇതുകൂടാതെ, 1995ലെ ഒരു അഭിമുഖ സംഭാഷണത്തിൽ, എഡ്വേർഡ് സൈദ് ആണു തന്നെ ഏറ്റവുമധികം സ്വാധീനിച്ചതെന്ന് അദ്ദേഹം പറഞ്ഞിട്ടുണ്ട്.

ഭാഭയെ അദ്ദേഹത്തിന്റെ നിഗൂഢമായ പദാവലിയും വിരസമായ ഗദ്യരീതിയും കാരണം വിമർശിക്കുന്നവരുണ്ട്. 1998ൽ ഫിലോസഫി ആന്റ് ലിറ്ററേച്ചർ എന്ന ആനുകാലികം അദ്ദേഹത്തിനു മോശം എഴുത്തിനു രണ്ടാം സ്ഥാനം നൽകപ്പെട്ടു.ഭാഭയ്ക്കു അദ്ദേഹത്തിന്റെ ദ ലൊക്കാഷൻ ഓഫ് കൾച്ചർ (The Location of Culture (Routledge, 1994)എന്ന പുസ്തകത്തിലെ ഒരു ഖണ്ഡികയ്ക്കാണു ഈ പുരസ്കാരം ലഭിച്ചത്.
ന്യൂയോർക്ക് യൂണിവേഴ്സിറ്റിയിലെ പ്രൊഫസ്സറായ മാർക്ക് ക്രിസ്പിൻ മില്ലർ ഭാഭായുടെ എഴുത്തിനെപ്പറ്റി പറയുന്നത്, അദ്ദേഹത്തിന്റെ കൃതികൾ വായിച്ചപ്പോൾ എന്താണു ഭാഭ പറയുന്നത് എന്ന് അദ്ദേഹത്തിനു മനസ്സിലായില്ല എന്നും അതിലെ പദസൃഷ്ടിയും ലാറ്റിൻ രീതിയിലാക്കിയ വാക്കുകളുമല്ലാതെ അതിനപ്പുറം ഒരർത്ഥവും കണ്ടെത്താൻ ഒരാൾക്കു കഴിഞ്ഞില്ല എന്നു ഒരു വായനക്കരനു വാദിക്കാൻ കഴിയും എന്നാണ്.
2005ൽ ഒരു അഭിമുഖസംഭാഷണത്തിൽ, ഈ വിമർശനങ്ങൾക്കു മറുപടി പറയാൻ ശ്രമിച്ചു. തത്ത്വചിന്തകർ സധാരണക്കാരന്റെ സാധാരണ ഭാഷയുപയോഗിക്കണമെന്നു എല്ലാവരും കരുതുകയും എന്നാൽ ശാസ്ത്രജ്ഞരെ സാധാരണക്കാർക്കു പെട്ടെന്ന് മനസ്സിലാവാത്ത ഭാഷയുപയോഗിക്കാൻ അനുവദിക്കുകയും ചെയ്യുന്നതിൽ അസഹ്ണുത പ്രകടിപ്പിക്കുകയും ചെയ്തു.

അദ്ദേഹം അറ്റോർണിയും ലക്ച്ചററും ആയ ജാക്വിലിൻ ഭാഭയെയാണു വിവാഹം കഴിച്ചത്. മൂന്നു മക്കൾ: ഒരു പെൺകുട്ടിയും (ലിയ) രണ്ട് ആൺകുട്ടികളും. ഇഷാൻ,സത്യ).സത്യഭാഭ അഭിനേതാവാണ്.





</doc>
<doc id="275661" url="https://ml.wikipedia.org/wiki?curid=275661" title="ദക്ഷിണ ചൈനാക്കടൽ">
ദക്ഷിണ ചൈനാക്കടൽ

ശാന്തസമുദ്രത്തിന്റെ ഭാഗമാണ് ദക്ഷിണ ചൈനാക്കടൽ . സിംഗപ്പൂരും മലാക്ക കടലിടുക്കും മുതൽ തായ്‌വാൻ കടലിടുക്ക് വരെ 3,500,000 ചതുരശ്ര കിലോമീറ്റർ വ്യാപിച്ചു കിടക്കുന്നു. തിരക്കേറിയ കപ്പൽ ഗതാഗതത്തിന് പേരുകേട്ടതാണ് ഈ സമുദ്രം. അടിത്തട്ടിൽ ഉള്ള വൻ പെട്രോളിയം നിക്ഷേപവും ഈ സമുദ്രത്തിന്റെ പ്രാധാന്യം വർദ്ധിപ്പിക്കുന്നു .

ഈ സമുദ്രം സ്ഥിതിചെയ്യുന്നത് 

ഇവിടെ നൂറോളം ചെറുദ്വീപുകൾ കാണാം. മിക്കവാറും ജനവാസമില്ലാത്ത ഈ ദ്വീപുകളെ സംബന്ധിച്ചു പല രാജ്യങ്ങളും അവകാശത്തർക്കത്തിലാണ് .

ഇംഗ്ലീഷ് ഭാഷയിൽ ഇത് സൌത്ത് ചൈനാ സീ [ South China Sea ] എന്നാണു പൊതുവേ അറിയപ്പെടുന്നത്. മറ്റു രാജ്യങ്ങളിൽ തനതായ പേരുകളും ഈ സമുദ്രത്തിനുണ്ട്.പണ്ടുകാലത്ത് തന്നെ യൂറോപ്പിൽ നിന്ന് ചൈനയിലേക്കുള്ള നാവികയാത്ര ഈ സമുദ്രത്തിലൂടെ ആയതിനാൽ സൗത്ത് ചൈനാ കടൽ എന്ന പേര് ഇംഗ്ലീഷ് നാവികർക്ക് പരിചിതമായി.പതിനാറാം നൂറ്റാണ്ടിൽ പോർത്തുഗീസുകാർ ഈ കടലിനെ ചൈനാ കടൽ എന്ന് വിളിച്ചിരുന്നു. (Mar da China) . ഇന്റർ നാഷണൽ ഹൈഡ്രോഗ്രാഫിക് ഓർഗനൈസേഷൻ ദക്ഷിണ ചൈനാക്കടൽ എന്ന പേരുതന്നെ പരാമർശിക്കുന്നു. ( Nai Hai ) . ഈ സമുദ്രത്തിന്റെ ആദ്യ ചൈനീസ് നാമം നാൻഫാങ്ങ് ഹൈ എന്നായിരുന്നു.(Nanfang Hai (Chinese: 南方海; pinyin: Nánfāng Hǎi; literally "Southern Sea" ) .

ദക്ഷിണ പൂർവേഷ്യയിൽ ഇത് ഒരു കാലത്ത് ചമ്പാ കടൽ എന്നും അറിയപ്പെട്ടിരുന്നു.പതിനാറാം നൂറ്റാണ്ടിനു മുൻപ് ഇന്നത്തെ വിയറ്റ്നാമിനു ചുറ്റുമുണ്ടായിരുന്ന നാവിക സാമ്രാജ്യമായിരുന്ന ചമ്പാ സാമ്രാജ്യത്തിന്റെ പേരിലായിരുന്നു അത്.രണ്ടാം ലോക മഹായുദ്ധ സമയത്ത് ഈ സമുദ്രത്തിന്റെ ഭൂരിഭാഗവും ജപ്പാൻ നാവിക സേനയുടെ അധീനതയിലായിരുന്നു ജപ്പാൻകാർ ഇതിനെ മിനാമി ഷിനാ കായ് എന്ന് പരാമർശിച്ചിരുന്നു .ചൈനയിൽ ഇത് തെക്കൻ കടലും ( "South Sea", 南海 Nánhǎi ) , വിയറ്റ്നാമിൽ കിഴക്കൻ കടലുമാണ് .( "East Sea", Biển Đông ) .

ഈ സമുദ്രം അതിരായി ചൈന ,തായ്‌വാൻ,ഫിലിപ്പീൻസ്,മലേഷ്യ . ബ്രൂണൈ, ഇന്തോനേഷ്യ, സിംഗപ്പൂർ, വിയറ്റ്നാം എന്നീ രാജ്യങ്ങളുണ്ട്.ഈ സമുദ്രത്തിലേക്ക് വരുന്ന ചൈനയിലെ പ്രധാന നദികൾ , പേൾ നദി , മിൻ നദി , ജിയുലൊങ്ങ് നദി എന്നിവയാണ്. വിയറ്റ്നാമിലെ ചുവന്ന നദിയും ദക്ഷിണ ചൈനാ കടലിലേക്കാണ് പതിക്കുന്നത്.

മുങ്ങിപ്പോയ ഒരു വൻകരത്തട്ടിനു മീതെയാണ് ഈ സമുദ്രം. ഹിമയുഗ കാലഘട്ടത്തിൽ സമുദ്ര നിരപ്പ്‌ വളരെ താഴെ ആയിരുന്നു. ആ കാലത്ത് ബോർണിയോ ഏഷ്യൻ ഭൂഖണ്ഡത്തിലായിരുന്നു. ഏകദേശം 30 മില്യൺ വർഷങ്ങൾക്കു മുന്പാണ് ഈ സമുദ്രത്തിന്റെ അടിത്തറ ഇന്ന് കാണുന്ന രൂപത്തിൽ ആയതു എന്ന് വിശ്വസിക്കപ്പെടുന്നു.




</doc>
<doc id="275662" url="https://ml.wikipedia.org/wiki?curid=275662" title="പാറ്റ്മോസ്">
പാറ്റ്മോസ്

ഏജിയൻ കടലിലെ ഒരു ചെറിയ പർവത ദ്വീപാണ് പാറ്റ്മോസ്. ഗ്രീസിന്റെ അധീനിതയിലുള്ള ഈ ദ്വീപിന് 13.15 ചതുരശ്ര മൈലാണ് വിസ്തീർണം. ഇവിടത്തെ സെന്റ് ജോൺ മൊണാസ്ട്രി ലോക പൈതൃക കേന്ദ്രമായി യുനെസ്കോ പ്രഖ്യാപിച്ചിട്ടുണ്ട്.


</doc>
<doc id="275669" url="https://ml.wikipedia.org/wiki?curid=275669" title="സൈന്റ് ഹെലേന">
സൈന്റ് ഹെലേന

ദക്ഷിണ അറ്റ്‌ലാന്റിക്ക് സമുദ്രത്തിൽ ആഫ്രിക്കയിൽ നിന്നും തെക്കേ അമേരിക്കയിൽ നിന്നും അകന്ന് സ്ഥിതി ചെയ്യുന്ന ഒരു വിദൂര ദ്വീപാണ് സൈന്റ് ഹെലേന. ബ്രിട്ടന്റെ നിയന്ത്രണത്തിലുള്ള വിദൂര പ്രദേശമായ സൈന്റ് ഹെലെന, അസൻഷൻ, ട്രിസ്റ്റൻ ഡാ കൂഞ്ഞയുടെ ഭാഗമാണിത്. സൈന്റ് ഹെലേനയുടെ ദേശീയ പുഷ്പമാണ് സാന്തെഡെഷിയ എത്യോപിക്ക.


</doc>
<doc id="275670" url="https://ml.wikipedia.org/wiki?curid=275670" title="ആഫ്രികാൻസ്">
ആഫ്രികാൻസ്

പ്രധാനമായും ദക്ഷിണ ആഫ്രിക്കയിൽ പ്രചാരത്തിലുള്ള ഒരു പശ്ചിമ ജർമ്മാനിക് ഭാഷയാണ്ആഫ്രികാൻസ്.ദക്ഷിണ ആഫ്രിക്കയിലേക്ക് കുടിയേറിയ ഡച്ച്കാരുടെ നിരവധി ഭാഷാവകഭേദങ്ങൾ കൂടിക്കലർന്ന്, സ്വതന്ത്രമായി വികസിച്ചാണ് ആഫ്രികാൻസ് ഉരുത്തിരിഞ്ഞുവന്നത്.


</doc>
<doc id="275675" url="https://ml.wikipedia.org/wiki?curid=275675" title="ഒളിമ്പസ് ഡി ഗുഷ്">
ഒളിമ്പസ് ഡി ഗുഷ്

പതിനെട്ടാം നൂറ്റാണ്ടിൽ ജീവിച്ചിരുന്ന ഒരു ഫ്രഞ്ച് എഴുത്തുകാരിയും നാടകകൃത്തും രാഷ്ട്രീയപ്രവർത്തകയും സ്ത്രീ സമത്വ വാദിയുമായിരുന്നു ഒളിമ്പസ് ഡി ഗുഷ് (1748-93).അടിമത്തനിരോധന പ്രസ്ഥാനത്തിനു വേണ്ടിയും സ്ത്രീകളുടെ അവകാശങ്ങൾക്ക് വെണ്ടിയും അവർ നില കൊണ്ടു. ഡിക്ലെറേഷൻ ഒവ് ദ റൈറ്റ്സ് ഒവ് മാൻ ആന്റ് ഒവ് ദ സിറ്റിസണിനെ അതിജീവിച്ച് ഡിക്ലെറേഷൻ ഒവ് ദ റൈറ്റ്സ് ഒവ് വുമൺ ആന്റ് ഒവ് ദ ഫീമെയിൽ സിറ്റിസൺ എഴുതി. മനുഷ്യൻ എന്നാൽ പുരുഷൻ മാത്രമല്ലെന്നും ലിംഗവിവേചനം ഇല്ലാതാക്കുന്നതിൽ ഫ്രഞ്ച്വിപ്ലവം പരാജയപ്പെട്ടു എന്ന് അവർ ചൂണ്ടിക്കാട്ടി. ഭീകരവാഴ്ചാകാലത്ത് ഡി ഗുഷ് വധശിക്ഷയ്ക്ക് വിധിക്കപ്പെട്ടു.


</doc>
<doc id="275676" url="https://ml.wikipedia.org/wiki?curid=275676" title="ഐ.എൻ.എസ്. കുർസുറ">
ഐ.എൻ.എസ്. കുർസുറ

ഇന്ത്യയുടെ നാവികപ്പടയുടെ ഒരു മുൻ യുദ്ധ-മുങ്ങിക്കപ്പലാണ് ഐ.എൻ.എസ്. കുർസുറ. ഇപ്പോൾ ഇത് വിശാഖപട്ടണത്ത് ഒരു കപ്പൽ-കാഴ്ചബംഗ്ലാവായി മാറ്റി പൊതുജനങ്ങൾക്കായി മാറ്റിവെച്ചിരിക്കുന്നു. ഇതാണ് ഏഷ്യയിലെ ആദ്യത്തെ അന്തർവാഹിനി മ്യൂസിയം. 


</doc>
<doc id="275677" url="https://ml.wikipedia.org/wiki?curid=275677" title="സി. പുരുഷോത്തമ മേനോൻ">
സി. പുരുഷോത്തമ മേനോൻ

സി. പുരുഷോത്തമ മേനോൻ (1928 - 1999) ഭൗതികശാസ്താദ്ധ്യാപകനും ശാസ്ത്രസാഹിത്യകാരനുമായിരുന്നു. കൊച്ചി| ശാസ്ത്ര സാങ്കേതിക സർവകലാശാലയിൽ ഭൗതികശാസ്ത്ര പ്രൊഫസ്സറായിരുന്നു. ഒട്ടേറെ ഭൗതികശാസ്ത്ര സംബന്ധിയായ പ്രബന്ധങ്ങൾ അദ്ദേഹത്തിന്റേതായുണ്ട്. തന്മാത്രീയ സ്പെൿട്രോസ്കോപ്പി, അണുസ്പെക്ട്രോസ്കോപ്പി എന്നീ മേഖലകളിൽ ആണ് പ്രാഗൽഭ്യം തെളിയിച്ചത്. 
ഭാര്യ: പ്രശസ്ത നിരൂപിക ഡോ. എം. ലീലാവതി, രണ്ടു മക്കൾ. 



</doc>
<doc id="275678" url="https://ml.wikipedia.org/wiki?curid=275678" title="സ്പെൿട്രോസ്കോപ്പി">
സ്പെൿട്രോസ്കോപ്പി

ദ്രവ്യവും പ്രസരിക്കുന്ന ഊർജ്ജവും തമ്മിലുള്ള പ്രതിപ്രവർത്തനത്തെപ്പറ്റിയുള്ള പഠനമാണ് സ്പെൿട്രോസ്കോപ്പി. സാമ്പ്രദായികമായി, ഒരു പ്രിസം ഉപയോഗിച്ചു പ്രകാശത്തെ അതിന്റെ തരംഗദൈർഘ്യം അനുസരിച്ച് വേർതിരിച്ചതിനെപ്പറ്റിയുള്ള പഠനത്തിൽ നിന്നുമാണ്(പ്രകീർണ്ണനം) സ്പെൿട്രോസ്കോപ്പിയുടെ ഉദ്ഭവം. പിന്നീട്, പ്രസരിക്കുന്ന ഏതു തരം പ്രസരിത ഊർജ്ജവുമായും അതിന്റെ തരംഗദൈർഘ്യത്തിന്റെ സ്വഭാവം അനുസരിച്ചുള്ള പ്രതിപ്രവർത്തനത്തെ ഉൾക്കൊള്ളുന്ന തരത്തിൽ ഈ ആശയം വിപുലമാക്കുകയും ചെയ്തു. സ്പെൿട്രോസ്കോപ്പിൿ ദത്തങ്ങൾ എപ്പോഴും ഒരു സ്പെൿട്ര രൂപത്തിൽ ആയിരിക്കും ലഭിക്കുക.

സ്പെൿട്രോസ്കോപ്പി ,സ്പെൿട്രോഗ്രാഫി എന്നീ വാക്കുകൾ തരംഗദൈർഘ്യവുമായി ബന്ധപ്പെട്ട് വികിരണങ്ങളുടെ തീവ്രത അളക്കാനുള്ള പ്രവർത്തനവുമായി ചേർത്ത് ഉപയോഗിക്കുന്നു.പരീക്ഷണാത്മക സ്പെൿട്രോസ്കോപ്പിൿ രീതിയുമായി ചേർത്താണ് സൂചിപ്പിക്കുന്നത്. പ്രത്യേക അളവുപകരണങ്ങൾ, സ്പെൿട്രോമീറ്റേഴ്സ്, സ്പെൿട്രോഗ്രാഫുകൾ, സ്പെൿട്രൽ അനലൈസറുകൾ എന്നിങ്ങനെയൊക്കെ സൂചിപ്പിക്കാറുണ്ട്.
ദിനേനയുള്ള നിറങ്ങളുടെ നിരീക്ഷണങ്ങളെ സ്പെൿട്രോസ്കോപ്പിയുമായി ബന്ധിക്കാവുന്നതാണ്. നിയോൺ വിളക്കുകൾ ആറ്റോമിക സ്പെൿട്രോസ്കോപ്പിയുടെ നേരിട്ടുള്ള ഉപയോഗത്തിന് ഉദാഹരണമാണ്. നിയോണും അതുപോലുള്ള കുലീനവാതകങ്ങൾക്ക് സവിശേഷമായ ഉൽസർജ്ജന ആവൃത്തികളുണ്ട്(ഇതാണു നിറങ്ങൾ എന്നു നാം വിളിക്കുന്നത്).നിയോൺ വിളക്കിൽ ഈ ഉൽസർജനം നടക്കുന്നതു ഇലക്ട്രോണുകൾ വാതകങ്ങളുമായി ഇടിക്കുന്നതാണ്.മഷികളിലും നിറങ്ങളിലും പെയ്ന്റ്കളിലും സ്പെക്റററൽ സ്വഭാവങ്ങൾ വ്യത്യസ്തമായ രാസവസ്തുക്കൾ അടങ്ങിയതാണ്.

അനുനാദവും അനുനാദത്തിനനുസരിച്ചുള്ള തരംഗദൈർഘ്യവും ആണ് സ്പെൿട്രോസ്കോപ്പിയുടെ അടിസ്ഥാൻ തത്ത്വം.


kush


</doc>
<doc id="275679" url="https://ml.wikipedia.org/wiki?curid=275679" title="മേരി ആന്റൊനൈറ്റ്">
മേരി ആന്റൊനൈറ്റ്

മേരി ആന്റൊനെറ്റ്(French: maʁi ɑ̃twanɛt.) (നവമ്പർ 1755 – 16 ഒക്റ്റോബർ 1793),ലൂയി പതിനാറാമന്റെ ഭാര്യയും 1774 to 1792വരെ ഫ്രാൻസിന്റെ രാജ്ഞിയും ആയിരുന്നു. മുഴുവൻ പേര് മരിയാ അന്റോണാ ജോസെഫാ ജോഹാനാ. ഫ്രഞ്ചു വിപ്ലവസമയത്ത് ജനരോഷം മേരി അന്റോനെറ്റിനെതിരെ പതഞ്ഞുപൊന്തി. വിപ്ലവക്കോടതി വധശിക്ഷ വിധിച്ചു. 1793 ഒക്റ്റോബർ 16-ന് ഗില്ലോട്ടിന് ഇരയായി. ,
ഓസ്ട്രിയൻ-ഹംഗറി സാമ്രാജ്യത്തിലെ ഹാപ്സ്ബുർഗ് രാജവംശത്തിലാണ് മേരി അന്റോനെറ്റിന്റെ ജനനം. യൂറോപ്പിന്റെ സാമ്രാജ്യ-സാമ്പത്തിക രംഗങ്ങളിൽ അനിഷേധ്യമായ അധികാരശക്തിയുണ്ടായിരുന്ന ചക്രവർത്തി ദമ്പതിമാർ ഫ്രാൻസിസ് ഒന്നാമന്റേയും പത്നി മരിയാ തെരേസയുടേയും പതിനഞ്ചാമത്തെ സന്താനമായി വിയന്നയിൽ ജനിച്ചു. . മേരി അന്റോനെറ്റിന്റെ ബാല്യകൗമാരദശകൾ പ്രകൃതിമനോഹരമായ ഓസ്റ്റ്രിയൻ ഭൂഭാഗങ്ങളിൽ സമ്പത്സമൃദ്ധിയുടെ മടിത്തട്ടിലായിരുന്നുവെന്ന് ചരിത്രരേഖകൾ പറയുന്നു. , , . അന്റോനെറ്റിന് പത്തു വയസ്സുള്ളപ്പോൾ പിതാവ് അന്തരിച്ചു. അച്ഛന് തന്നോടുണ്ടായിരുന്ന വാത്സല്യം മരിയ ഒരിക്കലും മറന്നില്ല, അമ്മയോട് എന്നും ഭയം കലർന്ന ബഹുമാനമായിരുന്നു.

സാമ്രാജ്യത്തിന്റെ ഭരണഭാരം മാതാവ് മരിയാ തെരേസയുടെ ചുമലുകളിലായി. ഫ്രാൻസുമായുള്ള സൈനിക-രാഷ്ട്രീയ ബന്ധുത്വം ശക്തിപ്പെടുത്താനായി മരിയാ തെരേസ പുത്രി മേരി അന്റോനെറ്റിന്റെ വിവാഹം ഫ്രാൻസിലെ കിരീടാവകാശി, യുവരാജാവ് ലൂയി അഗസ്റ്റുമായി ഉറപ്പിച്ചു. ഫ്രഞ്ചു ചക്രവർത്തി ലൂയി പതിനഞ്ചാമന്റെ പൗത്രനായിരുന്നു ലൂയി അഗസ്റ്റ്. പുത്രിയെ കരുവാക്കി ഫ്രാൻസിനെ സ്വാധീനിക്കാമെന്ന് മരിയ തെരേസ കണക്കുകൂട്ടിയതായി ചരിത്രകാരന്മാർ അഭിപ്രായപ്പെടുന്നു. മേരി അന്റോനെറ്റും ലൂയി അഗസ്റ്റുമായുള്ള വിവാഹം 1770 മേ 16-ന് വെഴ്സായ് കൊട്ടാരത്തിൽ വെച്ചു നടന്നു. യൂറോപ്പിലെ രാജ-പ്രഭു കുടുംബങ്ങളിലെ എണ്ണമറ്റ വ്യക്തികൾ വിവാഹവിരുന്നിൽ പങ്കെടുത്തു. കുറച്ചു ദിവസങ്ങൾക്കുശേഷം വധൂവരന്മാർ പാരിസിലേക്കു പുറപ്പെട്ടു. അവരുടെ വരവു പ്രമാണിച്ച് ലൂയി ചത്വരത്തിൽ ( പിന്നീട് വിപ്ലവ ചത്വരം, ഇന്നത്തെ കൊൺകോഡ് ചത്വരം) അതി ഗംഭീരമായ വെടിക്കെട്ട് ഏർപ്പാടു ചെയ്തിരുന്നു. 
പതിനഞ്ചു വയസ്സുകാരിയായ നവവധുവിന് ഫ്രഞ്ച് രീതികളും അന്തഃപുരങ്ങളിലെ ചിട്ടവട്ടങ്ങളുമായി എളുപ്പത്തിൽ ഇണങ്ങാനായില്ല. ഓസ്ട്രിയയും ഫ്രാൻസും തമ്മിൽ പാരമ്പരാഗതമായുള്ള വൈരം കാരണം മേരി അന്റോയ്നെറ്റിനെ പ്രഞ്ചു സമൂഹം എന്നും വിദേശിയായി കണ്ടു.. കൊട്ടാരത്തിലെ ഉപജാപങ്ങളും മേരിക്ക് അനുകൂലമായിരുന്നില്ല. സന്താനങ്ങളുണ്ടാവാൻ കാലതാമസം നേരിട്ടതോടെ രാജദമ്പതികളുടെ സ്വകാര്യജീവിതം പരസ്യചർച്ചകൾക്ക് വിഷയമായി.,, . ചക്രവർത്തി ലൂയി പതിനഞ്ചാമന്റെ മേൽ ഏറെ സ്വാധീനമുണ്ടായിരുന്ന മദാം ഡു ബാറി പല തെറ്റിദ്ധാരണകൾക്കും വഴിതെളിച്ചു. 
1774-ൽ ലൂയി പതിനഞ്ചാമൻ വസൂരി ബാധിച്ച് അന്തരിച്ചു. ലൂയി പതിനാറാമനായി ലൂയി അഗസ്റ്റ് സിംഹാസനത്തിലേറി. പത്തൊമ്പതുകാരിയായ മേരി അന്റോനെറ്റ് ഫ്രാൻസിന്റെ രാജ്ഞിയും. അധികാരത്തിന്റെ ആദ്യ വർഷങ്ങളിൽ രാജദമ്പതികളും ജനതയും തമ്മിൽ വലിയ ഉരസലുകളൊന്നും ഉണ്ടായില്ല. രാജപദവിയുടെ അച്ചടക്കനിയമങ്ങൾ അതേപടി അനുസരിക്കുന്നവളായിരുന്നില്ല മേരി. ഭാര്യയോടുള്ള ലൂയി പതിനാറാമന്റെ ഉദാസീനഭാവവും ഭർത്താവിന്റെ അസാന്നിധ്യത്തിൽ മേരി നടത്തിയ വിരുന്നുസത്കാരങ്ങളും അലസമായ ദിനചര്യകളും, വസ്ത്രാഭരണങ്ങളോടുള്ള കൊതിയും ക്രമേണ മേരിക്ക് ദുഷ്പേരു വരുത്തിവെച്ചു. ഒരു കുഞ്ഞിനെ ദത്തെടുക്കാൻ ശ്രമിച്ചതും വലിയ വിനയായി ഭവിച്ചു. ആ കുഞ്ഞ് മുമ്പെങ്ങോ അവിഹിതബന്ധത്തിലൂടെ മേരി ജന്മം നല്കിയ സന്താനമാണെന്നും, ഇപ്പോൾ കുഞ്ഞിന് നിയമസാധുത വരുത്താൻ ശ്രമിക്കുകയുമാണെന്നുള്ള കിംവദന്തി പരന്നു. 
ചക്രവർത്തിപദമേറ്റ് ഏതാനും വർഷങ്ങൾക്കുശേഷം രാജദമ്പതികളുടെ ദാമ്പത്യബന്ധം മെച്ചപ്പെട്ടു. 1778 ഡിസമ്പർ 19-ന് ആദ്യത്തെ കുഞ്ഞ് മരിയാ തെരേസ ഷാർലെറ്റ് പിറന്നു. അതിനടുത്ത വർഷങ്ങളിലായി ലൂയി ജോസെഫ്(ജ.1781-മ.1789) ലൂയി ചാൾസ് (പിന്നീട് നാമമാത്രമായെങ്കിലും ലൂയി പതിനേഴാമൻ)(ജ1785-മ1795), സോഫി ബിയാട്രിസ് (ജ.1786-മ.1787) എന്നിവർക്കു ജന്മം നല്കി. 
രാജ്ഞിയെന്ന നിലക്ക് മേരി അന്റോയ്നെറ്റ് കൊട്ടാരത്തിനകത്തും പുറത്തും പലേ പരിഷ്കാരങ്ങളും കൊണ്ടുവന്നു. ഫ്രഞ്ചു സംസ്കാരത്തെ താഴ്ത്തിക്കെട്ടാനും വിദേശി(ഓസ്റ്റ്രിയൻ) രീതികൾ ഫ്രഞ്ചുകാരിൽ കെട്ടിച്ചുമത്താനുമുള്ള ശ്രമമായി ഇവയൊക്കെ വ്യാഖ്യാനിക്കപ്പെട്ടു.,
വെഴ്സായ് കൊട്ടരവളപ്പിനകത്തെ പെറ്റിറ്റ് ട്രിയാനോൻ എന്ന കൊച്ചുകൊട്ടാരവും ചുറ്റുമുള്ള പുരയിടവും ചക്രവർത്തി പത്നിയുടെ സ്വകാര്യ ആവശ്യങ്ങൾക്കായി ചാർത്തിക്കൊടുത്തു. ഈ കെട്ടിടത്തിന്റെ പുതുക്കിപ്പണിയലിനും മോടിപിടിപ്പിക്കലിനുമായി മേരി സമയവും പണവും ചെലവഴിച്ചു. രാജ്ഞിക്ക് നിയമപ്രകാരം 200,000 ഫ്രാങ്ക് വാർഷിക അലവൻസ് അനുവദിക്കപ്പെട്ടിരുന്നു. ചെലവ് ഇതിനേക്കാളും അനേകമടങ്ങായെന്നും അധികച്ചെലവ് രാജഭണ്ഡാരത്തിൽ നിന്നെടുത്തെന്നും ജനസംസാരമുയർന്നു. . ]

മേരിക്കെതിരെ പൊതുജനാഭിപ്രായം ശക്തിപ്പെടാനുള്ള മറ്റൊരു കാരണം ഒരു വൈര നെക്ലേസ് ആയിരുന്നു. കർദ്ദിനാൾ റോഹനേയും മദാം ലാമോട്ടിനേയും ഇടനിലക്കാരാക്കി, ആഭരണവ്യാപാരിയായ ബൂമറെ കബളിപ്പിച്ച് 3000,000 ഫ്രാങ്ക് വിലവരുന്ന വൈരനെക്ലെസ് കൈവശപ്പെടുത്തിയെന്നതായിരുന്നു മേരിക്കെതിരായുള്ള ആരോപണം. വിചാരണസമയത്ത് മേരിയുടെ നിരപരാധിത്വം വെളിപ്പെട്ടെങ്കിലും, ആ കളങ്കം പൂർണമായും മാഞ്ഞുപോയില്ല., 

ജ്ഞാനോദയകാലത്തിന്റെ പശ്ചാത്തലത്തിൽ യൂറോപ്യൻ സമൂഹത്തിന്റെ ചിന്താഗതികളിൽ വിപ്ലവാത്മകമായ പരിവർത്തനങ്ങൾ ഉണ്ടായി.പതിനെട്ടാം ശതകത്തിന്റെ അവസാനത്തെ രണ്ടു ദശകങ്ങളിൽ ഫ്രാൻസിൽ സാമൂഹ്യവും രാഷ്ട്രീയവുമായ വൻമാറ്റങ്ങൾ സംഭവിച്ചു. സ്വതന്ത്ര്യമാണ് മനഷ്യന്റെ ഏറ്റവും അമൂല്യ സമ്പത്തെന്ന വോൾട്ടയറുടേയും റുസ്സോയുടേയും ചിന്താഗതികളും അമേരിക്കൻ സ്വാതന്ത്ര്യ സമരത്തിൽപങ്കെടുത്ത് തിരിച്ചെത്തിയ ഫ്രഞ്ചുപട്ടാളക്കാരുടെ പുത്തൻ ആശയങ്ങളും ജനങ്ങളെ പ്രബുദ്ധരാക്കി. നിരന്തരമായ യുദ്ധക്കെടുതികൾ, കാലാവസ്ഥ മോശമായതു കാരണം തുടർച്ചയായുള്ള വിളവുനാശങ്ങൾ,ഭക്ഷ്യക്ഷാമം ഇവയൊക്കെ സാധാരണജനതയുടെ നിത്യജീവിതം ദുരിതപൂർണമാക്കി.. നികുതി വർധനവ് തങ്ങളെ മാത്രം ബാധിക്കുന്ന പ്രശ്നമാണെന്നും പുരോഹിത-കുലീനവർഗങ്ങൾ കാലാകാലമായി നികുതിയുടെ പരിധിക്കുപുറത്താണെന്നുമുള്ള വസ്തുതയും ഈ നില മാറ്റാൻ ശ്രമിച്ച ധനകാര്യോപദേഷ്ടാവിനെ ചക്രവർത്തി പുറത്താക്കിയതും(1787) പൊതുജനത്തെ കുപിതരാക്കി. ലൂയി ചക്രവർത്തിയെ താഴത്തിറക്കാനായി ചാർച്ചയിൽപ്പെട്ട സഹോദരൻ ഒർലീൻസ് പ്രഭു ഗൂഢാലോചന നടത്തി. ഒർലീൻസ് പ്രഭുവിന്റെ ഔദ്യോഗികവസതി പാലേ റോയാൽ പാട്രിയറ്റ് കക്ഷിയുടെ സമ്മേളനസ്ഥലമായി. .

1789 മെയ് 5-ന് നൂറ്റിയെഴുപത്തഞ്ചു കൊല്ലത്തെ വിടവിനു ശേഷം പുരോഹിതർ , കുലീനർ, സാധാരണജനത എന്നീ മൂന്നുവർഗങ്ങളുടെ പ്രതിനിധികളടങ്ങുന്ന പൗരസഭ, എസ്റ്റാറ്റ് ജനറാൽ, വെഴ്സായിൽ സമ്മേളിച്ചു. പുരോഹിത-കുലീന പ്രതിനിധികൾ യാതൊരു വിധ ആനുകൂല്യങ്ങളും വിട്ടുകൊടുക്കാൻ തയ്യാറായില്ല. പൊതുജനങ്ങളും വരേണ്യവർഗങ്ങളും തമ്മിലുള്ള വൈരം മൂത്തു. ചക്രവർത്തി തങ്ങൾക്കെതിരെ സായുധാക്രമണം നടത്താൻ ഒരുമ്പെടുകയാണെന്ന വാർത്ത പരന്നതോടെ രോഷാകുലരായ ജനം 1789 ജൂലൈ 14-ന് ബാസ്റ്റീൽ തടവറ ഭേദിച്ച്. അതിനകത്ത് സംഭരിച്ചു വെച്ചിരുന്ന യുദ്ധക്കോപ്പുകൾ കൈക്കലാക്കി. ഭരണപരിഷ്കാരങ്ങൾ നടപ്പിൽ വരുത്താൻ ജനകീയസഭ ചക്രവർത്തിയിൽ നിർബന്ധം ചെലുത്തി. 21 ജൂലൈ 1791-ന് രാജകുടുംബം ഓസ്റ്റ്രിയയിലേക്ക് രക്ഷപ്പെടാൻ ശ്രമം നടത്തിയത് വിഫലമായി. രാജകുടുംബം കൊട്ടാരത്തടങ്ങലിലായി. ഇതിനകം ഫ്രാൻസിൽ മൂന്നു വ്യത്യസ്ത പ്രസ്ഥാനങ്ങൾ രൂപം കൊണ്ടിരുന്നു. രാജഭക്തരുടെ ഫൂയോൺസ് വിഭാഗം, വിപ്ലവപാർട്ടിയുടെ രണ്ടു വിഭാഗങ്ങൾ മിതവാദികളുടെ ഷിറോൻഡിൻസ് ഗ്രൂപ്പും തീവ്രവാദികളുടെ ഷാകോബൈൻസ് ഗ്രൂപ്പും.,

1791 ഒക്റ്റോബർ മുതൽ സപ്റ്റമ്പർ വരെ പ്രാബല്യത്തിലിരുന്ന നിയമസഭ 1792 ആഗസ്റ്റിൽ രാജഭരണം അവസാനിപ്പിച്ച്, ഫ്രാൻസിനെ ജനാധിപത്യരാഷ്ട്രമായി പ്രഖ്യാപിച്ചു. ഭരണം ദേശീയസമിതിയുടെ (National Convention ) കൈകളിലായി. കാപെറ്റ് എന്ന പഴയ വംശപ്പേർ നല്കപ്പെട്ട രാജകുടുംബത്തിന്റെ മേൽ ദേശദ്രോഹക്കുറ്റും ചുമത്തപ്പെട്ടു. ലൂയി പതിനാറാമൻ, സഹോദരി എലിസബെത് , പത്നി മേരി അന്റോനെറ്റ്, പുത്രി മരിയാ തെരേസ. പുത്രൻ ലൂയി ചാൾസ്, എന്നിവർ നഗരമധ്യത്തിലുള്ള ടോംപ് (ഇംഗ്ലീഷിൽ ടെംപിൾ) കൽത്തുറുങ്കിലടക്കപ്പെട്ടു. 
കാരാഗ്രഹത്തിലെ നാളുകളെപ്പറ്റി മരിയാ തെരേസ ഓർമക്കുറിപ്പുകളെഴുതുകയുണ്ടായി.

1793 ജനവരി 21ന് ലൂയി പതിനാറാമൻ ഗില്ലോട്ടിന് ഇരയായി. ആഗസ്റ്റ് മാസത്തിൽ മേരി അന്റോനെറ്റ് വധശിക്ഷക്കു വിധിക്കപ്പെട്ടവർക്കുള്ള കൊൺസേർഷ്യൊറി തുറുങ്കിലേക്ക് മാറ്റിത്താമസിക്കപ്പെട്ടു. ഒക്റ്റോബറിൽ മേരിയുടെ വിചാരണക്കു വിധേയയായി. വിപ്ലവത്തെ വിരോധിച്ചു, ഓസ്ട്രിയക്ക് അനുകൂലമായി നടപടികളെടുത്തു എന്നൊക്കെ ആയിരുന്നു മേരിയുടെ കുറ്റം. ഇരുപത്തിനാലു മണിക്കൂറിനകം വധശിക്ഷ നടപ്പാക്കണമെന്നായിരുന്നു വിധി. പിറ്റേന്ന് രാവിലെ പതിനൊന്നു മണിക്ക് സൈനികർ മേരിയെ വിപ്ലവചത്വരത്തിലേക്ക് (പഴയ ലുയി പതിനഞ്ചാമൻ ചത്വരം, ഇന്നത്തെ കോൺകോഡ് ചത്വരം) നയിച്ചു. കൈകൾ പിന്നിൽ പിണച്ചുകെട്ടി, എല്ലാവരും കാൺകെ വിളവും വൈക്കോലും കൊണ്ടു പോകാറുള്ള കുതിരവണ്ടിയിലാണ് മേരിയെ കൊണ്ടുപോയത്. സൂര്യോദയത്തിനു മുമ്പ് തന്നെ വധശിക്ഷ കാണാനായി ചത്വരത്തിൽ ജനക്കൂട്ടം തടിച്ചുകൂടിയിരുന്നു. 

മാഡലീൻ സെമിത്തെരിയിലെ പേരുവിവരങ്ങളില്ലാത്ത കുഴിമാടത്തിലാണ് ലൂയി പതിനാറാമനെപ്പോലെ മേരി അന്റോനെറ്റും അടക്കം ചെയ്യപ്പെട്ടത്. പിന്നീട് രാജവാഴ്ച പുനഃസ്ഥാപിക്കപ്പെട്ടപ്പോൾ ലൂയി പതിനെട്ടാമൻ അവശിഷ്ടങ്ങൾ സെന്റ് ഡെനിസ് ബസിലിക്കയിലേക്കു മാറ്റി. സെമിത്തെരിയിൽ സ്മാരകശില സ്ഥാപിക്കപ്പെട്ടു. സ്മാരകശിലയിൽ ഈ വസ്തുതയെ സ്ഥിരീകരിക്കുന്ന ആലേഖനം ഉണ്ട്. 

Le roi Louis XVIII a élevé ce monument pour consacrer le lieu où les dépouilles mortelles du roi Louis XVI et de la reine Marie-Antoinette, transférées le 21 janvier 1815 dans la sépulture royale de Saint-Denis, ont reposé pendant 21 ans. Il a été achevé la deuxième année du règne du roi Charles X, l'an de grâce 1826

"ലൂയി പതിനാറാമന്റേയും മേരി അന്റേനെറ്റിന്റേയും ഭൗതികാവശിഷ്ടങ്ങൾ ഈ സ്ഥലത്തുനിന്ന് ഇരുപത്തിയൊന്നു വർഷങ്ങൾക്കു ശേഷം 1815 ജനവരി 21ന് സെന്റ് ഡെനിസ് ബസിലിക്കയിലേക്കു മാറ്റി സ്ഥാപിക്കപ്പെട്ടു.. അന്ന് അവരുടെ സ്മരണക്കായി ലൂയി പതിനെട്ടാമൻ ഇവിടെ ഉയർത്തിയ സ്മാരകം. നിർമ്മാണം പൂർത്തിയായത് 1826-ൽ ചാൾസ് പത്താമന്റെ വാഴ്ചക്കാലത്ത്." 

ഏകാധിപതിയുടെ സഹോദരി എന്ന കുറ്റത്തിന് വിപ്ലവക്കോടതി എലിസബെത്തിന് വധശിക്ഷ വിധിച്ചു. 1794 മേ-10ന് ഗില്ലോട്ടിന് ഇരയായി. 
മേരി അന്റോണെറ്റിനെ കൊൺസേർഷ്യൊറി കൽത്തുറുങ്കിലേക്കു മാറ്റിത്തമസിച്ചപ്പോൾത്തന്നെ പുത്രൻ ലൂയി ചാൾസും ടോംപ്സിലെ മറ്റൊരു തടവറയിലേക്കു ഏകാന്തത്തടവിന് മാറ്റപ്പെട്ടു. അവിടെ സൈമൺ എന്ന ചെരുപ്പുകുത്തുിയുടെ മേൽനോട്ടത്തിലായിരുന്നുവെന്നും അയാൾ ദേഹോപദ്രവമെൽപിക്കുമായിരുന്നെന്നും പറയപ്പെടുന്നു. കുടുംബപ്രശ്നങ്ങളാൽ സൈമൺ ടോംപ് തുറുങ്കു വിട്ടു പോയതിൽപ്പിന്നെ വളരെക്കാലത്തേക്ക് ആരും ലൂയി ചാൾസിന്റെ ജയിലറ സന്ദർശിച്ചതായി പരാമർശമില്ല. ലൂയി ചാൾസ് തികച്ചും മൂകനും നിർവികാരനുമായി കാണപ്പെട്ടെന്ന് റോബേസ്പിയറിന്റെ പതനശേഷം ദേശിയ സമിതിയുടെ പ്രതിനിധിയായി ജയിൽ സന്ദർശിച്ച ഷോൺ ബാപ്റ്റിസ്റ്റ് ഹർമണ്ട് രേഖപ്പെടുത്തുന്നു 1795 ജൂൺ 8-ന് ലൂയി ചാൾസ് മരിച്ചു.,
ഫ്രഞ്ചു വിപ്ലവത്തെ അതിജീവിച്ച് വീണ്ടും രാജകുടുംബാംഗമാവാൻ മരിയാ തെരേസക്കു കഴിഞ്ഞു. ഓസ്റ്റ്രിയയുമായി രാഷ്ട്രീയത്തടവുകാരെ കൈമാറാനുള്ള വ്യവസ്ഥയനുസരിച്ച് 1796 ജനവരി 9ന് മരിയാ തെരേസ വിയന്നയിലെത്തി. പിന്നീട് അച്ഛന്റെ സഹോദരൻ ആർത്വാ പ്രഭുവിന്റെ പുത്രൻ ലൂയി അന്റോയ്നെ വിവാഹം കഴിച്ചു. ഫ്രാൻസിൽ രാജവാഴ്ച പുനഃസ്ഥാപിക്കപ്പെട്ടപ്പോൾ ആർത്വാ പ്രഭുവിന് ചാൾസ് പത്താമൻ എന്ന പേരിൽ രാജപദവിയേൽക്കാനുള്ള അവസരം ലഭിച്ചു. ലൂയി അന്റോയൻ കിരീടാവകാശിയായി. മരിയാ തെരേസ യുവരാജ്ഞിയും. ചാൾസ് പത്താമന്റെ ഭരണം ആറു വർഷമേ(1824-1830) നീണ്ടു നിന്നുള്ളു. 1830-ലെ ജൂലൈ വിപ്ലവം ചാൾസ് പത്താമനെ സ്ഥാനത്യാഗം ചെയ്യാൻ നിർബന്ധിതനാക്കി. രാജകുടുംബം ബ്രിട്ടനിലേക്ക് രക്ഷപ്പെട്ടു. പീിന്നീട് പ്രാഹയിലേക്ക്താമസം മാറ്റി. ഭർത്താവിന്റെ മരണശേഷം മരിയാ തെരേസ വിയന്നയിൽ വാസമുറപ്പിച്ചു.1851 ഒക്റ്റോബർ 19-ന് ന്യൂമോണിയ ബാധിച്ച് മരണമടഞ്ഞു. സന്താനങ്ങളില്ലായിരുന്നു. 


</doc>
<doc id="275680" url="https://ml.wikipedia.org/wiki?curid=275680" title="മേരി വോൾസ്റ്റൊൺക്രാഫ്റ്റ്">
മേരി വോൾസ്റ്റൊൺക്രാഫ്റ്റ്

18ആം നൂറ്റാണ്ടിൽ ജീവിച്ചിരുന്ന ഒരു ചിന്തകയും എഴുത്തുകാരിയും നോവലിസ്റ്റുമായിരുന്നു മേരി വോൾസ്റ്റൊൺക്രാഫ്റ്റ്.അവരുടെ എ വിൻഡിക്കേഷൻ ഒവ് ദ റൈറ്റ് ഒവ് വുമൺ ആദ്യത്തെ ഫെമിനിസ്റ്റ് ഗ്രന്ഥങ്ങളിൽ ഒന്നാണ്.


</doc>
<doc id="275681" url="https://ml.wikipedia.org/wiki?curid=275681" title="ജോൺ സ്റ്റുവർട്ട് മിൽ">
ജോൺ സ്റ്റുവർട്ട് മിൽ

പത്തൊൻപതാം നൂറ്റാണ്ടിൽ ജീവിച്ചിരുന്ന ഒരു ഇംഗ്ലീഷ് തത്ത്വചിന്തകനും എഴുത്തുകാരനുമായിരുന്നു ജോൺ സ്റ്റുവർട്ട് മിൽ.


</doc>
<doc id="275684" url="https://ml.wikipedia.org/wiki?curid=275684" title="കലാമണ്ഡലം ലീലാമ്മ">
കലാമണ്ഡലം ലീലാമ്മ

മോഹിനിയാട്ടം കലാകാരിയാണ് കലാമണ്ഡലം ലീലാമ്മ(ജനനം : 1952). കേന്ദ്ര സംഗീത നാടക അക്കാദമിയുടെയും കേരള സംഗീത നാടക അക്കാദമിയുടെയും പുരസ്കാരങ്ങൾ നേടിയിട്ടുണ്ട്. മരണാനന്തരം കേരള കലാ മണ്ഡലത്തിന്റെ ഫെലോഷിപ്പ് ലഭിച്ചു.
കോട്ടയം മറ്റക്കരയിൽ ജനിച്ചു. കലാമണ്ഡലം കൽപ്പിത സർവകലാശാലയിൽ പഠിച്ച് അവിടെത്തന്നെ അധ്യാപികയായി. മോഹിനിയാട്ടം വിഭാഗം മേധാവിയായി സേവനമനുഷ്ഠിച്ചിട്ടുണ്ട്. കലാമണ്ഡലം സർവ്വകലാശാലയുടെ കാമ്പസ് ഡയറക്ടറായും പ്രവർത്തിച്ചു. കലാമണ്ഡലം സത്യഭാമ, കലാമണ്ഡലം ചന്ദ്രിക എന്നിവരുടെ ശിഷ്യയായി. ഭരതനാട്യവും കുച്ചിപുടിയും പഠിച്ചിട്ടുണ്ട്. ശ്രീ ശങ്കരാചാര്യ സംസ്കൃത സർവകലാശാലയിൽ റീഡറായും പ്രവർത്തിച്ചു (1995-98). ഇന്ത്യയിലും വിദേശത്തുമായി നിരവധി വേദികളിൽ മോഹിനിയാട്ടം അവതരിപ്പിച്ചിട്ടുണ്ട്. അടൂർ ഗോപാലകൃഷ്ണന്റെ ഡോക്യുമെന്ററിയിലും നൃത്തം അവതരിപ്പിച്ചു. മോഹിനിയാട്ടത്തെ പറ്റി ഗവേഷണം ചെയ്യാൻ സ്വന്തമായി തൃശ്ശൂർ ജില്ലയിലെ അത്താണിയിൽ സ്വാതിചിത്ര എന്ന സ്ഥാപനം നടത്തുന്നു. 


</doc>
<doc id="275687" url="https://ml.wikipedia.org/wiki?curid=275687" title="കെ. ചിന്ന അഞ്ജനാമ്മ">
കെ. ചിന്ന അഞ്ജനാമ്മ

ആന്ധ്രാപ്രദേശിലെ പാവകളി കലാകാരിയാണ് കെ. ചിന്ന അഞ്ജനാമ്മ (1957). 2010 ൽ കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ആന്ധ്രയിലെ ധർമ്മാവരം ജില്ലയിൽ പരമ്പരാഗതമായി പാവകളി (തൊളു ബൊമ്മലാട്ടം ) കലാകാരന്മാരുടെ കുടുംബത്തിൽ ജനിച്ചു. അച്ഛൻ സിന്ധെ നാരായണപ്പായും അമ്മ ശാന്തമ്മയും തൊളു ബൊമ്മലാട്ടം കലാകാരന്മാരായിരുന്നു. കഥ പറച്ചിലിലും അവതരണത്തിലും മാത്രമല്ല, പാവകളുടെ നിർമ്മിതിയിലും നിറം നൽകുന്നതിലും തുടങ്ങി പാവകളിയുമായി ബന്ധപ്പെട്ട എല്ലാ മേഖലകളിലും വിദഗ്ദ്ധയാണ് അഞ്ജനാമ്മ. 2004 ൽ സ്പെയിനിലെ തൊളോസയിൽ നടന്ന അന്തർ ദേശീയ പാവകളി ഉത്സവത്തിൽ പങ്കെടുത്തു.


</doc>
<doc id="275698" url="https://ml.wikipedia.org/wiki?curid=275698" title="ഹിൽഡ മിത് ലേപ്ച്ച">
ഹിൽഡ മിത് ലേപ്ച്ച

ലേപ്ച സംഗീതജ്ഞയും നർത്തകിയുമാണ് ഹിൽഡ മിത് ലേപ്ച്ച (ജനനം : 1956). കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്. 2013 ൽ പത്മശ്രീ പുരസ്കാരം ലഭിച്ചു..
പശ്ചിമ ബംഗാളിലെ ഡാർജലിംഗ് ജില്ലയിലെ കലിംപോംങിലാണ് ഹിൽഡ മിത് ലേപ്ച്ചയുടെ ജനനം. പ്രസിദ്ധ സിക്കിം ലേപ്ച സംഗീതജ്ഞനായ സോനം ടി. ലേപ്ചയുടെ ഭാര്യയാണ്. പാരമ്പര്യ ലേപ്ച സംഗീത ഉപകരണങ്ങളിലും സംഗീതത്തിലും വിദഗ്ദ്ധയായ ഹിൽഡ ലേപ്ച സംസ്കാരത്തിന്റെ പ്രചാരകയുമാണ്. ഇന്ത്യയിലെ പ്രധാന സംഗീതോത്സവങ്ങളിൽ പങ്കെടുത്തിട്ടുള്ള ലേപ്ചക്ക് നിരവധി പുരസ്കാരങ്ങളും ലഭിച്ചിട്ടുണ്ട്.


</doc>
<doc id="275701" url="https://ml.wikipedia.org/wiki?curid=275701" title="അംബ സന്യാൽ">
അംബ സന്യാൽ

നാടക പ്രവർത്തകയും വസ്ത്രലങ്കാരകയുമാണ് അംബ സന്യാൽ (ജനനം : 1945). നാടക മേഖലയിലെ വസ്ത്രലങ്കാരക എന്ന നിലയിലെ സംഭാവനകൾക്കായി കേന്ദ്ര സംഗീത നാടക അക്കാദമി പുരസ്കാരം ലഭിച്ചു.

ഡൽഹിയിൽ ജനിച്ചു. ചിത്രകാരനും ശിൽപ്പിയുമായ ബി.സി. സന്യാലിന്റെയും നർത്തകിയും അഭിനേത്രിയുമായ സ്നേഹലത സന്യാലിന്റെയും മകളാണ്. ഡൽഹി കോളേജ് ഓഫ് ആർട്സിലും ശാന്തിനികേതനിലും പാരീസിലെ ഇ കോൾ കലാ കേന്ദ്രത്തിലും പഠിച്ചു. ഹബീബ് തൻവീറിന്റെയും ഷീല ഭാട്ടിയയുടെയും നാടകങ്ങളിൽ അഭിനയിച്ചു. കലാ വിദ്യാഭ്യാസ രംഗത്തും ക്രാഫ്റ്റുകളുടെ രൂപകൽപ്പനയിലും പുസ്തകങ്ങൾക്കായുള്ള ചിത്ര രചനയിലും പ്രവർത്തിക്കാറുണ്ട്. 1990 കൾ മുതൽ വസ്ത്രാലങ്കാര മേഖലയിലും സജീവമാണ്. നാഷണൽ സ്കൂൾ ഓഫ് ഡ്രാമയുടെ നിരവധി പ്രൊഡക്ഷനുകൾക്കും ചലച്ചിത്രങ്ങൾക്കു വേണ്ടിയും വസ്ത്രാലങ്കാരം നിർവഹിച്ചു.


</doc>
<doc id="275712" url="https://ml.wikipedia.org/wiki?curid=275712" title="റോബർട്ട് എ. ഹൈൻലൈൻ">
റോബർട്ട് എ. ഹൈൻലൈൻ

റോബർട്ട് ആൻസൺ ഹൈൻലൈൻ ( ; 1907 ജൂലൈ 7 – 1988 മേയ് 8) ഒരു അമേരിക്കൻ സയൻസ് ഫിക്ഷൻ എഴുത്തുകാരനാണ്. "സയൻസ് ഫിക്ഷൻ എഴുത്തുകാരുടെ ഡീൻ", എന്ന് വിളിക്കപ്പെട്ടിരുന്ന ഇദ്ദേഹം തന്റെ കാലഘട്ടത്തിലെ ഏറ്റവും സ്വാധീനം ചെലുത്തുകയും വിവാദങ്ങളുണ്ടാക്കുകയും ചെയ്ത എഴുത്തുകാരിലൊരാളായിരുന്നു. ശാസ്ത്രത്തിന്റെയും എഞ്ചിനിയറിംഗിന്റെയും വീക്ഷണകോണിൽ നിന്നു നോക്കിയാൽ സംഭവിക്കാൻ സാദ്ധ്യതയുള്ള കൃതികൾ രചിക്കാൻ ഇദ്ദേഹം ശ്രദ്ധ ചെലുത്തിയിരുന്നു. സയൻസ് ഫിക്ഷൻ സാഹിത്യത്തിലെ സാഹിത്യാംശം വർദ്ധിപ്പിക്കാൻ ഇദ്ദേഹത്തിന്റെ കൃതികൾക്ക് സാധിച്ചു.

"സാറ്റർഡേ ഈവനിംഗ് പോസ്റ്റ്" പോലുള്ള മുഖ്യധാരാ മാധ്യമങ്ങളിൽ 1940 കളുടെ അവസാനത്തോടെ എത്തിപ്പെടാൻ ഇദ്ദേഹത്തിന് സാധിക്കുകയുണ്ടായി. പല പതിറ്റാണ്ടുകളോളം ഇദ്ദേഹത്തിന്റേതായിരുന്നു ഏറ്റവും കൂടുതൽ സയൻസ് ഫിക്ഷൻ കൃതികൾ വിറ്റുപോയിരുന്നതിന്റെ റെക്കോഡ്. ഇദ്ദേഹവും ഐസക് അസിമോവ്, ആർതർ സി. ക്ലർക്ക് എന്നിവരുമാണ് സയൻസ് ഫിക്ഷൻ എഴുത്തുകാരുടെ "ബിഗ് ത്രീ" എന്ന് കണക്കാക്കപ്പെടുന്നത്.

സയൻസ് ഫിക്ഷൻ ചെറുകഥാകൃത്തുക്കളിൽ പ്രധാനിയായ ഇദ്ദേഹം "അസ്റ്റൗണ്ടിംഗ് സയൻസ് ഫിക്ഷൻ" എന്ന മാസിയകയുടെ എഡിറ്ററായ ജോൺ ഡബ്ല്യൂ. കാംപ്ബെലിന്റെ കീഴിലാണ് വളർന്നത്. കാമ്പ്‌ബെലിന് തന്റെ എഴുത്തിൽ സ്വാധീനമുണ്ടായിരുന്നു എന്ന വാദത്തെ ഹൈൻലൈൻ തള്ളിക്കളഞ്ഞിട്ടുണ്ട്.

തന്റെ സയൻസ് ഫിക്ഷൻ നോവലുകളുടെ ചട്ടക്കൂട്ടിനുള്ളിൽ നിന്നുകൊണ്ട് ഹൈൻലൈൻ ചില സാമൂഹിക വിഷയങ്ങളെ വീണ്ടും വീണ്ടും പരാമർശവിധേയമാക്കിയിട്ടുണ്ട്. വ്യക്തിയുടെ സ്വാതന്ത്ര്യം, സ്വാശ്രയത്വം, വ്യക്തികൾക്ക് സമൂഹത്തിനോടുള്ള കടമകൾ, സംഘടിത മതങ്ങൾക്ക് സംസ്കാരത്തിന്മേലും ഭരണകൂടത്തിന്മേലുമുള്ള സ്വാധീനം, വ്യതിരിക്തതയുള്ള ചിന്താധാരകളെ സ്വീകരിക്കുവാൻ സമൂഹത്തിനുള്ള മടി എന്നിവയാണിവ. ശൂന്യാകാശയാത്ര മനുഷ്യരെ സാംസ്കാരികമായി എങ്ങനെ സ്വാധീനിച്ചേയ്ക്കാം എന്നതും ഇദ്ദേഹം പഠനവിധേയമാക്കി.

1974-ൽ ഹൈൻലൈൻ സയൻസ് ഫിക്ഷൻ റൈറ്റേഴ്സ് ഗ്രാന്റ് മാസ്റ്റർ ആയി തിരഞ്ഞെടുക്കപ്പെട്ടു. ഇദ്ദേഹത്തിന്റെ നാല് നോവലുകൾക്ക് ഹ്യൂഗോ അവാർഡ് ലഭിച്ചിട്ടുണ്ട്. ഇതു കൂടാതെ പ്രസിദ്ധീകരിച്ച് അൻപതു വർഷങ്ങൾക്കുശേഷം ഇദ്ദേഹത്തിന്റെ മൂന്ന് കൃതികൾക്ക് "റിട്രോ ഹ്യൂഗോ" പുരസ്കാരവും നൽകപ്പെടുകയുണ്ടായി. ഇദ്ദേഹത്തിന്റെ കൃതികളിൽ രൂപം കൊടുത്ത വാക്കുകൾ ഇംഗ്ലീഷ് ഭാഷയുടെ ഭാഗമായി മാറിയിട്ടുണ്ട്. "ഗ്രോക്", "വാൾഡോ" എന്നിവ ഇതിലുൾപ്പെടുന്നു. "ഫ്രീ ലഞ്ച് എന്നൊന്നില്ല", സ്പേസ് മറീൻ എന്നീ പ്രയോഗങ്ങൾ ഇദ്ദേഹത്തിന്റെ കൃതികളിലൂടെ പ്രസിദ്ധി നേടി. വാട്ടർബെഡ് എന്ന സംവിധാനം ഇദ്ദേഹത്തിന്റെ "സ്ട്രേഞ്ചർ ഇൻ എ സ്ട്രേഞ്ച് ലാൻഡ്" എന്ന കൃതിയിൽ പരാമർശിക്കപ്പെട്ടുവെങ്കിലും ഇദ്ദേഹം ഇതിന് പേറ്റന്റ് സമ്പാദിക്കുവാനോ ഇത്തരമൊന്ന് നിർമ്മിക്കുവാനോ മുതിർന്നിരുന്നില്ല. ഇദ്ദേഹത്തിന്റെ പല കൃതികളും ചലച്ചിത്രങ്ങളും ടെലിവിഷൻ സീരിയലുകളുമായിട്ടുണ്ട്.

1907 ജൂലൈ 7-ന് റെക്സ് ഐവാർ ഹൈൻലൈൻ (ഇദ്ദേഹം ഒരു അക്കൗണ്ടന്റായിരുന്നു), ബാം ലൈൽ ഹൈൻലൈൻ, എന്നിവരുടെ മകനായി മിസോറിയിലെ ബട്ട്‌ളർ എന്ന സ്ഥലത്താണ് ഇദ്ദേഹം ജനിച്ചത്. കുട്ടിക്കാലം ചിലവിട്ടത് മിസോറിയിലെ കൻസാസ് പട്ടണത്തിലായിരുന്നു. ജനിച്ച സ്ഥലത്തെ കാഴ്ച്ചപ്പാടുകളും മൂല്യങ്ങളും (ഇദ്ദേഹത്തിന്റെ തന്നെ വാക്കുകളിൽ "ബൈബിൾ ബെൽറ്റ്") ഇദ്ദേഹത്തിന്റെ കൃതികളിൽ - പ്രത്യേകിച്ച് പിൽക്കാല കൃതികളിൽ - വലിയ സ്വാധീനം ചെലുത്തിയിട്ടുണ്ട്. ഇദ്ദേഹത്തിന്റെ "ടൈം ഇനഫ് ഫോർ ലവ്", "ടു സെയിൽ ബിയോണ്ട് ദി സൺസെറ്റ്" എന്നിവ പോലുള്ള കൃതികളിലെ പശ്ചാത്തലം തന്റെ കുട്ടിക്കാലത്തെ ചുറ്റുപാടുകളിൽ നിന്നാണ് ഇദ്ദേഹം ഒരുക്കിയത്. ഇദ്ദേഹം ബൈബിൾ ബെൽറ്റ് പ്രദേശത്തെ മൂല്യങ്ങളെയും രീതികളെയും—പ്രത്യേകിച്ച് മതവും ലൈംഗിക മൂല്യങ്ങളും സംബന്ധിച്ച്—തന്റെ കൃതികളിലും വ്യക്തിജീവിതത്തിലും തള്ളിക്കളയുകയാണുണ്ടായത്
അമേരിക്കൻ നാവികസേനയിൽ ഇദ്ദേഹം ചിലവഴിച്ച വർഷങ്ങളും ഇദ്ദേഹത്തിന്റെ സ്വഭാവത്തെയും സാഹിത്യത്തെയും കാര്യമായി സ്വാധീനിച്ചിട്ടുണ്ട്. നാവിക എഞ്ചിനിയറിംഗിൽ ബി.എസ്. ബിരുദത്തോടെ 1929-ൽ ഹൈൻലൈൻ മേരിലാന്റിലെ അന്നാപോളിസിലുള്ള അമേരിക്കൻ നാവിക അക്കാദമിയിൽ നിന്ന് പാസായി. ഇതിനുശേഷം ഇദ്ദേഹം അമേരിക്കൻ നാവികസേനയിൽ ഒരു ഓഫീസറായി ജോലിയിൽ പ്രവേശിച്ചു. പുതിയ വിമാനവാഹിനിക്കപ്പലായ -ൽ 1931-ൽ ഇദ്ദെഹം ജോലിചെയ്യാൻ ആരംഭിച്ചു. ഇവിടെ ഇദ്ദേഹം റേഡിയോ കമ്യൂണിക്കേഷൻസ് ഓഫീസറായിരുന്നു. കപ്പലിലെ വിമാനങ്ങളുമായി ബന്ധപ്പെട്ടും ഇദ്ദേഹം ജോലി ചെയ്യുകയുണ്ടായി. ഈ കപ്പലിന്റെ കപ്പിത്താനായിരുന്ന ഏൺസ്റ്റ് ജെ. കിംഗ് പിൽക്കാലത്ത് ചീഫ് ഓഫ് നേവൽ ഓപ്പറേഷൻസ്, രണ്ടാം ലോകമഹായുദ്ധക്കാലത്ത് അമേരിക്കൻ നാവിക വ്യൂഹത്തിന്റെ കമാൻഡർ ഇൻ ചീഫ് എന്നീ നിലകളിൽ ജോലി ചെയ്യുകയുണ്ടായി. പിൽക്കാലത്ത് ഹൈൻലൈനുമായി കിംഗിനെപ്പറ്റിയുള്ള വിവരങ്ങളന്വേഷിച്ച് പല അഭിമുഖങ്ങളും നടന്നിട്ടുണ്ട്.

1929-ൽ ഹൈൻലൈൻ എലിനോർ കറി എന്ന സ്ത്രീയെ ലോസ് ഏഞ്ചൽസിലെ കൻസാസ് സിറ്റിയിൽ വച്ച് വിവാഹം കഴിച്ചു. ഇവരുടെ വിവാഹം ഏകദേശം ഒരു വർഷമേ നീണ്ടുനിന്നുള്ളൂ. 1932-ൽ ലെസ്ലിൻ മക്ഡൊണാൾഡുമായി (1904–1981) ഇദ്ദേഹം വിവാഹം കഴിച്ചു. ഇത് 15 വർഷം നീണ്ടുനിന്നു. മക്ഡൊണാൾഡ് റാഡിക്കൽ രാഷ്ട്രീയ കാഴ്ച്ചപ്പാടുകൾ പുലർത്തിയിരുന്നു. ഹൈൻലൈനും മക്ഡൊണാൾഡിനെപ്പോലെ തന്നെ ലിബറൽ ആയിരുന്നുവെന്ന് ഐസക് അസിമോവ് പിൽക്കാലത്ത് പറയുകയുണ്ടായി.

1934-ൽ ശ്വാസകോശത്തെ ബാധിക്കുന്ന ക്ഷയരോഗം പിടിപെട്ടതിനെത്തുടർന്ന് ഇദ്ദേഹം നാവികസേനയിൽ നിന്ന് വിരമിച്ചു. ഹോസ്പിറ്റലിൽ കഴിയവെ ഇദ്ദേഹം ഒരു വാട്ടർബെഡ് ഡിസൈൻ ചെയ്യുകയുണ്ടായി.

ആശുപത്രിയിൽ നിന്ന് വിടുതൽ ലഭിച്ചശേഷം ഇദ്ദേഹം യു.സി.എൽ.എ.യിൽ ഗണിതശാസ്ത്രവും ഭൗതികശാസ്ത്രവും പഠിക്കുവാനായി പ്രവേശിച്ചുവെങ്കിലും കുറച്ച് ആഴ്ച്ചകൾക്കു ശേഷം രാഷ്ട്രീയത്തിൽ പ്രവേശിക്കാനുള്ള ആഗ്രഹമോ ആരോഗ്യപ്രശ്നങ്ങളോ കാരണം പഠനം തുടർന്നില്ല.

പല ജോലികൾ ചെയ്താണ് ഇദ്ദേഹം ജീവിച്ചത്. വസ്തുക്കച്ചവടം, വെള്ളി ഘനനം എന്നിവ ഇതിൽപ്പെടും. കുറച്ചുനാളുകൾ കൊണ്ട് ഇദ്ദേഹത്തിന്റെ കൈവശം അധികം പണമില്ലാതെയായി. 1930-കളുടെ തുടക്കത്തിൽ ഇദ്ദേഹം അപ്‌ടൺ സിൻക്ലെയറിന്റെ സോഷ്യലിസ്റ്റ് പ്രസ്ഥാനമായ എൻഡ് പോവർട്ടി ഇൻ കാലിഫോർണിയ മൂവ്മെന്റിന്റെ ഭാഗമായി പ്രവർത്തിച്ചിരുന്നു. സിൻക്ലെയറിന് 1934-ൽ കാലിഫോർണിയയുടെ ഗവർണർ സ്ഥാനത്തേയ്ക്ക് മത്സരിക്കാൻ ഡെമോക്രാറ്റിക് കക്ഷിയുടെ നോമിനേഷൻ ലഭിച്ചപ്പോൾ ഹൈൻലൈൻ പ്രചാരണരംഗത്ത് പ്രവർത്തിച്ചിരുന്നു. 1938-ൽ ഹൈൻലൈൻ കാലിഫോർണിയ അസംബ്ലിയിലേയ്ക്ക് മത്സരിച്ചുവെങ്കിലും പരാജയപ്പെട്ടു. 1954-ൽ ഇദ്ദേഹം ഇപ്രകാരം എഴുതുകയുണ്ടായി, "...പല അമേരിക്കക്കാരും ... മക്കാർത്തി ഭീകരവാഴ്ച്ചയാണ് നടത്തിയിരുന്നതെന്ന് പറയുന്നുണ്ട്. "താങ്കൾക്ക്" പേടിയുണ്ടായിരുന്നോ? എനിക്ക് പേടിയില്ലായിരുന്നു. എന്റെ മുൻകാല ജീവിതത്തിൽ മക്കാർത്തിയെ അപേക്ഷിച്ച് ഇടതു പക്ഷത്തുനിന്ന് ഞാൻ ധാരാളം പ്രവർത്തിച്ചിട്ടുമുണ്ട്."
തിരഞ്ഞെടുപ്പ് പ്രചാരണത്തിനുശേഷം സമ്പാദ്യമില്ലാതായ ഇദ്ദേഹം തന്റെ വീടിന്റെ കടം തീർക്കുവാനായാണ് എഴുത്തിലേയ്ക്ക് തിരിഞ്ഞത്. 1939 ഓഗസ്റ്റിലെ "അസ്റ്റൗണ്ടിംഗ് സയൻസ് ഫിക്ഷൻ" മാഗസിനിലാണ് ഇദ്ദേഹത്തിന്റെ പ്രസിദ്ധീകരിച്ച ആദ്യ കൃതിയായ "ലൈഫ് ലൈൻ" പുറത്തുവന്നത്. ഒരു മത്സരത്തിനുവേണ്ടിയായിരുന്നു ആദ്യം ഈ കൃതി രചിക്കപ്പെട്ടതെങ്കിലും മത്സരത്തിലെ സമ്മാനത്തിനേക്കാൾ വലിയ തുകയ്ക്ക് ഇത് അസ്റ്റൗണ്ടിംഗ് മാസികയ്ക്ക് വിൽക്കുകയായിരുന്നു. ഫ്യൂച്ചർ ഹിസ്റ്ററി എന്ന വിഭാഗത്തിൽ പെട്ട "മിസ്ഫിറ്റ്" എന്ന കൃതി നവംബറിൽ പുറത്തിറങ്ങി. "സോഷ്യൽ" സയൻസ് ഫിക്ഷൻ ശാഖയുടെ നേതാവായി ഇദ്ദേഹം പെട്ടെന്നുതന്നെ അംഗീകരിക്കപ്പെട്ടു. രണ്ടാം ലോകമഹായുദ്ധക്കാലത്ത് ഇദ്ദേഹം അമേരിക്കൻ നാവികസേനയ്ക്കായി ഏറോനോട്ടിക്കൽ എഞ്ചിനിയറിംഗ് സംബന്ധമായ ജോലികൾ ചെയ്തിരുന്നു. ഹിരോഷിമയിലെയും നാഗസാക്കിയിലെയും ആണവ ആക്രമണവും, ശീതയുദ്ധവും, ഫിക്ഷനല്ലാത്ത കൃതികൾ രചിക്കുവാൻ ഇദ്ദേഹത്തിന് പ്രേരണയായി. കൂടുതൽ പണം ലഭിക്കുന്ന തരം കൃതികൾ രചിക്കാനും ഇദ്ദേഹം ശ്രമിച്ചു. "ദി സാറ്റർഡേ ഈവനിംഗ് പോസ്റ്റ്" എന്ന മാഗസിനിൽ ഇദ്ദേഹത്തിന്റെ നാല് ചെറുകഥകൾ പ്രസിദ്ധീകരിക്കപ്പെട്ടു. 1947 ഫെബ്രുവരിയിലെ "ദി ഗ്രീൻ ഹിൽസ് ഓഫ് എർത്ത്" ആയിരുന്നു ഇതിൽ ആദ്യത്തേത്. 1950-ൽ ഇദ്ദേഹം "ഡെസ്റ്റിനേഷൻ മൂൺ"—എന്ന ഡോക്യുമെന്ററി ശൈലിയിലുള്ള ചലച്ചിത്രത്തിന്റെ കഥയും തിരക്കഥയും രചിക്കുകയുണ്ടായി. ഇതിന് സ്പെഷ്യൽ ഇഫക്റ്റിനുള്ള അക്കാദമി പുരസ്കാരം ലഭിക്കുകയുണ്ടായി. ചാൾസ് സ്രൈബേഴ്സ് സൺസ് എന്ന കമ്പനിക്കുവേണ്ടി ഇദ്ദേഹം 1947 മുതൽ 1959 വരെ കുട്ടികൾക്കായുള്ള സയൻസ് ഫിക്ഷൻ കൃതികളും രചിച്ചിരുന്നു. "ബോയ്സ് ലൈഫിനു" വേണ്ടിയും ഇദ്ദേഹം 1952-ൽ രചന നടത്തുകയുണ്ടായി.

1947-ൽ ഹൈൻലൈനും രണ്ടാം ഭാര്യയും തമ്മിൽ വിവാഹമോചനം നടത്തി. അടുത്ത വർഷം ഒക്റ്റോബർ 21-ന് ഇദ്ദേഹം വിർജീനിയ "ജിന്നി" ഗെർസ്റ്റൺഫീൽഡ് എന്ന സ്ത്രീയെ വിവാഹം കഴിച്ചു. നാല്പതുവർഷത്തിനുശേഷം ഇദ്ദേഹം മരിക്കുന്നതുവരെ ഈ വിവാഹബന്ധം തുടർന്നു. വിവാഹശേഷം ഇവർ കൊളറാഡോയിലേയ്ക്ക് താമസം മാറ്റിയെങ്കിലും 1965-ൽ ഉയർന്ന പ്രദേശത്തെ കാലാവസ്ഥ വിർജീനിയയുടെ ആരോഗ്യത്തെ ബാധിച്ചതിനെത്തുടർന്ന് ഇവർ കാലിഫോർണിയയിലെ സാന്താക്രൂസിലേയ്ക്ക് താമസം മാറ്റി. വട്ടത്തിലുള്ള ഈ വീടും വിർജീനിയയും ഹൈൻലൈനും ചേർന്ന് രൂപകൽപ്പന ചെയ്തതാണ്..

ഹൈൻലൈന്റെ സ്വതന്ത്രകളും ബുദ്ധിമതികളുമായ സ്ത്രീകഥാപാത്രങ്ങളിൽ പലരും ജിന്നിയെ മനസ്സിൽ കണ്ട് സൃഷ്ടിച്ചവയാണെന്നത് വ്യക്തമാണ്. 1953–1954-ൽ ഹൈൻലൈൻ ദമ്പതിമാർ ലോകം ചുറ്റി സഞ്ചരിച്ചു. കപ്പലുകളിലുള്ള ഈ യാത്ര ശൂന്യാകാശത്തിലെ പല ദീർഘയാത്രകൾക്കും മാതൃകയായിട്ടുണ്ട്. "പോഡ്കൈൻ ഓഫ് മാർസ്", "ഫ്രൈഡേ" എന്നിവ ഉദാഹരണം. ജിന്നി ഇദ്ദേഹത്തിന്റെ കൈയെഴുത്തുപ്രതികൾ ആദ്യം വായിച്ചുനോക്കിയിരുന്നു. ഹൈൻലൈനേക്കാൾ നല്ല എഞ്ചിനിയറായിരുന്നു ജിന്നി എന്നതും വ്യക്തമായിരുന്നു. ഹൈൻലൈൻ വലതുപക്ഷ രാഷ്ട്രീയത്തിൽ ആകൃഷ്ടനായത് ജിന്നിയെ വിവാഹം കഴിച്ചശേഷമാണെന്ന് ഐസക് അസിമോവ് പ്രസ്താവിച്ചിട്ടുണ്ട്.

1964-ൽ ഹൈൻലൈൻ ദമ്പതിമാർ ബാരി ഗോൾഡ്‌വാട്ടറിന്റെ പ്രസിഡന്റ് തിരഞ്ഞെടുപ്പിൽ പ്രവർത്തിക്കുകയുണ്ടായി. അമേരിക്ക ആണവപരീക്ഷണങ്ങൾ നിർത്തണം എന്ന വാദത്തിനെതിരേ ഇദ്ദേഹം പ്രചാരണം നടത്തിയിരുന്നു. 
1947 മുതൽ വിവാദമുണ്ടാക്കാത്ത വിഷയങ്ങളാണ് ഹൈൻലൈൻ തന്റെ ജുവനൈൽസ് സീരീസിൽ ഉപയോഗിച്ചിരുന്നതെങ്കിലും 1959-ലെ "സ്റ്റാർഷിപ് ട്രൂപ്പേഴ്സ്" എന്ന നോവലിലെ ഒരു പരാമർശം വിവാദമുണ്ടാക്കുന്നതാണെന്നുകണ്ട എഡിറ്റർമാർ ഇത് തള്ളിക്കളയുകയുണ്ടായി

ഈ കൃതി ഹൈൻലൈൻ സ്വന്തം നിലയിൽ പ്രസിദ്ധീകരിച്ചു. ഇതിനുശേഷം ഹൈൻലൈൻ "സ്ട്രേഞ്ചർ ഇൻ എ സ്ട്രേഞ്ച് ലാൻഡ്" (1961), "മൂൺ ഈസ് എ ഹാർഷ് മിസ്ട്രസ്" (1966) തുടങ്ങിയ വിവാദപരമായ കൃതികൾ രചിക്കുവാൻ ആരംഭിച്ചു.

1970 തുടങ്ങി ഹൈൻലൈന് ധാരാളം ആരോഗ്യപ്രശ്നങ്ങളുണ്ടായി. ജീവനു തന്നെ ഭീഷണിയായ പെരിറ്റൊണൈറ്റിസ് ബാധയിൽ നിന്ന് സുഖം പ്രാപിക്കുവാൻ ഇദ്ദേഹത്തിന് രണ്ടുവർഷത്തിലധികം സമയമെടുത്തു. എഴുതുവാൻ പ്രാപ്തനായ ഉടൻ ഇദ്ദേഹം "ടൈം ഇനഫ് ഫോർ ലവ്" (1973) എന്ന കൃതിയുടെ രചന ആരംഭിച്ചു. ഈ പുസ്തകത്തിലെ പല പ്രമേയങ്ങളും ഇദ്ദേഹത്തിന്റെ പിൽക്കാല കൃതികളിൽ കാണാൻ സാധിക്കും.

1970-കളുടെ മദ്ധ്യത്തിൽ ഹൈൻലൈൻ "ബ്രിട്ടാണിക്ക കോമ്പ്ടൺ ഇയർബുക്കിനായി" രണ്ട് ലേഖനങ്ങളെഴുതി. ഇദ്ദേഹവും ജിന്നിയും അമേരിക്കയിൽ രക്തദാനം പ്രോത്സാഹിപ്പിക്കുവാനായി ധാരാളം യാത്രകൾ നടത്തുകയുണ്ടായി. 1978 ആദ്യം താഹിതിയിൽ ഒഴിവുകാലം ചിലവഴിക്കെ ഇദ്ദേഹത്തിന് ഒരു ട്രാൻസിയന്റ് ഇസ്കീമിക് അറ്റാക്ക് ഉണ്ടായി. ഇദ്ദേഹത്തിന്റെ ആരോഗ്യം ഇതോടെ ക്ഷയിക്കുവാൻ തുടങ്ങി. കരോട്ടിഡ് ധമനിയിലെ ഒരു തടസ്സമാണ് ഇതിനു കാരണം എന്ന് കണ്ടെത്തുകയും ലോകത്തിലെ ആദ്യത്തെ കരോട്ടിഡ് ബൈപ്പാസ് സർ‌ജറികളിലൊന്ന് നടത്തി ഇതിന് പരിഹാരം കാണുകയും ചെയ്തു. ഹൈൻലൈനും വിർജീനിയയും പുകവലിക്കുമായിരുന്നു. പുകവലിയും സാങ്കൽപ്പികമായ തനിയേ തീപിടിക്കുന്ന സിഗററ്റുകളും ഇദ്ദേഹത്തിന്റെ കൃതികളിൽ പ്രത്യക്ഷപ്പെടാറുണ്ട്.

1980-ൽ ഹൈൻലൈൻ ദേശീയ ശൂന്യാകാശ നയം സംബന്ധിച്ച പൗരോപദേശക കൗൺസിലിൽ അംഗമായിരുന്നു. ഈ കൗൺസിൽ ബാലിസ്റ്റിക് മിസൈലുകളെ പ്രതിരോധിക്കുവാനുള്ള സംവിധാനത്തെപ്പറ്റി ഉപദേശം നൽകുകയുണ്ടായി. ഇതാണ് പിന്നീട് "സ്റ്റാർ വാർസ്" എന്നറിയപ്പെട്ടത്. 

ശൂന്യാകാശഗവേഷണത്തിന്റെ പാർശ്വഗുണങ്ങൾ ചികിത്സാരംഗത്തും മറ്റും ലഭിക്കുന്നുണ്ടെന്നും ഇദ്ദേഹം വാദിച്ചിരുന്നു. 1980 മുതൽ 1988 മേയ് 8-ന് എംഫൈസീമ ബാധയും ഹൃദയാഘാതവും മൂലം മരിക്കുന്നതുവരെ ഇദ്ദേഹം 5 കൃതികൾ രചിക്കുകയുണ്ടായി. ഈ സമയത്ത് ഇദ്ദേഹം മറ്റൊരു "വേ‌ൾഡ് ആസ് എ മിത്ത്" നോവലിനായുള്ള കുറിപ്പുകൾ തയ്യാറാക്കിയിരുന്നു. ഇദ്ദേഹത്തിന്റെ മറ്റു പല കൃതികളും മരണാനന്തരം പ്രസിദ്ധീകരിക്കുകയുണ്ടായി.

ഇദ്ദേഹത്തിന്റെ മരണശേഷം ഭാര്യ വിർജീനിയ ഹൈൻലൈൻ ഇദ്ദേഹത്തിന്റെ കത്തിടപാടുകളും കുറിപ്പുകളും സമാഹരിച്ച് ഇദ്ദേഹത്തിന്റെ ജീവിതകാലം ഒരു ആത്മകഥയുടെ മാതൃകയിൽ 1989-ൽ പ്രസിദ്ധീകരിക്കുകയുണ്ടായി. "ഗ്രംബിൾസ് ഫ്രം ദി ഗ്രേവ്" എന്നായിരുന്നു ഈ കൃതിയുടെ പേര്. 

ഇദ്ദേഹത്തിന്റെ ജീവിതകാലത്ത് 32 നോവലുകളും 59 ചെറുകഥകളും 16 സമാഹാരങ്ങളും പ്രസിദ്ധീകരിക്കപ്പെട്ടിട്ടുണ്ട്. നാലു ചലച്ചിത്രങ്ങളും രണ്ട് ടെലിവിഷൻ സീരീസുകളും ഒരു റേഡിയോ സീരീസിന്റെ പല എപ്പിസോഡുകളും ഒരു ബോർഡ് കളിയും ഇദ്ദേഹത്തിന്റെ കൃതികളെ ആസ്പദമാക്കി വന്നിട്ടുണ്ട്. ഒരു ചലച്ചിത്രത്തിന്റെ തിരക്കഥയും ഇദ്ദേഹം രചിച്ചിട്ടുണ്ട്. മറ്റ് ശാസ്ത്ര ഫിക്ഷൻ എഴുത്തുകാരുടെ കൃതികളുടെ ഒരു ആന്തോളജിയും ഇദ്ദേഹം രചിച്ചിട്ടുണ്ട്.

ഫിക്ഷനല്ലാത്ത മൂന്ന് ഗ്രന്ഥങ്ങളും രണ്ട് കവിതകളും ഇദ്ദേഹത്തിന്റെ മരണശേഷം പ്രസിദ്ധീകരിക്കപ്പെട്ടിട്ടുണ്ട്. 2003-ൽ മരണാനന്തരം പ്രസിദ്ധീകരിക്കപ്പെടുകയുണ്ടായി. ഇദ്ദേഹത്തിന്റെ കുറിപ്പുകളെ അടിസ്ഥാനമാക്കി സ്പൈഡർ റോബിൻസൺ രചിച്ച ഒരു കൃതി 2006-ൽ പ്രസിദ്ധീകരിക്കപ്പെട്ടു. ഇത് കൂടാതെ നാല് സമാഹാരങ്ങളും മരണാനന്തരം പ്രസിദ്ധീകരിക്കപ്പെട്ടിട്ടുണ്ട്.

പരസ്പരം കലർന്നുകിടക്കുന്ന വിഭാഗങ്ങളായി ഇദ്ദേഹത്തിന്റെ കൃതികളെ വർഗ്ഗീകരിക്കാറുണ്ട്.

സയൻസ് ഫിക്ഷന്റെ സുവർണ്ണകാലം എന്നറിയപ്പെടുന്ന കാലഘട്ടത്തിലെ മൂന്ന് മഹാന്മാരായ എഴുത്തുകാരിലൊരാളായി ഇദ്ദേഹം കണക്കാക്കപ്പെടുന്നു. ഐസക് അസിമോവ്, ആർതർ സി.ക്ലർക്ക് എന്നിവരാണ് മറ്റു രണ്ടുപേർ.
1950-കളിൽ ഇദ്ദേഹം സയൻസ് ഫിക്ഷൻ സാഹിത്യത്തെ അധികം പ്രതിഫലം ലഭിക്കാത്ത സാഹചര്യത്തിൽ നിന്ന് ഉയർത്തിക്കൊണ്ടുവരുന്നതിൽ വലിയ പങ്കുവഹിച്ചു. ചെറുകഥകളുൾപ്പെടെ ഇദ്ദേഹത്തിന്റെ മിക്ക കൃതികളും തുടർച്ചയായി പുതിയ പതിപ്പുകളിറങ്ങിക്കൊണ്ടിരിക്കുന്നവയാണ്. ഇദ്ദേഹം മരിച്ച് പതിറ്റാണ്ടുകൾ കഴിഞ്ഞിട്ടും പല ഭാഷകളിലേയ്ക്ക് തർജ്ജമ ചെയ്ത കൃതികളുടെ അച്ചടിപ്പതിപ്പുകൾ ലഭ്യമാണ്.

അമേരിക്കൻ എഴുത്തുകാരനും, തത്ത്വചിന്തകനും, തമാശക്കാരനുമായ ചാൾസ് ഫോർട്ട് ഇദ്ദേഹത്തെ വലിയ അളവിൽ സ്വാധീനിച്ചിട്ടുണ്ട്. ഹൈൻലൈൻ അന്താരാഷ്ട്ര ഫോർട്ടിയൻ ഓർഗനൈസേഷന്റെ ആജീവനാന്ത അംഗമായിരുന്നു. 

ഇദ്ദേഹം സോഷ്യൽ സയൻസ് ഫിക്ഷൻ എന്ന ശാഖ വികസിക്കുന്നതിൽ വലിയ പങ്കു വഹിച്ചിട്ടുണ്ട്. ലൈംഗികത, രാഷ്ട്രീയം എന്നീ മേഖലകളും ഇദ്ദേഹം പരാമർശവിധേയമാക്കി. ഈ ശാഖ പ്രചാരം നേടിയതോടെ ഹാർഡ് സയൻസ് ഫിക്ഷൻ ഒരു പ്രത്യേക ശാഖയായി പരിഗണിക്കപ്പെടുവാൻ തുട‌ങ്ങി. ഹൈൻലൈൻ ഹാർഡ് സയൻസ് ഫിക്ഷനിലും ഒരു പ്രധാനിയായാണ് കണക്കാക്കപ്പെടുന്നത്. ഇദ്ദേഹത്തിന്റെ എഞ്ചിനിയറിംഗ് വൈദഗ്ദ്ധ്യവും ഗവേഷണവും ശ്രദ്ധിക്കപ്പെട്ടിട്ടുണ്ട്. പോക്കറ്റ് കാൽക്കുലേറ്ററുകൾ ഇല്ലാതിരുന്ന കാലത്ത് ഭൂമിയിൽ നിന്ന് ചൊവ്വയിലേയ്ക്കുള്ള യാത്രാപഥത്തിന്റെ സൂത്രവാക്യം കണ്ടെത്താൻ ഇദ്ദേഹവും ഭാര്യയും ദിവസങ്ങളോളം പണിപ്പെട്ടിട്ടുണ്ടെന്നും ഇത് "സ്പേസ് കേഡറ്റ്" എന്ന കഥയിലെ ഒരു വാക്യത്തിൽ മാത്രമാണ് ഒടുവിൽ പ്രത്യക്ഷപ്പെട്ടതെന്നും ഹൈൻലൈൻ പറഞ്ഞിട്ടുണ്ട്.

ഇദ്ദേഹം മറ്റ് ശാസ്ത്ര ഫിക്ഷൻ എഴുത്തുകാരെയും വലിയ അളവിൽ സ്വാധീനിച്ചിട്ടുണ്ട്. 1953-ലെ ഒരു അഭിപ്രായ സർവേയിൽ മറ്റ് ശാസ്ത്ര ഫിക്ഷനെഴുത്തുകാർ തങ്ങളെ സ്വാധീനിച്ച വ്യക്തിയായി ചൂണ്ടിക്കാട്ടിയത് ഹൈൻലൈനെയായിരുന്നു. "മറ്റു പല എഴുത്തുകാരും ഹൈൻലൈനേക്കാൾ കൂടുതൽ കൃതികൾ പ്രസിദ്ധീകരിച്ചിട്ടുണ്ടെങ്കിലും ഇദ്ദേഹത്തിന്റെ സ്വാധീനം കവച്ചുവയ്ക്കാൻ ആർക്കും സാദ്ധ്യമല്ല" എന്ന് വിമർശകനായ ജെയിംസ് ഗിഫോർഡ് അഭിപ്രായപ്പെട്ടിട്ടുണ്ട്.

ഹൈൻലൈൻ കൊണ്ടുവന്ന പല വാക്കുകളും ഇംഗ്ലീഷ് ഭാഷയിൽ സ്വീകരിക്കപ്പെട്ടിട്ടുണ്ട്. 

1962-ൽ സ്ഥാപിക്കപ്പെട്ട ചർച്ച് ഓഫ് ഓൾ വേൾഡ്സ് എന്ന മതം ഹൈൻലൈൻ രചിച്ച "സ്ട്രേഞ്ചർ ഇൻ എ സ്ട്രേഞ്ച് ലാൻഡ്" എന്ന കൃതിയിൽ വിശദീകരിക്കുന്ന മതത്തിൽ നിന്ന് കടം കൊണ്ടിട്ടുണ്ട്. സാമൂഹികമായ കടം കൊള്ളലുകൾ കൂടാതെ "ഗ്രോക്ക്", "ദൗ ആർട്ട് ഗോഡ്", "നെവർ തെസ്റ്റ്" എന്ന പ്രയോഗങ്ങളും ഈ മതം കടം കൊണ്ടിട്ടുണ്ട്. ഹൈൻലൈൻ ഈ മതത്തിൽ അംഗമായിരുന്നില്ലെങ്കിലും മതസ്ഥാപകനും ഹൈൻലൈനും തമ്മിൽ കത്തിടപാടുകൾ നടക്കാറുണ്ടായിരുന്നു. ഈ മതത്തിന് ഇപ്പോഴും ലോകമാസകലം അനുയായികളുണ്ട്.

ശൂന്യാകാശ പര്യവേഷണം സാദ്ധ്യമാണെന്ന തോന്നൽ ജനങ്ങളിലുണ്ടാക്കുന്നതിൽ ഇദ്ദേഹം വലിയ പങ്കാണ് വഹിച്ചിരുന്നത്. "ഡെസ്റ്റിനേഷൻ മൂൺ" എന്ന ചലച്ചിത്രം സോവിയറ്റ് യൂണിയനുമായി ഒരു സ്പേസ് റേസ് നടത്തുന്ന കാര്യം യഥാർത്ഥത്തിൽ അത് ആരംഭിക്കുന്നതിന് പത്തുവർഷം മുന്നേ പ്രവചിച്ചു. ചൊവ്വയിലെ ഒരു ക്രേറ്ററിന് ഇദ്ദേഹത്തിന്റെ പേരു നൽകപ്പെടുകയുമുണ്ടായി. അപ്പോളോ പതിനഞ്ചിലെ ആസ്ട്രോനോട്ടുകൾ ചന്ദ്രനിൽ വച്ചുള്ള ഒരു റേഡിയോ സംഭാഷണത്തിൽ ഇദ്ദേഹ‌ത്തെ പരാമർശിക്കുകയുണ്ടായി.

അപ്പോളോ പതിനൊന്ന് ചന്ദ്രനിലിറങ്ങിയപ്പോൾ ഹൈൻലൈൻ ഇതിന് ഒരു ദൃക്സാക്ഷി വിവരണം നൽകുകയുണ്ടായി. ഇതുവരെയുള്ള മനുഷ്യ ചരിത്രത്തിലെ ഏറ്റവും മഹത്തായ സംഭവമാണിതെന്നായിരുന്നു ഇദ്ദേഹം പറഞ്ഞത്. ഇത് പുതിയ യുഗത്തിലെ ഒന്നാം വർഷത്തിലെ ഒന്നാം ദിവസമാണ് എന്നും ഇദ്ദേഹം പരാമർശിക്കുകയുണ്ടായി. എലോൺ മസ്ക് ഹൈൻലൈന്റെ കൃതികൾ തന്നെ സ്വാധീനിച്ചിട്ടുണ്ടെന്ന് പറഞ്ഞിട്ടുണ്ട്.

വിർജീനിയ ഹൈൻലൈൻ തന്റെ ഭർത്താവിനുവേണ്ടി ആരംഭിച്ച സൊസൈറ്റിയാണിത്. അടുത്ത തലമുറയ്ക്ക് ഇദ്ദേഹത്തിന്റെ ശേഷിപ്പുകൾ പകർന്നു നൽകുക എന്നതാണ് ഈ സംഘടനയുടെ പ്രധാന ലക്ഷ്യം. മറ്റു ലക്ഷ്യങ്ങൾ:

ലൈംഗികത, വർഗ്ഗവ്യത്യാസം, രാഷ്ട്രീയം, സൈന്യങ്ങൾ എന്നിങ്ങനെ വളരെ വ്യത്യസ്തമായ ആശയങ്ങൾ ഹൈൻലൈന്റെ കൃതികളിൽ കടന്നുവരുന്നുണ്ട്. ഇദ്ദേഹത്തിന്റെ പല ആശയങ്ങളും സമയത്തിനു മുന്നേ വന്നതാണെന്നും വിപ്ലവകരമാണെന്നും വിലയിരുത്തപ്പെട്ടിട്ടുണ്ട്. ഇദ്ദേഹത്തിന്റെ അഭിപ്രായങ്ങളും കാലക്രമേണ അവയ്ക്കുണ്ടാകുന്ന മാറ്റങ്ങളും വലിയ ചർച്ചകൾക്ക് വിഷയമായിട്ടുണ്ട്. ഇദ്ദേഹത്തിന് വലിയ പ്രശംസകളും വിമർശനങ്ങളും ഇതിന്റെ പേരിൽ ലഭിച്ചിട്ടുണ്ട്. ചില തത്ത്വചിന്താപരമായ വിഷയങ്ങളിൽ പരസ്പര വിരുദ്ധമായ നിലപാട് ഇദ്ദേഹം എടുത്തിട്ടുണ്ടെന്നുള്ള ആരോപണവും ഉയർന്നിട്ടുണ്ട്. നൈതികതയില്ലാത്തവനാണെന്നും, സ്വാതന്ത്ര്യവാദിയാണെന്നും, ഫാസിസ്റ്റ് ആണെന്നും ഫെറ്റിഷിസ്റ്റ്, ആണെന്നും, പ്രീ-ഈഡിപ്പൽ മനോഭാവമുള്ളവനാണെന്നും സാമാന്യബോധമില്ലാത്തവനാണെന്നും ഇദ്ദേഹത്തിനെതിരേ ആരോപണമുണ്ടായിട്ടുണ്ട് എന്ന് ടെഡ് ജിയോയിയ ചൂണ്ടിക്കാട്ടുന്നു. രാഷ്ട്രീയത്തിലെ എല്ലാ നിലപാടുകാരിലും ഹൈൻലൈനെ വിമർശിക്കുന്നവരും ആരാധിക്കുന്നവരുമുണ്ട്. അമേരിക്കൻ എഥീസ്റ്റ്സ് സ്ഥാപകയായ മാഡലിം മുറേ ഒ'ഹൈർ മുതൽ ഇദ്ദേഹത്തെ പ്രവാചകനായി കാണുന്ന ചർച്ച് ഓഫ് ഓൾ വേൾഡ്സിലെ അംഗങ്ങൾ വരെ ഇദ്ദേഹത്തെ പുകഴ്ത്തുന്നു. വിശാസികളും അവിശ്വാസികളും അഗ്നോസ്റ്റിക്കുകളും ഇദ്ദേഹത്തിന്റെ കൃതികൾ ഇഷ്ടപ്പെട്ടവരിൽ പെടുന്നു.

ഒരു പൂർണ്ണ വിഗ്രഹധ്വംശകനായാണ് ഹൈൻലൈനെ കാണേണ്ടതെന്ന് നിരീക്ഷിക്കപ്പെട്ടിട്ടുണ്ട്. കാര്യങ്ങൾ ഇപ്പോഴുള്ളതുപോലെയാകേണ്ടതില്ല എന്നും ഇതുപോലെ കാര്യങ്ങൾ തുടരുകയില്ല എന്നും തീരുമാനിക്കുന്ന വ്യക്തികളിലൊരാളായി ഹൈൻലൈൻ വിശേഷിപ്പിക്കപ്പെട്ടിട്ടുണ്ട്. സമൂഹത്തിന്റെ ലൈംഗിക ധാരണകളും മതവിശ്വാസവും വാഹനങ്ങളും ഭരണകൂടവും രാഷ്ട്രീയ സംസ്കാരവും സംസ്കാരം സംരക്ഷിക്കുവാനുള്ള പദ്ധതികളും തെറ്റായിരിക്കാം എന്ന സാദ്ധ്യത ഹൈൻലൈൻ കണ്ടു.

എലിസബത്ത് ആനി ഹൾ എന്ന വിമർശക സ്വാതന്ത്ര്യവും ലൈംഗിക സ്വാതന്ത്ര്യവുമുൾപ്പെടെയുള്ള അടിസ്ഥാന വിഷയങ്ങളിൽ ഹൈൻലൈൻ താല്പര്യമെടുത്തു എന്ന് ചൂണ്ടിക്കാട്ടിയിട്ടുണ്ട്.

സയൻസ് ഫിക്ഷൻ റൈറ്റേഴ്സ് ഓഫ് അമേരിക്ക ഇദ്ദേഹത്തെ ആദ്യത്തെ ഗ്രാന്റ് മാസ്റ്ററായി 1974-ൽ പ്രഖ്യാപിക്കുകയുണ്ടായി.

1990 സെപ്റ്റംബർ 14-ന് കണ്ടുപിടിക്കപ്പെട്ട മെയിൻ-ബെൽറ്റ് ആസ്റ്ററോയിഡായ 6312 റോബ്ഹൈൻലൈന് (1990 ആർ.എച്ച്.4) ഇദ്ദേഹത്തിന്റെ പേരു നൽകപ്പെട്ടു.

സയൻസ് ഫിക്ഷൻ ആൻഡ് ഫാന്റസി ഹാൾ ഓഫ് ഫെയിമിൽ ഇദ്ദേഹത്തെ 1998-ൽ ഉൾപ്പെടുത്തി.

2001-ൽ യുനൈറ്റഡ് സ്റ്റേറ്റ്സ് നേവൽ അക്കാദമി ഏറോസ്പേസ് എഞ്ചിനിയറിംഗിൽ റോബർട്ട് എ. ഹൈൻലൈൻ ചെയർ ആരംഭിച്ചു.






</doc>
<doc id="275725" url="https://ml.wikipedia.org/wiki?curid=275725" title="ബട്രാച്ചോടോക്സിൻ">
ബട്രാച്ചോടോക്സിൻ

അത്യന്തം മാരകമായ ഒരു വിഷം ആണ് ബട്രാച്ചോടോക്സിൻ. ഹൃദയം നാഡികൾ എന്നിവയെ ബാധിക്കുന്ന പ്രകൃത്യാ ഉള്ള മാരക വിഷം ആണ് ഇവ. ഈ വിഷം ഒരു ഗ്രാം 15000 മനുഷ്യരെ കൊല്ലാൻ പര്യാപ്തമാണ് .



</doc>
<doc id="275745" url="https://ml.wikipedia.org/wiki?curid=275745" title="ആഷിഖ്വി 2">
ആഷിഖ്വി 2

ആദിത്യ റോയ് കപൂർ, ശ്രദ്ധ കപൂർ എന്നിവർ പ്രധാന വേഷങ്ങളിൽ അഭിനയിച്ച് 2013 ൽ പുറത്തിറങ്ങിയ ഹിന്ദി ചലച്ചിത്രമാണ് ആഷിഖ്വി 2.മോഹിത് സുരിയാണു ഈ ചിത്രത്തിന്റെ സംവിധായകൻ. 1990ൽ പുറത്തിറങിയ ആഷിഖ്വി എന്ന സൂപ്പർഹിറ്റ് സിനിമയുടെ രണ്ടാം ഭാഗമാണ് ഇത്.



</doc>
<doc id="275750" url="https://ml.wikipedia.org/wiki?curid=275750" title="ഫർഹാൻ അക്തർ">
ഫർഹാൻ അക്തർ

നടൻ,സംവിധായകൻ,തിരക്കഥാകൃത്ത്,ഗായകൻ,ഗാനരചയിതാവ്,നിർമാതാവ് എന്നീ നിലകളിൽ പ്രശസ്തനായ ഒരു ബോളിവുഡ് താരമാണ് ഫർഹാൻ അക്തർ.


</doc>
<doc id="275751" url="https://ml.wikipedia.org/wiki?curid=275751" title="സോയ അക്തർ">
സോയ അക്തർ

ഒരു ബോളീവുഡ് ചലച്ചിത്രസംവിധായികയാണ് സോയ അക്തർ.ആദ്യചിത്രമായ ലക്ക് ബൈ ചാൻസ് തന്നെ പ്രേക്ഷകശ്രദ്ധയും നിരൂപക പ്രശംസയും നേടി.രണ്ടാമത്തെ ചിത്രം സിന്ദഗി ന മിലെഗി ദുബാരയും എല്ലാം കൊണ്ടും ഒരു വിജയമായിരുന്നു.


</doc>
<doc id="275752" url="https://ml.wikipedia.org/wiki?curid=275752" title="കായൽസമ്മേളനം">
കായൽസമ്മേളനം

കൊച്ചി പുലയമഹാസഭ 1914 ഫെബ്രുവരി 14-ന് കൊച്ചിയിലെ ബോൽഗാട്ടി കടലിൽ നടത്തിയ സമ്മേളനമാണ് കായൽ സമ്മേളനം. അധഃകൃതർ അനുഭവിച്ച ദുരിതങ്ങൾക്കെതിരെയുള്ള ശക്തമായ പ്രതിഷേധയോഗമായിരുന്നു അത്. കൃഷ്ണാതി, പണ്ഡിറ്റ് കറുപ്പൻ, ചി.കെ കൃഷ്ണമേനോൻ എന്നിവർ ചേർന്നാണ് പുലയമഹാജനസഭ രൂപവത്ക്കരിച്ചത്. കൃഷ്ണാതിയായിരുന്നു പ്രസിഡന്റ്.

പുലയർക്ക് കരയിൽ യോഗം ചേരാൻ ആരും സ്ഥലം നൽകിയില്ല. മഹാരാജാവ് അദ്ദേഹത്തിന്റെ സ്വന്തം ഭൂമിയിൽ തൊട്ടുകൂടാത്തവരെ യോഗം ചേരാൻ അനുവദിച്ചിരുന്നില്ല. അതിനാൽ മീൻപിടുത്തക്കാരുടെ സഹായത്തോടെ അനേകം കട്ടമരങ്ങൾ ഒരുമിച്ച് ചേർത്തുകെട്ടിയും വള്ളങ്ങൾ കൂട്ടിക്കെട്ടി മുകളിൽ പലകവിരിച്ചുമാണ് കായൽ സമ്മേളനത്തിന് വേദിയൊരുക്കിയത്. കൊച്ചിയിൽ കടലിന് ജാതിയുണ്ടായിരുന്നില്ല എന്ന വിപ്ളവകരമായ വീക്ഷണമാണ് ഈ സമ്മേളനത്തിന് പിന്നിലുള്ളത്. കായൽ സമ്മേളനമെന്നും, വള്ളം കെട്ടിയ സമ്മേളനം എന്നും അതിനെ വിശേഷിപ്പിക്കപ്പെടുന്നു.



</doc>
<doc id="275756" url="https://ml.wikipedia.org/wiki?curid=275756" title="ബ്രൈറ്റ്സ് മൂവ്മെന്റ്">
ബ്രൈറ്റ്സ് മൂവ്മെന്റ്

ബ്രൈറ്റ്സ് മൂവ്മെന്റ് പ്രകൃതിവാദ അനാത്മവാദ നിർമ്മത ലോകവീക്ഷണമുള്ള പൊതുജനാവബോധം സൃഷ്ടിക്കാനുള്ള ഒരു സാമൂഹ്യ സാംസ്കാരിക പ്രസ്ഥാനമാണ്. ഇതിന്റെ വീക്ഷണങ്ങളിൽ തുല്യനീതിയും പൊതുജനങ്ങളിൽ അത്തരം വീക്ഷണങ്ങൾ വളർത്താനും പ്രയത്നിക്കുന്നു. മിൻഗ ഫ്യൂട്രൽ, പോൾ ഗൈസേർട് എന്നിവർ ചേർന്ന് 2003ൽ ആണ് ഈ പ്രസ്ഥാനം തുടങ്ങിയത്. ഇന്റെർനെറ്റിൽ ഒരു പ്രസ്ഥാനമായി പ്രവർത്തിക്കാൻ ലക്ഷ്യം വൈക്കുന്നു.


</doc>
<doc id="275757" url="https://ml.wikipedia.org/wiki?curid=275757" title="സി.പി.ഐ.എമ്മിന്റെ സമരങ്ങളും പ്രചാരണപരിപാടികളും">
സി.പി.ഐ.എമ്മിന്റെ സമരങ്ങളും പ്രചാരണപരിപാടികളും

ഇന്ത്യയിലെ ഒരു ദേശീയകക്ഷിയാണ് സി.പി.ഐ. (എം) കേരളം, പശ്ചിമ ബംഗാൾ, ത്രിപുര എന്നീ ഇന്ത്യൻ സംസ്ഥാനങ്ങളിലാണ് ഈ പാർട്ടിയുടെ പ്രധാനശക്തി കേന്ദ്രങ്ങൾ. മറ്റു സംസ്ഥാനങ്ങളിലും ചെറിയതോതിൽ പ്രാതിനിഥ്യമുള്ള സി.പി.എം ജനപക്ഷത്തു നിന്നുകൊണ്ടും പ്രത്യയശാസ്ത്ര പക്ഷത്തു നിന്നുകൊണ്ടും നിരവധി സമരങ്ങൾ നയിച്ചിട്ടുണ്ട്. 

2015 ആഗസ്റ്റ് പതിനൊന്നിന് കേന്ദ്ര കേരളസർക്കാരുകളുടെ ജനവിരുദ്ധ നയങ്ങൾക്കതിരെ മഞ്ചേശ്വരം മുതൽ രാജ്ഭവൻ വരെ നടന്ന ജനകീയ പ്രതിരോധം. 

2014-ലെ ലോകസഭാ തെരെഞ്ഞെടുപ്പിന് മുന്നോടിയായി ഇന്ത്യയിലെ ദേശീയ പാർട്ടിയായ സി.പി.ഐ. (എം)-ന്റെ കേരള സംസ്ഥാന ഘടകം, മതനിരപേക്ഷ ഇന്ത്യ – വികസിത കേരളം എന്ന മുദ്രാവാക്യം ഉയർത്തി കൊണ്ട് 2014 ഫെബ്രുവരി 1 മുതൽ 26 വരെ നടത്തുന്ന ജാഥയാണ് കേരളരക്ഷാ മാർച്ച്. .

കേരള സംസ്ഥാനത്തിലെ 140 നിയമസഭാ മണ്ഡലങ്ങളിലെ 126 കേന്ദ്രങ്ങളിൽ കൂടി കേരള രക്ഷാ മാർച്ച് കടന്നു പോകുന്നുണ്ട് . 

സി.പി.ഐ. (എം)-ന്റെ പൊളിറ്റ് ബ്യൂറോ അംഗമായ എസ്‌. രാമചന്ദ്രൻ പിള്ളയാണ് 2014 ഫെബ്രുവരി 1ന് ആലപ്പുഴ ജില്ലയിലെ വയലാറിൽ വച്ച് ജാഥ ഫ്ലാഗ് ഓഫ് ചെയ്തത് . ഫെബ്രുവരി 26 ന് കോഴിക്കോട്ട് വെച്ചാണ് ജാഥാസമാപനം. സി.പി.ഐ(എം) സംസ്ഥാന സെക്രട്ടറി പിണറായി വിജയനാണ് ജാഥ നയിക്കുന്നത്. പി.കെ. ശ്രീമതി, വി. വിജയരാഘവൻ, എ.കെ. ബാലൻ, എം.വി. ഗോവിന്ദൻ മാസ്റ്റർ, ബേബി ജോൺ എന്നിവരും ജാഥയിൽ മുഴുവൻ സമയവും പങ്കെടുക്കുന്നു.

26 ദിവസം നീളുന്ന ജാഥയുടെ പ്രധാന ലക്ഷ്യമെന്ന് വിലയിരുത്തപ്പെടുന്നത് 2014-ലെ ലോകസഭാ തെരെഞ്ഞെടുപ്പിന് വേണ്ടി സി.പി.ഐ. (എം)-ന്റെ പാർടിഘടകങ്ങളെ തയ്യാറാക്കുക എന്നതാണ് . വില വർധനവ്, പൊതുവിതരണ ശൃംഖലയെ ശക്തിപ്പെടുത്തൽ, വർഗീയത ഉയർതുന്ന ഭീഷണികൾ, അഴിമതി, സോളാർ അഴിമതി എന്നീ അഞ്ച് വ്യത്യസ്ത വിഷയങ്ങളാണ് ജാഥയിലൂടെ സി.പി.ഐ. (എം) പ്രചരിപ്പിക്കുവാൻ ഉദ്ദേശിക്കുന്നത് . മതനിരപേക്ഷ ഇന്ത്യ – വികസിത കേരളം എന്ന പ്രധാന മുദ്രാവാക്യമാണ് കേരള രക്ഷാ മാർച്ചിൽ ഉപയോഗിക്കപ്പെട്ടത് . ബി.ജെ.പി.-യും ഇന്ത്യൻ നാഷണൽ കോൺഗ്രസും ആഭ്യന്തര-വിദേശകാര്യങ്ങളിൽ പിന്തുടരുന്നത് ഒരേ നിലപാടുകൾ ആയതിനാൽ അവർക് ഇന്ത്യയിലെ ലക്ഷക്കണക്കിനായ ദരിദ്രരെ രക്ഷിക്കുവാനുള്ള ശേഷിയില്ലായെന്നാണ് ജാഥ ഉ ദ്ഘാടനം ചെയ്ത എസ്‌. രാമചന്ദ്രൻ പിള്ള അവകാശപ്പെട്ടത്. ഇന്ത്യൻ നാഷണൽ കോൺഗ്രസിന്റെ ദേശീയ നേതാവായ രാഹുൽ ഗാന്ധിയും, 2014-ലെ ലോകസഭാ തെരെഞ്ഞെടുപ്പിലെ ബി.ജെ.പി.-യുടെ പ്രധാന മന്ത്രി സ്ഥാനാർഥിയായ നരേന്ദ്ര മോഡിയും വിദേശകാര്യ നിലപാടുകളിൽ അമേരിക്കയുടെ താല്പര്യങ്ങൾ ആണ് സംരക്ഷിക്കുന്നതെന്നും ആയിരുന്നു ജാഥോൽഘാടന സമയത്തെ സി.പി.ഐ. (എം)-ന്റെ നിലപാട് .

നിത്യോപയോഗ സാധനങ്ങളുടെയും പെട്രോൾ, എൽ.പി.ജി. മുതലായവയുടെയും വിലകൾ നിയന്ത്രിക്കുന്നതിൽ കേന്ദ്ര ഗവൺമെന്റ് പരാജയപ്പെട്ടുവെന്നും, സംഘപരിവാർ പോലെയുള്ള സംഘടനകൾ സാധാരണക്കാരുടെ നിസ്സഹായാവസ്ഥ മുതലെടുക്കുവാൻ ശ്രമിക്കുകയാണെന്നും, ആയതിനാൽ ഇന്ത്യൻ നാഷണൽ കോൺഗ്രസിനും ഭാരതീയ ജനതാ പാർടിക്കും ബദലായി ജനതാല്പര്യാർഥമുള്ള ഒരു ബദൽ രൂപീകരിക്കേണ്ടതുണ്ടെന്നും ജാഥാരംഭ വേളയിൽ കേരള നിയമസഭയിലെ പ്രതിപക്ഷ നേതാവായ വി.എസ്. അച്യുതാനന്ദൻ അഭിപ്രായപ്പെടുകയുണ്ടായി .

2014 ഫെബ്രുവരി ഒന്നാം തീയതി സി.പി.ഐ. (എം)-ന്റെ പൊളിറ്റ് ബ്യൂറോ അംഗമായ എസ്‌. രാമചന്ദ്രൻ പിള്ളയാണ് ആലപ്പുഴ ജില്ലയിലെ വയലാറിൽ വച്ച് ജാഥ ഫ്ലാഗ് ഓഫ് ചെയ്തത് . കേരളത്തിലെ പതിമൂന്നാം നിയമസഭയിലെ പ്രതിപക്ഷനേതാവായ വി.എസ്. അച്യുതാനന്ദൻ അധ്യക്ഷനായ ഉദ്ഘാടനസമ്മേളനം നടന്നത് പുന്നപ്ര-വയലാർ രക്തസാക്ഷി മണ്ഡപത്തിലാണ് .

2014 ഫെബ്രുവരി നാലിനാണ് വയലാറിൽ നിന്നും തുടങ്ങിയ ജാഥ ആദ്യമായി കൊല്ലം ജില്ലയിൽ പ്രവേശിച്ചത്. ആലപ്പുഴയുമായുള്ള അതിർത്തി മണ്ഡലമായ ഓച്ചിറയിൽ കൂടി കൊല്ലത്തേക്ക് പ്രവേശിച്ച് പിന്നീട് തെക്ക് ദിശയിൽ തിരുവനന്തപുരത്തേക്ക് പോയ ജാഥ പിന്നീട് ഫെബ്രുവരി ആറിന് ജില്ലയിൽ പുനഃപ്രവേശിക്കുകയും ഏഴിന് പത്തനംതിട്ട ജില്ലയിൽ പ്രവേശിക്കുകയും ചെയ്തു .

2014 ഫെബ്രുവരി അഞ്ചാം തീയതി കേരള രക്ഷാ മാർച്ച് തിരുവനന്തപുരം ജില്ലയിൽ പ്രവേശിക്കുകയുണ്ടായി . തിരുവനന്തപുരത്തെ പുത്തരിക്കണ്ടം മൈതാനിയിലാണ് മാർച്ചിന് സ്വീകരണം നൽകിയത്.

2014 ഫെബ്രുവരി ഏഴിനാണ് ഏനാത്ത് വഴി കേരള രക്ഷാ യാത്ര പത്തനംതിട്ട ജില്ലയിൽ പ്രവേശിച്ചത്. അടൂർ, കോന്നി, പത്തനംതിട്ട, റാന്നി, തിരുവല്ല എന്നീ മണ്ഡലങ്ങളിൽകൂടി ജാഥ കടന്നു പോവുകയുണ്ടായി രണ്ട് ദിവസം നീണ്ട യാത്രയിൽ .

2014 ഫെബ്രുവരി പത്തിനാണ് ഇടുക്കിയിൽ നിന്നും കോട്ടയം ജില്ലയിലേക്ക് കേരള രക്ഷാ യാത്ര പ്രവേശിച്ചത്. കോട്ടയം ജില്ലയിലെ ചങ്ങനാശേരി, കോട്ടയം, പൊൻകുന്നം, പാലാ, ഈരാറ്റുപേട്ട, ഏറ്റുമാനൂർ, വൈക്കം എന്നീ നിയമസഭാ മണ്ഡലങ്ങൾ യാത്ര രണ്ട് ദിവസം കൊണ്ട് തരണം ചെയ്തു. ഫെബ്രുവരി പതിനൊന്നിന് ജാഥ എറണാകുളം ജില്ലയിലേക്ക് പ്രവേശിക്കുകയുണ്ടായി. മുഖ്യമന്ത്രിയുടെ രാജി ആവശ്യപ്പെട്ടു നടത്തുന്ന ജാഥ മുഖ്യമന്ത്രിയുടെ മണ്ഡലത്തിൽ പ്രവേശിച്ചില്ല എന്നൊരു ആക്ഷേപം കോട്ടയം ജില്ലയിലെ റാലിക്കിടയിൽ ഉണ്ടായിരുന്നു .

സി.പി.എം.-ൽ നിന്ന് പുറത്താക്കപ്പെട്ട മുൻ മന്ത്രിയും എം.എൽ.ഏ-യുമായിരുന്ന കെ.ആർ. ഗൗരിയമ്മ കേരള രക്ഷാ യാത്രയിൽ പങ്കെടുക്കുമെന്ന് അഭ്യൂഹങ്ങൾ ഉണ്ടായിരുന്നുവെങ്കിലും പിന്നീടത് വ്യാജമാണെന്ന് തെളിഞ്ഞു .

കേരള രക്ഷാ മാർചിന്റെ പ്രധാനപ്പെട്ട അഞ്ച് ഉദ്ദേശലക്ഷ്യത്തിലൊന്ന് സോളാർ വിവാദത്തിൽ കുറ്റാരോപിതനായ, പതിമൂന്നാം കേരള നിയമസഭയിലെ മുഖ്യമന്ത്രിയായ ഇന്ത്യൻ നാഷണൽ കോൺഗ്രസിലെ ഉമ്മൻ ചാണ്ടിയുടെ രാജി ആണെങ്കിലും, കോട്ടയം ജില്ലയിലെ ജാഥ മുഖ്യമന്ത്രിയുടെ മണ്ഡലമായ പുതുപ്പളിയെ സ്പർശിക്കാതെ കടന്ന് പോയത് ആക്ഷേപങ്ങൾക്ക് ഇടയാക്കിയിരുന്നു. എന്നാൽ സമയപരിമിതി മൂലമാണ് മുഖ്യമന്ത്രിയുടെ മണ്ഡലത്തെ ഒഴിവാക്കിയത് എന്നായിരുന്നു സി.പി.എം. നൽകിയ വിശദീകരണം .

കേരളത്തിലെ സ്ത്രീകളെ അവഹേളിക്കുന്ന യാത്രയാണ് കേരള രക്ഷാ മാർച്ചെന്നും, അത് യഥാർത്ഥത്തിൽ കൊലയാളി രക്ഷാ മാർച്ച് ആണെന്നും മഹിളാ കോൺഗ്രസ് കമ്മിറ്റിയുടെ നേതൃത്വത്തിൽ നടത്തിയിരുന്ന സ്ത്രീ മുന്നേറ്റ യാത്രയ്ക്ക് ആലപ്പുഴ ജില്ലയിലെ ചേർത്തലയിൽ നടന്ന സ്വീകരണചടങ്ങിൽ വച്ച് കോൺഗ്രസ് നേതാവായ ബിന്ദു കൃഷ്ണ ആരോപിക്കുകയുണ്ടായി.

അടിസ്ഥാനതലത്തിൽ തങ്ങൾക്ക് അനുകൂലമായ ചലനങ്ങൾ ഒന്നും തന്നെ സൃഷ്ടിക്കുവാനുള്ള കരുത്ത് ഇലക്ഷനുകൾക്ക് തൊട്ടുമുന്നെയുള്ള ഇത്തരം യാത്രകൾക്ക് സാധിക്കാറില്ല എന്നും കഴിഞ്ഞ കുറേ വർഷങ്ങളായി തന്നെ അത്തരം മാർച്ചുകളോട് ആളുകൾക്കുള്ള താല്പര്യം കുറഞ്ഞ് വരികയാണെന്നും നിരീക്ഷണങ്ങളുണ്ട് .

സി.പി.ഐ. (എം)-ന്റെ അതിനിശിത വിമർശകരിൽ ഒരാളായ ബെർലിൻ കുഞ്ഞനന്തൻ നായർ കേരള രക്ഷാ മാർച്ചിന് അഭിവാദ്യമർപിച്ചിരുന്നു .

നവലിബറൽ സാമ്പത്തിക പരിഷ്കാരങ്ങൾ, വിലക്കയറ്റം, അഴിമതി, വർഗ്ഗീയത, എന്നിവയ്ക്കെതിരേ‌യുള്ള ദേശീയ പ്രക്ഷോഭത്തിന്റെ മുന്നോടിയായി സി.പി.ഐ.(എം) ദേശീയതലത്തിൽ നടത്തിയ ജാഥയാണ് സമര സന്ദേശ ജാഥ (Sangharsh Sandesh Jatha). രാജ്യത്തെ വിവിധ സംസ്ഥാനങ്ങളിലൂടെ 2013 ഫെബ്രുവരി 28 മുതൽ സഞ്ചരിച്ച സമരസന്ദേശ യാത്രകൾ മാർച്ച് 19 ന് ഡൽഹിയിൽ രാംലീല മൈതാനിയിൽ നടന്ന മാർച്ചോടെ സമാപിച്ചു.

കന്യാകുമാരിയിൽ നിന്നുമാരംഭിച്ച തെക്കൻജാഥയ്ക്ക് സി.പി.ഐ.(എം.) പൊളിറ്റ്ബ്യൂറോ അംഗം എസ്. രാമചന്ദ്രൻപിള്ളയും , മുംബൈയിൽ നിന്നും ആരംഭിച്ച പടിഞ്ഞാറൻ ജാഥയ്ക്ക് പൊളിറ്റ്ബ്യൂറോ അംഗം സീതാറാം യെച്ചൂരിയും കൊൽക്കത്തയിൽ നിന്നുമാരംഭിച്ച കിഴക്കൻജാഥയ്ക്ക് ജനറൽ സെക്രട്ടറി പ്രകാശ് കാരാട്ടും , അമൃതസ്സറിൽ നിന്നുമാരംഭിച്ച വടക്കൻജാഥയ്ക്ക് പൊളിറ്റ്ബ്യൂറോ അംഗം ബൃന്ദ കാരാട്ടും നേതൃത്വം നൽകി . ഇന്ത്യയിലെ വിവിധ സംസ്ഥാനങ്ങളിലൂടെ പതിനായിരത്തിലധികം കിലോമീറ്റർ സഞ്ചരിച്ച ജാഥകൾ ലക്ഷക്കണക്കിന് ജനങ്ങളുമായി സംവദിച്ചുവെന്ന് സി.പി.ഐ.​എം അവകാശപ്പെടുന്നു. ജാഥാ സമാപനത്തോടനുബന്ധിച്ച് ഡൽഹിയിൽ ചേർന്ന പൊതുയോഗത്തിൽ ഇന്ത്യയിലെ മുഖ്യ ഇടതുപക്ഷപാർട്ടികളുടെ നേതാക്കളും സംബന്ധിച്ചു. 

യു.പി.എ, ബി.ജെ.പി സർക്കാരുകൾ പിന്തുടരുന്ന നവ ഉദാരവൽകൃത സാമ്പത്തികനയങ്ങൾക്കെതിരായ പ്രചരണമായിരുന്നു ഈ ജാഥയുടെ ഒരു ലക്ഷ്യം. ഉദാരവൽക്കരണത്തിലൂന്നിയ സാമ്പത്തിക നയത്തിന്റെ കഴിഞ്ഞ രണ്ടുദശകക്കാലത്തെ അനുഭവം ഇന്ത്യയെ ദുരിതത്തിലേക്ക് തള്ളിനീക്കിയിരിക്കുകയാണെന്ന് സി.പി.ഐ.(എം) കുറ്റപ്പെടുത്തുന്നു. ലോകത്ത് ഏറ്റവുമധികം കുട്ടികൾ കുപോഷണം നേരിടുന്ന രാജ്യം എന്ന കുപ്രസിദ്ധിയെമറികടക്കാൻ ഈ നയങ്ങൾകൊണ്ട് കഴിഞ്ഞിട്ടില്ല. കഴിഞ്ഞ രണ്ടുദശകങ്ങൾക്കിടയിൽ 2.9 ലക്ഷം കർഷക ആത്മഹത്യകളാണ് രാജ്യത്ത് നടന്നത്. അമേരിക്കയുടെ നേതൃത്വത്തിലുള്ള സാമ്രാജ്യത്വത്തിന്റെ ചൊൽപ്പടിക്കുവഴങ്ങി നടപ്പാക്കിവരുന്ന പുതിയ സാമ്പത്തിക നയങ്ങൾ സാധാരണക്കാരെ ഇത്തരത്തിൽ ദുരിതത്തിലാക്കുന്നതിലുള്ള പ്രതിഷേധമാണ് ഈ ജാഥയിലൂടെ ഉയർത്താൻ ശ്രമിച്ചതെന്ന് സി.പി.ഐ.(എം) പറയുന്നു. ഇതോടൊപ്പം അഴിമതി, വിലക്കയറ്റം, വർഗ്ഗീയത എന്നിവയ്കെതിരെയുമായിരുന്നു ജാഥ. 

ആറ് പ്രധാന മുദ്രാവാക്യങ്ങളാണ് ജാഥ പ്രധാനമായും മുന്നോട്ട് വെച്ചത്:

കമ്മ്യൂണിസ്റ്റ് പ്രസ്ഥാനത്തിന് വിവിധ സംസ്ഥാനങ്ങളിൽ നഷ്ടപ്പെട്ട സ്വാധീനം തിരികെപ്പിടിക്കാൻ ലക്ഷ്യമിട്ടും ലോക്‌സഭാ തെരഞ്ഞെടുപ്പ് മുന്നിൽക്കണ്ടുകൊണ്ടുള്ള വിലപേശലെന്ന നിലയിലുമാണ് ഈ ജാഥ സംഘടിപ്പിച്ചതെന്ന വിമർശനം നിലവിലുണ്ട്. 


</doc>
<doc id="275766" url="https://ml.wikipedia.org/wiki?curid=275766" title="ജൈറോസ്കോപ്പ്">
ജൈറോസ്കോപ്പ്

വർത്തുള ആക്ക തത്ത്വങ്ങളുടെ (Principles of Angular Momentum) അടിസ്ഥാനത്തിൽ, വസ്തുക്കളുടെ വിന്യാസം അളക്കാനും നിലനിർത്താനും ഉപയോഗിക്കുന്ന ഒരു ഉപകരണമാണ് ജൈറോസ്കോപ്പ്(gyroscope).

യന്ത്രശാസ്‌ത്ര(mechanics)പരമായി, ഏതു ദിശയിലേക്കും സ്വതന്ത്രമായി വിന്യസിക്കാൻ കഴിയുന്ന ഒരു അക്ഷം അഥവാ അച്ചുതണ്ട് കേന്ദ്രമാക്കി കറങ്ങി കൊണ്ടിരിക്കുന്ന ദ്രവ്യമാനമായ ഒരു വർത്തുളതകിട്(disc)/ചക്ര(wheel)മാണ് ജൈറോസ്കോപ്പ് എന്നു പറയാം. അതായത് ഇത്തരം ഡിസ്കുകൾ അവയുടെ കേന്ദ്രത്തിലൂടെ കടന്നുപോകുന്ന അച്ചുതണ്ടിൽ വട്ടം തിരിയുകയും (ഭ്രമണം/gyration), അതേ അച്ചുതണ്ടിന്റെ തന്നെ ഏതു ദിശാവിന്യാസത്തിലും ഭ്രമണം തുടരുകയും ചെയ്യും. 

കളിപ്പാട്ടം പമ്പരം(whirligig) ജൈറോസ്കോപ്പിന് നല്ലൊരു ഉദാഹരണമാണ്. പമ്പരം തറയിൽ വെച്ച് കറക്കി വിടുമ്പോൾ, പമ്പരത്തിന്റെ തറയിൽ 
തൊട്ടിരിക്കുന്ന തുമ്പറ്റം ഒരിക്കലും തറയിലെ ഒരു ബിന്ദു(point)വിൽ മാത്രമായി നിന്ന് കറങ്ങാറില്ല. അത് ചെറിയൊരു വൃത്താകാര പാതയിലായിരിക്കും 
സഞ്ചരിക്കുക. ക്രമേണ ഊർജ്ജം ക്ഷയിച്ച് ഭ്രമണവേഗത കുറയുമ്പോൾ ആ വൃത്തപാതയുടെ ആരം(radius) കുറഞ്ഞു വരികയും അവസാനം പമ്പരം 
വീഴുകയും ചെയ്യും. ഇവിടെ പമ്പരത്തിന് ദ്രവ്യമാനമായ ഒരു കോൺ(conical) ആകൃതിയാകയാൽ കറങ്ങുമ്പോൾ അത് മേൽപ്പറഞ്ഞ ഒരു ഡിസ്കിനെ 
പോലെ വർത്തിക്കുന്നു. പമ്പരം നാം കറക്കിവിടുമ്പോൾ കറങ്ങുന്നത് അതിന്റെ ദ്രവ്യകേന്ദ്ര(centre of mass)ത്തിലൂടെ കടന്നുപോകുന്ന 
അക്ഷത്തിലൂടെയാണ്. പമ്പരത്തിലെ നമ്മൾ കറക്കി വിടുന്ന ദണ്ഡും അതിന്റെ കൂർത്തമുനയും ചേർന്നതാണ് ഈ അക്ഷം. ഈ അക്ഷം ഏതു 
ദിശയിലേക്ക് ചരിഞ്ഞാലോ, സഞ്ചരിച്ചാലോ ഡിസ്കിന്റെ ഭ്രമണത്തിനു വ്യതിയാനമുണ്ടാകില്ല. ഇതു തന്നെയാണ് ജൈറോസ്കോപ്പിലും സംഭവിക്കുന്നത്. അതിനാൽ ഈ പ്രതിഭാസത്തെ ജൈറോസ്കോപ്പിക്ക് ഇഫക്ട് (gyroscopic effect) എന്നും വിളിക്കുന്നു.

യാന്ത്രിക വ്യൂഹങ്ങൾ(mechanical systems)ക്കുള്ളിലോ ഉപകരണങ്ങൾക്കുള്ളിലോ സാധാരണ ഉപയോഗിക്കാറുള്ള ജൈറോസ്കോപ്പുകളിൽ പ്രധാനമായും 
മൂന്ന് ഭാഗങ്ങളാണുള്ളത്; 

1. ഭ്രമണഭാഗം(rotor)
ഒരു അക്ഷ(axis)ത്തെ മാത്രം ആധാരമാക്കി കറങ്ങുന്ന ഒരു ഭ്രമണവസ്തു. (ഡിസ്ക്/ബോൾ/വീൽ/റിംഗ്). 

2. ആന്തരിക വലയം(inner gimbal)
ലംബ(vertical)ദിശയിൽ ഭ്രമണഭാഗത്തെ ഉൾക്കൊള്ളുന്ന അക്ഷത്തിനെ അതിന്റെ തിർശ്ചീന(horizontal)ദിശയിൽ കമ്പനം(oscillation) സാധ്യമാക്കുന്നതുമായ 
ലോഹവലയം.

3. ബാഹ്യവലയം(outer gimbal)
ആന്തരികവലയത്തെയും അതുൾക്കൊള്ളുന്ന ഭ്രമണഭാഗത്തെയും ഒന്നിച്ച് താങ്ങിനിർത്തുന്ന(support) ചട്ടക്കൂടായി(frame) വർത്തിക്കുന്ന ഏറ്റവും 
പുറമെയുള്ള മറ്റൊരു വലയം.

ജൈറോസ്കോപ്പിലെ റോട്ടറിനെ ഒരു ബാഹ്യവർത്തുളബലം (external torque) കൊടുത്ത് കറക്കിയാൽ അത് ബലപ്രയോഗ ദിശയിൽ ആന്തരികവലയത്തിലെ ലംബമായിരിക്കുന്ന 
അച്ചുതണ്ടിൽ ഭ്രമണം ചെയ്യുകയും, തിരശ്ചീന ദിശയിൽ മാത്രം സ്വതത്രമായി കറങ്ങാൻ കഴിയുന്ന ആന്തരികവലയത്തിന് അതുകാരണം കമ്പനം 
ഉണ്ടാകുകയും ചെയ്യും.

ബാഹ്യവർത്തുളബലം മാറുന്നതിനനുസരിച്ച് അച്ചുതണ്ടിന്റെ വിന്യാസവും മാറിക്കൊണ്ടിരിക്കും. വർത്തുളബലം വളരെ കുറയുമ്പോഴും, വളരെകൂടുമ്പോഴുമുള്ള അച്ചുതണ്ടിന്റെ ദിശകൾ വ്യത്യസ്തമായിരിക്കും. ഇത് ഡിസ്കിന്റെ/ചക്രത്തിന്റെ ഭ്രമണനിരക്കി(spin rate)നും ആക്കജഡത്വ(moment of inertia)ത്തിനും ആനുപാതികമായിരിക്കും. ഡിസ്കുൾപ്പെടുന്ന അച്ചുതണ്ടിനെ ഒരു ബാഹ്യവലയ(gimbal)ത്തിൽ ഘടിപ്പിച്ചിട്ടുള്ളതു കാരണം പുറത്തു നിന്നുള്ള മറ്റു വർത്തുളബല(external torques)ങ്ങളുടെ സ്വാധീനം കുറയുകയും, അതു വഴി ജൈറോസ്കോപ്പിന്റെ ചലനം അത് ഇരിക്കുന്ന പ്രതലത്തിന്റെ ചലനത്തെ ആശ്രയിക്കുന്നുമില്ല. അതായത്, രണ്ടറ്റവും വലിച്ചുപിടിച്ച ഒരു നൂൽപ്പാലത്തിനു മുകളിൽ നിന്ന് പോലും ജൈറോസ്കോപ്പ് കറങ്ങും. നൂലിന്റെ ആട്ടം ജൈറോസ്കോപ്പിന്റെ പ്രവർത്തനത്തെ കാര്യമായി സ്വാധീനിക്കുന്നില്ല.

മെക്കാനിക്കൽ തത്ത്വങ്ങളിൽ പ്രവർത്തിക്കുന്ന ജൈറോസ്കോപ്പുകൾക്ക് പുറമേ, ഇലക്ട്രോണിക് ജൈറോസ്കോപ്പ്, മൈക്രോച്ചിപ്പ്-അധിഷ്ഠിത MEMS ജൈറോസ്കോപ്പ്, ഫൈബൽ ഒപ്ടിക്ക് ജൈറോസ്കോപ്പ് തുടങ്ങി അതിസൂക്ഷ്മസംവേദനക്ഷമ(high sensitivity)തയുള്ള ക്വാണ്ടം ജൈറോസ്കോപ്പുകൾ വരെ നിലവിലുണ്ട്. 

ഇഞ്ചിനീയറിംഗ് മേഖലയിൽ ജൈറോസ്കോപ്പിന്റെ പ്രായോഗികത എടുത്തുപറയേണ്ടതാണ്. ജൈറോസ്കോപ്പിനു പുറമേ ജൈറോസ്കോപ്പിക് ഇഫക്ട് ഉപയോഗപ്പെടുത്തുന്ന ധാരാളം സന്ദർഭങ്ങൾ നമ്മുടെ നിത്യജീവിതത്തിലുണ്ട്. സൂര്യനു ചുറ്റും ഗ്രഹങ്ങളും ഗ്രഹങ്ങൾക്കു ചുറ്റും ഉപഗ്രഹങ്ങളും കറങ്ങുന്നതിനെ ജൈറോസ്കോപ്പിക് ഇഫക്ട് ഉപയോഗിച്ചാണ് വിശദീകരിക്കുന്നത്. അതായത് ഗ്രഹങ്ങളെ നമുക്ക് സ്ഥിരപ്രവേഗത്തിൽ കറങ്ങുന്ന പമ്പരങ്ങളോട് ഉപമിക്കാം എന്ന് ചുരുക്കം. റോഡുകളിലെ വളവു തിരിയുമ്പോൾ വാഹനങ്ങളുടെ ഗതിനിർണയിക്കുന്നതിൽ ജൈറോസ്കോപ്പികത സുപ്രധാന പങ്കുവഹിക്കുന്നു. കൂടാതെ വിമാനങ്ങളുടെയും ഹെലികോപ്റ്ററുകളുടെയും ദിശനിയന്ത്രിക്കുന്നതും ജൈറോസ്ക്കോപ്പിക് തത്ത്വങ്ങൾ പ്രയോജനപ്പെടുത്തിയാണ്. 





</doc>
<doc id="275773" url="https://ml.wikipedia.org/wiki?curid=275773" title="മായാ കൃഷ്ണ റാവു">
മായാ കൃഷ്ണ റാവു

ഭാരതീയയായ നാടക പ്രവർത്തകയും അഭിനേത്രിയുയുമാണ് മായാ കൃഷ്ണ റാവു (ജനനം : 1953). കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ന്യൂയോർക്കിൽ ജനിച്ച മായാ കൃഷ്ണ റാവു, ഡൽഹി കേന്ദ്രീകരിച്ച് നാടക പ്രവർത്തനം നടത്തുന്നു. തീയേറ്റർ യൂണിയൻ എന്ന തെരുവു നാടക പ്രസ്ഥാനം സ്ഥാപിച്ചു. മാധവ പണിക്കരുടെയും സദനം ബാലകൃഷ്ണന്റെയും പക്കൽ കഥകളി അഭ്യസിച്ചിട്ടുണ്ട്. ഡൽഹി സർവകലാശാലയിലും ലീഡ്സ് സർവ്വകലാശാലയിലും പഠനം. നാഷണൽ സ്കൂൾ ഓഫ് ഡ്രാമയിൽ അസിസ്റ്റന്റ് പ്രൊഫസറായിരുന്നു. എൻ.സി.ഇ.ആർ.ടി കരിക്കുലം അംഗം എന്ന നിലയിൽ ഒന്നു മുതൽ പന്ത്രണ്ട് വരെ ക്ലാസിലെ കുട്ടികൾക്കുള്ള നാടക സിലബസ് തയ്യാറാക്കി. 


</doc>
<doc id="275774" url="https://ml.wikipedia.org/wiki?curid=275774" title="സ്വാതിലേഖ സെൻഗുപ്ത">
സ്വാതിലേഖ സെൻഗുപ്ത

ബംഗാളി നാടക പ്രവർത്തകയും അഭിനേത്രിയുയുമാണ് സ്വാതിലേഖ സെൻഗുപ്ത (ജനനം : 1950). കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
അലഹബാദിൽ ജനിച്ച സ്വാതിലേഖ, ബി.വി. കാരന്ത്, എ.സി. ബാനർജി, തപസ് സെൻ തുടങ്ങിയ നാടക കുലപതികളോടൊത്ത് പ്രവർത്തിച്ചു. ഇംഗ്ലീഷിൽ ബിരുദാനന്ദര ബിരുദവും പാശ്ചാത്യ സംഗീതത്തിൽ ട്രിനിറ്റി കോളേജ് ഓഫ് മ്യൂസികിൽ നിന്ന് ഡിപ്ലോമയും നേടിയിട്ടുണ്ട്. രുദ്ര പ്രസാദ് സെൻ ഗുപ്തയോടൊപ്പം നന്ദികർ എന്ന നാടക ഗ്രൂപ്പിലെ പ്രധാന അഭിനേത്രിയായി. നന്ദികർ നാടകങ്ങളുടെ സഹ സംവിധാനവും സംദീത സംവിധാനവും നിർവഹിച്ചു. കുട്ടികളുടെ നാടക മേഖലയിലും സജീവമായി പ്രവർത്തിക്കുന്ന സ്വാതി തീയേറ്റർ ഗെയിംസിനെക്കുറിച്ച് ഒരു പുസ്തകവും രചിച്ചിട്ടുണ്ട്. സത്യജിത് റേയുടെ ഗാരേ ബൈരേ എന്ന ചലച്ചിത്രത്തിൽ പ്രധാന വേഷം അഭിനയിച്ചു.


</doc>
<doc id="275775" url="https://ml.wikipedia.org/wiki?curid=275775" title="വീണാപാണി ചൗള">
വീണാപാണി ചൗള

ഭാരതീയയായ നാടക പ്രവർത്തകയും സംവിധായികയുമാണ് വീണാപാണി ചൗള (ജനനം : 1947). കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ചരിത്രത്തിലും രാഷ്ട്രമീമാംസയിലും ബിരുദാനന്ദര ബിരുദം നേടി. പാരമ്പര്യ ഗുരുക്കന്മാരിൽ നിന്ന് ക്ലാസിക്കൽ കലാ രൂപങ്ങളിൽ പരിശീലനം നേടി. ഗുരി കൃഷ്ണ ചന്ദ്ര നായിക്കിന്റെ പക്കൽ നിന്ന് ചാഹു നൃത്തവും ദാഗർ സഹോദരങ്ങളുടെ പക്കൽ നിന്ന് ദ്രുപദ് സംഗീതവും ഗുരു അമ്മന്നൂർ മാധവ ചാക്യാരുടെ പക്കൽ നിന്ന് കൂടിയാട്ടവും അഭ്യസിച്ചു. ലണ്ടനിലെ റോയൽ ഷേക്സ്പിയർ കമ്പനിയിലെ പാറ്റ്സി റോഡൻബെർഗിന്റെ പക്കൽ ശബ്ദപരിശീലനവും നേടി. 1981 ൽ മുംബൈയിൽ ആദി പരാശക്തി നാടക കമ്പനി ആരംഭിച്ചു. നസ്രുദീൻ ഷാ, അമോൽ പലേക്കർ, നീനാ ഗുപ്ത തുടങ്ങിയ പ്രശസ്തരോടൊപ്പം നിരവധി നാടകങ്ങൾ അവതരിപ്പിച്ചു. 


</doc>
<doc id="275779" url="https://ml.wikipedia.org/wiki?curid=275779" title="സുബ്രമണ്യൻ രാജേശ്വരി">
സുബ്രമണ്യൻ രാജേശ്വരി

കർണാടക ശാസ്ത്രീയ സംഗീതജ്ഞയാണ് സുബ്രമണ്യൻ രാജേശ്വരി (ജനനം : 1946). നിരവധി പ്രശസ്ത നർത്തകിമാരുടെ ഭരതനാട്യ കുച്ചിപ്പുടി നൃത്ത വേദികളിൽ സംഗീതമാലപിച്ചു. കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
തമിഴ്നാട്ടിലെ പൊള്ളാച്ചിയിൽ ജനിച്ചു. രാമനാഥ കൃഷ്ണൻ, മധുരൈ എൻ. കൃഷ്ണൻ, എസ്. രാജം, ഡി.കെ. ജയരാമൻ എന്നിവരുടെ പക്കൽ കർണാടക സംഗീതം അഭ്യസിച്ചു. ധർമ്മപുരം സ്വാമിനാഥന്റെ പക്കൽ തേവാരം, തിരുവാസകം, പെരിയപുരാണം എന്നിവ പഠിച്ചു. ലാൽഗുഡി ജയരാമന്റെ പദവർണ്ണങ്ങളെക്കുറിച്ചുള്ള പഠനത്തിന് എം.ഫിൽ ബിരുദം നേടി. മദ്രാസ് സർക്കാർ സംഗീത കോളേജിലെ അധ്യാപികയായിരുന്നു. മൗറീഷ്യസിലും സംഗീതാധ്യാപികയായി പ്രവർത്തിച്ചു. 

കർണാടക ശാസ്ത്രീയ സംഗീത പരിശീലനം നൽകുന്ന 13 വോള്യം കാസെറ്റുകൾ പുറത്തിറക്കി.


</doc>
<doc id="275780" url="https://ml.wikipedia.org/wiki?curid=275780" title="അരുണ മൊഹന്തി">
അരുണ മൊഹന്തി

ഒഡീസി നർത്തകിയും നൃത്ത അധ്യാപികയുമാണ് അരുണ മൊഹന്തി (ജനനം : 1960). ഇന്ത്യയിലും വിദേശത്തും നിരവധി വേദികളിൽ നൃത്തമവതരിപ്പിച്ചു. കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ഭുവനേശ്വറിൽ ജനിച്ചു. പ്രശസ്ത നാടക പ്രവർത്തകനായിരുന്ന കമല ലോചന മൊഹന്തിയുടെ മകളാണ്. നിരവധി ഒറിയ നാടകങ്ങളിലും സിനിമകളിലും ബാലതാരമായി അഭിനയിച്ചിട്ടുണ്ട്. ഗംഗാധർ പ്രധാന്റെ പക്കൽ ഒഡീസി അഭ്യസിച്ചു. കേളു ചരൺ മഹാപത്ര, സംയുക്ത പാണിഗ്രാഹി, സൊണാൽ മാൻസിംഹ് എന്നിവരുടെ പക്കലും നൃത്തം അഭ്യസിച്ചു. നിർമൽ മൊഹന്തിയുടെയും ശന്തനു ദാസിന്റെ പക്കലും ഒഡീസി സംഗീതവും അഭ്യസിച്ചു. ഒറീസ നൃത്ത അക്കാദമിയിലെ മെംബർ സെക്രട്ടറിയാണായി പ്രവർത്തിച്ചു. നിരവധി യുവ നർത്തകർക്ക് പരിശീലനം നൽകി. നൃത്ത രൂപങ്ങളെക്കുറിച്ചുള്ള ഗവേഷണങ്ങളും നടത്തുന്ന അരുണ നിരവധി അമേരിക്കൻ സർവകലാശാലകളിലെ ഗസ്റ്റ് അധ്യാപികയുമാണ്. ഒറീസ സംഗീത നാടക അക്കാദമി വൈസ് പ്രസിഡന്റാണ്.


</doc>
<doc id="275781" url="https://ml.wikipedia.org/wiki?curid=275781" title="അഫ്ര ബെൻ">
അഫ്ര ബെൻ

ഒരു ആംഗലേയ എഴുത്തുകാരിയും നോവലിസ്റ്റും നാടകകൃത്തും കവിയുമായിരുന്നു അഫ്ര ബെൻ (ജീവിതകാലം: 1640-1689). എഴുത്ത് ഉപജീവനമാക്കിയ ആദ്യ ഇംഗ്ലീഷ് വനിതയും അവരാണ്. തെക്കേ അമേരിക്കയുലെ അടിമത്തത്തിന്റെ പശ്ച്ചാത്തലത്തിൽ എഴുതിയ ഒരൂനുകോ (Oroonoko) ആണ് അവരുടെ ഏറ്റവും പ്രശസ്തമായ കൃതി.


</doc>
<doc id="275782" url="https://ml.wikipedia.org/wiki?curid=275782" title="ഉത്തര ആശ കൂർളവാല">
ഉത്തര ആശ കൂർളവാല

നർത്തകിയും കോറിയോഗ്രാഫറുമാണ് ഉത്തര ആശ കൂർലവാല (ജനനം : 1945). യോഗ, ഭരതനാട്യം എന്നിവയെ വിവിധ നൃത്ത രൂപങ്ങളുമായി കലർത്തി നിരവധി സർഗാത്മക പരീക്ഷണങ്ങൾ നടത്തി. കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ഹൈദരബാദിൽ ജനിച്ചു. ബി.കെ.എസ്. അയ്യങ്കാറുടെ പക്കൽ യോഗയിലും കതിർവേലു പിള്ളൈയുടെ പക്കൽ ഭരതനാട്യത്തിലും പരിശീലനം നേടി. അമേരിക്കയിലെ മസാച്ചുസെറ്റ്സ് സർവകലാശാലയിൽ നിന്ന് നൃത്തം പ്രധാന വിഷയമായി തീയേറ്റർ സ്റ്റഡീസിൽ ബിരുദം നേടി. ന്യൂയോർക്ക് സർവകലാശാലയിൽ നിന്ന് കോറിയോഗ്രാഫിയിലും അവതരണത്തിലും ബിരുദാനന്ദര ബിരുദവും പി.എച്ച്.ഡിയും നേടി. നൃത്ത അധ്യാപികയായി യൂറോപ്പിലെയും അമേരിക്കയിലെയും സർവകലാശാലകളിൽ പ്രവർത്തിച്ചു. അസ്താദ് ദേബു, ഷിയാമക് ധവാർ തുടങ്ങി നിരവധി പ്രമുഖ ശിഷ്യരുണ്ട്. 


</doc>
<doc id="275801" url="https://ml.wikipedia.org/wiki?curid=275801" title="ഭാഷയുടെ മരണം">
ഭാഷയുടെ മരണം

ലോകത്ത് അംഗീകരിയ്ക്കപ്പെട്ട 6900 ഭാഷകൾ ഉള്ളതിൽ പകുതിയോളവും അടുത്ത ഏതാനും ദശകങ്ങളിൽ ഇല്ലാതാകും. ഇവയിൽ 516 എണ്ണത്തോളം ഇപ്പോൾ തന്നെ അതിജീവനഭീഷണി നേരിടുകയാണ്. 170 അമേരിക്കൻ ഭാഷകളും 210 പസഫിക് ഭാഷകളും 78 ഏഷ്യൻ ഭാഷകളും 46 ആഫ്രിക്കൻ ഭാഷകളും 12 യൂറോപ്യൻ ഭഷകളുമാണവ. ഒരു ലക്ഷത്തിലധികം ആളുകൾ സംസാരിക്കുന്ന ഭാഷകൾ നൂറോളമേയുള്ളൂ. ലോകത്ത് നിലവിലുള്ള 10 ശതമാനം ഭാഷകൾക്കു മാത്രമേ തൽക്കാലത്തേക്കെങ്കിലും അപകടാവസ്ഥയില്ലാതുള്ളൂ. ഇന്നുള്ളതിൽ 96% ഭാഷകൾ സംസാരിക്കുന്നത് 4% ജനങ്ങൾ മാത്രമാണ്. തിരിച്ച് 96% ജനങ്ങൾ സംസാരിക്കുന്നത് 4% ഭാഷകൾ മാത്രവും. അതായത് 21 ഭാഷകൾ. 

ജൈവവൈവിധ്യസംരക്ഷണത്തിനുള്ള ഏറ്റവും പുതിയ സംവിധാനമാണ് 'ഫ്രോസൺ സൂ'(Frozen Zoo). ലോകത്തിൽ ഓരോ വർഷവും ഒട്ടേറെ ജീവജാലങ്ങൾ വംശമറ്റുപോകുന്നു. ഇവയുടെ ജനിതകവസ്തുക്കളെ സംരക്ഷിക്കാനായാൽ വംശമറ്റുപോയാലും ഇവയെ പുനർജ്ജീവിപ്പിക്കാം. ഇന്ന് ലോകമെമ്പാടും ഇത്തരം ഫ്രോസൺ സൂകളിൽ ചീറ്റപ്പുലി, ചിമ്പാൻസി, പാണ്ട തുടങ്ങി വംശനാശഭീഷണി നേരിടുന്ന നൂറുകണക്കിനു ജീവികളുടെ ജീൻ ബീജത്തിന്റെയും ഭ്രൂണത്തിന്റെയും മറ്റും രൂപത്തിൽ ശേഖരിച്ചിരിക്കുന്നു. ഇതുപോലെത്തന്നെ ഭാഷകളേയും സൂക്ഷിക്കുന്ന രീതി ആരംഭിച്ചിട്ടുണ്ട്. AILLA ( Archive of the Indigenous Languages of Latin America)യിൽ കമ്പ്യൂട്ടർ data base ഉണ്ടാക്കി ഓഡിയോ, Textual data, പ്രസംഗം,പാട്ടുകൾ, കവിത, സംഭാഷണം തുടങ്ങിയവ ഡോക്യുമെന്റ് ചെയ്ത് സൂക്ഷിക്കുന്നു. ലാറ്റിൻ അമേരിക്കൻ ഭാഷകളിലെ വംശനാശം സംഭവിക്കുന്നവയിൽനിന്ന് പുരാവസ്തുശേഖരണം നടത്തുകയും വിതരണം നടത്തുകയും ചെയ്തു. ഭാഷകൾ ദൈവപ്രമാണങ്ങളാണെന്നും അതിനാൽത്തന്നെ അവ നിരാകരിക്കപ്പെടരുതെന്നുമുള്ള ആശയമാണ് അമേരിക്കയിലെ SIL(Summer Institute of Linguistics)കാർക്കുള്ളത്. അതുകൊണ്ട് SIL Group ഉം ഭാഷകളെ ഡോക്യുമെന്റേഷൻ ചെയ്ത് സംരക്ഷിക്കാൻ ശ്രമിക്കുന്നു. 

ജീവിവർഗ്ഗങ്ങളുടെ കാര്യത്തിൽ അവയുടെ ജനിതകവസ്തുക്കളെയാണ് സംരക്ഷിക്കുന്നതെങ്കിൽ ഭാഷയുടെ കാര്യത്തിൽ ഭാഷയെത്തന്നെ സൂക്ഷിച്ചുവെക്കാൻ നമുക്കാവും. പുതുതായി ഒരു ജീവിയെ സൃഷ്ടിക്കുക ശസ്ത്രത്തിന് ഇപ്പോഴും അന്യമായ കാര്യമാണ്. അതേ സമയം നിലവിലുള്ള അറിവുകളും സങ്കേതങ്ങളും ഉപയോഗിച്ച് തത്ത്വികമായിട്ടെങ്കിലും ഒരു ഭാഷയെ സൃഷ്ടിക്കുക അത്ര പ്രയാസമേറിയതല്ല. 

ഭാഷകളുടെ മരണം നടക്കുന്നത് പ്രസ്തുത ഭാഷ സംസാരിക്കുന്ന ഭാഷകർ ഇല്ലാതെ വരുമ്പോഴാണ്. ഭാഷാനാശത്തിന് കാരണമാകുന്ന, ഭാഷകരില്ലാത്ത അവസ്ഥയുണ്ടാകുന്നതിന് പല കാരണങ്ങളുണ്ട്. 

ലോകത്തെ ഭൂരിപക്ഷം ഭാഷകളും പതിനായിരത്തിൽ കുറവ് ആളുകളാണ് സംസാരിക്കുന്നത്. അത്തരത്തിൽ പ്രസ്തുത ഭാഷ സംസാരിക്കുന്ന ജനസമൂഹത്തിനുമേലുണ്ടാകാവുന്ന പരിസ്ഥിതി ആഘാതങ്ങൾമൂലം ആ വിഭാഗം ഭൂമിയിൽനിന്ന് ഇല്ലാതായിപ്പോയേക്കാം. രോഗങ്ങൾ,യുദ്ധങ്ങൾ തുടങ്ങിയ കീഴ്പ്പെടുത്തൽ (ഭൗതികാക്രമണങ്ങൾ) വഴി ഭാഷകരില്ലാതാകാം. മറ്റൊന്ന് പ്രായമായവർ മാത്രം ഒരു ഭാഷ സംസാരിക്കുകയും അടുത്ത തലമുറ മറ്റേതെങ്കിലും ഭാഷയിലേക്ക് മാറുകയും ചെയ്തതുമൂലം പ്രായമായവരുടെ മരണത്തോടെ ഭാഷ ഇല്ലാതാകുന്നു.

തെക്കുകിഴക്കൻ ഏഷ്യൻ രാജ്യങ്ങളിൽ ആഗോളവൽക്കരണത്തിന്റെ പ്രതികരണമായിട്ട് വൻതോതിലുള്ള ഇംഗ്ളീഷ് ഭാഷാപഠനം നടന്നുവരുന്നു. കംപ്യൂട്ടർ വ്യവസായത്തിൽ ലോകമേൽക്കോയ്മ നേടാൻ ലക്ഷ്യമിട്ട് ചൈനക്കാർ വൻതോതിൽ ഇംഗ്ളീഷ് ഭാഷ പഠിക്കുന്നു. ലോകത്ത് 85 ശതമാനത്തിൽ അധികം ശസ്ത്ര സാങ്കേതിക അക്കാദമിക പ്രവർത്തനങ്ങൾ നടക്കുന്നത് ഇംഗ്ളീഷ് ഭാഷയിലാണ്. ഇതിനുള്ള പ്രധാന കാരണം വിവരസമ്പത്ത് കൈകാര്യം ചെയ്യുന്നത് 80 ശതമാനത്തോളം ഇംഗ്ളീഷ് ഭാഷയിൽ ആയതാണ്. ഇൻഡ്യയെപ്പോലുള്ള വിവിധ ഭാഷാ രാജ്യത്ത് ദേശീയ ഭാഷയായ ഹിന്ദിയേക്കാളും പരസ്പരം ബന്ധിപ്പിക്കുന്ന ബന്ധഭാഷയായി നിൽക്കുന്നത് ഇംഗ്ളീഷാണ്. ഏതൊരു അഹിന്ദി പ്രദേശകാരനും ഹിന്ദിയേക്കാൾ സ്വീകാര്യത ഇംഗ്ളീഷിനു നൽകുന്നു. പരിമിതമായ ജീവിതാവശ്യങ്ങൾക്ക് പ്രാദേശികഭാഷ മതിയായേക്കാം. എന്നാൽ ഭാഷ ഇന്ന് ആവശ്യത്തിലുപരി വിജ്ഞാനം മുതൽ ആർഭാടത്തിനുവരെ ഉള്ളതാണ്.

ഭാഷകളുടെ മരണത്തെക്കുറിച്ച് പറയുമ്പോൾ അവയ്ക്കെല്ലാം ലിപിയോ എഴുത്തോ ഉണ്ടെന്നു കരുതേണ്ടതില്ലല്ലോ? അത്തരത്തിൽ ലിപിയിലേക്കും മറ്റും കാലക്രമേണ പരിണമിക്കാതെ നശിച്ചുപോകുന്ന ഒരു ഭാഷാസമൂഹം പ്രസ്തുത ഭാഷയിൽനിന്ന് മറ്റൊരു വലിയ ജനസമൂഹത്തിന്റെ ഭാഷയിലേക്ക് (പുരോഗതിക്കോ, വിവരങ്ങൾക്കോ വേണ്ടി) മാറുന്നുണ്ട്. ഇന്ത്യയിലെ ആദിവാസികളുടെ ഭാഷയിലും ഇത്തരം മാറ്റങ്ങൾ ഉണ്ടാകാറുണ്ട്. ഒരു ഭാഷ പഠിക്കുന്നതിൽ സാമ്പത്തികമെന്ന ലക്ഷ്യം ചെറുതല്ല. കച്ചവടത്തിനായി പ്രാചീനകേരളത്തിലെത്തിയ വിദേശികൾ ഇവിടുത്തെ ഭാഷ സ്വായത്തമാക്കിയിരുന്നു. മതപരിവർത്തനത്തിനു വന്നവരും ഈ ഭാഷയെ ആശ്രയിച്ചു. ലക്ഷ്യം കണ്ടുകൊണ്ടുതന്നെയാണ് ഭാഷാപഠനം, ഭാഷാമാറ്റം എന്നിവ സംഭവിക്കുന്നത്. 

ലാറ്റിനമേരിക്കയിലോ, ആഫ്രിക്കയിലോ ഭാഷകൾക്ക് വംശനാശം സംഭവിക്കുന്നത് കാണുന്നുണ്ട്. തദ്ദേശീയമായ ന്യൂനപക്ഷഭാഷകൾ സംസാരിക്കുന്നവർ പലപ്പോഴും സമ്പത്തികകാരണങ്ങളാലോ ഉപയോഗത്തിന്റെ ആവശ്യം കൊണ്ടോ അഭിമാനത്തിന്റെ പ്രശ്നം കൊണ്ടോ തദ്ദേശീയഭാഷകൾ ഉപേക്ഷിച്ച് വലിയ ഭാഷയുടെ സംരക്ഷണത്തിലേക്ക് കടക്കുന്നു. അതുവഴി പുതിയ ഭാഷയുടെ അന്തസ്സ് അടുത്ത തലമുറ നേടിയെടുക്കുന്നു. 

ഭാഷയുടെ മരണത്തെക്കുറിച്ചുള്ള വ്യാകുലത പല നിക്ഷിപ്ത തല്പര സമൂഹങ്ങളിലും ഉയർന്നുവരുന്നുണ്ട്. വംശം, വർഗ്ഗം, രാഷ്ട്രീയം തുടങ്ങിയ നിക്ഷിപ്തതാല്പര്യങ്ങളാണ് ഈ വേവലാതിക്കു പുറകിൽ പലപ്പോഴും ഉണ്ടാവുക. കപടദേശീയത, കപടഭാഷാസ്നേഹം, തുടങ്ങിയവയുടെ മറവിൽ സ്വാഭാവികമായ ഭാഷാപരിണാമത്തെ പിറകോട്ടടിപ്പിക്കാനുള്ള പ്രവണതയുണ്ടാകാനുള്ള സാദ്ധ്യതയുണ്ട്. 

ഇന്ത്യയിൽ 1600 ഭാഷകളുണ്ട്. അവയെ എല്ലാം പ്രോത്സാഹിപ്പിക്കാനോ കരുതാനോ പോലും ആവില്ല. എല്ലാ ഭാഷകളിലും കോടതിവിധികളും ഗസറ്റും മറ്റും ഉണ്ടാക്കാനുമാവില്ല. 

പല കാര്യങ്ങളിലും ഇന്നു ശാസ്ത്രം ലോകമെമ്പാടും ഒരേ ഏകകങ്ങൾ ഉപയോഗിച്ചുതുടങ്ങിയിരിക്കുന്നു. ഇതുപോലെ മനുഷ്യന്റെ ഭാഷയെ ഏകീകരിക്കുക(standardise) എന്നത് ശാസ്ത്രത്തിന്റെ രീതിതന്നെയാണ്. ഈ വാദഗതി മനുഷ്യന്റെ സംസാരഭാഷയിലേക്കും വ്യാപിപ്പിക്കാൻ ശ്രമിക്കുമ്പോൾ ഭാഷകളുടെ ദൗർബല്യവും, രോഗാവസ്തയും മരണവുമെല്ലാം പ്രകൃതിസഹജമാണെന്നു മനസ്സിലാക്കാൻ പ്രയാസമില്ല.



</doc>
<doc id="275804" url="https://ml.wikipedia.org/wiki?curid=275804" title="കാർത്തേജ്">
കാർത്തേജ്

കാർത്തേജ് (Arabic: قرطاج‎ Qarṭāj,) : പുരാതന കാർത്തേജിനിയൻ സാമ്രാജ്യത്തിന്റെ ആസ്ഥാനമായ കാർത്തേജ് ഇന്നത്തെ ടുണീഷ്യയിലാണ് സ്ഥിതിചെയ്യുന്നത്. ബി.സി. ഒന്നാം സഹസ്രാബ്ദത്തോടെ ഒരു ഫിനീഷ്യൻ കോളനി എന്ന നിലയിൽ നിന്നും വികസിച്ച ഈ നഗരം ഏകദേശം മൂവായിരം വർഷത്തോളം പ്രതാപത്തോടെ നിലനിന്നു.ഇരുപതാം നൂറ്റാണ്ടിന്റെ മധ്യത്തിൽ ഒരു കാർഷിക ഗ്രാമം മാത്രമായ ഇവിടം വീണ്ടും വികസിച്ചു ഒരു തീരദേശ നഗരമായി മാറി. 2004ഇൽ 15,922 ഓളം ജനസംഖ്യ ഉണ്ടായിരുന്ന ഈ നഗരത്തിൽ 2013 ജനുവരിയോടെ 21,276 ആയിരുന്നു ജനസംഖ്യ.

ചരിത്രപരമായി ലാറ്റിൻ ഭാഷയിൽ കാർത്തെജൊ ( Carthago or Karthago ) എന്ന് അറിയപ്പെട്ടിരുന്ന കാർത്തേജ് എന്ന വാക്കിന്റെ അർഥം പുതിയ നഗരം എന്നായിരുന്നു.ഈ നഗരത്തിൽ ആദ്യകാലത്ത് വികസിച്ച സംസ്കാരത്തെ പ്യൂണിക് ( ഫിനീഷ്യൻ എന്ന വാക്കിൽ നിന്നും ) അല്ലെങ്കിൽ കാർത്തേജിയൻ എന്ന പേരിൽ ചരിത്രകാരന്മാർ പരാമർശിക്കുന്നു .ടുണിഷ് തടാകത്തിന്റെ കിഴക്കുവശത്താണ് ഈ നഗരം . ഗ്രീക്ക് ചരിത്രകാരന്മാരുടെ അഭിപ്രായത്തിൽ ടൈർ ഇൽ നിന്നുമുള്ള ( ആധുനിക ലെബനൻ ) കാനാനൈറ്റ് ഭാഷ സംസാരിക്കുന്ന 
ഫിനീഷ്യരാണു കാർത്തേജ് സ്ഥാപിച്ചത്.പിന്നീട് കാർത്തേജ് മധ്യധരണ്യാഴിയിലെ സമ്പന്ന നഗരവും പ്രധാന ശക്തിയുമായി മാറി.വടക്കൻ ആഫ്രിക്കൻ തീരങ്ങളിൽ ബി.സി. മുന്നൂറാമാണ്ടിൽ കാർത്തേജ് ആയിരുന്നു പ്രബല നാവികശക്തി. മെഡിറ്റനേറിയൻ പ്രദേശത്ത് അധികാരം സ്ഥാപിക്കാനായി കാർത്തേജുകാർ റോമക്കാരുമായി നടത്തിയ യുദ്ധങ്ങളാണ് പ്യൂണിക് യുദ്ധങ്ങൾ.

രണ്ടാം പ്യൂണിക് യുദ്ധത്തിൽ ഹാന്നിബാളിന്റെ ഇറ്റലി ആക്രമണം , കനായെ യുദ്ധത്തിൽ കാർത്തേജിന്റെ വിജയത്തിനു കാരണമായി.എങ്കിലും 202 ബി.സി യിലെ സാമാ യുദ്ധത്തിൽ ഹാന്നിബാളിനു പരാജയം ഉണ്ടായി. തുടർന്ന് നടന്ന മൂന്നാം പ്യൂണിക് യുദ്ധത്തിൽ ( ബി.സി 146 ) റോമാക്കാർ കാർത്തേജ് കീഴടക്കുകയും പൂർണമായി നശിപ്പിക്കുകയും ചെയ്തു. പിന്നീട് റോമാക്കാർ കാർത്തേജ് നഗരം പുനർനിർമിച്ചു . കുറച്ചു കാലം നിലനിന്നിരുന്ന വാൻഡൽ സാമ്രാജ്യത്തിന്റെ ( AD 435 - AD 534 ) തലസ്ഥാനവും കാർത്തേജ് ആയിരുന്നു.
എ ഡി 698 അൽ മഗ്റിബ് ആക്രമണത്തിൽ വീണ്ടും നശിപ്പിക്കപ്പെടുന്നത്‌ വരെ കാർത്തേജ് ഒരു പ്രമുഖ റോമൻ നഗരമായി നിലനിന്നു.


</doc>
<doc id="275806" url="https://ml.wikipedia.org/wiki?curid=275806" title="ത്രിഫല">
ത്രിഫല

കടുക്ക , നെല്ലിക്ക , താന്നി എന്നിവ ചേർന്നതാണ് ത്രിഫല त्रिफला.

ത്രിഫല എന്നാൽ മൂന്ന് ഫലങ്ങൾ എന്നാണർഥം, കടുക്ക (हरीतकी-"Terminalia chebula"), നെല്ലിക്ക (आँवला- "Phyllanthus emblica"), താന്നി (विभितक "Terminalia bellerica") എന്നീ മൂന്ന് ഫലങ്ങൾ തുല്യ അളവിൽ ചേർത്തുണ്ടാക്കുന്ന ആയുർവേദ ഔഷധക്കൂട്ടാണ് ത്രിഫല. ഈ മൂന്ന് ഫലങ്ങളുടെയും പുറന്തോടുകളാണ് ഔഷധമുണ്ടാക്കാൻ ഉപയോഗിക്കുന്നത്. നേത്രരോഗങ്ങളായ ഗ്ലൂക്കോമ, തിമിരം എന്നുവയുടെ ആദ്യഘട്ടത്തിലെ ചികിത്സയ്ക്കും ചെങ്കണ്ണ്, മയോപ്പിയ എന്നിവയുടെ ചികിത്സയ്ക്കും ഉപയോഗിക്കുന്നു .


</doc>
<doc id="275809" url="https://ml.wikipedia.org/wiki?curid=275809" title="രത്ന കുമാർ">
രത്ന കുമാർ

ഭാരതീയായ കുച്ചിപുഡി നർത്തകിയാണ് രത്ന കുമാർ (ജനനം : 1946). ഇന്ത്യയിലും വിദേശത്തും നിരവധി വേദികളിൽ നൃത്തമവതരിപ്പിച്ചു. കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ചെന്നൈയിൽ ജനിച്ചു. ഭരതനാട്യത്തിലും കുച്ചിപുഡിലും പരിശീലനം നേടി. വെമ്പട്ടി ചിന്നസത്യവും വെമ്പട്ടി ജഗന്നാഥ ശർമ്മയുമായിരുന്നു ഗുരു. ഇംഗ്ലീഷിൽബിരുദാനന്ദര ബിരുദധാരിയാണ്. ജർമ്മൻ, ഫ്രഞ്ച് എന്നീ ഭാഷകളിലും പ്രാവീണ്യമുണ്ട്. എഴുപതുകളിൽ ഭാരതത്തിലെ നൃത്ത രംഗത്തു സജീവമായിരുന്ന രത്ന പിന്നീട് അമേരിക്കയിലേക്ക് പോയി. അവിടെ അഞ്ജലി പെർഫോർമിംഗ് സെന്റർ എന്ന സ്ഥാപനവും സൻസ്കൃതി സൊസൈറ്റി ഫോർ ഇന്ത്യൻ പെർഫോമിംഗ് ആർട്സ് എന്ന സ്ഥാപനവും നടത്തി. 2002 മുതൽ റീസ് സർവകലാശാലയിലെ നൃത്ത അധ്യാപികയാണ്. അമേരിക്കയിൽ ഭാരതീയ നൃത്തകലയുടെ പ്രചാരകയാണ്. ഡോക്യമെന്ററികളിലും നൃത്തം അവതരിപ്പിച്ചിട്ടുണ്ട്. 


</doc>
<doc id="275811" url="https://ml.wikipedia.org/wiki?curid=275811" title="ശശി സാംഘ്ല">
ശശി സാംഘ്ല

കഥക് നർത്തകിയും നൃത്ത അധ്യാപികയുമാണ് ശശി സാംഘ്ല (ജനനം : 1948). ഇന്ത്യയിലും വിദേശത്തും നിരവധി വേദികളിൽ നൃത്തമവതരിപ്പിച്ചു. കഥക് നൃത്തരംഗത്തിനു നൽകിയ സംഭാവനകൾക്കായി കേന്ദ്ര സംഗീത നാടക അക്കാദമി പുരസ്കാരം ലഭിച്ചു.
രാജസ്ഥാനിലെ ജോധ്പൂരിൽ ജനിച്ചു. അവിടുത്തെ രാഷ്ട്രീയ കലാ മന്ദിറിലായിരുന്നു കലയുടെ പ്രാഥമിക പഠനങ്ങളെല്ലാം. പണ്ഡിറ്റ് കുന്ദൻലാൽ ഗംഗാനിയുടെ പക്കൽ കഥക് അഭ്യസിച്ചു. ബി.എൻ. ക്ഷീർ സാഗറുടെ പക്കൽ വായ്പാട്ടും പ്രതിഭാ പണ്ഡിറ്റിന്റെ പക്കൽ ഭരതനാട്യവും പഠിച്ചു. നെതർലാന്റ്സിലെ ഇന്റർ കൾച്ചറൽ ഓപ്പൺ സർവകലാശാലയിൽ നിന്ന് നരവംശ സാസ്ത്രത്തിൽ പി.എച്ച്.ഡി നേടിയിട്ടുണ്ട്. കഥക് അധ്യാപികയായി നിരവധി വർഷങ്ങൾ പ്രവർത്തിച്ചു. തിലക് സംഗീത കേന്ദ്ര എന്ന പേരിൽ നൃത്ത വിദ്യാലയം നടത്തുന്നുണ്ട്. രാജസ്ഥാനിലെ മാണ്ട് സംഗീതമുപയോഗിച്ചു കഥകിൽ അവർ നടത്തിയ പരിശ്രമങ്ങൾ നിരൂപക ശ്രദ്ധ നേടിയിട്ടുണ്ട്.


</doc>
<doc id="275813" url="https://ml.wikipedia.org/wiki?curid=275813" title="പലസ്തീൻ ഇസ്‌ലാമിക്ക് ജിഹാദ്">
പലസ്തീൻ ഇസ്‌ലാമിക്ക് ജിഹാദ്

ഇസ്രായേലിൽ നിന്ന് ഫലസ്തീൻ മോചിപ്പിക്കുക എന്ന ലക്‌ഷ്യത്തിനായി പ്രവർത്തിക്കുന്ന ഒരു ഇസ്‌ലാമിക സംഘടനയാണ് 'ഫലസ്തീൻ ഇസ്ലാമിക് ജിഹാദ് . ഫലസ്തീൻ ഇസ്‌ലാമിക് ജിഹാദ് മുന്നണി എന്നർത്ഥം വരുന്ന ഹർക്കത്ത് അൽ ജിഹാദ് അൽ ഇസ്ലാമി ഫീ ഫലസ്തീൻ (Arabic: حركة الجهاد الإسلامي في فلسطين‎, Harakat al-Jihād al-Islāmi fi Filastīn) എന്നതാണ് ഈ സംഘടനയുടെ പൂർണ്ണ രൂപം. ഇസ്രയേലിന്റെ അധിനിവേശത്തിൽ നിന്നും പലസ്തീൻ രാജ്യം മോചിപ്പിച്ചു 1948 മുൻപുണ്ടായിരുന്നത് പോലെ സ്വതന്ത്ര രാജ്യമാക്കുക എന്നതാണ് ഈ സംഘടനയുടെ പ്രഖ്യാപിത ലക്ഷ്യം. ഇതേ ലക്ഷ്യത്തിനായി പ്രവർത്തിക്കുന്ന ഹമാസ് കഴിഞ്ഞാൽ ഏറ്റവും സ്വാധീനമുള്ള സംഘടന കൂടിയാണിത്.ഇസ്രായേലിന്റെ സഖ്യരാജ്യങ്ങളായ അമേരിക്കയും യൂറോപ്യൻ രാജ്യങ്ങളും ഉൾപ്പെടെ പല രാജ്യങ്ങളും ഇതുകൊണ്ട് ഈ സംഘടനയെ ഭീകരരുടെ പട്ടികയിൽപ്പെടുത്തിയിരിക്കുന്നു.

-പ്രബോധനം വാരിക, തീവ്രവാദികളും മിതവാദികളും വീണ്ടും കണ്ടുമുട്ടുമ്പോൾ 2013 നവംബർ 08 


</doc>
<doc id="275814" url="https://ml.wikipedia.org/wiki?curid=275814" title="മാളബിക മിത്ര">
മാളബിക മിത്ര

കഥക് നർത്തകിയും നൃത്ത അധ്യാപികയുമാണ് മാളബിക മിത്ര (ജനനം : 1956). ഇന്ത്യയിലും വിദേശത്തും നിരവധി വേദികളിൽ നൃത്തമവതരിപ്പിച്ചു. കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
കൊൽക്കത്തയിൽ ജനിച്ചു. ജയ്പൂർ ഖരാനയിലെ രാം ഗോപാൽ മിശ്രയും ലക്നൗ ഓം പ്രകാശ് മഹാരാജുമായിരുന്നു ഗുരു. പണ്ഡിറ്റ് ബിർജു മഹാരാജിന്റെയും സിത്താര ദേവിയുടെയും നൃത്ത ശിൽപശാലകളിൽ പങ്കെടുത്തു. വായ്പാട്ട്, തബല, സിത്താർ എന്നിയും അഭ്യസിച്ചു. മെഡിക്കൽ ബിരുദധാരിയാണ്. ശിബ്പൂർ ഓംകാർ നൃത്ത സംഗീത വിദ്യാലയം നടത്തുന്നു. 


</doc>
<doc id="275821" url="https://ml.wikipedia.org/wiki?curid=275821" title="കൃഷ്ണകുമാരി">
കൃഷ്ണകുമാരി

ജമ്മു കാശ്മീരിലെ നാടോടിപ്പാട്ട് (ബാക്ക ശൈലി) ഗായികയാണ് കൃഷ്ണകുമാരി (ജനനം : 1949). 2010 ൽ കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
ജമ്മുവിൽ ജനിച്ചു. ദണ്ടേഖാൻ, ചമൻ മാസെ തുടങ്ങിയ പാരമ്പര്യ നാടോടി ഗായകരിൽ നിന്ന് പരിശീലനം നേടി. ബാക്ക ശൈലിയിലെ നിരവധി നാടോടിപ്പാട്ടുകളുടെ രചയിതാവു കൂടിയാണിവർ. ഫ്രാൻസിലെ ഫെസ്റ്റിവൽ ഓഫ് ഇന്ത്യ അടക്കം സ്വദേശത്തും വിദേശത്തും നടന്ന നിരവധി സാംസ്കാരികോത്സവങ്ങളിലും ആൾ ഇന്ത്യാ റേഡിയോ, ദൂരദർശൻ തുടങ്ങി നിരവധി മാധ്യമങ്ങളിലും നാടോടിപാട്ട് അവതരിപ്പിച്ചിട്ടുണ്ട്. ദോഗ്രി നാടോടി ഗാന ശാഖയ്ക്കു നൽകിയ സംഭാവനകൾക്കായി ദോഗ്രി സൻസ്ഥാൻ അവരെ പുരസ്കാരം നൽകി ആദരിച്ചിട്ടുണ്ട്. 


</doc>
<doc id="275824" url="https://ml.wikipedia.org/wiki?curid=275824" title="പി. ഭാസ്കരനുണ്ണി">
പി. ഭാസ്കരനുണ്ണി

ഒരു മലയാള സാഹിത്യ ഗവേഷകനും ചരിത്രാന്വേഷകനുമായിരുന്നു പി. ഭാസ്കരനുണ്ണി (17 ഡിസംബർ 1926 - 8 ഏപ്രിൽ 1994). കേന്ദ്ര സാംസ്കാരിക വകുപ്പിന്റെ ഫെലോഷിപ്പ് ലഭിച്ചിട്ടുണ്ട്.
കൊല്ലം, തങ്കശ്ശേരി കാവലിൽ ജനിച്ചു. പിന്നീട് ഇരവിപുരത്ത് സ്ഥിരതാമസമായി. ഇ.വി. പരമേശ്വരനും കെ. കാർത്ത്യായനിയുമാണ് മാതാപിതാക്കൾ. കൊല്ലം വാടി സെന്റ് ആന്റണീസ് സ്കൂൾ, മയ്യനാട് ഹൈസ്കൂൾ, കൊല്ലം സംസ്കൃത സ്കൂൾ, എസ്.എൻ. കോളേജ് എന്നിവിടങ്ങളിൽ വിദ്യാഭ്യാസം. കൊല്ലം മയ്യനാട് ഹൈസ്കൂളിൽ മലയാള ഭാഷാ അദ്ധ്യാപകനായിരുന്നു. ജനയുഗം സബ് എഡിറ്റർ, കേരള സാഹിത്യ അക്കാദമിയുടെ സാംസ്കാരിക ഡയറിയുടെ പത്രാധിപ സമിതി അംഗം, കേരള സ്റ്റേറ്റ് ആർക്കൈവ്സിലെ നോമിനേറ്റഡ് അംഗം, ഗ്രന്ഥശാലാ സംഘം പ്രവർത്തകൻ എന്നീ നിലകളിലും മറ്റ് രാഷ്ട്രീയ സാമൂഹ്യ സാംസ്കാരിക രംഗങ്ങളിലും സജീവമായി പ്രവർത്തിച്ചു. 


</doc>
<doc id="275826" url="https://ml.wikipedia.org/wiki?curid=275826" title="മേള രഘു">
മേള രഘു

മേള രഘു - മേളയിലെ നായകകഥാപാത്രത്തെ അവതരിപ്പിച്ച നടൻ. ചേർത്തല സ്വദേശിയാണ്. സ്കൂളിൽ മിമിക്രി മോണോ ആക്റ്റ് കളിച്ചിരുന്നു. 10 ആം തരത്തിൽ പരാജയപ്പെട്ടു. നാലു മക്കളിൽ മൂത്ത മകനായിരുന്നു.

പിൽക്കാലത്ത് മലയാളത്തിലെ മുൻനിര നായകനായ മമ്മൂട്ടിയാണ് ചിത്രത്തിലെ സഹതാരത്തെ അവതരിപ്പിച്ചത്.



</doc>
<doc id="275831" url="https://ml.wikipedia.org/wiki?curid=275831" title="മനോജ് കോമത്ത്">
മനോജ് കോമത്ത്

മനോജ് കോമത്ത് 1965ൽ കണ്ണൂരിൽ ജനിച്ചു. ഭൗതികശാസ്ത്രത്തിൽ എം. എസ്സി ബിരുദം നേടി. സർദാർ യൂണിവേഴ്സിറ്റിയിൽ നിന്നും പി.എച്ച്.ഡിയും കരസ്ഥമാക്കി. ബാംഗളൂർ ഇന്ത്യൻ ഇൻസ്റ്റിട്യൂട്ട് ഓഫ് സയൻസിൽ നിന്നും പോസ്റ്റ് ഡോക്ടറൽ ഗവേഷണം നേടി. ശ്രീ ചിത്രാ ഇൻസ്റ്റിട്യൂട്ട് ഓഫ് മെഡിക്കൽ സയൻസസ് ആന്റ് ടെക്നോളജിയിൽ ബയോമെഡിക്കൽ വിഭാഗത്തിൽ ശാസ്ത്രജ്ഞൻ. 
ഇംഗ്ലിഷിലും മലയാളത്തിലും ശാസ്ത്രലേഖനങ്ങളും പരമ്പരകളും എഴുതുന്നു. കർട്ടൂണിസ്റ്റാണ്. ശാസ്ത്രപ്രചാരകനാണ്. പോപ്പുലർ സയൻസ് പുസ്തകങ്ങളുടെ കർത്താവ്.


പ്രപഞ്ചചിത്രങ്ങൾ എന്ന കൃതിക്കാണ് അവാർഡ് ലഭിച്ചത്.



</doc>
<doc id="275838" url="https://ml.wikipedia.org/wiki?curid=275838" title="സൗത്ത് ഒസ്സെഷ്യൻ യുദ്ധം 2008">
സൗത്ത് ഒസ്സെഷ്യൻ യുദ്ധം 2008

2008 ഓഗസ്റ്റ് 7 മുതൽ 16 വരെ ജോർജ്ജിയക്കെതിരെ റഷ്യ, അബ്ഖാസിയ, സൗത്ത് ഒസ്സെഷ്യ എന്നിവർ നടത്തിയ യുദ്ധമാണ് സൗത്ത് ഒസ്സെഷ്യൻ യുദ്ധം 2008. റുസ്സോ-ജോർജ്ജിയൻ യുദ്ധം, ഓഗസ്റ്റ് യുദ്ധം, ഫൈവ് ഡേ യുദ്ധം എന്നും ഈ യുദ്ധം അറിയപ്പെടുന്നു. 2008 ഓഗസ്റ്റിൽ സോവിയറ്റ് യൂണിയനിലെ മുൻ റിപ്പബ്ലിക്കുകളായിരുന്ന റഷ്യയും ജോർജിയയും തമ്മിലുള്ള ബന്ധം വഷളായതിനെ തുടർന്നാണ് ഈ യുദ്ധം നടന്നത്. തന്ത്രപരമായി അതീവ പ്രധാന്യമുള്ള ട്രാൻസ്‌കോക്കേഷ്യ മേഖലയിലാണ് പോരാട്ടം നടന്നത്. ഇരുപത്തിയൊന്നാം നൂറ്റാണ്ടിലെ ആദ്യത്തെ യൂറോപ്യൻ യുദ്ധമായി ഇത് കണക്കാക്കപ്പെട്ടു.


</doc>
<doc id="275842" url="https://ml.wikipedia.org/wiki?curid=275842" title="എലിസബത്ത് കാഡി സ്റ്റാൺറ്റൻ">
എലിസബത്ത് കാഡി സ്റ്റാൺറ്റൻ

സ്ത്രീകളുടെയും അടിമകളുടെയും പൗരാവകാശങ്ങൾ തിരിച്ചുപിടിക്കാൻ പ്രയത്നിച്ച ഒരു അമേരിക്കൻ സാമൂഹ്യ പ്രവർത്തകയായിരുന്നു എലിസബത്ത് കാഡി സ്റ്റാൺറ്റൻ.


</doc>
<doc id="275845" url="https://ml.wikipedia.org/wiki?curid=275845" title="കോമൺ ഇറ">
കോമൺ ഇറ

കലണ്ടറിൽ എ.ഡി. (ആന്നോ ഡൊമിനി- "നമ്മുടെ നാഥന്റെ വർഷത്തിൽ") എന്നതിനു പകരം വ്യാപകമായി ഉപയോഗിച്ചു വരുന്ന രീതിയാണ് കോമൺ ഇറ അഥവാ സി.ഇ.. ബി.സി. (ബിഫോർ ക്രൈസ്റ്റ്-ക്രിസ്തുവിനു മുൻപ്) എന്നതിനു പകരം ബി.സി. ഇ. എന്നാണു പ്രയോഗിക്കുന്നത്.
ആറാം നൂറ്റാണ്ടിൽ ക്രിസ്ത്യൻ പുരോഹിതനായിരുന്ന, ഡ്യോണീഷ്യസ് എക്സിഗുഅസാണു യേശുവിന്റെ ജനനം നടന്നതെന്നു പറയപ്പെടുന്ന വർഷം കണക്കാക്കി, "ആന്നൊ ഡൊമിനി" ഉപയോഗിച്ചുതുടങ്ങിയത്. പക്ഷേ പൂജ്യം എന്ന ഒരു വർഷസൂചന ഉണ്ടായിരുന്നില്ല. സി. ഇ/ബി. സി. ഇ അല്ലെങ്കിൽ എ. ഡി./ബി. സി. ഇവ എണ്ണത്തിൽ സംഖ്യാപരമായി ഒന്നു തന്നെയാണ്. ആയതിനാൽ "2014 CE" "AD 2014"യ്ക്കു തുല്യവും, "399 BCE" എന്നത് "399 BC" യ്ക്കു തുല്യവുമാണ്.

1708 നു മുൻപു തന്നെ കോമൺ ഇറ എന്ന പദപ്രയോഗം ഇംഗ്ലീഷിൽ കണ്ടെത്താൻ കഴിയും. "വൾഗാരിസ് എയ്റെ" എന്ന പേരിൽ യൂറോപ്യൻ ക്രിസ്ത്യാനികൾക്കിടയിൽ 1615ൽത്തന്നെ ലത്തീൻ പ്രയോഗമായി ഇത് ഉപയോഗിച്ചിരുന്നു. ഇംഗ്ലിഷിൽ "വൾഗർ ഇറ" എന്നു പ്രയോഗിച്ചു. അന്നൊക്കെ "ക്രിസ്ത്യൻ ഇറ" എന്നതും "വൾഗർ ഇറ" എന്നതും പരസ്പരം ഉപയോഗിച്ചിരുന്നു. ഇവിടെ വൾഗർ എന്നതിനു ഇന്നത്തെ അർഥമായിരുന്നില്ല("crudely indecent"). പകരം "ordinary, common, or not regal" എന്നൊക്കെയായിരുന്നു അർഥം. പത്തൊമ്പതാം നൂറ്റാണ്ടിന്റെ മധ്യത്തിൽ ജൂതന്മാരായ പണ്ഡിതരാണ് CE എന്ന ചുരുക്കെഴുത്ത് കൊണ്ടുവന്നത്. ഇരുപതാം നൂറ്റാണ്ടിന്റെ അവസാനപാദത്തിൽ അദ്ധ്യനരംഗത്തും ശാസ്ത്രപ്രസിദ്ധീകരണ രംഗത്തും CE, BCE എന്നിവയുടെ പ്രചാരം വർദ്ധിച്ചു. പൊതുവായിപ്പറഞ്ഞാൽ ക്രിസ്ത്യാനികളല്ലാത്തവരുടെയിടയിലും മതേതരത്വത്തെ ഉയർത്തിക്കാണിക്കുന്ന പ്രസാധകരുടെയിടയിലും ഇവയുടെ അംഗീകാരം വർദ്ധിച്ചു. 

ഇന്ന് ഗ്രിഗോറിയൻ കലണ്ടറും അതുമായി ബന്ധപ്പെട്ട വർഷങ്ങൾക്കു അക്ക രൂപം നൽകുന്നതുമായി ബന്ധപ്പെട്ടുമുള്ള കാലഗണനാ സമ്പ്രദായമാണ് ലോകത്ത് മിക്ക സ്ഥലങ്ങളിലും അനുവർത്തിക്കുന്നത്. ദശകങ്ങളായി ഐക്യരാഷ്ട്രസഭ, യ്യുനിവേഴ്സൽ പോസ്റ്റൽ യൂണിയൻ തുടങ്ങിയ അന്താരാഷ്ട്ര സ്ഥാപനങ്ങൾ ഇതിനെയാണു ആഗോളമാനദണ്ഡമായി അംഗീകരിക്കുന്നത്. 
CE/BCE പ്രതീകങ്ങൾ ചില എഴുത്തുകാരും പ്രസാധകരും നിഷ്പക്ഷവും ക്രിസ്ത്യാനികളല്ലാത്തവരുടെ വികാരം മാനിക്കാൻ കഴിവുള്ളവയുമാണെന്നു കരുതിയാണു ഉപയോഗിക്കുന്നത്.


</doc>
<doc id="275850" url="https://ml.wikipedia.org/wiki?curid=275850" title="ലുക്രീഷ്യ മോട്ട്">
ലുക്രീഷ്യ മോട്ട്

ഒരു അമേരിക്കൻ സാമൂഹ്യ പരിഷ്കർത്താവും ക്വാക്കറുമായിരുന്ന് ലുക്രീഷ്യ മോട്ട്.അടിമത്ത നിരോധനത്തിനും സ്ത്രീ ശാക്തീകരണത്തിനുമായി പ്രവർത്തിച്ചു.


</doc>
<doc id="275884" url="https://ml.wikipedia.org/wiki?curid=275884" title="അസുരമഹാകാളൻ ക്ഷേത്രം">
അസുരമഹാകാളൻ ക്ഷേത്രം

മലപ്പുറം ജില്ലയിലെ പൊന്നാനി താലൂക്കിലെ ആലങ്കോട് പഞ്ചായത്തിലെ കക്കിടിപ്പുറത്തു സ്ഥിതിചെയ്യുന്ന പുരാതനമായ ഒരു പ്രധാന ഹൈന്ദവക്ഷേത്രമാണ് അസുരമഹാകാളൻ ക്ഷേത്രം.
വിശേഷദിവസങ്ങൾ 

1) മകരമാസത്തിലെ ആദ്യത്തെ ബുധനാഴ്ച്ച നടക്കുന്ന താലപ്പൊലി മഹോത്സവം (ജനുവരി )

2) മണ്ഡലകാലം : മണ്ഡലകാലത്ത് വൃശ്ചികത്തിലെ ആദ്യത്തെ ശനിയാഴ്ച ക്ഷേത്രത്തിൽ നടക്കുന്ന അഖണ്ഡനാമജപം (നവംബർ )

3) മഹാനവമി, വിജയദശമി ആഘോഷം 

4)രാമായണമാസാചരണം :കർക്കിടകം ഒന്നിന് മഹാഗണപതി ഹോമത്തോടുകൂടി ആരംഭിക്കുന്ന രാമായണ പാരായണം


</doc>
<doc id="275888" url="https://ml.wikipedia.org/wiki?curid=275888" title="കസാൻ ഹെലികോപ്റ്റർസ്">
കസാൻ ഹെലികോപ്റ്റർസ്

റഷ്യൻ ഹെലികോപ്റ്റർ നിർമ്മാതാക്കൾ ആണ് കസാൻ ഹെലികോപ്റ്റർസ് . ലോകത്തിലെ ഏറ്റവും വലിയ ഹെലികോപ്റ്റർ നിർമ്മാതാക്കളിൽ ഒന്നാണ് ഈ കമ്പനി. 1940 ൽ ആണ് ഈ കമ്പനി സ്ഥാപിതമായത്. 100 ൽ അധിക്കം രാജ്യങ്ങൾ ഇവരുടെ ഹെലികോപറ്റരുകൾ ഉപയോഗിക്കുന്നു.



</doc>
<doc id="275892" url="https://ml.wikipedia.org/wiki?curid=275892" title="ദീപിക ചക്രബർത്തി">
ദീപിക ചക്രബർത്തി

വിവർത്തനത്തിനുള്ള കേന്ദ്ര സാഹിത്യ അക്കാദമി പുരസ്കാരം നേടിയ ആസാമീസ് എഴുത്തുകാരിയാണ് ദീപിക ചക്രബർത്തി .


</doc>
<doc id="275894" url="https://ml.wikipedia.org/wiki?curid=275894" title="ദ പപ്പറ്റ് മാസ്റ്റേഴ്സ്">
ദ പപ്പറ്റ് മാസ്റ്റേഴ്സ്

റോബർട്ട് എ. ഹൈൻലൈൻ രചിച്ച് 1951-ൽ പ്രസിദ്ധീകരിച്ച ശാസ്ത്ര ഫിക്ഷൻ നോവലാണ് ദ പപ്പറ്റ് മാസ്റ്റേഴ്സ്. അമേരിക്കയുടെ രഹസ്യ ഉദ്യോഗസ്ഥർ ബഹിരാകാശത്തുനിന്നും വന്ന അധിനിവേശസൈന്യത്തെ തുരത്തുന്നതാണ് ഇതിവൃത്തം. ഈ നോവൽ "ഗാലക്സി ഓഫ് സയൻസ് ഫിക്ഷനിൽ" 1951 സെപ്റ്റംബർ ഒക്റ്റോബർ നവംബർ മാസങ്ങളിൽ തുടർച്ചയായി പ്രസിദ്ധീകരിച്ചിരുന്നു.

ഈ കൃതി പിന്നീട് (1956-ൽ) പുറത്തിറങ്ങിയ "ഇൻവേഷൻ ഓഫ് ബോഡി സ്നാച്ചേഴ്സ്" എന്ന ചലച്ചിത്രത്തിലേതുപോലെ അകാരണമായ ഭീതി ഉണർത്തുന്ന ഒന്നായിരുന്നു. മനസ്സ് നിയന്ത്രിക്കുന്ന പരാദജീവികളായ അധിനിവേശശക്തികളെ കമ്യൂണിസ്റ്റ് ഭരണകൂടങ്ങളോട് ഇദ്ദേഹം അനവധി തവണ ഉപമിക്കുന്നുണ്ട്. അമേരിക്കയിൽ അക്കാലത്ത് നിലനിന്നിരുന്ന സെക്കൻഡ് റെഡ് സ്കെയർ എന്ന സാഹചര്യവുമായി ഇതിനെ കൂട്ടിവായിക്കപ്പെട്ടിട്ടുണ്ട്. 

ഈ കഥയെ ആസ്പദമാക്കി 1994-ൽ ഇതേപേരിൽ ഒരു ചലച്ചിത്രം നിർമ്മിക്കപ്പെട്ടിട്ടുണ്ട്. 

"സാം" എന്ന പ്രധാനകഥാപാത്രം അമേരിക്കയിലെ പ്രസിഡന്റിനുകീഴിൽ പ്രവർത്തിക്കുന്ന ഒരു രഹസ്യസംഘടനയിലെ അംഗമാണ്. സംഘടനയുടെ തലവനായ "ദ ഓൾഡ് മാൻ" എന്നുവിളിക്കപ്പെടുന്നയാളുമായി അയോവയിലേയ്ക്ക് ഒരു ഒരു അന്യഗ്രഹ പേടകത്തെ കണ്ടു എന്ന വിവരം അന്വേഷിക്കാൻ പുറപ്പെടുന്നതോടെയാണ് കഥ ആരംഭിക്കുന്നത്. "മേരി" എന്ന ഏജന്റും ഇവർക്കൊപ്പമുണ്ട്.

അയോവയിൽ മനുഷ്യരുടെ കഴുത്തിനു താഴെ പുറകുവശത്തായി ഒട്ടിപ്പിടിക്കുന്ന ഒച്ചിനെപ്പോലെയുള്ള അന്യഗ്രഹജീവികളെ ഇവർ കണ്ടെത്തുന്നു. ഇത്തരമൊരു ജീവിയെ മനുഷ്യനിൽ നിന്ന് വേർപെടുത്തി വാഷിംഗ്ടണിലേയ്ക്ക് കൊണ്ടുവരാൻ സാധിച്ചെങ്കിലും മാർഗ്ഗമദ്ധ്യേ അത് മരിച്ചുപോകുന്നു. കൂടുതൽ തെളിവ് ശേഖരിക്കാനായി അയോവയിലേയ്ക്ക് ഒരു സംഘവുമായി സാം പോയെങ്കിലും തിരികെ വരും വഴി ഒരു ഏജന്റിനെ മറ്റുള്ളവരുടെ ശ്രദ്ധയിൽ പെടാതെ ഒരു പരാദജീവി പിടികൂടുന്നു. ഈ ജീവിയെ കീഴ്പ്പെടുത്താൻ സാധിച്ചെങ്കിലും ഇത് സാമിനെ പിടികൂടി രക്ഷെപെടുന്നു. പരാദജീവികൾക്കുവേണ്ടി അതിഥികളെ കണ്ടെത്തുന്നതിൽ സാം വ്യാപൃതനാകുന്നുവെങ്കിലും ഇദ്ദേഹത്തെ ഓൾഡ് മാൻ രക്ഷിക്കുന്നു. ഇതിനു മുൻപ് ഉയർന്ന സർക്കാരുദ്യോഗസ്ഥന്മാർക്കും പരാദബാധയുണ്ടാക്കുവാൻ സാമിന് സാധിച്ചിരുന്നു.

സാം ആശുപത്രിയിൽ സുഖം പ്രാപിക്കുമ്പോഴേയ്ക്കും പൂർണ്ണമായി വസ്ത്രധാരണം നടത്തിയിട്ടുള്ള ആരും സംശയത്തിന്റെ നിഴലിലാണ്. ഒരു പരാദത്തെ ചോദ്യം ചെയ്യാനായി വീണ്ടും പരാദത്തിന്റെ പിടിയിലകപ്പെടാൻ ഓൾഡ് മാന്റെ നിർബന്ധത്തിനു വഴങ്ങി സാം തയ്യാറാകുന്നു. പീഡനത്തിനിടെ തങ്ങൾ ടൈറ്റാനിൽ നിന്നു വന്നവരാണെന്ന് പരാദം വെളിപ്പെടുത്തുന്നു. ഓൾഡ് മാൻ സാമിന്റെ പിതാവാണെന്നത് ഇപ്പോഴാണ് വെളിപ്പെടുന്നത്.

അമേരിക്കയുടെ മദ്ധ്യഭാഗവും കാനഡയും മെക്സിക്കോയും ഇതിനിടെ പൂർണ്ണമായി പരാദങ്ങളുടെ പിടിയിലാകുന്നു. വിവരശേഖരണത്തിനായി കൻസാസ് പട്ടണത്തിലേയ്ക്ക് യാത്ര ചെയ്യുന്ന സാം പരാദബാധിതരായ മനുഷ്യരുടെ എണ്ണം പ്രതീക്ഷിച്ചതിനേക്കാൾ വളരെക്കൂടുതലാണെന്ന് മനസ്സിലാക്കുന്നു. ബാധിതപ്രദേശങ്ങളിലെ മനുഷ്യർ ഏകദേശം പൂർണ്ണമായി പരാദങ്ങളുടെ പിടിയിലാണ്. ഈ പ്രദേശങ്ങൾ "പിടിച്ചെടുക്കാൻ" നടത്തിയ ആക്രമണം പൂർണ്ണമായി പരാജയപ്പെടുന്നു. പരാദങ്ങൾക്ക് വിഭജനത്തിലൂടെ പ്രത്യുത്പാദനം നടത്താനുള്ള ശേഷിയുണ്ടെന്ന് വെളിപ്പെടുന്നു. സൈനികമായ ഏതു നടപടിയും ദശലക്ഷക്കണക്കിന് മനുഷ്യരുടെ ജീവൻ നഷ്ടപ്പെടുന്നതിന് കാരണമാകുമെന്ന സ്ഥിതി സംജാതമാകുന്നു.

ഈ സമയത്ത് സാമും മേരിയും പ്രണയത്തിലാവുകയും വിവാഹം കഴിക്കുകയും ചെയ്യുന്നു. ഏഡ്രിയൺഡാക് പർവ്വതത്തിലെ വിദൂരപ്രദേശത്തുള്ള സാമിന്റെ വീട്ടിൽ ഇവർ മധുവിധുവിനായി പോകുന്നു. ഒരു പരാദം ഇവരുടെ പൂച്ചയെ ബാധിക്കുകയും അതുവഴി മേരിയെ പിടികൂടുകയും ചെയ്യുന്നു. സാം അഗ്നി ഉപയോഗിച്ച് പരാദത്തെ കൊന്ന് മേരിയെ രക്ഷിക്കുന്നു. ഇവർ തിരികെ ജോലിക്കെത്തുമ്പോൾ അരയ്ക്കുമുകളിൽ വസ്ത്രധാരണം പരിമിതമായി മാത്രമേ പാടുള്ളൂ എന്ന നിയമം നടപ്പിൽ വന്നിട്ടുണ്ടായിരുന്നു. ആയുധധാരികളായ വ്യക്തികൾ ഈ നിയമം നടപ്പിൽ വരുത്തുവാൻ മുന്നിട്ടിറങ്ങിയിട്ടുണ്ട്.

പരാദങ്ങൾ തന്നെ നോട്ടമിട്ടുട്ടുണ്ടെന്ന് സാം ഭയക്കുന്നു. പരാദങ്ങൾക്ക് പരസ്പരം സ്പർശിക്കുന്നതിലൂടെ "നേരിട്ട് സംവദിക്കാൻ" സാധിക്കും. ഇതിലൂടെ ഒരു പരാദത്തിനു ലഭിച്ചിട്ടുള്ള അറിവുകൾ മറ്റുള്ളവർക്ക് എത്തിച്ചുകൊടുക്കാൻ എളുപ്പമാണ്. പല ശരീരങ്ങളുള്ള ഒറ്റ ജീവിയാണ് ഈ പരാദങ്ങളെന്ന് ചില ശാസ്ത്രജ്ഞർ അനുമാനിക്കുന്നു.

മിസിസ്സിപ്പിയിൽ പുതിയ ഒരു അന്യഗ്രഹ പേടകം ഇടിച്ചിറങ്ങിയ സ്ഥലത്ത് സാമും പിതാവും മേരിയും എത്തുന്നു. ടറ്റാനിലെ ആദിമ വാസികളായ ജീവികളെയും അവരെ ബാധിച്ച പരാദങ്ങളെയും ഇവർക്ക് അവിടെ കാണാൻ സാധിക്കുന്നു. പേടകത്തിനകത്ത് നിശ്ചേഷ്ടരായ മനുഷ്യരെയും ഇവർക്ക് കാണാൻ സാധിക്കുന്നു. മേരി പേടകത്തിൽ പ്രവേശിക്കുമ്പോൾ വളരെ നാളായി മനസ്സിൽ അമർത്തി വച്ചിരുന്ന ഓർമകൾ പുറത്തുവരുന്നു. ശുക്രനുൽ താമസിക്കുവാനായി പോയ ഒരു കൂട്ടം മനുഷരിലൊരാളായിരുന്നു മേരി. കുട്ടിക്കാലത്ത് അവിടെവച്ച് പരാദങ്ങൾ മേരിയുടെ അച്ഛനമ്മമാരെയും മേരിയെയും ബാധിക്കുകയും പത്തു വർഷത്തോളം മേരിയെ ഒരു ടാങ്കിൽ നിശ്ചേഷ്ടാവസ്ഥയിൽ സൂക്ഷിക്കുകയും ചെയ്തിരുന്നു. "നയൻ-ഡേ ഫീവർ" എന്ന അസുഖം ബാധിച്ചതിനെത്തുടർന്ന് പരാദങ്ങളും മനുഷ്യരും മരണമടയുകയാണുണ്ടായത്. ഇതിൽ നിന്ന് പരാദങ്ങളെ പരാജയപ്പെടുത്താനുള്ള പദ്ധതി തയ്യാറാക്കുന്നു.

ബൗച്ചർ, മക്‌കോമാസ് എന്നിവർ "ഉദ്വേഗജനകമായ മെലോഡ്രാമ" എന്നാണ് ഈ കൃതിയെ വിശേഷിപ്പിച്ചത്. "വിശദാംശങ്ങളിലേയ്ക്ക് ഇറങ്ങിച്ചെല്ലുന്നതും നേരിട്ടല്ലാതെ വിഷയത്തെ സമീപിക്കുന്നതുമായ" കൃതിയാണിതെന്നായിരുന്നു ഇവരുടെ നിരീക്ഷണം. ഷൂയ്ലർ മില്ലറിന്റെ നിരീക്ഷണത്തിൽ വായനക്കാർക്ക് ഹൈൻലൈന്റെ കഥാപാത്രങ്ങൾ അനാവരണം ചെയ്യുന്നതിനു മുൻപുതന്നെ നോവലിലെ പ്രശ്നങ്ങൾ മുൻകൂട്ടി ടെലിപ്പതിയിലൂടെ മനസ്സിലാക്കാൻ സാധിക്കുന്നുണ്ടായിരുന്നു. 1950-കളിലെ ഏറ്റവും മികച്ച 10 ശാസ്ത്ര ഫിക്ഷൻ ഗ്രന്ഥങ്ങളിലൊന്നാണിതെന്ന് ഡാമൺ നൈറ്റ് നിരീക്ഷിക്കുകയുണ്ടായി.




</doc>
<doc id="275898" url="https://ml.wikipedia.org/wiki?curid=275898" title="വീണ ഗുപ്ത">
വീണ ഗുപ്ത

കേന്ദ്ര സാഹിത്യ അക്കാദമി പുരസ്കാരം നേടിയ ദോഗ്രി ഭാഷയിലെ സാഹിത്യ ഗവേഷകയും വിവർത്തകയും അധ്യാപികയുമാണ് വീണ ഗുപ്ത (). ഭാഷാ ശാസ്ത്രം, വ്യാകരണം, സാഹിത്യ വിമർശം തുടങ്ങിയ മേഖലകളിലെ പതിനഞ്ചിലധികം കൃതികൾ രചിച്ചു.
ബിരുദാനന്ദര ബിരുദവും പി.എച്ച്.ഡിയും നേടിയ വീണ ജമ്മു സർവകലാശാലയിൽ അധ്യാപികയും ദോഗ്രി വകുപ്പു മേധാവിയുമായിരുന്നു. ദോഗ്രി ഭാഷയുമായി ബന്ധപ്പെട്ട നിരവധി ഗവേഷണ പ്രവർത്തനങ്ങൾക്ക് നേതൃത്ത്വം നൽകുന്നു. ദോഗ്രി - ഇംഗ്ലീഷ് - ദോഗ്രി നിഘണ്ടു (ശശി പത്താനിയോടൊപ്പം)തയ്യാറാക്കി. സാഹിത്യ അക്കാദമിയിലെ ദോഗ്രി ഉപദേശക സമിതിയുടെ കൺവീനറായിരുന്നു. നമി ചേതന എന്ന ത്രൈമാസികയുടെ പത്രാധിപയായി പ്രവർത്തിച്ചു. മുപ്പതിലധികം പുസ്തകങ്ങൾ എഡിറ്റു ചെയ്തു പ്രസിദ്ധീകരിച്ചു. 



</doc>
<doc id="275908" url="https://ml.wikipedia.org/wiki?curid=275908" title="ദ മൂൺ ഈസ് എ ഹാർഷ് മിസ്ട്രസ്സ്">
ദ മൂൺ ഈസ് എ ഹാർഷ് മിസ്ട്രസ്സ്

അമേരിക്കൻ എഴുത്തുകാരനായ റോബർട്ട് എ. ഹൈൻലൈൻ 1966-ൽ രചിച്ച സയൻസ് ഫിക്ഷൻ നോവലാണ് ദ മൂൺ ഈസ് എ ഹാർഷ് മിസ്ട്രസ്സ്. ചന്ദ്രനിലെ കോളനിവാസികൾ ഭൂമിയിലെ വാസികൾക്കെതിരേ കലാപമുയർത്തുന്നതാണ് നോവലിന്റെ ഇതിവൃത്തം. ഭൂമിയിലെയും ചന്ദ്രനിലെയും ഭാവിയിലെ സമൂഹത്തെപ്പറ്റി വളരെ വിശദമായി സങ്കൽപ്പിച്ചവതരിപ്പിച്ചിരിക്കുന്ന കഥ പരക്കെ സ്വീകരിക്കപ്പെട്ടിട്ടുണ്ട്. ഇത് ഹൈൻലൈന്റെ പ്രധാന കൃതികളിലൊന്നായും എഴുതപ്പെട്ട സയൻസ് ഫിക്ഷൻ കൃതികളിൽ പ്രധാനപ്പെട്ട ഒന്നായും കണക്കാക്കുന്നു.

"വേൾഡ്സ് ഓഫ് ഈഫ്" മാസികയിൽ 1965 ഡിസംബർ മുതൽ 1966 ഏപ്രിൽ വരെ തുടർച്ചയായി ഈ കൃതി പ്രസിദ്ധീകരിച്ചിരുന്നു. 1967-ൽ മികച്ച സയൻസ് ഫിക്ഷൻ കൃതിക്കുള്ള ഹ്യൂഗോ പുരസ്കാരം ഈ കൃതിക്ക് ലഭിക്കുകയുണ്ടായി. 1966-ൽ ഈ കൃതി നെബുല പുരസ്കാരത്തിന് നാമനിർദ്ദേശം ചെയ്യപ്പെട്ടിരുന്നു.


ടി.എ.എൻ.എസ്.ടി.എ.എ.എഫ്.എൽ. ("ദെയർ ഐന്റ് നോ സച്ച് തിങ്ങ് ആസ് എ ഫ്രീ ലഞ്ച്") എന്ന ചുരുക്കെഴുത്ത് ആദ്യമായി പ്രത്യക്ഷപ്പെട്ടത് ഈ കൃതിയിലാണ്. കൃത്രിമമായി സൃഷ്ടിച്ച ഭാഷയായ ലോഗ് ലാനിന് പ്രചാരം നൽകുന്നതിൽ ഈ കൃതി വലിയ സ്വാധീനം ചെലുത്തി. ഗ്രന്ഥത്തിൽ കൃത്യമായി മനുഷ്യരും കമ്പ്യൂട്ടറുകളും തമ്മിൽ സംവദിക്കാനായി ഈ ഭാഷയാണ് ഉപയോഗിക്കുന്നത്. ഉദ്ധരണികൾക്കായുള്ള ഓക്സ്ഫോർഡ് ഇംഗ്ലീഷ് ഡിക്ഷണറി "ദെയർ ഈസ് നോ ഫ്രീ ലഞ്ച്" എന്ന പ്രയോഗം ആദ്യമായി അച്ചടിച്ചുവന്നത് ഈ കൃതിയിലാണെന്ന് സൂചിപ്പിക്കുന്നു.

2004-ൽ തിരക്കഥാകൃത്തായ ടിം മിനിയർ ഈ നോവലിനെ അടിസ്ഥാനമാക്കി ഒരു തിരക്കഥ തയ്യാറാക്കുന്നതായി റിപ്പോർട്ട് ചെയ്യപ്പെട്ടിരുന്നു. 2006-ൽ പൂർത്തിയാക്കിയ തിരക്കഥ പല സംവിധായകർക്കും നൽകപ്പെടുകയുണ്ടായി.




</doc>
<doc id="275914" url="https://ml.wikipedia.org/wiki?curid=275914" title="വി. സുരേന്ദ്രൻ പിള്ള">
വി. സുരേന്ദ്രൻ പിള്ള

ഇടതുപക്ഷ ജനാധിപത്യ മുന്നണിയിലെ ഘടക കക്ഷികളൊന്നായ കേരള കോൺഗ്രസ് - ലയന വിരുദ്ധ വിഭാഗത്തിന്റെ നേതാവാണ് വി. സുരേന്ദ്രൻ പിള്ള. കേരള വെള്ളാള മഹാസഭയുടെ പ്രസിഡണ്ടായി പതിനഞ്ചു വർഷത്തോളം സേവനം അനുഷ്ഠിച്ചിട്ടുണ്ട്.

കൊല്ലം ജില്ലയിലെ അഞ്ചലിൽ കെ. വേലായുധൻ പിള്ളയുടേയും കെ. കല്യാണിയമ്മയുടേയും മകനായി ജനിച്ചു.



ജെ. ഡി.യു. വിൽ നിന്ന് തിരഞ്ഞെടുപ്പിൽ
മത്സരിച വി.സുരേന്ദ്രൻ പിള്ള അവിടേ മുന്നത്‌ മാത്രം അയി പിന്തളളപ്പെടുകയും


</doc>
<doc id="275920" url="https://ml.wikipedia.org/wiki?curid=275920" title="ദ നമ്പർ ഓഫ് ദ ബീസ്റ്റ്">
ദ നമ്പർ ഓഫ് ദ ബീസ്റ്റ്

റോബർട്ട് എ. ഹൈൻലൈൻ രചിച്ച് 1980-ൽ പ്രസിദ്ധപ്പെടുത്തിയ ഒരു ശാസ്ത്ര ഫിക്ഷൻ നോവലാണ് ദ നമ്പർ ഓഫ് ദ ബീസ്റ്റ്. ആദ്യ പേപ്പർബാക്ക് എഡിഷനിൽ റിച്ചാർഡ് എം. പവേഴ്സ് രചിച്ച ചിത്രങ്ങൾ ചട്ടയിലും ഉള്ളിലും ഉപയോഗിച്ചിരുന്നു. ഈ നോവലിലെ ഭാഗങ്ങൾ "ഓംനി" എന്ന മാഗസിന്റെ 1979 ഒക്റ്റോബർ നവംബർ ലക്കങ്ങളിൽ പ്രസിദ്ധീകരിച്ചിരുന്നു. 

നോവലിൽ ബൈബിളിലെ സത്വത്തിന്റെ അക്കമായ 666 formula_1 ആയാണ് (10,314,424,798,490,535,546,171,949,056) പരാമർശിക്കുന്നത്. ഇത് കണ്ടിന്യൂവ ഡിവൈസ് എന്ന യന്ത്രത്തിലൂടെ എത്തിച്ചേരാവുന്ന സമാന്തര പ്രപഞ്ചങ്ങളുടെ എണ്ണമാണ്. ഇത് ഏതെങ്കിലും ഒരു സ്ഥലത്തുനിന്ന് എത്തിപ്പെടാവുന്ന പ്രപഞ്ചങ്ങളുടെ എണ്ണമാകാമെന്നും അനന്തമായ പ്രപഞ്ചങ്ങളിൽ എത്തിപ്പെടാനായേക്കും എന്നും നോവലിലെ കഥാപാത്രമായ ജേക്കബ് ഊഹിക്കുന്നുണ്ട്. 

ജാക്ക് കിർവാൻ "നാഷണൽ റിവ്യൂവിൽ" പ്രസ്താവിച്ചത് ഇപ്രകാരമാണ്. ഈ നോവൽ "ഈ പ്രപഞ്ചത്തിലൂടെയും മറ്റു പ്രപഞ്ചങ്ങളിലൂടെയും രണ്ട് പുരുഷന്മാരും രണ്ടു സ്ത്രീകളും നടത്തുന്ന യാത്രയെപ്പറ്റിയുള്ളതാണ്. പക്ഷേ "ദ നമ്പർ ഓഫ് ദ ബീസ്റ്റ്" എന്ന കൃതിയെ അങ്ങനെ വിവരിക്കുന്നത് "മോബി ഡിക്ക്" ഒറ്റക്കാലനായ ഒരാൾ ഒരു മീനിനെപ്പിടിക്കാൻ ശ്രമിക്കുന്നതിനെപ്പറ്റിയുള്ള പുസ്തകമാണ് എന്ന് വിവരിക്കുന്നതുപോലെയാണ്".

സ്യൂ കെ. ഹർവിക്സ് "സ്കൂൾ ലൈബ്രറി ജേണലിൽ" ഈ കൃതി "ഒരു എഴുത്തുകാരൻ എന്ന നിലയ്ക്ക് ഹൈൻലൈന്റെ പാപങ്ങളുടെ ഒരു പട്ടികയാണ്" എന്നാണ് വിശേഷിപ്പിച്ചത്. "ഇത് കുന്നിൻ മുകളിൽ നിന്നു വീഴുന്ന ചവറാണ്" എന്നും ഹർവിക്സ് ആരോപിച്ചു.


</doc>
<doc id="275939" url="https://ml.wikipedia.org/wiki?curid=275939" title="ഫാർമർ ഇൻ ദ സ്കൈ">
ഫാർമർ ഇൻ ദ സ്കൈ

റോബർട്ട് എ. ഹൈൻലൈൻ 1950-ൽ രചിച്ച ഒരു സയൻസ് ഫിക്ഷൻ നോവലാണ് ഫാർമർ ഇൻ ദ സ്കൈ. ടെറാഫോം ചെയ്യപ്പെട്ടുകൊണ്ടിരിക്കുന്ന വ്യാഴത്തിന്റെ ഉപഗ്രഹമായ ഗാനിമേഡിലേയ്ക്ക് തന്റെ പിതാവിനും രണ്ടാനമ്മയ്ക്കും അർത്ഥസഹോദരിക്കുമൊപ്പം കുടിയേറുന്ന ഒരു കൗമാരക്കാരന്റെ കഥയാണിത്. ഈ നോവലിന്റെ സംക്ഷിപ്തരൂപം "ബോയ്സ് ലൈഫ്" എ‌ന്ന മാഗസിന്റെ 1950-ലെ ഓഗസ്റ്റ് മുതൽ നവംബർ വരെയുള്ള ലക്കങ്ങളിൽ "സാറ്റലൈറ്റ് സ്കൗട്ട്" എന്ന പേരിൽ പ്രസിദ്ധീകരിച്ചിരുന്നു. ഈ നോവലിന് 2001-ൽ റിട്രോ ഹ്യൂഗോ പുരസ്കാരം ലഭിക്കുകയുണ്ടായി

റൈസ്ലിംഗിന്റെ "ദ ഗ്രീൻ ഹിൽസ് ഓഫ് എർത്ത്" എന്ന ഗാനത്തെയും അതിന്റെ രചയിതാവിനെയും പറ്റിയുള്ള പരാമർശങ്ങൾ ഈ കൃതി ഹൈൻലൈന്റെ "ഫ്യൂച്ചർ ഹിസ്റ്ററി" എന്ന വിഭാഗത്തിന്റെ ഭാഗമാണെന്ന് കരുതാൻ ഇടയാക്കിയിട്ടുണ്ട്.

"ഫാർമർ ഇൻ ദ സ്കൈ" "കൗമാരക്കാർക്കുവേണ്ടിയുള്ളതാനെന്ന മട്ടിലാണ് രൂപകൽപ്പന ചെയ്യപ്പെട്ടിട്ടുള്ളതെങ്കിലും ഈ മാസം പുറത്തിറങ്ങിയ പ്രായപൂർത്തിയായവർക്കുവേണ്ടിയുള്ള സയൻസ് ഫിക്ഷൻ നോവലുകളിലെയും ഏറ്റവും മികച്ച ഒന്നാണിത്... അസാധാരണമാം വിധം യഥാതഥമായതാണിത്. ഇത് കുട്ടിത്തരമല്ല" എന്ന് ഗ്രോഫ് കോൺക്ലിൻ അഭിപ്രായപ്പെട്ടിട്ടുണ്ട്. ബൗച്ചർ, മക്‌കൊമാസ് എന്നിവർ "[1950]-ലെ ഒരേയൊരു പക്വതയുള്ള സയൻസ് ഫിക്ഷൻ നോവലാണിത്" എന്നഭിപ്രായപ്പെടുകയുണ്ടായി. "മറ്റ് ഗോളങ്ങളിലേയ്ക്കുള്ള കുടിയേറ്റത്തെ സംബന്ധിച്ചുള്ള സാങ്കേതികവിദ്യയും മാനുഷികപ്രശ്നങ്ങളും ആഴത്തിൽ വിശകലനം ചെയ്യുന്ന ഒരു പഠനമാണിത്" എന്നും ഇവർ പ്രസ്താവിച്ചു ഡാമൺ നൈറ്റ് ഇത് ഹൈൻലൈന്റെ കയ്യൊപ്പുള്ള ഒരു കൃതിയാണെന്നും വളരെ മികച്ചതും വായനായോഗ്യവുമാണെന്നും അഭിപ്രായപ്പെട്ടു.
ജാക്ക് വില്യംസണിന്റെ അഭിപ്രായത്തിൽ ഒരു കൗമാരക്കാരന് അനുയോജ്യമല്ലാത്തവിധം സത്യത്തെ തുറന്നു കാണിക്കുന്ന കൃതിയായിരുന്നു "ഫാർമർ ഇൻ ദ സ്കൈ".

ബോധപൂർവ്വം പത്തൊൻപതാം നൂറ്റാണ്ടിൽ അമേരിക്കയിൽ നടന്ന കുടിയേറ്റങ്ങളെ ഓർമിപ്പിക്കുന്ന പരാമർശങ്ങൾ നടത്തുന്നുണ്ട്. അമേരിക്കൻ ആദിമവാസികളെ കുടിയിറക്കേണ്ടിവരുന്നതിന്റെ മാനസികപ്രശ്നങ്ങൾ ഈ ഗ്രന്ഥത്തിൽ കടന്നുവരുന്നില്ല എന്നുമാത്രം. 

വ്യാഴത്തിന്റെ ഉള്ളിലെ മൂന്ന് ഉപഗ്രഹങ്ങൾ ഈ കൃതിയിൽ പരാമർശിച്ചിരിക്കുന്നതുപോലെ ഒരിക്കലും ഭ്രമണത്തിനിടെ ഒരേ നിരയിൽ വരുകയില്ല. ഇവയിൽ രണ്ടെണ്ണം ഒരേ നിരയിൽ വരുമ്പോൾ മൂന്നാമത്തെ ഉപഗ്രഹം ഈ നിരയിലായിരിക്കില്ല എന്നു മാത്രമല്ല, മിക്കപ്പോഴും വ്യാഴത്തിന്റെ മറുവശത്തായിരിക്കും.

ഗാനിമേഡിന്റെ ഉപരിതലം ചന്ദ്രനിലേതുപോലെ അഗ്നിപർവ്വതശിലയാണെന്ന് ഹൈൻലൈൻ ഊഹിച്ചുവെങ്കിലും പിന്നീടുള്ള കണ്ടുപിടിത്തങ്ങൾ ഇത് 90% ഹിമമാണെന്ന് കണ്ടെത്തുകയുണ്ടായി.

"സ്പേസ് കേഡറ്റ്" എന്ന കൃതിയിൽ പരാമർശിക്കുന്ന "സ്പേസ് പെട്രോൾ" എന്ന ഗ്രഹാന്തര സമാധാന സേന ഈ നോവലിലും പരാമർശിക്കപ്പെടുന്നുണ്ട്.

ബോയ് സ്കൗട്ട്സിന്റെ മാഗസിനായ "ബോയ്സ് ലൈഫിൽ" പ്രസിദ്ധീകരിക്കാനാണ് ഈ കൃതി ആദ്യം തയ്യാറാക്കിയത്. ഇതുകാരണം ബിൽ ലെർമറിനെപ്പറ്റി എല്ലാ അദ്ധ്യായത്തിലും ഒരു പരാമർശമെങ്കിലുമുണ്ട്. 


</doc>
<doc id="275940" url="https://ml.wikipedia.org/wiki?curid=275940" title="എസ്തർ ലെഡർബെർഗ്">
എസ്തർ ലെഡർബെർഗ്

ഒരു അമേരിക്കൻ മൈക്രോബയോളജിസ്റ്റാണ് എസ്തർ മറിയം സിമ്മർ ലെഡർബെർഗ്. ഇമ്യൂണോളജിയിലും ബാക്റ്റീരിയയുടെ ജനിതകശാസ്ത്രത്തിലും വലിയ സംഭാവനകൾ നൽകി.മനുഷ്യന്റെ കുടലിൽ വസിക്കുന്ന എസ്ചെറിഷ്യ കോളി അഥവാ ഇ.കോളി ബാക്റ്റീരിയകളിൽ കാണുന്ന ലാംബ്ഡ (λ) വൈറസുകളെ കണ്ടെത്തി. ബാക്റ്റീരിയകൾ തമ്മിൽ ജനിതക വസ്തുക്കൾ കൈമാറുന്ന ട്രാൻസ്ഡക്ഷൻ, ബാക്റ്റീരിയകളിലെ ഫെർട്ടിലിറ്റി ഫാക്റ്റർ എന്നിവ എടുത്തു പറയേണ്ട കണ്ടുപിടിത്തങ്ങളാണ്.


</doc>
<doc id="275949" url="https://ml.wikipedia.org/wiki?curid=275949" title="രത്നമയീദേവി">
രത്നമയീദേവി

സംസ്കൃതം, ഹിന്ദി ഭാഷകളിലെ പണ്ഡിതയും മലയാളം, ഹിന്ദി ഭാഷകളിലെ നിരവധി കൃതികളുടെ വിവർത്തകയുമാണ് രത്നമയീദേവി (1909 - ). സ്വാതന്ത്യ സമര സേനാനിയായിരുന്നു. ഗാന്ധിജിയുടെ വാർധ ആശ്രമത്തിലെ സ്കൂളിൽ അധ്യാപികയായിരുന്നു.
തിരുവനന്തപുരം ജില്ലയിലെ പാച്ചല്ലൂരിൽ ജനിച്ചു. അച്ഛൻ ഗോപാലപിള്ളയും അമ്മ പാർവതിയമ്മയും അധ്യാപകരായിരുന്നു. മലയാള സാഹിത്യകാരനായിരുന്ന മുൻഷി പരമുപിള്ളയായിരുന്നു ആദ്യ ഭർത്താവ്. മദ്രാസ് പ്രസിഡൻസി കോളേജിൽ നിന്ന് സംസ്കൃതം ഓണേഴ്സ് പരീക്ഷ പാസായി. പിന്നീട് സഹപ്രവർത്തകനായിരുന്ന സീതാ ചരൺ ദീക്ഷിതിനെ വിവാഹം കഴിച്ചു. ശാരദാ മണി ദേവി, ജ്യോതീന്ദ്ര നാഥ ദീക്ഷിത്. നരേന്ദ്ര നാഥ ദീക്ഷിത്. എന്നിവർ മക്കളാണ്. ജെ.എൻ. ദീക്ഷിത് എന്ന ജ്യോതീന്ദ്ര നാഥ ദീക്ഷിത് ഇന്ത്യൻ നയതന്ത്ര വിദഗ്ദ്ധൻ ആയിരുന്നു. ഗയാനയിലെ ഇന്ത്യയുടെ സാംസ്കാരിക അംബാസിഡറായിരുന്നു.




</doc>
<doc id="275951" url="https://ml.wikipedia.org/wiki?curid=275951" title="മുൻഷി പരമുപിള്ള">
മുൻഷി പരമുപിള്ള

ആദ്യകാല മലയാള ചലച്ചിത്രങ്ങളുടെ കഥാ - തിരക്കഥാകൃത്തും നാടകകൃത്തും പത്ര പ്രവർത്തകനുമായിരുന്നു മുൻഷി പരമുപിള്ള എന്നറിയപ്പട്ടിരുന്ന ആർ.കെ. പരമേശ്വരൻ പിള്ള (1894 - 16 ജൂൺ 1962).
അടൂർ പെരിങ്ങനാട് അമ്മകണ്ട കരയിൽ കോപ്പാരേത്തു വീട്ടിൽ കൊച്ചുകുഞ്ഞു പിള്ളയുടെയും ഉമ്മിണിയമ്മയുടെയും മകനായി ജനിച്ചു. ഇ വി കൃഷ്ണപിള്ള അദ്ദേഹത്തിന്റെ അയൽവാസിയും ആത്മ മിത്രവുമായിരുന്നു. ഏഴാം ക്ലാസ് ജയിച്ചു മുൻഷിയായി. കെ.സി. കേശവ പിള്ളയുടെ 'സദാരാമ' നാടകത്തിൽ അഭിനയിച്ചു. ഇടക്കാലത്ത് അധ്യാപക വൃത്തി ഉപേക്ഷിച്ചെങ്കിലും, വീണ്ടും ജോലിക്ക് കയറി. സുപ്രഭ, ആറടിമണ്ണ്, തിരിച്ചടി, കള്ളൻ ഞാനാ എന്നിങ്ങനെ അദ്ദേഹത്തിന്റെ ഒട്ടനവധി നാടകങ്ങൾ പ്രശസ്ത നാടകക്കമ്പനികൾ നിരവധി വേദികളിൽ അവതരിപ്പിക്കുകയും, നാടക കൃത്ത് , ഹാസ്യകാരൻ എന്നീ നിലകളിൽ അദ്ദേഹം പ്രശസ്തനാവുകയും ചെയ്തു. പ്രസന്ന എന്ന ആദ്യകാല മലയാള സിനിമയുടെ കഥാകൃത്ത് മുൻഷിയായിരുന്നു. ചിത്രം പക്ഷിരാജ സ്റ്റുഡിയോസ് മലയാളത്തിലും തമിഴിലും നിർമ്മിച്ചപ്പോൾ മുൻഷി ആയിരുന്നു മലയാളം തിരക്കഥ എഴുതിയത്. വനമാല, സന്ദേഹി, കാഞ്ചന, കാലം മാറുന്നു, തസ്കര വീരൻ എന്നീ സിനിമകൾക്കും കഥ, തിരക്കഥ, സംഭാഷണം, എന്നിവ എഴുതി. മുൻഷിയുടെ ജനപ്രിയ നാടകം 'സുപ്രഭ'യുടെ ചലച്ചിത്രാവിഷ്കാരമായിരുന്നു 'മണമകൾ' എന്ന തമിഴിലെ സൂപ്പർ ഹിറ്റ്‌ സിനിമ. ഇതിന്റെ കഥ എഴുതിയത് മുൻഷി പരമു പിള്ളയും സംഭാഷണം മു. കരുണാനിധിയുമായിരുന്നു. 

സി.വി. കുഞ്ഞുരാമന്റെ നവജീവനിൽ ആണ് മുൻഷി എഴുതിത്തുടങ്ങിയത്. പ്രസന്നകേരളം, നവസരസൻ , ജ്വാല എന്നീ മാസികകളുടെ പത്രാധിപരായിരുന്നു മുൻഷി. സരസൻ മാസികയിലൂടെ മുൻഷി നടത്തിയ സാമൂഹ്യ വിമർശനം അന്നത്തെ ഭരണാധികാരികളെ അലോസരപ്പെടുത്തി. ഉത്തരവാദ ഭരണ കാലത്ത് സർ സി.പിയെ വിമർശിച്ചു കൊണ്ട് അദ്ദേഹം എഴുതിയതിനു മാസിക പലതവണ നിരോധിക്കപ്പെട്ടു. ഓരോ തവണയും അദ്ദേഹം പുതിയ പേരുകളിൽ മാസിക ഇറക്കി. 

അദ്ദേഹം മൂന്നു വിവാഹങ്ങൾ കഴിച്ചു. ആദ്യ ഭാര്യയെ ഉപേക്ഷിച്ചു. രണ്ടാമത്തെ ഭാര്യ രത്നമയീദേവി. മൂന്നു മക്കൾ ആയിരുന്നു അവർക്ക്. ശാരദാ മണി ദേവി, ജ്യോതീന്ദ്ര നാഥ ദീക്ഷിത്. നരേന്ദ്ര നാഥ ദീക്ഷിത്. എന്നിവർ. പിന്നീട് രത്നമയീദേവിയുമായി മുൻഷി അകന്നു.അവസാന കാലത്ത് അദ്ദേഹം മുറപ്പെണ്ണായ ലക്ഷ്മിക്കുട്ടി അമ്മയോടൊപ്പമായിരുന്നു താമസം.

ഇദ്ദേഹത്തിന്റെ സ്മരണക്കായി അടൂരിൽ മുൻഷി പരമു പിള്ള സ്മൃതി കേന്ദ്രം പ്രവർത്തിക്കുന്നു.


</doc>
<doc id="275955" url="https://ml.wikipedia.org/wiki?curid=275955" title="ദ റോളിംഗ് സ്റ്റോൺസ്">
ദ റോളിംഗ് സ്റ്റോൺസ്

റോബർട്ട് എ. ഹൈൻലൈൻ 1952-ൽ രചിച്ച ഒരു ശാസ്ത്ര ഫിക്ഷൻ നോവലാണ് ദ റോളിംഗ് സ്റ്റോൺസ് (സ്പേസ് ഫാമിലി സ്റ്റോൺ എന്ന പേരിലാണ് ഇത് ബ്രിട്ടനിൽ പ്രസിദ്ധീകരിക്കപ്പെട്ടത്).

നോവലിന്റെ ഒരു സംക്ഷിപ്തരൂപം മുന്നേ "ബോയ്സ് ലൈഫ്" എന്ന മാസികയുടെ സെപ്റ്റംബർ, ഒക്റ്റോബർ, നവംബർ, ഡിസംബർ എന്നീ ലക്കങ്ങളിലായി പ്രസിദ്ധീകരിക്കപ്പെട്ടിരുന്നു. "ട്രാമ്പ് സ്പേസ് ഷിപ്പ്" എന്നായിരുന്നു ഇങ്ങനെ പ്രസിദ്ധീകരിക്കുമ്പോൾ ഈ കൃതിയുടെ പേര്. 

സ്റ്റോൺസ് എന്ന കുടുംബം ചന്ദ്രനിൽ വസിക്കുന്നവരാണ്. ഇവർ ഒരു പഴയ ശൂന്യാകാശ പേടകം വാങ്ങി പുതുക്കിപ്പണിത് സൗരയൂഥം ചുറ്റിക്കാണാൻ പുറപ്പെടുന്നു.

കാസ്റ്റർ, പൊള്ളക്സ് എന്ന കൗമാരപ്രായക്കാരായ ഇരട്ടസഹോദരന്മാർ ചൊവ്വയിൽ വിൽക്കുവാനായി മുച്ചക്ര സൈക്കിളുകൾ കൂടെക്കൊണ്ടുപോകുന്നെങ്കിലും ഈ പദ്ധതി പാളിപ്പോകുന്നു. ചൊവ്വയിൽ വച്ച് ഇവർ ഒരു ഫ്ലാറ്റ് ക്യാറ്റ് എന്ന ജീവിയെ വാങ്ങുന്നു.

ഈ സമയത്ത് ആസ്റ്ററോയ്ഡ് ബെൽട്ടിൽ ആണവഅയിരുകൾ ശേഖരിക്കുന്ന ആൾക്കാരുടെ തിരക്ക് ആരംഭുച്ചിട്ടുണ്ട്. ഇവിടെ വിൽക്കാനായി സാധനങ്ങൾ വാങ്ങിക്കൊണ്ട് ഇവർ അങ്ങോട്ടേയ്ക്ക് യാത്ര തിരിക്കുന്നു. വഴിയിൽ വച്ച് ഫ്ലാറ്റ് ക്യാറ്റിന്റെ സന്തതികൾ ബഹിരാകാശവാഹനത്തിൽ നിറയുന്നു. ഇവയെ ഘനനം നടത്തുന്നവർക്ക് വിൽക്കാൻ ഇരട്ട സഹോദരന്മാർക്ക് സാധിച്ചു. ഇതിനുശേഷം ഇവർ വ്യാഴത്തിന്റെ വലയങ്ങൾ കാണാൻ യാത്ര തിരിക്കുന്നു.

ഹൈൻലൈനും ഭാര്യ വിർജീനിയയും മണിക്കൂറുകൾ ഈ കൃതിക്കുവേണ്ടി ഗവേഷണം നടത്തുകയുണ്ടായി. വിശദാംശങ്ങളെല്ലാം കൃത്യമായിരിക്കണമെന്ന് ഹൈൻലൈന് നിർബന്ധമുണ്ടായിരുന്നു.

1905-ൽ പ്രസിദ്ധീകരിച്ച എല്ലിസ് പാർക്കർ ബട്ട്ലറിന്റെ ചെറുകഥയായ "പിഗ്സ് ഈസ് പിഗ്സ്" ഫ്ലാറ്റ് പൂച്ചകളെ സംബന്ധിച്ച ഈ കൃതിയിലെ സംഭവത്തിന് ആധാരമായിട്ടുണ്ടാവാമെന്ന് ഹൈൻലൈൻ പിന്നീട് പ്രസ്താവിക്കുകയുണ്ടായി. സ്റ്റാർ ട്രെക് സീരീസിലെ ഒരു എപ്പിസോഡിലെ കഥ ഈ സംഭവവുമായി സാദൃശ്യമുള്ളതായതിനാൽ നിർമാതാക്കൾ ഹൈൻലൈന്റെ അനുവാദം തേടുകയുണ്ടായി. തിരക്കഥയുടെ കൈയ്യൊപ്പിട്ട ഒരു കോപ്പിയാണ് ഹൈൻലൈൻ ഇതിന് പ്രതിഫലമായി ചോദിച്ചത്. ഈ രണ്ടു കഥകളും ബട്ട്ലറിന്റെ കഥയോട് സാദൃശ്യമുള്ളവയാണെന്നും ഒരുപക്ഷേ നോഹയുടെ പെട്ടകത്തിന്റെ കഥയ്ക്കും ഇതിനോട് സാദൃശ്യമുണ്ടാകാമെന്നും ഹൈൻലൈൻ നിരീക്ഷിക്കുകയുണ്ടായി.

ഹേസൽ സ്റ്റോൺ ചന്ദ്രനിൽ നടന്ന വിപ്ലവത്തിലെ ഒരു പ്രധാന കഥാപാത്രമായി വിശേഷിപ്പിക്കപ്പെടുന്നു. പതിനാലു വർഷങ്ങൾക്കുശേഷം ഹൈൻലൈൻ പ്രസിദ്ധീകരിച്ച "ദ മൂൺ ഈസ് എ ഹാർഷ് മിസ്ട്രസ്സ്" എന്ന കൃതിയിൽ ഈ സ്വാതന്ത്ര്യസമരത്തെപ്പറ്റി വിശേഷിപ്പിക്കുന്നുണ്ട്. ഇതിൽ കുട്ടിയായിരുന്ന ഹേസലിന്റെ ചെറുതെങ്കിലും പ്രാധാന്യമുള്ള പങ്കിനെപ്പറ്റിയും പ്രസ്താവിക്കുന്നു. ഹേസൽ, കാസ്റ്റർ, പോളക്സ് എന്നിവർ "ദ ക്യാറ്റ് ഹൂ വാക്ക്സ് ത്രൂ വാൾസ്" എന്ന കൃതിയിൽ പ്രത്യക്ഷപ്പെടുന്നു. ഹേസൽ മാത്രം "റ്റു സെയിൽ ബിയോൺഡ് സൺസെറ്റ്" എന്ന കൃതിയിലും പ്രത്യക്ഷപ്പെടുന്നുണ്ട്.

ഡോ ലോവൽ സ്റ്റോൺ ("ബസ്റ്റർ") "ദ ക്യാറ്റ് ഹൂ വാക്ക്സ് ത്രൂ വാൾസ്" എന്ന കൃതിയിൽ പരാമർശിക്കപ്പെടുന്നു. ഇദ്ദേഹം സെറസ് ജനറലിലെ പ്രധാന സർജനായാണ് പരാമർശിക്കപ്പെടുന്നത്. ഈ കൃതിയിൽ തന്നെ റോജറും എഡിത്തും ഫിഡ്ലേഴ്സ് ഗ്രീൻ (ആദ്യം പ്രസ്താവിക്കപ്പെട്ടത് "ഫ്രൈഡേ" എന്ന കൃതിയിൽ) എന്ന സൗരയൂഥത്തിനു പുറത്തുള്ള കോളനിയിലാണ് താമസിക്കുന്ന‌തെന്ന് പരാമർശിക്കുന്നു.

ലോവൽ കണ്ടുമുട്ടുന്ന ചൊവ്വാഗ്രഹവാസിയുടെ രൂപം "സ്ട്രേഞ്ചർ ഇൻ എ സ്ട്രേഞ്ച് ലാൻഡ്", "റെഡ് പ്ലാനറ്റ്" എന്നീ കൃതികളിലേതിന് സമാനമാണ്.

ഗ്രഫ് കോൺക്ലിൻ ഈ ഗ്രന്ഥത്തെ "പൂർണ്ണമായും ആനന്ദദായകമായത്" എന്നാണ് വിശേഷിപ്പിച്ചത്. ബൗച്ചർ, മക്‌കോമാസ് എന്നിവർ "ഗോളാന്തരയാത്ര നിലവിലുള്ള ഭാവിയെപ്പറ്റി ഈ വർഷം ലഭ്യമായതിൽ ഏറ്റവും സാദ്ധ്യമായതും വളരെ ശ്രദ്ധയോടുകൂടി വിശദാംശങ്ങൾ തയ്യാറാക്കിയതുമായ കൃതി" എന്നാണിതിനെ വിശേഷിപ്പിച്ചത്. ഷൂയ്ലർ മില്ലർ കൃതിയുടെ "പുതുമയും ലാളിത്യവും" എടുത്തുപറഞ്ഞ് പ്രശംസിക്കുകയുണ്ടായി. ഇത് "ഭാവിയിലെ യഥാർത്ഥത്തിലുണ്ടാകാവുന്ന ലോകത്തിലെ യഥാർത്ഥ മനുഷ്യരുടെ ചിത്രശാലയാണെ"ന്നും "ഇതിലെ എല്ലാ വിശദാംശങ്ങളും കൃത്യതയോടെ കൂട്ടിച്ചേർക്കപ്പെട്ടിട്ടുണ്ടെ"ന്നും നിരീക്ഷിക്കുകയുണ്ടായി.

ജാക്ക് വില്യംസൺ ഹൈൻലൈന്റെ കഥ "വ്യക്തിസ്വാതന്ത്ര്യത്തെപ്പറ്റിയുള്ള ഒരു സ്വപ്ന"മാണെന്ന് വിലയിരുത്തി.


</doc>
<doc id="275963" url="https://ml.wikipedia.org/wiki?curid=275963" title="കുരിയച്ചിറ">
കുരിയച്ചിറ

കേരളത്തിലെ തൃശ്ശൂർ ജില്ലയിലെ തൃശ്ശൂർ കോർപ്പറേഷനിലെ ഒരു ഡിവിഷനാണ് കുരിയച്ചിറ. ഈ പ്രദേശം തോണിക്കുണ്ട് എന്ന പേരിലും അറിയപ്പെടുന്നുണ്ട്. തൃശ്ശൂർ പട്ടണത്തിൽ നിന്ന് 2 കിലോമീറ്റർ ദൂരത്തിൽ തലോർ ബൈപാസ് വഴിയിൽ തൃശ്ശൂരിന്റെ തെക്ക് ഭാഗത്തായി കുരിയച്ചിറ സ്ഥിതി ചെയ്യുന്നു.




തൃശ്ശൂർ-ഒല്ലൂർ വഴിയിൽ രണ്ട് കിലോമീറ്റർ ദൂരത്തിൽ.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ തൃശ്ശൂർ ദൂരം 2 കിലോമീറ്റർ.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 50 കിലോമീറ്റർ.

കുരിയച്ചിറയുടെ സമീപ പ്രദേശങ്ങൾ.


</doc>
<doc id="275976" url="https://ml.wikipedia.org/wiki?curid=275976" title="എൻ. സുന്ദരൻ നാടാർ">
എൻ. സുന്ദരൻ നാടാർ

കേരളത്തിൽ നിന്നുള്ള കോൺഗ്രസിന്റെ നേതാവായിരുന്നു എൻ. സുന്ദരൻ നാടാർ

തിരുവനന്തപുരം ജില്ലയിൽ ചെങ്കൽ ഗ്രാമത്തിൽ ജെ. നല്ലതമ്പി നാടാരിന്റേയും ലക്ഷ്മിയുടേയും മകനായി 1931 സെപ്റ്റംബർ 10 ന് ജനിച്ചു. 2007 ജനുവരി 21 ന് അന്തരിച്ചു. 

സ്കൂൾ വിദ്യഭ്യാസ കാലത്ത് തന്നെ രാഷ്ട്രീയപ്രവർത്തനം തുടങ്ങിയ അദ്ദേഹം 1954-ൽ സർക്കാർ ജോലിയിൽ ഗ്രാമ സേവകായി സേവനം അനുഷ്ഠിച്ചു. 1960-ൽ ജോലി രാജി വെച്ചതിനുശേഷം കമ്യൂണിസ്റ്റ് പാർട്ടിയിൽ അംഗമായി 1964 വരെ പ്രവർത്തിച്ചു. അതിനുശേഷം കോൺഗ്രസിൽ ചേർന്ന് പ്രവർത്തനം തുടങ്ങിയ അദ്ദേഹം ബ്ലോക്ക് പ്രസിഡന്റ്, ജില്ലാ കോൺഗ്രസ് കമ്മിറ്റി അംഗം, കെ.പി.സി.സി അംഗം എന്ന നിലയിൽ പ്രവർത്തിച്ചിട്ടുണ്ട്. 

കെ. ബേബി സരോജമാണ് ഭാര്യ. കുട്ടികൾ മൂന്ന്, രണ്ട് ആണും ഒരു പെണ്ണൂം


</doc>
<doc id="275980" url="https://ml.wikipedia.org/wiki?curid=275980" title="വൈരപ്പതക്ക വിചാരണ">
വൈരപ്പതക്ക വിചാരണ

ഫ്രഞ്ച് വിപ്ലവത്തിലേക്ക് നയിച്ച ഒരു സംഭവമാണ് വൈരപ്പതക്ക വിചാരണ (Affair of the Diamond Necklace). ലൂയി പതിനാറാമന്റെയും രാജ്ഞി മേരി അന്റോണിറ്റ യുടെയും പേർ അപകീർത്തിപ്പെടുത്താൻ ഈ സംഭവം കാരണമായി.


</doc>
<doc id="275981" url="https://ml.wikipedia.org/wiki?curid=275981" title="വാരിയർ">
വാരിയർ

2011ൽ പുറത്തിറങ്ങിയ ഒരു ഇംഗ്ലീഷ് സിനിമയാണ് വാരിയർ 

ബോക്സറും, മുഴുക്കുടിയനുമായിരുന്ന അച്ഛന്റെ അടുത്തേക്ക് ഇളയ മകനായ ടോമി (Tom Hardy) വരുന്നത് കാണിച്ചു സിനിമ ആരംഭിക്കുന്നു. അച്ഛൻ (Nick Nolte) ഇപ്പോൾ കുടിയൊക്കെ നിർത്തി വലിയ വിശ്വാസിയാണ്, ചെറുപ്പത്തിൽ അച്ഛന്റെ പീഡനം സഹിക്കാൻ വയ്യാതെ അമ്മ പടിയിറങ്ങിയപ്പോൾ കൂടെ പോയ മകനാണ് ടോമി പിന്നെ കുറച്ചു നാൾ പട്ടാളത്തിലായിരുന്നു. തന്റെ മകനെക്കുറിച്ചു അച്ഛന് കൂടുതലൊന്നും അറിയില്ല, മകനെ മികച്ചൊരു ബോക്സറാക്കാൻ അച്ഛൻ ചെറുപ്പത്തിലെ തന്നെ ഒരുപാട് ട്രെയിൻ ചെയ്യിചിട്ടുമുണ്ട്. എല്ലാം മറന്നു ടോമി തന്നെ കാണാൻ വന്നതാണെന്നാണ് അച്ഛൻ കരുതിയിരിക്കുന്നത്. 

താൻ പണ്ട് പരിശീലിച്ചിരുന്ന ജിമ്മിൽ ഒരു സാധാ മെമ്പറായി പരിശീലനത്തിന് കയറുന്ന ടോമി അവിടത്തെ ടോപ്‌ ഫൈറ്ററും സ്പാർട്ട എന്ന International Mixed Martial Arts ടൂർണമെന്റിൽ ആ ക്ലബ്ബിനെ പ്രധിനിതീകരിക്കുകയും ചെയ്യുന്ന Mad Dogഇനെ (Erik Apple) ഒരു sparring സെഷനിൽ ഒറ്റയിടിക്ക് താഴെയിടുന്നു. ആ ഇടി ഷൂട്ട്‌ ചെയ്ത ഒരാൾ വീഡിയോ പുറത്തു വിടുന്നതോട് കൂടി ടോമി ഹിറ്റ്‌ ആവുകയും, ആ ക്ലബ്ബിനുവേണ്ടി സ്പാർട്ടയിലെക്ക് നിർദ്ദേശിക്കപ്പെടുകയും ചെയ്യുന്നു. അങ്ങനെ ടോമി പിന്നെയും അച്ഛന് കീഴിൽ പ്രാക്ടീസ് തുടങ്ങി. 

ടോമിയുടെ ജ്യേഷ്ഠൻ ബ്രണ്ടൻ (Joel Edgerton), ഒരു സ്കൂളിൽ ഫിസിക്സ്‌ ടീച്ചറായി ഇപ്പോൾ കുടുംബത്തോടെ ജീവിക്കുന്നു. ചെറുപ്പത്തിൽ ടോമി അമ്മയുടെ കൂടെപോയപ്പോൾ സ്നേഹിച്ച പെണ്ണിനെ പിരിയാതിരിക്കാൻ ബ്രണ്ടൻ അച്ചന്റെകൂടെ നിന്നവനാണ്. ബ്രണ്ടനും ഫൈറ്ററാണ് UFCയിൽ. ഒരിക്കൽ ഒരു ഫൈറ്റിൽ സാരമായി പരിക്കുപറ്റിയ ബ്രണ്ടൻ എല്ലാം ഉപേക്ഷിച്ചു കുടുംബത്തോടെ ജോലി ചെയ്തു ജീവിക്കാൻ തുടങ്ങിയതാണ്‌. കുട്ടികൾക്കും പ്രിൻസിപ്പാളിനും പ്രിയപ്പെട്ട അധ്യാപകനാണ് ബ്രണ്ടൻഎങ്കിലും അയാളുടെ ജീവിതം തകർച്ചയുടെ വക്കിലാണ്. മകളുടെ ഹാർട്ട് ഓപറേഷന് വാങ്ങിയ കടം പെരുകി ഇപ്പോൾ വീട് പോകും എന്ന നിലയിലാണ്. അങ്ങനെ ബ്രണ്ടൻ ഒരിക്കൽക്കൂടി ഫൈറ്ററുടെ കുപ്പായം എടുത്ത് അണിയാൻ നോക്കുമെങ്കിലും അത് മനസ്സിലാക്കിയ സ്കൂൾ മാനേജ്മെൻറ് അയാളെ സ്കൂളിൽ നിന്നും സസ്പെന്ഡ് ചെയ്യുന്നു. വരുമാനമാർഗ്ഗം നിലച്ച ബ്രണ്ടൻ തന്റെ പഴയ സുഹൃത്തും അറിയപ്പെടുന്ന ഫൈറ്ററുമായ ഫ്രാങ്കിനോട് (Frank Grillo) സഹായം ചോതിക്കുന്നു, ഫ്രാങ്കും തന്റെ ജിമ്മിൽ സ്പാർട്ടയ്ക്കു വേണ്ടി ഒരു പോരാളിയെ ഒരുക്കുന്ന തിരക്കിലാണ്. അങ്ങനെ ഫ്രാങ്കിന്റെ ജിമ്മിൽ ചേരുന്ന ബ്രണ്ടൻ ചെറിയ ഫൈറ്റുകളൊക്കെ വിജയിച്ചു അവസാനം ചില നാടകീയ സംഭവങ്ങള്ക്ക് ശേഷം ഫ്രാങ്കിന്റെ ജിമ്മിനു വേണ്ടി സ്പാർട്ടയിൽ പങ്കെടുക്കുന്നു.

5 മില്യൺ ആണ് പ്രൈസ്‌ മണിയുള്ള വലിയൊരു മത്സരമാണ് സ്പാർട്ട. ലോകത്തെ വമ്പൻമാരോടാണ് ഏറ്റുമുട്ടെണ്ടത്. ഇതുവരെ ഒരു മത്സരത്തിലും തോറ്റിട്ടില്ലാത്ത റഷ്യൻ താരമായ കോബയാണ് (Kurt Angle) സ്പാർട്ടയിലെ താരം. ടോമി തന്റെ കൂടെ പട്ടാളത്തിൽ ഉണ്ടായിരുന്ന സുഹൃത്തിന്റെ കുടുംബത്തിനു വേണ്ടിയാണ് മത്സരത്തിനു ഇറങ്ങുന്നത്. ബ്രെണ്ടൻ തന്റെ കുടുംബം നഷ്ടപ്പെടാതിരിക്കാനും. രണ്ടുപേരുടെയും ലക്ഷ്യം ഒന്ന് സ്പാർട്ടയിൽ ചാമ്പ്യൻ ആവുക.

ഇതിനിടെ അച്ഛൻ ബ്രണ്ടനെ കാണാൻ വരുന്നുണ്ട്, അച്ഛൻ ചെയ്തതിനോടൊക്കെ ബ്രണ്ടൻ നേരത്തെ പൊറുത്തതാണെങ്കിലും അച്ഛനെ കാണുന്നതും അച്ഛൻ വീട്ടില് വരുന്നതും ബ്രണ്ടന് ഇഷ്ടമല്ല. തന്റെ കൊച്ചുമക്കളെ അച്ഛൻ മര്യാദയ്ക്ക് കണ്ടിട്ടുപോലുമില്ല. അച്ഛനെ വീട്ടിൽ കയറ്റാതെ ബ്രണ്ടൻ പറഞ്ഞു വിടുമ്പോൾ അച്ഛൻ പറയുന്നുണ്ട് "ടോമി തിരിച്ചുവന്നു, അവൻ എന്നോട് പൊറുത്തു എന്ന്"

മത്സരരംഗത്ത് വച്ചാണ് ടോമി തന്റെ ചേട്ടനെ ഒരുപാട് നാളുകൾക്കു ശേഷം കാണുന്നത്, പക്ഷേ ടോമി അവിടന്ന് ഒന്നും മിണ്ടാതെ ഇറങ്ങിപോകും. ടോമി അവിടെ ഉണ്ടെന്നു മനസ്സിലാക്കി ബ്രണ്ടൻ പോയി സംസാരിക്കാൻ ശ്രമിക്കുമെങ്കിലും തന്റെയും അമ്മയുടെയും കൂടെ വരാതിരുന്ന ബ്രണ്ടനോട് തനിക്കൊന്നും പറയാനില്ല എന്നാണു ടോമി പറയുന്നത്.

മത്സരത്തിൽ ടോമി തന്റെ കായിക ബലം കൊണ്ട് വളരെപെട്ടെന്ന് ജയിച്ചു കയറുമ്പോൾ ഒരുപാട് ടെക്നിക്കുകൾ പ്രയോഗിക്കുന്ന ബ്രണ്ടൻ സ്വന്തം വാശിയിലും മനസ്സിന്റെ ബലത്തിലുമാണ് പിടിച്ചു നിൽക്കുന്നത്. മത്സരം ഒരു വശത്ത് നടക്കുമ്പോൾ മറുവശത്ത് അച്ഛനും മക്കളും തമ്മിലുള്ള ബന്ധത്തിൽ വന്ന വിള്ളലുകളും പ്രത്യാഘാതങ്ങളും സിനിമയിൽ വിഷയമാവുന്നു.


</doc>
<doc id="275982" url="https://ml.wikipedia.org/wiki?curid=275982" title="ഗ്രൗച്ചോ മാർക്സ്">
ഗ്രൗച്ചോ മാർക്സ്

ഒരു അമേരിക്കൻ കൊമേഡിയനും ടെലിവിഷൻ താരവുമായിരുന്നു ഗ്രൗച്ചോ മാർക്സ്. ടെലിവിഷൻ യുഗത്തിലെ ഏറ്റവും വലിയ ഹാസ്യകാരനായി കരുതപ്പെടുന്നു.


</doc>
<doc id="275985" url="https://ml.wikipedia.org/wiki?curid=275985" title="കോൺറാഡ്‌ ലോറൻസ്">
കോൺറാഡ്‌ ലോറൻസ്

ഒരു ഓസ്ട്രിയൻ ജന്തുശാസ്ത്രജ്ഞനാണ് കോൺറാഡ്‌ ലോറൻസ്. കാൾ വോ ഫ്രിഷ് നും നിക്കോളാസ് ടിൻബർജെൻ ന്നോടും ഒപ്പം 1973ൽ നോബൽ സമ്മാനം പങ്കുവച്ചു.


</doc>
<doc id="275986" url="https://ml.wikipedia.org/wiki?curid=275986" title="കാൾ വോ ഫ്രിഷ്">
കാൾ വോ ഫ്രിഷ്

ഒരു ആസ്ട്രിയൻ ഈതോളജിസ്റ്റ് ആയിരുന്നു കാൾ വോ ഫ്രിഷ്. 1973ൽ ജീവശാസ്ത്രത്തിനുള്ള നോബൽ സമ്മാനം ലഭിച്ചു.


</doc>
<doc id="275989" url="https://ml.wikipedia.org/wiki?curid=275989" title="സൂസൻ ബി. ആന്റണി">
സൂസൻ ബി. ആന്റണി

ഒരു അമേരിക്കൻ സാമൂഹ്യ പരിഷ്കർത്താവായിരുന്നു സൂസൻ ബി. ആന്റണി. സ്ത്രീ സമ്മതിദാനത്തിനും അടിമത്തനിരോധനത്തിനും വേണ്ടി പ്രവർത്തിച്ചു.


</doc>
<doc id="275990" url="https://ml.wikipedia.org/wiki?curid=275990" title="ബെറ്റി ഫ്രീഡൻ">
ബെറ്റി ഫ്രീഡൻ

ഒരു അമേരിക്കൻ സാമൂഹ്യപ്രവർത്തകയും എഴുത്തുകാരിയും ഫെമിനിസ്റ്റുമായിരുന്നു ബെറ്റി ഫ്രീഡൻ. 1963ൽ അവർ എഴുതിയ ഫെമിനൈൻ മിസ്റ്റിക്ക് ആണ് രണ്ടാം തരംഗ ഫെമിനിസത്തിന് വഴിമരുന്നായത് എന്ന് വിലയിരുത്തപ്പെടുന്നു.


</doc>
<doc id="275993" url="https://ml.wikipedia.org/wiki?curid=275993" title="വില്യം ഗോഡ്വിൻ">
വില്യം ഗോഡ്വിൻ

ഇംഗ്ലീഷ് എഴുത്തുകാരനും തത്വചിന്തകനും നോവലിസ്റ്റുമായിരുന്നു വില്യം ഗോഡ്വിൻ. ആധുനിക അരാജകവാദത്തിന്റെ ഉപജ്ഞാതാവായി കരുതപ്പെടുന്നു.


</doc>
<doc id="275994" url="https://ml.wikipedia.org/wiki?curid=275994" title="മേരി ഷെല്ലി">
മേരി ഷെല്ലി

ഒരു ഇംഗ്ലീഷ് നോവലിസ്റ്റും, ചെറുകഥാകൃത്തും, നാടകരചയിതാവും ആയിരുന്നു മേരി ഷെല്ലി (ജീവിതകാലം : 1797 – 1851). അവരുടെ ഏറ്റവും പ്രശസ്തമായ നോവൽ ആണ് "ഫ്രാങ്കെൻസ്റ്റൈൻ അഥവാ മോഡേൺ പ്രോമിത്യൂസ്". ഭർത്താവ് പ്രശസ്ത കാല്പനിക കവി പെഴ്സി ബിഷ് ഷെല്ലി ആയിരുന്നു. ആദ്യകാല ഫെമിനിസ്റ്റ് മേരി വോൾസ്റ്റൊൺക്രാഫ്റ്റ് ന്റെയും പ്രഗല്ഭ തത്ത്വ ചിന്തകൻ വില്യം ഗോഡ്വിന്റെയും പുത്രിയായാണ് ജനിച്ചത്.


</doc>
<doc id="275999" url="https://ml.wikipedia.org/wiki?curid=275999" title="പി.എസ്‌. ജയമോൾ">
പി.എസ്‌. ജയമോൾ

കേരളത്തിലെ ഒരു ചിത്രകാരിയാണ് പി.എസ്‌. ജയമോൾ
എറണാകുളം പെരുമ്പാവൂരിനു സമീപം കീഴില്ലം സ്വദേശിയായ സ്വദേശിനിയായ ജയമോൾ തൃപ്പൂണിത്തുറ ആർ.എൽ.വി. കോളേജ്‌ ഓഫ്‌ മ്യൂസിക്‌ & ഫൈൻ ആർട്‌സിൽ നിന്ന് ഫൈൻ ആർട്സിൽ ബിരുദം നേടി. . 2011ലെ കേരള ലളിതകലാ അക്കാദമിയുടെ സംസ്ഥാന പ്രദർശനത്തിൽ ചിത്രം തെരഞ്ഞെടുക്കപ്പെട്ടിരുന്നു. 2009ൽ ദർബാർ ഹാൾ കലാകേന്ദ്രത്തിൽ വെച്ച്‌ നടത്തിയ ശ്രദ്ധേയ ഗ്രൂപ്പ്‌ കലാപ്രദർശനത്തിലും 2013ൽ ബാംഗ്ലൂരിലുള്ള ഡിവൈയു ആർട്ട്‌ ഗ്യാലറിയിലും ജയമോളുടെ ചിത്രങ്ങൾ പ്രദർശിപ്പിച്ചിട്ടുണ്ട്‌. 



</doc>
<doc id="276001" url="https://ml.wikipedia.org/wiki?curid=276001" title="പി. കേശവൻകുട്ടി">
പി. കേശവൻകുട്ടി

കേരളത്തിലെ മുതിർന്ന ശില്‌പികളിലൊരാളും ശില്പ കലാധ്യാപകനുമാണ് പ്രൊഫ.പി. കേശവൻകുട്ടി (ജനനം : 1942). നിരവധി ശില്‌പകലാ ക്യാമ്പുകളിൽ ക്യാമ്പ്‌ ഡയറക്‌ടറായി പ്രവർത്തിച്ചു. 
മാവേലിക്കരയിൽ ജനിച്ചു. മദ്രാസ്‌ കോളേജ്‌ ഓഫ്‌ ആർട്‌സിൽ നിന്നും ശില്‌പകലയിൽ ഒന്നാം റാങ്കോടെ ഉന്നത ബിരുദം നേടിയ അദ്ദേഹം ആദ്യകാലത്ത്‌ തിരുവനന്തപുരം മെഡിക്കൽ കോളേജിൽ ആർട്ടിസ്റ്റായും പിന്നീട്‌ തിരുവനന്തപുരം കോളേജ്‌ ഓഫ്‌ ഫൈൻ ആർട്‌സിൽ ലക്‌ചറർ, അസ്സി. പ്രൊഫസർ, പ്രൊഫസർ എന്നീ നിലകളിൽ സേവനമനുഷ്‌ഠിച്ചിട്ടുണ്ട്‌. 1998-ൽ ശില്‌പകലാ വിഭാഗം വകുപ്പു മേധാവിയായി സർവ്വീസിൽ നിന്നും വിരമിച്ചു.
ദേശീയ തലത്തിലും സംസ്ഥാന തലത്തിലും നടത്തിയിട്ടുള്ള നിരവധി ചിത്രശില്‌പ പ്രദർശനങ്ങളിലും ക്യാമ്പുകളിലും പങ്കാളിയായിട്ടുണ്ട്‌. 

തിരുവനന്തപുരം ജില്ലയിൽ, പ്രസിദ്ധ സ്വാതന്ത്ര്യസമര സേനാനി ശ്രീ. പൊന്നറ ശ്രീധറിന്റെ വെങ്കലപ്രതിമ, കായംകുളം കെ.പി.ഏ.സി. നാടക പ്രസ്ഥാനത്തിന്റെ മുന്നിലുള്ള ശില്‌പം, അത്താണിയിൽ സ്ഥിതി ചെയ്യുന്ന `അത്താണി' സ്‌മാരക ശില്‌പം എന്നീ വലിപ്പമേറിയ സ്‌മാരക ശില്‌പങ്ങൾ അദ്ദേഹം നിർമ്മിച്ചവയാണ്‌. ഡൽഹിയിലുള്ള കേന്ദ്രലളിത്‌കലാ അക്കാദമി ഉൾപ്പെടെ ഇന്ത്യയിലെ വിവിധ ആർട്ട്‌ ഗ്യാലറികളിലെ കലാശേഖരങ്ങളിൽ അദ്ദേഹത്തിന്റെ കലാസൃഷ്‌ടികളുണ്ട്‌. മുൻ രാഷ്‌ട്രപതി ശ്രീ. കെ.ആർ. നാരായണനിൽ നിന്നും ഗോൾഡ്‌ മെഡൽ അവാർഡ്‌ ലഭിച്ചിട്ടുള്ള അദ്ദേഹത്തിന്‌ കേരള ലളിതകലാ അക്കാദമി അവാർഡും ലഭിച്ചിട്ടുണ്ട്‌. എറണാകുളം ജില്ലയിലെ അത്താണിയിലാണ്‌ ഇപ്പോൾ താമസിക്കുന്നത്‌.


</doc>
<doc id="276003" url="https://ml.wikipedia.org/wiki?curid=276003" title="മങ്കൊമ്പ് ശിവശങ്കരപ്പിള്ള">
മങ്കൊമ്പ് ശിവശങ്കരപ്പിള്ള

കഥകളിയുടെ തെക്കൻചിട്ടയിലെ ആചാര്യനായിരുന്നു പ്രൊഫ. മങ്കൊമ്പ് ശിവശങ്കരപ്പിള്ള (1922 - 20 മാർച്ച് 2014). കേന്ദ്ര സംഗീത നാടക അക്കാദമിയുടെ ടാഗോർരത്‌ന അവാർഡ് ലഭിച്ചിട്ടുണ്ട്. 
മങ്കൊമ്പ് ഗ്രാമത്തിൽ പാർവതി അമ്മയുടേയും കെ.ജി കൃഷ്ണപ്പിള്ളയുടേയും മകനായി ജനിച്ചു. പതിമൂന്നാം വയസ്സുമുതൽ കഥകളി അഭ്യസനം തുടങ്ങി. ആദ്യഗുരു പേരമ്മയുടെ ഭർത്താവായ കുട്ടപ്പപ്പണിക്കരാശാൻ ആയിരുന്നു. പിന്നീട് തകഴി അയ്യപ്പൻപിള്ള ആശാന്റെ അടുത്ത് മൂന്നുവർഷക്കാലം ഉപരിപഠനം നടത്തി. തുടർന്ന് ഗുരുചെങ്ങന്നൂരിന്റെ ശിഷ്യനായി. നാട്യാചാര്യൻ പന്നിശ്ശേരി നാണുപ്പിള്ളയിൽ നിന്നും കഥകളിയുടെ ശാസ്ത്രം, സാഹിത്യം, രസാഭിനയം എന്നിവയിൽ പ്രത്യേകശിക്ഷണം ലഭിച്ചു. മങ്കൊമ്പിന്റെ സീതാസ്വയംവരത്തിലെ പരശുരാമൻ, ഹരിചന്ദ്രചരിതത്തിലെ വിശ്വാമിത്രൻ, സന്താനഗോപാലത്തിലെയും രുക്മിണിസ്വയംവരത്തിലെയും ബ്രാഹ്മണൻ, കർണശപഥത്തിലെ കുറത്തി, നിഴൽകുത്തിലെ മലയത്തി തുടങ്ങിയ വേഷങ്ങൾ പ്രസിദ്ധങ്ങളാണ്. കളിയരങ്ങിൽ എല്ലാ വേഷങ്ങളും ചെയ്തിട്ടുണ്ട്. 
കേന്ദ്ര മാനവശേഷി വികസന മന്ത്രാലയത്തിന്റെ ഫെലോഷിപ്പോടു കൂടി സഹോദരൻ പ്രൊഫ. സി.കെ. ശിവരാമൻപിള്ളയുമായി ചേർന്ന് രചിച്ച "കഥകളി സ്വരൂപം' പ്രാമാണിക ഗ്രന്ഥങ്ങളിലൊന്നാണ്. ഗുരുഗോപിനാഥിന്റെ നൃത്തകലാലയത്തിലും മൃണാളിനി സാരാഭായിയുടെ ദർപ്പണയിലും പ്രവർത്തിച്ചു. 1966ൽ കലാമണ്ഡലം തെക്കൻ കളരിയിൽ ശിഖണം തുടങ്ങിയപ്പോൾ അവിടെ ആശാനായി. കേരളസംഗീതനാടക അക്കാദമി ജനറൽ കൌൺസിൽ അംഗമായിരുന്നു.




</doc>
<doc id="276007" url="https://ml.wikipedia.org/wiki?curid=276007" title="മെലനി ക്ലൈൻ">
മെലനി ക്ലൈൻ

ഓസ്ട്രിയക്കാരിയായ ഒരു ബ്രിട്ടീഷ് സൈക്കോ അനലിസ്റ്റായിരുന്നു മെലനി ക്ലൈൻ. മന:ശാസ്ത്രത്തിന്റെ ഒരു ശാഖയായ ത്തിന് അവർ ഗണ്യമായ സംഭാവനകൾ നൽകി.


</doc>
<doc id="276012" url="https://ml.wikipedia.org/wiki?curid=276012" title="ഡയാന സ്പെൻസർ">
ഡയാന സ്പെൻസർ

ചാൾസ് രാജകുമാരന്റെ ആദ്യഭാര്യയായിരുന്നു ഡയാന സ്പെൻസർ (ജനനം 01-07-1961, മരണം 31-08-1997). വളരെ സമ്പന്നമായ സ്പെൻസർ കുടുംബത്തിലാണ് ജനിച്ചതെങ്കിലും, ചാൾസ് രാജകുമാരനുമായുള്ള വിവാഹനിശ്ചയത്തോടെയാണ് ഡയാന പ്രശസ്തയാവുന്നത്. ചാൾസ് രാജകുമാരനുമായുള്ള വിവാഹശേഷം, ഡയാന വേൽസിലെ രാജകുമാരി എന്നാണ് അറിയപ്പെട്ടിരുന്നത്. ചാൾസ് രാജകുമാരനുമായുള്ള ദാമ്പത്യത്തിൽ ഡയാനക്ക് രണ്ട് കുട്ടികളുണ്ട്.

വിവാഹശേഷം ഡയാന ധാരാളം സാമൂഹ്യപ്രവർത്തനങ്ങളിൽ ഏർപ്പെട്ടിരുന്നു. ലോകമാധ്യമങ്ങൾ വിടാതെ പിന്തുടർന്നിരുന്ന ഒരു വ്യക്തിത്വമായിരുന്നു ഡയാനയുടേത്. അവർ പലപ്പോഴും വിവാദങ്ങൾക്കു പാത്രമായിട്ടുണ്ട്. 1996 ഓഗസ്റ്റ് 28 ന് ചാൾസ് രാജകുമാരനിൽ നിന്നും വിവാഹമോചനം തേടി. 1997 ഓഗസ്റ്റ് 31 ന് ഫ്രാൻസിലെ പാരീസിൽ വച്ചുണ്ടായ ഒരു കാറപകടത്തിൽ ഡയാന അന്തരിച്ചു.


</doc>
<doc id="276017" url="https://ml.wikipedia.org/wiki?curid=276017" title="ഡീൻ കുര്യാക്കോസ്">
ഡീൻ കുര്യാക്കോസ്

കേരളത്തിലെ ഒരു രാഷ്ട്രീയ പ്രവർത്തകനാണ് അഡ്വ.ഡീൻ കുര്യാക്കോസ്. ഇന്ത്യൻ നാഷണൽ കോൺഗ്രസ് അംഗമാണ്. പതിനേഴാം ലോക്‌സഭയിൾ ഇടുക്കിയെ പ്രതിനിധീകരിക്കുന്ന എം.പിയാണ്. 

തൊടുപുഴ പൈങ്ങോട്ടൂർ കുളപ്പുറം എനാനിക്കൽ അഡ്വ. ഏ. എം കുര്യാക്കോസിന്റെയും റോസമ്മയുടെയും മൂന്നു മക്കളിൽ രണ്ടാമനാണ് . വിദ്യാർഥി സംഘടനാ പ്രവർത്തനത്തിലൂടെയാണ് സജീവ രാഷ്ട്രീയത്തിലേക്ക് എത്തിയത്. വിദ്യാർഥി സംഘടനാ പ്രവർത്തന മണ്ഡലത്തിൽ നിരവധി സമര പോരാട്ടങ്ങൾക്ക് ഡീൻ കുര്യാക്കോസ് നേതൃത്വം നൽകിയിട്ടുണ്ട്. കെ.എസ്.യു സംസ്ഥാന ജനറൽ സെക്രട്ടറിയായ ഡീൻ കെ.എസ്.യു. സംസ്ഥാന വൈസ് പ്രസിഡൻറ് ആയിരുന്നു. 2009 - 2010-ൽ യൂത്ത് കോൺഗ്രസ് സംസ്ഥാന സെക്രട്ടറിയായ ഡീൻ 2010 - മുതൽ 2013 - വരെ യൂത്ത് കോൺഗ്രസ് ഇടുക്കി ലോക് സഭാമണ്ഡലം പ്രസിഡൻറ് ആയിരുന്നു. 2013 ജൂൺ മുതൽ യൂത്ത് കോൺഗ്രസ് സംസ്ഥാന അധ്യക്ഷനാണ്. 2014 ലെ ലോക്‌സഭ തിരഞ്ഞെടുപ്പിൽ ഹൈറേഞ്ച് സംരക്ഷണ സമിതിയുടെ പിന്തുണയുള്ള ജോയ്‌സ് ജോർജുമായി പരാജയപെട്ടിരുന്നു. 2019-ലെ ലോക്സഭ തിരഞ്ഞെടുപ്പിൽ പാർലമെന്റിലേക്ക് മൽസരിച്ചു വിജയിച്ചു. 




</doc>
<doc id="276022" url="https://ml.wikipedia.org/wiki?curid=276022" title="ചെള്ളുപനി">
ചെള്ളുപനി

ഒറെൻഷ്യ സുസുഗാമുഷി എന്ന ബാക്ടീരിയ ശരീരത്തിൽ പ്രവേശിക്കുന്നതു മൂലമുണ്ടാകുന്ന പനിയാണ് ചെള്ളുപനി അഥവാ സ്ക്രബ് ടൈഫസ്. ഒരിനം ടൈഫസ് പനിയാണിത്. എലികൾ പോലുള്ള സസ്തനികളിലും ചില ഉരഗങ്ങളിലും കാണപ്പെടുന്ന ഒരു തരം ചെള്ളിലാണ് പനിക്കു കാരണമാകുന്ന ബാക്ടീരിയ വളരുന്നത്. ഈ ചെള്ള് മനുഷ്യനെ കടിച്ചാൽ ഈ രോഗം പിടിപെടും.

കടിയേറ്റ ഭാഗത്ത് കറുപ്പുനിറം കാണാം. കടിയേറ്റശേഷം പത്ത് പന്ത്രണ്ടു ദിവസങ്ങൾ കൊണ്ട് രോഗലക്ഷണങ്ങൾ പ്രകടമാകും. പനി, കടുത്ത തലവേദന, ശരീരത്തിൽ പാടുകൾ കാണപ്പെടുക, വിറയൽ തുടങ്ങിയവയാണ് രോഗലക്ഷണങ്ങളിൽ പ്രധാനം. 
തുടക്കത്തിൽത്തന്നെ വൈദ്യസഹായം ലഭിച്ചില്ലെങ്കിൽ ശരീരത്തിന്റെ പ്രതിരോധശേഷി തകരാറിലാവുകയും 
ചിലപ്പോൾ മരണം സംഭവിക്കുകയും ചെയ്യും. 
2013 ഡിസംബർ മാസത്തിൽ തെക്കൻ കേരളത്തിൽ ഈ രോഗം പടരുന്നതായി നിരീക്ഷിച്ചിരുന്നു. 
തിരുവനന്തപുരം ജില്ലയിൽ പലരിലും രോഗം സ്ഥിരീകരിക്കുകയും ചെയ്തു.


</doc>
<doc id="276028" url="https://ml.wikipedia.org/wiki?curid=276028" title="ഡെനിസ് സ്കോട്ട് ബ്രൗൺ">
ഡെനിസ് സ്കോട്ട് ബ്രൗൺ

ഒരു അമേരിക്കൻ ആർക്കിടെക്റ്റും പ്ലാനറുമാണ് ഡെനിസ് സ്കോട്ട് ബ്രൗൺ (ജനനം: 1931 ഒക്ടോബർ 3). 20-ആം നൂറ്റാണ്ടിലെ മികച്ച ആർക്കിടെക്റ്റുകളാണ് ഡെനിസ് സ്കോട്ട് ബ്രൗണും ഭർത്താവ് റോബർട്ട് വെഞ്ചുറിയും.
1931 ഒക്ടോബർ 3ന് സിമണിന്റെ മകളായി ജനിച്ചു. 1955ൽ അഗ്രിക്കൾച്ചറിൽ ബിരുദം നേടിയിട്ടുണ്ട്. തുടർന്ന് 3 വർഷങ്ങൾ യൂറോപ്പിൽ സഞ്ചരിച്ചു.


</doc>
<doc id="276036" url="https://ml.wikipedia.org/wiki?curid=276036" title="ഉപ്പിളിയൻ">
ഉപ്പിളിയൻ

കേരളത്തിൽ എല്ലായിടത്തും കാണുന്ന ഒരു മീറ്റർ വരെ പൊക്കം വയ്ക്കുന്ന ബഹുവർഷിയായ ഒരു കുറ്റിച്ചെടിയാണ് ഉപ്പിളിയൻ. . നാട്ടുവൈദ്യങ്ങളിൽ വ്യാപകമായി ഉപയോഗിച്ചിരുന്ന ഈ ചെടി പണ്ട് ഉപ്പു ശുദ്ധീകരിക്കാൻ ഉപയോഗിച്ചിരുന്നു. മാലിന്യമുള്ള ഉപ്പ് തിളയ്ക്കുന്ന വെള്ളത്തിലേക്ക് ഇട്ട ശേഷം ഉപ്പിളിയന്റെ തണ്ട് ചതച്ച് ചേർത്ത് വീണ്ടും തിളപ്പിക്കുന്നു. കുറെക്കഴിയുമ്പോൾ മാലിന്യങ്ങളും ചെടിയുടേ ഭാഗങ്ങളും പതഞ്ഞ് മുകളിലെത്തുന്നു. ഇത് മാറ്റുമ്പോൾ ശുദ്ധമായ ഉപ്പുജലം ലഭിക്കുന്നു. 



</doc>
<doc id="276039" url="https://ml.wikipedia.org/wiki?curid=276039" title="ജി.കെ. മൂപ്പനാർ">
ജി.കെ. മൂപ്പനാർ

തമിഴ്നാട്ടിൽ നിന്നുമുള്ള ഒരു കോൺഗ്രസ് നേതാവും സാമാജികനുമായിരുന്നു ജി.കെ. മൂപ്പനാർ(1931–2001) .മുൻ തമിഴ്നാട് മുഖ്യമന്ത്രി കെ കാമരാജിന്റെ ഏറ്റവും അടുത്ത അനുയായിരുന്നു.തമിഴ്നാട്ടിൽ കോൺഗ്രസ് ജയലളിതയുടെ AIADMK യുമായി സഖ്യമുണ്ടാക്കിയതിൽ പ്രതിഷേധിച്ച് 1996ൽ പാർട്ടി വിട്ടു. തമിഴ് മാനില കോൺഗ്രസ് എന്ന പുതിയ പാർട്ടി ഉണ്ടാക്കി.


</doc>
<doc id="276062" url="https://ml.wikipedia.org/wiki?curid=276062" title="മിഷേൽ ബാഷെൽ">
മിഷേൽ ബാഷെൽ

സോഷ്യലിസ്റ്റ് പാർട്ടി ഒവ് ചിലിയുടെ നേതാവും 2014 മാർച്ച് 11 മുതൽ ചിലിയുടെ പ്രസിഡന്റുമായിരുന്നു മിഷേൽ ബാഷെൽ (Michelle Bachelet). നേരത്തെ 2006-2010 കാലഘട്ടത്തിൽ ചിലിയുടെ പ്രസിഡന്റായിരുന്നു അവർ. ചിലിയുടെ പ്രസിഡന്റാകുന്ന ആദ്യവനിതയാണ് മിഷേൽ ബാഷെൽ.


</doc>
<doc id="276063" url="https://ml.wikipedia.org/wiki?curid=276063" title="മോർഫിൻ">
മോർഫിൻ

കറുപ്പിൽ നിന്നും വേർതിരിച്ചേറ്റുക്കുന്ന ശക്തിയേറിയ ഒരു മയക്കുമരുന്നും വേദനാ സംഹാരിയുമാണ് മോർഫിൻ. സ്വപ്നത്തിന്റെ ഗ്രീക്ക് ദേവനായ മോർഫ്യൂസിൽ നിന്നാണ് ആ പേർ ലഭിച്ചത്.


</doc>
<doc id="276064" url="https://ml.wikipedia.org/wiki?curid=276064" title="ലോക പാവകളി ദിനം">
ലോക പാവകളി ദിനം

മാർച്ച് 21 ലോക പാവകളി ദിനമായി ആചരിച്ചു വരുന്നു. ഇറാനിലെ ദ്സിവാദ സൊൾഫാഗ്രിഹോ (Dzhivada Zolfagariho) പാവകളി സംഘമാണ് ഈ ആശയം ആദ്യമായി പ്രാവർത്തികമാക്കിയത്. 2000 ൽ അന്താരാഷ്ട്ര പാവകളി സംഘടനയായ യുനിമയുടെ പതിനെട്ടാം കോൺഗ്രസാണ് ഇതിനുള്ള നിർദ്ദേശമുണ്ടായത്. 2003 മുതൽ ഇത് ആചരിച്ചു വരുന്നു.



</doc>
<doc id="276067" url="https://ml.wikipedia.org/wiki?curid=276067" title="സിക്സി">
സിക്സി

47 വർഷത്തോളം ചൈനയുടെ ഭരണം കയ്യാളിയ രാജ്ഞിയായിരുന്നു സിക്സി (Empress Dowager Cixi).


</doc>
<doc id="276068" url="https://ml.wikipedia.org/wiki?curid=276068" title="വോൾട്ടൈറിൻ ഡി ക്ലെയ്ർ">
വോൾട്ടൈറിൻ ഡി ക്ലെയ്ർ

ഒരു അമേരിക്കൻ അനാർക്കിസ്റ്റും ഫെമിനിസ്റ്റുമായിരുന്നു വോൾട്ടൈറിൻ ഡി ക്ലെയ്ർ.


</doc>
<doc id="276069" url="https://ml.wikipedia.org/wiki?curid=276069" title="എമ്മ ഗോൾഡ്മാൻ">
എമ്മ ഗോൾഡ്മാൻ

ഒരു അനാർക്കിസ്റ്റ് ചിന്തകയും എഴുത്തുകാരിയുമായിരുന്നു എമ്മ ഗോൾഡ്മാൻ.


</doc>
<doc id="276070" url="https://ml.wikipedia.org/wiki?curid=276070" title="തൊമസ് പെയ്ൻ">
തൊമസ് പെയ്ൻ

ഒരു ഇംഗ്ലീഷ് അമേരിക്കൻ രാഷ്ട്രീയപ്രവർത്തകനും വിപ്ലവകാരിരും എഴുത്തുകാരനുമായിരുന്നു തൊമസ് പെയ്ൻ.അമേരിക്കൻ ഐക്യനാടുകളുടെ സ്ഥാപക പിതാക്കളിൽ ഒരാളായി കരുതപ്പെടുന്നു.അമേരിക്കൻ വിപ്ലവത്തിന് തുടക്കം കുറിച്ച രണ്ട് ലഖുലേഖകൾ ("Common Sense" (1776)ഉം "The American Crisiസ്" (1776–83)) എഴുതിയത് അദ്ദേഹമാണ്.അതില്ലൂടെ കോളനികളെ ബ്രിട്ടനിൽ നിന്നും സ്വതന്ത്രമാക്കാൻ പെയിൻ അമേരിക്കൻ ദേശാഭിമാനികളെ ഉദ്ബോധിപ്പിച്ചു.' "കോമൺ സെൻസ്" എഴുതിയ തൂലികയില്ലായിരുന്നെങ്കിൽ ജോർജ് വാഷിംഗ്ടണിന്റെ വാൾ വ്യർത്ഥമായിപ്പോയേനേ ' എന്ന് ജോൺ ആഡംസ് ഒരിക്കൽ നിരീക്ഷിക്കുകയുണ്ടായി.


</doc>
<doc id="276074" url="https://ml.wikipedia.org/wiki?curid=276074" title="ഫയൽ എക്സ്റ്റൻഷൻ">
ഫയൽ എക്സ്റ്റൻഷൻ

ഒരു ഫയൽ ഏതു തരത്തിലുള്ളതാണ് എന്നു സൂചിപ്പിക്കാൻ അതിന്റെ പേരിനൊപ്പം കൂടിച്ചേർക്കുന്ന ഭാഗമാണ് ഫയൽ എക്സ്റ്റൻഷൻ. ഇവ പൊതുവേ മുന്ന് അക്കമായിരിക്കും.


</doc>
<doc id="276081" url="https://ml.wikipedia.org/wiki?curid=276081" title="ഉമവി ഖിലാഫത്ത്">
ഉമവി ഖിലാഫത്ത്

റാശിദീയ ഖിലാഫത്തിനു ശേഷം മുസ്‌ലിം ലോകത്തിന്റെ ഭരണ സാരഥ്യം ഏറ്റെടുത്ത ഭരണകൂടത്തെയാണ് ഉമവി ഖിലാഫത്ത് അഥവാ ഉമയ്യദ് ഖിലാഫത്ത് എന്ന് വിളിക്കുന്നത്‌. ഉമയ്യാദ് കുടുംബത്തിന്റെ കയ്യിലായിരുന്നു പ്രധാനമായും ഈ ഭരണം നിലകൊണ്ടത് എന്നതിനാലായിരുന്നു ഈ പേര് വന്നത് . AD 661മുതൽ 750 വരെയായിരുന്നു ഇതിന്റെ ഭരണകാലയളവ്. 

ക്രിസ്താബ്ദം 710 ൽ, ഡമാസ്കസിൽ ഖലീഫ വലീദ് ബിൻ അബ്ദുൽ മലിക്ക് അധികാരത്തിലിരിക്കുമ്പോൾ, അന്നുവരെ ലോകചരിത്രം കണ്ടതിൽവെച്ച് ഏറ്റവും വലിയ സാമ്രാജ്യമായിരുന്നു ഉമവിയ്യ ഖിലാഫത്ത്. ഏഷ്യ, ആഫ്രിക്ക, യൂറോപ്പ് എന്നീ വൻകരകളിലായി ഒന്നരക്കോടി ചതുരശ്ര കിലോമീറ്ററിൽ വ്യാപിച്ച സാമ്രാജ്യം വെറും ഒരു ഭരണാധികാരിയുടെ കാൽച്ചുവട്ടിൽ അമർന്നുവെന്നത് തന്നെ അൽഭുതമായി കാണുന്നു.

സാമ്രാജ്യവ്യാപനത്തിനുളള നീക്കങ്ങൾ ഖലീഫ മുആവിയയുടെ ഭരണകാലത്ത് തന്നെ ആരംഭിച്ചിരുന്നു. അദ്ദേഹത്തിൻ്റെ ശ്രദ്ധ പ്രധാനമായും റോമാ സാമ്രാജ്യത്തിന് നേരേയായിരുന്നു. 

കോൺസ്റ്റാൻ്റിനോപ്പിൾ ഉപരോധം 

മുആവിയയുടെ ഏറ്റവും വലിയ മോഹമായിരുന്നു റോമാ സാമ്രാജ്യത്തിൻ്റെ സർവ്വതലസ്ഥാനമായ കോൺസ്റ്റാൻ്റിനോപ്പിൾ. അനുകൂലമായ സാഹചര്യം ലഭിച്ചപ്പോൾ അദ്ദേഹം റോമിന് നേരെ നീങ്ങുകതന്നെ ചെയ്തു. 

രഹസ്യമായിട്ടായിരുന്നു പടയൊരുക്കങ്ങൾ നടന്നിരുന്നതെങ്കിലും സജ്ജീകരണങ്ങൾ പൂർത്തിയായപ്പോൾ ഖലീഫാ മുആവിയ പരസ്യമായിത്തന്നെ യുദ്ധം പ്രഖ്യാപിച്ചു. റോമാ സാമ്രാജ്യത്തെ സംബന്ധിച്ചടത്തോളം തീർത്തും അപ്രതീക്ഷിതമായിരുന്നു അറബികളുടെ യുദ്ധപ്രഖ്യാപനം. 

മർമറാ കടലിലേക്ക് മുസ്ലീം പടക്കപ്പലുകൾ പ്രവേശിച്ചു. പ്രതിരോധിക്കാനാവാതെ റോമൻ നാവികസേന പിൻവാങ്ങി. നിഷ്പ്രയാസം സിസിയസ് പിടിച്ചെടുത്ത അറബികൾ അവിടെ നാവികതാവളം സ്ഥാപിച്ചു. ഞൊടിയിടയിൽ തന്നെ കോൺസ്റ്റാൻ്റിനോപ്പിൾ നഗരം വളഞ്ഞു. എന്നാൽ ആദ്യ മുന്നേറ്റങ്ങൾ പോലെ എളുപ്പമായിരുന്നില്ല തുടർന്നുളളവ. റോമൻ ഭാഗത്ത് നിന്നും കനത്ത പ്രതിരോധം നേരിട്ടുകൊണ്ടിരുന്നു. ഉപരോധം വർഷങ്ങളോളം നീണ്ടുനിന്നു. റോമൻ-യൂറോപ്യൻ ഭാഗങ്ങളിൽ നിന്നും കനത്ത പ്രതിരോധത്തെ അതിജീവിച്ചും നടത്തിയ ഉപരോധം നാളുകളേറെയായിട്ടും കാര്യമായ ബലം കാണാതിരുന്നതിനാൽ AD 678 ൽ മുആവിയ പിൻവാങ്ങി.


</doc>
<doc id="276082" url="https://ml.wikipedia.org/wiki?curid=276082" title="കെ.പി. വിശ്വനാഥൻ">
കെ.പി. വിശ്വനാഥൻ

കേരളത്തിലെ പൊതുപ്രവർത്തകനും കോൺഗ്രസ് (ഐ.) നേതാവുമാണ് കെ.പി. വിശ്വനാഥൻ.


</doc>
<doc id="276084" url="https://ml.wikipedia.org/wiki?curid=276084" title="മാള നിയമസഭാമണ്ഡലം">
മാള നിയമസഭാമണ്ഡലം

തൃശ്ശൂർ ജില്ലയിലെ കൊടുങ്ങല്ലൂർ താലൂക്കിലെ പൊയ്യ, മുകുന്ദപുരം താലൂക്കിലെ അന്നമനട, കുഴൂർ, മാള പുത്തൻചിറ, വെള്ളാങ്ങല്ലൂർ, ആളൂർ എന്നി 7 ഗ്രാമപഞ്ചായത്തുകൾ ഉൾക്കൊള്ളുന്ന നിയമസഭാമണ്ഡലമാണ് മാള നിയമസഭാമണ്ഡലം. 2008 ൽ നടന്ന മണ്ഡലം ക്രമീകരണത്തോടെ മാള നിയമസഭാമണ്ഡലം ഇല്ലാതായി.

മാള മണ്ഡലം രൂപികരിച്ചതിനുശേഷം നടന്ന ആദ്യത്തെ തിരഞ്ഞെടുപ്പ് 1967 ലായിരുന്നു. 2006 ലാണ് അവസാനമായി തിരഞ്ഞെടുപ്പ് നടന്നത്. 2008-ൽ നടന്ന മണ്ഡലം പുനർനിർണ്ണയത്തിൽ മാള മണ്ഡലം ഇല്ലാതാകുകയും മാളയുടെ ഭാഗമായിരുന്ന പൊയ്യ, അന്നമനട, കുഴൂർ, മാള പുത്തൻചിറ, വെള്ളാങ്ങല്ലൂർ എന്നീ ഗ്രാമപഞ്ചായത്തുകൾ കൊടുങ്ങല്ലൂർ നിയമസഭാമണ്ഡലത്തിൻ കീഴിലാകുകയും ചെയ്തു. ആളൂർ ഗ്രാമപഞ്ചായത്ത് ഇരിങ്ങാലക്കുട നിയമസഭാമണ്ഡലത്തിൽ ഉൾപ്പെടുകയും ചെയ്തു. 



</doc>
<doc id="276142" url="https://ml.wikipedia.org/wiki?curid=276142" title="മോണ്ടെസ്ക്യൂ">
മോണ്ടെസ്ക്യൂ

ജ്ഞാനോദയകാലത്ത് ഫ്രാൻസിൽ ജീവിച്ചിരുന്ന ഒരു രാഷ്ട്രീയചിന്തകൻ ആയിരുന്നു മോണ്ടെസ്ക്യൂ.


</doc>
<doc id="276143" url="https://ml.wikipedia.org/wiki?curid=276143" title="പീപ്പിൾ ഫോർ എഥിക്കൽ ട്രീറ്റ്മെന്റ് ഓഫ് അനിമൽസ്">
പീപ്പിൾ ഫോർ എഥിക്കൽ ട്രീറ്റ്മെന്റ് ഓഫ് അനിമൽസ്

ഒരു അമേരിക്കൻ മൃഗ സംരക്ഷണ സംഘടനയാണ് പീപ്പിൾ ഫോർ എഥിക്കൽ ട്രീറ്റ്മെന്റ് ഓഫ് അനിമൽസ് (People for the Ethical Treatment of Animals) അഥവ പീറ്റ (PETA ; stylized PeTA). 1980 മാർച്ചിൽ ഈ സംഘടന നിലവിൽ വന്നു. അമേരിക്കയിലെ വിർജീനിയ സംസ്ഥാനത്തിലെ നോർഫോക്ക് ആണ് ഇതിന്റെ ആസ്ഥാനം. 300 ലധികം ജീവനക്കാരുള്ള ഈ സംഘടന ഒരു ലാഭേച്ഛരഹിത സംഘടനയാണ്. മൃഗങ്ങളെ നമുക്ക്, ഭക്ഷിക്കുവാനോ, വസ്ത്രമായി ഉപയോഗിക്കുവാനോ, പരീക്ഷണങ്ങൾ നടത്തുവാനോ, വിനോദോപാദികളാക്കുവാനോ, അല്ലെങ്കിൽ മറ്റെന്തെങ്കിലും തരത്തിൽ ചൂഷണം ചെയ്യുവാനോ പാടുള്ളതല്ല എന്നതാണ് ഇതിന്റെ മുദ്രാവാക്യം.



</doc>
<doc id="276148" url="https://ml.wikipedia.org/wiki?curid=276148" title="ബഹിരാകാശസഞ്ചാരി">
ബഹിരാകാശസഞ്ചാരി

ഒരു ബഹിരാകാശവാഹനത്തെ നിയന്ത്രിക്കാനോ നയിക്കാനോ അതിലെ ഒരു സഹയാത്രികനാകാനോ വേണ്ടി ഒരു ബഹിരാകാശപരിപാടിയിൽ പരിശിലിപ്പിക്കപ്പെട്ട വ്യക്തിയാണ് ബഹിരാകാശസഞ്ചാരി. അമേരിക്കൻ ബഹിരാകാശസഞ്ചാരിയെ ആസ്ട്രോനോട്ട് എന്നും റഷ്യൻ ബഹിരാകാശസഞ്ചാരിയെ കോസ്മോനവ്ട്ട് എന്നും വിളിക്കുന്നു. വിദഗ്ദരായ ബഹിരാകാശയാത്രികരെയാണു സാധാരണ ബഹിരാകാശസഞ്ചാരി എന്നു വിളിക്കുക, എന്നാൽ ചില സന്ദർഭങ്ങളിൽ ശാസ്ത്രജ്ഞന്മാരോ രാഷ്ട്രീയക്കാരോ പത്രപ്രവർത്തകരോ വിനോദസഞ്ചാരികളോ പോലുള്ള ഏതൊരു ബഹിരാകാശത്തേയ്ക്കു യാത്ര ചെയ്യുന്ന ആളുകളേയും ഈ പേരിൽ വിളിച്ചു വരുന്നുണ്ട്. 

1950ൽ തുടങ്ങി 2002 വരെ ഗവണ്മെന്റു സംവിധാനങ്ങളായ സൈന്യമോ ഗവണ്മെന്റിനു കീഴിലുള്ള ബഹിരാകാശസ്ഥാപനമോ ആയിരുന്നു ബഹിരാകാശസഞ്ചാരികളെ പരിശീലിപ്പിക്കുകയോ ആവശ്യമായ പണം മുടക്കുകയോ ചെയ്തിരുന്നത്. 2004ൽ താഴ്ന്ന ഭൂസമീപ ബഹിരാകാശത്തിൽ പറന്ന സ്വകാര്യ ബഹിരാകാശവാഹനമായ സ്പേസ്ഷിപ്പ് - 1 ഈ മേഖലയിൽ സ്വകാര്യവാണിജ്യ താല്പര്യമുണ്ടാക്കി. വാണിജ്യബഹിരാകാശസഞ്ചാരി എന്ന പദം തന്നെ ഉൽഭവിച്ചു.
Fédération Aéronautique Internationale (FAI) എന്ന സംഘടനയുടെ മാനദണ്ഡമനുസരിച്ച്,ഭൗമോപരിതലത്തിൽ നിന്ന് 100 കിലോമീറ്ററിൽ (62 മൈൽ) കൂടുതൽ ഉയരത്തിൽ സഞ്ചരിക്കുന്ന ആളാണ്` ബഹിരാകാശസഞ്ചാരി. എന്നാൽ അമേരിക്ക 50 മൈൽ (80 കി. മീ) സഞ്ചരിക്കുന്ന ഏതുതരം സഞ്ചാരികൾക്കും ആസ്ട്രോനോട്ട് വിങ്സ് എന്ന പുരസ്കാരം നൽകിവരുന്നു.
2013 ജൂൺ 8 വരെ, 36 രാജ്യങ്ങളിൽനിന്നായി 532 പേർ ഇതിനകം 100 കിലോമീറ്ററും(62 മൈൽ) അതിനപ്പുറവും എത്തിയിട്ടുണ്ട്. ഇതിൽ 529 പേർ താഴ്ന്ന ഭൂഭ്രമണപഥത്തിലോ അതിനും മുകളിലോ എത്തി. .ഇതിൽ 24 പേർ താഴ്ന്ന ഭൂഭ്രമണപഥവും കടന്ന് ചാന്ദ്രപഥത്തിലോ അതിനപ്പുറത്തോ ചന്ദ്രന്റെ ഉപരിതലത്തിലോ എത്തിയിട്ടുണ്ട്; ഈ 24 പേരിൽ 3 പേർ രണ്ടു പ്രാവശ്യം ആ പരിധിക്കാപ്പുറത്തേയ്ക്കു സഞ്ചരിച്ചു. 
ബഹിരാകാശസഞ്ചാരികൾ 41790ൽക്കൂടുതൽ മനുഷ്യദിനങ്ങൾ (114.5 മനുഷ്യവർഷങ്ങൾ) ബഹിരാകാശത്തു ചെലവഴിച്ചുകഴിഞ്ഞു. 100 മനുഷ്യദിനബഹിരാകാശനടത്തവും ഇതിൽ ഉൾപ്പെടുന്നു. സെർജി. കെ. ക്രിക്കലേവ് ആണു ബഹിരാകാശത്തു ഏറ്റവും കൂടുതൽ കാലം ബഹിരാകാശത്തു ചെലവഴിച്ച മനുഷ്യൻ. അദ്ദേഹം 803 ദിനങ്ങളും, 9 മണിക്കൂറും 39 മിനുട്ടും, (2.2 വർഷങ്ങൾ) താമസിച്ചു. പെഗ്ഗി. എ. വിൽസൺ ആണു എറ്റവും അധികം കാലം ബഹിരാകാശത്തു താമസിച്ച വനിത. അവർ 377 ദിവസങ്ങൾ അവിടെ ചെലവഴിച്ചു. 

ഇംഗ്ലീഷ് സംസാരിക്കുന്ന രാജ്യങ്ങളിൽ ഔദ്യൊഗികമായി ഒരു ബഹിരാകാശസഞ്ചാരിയെ ആസ്ട്രോനോട്ട് എന്നു വിളിക്കുന്നു. ഗ്രീക്കു വാക്കുകളായ "ആസ്ട്രോൺ' (ἄστρον - നക്ഷത്രം), നോട്ടസ് (ναύτης - നാവികൻ) എന്നിവയിൽ നിന്നാണ് ആസ്ട്രോനോട്ട് എന്ന പദം ഉണ്ടായത്. 1930ൽ നീൽ. ആർ. ജോൺസ് അദ്ദേഹത്തിന്റെ ചെറുകഥയിൽ ("The Death's Head Meteor") ഈ പദം ആധുനിക കാലത്ത് ഈ അർഥത്തിൽ ഉപയോഗിച്ചു. പക്ഷേ മറ്റു ചില പുസ്തകങ്ങളിലും ഈ പദം വേറെ അർഥത്തിൽ ഉപയോഗിച്ചിരുന്നു. ഉദാഹരണത്തിനു, പെഴ്സി ഗ്രെഗ് 1880ൽ എഴുതിയ Across the Zodiac എന്ന പുസ്തകത്തിൽ ബഹിരാകാശവാഹനം എന്ന അർഥത്തിൽ ഈ പദം ഉപയോഗിച്ചിരിക്കുന്നു.
റഷ്യയിലെ ബഹിരാകാശസഞ്ചാരിയെ ഇംഗ്ലിഷിൽ കോസ്മോനട്ട് എന്നു വിളിച്ചുവരുന്നു. റഷ്യൻ ഭാഷയിലെ കൊസ്മൊനവ്ട്ട് kosmonavt എന്നതാണു ഇംഗ്ലീഷിൽ കോസ്മോനട്ട് ആയത്. (Russian: космонавт Russian pronunciation: [kəsmɐˈnaftʰ]). പോളിഷ് ഭാഷയിൽ ഇതു കൊസ്മൊനൗട്ട ആകുന്നു.
സോവിയറ്റ് വൈമാനികനായിരുന്ന യൂറി ഗഗാറിൻ ആയിരുന്നു ആദ്യ കോസ്മൊനട്ടും ലോകത്തെ ആദ്യ ബഹിരാകാശസഞ്ചാരിയും. വാലെന്റീന വ്ളാദിമിറൊവ്ന തെരഷ്ക്കോവ എന്ന റഷ്യൻ ഫാക്റ്ററിത്തൊഴിലാളിയായിരുന്നു ആദ്യം ബഹിരാകാശത്തെത്തിയ വനിതയും രണ്ടാമതു എത്തിയ സാധാരണ പൗരനും. <br>

"പ്രധാന ലേഖനം:" : ചൈനയുടെ ബഹിരാകാശപദ്ധതി<br>
"ഇതും കാണുക" : ചൈനയുടെ ബഹിരാകാശ സഞ്ചാരികളുടെ പട്ടിക<br>

2018ൽ നിശ്ചയിച്ചിരിക്കുന്ന ഇന്ത്യയുടെ ബഹിരാകാശദൗത്യത്തിൽ ബഹിരാകാശസഞ്ചാരികളെ വ്യോമനോട്ട് എന്നു വിളിക്കുന്നു. ബഹിരാകാശത്തിനു സസ്കൃതത്തിൽ വ്യോമം എന്നാണു പറയുക.

ആദ്യമായി ബഹിരാകാശത്തെത്തിയ മനുഷ്യൻ സോവിയറ്റ് റഷ്യയിലെ യൂറി ഗഗാറിൻ ആയിരുന്നു.1961 ഏപ്രിൽ 12 നായിരുന്നു വോസ്തോക്ക് - 1 എന്ന വാഹനത്തിൽ അദ്ദേഹം യാത്ര തിരിച്ചത്. 108 മിനുട്ട് ഗഗാറിൻ ഭൂമിയെ വലം വച്ചു. ബഹിരാകാശത്തിലെത്തിയ ആദ്യ വനിത സോവിയറ്റ് യൂണിയനിലെ വാലന്റീന തെരസ്കോവ . 1963 ജൂൺ 16 നു വോസ്തോക്ക് - 6 എന്ന വാഹനത്തിൽ ഭൂമിയെ മൂന്നു ദിവസത്തോളം വലം വച്ചു.
അലൻ ഷെപ്പാർഡ് ആയിരുന്നു ആദ്യം ബഹിരാകാശത്തെത്തിയ അമേരിക്കക്കാരൻ, അദ്ദേഹമാണ് രണ്ടാമത് ബഹിരാകാശത്തെത്തിയ മനുഷ്യൻ.15 മിനുട്ട് മാത്രമാണദ്ദേഹം ശൂന്യാകശത്തു ചെലവഴിച്ചത്. 1983 ജൂൺ 18നു സ്പേസ് ഷട്ടിൽ ആയ ചലഞ്ചരിന്റെ എസ്. റ്റി. എസ്. ദൗത്യത്തിൽ പങ്കെടുത്ത, സാലി റൈഡ് ആണ് ബഹിരാകശത്തെത്തിയ ആദ്യ അമേരിക്കൻ വനിത. 
1965 മാർച്ച് 18നു കോസ്മോനോട്ട് ആയ അലെക്സി ലിയോണോവ് ആണു ആദ്യമായി ബഹിരാകാശനടത്തം (space walk) നടത്തിയ ആദ്യ മനുഷ്യൻ. EVA( extra-vehicular activity) എന്നാണിത് അറിയപ്പെടുന്നത്. സോവിയറ്റ് യൂണിയന്റെ വോസ്ഖോദ് 2 ദൗത്യത്തിലാൺദ്ദേഹം ഈ നേട്ടം കൈവരിച്ചത്. 
ചന്ദ്രനെ ചുറ്റി സഞ്ചരിച്ച ആദ്യ ദൗത്യത്തിൽ പങ്കെടുത്ത വില്ല്യം ആൻഡേഴ്സ് ആണ് ഏഷ്യയിൽ ജനിച്ച ആദ്യ ബഹിരാകാശ സഞ്ചാരി. 
ചൈനയുടെ ആദ്യ ബഹിരാകാശസ്ഞ്ചാരി യാങ്ങ് ലിവൈ ആകുന്നു.ഷെൻഷൗ 5 ബഹിരാകാശവാഹനത്തിലാണദ്ദേഹം സഞ്ചരിച്ചത്.


</doc>
<doc id="276179" url="https://ml.wikipedia.org/wiki?curid=276179" title="കാസബ്ലങ്ക">
കാസബ്ലങ്ക

മൊറോക്കൊയിലെ ഏറ്റവും വലിയ നഗരമാണ് കാസബ്ലങ്ക ( , "" lit: "White house").


</doc>
<doc id="276185" url="https://ml.wikipedia.org/wiki?curid=276185" title="ഫെലിപ്പെ മാസ്സ">
ഫെലിപ്പെ മാസ്സ

ബ്രസീലുകാരനായ ഫോർമുല വൺ ഡ്രൈവറാണ് ഫെലിപ്പെ മാസ്സ (ജനനം: 1981 ഏപ്രിൽ 25). മാസ്സ തന്റെ ഫോർമുല വൺ ജീവിതസപര്യ തുടങ്ങിയത് സോബർ എന്ന ടീമിൽ നിന്നാണ്. അതിനു ശേഷം ഫെറാരിയിൽ ടെസ്റ്റ് ഡ്രൈവറായി തുടങ്ങയുണ്ടായി.


</doc>
<doc id="276320" url="https://ml.wikipedia.org/wiki?curid=276320" title="സൊല്യൂഷൻ അൺസാറ്റിസ്ഫാക്റ്ററി">
സൊല്യൂഷൻ അൺസാറ്റിസ്ഫാക്റ്ററി

1940-ൽ റോബർട്ട് എ. ഹൈൻലൈൻ രചിച്ച ഒരു ശാസ്ത്രഫിക്ഷൻ ചെറുകഥയാണ് "സൊല്യൂഷൻ അൺസാറ്റിസ്ഫാക്റ്ററി". രണ്ടാം ലോകമഹായുദ്ധം അവസാനിപ്പിക്കുവാനായി അമേരിക്ക ഒരു ആണവായുധം വികസിപ്പിക്കാൻ ശ്രമിക്കുന്നതും ഇതിന്റെ ഫലമായി ലോകം ഒരു ഡിസ്ടോപ്പിയയാകുന്നതുമാണ് കഥയുടെ ഉള്ളടക്കം.

ഈ കഥ ആദ്യം "അസ്റ്റൗണ്ടിംഗ് സയൻസ് ഫിക്ഷൻ" എന്ന മാഗസിനിലാണ് പ്രസിദ്ധീകരിക്കപ്പെട്ടത്. ചിത്രങ്ങൾ രചിച്ചത് ഫ്രാങ്ക് ക്രാമറായിരുന്നു. ലുഫ്ത്‌വാഫെ കോവന്ററിയിൽ നടത്തിയ ബോം‌ബിങ്ങ് ഈ കഥയിൽ പ്രസ്താവിക്കുന്നുണ്ട്. 1941 ജൂണിൽ ജർമനി സോവിയറ്റ് യൂണിയനെ ആക്രമിക്കുന്നതിനു മുൻപാണ് കൃതി രചിക്കപ്പെട്ടതെന്ന് കരുതാം. സോവിയറ്റ് യൂണിയൻ രണ്ടാം ലോകമഹായുദ്ധത്തിൽ പങ്കെടുത്തില്ല എന്ന പ്രസ്താവന ഈ കഥയിലുണ്ട്. 1966-ൽ പ്രസിദ്ധീകരിച്ച "ദ വേൾഡ്സ് ഓഫ് റോബർട്ട് എ. ഹൈൻലൈൻ", 1980-ൽ പ്രസിദ്ധീകരിച്ച "എക്സ്പാൻഡഡ് യൂണിവേഴ്സ്" എന്നീ സമാഹാരങ്ങളിൽ ഈ കൃതി പ്രത്യക്ഷപ്പെടുന്നുണ്ട്.

ജോൺ ഡിഫ്രൈസ് എന്നയാളാണ് കഥ പറയുന്നത്. ക്ലൈഡ് സി. മാനിഗ് എന്ന കോൺഗ്രസ് അംഗത്തിന്റെ പ്രചാരണ മാനേജറാണിദ്ദേഹം. മാനിംഗിന് നാസികൾ ആണവായുധമുണ്ടാക്കുന്നതിനു മുൻപായി ആണവായുധമുണ്ടാക്കുവാനുള്ള ഒരു രഹസ്യ പദ്ധ‌തിയുടെ ചുമതല ലഭിക്കുന്നു. 1944 വരെ പദ്ധതിയിൽ വലിയ പുരോഗതിയൊന്നുമുണ്ടാകുന്നില്ല. യുദ്ധം പുരോഗതിയൊന്നുമില്ലാതെ ബ്രിട്ടനും ജർമനിയും തമ്മിലുള്ള ബോംബാക്രമണങ്ങളിൽ കുടുങ്ങിക്കിടക്കുകയാണ്. അമേരിക്കൻ ഐക്യനാടുകളും സോവിയറ്റ് യൂണിയനും ("ദ യൂറേഷ്യൻ യൂണിയൻ" എന്നാണ് ഈ കഥയിൽ സോവിയറ്റ് യൂണിയന്റെ പേര്), ജപ്പാനും യുദ്ധത്തിൽ നിന്ന് വിട്ടുനിൽക്കുന്നു.

ഓട്ടോ ഹാനിന്റെ ലബോറട്ടറി അസിസ്റ്റന്റായിരുന്ന ഡോ. എസ്റ്റൽ ക്രാസ്റ്റ്, നാസി ജർമനിയുടെ "ജൂതവേട്ടയിൽ നിന്ന് രക്ഷപെടാൻ" അമേരിക്കയിലേയ്ക്ക് കുടിയേറിയിരുന്നു. ക്രാസ്റ്റ് വൈദ്യശാസ്ത്രാവശ്യങ്ങൾക്കുള്ള ആണവശക്തിയുടെ ഉപയോഗം സംബന്ധിച്ച് ഗവേഷണം നടത്തുകയാണ്. മാനിംഗ് ഈ വസ്തുവിന്റെ സൈനിക ഉപയോഗം മുൻകൂട്ടിക്കാണുന്നു. 1944 ഓടെ അമേരിക്കൻ ഐക്യനാടുകളുടേ കൈവശം ആണവവികിരണശേഷിയുള്ള ഒരു തരം "പൊടിയുടെ" 10,000 യൂണിറ്റുകളുണ്ട്.

ഈ രഹസ്യമറിയാവുന്ന എല്ലാവരെയും (തന്നെയുൾപ്പെടെ) കൊല്ലുന്നത് മാനിംഗ് കാര്യമായി പരിഗണിക്കുന്നു. പക്ഷേ മറ്റാരെങ്കിലും ഇത് കണ്ടെത്തിയേക്കാം എന്ന സംശയത്താൽ ഈ പദ്ധതി അദ്ദേഹം ഉപേക്ഷിക്കുന്നു. 1945-ൽ ഈ ആയുധം ജർമനിക്കെതിരേ ഉപയോഗിക്കുവാൻ മാനിംഗ് അമേരിക്കൻ പ്രസിഡന്റിനെ പ്രേരിപ്പിക്കുന്നു. അമേരിക്ക യുദ്ധത്തിൽ പങ്കെടുക്കുന്നില്ലാത്തതിനാൽ ഈ പൊടി അമേരിക്ക ബ്രിട്ടനാണ് നൽകുന്നത്. യുദ്ധശേഷം ബ്രിട്ടൻ അമേരിക്കയുടെ അധീശത്വം അംഗീകരിക്കുമെന്ന കരാറിന്റെ അടിസ്ഥാനത്തിലാണിത്.

ആദ്യം ഈ പൊടിയുടെ മാരകശേഷി സംബന്ധിച്ച് അമേരിക്ക ജർമനിക്ക് താക്കീത് ന‌ൽകുന്നു. പ്രസിഡന്റ് ഫ്യൂററുമായി സംസാരിക്കുന്നുവെങ്കിലും ജർമനി കീഴടങ്ങാൻ വിസമ്മതിക്കുന്നു. ഇതോടെ ബ്രിട്ടീഷ് വിമാനങ്ങൾ ഈ പൊടി ബെർലിനു മുകളിൽ വിതറുന്നു. നാസി ഭരണകൂടം തകരുകയും പുതിയ സർക്കാർ കീഴടങ്ങുകയും ചെയ്യുന്നു. ഡോ. ക്രാറ്റ് തന്റെ കണ്ടുപിടിത്തത്തിന്റെ മാരകശേഷി കണ്ട് ആത്മഹത്യ ചെയ്യുന്നു.

മാനിംഗ് ആണവ ആയുധമത്സരം, പരസ്പരം ഇല്ലായ്മ ചെയ്യാനുള്ള ശേഷി, രണ്ടാമത് ആക്രമിക്കാനുള്ള ശേഷി എന്നിവയെപ്പറ്റി അമേരിക്കൻ ഭരണകൂടത്തെ അറിയിക്കുന്നു. ഈ പ്രയോഗങ്ങൾ പിന്നീടേ നിലവിൽ വന്നിട്ടുള്ളൂവെങ്കിലും ഇവയെ സംബന്ധിച്ച വിശദാംശങ്ങൾ ഹൈൻലൈൻ തന്റെ കൃതിയിൽ ഉൾപ്പെടുത്തിയിട്ടുണ്ട്. അമേരിക്കയ്ക്കുള്ള താൽക്കാലികമായ ശക്തി ഉപയോഗപ്പെടുത്തുക എന്ന ഉപദേശമാണ് ഇദ്ദേഹം നേതാക്കൾക്ക് നൽകുന്നത്. അമേരിക്കൻ ഭരണഘടന റദ്ദ് ചെയ്യാൻ കോൺഗ്രസ്സിന്റെ സമ്മതം നേടാൻ ഇതിടയാക്കുന്നു. "പീസ് പ്രൊക്ലമേഷൻ" എന്ന പേരിൽ ബാക്കി ലോകം മുഴുവൻ അമേരിക്കയ്ക്ക് കീഴടങ്ങുക എന്ന ആവശ്യം അമേരിക്കൻ പ്രസിഡന്റ് മുന്നോട്ടുവയ്ക്കുന്നു. ദീർഘദൂരം പറക്കാൻ ശേഷിയുള്ള സൈനിക വിമാനങ്ങളും സിവിലിയൻ വിമാനങ്ങളും അമേരിക്കയ്ക്ക് അടിയറ വയ്ക്കുക എന്നതാണ് അമേരിക്കയുടെ ആദ്യ ആവശ്യം. ഇത്തരം വിമാനങ്ങ‌ളുപയോഗിച്ച് ഈ പൊടി വ്യാപിപ്പിക്കാൻ സാധിക്കും എന്നതാണ് ഇതിനു കാരണം.

സോവിയറ്റ് യൂണിയൻ (യൂറേഷ്യൻ യൂണിയൻ) ഈ സമയത്ത് ആണവശേഷിയുള്ള പൊടി കണ്ടുപിടിച്ചിട്ടുണ്ടായിരുന്നു. ഇവർ അമേരിക്കയ്ക്കെതിരേ ആക്രമണമഴിച്ചുവിടുന്നു. നാലുദിവസ യുദ്ധത്തിൽ അമേരിക്ക വിജയിക്കുന്നു.

ആണവ ധൂളികളുടെ ലോകമാസകലമുള്ള നിയന്ത്രണം പീസ് പെട്രോൾ എന്ന സംഘടനയ്ക്ക് നൽകപ്പെടുന്നു. മാനിംഗ് ഇതിന്റെ ആജീവനാന്ത മേധാവിയാകുന്നു. എല്ലാ രാജ്യങ്ങളിൽ നിന്നുമുള്ളതും എല്ലാ വർഗ്ഗങ്ങ‌ളിൽ പെട്ടതുമായ വ്യക്തികളെ ഈ സംഘടനയിൽ നിയമിക്കുന്നു. ഇവരുടെ ജോലി സ്വന്തം രാജ്യത്തിനു പുറത്തായിരിക്കും എന്ന് വ്യവസ്ഥ ചെയ്യപ്പെടുന്നു. പദ്ധതി പൂർണ്ണമായി നടപ്പാക്കാൻ സാധിക്കുന്നതിനു മുൻപ് 1951-ൽ പ്രസിഡന്റ് ഒരു വിമാനാപകടത്തിൽ മരിക്കുന്നു. അടുത്ത പ്രസിഡന്റ് മാനിംഗിന്റെ രാജി ആവശ്യപ്പെടുന്നു. പ്രസിഡന്റിനെ ആണവധൂളികൾ വഹിക്കുന്ന വിമാനങ്ങൾ അമേരിക്കയ്ക്കു മുകളിൽ പറത്തിക്കൊണ്ടാണ് മാനിംഗ് നേരിടുന്നത്. ലോകസമാധാനത്തിനുണ്ടാകുന്ന ഏതൊരു ഭീഷണിയും നേരിടുമെന്ന് മാനിംഗ് പറയുന്നു. മാനിംഗ് ലോകത്ത്ന്റെ തന്നെ സനികഭരണാധികാരിയായി ഇതോടെ മാറുന്നു. 

ഫിഷൻ ആയുധങ്ങളെപ്പറ്റി ഈ കൃതിയിൽ പരാമർശിക്കുന്നില്ലെങ്കിലും ആയുധപ്പന്തയത്തിന്റെ പല വശങ്ങളും ഈ കൃതി ശരിയായി പ്രവചിക്കുകയുണ്ടായി. മാൻഹാട്ടൻ പദ്ധതി ആരംഭിക്കുന്നതിന് ഒരു വർഷം മുൻപാണ് ഈ കൃതി പ്രസിദ്ധീകരിക്കപ്പെട്ടത്.

ആണവായുധങ്ങൾ സംബന്ധിച്ച് ഹൈൻലൈന്റെ ആകുലതകൾ "സൊല്യൂഷൻ അൺസാറ്റിസ്ഫാക്റ്ററി" എന്ന കൃതിയോടെ ആരംഭിക്കുന്നു. രണ്ടാം ലോകമഹായുദ്ധത്തിനുശേഷം ആണവപ്പന്തയം ഒരു പ്രധാന പ്രശ്നമാകുമെന്ന് ഹൈൻലൈൻ മുൻകൂട്ടിക്കണ്ടിരുന്നു. 1940-കളുടെ അവസാനസമയത്ത് ആണവയുദ്ധത്തെപ്പറ്റി "ദ ലാസ്റ്റ് ഡേയ്സ് ഓഫ് ദ യുണൈറ്റഡ് സ്റ്റേറ്റ്സ്", "ഹൗ റ്റു ബീ എ സർവൈവർ", "പൈ ഫ്രം ദ സ്കൈ" തുടങ്ങിയ കൃതികൾ രചിക്കുകയുണ്ടായി. "ബാക്ക് ഓഫ് ദ മൂൺ" എന്ന കൃതിയൊഴികെ ബാക്കിയുള്ളവ പ്രസാധകർ നിരസിക്കുകയാണുണ്ടായത്. 

1984-ൽ വെർണർ വുൻഗെ രചിച്ച "ദ പീസ് വാർ" എന്ന കൃതിയിൽ സൈനിക ശാസ്ത്രജ്ഞർ "ബോബ്ലർ" എന്ന ഒരു ഉപകരണം കണ്ടെത്തുകയും ഇതുപയോഗിച്ച് ലോക‌ത്തെ പിടിച്ചടക്കാൻ ശ്രമിക്കുകയും ചെയ്യുമ്പോൾ സമാധാനം നിലനിർത്താൻ ഇതുപോലൊരു സംവിധാനം സൃഷ്ടിക്കപ്പെടുന്നുണ്ട്. 



</doc>
<doc id="276324" url="https://ml.wikipedia.org/wiki?curid=276324" title="കോഴിക്കോട് നാരായണൻ നായർ">
കോഴിക്കോട് നാരായണൻ നായർ

നാരായണൻ നായർ അഥവാ കോഴിക്കോട് നാരായണൻ നായർ മലയാളസിനിമയിൽ കാരണവർ വേഷങ്ങളിൽ പ്രശസ്തനാണ്. നൂറിലധികം സിനിമകളീൽ അഭിനയിച്ചിട്ടുള്ള അദ്ദേഹം വില്ലൻ കഥാപാത്രമായാണ് സിനിമയിൽ കടന്നു വന്നത്. പിന്നീട് ഹാസ്യ നടനായും പ്രധാന കഥാപാത്രമായും മാറുകയായിരുന്നു. കോഴിക്കോട് ജില്ലയിൽ പന്തീരാങ്കാവിനടുത്തുള്ള കൊടൽ നടക്കാവ് എന്ന ഗ്രാമത്തിൽ ജനിച്ചു.നാടക വേദിയിലൂടെ ആണ് അദ്ദേഹം അഭിനയജീവിതം ആരംഭിക്കുന്നത്.1971ൽ ആഭിജാത്യം എന്ന സിനിമയിലൂടെ ചലച്ചിത്രരംഗത്തെത്തി. വാത്സല്യം, ഹിറ്റ്ലർ, എഴുപുന്ന തരകൻ‌ തുടങ്ങിയ ചിത്രങ്ങളിലെ വേഷങ്ങൾ ഓർക്കപ്പെടുന്നു.






</doc>
<doc id="276328" url="https://ml.wikipedia.org/wiki?curid=276328" title="ക്രിസ്റ്റീൻ ഡി പിസ്സാൻ">
ക്രിസ്റ്റീൻ ഡി പിസ്സാൻ

മധ്യകാലത്തെ ‌(1364–1430 ഒരു ഇറ്റാലിയൻ-ഫ്രെഞ്ച് എഴുത്തുകാരിയായിരുന്നു ക്രിസ്റ്റീൻ ഡി പിസ്സാൻ. പല ഫ്രെഞ്ച് പ്രഭുക്കന്മാരുടേയും ഫ്രാൻസിലെ ചാൾസ് ആറാമൻ രാജാവിന്റേയും ആസ്ഥാന എഴുത്തുകാരിയായി അവർ ഏറെക്കാലം പ്രവർത്തിച്ചു. കവിതയും, ജീവചരിത്രങ്ങളും, സ്ത്രീകൾക്കുള്ള പ്രായോഗിക ഉപദേശങ്ങളും ഉൾപ്പെടെയുള്ള ഗദ്യകൃതികളും അവൾ എഴുതി. 1399 മുതൽ 1429 വരെയുള്ള നാല്പതുവർഷങ്ങൾക്കിടെ അവർ 41 കൃതികൾ എഴുതി. 1380-ൽ പതിനഞ്ചാമത്തെ വയസ്സിൽ വിവാഹിതയായ അവർ പത്തുവർഷം കഴിഞ്ഞു വിധവയായി. അമ്മയേയും കുടുംബാഗങ്ങളേയും പോറ്റാൻ വേണ്ട വരുമാനം സ്വയം കണ്ടെത്തേണ്ടിവന്നതായിരുന്നു എഴുത്തിനുള്ള അവരുടെ പ്രചോദനങ്ങളിൽ പ്രധാനം. ജീവിതത്തിൽ അധികം ഭാഗം അവർ പാരീസിലാണു ചെലവഴിച്ചത്. പോയിസിയിലെ സാന്യാസാശ്രമത്തിലായിരുന്നു അവസാനകാലജീവിതം. മിഡിൽ ഫ്രെഞ്ച് ആയിരുന്നു എഴുത്തുഭാഷ.


</doc>
<doc id="276332" url="https://ml.wikipedia.org/wiki?curid=276332" title="പിയറെ സൈമൺ ലാപ്ലേസ്">
പിയറെ സൈമൺ ലാപ്ലേസ്

പിയറെ സൈമൺ ലാപ്ലേസ്(ഇംഗ്ലീഷ് : Pierre-Simon Laplace) ഒരു വിഖ്യാത ഗണിതശാസ്ത്രജ്ഞനും ജ്യോതിശ്ശാസ്‌ത്രജ്ഞനും ആയിരുന്നു.ഫ്രാൻസിലെ ന്യൂട്ടൻ എന്ന അപരാഭിധാനത്തിൽ അറിയപ്പെടുന്ന ലാപ്ലേസ് തന്റെ ഗവേഷണഫലങ്ങളും മറ്റും സെലസ്റ്റിയൽ മെക്കാനിക്സ് എന്ന ഗ്രന്ഥത്തിൽ വിശദമായി പ്രതിപാദിച്ചിരിക്കുന്നു.ഗണിതസംബന്ധിയായ ജോതിശ്ശാസ്ത്രത്തിലും സംഭവ്യതാശാസ്ത്രത്തിലും അദ്ദേഹം ജീവിതകാലം മുഴുവൻ ഗവേഷണം നടത്തിയിട്ടുണ്ടെങ്കിലും ലാപ്ലേസ് അനശ്വരനായത് അദ്ദേഹം രൂപകൽപ്പന ചെയ്ത ലാപ്ലേസ് പരിവർത്തനം,ലാപ്ലേസ് സമവാക്യം എന്നിവകളിലൂടെയാണ്. എക്കാലത്തെയും മികച്ച ഒരു ശാസ്ത്രജ്ഞൻ ആയി ലാപ്ലേസിനെ ലോകം കണക്കാക്കുന്നു.

ഫ്രാൻസിലെ നോർമൻഡിയിൽ 1749 മാർച്ച് 23ന് പിയറെ ലാപ്ലേസിന്റെയും മേരി ആനിന്റെയും മകനായി പിയറെ സൈമൺ ലാപ്ലേസ് ജനിച്ചു. ഒരു കർഷകകുടുംബമായിരുന്നു അദ്ദേഹത്തിന്റേത്. ഏഴ് മുതൽ പതിനാറ് വയസ്സ് വരെ ലാപ്ലേസ് ബ്യൂമോണ്ടിലെ പ്രയറി വിദ്യാലയത്തിൽ വിദ്യ അഭ്യസിച്ചു. പതിനാറാം വയസ്സിൽ അദ്ദേഹം കെൻ സർവകലാശാലയിൽ ചേർന്നു. പിയറെ ലാപ്ലേസിന്റെ ആഗ്രഹം തന്റെ മകനെ ഒരു വൈദികൻ ആക്കാനയിരുന്നു.എന്നാൽ കെൻ സർവകലാശാലയിൽ വച്ച് ലാപ്ലേസ് തന്റെ അഭിരുചി ഗണിതശാസ്ത്രത്തിലാണെന്നു തിരിച്ചറിഞ്ഞു. ലാപ്ലേസിനെ ഈ കാര്യത്തിൽ സ്വാധീനിച്ചത് കെൻ സർവകലാശാലയിലെ ഗണിതാധ്യാപകരായിരുന്ന ഗാബിൾഡ്,ലെ കാനു എന്നിവർ ആയിരുന്നു. പത്തൊൻപതാം വയസ്സിൽ അവിടം വിട്ട ലാപ്ലേസ് പാരിസിൽ പ്രശസ്തഗണിതജ്ഞനായ ഡി ആലംബേറിനെ സമീപിച്ചു. ലാപ്ലേസിന്റെ കഴിവിൽ ഡി ആലംബേർ സംതൃപ്തനാകുകയും ശേഷം ലാപ്ലേസ് അദ്ദേഹത്തിന്റെ കീഴിൽ പഠനം ആരംഭിക്കുകയും ചെയ്തു. 1771ൽ ആണ് ലാപ്ലേസ് തന്റെ ആദ്യത്തെ പ്രബന്ധം പ്രസിദ്ധീകരിക്കുന്നത്. ലൂയി പതിനാറാമന്റെയും മേരി അന്റോയ്നെറ്റിന്റെയും വിശ്വസ്തസേവകനായിരുന്ന ലാപ്ലേസ് ഫ്രഞ്ച് വിപ്ലവകാലത്ത് ജനകീയസമനങ്ങളിലും പങ്കാളിയായി. മാറി വന്ന ഓരോ ഭരണാധികാരിയുടെയും കണ്ണിലുണ്ണിയായി മാറിയ ലാപ്ലേസ് നെപ്പോളിയന്റെ മന്ത്രിസഭയിൽ ഏതാനും ആഴ്ച അംഗമായിരുന്നു. 1827 മാർച്ച് 5ന് പാരിസിൻ വച്ച് അദ്ദേഹം അന്തരിച്ചു.

ലാപ്ലേസ് തന്റെ ജീവിതകാലത്തിന്റെ സിംഹഭാഗവും ഗണിതസംബന്ധിയായ ജോതിശ്ശാസ്ത്രത്തിലാണ് ചിലവഴിച്ചത്. സൗരയൂഥത്തിന്റെ സ്ഥിരതക്ക് സർ ഐസക് ന്യൂട്ടൻ നൽകിയ വ്യാഖ്യാനം ലാപ്ലേസ് തള്ളിക്കളഞ്ഞു. ഇത് കൂടാതെ മേഘപടലങ്ങളെ കുറിച്ച് അദ്ദേഹം സ്വതന്ത്രമായി ഒരു പരികല്പന ആവിഷ്കരിക്കുകയും തമോഗർത്തങ്ങൾ ഉണ്ടാകാം എന്ന് അവകാശപ്പെടുകയും ചെയ്തു. നിരീക്ഷണജോതിശ്ശാസ്ത്രത്തിലെ ഒരു സുപ്രധാനപ്രശ്നമായിരുന്നു വ്യാഴത്തിന്റെ സഞ്ചാരപഥം തുടർച്ചയായി ചെറുതാവുകയും അതോടൊപ്പം ശനിയുടേത് വലുതാവുകയും ചെയ്യുന്നുണ്ടെന്ന വസ്തുത. ഇതിനു തൃപ്തികരമായ വ്യാഖ്യാനം നൽകാൻ ന്യൂട്ടനു പോലും സാധിച്ചിരുന്നില്ല. എന്നാൽ ന്യൂട്ടന്റെ തന്നെ സാർവത്രിക ഗുരുത്വാകർഷണനിയമം ഉപയോഗപ്പെടുത്തി ലാപ്ലേസ് ഈ പ്രതിഭാസത്തിനു വ്യാഘ്യാനം നൽകി.

ഗണിതശാസ്ത്രത്തിൽ ലാപ്ലേസ് സമവാക്യം ഒരു ഭാഗിക രണ്ടാംകൃതി എലിപ്തിക ഡിഫറൻഷ്യൽ സമവാക്യം ആണ്. ഇതിന്റെ സാധാരണരൂപം താഴെ:
ഇവിടെ ∆ = ∇ ലാപ്ലേസ് ഓപ്പറേറ്റർ എന്നറിയപ്പെടുന്നു. വൈദ്യുതകാന്തികത, ജോതിശ്ശാസ്ത്രം എന്നീ മേഖലകളിൽ ലാപ്ലേസ് സമവാക്യം പ്രധാനമാണ്. സ്ഥിരാവസ്ഥയിലുള്ള താപവഹനസമവാക്യം ലാപ്ലേസിന്റെ പേരിലാണ് അറിയപ്പെടുന്നത്.
ഗണിതശാസ്ത്രത്തിലും ഭൗതികശാസ്ത്രത്തിലും വൻതോതിൽ ഉപയോഗിച്ചു വരുന്ന ഒന്നാണ് ലാപ്ലേസ് പരിവർത്തനം. ഇത് ഫ്യൂറിയർ പരിവർത്തനവുമായി ബന്ധപ്പെട്ടതാണ്. സമയമണ്ഡലത്തിൽ നിന്നും ആവൃത്തിമണ്ഡലത്തിലേക്കുള്ള പരിവർത്തനമാണ് ലാപ്ലേസ് പരിവർത്തനം.
പിയറെ സൈമൺ ലാപ്ലേസിന്റെ മറ്റൊരു മഹത്തായ സംഭാവനയാണ് സംഭവ്യതാസിദ്ധാന്തം. ഇന്ന് അത് ബേയ്സ് നിയമം എന്ന് അറിയപ്പെടുന്നു. സോപാധികമായ സംഭവ്യതയിലെ ഒരു പ്രധാനനിയമമാണ് ഇത്.


</doc>
<doc id="276338" url="https://ml.wikipedia.org/wiki?curid=276338" title="സിൽവിയ പാങ്ക്ഹേസ്റ്റ്">
സിൽവിയ പാങ്ക്ഹേസ്റ്റ്

ഇംഗ്ലണ്ടിൽ നിന്നുള്ള ഒരു പ്രമുഖ ഇടതുപക്ഷ രാഷ്ട്രീയപ്രവർത്തകയും ഫാസിസ്റ്റ് വിരുദ്ധ പ്രവർത്തനങ്ങളിൽ സജീവമായി ഇടപെട്ടിരുന്ന വ്യക്തിത്വവുമായിരുന്നു. സിൽവിയ പാങ്ക്ഹേസ്റ്റ് (ജീവിതകാലം: 5 മെയ് 1882 – 27 സെപ്റ്റംബർ 1960).

എസ്റ്റെൽ സിൽവിയ പാങ്ക്ഹേസ്റ്റ് (പിൽക്കാലത്ത് അവർ ആദ്യനാമം ഉപേക്ഷിച്ചു) മാഞ്ചസ്റ്ററിലെ ഓൾഡ് ട്രാഫോർഡിലെ ഡ്രെയിറ്റൺ ടെറസിൽ റിച്ചാർഡ് പാങ്ക്ഹേസ്റ്റിന്റേയും എമ്മലൈൻ പാങ്ക്ഹേസ്റ്റിന്റേയും മകളായി ജനിച്ചു. പിന്നീട് സ്വതന്ത്ര ലേബർ പാർട്ടിയുടെ സ്ഥാപക അംഗങ്ങളായിത്തീർന്ന സിൽവിയയുടെ മാതാപിതാക്കൾ സ്ത്രീകളുടെ അവകാശങ്ങളിൽ വളരെയധികം ശ്രദ്ധാലുക്കളുമായിരുന്നു. സിൽവിയയും സഹോദരിമാരായ ക്രിസ്റ്റബെൽ, അഡേല എന്നിവരും പെൺകുട്ടികൾക്കായുള്ള മാഞ്ചസ്റ്റർ ഹൈസ്‌കൂളിൽ ചേരുകയും മൂവരും മൂന്നുപേരും വോട്ടവകാശത്തിനുവേണ്ടി പൊരുതുന്നവരുമായിരുന്നു.

മാഞ്ചസ്റ്റർ സ്കൂൾ ഓഫ് ആർട്ടിൽ ആർട്ടിസ്റ്റായി പരിശീലനം നേടിയ സിൽവിയ പാങ്ക്ഹേസ്റ്റ് 1900 ൽ ലണ്ടനിലെ സൗത്ത് കെൻസിംഗ്ടണിലെ റോയൽ കോളേജ് ഓഫ് ആർട്ടിലേയ്ക്കു സ്കോളർഷിപ്പ് നേടി.


</doc>
<doc id="276342" url="https://ml.wikipedia.org/wiki?curid=276342" title="സാഡോ ദ്വീപ്">
സാഡോ ദ്വീപ്

ജപ്പാനിലെ നിഗാറ്റാ പെർഫക്ചറിൽ ഉൾപെടുന്ന ഒരു ചെറിയ ദ്വീപാണ് സാഡോ ദ്വീപ്.


</doc>
<doc id="276345" url="https://ml.wikipedia.org/wiki?curid=276345" title="ഹാരിയറ്റ് ടെയ്ലർ മിൽ">
ഹാരിയറ്റ് ടെയ്ലർ മിൽ

ഒരു ഇംഗ്ലീഷ് തത്ത്വചിന്തകയായിരുന്നു ഹാരിയറ്റ് ടെയ്ലർ മിൽ. എഴുത്തുകാരി എന്നതിനെക്കാൽ 19ആം നൂറ്റാണ്ടിലെ വലിയ രാഷ്ട്രീയ ചിന്തകരിൽ ഒരാളായ ജോൺ സ്റ്റുവർട്ട് മില്ലിൽ അവർക്കുണ്ടായിരുന്ന സ്വാധീനത്തിന്റെ പേരിലാണ് ഹാരിയറ്റ് ടെയ്ലർ മിൽ ഇന്ന് ഓർമിക്കപ്പെടുന്നത്.


</doc>
<doc id="276346" url="https://ml.wikipedia.org/wiki?curid=276346" title="റോബൻ ദ്വീപ്">
റോബൻ ദ്വീപ്

ദക്ഷിണാഫ്രിക്കയിലെ കേപ് ടൗണിൽ നിന്നും പതിനൊന്ന് കി.മീ. മാറി ടേബിൾ ഉൾക്കടലിൽ സ്ഥിതി ചെയ്യുന്ന ഒരു ദ്വീപാണ് റോബൻ ദ്വീപ് (). നോബെൽ സമ്മാന ജേതാവും ദക്ഷിണാഫ്രിക്കയുടെ മുൻപ്രസിഡന്റുമായ നെൽസൺ മണ്ടേലയെ വർണ്ണവിവേചനം അവസാനിക്കുന്നതിനു മുമ്പ് 27 വർഷം തടവിലിട്ടതിൽ 18 വർഷം പാർപ്പിച്ച സ്ഥലം എന്ന പേരിൽ ശ്രദ്ധേയമാണ് റോബൻ ദ്വീപ്. നെൽസൺ മണ്ടേല, കെഗൽമ മോട്ട്ലാന്തേ, ജേക്കബ് സുമ എന്നിവർ റോബൻ ഐലൻഡിലെ മുൻ തടവുകാർ ആയിരുന്ന ദക്ഷിണാഫ്രിക്കൻ രാഷ്ട്രപതിമാരായിരുന്നു.


</doc>
<doc id="276347" url="https://ml.wikipedia.org/wiki?curid=276347" title="അന്തിത്തിരി">
അന്തിത്തിരി

പൊൻകുന്നം വർക്കി രചിച്ച ഗ്രന്ഥമാണ് അന്തിത്തിരി. 1946ലാണ് ഇത് രചിച്ചത്. 1000 കോപ്പികളുമായാണ് പുസ്തകം പുറത്തിറക്കിയത്. ആലപ്പുഴ കോസ്റ്റൽ പ്രസ്സാണ് പുസ്തകം പ്രിന്റ് ചെയ്തത്.

"സന്ധ്യയുടെ പുറകിൽ പ്രഭാതം മറഞ്ഞുനിൽക്കുന്നുണ്ട്. പക്ഷേ ഇരുട്ടുകൊണ്ട് കണ്ണുകണ്ടുകൂടാതാകുന്നു. എന്റെ ഈ അന്തിത്തിരി വെളിച്ചത്തിനു വല്ലവർക്കും ഉപകരിക്കുമെങ്കിൽ." എന്ന പ്രസ്താവനയോടെയാണ് ഗ്രന്ഥം ആരംഭിക്കുന്നത്. 

റേഷൻ, റ്റ്യൂഷൻ, തൊഴിലാളി, നേതാജി, ആ കത്ത്, ക്വിറ്റിൻഡ്യ എന്നിങ്ങനെ 6 കഥകൾ ഇതിലുണ്ട്.


</doc>
<doc id="276350" url="https://ml.wikipedia.org/wiki?curid=276350" title="സ്വതന്ത്ര ഇന്ത്യയിലെ പ്രധാന സംഭവങ്ങളുടെ പട്ടിക">
സ്വതന്ത്ര ഇന്ത്യയിലെ പ്രധാന സംഭവങ്ങളുടെ പട്ടിക








പതിനഞ്ചാം പൊതുതെരഞ്ഞെടുപ്പ്



</doc>
<doc id="276355" url="https://ml.wikipedia.org/wiki?curid=276355" title="ബി. മുരളി">
ബി. മുരളി

മലയാള ചെറുകഥാകൃത്തും പത്രപ്രവർത്തകനുമാണ് ബി. മുരളി (3 ഏപ്രിൽ 1971).

കൊല്ലം ജില്ലയിൽ ബാലകൃഷ്ണന്റയും രമണിയുടെയും മകനാണ്. ഫാത്തിമാ മാതാ നാഷണൽ കോളേജിൽ നിന്നു ബിരുദം നേടി. മലയാള മനോരമയിൽ പത്ര പ്രവർത്തകനാണ്.





</doc>
<doc id="276359" url="https://ml.wikipedia.org/wiki?curid=276359" title="കാർത്തിക തിരുനാൾ ലക്ഷ്മിഭായി">
കാർത്തിക തിരുനാൾ ലക്ഷ്മിഭായി

മഹാറാണി കാർത്തിക തിരുനാൾ ലക്ഷ്മിഭായി തിരുവിതാംകൂർ ഭരിച്ച അവസാനത്തെ മഹാരാജാവായിരുന്ന ശ്രീ ചിത്തിര തിരുനാൾ ബാലരാമവർമ്മയുടെയും ഉത്രാടം തിരുനാൾ മാർത്താണ്ഡവർമ്മയുടെയും ഏക സഹോദരി ആയിരിന്നു. സ്വാതന്ത്രത്തിനും മുന്നും പിന്നുമുള്ള ഒട്ടേറെ ചരിത്ര മൂഹുത്തങ്ങൾക്ക്‌ സാക്ഷ്യം വഹിച്ചിട്ടുള്ള കാർത്തിക തിരുനാൾ ഒരു ബഹുഭാഷ പണ്ഡിത കൂടി ആയിരുന്നു. അമ്മ മഹാറാണി സേതു പാർവ്വതിഭായിയുടെയും കിളിമാനൂർ കോവിലകത്തെ പൂരം നാൾ രവിവർമ്മ തമ്പുരാന്റെയും ഏക മകളായി ജനിച്ച കാർത്തിക തിരുനാൾ, വിവാഹം കഴിച്ചത് കേരളത്തിൽെറ "സ്‌പോർട്‌സ് ശില്പി" എന്ന് അറിയപ്പെടുന്ന ലെഫ്റെനെന്റ്റ് കേണൽ ഗോദവർമ്മ രാജയെയാണ്. 

കിളിമാനൂർ കോവിലകത്തെ മൂത്ത തമ്പുരാനും സംസ്കൃത പണ്ഡിതനുമായിരുന്ന പൂരം നാൾ രവിവർമ്മ കൊച്ചു കോയി തമ്പുരാന്റെയും തിരുവിതാംകൂറിന്റെ അമ്മ മഹാറാണി മൂലം തിരുനാൾ സേതു പാർവ്വതി ബായിയുടെയും ഏക മകളായി 1916ന്‌ സെപ്‌റ്റംബർ 17നാണ്‌ ലക്ഷമിഭായി തമ്പുരാട്ടിയുടെ ജനനം. ചെറുപ്പം മുതല്ക്കേ കാർത്തിക തിരുനാളിന് സംഗീതത്തിൽ അതിയായ താല്പര്യം ഉണ്ടായിരുന്നു. ഇത് തിരിച്ചറിഞ്ഞ ചിത്തിര തിരുനാൾ മഹാരാജാവ് പ്രശസ്ത കർണാടക സംഗീതജ്ഞനായിരുന്ന ഹരികേശനെല്ലൂർ മുത്തയ്യ ഭാഗവതരെ കാർത്തിക തിരുനാളിന്റെ സംഗീത അധ്യാപകനായി നിയമിച്ചു. കാർത്തിക തിരുനാൾ വളരെ നല്ല ഒരു നർത്തകി കൂടി ആയിരുന്നു. പക്ഷേ രാജകുമാരി ആയിരുന്നതിനാൽ ഒരിക്കലും പൊതുവേദിയിൽ പടാനോ നൃത്തം ചെയ്യാനോ അനുമതി ഇല്ലായിരിന്നു. പ്രത്യേകം തിരെഞ്ഞെടുത്ത ട്യുടര്മാരുടെ കീഴിൽ ആയിരുന്നു കാർത്തിക തിരുനാളിന്റെ വിദ്യാഭ്യാസം. മലയാളം, സംസ്കൃതം, ഇംഗ്ലീഷ്, ഫ്രഞ്ച് തുടങ്ങിയ ഭാഷകളിൽ പാണ്ഡിത്യം നേടി. കടൽ കടക്കുന്നതിനെതിരെ നിലനിന്നിരുന്ന അന്ധവിശ്വാസത്തെ ചോദ്യം ചെയ്തു 1933 ൽ പതിനാറുകാരിയായ കാർത്തിക തിരുനാൾ "അമ്മ മഹാറാണിയോടൊപ്പം" വിദേശ യാത്ര നടത്തി. കൂടാതെ 1935-ലെ "ആൾ ഇന്ത്യൻ വിമൻസ് കോൺഫറൻസിൽ " പന്ഗെടുക്കുകയും ചെയ്തു.

16 വയസ്സ് തികഞ്ഞപ്പോൾ വിവാഹംത്തെ പറ്റി രാജ കുടുംബം ചിന്തിച്ചു തുടങ്ങി. സാധാരണയായി കോയിത്തമ്പുരാന്മാരെയാണ് തിരുവിതാംകൂർ റാണിമാർക്കും രാജകുമാരിമാർക്കും ആലോചിച്ചിരുന്നത്..

കാർത്തിക തിരുനാളിന് 16 വയസ്സ് തികഞ്ഞപ്പോൾ തന്നെ കോട്ടയം ജില്ലയിലെ പൂഞ്ഞാർ കൊയിക്കൽ കാഞ്ഞിരമറ്റം കൊട്ടാരത്തിൽ ജനിച്ച, കേരളത്തിൽെറ 'സ്‌പോർട്‌സ് ശില്പി' എന്ന് പിൽക്കാലത്ത് അറിയപ്പെട്ട "ലെഫ്റെനെന്റ്റ് കേണൽ" ഗോദവർമ്മ രാജയുമായിട്ടുള്ള വിവാഹം നിശ്ചയിച്ചു. ഇവരുടെ വിവാഹം 24 ജനുവരി 1934 ൽ ആയിരുന്നു. മദ്രാസിൽ മെഡിസിനു പഠിക്കുമ്പോൾ ആയിരുന്നു തിരുവിതാംകൂർ രാജകുടുംബത്തിൽ നിന്നും അദ്ദേഹത്തിനു വിവാഹാലോചന ലഭിച്ചത്. വിവാഹത്തിന് സമ്മതം നൽകിയ ലെഫ്. കേണൽ. രാജ അപ്പോൾ തന്നെ പഠനം ഉപേക്ഷിച്ചു. 1933 ൽ തന്നെ "പള്ളികെട്ടിന്റെ" (തിരുവിതാംകൂർ രാജകുമാരിമാരുടെ വിവാഹം) ഒരുക്കങ്ങൾ തുടങ്ങി. കോട്ടയ്ക്കകത്ത് "സുന്ദരവിലാസം കൊട്ടാരം" മുതൽ പടിഞ്ഞാറേക്കോട്ട വരെ വിസ്തൃതമായ സ്ഥലങ്ങളിലെല്ലാം വിവാഹത്തോടനുബന്ധിച്ച് പന്തലും മറ്റ് വേദികളും ഉയർന്നിരുന്നു. ബ്രിട്ടീഷ് ഉദ്യോഗസ്ഥന്മാരും കേരളത്തിലേയും തെക്കേ ഇന്ത്യയിലേയും രാജകുടുംബാംഗങ്ങളും "പള്ളിക്കെട്ടിൽ" പങ്കെടുക്കാൻ എത്തിയിരുന്നു. വിവാഹത്തിനോട് അനുബന്ധിച്ചുള്ള ആഘോഷങ്ങൽ ഒരാഴ്ചയോളം നീണ്ടു നിന്നു. വിവാഹശേഷം ലെഫ്. കേണൽ. രാജ കാർത്തിക തിരുനാളിനോപ്പം തിരുവനന്തപുരത്ത് താമസമാക്കി. 17 കാരിയായ കാർത്തിക തിരുനാളും 26 കാരനായ ഗോദവർമ്മ രാജയും വിവാഹ ശേഷം കുറച്ചു കാലം മധുവിധു ആഘോഷിക്കാൻ കോവളത്തായിരുന്നു താമസം. ഈ സമയത്താണ് കോവളത്തിന്റെ പ്രകൃതി ഭംഗി മനസ്സിലാക്കിയ ഗോദവർമ്മ രാജ, അവിടം ഒരു വിനോദസഞ്ചാര മേഖലയാക്കി വികസിപ്പിക്കാൻ തീരുമാനിച്ചത്. കാർത്തിക തിരുനാളുമായുള്ള വിവാഹ ശേഷം ഗോദവർമ്മ രാജ തിരുവിതാംകൂർ സ്റ്റേറ്റ് ഫോർസ് ൽ "ലെഫ്റെനെന്റ്റ് കേണൽ" ആയി സേവനം അനുഷ്ടിച്ചു.ഈ കേണൽ ജി.വി. രാജയാണ് പിന്നീട് ‘’’കേരളത്തിലെ കായികവിനോദത്തിൻടേയും ടൂറിസത്തിൻടേയും രാജാവ്’’’ ആയി അറിയപ്പെട്ടത്. 

അവിട്ടം തിരുനാൾ രാമവaർമ്മ (1944ലിൽ, ആറാമത്തെ വയസ്സിൽ, ഹൃദയസംബന്ധമായ രോഗത്തെ തുടർന്ന് മരിച്ചു), പൂയം തിരുനാൾ ഗൌരി പാർവതി ഭായി, കേരളത്തിലെ പ്രസിദ്ധ ഇംഗ്ലീഷ് സാഹിത്യകാരി അശ്വതിതിരുനാൾ ഗൗരി ലക്ഷ്മിഭായി, മൂലം തിരുനാൾ രാമവർമ്മ രണ്ടാമൻ എന്നിവർ കാർത്തിക തിരുനാൾ കേണൽ ഗൊദവർമ്മ രാജാ ദമ്പതികളുടെ മക്കളാണ്.ചെറുപ്പത്തിലെ മരിച്ച അനന്തരവന്റെ ഓർമ്മക്കായി ചിത്തിര തിരുനാൾ ബാലരാമ വർമ്മ മഹാരാജാവ് പണിയിച്ചതാണ്, തിരുവനന്തപുരത്തെ ‘’’എസ്എടി ആശുപത്രി’’’.

 ശ്രീ പദ്മനാഭാസേവിനി വഞ്ചിധർമ്മവർദ്ധിനി രാജ രാജേശ്വരി മഹാറാണി കാർത്തിക തിരുനാൾ ലക്ഷ്മിഭായി, ആറ്റിങ്ങൽ മൂത്തതമ്പുരാൻ

ആറ്റിങ്ങൽ റാണി


</doc>
<doc id="276360" url="https://ml.wikipedia.org/wiki?curid=276360" title="ജസീറ വി. മാടായി">
ജസീറ വി. മാടായി

കണ്ണൂർ മാടായി നീരൊഴുക്കുംചാൽ സ്വദേശിനിയായ വി. ജസീറ 2012 ലാണ് വീടിനു സമീപത്തെ കടൽ തീരത്തുനിന്നുമുളള അനധികൃത മണൽ ഖനനത്തിനെതിരെ സമരം ആരംഭിച്ചത്. ജസീറ വി. മാടായി എന്ന പേരിലാണ് സോഷ്യൽ മീഡിയയിലും മറ്റും ജസീറ ഇടപെടുന്നത്. വീട്ടുകാരുടെയോ പ്രദേശവാസികളുടെയോ പിന്തുണയില്ലാതെ ഒറ്റയാൾ സമരമായിരുന്നു ജസീറയുടേത്. അനധികൃത മണൽ ഖനനത്തിനെതിരെ പോലീസിൽ പരാതിപ്പെട്ടിട്ടും ഫലം ഉണ്ടാക്കാത്തതിനാലാണ് മക്കളോടൊപ്പം ജസീറ സമരം ആരംഭിച്ചത്. 



മണൽ മാഫിയക്കെതിരെ പോലീസ്‌ നടപടിയെടുക്കുന്നില്ലെന്ന്‌ ആരോപിച്ച്‌ 2014 മാർച്ച് 24 ന് ജസീറ തളിപ്പറമ്പ്‌ സി.ഐ. ഓഫീസിന്‌ മുന്നിൽ സമരം ആരംഭിച്ചു. 



മണൽ മാഫിയയ്ക്കെതിരെ മാസങ്ങളോളം ഡൽഹിയിൽ സമരം ചെയ്ത ജസീറയ്ക്ക് അഞ്ച് ലക്ഷം രൂപ സമ്മാനം വി.ഗാർഡ് ഉടമ കൊച്ചൗസേപ്പ് ചിറ്റിലപ്പിള്ളി പ്രഖ്യാപിച്ചിച്ചു. എൽ.ഡി.എഫിന്റെ ക്ലിഫ് ഹൗസ് ഉപരോധത്തെ തുടർന്നുളവായ മാർഗ്ഗതടസത്തിൽ ശക്തമായി പ്രതിഷേധിച്ച സന്ധ്യ എന്ന വീട്ടമ്മയ്ക്കും ചിറ്റിലപ്പിള്ളി ഇതേ പോലൊരു സമ്മാനം പ്രഖ്യാപിച്ചിരുന്നു. എന്നാൽ സന്ധ്യയ്ക്കൊപ്പം ഒരേ വേദിയിൽ വെച്ച് സമ്മാനം സ്വീകരിക്കില്ല എന്ന ജസീറയുടെ നിലപാടിനെ തുടർന്ന് ചിറ്റിലപ്പിള്ളി സമ്മാനം പിൻവലിക്കുകയും ആ തുക അവരുടെ മക്കളുടെ പേരിൽ ബാങ്കിലിടുമെന്ന് പ്രഖ്യാപിക്കുകയുമുണ്ടായി. എന്നാൽ മക്കൾക്കല്ല തന്റെ കൈയിലാണ് പണം നൽകേണ്ടതെന്നും അതിന് സാദ്ധ്യമല്ലെങ്കിൽ സമ്മാനം പിൻവലിക്കുന്നതായി മാധ്യമങ്ങൾക്ക് മുമ്പാകെ ചിറ്റിലപ്പിള്ളി പരസ്യമായി പ്രഖ്യാപിക്കണമെന്നുമാവശ്യപ്പെട്ടായിരുന്നു ജസീറയുടെ സമരം. ഇതേത്തുടർന്ന് ജസീറയ്ക്ക് പണം നൽകില്ലെന്നും ആ തുക സാമൂഹ്യ സുരക്ഷാ വകുപ്പിന്റെ താലോലം പദ്ധതിക്ക് നൽകുമെന്നും ചിറ്റിലപ്പള്ളി പ്രഖ്യാപിച്ചു. തുടർന്ന് 2014 ഫെബ്രുവരി 06-ന് ജസീറ തന്റെ സമരം അവസാനിപ്പിച്ചു. 

ചിറ്റിലപ്പിള്ളിയുടെ വീടിന് മുൻപിൽ നടത്തിയ സമരം വ്യക്തിഹത്യക്കെതിരെയായിരുന്നുവെന്ന് മനോരമയിലെ വാർത്തയിൽ ഉൾപ്പെടുത്തിയില്ല എന്ന് ആരോപിച്ചാണ് 06 ഫെബ്രുവരി 2014 ന് സന്ധ്യയ്ക്ക് കൊച്ചി പനമ്പിള്ളി നഗറിൽ മനോരമ ഓഫിസിനു മുൻപിൽ കുത്തിയിരിപ്പ് സമരം നടത്തിയത്. സമരംവസാനിപ്പിച്ച് ജസീറ പുലർചെ്ച നാലു മണിക്ക് അപ്രത്യക്ഷയായി. 

കുട്ടികളുടെ സുരക്ഷയോ പഠിപ്പോ നോക്കാതെയാണ് കുട്ടികളേയും കൊണ്ട് തെരുവിലിറങ്ങി സമരം ചെയ്യുന്നതെന്ന് സമൂഹത്തിന്റെ വിവിധ കോണുകളിൽ നിന്ന് ആരോപണം ഉയരുന്നുണ്ട്.


</doc>
<doc id="276367" url="https://ml.wikipedia.org/wiki?curid=276367" title="അബിഗേയ്‌ൽ ആഡംസ്">
അബിഗേയ്‌ൽ ആഡംസ്

അമേരിക്കയുടെ രണ്ടാമത്തെ പ്രസിഡന്റ് ജോൺ ആഡംസിന്റെ പത്നിയും ആറാമത്തെ പ്രസിഡണ്ട് ജോൺ ക്വിൻസി ആഡംസിന്റെ അമ്മയുമായിരുന്നു അബിഗേയ്‌ൽ ആഡംസ്.


</doc>
<doc id="276368" url="https://ml.wikipedia.org/wiki?curid=276368" title="പതിമൂന്നാം കേരളനിയമസഭ">
പതിമൂന്നാം കേരളനിയമസഭ

കേരള സംസ്ഥാനം ഔദ്യോഗികമായി രൂപം കൊണ്ടതിനു ശേഷം നടന്ന പതിമൂന്നാമത്തെ നിയമസഭാ പൊതു തിരഞ്ഞെടുപ്പിൽ (2011) തിരഞ്ഞെടുക്കപ്പെട്ട അംഗങ്ങളായിരുന്നു പതിമൂന്നാം കേരളനിയമസഭയെ പ്രതിനിധീകരിച്ചത്. 2011 മേയ് പതിനെട്ടിനാണ് ഉമ്മൻ ചാണ്ടിയുടെ നേതൃത്വത്തിൽ പതിമൂന്നാം കേരളനിയമസഭ ഔദ്യോഗികമായി നിലവിൽ വന്നത്. 

കുറിപ്പ്

കേരളത്തിലെ മന്ത്രിസഭകൾ കാണുക




</doc>
<doc id="276372" url="https://ml.wikipedia.org/wiki?curid=276372" title="സർ‌ക്കസ് (വിവക്ഷകൾ)">
സർ‌ക്കസ് (വിവക്ഷകൾ)



</doc>
<doc id="276373" url="https://ml.wikipedia.org/wiki?curid=276373" title="ദ സ്റ്റാർ ബീസ്റ്റ്">
ദ സ്റ്റാർ ബീസ്റ്റ്

റോബർട്ട് എ. ഹൈൻലൈൻ രചിച്ച് 1954-ൽ പ്രസിദ്ധീകരിച്ച ഒരു ശാസ്ത്ര ഫിക്ഷൻ നോവലാണ് ദ സ്റ്റാർ ബീസ്റ്റ്. തന്റെ കുടുംബത്തിൽ തലമുറകളായി ഉണ്ടായിരുന്നതും തന്റെ അച്ഛനിൽ നിന്ന് കൈമാറി ലഭിച്ചതുമായ അന്യഗ്രഹവാസിയായ വളർത്തുമൃഗം താൻ കരുതിയിരുന്നതിനപ്പുറം എന്തോ ഒന്നാണെന്ന് ഒരു ഹൈസ്കൂൾ വിദ്യാർത്ഥി കണ്ടെത്തുന്നതിനെപ്പറ്റിയാണ് കഥ. ഈ നോവൽ ആദ്യം "മാഗസിൻ ഓഫ് സയൻസ് ഫിക്ഷൻ" എന്ന മാസിയയുടെ 1954-ലെ മേയ്, ജൂൺ, ജൂലൈ ലക്കങ്ങളിലായി "സ്റ്റാർ ലമ്മോക്സ്" എന്ന പേരിൽ പ്രസിദ്ധീകരിച്ചിരുന്നു. 

ജോൺ തോമസ് സ്റ്റുവർട്ട് പതിനൊന്നാമൻ എന്ന സ്കൂൾ വിദ്യാർത്ഥിയുടെ പൂർവ്വികൻ ഒരു ബഹിരാകാശയാത്രയ്ക്കുശേഷം ലമ്മോക്സ് എന്ന ഒരു അന്യഗ്രഹജീവിയെ തിരികെ കൊണ്ടുവന്നിരുന്നു. ഒരു പട്ടിക്കുട്ടിയുടെ വലിപ്പമുണ്ടായിരുന്ന ഈ ജീവി വർഷങ്ങൾ കൊണ്ട് വലിയ വലിപ്പം വയ്ക്കുന്നു (പ്രത്യേകിച്ച് ഒരു പഴയ കാർ കഴിച്ചശേഷം). വീട്ടിൽ നിന്ന് ഒരിക്കൽ പുറത്തിറങ്ങുന്ന ലമ്മോക്സ് വലിയ നാശനഷ്ടങ്ങളുണ്ടാക്കുന്നതോടെ ശ്രദ്ധാകേന്ദ്രമാകുന്നു. ജോണിന്റെ അമ്മയ്ക്ക് ലമ്മോക്സിനെ ഉപേക്ഷിക്കണം എന്ന അഭിപ്രായമാണുള്ളത്. കോടതി ലമ്മോക്സിനെ കൊന്നു കളയുവാൻ വിധിക്കുന്നു.

ജോൺ ലമ്മോക്സിനെ രക്ഷിക്കുവാനായി ഒരു മൃഗശാലയ്ക്ക് വിൽക്കുവാൻ ശ്രമിക്കുന്നുവെങ്കിലും മനം മാറ്റമുണ്ടാകുന്നു. കോടതി ലമ്മോക്സിനെ വധിക്കുവാൻ ശ്രമിക്കുന്നുവെങ്കിലും സാധിക്കുന്നില്ല.

ഈ സമയത്ത് മനുഷ്യർക്ക് ഇതുവരെ പരിചയമില്ലാതിരുന്ന ഒരു വർഗ്ഗം ജീവികൾ തങ്ങളുടെ നഷ്ടപ്പെട്ടുപോയ കുട്ടിയെ അന്വേഷിച്ചെത്തുന്നു. മനുഷ്യരുമായി സൗഹൃദത്തിലുള്ള മറ്റൊരു അന്യഗ്രഹ വർഗ്ഗത്തിന്റെ നയതന്ത്രപ്രതിനിധി ഈ ജീവികൾക്ക് ഭൂമി നശിപ്പിച്ചുകളയാനുള്ള കഴിവുണ്ടെന്ന് അറിയിക്കുന്നു. ലമ്മോക്സിന്റെ വലിപ്പക്കൂടുതൽ കാരണം (അമിതമായി ആഹാരം കഴിച്ചതിനാലാണിത് സംഭവിച്ചത്) ഈ ജീവിവർഗ്ഗവും ലമ്മോക്സുമായുള്ള ബന്ധം പെട്ടെന്ന് മനുഷ്യർക്ക് മനസ്സിലാകുന്നില്ല. ലമ്മോക്സ് ഒരു ഹോബിയെന്ന നിലയിൽ പല തലമുറ ജോൺ തോമസുമാരെ "വളർത്തിക്കൊണ്ടിരിക്കുക"യായിരുന്നുവെന്ന് പിന്നീടാണ് മനസ്സിലാകുന്നത്. ഇത് തുടരാനാണ് തന്റെ ആഗ്രഹമെന്ന് ലമ്മോക്സ് വ്യക്തമാക്കുന്നു. ജോണും ബെറ്റിയും വിവാഹിതരായശേഷം ലമ്മോക്സിനൊപ്പം ഒരു നയതന്ത്ര പ്രതിനിധി സംഘത്തിന്റെ ഭാഗമായി അന്യഗ്രഹയാത്ര നടത്തുന്നു. 

ഹൈൻലൈൻ അമേരിക്കയിൽ വർഗ്ഗങ്ങളെ വേർതിരിച്ചുനിറുത്തിയിരുന്ന സാമൂഹിക വ്യവസ്ഥിതിയിലാണ് വളർന്നത്. ഈ ഗ്രന്ഥം വർഗ്ഗവ്യത്യാസത്തെ തള്ളിപ്പറയുന്നതിലും വെള്ളക്കാരല്ലാത്ത നായക കഥാപാത്രങ്ങളെ ഉൾപ്പെടുത്തുന്നതിലും സ്വന്തം കാലഘട്ടത്തിനു വളരെ മുന്നിൽ നിന്നിരുന്നു. അമേരിക്കയിലെ പൗരാവകാശങ്ങ‌ൾക്കായുള്ള സമര‌ങ്ങൾ ആരംഭിക്കുന്നതിനു മുൻപ് 1954-ലാണ് ഈ കൃതി പ്രസിദ്ധീകരിക്കപ്പെട്ടത്. വെള്ളക്കാരല്ലാത്ത കഥാപാത്രങ്ങൾ ഉണ്ടായി എന്നതുതന്നെ ശാസ്ത്ര ഫിക്ഷനിൽ ഒരു പുതുമയായിരുന്നു. ഈ കൃതിയിൽ ഫലത്തിൽ ഭൂമി ഭരിക്കുന്നത് ആഫ്രിക്കക്കാരനായ മിസ്റ്റർ കികു എന്ന വ്യക്തിയാണ്. ഇദ്ദേഹത്തിന്റെ നിറം "എബണി കറുപ്പ" ആണെന്ന് ഹൈൻലൈൻ വ്യക്തമായി പറയുന്നുണ്ട്.

പ്രസിദ്ധ സയൻസ് ഫിക്ഷൻ എഴുത്തുകാരനും വിമർശകനുമായ ഡാമൺ നൈറ്റ് ഇപ്രകാരം പറയുകയുണ്ടായി:

ഇത് നുങ്ങൾക്ക് ഭാവിയിലും അനിഷ്ടം തോന്നാനിടയില്ലാത്ത ഒരു നോവലാണ്. പത്തു വർഷം മുൻപുപോലും വളരെ വിജയകരമായിരുന്ന പല നോവലുകളും ഇപ്പോൾ വായിക്കുവാൻ സാധിക്കാത്തത്ര ബോറായി തോന്നിയേക്കാം. അവ പിന്നീടുപയോഗിക്കാൻ സാധിക്കാത്ത വിധത്തിൽ തട്ടിക്കൂട്ടിയവയായിരുന്നു. ഹൈൻലൈന്റെ കൃതികൾ അത്തരത്തിലുള്ളവയല്ല. ഈ ഗ്രന്ഥം ഞാൻ രണ്ടുതവണ വായിച്ചിട്ടുണ്ട് - ഒരിക്കൽ "ഫാന്റസി ആൻഡ് സയൻസ് ഫിക്ഷനിൽ" തുടർക്കഥയായും ഒരിക്കൽ അച്ചടിച്ച പുസ്തകമായും. ഇത് അടുത്തുതന്നെ സന്തോഷത്തിനായി വീണ്ടും വായിക്കാം എന്ന് ഞാൻ കരുതുന്നു. ഇതിൽ കൂടുതൽ ഈ പുസ്തകത്തെ എങ്ങനെ പ്രകീർത്തിക്കണമെന്ന് എനിക്കറിയില്ല.
ഗ്രോഫ് കോൺക്ലിൻ ഈ പുസ്തകം ഹൈൽലൈന്റെ ഏറ്റവും ആകർഷകമായ ഗ്രന്ഥങ്ങളിലൊന്നാണെന്ന് പ്രസ്താവിക്കുകയുണ്ടായി. പി. ഷൂളിയർ മില്ലർ 1954 ഏറ്റവും നല്ല പുസ്തകങ്ങളിലൊന്നായാണ് കണക്കാക്കിയത്.


</doc>
<doc id="276376" url="https://ml.wikipedia.org/wiki?curid=276376" title="സാഹാ ഹദീദ്">
സാഹാ ഹദീദ്

ഒരു ഇറാഖി-ബ്രിട്ടീഷ് ആർക്കിടെക്റ്റാണ് സാഹാ ഹദീദ് (ജനനം: 1950 ഒക്ടോബർ 31). ഒപ്പം വിയന്ന യൂണിവേഴ്സിറ്റി ഓഫ് അപ്ലൈഡ് ആർട്സിൽ പ്രൊഫസറാണ്.
1950 ഒക്ടോബർ 31ന് ഇറാഖിലെ ബാഗ്ദാദിൽ ജനിച്ചു. ബാഗ്ദാദിൽ തന്നെയാണ് വളർന്നതും. അമേരിക്കൻ യീണിവേഴ്സിറ്റിയിൽ നിന്നും ബിരുദം നേടി. നിരവധി രാജ്യങ്ങളിലെ പ്രസിദ്ധമായ കെട്ടിടങ്ങൾ നിർമ്മിച്ചിട്ടുണ്ട്.


</doc>
<doc id="276381" url="https://ml.wikipedia.org/wiki?curid=276381" title="ദ റോഡ്സ് മസ്റ്റ് റോൾ">
ദ റോഡ്സ് മസ്റ്റ് റോൾ

1940-ൽ റോബർട്ട് ഹൈൻലൈൻ രചിച്ച ചെറുകഥയാണ് "ദ റോഡ്സ് മസ്റ്റ് റോൾ". 1960-കളിൽ സയൻസ് ഫിക്ഷൻ റൈറ്റേഴ്സ് ഓഫ് അമേരിക്ക (എസ്.എഫ്.ഡബ്ല്യൂ.എ.) ഈ കൃതിക്ക് റിട്രോസ്പെക്റ്റീവ് നെബുല പുരസ്കാരം നൽകുകയുണ്ടായി. ഇത് 1970-ൽ "സയൻസ് ഫിക്ഷൻ ഹാൾ ഓഫ് ഫെയിം" എന്ന ആന്തോളജിയുടെ ഒന്നാം വോളിയത്തിൽ പ്രസിദ്ധീകരിക്കപ്പെടുകയും ചെയ്തു.

സമീപഭാവിയിൽ മനുഷ്യർക്ക് സഞ്ചരിക്കാവുന്ന മണിക്കൂറിൽ 100 മൈൽ വരെ വേഗത്തിൽ സ്വയം നീങ്ങുന്ന റോഡുകൾ ഹൈവേകൾക്കു പകരം നിലവിൽ വരുന്ന കാലത്താണ് ഈ കഥ നടക്കുന്നത്.

സാങ്കേതിക വിദ്യയുടെ മാറ്റം, സമൂഹത്തിന്റെ കെട്ടുറപ്പ് എന്നിവയാണ് ഹൈൻലൈന്റെ പ്രമേയങ്ങൾ. ഫങ്ഷണലിസം എന്ന സാങ്കൽപ്പിക സാമൂഹ്യപ്രസ്ഥാനമാണ് ഹൈൻലൈൻ ഇതിൽ വിശകലനം ചെയ്യുന്നത്. ഒരാൾ സമൂഹത്തിൽ ചെയ്യുന്ന ജോലിയുടെ പ്രാധാന്യത്തിനനുസരിച്ചാവണം അദ്ദേഹത്തിനു കിട്ടുന്ന പ്രതിഫലവും സമൂഹത്തിലെ സ്ഥാനവും നിർണ്ണയിക്കപ്പെടേണ്ടത് എന്ന ആശയം ഇദ്ദേഹം മുന്നോട്ടുവയ്ക്കുന്നു. 

ഡാമൺ നൈറ്റ്, "ദ പാസ്റ്റ് ത്രൂ റ്റുമോറോ, വോളിയം 1." എന്ന കൃതിയുടെ പരിചയപ്പെടുത്തലിൽ ചെലവു കുറഞ്ഞ സഞ്ചാരമാർഗ്ഗങ്ങൾ നിലവിൽ വരുമ്പോൾ പട്ടണങ്ങൾ അതിനനുസരിച്ച് പരന്നു വികസിക്കുമെന്നും (urban sprawl) പട്ടണങ്ങൾക്കിടയിൽ സ്യൂഡോപോഡുകൾ പോലെ വികാസം നടക്കുമെന്നും ഹൈൻലൈൻ പ്രവചിച്ചത് ചൂണ്ടിക്കാട്ടുന്നു. 

"ഡൈമെൻഷൻ എക്സ്" എന്ന റേഡിയോ പരിപാടിക്കായി 1950-ലും "എക്സ് മൈനസ് വൺ" എന്ന പരിപാടിക്കായി 1956-ലും ഈ കൃതി മാറ്റങ്ങളോടെ ഉപയോഗിച്ചിരുന്നു.




</doc>
<doc id="276389" url="https://ml.wikipedia.org/wiki?curid=276389" title="ലൈഫ്-ലൈൻ">
ലൈഫ്-ലൈൻ

അമേരിക്കൻ എഴുത്തുകാരനായ റോബർട്ട് എ. ഹൈൻലൈൻ 1939-ൽ പ്രസിദ്ധീകരിച്ച ചെറുകഥയാണ് "ലൈഫ്-ലൈൻ". ഹൈൻലൈന്റെ പ്രസിദ്ധീകരിക്കപ്പെട്ട ആദ്യ ചെറുകഥയാണിത്.

പ്രഫസ്സർ പിനെറോ എന്ന പ്രധാന കഥാപാത്രം ഒരു മനുഷ്യന്റെ ആയുസ്സ് പ്രവചിക്കാവുന്ന ഒരു യന്ത്രം കണ്ടുപിടിക്കുന്നു. ഒരു വ്യക്തിയുടെ വേൾഡ് ലൈനിൽ ഒരു സന്ദേശമയയ്ക്കുകയും ഇതിന്റെ പ്രതിധ്വനി അളക്കുകയും ചെയ്യുന്നതിലൂടെയാണ് ഈ യന്ത്രം പ്രവർത്തിക്കുന്നത്. ഈ കണ്ടുപിടിത്തം ലൈഫ് ഇൻഷുറൻസ് വ്യവസായത്തിനും ഇദ്ദേഹത്തിന്റെ ജീവിതത്തിനു തന്നെയും വലിയ പ്രത്യാഘാതങ്ങളാണുണ്ടാക്കുന്നത്.

"ടൈം ഇനഫ് ഫോർ ലവ്", "മെതുസലേഹ്സ് ചിൽഡ്രൺ" എന്നീ നോവലുകളിൽ പ്രഫസ്സർ പിനെറോയെപ്പറ്റി പരാമർശിക്കുന്നുണ്ട്. അമരനായ ലസാറസ് ലോങ് എന്ന കഥാപാത്രത്തിന്റെ ആയുസ്സ് പിനെറോ പരിശോധിച്ചുവെങ്കിലും യന്ത്രത്തിന് കേടുപറ്റി എന്ന ചിന്തയിൽ ഇദ്ദേഹത്തെ പണം വാങ്ങാതെ തിരികെ അയച്ചു എന്ന് പ്രസ്താവനയുണ്ട്.

"ത്രില്ലിംഗ് വണ്ടർ സ്റ്റോറീസ്" എന്ന മാഗസിൻ ഒരു ചെറുകഥാമത്സരത്തിന്റെ ജേതാവിന് 50 ഡോളർ സമ്മാനം പ്രഖ്യാപിച്ചതിനാലാണ് ഇദ്ദേഹം ഈ കഥ എഴുതാനാരംഭിച്ചത്. പക്ഷേ "അസ്റ്റൗണ്ടിംഗ്" എന്ന മാസികയ്ക്ക് 70 ഡോളറിന് ഇദ്ദേഹം ഈ കൃതി വിൽക്കുകയാണുണ്ടായത്. 1966-ലെ "ദ വേൾഡ്സ് ഓഫ് റോബർട്ട് എ. ഹൈൻലൈൻ" എന്ന സമാഹാരത്തിലും 1980-ലെ "എക്സ്പാൻഡഡ് യൂണിവേഴ്സ്" എന്ന സമാഹാരത്തിലും 1987-ലെ "ദ മാൻ ഹൂ സോൾഡ് ദ മൂൺ" എന്ന കൃതിയിലും ഈ കഥ പ്രത്യക്ഷപ്പെടുന്നുണ്ട്. 

"ലൈഫ്-ലൈനിലെ" ഒരു പാരഗ്രാഫ് ആധുനിക കാലത്തെ ബൗദ്ധിക സ്വത്തവകാശ നിയമങ്ങളുടെ വിമർശനത്തിനായി ഇടയ്ക്കിടെ ഉദ്ധരിക്കപ്പെടാറുണ്ട്:


</doc>
<doc id="276399" url="https://ml.wikipedia.org/wiki?curid=276399" title="നോട്ട">
നോട്ട

ഒരു തിരഞ്ഞെടുപ്പിൽ നാമനിർദ്ദേശം ചെയ്യപ്പെട്ട സ്ഥാനാർത്ഥികളിൽ ആരോടും താൽപര്യമില്ലാത്ത വോട്ടർമാർക്ക് അവരുടെ വിയോജിപ്പ് പ്രകടിപ്പിക്കാനായി വോട്ടിംഗ് യന്ത്രത്തിൽ ചേർത്തിട്ടുള്ള ബട്ടൺ ആണ് നോട്ട. None Of The Above എന്നതിന്റെ ചുരുക്കരൂപമാണ് NOTA. ഇന്ത്യ, ഗ്രീസ്, അമേരിക്ക, ഉക്രൈയിൻ, സ്പെയിൻ തുടങ്ങിയ 13 രാജ്യങ്ങളിൽ ഈ സംവിധാനം നിലവിലുണ്ട്.

ഇന്ത്യയിൽ 2014 ലോകസഭ തെരഞ്ഞെടുപ്പിലെ വോട്ടിങ് യന്ത്രത്തിലെ സുപ്രധാന പരിഷ്കാരം ആണ് നോട്ട ബട്ടൺ. വോട്ടിങ് മെഷീനിൽ "ഇവരിൽ ആരും അല്ല' എന്നായിരിക്കും നോട്ട ബട്ടണിൽ രേഖപ്പെടുത്തുക. സ്ഥാനാർഥികളുടെ പേരുകൾക്ക് ശേഷം അവസാനത്തെ ബട്ടണായിട്ടാണ് നോട്ട ബട്ടൺ ചേർത്തിരിക്കുന്നത്. ചിലപ്പോൾ നോട്ടയിൽ ലഭിച്ച വോട്ടുകൾക്ക് ഭൂരിപക്ഷം ലഭിച്ചേക്കാം. അങ്ങനെയുള്ള സന്ദർഭങ്ങളിൽ നേരത്തേ നിശ്ചയിച്ച ചില തീരുമാനങ്ങൾ നടപ്പിലാക്കപ്പെടും. ഓരോ രാജ്യങ്ങളിൽ ഇത് വ്യത്യസ്തമായിരിക്കും. ഇന്ത്യയിൽ ഇത് സാധുവായ വോട്ടായി കണക്കാക്കില്ല. നോട്ടയിൽ വോട്ട് ചെയ്തവരെ ഒഴിവാക്കിയാണ് ആകെ സാധുവായ വോട്ടിന്റെ കണക്കെടുക്കുക. ആകെ സാധുവായ വോട്ടിന്റെ ആറിലൊന്നു ലഭിക്കാത്ത സ്ഥാനാർഥികൾക്കു കെട്ടിവച്ച കാശ് നഷ്ടമാകും.

ഇന്ത്യയിൽ നടക്കുന്ന തിരഞ്ഞെടുപ്പുകളിൽ നോട്ട സംവിധാനം ഏർപ്പെടുത്തണമെന്ന് കേന്ദ്ര തിരഞ്ഞെടുപ്പു കമ്മീഷൻ 2009ൽ സുപ്രീം കോടതിയോട് ആവശ്യപ്പെടുകയുണ്ടായി, എന്നാൽ കേന്ദ്ര സർക്കാർ ഈ നിർദ്ദേശത്തെ എതിർക്കുകയായിരുന്നു. പ്യൂപ്പിൾസ് യൂണിയൻ ഫോർ സിവിൽ ലിബർട്ടീസ് എന്ന സർക്കാരേതിര സംഘടന കേന്ദ്ര തിരഞ്ഞെടുപ്പു കമ്മീഷന്റെ ഈ നിർദ്ദേശത്തെ പിന്താങ്ങിക്കൊണ്ട് സുപ്രീം കോടതിയിൽ ഒരു പൊതു താൽപര്യ ഹർജി സമർപ്പിച്ചിരുന്നു.

27 സെപ്തംബർ 2013 ന് ഇന്ത്യയിൽ നടക്കുന്ന തിരഞ്ഞെടുപ്പുകളിൽ നൺ ഓഫ് ദ എബൗ എന്ന സംവിധാനം കൂടി നടപ്പിലാക്കണമെന്ന് സുപ്രീം കോടതി കേന്ദ്ര തിരഞ്ഞെടുപ്പു കമ്മീഷനോട് ആവശ്യപ്പെട്ടു. തിരഞ്ഞെടുപ്പുകളിൽ ജനപങ്കാളിത്തം വർദ്ധിപ്പിക്കാൻ ഇതു സഹായകരമാവും എന്നൊരു നിരീക്ഷണം കൂടി സുപ്രീംകോടതി നടത്തിയിരുന്നു. നിലവിലുള്ള സംവിധാനത്തെ മാറ്റം വരുത്തുവാൻ ഇത് ഉതകുമെന്നും, നല്ല സ്ഥാനാർത്ഥികളെ മാത്രം തിരഞ്ഞെടുപ്പിൽ മത്സരിപ്പിക്കാൻ രാഷ്ട്രീയപാർട്ടികൾ നിർബന്ധിതരാവുമെന്നും സുപ്രീംകോടതി പ്രത്യേക വിധിന്യായത്തിലൂടെ അഭിപ്രായപ്പെട്ടു.


</doc>
<doc id="276401" url="https://ml.wikipedia.org/wiki?curid=276401" title="കോൽ (വിവക്ഷകൾ)">
കോൽ (വിവക്ഷകൾ)



</doc>
<doc id="276405" url="https://ml.wikipedia.org/wiki?curid=276405" title="അടോപിക് ഡെർമറ്റൈറ്റിസ്">
അടോപിക് ഡെർമറ്റൈറ്റിസ്

അടോപിക് ഡെർമറ്റൈറ്റിസ് (എ.ഡി.), അടോപിക് എക്സിമ, എക്സിമ എന്ന പേരുകളിൽ അറിയപ്പെടുന്ന അസുഖം ഒരു ത്വക് രോഗമാണ്. കുട്ടികളിൽ ഈ അസുഖമുണ്ടാകുമ്പോൾ ഇതിനെ കരപ്പൻ എന്ന് വിശേഷിപ്പിക്കാറുണ്ട്. ഈ അസുഖം തൊലിയിൽ വീക്കമുണ്ടാക്കുന്നതും, ആവർത്തിച്ച് ബാധിക്കുന്നതും, കലശലായ ചൊറിച്ചിലുണ്ടാക്കുതുമാണ്.

ഈ അസുഖം ബാധിച്ചവർക്ക് ദേഹമാസകലം ഉണങ്ങിയതും ശൽക്കങ്ങളോട് സാദൃശ്യം തോന്നിക്കുന്നതുമായ ഉണ്ടാകാറുണ്ട്. ഡയപ്പർ ധരിപ്പിക്കുന്ന ഭാഗത്തുമാത്രമാണ് ഇത് കാണാതിരിക്കാറ്. കൈകാൽ മടക്കുകളിലും മുഖ‌ത്തും കഴുത്തിലും നല്ല ചൊറിച്ചിലുള്ളതും തൊലിയിൽ നിന്ന് അൽപ്പം ഉയർന്ന് നിൽക്കുന്നതുമായ ചുവന്നു തടിച്ച ഭാഗങ്ങൾ കാണാം. ഈ ഭാഗങ്ങളിൽ നിന്ന് ചലം ഒഴുകുകയും അത് ഉണങ്ങി ഒരു ആവരണമാവുകയും ചെയ്യും. രോഗമുണ്ടാകുന്ന ഭാഗങ്ങളിൽ ബാക്റ്റീരിയ, ഫങ്കസ്, വൈറസ് എന്നിവയുടെ ബാധയുണ്ടാകാൻ കൂടിയ സാദ്ധ്യതയുണ്ട്.

ഈ അസുഖത്തിന്റെ കാരണം അറിയില്ല എന്നതാണ് പൊതുവിലുള്ള സമവായം. ഈ അസുഖമുള്ളവരുടെ ബന്ധുക്കൾക്കും ആസ്മ, ഭക്ഷണസാധനങ്ങളോടുള്ള അലർജി, ഹേ ഫീവർ എന്നീ അസുഖങ്ങൾ (അടോപ്പിയുടെ ലക്ഷണങ്ങൾ) കാണപ്പെടുന്നുണ്ട് എന്നതിനാൽ അസുഖത്തിന് ജനിതക കാരണങ്ങളുണ്ടെന്ന് സംശയിക്കുന്നു. 2006-ൽ ഫൈലാഗ്രിൻ എന്ന മാംസ്യം ഉത്പാദിപ്പിക്കുന്ന ജീനിന്റെ മ്യൂട്ടേഷൻ അടോപിക് ഡെർമറ്റൈറ്റിസ് ഉണ്ടാകാനുള്ള സാദ്ധ്യത വളരെയധികം വർദ്ധിപ്പിക്കുന്നുണ്ട് എന്ന് കണ്ടെത്തപ്പെട്ടു. തൊലിയുടെ സ്ട്രാറ്റം കോർണിയം എന്ന പാളിയിൽ ജലാംശം നിലനിർത്താനാവശ്യമായ മാംസ്യമാണിത്. കുട്ടിക്കാലത്ത് നായ്ക്കളുമായി സഹവാസമുള്ള ആൾക്കാരിൽ ഈ അസുഖമുണ്ടാകാനുള്ള സാദ്ധ്യത കുറവാണ്. വിരബാധയും ഈ അസുഖമുണ്ടാകാനുള്ള സാദ്ധ്യത കുറയ്ക്കുമെന്ന് പഠനങ്ങൾ സൂചിപ്പിക്കുന്നു. വൃത്തിഹീനമായ സാഹചര്യങ്ങളിൽ വളരുന്നതും പാസ്ചറൈസ് ചെയ്യാത്ത പാൽ കുടിക്കുന്നതുമായ കുട്ടികൾക്ക് ഈ അസുഖം ബാധിക്കാനുള്ള സാദ്ധ്യത കുറവാണ്. പൊടിയിലെ മൈറ്റുകളുമായി സമ്പർക്കമുണ്ടാകുന്നത് അസുഖമുണ്ടാകാനുള്ള സാദ്ധ്യത വർദ്ധിപ്പിക്കുന്നു. ഭക്ഷണത്തിൽ ധാരാളം ഫലവർഗ്ഗങ്ങൾ ഉൾപ്പെടുത്തുന്നത് ഈ അസുഖത്തിൽ നിന്ന് സംരക്ഷണം നൽകുന്നുണ്ട്. ഫാസ്റ്റ് ഫുഡുകൾ കഴിക്കുന്നത് ഈ അസുഖമുണ്ടാകാനുള്ള സാദ്ധ്യത വർദ്ധിപ്പിക്കുന്നതായി കാണുന്നു.

ഇരുപതാം നൂറ്റാണ്ടിന്റെ ആരംഭം മുതൽ മ്യൂക്കോസയിൽ വീക്കം ബാധിക്കുന്നതരം അസുഖങ്ങൾ കൂടുതലായി കണ്ടുവരുന്നുണ്ട്. അടോപിക് ഡെർമറ്റൈറ്റിസ് എന്ന അസുഖം അതിനൊരു ഉദാഹരണമാണ്. വികസിതരാജ്യങ്ങളിൽ 15-30% കുട്ടികളെയും 2-10% മുതിർന്നവരെയും ഈ അസുഖം ബാധിക്കുന്നുണ്ട്. അമെരിക്കയിൽ ഈ അസുഖം കഴിഞ്ഞ മുപ്പത്-നാല്പതു വർഷങ്ങൾ കൊണ്ട് മൂന്നിരട്ടി ആളുകളെ ബാധിക്കുന്ന തരത്തിൽ വളർന്നിട്ടുണ്ട്.



</doc>
<doc id="276415" url="https://ml.wikipedia.org/wiki?curid=276415" title="സി.ബി. കുമാർ">
സി.ബി. കുമാർ

മലയാള സാഹിത്യകാരനും പത്ര പ്രവർത്തകനുമായിരുന്നു സി.ബി. കുമാർ എന്ന പേരിലെഴുതിയിരുന്ന ചക്രപാണി ഭാസ്കര കുമാർ (18 ഏപ്രിൽ 1910 - 1 സെപ്റ്റംബർ 1972). കത്തുകൾ ഒരു സാഹിത്യരൂപമെന്ന നിലയിൽ മലയാളത്തിൽ പ്രചരിപ്പിച്ചതും കത്തുകളുടെ ആദ്യ സമാഹാരം മലയാളത്തിൽ രചിച്ചത് ഇദ്ദേഹമാണ്. ലണ്ടൻ കത്തുകൾ എന്ന പേരിൽ 1950 ൽ അദ്ദേഹം പ്രസിദ്ധപ്പെടുത്തിയ സമാഹാരമാണ് കത്തുകളുടെ സാഹിത്യത്തിൽ മലയാളത്തിൽ ആദ്യത്തെ കൃതി. 

കൊല്ലം, കൊട്ടാരക്കരയ്ക്കു സമീപമുള്ള പവിത്രേശ്വരം ഗ്രാമത്തിൽ ഈശ്വര വാരിയരുടെയും ലക്ഷ്മിക്കുട്ടി വാരസ്യാരുടെയും മകനാണ്. ഈശ്വര വാരിയർ മധുര അമേരിക്കൻ കോളേജിൽ അധ്യാപകനായിരുന്നു. കുട്ടിക്കാലത്തെ മാതാ പിതാക്കൾ മരിച്ചതിനാൽ അച്ഛന്റെ സഹോദരനായിരുന്ന ശങ്കരവാര്യാരുടെ സംരക്ഷണയിലാണ് വളർന്നത്. തിരുവനന്തപുരം സെന്റ് ജോസഫ് സ്കൂളിലും തിരുവനന്തപുരം, കൊല്ലം ഹൈസ്ക്കൂളുകളിലുമായിരുന്നു പ്രഥമിക വിദ്യാഭ്യാസം. 1931 ൽ തിരുവനന്തപുരം യൂണിവേഴ്സിറ്റി കോളേജിൽ നിന്ന് ഇംഗ്ലീഷ് (ഓണേഴ്സ്) ബിരുദം നേടി. 1933 ൽ ഉപരിവിദ്യാഭ്യാസത്തിനായി ലണ്ടനിലേക്ക് പോയി. എം.എ, ധനശാസ്ത്രത്തിൽ പി.എച്ച്.ഡി ബിരുദങ്ങൾ നേടിയിട്ടുണ്ട്. ലണ്ടനിൽ വിദ്യാർത്ഥിയായ കാലം മുതൽ മാതൃഭൂമി ദിനപത്രത്തിൽ 'ലണ്ടൻ കത്ത്' എന്നൊരു പംക്തി കൈകാര്യം ചെയ്തിരുന്നു. മാതൃഭൂമിയുടെ ലണ്ടൻ ലേഖകനായിരുന്നു. 1938 - 43 കാലത്ത് ഹൈദരാബാദ് മിൽ ഉടമസ്ഥ സംഘം സെക്രട്ടറിയായിരുന്നു. ജനീവയിലെ അന്താരാഷ്ട്ര തൊഴിൽ സംഘടനയുടെ എക്സിക്യൂട്ടീവ് സെക്രട്ടറിയായി പ്രവർത്തിച്ചു. 

ഭാര്യ : കളർകോട് വാരിയത്ത് ശാരദാ ദേവി



</doc>
<doc id="276460" url="https://ml.wikipedia.org/wiki?curid=276460" title="ചാൾസ് ശോഭരാജ്">
ചാൾസ് ശോഭരാജ്

കുപ്രസിദ്ധനായ കൊലയാളിയാണ് ചാൾസ് ശോഭരാജ്. ഇന്ത്യയിൽ 1976 മുതൽ 1997 വരെ തീഹാർ ജയിലിൽ കഴിഞ്ഞതിനു ശേഷം നേപ്പളിൽ എത്തിയ ശോഭരാജിനെ നേപ്പാൾ പോലിസ് അറസ്റ്റ് ചേയ്തു. നിലവിൽ നേപ്പാൾ ജയിലിൽ ജീവപര്യന്തം തടവ് അനുഭവിക്കുന്നു.

ചാൾസ് ശോഭരാജ് എന്ന പേരു പറയുമ്പോൾ തന്നെ ചോരയുടെ മണം പരക്കും. 1970കളിൽ ഇയാൾ നടത്തിയ ചോരക്കളിയിൽ അനേകം ആളുകൾക്കാണ ജീവൻ നഷ്ടമായത്. കൊലപാതകം നടത്തുന്നതിലുപരി തടവറകളിൽ നിന്നും സമർഥമായി പുറത്തു ചാടുന്നതിലും ശോഭരാജ് വിദഗ്ദ്ധനായിരുന്നു. ഫ്രാൻസിൽ തുടക്കം കുറിച്ച കുറ്റകൃത്യങ്ങൾ ലോകത്തിന്റെ പലഭാഗങ്ങളിലും വ്യാപിപ്പിച്ചാണ് ശോഭാരാജ് കുപ്രസിദ്ധിയാർജിച്ചത്.

1944ൽ വിയറ്റ്‌നാമിലെ സൈഗോണിൽ ഇന്ത്യാക്കാരനായ പിതാവിന്റെയും വിയറ്റ്‌നാമുകാരിയായ മാതാവിന്റെയും മകനായായിരുന്നു ശോഭരാജിന്റെ ജനനം. സൈഗോണിലെ തെരുവുകളിലായിരുന്നു ശോഭരാജിന്റെ ബാല്യകാലം. എന്നാൽ അമ്മ ഒരു ഫ്രഞ്ച് ആർമി ഓഫീസറെ വിവാഹം കഴിച്ചതോടെ അയാളുടെ ജീവിതം അപ്പാടെ മാറി. അവർ പാരീസിലേക്ക് കൂടുമാറി. അമ്മ ശോഭരാജിനെ ഒരു ഫ്രഞ്ച് ബോർഡിംഗ് സ്കൂളിൽ ചേർത്തു. സ്കൂളിൽ നിന്നു പുറത്തിറങ്ങിയ ശോഭരാജ് തന്റെ കുറ്റകൃത്യ ജീവിതത്തിനു തുടക്കമിടുകയാണ് ചെയ്തത്. 1960കളുടെ തുടക്കത്തിൽ തന്നെ മോഷണക്കേസുകളിൽ പലവട്ടം പോലീസ് ശോഭരാജിനെ അറസ്റ്റു ചെയ്തു. ചാന്റൽ കോംപാഗ്നോൺ എന്ന ഫ്രഞ്ചുകാരിയുമായുള്ള വിവാഹശേഷം ശോഭരാജ് ഒരു പുതിയ മനുഷ്യനാവാൻ ശ്രമിച്ചു. എന്നാൽ അങ്ങനെ മാറാൻ ശോഭരാജിനാവുമായിരുന്നില്ല. മോഷണവും കള്ളക്കടത്തും നിർബാധം തുടർന്നു. ഒടുവിൽ ഫ്രഞ്ചുകാരിയുമായുള്ള വിവാഹബന്ധം അവസാനിപ്പിച്ച ശോഭരാജ് മേരി ആൻഡ്രീ ലെക്ലെർക്ക് എന്ന കനേഡിയൻ യുവതിയുമായി പരിചയത്തിലാവുകയും അവരെ വിവാഹം കഴിക്കുകയും ചെയ്തു.

1970കളിലാണ് ശോഭരാജ് യൂറോപ്പിൽ മരണത്തിന്റെ ഭീതിവിതച്ചത്. 1972നും 1976നും ഇടയിൽ ശോഭരാജ് കൊന്നുതള്ളിയത് രണ്ടു ഡസൻ മനുഷ്യരെയാണ്. ആദ്യ കാലത്ത് ബിക്കിനി കില്ലർ എന്നായിരുന്ന ശോഭരാജിന്റെ ആദ്യകാല അപരനാമം. ക്രൂരമായ കൊലപാതകങ്ങൾ വഞ്ചകൻ, സാത്താൻ തുടങ്ങിയ അർഥം വരുന്ന ‘ദി സെർപന്റ്’. എന്ന പേരും ശോഭാരാജിനു ചാർത്തിനൽകി. 1976ലാണ് ശോഭരാജ് ആദ്യമായി അറസ്റ്റിലാകുന്നത്. എന്നാൽ അന്ന് ശോഭാരാജ് സമർഥമായി ജയിൽചാടി. അതിനുശേഷം പല രാജ്യങ്ങളിൽ യാത്ര ചെയ്ത് പല ഭാഷകളിലും പ്രാവീണ്യം നേടി. ഇക്കാലളവിൽ തന്റെ തട്ടിപ്പുപരിപാടികൾ ദക്ഷിണേഷ്യയിലേക്ക് വ്യാപിപ്പിക്കുകയും ചെയ്തു. ഇന്ത്യയിലെത്തിയ ഒരു കൂട്ടം ഫ്രഞ്ചു ടൂറിസ്റ്റുകളുടെ ഭക്ഷണത്തിൽ വിഷം കലർത്തിയതിനും ഇസ്രയേലി ടൂറിസ്റ്റിനെ കൊന്നതിനും ശോഭരാജിനും ഭാര്യയ്ക്കുമെതിരേ ഇന്ത്യൻ പോലീസ് കുറ്റം ചുമത്തി. ഒടുവിൽ ഇത് ശോഭരാജിന്റെ അറസ്റ്റിലേക്കു നയിച്ചു. എന്നാൽ 1986ൽ ഡൽഹിയിലെ തിഹാർ ജയിലിൽ നിന്നും ശോഭാരാജ് സമർഥമായി രക്ഷപ്പെട്ടു. എന്നാൽ ഒരുമാസത്തിനു ശേഷം പിടിയിലായി.

ജയിൽ ചാടിയതിന്റെ ശിക്ഷകൾ കൂടി അനുഭവിച്ച ശേഷം 1997ൽ ശോഭരാജ് പുറത്തിറങ്ങുന്നത്. തുടർന്ന് പാരീസിലേക്കു പോയ ഇയാൾ അവിടെ അംഡംബര ജീവിതം നയിച്ചു. എന്നാൽ ഈ സ്വാതന്ത്ര്യം അധികം നീണ്ടു നിന്നില്ല 2003ൽ ശോഭരാജ് നേപ്പാളിൽ വച്ച് അറസ്റ്റു ചെയ്യപ്പെട്ടു. 1975ൽ കോണി ജോ ബ്രോൺസിച്ച് എന്ന അമേരിക്കക്കാരനെ കൊന്ന കേസിലായിരുന്നു അത്. ആ കേസിൽ ജീവപര്യന്തം ലഭിക്കുകയും ചെയ്തു. 2004ൽ ജയിൽ ചാടാൻ ശ്രമം നടത്തിയെങ്കിലും പരാജയമായിരുന്നു ഫലം. ശോഭാരാജിന്റെ അപ്പീൽ തള്ളുകയും ചെയ്തു. 2014ൽ ബ്രോൺസിച്ചിന്റെ സുഹൃത്തായിരുന്ന ലോറന്റ് കാരിയർ എന്ന കനേഡിയനെ കൊന്ന കുറ്റവും ശോഭരാജിന്റെ തലയിൽ വന്നു. ഇതിന്റെ വിചാരണ ഇപ്പോഴും നടക്കുകയാണ്.


</doc>
<doc id="276476" url="https://ml.wikipedia.org/wiki?curid=276476" title="ഇന്ത്യൻ എയർലൈൻസ് വിമാനം 814">
ഇന്ത്യൻ എയർലൈൻസ് വിമാനം 814

നേപ്പാളിലെ കാഠ്മണ്ഡുവിലുള്ള ത്രിഭുവൻ അന്താരാഷ്ട്ര വിമാനത്താവളത്തിൽ നിന്നും ഇന്ത്യയിലെ ഡൽഹിയിലുള്ള ഇന്ദിരാഗാന്ധി അന്താരാഷ്ട്ര വിമാനത്താവളത്തിലേക്കു യാത്രക്കാരുമായി വരികവെ പാകിസ്താനിലെ തീവ്രവാദി സംഘടനയായ ഹർക്കത്തുൾ-മുജാഹിദ്ദീൻ റാഞ്ചിയ വിമാനമായിരുന്നു ഇന്ത്യൻ എയർലൈൻസ് വിമാനം 814. 

വിമാനം ഇന്ത്യൻ വ്യോമാതിർത്തിയിൽ പ്രവേശിച്ചതിനു ശേഷം ഇന്ത്യൻ സമയം 17:30-നാണ് റാഞ്ചിയത്. റാഞ്ചിയ വിമാനം ലാഹോർ, അമൃത്സർ, ദുബായ് എന്നിവിടങ്ങളിൽ ഇറക്കിയ ശേഷം കാന്ദഹാർ എയർപ്പോട്ടിൽ ഇറക്കി. ഇന്ത്യൻ ജയിലിൽ കഴിയുന്ന മൂന്ന് തീവ്രവദികളെ വിട്ടയച്ച ശേഷമാണ് ഏഴു ദിവസത്തെ റാഞ്ചൽ നാടകം അവസാനിച്ചത്.


</doc>
<doc id="276508" url="https://ml.wikipedia.org/wiki?curid=276508" title="വീണ മജുംദാർ">
വീണ മജുംദാർ

ഇന്ത്യയിലെ വനിത പ്രസ്ഥാനങ്ങളുടെ നേതാവും ഗവേഷണം, അധ്യാപനം, സ്ത്രീപഠനം തുടങ്ങിയ മേഖലകളില്ലാം വ്യക്തിമുദ്ര പതിപ്പിച്ച ഒരു നേതാവായിരുന്നു വീണ മജുംദാർ. 1927 മാർച്ച് 18 ന് ബംഗാളി കുടുംബത്തിലെ അഞ്ചു മക്കളിൽ ഏറ്റവും ഇളയവളായി ജനിച്ചു. അച്ചൻ പ്രകാശ് മജുംദാർ എൻജിനിയർ ആയിരുന്നു. കൽക്കത്തയിലെ ഡയസീഷ്യൻ സ്കൂളിൽ പഠനം ആരംഭിച്ച് ബനാറസ്, ഡൽഹി, കൽക്കത്ത തുടങ്ങിയ യൂനിവേർസിറ്റികളിൽ പഠനം നടത്തുകയും 1951-ൽ പാറ്റ്ന യൂനിവേർസിറ്റിയിൽ രാഷ്ട്രതന്ത്രം വിഷയത്തിൽ അധ്യാപികയായി ഔദ്യോഗിക ജീവിതം ആരംഭിക്കുകയും ചെയ്തു. സ്ത്രീപഠന രംഗത്ത് ഏറ്റവും പ്രമുഖ സ്ഥാപനമായ സെന്റർ ഫോർ വുമൺ ഡവലപ്പ്മെന്റ് സ്റ്റഡീസ് തുടങ്ങി. 1952-ല് സംഗീതജ്ഞനായ ശങ്കർ മജുംദാറിനെ വിവാഹം കഴിച്ചു. ഇവർക്ക് 4 പെൺകുട്ടികളുണ്ട്. 2013 മെയ് 30 നു അന്തരിച്ചു.


</doc>
<doc id="276512" url="https://ml.wikipedia.org/wiki?curid=276512" title="മുത്അ വിവാഹം">
മുത്അ വിവാഹം

ഇസ്‌ലാം മതത്തിലെ ശിയാവിഭാഗത്തിലെ ഏറ്റവും കൂടുതൽ അനുയായികളുള്ള ഇസ്നാ അശ്അരി വിഭാഗക്കാർക്കിടയിൽ പ്രചാരത്തിലുള്ള താൽക്കാലിക വിവാഹത്തെയാണ് മുത്അ വിവാഹം എന്ന് പറയുന്നത്. ഒരാൾക്ക് ഒരു സ്ത്രീയെ ദിവസങ്ങളോ, മാസങ്ങളോ, വർഷങ്ങളോ കൃത്യമായി നിശ്ചയിച്ച് വിവാഹം ചെയ്യുന്ന രീതിയാണിത്. ഇതിൽ മഹർ നിശ്ചയിച്ചിരിക്കും. വിവാഹ കാലാവധി പൂർത്തിയായാൽ വിവാഹം അവസാനിക്കുന്നതാണ്. വിവാഹ ബന്ധം അവസാനിച്ചാൽ സ്ത്രീകൾ 3 മാസത്തേക്ക് ഇദ്ദ ആചരിക്കണം.

അറേബ്യയിൽ ഇസ്‌ലാമിന്റെ വരവിനു മുമ്പെ ഉള്ള ആചാരമായിരുന്നു മുത്അ അല്ലെങ്കിൽ താൽക്കാലിക വിവാഹം. അക്കാലത്തുള്ള രീതിയനുസരിച്ച്, സ്ത്രീ താമസിക്കുന്ന ടെന്റിൽ പ്രവേശിക്കുന്ന പുരുഷൻ അവൾക്ക് പണം കൊടുക്കേണ്ടതും പുരുഷനു എപ്പോൾ വേണമെങ്കിലും ടെന്റിൽ നിന്നു പുറത്തുപോകുവാനും സ്ത്രീക്ക് അയാളെ പുറത്താക്കാനുമുള്ള സ്വാതന്ത്രമുണ്ടായിരുന്നു. കാലക്രമത്തിൽ അത്തരം ബന്ധത്തിനു ചില ഉപാധികളും വ്യവസ്ഥകളും ഉണ്ടാക്കുകയും അത് മുത്അ വിവാഹം എന്ന് അറിയപ്പെടുകയുണ്ടായി. യുദ്ധം ചെയ്യുവാനായും മറ്റും വീട് വിട്ട് പോകുന്ന പുരുഷന്മാരാണ് കൂടുതൽ ഇത്തരം വിവാഹങ്ങളിൽ ഏർപ്പെട്ടിരുന്നത്. എന്നാൽ പ്രവാചകനായ മുഹമ്മദ് നബി ഇത്തരം വിവാഹങ്ങൾക്ക് നിയന്ത്രണമേർപ്പെടുത്തുകയും ക്രമേണ അത് മതവിരുദ്ധമായി പ്രഖ്യാപിക്കുകയുണ്ടായി.
ഇത്തരം വിവാഹങ്ങളെക്കുറിച്ച് ഹദീസിൽ രേഖപ്പെടുത്തിയതായുള്ള റിപ്പോർട്ടുകൾ കാണാം. ബുഹാരിയുടെ ഹദീസിൽ ഇപ്രകാരം രേഖപ്പെടുത്തിയിക്കാണുന്നുണ്ട്. അബ്ദുല്ല(റ) പറയുന്നു: ഞങ്ങൾ നബി(സ)യുടെ കൂടെ യുദ്ധം ചെയ്യാറുണ്ട്‌. ഞങ്ങളുടെ കൂടെ ഭാര്യമാർ ഉണ്ടാവാറില്ല. അപ്പോൾ ഞങ്ങൾ ചോദിച്ചു: ഞങ്ങൾ വികാരത്തെ നശിപ്പിക്കുന്ന പരിപാടി സ്വീകരിക്കട്ടെയോ? അതു നബി(സ) ഞങ്ങളോട്‌ വിരോധിച്ചു. താൽക്കാലിക വിവാഹം അനുവദിച്ചു. ശേഷം അവിടുന്നു ഓതി (അല്ലയോ വിശ്വാസികളെ, അല്ലാഹു നിങ്ങൾക്ക്‌ അനുവദിച്ച നല്ലതു നിങ്ങൾ നിഷിദ്ധമാക്കരുത്‌). (ബുഖാരി. 7. 62. 13).. ബുഹാരിയുടെ മറ്റൊരു ഹദീസിൽ ഇപ്രകാരം കാണാം.അലി(റ) നിവേദനം: അദ്ദേഹം ഇബ്നുഅബ്ബാസിനോട്‌ പറഞ്ഞു: തീർച്ചയായും നബി(സ) മുത്‌അ (താൽക്കാലിക) വിവാഹവും നാടൻ കഴുതയുടെ മാംസവും ഖൈബർ യുദ്ധക്കാലത്തു വിരോധിക്കുകയുണ്ടായി. (ബുഖാരി. 7. 62. 50).



</doc>
<doc id="276517" url="https://ml.wikipedia.org/wiki?curid=276517" title="നതാലിയ പൊക്ലോൻസ്‌കായ">
നതാലിയ പൊക്ലോൻസ്‌കായ

ക്രിമിയയിലെ ആദ്യ പ്രോസിക്യൂട്ടറാണ് നതാലിയ പൊക്ലോൻസ്‌കായ (ജനനം: 1980 മാർച്ച് 18). 2014 മാർച്ച് 11 മുതൽ മാർച്ച് 16 വരെ ഓട്ടോണമസ് റിപ്പബ്ലിക്ക് ഓഫ് ക്രീമിയയുടെ പ്രോസിക്യൂട്ടറായും പിന്നീട് 2014 മേയ് 2 മുതൽ 2016 ഒക്ടോബർ 6 വരെ ക്രീമിയൻ റിപ്പബ്ലിക്കിന്റെ പബ്ലിക്ക് പ്രോസിക്യൂട്ടറായും സേവനമനുഷ്ഠിച്ചു.

സൗന്ദര്യമാണ് ഇവരുടെ പ്രശസ്തിയിൽ പ്രധാന പങ്കുവച്ചത്. സ്ഥാനമേറ്റതിനു ശേഷം ഇവർ വിളിച്ചു കൂട്ടിയ പത്രസമ്മേളനത്തിന്റെ വീഡിയോ ഇതിനകം വളരെയധികം ജനശ്രദ്ധ നേടിക്കഴിഞ്ഞു. തുടർന്ന് ചൈന, ജപ്പാൻ എന്നിവിടങ്ങളിൽ നിന്നും പിക്സിവിലേക്ക് ഇവരുടെ കാർട്ടൂൺ ചിത്രങ്ങൾ അപ്ലോഡ് ചെയ്യപ്പെട്ടു. റെഡിറ്റ്, വികോണ്ടാക്ടെ, ക്വാറ പോലുള്ള സൈറ്റുകളിലും ഇവരെപ്പറ്റിയുള്ള വലിയ ചർച്ച നടക്കുകയുണ്ടായി.


</doc>
<doc id="276523" url="https://ml.wikipedia.org/wiki?curid=276523" title="ടി. ബൃന്ദ">
ടി. ബൃന്ദ

കർണാടക സംഗീതജ്ഞയായിരുന്നു ടി. ബൃന്ദ എന്ന പേരിൽ പ്രശസ്തയായ തഞ്ചാവൂർ ബൃന്ദ (1912 - 1996). കർണാടക സംഗീതത്തിലെ വീണൈ ധനമ്മാൾ ശൈലിയുടെ മുൻനിരക്കാരിലൊരാളായിരുന്നു. വീണയും വായിച്ചിരുന്നു. ശെമ്മാങ്കുടിയും എം.എസ്. സുബ്ബലക്ഷ്മിയുമടക്കം നിരവധി പേർ ഇവരുടെ പക്കൽ സംഗീതമഭ്യസിച്ചു. 
അമ്മ കാമാക്ഷിയമ്മയായിരുന്നു ആദ്യ ഗുരു. പിന്നീട് കാഞ്ചീപുരം നൈനാപിള്ളയുടെ പക്കലും പഠിച്ചു. സംഗീത വിദുഷിയായിരുന്ന വീണൈ ധനമ്മാളുടെ ചെറുമകളാണ്. രാമനാഥ് കൃഷ്ണൻ, അരുണാ സായിറാം, ചിത്രവീണ രവികിരൺ, ബി. കൃഷ്ണമൂർത്തി. ചിത്രവീണ ഗണേഷ് തുടങ്ങി നിരവധി പ്രശസ്തരുടെ ഗുരുവാണ്. ഇളയസഹോദരി ടി. മുക്തയോടൊപ്പം ആദ്യകാലത്തും മകൾ വേദവാഹിനി വിജയരാഘവനോടൊപ്പം പിന്നീടും നിരവധി കച്ചേരികൾ നടത്തി. വാണിജ്യ റിക്കോർഡിംഗുകളിൽ താത്പര്യമില്ലാതിരുന്ന അവരുടെ റിക്കോർഡുകൾ ലഭ്യമല്ല. വാഷിംഗ്ടൺ സർവകലാശാലയിൽ 1968 - 69 ലും 1977 - 78 ലും സന്ദർശിച്ച് കച്ചേരികൾ അവതരിപ്പിക്കുകയുണ്ടായി.



</doc>
<doc id="276525" url="https://ml.wikipedia.org/wiki?curid=276525" title="ടി. മുക്ത">
ടി. മുക്ത

കർണാടക സംഗീതജ്ഞയായിരുന്നു ടി. മുക്ത എന്ന പേരിൽ പ്രശസ്തയായ തഞ്ചാവൂർ മുക്ത (1914–2007). കർണാടക സംഗീതത്തിലെ വീണൈ ധനമ്മാൾ ശൈലിയുടെ മുൻനിരക്കാരിലൊരാളായിരുന്നു. മൂത്ത സഹോദരി ടി. ബൃന്ദ യോടൊപ്പം നിരവധി കച്ചേരികൾ നടത്തി. ടി. ബൃന്ദ - മുക്ത എന്ന പേരിൽ പ്രശസ്തമായിരുന്നു ഈ ദ്വയം. 
സംഗീത വിദുഷിയായിരുന്ന വീണൈ ധനമ്മാളുടെ ചെറുമകളാണ്. അമ്മ കാമാക്ഷിയമ്മയായിരുന്നു ആദ്യ ഗുരു. പിന്നീട് കാഞ്ചീപുരം നൈനാപിള്ളയുടെ പക്കലും പഠിച്ചു.



</doc>
<doc id="276532" url="https://ml.wikipedia.org/wiki?curid=276532" title="അഭിനയ ദർപ്പണം">
അഭിനയ ദർപ്പണം

നന്ദികേശ്വരൻ ഭരതമുനിയുടെ നാട്യശാസ്ത്രത്തെ അടിസ്ഥാനമാക്കി രചിച്ച ഗ്രന്ഥമാണ് അഭിനയ ദർപ്പണം.ഇതിലെ നാട്യ തത്ത്വങ്ങളെ ആധാരമാക്കിയാണ് ഭരതനാട്യത്തിന്റെയും ഒഡീസി നൃത്തത്തിന്റെയും സാങ്കേതികാംശങ്ങൾ ചിട്ടപ്പെടുത്തിയിട്ടുള്ളത്.



</doc>
<doc id="276535" url="https://ml.wikipedia.org/wiki?curid=276535" title="സിറ്റിസൺ ഓഫ് ദ ഗാലക്സി">
സിറ്റിസൺ ഓഫ് ദ ഗാലക്സി

അമേരിക്കൻ എഴുത്തുകാരനായ റോബർട്ട് എ. ഹൈൻലൈൻ രചിച്ച ഒരു ശാസ്ത്ര ഫിക്ഷൻ നോവലാണ് സിറ്റിസൺ ഓഫ് ദ ഗാലക്സി. "അസ്റ്റൗണ്ടിംഗ് സയൻസ് ഫിക്ഷൻ" എന്ന മാസികയുടെ 1957-ലെ സെപ്റ്റംബർ ഒക്റ്റോബർ, നവംബർ, ഡിസംബർ എന്നീ ലക്കങ്ങളിലാണ് ആദ്യം തുടർക്കഥയായി ഈ നോവൽ പ്രസിദ്ധീകരിക്കപ്പെട്ടത്. 1957-ൽ സ്ക്രിബ്നേഴ്സ് ഹാർഡ് കവർ പുസ്തകമായും ഇത് പ്രസിദ്ധീകരിച്ചു. കിപ്ലിംഗിന്റെ "കിം" എന്ന നോവൽ ഈ കൃതിയെ ആഴത്തിൽ സ്വാധീനിച്ചിട്ടുണ്ടെന്ന് നിരീക്ഷിക്കപ്പെട്ടിട്ടുണ്ട്.

തോർബി എന്ന അടിമ ബാലനെ ജുബുൾ ഗ്രഹത്തിന്റെ തലസ്ഥാനമായ ജുബുൾപൂരിൽ വച്ചു നടക്കുന്ന അടിമ ലേ‌ലത്തിൽ ബാസ്ലിം എന്ന വികലാംഗനായ യാചകൻ വളരെക്കുറഞ്ഞ വിലയ്ക്ക് വാങ്ങുന്നു. ബാസ്ലിം ഈ ബാലനെ തന്റെ മകനെപ്പോലെ കണക്കാക്കുന്നു. ഭിഷ യാചിക്കുന്നതു കൂടാതെ ഗണിതവും ചരിത്രവും പല ഭാഷകളും അഭ്യസിപ്പിക്കുന്നു. ബാസ്ലിമിന്റെ മറ്റ് പ്രവൃത്തികളിൽ നിന്ന് ഇയാൾ ഒരു ചാരനാണെന്ന് തോർബിയ്ക്ക് വ്യക്തമാകുന്നു. ബാസ്ലിം പിടിക്കപ്പെടുകയാണെങ്കിൽ അഞ്ച് ശൂന്യാകാശ പേടകങ്ങളിലൊന്നിന്റെ ക്യാപ്റ്റന് നൽകാനായി ഒരു സന്ദേശം ബാസ്ലിം തോർബിയെ പഠിപ്പിക്കുന്നു. ബാസ്ലിം പിടിക്കപ്പെടുകയും ആത്മഹത്യ ചെയ്യുകയും ചെയ്യുന്നു. പക്ഷേ അധികാരികൾ ഇദ്ദേഹത്തിന്റെ ശിരസ്സ് ഛേദിച്ച് പ്രദർശിപ്പിക്കുന്നു. ഇവർ തോർബിയെ അന്വേഷിക്കുന്നുവെങ്കിലും പിടിക്കപ്പെടും മുൻപ് തോർബി വ്യാപാരികളുടെ നിയന്ത്രണത്തിലുള്ള "സിസു" എന്ന പേടകത്തിൽ രക്ഷപെടുന്നു. ബാസ്ലിമിനോടുള്ള നന്ദി പ്രകടിപ്പിക്കാനായി (എന്തിനെന്ന് പിന്നീടാണ് വ്യക്തമാകുന്നത്) ക്യാപ്റ്റൻ തോർബിയെ തന്റെ മകനായി ദത്തെടുക്കുന്നു.

തോർബിയെ തങ്ങളുടെ കുടുംബത്തിലെ അംഗമാക്കാനാണ് കപ്പലിലെ സമൂഹത്തിന്റെ നേതാവായ സ്ത്രീ (ക്യാപ്റ്റന്റെ ഭാര്യ) തീരുമാനിക്കുന്നതെങ്കിലും ക്യാപ്റ്റൻ ബാസ്ലിമിനോടുള്ള വാക്കു പാലിക്കുവാനായി തോർബിയെ ഒരു സൈനിക പേടകത്തിലെ ക്യാപ്റ്റന് കൈമാറുന്നു. തോർബിയുടെ യഥാർത്ഥ പേര് തോർ ബ്രാഡ്ലി റൂബെക് എന്നാണെന്നും ഇദ്ദേഹത്തിന് നാലു വയസ്സ് പ്രായമുള്ളപ്പോൾ മാതാപിതാക്കളെ വധിച്ച് അടിമ വ്യാപാരികൾ തോർബിയെ തട്ടിയെടുത്ത് വിറ്റതാണെന്നും സൈന്യം അന്വേഷണത്തിലൂടെ മനസ്സിലാക്കുന്നു.

റൂബെക് കുടുംബം വലിയ സാമ്പത്തിക ശേഷിയുള്ളവരാണ്. ബിസിനസുകൾ നോക്കി നടത്തിയിരുന്ന ബന്ധുവിൽ നിന്ന് നിയമനടപടികളിലൂടെ തോർബി അധികാരം പിടിച്ചെടുക്കുന്നു. തന്റെ സാമ്പത്തികശക്തി അടിമവ്യാപാരം അവസാനിപ്പിക്കുന്നതിനായി ഉപയോഗിക്കാൻ തോർബി തീരുമാനിക്കുന്നു. 

ജുബുൾ എന്ന ഗ്രഹത്തിലും അതിന്റെ നിയന്ത്രണത്തിലുള്ള ഒൻപത് ഗ്രഹങ്ങളടങ്ങുന്ന ലോകത്തിലുമാണ് അടിമത്തം നിലവിലുള്ളത്. ഇവിടെ സംസാരിക്കുന്ന ഭാഷ സംസ്കൃതം കലർന്നതാണെന്നും ലിപി ദേവനാഗരിയോട് സാദൃശ്യമുള്ളതാണെന്നും ഗ്രന്ഥത്തിൽ പ്രസ്താവനയുണ്ട്. ജുബുളിലെ അടിമത്തത്തെപ്പറ്റി പുറം ലോകത്തുള്ള പലർക്കും തെറ്റിദ്ധാരണയാണുള്ളത്. ഇത് ഒരുതരം ജാതി വ്യവസ്ഥയാണെന്നും ഇത് സമൂഹത്തെ ശക്തിപ്പെടുത്തുന്ന ഒരു സംവിധാനമാണെന്നും നോവലിലെ ഒരു കഥാപാത്രം പ്രസ്താവിക്കുന്നുണ്ട്. 

"ഗാലക്സിയുടെ" നിരൂപകനായ ഫ്ലോയ്ഡ് സി. ഗേൽ ഈ കൃതിയെ പ്രശംസിക്കുകയുണ്ടായി. "ഹൈൻലൈൻ എപ്പോഴും വിശേഷബുദ്ധി ഉപയോഗിക്കുന്നയാളാണ്. അദ്ദേഹത്തിന്റെ കൃതികൾ രസിപ്പിക്കുന്നവയാണെന്നതിലും തർക്കമില്ല" എന്ന് ഗേ പരാമർശിക്കുകയുണ്ടായി. "ന്യൂ യോർക്ക് ടൈംസിന്റെ", വില്ലിയേഴ്സ് ജെർസൺ ഈ കൃതിയെപ്പറ്റി നല്ല അഭിപ്രായമാണ് പ്രകടിപ്പിച്ചത്. "ഘടന സംബന്ധിച്ചും ദുർബ്ബലമായ അവസാനം സംബന്ധിച്ചുമുള്ള പ്രശ്നങ്ങൾ നിലനിൽക്കെത്തന്നെ എല്ലാ വർഷവും പുറത്തിറങ്ങുന്ന ശാസ്ത്ര ഫിക്ഷനുകളിലെ 99% കൃതികളേക്കാളും മികച്ചതാണിത്" എന്ന് ഇദ്ദേഹം പ്രസ്താവിക്കുകയുണ്ടായി.

ഹൈൻലൈന്റെ മിക്ക കൃതികളിലേതിലെപ്പോലെ ഈ നോവലിലും പ്രധാന കഥാപാത്രം ആദ്യം അറിവില്ലാത്തതും വസ്തുതകളെക്കുറിച്ച് ഗ്രാഹ്യമില്ലാത്തതുമായ ഒരു വ്യക്തിയാണ്. ക്രമേണ കാര്യങ്ങൾ പഠിച്ച് മനസ്സിലാക്കുന്ന ഇദ്ദേഹം താൻ സ്വാംശീകരിക്കുന്ന അറിവുകളുപയോഗിച്ച് ജീവിതത്തിൽ നേരിടുന്ന പ്രശ്നങ്ങൾക്ക് പരിഹാരം കണ്ടെത്തുന്നു. അടിമത്തത്തെക്കുറിച്ചുള്ള സമൂഹത്തിന്റെ വ്യത്യസ്ത കാഴ്ച്ചപ്പാടുകൾ ഈ കൃതിയിൽ പരാമർശിക്കപ്പെടുന്നുണ്ട്.



</doc>
<doc id="276543" url="https://ml.wikipedia.org/wiki?curid=276543" title="മേരി റോബിൻസൺ">
മേരി റോബിൻസൺ

അയർലണ്ടിന്റെ ഏഴാമത്തെ പ്രസിഡന്റും, ഈ സ്ഥാനത്തെത്തുന്ന പ്രഥമവനിതയുമാണ് മേരി തെരേസ വിൻഫ്രെഡ് റോബിൻസൺ എന്ന മേരി റോബിൻസൺ(ജനനം 21 മേയ് 1944).1997 സെപ്തംബർ 12 ന് തൽസ്ഥാനം ഐക്യരാഷ്ട്രസംഘടനയുടെ ഹൈക്കമ്മീഷണർ ആകാനായി (മനുഷ്യാവകാശം) രാജിവച്ചു.


</doc>
<doc id="276551" url="https://ml.wikipedia.org/wiki?curid=276551" title="വി. ദിനകരൻ">
വി. ദിനകരൻ

ഏഴും എട്ടും കേരള നിയമസഭകളിലെ അംഗമായിരുന്നു വി. ദിനകരൻ (ജനനം : 19 സെപ്റ്റംബർ 1944). ഏഴാം നിയമസഭയിൽ ഡി.എൽ.പി പ്രതിനിധിയായും എട്ടാം നിയമസഭയിൽ കോൺഗ്രസ് പ്രതിനിധിയായുമാണ് അമ്പലപ്പുഴ നിയോജക മണ്ഡലത്തിൽ നിന്നു വിജയിച്ചത്. 
വി. വേലുക്കുട്ടിയുടെയും ചെമ്പകക്കുട്ടിയുടെയും മകനായി ആലപ്പുഴയിൽ ജനിച്ചു. ബി.എഡ് ബിരുദധാരിയാണ്. അധ്യാപകനായിരുന്നു. അഖില കേരള ധീവര സഭ ജനറൽ സെക്രട്ടറിയാണ്. മത്സ്യഫെഡ് ചെയർമാനായി പ്രവർത്തിക്കുന്നു. 


</doc>
<doc id="276555" url="https://ml.wikipedia.org/wiki?curid=276555" title="എ.വി. താമരാക്ഷൻ">
എ.വി. താമരാക്ഷൻ

അഞ്ച്, ആറ്, ഏഴ്, എട്ട്, പത്ത് കേരള നിയമ സഭകളിലംഗമായിരുന്നു എ.വി. താമരാക്ഷൻ (24 ഏപ്രിൽ 1946). 
ആലപ്പുഴ ജില്ലയിൽ വേലുവിന്റെ മകനാണ്. കോളേജ് അധ്യാപകനായിരുന്നു. ആർ.എസ്.പി യുവജന വിഭാഗമായിരുന്ന പി.വൈ.എഫിന്റെ സംസ്ഥാന ജനറൽ സെക്രട്ടറിയായിരുന്നു. ആർ.എസ്.പി സംസ്ഥാന സെക്രട്ടേറയറ്റിലും സെൻട്രൽ കമ്മിറ്റിയിലും പ്രവർത്തിച്ചു. പിളർപ്പിനെത്തുടർന്ന് ആർ.എസ്.പി -ബി രൂപീകരിക്കാൻ മുൻ നിരയിൽ നിന്നു. ഇതിനുശേഷം ഇവിടെ നിന്ന് പിണങ്ങി ജെ.എസ്.എസിൽ ചേർന്നു. പിന്നീട് അവിടെ നിന്നും രാജി വെച്ചു. നിലവിൽ ആർ.എസ്.പി (ബോൾഷെവിക്)ന്റെ സംസ്ഥാന സെക്രട്രയായി പ്രവർത്തിക്കുന്നു. 2014 ലോക്സഭാ തെരഞ്ഞെടുപ്പിൽ ബി.ജെ.പി പിന്തുണയോടെ ആലപ്പുഴയിൽ എൻ.ഡി.എ സ്ഥാനാർത്ഥിയായി മത്സരിക്കുന്നു.


</doc>
<doc id="276557" url="https://ml.wikipedia.org/wiki?curid=276557" title="ബ്ലാക്ക് ആൻഡ് വൈറ്റ്">
ബ്ലാക്ക് ആൻഡ് വൈറ്റ്

കറുപ്പും വെളുപ്പും എന്നതിന്റെ ഇംഗ്ലീഷ് പദമാണ് ബ്ലാക്ക് ആന്റ് വൈറ്റ്. ചുരുക്കത്തിൽ ബി/ഡബ്ല്യു അല്ലെങ്കിൽ ബി ആന്റ് ഡബ്ല്യു ( B/W or B&W) എന്നും ഉപയോഗിക്കും. വിശേഷണ രൂപത്തിൽ ഉപയോഗിക്കുമ്പോൾ (-) രേഖാഖണ്ഡം ഉപയോഗിച്ച് ബ്ലാക്ക്-ആന്റ്-വൈറ്റ് (black-and-white) എന്നും എഴുതും. 
ദ്യശ്യകലയിൽ ഏകവർണ്ണ ചിത്രങ്ങളെ ബ്ലാക്ക് ആന്റ് വൈറ്റ് എന്ന പേരിൽ വിളിക്കാറുണ്ട്.

</doc>
<doc id="276563" url="https://ml.wikipedia.org/wiki?curid=276563" title="ചെമ്മീൻ ഒഴിച്ചു കറി">
ചെമ്മീൻ ഒഴിച്ചു കറി


ചെമ്മീൻ വൃത്തിയാക്കി കൂടെ മുരിങ്ങക്കായ , മാങ്ങ, പച്ചമുളക് എന്നിവ ചേർത്ത് ആവശ്യത്തിനു വെള്ളം ഒഴിച്ചു മഞ്ചട്ടിയിൽ വേവിക്കാൻ വെയ്ക്കുക . വെന്തു വരുമ്പോൾ തേങ്ങാ ചിരകിയത് , ഉള്ളി , മഞ്ഞപ്പൊടി എന്നിവ ചേർത്ത് അരച്ചു വെച്ച മിശ്രിതം വെന്ത ചെമ്മീൻ കൂട്ടിലേക്ക് ഒഴിച്ചു ആവശ്യത്തിനു ഉപ്പും ചേർത്തു ചൂടാക്കുക . തിളച്ചു വരുമ്പോൾ വാങ്ങി വെച്ച് കടുക് താളിച്ചു ഉപയോഗിക്കുക .


</doc>
<doc id="276567" url="https://ml.wikipedia.org/wiki?curid=276567" title="കുറ്റിപ്പുറം നിയമസഭാമണ്ഡലം">
കുറ്റിപ്പുറം നിയമസഭാമണ്ഡലം

മലപ്പുറം ജില്ലയിലെ ഒരു നിയമസഭാമണ്ഡലമായിരുന്നു കുറ്റിപ്പുറം നിയമസഭാമണ്ഡലം. കേരളം രൂപീകരിക്കുന്നതിനു മുമ്പ് കോട്ടക്കൽ ഫർക്ക എന്ന പേരിൽ മദിരാശി സംസ്ഥാനത്തിന്റെ ഭാഗമായിരുന്നു കുറ്റിപ്പുറം ഉൾക്കൊള്ളുന്ന പ്രദേശം.1952-ൽ മദ്രാസ് സംസ്ഥാനത്തിലേക്കു നടന്ന തെരഞ്ഞെടുപ്പിൽ കോട്ടയ്ക്കൽ ഫർക്കയിൽ നിന്നുള്ള ജനപ്രതിനിധിയായത് ഇന്ത്യൻ യൂണിയൻ മുസ്ലിം ലീഗിന്റെ ചാക്കീരി അഹമ്മദ് കുട്ടി ആയിരുന്നു. കുഞ്ഞുണ്ണി നെടുങ്ങാടിയെയാണ് അന്ന് പരാജയപെടുത്തിയത്.

ഐക്യകേരളത്തിന്റെ രൂപീകരണത്തോടെയാണ് കുറ്റിപ്പുറം നിയോജകമണ്ഡലമായി മാറിയത്. മാറാക്കര,കല്പകഞ്ചേരി,വളവന്നൂർ,ചെറിയമുണ്ടം,തിരുനാവായ,ആതവനാട്, വളാഞ്ചേരി,കുറ്റിപ്പുറം എന്നീ പഞ്ചായത്തുകൾ ഉൾപെട്ടതായിരുന്നു കുറ്റിപ്പുറം നിയോജക മണ്ഡലം. കുറ്റിപ്പുറം നിയോജക മണ്ഡലം ഇന്ത്യൻ യൂണിയൻ മുസ്ലിം ലീഗിന്റെ  പരമ്പരാഗത മണ്ഡലങ്ങളിൽ ഒന്നായിരുന്നു. കേരളം രൂപീകരിച്ചതിനു ശേഷം1957 ൽ നടന്ന ആദ്യ തെരഞ്ഞെടുപ്പിലും കുറ്റിപ്പുറം നിയോജക മണ്ഡലത്തിൽ നിന്ന് വിജയിച്ചത് ചാക്കീരി അഹമ്മദ് കുട്ടി തന്നെയായിരുന്നു. പി.കെ മൊയ്തീൻ കുട്ടിയായിരുന്നു മുഖ്യഎതിരാളി. 1960 ൽ തോറാട്ട് കുഞ്ഞികൃഷണനെ പരാജയപ്പെടുത്തി മുസ്ലിം ലീഗ് നേതാവ്  കെ.എം സീതി സാഹിബ് എം.എൽ.എയും തുടർന്ന് കേരള നിയമസഭയുടെ രണ്ടാമത്തെ സ്പീക്കറുമായി. സീതി സാഹിബിന്റെ മരണത്തെ തുടർന്ന് വന്ന ഉപതെരഞ്ഞെടുപ്പിൽ മുസ്ലിം ലീഗിന്റെ മുഹ്സിൻ ബിൻ അഹമ്മദാണ് വിജയിച്ചത്. കുഞ്ഞികൃഷ്ണൻ തന്നെ ആയിരുന്നു എതിർ സ്ഥാനാർത്ഥി. 1965 വീണ്ടും മുഹ്സിൻ ബിൻ അഹമ്മദും കുഞ്ഞ്കൃഷണനും തമ്മിൽ വീണ്ടും ഏറ്റുമുട്ടിയപ്പോഴും മുസ്ലിം ലീഗ് സ്ഥാനാർത്ഥിക്കു  തന്നെയായിരുന്നു വിജയം. 1967 ൽ മുസ്ലിംലീഗ് സി.എം.കുട്ടിയിലൂടെ വിജയം ആവർത്തിച്ചു. 1970 ഉം1977 ഉം മുസ്ലിം ലീഗ് ചാക്കീരി അഹമ്മദ് കുട്ടിയിലൂടെ മണ്ഡലം നിലനിർത്തി.1980,1982,1987 വർഷങ്ങളിൽ മുസ്ലിം ലീഗിലെ കൊരമ്പയിൽ അഹമ്മദ് ഹാജി കുറ്റിപ്പുറത്തു നിന്നുള്ള എം.എൽ.എയായി. 1991,1996, 2001 നിയമസഭ തെരഞ്ഞെടുപ്പുകളിൽ  പി.കെ കുഞ്ഞാലിക്കുട്ടിയാണ് വിജയിച്ചു വന്നത്. 2006-ൽ നടന്ന വാശിയേറിയ മൽസരത്തിൽ മുസ്ലിം ലീഗ് കുറ്റിപ്പുറത്ത് ആദ്യമായി പരാജയപ്പെട്ടു. മുസ്ലിം ലീഗിൽ നിന്നു പുറത്തുപോയ കെ.ടി ജലീൽ പി.കെ കുഞ്ഞാലിക്കുട്ടിക്കെതിരെ ഇടതുപക്ഷ പിന്തുണയോടെ  മൽസരിക്കുകയും വിജയിക്കുകയുമായിരുന്നു.

2008-ലെ മണ്ഡലപുനർനിർണ്ണയത്തോടെ ഈ മണ്ഡലം ഇല്ലാതായി.



</doc>
<doc id="276568" url="https://ml.wikipedia.org/wiki?curid=276568" title="ശ്രീകൃഷ്ണപുരം നിയമസഭാമണ്ഡലം">
ശ്രീകൃഷ്ണപുരം നിയമസഭാമണ്ഡലം

പാലക്കാട് ജില്ലയിലെ ഒരു നിയമസഭാമണ്ഡലമാണ് ശ്രീകൃഷ്ണപുരം നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഈ മണ്ഡലം ഇല്ലാതായി.



</doc>
<doc id="276571" url="https://ml.wikipedia.org/wiki?curid=276571" title="കൊല്ലങ്കോട് നിയമസഭാമണ്ഡലം">
കൊല്ലങ്കോട് നിയമസഭാമണ്ഡലം

പാലക്കാട് ജില്ലയിലെ ഒരു നിയമസഭാമണ്ഡലമായിരുന്നു കൊല്ലങ്കോട് നിയമസഭാമണ്ഡലം

1965-ൽ രൂപീകൃതമായ ഈ മണ്ഡലം 2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276574" url="https://ml.wikipedia.org/wiki?curid=276574" title="സി. വാസുദേവ മേനോൻ">
സി. വാസുദേവ മേനോൻ

കേരളത്തിലെ പാലക്കാട് ജില്ലയിൽ നിന്നുള്ള സി.പി.ഐ.എം. നേതാക്കളിലൊരാളും കൊല്ലങ്കോട് നിയമസഭാമണ്ഡലത്തെ 1967 മുതൽ 1987 വരെ ആറ് തവണ പ്രതിനിധികരിച്ച നേതാവാണ് സി. വാസുദേവ മേനോൻ 




</doc>
<doc id="276577" url="https://ml.wikipedia.org/wiki?curid=276577" title="കുടുമനീലി">
കുടുമനീലി

നനവാർന്ന പാറപ്രദേശങ്ങൾ, പുൽമേടുകൾ, തുറസ്സാർന്ന ഇടങ്ങൾ എന്നിവിടങ്ങളിലെല്ലാം ധാരാളം കാണപ്പെടുന്ന ഏകവർഷിയായ ഒരു കുറ്റിച്ചെടിയാണ് കുടുമനീലി. . ഈ ചെടി ലോകത്ത് എല്ലായിടത്തും തന്നെ കണ്ടുവരുന്നു. 



</doc>
<doc id="276589" url="https://ml.wikipedia.org/wiki?curid=276589" title="പി.ബി. അബ്ദുൾ റസാക്ക്">
പി.ബി. അബ്ദുൾ റസാക്ക്

പതിമൂന്നാം കേരള നയമ സഭയിലെ മഞ്ചേശ്വരം നിയമസഭാ മണ്ഡലത്തെ പ്രതിനിധീകരിക്കുന്ന അംഗമാണ് പി.ബി. അബ്ദുൾ റസാക്ക് (ജനനം : 01 ഒക്ടോബർ 1955). മുസ്ലീം ലീഗ് കാസർഗോഡ് ജില്ലാ കമ്മിറ്റി വൈസ് പ്രസിഡന്റാണ്.

ബീരാൻ മൊയ്തീൻ ഹാജിയുടെയും ബീഫാത്തിമയുടെയും മകനായി കാസർഗോഡ്, ചെങ്കളയിൽ ജനിച്ചു. ഒൻപതാം ക്ലാസ് വരെ പഠിച്ചിട്ടുണ്ട്. മുസ്ലീം യൂത്ത് ലീഗിന്റെ ജനറൽ സെക്രട്ടറിയായിരുന്നു. ചെങ്കള ഗ്രാമ പഞ്ചായത്ത് പ്രസിഡന്റായും കാസർഗോഡ് ജില്ലാ പഞ്ചായത്ത് അംഗമായും പ്രവർത്തിച്ചു. നെല്ലിക്കാട്ടെ പി. ബീരാൻ മൊയ്തീൻ ഇംഗ്ലീഷ് മീഡിയം ഹയർസെക്കണ്ടറി സ്കൂളിന്റെയും അംബേദ്ക്കർ എഡ്യൂക്കേഷണൽ ട്രസ്റ്റിന്റെയും ചെയർമാനാണ്. ചെങ്കള എ.എൽ.പി.സ്കൂളിന്റെയും മാനേജരാണ്. 2018  ഒക്ടോബര് 20 നു പി ബി അബ്ദുൽ റസാഖ് അന്തരിച്ചു.


</doc>
<doc id="276592" url="https://ml.wikipedia.org/wiki?curid=276592" title="അബ്ദുറഹ്മാൻ രണ്ടത്താണി">
അബ്ദുറഹ്മാൻ രണ്ടത്താണി

പന്ത്രണ്ടും പതിമൂന്നും കേരള നിയമ സഭകളിലെ താനൂർ നിയമസഭാ മണ്ഡലത്തെ പ്രതിനിധീകരിക്കുന്ന അംഗമാണ് അബ്ദുറഹ്മാൻ രണ്ടത്താണി (ജനനം : 15 മാർച്ച് 1961). മുസ്ലീം ലീഗ് സംസ്ഥാന സെക്രട്ടറിയാണ്. 

മുഹമ്മദ് ഹാജിയുടെയും പാലമഠത്തിൽ ബിരിയുമ്മ ഹജ്ജുമ്മയുടെയും മകനായി കുറ്റിപ്പുറം ചെറുശ്ശോലയിൽ ജനിച്ചു. പത്താം ക്ലാസ് വരെ പഠിച്ചു. മുസ്ലീം യൂത്ത് ലീഗിന്റെ സംസ്ഥാന വൈസ് പ്രസിഡന്റിന്റും ട്രഷററുമായിരുന്നു. അബുദാബി കെ.എം.സി.സിയുടെ ചെയർമാമായി പ്രവർത്തിച്ചു. മലപ്പുറം ജില്ലാ പഞ്ചായത്ത് അംഗമായിരുന്നു. മൊയീൻ കുട്ടി വൈദ്യർ സ്മാരകത്തിന്റെ ചെയർമാനാണ്. മുസ്ലൂം ലീഗ് സംസ്ഥാന പ്രവർത്തക സമിതി അംഗമാണ്. 


</doc>
<doc id="276594" url="https://ml.wikipedia.org/wiki?curid=276594" title="കെ. അച്യുതൻ">
കെ. അച്യുതൻ

പത്ത്, പതിനൊന്ന്, പന്ത്രണ്ട്, പതിമൂന്ന് കേരള നയമ സഭകളിൽ ചിറ്റൂർ നിയമസഭാ മണ്ഡലത്തെ പ്രതിനിധീകരിക്കുന്ന അംഗമാണ് കെ. അച്യുതൻ (ജനനം :24 ഫെബ്രുവരി 1950). 

കിട്ടുണ്ണിയുടെയും വള്ളിയുടെയും മകനായി ചിറ്റൂരിൽ ജനിച്ചു. പത്താം ക്ലാസ് വരെ പഠിച്ചിട്ടുണ്ട്. കാർഷിക, സഹകരണ മേഖലയിൽ പ്രവർത്തിക്കുന്നു. 1979 മുതൽ 1996 വരെ ചിറ്റൂർ-തത്തമംഗലം നഗരസഭാചെയർമാനായിരുന്നു.


</doc>
<doc id="276601" url="https://ml.wikipedia.org/wiki?curid=276601" title="ശ്രീ ഗുപ്തൻ">
ശ്രീ ഗുപ്തൻ

ഗുപ്ത സാമ്രാജ്യത്തിന്റെ സ്ഥാപകനായ രാജാവാണ് ശ്രീ ഗുപ്തൻ. ശ്രീ ഗുപ്ത മഹാരാജാവിനെ പറ്റി പറയത്തക്ക വിവരങ്ങൾ ലഭ്യമല്ല. ഗുപ്ത സാമ്രാജ്യത്തിന്റെ ആദ്യ രാജാവ് അദ്ദേഹമായിരുന്നു എന്നും മഹാരാജാ എന്ന സ്ഥാനപ്പേർ സ്വീകരിച്ചിരുന്നു. അദ്ദേഹത്തിന്റെ കാലത്ത് നിരവധി ചൈനീസ് തീർത്ഥാടകർ ബുദ്ധമത സ്വീകരണത്തിനായി ഇന്ത്യയിൽ എത്തിയിരുന്നു. ഇ ത്സിങ് അതിൽ പ്രമുഖനാണ്. നേപ്പാളിൽ അദ്ദേഹം ചൈനീസ് തീർത്ഥാടകർക്കായി ഒരു ക്ഷേത്രവും സത്രവും പണികഴിപ്പിച്ചിട്ടുണ്ട്. അതിലെ ശാസനങ്ങളിൽ നിന്ന് ഗുപ്തന്മാരുടെ തുടക്കത്തെപ്പറ്റി ചില രേഖകൾ ലഭിക്കുന്നു.


</doc>
<doc id="276605" url="https://ml.wikipedia.org/wiki?curid=276605" title="കുഴൽമന്ദം നിയമസഭാമണ്ഡലം">
കുഴൽമന്ദം നിയമസഭാമണ്ഡലം

പാലക്കാട് ജില്ലയിലെ ഒരു നിയമസഭാമണ്ഡലമായിരുന്നു കുഴൽമന്ദം നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276608" url="https://ml.wikipedia.org/wiki?curid=276608" title="ചേർപ്പ് നിയമസഭാമണ്ഡലം">
ചേർപ്പ് നിയമസഭാമണ്ഡലം

തൃശ്ശൂർ ജില്ലയിലെ ഒരു നിയമസഭാമണ്ഡലമായിരുന്നു ചേർപ്പ് നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.



</doc>
<doc id="276614" url="https://ml.wikipedia.org/wiki?curid=276614" title="കൊടകര നിയമസഭാമണ്ഡലം">
കൊടകര നിയമസഭാമണ്ഡലം

തൃശ്ശൂർ ജില്ലയിലെ ഒരു നിയമസഭാമണ്ഡലമായിരുന്നു കൊടകര നിയമസഭാമണ്ഡലം.

2008-ലെ മണ്ഡലപുനർനിർണ്ണയത്തോടെ ഇല്ലാതായി. ഈ മണ്ഡലത്തിലെ ഭൂരിഭാഗം പ്രദേശങ്ങളും പുതിയ പുതുക്കാട് നിയമസഭാമണ്ഡലത്തിൽ ഉൾപ്പെടുന്നു.



</doc>
<doc id="276617" url="https://ml.wikipedia.org/wiki?curid=276617" title="വടക്കേക്കര നിയമസഭാമണ്ഡലം">
വടക്കേക്കര നിയമസഭാമണ്ഡലം

എറണാകുളം ജില്ലയിലെ ഒരു നിയമസഭാമണ്ഡലമായിരുന്നു വടക്കേക്കര നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276621" url="https://ml.wikipedia.org/wiki?curid=276621" title="റസൂലൻ ഭായ്">
റസൂലൻ ഭായ്

ഒരു ഹിന്ദുസ്ഥാനി ഗായികയാണ് റസൂലൻ ഭായ് (1902-1974). കേന്ദ്ര സംഗീത നാടക അക്കാദമി പുരസ്കാരം നേടിയിട്ടുണ്ട്.
1902ൽ ഉത്തർ പ്രദേശിലെ മിർസാപൂരിൽ ദരിദ്രകുടുംബത്തിൽ ജനിച്ചു.
ഉസ്താദ് ഷമ്മു ഖാനിന്റ കീഴിൽ നിന്നും അഞ്ചാം വയസിൽ സംഗീതം അഭ്യസിച്ചു തുടങ്ങി. തുടർന്ന് ആഷിഖ് ഖാനിൽ നിന്നും ഉസ്താദ് നജ്ജു ഖാനിൽനിന്നും സംഗീതം അഭ്യസിച്ചു. ധനഞ്ജയ കോർട്ടിലാണ് ആദ്യമായി സംഗീതം അവതരിപ്പിച്ചത്. 1957ൽ കേന്ദ്ര സംഗീത നാടക അക്കാദമി പുരസ്കാരം ലഭിച്ചു.
1974 ഡിസംബർ 15ന് അന്തരിച്ചു.


</doc>
<doc id="276625" url="https://ml.wikipedia.org/wiki?curid=276625" title="ഞാറയ്ക്കൽ നിയമസഭാമണ്ഡലം">
ഞാറയ്ക്കൽ നിയമസഭാമണ്ഡലം

എറണാകുളം ജില്ലയിലെ ഒരു നിയമസഭാമണ്ഡലമായിരുന്നു ഞാറയ്ക്കൽ നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276627" url="https://ml.wikipedia.org/wiki?curid=276627" title="മട്ടാഞ്ചേരി നിയമസഭാമണ്ഡലം">
മട്ടാഞ്ചേരി നിയമസഭാമണ്ഡലം

എറണാകുളം ജില്ലയിലെ ഒരു നിയമസഭാമണ്ഡലമായിരുന്നു മട്ടാഞ്ചേരി നിയമസഭാമണ്ഡലം

1957-ൽ രൂപീകൃതമായ മണ്ഡലം 2008-ലെ മണ്ഡലപുനർനിർണ്ണയത്തോടെ ഇല്ലാതായി.



</doc>
<doc id="276629" url="https://ml.wikipedia.org/wiki?curid=276629" title="പള്ളുരുത്തി നിയമസഭാമണ്ഡലം">
പള്ളുരുത്തി നിയമസഭാമണ്ഡലം

എറണാകുളം ജില്ലയിലെ ഒരു നിയമസഭാമണ്ഡലമായിരുന്നു പള്ളുരുത്തി നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276637" url="https://ml.wikipedia.org/wiki?curid=276637" title="ലണ്ടൻ ടവർ">
ലണ്ടൻ ടവർ

തേംസ് നദിക്കരയിൽ ലണ്ടൻ നഗരത്തിന്റെ തെക്കുകിഴക്കു ഭാഗത്ത് 20 ഗോപുരങ്ങൾ ചേർന്ന വൻ ഗോപുര സമുച്ചയമാണ് ലണ്ടൻ ടവർ.


</doc>
<doc id="276648" url="https://ml.wikipedia.org/wiki?curid=276648" title="കെ.കെ. ചന്ദ്രൻ">
കെ.കെ. ചന്ദ്രൻ

മലയാള ചലച്ചിത്ര - ഡോക്യുമെന്ററി സംവിധായകനായിരുന്നു കെ.കെ. ചന്ദ്രൻ (മരണം : 25 മാർച്ച് 2014). നിരവധി ഡോക്യുമെന്ററികളും സിനിമകളും സീരിയലുകളും സംവിധാനം ചെയ്തു.
വട്ടണാത്ര കാളിയൻ കൃഷ്ണനെഴുത്തച്ഛന്റെ മകനാണ്. പാലക്കാട്‌ വിക്ടോറിയ കോളേജിൽ പഠിച്ചു. പുണെ ഫിലിം ഇൻസ്റ്റിറ്റിയൂട്ടിൽനിന്ന് തിരക്കഥയിലും സംവിധാനത്തിലും സ്വർണ്ണമെഡലോടെ വിജയിച്ചു. 1978ൽ 'ആശ്രമം' എന്ന സിനിമ ചെയ്തുകൊണ്ടാണ് സംവിധാനരംഗത്തെത്തി. അദ്ദേഹത്തിന്റെ സൈലന്റ്വാലി എന്ന ഡോക്യുമെന്ററി നിരവധി വിദേശ മേളകളിൽ പ്രദർശിപ്പിച്ചിരുന്നു. സിനിമ - ടെലിവിഷൻ പഠനകേന്ദ്രമായ സതേൺ ഫിലിം ഇൻസ്റ്റിറ്റിയൂട്ടിന്റെ മേധാവിയായി പ്രവർത്തിച്ചു. വെനീസ് ഫിലിം ഫെസ്റ്റിവലിലും ഇന്ത്യൻ പനോരമയിലും 'കുടമാളൂർ' എന്ന ഡോക്യുമെന്ററി തെരഞ്ഞെടുക്കപ്പെട്ടിരുന്നു. ദൂരദർശനുവേണ്ടി കഥാന്തരം, മായാമാനസം, അനർഘം എന്നീ ടെലിസീരിയലുകൾ സംവിധാനം ചെയ്തു. 


</doc>
<doc id="276650" url="https://ml.wikipedia.org/wiki?curid=276650" title="മെതുസലാസ് ചിൽഡ്രൺ">
മെതുസലാസ് ചിൽഡ്രൺ

റോബർട്ട് എ. ഹൈൻലൈൻ രചിച്ച ഒരു ശാസ്ത്ര ഫിക്ഷൻ നോവലാണ് മെതുസലാസ് ചിൽഡ്രൺ. 1941 ജൂലൈ, ഓഗസ്റ്റ്, സെപ്റ്റംബർ എന്നീ പതിപ്പുകളിൽ "അസ്റ്റൗണ്ടിംഗ് സയൻസ് ഫിക്ഷൻ മാസികയിലാണ്" ഈ കൃതി ആദ്യമായി പ്രസിദ്ധീകരിക്കപ്പെട്ടത്. 1958-ൽ ഇത് ഒരു മുഴുനീള നോവലായി വികസിപ്പിച്ച് പ്രസിദ്ധീകരിക്കുകയായിരുന്നു.

ഹൈൻലൈന്റെ "ഫ്യൂച്ചർ ഹിസ്റ്ററിയുടെ" ഭാഗമാണ് ഈ കൃതിയെന്നാണ് പൊതുവിൽ കണക്കാക്കപ്പെടുന്നത്. ഹൊവാർഡ് ഫാമിലീസ് എന്ന ഒരു വിഭാഗം ജനങ്ങളെ ഈ കൃതിയിൽ പരിചയപ്പെടുത്തുന്നു. ജനിതക നിർദ്ധാരണത്തിലൂടെ ഒരുപാടു നാൾ ജീവിക്കാൻ സാധിക്കുന്നവരെ തിരഞ്ഞെടുത്താണ് ഈ വിഭാഗം ജനങ്ങൾ ഉരുത്തിരിഞ്ഞത്. ഈ കൃതിയിലെ "ന്യൂ ഫ്രണ്ടിയേഴ്സ്" എന്ന ബഹിരാകാശവാഹനം "വാൻഗാർഡ്" എന്ന വാഹനത്തിനുശേഷം സൃഷ്ടിച്ച രണ്ടാം തലമുറ വാഹനമായാണ് അവതരിപ്പിക്കപ്പെടുന്നത്. "യൂണിവേഴ്സ്", "കോമൺ സെൻസ്" എന്നീ കൃതികളിൽ വാൻഗാർഡ് പ്രത്യക്ഷപ്പെടുന്നുണ്ട്.

ജോൺ ഡബ്യൂ. കാമ്പെല്ലിന്റെ അഭിപ്രായത്തിൽ ഈ നോവലിന് ആദ്യം ഉദ്ദേശിച്ചിരുന്ന പേര് "വൈൽ ദ ഈവിൽ ഡേയ്സ് കം നോട്ട്" എന്നായിരുന്നു. എക്ലേസിയാസ്റ്റസിൽ നിന്നുള്ളതും ഈ നോവലിന്റെ രണ്ടാം പുറത്തിൽ ഒരു രഹസ്യ വാക്കായി ഉപയോഗിക്കുന്നതുമാണ് ഈ ഉദ്ധരണി.

ഐറ ഹൊവാർഡ് കാലിഫോർണിയയിലെ സ്വർണ്ണഘനനത്തിലൂടെ ധനികനായ ഒരു വ്യക്തിയാണ്. ഇദ്ദേഹം ചെറുപ്പകാലത്തുതന്നെകുട്ടികളില്ലാതെ മരിക്കുകയായിരുന്നു. മുത്തച്ഛന്മാരും മുത്തശ്ശിമാരും ആരോഗ്യത്തോടെ ജീവിച്ചിരിക്കുന്ന ആൾക്കാരെ പരസ്പരം വിവാഹം കഴിക്കുവാൻ ധനസഹായത്തിലൂടെ പ്രേരിപ്പിക്കുന്ന ഒരു ട്രസ്റ്റ് ഇദ്ദേഹത്തിന്റെ വില്പ‌ത്രത്തിലെ നിർദ്ദേശമനുസരിച്ച് രൂപീകരിക്കുകയുണ്ടായി. ഹൊവാർഡ് കുടുംബങ്ങൾ ഇത്തരത്തിലുണ്ടായവയാണ്. ഇരുപത്തിരണ്ടാം നൂറ്റാണ്ടിൽ ഈ കുടുംബങ്ങ‌ളിലെ അംഗങ്ങൾക്ക് ശരാശരി 150 വർഷം ആയുസ്സുണ്ടെങ്കിലും ഇവർ ഈ വിവരം ഇതുവരെ രഹസ്യമാക്കി വച്ചിരിക്കുകയായിരുന്നു. ഇവർ ഇത് പരസ്യമാക്കാൻ തീരുമാനിക്കുന്നു.

ഇവരുടെ ആയുസ്സിനു പിന്നിൽ ജനിതക ഘടനയല്ലാതെ എന്തോ രഹസ്യമുണ്ടെന്നാണ് പൊതു സമൂഹം കരുതുന്നത്. ഹൊവാർഡ് കുടുംബങ്ങളിലെ അംഗങ്ങളെ അറസ്റ്റ് ചെയ്യുകയും പീഡിപ്പിക്കുകയും ചെയ്യാൻ ആരംഭിക്കുന്നു. ഭൂമിയുടെ ഭരണാധികാരിയയ സ്ലൈട്ടൺ ഫോർഡിന് കുടുംബങ്ങൾ സത്യമാണ് പറയുന്നതെന്ന് ഉത്തമബോദ്ധ്യമുണ്ട്. പക്ഷേ പൊതു സമൂഹത്തെ സഹായിക്കാൻ ഇദ്ദേഹത്തിന് സാധിക്കുന്നില്ല.

ഹൊവാർഡ് കുടുംബങ്ങളിലെ ഏറ്റവും തലമുതിർന്ന അംഗമായ ലസാറസ് ലോങ്ങ് "ന്യൂ ഫ്രണ്ടിയേഴ്സ്" എന്ന ബഹിരാകാശവാഹനം തട്ടിയെടുത്ത് ഹൊവാർഡ് കുടുംബങ്ങളുമായി രക്ഷപെടുന്നു. ആൻഡ്ര്യൂ ജാക്സൺ ലിബി എന്ന ഒരു കുടുംബാംഗം അതിവേഗ ശൂന്യാകാശ യാത്ര സാദ്ധ്യമാക്കുന്ന ഒരുപകരണം കണ്ടുപിടിച്ചിട്ടുണ്ട്. ഇതുപയോഗിച്ച് ഇവർ സൗരയൂധത്തിൽ നിന്ന് പുറത്തുകടക്കുന്നു. പുറത്താക്കപ്പെട്ട സ്ലൈട്ടൺ ഫോർഡ് ഇവർക്കൊപ്പം ചേരുന്നു.

ഇവർ എത്തുന്ന ആദ്യ ഗ്രഹത്തിലെ വാസികൾ സൗഹൃദസമീപനമുള്ളവരും വികസിത സംസ്കാരമുള്ളവരുമാണ്. പക്ഷേ ഈ ഗ്രഹത്തിലെ യഥാർത്ഥ യജമാനന്മാരായ ജീവികളുടെ വളർത്തുമൃഗങ്ങൾ മാത്രമാണ് ഇവർ. ഇത്തരത്തിൽ മനുഷ്യരെ വളർത്തുമൃഗങ്ങളാക്കാൻ യജമാനന്മാർ (ഇവരെ ദൈവങ്ങളെന്നാണ് വിളിക്കുന്നത്) ശ്രമിക്കുന്നുവെങ്കിലും സാധിക്കുന്നില്ല. ഇതോടെ മനുഷ്യരെ ഈ ഗ്രഹത്തിൽ നിന്ന് പുറത്താക്കുന്നു.

മനസ്സ് വായിക്കാൻ ശേഷിയുള്ള ഒരു കൂട്ടം ജീവികൾ താമസിക്കുന്ന മറ്റൊരു ഗ്രഹത്തിലേയ്ക്കാണ് യജമാനന്മാർ മനുഷ്യരെ അയക്കുന്നത്. മേരി സ്പെർലിംഗ് എന്ന സ്ത്രീ ഇവരോടൊപ്പം ചേരുന്നു. ഈ ജീവികൾ ഒരു മനുഷ്യക്കുട്ടിയെ ജനിതകമായ മാറ്റങ്ങൾക്ക് വിധേയമാക്കുന്നതോടെ മനുഷ്യർ ഭയപ്പാടിലാകുന്നു. ഹൊവാർഡ് കുടുംബങ്ങൾ തിരികെ ഭൂമിയിലേയ്ക്ക് പോകാൻ തീരുമാനിക്കുന്നു.

ലിബ്ബി അന്യഗ്രഹജീവികളുടെ സഹായത്തോടെ പ്രകാശത്തിനേക്കാൾ വേഗത്തിൽ സഞ്ചരിക്കാൻ സാധിക്കുന്ന ഒരു സംവിധാനം വികസിപ്പിക്കുന്നു. ഇതിന്റെ സഹായത്തോടെ മനുഷ്യർ ഏതാനം മാസങ്ങൾക്കുള്ളിൽ തിരികെ സൗരയൂധത്തിലെത്തുന്നു. ഇതിനിടയിൽ ഭൂമിയിൽ എഴുപത്തഞ്ച് വർഷങ്ങൾ കഴിഞ്ഞിട്ടുണ്ടായിരുന്നു. ഇതിനിടെ ഭൂമിയിലെ വാസികൾ ദീർഘായുസ്സ് ലഭിക്കുന്നതിനുള്ള ശാസ്ത്രീയമാർഗ്ഗങ്ങൾ വികസിപ്പിച്ചിട്ടുണ്ടായിരുന്നു. പ്രകാശത്തിനേക്കാൾ വേഗത്തിലുള്ള യാത്ര കണ്ടുപിടിച്ചതിനാൽ ഭൗമവാസികൾ ഇവരെ സ്നേഹത്തോടെ സ്വീകരിക്കുന്നു. ഭൂമിയിലെ ജനസംഖ്യാവർദ്ധനവിന് ഇത്തരം യാത്രയിലൂടെ പരിഹാരം കാണാനുള്ള സാദ്ധ്യത മുന്നിൽ തെളിയുന്നു.

"എ റെക്വൈം ഫോർ അസ്റ്റൗണ്ടിംഗിൽ" ആൽവ റോബർട്ട്സ് ഇപ്രകാരം പ്രസ്താവിക്കുകയുണ്ടായി

ഈ കൃതി നിറയെ സാഹസികതയും, കാല്പനികതയും അര ഡസൻ കൃതികളിൽ ഉൾക്കൊള്ളിക്കാവുന്ന ആശയങ്ങളുമാണ്.
അലക്സി പാൻഷിൻ "ഹൈൻലൈൻ ഇൻ ഡൈമെൻഷൻ" എന്ന കൃതിയിൽ ഇപ്രകാരം നിരീക്ഷിച്ചു

പല രീതികളിൽ ഇത് വളരെ പ്രാധാന്യമുള്ള ഒരു കൃതിയാണ്. മരണത്തിൽ നിന്ന് രക്ഷ നേടുക എന്ന പ്രധാന പ്രമേയം ഹൈൻലൈന്റെ മറ്റു കൃതികളിലും പ്രത്യക്ഷപ്പെടുന്നുണ്ട് എന്നതും ചിതറിയിട്ടിരിക്കുന്ന അത്ഭുതകരമായതും ഭാസുരമായതുമായ ആശയങ്ങളുമാണ്എനിക്ക് പ്രധാനമായി തോന്നുന്നത്.
ലസാറസ് ലോങ്ങ് ഈ നോവലിലാണ് ആദ്യം പ്രത്യക്ഷപ്പെടുന്നത്. "ടൈം ഇനഫ് ഫോർ ലവ്", "ദ നമ്പർ ഓഫ് ദ ബീസ്റ്റ്", "ദ കാറ്റ് ഹൂ വാക്ക്സ് ത്രൂ വാൾസ്" "റ്റു സെയിൽ ബിയോൺഡ് സൺസെന്റ്" എന്നീ നോവലുകളിലും ലസാറസ് ലോങ്ങ് പ്രത്യക്ഷപ്പെടുന്നുണ്ട്. ആൻഡ്ര്യൂ ലിബ്ബി ഇതിനു മുൻപ് "മിസ്ഫിറ്റ്" എന്ന ചെറുകഥയിൽ പ്രത്യക്ഷപ്പെട്ടിരുന്നു. "ടൈം ഇനഫ് ഫോർ ലവ്" എന്ന നോവലിൽ ലിബ്ബി തന്റെ മരണം വരെ ലസാറസുമൊത്തുള്ള ശൂന്യാകാശ യാത്രകളിൽ പങ്കാളിയായിരുന്നു എന്ന് സൂചിപ്പിക്കുന്നു.

"മികച്ച ക്ലാസ്സിക് ലിബർട്ടേറിയൻ ശാസ്ത്ര ഫിക്ഷൻ നോവലിനുള്ള" പ്രൊമിത്യൂസ് ഹാൾ ഓഫ് ഫെയിം പുരസ്കാരം (1997).



</doc>
<doc id="276657" url="https://ml.wikipedia.org/wiki?curid=276657" title="ശ്രീശങ്കരാചാര്യ സംസ്കൃത സർവകലാശാല തിരൂർ പ്രാദേശിക കേന്ദ്രം">
ശ്രീശങ്കരാചാര്യ സംസ്കൃത സർവകലാശാല തിരൂർ പ്രാദേശിക കേന്ദ്രം

ശ്രീ ശങ്കരാചാര്യ സംസ്കൃത സർവകലാശാല എറണാകുളം ജില്ലയിലെ കാലടിയിൽ പൂർണ്ണാനദിയുടെ തീരത്താണ് സ്ഥിതി ചെയ്യുന്നത്. പ്രമുഖ ദാർശനികനും സന്ന്യാസിയുമായിരുന്ന ആദി ശങ്കരാചാര്യരുടെ പേരിലുള്ള ഈ സർവകലാശാല 1993-ലാണ് സ്ഥാപിതമായത്. ശ്രീ ശങ്കരാചാര്യ സംസ്കൃത സർവകലാശാലയുടെ പ്രാദേശിക കേന്ദ്രമാണ് തിരുന്നാവായയിൽ.

ശ്രീ ശങ്കരാചാര്യ സംസ്കൃത സർവകലാശാലയുടെ പ്രധാന ലക്ഷ്യങ്ങൾ സംസ്കൃതത്തിന്റെ വിവിധ ശാഖകൾ, ഭാരതസംസ്കാരം, ഭാരതീയ ഭാഷകൾ, ഭാരതീയ തത്ത്വജ്ഞാനം, കല, വിദേശ ഭാഷകൾ, സാമൂഹ്യശാസ്ത്രം എന്നീ മേഖലകളിൽ വിജ്ഞാനം പകരുക എന്നതാണ്. കൂടാതെ സംസ്കൃതഭാഷയുടെ പഠനവും അതിലെ ഗവേഷണവും പ്രോത്സാഹിപ്പിക്കുക, സംസ്കൃതത്തെ പരിപോഷിപ്പിക്കുന്ന മറ്റു ഭാഷകളെ ദേശീയ-അന്തർദേശീയ തലങ്ങളിൽ അഭിവൃദ്ധിപ്പെടുത്തുക എന്നിവയും പ്രഖ്യാപിത ലക്ഷ്യങ്ങളിൽ പെടുന്നു.

ശ്രീ ശങ്കരാചാര്യ സംസ്കൃത സർവകലാശാല സംസ്കൃതത്തിലും ഇതരഭാഷകളിലുമുള്ള രചനകൾ പ്രസിദ്ധീകരിക്കുകയും ഗ്രന്ഥങ്ങൾ ശേഖരിച്ച് സംരക്ഷിക്കുകയും ചെയ്യുന്നു.

 *ബി എ സംസ്കൃതം വ്യാകരണം


</doc>
<doc id="276658" url="https://ml.wikipedia.org/wiki?curid=276658" title="ദീപക് ചോപ്ര">
ദീപക് ചോപ്ര

ഒരു ഇൻഡോ അമേരിക്കൻ എഴുത്തുകാരനും, ന്യൂ ഏജ് ഗുരുവും, ഡോക്റ്ററുമാണ് ദീപക് ചോപ്ര.അദ്ദേഹത്തിന്റെ കൃതികൾ 35 ഭാഷകളിലായി ലക്ഷക്കണക്കിന്ന് കോപ്പികൾ വിറ്റഴിയപ്പെട്ടിട്ടുണ്ട്. ക്വാണ്ടം മെക്കാനിക്സിനെ പറ്റിയും മറ്റുമുള്ള വ്യാഖ്യാനങ്ങളുടെ പേരിൽ പലപ്പോഴും അദ്ദേഹം ശാസ്ത്രലോകത്തിന്റെ വിമർശനങ്ങൾക്ക് വിധേയമായിട്ടുണ്ട്.


</doc>
<doc id="276660" url="https://ml.wikipedia.org/wiki?curid=276660" title="മത്തിയാസ് ജക്കോബ് ഷ്ലീഡൻ">
മത്തിയാസ് ജക്കോബ് ഷ്ലീഡൻ

ഒരു ജർമ്മൻ സസ്യശാസ്ത്രജ്ഞനും കോശസിദ്ധാന്തത്തിന്റെ സഹസ്ഥാപകനുമാണ് മത്തിയാസ് ജക്കോബ് ഷ്ലീഡൻ (1804 ഏപ്രിൽ 5 - 1881 ജൂൺ 23). തിയൊഡോർ ഷ്വാൻ റുഡോൾഫ് വിർചൗ എന്നിവർക്കൊപ്പം പങ്കുചേർന്നാണു ഷ്ലീഡൻ ഈ സിദ്ധാന്തം കണ്ടെത്തിയത്. ജർമനിയിലെ ഹാംബർഗിൽ ജനിച്ച ഷ്ലീഡൻ ഹീഡൽബർഗിൽ വിദ്യാഭ്യാസത്തിനു ശേഷം ഹംബെർഗിൽ ചെന്ന് നിയമജ്ഞനായി. പക്ഷേ പിന്നീട്, സസ്യശാസ്ത്രത്തിലുള്ള തന്റെ താത്പര്യം മുഴുവൻസമയ പ്രവർത്തനമായി മാറി. ഷ്ലീഡൻ മൈക്രോസ്കോപ്പിലൂടെ സസ്യഘടന പഠിക്കാനാണു ശ്രമിച്ചത്. ജെന സർവകലാശാലയിലെ സസ്യശാസ്ത്ര പ്രൊഫസ്സറായ അദ്ദേഹം, Contributions to Phytogenesis (1838) എന്ന തന്റെ കൃതിയിൽ, സസ്യങ്ങളുടെ വിവിധ ഭാഗങ്ങൾ കോശങ്ങളാൽ നിർമ്മിതമാണെന്നു പ്രസ്താവിച്ചു. 
അദ്ദേഹം, 1831ൽ റോബർട്ട് ബ്രൗൺ എന്ന സ്കോട് ലന്റുകാരനായ സസ്യശാസ്ത്രജ്ഞൻ കണ്ടെത്തിയ കോശമർമ്മത്തിന്റെ പ്രാധാന്യവും മനസ്സിലാക്കിയിരുന്നു. അതിന്റെ കോശവിഭജനവുമായുള്ള ബന്ധത്തെപ്പറ്റിയും അദ്ദേഹം അറിഞ്ഞിരുന്നു.
ചാൾസ് ഡാർവിന്റെ പരിണാമസിദ്ധാന്തത്തെ അംഗീകരിച്ച ആദ്യ ജർമ്മൻ ജീവശാസ്ത്രജ്ഞരിൽ ഒരാളായിരുന്നു ഷ്ലീഡൻ. 1863ൽ അദ്ദേഹം ഡോർപാറ്റ് സർവകലാശാലയിലെ സസ്യശാസ്ത്ര പ്രൊഫസ്സറായി മാറി. എല്ലാ സസ്യഭാഗങ്ങളും കോശനിർമ്മിതമാണെന്നും ഒരു ഭ്രൂണ സസ്യജീവി ഒരു കോശത്തിൽ നിന്നുമാണു ഉണ്ടാകുന്നത് എന്നും അദ്ദേഹം പറഞ്ഞു. 1881 ജൂൺ 23നു ഫ്രാങ്ക്ഫർട് അമ്മൈനിൽ മരിച്ചു.



</doc>
<doc id="276661" url="https://ml.wikipedia.org/wiki?curid=276661" title="ഗാഢപരിസ്ഥിതിവാദം">
ഗാഢപരിസ്ഥിതിവാദം

മനുഷ്യന്റെ താത്പര്യങ്ങളെ അടിസ്ഥാനമാക്കിയല്ല പരിസ്ഥിതി പ്രശ്നങ്ങൾ കൈകാര്യം ചെയ്യേണ്ടത് എന്ന പരിസ്ഥിതി ദർശനമാണ് ഗാഢപരിസ്ഥിതി വാദം.സാധാരണ പരിസ്ഥിതി ചിന്ത ഉപരിപ്ലവവും മനുഷ്യ കേന്ദ്രീകൃതവുമാണ്.പരിസരമലിനീകരണം,വനനശീകരണം,ജലദൗർലഭ്യം തുടങ്ങീ പരിസ്ഥിതി പ്രശ്നങ്ങൾ എല്ലാം തന്നെ മനുഷ്യനെ എങ്ങനെ ബാധിക്കും എന്നതിനെക്കുറിച്ചാണ് പലപ്പോഴും ചർച്ച ചെയ്യപ്പെടാറുള്ളത്.മനുഷ്യരുടെ സുഖസൗകര്യങ്ങൾ ഒരുക്കുന്ന ഒരുപകരണമായേ പരിസ്ഥിതിയെ ഇവിടെ കാണുന്നുള്ളൂ.


</doc>
<doc id="276665" url="https://ml.wikipedia.org/wiki?curid=276665" title="ഗെയാ സിദ്ധാന്തം">
ഗെയാ സിദ്ധാന്തം

ശാസ്ത്രജ്ഞനായ ജെയിംസ് ലവ്ലോക്കും സഹപ്രവർത്തക ലിൻ മാർഗലസും കൂടെ വളർത്തിയെടുത്ത ഒരു ആശയമാണ് ഗെയാ സിദ്ധാന്തം.ഗെയാ സിദ്ധാന്തമനുസരിച്ച് ഭൂമിയെ മൊത്തം ഒരു ജീവിയായി കരുതാവുന്നതാണ്.അതായത് ഭൂമി മൊത്തത്തിൽ സചേതനമാണ് അചേതനമല്ല. അതിന്റെ ജീവൻ നില നിർത്താൻ ആവശ്യമായ ക്രമീകരണങ്ങൾ സ്വയമായി അത് മറ്റേതൊരു ജീവിയെപ്പോലെയും നിർവഹിക്കുന്നു. പുരാതന ഗ്രീക്കുകാരുടെ ഭൂമി ദേവിയായ ഗെ യിൽ നിന്നാണ് ലവ്ലോക്കിന് ആ പേരു ലഭിച്ചത്.


</doc>
<doc id="276669" url="https://ml.wikipedia.org/wiki?curid=276669" title="തിയൊഡോർ ഷ്വാൻ">
തിയൊഡോർ ഷ്വാൻ

ഒരു ജർമ്മൻ ശരീരശാസ്ത്രജ്ഞനായിരുന്നു(physiologist) തിയൊഡോർ ഷ്വാൻ (1810 ഡിസംബർ 7 - 1882 ജനുവരി 11) . ജീവശാസ്ത്രത്തിൽ അദ്ദേഹത്തിന്റെ സംഭാവനകളിൽ ഒന്നായിരുന്നു, കോശസിദ്ധാന്തം. ബാഹ്യനാഡീവ്യവസ്ഥയിലെ ഷ്വാൻ കോശങ്ങൾ പെപ്സിൻ എന്ന ദഹനരസം യീസ്റ്റ് കോശത്തിന്റെ ജൈവസ്വഭാവം എന്നിവയൊക്കെ അദ്ദേഹത്തിന്റെ കണ്ടുപിടിത്തങ്ങളാണ്. മെറ്റാബോളിസം (ഉപാപചയപ്രവർത്തനം) എന്ന പദവും അദ്ദേഹത്തിന്റേ സംഭാവനയാണ്.

ന്വസ്സ് എന്ന സ്ഥലത്താണു ഷ്വാൻ ജനിച്ചത്. അദ്ദേഹത്തിന്റെ പിതാവ് ഒരു സ്വർണ്ണപ്പണിക്കാരനായിരുന്നു. ഷ്വാൻ കൊളോണിലെ ജസ്സ്യൂട്സ് കൊളിജിലാണു പഠിച്ചത്. പിന്നീട് ബോണിൽ പഠിക്കുമ്പോൾ ഫിസിയോളജിസ്റ്റ് ആയ ജൊഹാന്നെസ് പീറ്റർ മില്ലറിനെ പരിചയപ്പേട്ടു. 
ജൊഹാന്നെസ് പീറ്റർ മില്ലറിന്റെ സ്വാധീനത്തിലാണു ബർലിനിൽ വച്ചു തിയൊഡോർ ഷ്വാൻ തന്റെ ഏറ്റ്വും വിലപ്പെട്ട സംഭാവനകൾ നടത്തിയത്. 
കോശസിദ്ധാന്തം
1838ൽ മത്തിയാസ് ജക്കോബ് ഷ്ലീഡൻ എല്ലാ സസ്യങ്ങളും കോശനിർമിതങ്ങളാണെന്ന് ക്ണ്ടെത്തി. ഈ വിവരം അദ്ദേഹം ഇതുപോലെ നോട്ടോകോർഡ് എന്ന ജന്തുവിലും കണ്ടെത്തിയ ഷ്വാനു കൈമാറി. തിയൊഡോർ ഷ്വാൻ തന്റെ സൂക്ഷ്മദർശിനിയുപയോഗിച്ച് നടത്തിയ അന്വേഷണത്തിൽ അദ്ദേഹം ഉപസംഹരിച്ചത് ഇപ്രകാരമാണ്. "എല്ലാ ജീവികളും കോശാങ്ങളാലും കോശോൽപ്പന്നങ്ങളാലും നിർമ്മിതമാണ്. 


</doc>
<doc id="276670" url="https://ml.wikipedia.org/wiki?curid=276670" title="കോശസിദ്ധാന്തം">
കോശസിദ്ധാന്തം

കോശങ്ങളുടെ സവിശേഷതയെപ്പറ്റി വിവരിക്കുന്ന, ജീവശാസ്ത്രത്തിലെ ഒരു ശാസ്ത്രീയസിദ്ധാന്തമാണ് കോശസിദ്ധാന്തം . അത് എല്ലാ ജീവികളുടെയും അവയുടെ പ്രത്യുല്പാദനത്തിന്റെയും അടിസ്ഥാന ഘടകമായ. കോശത്തിന്റെ സ്വഭാവം വിശദീകരിക്കുന്നു. 1839-ൽ മാത്യാസ് ജേക്കബ് ഷ്ലീഡനും തിയൊഡോർ ഷ്വാനും ചേർന്നാണ് ഇത് അവതരിപ്പിച്ചത്. ജീവശാസ്ത്രത്തിന്റെ വളർച്ചയിലെ സുപ്രധാനമായ ഒരു നാഴികക്കല്ലായി ഇന്നും ഈ സിദ്ധാന്തം നിലനിൽക്കുന്നു.
മൂന്നു അടിസ്ഥാന തത്ത്വങ്ങളാണു കോശസിദ്ധാന്തത്തിനുള്ളത്. അവ താഴെക്കൊടുക്കുന്നു:

സൂക്ഷ്മദർശിനികളുടെ കണ്ടുപിടിത്തത്തിനു ശേഷമാണു കോശങ്ങളെ കണ്ടെത്താൻ കഴിഞ്ഞത്. റോമക്കാർക്കു ഭൂതക്കണ്ണാടി നിർമ്മിക്കാൻ അറിയാമായിരുന്നു. ഭൂതക്കണ്ണാടിയ്ക്കടിയിൽ വച്ച വസ്തുക്കൾ വലുതായിക്കാണപ്പെടുന്നതായി അവർ കണ്ടെത്തി. ഇറ്റലിയിൽ 12ആം നൂറ്റാണ്ടിൽ സാല്വീനോ ഡി അർമാതെ ഒരു കണ്ണിൽ വച്ച് ഉപയോഗിക്കാവുന്ന കണ്ണട നിർമ്മിച്ചു. ഒരു കണ്ണുവച്ച് വസ്തുക്കളെ വലുതാക്കി കാണാൻ ഇങ്ങനെ കഴിഞ്ഞു. 1590ൽ ഡച്ച് കണ്ണട നിർമ്മാതാവായ സക്കറിയാസ് ജാൻസെൻ ലെൻസുകൾ വച്ചു പരീക്ഷണം ചെയ്തിരുന്നു. ഇതു സൂക്ഷ്മദർശിനികളുടെ നിർമ്മാണത്തിനു വഴിവച്ചു. ജാൻസെൻ തന്റെ പരീക്ഷണങ്ങളിലൂടെ 9x വരെ വലിപ്പത്തിൽ കാണാനുള്ള സംവിധാനമുണ്ടാക്കിയിരുന്നു. പക്ഷേ വസ്തു വ്യക്തതയില്ലതെയാണു കാണപ്പെട്ടത്. 1595ൽ ജൻസെനും അദ്ദേഹത്തിന്റെ പിതാവും കൂടി ആദ്യ സംയുക്ത സൂക്ഷ്മദർശിനി (compound microscope) നിർമ്മിച്ചു. ഭൂതക്കണ്ണാടികൾക്കു വസ്തുക്കളെ വലുതാക്കിക്കാണിക്കാൻ കഴിവുണ്ടെങ്കിലും അവയെ സൂക്ഷ്മദർശിനികൾ ആയി കരുതിയിരുന്നില്ല. ഒരു സംയുക്ത സൂക്ഷ്മദർശിനിക്ക് ഒരു കുഴലിനു രണ്ടറ്റത്തും ഓരോ ലെൻസു വീതമുണ്ട്. 
എന്നിരുന്നാലും,യഥാർത്ഥത്തിൽ ആദ്യമായി ഒരു സൂക്ഷ്മദർശിനി കണ്ടുപിടിക്കുകയും ഉപയോഗിക്കുകയും ചെയ്തത് അന്റൺ വാൻ ല്യൂവെൻ ഹോക്ക് തന്നെയാണ്. 1648ൽ തുണിക്കച്ചവടക്കാരനായിരുന്ന അദ്ദേഹത്തിനു ആംസ്റ്റെർഡാമിൽ വച്ച്, ഒരു തൊഴില്പരിശീലനപരിപാടിയിൽ പങ്കെടുത്തപ്പോൾ അവിടെ വച്ച് കണ്ട ഒരു സൂക്ഷ്മദർശിനിയിൽ താല്പര്യം തോന്നി. 1668 നു മുൻപ് ഏതോ ഒരു നാളിൽ അദ്ദേഹം ലെൻസുകൾ ഉരച്ചുണ്ടാക്കാൻ പഠിച്ചു. ഇതു അവസാനം സ്വന്തമായി ഒരു നല്ല സൂക്ഷ്മദർശിനി നിർമ്മിക്കുവാൻ അദ്ദേഹത്തെ പ്രാപ്തനാക്കി. അദ്ദേഹത്തിന്റേത് ശക്തികൂടിയ ലളിതമായ ഒറ്റ ലെൻസ് ഭൂതക്കണ്ണാടിയായിരുന്നു. അതൊരു സംയുക്ത സൂക്ഷ്മദർശിനി ആയിരുന്നില്ല. പക്ഷേ ഇതിന് 270x ശക്തിയുണ്ടായിരുന്നു. ഇതു വലിയ ഒരു പുരോഗമനം തന്നെയായിരുന്നു. കാരണം, അദ്ദേഹത്തിനു മുൻപ് പരമാവധി 50x (50 ഇരട്ടി) ശക്തിയുള്ള സൂക്ഷ്മദർശിനി മാത്രമേ കണ്ടുപിടിച്ചിരുന്നുള്ളു. ല്യൂവെൻ ഹോക്കിന്റെ സൂക്ഷ്മദർശിനിയേക്കാൾ ശക്തിയുള്ള ഒരു സൂക്ഷ്മദർശിനി നിർമ്മിക്കുവാൻ200 വർഷങ്ങൾക്കു ശേഷം 1850കൾ വരെ ആർക്കും കഴിഞ്ഞില്ല. സൂക്ഷ്മദർശിനികൾ നിർമ്മിച്ചിരുന്ന കാൾ സീസ്സ് എന്ന ജർമൻ എഞ്ചിനീയർ ആണു അദ്ദേഹം ഉപയോഗിച്ചിരുന്ന ലെൻസുകൾക്കു മാറ്റം വരുത്താൻ പിന്നീട് ശ്രമിച്ചത്. പക്ഷേ ഇവയുടെ ദർശനനിലവാരം കൂട്ടൻ അദ്ദേഹത്തിനു സ്വയം കഴിഞ്ഞില്ല. അദ്ദേഹം ഓട്ടോ സ്കോട്ട് ഏണസ്റ്റ് അബ്ബി എന്നിവരുടെ സഹായത്താലാണു അദ്ദേഹം അതു സാധിച്ചത്. 
പിന്നീട് 1920കളിൽ ഇലക്ട്രോൺ സൂക്ഷ്മദർശിനി (electron microscope) വികസിപ്പിച്ചു. ഇതുപയോഗിച്ച് ഒരു തരംഗദൈർഘ്യത്തിനേക്കാൾ ചെറിയ വസ്തുക്കളെ വരെ കാണാൻ നമുക്കു കഴിവുണ്ടാക്കി.. ശാസ്ത്രത്തിന്റെ സാധ്യതകൾ മാറ്റിമറിക്കാൻ ഈ കണ്ടുപിടിത്തത്തിനായി.

1665ൽ റോബർട്ട് ഹൂക്ക് ആണ് ആദ്യമായി കോശത്തെ കണ്ടെത്തിയത്. അദ്ദേഹത്തിന്റെ പുസ്തകമായ മൈക്രോഗ്രാഫിയ എന്ന പുസ്തകത്തിൽ തന്റെ കണ്ടുപിടിത്തത്തെപ്പറ്റി വിവരിക്കുന്നുണ്ട്. തന്റെ പ്രാകൃതമായ സംയുക്ത സൂക്ഷ്മദർശിനിയിലൂടെ അദ്ദേഹം നിരീക്ഷിച്ച 60 വ്യത്യസ്ത വസ്തുക്കളുടെ വിശദാംശങ്ങൾ ഈ പുസ്തകത്തിൽ വിവരിക്കുന്നു. 
ഒരു നിരീക്ഷണം കോർക്കിന്റെ വളരെ നേർത്ത ഛേദം ഉപയോഗിച്ചായിരുന്നു. ഹൂക്ക് അനേക എണ്ണം ചെറുസുഷിരങ്ങൾ ഈ കോർക്കിന്റെ ഛേദത്തിൽ കണ്ടു. അദ്ദേഹം അവയ്ക്ക് അറകൾ എന്ന അർഥമുള്ള സെൽ (cell - കോശങ്ങൾ) എന്ന പേരു നൽകി. ഈ വാക്ക് ലാറ്റിൻ വാക്കായ 'സെല്ല' (cella) യിൽ നിന്നാണുണ്ടായത്. സന്യാസിമാർ താമസിക്കുന്നതു പോലുള്ള ചെറിയ മുറിയെന്നാണ് ഇതിനർത്ഥം. സെല്ലുലേ (cellulae)എന്നും ഈ സുഷിരങ്ങൾ അറിയപ്പെട്ടു. ആറു വശങ്ങളുള്ള സുഷിരങ്ങളായ തേനീച്ചയുടെ അറകളെയും ഇങ്ങനെ വിളിക്കുന്നുണ്ട്. എന്നിരുന്നാലും, റോബർട്ട് ഹൂക്കിനു ഇവയുടെ യഥാർഥ ഘടനയോ ധർമ്മമോ അറിയില്ലായിരുന്നു.
സസ്യകലകളിലെ പൊള്ളയായ കോശഭിത്തികളാണ് ഹൂക്ക്, സെൽ (അറകൾ) എന്നു കരുതിയത്. അദ്ദേഹത്തിന്റെ കാലത്തുള്ള ശക്തികുറഞ്ഞ സൂക്ഷ്മദർശിനിയിലൂടെ ഹൂക്കിനു താൻ നിരീക്ഷിച്ച കോശങ്ങളിലെ മറ്റു കോശഭാഗങ്ങൾ കണ്ടെത്താൻ കഴിയുമായിരുന്നില്ല. അതിനാൽ, അദ്ദേഹം ഈ സെല്ലുലേ (അറകൾ) ജീവനുള്ളവയാണെന്നു ചിന്തിച്ചില്ല. അദ്ദേഹത്തിന്റെ നിരീക്ഷണങ്ങളിൽ മിക്ക ജീവകോശത്തിലും കാണപ്പെടുന്ന മർമ്മമോ മറ്റെന്തെങ്കിലും അവയവങ്ങളോ കാണാനായില്ല.

ആധുനിക കോശസിദ്ധാന്തത്തിന്റെ പൊതുവായി അംഗീകരിച്ച ഭാഗങ്ങൾ:

കോശങ്ങളെ താഴെപ്പറയുന്ന ഉപവിഭാഗങ്ങളിൽപ്പെടുത്താം:




</doc>
<doc id="276672" url="https://ml.wikipedia.org/wiki?curid=276672" title="സി. ഗോപാലൻ നായർ">
സി. ഗോപാലൻ നായർ

ഫോക്‌ലോർ ഗവേഷകനും ബാലസാഹിത്യകാരനുമായിരുന്നു സി.ജി.എൻ. ചേമഞ്ചേരി എന്ന പേരിലെഴുതിയിരുന്ന സി. ഗോപാലൻ നായർ (മരണം : 26 മാർച്ച് 2014). മലബാറിലെ അനുഷ്ഠാന കലകളായ തെയ്യം, തിറ, ബലിക്കളം എന്നിവയെക്കുറിച്ച് നിരവധി പഠനങ്ങൾ നടത്തിയിരുന്നു. 
വെങ്ങളം യു.പി. സ്‌കൂൾ, ചേമഞ്ചേരി കൊളക്കാട് യു.പി. സ്‌കൂൾ, പൊയിൽക്കാവ് ഹൈസ്‌കൂൾ എന്നിവിടങ്ങളിൽ അധ്യാപകനായിരുന്നു. ഗ്രന്ഥശാലാപ്രസ്ഥാനത്തിലും സഹകരണ മേഖലയിലും പ്രവർത്തിച്ചു. വിരമിച്ചശേഷം ദീർഘകാലം മാതൃഭൂമിയിൽ പ്രൂഫ് റീഡറായിരുന്നു. തപസ്യ കലാ സാഹിത്യ വേദിയുടെ കൊയിലാണ്ടി താലൂക്ക് അദ്ധ്യക്ഷനായി പ്രവർത്തിച്ചിരുന്നു.


</doc>
<doc id="276675" url="https://ml.wikipedia.org/wiki?curid=276675" title="എം.വി. പാർവതി">
എം.വി. പാർവതി

നാട്ടിപ്പാട്ട് കലാകാരിയാണ് എം.വി. പാർവതി . കേരള ഫോക്‌ലോർ അക്കാദമിയുടെ പുരസ്കാരം ലഭിച്ചിട്ടുണ്ട്. ഒട്ടനവധി നാടൻപാട്ടുകളുടെ അപൂർവശേഖരത്തിന്റെ ഉടമയാണ്. ആകാശവാണിയുടെ 'പൂവേ പൊലി പൊലി' പരിപാടിയിലും നാട്ടിപ്പാട്ട് അവതരിപ്പിച്ചിരുന്നു.
കൊടക്കാട് പൊള്ളപ്പൊയി സ്വദേശിയാണ്. 50 വർഷത്തിലധികമായ് നാട്ടിപ്പാട്ട് അവതരണം നടത്തുന്നുണ്ട്. കേരള സംഗീത നാടക അക്കാദമിയുടെ നാടൻ കലാമേളകളിലും ടൂറിസം വകുപ്പ് സംഘടിപ്പിച്ച നാടൻപാട്ടുമേളയിലും നാട്ടിപ്പാട്ട് അവതരണം നടത്താറുണ്ട്. 


</doc>
<doc id="276680" url="https://ml.wikipedia.org/wiki?curid=276680" title="എൻ.കെ. രാധ">
എൻ.കെ. രാധ

ഒൻപതും പത്തും കേരള നിയമസഭകളിലെ അംഗമായിരുന്നു എൻ.കെ. രാധ (ജനനം :01 ജനുവരി 1951). പേരാമ്പ്ര നിയമസഭാ മണ്ഡലത്തിൽ നിന്നും സി.പി.എം. പ്രതിനിധിയായാണ് രാധ കേരള നിയമസഭയിലേക്കെത്തിയത്.

ജനാധിപത്യ മഹിളാ അസോസിയേഷൻ സെക്രട്ടറിയാ പ്രവർത്തിച്ചിട്ടുണ്ട്. 1970-ൽ എസ്.എഫ്.ഐയിൽ കൂടി സജീവ രാഷ്ട്രീയത്തിലേക്ക് കടന്നു വന്നു. 1975-ൽ സി.പി.എമ്മിൽ അംഗമായി. സിപിഎമ്മിന്റെ കോഴിക്കോട് ജില്ലാക്കമ്മിറ്റിയിലും സംസ്ഥാന കമ്മിറ്റിയിലും അംഗമായിരുന്നു.


</doc>
<doc id="276697" url="https://ml.wikipedia.org/wiki?curid=276697" title="ഹീരാബായ് ബരോദ്കർ">
ഹീരാബായ് ബരോദ്കർ

കിരാന ഘരാന ശൈലി പിന്തുടർന്നിരുന്ന ഹിന്ദുസ്ഥാനി ഗായികയാണ് ഹീരാബായ് ബരോദ്കർ (30 മെയ് 1905 - 20 നവംബർ 1989). കേന്ദ്ര സംഗീത നാടക അക്കാദമി പുരസ്കാരം ലഭിച്ചിട്ടുണ്ട്.

കിരാന ഘരാന സംഗീതഞ്ജനായ ഉസ്താദ് അബ്ദുൾകരീം ഖാന്റെയും താരാബായിയുടെയും മകളായി 1905 മെയ് 30ന് ബറോഡയിൽ ജനിച്ചു.
അബ്ദുൾ വാഹിദ് ഖാനിൽനിന്നും സംഗീതം അഭ്യസിച്ചു. ഭജനകളിലും ഠുമ്രിയിലും താരാബായിക്ക് അതുല്യ പ്രാവീണ്യം ഉണ്ടായിരുന്നു. കിരാന ഘരാനയെ ജനഹൃദയങ്ങളിലേക്കെത്തിച്ചതിൽ ഹീരാബായിയുടെ സംഭാവന വലുതാണ്. ചില സിനിമകളിൽ അഭിനയിച്ചിട്ടുണ്ട്. പെൺകുട്ടികൾക്കുവേണ്ടി നൂതൻ സംഗീത് വിദ്യാലയ എന്ന സംഗീത വിദ്യാലയവും ഹീരാബായ് സ്ഥാപിച്ചു. നിരവധി പുരസ്കാരങ്ങൾ നേടിയിട്ടുണ്ട്. റെക്കോർഡിംഗ് ആർട്ടിസ്റ്റായും ജോലി ചെയ്തിട്ടുണ്ട്.

1947 ആഗസ്റ്റ് 15 ന് ഭാരതം സ്വതന്ത്രയായപ്പോൾ ഡൽഹിയിലെ ചുവപ്പു കോട്ടയിൽ നടന്ന ചടങ്ങിൽ വന്ദേമാതരം ആലപിച്ചത് ഹീരാബായ് ആയിരുന്നു. സരോജിനി നായിഡു ഹീരാബായിക്ക് 'ഗാനകോകിലം ' എന്ന ബഹുമതി നൽകി.

മണിക് റാവുവിനെ വിവാഹം ചെയ്തു.


</doc>
<doc id="276699" url="https://ml.wikipedia.org/wiki?curid=276699" title="പി. രാമദാസ്">
പി. രാമദാസ്

മലയാളത്തിലെ ആദ്യത്തെ നിയോ റിയലിസ്റ്റിക് സിനിമയായ ന്യൂസ്‌പേപ്പർ ബോയിയുടെ സംവിധായകനാണ് പി. രാംദാസ് (English: )(മരണം : 27 മാർച്ച് 2014).

തൃശൂർ തെക്കേക്കുറുപ്പത്ത് കൃഷ്ണൻ കുട്ടി മേനൊന്റെയും എറണാകുളം പൂരമ്പിള്ളി തറവാട്ടിൽ മാധവിയമ്മയുടേയും മകനായി ജനിച്ചു. എറണാകുളം ലോ കോളേജിൽ നിന്നും നിയമ ബിരുദം നേടിയശേഷം തൃശൂരിൽ അഭിഭാഷകനായി. വിദ്യാർഥി രചനകൾ വിദ്യാർഥിതന്നെ അച്ചടിച്ച് പ്രസിദ്ധീകരിച്ച 'മഹാത്മാ' മാസിക നടത്തിയിരുന്നു. 1983 മുതൽ 2000 വരെ 'വിജ്ഞാനഭാരതി' എന്ന മാസികയും 1994 മുതൽ 2000 വരെ 'സംഹിത' എന്ന ഇംഗ്ലീഷ് ക്യാപ്‌സ്യൂൾ മാസികയും അദ്ദേഹം നടത്തിയിരുന്നു.

22-ആം വയസ്സിൽ ന്യൂസ്‌പേപ്പർ ബോയ് എന്ന ചിത്രം ഒരുക്കി, ലോകത്തിലെ ഏറ്റവും പ്രായം കുറഞ്ഞ സംവിധായകനായി. ന്യൂസ്‌പേപ്പർ ബോയ് എന്ന സിനിമയ്ക്കു മൂന്നു നിർമ്മാതാക്കൾ ഉണ്ടായിരുന്നു. അതിലൊരാൾ രാമദാസ് തന്നെ ആയിരുന്നു. 1954-ൽ തിരുവനന്തപുരം എം. ജി. കോളേജിൽ പഠിക്കുമ്പോൾ എസ്. പരമേശ്വരൻ, എൻ. സുബ്രഹ്മണ്യൻ എന്നിവരോടു ചേർന്നാണീ സിനിമ രൂപം കൊണ്ടത്. 1.75 ലക്ഷം രൂപ മുടക്കി മൂന്നുപേരും ചേർന്നു നിർമ്മിച്ച് 1955 മേയ് 15-നു തിയേറ്ററുകളിൽ എത്തിയ ഈ ചിത്രം സാമ്പത്തികമായി പരാജയപ്പെട്ടു.
പാഥേർ പഞ്ചലിക്കും മുൻപാണു അത്തരത്തിൽ തന്നെയുള്ള ഒരു സിനിമ രാംദാസ് ഒരുക്കിയത്. ഈ രണ്ടു ചിത്രങ്ങൾക്കും പൊതുവായി ഉള്ള ചില കാര്യങ്ങൾ, ഇവ രണ്ടിലും ലൊക്കഷൻ വച്ചാണു ചിത്രമെടുത്തിരുന്നത്. ഇവയിലെ നടന്മാർ സാധാരണക്കാക്കാരുമായിരുന്നു. അതുപോലെ തന്നെ രണ്ടിന്റെയും പ്രമേയം ലോകത്തെപ്പറ്റിയുള്ള ഒരു കുഞ്ഞിന്റെ കാഴ്ചപ്പാടാണ്. രാംദാസും സത്യജിത് രായിയും ആദ്യമെടുത്ത പടങ്ങളായിരുന്നു ഇവ. പുതുയാഥാർഥ്യവാദത്തിൽ വിശ്വസിച്ചിരുന്നയാളായിരുന്നു അദ്ദേഹം.

1975ൽ പുറത്തിറങ്ങിയ ഈ ചിത്രത്തിന്റെ കഥക്ക് ശ്രീമതി കെ ബി ശ്രീദേവിആ വർഷത്തെ സംസ്ഥാനചലച്ചിത്ര അവാർഡ് നേടി.





</doc>
<doc id="276706" url="https://ml.wikipedia.org/wiki?curid=276706" title="വാഴൂർ നിയമസഭാമണ്ഡലം">
വാഴൂർ നിയമസഭാമണ്ഡലം

കോട്ടയം ജില്ലയിലെ ഒരു നിയമസഭാമണ്ഡലമായിരുന്നു വാഴൂർ നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276708" url="https://ml.wikipedia.org/wiki?curid=276708" title="മാരാരിക്കുളം നിയമസഭാമണ്ഡലം">
മാരാരിക്കുളം നിയമസഭാമണ്ഡലം

ആലപ്പുഴ ജില്ലയിലെ ഒരു നിയമസഭാമണ്ഡലമായിരുന്നു മാരാരിക്കുളം നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276710" url="https://ml.wikipedia.org/wiki?curid=276710" title="കല്ലൂപ്പാറ നിയമസഭാമണ്ഡലം">
കല്ലൂപ്പാറ നിയമസഭാമണ്ഡലം

പത്തനംതിട്ട ജില്ലയിലെ ഒരു നിയമസഭാമണ്ഡലമായിരുന്നു കലൂപ്പാറ നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276711" url="https://ml.wikipedia.org/wiki?curid=276711" title="അബ്ദുൾകലാം കുരുടൻമുശി">
അബ്ദുൾകലാം കുരുടൻമുശി

വായു ശ്വസിക്കുന്ന ഇനം ക്യാറ്റ്‌ഫിഷ്‌ (മുഷി / മുഴു) കുടുംബത്തിൽ പെട്ട മത്സ്യം ആണ് ഹോരഗ്ലാനിസ് അബ്ദുൾകലാമി അഥവാ അബ്ദുൾകലാം കുരുടൻമുശി. കേരളത്തിൽ മാത്രം കാണുന്ന ശുദ്ധജല മത്സ്യം ആണ് ഇവ.


</doc>
<doc id="276716" url="https://ml.wikipedia.org/wiki?curid=276716" title="പന്തളം നിയമസഭാമണ്ഡലം">
പന്തളം നിയമസഭാമണ്ഡലം

പത്തനംതിട്ട ജില്ലയിലെ ഒരു നിയമസഭാമണ്ഡലമായിരുന്നു പന്തളം നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276718" url="https://ml.wikipedia.org/wiki?curid=276718" title="പ്രശസ്തി (ചരിത്രം)">
പ്രശസ്തി (ചരിത്രം)

ഇന്ത്യയിൽ ഉപയോഗിച്ചിരുന്ന ഒരു തനത് ചരിത്രാലേഖന രൂപമാണ് പ്രശസ്തി എന്നറിയപ്പെടുന്നത്. ഈ രൂപം മദ്ധ്യകാലഘട്ടത്തിന്റെ ആദ്യ പകുതിയിലാണ് ഉപയോഗത്തിലിരുന്നത്. പ്രധാനമായും ദക്ഷിണേന്ത്യയിലാണ് ഇത് കാണപ്പെട്ടിരുന്നതെങ്കിലും, ഇന്ത്യയിലൊട്ടാകെ ഇതേരൂപത്തിലെ പ്രാചീന ചരിത്രാവിഷ്കാര രൂപങ്ങൾ ഉപയോഗിച്ചിരിക്കുവാൻ സാധ്യതയുണ്ടെന്നാണ് പണ്ഡിത മതം. ദക്ഷിണേന്ത്യയിൽ ക്രി.പി. ആറാം നൂറ്റാണ്ടിലെ പല്ലവ രാജാക്കന്മാരുടെ കാലം മുതൽ തന്നെ ഇത് വ്യാപകമായി അനുവർത്തിച്ചു വന്നിരുന്നു. കേരളത്തിൽ തീരെ നിലവിലില്ലായിരുന്ന ഒരു ചരിത്രാലേഖന രൂപമായിരുന്നു ഇത്.

ഈ രൂപത്തിലുള്ള ചരിത്രാലേഖനം സാധാരണയായി ഭൂമിദാനം മുതലായവ രേഖപ്പെടുത്തുന്നതിന്റെ മുഖവുരയായിയാണ് കാണപ്പെട്ടിട്ടുള്ളത്. പ്രശസ്തിയിൽ കാണപ്പെടുന്നത് ദാന-ദാതാവിനെയും അയാളുടെ വംശത്തെയും കുറിച്ചുള്ള ചരിത്രപരമായ പ്രസ്ഥാവങ്ങൾ ഉണ്ടാകും. 

പ്രശസ്തിയുടെ ആദ്യഭാഗം ഇഷ്ടദേവതാ നമസ്കാരം ഉണ്ടാകും. അതിനെ തുടർന്ന് ആ രാജവംശത്തിന്റെ ഉല്പത്തി പ്രതിപാദിച്ചിരുന്നു. ഈ ഉല്പത്തി യഥാർഥ്യമോ അല്ലെങ്കിൽ കല്പിത-കഥ തന്നെയോ ആയിരിക്കാം. അതിന്റെ തുടർച്ചയായി ആ വംശത്തിലെ പ്രതാപവാന്മാരും പ്രസിദ്ധന്മാരുമായ പൂർവ്വികരുടെ നേട്ടങ്ങളുടെ ഒരു പട്ടിക കൊടുക്കാറുണ്ട്. അടുത്തതായി രാജാവിന്റെ പൂർവ്വികന്മാരായ പിതാവിനെയും പിതാമഹനേയും പ്രപിതാമഹനേയും അതിനു മുമ്പേയുള്ളവരേയും കുറിച്ചുള്ള ഒരു വർണ്ണന. പ്രശസ്തിയുടെ അവസാനത്തെ വലിയൊരു ഭാഗം സൂര്യപുരുഷനെ പ്രകീർത്തിക്കുന്നതായിരിക്കും.


</doc>
<doc id="276719" url="https://ml.wikipedia.org/wiki?curid=276719" title="പത്തനംതിട്ട നിയമസഭാമണ്ഡലം">
പത്തനംതിട്ട നിയമസഭാമണ്ഡലം

പത്തനംതിട്ട ജില്ലയിലെ ഒരു നിയമസഭാമണ്ഡലമായിരുന്നു പത്തനംതിട്ട നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276721" url="https://ml.wikipedia.org/wiki?curid=276721" title="നെടുവത്തൂർ നിയമസഭാമണ്ഡലം">
നെടുവത്തൂർ നിയമസഭാമണ്ഡലം

കൊല്ലം ജില്ലയിലെ ഒരു നിയമസഭാമണ്ഡലമായിരുന്നു നെടുവത്തൂർ നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276723" url="https://ml.wikipedia.org/wiki?curid=276723" title="ആര്യനാട് നിയമസഭാമണ്ഡലം">
ആര്യനാട് നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു ആര്യാനാട് നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.



</doc>
<doc id="276725" url="https://ml.wikipedia.org/wiki?curid=276725" title="തിരുവനന്തപുരം നോർത്ത് നിയമസഭാമണ്ഡലം">
തിരുവനന്തപുരം നോർത്ത് നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു തിരുവനന്തപുരം നോർത്ത് നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276728" url="https://ml.wikipedia.org/wiki?curid=276728" title="തിരുവനന്തപുരം വെസ്റ്റ് നിയമസഭാമണ്ഡലം">
തിരുവനന്തപുരം വെസ്റ്റ് നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു തിരുവനന്തപുരം വെസ്റ്റ് നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.



</doc>
<doc id="276730" url="https://ml.wikipedia.org/wiki?curid=276730" title="തിരുവനന്തപുരം ഈസ്റ്റ് നിയമസഭാമണ്ഡലം">
തിരുവനന്തപുരം ഈസ്റ്റ് നിയമസഭാമണ്ഡലം

തിരുവനന്തപുരം ജില്ലയിലെ ഒരു നിയമസഭാമണ്ഡലമായിരുന്നു തിരുവനന്തപുരം ഈസ്റ്റ് നിയമസഭാമണ്ഡലം

2008-ലെ മണ്ഡലപുനർനിർണ്ണയത്തോടെ ഇല്ലാതായി.




</doc>
<doc id="276742" url="https://ml.wikipedia.org/wiki?curid=276742" title="സെന്നാചെറിബ്">
സെന്നാചെറിബ്

ബി.സി. 704 മുതൽ 681 വരെ അസീറിയ ഭരിച്ച രാജാവായിരുന്നു സെന്നാചെറിബ്.


</doc>
<doc id="276745" url="https://ml.wikipedia.org/wiki?curid=276745" title="അൽഗിഫു">
അൽഗിഫു

ഇംഗ്ലണ്ടിന്റെയും ഡെന്മാർക്കിന്റെയും രാജാവായിരുന്ന നട്ട് രാജാവിന്റെ ഭാര്യയും ഹാരോൾഡ് ഒന്നാമന്റെ അമ്മയുമായിരുന്നു അൽഗിഫു.1030 മുതൽ 1035 വരെ നോർവയുടെ ക്വീൻ റീജന്റ് ആയി പ്രവർത്തിച്ചു. നോർവെയിലെ ദുർഭരണത്തിന്റെ പേരിലാണ് അവർ ഇന്ന് ഓർമിക്കപ്പെടുന്നത്.


</doc>
<doc id="276746" url="https://ml.wikipedia.org/wiki?curid=276746" title="കാതറിൻ II">
കാതറിൻ II

1729 മുതൽ 1790 വരെ റഷ്യ ഭരിച്ച ചക്രവർത്തിനിയായിരുന്നു കാതറിൻ II അഥവാ കാതറിൻ ദ് ഗ്രേറ്റ്.അവരുടെ ഭരണകാലത്താണ് റഷ്യ യൂറോപ്പിലെ ഒരു വൻശക്തിയായി മാറിയത്. കാതറിന്റെ ഭരണ കാലം റഷ്യൻ ചരിത്രത്തിലെ സുവർണകാലമായി അറിയപ്പെടുന്നു. 1762-ൽ ഭർത്താവ് കൂടിയായിരുന്ന പീറ്റർ മൂന്നാമനെ അട്ടിമറിച്ചാണ് അധികാരത്തിലേറിയത്.



</doc>
<doc id="276752" url="https://ml.wikipedia.org/wiki?curid=276752" title="സോയൂസ് പദ്ധതി">
സോയൂസ് പദ്ധതി

സോയൂസ് പദ്ധതി (Russian: Союз, pronounced [sɐˈjus], അർഥം: "Union") മനുഷ്യനെ ചന്ദ്രനിൽ ഇറക്കുക എന്ന ലക്ഷ്യത്തോടെസോവിയറ്റ് യൂണിയൻ 1960 കളിൽ ആരംഭിച്ച പദ്ധതിയാണ്. വോസ്തോക്ക്, വോസ്ഖോദ് എന്നീ പദ്ധതികൾക്കു ശേഷം മൂന്നാമത്തെ സോവിയറ്റ് ബഹിരാകാശയാത്രാപദ്ധതിയാണ്. ഇതിൽ സോയൂസ് റോക്കറ്റും സോയൂസ് ബഹിരാകാശ പേടകവും അടങ്ങിയിരിക്കുന്നു. ഇന്ന് ഈ പദ്ധതി നടത്തുന്നത് റഷ്യൻ ഫെഡറൽ ബഹിരാകാശ ഏജൻസിയാണ്. 

ഒരു സോയൂസ് ബഹിരാകാശപേടകത്തിനു മൂന്നു ഭാഗങ്ങളുണ്ട്. (മുൻപിൽ നിന്നും പിറകിലേയ്ക്ക്)

സോയൂസ് ബഹിരാകാശവാഹനത്തിൻ അനേകം വൈവിധ്യമാർന്ന രൂപങ്ങളുണ്ട്.,താഴെപ്പറയുന്നവ ഉൾപ്പെടെ:



</doc>
<doc id="276776" url="https://ml.wikipedia.org/wiki?curid=276776" title="മോഗുബായ് കുർദിക്കർ">
മോഗുബായ് കുർദിക്കർ

ജയ്പൂർ-അത്രൗലി ഘരാനയിലെ പ്രമുഖ ഹിന്ദുസ്ഥാനി ഗായികയായിരുന്നു മോഗുബായ് കുർദിക്കർ (ജൂലൈ 15, 1904 – ഫെബ്രുവരി 10, 2001).
ഗോവയിലെ കുർദി ജില്ലയിൽ 1904 ജൂലൈ 15ന് ജയശ്രീബായിയുടെ മകളായി ജനിച്ചു.
പത്താം വയസിൽ സംഗീതം അഭ്യസിച്ചു. തുടങ്ങി. ചന്ദ്രേശ്വർ ഭൂതനാഥ് സംഗീത മണ്ഡലി നാടക കമ്പനിയിൽ കുറച്ചുകാലം അഭിനേത്രിയായിരുന്നു. 1968ൽ സംഗീത നാടക അക്കാദമി പുര്സകാരവും 1974ൽ പത്മഭൂഷണും ലഭിച്ചു.

കൗസല്യ മഞ്ചേശ്വർ, പത്മ തൽവാക്കർ, കമൽ താംബെ, അരുൺ ദ്രാവിഡ് എന്നിവരെ സംഗീതം പഠിപ്പിച്ചു.

2001 ഫെബ്രുവരി 10ന് അന്തരിച്ചു.


</doc>
<doc id="276796" url="https://ml.wikipedia.org/wiki?curid=276796" title="കമലേഷ് ചന്ദ്ര ചക്രബർത്തി">
കമലേഷ് ചന്ദ്ര ചക്രബർത്തി

ഭാരതീയ റിസർവ് ബാങ്കിന്റെ നാലു ഡപ്യൂട്ടി ഗവർണർമാരിൽ ഒരാളാണ് കമലേഷ് ചന്ദ്ര ചക്രബർത്തി അഥവാ കെ.സി. ചക്രബർത്തി (ജനനം: 1952 ജൂൺ 27).


</doc>
<doc id="276802" url="https://ml.wikipedia.org/wiki?curid=276802" title="മണക്കാല">
മണക്കാല

പത്തനംതിട്ട ജില്ലയിലെ ഏറത്ത് ഗ്രാമ പഞ്ചായത്തിലെ ഒന്നാം നമ്പർ വാർഡാണ് മണക്കാല. അടൂർ നഗരത്തിനു സമീപമുള്ള ഒരു ഗ്രാമമാണിത്. ഐ.എച്ച്.ആർ.ഡിയുടെ കീഴിലുള്ള കോളേജ് ഓഫ് എഞ്ചിനീയറിങ്ങ്, അടൂർ സ്ഥിതിചെയ്യുന്നത് ഇവിടെയാണ്.ഇവിടെ ഒരു പോളിടെൿനിക് കോളേജും ഉണ്ട്.


</doc>
<doc id="276804" url="https://ml.wikipedia.org/wiki?curid=276804" title="ഹാക്കർഗോച്ചി">
ഹാക്കർഗോച്ചി

രചയിതാവിന്റെ ചിത്രമായി ഉപയോഗിക്കാൻ ഉപയോഗിച്ച് വരുന്ന ഒരു രീതിയാണ് ഹാക്കർഗോച്ചി. തല മാത്രം കാണുന്ന തരത്തിലുള്ള ചിത്രങ്ങളാണ് ഇവ.


</doc>
<doc id="276815" url="https://ml.wikipedia.org/wiki?curid=276815" title="കേന്ദ്രീയ വിദ്യാലയം, പട്ടം">
കേന്ദ്രീയ വിദ്യാലയം, പട്ടം

തിരുവനന്തപുരം നഗരത്തിലെ കേന്ദ്രീയ വിദ്യാലയം ആണ് പട്ടത്ത് സ്ഥിതി ചെയ്യുന്ന കേന്ദ്രീയ വിദ്യാലയം, പട്ടം. 1963-ൽ സി.ബി.എസ്.ഇ.യുമായി അഫിലിയേറ്റ് ചെയ്താണീ സ്ഥാപനം പ്രവർത്തനമാരംഭിച്ചത്. 

നഗരത്തിന്റെ ഹൃദയ ഭാഗത്തു അഞ്ചേക്കർ സ്ഥലത്താണ് വിദ്യാലയം സ്ഥിതികൊല്ലുനത്. ഒന്ന് മുതൽ പന്ത്രണ്ട് വരെ ഉള്ള ക്ലാസുകളിലായി മൂവായിരത്തി അഞ്ഞൂറിലധികം വിദ്യാർഥിക്കൾ രണ്ടു ഷിഫ്റ്റിലായി ഇവിടെ പഠിക്കുന്നുണ്ട്. ഒന്നാം ഷിഫ്റ്റിൽ ശാസ്ത്രം, കൊമേഴ്സ്, ഹ്യുമാനിറ്റീസ് തുടങ്ങിയ മൂന്ന് മുഖ്യ സ്ട്രീമുകളാനുള്ളത്. രണ്ടാം ഷിഫ്റ്റിൽ ശാസ്ത്രവും കൊമേഴ്സും മാത്രമാണ് ഉള്ളത്.

1964-ൽ കേരള സർക്കാർ ദാനം നല്കിയ 5 ഏക്കർ ഭൂമിയിൽ ആണ് നിർമ്മാണപ്രക്രിയകൾ ആരംഭിച്ചത്. 1968-ഓടു കൂടി പുതിയ കെട്ടിടങ്ങൾ നിർമ്മിച്ചിരുന്നു. 1969-ൽ ആണ് ഹയർ സെക്കന്ററി വിദ്യാർത്ഥികളുടെ ആദ്യ ബാച്ച് പുറത്തിറങ്ങിയത്. 1977-ൽ ഇവിടെ "10+2" വ്യവസ്ഥിതി നടപ്പിലാക്കി. 1982-ൽ പുതിയ ശാസ്ത്ര ബ്ലോക്ക്‌ ഉദ്‌ഘാടനം ചെയ്യപ്പെട്ടു. 1996-ൽ കേന്ദ്രിയ വിദ്യാലയ, പട്ടം, മോഡൽ കേന്ദ്രിയ വിദ്യാലയ ആയി പ്രഖ്യാപിക്കപെട്ടു. 1998-ൽ പ്രൈമറി ബ്ലോക്ക്‌ ഉദ്‌ഘാടനം ചെയ്യപ്പെട്ടു. 10 സെപ്റ്റംബർ 2004-ൽ ആണ് രണ്ടാം ഷിഫ്റ്റ്‌ പ്രാബല്യത്തിൽ വന്നത്. ഏപ്രിൽ 2008-ൽ പൂർണമായും യാന്ത്രികമായ വായനശാല ഉദ്‌ഘാടനം ചെയ്യപ്പെട്ടു. 2009-ൽ കേന്ദ്രിയ വിദ്യാലയ, പട്ടത്തിനു കെ.വി.എസ് - ഇന്റെൽ ടെക്നോളജി ഇൻ എജ്യുകേഷൻ അവാർഡ് ഫോർ സ്കൂൾസ് ലഭിച്ചു.


</doc>
<doc id="276821" url="https://ml.wikipedia.org/wiki?curid=276821" title="സി-130 ജെ സൂപ്പർ ഹെർക്കുലീസ്">
സി-130 ജെ സൂപ്പർ ഹെർക്കുലീസ്

അമേരിക്കയിലെ ലോക്ക്ഹീഡ് മാർട്ടിൻ കമ്പനി നിർമ്മിച്ച, കരുത്തുറ്റതെന്ന് വിശേഷിപ്പിച്ചിരുന്ന ഹെലികോപ്റ്ററാണ് ലോക്ക്ഹീഡ് സി-130 ജെ സൂപ്പർ ഹെർക്കുലീസ് . ഉയർന്ന സുരക്ഷാസംവിധാനങ്ങളും മണിക്കൂറിൽ 670 കിലോമീറ്റർ വേഗത്തിൽ സഞ്ചരിച്ച്‌ സൈനികരെയും മറ്റു കൂറ്റൻ സൈനിക വാഹനങ്ങളെയും ഏതു ദുർഘട മേഖലയിലും എത്തിക്കാനുള്ള ഇവന്റെ ശേഷിയുമാണ് സൂപ്പർ ഹെർക്കുലീസിന്റെ പ്രത്യേകത. യുദ്ധമുഖങ്ങളിൽ മാത്രമല്ല, വൻ ദുരന്തങ്ങളിൽ രക്ഷാപ്രവർത്തനത്തിനു വേണ്ടിയും സൂപ്പർ ഹെർക്കുലീസ് ഉപയോഗപ്പെടുത്താറുണ്ട്. ലോകത്ത്‌ 13 രാജ്യങ്ങളുടെ പക്കൽ മാത്രമാണ്‌ സി130ജെ സൂപ്പർ ഹെർക്കുലീസ്‌ യുദ്ധവിമാനങ്ങൾ ഉള്ളത്‌.

അമേരിക്കൻ നിർമിതമായ ഈ വിമാനത്തിൽ നാല്‌ എൻജിൻ ഉണ്ട്‌. മൂന്നെണ്ണം തകരാറിലായാലും അവസാന എൻജിൻ ഉപയോഗിച്ച്‌ പറക്കാൻ കഴിയുന്ന സൂപ്പർ ഹെർക്കുലീസ്‌ ഏറ്റവും സുരക്ഷിതമായ വിമാനമായിട്ടാണ്‌ അറിയപ്പെടുന്നത്‌. ഒരേ സമയം ഇരുപത്‌ ടൺ ഭാരം വഹിക്കാൻ ശേഷിയുള്ള വിമാനത്തിൽ നൂറോളം സൈനികരേയും മൂന്ന്‌ കവചിത വാഹനത്തേയും ഒരു പാറ്റൺ ടാങ്കിനേയും വഹിക്കാൻ ശേഷിയുണ്ട്‌. ചെറിയ റൺവേകളിൽനിന്നുപോലും പറന്നുയരാൻ ശേഷിയുള്ളവയാണിവ. 
1950 കളിലാണ്‌ ഈ വിഭാഗം വിമാനങ്ങൾ അമേരിക്കൻ സേനയുടെ ഭാഗമായത്‌. 20 ടൺ വരെ വഹിക്കാനാവുന്ന വിമാനം ചെറിയ റൺവേകളിൽനിന്നുപോലും പറന്നുയരാൻ ശേഷിയുള്ളതാണ്‌. വിയറ്റ്നാം യുദ്ധകാലത്ത്‌ ഈ ഇനത്തിലെ അനവധി വിമാനങ്ങൾ തകർക്കപ്പെടുകയുണ്ടായി. 1988 ആഗസ്റ്റ്‌ 17ന്‌ പാകിസ്താൻ പട്ടാള ഭരണാധികാരി സിയ ഉൾ ഹക്കിന്റെ മരണത്തിനിടയാക്കിയ അപകടം ഈ വിമാനത്തിൽ സഞ്ചരിക്കുമ്പോഴായിരുന്നു. 
ഇന്ത്യൻ വ്യോമസേനയുടെ ഏറ്റവും വലിയ വിമാനമാണിത്‌. അമേരിക്കയിൽനിന്ന്‌ 2011 ലാണ്‌ ആറ്‌ സൂപ്പർ ഹെർക്കുലീസ്‌ വിമാനങ്ങൾ ഇന്ത്യ വാങ്ങിയത്‌. ഒരെണ്ണത്തിന്‌ 1000 കോടിരൂപയാണ്‌ മുടക്ക്‌. ഈ സീരീസിൽ ആറെണ്ണത്തിനുകൂടി ഇന്ത്യ ഓർഡർ കൊടുത്തിട്ടുണ്ട്‌. 

ഗാസിയാബാദിന്‌ സമീപമുള്ള ഹിൻഡൻ വ്യോമതാവളത്തിലെ എഴുപത്തേഴാം വിമാനവ്യൂഹമായ ‘മറയ്ക്കപ്പെട്ട അണലി’ ('Veiled Vipers' )ആണ്‌ ഇന്ത്യൻ വ്യോമസേനയുടെ പക്കലുള്ള സി130ജെ സൂപ്പർ ഹെർക്കുലീസ്‌ വിഭാഗത്തിലെ 6 വിമാനങ്ങളുടെ ആസ്ഥാനം. 2011ൽ ഇന്ത്യൻ വ്യോമസേനയ്ക്ക്‌ കൈമാറിയപ്പോൾ റഡാർ ഉൾപ്പെടെയുള്ള സുരക്ഷാ സംവിധാനങ്ങൾ നൽകാൻ അമേരിക്ക തയ്യാറാവാതിരുന്നത്‌ വിവാദമായിരുന്നു. അമേരിക്ക നൽകുന്ന യുദ്ധവിമാനങ്ങൾ ഉപയോഗിച്ച്‌ ശേഖരിക്കുന്ന വിവരങ്ങൾ അമേരിക്കയ്ക്ക്‌ കൈമാറണമെന്ന നിബന്ധന പാലിക്കാൻ ഇന്ത്യ തയ്യാറാവാതിരുന്നതോടെ സൂപ്പർ ഹെർക്കുലീസ്‌ വിമാനത്തിലെ എയറോനോട്ടിക്‌ സംവിധാനങ്ങൾ പലതും ഇന്ത്യയ്ക്ക്‌ ലഭിച്ചില്ല. റഡാർ ഉൾപ്പെടെയുള്ള സജ്ജീകരണങ്ങൾ ഇന്ത്യ പിന്നീട്‌ വിദേശത്തുനിന്നും പ്രത്യേകം വാങ്ങി സ്ഥാപിക്കുകയായിരുന്നു. 
യുദ്ധമുഖങ്ങളിൽ മാത്രമല്ല, വൻ ദുരന്തങ്ങളിൽ രക്ഷാപ്രവർത്തനത്തിനു സൂപ്പർ ഹെർക്കുലീസ് സഹായകമായിരുന്നു.

പാകിസ്‌താൻ പട്ടാള ഭരണാധികാരിയായിരുന്ന സിയാ ഉൾഹഖും അമേരിക്കൻ അംബാസഡർ ആർനോൾഡ്‌ ലെവിസ്‌ റഫേലും സംഘവും സഞ്ചരിച്ചിരിച്ചപ്പോൾ തകർന്ന പാക്‌ വ്യോമസേനയുടെ വിമാനം ഈ ഇനത്തിലുള്ളതായിരുന്നു.




</doc>
<doc id="276824" url="https://ml.wikipedia.org/wiki?curid=276824" title="ശ്രുതി സദോലിഖർ">
ശ്രുതി സദോലിഖർ

ജയ്പൂർ-അത്രൗലി ഘരാന ശൈലി പിന്തുടർന്നിരുന്ന ഹിന്ദുസ്ഥാനി ഗായികയാണ് ശ്രുതി സദോലിഖർ (ജനനം: 1951). കേന്ദ്ര സംഗീത നാടക അക്കാദമി പുരസ്കാരം ലഭിച്ചിട്ടുണ്ട്.
1951ൽ ഒരു സംഗീത കുടുംബത്തിൽ ജനിച്ചു.
തന്റെ ബാല്യകാലത്തുതന്നെ അവർ സംഗീതം അഭ്യസിച്ചുതുടങ്ങി. തന്റെ അച്ഛൻ വമൺറാവു സദോലിഖരിൽ നിന്നും അല്ലാദിയ ഖാനിൽനിന്നും സംഗീതം അഭ്യസിച്ചു.

ഇന്ത്യൻ സംഗീതത്തിന്റെ എല്ലാ രീതിയിലും (ഠുമ്രി, ടാപ്പ, നാട്യ സംഗീതം തുടങ്ങിയവ)അവർ പാടിയിട്ടുണ്ട്. ഹോമി ഭാഭ ഫെലോഷിപ്പ് ലഭിച്ചു. സ്പിക് മാക്കെ സംഘടിപ്പിച്ച സദസിലും അവർ സംഗീതം അവതരിപ്പിച്ചിട്ടുണ്ട്. നിരവധി സിനിമകളിലും പാടിയിട്ടുണ്ട്.
ലക്നൗ സംഗീത യൂണിവേഴ്സിറ്റിയിലെ വൈസ് ചാൻസിലറാണ്.


</doc>
<doc id="276834" url="https://ml.wikipedia.org/wiki?curid=276834" title="വെർണർ ഹൈസെൻബെർഗ്‌">
വെർണർ ഹൈസെൻബെർഗ്

വെർണർ കാൾ ഹൈസെൻബെർഗ്‌ ( ജനനം 5 - ഡിസംബർ 1901 ,മരണം 1 ഫെബ്രുവരി 1976 ). ജർമ്മൻ ഫിസിസിസ്റ്റും ക്വാണ്ടം ബലതന്ത്രത്തിന്റെ ആദ്യകാല ഉപജ്ഞാതാക്കളിൽ ഒരാളും ആയിരുന്നു . 1927-ൽ അദ്ദേഹം അനിശ്ചിതത്വ തത്ത്വം ആവിഷ്കരിച്ചു. 1932-ലെ ഭൗതിക ശാസ്ത്രത്തിനുള്ള നോബൽ സമ്മാനം ക്വാണ്ടം ബലതന്ത്രത്തിന്റെ സൃഷ്ടിക്കു ഇദ്ദേഹത്തിനു ലഭിച്ചു. 1957-ൽ ജർമ്മനിയിലെ ആദ്യ ആണവനിലയം കാൾസ്റൂയിൽ സ്ഥാപിക്കുന്നതിനു ഇദ്ദേഹം പ്രധാന പങ്കുവഹിച്ചിട്ടുണ്ട്. 
ആണവോർജ്ജം സംബന്ധിച്ചു ഇദ്ദേഹം നടത്തിയ പഠനങ്ങൾ രണ്ടാം ലോകമഹായുദ്ധ സമയത്ത് വിവാദങ്ങൾ ഉണ്ടാക്കിയിരുന്നു.

രണ്ടാം ലോകമഹായുദ്ധത്തിനു ശേഷം ഹൈസൻബെർഗ് കൈസർ വില്ഹേം ഇൻസ്റ്റിറ്റ്യൂട്ട് ഓഫ് ഫിസിക്സിന്റെ ഡയറക്ടർ ആയി നിയമിതനായി. ഈ സ്ഥാപനം പിന്നീട് മാക്സ് പ്ലാങ്കിന്റെ പേരിൽ പുനർനാമകരണം ചെയ്യപ്പെട്ടു. ജർമ്മൻ റിസർച്ച് കൌൺസിലിന്റെ പ്രസിഡന്റ് സ്ഥാനവും ഇദ്ദേഹം വഹിച്ചിട്ടുണ്ട്.


</doc>
<doc id="276845" url="https://ml.wikipedia.org/wiki?curid=276845" title="തോത്താറാം സനാദ്ധ്യ">
തോത്താറാം സനാദ്ധ്യ

കരിമ്പിൻ തോട്ടങ്ങളിൽ ജോലി ചെയ്യാൻ ബ്രിട്ടീഷ് ഇന്ത്യയിൽ നിന്ന് 1879 മുതലുള്ള 40 വർഷക്കാലത്തിനിടെ ഫിജിയിലെത്തിയ അറുപതിനായിരത്തിലധികം ഇന്ത്യാക്കാരിൽ ഒരാളായിരുന്നു തോത്താറാം സനാദ്ധ്യ (1876–1947). കരാർ തൊഴിലാളികളിൽ മിക്കവരേയും പോലെ, ജോലിയേയും വേതന, ജീവിത സാഹചര്യങ്ങളേയും സംബന്ധിച്ച തെറ്റായ ഉറപ്പുകളുടെ പ്രലോഭനത്തിൽ ഫിജിയിലെത്തിയ സനാദ്ധ്യ, തന്റെയും മറ്റു തൊഴിലാളികളുടേയും അവകാശങ്ങൾക്കുവേണ്ടി ശബ്ദമുയർത്തി. കരാർ പ്രകാരമുള്ള അഞ്ചുവർഷത്തെ ജോലി പൂർത്തിയാക്കിയ ശേഷവും ഫിജിയിൽ തുടർന്ന അദ്ദേഹം അവിടെ കരാർതൊഴിലാളികളുടേയും മറ്റ് ഇന്ത്യാക്കാരുടേയും ക്ഷേമത്തിനായി പ്രവർത്തിച്ചു. ബ്രാഹ്മണ പശ്ചാത്തമുണ്ടായിരുന്ന സനാദ്ധ്യ അക്കാലത്ത് ഫിജിയിലെ ഇന്ത്യൻ വംശജർക്കിടയിൽ ഹിന്ദുപുരോഹിതനും ആത്മീയോപദേഷ്ടാവുമായും പ്രവർത്തിച്ചു.

ഫിജിയിലെ ഇന്ത്യൻ തൊഴിലാളികളുടെ ദയനീയാവസ്ഥയിലേക്ക് ഇന്ത്യൻ ദേശീയപ്രസ്ഥാനത്തിന്റേയും, മഹാത്മഗാന്ധിയെപ്പോലുള്ള നേതാക്കളുടേയും ശ്രദ്ധ ആകർഷിക്കുന്നതിൽ സനാദ്ധ്യ മുൻകൈയ്യെടുത്തു. 21 വർഷത്തെ ഫിജി വാസത്തിനു ശേഷം 1914-ൽ ഇന്ത്യയിൽ മടങ്ങിയെത്തിയ അദ്ദേഹം തന്റെ അനുഭവങ്ങൾ വിവരിച്ച്, "ഫിജി ദ്വീപിലെ എന്റെ 21 വർഷം" എന്ന പേരിൽ ഒരു പുസ്തകവും പ്രസിദ്ധീകരിച്ചു. ഫിജിയിൽ നിരോധിക്കപ്പെട്ടെങ്കിലും, പല ഇന്ത്യൻ ഭാഷകളിലേക്കും മൊഴിമാറ്റം ചെയ്യപ്പെട്ട ഈ കൃതി, മനുഷ്യത്വരഹിതമായ കരാർ തൊഴിൽ വ്യവസ്ഥയ്ക്ക് അറുതിവരുത്തുന്നതിനായുള്ള ശ്രമങ്ങളെ ഏറെ സഹായിച്ചു. 1927-ൽ അഖിലേന്ത്യാ കോൺഗ്രസ് കമ്മിറ്റിയുടെ മദ്രാസ് സമ്മേളനത്തിൽ ഫിജിയിലെ സ്ഥിതിഗതികളെ സംബന്ധിച്ചു സനാദ്ധ്യ പ്രഭാഷണം നടത്തി.


</doc>
<doc id="276877" url="https://ml.wikipedia.org/wiki?curid=276877" title="ഗ്ലൈസീൻ">
ഗ്ലൈസീൻ

Gly or G എന്ന ചുരുക്കരൂപമുള്ള കാർബണികവസ്തുവും മാംസ്യനിർമ്മാണത്തിനുപയോഗിക്കുന്ന 20 അമിനോഅമ്ളങ്ങളിൽ ഏറ്റവും ലഘുവായതുമാണ് ഗ്ലൈസീൻ (NH2CH2COOH). നോൺ-എസ്സൻഷ്യൻ അമിനോഅമ്ളവിഭാഗത്തിലുൾപ്പെടുന്ന ഗ്ലൂക്കോസ് നിർമ്മാണകാരി (ഗ്ലൂക്കോജനിക്) യാണിത്. GGU, GGC, GGA, GGG എന്നിവയാണ് ഗ്ലൈസീനെ നിർമ്മിക്കുന്ന ജനിതകകോഡോണുകൾ. നിറമില്ലാത്തതും മധുരമുള്ളതുമായ പരൽ (ക്രിസ്റ്റൽ) ആണിത്. കൈറൽ (Chiral) രൂപമല്ല. ഒരു ഹൈഡ്രജൻ ആറ്റം മാത്രമുള്ള സൈഡ് ചെയിനാണ് ഇവയ്ക്കുള്ളത്. 1820ൽ ഹെൻട്രി ബ്രാക്കൊണോട്ട് (Henri Braconnot) ആണ് ഗ്ലൈസീനിനെ കണ്ടെത്തുന്നത്. 
അമിനോഅമ്ലമായ സെറീനിൽ നിന്നാണ് ഗ്ലൈസീൻ നിർമ്മിക്കപ്പെടുന്നത്. 3-ഫോസ്ഫോഗ്ലിസറേറ്റിൽ നിന്ന് ലഭിക്കുന്ന സെറീനിനെ സെറീൻ ഹൈഡ്രോക്സി മീഥൈൽ ട്രാൻസ്ഫിറേയ്സ് (Serine hydroxymethyltransferase) എന്ന എൻസൈം പിരിഡോക്സൽ ഫോസ്ഫേറ്റ് എന്ന കോഫാക്ടറിന്റെ സഹായത്താൽ ഗ്ലൈസീനും N5,N10-Methylene tetrahydrofolate ഉം ജലവുമാക്കിമാറ്റുന്നു.
സെറീനിന്റെ ബീറ്റാ കാർബണിനെ ടെട്രാ ഹൈഡ്രോ ഫോളിക്കമ്ളത്തിന്റെ സഹായത്താൽ ഒരു കാർബൺ പൂളിലേയ്ക്ക് ചാനലൈസ് ചെയ്യുന്നു. സൈറീനിന്റെ ആൽഫാ കാർബൺ ഗ്ലൈസീനിന്റെ ആൽഫാ കാർബണായി മാറുന്നു.
കശേരുകികളുടെ കരളിൽ ഗ്ലൈസീൻ ഉത്പാദനം നടത്തുന്നത് ഗ്ലൈസീൻ സിന്തേയ്സ് (glycine synthase) എന്ന രാസാഗ്നിയാണ്. ഇത് റിവേഴ്സ് രാസമാറ്റമാണ്. CO2, NH4, ലിപ്പോഅമൈഡ്, ടെട്രാ ഹൈഡ്രോഫോളിക് ആസിഡ്, പിരിഡോക്സൽ ഫോസ്ഫേറ്റ് എന്നിവ ഈ പ്രവർത്തനങ്ങൾക്കാവശ്യമാണ്.
ത്രിയോണിൻ ആൽഡോലേയ്സ് എന്ന രാസാഗ്നിയുടെ സഹായത്താൽ ത്രിയോണിൻ എന്ന അമിനോഅമ്ളത്തിൽ നിന്നും ഗ്ലൈസീൻ നിർമ്മിക്കപ്പെടുന്നു.
ഗ്ലൈസീൻ ഓക്സിഡേറ്റീവ് ഡീഅമിനേഷന് വിധേയമാകുന്നു. ഇത് ഗ്ലൈസീൻ സിന്തേയ്സിന്റെ പ്രവർത്തനത്തിന് വിപരീതമായുള്ളതാണ്. ഇതുവഴി NH3, CO2, THFA (ടെട്രാ ഹൈഡ്രോഫോളിക് ആസിഡ്), എന്നിവ രൂപപ്പെടുന്നു. മൾട്ടി-എൻസൈം കോപ്ലക്സ് പ്രവർത്തനമായ ഇതിൽ നിരവധി രാസാഗ്നികൾ പങ്കെടുക്കുന്നു. 
സെറീനാക്കി ഗ്ലൈസീനിനെ മാറ്റിയശേഷം സെറീൻ ഡീഹൈഡ്രറ്റേയ്സ് എന്ന രാസാഗ്നിയുടെ സഹായത്താൽ പിന്നീട് പൈറുവേറ്റാക്കി മാറ്റുന്ന പ്രവർത്തനമാണിത്. 
ആർജിനിന്റെ അമിഡിനോ ഗ്രൂപ്പിനെ ഗ്ലൈസീനിലേയ്ക്ക് മാറ്റി ഗ്വാനിഡോ അസറ്റിക് അമ്ലമാക്കുന്നു. S-അഡിനോസിൽ മെഥിയോണിന്റെ സഹായത്താൽ മീഥൈൽ ട്രാൻസ്ഫിറേയ്സ് എന്ന രാസാഗ്നി ക്രിയാറ്റിൻ നിർമ്മിക്കുന്നു. ക്രിയാറ്റിൻ കൈനേയ്സിന്റെ സഹായത്താൽ ക്രിയാറ്റിൻ ഫോസ്ഫേറ്റ് നിർമ്മിക്കപ്പെടുന്നു.
ALA സിന്തേയ്സ് എന്ന രാസാഗ്നി ഗ്ലൈസീനിനെ സ്കസിനൈൽ CoA യോട് ചേർത്ത് ഡെൽറ്റാ അമിനോ ലെവുലിനിക് അമ്ളം നിർമ്മിക്കുന്നു. ഹീം നിർമ്മാണത്തിലെ കീ എൻസൈമാണിത്.
ഗ്ലൈസീനിനെ പ്യൂരിൻ വലയത്തിന്റെ (റിംഗ്) ഭാഗമാക്കി മാറ്റുന്നു.
ബ്രെയിൻ സ്റ്റം, സുഷുമ്ന, റെറ്റിന എന്നിവിടങ്ങളിലെ ന്യൂറോട്രാൻസ്മിറ്ററാണിത്. ഇത് ക്ലോറൈഡ് സ്പെസിഫിക് ചാനലുകളുടെ തുറക്കലിന് സഹായിക്കുന്നു. ക്ലോറൈഡ് ന്യൂറോണകളിലേയ്ക്ക് പ്രവേശിക്കുന്നു. ന്യൂറോണൽ ട്രാഫിക്കിനെ ഇത് തടയുകയാണ് ചെയ്യുന്നത് (nhibitory neurotransmitter). സ്കിസോഫ്രീനിയ (schizophrenia) ചികിത്സയ്ക്ക് ഇതുപയോഗിക്കുന്നു. 


</doc>
<doc id="276888" url="https://ml.wikipedia.org/wiki?curid=276888" title="ദീപിക കുമാരി">
ദീപിക കുമാരി

അമ്പെയ്ത്തിലെ ലോക റാങ്കിങ്ങിൽ നിലവിൽ രണ്ടാം റാങ്കിലും മുമ്പ് ഒന്നാം റാങ്കിലായിരുന്നതുമായ താരമാണ് ദീപിക കുമാരി (ജനനം: 1994 ജൂൺ 13).
1994 ജൂൺ 13ന് റാഞ്ചിയിൽ ജനിച്ചു.
അർജുൻ ആർച്ചറി അക്കാദമിയിൽ ചേർന്നതാണ് വഴിത്തിരിവുണ്ടാക്കിയത്. ജാംഷദ്പൂരിലെ ടാറ്റ ആർച്ചറി അക്കാദമിയിലും ചേർന്നിട്ടുണ്ട്. 2010-ലെ ഏഷ്യൻ ഗെയിംസിൽ വെങ്കല മെഡൽ നഷ്ടമായി. ജാർഖണ്ഡ് ദിനത്തിൽ ഇന്ത്യൻ ക്യാപ്റ്റൻ മഹേന്ദ്ര സിങ് ധോണിയോടൊപ്പം തന്റെ മെഡലുകൾ ദീപിക കാഴ്ച്ചവയ്ച്ചു. 2012ലെ ലണ്ടൻ ഒളിമ്പിക്സിലും ദീപിക മത്സരിച്ചിരുന്നു. ഫിറ്റ വേൾഡ് കപ്പിന്റെ ഫൈനൽ റൗണ്ടിലും ദീപിക വെള്ളി മെഡൽ നേടിയിരുന്നു.



</doc>
<doc id="276889" url="https://ml.wikipedia.org/wiki?curid=276889" title="വരിയരി പായസം">
വരിയരി പായസം

കൊടുങ്ങല്ലൂർ ശ്രീ കുരുംബ ഭഗവതി ക്ഷേത്രത്തിൽ ഭരണി നാളിൽ പുലർച്ചെ അടികൾമാർ നടത്തുന്ന നിവേദ്യമാണ് വരിയരി പായസം.

12 ഇടങ്ങഴി അരി

40 കി.ഗ്രാം ശർക്കര

101 കദളിപ്പഴം

101 നാളികേരം

2 കി.ഗ്രാം നെയ്യ്

മറ്റു സുഗന്ധ വ്യഞ്ജനങ്ങൾ എന്നിവയാണ് ഇതിനു ആവശ്യമായ സാധങ്ങൾ

ഇതിനുള്ള നെല്ല് ഗുരുവായൂരിനടുത്ത കൊരഞ്ഞിയൂർ കീഴേപ്പാട്ട് തറവാട്ടിലെ പ്രതിനിധി ക്ഷേത്രത്തിൽ എത്തിയ്ക്കും



</doc>
<doc id="276895" url="https://ml.wikipedia.org/wiki?curid=276895" title="സ്വർണ്ണ വിഷത്തവള">
സ്വർണ്ണ വിഷത്തവള

കൊളംബിയയുടെ മഴക്കാടുകളിൽ കാണുന്ന ഒരിനം വിഷ തവള ആണ് സ്വർണ്ണ വിഷത്തവള.ലോകത്തിലെ ഏറ്റവും വിഷമുള്ള ജീവി ആണ് ഇവ. ബട്രാച്ചോടോക്സിൻ ആണ് ഇവയുടെ വിഷം. 


http://animals.nationalgeographic.com/animals/amphibians/golden-poison-dart-frog/


</doc>
<doc id="276896" url="https://ml.wikipedia.org/wiki?curid=276896" title="സമത്വത്തിനുള്ള അവകാശം">
സമത്വത്തിനുള്ള അവകാശം

ഇന്ത്യൻ ഭരണഘടനയിലെ 14 മുതൽ 18 വരെയുള്ള വകുപ്പുകളിലായി സമത്വത്തിനുള്ള അവകാശങ്ങൾ വിശദീകരിക്കുന്നുണ്ട്. 
ഇന്ത്യൻ ഭരണ ഘടനയുടെ ആർട്ടിക്കിൾ 14 പ്രകാരം ഇന്ത്യൻ പ്രദേശത്തിനകത്ത് ഏവർക്കും നിയമത്തിനു മുമ്പിൽ സമത്വമോ ( Equality before law) തുല്യമായ നിയമ സംരക്ഷണമോ ( Equal protection of laws) നൽകുന്നു. അതായത് സാധരണ നിയമത്തിനു എല്ലാ വിഭാകക്കാരും തുല്യ വിധേയരാണെന്നും യാതൊരു വ്യക്തിക്കും എന്തെങ്കിലും പ്രത്യേകാനുകൂല്യങ്ങൾ നൽകുവാൻ പാടില്ല എന്നും ഈ ആർട്ടിക്കിൾ വ്യവസ്ഥ ചെയ്യുന്നു. നിയമത്താലോ അവയുടെ പ്രയോഗത്താലോ പക്ഷപാതരഹിതമായൊരു സ്ഥിതി വിശേഷം സംജാതമാകുന്നു. പ്രധാന മന്ത്രി മുതൽ സാധാരണ ജീവനക്കാരൻ വരെ ഏതു റാങ്കിലുള്ള ആളായാലും നിയമത്തിനെതിരായി ആര് പ്രവർത്തിച്ചാലും അവർക്ക് ഒരേ ബാദ്ധ്യതയായിരിക്കും. നിയമത്തിനു മുമ്പിലുള്ള സമത്വം എന്ന പ്രയോഗം ബ്രിട്ടീഷ് കോമ്മൺ ലോയിൽ നിന്നും തുല്യമായ നിയമ സംരക്ഷണമെന്നത് അമേരിക്കൻ ഭരണ ഘടനയിൽ നിന്നും കടം കൊണ്ടതാണ്.
എല്ലാ വ്യക്തികളും ഒരേ സാഹചര്യത്തിലുള്ളവരല്ലാത്തത് കൊണ്ട് തന്നെ അവർ എല്ലാ കാര്യത്തിലും തുല്യരല്ല. അതിനാൽ ഒരേ നിയമം എല്ലാവർക്കും ഒരേ രീതിയിൽ നടപ്പാക്കുന്നത് പ്രായോഗികമല്ല. തുല്യ സാഹചര്യത്തിലുള്ളവർക്ക് തുല്യ സംരക്ഷണമാണ് നൽകേണ്ടത് എന്ന് വിവിധ കേസുകളിലെ വിധിന്യായത്തിലൂടെ സുപ്രീം കോടതി വ്യക്തമാക്കിയിട്ടുണ്ട്. കൂടാതെ നിയമ നിർമ്മാണത്തിനായുള്ള വർഗീകരണം യുക്തി പൂർവ്വമായിരിക്കുകയും വേണം.ഉദാഹരമായി, ഇന്ത്യൻ കരാർ നിയമമനുസരിച്ച് കരാറിലേർപ്പെടുവാനുള്ളവർക്ക് 18 വയസ്സ് പൂർത്തിയാക്കിയിരിക്കണം. അതായത്, ഇവിടെ വർഗ്ഗീകരണം നടത്തിയത് പ്രായപൂർത്തിയായവർ, പ്രായപൂർത്തിയാകാത്തവർ എന്നീ രണ്ട് വിഭാഗമായാണ്. ഇവിടെ ഒരാളുടെ പ്രായം ആണ് കരാറിലേർപ്പെടുവാനുള്ള യോഗ്യതയായെടുത്തിട്ടുള്ളത്. ഇവിടെ വർഗ്ഗീകരണത്തിനു കരാറിലേർപ്പെടുവാനുള്ള കഴിവുമായി യുക്തിസഹമായ ഒരു ബന്ധമുണ്ട്. എന്നാൽ കരാറിലേർപ്പെടുവാനുള്ള യോഗ്യത ഒരാളുടെ മുടിയുടെ നിറം, തൊലിയുടെ നിറം എന്നിവ നോക്കി വർഗ്ഗീകരിക്കുകയാണെങ്കിൽ അത്തരം വർഗ്ഗീകരണം തികച്ചും തെറ്റും അനീതിയുമാണ്.

ഈ വകുപ്പ് പ്രകാരം സ്റ്റേറ്റിന്റെ പക്ഷപാതപരമായ നടപടികൾ മാത്രമേ നിരോധിച്ചിട്ടുള്ളൂ. ഒരു വ്യക്തിയുടെ നടപടിയിൽ ഇടപെടാൻ ഈ വകുപ്പ് ഉപയോഗിക്കുവാൻ സാധ്യമല്ല. സ്റ്റേറ്റ് പക്ഷപാതം കാണിക്കുന്നുവെന്ന് തെളിയിക്കേണ്ടത് അത്തരം പക്ഷപാതം ആരോപിക്കുന്നവരാണ്.

സ്റ്റേറ്റ് ഒരു പൗരനോടും ജാതി-മത-ലിംഗ-ജന്മദേശങ്ങൾ കാരണമാക്കി വിവേചനം കാണിക്കുവാൻ പാടില്ല എന്ന് 15-ആം അനുച്ഛേദം പ്രഖ്യാപിക്കുന്നു. കൂടാതെ ഈ കാരണങ്ങളിലേതെങ്കിലും ആസ്പദമാക്കി , ഗവർമെന്റ് പണം പൂർണ്ണമായോ ഭാഗികമായോ ഉപയോഗിച്ച് നിലനിർത്തിക്കൊണ്ടിരിക്കുന്നതോ അല്ലെങ്കിൽ പൂർണമായും പൊതുജനങ്ങളുടെ ഉപയോഗത്തിനു സമർപ്പിച്ചിട്ടുള്ളതോ ആയ കിണറുകൾ, കുളങ്ങൾ, സ്നാന ഘട്ടങ്ങൾ, റോഡുകൾ, പൊതു റിസോർട്ടുകൾ തുടങ്ങിയവ ഉപയോഗിക്കുന്നതിനു ഇത്തരത്തിൽ വിവേചനം പാടില്ല. കൂടാതെ, ഷോപ്പുകൾ, പൊതു റസ്റ്റോറണ്ടുകൾ, ഹോട്ടലുകൾ തുടങ്ങിയവയിലേക്കുള്ള പ്രവേശനത്തിലും ഇത്തരത്തിലുള്ള ജാതി-മത-ലിംഗ-ജന്മ ദേശ വിവേചനം പാടില്ല.

എന്നാൽ ഈ ആർട്ടിക്കിളിനു 2 അപവാദങ്ങൾ ഉണ്ട്. ഒന്നാമതായി, സ്ത്രീകളുടെയും കുട്ടികളുടെയും നന്മയ്ക്കായി സ്റ്റേറ്റിനു പ്രത്യേക വ്യവസ്ഥയുണ്ടാക്കാം. രണ്ടാമതായി, സാമൂഹ്യമായും വിദ്യാഭ്യാസപരമായും പിന്നോക്കം നിൽക്കുന്ന പൗരന്മാർ, പട്ടിക ജാതി പട്ടിക വർഗ്ഗക്കാർ എന്നിവരുടെ ഉന്നമനത്തിനായി പ്രത്യേക വ്യവസ്ഥ ഉണ്ടാക്കാവുന്നതാണ്.

16-ആം ആർട്ടിക്കിൾ പൊതുനിയമനങ്ങളിൽ അവസര സമത്വം ഉറപ്പ് നൽകുന്നു. പൊതു നിയനമത്തിന്റെ കാര്യത്തിൽ എല്ലാ പൗരന്മാർമാർക്കും തുല്യ അവസരങ്ങളായിരിക്കും ഉണ്ടാവുക.ജാതി-മത-വർഗ്ഗ-ലിംഗ-വംശ-ജന്മസ്ഥല കാരണങ്ങളാലും താമസസ്ഥലം കാരണമാക്കിയും സ്റ്റേറ്റിന്റെ കീഴിലെ തൊഴിലിന്റെ കാര്യത്തിൽ ഒരു ഇന്ത്യൻ പൗരനെതിരായി സ്റ്റേറ്റിനു യാതൊരു വിവേചനവും കാണിക്കുവാൻ പാടുള്ളതല്ല.എന്നാൽ ഈ പൊതു തത്ത്വത്തിനു 5 അപവാദങ്ങളും ഈ വകുപ്പിൽ നൽകിയിട്ടുണ്ട്. അവ താഴെ പറയുന്ന പ്രകാരമാണ്.


</doc>
<doc id="276901" url="https://ml.wikipedia.org/wiki?curid=276901" title="തൈമസ് ഗ്രന്ഥി">
തൈമസ് ഗ്രന്ഥി

നെഞ്ചിൽ ശ്വാസനാളത്തിനുമുന്നിൽ, സ്റ്റേർണം എന്നറിയപ്പെടുന്ന നെഞ്ചെല്ലിനുപിന്നിൽ കാണപ്പെടുന്ന ഇരുദളങ്ങളുള്ള അന്തഃസ്രാവി ഗ്രന്ഥിയാണ് തൈമസ് ഗ്രന്ഥി. ഒരു പ്രാഥമിക ലിംഫോയിഡ് അവയവമാണിത് (മറ്റൊന്ന് അസ്ഥിമജ്ജ). സെൽ മീഡിയേറ്റഡ് ഇമ്മ്യൂണിറ്റി നൽകുന്ന T ലിംഫോസൈറ്റുകളുടെ വികാസകേന്ദ്രവുമാണിത്. എപ്പിത്തീലിയകലകളാണ് ഇവയുടെ മുഖ്യപ്രവർത്തന കേന്ദ്രം. ഇവ ഇത്തരം ലിംഫോസൈറ്റുകളുടെ വികാസത്തിനും പ്രവർത്തനങ്ങൾക്കും സഹായിക്കുന്നു. നവജാതശിശുക്കളിലും കൗമാരപൂർവ്വകാലഘട്ടത്തിലും ഏറെ പ്രവർത്തനസജ്ജമായ ഈ ഗ്രന്ഥി ക്രമേണ ചുരുങ്ങുകയും (Atrophy) തൈമസ് സ്ട്രോമ കൊഴുപ്പുകലയായി (ആഡിപ്പോസ് കല) മാറുകയും ചെയ്യുന്നു. എങ്കിലും T ലിംഫോസൈറ്റുകളുടെ നിർമ്മാണം മുതിർന്നവരിലും അനുസ്യൂതം തുടരുന്നു. കുട്ടികളിൽ ചാരനിറം കലർന്ന പിങ്ക് നിറത്തിലും മുതിർന്നവരിൽ മഞ്ഞനിറത്തിലും തൈമസിനെ കാണാം.
ജനനസമയത്ത് 10ഗ്രാം ഭാരമുണ്ട്. കൗമാരഘട്ടം വരെ ക്രമാനുഗതമായി ഭാരം വർദ്ധിച്ച് 20-30 ഗ്രാം വരെയെത്തുന്നു. വയസ്സായവരിൽ ഇതിന് 3-6 ഗ്രാം വരെയേ ഭാരമുണ്ടാകൂ. 
പെരികാർഡിയൽ മീഡിയാസ്റ്റിന (ഹൃദയത്തെ ഉൾക്കൊള്ളുന്നതിന് ഇരുശ്വാസകോശങ്ങൾക്കുമിടയിലുള്ള സ്ഥലം)ത്തിൽ ഹൃദയത്തിലെ മുഖ്യരക്തക്കുഴലുകൾക്കടുത്തായി (മഹാധമനി, ശ്വാസകോശധമനി എന്നിവ) കഴുത്തിലും ഒൗരസാശയത്തിലും വരത്തക്കവിധത്തിൽ പ്രവർത്തനസജ്ജമായിരിക്കുന്നു.

തൈമസിന് പൊതുവേ 5 സെ.മീ. നീളവും 4 സെ.മീ. വീതിയും 6 മി.മീ. കനവുമുണ്ട്. തൈമസിന് അനിയതമായ രണ്ട് ലോബുകളുണ്ട്. ഓരോ ലോബിനും മൂന്നുകോശപാളികളുണ്ട്.
തൈമസിന് രണ്ട് ലോബുകളുണ്ട്. ഓരോ ലോബിനും നിരവധി ലോബ്യൂളുകളുമുണ്ട്. ലോബ്യൂളുകൾ നേരിയ ഏരിയോലാർ കലകളാൽ ബന്ധിപ്പിച്ചിരിക്കുന്നു. പ്രാഥമികലോബ്യൂളുകൾ വലിപ്പത്തിൽ വ്യത്യാസപ്പെട്ടിരിക്കുന്നു. നിരവധി നോഡ്യൂളുകൾ അഥവാ ഫോളിക്കിളുകൾ കൊണ്ടാണ് പ്രാഥമികലോബ്യൂളുകൾ നിർമ്മിച്ചിരിക്കുന്നത്. ഫോളിക്കിളുകൾക്ക് അനിയത ആകൃതിയാണ്. ഇവ മിക്കതും പരസ്പരം പറ്റിച്ചേർന്നിരിക്കും. 1 - 2 mm വ്യാസമുള്ള ഇവയ്ക്ക് മെഡുല്ലറി, കോർട്ടക്സ് മേഖലകളുമുണ്ട്.

T ലിംഫോസൈറ്റുകൾക്കൊപ്പം B ലിംഫോസൈറ്റുകളുടേയും പ്ലാസ്മാ കോശങ്ങളുടേയും ന്യൂറോഎൻഡോക്രൈൻ കോശങ്ങളുടേയും ചെറിയസാന്നിദ്ധ്യമുണ്ട്. തൈമസിന്റെ മുഖ്യഭാഗങ്ങളെല്ലാം എപ്പിത്തീലിയൽ- റെട്ടിക്കുലാർ കോശങ്ങളാൽ നിർമ്മിതമാണ്. ക്യാപ്സ്യൂളിനടിവശത്ത് എപ്പില്ലീലിയകലകൾ ഒന്നോ രണ്ടോ കോശപാളിയായി കാണപ്പെടുന്നു.
ഇന്റേണൽ തൊറാസിക് ധമനി, സുപ്പീരിയർ തൈറോയിഡ് ധമനി, ഇൻഫീരിയർ തൈറോയിഡ് ധമനി എന്നിവയിൽ നിന്നുണ്ടാകുന്ന ചെറുധമനികൾ തൈമസിൽ പ്രവേശിക്കുന്നു. തുടർന്ന് ഇടത് ബ്രാക്കിയോസെഫാലിക് സിര (ഇന്നോമിനേറ്റ് സിര), തൈറോയിഡ് സിര എന്നിവയിൽ (?) രക്തം പ്രവേശിക്കുന്നു.
വാഗസ്, സിംപതറ്റിക് നാഡീവ്യവസ്ഥ എന്നിവയിൽ നിന്ന് നാഡികൾ തൈമസിലെത്തുന്നു. ഡിസെൻഡൻസ് ഹൈപ്പോഗ്ലോസൈ, ഫ്രെനിക് നാഡി എന്നിവയിൽ നിന്നുള്ള ശാഖകൾ തൈമസ് ക്യാപ്സ്യൂളിലെത്തുന്നു.
ചുവന്ന അസ്ഥിമജ്ജയിൽ നിന്നും പിറവിയെടുക്കുന്ന T ലിംഫോസൈറ്റുകൾ പൂർണ്ണവളർച്ച പ്രാപിക്കുന്ന മെച്യുറേഷൻ പ്രക്രിയ തൈമസ് കോർട്ടക്സിലാണ് പൂർത്തിയാകുന്നത് (Positive selection of Thymocytes). ഇതിനുശേഷം ഇവ പെരിഫെറൽ ലിംഫോയിഡ് അവയവങ്ങളായ ലിംഫ് നോഡ്, സ്പ്ലീൻ, പേയേഴ്സ് പാച്ചസ്, ടോൺസിൽ എന്നിവിടങ്ങളിലെത്തുന്നു. T ലിംഫോസൈറ്റുകളെ CD4+, CD8+ എന്നിവയാക്കുന്നത് തൈമിക് ഹോർമോണുകളാണ്. കുട്ടിക്കാലത്ത് തൈമസ് നീക്കംചെയ്യപ്പെട്ടാൻ സെല്ലുലാർ ഇമ്മ്യൂണിറ്റിയ്ക്ക് തകരാറ് സംഭവിക്കും.
തൈമസിലെ എപ്പിത്തീലിയ കലകൾ ഉത്പാദിപ്പിക്കുന്ന തൈമോസിൻ എന്ന ഹോർമോൺ പ്രാഥമിക (പ്രോ)ലിംഫോസൈറ്റുകളെ (Hemtopoetic Progenitor Cells)പ്രതിരോധശേഷിയുള്ള T ലിംഫോസൈറ്റുകളാക്കുന്ന പ്രവർത്തനത്തെ ഉദ്ദീപിപ്പിക്കുന്നു. തൈമസ് ഉത്പാദിപ്പിക്കുന്ന തൈമോപോയറ്റിൻ എന്ന പോളിപെപ്റ്റൈഡ് ഹോർമോൺ ഈ പ്രവർത്തനത്തിന് സഹായിക്കുന്നു. 
Autoreactive clones കോശങ്ങളെ (സ്വന്തം കോശആന്റിജനുകൾക്കെതിരെ പ്രവർത്തിക്കുന്ന കോശക്ലോണുകൾ)നീക്കം ചെയ്യുന്നതും തൈമസിലാണ്.
ഉയർന്ന അളവിൽ ലൈംഗികഹോർമോണുകൾ ഉത്പാദിപ്പിക്കപ്പെടുന്നതോടെ, കൗമാരകാലഘട്ടത്തിനുശേഷം തൈമസ് ഗ്രന്ഥി ചുരുങ്ങുന്നു. തൈമസ് അട്രോഫി എന്നറിയപ്പെടുന്ന ഈ പ്രവർത്തനത്തിൽ എപ്പിത്തീലിയകലകളുടെ എണ്ണം കുറയുകയാണ് ചെയ്യുന്നത്. ക്രമേണ കൊഴുപ്പുകലകളായ ആഡിപ്പോസ് കലകൾ അടിഞ്ഞുകടുന്നു. (ഇൻവൊല്യൂഷൻ).


</doc>
<doc id="276902" url="https://ml.wikipedia.org/wiki?curid=276902" title="ഹേമ നായിക്">
ഹേമ നായിക്

കൊങ്കിണി ഭാഷയിലെ ഒരു സാഹിത്യകാരിയും വിവർത്തകയുമാണ് ഹേമ നായിക്. 2013 ലെ വിവർത്തനത്തിനുള്ള കേന്ദ്ര സാഹിത്യ അക്കാദമിയുടെ പുരസ്കാരം ലഭിച്ചു. എട്ടോളം പുസ്തകങ്ങൾ രചിച്ചു. 
ഹേമ ധൂമാത്കർ എന്ന പേരിലെഴുതിത്തുടങ്ങിയ ഹേമയുടെ രചനകൾ ഫ്യൂഡൽ വ്യവസ്ഥിതിക്കെതിരെ കലഹിക്കുന്നവയാണ്. ആൺ മേൽകോയ്മയ്ക്കെതിരെയും അവ ശക്തമായ നിലപാട് സ്വീകരിച്ചു. കൊങ്കിണി സാഹിത്യത്തിലെ ഫെമിനിസ്റ്റ് പ്രവണതകളുടെ തുടക്കം ഹേമയുടെ കൃതികളിൽ ദൃശ്യമാണ്. കൊങ്കിണി യുവ സാഹിത്യകാരികൾക്കായുള്ള നിരവധി സമ്മേളനങ്ങൾ 'ചിത്രാംഗി മെല്ലാവെ' എന്ന പേരിൽ സംഘടിപ്പിക്കുന്നതിന് നേതൃത്ത്വം നൽകി.



</doc>
<doc id="276912" url="https://ml.wikipedia.org/wiki?curid=276912" title="കേരളാനിയമസഭാ തിരഞ്ഞെടുപ്പ് (1965)">
കേരളാനിയമസഭാ തിരഞ്ഞെടുപ്പ് (1965)

1965 മാർച്ച് 4-നാണ് കേരളത്തിലെ മൂന്നാമത്തെ നിയമസഭാ തിരഞ്ഞെടുപ്പ് നടന്നത്. മാർച്ച് 17-ന് സഭ രൂപവത്കരിച്ചെങ്കിലും ഒരു കക്ഷിക്കും ഭൂരിപക്ഷമില്ലാതെ പോയതിനാൽ 133 അംഗങ്ങളുണ്ടായിരുന്ന സഭ സത്യപ്രതിജ്ഞ നടത്താതെ മാർച്ച് 24-ന് ഗവർണ്ണർ വി.വി. ഗിരിയുടെ ശുപാർശപ്രകാരം ഉപരാഷ്ട്രപതി ഡോ. സക്കീർ ഹുസൈൻ പിരിച്ചുവിട്ടു.

മറ്റൊരു സഭയിലും അംഗമല്ലാതെ 1965-ൽ മാത്രം നിയസഭയിലേക്കു തിരഞ്ഞെടുപ്പ് ജയിക്കുകയും എന്നാൻ നിയമസഭാ സാമാജികരല്ലാതാകുകയും ചെയ്തവരുടെ പട്ടികയാണ് താഴെ കൊടുത്തിരിക്കുന്നത്.
ജയിച്ചവരിൽ മറ്റു ചിലർ


</doc>
<doc id="276913" url="https://ml.wikipedia.org/wiki?curid=276913" title="വിനത">
വിനത

ഹിന്ദു ഐതിഹ്യത്തിൽ ദക്ഷപ്രജാപതിയുടെ പുത്രിയും കശ്യപന്റെ പത്നിയുമാണ് വിനത(विनत). അരുണൻ, ഗരുഡൻ എന്നിവർ വിനതയുടെ പുത്രൻമാരാണ്.
കശ്യപൻ തന്റെ പത്നിമാരായ കദ്രുവിനോടും വിനതയോടും എങ്ങനെയുള്ള സന്താനങ്ങളെയാണവശ്യമെന്ന് തിരക്കുന്നു. ശക്തൻമാരായ ആയിരം പുത്രന്മാരെ കാംക്ഷിച്ച കദ്രുവിന് ജനിക്കുന്ന സന്താനങ്ങളാണ് വാസുകി, അനന്തൻ തുടങ്ങിയ നാഗങ്ങൾ.വിനതയാവട്ടെ കദ്രുവിന്റെ ആയിരം പുത്രന്മാരെക്കാൾ ശക്തരായ രണ്ടു മക്കളെ ആവശ്യപ്പെടുന്നു.തുടർന്ന് വിനതയ്ക്കുണ്ടാവുന്ന രണ്ട് അണ്ഡങ്ങൾ കാലമേറെയായിട്ടും വിരിയാത്തതു കണ്ട് അക്ഷമ മൂത്ത് വിനത ഒരു മുട്ട പൊട്ടിക്കുന്നു.അതിൽ നിന്നും പകുതി മാത്രം വളർന്ന അരുണൻ ജന്മമെടുക്കുന്നു. അക്ഷമ കാണിച്ച അമ്മയെ കദ്രുവിന്റെ ദാസിയാവട്ടെ എന്നു ശപിച്ച് അരുണൻ പോകുന്നു. രണ്ടാമത്തെ മുട്ട വിരിഞ്ഞുണ്ടായ പുത്രനാണ് ഗരുഡൻ(സുപർണ).. അതിനിടെ കദ്രുവുമായി ഒരു പന്തയത്തിലേർപ്പെടുന്ന വിനത നാഗങ്ങളുടെ ചതിപ്രയോഗം കാരണം തോറ്റ് കദ്രുവിന്റെ ദാസിയായി മാറുന്നു. ദാസ്യം ഒഴിവാക്കാനായി നാഗങ്ങളുടെ ആവശ്യപ്രകാരം അമൃത് കൈക്കലാക്കാൻ ശ്രമിക്കുന്നതിനിടെ ഇന്ദ്രനെ തോൽപ്പിക്കുന്നു. അമ്മയെ ദാസ്യവൃത്തിയിൽ നിന്നും മോചിപ്പിക്കുന്നു.


</doc>
<doc id="276915" url="https://ml.wikipedia.org/wiki?curid=276915" title="കദ്രു">
കദ്രു

ഹിന്ദു ഐതിഹ്യത്തിൽ ദക്ഷപ്രജാപതിയുടെ പുത്രിയും കശ്യപന്റെ പത്നിയും നാഗങ്ങളുടെ മാതാവുമാണ് കദ്രു(कद्रू) . 
കാശ്യപൻ തന്റെ പത്നിമാരായ കദ്രുവിനോടും വിനതയോടും എങ്ങനെയുള്ള സന്താനങ്ങളെയാണവശ്യമെന്ന് തിരക്കുന്നു. ശക്തൻമാരായ ആയിരം പുത്രന്മാരെ കാംക്ഷിച്ച കദ്രുവിന് ജനിക്കുന്ന സന്താനങ്ങളാണ് വാസുകി, അനന്തൻ തുടങ്ങിയ നാഗങ്ങൾ. 
ഉച്ചൈശ്രവസ്സ് എന്ന കുതിരയുടെ നിറം തൂവെള്ളയാണെന്ന് വിനതയും ഒരു കറുത്തപുള്ളിയുണ്ടെന്ന് കദ്രുവും വാതുവയ്ക്കുന്നു. കുതിരയുടെ ശരീരത്തിൽ കറുത്തപുള്ളിയായി കിടന്ന് കള്ളത്തരം കാണിക്കാനായി മക്കളായ നാഗങ്ങളോട് പറഞ്ഞെങ്കിലും നാഗങ്ങൾ കള്ളത്തരം ചെയ്യാൻ മടിച്ചതിനാൽ തീയിൽ വീണു മരിക്കട്ടെ എന്നു കദ്രു ശപിച്ചു. പിന്നീട് മാതൃശാപത്തെ ഭയന്ന് ചെറിയ ഒരു നാഗം ഈ കള്ളത്തരം ചെയ്തു അമ്മയെ സഹായിച്ചതിനാൽ ജരൽകാരുവിന്റെ പുത്രൻ നിങ്ങളെ ശാപത്തിൽ നിന്നും രക്ഷിക്കുമെന്നു ശാപമോക്ഷം നൽകി.
, പല നാഗങ്ങളും സർപ്പസത്രയാഗത്തിൽ നിരവധി നാഗങ്ങൾ യാഗാഗ്നിയിൽ വീണുമരിച്ചു.


</doc>
<doc id="276926" url="https://ml.wikipedia.org/wiki?curid=276926" title="അഞ്ജലി ഭഗവത്">
അഞ്ജലി ഭഗവത്

ഷൂട്ടിങ്ങ് ഇനത്തിൽ നിരവധി പുരസ്കാരങ്ങൾ നേടിയിട്ടുള്ള ഭാരതീയയായ കായികതാരമാണ് അഞ്ജലി മന്ദർ ഭഗവത് (ജനനം: 5 ഡിസംബർ 1969). 60ലധികം മെഡലുകൾ നേടിയിട്ടുണ്ട്.
1969 ഡിസംബർ 5ന് മുംബൈയിൽ ജനിച്ചു.
സഞ്ജയ് ചക്രവർത്തിയിൽ നിന്നും ഷൂട്ടിങ്ങ് പഠിച്ചു. ലാസ്ലോ സുക്സാക്കും കോച്ചായിരുന്നു.

ഒളിമ്പിക്സുകളിൽ പങ്കെടുത്തിട്ടുണ്ട്. കോമൺവെൽത്ത് ഗെയിംസിൽ സ്വർണം നേടി. ഏഷ്യൻ ഗെയിംസിലും സ്വർണം നേടി. നിരവധി ലോക റെക്കോർഡുകൾക്ക് ഉടമയാണ്. 2002-03 വർഷം രാജീവ്ഗാന്ധി ഖേൽരത്ന പുരസ്കാരം നേടി.


</doc>
<doc id="276954" url="https://ml.wikipedia.org/wiki?curid=276954" title="സാമന്ത ലെവ്ത്‌വെയ്റ്റ്">
സാമന്ത ലെവ്ത്‌വെയ്റ്റ്

ശറഫിയ ലെവ്ത്‌വെയ്റ്റ്, വെളുത്ത വിധവ എന്ന പേരുകളിൽ അറിയപ്പെടുന്ന സാമന്ത ലെവ്ത്‌വെയ്റ്റ് (ജനനം: 1983 ഡിസംബർ 5) ഇന്ന് ലോകത്തിൽ അന്വേഷണ ഏജൻസികളാൽ ഏറ്റവുമധികം തേടപ്പെടുന്ന സ്ത്രീകളിൽ ഒരാളാണ്. 2005 ജൂലൈ 7ലെ ലണ്ടൻ ചാവേർ ആക്രണകാരികളിൽ ഒരാളായ ജെർമെയിൻ ലിൻഡ്സെയുടെ വിധവയാണ് ഇവർ.


</doc>
<doc id="276962" url="https://ml.wikipedia.org/wiki?curid=276962" title="വി.കെ. രാജൻ">
വി.കെ. രാജൻ

കേരളത്തിലെ തൃശ്ശൂർ ജില്ലയിൽ നിന്നുള്ള സി.പി.ഐ. നേതാവും മുൻമന്ത്രിമായിരുന്നു വി.കെ. രാജൻ. 

തൃശ്ശൂർ ജില്ലയിൽ കൊടുങ്ങല്ലൂരിനടുത്ത് പുല്ലൂറ്റ് ഗ്രാമത്തിൽ വി.പി. കുമാരന്റെ മകനായി 1940 സെപ്റ്റംബർ 6ന് ജനിച്ചു. 1997 മെയ് 29ന് മന്ത്രിയായി സേവനം അനുഷ്ടിക്കുമ്പോൾ 57ആം വയസ്സിൽ അന്തരിച്ചു.. വിദ്യഭ്യാസകാലം മുതൽ രാഷ്ട്രീയത്തിൽ പ്രവർത്തിച്ചിരുന്ന വി.കെ. രാജൻ 1956 ൽ സി.പി.ഐ.യിൽ പ്രവർത്തിച്ചുതുടങ്ങി. അതിനുശേഷം തൊഴിലാളി യൂണിയൻ പ്രവർത്തനത്തിൽ സജീവമാകുകയും നിരവധി തവണ ജയിൽ വാസം അനുഭവിക്കുകയും ചെയ്തു.


കെ.കെ. സതിയാണ് ഭാര്യ. കുട്ടികൾ - നിലവിൽ കൊടുങ്ങല്ലൂർ നിയോജകമണ്ഡലം എം.എൽ.എ അഡ്വ. വി.ആർ സുനിൽ കുമാർ അടക്കം മൂന്നു മക്കൾ. ഏക മകൾ 


</doc>
<doc id="276964" url="https://ml.wikipedia.org/wiki?curid=276964" title="ഖാലിദാ അദീബ് ഖാനം">
ഖാലിദാ അദീബ് ഖാനം

തുർക്കി സ്വദേശിയായ സാമൂഹ്യ പ്രവർത്തകയും സാഹിത്യകാരിയുമായിരുന്നു ഖാലിദാ അദീബ് ഖാനം (ജീവിതകാലം: 1884-1964). തുർക്കിഭാഷയിൽ ഇരുപതു നോവലുകൾ എഴുതിയിട്ടുണ്ട്. ഇന്ത്യയിൽ നിലനിന്ന സാമുദായിക ഉച്ചനീചത്വങ്ങളെ നിശിതമായി അവർ വിമർശിച്ചു.

ഇസ്താംബൂളിൽ ജനിച്ചു. പതിന്നാറാം വയസിൽ എഴുതിയ പർദ്ദയ്ക്കെതിരെയുള്ള വിവാദപുസ്തകം അവരെ പ്രശസ്തയാക്കി. 1921 ൽ സ്ത്രീകളുടെ ഒരു വിമോചന സേന രൂപീകരിച്ചു. തുർക്കിയുടെ സാക്ഷരതാ-രാഷ്ട്രീയ-സാമൂഹ്യ മുന്നേറ്റങ്ങളിൽ സജീവമായി പങ്കെടുത്തു. ഭർത്താവ് അദനാൻ അഡിവറുമൊത്ത് തുർക്കിയുടെ വിമോചന പോരാട്ടത്തിൽ പങ്കെടുത്തു. 

അമേരിക്കയിലും പാരീസിലും ലാഹോറിലും പെഷവാറിലും ഡൽഹിയിലുമായി നിരവധി പ്രഭാഷണങ്ങൾ നടത്തി. മഹാത്മാഗാന്ധിയുടേയും മുഖ്താർ അൻസാരിയുടേയും ക്ഷണപ്രകാരം ദേശീയപ്രസ്ഥാനത്തിലെ സ്ത്രീ പങ്കാളികൾക്ക് ഉണർവുനൽകാനും ജാമിഅ മില്ലിയ്യയ്യിൽ അധ്യാപനത്തിനും തുർക്കിയിൽ നിന്ന് ഖാനം ഇന്ത്യയിലെത്തി. ഗാന്ധിയും ഖാലിദാ അദീബും തമ്മിൽ അടുത്ത ബന്ധമാണുണ്ടായിരുന്നത്.1935 ലും 1937 ലുമായി ദൽഹിയിൽ നടത്തിയ നാല് പ്രഭാഷണങ്ങളിൽ ഡോ. അല്ലാമ ഇഖ്ബാൽ ആയിരുന്നു അധ്യക്ഷത വഹിച്ചത്. ഗാന്ധി, നെഹ്റു, മഹാദേവ് ദേശായി, ടാഗോർ എന്നിവർ ശ്രോതാക്കളായുണ്ടായിരുന്നു. ഈ പ്രഭാഷണം പിന്നീട് 'ഈസ്റ്റേൺ ആൻഡ് വെസ്റ്റേൺ കൾച്ചർ' എന്ന ശീർഷകത്തിൽ പ്രസിദ്ധീകരിച്ചിട്ടുണ്ട്. ഇസ്താൻബൂൾ സർവകലാശാലയിൽ ഇംഗ്ലീഷ് അധ്യാപികയായി. 1950 - 54 ൽ തുർക്കിയുടെ പാർലമെന്റിലംഗമായി. വിദ്യാഭ്യാസ മന്ത്രിയായി പ്രശംസനീയമായ നിലയിൽ പ്രവർത്തിച്ചു. നിരവധി വിദ്യാലയങ്ങൾ ഇക്കാലത്ത് ആരംഭിക്കുകയുണ്ടായി. 


</doc>
<doc id="276969" url="https://ml.wikipedia.org/wiki?curid=276969" title="ഷംസദ് ബീഗം">
ഷംസദ് ബീഗം

ഒരു ആദ്യകാല ഇന്ത്യൻ ഗായികയാണ് ഷംസദ് ബീഗം (ഏപ്രിൽ 14, 1919 – ഏപ്രിൽ 23, 2013).
1919 ഏപ്രിൽ 14ന് ലാഹോറിൽ ജനിച്ചു. the day after the Jallianwala Bagh massacre in a Muslim family and had seven siblings. Her father was Miya Hussain Baksh worked as a mechanic and her mother was extremely conservative.
1924ൽ പ്രൈമറി സ്ക്കൂളിൽ പഠിക്കുമ്പോൾ തന്നെ ബീഗത്തിന്റെ കഴിവിനെ പ്രശംസിച്ചിരുന്നു. സ്ക്കൂളിൽ ഈശ്വര പ്രാർത്ഥന പാടുന്നത് ബീഗമായിരുന്നു. തന്റെ പത്താംവയസിൽ പൊതുവേദികളിൽ പാടിത്തുടങ്ങി. സംഗീതം അഭ്യസിച്ചില്ല. നൗഷാദ് അലി, സി. രാമചന്ദ്ര എന്നുവരോടൊപ്പം 1946 മുതൽ 1960 വരെ പാടിയിരുന്നു.
മുംബൈയിലെ വീട്ടിൽ 2013 ഏപ്രിൽ 23ന്(94-ആം വയസിൽ) അവർ അന്തരിച്ചു. She was cremated in a small, dignified ceremony.



</doc>
<doc id="276972" url="https://ml.wikipedia.org/wiki?curid=276972" title="ലോലിവുഡ്">
ലോലിവുഡ്

ലാഹോർ കേന്ദ്രീകരിച്ച് പ്രവർത്തിക്കുന്ന പാകിസ്താനി സിനിമാ വ്യവസായത്തെ അനൗദ്യോഗികമായി പറയുന്ന പേരാണ് ലോലിവുഡ് ().


</doc>
<doc id="276976" url="https://ml.wikipedia.org/wiki?curid=276976" title="അലേറ്റ ബോൻ">
അലേറ്റ ബോൻ

ഇന്തോനേഷ്യക്കാരിയായ ഒരു പരിസ്ഥിതിപ്രവർത്തകയാണ് അലേറ്റ ബോൻ Aleta Baun. ഇന്തോനേഷ്യയിലെ അവതാർ എന്ന് അറിയപ്പെടുന്നു. തിമോറിലെ മുടിസ് മലനിരകളിൽ നാട്ടുകാർ വിശുദ്ധവനമായിക്കരുതപ്പെടുന്ന കാടുകളുടെ നാശത്തിനു വഴിവക്കുന്ന മാർബിൾ ഖനനത്തിനെതിരെ നൂറുകണക്കിനു ഗ്രാമീണരെയും കൂട്ടി സമാധാനപരമായ മാർഗ്ഗത്തിൽ തുണി നെയ്തുകൊണ്ട് സമരം നടത്തിയതിന് 2013 -ൽ ഇവർക്ക് ഗോൾഡ്‌മാൻ പരിസ്ഥിതി പുരസ്കാരം ലഭിക്കുകയുണ്ടായി.

മൊള്ളോ എന്ന ആദിവാസി വിഭാഗത്തിന്റെ നേതാവായ അലേറ്റ ഒരു കർഷകകുടുംബത്തിലാണ് പിറന്നത്. ചെറുപ്പത്തിലേ അമ്മയെ നഷ്ടപ്പെട്ട അലേറ്റയെ സമുദായത്തിലെ മുതിർന്നവരും സ്ത്രീകളും ആണ് വളർത്തിയത്. അവരുടെ ആധ്യാത്മികസ്വത്വത്തിന്റെയും ജീവിതത്തിന്റെയും അടിസ്ഥാനമാണ് പരിസ്ഥിതി എന്ന് അവരിൽ നിന്നാണ് അലേറ്റ മനസ്സിലാക്കിയത്. നാട്ടറിവുകൾ പങ്കുവയ്ക്കുന്ന സമുദായ നേതാവെന്ന രീതിയിൽ അവർ അലേറ്റ അമ്മ എന്ന് അറിയപ്പെട്ടു.

ഖനനത്തിന് എതിരു നിന്നതിന് പ്രാദേശികഭരണകൂടത്തിന്റെയും ഖനനലോബിയുടെയും ശത്രുവായിമാറിയ അലേറ്റയ്ക്കെതിരെ നടന്ന ഒരു വധശ്രമത്തിന് ശേഷം കുഞ്ഞിനേയും കൊണ്ട് അവർക്ക് വനത്തിലേക്ക് രക്ഷപ്പെടേണ്ടിവന്നു. ഇങ്ങനെ ഭീഷണികൾ നിലനിന്ന സാഹചര്യങ്ങളിലും നൂറുകണക്കിന് ഗ്രാമീണരെ ഖനിവിരുദ്ധപ്രക്ഷോഭങ്ങൾക്കായി സംഘടിപ്പിക്കാൻ അവർക്ക് കഴിഞ്ഞു. അതിനൊടുവിൽ 150 സ്ത്രീകൾ ഒരു വർഷത്തോളം ഖനിയുടെ പ്രവർത്തനത്തിനെതിരെ തുന്നൽ നടത്തിക്കൊണ്ട് ഉപരോധം നടത്തി.

പരമ്പരാഗതമായി ഭക്ഷണം, തുണിക്കുള്ള ചായങ്ങൾ, ഔഷധങ്ങൾ എന്നിവ മലകളിൽ നിന്നും കൊണ്ടുവരേണ്ട ഉത്തവാദിത്തം ഈ സ്ത്രീകൾക്കായിരുന്നതുകൊ
ണ്ട് ആ മലകളിൽ നടത്തുന്ന ഖനനം അവരുടെ ജീവിതത്തെ താറുമാറാക്കി. സ്ത്രീകൾ ഖനിക്കെതിരെ സമരം ചെയ്യുമ്പോൾ വീട്ടുകാര്യങ്ങൾ നോക്കി ആണുങ്ങൾ അവർക്ക് ശക്തമായ പിന്തുണ നൽകി. ഇങ്ങനെ വർദ്ധിച്ചുവന്ന പ്രതിഷേധത്തിനൊടുവിൽ കമ്പനിക്ക് മോള്ളോ വിഭാഗങ്ങൾ വസിക്കുന്ന സ്ഥലങ്ങളിലെ ഖനനം പൂർണ്ണമായി നിർത്തേണ്ടി വന്നു. ഇപ്പോൾ അലേറ്റ പശ്ചിമതിമൂറിലെ ആദിമനിവാസികളെ അവരുടെ കാട് സംരക്ഷിക്കുവാനും ജലം സരക്ഷിക്കുവാനും അവരുടെ അവകാശങ്ങളെപ്പറ്റി ബോധവൽക്കരിക്കാനും പ്രവർത്തിച്ചുകൊണ്ടിരിക്കുന്നു.

മറ്റു മൊള്ളൊ ആദിവാസികളെപ്പോലെ ചെറുപ്പത്തിൽ തന്നെ ചെടികൾക്ക് ജീവനും ആത്മാവും ഉണ്ടെന്ന് പഠിച്ചാണ് അലേറ്റയും വളർന്നത്. ഭൂമിയിൽ ഉള്ള എല്ലാ വസ്തുക്കളും തമ്മിൽ ബന്ധപ്പെട്ടിരിക്കുന്നു എന്ന് അവർ വിശ്വസിക്കുന്നു. ഭൂമിയെ മനുഷ്യശരീരമായിത്തനെ അവർ കാണുന്നു. ഭൂമിയെ മാംസമായും ജലത്തെ രക്തമായും പാറകളെ എല്ലുകളായും കാടുകളെ ഞരമ്പും മുടിയുമായും അവർ കരുതുന്നു. ഇതിൽ ഏതെങ്കിലും ഒന്നിൽ നിന്നും മാറുകയോ ഏതെങ്കിലും ഒന്ന് നഷ്ടമാവുകയോ ചെയ്താൽ അവരുടെ അസ്തിത്വം നഷ്ടമാകുമെന്നും അത് മരണത്തിന്റെ തുടക്കമാകുമെന്നും അവർ വിശ്വസിക്കുന്നു. അതിനാൽ ഭൂമിയുടെ സംരക്ഷണം അതിപ്രധാനമാണ് അവർക്ക്.



</doc>
<doc id="276978" url="https://ml.wikipedia.org/wiki?curid=276978" title="മോഡ് ബാർലോ">
മോഡ് ബാർലോ

റൈറ്റ് ലൈവ്ലി ഹുഡ് പുരസകാരം നേടിയ ഒരു കാനേഡിയൻ എഴുത്തുകാരിയും പരിസ്ഥിതി പ്രവർത്തകയുമാണ് മോഡ് ബാർലോ.ജല അവകാശ സംരക്ഷണവുമായി ബന്ധ
പ്പെട്ട പ്രവർത്തനങ്ങളിലൂടെയാണ് അവർ ശ്രദ്ധേയയാവുന്നത്.ജലം ഒരു മനുഷ്യാവകാശമായി ഐക്യരാഷട്ര സഭയിൽ അംഗീകരിക്കപ്പെടുന്നതിനുവേണ്ടിയുള്ള പ്രചാരണങ്ങളിൽ നേതൃപരമായ പങ്കു വഹിച്ചു.


</doc>
<doc id="276981" url="https://ml.wikipedia.org/wiki?curid=276981" title="മുറസാക്കി ഷിക്കിബു">
മുറസാക്കി ഷിക്കിബു

ഒരു ജപ്പാനീസ് നോവലിസ്റ്റും കവയിത്രിയുമായിരുന്നു മുറസാക്കി ഷിക്കിബു. (ജ. 973 or 978 – മ. 1014 or 1031).ലേഡി മുറസാക്കി എന്ന പേരിൽ പ്രശസ്തയായ അവരുടെ യഥാർത്ഥനാമം അജ്ഞാതമാണ്.ജപ്പാനിൽ ഹ്യാൻ കാലഘട്ടത്തിൽ ജീവിച്ചിരുന്ന എഴുത്തുകാരിയായിരുന്നു . ഏറ്റവും പഴയ നോവലും ഒരു ജപാനീസ് ക്ലാസിക്കുമായ "The Tale of Genji"യുടെ കർത്താവ് എന്ന നിലയിൽ അവർ പ്രശസ്തയാണ്.

സി.973 ജപ്പാനിലെ ഹിയാൻ-കയോയിൽ ഒൻപതാം നൂറ്റാണ്ടിൽ ജീവിച്ചിരുന്ന ഫൂജിവാറ റീജന്റ് ഫ്യൂജിവാറ നോ യോഷിയോഫുസായുടെ ഫ്യൂജിവാറ വംശത്തിൽ ആണ് മുരാസാക്കി ഷികിബു ജനിച്ചത്. 

 


</doc>
<doc id="276988" url="https://ml.wikipedia.org/wiki?curid=276988" title="ഇനം">
ഇനം

ശ്രീലങ്കൻ ആഭ്യന്തരയുദ്ധം പശ്ചാത്തലമാക്കി സന്തോഷ് ശിവൻ സംവിധാനം ചെയ്ത തമിഴ് ചലച്ചിത്രമാണ് ഇനം. ഇനമിന്റെ ഇംഗ്ലീഷ് പതിപ്പ് സിലോൺ എന്ന പേരിലാണ് പുറത്തിറങ്ങിയത്.
ശ്രീലങ്കൻ വംശീയയുദ്ധം പശ്ചാത്തലമാക്കിയാണ് ഇനം ചിത്രീകരിച്ചിരിക്കുന്നത്. കടൽകടന്ന് അഭയാർത്ഥിയായി എത്തിയ രജിനിയെന്ന ഇരുപതുവയസ്സുകാരിയിലൂടെ, അനാഥാലയത്തിന്റെ ചുമരുകൾക്കുള്ളിൽ ജീവിതം തള്ളിനീക്കാൻ വിധിയ്ക്കപ്പെട്ട യുവത്വത്തിന്റെ കഥയാണ് ഈ സിനിമ അനാവരണം ചെയ്യുന്നത്. 
ചിത്രത്തിനെതിരെ വൈകോയെ പോലുള്ള തീവ്ര തമിഴ് സംഘടനകൾ രംഗത്തത്തെത്തിയതിനെത്തുടർന്ന് ചിത്രം നിർമ്മാതാക്കളായ തിരുപ്പതി ബ്രദേഴ്സ് പിൻവലിച്ചു. ചിത്രത്തിൽ എൽ.ടി.ടി.ഇയെ കുറ്റപ്പെടുത്തുന്ന ഭാഗങ്ങളുണ്ടെന്നും ഇത് തമിഴ് വികാരം മുറിപ്പെടുത്തുമെന്നുമാണ് ആരോപണം. തമിഴ് സംഘടനകളുടെ ആവശ്യപ്രകാരം അഞ്ച് രംഗങ്ങൾ ചിത്രത്തിൽനിന്ന് നീക്കുകയും ചിലത് നിശ്ശബ്ദമാക്കുകയും ചെയ്ത ശേഷമാണ് വെള്ളിയാഴ്ച ചിത്രം തിയറ്ററുകളിലത്തിച്ചത്.

തെരഞ്ഞെടുപ്പിന്റെ പശ്ചാത്തലത്തിൽ ആശയകുഴപ്പങ്ങൾ ഇല്ലാതിരിക്കാൻ ചിത്രം പിൻവലിക്കുന്നെന്നാണ് നിർമ്മാതാക്കളുടെ വിശദീകരണം.



</doc>
<doc id="276992" url="https://ml.wikipedia.org/wiki?curid=276992" title="തളങ്കര ശിലാശാസനം">
തളങ്കര ശിലാശാസനം

കാസർഗോഡിലെ തളങ്കര ഗ്രാമത്തിലുള്ള ശിലാശാസനം വരൾച്ചയെ തന്റേതായ രീതിയിൽ എതിർത്ത ഒരു റാണിയുടെ കഥ പറയുന്നു. 

മോചികബ്ബെയുടെ ഭർത്താവ് രാജാ ജയസിംഹ ഭാര്യയ്ക്ക് ഉപാഹാരം നൽകുവാൻ ആഗ്രഹിച്ചു. മോചികബ്ബെയുടെ ഇഷ്ടം എന്താണെന്ന് ജയസിംഹൻ ചോദിച്ചപ്പോൾ കല്ലും മുള്ളും അടങ്ങിയ നിർജ്ജനമായ വരൾച്ച ബാധിച്ച ഒരു ഭൂപ്രദേശത്തെ ആണ് ആഗ്രഹിച്ചത്. വാക്ക് മാറാതെ ജയസിംഹ രാജാവ് അവൾ ആഗ്രഹിച്ചത് പോലെ തന്നെ രാജധാനിയിൽ നിന്ന് അകന്ന് കിടന്ന ഒരു നിർജ്ജനമായ ഭൂപ്രദേശത്തെ ദാനം ചെയ്യുകയുണ്ടായി. 

മോചികബ്ബെ ആ ഭൂപ്രദേശത്തെ വൃത്തിയാക്കി എടുത്ത് വെള്ളത്തിന്റെ സൌകര്യങ്ങൾ ഒരുക്കി കൊടുത്തു. ನೀರಾವರಿಗಾಗಿ ಕಾಲುವೆಯೊಂದನ್ನು ಅಲ್ಲಿಗೆ ಹರಿಯುವಂತೆ ಮಾಡಿದಳು. വെള്ളം ലാഭിക്കാനായുള്ള ആസൂത്രണങ്ങൾ ഒരുക്കി വരൾച്ച ബാധിച്ച ഭൂമിയെ ജനവാസത്തിനും കൃഷിയ്ക്കും യോഗ്യമാക്കി മാറ്റി. ഉദ്യാനങ്ങളും ഓട്ടിൽ മേഞ്ഞ വീടുകളും ഒരുക്കി അതിനെ പൊതു ജനങ്ങളുടെ ഉപയോഗത്തിനായ് മോചികബ്ബെ ദാനം ചെയ്തു. 

മേൽപ്പറഞ്ഞ ശിലാശാസനത്തിൽ നിന്ന് തന്നെ വിശദമാക്കിയിട്ടുള്ളത് പോലെ ആ ഭൂമി കള്ളൻമാരുടെയും കൊള്ളക്കാരുടെയും താവളമായി മാറി. റാണി മോചികബ്ബെ കൊലയും കൊള്ളയും നടത്തിയ അപരാധികൾക്ക് താൽക്കാലികമായ ക്ഷമാദാനവും കൊടുത്തു. റാണിയ്ക്ക് മനുഷ്യ മനസ്സ് അറിയാമായിരുന്നു. കുറ്റകൃത്യങ്ങള്ഇൽ ഏർപ്പെടാനുള്ള മനസ്ഥിതിയെ അറിഞ്ഞുകൊണ്ട് കുറ്റവാളികൾക്ക് പ്രായശ്ചിത്തമ് ചെയ്യാനുള്ള ഒരിതവും റാണി ഏർപ്പാടാക്കി കൊടുത്തു. കുറ്റവാളികൾ രാജഭൃത്യൻമാർക്ക് അടിയറവ് പറഞ്ഞെന്നും റാണി മോചികബ്ബെയാൽ നാട്ടിൽ ശാന്തിയും സമാധാനവും നിലച്ചെന്നും ശിലാശാസനം വ്യക്തമാക്കുന്നു. 

'ഒവഴു നെല', 'ഒവഴു നീര, 'കന്യാദാന', 'ഊർമ്മെ' എന്നിങ്ങനെയുള്ള പഴയ കന്നഡ വാക്കുകൾ ഈ ശിലാശാസനത്തിൽ കാണാവുന്നതാണ്.

എന്നാൽ ജയസിംഹൻ ഏത് രാജവംശത്തിലെ രാജാവെന്നൊ കുലമേതെന്നോ പറഞ്ഞിട്ടില്ല. ഈ ഭൂമിയുടെ അവകാശം സ്ത്രീ സന്താനങ്ങൾക്കായിരിക്കുമെന്നും ശാസനം പറയുന്നു. മരുമക്കത്തായത്തെ കുറിച്ച് സുചിപ്പിക്കുന തുളുനാട്ടിലെ ആദ്യത്തെ ശാസനം ഇതാണ്. 




</doc>
<doc id="277003" url="https://ml.wikipedia.org/wiki?curid=277003" title="എ.ടി. പത്രോസ്">
എ.ടി. പത്രോസ്

കേരള നിയമസഭയിലേയ്ക്ക് 1965 മാർച്ച് നാലിന് നടന്ന മൂന്നാമത്തെ തിരഞ്ഞെടുപ്പിൽ വിജയിച്ചുവെങ്കിലും സത്യപ്രതിജ്ഞ ചെയ്യാൻ സാധിക്കാതിരുന്ന വ്യക്തിയാണ് എ.ടി. പത്രോസ് (ജനനം: 1932). 1965 മാർച്ച് 17-ന് സഭ രൂപവത്കരിച്ചെങ്കിലും ഒരു കക്ഷിക്കും ഭൂരിപക്ഷമില്ലാതെ പോയതിനാൽ 133 അംഗ നിയമസഭ അംഗങ്ങളുടെ സത്യപ്രതിജ്ഞ നടത്താതെ 24-ന് പിരിച്ചുവിടപ്പെട്ടു. പത്രോസ് മറ്റൊരു തിരഞ്ഞെടുപ്പിലും കേരള നിയമസഭയിലേയ്ക്ക് തിരഞ്ഞെടുക്കപ്പെട്ടിട്ടില്ല.

മൂവാറ്റുപുഴ സ്വദേശിയായ ഇദ്ദേഹം ആനിത്തോട്ടത്തിൽ തൊമ്മന്റെയും വള്ളംകുളം കണ്ടത്തിൽ മണിയനോട്ട് ചിന്നമ്മയുടെയും മകനാണ്. കൽക്കട്ടയിൽ നിന്ന് ഇദ്ദേഹം നിയമബിരുദം നേടിയിട്ടുണ്ട്. 1963-ൽ കേരള ഹൈക്കോടതിയിൽ സന്നതെടുക്കുകയുണ്ടായി. പിന്നീട് ഓട്ടുകമ്പനി നടത്തിപ്പിനായി വക്കീൽ ജോലി ഉപേക്ഷിച്ചു. 1963-ൽ പഞ്ചായത്ത് മെമ്പറായി തിരഞ്ഞെടുക്കപ്പെട്ടിരുന്നു. 

മന്ത്രിയായിരുന്ന കോൺഗ്രസ്സിന്റെ ഇ.പി. പൗലോസും കമ്യൂണിസ്റ്റ് പാർട്ടിയുടെ എൻ. പരമേശ്വരൻ നായരുമായിരുന്നു 1965-ൽ നിയമസഭാ തിരഞ്ഞെടുപ്പിൽ ഇദ്ദേഹത്തിന്റെ എതിർ സ്ഥാനാർത്ഥികൾ. 1967-ലെ തിരഞ്ഞെടുപ്പിൽ മത്സരിച്ചുവെങ്കിലും ഇദ്ദേഹം സി.പി.ഐ-യുടെ പി.വി. എബ്രഹാമിനോട് പരാജയപ്പെട്ടു. 

18 വർഷം ഇദ്ദേഹം പഞ്ചായത്ത് പ്രസിഡന്റും പാമ്പാക്കുട ബ്ലോക്ക് ഡവലപ്മെന്റ് കമ്മിറ്റി ചെയർമാനുമായിരുന്നു. ആരക്കുന്നം റബ്ബർ മാർക്കറ്റിങ്
സൊസൈറ്റി, സംസ്ഥാന ജനറൽ മാർക്കറ്റിങ് സൊസൈറ്റി, നാഷണൽ കോ-ഓപ്പറേറ്റീവ് യൂണിയൻ ഓഫ് ഇന്ത്യ എന്നിവയുടെ ഡയറക്ടർ പദവിയും ഇദ്ദേഹം വഹിച്ചിരുന്നു.


</doc>
<doc id="277026" url="https://ml.wikipedia.org/wiki?curid=277026" title="അമൃതാനന്ദമയി മഠം: ഒരു സന്ന്യാസിനിയുടെ വെളിപ്പെടുത്തലുകൾ">
അമൃതാനന്ദമയി മഠം: ഒരു സന്ന്യാസിനിയുടെ വെളിപ്പെടുത്തലുകൾ

അമൃതാനന്ദമയീ മഠത്തിനെതിരെ ആരോപണങ്ങൾ ഉന്നയിച്ച ഗെയ്ൽ ട്രെഡ്വെലുമായി ജോൺ ബ്രിട്ടാസ് നടത്തിയ അഭിമുഖത്തിന്റെ പുസ്തക രൂപമാണ് ' അമൃതാനന്ദമയി മഠം: ഒരു സന്ന്യാസിനിയുടെ വെളിപ്പെടുത്തലുകൾ ' എന്ന പുസ്തകം. 
പുസ്തകം പ്രസിദ്ധീകരിച്ച ഡി സി ബുക്‌സ് ഹെറിറ്റേജ് ശാഖയ്ക്കും ഉടമ രവി ഡി.സിയുടെ വീടിനു നേരെയും അജ്ഞാത സംഘം അക്രമം നടത്തി. ഡി.സി ബുക്സിന്റെ ശാഖയിലത്തിയ അക്രമി സംഘം പുസ്തകങ്ങൾ നശിപ്പിക്കുകയും വാരിവലിച്ചിടുകയും ചെയ്തു. ജീവനക്കാരെ ഭീഷണിപ്പെടുത്തിയ സംഘം അമൃതാനന്ദമയിക്കെതിരായ അപവാദ പ്രചരണങ്ങളിൽ നിന്ന് ഡി.സി ബുക്സ് പിൻമാറുക എന്ന പോസ്റ്ററും പതിച്ചു. 
പുസ്തകത്തിന്റെ വിൽപനയും വിതരണവും കേരള ഹൈക്കോടതി, 2014 ഏപ്രിലിൽ മൂന്ന് മാസത്തേയ്ക്ക് സ്റ്റേ ചെയ്തു. ജസ്റ്റിസ് വി. ചിദംബരം അധ്യക്ഷനായ ബെഞ്ചാണ് പുസ്തത്തിന്റെ വിൽപന സ്റ്റേ ചെയ്തത്. പുസ്തകത്തിന്റെ വിൽപന സ്റ്റേ ചെയ്യണമെന്നാനശ്യപ്പെട്ട് അമൃതാനന്ദമയി ഭക്തർ തിരുവല്ല കോടതിയിൽ ഹർജി സമർപ്പിച്ചിരുന്നു. എന്നാൽ വിഷയം അധികാരപരിധിയിൽ വരുമോയെന്ന സംശയത്തിന്റെ അടിസ്ഥാനത്തിൽ കോടതി ഹർജി പരിഗണിച്ചില്ല. ഇക്കാര്യം ചൂണ്ടിക്കാട്ടി ഹർജിക്കാർ ഹൈകോടതിയെ സമീപിക്കുകയായിരുന്നു. പുസ്തകം മതസ്പർധ നടത്തുമെന്ന ഹർജിക്കാരുടെ വാദം അംഗീകരിച്ചാണ് ഹൈകോടതി പുസ്തകത്തിന്റെ വിൽപന തടഞ്ഞത്. 


</doc>
<doc id="277033" url="https://ml.wikipedia.org/wiki?curid=277033" title="അജിത് സർക്കാർ">
അജിത് സർക്കാർ

അജിത് സർക്കാർ ബംഗാൾ സ്വദേശിയായ ഒരു സി.പി.ഐ.എം. പ്രവർത്തകനായിരുന്നു. അദ്ദേഹം 1980 മുതൽ 1998 -ൽ കൊല്ലപ്പെടുംവരെ പുർനിയ നിയമസഭാ മണ്ഡലത്തെ പ്രതിനിധികരിച്ചുള്ള ബീഹാർ നിയമ സഭയിലെ ഒരു സമാജികനായിരുന്നു. എസ്.എഫ്.ഐ -യിലുടെയായിരുന്നു അജിത് സർക്കാറിന്റെ രാഷ്ട്രീയ പ്രവേശനം.തീക്കൊള്ളിപോലെ ഉജ്ജ്വലമായ രീതിയിൽ അദ്ദേഹം ഭൂരഹിതരായ ജനങ്ങൾക്കുവേണ്ടി പ്രവർത്തിച്ചു. ഭൂരഹിതർക്കുവേണ്ടി പ്രവർത്തിച്ചതിനാൽത്തന്നെ ജന്മികളിൽ പലരുടെയും ശത്രുതയ്ക്ക് പാത്രമായി. പാവപ്പെട്ടവർക്ക് വേണ്ടി വീടുകൾ നിർമ്മിച്ചുകൊടുത്ത സാഹചര്യത്തിൽ അജിത് സർക്കാറിനു് സ്വന്തമായി ഭവനംപോലുമില്ലായിരുന്നു. പതിനെട്ട് വർഷം 1998 ജൂൺ 14 വരെ അജിത് സർക്കാർ പൂർനിയ നിയമസഭാ മണ്ഡലത്തിൽനിന്നും തുടർച്ചയായി വിജയിച്ചു. കാർ ഡ്രൈവറായ ഹരേന്ദ്ര ഷർമ്മയും അഷ്‌ഫാഖ്വർ റഹ്മാൻ എന്നിവർചേർന്ന് പട്ടാപ്പകൽ സുഭാഷ് നഗറിൽവച്ച് അദ്ദേഹത്തിനു് നേരെ നിറയൊഴിച്ചാണു് അജിത് സർക്കാർ കൊല്ലപ്പെട്ടത്.

അജിത് സർക്കാർ 1980 -ൽ ശാരദാ പ്രസാദ്(കോൺഗ്രസ്), 1985-ൽ കമൽഡിയ നാരായൺ സിൻഹ (കോൺഗ്രസ്സ്), 1990-ൽ രവീന്ദ്ര നാരായൺ സിംഗ് (ജനതാദൾ), 1995 -ൽ രാജേഷ് രാജൻ (സമാജ് വാദി) എന്നിവരെ പരാജയപ്പെടുത്തിയാണു് തുടർച്ചയായി നിയമസഭയിലേയ്ക്ക് തെരഞ്ഞെടുക്കപ്പെട്ടത്. തെരഞ്ഞെടുപ്പ് സമയങ്ങളിൽ അദ്ദേഹത്തിന്റഎ പ്രവർത്തനം വളരെ വ്യത്യസ്തമായിരുന്നു. ഗ്രാമങ്ങളിൽ മൺകുടങ്ങൾ പ്രതിഷ്ഠിച്ച് ഒരു രൂപാ നാണയം സംഭാവന സ്വീകരിച്ചായിരുന്നു പ്രചരണത്തിനുള്ള പണം സ്വരൂപിച്ചിരുന്നത്.
വളരെ ആവേശകരമായ രാഷ്ട്രീയ പ്രവർത്തനമാണു് അജിത് സർക്കാർ നയിച്ചിരുന്നത്. ഏത് സമയവും കർഷകരുടെ ക്ഷേമ പ്രവർത്തനങ്ങളിൽ അദ്ദേഹം മുഴുകിയിരുന്നു. ദീർഘനളോളം പപ്പു യാദവ് എന്ന രാജേഷ് രാജൻ അജിത് സർക്കാറുമായി വ്യക്തി വിദ്വേഷത്തിലായിരുന്നു. പപ്പുയാദവ് നടത്തിയ ഗൂഢാലോചനയുടെ ഭാഗമായി പാർട്ടി പ്രവർത്തകനും കാർ ഡ്രൈവറും ചേർന്നു് 107 നിറകളൊഴിച്ചായിരുന്നു അജിത് സർക്കാറിനെ കൊലപ്പെടുത്തിയത്. 1999 -ൽ പപ്പു യാദവ് കൊലയുമായി ബന്ധപ്പെട്ട് അറസ്റ്റ് ചെയ്യപ്പെടുകയും അന്തിമഫലമായി ബിഹാർ പോലീസിൽ നിന്നും കേസ് സി.ബി.ഐ -യ്ക്ക് കൈമാറുകയും ചെയ്തു. സി.ബി.ഐ ഈ കേസ് അന്വേഷിക്കുകയും പപ്പുയാദവിനെതിരെ അജത് സർക്കാറിനെ കൊലപ്പെടുത്തിയതിനു് പിന്നിലുള്ള ഗൂഢാലോചന പങ്ക് ചുമത്തുപ്പെടുകയും ചെയ്തു. 
പപ്പു യാദവ് സിക്കിം ജയിലിൽ അകപ്പെടുകയും തന്റെ രാഷ്ട്രീയ കുത്തകാധികാരസ്വാധീനത്താൽ ബീഹാർ ജയിലിലേയ്ക്ക് മാറ്റുകയും ചെയ്തു. ദൃശ്യമാധ്യമങ്ങളുടെ ഗൗരവമായ ശ്രദ്ധയാകർഷിക്കപ്പെട്ട സാഹചര്യത്തിൽ ജയിൽ ശിക്ഷാനടപടികൾക്കനുസൃതമല്ലാത്ത ആരോപണങ്ങളാൽ സുപ്രീംകോടതി ഇടപെട്ട് പ്പു യാദവിനെ തിഹാർ ജയിലിലേക്കയച്ചു.സി.ബി.ഐ. പ്രധാനമായ ഒരുപാടാളുകളിലേയ്ക്ക് പ്രതി 620 കോളുകൾചെയ്തഎന്നു് കണ്ടെത്തിയപ്പോൾ സുപ്രീംകോടതി ജയിലിൽ മൊബൈൽ ജാമർ വയ്ക്കുവാനും സന്ദർശകർ ഫോണുമായി ജയിലിൽ പ്രവേശിക്കുന്നതും നിരോധിച്ചു.


</doc>
<doc id="277037" url="https://ml.wikipedia.org/wiki?curid=277037" title="ചെറുപഞ്ചനേത്രി">
ചെറുപഞ്ചനേത്രി

കേരളത്തിൽ അത്യപൂർവമായി കാണുന്ന രോമപാദ ചിത്രശലഭ കുടുംബത്തിലെ സാറ്റിറിനെ (Satyrinae) ഉപകുടുംബത്തിൽപ്പെട്ട ഒരു ചിത്രശലഭമാണ് ചെറുപഞ്ചനേത്രി. കേരളം, തമിഴ്‌നാട് എന്നിവിടങ്ങളിലാണ് ഇതിനെ കണ്ടത്തിയിട്ടുള്ളത്. ചില വിദഗ്ദ്ധർ ഇതിനെ "Ypthima philomela" (Baby Fivering) എന്ന ചിത്രശലഭത്തിന്റെ ഉപവർഗമായി കണക്കാക്കുന്നു.


</doc>
<doc id="277038" url="https://ml.wikipedia.org/wiki?curid=277038" title="പ്ലാസിബോ പ്രതിഭാസം">
പ്ലാസിബോ പ്രതിഭാസം

രോഗത്തിനോ മറ്റ് ശാരീരിക വൈഷമ്യങ്ങൾക്കോ ശരിയായ ചികിത്സയ്ക്ക് പകരം ചികിത്സയെ അനുസ്മരിപ്പിക്കുന്ന തരത്തിലുള്ള സമ്പ്രദായങ്ങൾ ചെയ്ത് രോഗിയെ കബളിപ്പിക്കുന്നതിനെയാണ് പ്ലാസിബോ Placebo ( ) എന്ന് പറയുന്നത്. ചില സാഹചര്യങ്ങളിലെങ്കിലും ഇത്തരം ചികിത്സയിലൂടെ രോഗിക്ക് രോഗം ഭേദമായതായി അനുഭവപ്പെടുകയോ, യഥാർത്ഥത്തിലുള്ള രോഗസൌഖ്യം ലഭിക്കുകയോ ചെയ്യുന്നതിനെ പ്ലാസിബോ പ്രതിഭാസം എന്നും പറയുന്നു.രോഗിക്ക് ചികിത്സയിലും ചികിത്സകനിലുമുള്ള വിശ്വാസം, ചികിത്സകന്റെ നല്ല പെരുമാറ്റം എന്നിവ പ്ലാസിബോ പ്രഭാവത്തെ വർധിപ്പിക്കുന്ന ഘടകങ്ങളാണ്.

ചികിത്സകൻ കൊടുക്കുന്ന പ്രേരണയുടെ ഫലമായി താൽക്കാലിക ഉത്തേജനം ലഭിച്ച രോഗി തന്റെ മനോനിലയെ രോഗശമനമായി തെറ്റിദ്ധരിക്കുന്നു. ക്ഷിപ്രവിശ്വാസ ശീലരായ രോഗികളെ പല വ്യാജ ചികിത്സകരും മാനസികമായി സ്വാധീനിക്കുന്നു. ഭൂരിഭാഗം ആൾക്കാരും തങ്ങളുടെ രോഗത്തിനും പ്രശ്നങ്ങൾക്കും മാന്ത്രികമായ ഒരു പരിഹാരം ആഗ്രഹിക്കുന്നവരാണ്. ആളുകൾക്ക് നിഗൂഢത നിറഞ്ഞ കപടചികിത്സാരീതികളോടാണ് കൂടുതൽ താല്പര്യമുള്ളത്.

ഇത്തരം ചികിത്സ കൊണ്ട് ഫലമില്ലെങ്കിൽ തന്നെയും ഫലമുണ്ടായെന്ന് പറയാനുള്ള പ്രവണത അത്തരം ആളുകളിൽ കാണും. തങ്ങളുടെ ചികിത്സയെപ്പറ്റി അമിതമായ അവകാശവാദം ഉന്നയിക്കുന്നവരാണ് വ്യാജ ചികിത്സകർ. കഴിക്കുന്ന മരുന്ന് ഫലിക്കുമെന്ന വിശ്വാസമുണ്ടെങ്കിൽ രോഗശമനം സംഭവിക്കുന്നു എന്ന തോന്നൽ ഉണ്ടാക്കുന്നു. രോഗത്തിനെതിരായ ശരീരത്തിന്റെ പ്രതിരോധം ഊർജ്ജിതപ്പെടുത്തുക വഴി ചിലരിൽ ചില രോഗങ്ങൾ കുറയാനിടയുണ്ട്. എന്നാൽ മാരക രോഗങ്ങളിൽ (ന്യൂമോണിയ, 
കാൻസർ, എയ്ഡ്‌സ് ,ലിവർ സിറോസിസ് തുടങ്ങിയവ) മാറ്റമുണ്ടാകില്ല.

പല രോഗങ്ങളും ചികിത്സയൊന്നുമില്ലാതെ മാറുന്നവയാണ്. നമ്മുടെ ശരീരത്തിന് സ്വാഭാവിക പ്രതിരോധ ശക്തിയുണ്ട്. പല മാരക രോഗങ്ങൾക്കും ദീർഘമായി അനുഭവിക്കുന്ന രോഗങ്ങൾക്കും സ്വാഭാവിക ഏറ്റക്കുറച്ചിലുകൾ ഉണ്ടാകാറുണ്ട്. അതിനെ പലരും രോഗശമനമായി തെറ്റിധരിക്കുന്നു.


</doc>
<doc id="277048" url="https://ml.wikipedia.org/wiki?curid=277048" title="കയ്യാര കിഞ്ഞണ്ണ റൈ">
കയ്യാര കിഞ്ഞണ്ണ റൈ

ഭാഷാ ശാസ്ത്രകാരൻ, ജീവചരിത്രകാരൻ, വിവർത്തകൻ, നിരൂപകൻ, പത്രപ്രവർത്തകൻ, വിദ്യാഭ്യാസ ചിന്തകൻ, ബഹുഭാഷാ പണ്ഡിതൻ, സാമൂഹിക പരിഷ്കർത്താവ് എന്നിങ്ങനെ ബഹുമുഖ പ്രതിഭയായിരുന്നു കയ്യാര കിഞ്ഞണ്ണ റൈ. ആശാൻ, ഉള്ളൂർ കൃതികളും മലയാള സാഹിത്യ ചരിത്രവും കന്നടയിലേക്ക് വിവർത്തനം ചെയ്തതുൾപ്പെടെ 40ലേറെ കൃതികൾ രചിച്ചിട്ടുണ്ട്.

കയ്യാര കിഞ്ഞണ്ണ റൈ ഇന്ന് കേരളത്തിലുള്ള അന്നത്തെ ദക്ഷിണ കന്നഡ ജില്ലയിലെ കാസറഗോഡ് താലൂക്കിലെ പെരഡാല ഗ്രാമത്തിൽ (1915 ജൂൺ 8-2015 ഓഗ:9) ജനിച്ചു. അച്ഛൻ ദുഗ്ഗപ്പ റൈ, അമ്മ ദെയ്യക്കെ. ഉഞ്ഞക്കയെ ഭാര്യയായി സ്വീകരിച്ച് ആറ് ആൺമക്കളും രണ്ട് പെൺമക്കളും അടങ്ങിയ നിറഞ്ഞ കുടുമ്പത്തോടെ പെരഡാല 'കവിതാ കുടീര'ത്തിൽ ജീവിക്കുന്നു. കയ്യാര കിഞ്ഞണ്ണ റൈയുടെ മാതൃഭാഷ തുളുവാണ്. തുളുവിലും റൈ സാഹിത്യം രചിച്ചു.

കയ്യാര കിഞ്ഞണ്ണ റൈ സംസ്കൃതത്തിലും കന്നഡയിലും വിദ്വാൻ ബിരുദം നേടി. അതു കഴിഞ്ഞ് അധ്യാപന പരിശീലനം പൂർത്തിയാക്കി. കന്നഡ സാഹിത്യത്തിൽ എം. എ. ബിരുദം നേടിയതിന് ശേഷം പെരഡാല നവജീവന ഹൈസ്ക്കൂളിൽ അധ്യാപകനായി. ഏറെ കാലം സേവനം അനുഷ്ഠിച്ചതിന് ശേഷം ജോലിയിൽ നിന്ന് വിരമിച്ചു. കയ്യാര കിഞ്ഞണ്ണ റൈ സ്വാതന്ത്ര്യ സമരത്തിൽ ശക്തിയോടെ പോരാടി. ഹരിജന സേവക സംഘടനയിലും കാര്യമായ സംഭാവനകൾ നൽകി. പെരഡാല പഞ്ചാത്തിന്റെ അധ്യക്ഷ സ്ഥാനവും നിർവഹിച്ചു. അതു കൂടാതെ റൈ കേരള സംഗീത നാടക അക്കാദമിയുടെ മെമ്പറായിരുന്നു. 1980ൽ കാസറഗോഡിൽ നിന്ന് കേരള നിയമസഭയിലേക്ക് മൽസരിച്ചെങ്കിലും വിജയിച്ചില്ല.

കയ്യാര കിഞ്ഞണ്ണ റൈ ശ്രീമുഖ, ഐക്യഗാന, പുനർനവ, ചേതന, കൊരഗ. ശതമാനദ ഗാന, ഗന്ധവതി, പ്രതിഭാ പയസ്വിനി തുടങ്ങിയ കന്നഡയിലുള്ള കവിതാ സമാഹാരങ്ങളല്ലാതെ ഒരു തുളു കവിതാ സമാഹാരവും റൈ രചിച്ചു. കാർണാട് സദാശിവറാവു, രത്നരാജി, എ.ബി. ശെട്ടി തുടങ്ങിയവരുതെ ജീവിതഗാഥ എഴുതി പ്രസിദ്ധീകരിച്ചു. രാഷ്ട്രകവി എം. ഗോവിന്ദ പൈയെ കുരിച്ച് മൂന്ന് ഗ്രന്ഥങ്ങൾ രചിച്ചു. കുമാരൻ ആശാന്റെ കൃതികൾ കന്നഡയിൽ വിവർത്തനം ചെയ്തു. ഇവയിൽ ഒന്ന് "ആശാന്റെ ഖണ്ടകാവ്യങ്ങൾ" എന്നതാണ്. "സാഹിത്യ ദൃഷ്ടി" എന്ന ലേഖന സമാഹാരവും പ്രസിദ്ധീകരിച്ചു. "മക്കള പദ്യമഞ്ജരി" എന്ന കുട്ടികൾക്കുള്ള കവിതാ സമാഹാരം രചിച്ചു. ഭാരത ഭാരതി പുസ്തകമാലയുടെ "പരശുരാമ" എന്ന പുസ്തകം റൈയുടെ സംഭാവനയാണ്. "നവോദയ വാചനമാലെ" എന്ന പേരിൽ കുട്ടികൾക്കായി എട്ട് പാഠപുസ്തകങ്ങളും വ്യാകരണവും പ്രബന്ധങ്ങളും അടങ്ങിയ നാല് പുസ്തകങ്ങൾ പ്രസിദ്ധീകരിച്ചു. "വിരാഗിണി" റൈ എഴുതിയ നാടകമാണ്. "ദുഡിതവേ നന്ന ദേവരു" (കായകമാണ് എന്റെ ദൈവം) എന്നതാണ് റൈയുതെ ആത്മകഥനം. അതല്ലാതെ പല പത്രങ്ങൾക്ക് വേണ്ടിയും പ്രസാധകർക്ക് വേണ്ടിയും അയ്യായിരത്തോളം ലേഖനങ്ങൾ എഴുതിയിട്ടുണ്ട്. പി. കെ. പരമേശ്വരൻ നായർ എഴുതിയ ഗ്രന്ഥത്തെ "മലയാള സാഹിത്യ ചരിത്രെ" എന്ന പേരിൽ കന്നഡയിൽ വിവർത്തനം ചെയ്തു. കയ്യാര കിഞ്ഞണ്ണ റൈ അഖിലേന്ത്യാ തലത്തിൽ മംഗലാപുരത്ത് വെച്ച് സംഘടിപ്പിച്ച 66ാമത് കന്നഡ സാഹിത്യ സമ്മേളനത്തിന്റെ അധ്യക്ഷത വഹിക്കുകയുണ്ടായി.




</doc>
<doc id="277059" url="https://ml.wikipedia.org/wiki?curid=277059" title="പി. ജർമിയാസ്">
പി. ജർമിയാസ്

കേരളത്തിലെ കൊല്ലം ജില്ലയിൽ നിന്നുള്ള കോൺഗ്രസ് (ഐ.)യുടെ നേതാവാണ് പി. ജർമിയാസ്.



</doc>
<doc id="277062" url="https://ml.wikipedia.org/wiki?curid=277062" title="ഐറിഷ് എൽക്ക്">
ഐറിഷ് എൽക്ക്

പുരാതന കാലത്തു ജീവിച്ചിരുന്നതും മാൻ വംശത്തിലെ ഏറ്റവും വലിപ്പം ഉണ്ടായിരുന്നതും വംശനാശം സംഭവിച്ചതുമായ ഒരിനമാണ് ഐറിഷ് എൽക്ക്. ഏഷ്യയിലും, യൂറോപ്പിലും, ആഫ്രിക്കയിലും ഇവ കാണപ്പെട്ടിരുന്നു. ഇവയെ "ജയന്റ് ഡിയർ" എന്നും അറിയപ്പെടുന്നു.


</doc>
<doc id="277068" url="https://ml.wikipedia.org/wiki?curid=277068" title="ടൈം ഇനഫ് ഫോർ ലവ്">
ടൈം ഇനഫ് ഫോർ ലവ്

റോബർട്ട് എ. ഹൈൻലൈൻ രചിച്ച ഒരു ശാസ്ത്ര ഫിക്ഷൻ നോവലാണ് ടൈം ഇനഫ് ഫോർ ലവ്. 1973-ലാണ് ഇത് ആദ്യം പ്രസിദ്ധീകരിക്കപ്പെട്ടത്. ഈ കൃതി മികച്ച നോവലിനുള്ള നെബുല പുരസ്കാരത്തിനായി 1973-ലും ഹ്യൂഗോ പുരസ്കാരത്തിനും ലോക്കസ് പുരസ്കാരത്തിനുമായി 1974-ലും നാമനിർദ്ദേശം ചെയ്യപ്പെട്ടിട്ടുണ്ട്.

ജീവിച്ചിരിക്കുന്ന ഏറ്റവും പ്രായം കൂടിയ മനുഷ്യനായ ലസാറസ് ലോങ്ങിന്റെ (ജനനസമയത്തെ പേര്: വുഡ്രോ വിൽസൺ സ്മിത്ത്) ജീവിതത്തിലെ പല സംഭവങ്ങളെക്കുറിച്ചാണ് കഥ. കഥ ആരംഭിക്കുമ്പോൾ ഇദ്ദേഹത്തിന് രണ്ടായിരത്തിലധികം വർഷം പ്രായമുണ്ട്.

ഗ്രന്ഥത്തിന്റെ ആദ്യ ഭാഗത്ത് ലസാറസ് ഓർക്കുന്ന പല സംഭവങ്ങളുമാണ് പരാമർശിക്കപ്പെടുന്നത്. ഇനി തനിക്ക് ജീവിക്കാൻ താല്പര്യമില്ലെങ്കിലും തന്റെ കഥകൾ കേൾക്കാൻ തന്റെ കൂടെയുള്ളവർക്ക് താല്പര്യമുള്ളിടത്തോളം താൻ ജീവിക്കാൻ തയ്യാറാണെന്ന് ഇദ്ദേഹം പ്രസ്താവിക്കുന്നുണ്ട്.

ഇരുപതാം നൂറ്റാണ്ടിൽ അമേരിക്കൻ നാവിക സേനയിലെ കേഡറ്റ് മറ്റുള്ളവർ ചെയ്യുന്നപോലുള്ള ഒരു ജോലിയും ചെയ്യാതെ തന്നെ "സൃഷ്ടിപരമായ മടിയിലൂടെ" ഉയരുന്നതാണ് ഇതിവൃത്തം.

ഗ്രഹങ്ങൾ തമ്മിൽ ചരക്ക് കൊണ്ടുപോകുന്ന ഒരു വ്യാപാരിയായിരുന്ന സമയത്ത് അടിമകളായിരുന്ന ഒരു സഹോദരനെയും സഹോദരിയെയും വാങ്ങി മോചിപ്പിക്കുകയും ഇവരെ എങ്ങനെ മനുഷ്യരാകണമെന്ന് പഠിപ്പിക്കുകയും ചെയ്യുന്നതാണ് കഥ.

ഒരു ജനിതക പരീക്ഷണത്തിലൂടെ മാതൃ പിതൃ കോശങ്ങളിൽ നിന്ന് പൂരകങ്ങളായ ഹ‌പ്ലോയ്ഡ് ഗാമീറ്റുകളെ സൃഷ്ടിക്കുകയും ഇവയെ സങ്കലനം നടത്തി രണ്ട് ഭ്രൂണങ്ങളുണ്ടാക്കുകയും ചെയ്താണ് ഈ "സഹോദരീസഹോദരന്മാരെ" സൃഷ്ടിച്ചത്. സമൂഹത്തിലെ ഏതൊരു സ്ത്രീയ്ക്കും പുരുഷനുമുള്ളതിൽ കൂടുതൽ ബന്ധം ഇവർക്ക് പരസ്പരമില്ല. പരസ്പരമിഷ്ടപ്പെടുന്ന ഇവരെ ലസാറസ് വിവാഹം കഴിക്കാൻ അനുവദിക്കുന്നു. ജനിതക രോഗങ്ങൾ മാത്രമാണ് രക്തബന്ധമുള്ളവർ വിവാഹം കഴിക്കാതിരിക്കാനുള്ള ഒരേയൊരു കാരണമെന്നും ഇവർ തന്റെ തന്നെ വംശപരമ്പരയിൽ പെട്ടവരായിരിക്കാമെന്നും ലസാറസ് പറയുന്നുണ്ട്.

കോളനി സ്ഥാപിക്കാനായി പുതിയൊരു ഗ്രഹത്തിലെത്തുന്ന ഒരു കൂട്ടം ആളുകളിലൊരാളായിരുന്നു ലസാറസ്.

ബാങ്കുടമസ്ഥനായ ഇദ്ദേഹം ഒരു പെൺകുട്ടിയെ തീപിടിച്ച ഒരു വീട്ടിൽ നിന്ന് രക്ഷിക്കുന്നു. മാതാപിതാക്കൾ മരിച്ചുപോയ കുട്ടിയെ ഇദ്ദേഹം വളർത്തുന്നു. വളർന്നു വലുതാകുന്ന കുട്ടിയെ ഇദ്ദേഹം വിവാഹം കഴിക്കുന്നു. ആ ഗ്രഹത്തിൽ തന്നെയുള്ള മറ്റാരും ലസാറസിന്റെ അമരത്വം ശ്രദ്ധിക്കാൻ സാദ്ധ്യതയില്ലാത്ത ഒറ്റപ്പെട്ട പ്രദേശത്തേയ്ക്ക് ഇവർ യാത്രയാകുന്നു. ഭാര്യ ഒടുവിൽ മരണമടയുന്നു. 

ജീവിക്കാനുള്ള ആഗ്രഹം തിരികെ നേടിയ ലസാറസ് ഇദ്ദേഹത്തിന്റെ ചില പിന്മുറക്കാരുമൊത്ത് ഒരു പുതിയ ഗ്രഹത്തിൽ താമസമാക്കുന്നു. മൂന്ന് പുരുഷന്മാരും മൂന്ന് സ്ത്രീകളുമുള്ള ഒരു കുടുംബത്തിൽ ലസാറസ് ഇവിടെ താമസമാകുന്നു. ഇവിടെ ധാരാളം കുട്ടികളുമുണ്ട്. ഇതിൽ രണ്ട് പെൺകുട്ടികൾ ലസാറസിന്റെ ക്ലോണുകളാണ്. 

അവസാന കഥയിൽ ലസാറസ് 1919-ലേയ്ക്ക് സമയ യാത്ര ചെയ്യാൻ ശ്രമിക്കുന്നു. പക്ഷേ ഒരു തെറ്റു മൂലം ലസാറസ് 1916-ലാണ് എത്തിപ്പെടുന്നത്. ഇദ്ദേഹം തന്റെ മാതാവുമായി പ്രണയബന്ധരാകുന്നതിന് ഇത് കാരണമാകുന്നു. ഒടുവിൽ ലസാറസും അമ്മ മൗറീനും തമ്മിൽ ലൈംഗികബന്ധത്തിലേർപ്പെടുകയും ചെയ്യുന്നു.

ഫ്രാൻസിൽ ഒന്നാം ലോകമഹായുദ്ധത്തിനിടെ ലസാറസിന് പരിക്ക് പറ്റുന്നുവെങ്കിലും ഇദ്ദേഹത്തിന്റെ സുഹൃത്തുക്കൾ രക്ഷിച്ച് സ്വന്തം കാലത്തേയ്ക്ക് മടക്കിക്കൊണ്ടുപോകുന്നു.

പ്രധാന പ്രതിപാദ്യ വിഷയവുമായി ബന്ധമില്ലാത്ത രണ്ട് ഇടവേളകൾ ഈ പുസ്തകത്തിലുണ്ട്. ഇതിൽ ലസാറസിന്റെ ചിന്തകളും സ്വയമുണ്ടാക്കിയ നിയമങ്ങളുമാണുള്ളത്. ഇവ പിന്നീട് ചിത്രങ്ങളോടുകൂടി "ദ നോട്ട്ബുക്ക്സ് ഓഫ് ലസാറസ് ലോങ്ങ്" എന്ന പേരിൽ പ്രസിദ്ധീകരിക്കുകയുണ്ടായി.

ലസാറസിന്റെ ഓർമകളും ബോധമണ്ഡലവും ഇദ്ദേഹത്തിന്റെ തന്നെ ഒരു സ്ത്രീ ക്ലോണിലേയ്ക്ക് മാറ്റി സ്ഥാപിക്കുന്നതുസംബന്ധിച്ച നിർദ്ദേശം ചർച്ച ചെയ്യുന്നതിനിടെ "ഐ വിൽ ഫിയർ നോ ഈവിൽ" എന്ന കൃതിയിലെ സംഭവങ്ങൾ ലസാറസ് ഓർക്കുന്നുണ്ട്.

ഹൈൻലൈന്റെ "ഓർഫൻസ് ഇൻ ദ സ്കൈ" എന്ന കൃതിയിൽ പ്രസ്താവിക്കുന്ന "വാൻഗാർഡ്" എന്ന ശൂന്യാകാശപേടകത്തെപ്പറ്റി ഈ കൃതിയിൽ പരാമർശിക്കുന്നുണ്ട്.

"മെതുസെലാസ് ചിൽഡ്രൺ" എന്ന കൃതിയിലെ ജൊക്കൈറയുടെ കാര്യം ലസാറസ് പറയാൻ ശ്രമിക്കുന്നുവെങ്കിലും ഇക്കാര്യം ലസാറസിന്റെ ഓർമക്കുറിപ്പുകളിൽ നാലുതരത്തിൽ എഴുതപ്പെട്ടിട്ടുണ്ടെന്ന് പറഞ്ഞ് ഒരാൾ തടസ്സപ്പെടുത്തുന്നുണ്ട്. ചെറിയ മനുഷ്യരുടെ ഗ്രഹത്തിൽ താമസിക്കാൻ തീരുമാനിച്ച മനുഷ്യരുടെ കാര്യവും ലസാറസ് പ്രസ്താവിക്കുന്നുണ്ട്.

"ലൈഫ് ലൈൻ" എന്ന ചെറുകഥയിലെ ഡോക്ടർ പിനേറോയ്ക്ക് ലസാറസിന്റെ മരണം പ്രവചിക്കാൻ സാധിച്ചില്ല എന്നതിനാൽ ലസാറസിന് മരിക്കാൻ സാധിക്കില്ല എന്ന് ഒരു കഥാപാത്രം പ്രസ്താവിക്കുന്നുണ്ട്. 

"ന്യൂ യോർക്ക് ടൈംസിൽ" ഈ കൃതിയെ "അതിരസകരം" എന്ന് പ്രശംസുച്ചുകൊണ്ട് ജോൺ ലിയൊനാർഡ് ഇപ്രകാരമെഴുതുകയുണ്ടായി. "ഇദ്ദേഹത്തിന്റെ കഥാപാത്രങ്ങളെല്ലാം ഒരുപോലെയാണ് പ്രവർത്തിക്കുന്നതും സംസാരിക്കുന്നതുമെന്നത് ഒരു വിഷയമല്ല; ഇദ്ദേഹം വഴിതിരിച്ചുവിടുന്നതിൽ ഒരു വിദഗ്ദ്ധനായതുകൊണ്ടാണിത്. അവിശ്വാസം താൽക്കാലികമായി മാറ്റിനിർത്തുന്നതിനു പകരം ഇല്ലാതെയാക്കുന്ന തരത്തിലാണ് ഇദ്ദേഹം വികാരങ്ങളെ കൈകാര്യം ചെയ്യുന്നത്".

തിയഡോർ സ്റ്റർജ്യൺ ഈ കൃതിയെപ്പറ്റി നല്ല അഭിപ്രായമാണ് പറഞ്ഞത്. "കൈയ്യെത്തുന്നതിലുമപ്പുറമുള്ള കാര്യങ്ങളെ കൈപ്പിടിയിലാക്കാനുള്ള ശ്രമം അനന്തമായി നടത്തുന്ന ഒരു മനുഷ്യന്റെ മനസ്സ് പ്രവർത്തിക്കുന്നത് നോക്കിക്കാണുക രസകരമാണ്" എന്നായിരുന്നു ഇദ്ദേഹം പ്രസ്താവിച്ചത്.


</doc>
<doc id="277076" url="https://ml.wikipedia.org/wiki?curid=277076" title="കൺട്രോൾ കീ">
കൺട്രോൾ കീ

ടെലിടൈപ്പ് റൈറ്ററുകളിലും മുമ്പത്തെ കീബോർഡുകളിലും മറ്റൊരു കീയുടെ കൂടെ കൺട്രോൾ കീ അമർത്തിപ്പിടിച്ചാൽ ഉണ്ടായ അസ്കി കരൿറ്റാരിലെ ഏഴു ബിറ്റുകളിലെ ഇടതുഭാഗത്തെ 2 ബിറ്റുകൾ പൂജ്യം ആയി മാറും.

വ്യത്യസ്ത ആപ്പ്ലിക്കേഷനുകളും, യൂസർ ഇന്റെർഫാസുകളും, ഓപ്പറേറ്റിംഗ് സിസ്റ്റങ്ങളും വിവ്ധ ആവശ്യങ്ങൾക്ക് വിവിധയിനം കൺ ട്രോൾ കീ സംയോഗങ്ങൾ ആണുപയോഗിക്കുന്നത്.


</doc>
<doc id="277082" url="https://ml.wikipedia.org/wiki?curid=277082" title="ദ ഡാർക്ക്‌ നൈറ്റ്‌ റൈസസ്">
ദ ഡാർക്ക്‌ നൈറ്റ്‌ റൈസസ്

2012ൽ ക്രിസ്റ്റഫർ നോളൻ സം‌വിധാനം ചെയ്ത് പുറത്തിറങ്ങിയ ഒരു ഇംഗ്ലീഷ് ചലച്ചിത്രമാണ് ദ ഡാർക്ക് നൈറ്റ് റൈസസ്. സഹോദരൻ ജോനാഥൻ നോളാനോടൊപ്പമാണ് സംവിധായകൻ ചിത്രത്തിന്റെ തിരക്കഥ ഒരുക്കിയിരിക്കുന്നത്. ഡിസി കോമിക്സിന്റെ ബാറ്റ്മാൻ കഥാപാത്രത്തെ അടിസ്ഥാനമാക്കിയുള്ള ഈ ചിത്രം നോളന്റെ ബാറ്റ്മാൻ ചലച്ചിത്ര പരമ്പരയിലെ മൂന്നാമത്തേതും അവസനത്തേതുമാണ്. 2005-ൽ പുറത്തിറങ്ങിയ ബാറ്റ്മാൻ ബിഗിൻസ്, 2008ൽ പുറത്തിറങ്ങിയ ദ ഡാർക്ക്‌ നൈറ്റുമാണ് പരമ്പരയിലെ മുൻ ചിത്രങ്ങൾ. ക്രിസ്റ്റ്യൻ ബെയ്ൽ ആണ് പ്രധാന കഥാപാത്രമായ ബാറ്റ്മാനെ അവതരിപ്പിച്ചിരിക്കുന്നത്.

പരമ്പരയിലെ മുൻ ചിത്രങ്ങളിൽ അഭിനയിച്ച മൈക്കൽ കെയ്ൻ, ഗാരി ഓൾഡ്മാൻ, മോർഗൻ ഫ്രീമാൻ എന്നിവർ തങ്ങളുടെ കഥാപാത്രങ്ങൾ ഭംഗിയായി തന്നെ ഈ സിനിമയിലും അവതരിപ്പിച്ചിരിക്കുന്നു. സലീന കൈൽ എന്ന മോഷ്ടാവിനെ ആൻ ഹാത്വേയും ചിത്രത്തിലെ അതിശക്തനായ ബെയ്ൻ എന്ന വില്ലനെ ടോം ഹാർഡിയുമാണ്‌ അവതരിപ്പിച്ചിരിക്കുന്നത്.
ഡാർക്ക്‌ നൈറ്റിലെ ജോക്കറിനെ പോലെ തന്നെ ബെയ്നും ശ്രദ്ധ പിടിച്ചുപറ്റി.

ബാറ്റ്മാൻ പരമ്പരയുടെ അവസാനം മികച്ചതായി തീർക്കണമെന്നു സംവിധായകൻ ക്രിസ്റ്റഫർ നോളൻ തീരുമാനിച്ചിരുന്നു. 1993ലെ “നൈറ്റ്‌ഫോൾ”,1986ലെ “ഡാർക്ക്‌ നൈറ്റ്‌ റിട്ടേർൻസ്” 1993 ലെ “നൊ മാൻസ് ലാൻഡ്‌” എന്നീ കഥാപുസ്തകങ്ങളെ ആസ്പദമാക്കിയാണ് നോളാൻ തന്റെ കഥ ഒരുക്കിയിരിക്കുന്നത്. ജോധ്പൂർ,ലോസ് ആഞ്ചെലെസ്,പിറ്റ്സ്ബർഗ്‌ തുടങ്ങിയ സ്ഥലങ്ങളിലായിട്ടാണ് ചിത്രീകരണം നടന്നിരിക്കുന്നത്. ചിത്രത്തിന്റെ ദൃശ്യനിലവാരം ഉയർത്തുന്നതിനായി നോളാൻ ഐ മാക്സ് ക്യാമറകൾ ഉപയോഗിച്ചിരിക്കുന്നു. ജൂലൈ 19, 2012 ന് ചിത്രം ഓസ്ട്രേലിയയിൽ റിലീസ് ചെയ്യപ്പെട്ടു. നിരൂപകരിൽ നിന്ന് മികച്ച അഭിപ്രായങ്ങൾ നേടിയ ചിത്രം സാമ്പത്തികമായും വൻവിജയമാണ് നേടിയത്.

ഹാർവി ഡന്റിന്റെ മരണശേഷം ബാറ്റ്മാൻ എട്ടു വർഷത്തോളം അപ്രത്യക്ഷനാവുന്നു. ഈ കാലയളവിൽ ഗോഥം പോലീസ് സേന നഗരത്തെ 'ഡന്റ് ആക്ടിലൂടെ' കുറ്റവിമുക്തമാക്കുന്നു. സലീന കൈൽ എന്ന മോഷ്ടാവ് ബ്രൂസിന്റെ വിരലടയാളം മോഷ്ടിച്ച് ബ്രൂസിന്റെ എതിരാളിയായ ജോൺ ഡാഗട്ടിന്റെ സഹായിക്ക് വിൽക്കുന്നു. അവിടെ എത്തിച്ചേരുന്ന പോലീസ് സംഘവും ഗോർഡനും ഡാഗറ്റിന്റെ ആൾക്കാരെ പിന്തുടർന്ന് ഒരു വൻ ഭൂഗർഭ കനാലിൽ എത്തിച്ചേരുന്നു. അവിടെ വെച്ച് ഗോർഡനെ ബെയ്ന്റെ അനുയായികൾ പിടികൂടി ബെയ്നിന്റെ മുമ്പിൽ എത്തിക്കുന്നു. ഗോർഡൻ രക്ഷപെടുകയും സത്യസന്ധനായ ജോൺ ബ്ലെയ്ക്ക് എന്ന പോലീസ് ഉദ്യഗസ്ഥന്റെ മുമ്പിൽ എത്തിപെടുകയും ചെയ്യുന്നു. 

ജോണിന്റെ അനാഥബാല്യവും ബ്രൂസിനോട് സമാനമായ ചിന്തകളും,ന ബ്രൂസ് ബാറ്റ്മാനാണെന്ന സത്യം മനസ്സിലാക്കാൻ ജോണിനെ സഹായിക്കുന്നു. വെയ്ൻ എന്റർപ്രൈസസിന്റെ ഫ്യൂഷൻ റിയാക്ടർ പ്രൊജക്റ്റ്‌ ഭാവിയിൽ ആരെങ്കിലും ഒരു ആയുധമാക്കി ഉപയോഗിച്ചേക്കാം എന്നതിനാൽ ബ്രൂസ് ആ പ്രോജെക്ടിൽ നിന്ന് പിന്മാറി. അങ്ങനെ ബ്രൂസിൻ്റെ കമ്പനി നഷ്ടത്തിലാവുന്നു.
ബെയ്ൻ ഗോഥം സ്റ്റോക്ക് എക്സ്ചേഞ്ച് ആക്രമിക്കുകയും ബ്രൂസിൻ്റെ
വിരലടയാളം ഉപയോഗിച്ച് ഇടപാടുകൾ നടത്തി ബ്രൂസിന്റെ സമ്പത്ത് മുഴുവൻ നശിപ്പിച്ച്, ബ്രൂസിനെ സാമ്പത്തികമായി തളർത്തുന്നു. ആൽഫ്രഡ്‌ ബ്രൂസിനോട് ബാറ്റ്മാനായുള്ള ഈ ജീവിതം നിർത്തുവാനും ബ്രൂസ് വെയ്ൻ എന്ന സാധാരണ മനുഷ്യനായി ജീവിക്കാനും നിർബന്ധിക്കുന്നു. ബ്രൂസിനെ യാഥാർത്ഥ്യങ്ങൾ മനസ്സിലാക്കാൻ വേണ്ടി ആൽഫ്രഡ്‌ ബ്രൂസിനെ വിട്ടു പോവുന്നു. ബ്രൂസ്, മിറാണ്ട എന്ന സുഹൃത്തിനോട് തൻ്റെ കമ്പനി ഏറ്റെടുക്കാൻ ആവശ്യപ്പെടുന്നു. സലീന, ബാറ്റ്മാനെ ബെയ്ന് മുമ്പിൽ കൊണ്ടെത്തിച്ച് ഒരു കെണിയിലാക്കുന്നു. തൻ്റെ ജീവൻ രക്ഷിക്കാൻ അതു മാത്രമായിരുന്നു വഴിയെന്ന് സലീന പറയുന്നു. ബെയ്ൻ ബാറ്റ്മാനെ ശാരീരികമായി കീഴ്പ്പെടുത്തുകയും ഗോഥം നഗരത്തെ നശിപ്പിക്കാൻ ഇറങ്ങിതിരിച്ച 'ലീഗ് ഓഫ് ഷാഡോസിലെ' കണ്ണിയാണ് താനെന്നും വെളിപെടുത്തുന്നു. ശേഷം ബ്രൂസിനെ രാജ്യങ്ങൾക്കപ്പുറമുള്ള ഒരു ഭൂഗർഭ തടവറയിൽ തടവിലാക്കുന്നു. ഭൂമിയിലെ നരകം എന്നറിയപ്പെടുന്ന ആ തടവറയിൽ നിന്ന് രക്ഷപ്പെടാൻ ശ്രമിച്ചവരെല്ലാം മരിച്ചു വീഴുകയാണ് ഉണ്ടായാതെന്ന് ബ്രൂസ് അറിയുന്നു. ആ തടവറയിൽ തന്നെ ജനിച്ചു വളർന്ന ഒരു കുട്ടി മാത്രമാണ് ആ തടവറയിൽ നിന്ന് ഇതിനു മുമ്പ് രക്ഷപ്പെട്ടതെന്നും തടവുകാരിൽ നിന്ന് ബ്രൂസ് അറിയുന്നു. ആ കുട്ടി ബെയ്ൻ ആയിരിക്കുമെന്ന് ബ്രൂസ് കണക്കുകൂട്ടുന്നു.

എന്നാൽ ഈ സമയത്ത് ബെയ്ൻ ഗോഥം പോലീസുകാരെ മൊത്തം ഭൂഗർഭ അറയിൽ കെണിയിലാക്കുന്നു. തുടർന്ന് ന്യൂക്ലിയാർ റിയാക്ടറിനെ ഒരു ബോംബായി മാറ്റുന്നു. പുറംലോകത്തു നിന്നാരെങ്കിലും ഗോഥം നഗരത്തെ രക്ഷിക്കാൻ ഒരുമ്പിട്ടാൽ ഗോഥം കത്തിയമരുമെന്ന് ബെയ്ൻ ഭീഷണി മുഴക്കുന്നു. ഹാർവി ഡന്റിന്റെ യഥാർത്ഥ മുഖമെന്തായിരുന്നുവെന്ന് ബെയ്ൻ, ഗോഥം നഗരത്തിനെ കാണിച്ചു കൊടുക്കുന്നു. ശേഷം ബ്ലാക്ക് ഗേറ്റ് തടവറ ആക്രമിച്ചു കുറ്റവാളികളെ തുറന്നു വിട്ടു ഒരു വിപ്ലവം സൃഷ്ടിക്കുന്നു.
പണക്കാരെയും അധികാരികളെയും വലിച്ചിഴച്ച് വാദങ്ങൾക്ക് ശേഷം അവർക്ക് മരണശിക്ഷകൾ വിധിക്കുന്നു.

തൻ്റെ നഗരം നശിക്കുമ്പോൾ, താൻ ഈ തടവറയിൽ കിടന്ന് മരിക്കുമെന്ന ഭയം ബ്രൂസിനെ കൊണ്ട് തൻ്റെ പരിമിതികളും മുറിവുകളെയും മറികടന്ന് ആ തടവറ ഭേദിപ്പിക്കുന്നു. ബെയ്ൻ, റാസ് ആൽ ഗുൽ എന്ന തൻ്റെ ആദ്യ കാല ശത്രുവിൻ്റെ മകനാണെന്ന് ബ്രൂസ് മനസ്സിലാക്കുന്നു. ബ്രൂസ് ഗോഥം പോലീസിന്റെയും, സെലീന, ഫോക്സ്‌, ഗോർഡൻ, മിറാണ്ട എന്നിവരുടെ സഹായത്തോടെ ബെയ്നിൻ്റെ അനുയായികളെ നേരിടുന്നു. എന്നാൽ ബാറ്റ്മാൻ ബെയ്നെ കീഴ്പെടുതുന്നതിനിടയിൽ മിറാണ്ട ബാറ്റ്മാനെ ചതിക്കുകയും ബാറ്റ്മാൻ്റെ ശരീരത്തിലേക്ക് കഠാര കുത്തിയിറക്കുകയും ചെയ്യുന്നു. ശേഷം തൻ്റെ യഥാർത്ഥ പേര് താലിയ എന്നാണെന്നും, താൻ റാസ് ആൽ ഗുലിന്റെ മകളാണെന്നും മിറാണ്ട വെളിപ്പെടുത്തുന്നു.
ആ തടവറയിൽ ജനിച്ചു വളർന്ന താലിയയുടെ സംരക്ഷകാനായിരുന്നു ആ തടവറയിലെ തന്നെ മറ്റൊരു തടവുപുള്ളിയായിരുന്ന ബെയ്ൻ. താലിയ ആയിരുന്നു ആ തടവറയിൽ നിന്ന് രക്ഷപ്പെട്ട കുട്ടി. ഇപ്പോൾ താൻ, തൻ്റെ അച്ഛന് വേണ്ടി ഗോഥം നശിപ്പിക്കാൻ പോവുകയാണെന്നും ബ്രൂസിനോട് പറയുന്നു. 10 മിനിറ്റിനകം ആ ബോംബ്‌ പൊട്ടുമെന്നും അതു ഉറപ്പു വരുത്താനായി താലിയ ആ ബോംബ്‌ കൊണ്ട് പോവുന്ന വാഹനത്തെ തേടി പോവുന്നു. ഈ സമയം ബാറ്റ്മാനെ കൊല്ലാനൊരുങ്ങുന്ന ബെയ്നെ സലീന കൊല്ലുന്നു. സലീനയും ബാറ്റ്മാനും കൂടി ബോംബ്‌ വെച്ച വാഹനം കണ്ടെത്തുന്നു. മിറാണ്ട/താലിയ വാഹനം മറിഞ്ഞ് മരിക്കുന്നതിനു മുമ്പ് ബോംബ്‌ ഒരിക്കലും നിർവീര്യമാക്കാൻ പറ്റില്ലെന്ന സത്യം ബാറ്റ്മാനോട് പറയുന്നു. ബാറ്റ്മാൻ, തൻ്റെ 'ബാറ്റ്' എന്ന വ്യോമവാഹനം ഉപയോഗിച്ച് ആ ബോംബ്‌ പൊക്കിയെടുത്തു ഗോഥം നഗരത്തിൽ നിന്ന് ദൂരെക്ക് കൊണ്ട് പോവുന്നു. സമുദ്രത്തിന്നു മുകളിൽ വെച്ച് സ്ഫോടനം സംഭവിക്കുന്നു.

ബാറ്റ്മാൻ മരിച്ചെന്നു എല്ലാവരും കണക്കുകൂട്ടുന്നു. വെയ്ൻ മന്ദിരം ഒരു അനാഥാലയമാക്കി മാറ്റപ്പെടുന്നു. ആൽഫ്രെഡ് ഫ്ലോറെൻസ് സന്ദർശിക്കുമ്പോൾ അവിടെ വെച്ച് ബ്രൂസിനെയും സലീനയെയും കാണുന്നു. ബ്രൂസ് യഥാർത്ഥത്തിൽ അന്നു മരിച്ചിട്ടില്ലായിരുന്നു. ജോൺ, തന്റെ പോലീസ് ഉദ്യോഗം രാജി വെച്ച് ബാറ്റ്മാന്റെ ഗുഹ കയ്യേറുകയും, ബാറ്റ്മാന്റെ പിൻഗാമിയായിത്തീരുകയും ചെയ്യുന്നു


</doc>
<doc id="277088" url="https://ml.wikipedia.org/wiki?curid=277088" title="മുഷ്ഫിക്വർ റഹിം">
മുഷ്ഫിക്വർ റഹിം

നിലവിലെ ബംഗ്ലാദേശ് ക്രിക്കറ്റ് ടീമിന്റെ ക്യാപ്റ്റനാണ് മുഷ്ഫിക്വർ റഹിം (; ജനനം: 1 സെപ്തംബർ 1988).

1988 സെപ്റ്റംബർ 1ന് ബംഗ്ലാദേശിലെ ബോഗ്രയിൽ മഹ്ബൂബ് ഹബീബിന്റെയും റഹിമ ഖട്ടൂണിന്റെയും മകനായി ജനിച്ചു.
ബോഗ്ര സില്ല സ്ക്കൂളിലും ജഹാംഗീർനഗർ യൂണിവേഴ്സിറ്റിയിലും പഠിച്ചു. ബംഗ്ലാദേശ് ഇൻസ്റ്റിറ്റ്യൂട്ട് ഓഫ് സ്പോർട്സിൽ നിന്നും ക്രിക്കറ്റ് പഠിച്ചു.
ബംഗ്ലാദേശ് അണ്ടർ-19 ക്രിക്കറ്റ് ടീമിൽ നിന്നാണ് മുഷ്ഫിക്വർ ദേശീയ ടീമിലെത്തിയത്. അണ്ടർ-19 ക്രിക്കറ്റ് ടീമിനുവേണ്ടി 3 ടെസ്റ്റുകളും 18 ഏകദിനങ്ങളും കളിച്ചു. 31.75ഉം 36.00ഉം ആണ് ശരാശരി. 2005 ജൂണിൽ ഇംഗലണ്ടിനെതിരെയുള്ള ബംഗ്ലാദേശ് സീനിയർ ടീമിൽ ഇടംനേടി. ഒരു വിക്കറ്റ് കീപ്പർ കൂടിയാണ് മുഷ്ഫിക്വർ. 2006ൽ ശ്രീലങ്കയിൽ നടന്ന അണ്ടർ 19 ക്രിക്കറ്റ് ലോകകപ്പിൽ ബംഗ്ലാദേശ് ടീമിനെ നയിച്ചത് മുഷ്ഫിക്വറായിരുന്നു. ലോകകപ്പിൽ ബംഗ്ലാദേശ് ക്വാർട്ടർ ഫൈനലിൽ എത്തി. ശേഷം വീ​ണ്ടും സീനിയർ ടീമിൽ ഇടം നേടി. 2006ലെ സിംബാവെക്കെതിരായ ക്രിക്കറ്റ് പരമ്പരയിലും മുഷ്ഫിക്വർ കളിച്ചിരുന്നു. 2007ൽ നടന്ന ശ്രീലങ്കയ്ക്കെതിരായ മത്സരത്തിൽ തന്റെ മികച്ച സ്കോറുകളിലൊന്നായ 80 റൺസ് നേടി.
2009ലെ സിംബാവെക്കെതിരായ പരമ്പരയിൽ മുഷ്ഫിക്വർ ആദ്യമായി വൈസ് ക്യാപ്റ്റനായി. ഷക്കിബ് അൽ ഹസന് പകരക്കാരനായിട്ടായിരുന്നു. മുഷ്ഫിക്വർ വൈസ് ക്യാപ്റ്റനായത്. പരമ്പര 4-1ന് ബംഗ്ലാദേശ് ജയിച്ചു. 2010 ജനുവരിയിൽ ഇന്ത്യയ്ക്കെതിരായി നടന്ന പരമ്പയിൽ മുഷ്ഫിക്വർ വീണ്ടും വൈസ് ക്യാപ്റ്റനായി. പരമ്പരയിലെ മത്സരത്തിൽ തന്റെ ആദ്യ സെഞ്ച്വറി മുഷ്ഫിക്വർ നേടി. തുടർന്ന് നടന്ന ഇംഗ്ലണിനെതിരായ പരമ്പരയിൽ 2 അർധസെഞ്ച്വറി നേടി. 2011ലെ അകദിന ലോകകപ്പിലും 2010ലെ ഏഷ്യാകപ്പിലും റഹിം കളിച്ചിരുന്നു.
2001 സെപ്റ്റംബറിൽ ഷക്കിബ് അൽ ഹസന് പകരക്കാരനായി ബംഗ്ലാദേശ് ടീമിന്റെ ക്യാപ്റ്റനായി. നിലവിലെ ക്യാപ്ററനും മുഷ്ഫിക്വറാണ്.

ബാറ്റ് മുറുകെ പിടിച്ചുകൊണ്ടാണ് ബാറ്റ് ചെയ്യുന്നത്. മിഡ്-ഓണിൽ റോക്കറ്റിനെപ്പോലെ പന്ത് പായിക്കാനാണ് കൂടുതൽ ഇഷ്ടം.ടെസ്റ്റിൽ 200റൺസ് നേടുന്ന ആദ്യ ബാറ്റ്സ്മാനും മുഷ്ഫിക്വറാണ്.
നിലവിലെ ബംഗ്ലാദേശ് വിക്കറ്റ് കീപ്പറാണ് മുഷ്ഫിക്വർ. ട്വന്റി20യിൽ കൂടുതൽ തവണ സ്റ്റമ്പ് ചെയ്തതും മുഷ്ഫിക്വറാണ്.



</doc>
<doc id="277093" url="https://ml.wikipedia.org/wiki?curid=277093" title="ഓറഞ്ച് വില്യം">
ഓറഞ്ച് വില്യം

വില്യം ഒന്നാമൻ , പ്രിൻസ് ഓഫ് ഓറഞ്ച് ( 24 ഏപ്രിൽ 1533 - 10 ജൂലൈ 1584 ) വില്യം ദ സൈലന്റ് എന്നും അറിയപ്പെടുന്നു. ഓറഞ്ചിലെ വില്യം എന്നാണു കൂടുതലായി അറിയപ്പെടുന്ന പേര്.സ്പെയിനുമായുള്ള ഡച്ച് കലാപത്തിന്റെ നേതൃത്വം വഹിച്ചത് ഇദ്ദേഹമായിരുന്നു. ഈ ഡച്ച് കലാപം എൺപത് വര്ഷത്തോളം ഉണ്ടായ യുദ്ധത്തിനു തുടക്കമിട്ടു. പിന്നീട് 1648 ലാണ് ഡച്ച് റിപ്പബ്ലിക് രൂപീകരിക്കുന്നത്.


</doc>
<doc id="277115" url="https://ml.wikipedia.org/wiki?curid=277115" title="കേരള കോൺഗ്രസ് (നാഷണലിസ്റ്റ്)">
കേരള കോൺഗ്രസ് (നാഷണലിസ്റ്റ്)

കേരള കോൺഗ്രസ് (നാഷണലിസ്റ്റ്), 2014 മാർച്ച് 11-ന് രൂപികരിച്ച ഒരു രാഷ്ട്രീയ പാർട്ടിയാണ്. കേരള കേൺഗ്രസ് (എം) പിളർന്ന് നോബിൾ മാത്യു, കുരുവിള മാത്യു തുടങ്ങിയവർ ചേർന്നാണ് നേതൃത്വത്തിൽ ഒരു വിഭാഗം പുതിയ പാർട്ടി രൂപികരിച്ചു. . കേരള കോൺഗ്രസ് (നാഷണലിസ്റ്റ്) ദേശീയ ജനാധിപത്യ സഖ്യത്തിൽ അംഗമാണ്. എൻഡിഎയുടെ ഭാഗമായി ലോക്സഭാ തെരഞ്ഞെടുപ്പിനു മുന്നോടിയായി രൂപംകൊണ്ട കേരള കോൺഗ്രസ് (നാഷണലിസ്റ്റ്) പാർട്ടി 2014-ലെ ലോകസഭാ തെരഞ്ഞടുപ്പിൽ ദേശീയ ജനാധിപതൃ സഖ്യത്തിന്റെ സ്ഥാനാർത്ഥിയായി കോട്ടയം പാർലമെന്റ് സീറ്റിൽ അഡ്വ. നോബിൾ മാത്യു മൽസരിക്കച്ച് പരാജയപ്പെട്ടു. <br>

കേരള കോൺഗ്രസ്ലി (നാഷണസ്റ്റ്) പാർട്ടി 
മൂന്നയി പിളർന്നു.പാർട്ടി സ്ഥപകാനും2014-ലെ ലോകസഭാ തെരഞ്ഞടുപ്പിൽ ദേശീയ ജനാധിപതൃ സഖ്യത്തിന്റെ സ്ഥാനാർത്ഥിയായി കോട്ടയം പാർലമെന്റ് സീറ്റിൽ മൽസരിച്ച അഡ്വ. നോബിൾ മാത്യു
നോതൃത്വൽ ഒരു വിഭാഗം.പിന്നെ പാർട്ടി 
ജനറൽ സെക്രട്ടറിയായിരുന്ന കുരുവിള മാത്യു നോതൃത്വത്തിലും.കുടാതൊ പ്രൊഫ. പ്രകാശ് കുരിയാക്കോസ് ൻെ നേതൃത്വത്തൽ പാർട്ടി പിളർന്നത്.

"'കേരള കോൺഗ്രസ്‌ നാഷണലിസ്‌റ്റ്‌ "'പാർട്ടിയിലെ ഒരു വിഭാഗം ലോക്‌ജനശക്‌തി പാർട്ടിയിൽ ലയിക്കും. സംസ്‌ഥാന വൈസ്‌ ചെയർമാൻ ജോർജ്‌ അമ്മാപറമ്പിൽ, ജനറൽ സെക്രട്ടറിമാരായ എൻ.എൻ. ഷാജി, ടിജി കെ. തോമസ്‌ എന്നിവരുടെ നേതൃത്വത്തിലാണു ലോക്‌ജനശക്‌തി പാർട്ടിയിൽ ലയിച്ചത്.

കേരള കോൺഗ്രസ് (നാഷണലിസ്റ്റ് ) ബി.ജെ.പി.യിൽ ലയിച്ചു. സമ്മേളനം ബി.ജെ.പി. സംസ്ഥാന പ്രസിഡന്റ് കുമ്മനം രാജശേഖരൻ, കേരള കോൺഗ്രസ് നാഷണലിസ്റ്റ് ചെയർമാൻ അഡ്വ.നോബിൾ മാത്യുവിന് ബി.ജെ.പി.പതാക കൈമാറി ഉദ്ഘാടനംചെയ്തു. <br>


</doc>
<doc id="277116" url="https://ml.wikipedia.org/wiki?curid=277116" title="സത്‌നാംസിങ്ങിന്റെ കൊലപാതകം">
സത്‌നാംസിങ്ങിന്റെ കൊലപാതകം

അമൃതാനന്ദമയി മഠത്തിൽ എത്തിയ ബീഹാർ സ്വദേശിയായ സത്‌നാംസിങ് 2012 ഓഗസ്റ്റിൽ പേരൂർക്കട മാനസികരോഗ ചികിത്സാകേന്ദ്രത്തിൽ വച്ച് കൊല്ലപ്പെട്ടു. 23 വയസായിരുന്നു സത്‌നാമിന്. ദുരൂഹ സാഹചര്യത്തിലാണ് മരണം സംഭവിച്ചത്. ഈ സംഭവത്തിൽ അന്വേക്ഷണം ശരിയായ ദിശയിലല്ല നടന്നത് എന്ന കാരണത്താൽ സംഭവത്തിൽ നിഷ്പക്ഷവും സ്വതന്ത്രവുമായ അന്വേഷണം വേണമെന്ന് കേരള ഹൈക്കോടതി ആവശ്യപ്പെട്ടു. കേസന്വേഷണത്തിൽ വീഴ്ച പറ്റിയെന്ന് ഉമ്മൻചാണ്ടി സർക്കാർ കോടതിയെ അറിയിച്ചു. സത്‌നാംസിങ്ങിന്റെ പിതാവ് ഹൈക്കോടതിയിൽ സമർപ്പിച്ച ഹർജിയിലാണ് കോടതി ഈ ആവശ്യം ഉന്നയിച്ചത്.

ആത്മീയാന്വേഷകനായാണ് സ‌ത്‌നാം കേരളത്തിലെത്തിയത്. അങ്ങനെ 2012 ജൂലൈ 31ന് അമൃതാനന്ദമയി ആശ്രമത്തിൽ നിന്ന് അദ്ദേഹത്തെ പിടികൂടി. ആശ്രമത്തിലെത്തിയ സത്‌നാംസിങ്ങിനെ അവിടെ പ്രശ്നങ്ങൾ ഉണ്ടാക്കി എന്ന കാരണത്താൽ പോലീസ് അറസ്റ്റ് ചെയ്തു. അമൃതാനന്ദമയിയെ ആക്രമിക്കാൻ ശ്രമിച്ചു എന്നതായിരുന്നു ഇതിൽ പ്രധാനം. പിന്നീട് മാനസികരോഗിയാണ് എന്ന സംശയത്താൽ പേരൂർക്കട മാനസികാരോഗ്യകേന്ദ്രത്തിൽ പ്രവേശിപ്പിച്ചു. അവിടെ വച്ച് മർദ്ദനത്തിനിരയായാണ് അദ്ദേഹം കൊല്ലപ്പെട്ടതെന്ന് സർക്കാർ കോടതിയെ അറിയിച്ചു. ഓഗസ്റ്റ് 4നാണ് സത്നാം മരണപ്പെട്ടത്. അന്വേഷണരീതിയും ശരിയായില്ല എന്ന് കോടതിയിൽ സർക്കാർ ബോധിപ്പിച്ചു. സത്‌നാംസിങ്ങിന്റെ ശരീരത്തിൽ 77 മുറിവുകൾ ഉണ്ടായിരുന്നു. ഈ മുറിവിൽ പലതും കേബിൾ, വടി എന്നിവ കൊണ്ടാണെന്ന് പോലീസ് റിപ്പോർട്ടിൽ പറയുന്നു. ശിരസ്സിന് പിന്നിൽ മെഡുല്ലയിലും കഴുത്തിലുമുണ്ടായ മാരകമുറിവുകളാണ് മരണകാരണത്തിന് കാരണമായതെന്ന് പോസ്റ്റ്മോർട്ടം റിപ്പോർട്ടിൽ പറയുന്നു. കൂടാതെ മുറിവുകൾ മരണത്തിന് 24 മണിക്കൂർ മുമ്പ് സംഭവിച്ചതാണെന്നും റിപ്പോർട്ടിൽ പറയുന്നു.

കൊലപാതകം സി.ബി.ഐ. അന്വേഷിക്കണമെന്നാവശ്യപ്പെട്ട് ഇദ്ദേഹത്തിന്റെ സഹോദരൻ സെക്രട്ടേറിയറ്റിനുമുന്നിൽ ഏകദിന ഉപവാസം നടത്തിയിരുന്നു.

വിവിധ കേസുകളിൽ പ്രതികളായ മാനസികരോഗികൾ എന്നു പേരിൽ കഴിയുന്ന നാലു പേരെ പ്രതികളാക്കി സംഭവത്തിൽ ക്രൈംബ്രാഞ്ച് ക്രൈംബ്രാഞ്ച് റിപ്പോർട്ട് സമർപ്പിച്ചു. ഐ.ജി ബി. സന്ധ്യയാണ് ആദ്യം റിപ്പോർട്ട് സമർപ്പിച്ചത്. കൊല്ലം സ്വദേശി മഞ്ചീഷ്, തിരുവനന്തപുരം സ്വദേശികളായ ബിജു, ദിലീപ്, ആലപ്പുഴ സ്വദേശി ശരത് ചന്ദ്രൻ എന്നിവരായിരുന്നു സംഭവത്തിലെ പ്രതികൾ. സഹതടവുകാരുമായി സത്‌നാംസിങ് ബലപ്രയോഗം നടത്തുന്നതുകണ്ട വാർഡൻ വിവേകാനന്ദനും അറ്റൻഡർ അനിൽകുമാറും സത്‌നാമിനെ കൈയേറ്റം ചെയ്തുവെന്ന് ക്രൈംബ്രാഞ്ച് കോടതിയിൽ നൽകിയ റിപ്പോർട്ടിൽ വ്യക്തമാക്കി. റിപ്പോർട്ട് പ്രകാരം കേബിൾ വയർ കൊണ്ട് ശരീരത്തിൽ അടിക്കുകയും തല പിടിച്ച് ചുവരിൽ ഇടിക്കുകയും ചെയ്തു.



</doc>
<doc id="277128" url="https://ml.wikipedia.org/wiki?curid=277128" title="എവുപ്രാസ്യാമ്മ">
എവുപ്രാസ്യാമ്മ

ചാവറയച്ചൻ സ്ഥാപിച്ച സി.എം.സി. സന്യാസസഭയിലെ അംഗമായിരുന്നു സിസ്റ്റർ എവുപ്രാസ്യമ്മ (17 ഒക്ടോബർ 1877 - 29 ഓഗസ്റ്റ് 1952). 2014 നവംബർ 23-ന് ഫ്രാൻസിസ് മാർപ്പാപ്പ ഇവരെ വിശുദ്ധ എന്ന് നാമകരണം ചെയ്തു.

തൃശ്ശൂർ ജില്ലയിലെ കാട്ടൂർ ഗ്രാമത്തിൽ എലുവത്തിങ്കൽ ചേർപ്പുക്കാരൻ തറവാട്ടിൽ അന്തോണിയുടെയും കുഞ്ഞേത്തിയുടെയും മകളായാണ് റോസ എന്ന എവുപ്രാസ്യമ്മ ജനിച്ചത്. ഒമ്പതാം വയസിൽതന്നെ കർമലീത്താ സഭയിൽ അംഗമായി. പിന്നീട് സഭാവസ്ത്രം സ്വീകരിച്ച് എവുപ്രാസ്യമ്മ എന്ന പേരു സ്വീകരിച്ചു.
ഒല്ലൂർ സെന്റ് മേരീസ് മഠത്തിൽ 45 വർഷത്തോളം പ്രവർത്തിച്ചു. 1987-ൽ സഭ ദൈവദാസിയായി പ്രഖ്യാപിച്ചു. 'പ്രാർത്ഥിക്കുന്ന അമ്മ' എന്ന് ഇവരെ വിളിച്ചിരുന്നു. 

2006 ഡിസംബർ മൂന്നിന് കത്തോലിക്കാ സഭ എവുപ്രാസ്യമ്മയെ വാഴ്ത്തപ്പെട്ടവളായി പ്രഖ്യാപിച്ചു. 2014 നവംബർ 23-ന് ഫ്രാൻസിസ് മാർപ്പാപ്പ ഇവരെ വിശുദ്ധ എന്ന് നാമകരണം ചെയ്തു.


</doc>
<doc id="277131" url="https://ml.wikipedia.org/wiki?curid=277131" title="ശിവസേന">
ശിവസേന

മറാത്തികളുടെ ഉന്നമനത്തിനായി മഹാരാഷ്ട്രയിൽ രൂപംകൊണ്ട് പിൽക്കാലത്ത് മറ്റ് സംസ്ഥാനങ്ങളിലടക്കം സ്വാധീനമുള്ള രാഷ്ട്രീയ പാർട്ടിയായി മാറുകയും ചെയ്ത സംഘടനയാണ് ശിവസേന. ബാൽ താക്കറെ രൂപീകരിച്ച ഈ സംഘടന കടുത്ത ഹൈന്ദവ - മറാഠി നിലപാടുകളുമായി സംഘപരിവാർ സംഘടനകളുടെ സഖ്യ കക്ഷിയായാണ് പ്രവർത്തിക്കുന്നത്.

1960ൽ ബാൽ താക്കറെയും സഹോദരനും കൂടി മാർമിക് എന്ന കാർട്ടൂൺ വാരിക തുടങ്ങി ഇതിൽ നിന്നാണ് ശിവസേന എന്ന ആശയത്തിന്റെ രൂപീകരണം. താക്കറെ മറാഠികൾക്ക് ജോലി നൽകൂ എന്ന ആവശ്യവുമായി സമരം ആരംഭിച്ചു. താക്കറെയുെട പിതാവ് കേശവ്റാം താക്കറെ പുതിയൊരു കുട്ടായ്മ രൂപികരിച്ചുകൂടെ എന്ന് അഭിപ്രായം പറഞ്ഞു. 19 ജൂൺ 1966- ൽ ആരംഭിച്ച ഈ സംഘടനയ്ക്ക് ഛത്രപതി ശിവാജിയുടെ സേന എന്ന അർഥത്തിൽ ശിവസേന എന്ന പേരിട്ടതും കേശവ്റാമാണ്. മഹാരാഷ്ട്ര മറാഠികളുടെതാണ് മുംബൈ കുടിയേറ്റക്കാരുടെതല്ല എന്ന വാദമായാണ് ഈ പ്രസ്ഥാനം വളർന്നു വന്നത്. ഈ സംഭവത്തെ തുടർന്ന് മഹാരാഷ്ടയിൽ ശിവസേന ശക്തമായി.

1980കളിൽ ശിവസേന മുംബൈ കോർപ്പറേഷൻ തെരഞ്ഞടുപ്പിൽ മുസ്ലീം ലീഗുമായി സഖ്യം നിലന്നിരുന്നു. പിന്നീട് 1989ൽ ബി.ജെ.പി യുമായി സഖ്യത്തിലായി.1995ൽ നടന്ന മഹാരാഷ്ട്ര തെരഞ്ഞടുപ്പിൽ ശിവസേന-ബിജെപി സഖ്യം 138 സീറ്റ് നേടി അധികാരത്തിൽ വന്നു. എന്നാൽ 1999 തെരഞ്ഞടുപ്പിലും തുടർന്ന് നടന്ന തെരഞ്ഞടുപ്പിലും ശിവസേന-ബിജെപി സഖ്യത്തിനും മഹാരാഷ്ട്രയിൽ അധികാരത്തിൽ വരാൻ കഴിഞ്ഞില്ല. എൻ.ഡി.എ യുടെ ഭാഗമായിരിക്കെ രാഷ്ട്രപതി തെരഞ്ഞടുപ്പിൽ കോൺഗ്രസ്സ് സ്ഥാനാർത്ഥിയായ പ്രതിഭാ പാട്ടീലിനെയും പ്രണബ് മുഖർജിയെയും പിന്തുണച്ചു. 2009ൽ മഹാരാഷ്ട്രയിൽ നടന്ന തെരഞ്ഞടുപ്പിൽ സഖ്യ കക്ഷിയായ ബി.ജെ.പി.യെക്കാൾ കുറവ് സീറ്റാണ് നേടിയത്.


</doc>
<doc id="277132" url="https://ml.wikipedia.org/wiki?curid=277132" title="ആറ്റിൽ പുഴക്കാവ്">
ആറ്റിൽ പുഴക്കാവ്

കേരളത്തിലെ എറണാകുളം ജില്ലയിലെ ആലുവായിൽ നിന്നും ഏകദേശം 7 കി.മി.അകലെ പെരിയാറിന്റെ തീരത്തു സ്തിഥി ചെയ്യുന്ന ഒരു ദേവീ ക്ഷേത്രമാണ് ആറ്റിൽ പുഴക്കാവ്.ചരിത്രപുരാതനമായ ഈ ക്ഷേത്രതിൽ നിരവധി ഭക്തജനങ്ങൾ അഭീഷ്ട സിദ്ധിക്കായി ദർശനം നടത്തി വരുന്നു. കേരളത്തിൽ ആൾതൂക്കം നിലവിലുള്ള ചുരുക്കം ചില ക്ഷേത്രങ്ങളിൽ ഒന്നാണിത്. മീനമാസത്തിലെ ഭരണിനാളിലാണു തൂക്കം വഴിപാട് നടത്താറുള്ളത്.


</doc>
<doc id="277135" url="https://ml.wikipedia.org/wiki?curid=277135" title="കേരളത്തിലെ ജൈവവൈവിധ്യം">
കേരളത്തിലെ ജൈവവൈവിധ്യം

പ്രധാനമായും ഉഷ്ണമേഖലാ കാലാവസ്ഥ അനുഭവപ്പെടുന്ന കേരളത്തിലെ ജൈവവൈവിധ്യം ലോകശ്രദ്ധേയമാണ്.

കേരളത്തിലെ വന്യമൃഗസങ്കേതങ്ങൾ ഇവയാണ്. 


</doc>
<doc id="277139" url="https://ml.wikipedia.org/wiki?curid=277139" title="ദി ഗാർഡിയൻ">
ദി ഗാർഡിയൻ

ബ്രിട്ടനിലെ ഒരു ദേശീയ ദിനപത്രമാണ് ദി ഗാർഡിയൻ. 1821ൽ സ്ഥാപിച്ച ഈ പത്രം 1959 വരെ ദി മാഞ്ചെസ്റ്റർ ഗാർഡിയൻ എന്നാണറിയപ്പെട്ടത്. തുടക്കത്തിൽ പ്രാദേശികപത്രമായിരുന്ന ദി ഗാർഡിയൻ വളർന്നു വളരെ സങ്കീർണ്ണ ഘടനയോടുകൂടിയതും സംഘടനാ രൂപത്തിലുള്ളതും ആയ ഒരു അന്താരാഷ്ട്രീയ ബഹുമാധ്യമവും ഇന്റെർനെറ്റ് സാന്നിധ്യവുമാണ്. ദി ഗാർഡിയന്റെ പത്രാധിപർ ഇപ്പോൾ അലൻ റസ് ബ്രിഡ്ഗർ ആണ്. ദി ഒബ്സെർവർ, ദി ഗാർഡിയൻ വീക്കിലി ഇവ സഹോദര പ്രസിദ്ധീകരണങ്ങൾ ആകുന്നു. ഇംഗ്ലണ്ടിനെക്കൂടാതെ ഇതിനു രണ്ടു ഓൺ ലൈൻ ശാഖകൾ കൂടിയുണ്ട്. ഗാർഡിയൻ ആസ്ട്രേലിയ ഗാർഡിയൻ യു. എസ്. എന്നിവയാണവ. 2013 ആഗസ്റ്റിൽ ദി ഗാർഡിയൻ ന്യൂസ്പേപ്പർ രൂപത്തിലുള്ളതിനു 189,000 കോപ്പികളാണു പ്രചാരം. ഇതിന്റെ ഓൺലൈൻ രൂപത്തിനു ലോകത്തിൽ തന്നെ വായിക്കപ്പെടുന്നതിൽ മൂന്നാം സ്ഥാനമുണ്ട്. 2012ലെ കണക്കു പ്രകാരം ഇതിന്റെ അച്ചടിച്ചതും ഇന്റെർനെറ്റുവഴിയുള്ളതുമായ പ്രചാരം 90 ലക്ഷം വരും.
1821-ൽ ആണ് ദി ഗാർഡിയൻ മഞ്ചെസ്റ്റെരിലെ ജോൺ എഡ്വാർഡ് ടെയ് ലർ തുടങ്ങിയത്. പുരോഗമനവാദമായിരുന്നു തുടക്കത്തിലേ ഈ പത്രത്തിനെ നയിച്ചത്. സമത്വാധിഷ്ടിത പുരോഗമന വീക്ഷണമാണിന്നും അതിനെ നയിക്കുന്നത്.


</doc>
<doc id="277147" url="https://ml.wikipedia.org/wiki?curid=277147" title="കാനാച്ചിലപ്പൻ">
കാനാച്ചിലപ്പൻ

കാനാച്ചിലപ്പൻ. ഇംഗ്ലീഷിൽ Brown-cheeked Fulvetta, Brown-cheeked Alcippe എന്നും മുമ്പ് Quaker Babbler എന്നും പേരുണ്ട്. ശാസ്ത്രീയ നാമം "Alcippe poioicephala". ഇവ ഇന്ത്യയിലേയും തെക്കു കിഴക്കൻ ഏഷ്യയിലേയും തദ്ദേശ ഇനമാണ്. ഇവയ്ക്ക് ദേശാശടന സ്വഭാവം ഇല്ല. ഇലകൾക്കിടയിൽ മറഞ്ഞിരിക്കുന്ന ഇക്കൂട്ടരെ കണ്ടെത്തുവാൻ എളുപ്പമല്ല. എന്നഌ ഇവ്യുടെ കൂജനം കേട്ടാൽ എളുപ്പം തിരിച്ചറിയാം.

ചെറിയ വട്ടത്തിലുള്ള ചിറകാണ് ഉള്ളത്. അധികം പറക്കാറില്ല. നീളമുള്ള വാലടക്കം 15 സെ.മീ നീളമുണ്ട്. മുകൾഭാഗം തവിട്ടുനിറമാണ്. ശരീരവും ചിറകും അടയാളങ്ങളില്ലാത്ത മങ്ങിയ നിറമാണ്. കൊക്ക് ഇരുണ്ടതാണ്.

മരങ്ങളിലാണ് കൂടുണ്ടാക്കുന്നത്. ഇലകൾക്കിടായിൽ ഒളിപ്പിച്ച കൂടാണ് ഉണ്ടാക്കുക. ഇവ കൂട് കെട്ടുന്നത് ജനുവരി മുതൽ ജൂൺ വരെയാണ്. പുല്ലും ഇലകളും മോസും നേരീയ വേരുകളും കൊണ്ടാണ് കൂടുണ്ടാക്കുന്നത്. മരത്തിന്റെ കവരങ്ങളിലോ തൂങ്ങിക്കിടക്കുന്ന വിധത്തിലൊ ആണ് കൂട് വെയ്ക്കുന്നത്. ശരാശരി 91.8 മി.മീ വീതിയും 68.21 മിമീ താഴ്ചയും ഉള്ള കൂടാണ് ഉണ്ടാക്കുന്നത്. 

2-3 മുട്ടകൾ ഇടുന്നു. 8-12 ദിവസത്തിനകം മുട്ടകൾ വിരിയും. 

തേനും പ്രാണികളുമാണ് ഭക്ഷണം.







</doc>
<doc id="277148" url="https://ml.wikipedia.org/wiki?curid=277148" title="പൊടിച്ചിലപ്പൻ">
പൊടിച്ചിലപ്പൻ

പൊടിച്ചിലപ്പന്റെ ആംഗലത്തിലെ പേര് Dark-fronted Babbler എന്നാണ് ശാസ്ത്രീയ നാമം "Rhopocichla atriceps" എന്നാണ്. 
ഇവ പശ്ചിമഘട്ടത്തിലും ശ്രീലങ്കയിലും കാണുന്നു.

തവിട്ടുനിറമുള്ള ഈ പക്ഷിയുടെ തൊപ്പി കറുത്തതാണ്. വെളുത്ത അടിവശവും മഞ്ഞകണ്ണുകളും ഉണ്ട്. അടിക്കാടുകളിൽ കൂട്ടമായാണ് ഇരതേടുന്നത്. തുടർച്ചയായി ശബ്ദം ഉണ്ടാക്കികൊണ്ടിരിക്കും. 

ഇവയ്ക്ക് 13 സെ.മീ നീളമുണ്ട്. വാലിന്റെ അറ്റം ചതുരാകൃതിയാണ്. ഇളം മഞ്ഞ കണ്ണുകളാണ്. പശ്ചിമഘട്ടത്തിൽ രണ്ട് ഉപവിഭാഗങ്ങളുണ്ട്. 
തിങ്ങി നിറഞ്ഞ ചെടികൾക്കിടയിൽ ഇവയെ കണ്ടുപിടിക്കുക എളുപ്പമല്ല. എപ്പോഴും ചിലച്ചുകൊണ്ടിരിക്കുന്ന ഇവയെ ശബ്ദംകൊണ്ട് തിരിച്ചറിയാം. 
പ്രജനന കാലം മെയ് മുതൽ ജൂലൈ വരെയാണ്. കുറ്റിച്ചെടികളിൽ താഴെഭാഗത്ത് ഇലകൾക്കൊണ്ട് പന്തുപോലെയുള്ള കൂട് ഉണ്ടാക്കുന്നു.ഇതു കണ്ടാൽ കുറ്റിച്ചെടിയിൽ ഇല തങ്ങിയിരിക്കുകയാണേന്നെ തോന്നൂ. രണ്ടു മുട്ടകളാണ് ഇടുന്നത്.



</doc>
<doc id="277150" url="https://ml.wikipedia.org/wiki?curid=277150" title="വെൺതാലിക്കുരുവി">
വെൺതാലിക്കുരുവി

വെൺതാലിക്കുരുവിയുടെ ഇംഗ്ലീഷിലെ പേര് Lesser Whitethroat എന്നും ശാസ്ത്രീയ നാമം "Sylvia althaea" എന്നുമാണ്. ഇതൊരു ദേശാടനപക്ഷിയാണ്. 

തെക്കുപടിഞ്ഞാറൊഴിച്ചുള്ള യൂറോപ്പിലും മദ്ധ്യ, പടിഞ്ഞാറ് ഏഷ്യയിലും കാണുന്നു. തണുപ്പുകാലത്ത് സഹാറയ്ക്ക് തെക്കു ഭാഗത്തും അറേബ്യൻ ഉപഭൂഖണ്ഡത്തിലും ഇന്ത്യയിലും കാണുന്നു. പൂവനും പിടയും കാഴ്ചക്ക് ഒന്നുപോലെയാണ്. ചാരനിറമുള്ള പുറകുവശം വെള്ള അടിവശം, ചാരനിറത്തിലുള്ള അടിവശം, കണ്ണിലൂടെ ഇരുണ്ട വര, വെളുത്ത കഴുത്ത്. 

പ്രാണികളാണ് പ്രധാന ഭക്ഷണം. ചെറിയ പഴങ്ങളും മറ്റും ഭക്ഷിക്കും. 

കൃഷിയിടങ്ങളിലും തുറന്ന സ്ഥലങ്ങളിലും കാണുന്നു. വലിയ കുറ്റിച്ചെടികൾക്കിടയിലും ചിലപ്പോൾ മരങ്ങളിലും കൂട് ഉണ്ടാക്കുന്നു. 3-7 മുട്ടകളിടും. 


</doc>
<doc id="277151" url="https://ml.wikipedia.org/wiki?curid=277151" title="കരിന്തലയൻ കുരുവി">
കരിന്തലയൻ കുരുവി

കരിന്തലയൻ കുരുവിയ്ക്ക് ഇംഗ്ലീഷിൽ Eastern Orphean Warbler എന്നാണ് പേര്. ശാസ്ത്രീയ നാമം "Sylvia crassirostris" എന്നാണ്. 
വേനലിൽ മെഡിറ്ററേനിയൻ മുതൽ പടിഞ്ഞാറൻ യൂറോപ്പ്കൂടി വടക്കു പടിഞ്ഞാറൻ ആഫ്രിക്ക വരെ കാണുന്നു.

ദേശാടാന സ്വഭാവം ഉള്ളവയാണ്.

15-16 സെ.മീ നീളം. മുതിർന്ന പൂവന് അടയാളങ്ങളില്ലാത്ത ചാരനിറം പുറകിൽ. നീണ്ടു കൂർത്ത കൊക്കാണ് ഉള്ളത്. കറുത്ത കാലുകൾ. തല കടുത്ത ചാരനിറം. കണ്ണിനു ചുറ്റും കറുപ്പ്. വെള്ള കഴുത്ത്. വെള്ള കണ്ണുകൾ. പിടയ്ക്കും കുഞ്ഞുങ്ങൾക്കും തലയ്ക്ക് മങ്ങിയ നിറം, മങ്ങിയ നിറം അടിവശത്ത്. പുറകുവശം തവിട്ടുനിറം കലർന്ന ചാരനിറം.
കുറ്റിച്ചെടിയിലോ മരത്തിലൊ ആണ് കൂടുണ്ടാക്കുന്നത്. 4-6 മുട്ടകൾ ഇടും. 




</doc>
<doc id="277152" url="https://ml.wikipedia.org/wiki?curid=277152" title="തവിടൻ ഇലക്കുരുവി">
തവിടൻ ഇലക്കുരുവി

തവിടൻ ഇലക്കുരുവിയെ ആംഗലത്തിൽ Dusky Warbler എന്നു പറയുന്നു. ശാസ്ത്രീയ നാമം "Phylloscopus fuscatus" എന്നാണ്. 

ഇവ കിഴക്കൻ ഏഷ്യയിൽ പ്രജനനം നടത്തുന്നവയാണ്. ദേശാടനം നടത്തുന്നവയാണ്. അപൂർവമായി വടക്കെ അമേരിക്കയിലെ അലാസ്കയിലും പിന്നെ കാലിഫോർണിയയിലും കാണാറുണ്ട്.

ഇവയുടെ ഭക്ഷണം പ്രാണികളാണ്. എന്നാൽ ചെറിയ പഴങ്ങളും കഴിക്കും.

അധികം ഉയരമില്ലാത്ത കുറ്റിച്ചെടികളിലാണ് കൂടുകെട്ടുന്നത്. 5-6 മുട്ടകളിടും. 

ചിഫ്ചാഫിന്റെ വലിപ്പവും രൂപവും ആണുള്ളത്. അടയാളങ്ങളില്ലാത്ത തവിട്ടു നിറത്തിലുള്ള മുകൾഭാഗം മങ്ങിയ അടിവശം. തിരിച്ചറിയാവുന്ന വെള്ള പുരികം. കൊക്ക് കനം കുറഞ്ഞ് കൂർത്തതാണ്. പൂവനും പിടയും ഒരേ പോലെയാണ്. 


</doc>
<doc id="277154" url="https://ml.wikipedia.org/wiki?curid=277154" title="മഞ്ഞ ഇലക്കുരുവി">
മഞ്ഞ ഇലക്കുരുവി

മഞ്ഞ ഇലക്കുരുവിയ്ക്ക് ആംഗലനാമം Tickell's Leaf Warbler എന്നും ശാസ്ത്രീയ നാമം "Phylloscopus affinis" എന്നുമാണ്. ഇവയെ ഏഷ്യയിൽ കാണുന്നു.

ശാസ്ത്രീയ നാമം ഈ പക്ഷിയെ ഇന്ത്യയിലും ബർമ്മയിലും കണ്ടെത്തിയ പേരുകേട്ട പക്ഷിശസ്ത്രജ്ഞനായ സാമുവൽ ടിക്കലിന്റെ പേരുമായി ചേർന്നതാണ്. അടിവശവും പുരികത്തിനു മുകൾവശവും മഞ്ഞ നിറമാണ്.



</doc>
<doc id="277155" url="https://ml.wikipedia.org/wiki?curid=277155" title="മഞ്ഞപ്പുരികൻ ഇലക്കുരുവി">
മഞ്ഞപ്പുരികൻ ഇലക്കുരുവി

മഞ്ഞപ്പുരികൻ ഇലക്കുരുവിയ്ക്ക് ഇംഗ്ലീഷിൽ Yellow-browed Warbler എന്നു പേരുണ്ട്. ശാസ്ത്രീയ നാമം "Phylloscopus inornatus" എന്നാണ്. 
ഇതൊരു ദേശാടാന പക്ഷിയാണ്.

9.5 -11 സെ.മീ നീളം. 4-9 ഗ്രം തൂക്കം. പച്ച നിറമുള്ള മേൽഭാഗം, വെള്ള അടിവശം. പുരികത്തിനു മുകൾ വശം മഞ്ഞ നിറം. ചിറകിൽ മഞ്ഞ കലർന്ന വെള്ള നിറമുള്ള രണ്ടു വരകൾ. 
ഇവ നാണംകുണുങ്ങികൾ അല്ലെങ്കിലും മരത്തിൽ ജ്ജിവിക്കുന്നവ ആയതുകൊണ്ട് കാണാൻ എളുപ്പമല്ല. ഇവ എപ്പോഴും ചലിച്ചുകൊണ്ടിരിക്കുന്നവയാണ്.

തിങ്ങിനിറഞ്ഞ പച്ചപ്പുള്ളിടത്ത് മരത്തിന്റെ അടിയിലൊ മരക്കുറ്റിയിലോ കൂടുവെയ്ക്കുന്നു. 2-4 മുട്ടകൾ ഇടും. 11-14 ദിവസത്തിനകം മുട്ട വിരിയും. 12-13 ദിവസം കൊണ്ട് കുഞ്ഞുങ്ങൾ പറക്കും.



</doc>
<doc id="277157" url="https://ml.wikipedia.org/wiki?curid=277157" title="തമീം ഇക്ബാൽ">
തമീം ഇക്ബാൽ

ഒരു ബംഗ്ലാദേശ് ക്രിക്കറ്റ് കളിക്കാരനാണ് തമീം ഇക്ബാൽ (ജനനം: 20 മാർച്ച് 1989). ടി20യിലെ മികച്ച സ്കോർ നേടിയത് തമീം ഇക്ബാലാണ്.
ബംഗ്ലാദേശിലെ ചിറ്റഗോങിൽ 1989 മാർച്ച് 20ന് ഇക്ബാൽ ഖാനിന്റെയും നസ്റത്ത് ഇക്ബാലിന്റെയും മകനായി ജനിച്ചു.
2006ൽ ശ്രീലങ്കയിൽ നടന്ന അണ്ടർ19 ക്രിക്കറ്റ് ലോകകപ്പിലെ മികച്ച പ്രകടനം കൊണ്ട് 2007ലെ ലോകകപ്പിൽ കളിച്ചു. ലോകകപിൽ ഇന്ത്യയ്ക്കെതിരെ ഗ്രൂപ്പ് തലത്തിൽ 51 റൺസ് നേടി ടീമിനെ വിജയിപ്പിക്കുന്നതിൽ നിർണായക പങ്കുവഹിച്ചു. അതേവര്ഷം ഡിസംബറിൽ ബിസിബി ഗ്രേഡ് സി കോൺട്രാക്റ്റ് നൽകി.
2009 ജൂലൈയിൽ വെസ്റ്റിൻഡീസിനെതിരായ ക്രിക്കറ്റ് പരമ്പരയിൽ തന്റെ ആദ്യ ടെസ്റ്റ് സെഞ്ച്വറി നേടി ടീമിനെ വിജയിപ്പിച്ചു. ആ മത്സരത്തിൽ മാൻ ഓഫ് ദി മാച്ചിന് അർഹനായി. ആ പരമ്പരയിൽ കൂടുതൽ റൺ നേടിയതും തമിം ആയിരുന്നു(197 റൺസ്). ഇന്ത്യയ്ക്കെതിരായ മത്സരത്തിൽ ജുനൈദ് സിദ്ധിഖിനോടൊത്ത് 151 റൺസിന്റെ കൂട്ടുകെട്ട് ഉണ്ടാക്കി.
2010 മാർച്ചിൽ നടന്ന ടെസ്റ്റ് മത്സരത്തിൽ തമിം 86 റൺസ് നേടി. ആ മത്സരത്തോടെ വേഗത്തിൽ 1000റൺസ് നേടുന്ന ആദ്യ ബംഗ്ലാദേശ് ക്രിക്കറ്റ് താരമായി. അതേ വർഷം ഇംഗ്ലണ്ടിനെതിരെ നടന്ന പരമ്പരയിൽ ബംഗ്ലാദേശ് തോറ്റെങ്കിലും തമിം 1 സെഞ്ച്വറി നേടി. ഈ പ്രകടനത്താൽ വിസ്ഡൻ ക്രിക്കറ്റർ ഓഫ് ദി ഇയറായി തിരഞ്ഞെടുക്കപ്പെട്ടു. ഈ പുരസ്കാരം നേടുന്ന രണ്ടാമത്തെ ബംഗ്ലാദേശുകാകാരനാണ് തമിം.
2010 ഡിസംബറിൽ മുഷ്ഫിക്വർ റഹിമിന് പകരക്കാരനായി ബംഗ്ലാദേശ് ക്രിക്കറ്റ് ടീമിന്റെ വൈസ് ക്യാപ്റ്റനായി. 2011ൽ നടന്ന ക്രിക്കറ്റ് ലോകകപ്പിൽ ഇന്ത്യയ്ക്കെതിരെ 70 റൺസും അയർലാന്റിനെതിരെ 44 റൺസും ഇംഗ്ലണ്ടിനെതിരെ 38 റൺസും നേടി. കൗണ്ടി ക്രിക്കറ്റിൽ കളിക്കുന്ന രണ്ടാമത്തെ ബംഗ്ലാദേശ് കളിക്കാരനാണ് തമിം. നോട്ടിങ്ങാംഷെയറിനുവേണ്ടിയാണ് തമിം കളിച്ചത്. 2011ൽ നടന്ന സിംബാവെക്കെതിരായ പരമ്പരയിൽ അഞ്ച് ഇന്നിങ്സിൽ നിന്ന് 31.40 ശരാശരിയിൽ 157 റൺസ് നേടി.


</doc>
<doc id="277169" url="https://ml.wikipedia.org/wiki?curid=277169" title="ചൈനീസ് സിൻഡ്രല്ല">
ചൈനീസ് സിൻഡ്രല്ല

ചൈനീസ് സാഹിത്യകാരിയായ അഡ്ലിൻ യെന്മയുടെ(Adeline Yen Mah ) ആത്മകഥാപരമായ നോവലാണു ചൈനയിലെ സിൻഡ്രല്ല. അഡ്ലിനു തന്റെ ബാല്യത്തിലും കൗമാരത്തിലും നേരിടേണ്ടിവന്ന തിക്താനുഭവങ്ങളുടെ തുറന്നെഴുത്താണു ഈ കൃതി. ഒരു കൊച്ചുപെൺകുട്ടി നേരിടേണ്ടിവന്ന അവിശ്വസനീയമായ മാനസിക സംഘർഷങ്ങൾ അതേ തീവ്രതയോടെ അനാവരണം ചെയ്യുവാൻ അഡ്ലിനു സാധിച്ചിരിക്കുന്നു. "ഫാളിങ് ലീവ്സ്" എന്ന ശീർഷകത്തിൽ യെന്മ തയ്യാറാക്കിയ ആത്മകഥയുടെ പരിഷ്കൃത രൂപമായ ഈ രചന 1999 ആണു ചൈനീസ് ഭാഷയിൽ വെളിച്ചം ഈ പുസ്തകം മലയാളത്തിലേക്ക് വിവർത്തനം ചെയ്തത് വി.വി.കനകലത ആണ്. ആർക്കും വേണ്ടാത്ത ഒരു മകളുടെ രഹസ്യ കഥയാണിത് .ആർക്കും വേണ്ടാത്ത എല്ലാ കുട്ടികൾക്കുമായി അഡ്ലിൻ ഈ പുസ്തകം സമർപ്പിക്കുന്നു.
ജനിച്ചു അധികം വൈകാതെ അമ്മയെ നഷ്ടപ്പെട്ട നിർഭാഗ്യവതി ആയിരുന്നു അഡ്ലിൻ. സ്വന്തം വീട്ടിൽ രണ്ടാനമ്മ നിയാങ്ങിന്റെയും സ്വന്തം സഹോദരങ്ങളുടെയും പീഡനങ്ങളും പരിഹാസങ്ങളും അവഗണനയുമൊക്കെ കൊച്ചു കുട്ടിയായിരിക്കുമ്പോൾ തന്നെ അവൾക്കു സഹിക്കേണ്ടി വരുന്നു . അച്ഛന്റെ സഹോദരിയായ ബാബാ അമ്മായിയും അപ്പൂപ്പനായ യേയെയും ആയിരുന്നു അവളെ സ്നേഹിക്കുകയും ശാസിക്കുകയും ചെയ്തിരുന്നത്. അവരുടെ പ്രോത്സാഹനവും പരിഗണനയും ഒക്കെയായിരുന്നു അഡ്ലിനു സമാധാനം നല്കിയിരുന്നത്.ചൈനയിലെ പല സ്കൂളുകളിലും അവൾക്കു മാറി മാറി പഠിക്കേണ്ടിവരുന്നു. അവളെ ബാബാ അമ്മായിയിൽ നിന്നും അകറ്റാനായി ടിയാൻ ജെനിലെ ഒരു അനാഥാലയത്തിൽ ചേർത്തു പഠിപ്പിക്കുന്നു. ചൈനയിലെ ആഭ്യന്തര യുദ്ധത്തിന്റെ കാലമായിരുന്നു അത്. കമ്മ്യൂണിസ്റ്റകാരുടെ ആക്രമണം ഭയന്ന് കടുത്ത ഏകാന്തതയിൽ അവൾക്കു അവിടെ കഴിയേണ്ടി വരുന്നു.

ഒരു അകന്ന ബന്ധുവായ റെയ്ൻ അമ്മായി അഡ്ലിനെ ഹോങ്കോങ്ങിലേക്ക് കൂട്ടിക്കൊണ്ടുപോകുന്നു . അവിടെയും ഒരു ബോർഡിംഗ് സ്കൂളിൽ അവൾക്കു താമസിക്കേണ്ടിവരുന്നു.സാഹിത്യത്തിൽ വളരെയധികം താല്പര്യം ഉണ്ടായിരുന്ന അവൾ അഖിലലോക നാടകരചന മത്സരത്തിൽ പങ്കെടുക്കാൻ തീരുമാനിക്കുന്നു.അവൾ എഴുതിയ നാടകം അവളുടെ അപ്പൂപ്പന് സമർപ്പിച്ചു. അധികം വൈകാതെ അപ്പൂപ്പൻ യേയെ മരിക്കുന്നു. അതോടെ അവൾ തീർത്തും ഒറ്റപ്പെടുന്നു. രണ്ടാനമ്മ നിയാങ്ങ് അവളോട്‌ ഇനി മുതൽ സ്വയം സമ്പാദിച്ചു ജീവിക്കണം എന്ന് പറയുന്നു. കേവലം പതിമൂന്നു വയസുകാരിയായ ഒരു പെൺകുട്ടിയുടെ ജീവിതം അവിടെ വഴിമുട്ടി പോകുകയാണ്. എന്നാൽ നാടകരചന മത്സരത്തിൽ അവൾ ഒന്നാമത് എത്തുകയും അതിൽ അവളുടെ അച്ഛൻ അഭിമാനം കൊള്ളുകയും അവളെ ഇംഗ്ലണ്ടിൽ അയച്ചു മെഡിസിൻ പഠിപ്പിക്കാൻ തീരുമാനിക്കുകയും ചെയ്യുന്നു.കാലങ്ങൾക്ക് ശേഷം അവൾക്കു ബാബാ അമ്മായിയുടെ ഒരു കത്ത് ലഭിക്കുന്നു . അതിൽ അമ്മായി അവളെ അഭിനന്ദിക്കുകയും ഒപ്പം" ചൈനീസ് സിൻഡ്രല്ല " നാടോടി കഥയിലെ 'യേസിയാൻ ' നോട് ഉപമിക്കുകയും ചെയ്യുന്നു. നോവലിന്റെ സാരാംശം ആണിത്.
ഈ പുസ്തകം മനസ്സിനെ വല്ലാതെ സ്പർശിക്കുന്ന തരത്തിലാണ് രചിച്ചിരിക്കുന്നത് .അഡ്ലിന്റെ സ്നേഹിക്കപ്പെടാനുള്ള ത്വരയും അഭിമാനബോധവും സത്യസന്ധതയും ഒക്കെ വളരെ ഭംഗിയായി ഓരോരോ സംഭവങ്ങളിലൂടെ വർണിച്ചിരിക്കുന്നു. പീഡിപ്പിക്കപ്പെടുന്ന ഒരു കുട്ടിയുടെ ഭയം നിറഞ്ഞ മനസ് ഇതിലൂടെ തുറന്നു കാണിക്കുന്നുണ്ട്. ദുഖകരമായ അവസ്ഥയിലും പ്രകാശം ചൊരിയുന്ന ഒരു ഭാവിക്കായി ചിന്തിക്കുവാൻ അഡ്ലിനു സാധിക്കുന്നു. അറിവിനായുള്ള ദാഹവും അറിവിന്റെ കരുത്തുമാണ് അവളുടെ വിധി മാറ്റിമറിക്കുന്നത്‌ . തന്നോട് സഹതാപം ജനിപ്പിക്കുന്ന തരത്തിൽ അഡ്ലിൻ ഒന്നും ഈ പുസ്തകത്തിൽ പ്രതിപാദിക്കുന്നില്ല എന്നതും ഒരു പ്രത്യേകതയാണ്.
അഡ്ലിന്റെ സ്വാനുഭവങ്ങളുടെ തനിമയാർന്ന അവതരണം ഈ പുസ്തകത്തിന്റെ മുഖമുദ്രയാവുന്നു . അധിക്ഷേപ്പിക്കപ്പെടുന്ന , അവഗണിക്കപ്പെടുന്ന കുട്ടികൾ എവിടെയോക്കെയുണ്ടോ അവിടെയൊക്കെ ഈ ആഖ്യാനം ആശ്വാസത്തിന്റെയും ആത്മവിശ്വാസത്തിന്റെയും തിരികൊളുത്തും . അവരെ സഹനത്തിന്റെയും കർമത്തിന്റെയും അറിവിന്റെയും പാതയിലൂടെ മുന്നോട്ട് നയിക്കും.

</doc>
<doc id="277175" url="https://ml.wikipedia.org/wiki?curid=277175" title="കണ്ണൻ ദേവൻ മലകൾ">
കണ്ണൻ ദേവൻ മലകൾ

ഇന്ത്യൻ സംസ്ഥാനമായ കേരളത്തിലെ ഇടുക്കി ജില്ലയിലെ ഒരു ഗ്രാമമാണ് കണ്ണൻ ദേവൻ മലകൾ. ഈ ഗ്രാമം സ്ഥിതി ചെയ്യുന്നത് ദേവിക്കുളം താലൂക്കിലാണ്. 1877 ജൂലായ് പതിനൊന്നാം തീയതി പൂഞ്ഞാർ തമ്പുരാൻ ഈ സ്ഥലം ലണ്ടനിലുള്ള ജോൺ ഡാനിയേൽ മുൺറോയ്ക്ക് കാപ്പി തോട്ടത്തിനു വേണ്ടി പാട്ടത്തിനു കൊടുത്തിരുന്നു. പിന്നീട് 1971-ലെ കണ്ണൻ ദേവൻ ആക്റ്റ് പ്രകാരം കേരള സർക്കാർ ഈ കാപ്പി തോട്ടങ്ങൾ പുനരാരംഭിച്ചു. ഇന്ന് കണ്ണൻ ദേവൻ മലകൾ അറിയപ്പെടുന്ന ഒരു വിനോദ സഞ്ചാര കേന്ദ്രമാണ്.


</doc>
<doc id="277176" url="https://ml.wikipedia.org/wiki?curid=277176" title="കോൺസ്റ്റാന്റിൻ സിയോൾക്കോവ്സ്കി">
കോൺസ്റ്റാന്റിൻ സിയോൾക്കോവ്സ്കി

കോൺസ്റ്റാന്റിൻ എദ്വാർദോവിച് സിയോൾക്കോവ്സ്കി ((Russian: Константи́н Эдуа́рдович Циолко́вский, IPA: [kɐnstɐnˈtʲin ɪdʊˈardəvʲɪt͡ɕ t͡sɨɐlˈkofskʲɪj] ( listen); Polish: Konstanty Ciołkowski; (1857 സെപ്റ്റംബർ 17 - 1935 സെപ്റ്റംബർ 19)സോവിയറ്റ് റഷ്യൻ റോക്കറ്റ് ശാസ്ത്രജ്ഞനും ബഹിരാകാശസഞ്ചാരതത്വത്തിന്റെ പ്രോയോക്താവും ആയിരുന്നു. റോക്കറ്റ് സങ്കേതികവിദ്യയുടെയും ബഹിരാകാശസഞ്ചാരശാസ്ത്രത്തിന്റെയും പിതാക്കന്മാരിലൊരാളായിരുന്നു അദ്ദേഹം. ജർമൻകാരനായ ഹെർമൻ ഒബെർത്, അമേരിക്കാകാരനായ റോബർട്ട്. എച്ച്. ഗൊദാർദ് എന്നിവരായിരുന്നു മറ്റു രണ്ടു പേർ. അദ്ദേഹത്തിന്റെ പ്രവർത്തനങ്ങൾ സോവിയറ്റ് റോക്കറ്റ് എഞ്ചിനീയർമാരായ സെർജി കൊറോല്യോവ്, വാലെന്റിൻ ഗ്ലുഷ്കോ എന്നിവർക്കു പ്രചോദനമാവുകയും സോവിയറ്റ് ബഹിരാകാശ പദ്ധതിയുടെ വിജയത്തിനു മുതൽക്കൂട്ടാവുകയും ചെയ്തു.
സിയോൾക്കോവ്സ്കി മോസ്കോയിൽ നിന്നും 200 കി. മീ. തെക്കുപടിഞ്ഞാറു ഭാഗത്തുള്ള കലൂഗ എന്ന പട്ടണത്തിന്റെ പ്രാന്തപ്രദേശത്തുള്ള ഒരു തടികൊണ്ടുണ്ടാക്കിയ വീട്ടിലാണു തന്റെ ജീവിതത്തിന്റെ കൂടുതൽ കാലവും ചെലവഴിച്ചത്. ഏകാകിയായ തപസ്വിയെപ്പോലെയായിരുന്ന അദ്ദേഹത്തിന്റെ ജീവിതം ആ പട്ടണവാസികൾക്ക് വിചിത്രമായാണു തോന്നിയത്. 

അദ്ദേഹം ഇസെവ്സ്കോയി(ഇന്നത്തെ റഷ്യയിലെ സ്പാസ്സ്കി ജില്ലയിൽ, ഋയാസാൻ ഒബ്ലാസ്റ്റ്) എന്ന അന്നത്തെ റഷ്യൻ സാമ്രാജ്യത്തിലെ മധ്യവർഗ്ഗ കുടുംബത്തിലാണ് ജനിച്ചത്. പിതാവ് എഡ്വേർഡ് സിയാൽക്കോവ്സ്കി ജനിച്ചത് പോളണ്ടിൽ ആയിരുന്നു. മാതാവ് മരിയ യുമാഷേവ വിദ്യാസമ്പന്നയായ ഒരു റഷ്യക്കാരിയായിരുന്നു. പിതാവ് എഡ്വേർഡ് സിയാൽക്കോവ്സ്കി ഒരു സർക്കാർ ഉദ്യോഗസ്ഥനായിരുന്നു. കോൺസ്റ്റാന്റിന് പത്തുവയസ്സുള്ളപ്പോൾ സ്കാർലറ്റ് ഫീവർ എന്ന ഒരിനം പനി പിടിപെട്ടു. ഇത് അദ്ദേഹത്തിന്റെ കേൾവിയെ കാര്യമായി ഇല്ലാതാക്കി. പതിമൂന്നാമത്തെ വയസ്സിൽ അമ്മ മരിച്ചു. കേൾവിക്കുറവു കാരണം അദ്ദേഹത്തിനു പിന്നീട് സ്ക്കുളിൽ പോകാൻ കഴിഞ്ഞില്ല. സ്കൂളിൽ പോവാതെ സ്വയം പഠിച്ചാണ് അദ്ദേഹം തന്റെ അറിവിന്റെ ചക്രവാളം വിപുലപ്പെടുത്തിയത്. ചെറുപ്പത്തിൽ തന്നെ അദ്ദേഹത്തിന് കൂടുതൽ പ്രിയം ഗണിതവും ഭൗതികവും ആയിരുന്നു. ആ പ്രായത്തിൽ തന്നെ ബഹിരാകാശയാത്രയെ കുറിച്ചുള്ള ചിന്തകൾ ആ മനസ്സിൽ മുളപൊട്ടിയിരുന്നു.

വിദ്യാലയപഠനം മുടങ്ങിയതിനു ശേഷം മൂന്നു വർഷം തുടർച്ചയായി സിയാൽക്കോവ്സ്കി മോസ്കോ ലൈബ്രറിയിലെ സ്ഥിരസന്ദർശകനായിരുന്നു. റഷ്യൻ കോസ്മിസത്തിന്റെ പ്രമുഖ വക്താവായിരുന്ന നിക്കാളായ് ഫ്യോദറോവ് ഇവിടെയായിരുന്നു ജോലി ചെയ്തിരുന്നത്. ഈ കാലയളവിൽ തന്നെ ബഹിരാകാശത്തെ കുറിച്ചു നിരവധി ആശയങ്ങൾ അദ്ദേഹത്തിന്റെ മനസ്സിൽ രൂപം കൊണ്ടു, ബഹിരാകാശത്തെ മനുഷ്യൻ കീഴടക്കുന്നതിനെ കുറിച്ചുള്ള ചിന്തകൾ അദ്ദേഹത്തെ അന്നു തന്നെ ആവേശം കൊള്ളിച്ചിരുന്നു. ജൂൾസ് വേണിന്റെ രചനകളും അദ്ദേഹത്തെ പ്രചോദിപ്പിച്ചു. തുടർന്ന് റോക്കറ്റ് പ്രൊപ്പൾഷനെ കുറിച്ചുള്ള ചില സിദ്ധാന്തങ്ങൾ അദ്ദേഹം രൂപീകരിച്ചു തുടങ്ങി.

സാമ്പത്തിക പ്രയാസങ്ങളെ തുടർന്ന് സിയാൽക്കോവ്സ്കി മോസ്കോയിൽ നിന്ന് വീട്ടിലേക്കു തന്നെ മടങ്ങി. തുടർന്ന് അദ്ധ്യാപയോഗ്യതാ പരീക്ഷ ജയിക്കുകയും അടുത്തൊരു സ്കൂളിൽ അദ്ധ്യാപനായി ജോലിയിൽ പ്രവേശിക്കുകയും ചെയ്തു. ഇവിടെ വെച്ചാണ് വർവരാ സൊക്കോളൊവയെ പരിചയപ്പെടുന്നതും തുടർന്ന് വിവാഹിതരാവുന്നതും.

ഇരുപതാം നൂറ്റാണ്ടിന്റെ ആദ്യത്തെ രണ്ടു ദശകം സിയോൽക്കോവ്സ്കിക്ക് ദുരന്തങ്ങളാണ് സമ്മാനിച്ചത്. 1902ൽ അദ്ദേഹത്തിന്റെ മകൻ ഇഗ്നോത്തി ആത്മഹത്യ ചെയ്തു. 1908ൽ അദ്ദേഹം ശേഖരിച്ചു വെച്ചിരുന്ന നിരവധി പ്രബന്ധങ്ങൾ ഒരു വെള്ളപ്പൊക്കത്തിൽ നഷ്ടപ്പെട്ടു. 1911ൽ അദ്ദേഹത്തിന്റെ മകൾ ല്യൂബോവ് വിപ്ലവപ്രവർത്തനത്തിൽ ഏർപ്പെട്ടതിന്റെ പേരിൽ അറസ്റ്റു ചെയ്യപ്പെട്ടു.


</doc>
