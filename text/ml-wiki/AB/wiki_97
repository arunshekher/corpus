<doc id="329040" url="https://ml.wikipedia.org/wiki?curid=329040" title="ചണ്ഡീഗഢ് റോക്ക് ഗാർഡൻ">
ചണ്ഡീഗഢ് റോക്ക് ഗാർഡൻ

ചണ്ഡീഗഡിൽ ഉള്ള ഒരു ഉദ്യാനമാണ് ചണ്ഡീഗഢ് റോക്ക് ഗാർഡൻ (Rock Garden of Chandigarh) ഇത് ഉണ്ടാക്കിയ നെക് ചന്ദിന്റെ പേരിൽ ഇതിനെ നെക് ചന്ദിന്റെ റോക്ക് ഗാർഡൻ എന്നും വിളിക്കാറുണ്ട്. ഒരു സർക്കാർ ഉദ്യോഗസ്ഥനായിരുന്ന ഇദ്ദേഹം രഹസ്യമായി തന്റെ ഒഴിവു സമയത്ത് 1957 -ൽ ഉണ്ടാക്കിയ ഉദ്യാനമാണിത്. ഇന്ന് ഇതിന് 40 എക്കർ വിസ്താരമുണ്ട്. പൂർണ്ണമായും വ്യവസായങ്ങളിൽ നിന്നും വീടുകളിൽ നിന്നും ഉപേക്ഷിക്കുന്ന അവശിഷ്ടവസ്തുക്കൾ കൊണ്ടാണ് ഇവിടെയുള്ള ശിൽപ്പങ്ങളെല്ലാം ഉണ്ടാക്കിയിരിക്കുന്നത്.

ഇതിന്റെ സ്രഷ്ടാവായ പദ്മശ്രീ നേക് ചന്ദിന് ലോകം മുഴുവൻ ആരാധകരുണ്ട്.

സുഖ്‌ന തടാകത്തിന് സമീപമുള്ള ഈ ഗാർഡനിൽ പുനരുപയോഗിച്ച കുപ്പികൾ, ചില്ലുകൾ, വളകൾ, തറയോടുകൾ, കോപ്പകൾ, പാത്രങ്ങൾ എന്നതെല്ലാം ശിൽപ്പമോ ശിൽപ്പഭാഗങ്ങളോ ആയിമറിയിട്ടുണ്ട്. തന്റെ ഒഴിവുസമയത്ത് നേക് ചന്ദ് പൊളിക്കുന്ന കെട്ടിടഭാഗങ്ങൾ ശേഖരിച്ചുവച്ചത് കൊണ്ട് തന്റെ സങ്കൽപ്പത്തിലുള്ള സുക്രാണി സാമ്രാജ്യം സുഖ്ന തടാകത്തിനു സമീപമുള്ള കാട്ടിലെ ചെരുവിൽ അദ്ദേഹം കെട്ടി ഉണ്ടാക്കുകയായിരുന്നു. 1902 -ൽ കാടിന്റെ പുറംപ്രദേശമായി പ്രഖ്യാപിച്ച ഈ ചെരുവിൽ യാതൊന്നും ഉണ്ടാക്കാൻ ആവില്ലായിരുന്നു. അവിടെ ചന്ദ് ചെയ്തത് നിയമവിരുദ്ധമായ ഒരു പ്രവൃത്തിയായിരുന്നു. പക്ഷേ 18 വർഷത്തോളം അധികാരികൾ കാണാതെ അത് ഒളിപ്പിച്ചുവയ്ക്കാൻ ചാന്ദിനു കഴിഞ്ഞു. 1975 -ൽ അധികൃതർ ഇതു കണ്ടുപിടിക്കുമ്പോഴേക്കും 12 ഏക്കർ വിസ്താരമുള്ള ,കോപ്പകൊണ്ടുമൂടിയ മൃഗങ്ങളുടെയും നർത്തകരുടെയും ജന്തുക്കളുടെയും കോൺക്രീറ്റ് ശിൽപ്പങ്ങൾ കൊണ്ട് അവിടം നിറഞ്ഞിരുന്നു. അതു നശിപ്പിക്കപ്പെടാനുള്ള സാധ്യത നിലനിൽക്കുമ്പോഴേക്കും പൊതുജനശ്രദ്ധ അതിലേക്കു തിരിഞ്ഞിരുന്നു. ഒരു പൊതുസ്ഥലം എന്ന രീതിയിൽ 1976 -ൽ ആ പാർക്ക് ഉദ്ഘാടനം ചെയ്തു. റോക്ക് ഗാർഡന്റെ സബ് ഡിവിഷണൽ എഞ്ചിനീയർ എന്ന സ്ഥാനം നൽകി ചന്ദിന് ശമ്പളവും നൽകാൻ തീരുമാനമായി. മുഴുവൻ സമയവും അതിൽ ശ്രദ്ധചെലുത്താൻ 50 തൊഴിലാളികളെയും ഏർപ്പാടാക്കി. 1983 -ൽ ഇതൊരു ഇന്ത്യൻ സ്റ്റാമ്പിലും പ്രത്യക്ഷപ്പെട്ടു. നഗരത്തിൽ പലയിടത്റ്റും കോൺക്രീറ്റ്, പൊട്ടിയ കോപ്പകൾ എന്നിവശേഖരിക്കാൻ എർപ്പാട് ഉണ്ടാക്കുകയും ഉദ്യാനവികസനം സർക്കാർ സഹായത്തോടെ തുടരുകയും ചെയ്തു.

1996 -ൽ ഒരു പ്രസംഗത്തിനായി ചന്ദ് ഇന്ത്യയിൽ നിന്നും പുറത്തുപോയപ്പോൾ നഗരസഭ ഉദ്യാനത്തിനുള്ള സാമ്പത്തികസഹായം പിൻവലിക്കുകയും ഒരുകൂട്ടം ആളുകൾ ഉദ്യാനം ആക്രമിക്കുകയും ചെയ്തു. റോക്ക് ഗാർഡൻ സൊസൈറ്റി എന്ന സംഘടന ഭരണവും ഉദ്യാനപരിപാലനവും ഏറ്റെടുക്കുകയും അതിനെ സംരക്ഷിക്കാൻ വേണ്ട കാര്യങ്ങൾ ചെയ്യുകയും ചെയ്തു.

ദിനേന 5000 -ത്തിലധികം ആൾക്കാർ ഈ ഉദ്യാനം സന്ദർശിക്കാൻ എത്തുന്നുണ്ട്. തുടങ്ങിയതിനുശേഷം ഒരു കോടിയിലേറെപ്പേർ ഈ ഉദ്യാനം കണ്ടുകഴിഞ്ഞു.

2016 ജനുവരി 24 -ന് പ്രധാനമന്ത്രിയുടെ സന്ദർശനസമയത്ത് നിയമാനുസൃതമായ പ്രവേശനപാസ് ഉണ്ടായിരുന്നിട്ടും നേക് ചന്ദിന്റെ പുത്രനെ സുരക്ഷാ ഉദ്യോഗസ്ഥർ പുറത്താക്കിയത് വിവാദമായി.





</doc>
<doc id="329042" url="https://ml.wikipedia.org/wiki?curid=329042" title="പ്രഭു സഭ">
പ്രഭു സഭ

പ്രഭു സഭ അല്ലെങ്കിൽ ഹൗസ് ഓഫ് ലോഡ്സ് യുണൈറ്റഡ് കിങ്ഡത്തിലെ പാർലമെന്റിന്റെ ഉപരിസഭയാണ്. ഹൗസ് ഓഫ് കോമൺസ് പോലെ വെസ്റ്റ്മിൻസ്റ്റർ കൊട്ടാരത്തിലാണ് പ്രഭു സഭയും കൂടുന്നത്.

ഹൗസ് ഓഫ് കോമൺസിലെ അംഗങ്ങളെയെല്ലാം ജനങ്ങൾ തിരഞ്ഞെടുക്കുകയാണെങ്കിൽ പ്രഭുസഭാംഗങ്ങളിൽ മിക്കവരേയും നിയമിക്കുകയാണു ചെയ്യുക. ലോഡ്സ് സ്പിരിച്വൽ എന്നും ലോഡ്സ് ടെമ്പോറൽ എന്നും രണ്ടു രീതിയിലുള്ള മെംബർമാരാണിവിടെയുള്ളത്. ലോഡ്സ് സ്പിരിച്വലിൽ ഇംഗ്ലണ്ടിലെ വ്യവസ്ഥാപിതമായ ദേവാലയങ്ങളിൽ നിന്നുള്ള 26 ബിഷപ്പുകളാണ് അംഗങ്ങൾ. എന്നാൽ ലോഡ്സ് ടെമ്പോറലിൽ പ്രധാനമന്ത്രിയുടെയോ ഹൗസ് ഓഫ് ലോഡ്സ് അപ്പോയിന്റ്മെന്റ് കമ്മിഷന്റെയോ ഉപദേശം കണക്കിലെടുത്ത് രാജകീയപദവിയിലുള്ള വ്യക്തി നിയമിക്കുന്നു. എങ്കിലും പാരമ്പര്യമായി ചിലരെ ഇതിൽ ഉൾപ്പെടുത്താറുണ്ട്. 199ലെ ഹൗസ് ഓഫ് ലോഡ്സ് ആക്റ്റു പ്രകാരം 92 പേരേ മാത്രമേ പാരമ്പര്യമായ ആളുകളെ നിയമിക്കാനാകൂ. 4 ഡ്യൂക്കുകളും ഇതിൽപ്പെടും. ഇതിൽ വളരെക്കുറച്ചു വനിതകളേ ഉണ്ടാവൂ. കാരണം പിന്തുടർച്ചയായി ലഭിക്കുന്ന ഈ പദവി കൂടുതലും പുരുഷന്മാർക്കാണു ലഭിക്കുക. 

എന്നാൽ, ഹൗസ് ഓഫ് കോമൺസിൽ 650 സീറ്റുകൾ ഉണ്ട്. പക്ഷേ, പ്രഭു സഭയിൽ ഇത്തരത്തിൽ എണ്ണം കണക്കുകൂട്ടിവച്ചിട്ടില്ല. ഇപ്പോൾ പ്രഭുസഭയിൽ 820 പ്രഭുക്കൾ ഉണ്ട്. ഇംഗ്ലണ്ടിലെ പ്രഭു സഭ മാത്രമാണ് ഇന്നു ലോകത്തിൽ ഉപരിസഭകളിൽ കീഴ്സഭയേക്കാൾ അംഗങ്ങളുള്ള ഒരേ ഒരു സഭയുള്ളത്. ഇരു സഭകളുള്ള മറ്റു രാജ്യങ്ങളിൽ ഉപരിസഭയിൽ ആണ് അധോസഭയെക്കാൾ കൂടുതൽ അംഗങ്ങൾ. 


</doc>
<doc id="329043" url="https://ml.wikipedia.org/wiki?curid=329043" title="വെസ്റ്റ്മിൻസ്റ്റർ കൊട്ടാരം">
വെസ്റ്റ്മിൻസ്റ്റർ കൊട്ടാരം

വെസ്റ്റ്മിൻസ്റ്റർ കൊട്ടാരം, യുണൈറ്റഡ് കിങ്ഡത്തിലെ പാർലമെന്റിന്റെ രണ്ടു സഭകളായ ഹൗസ് ഓഫ് ലോഡ്സും ഹൗസ് ഓഫ് കോമൺസും യോഗം ചേരുന്ന സ്ഥലമാണ്. പൊതുവെ ഇതിനെ പാർലമെന്റിന്റെ ഹൗസുകൾ എന്നറിയപ്പെടുന്നു. ഇതിനെ 'ബ്രിട്ടിഷ് രാഷ്ട്രീയത്തിന്റെ ഹൃദയം' എന്നും വിളിക്കാറുണ്ട്. മധ്യ ലണ്ടനിലെ വെസ്റ്റ്മിൻസ്റ്റർ പട്ടണത്തിൽ തെംസ് നദിയുടെ തീരത്താണ് വെസ്റ്റ്മിൻസ്റ്റർ കൊട്ടാരം സ്ഥിതിചെയ്യുന്നത്. ഇതിന്റെ പേര് അടുത്തുള്ള വെസ്റ്റ്മിൻസ്റ്റർ അബിയിൽനിന്നുമാണ് വന്നത്. ഇത് രണ്ടു കെട്ടിടങ്ങളിലൊന്നിനെ വിളിക്കുന്ന പേരാണ് - ഇവ "പഴയകൊട്ടാരവും പുതിയ കൊട്ടാരവും"ആണ്. ഇതിൽ മദ്ധ്യകാലഘട്ടത്തിൽ നിർമ്മിക്കപ്പെട്ട പഴയ കൊട്ടാരം 1834ലെ തീപ്പിടുത്തത്തിൽ നശിച്ചുപോയി. ഇതിനു പകരമായി ഇന്നു കാണുന്ന പുതിയ കൊട്ടാരം നിർമ്മിച്ചു. ആചാരപരമായ ചടങ്ങുകളുടെ സമയത്ത് ഈ കൊട്ടാരം പരമ്പരാഗതമായി രാജകീയമായി അണിയിച്ചൊരുക്കുന്നു. അപ്പോൾ അതിനു പഴയ രാജസ്ഥാനത്തിന്റെ പദവി കൈവരും 

ഈ സ്ഥലത്ത് ആദ്യമായി ഒരു രാജകൊട്ടാരം പണിതത് 11ാം നൂറ്റാണ്ടിലാണ്. 1512ൽ വലിയ ഒരു അഗ്നിബാധയിൽ ഇത് പൂർണ്ണമായി നശിക്കുംവരെ വെസ്റ്റ്മിൻസ്റ്ററിലെ ഈ കൊട്ടാരമായിരുന്നു ഇംഗ്ലണ്ടിലെ രാജാക്കന്മാരുടെ പ്രഥമവാസസ്ഥലം. അതിനു ശേഷം, 13ാം നൂറ്റാണ്ടുമുതൽ ഈ കൊട്ടാരമായിരുന്നു ഇംഗ്ലണ്ടിലെ പാർലമെന്റിന്റെയും രാജകീയ കോടതിയുടേയും ആസ്ഥാനം. 1834ലെ മറ്റൊരു വലിയ അഗ്നിബാധയിൽ ഇതു വീണ്ടും കത്തിനശിച്ചുപോയി. വെസ്റ്റ്മിൻസ്റ്റർ ഹാൾ, സെന്റ് സ്റ്റീഫൻ ദേവാലയഭാഗം, സെന്റ് മേരി അണ്ടർക്രോഫ്റ്റ്, ജൂവൽ ടവർ എന്നിവ മാത്രമാണ് അന്ന് അവശേഷിച്ച മദ്ധ്യകാല കെട്ടിടഭാഗങ്ങൾ. അന്ന് ഒരു മൽസരം നടത്തിയാണ് ഈ കെട്ടിടങ്ങൾ പുനർനിർമ്മിക്കുവാൻ വേണ്ട ശില്പികളെ കണ്ടെത്തിയത്. അതിൽ ചാൾസ് ബാറിയാണ് വിജയിച്ചത്. അദ്ദേഹത്തിന്റെ 14 - 16 വരെയുള്ള കാലഘട്ടത്തിലെ രൂപകൽപ്പന അംഗീകരിക്കപ്പെട്ടു. അദ്ദേഹത്തിന്റെ രൂപകൽപ്പനയിൽ പുതിയ കെട്ടിടം ഗോഥിക് പുനരുദ്ധാനരീതിയിലാണിതു നിർമ്മിച്ചത്. അദ്ദേഹത്തെ അഗസ്റ്റസ് ഡബ്ലിയു എൻ പുഗിൻ സഹായിച്ചു. 

1840ൽ പണി തുടങ്ങി. 30 വർഷത്തേയ്ക്കു പണി തുടർന്നു. പല തടസ്സങ്ങളും നെരിട്ടു. കാലത്തിനനുസരിച്ച് കൂലിയും വസ്തുക്കളുടെ വിലയും കൂടിയതിനാൽ നിർമ്മാണച്ചെലവ് വളരെ വർദ്ധിച്ചു. നിർമ്മാണ തുടങ്ങിയ രണ്ടു വിദഗ്ദ്ധരും മരണമടഞ്ഞു. പണി പക്ഷേ, ഇരുപതാം നൂറ്റാണ്ടു വരെ നീണ്ടു. 1941ൽ ബോംബിങ്ങിൽ തകർന്നതിനാൽ രണ്ടാം ലോകമഹായുദ്ധത്തിനു ശേഷമാണ് പണി പുനരാരംഭിച്ചത്. 

യുണൈറ്റഡ് കിങ്ഡത്തിലെ രാഷ്ട്രീയജീവിതത്തിന്റെ പ്രധാന കേന്ദ്രമായി വെസ്റ്റ്മിൻസ്റ്റർ കൊട്ടാരം മാറി. "വെസ്റ്റ്മിൻസ്റ്റർ" എന്ന പേര് യു കെ പാർലമെന്റിന്റെ പകരം പദമായി മാറി. വെസ്റ്റ്മിൻസ്റ്റർ സമ്പ്രദായം അതുപോലെയുള്ള മറ്റു സർക്കാർസംവിധാനത്തിനു വിളിക്കപ്പെടുന്ന ഒരു പേരായി മാറി. ഇവിടത്തെ എലിസബത്ത് ഗോപുരം ബിഗ് ബെൻ എന്ന അതിലെ പ്രധാന മണിയുടെ പേരിലാണ് കൂടുതൽ അറിയപ്പെടുന്നത്. ഇത് ലണ്ടന്റെ പ്രതീകമായിരിക്കുന്നു. ഇവിടത്തെ ഏറ്റവും വലിയ വിനോദസഞ്ചാര കേന്ദ്രമാണിത്. പാർലമെന്റ് ജനാധിപത്യത്തിന്റെ പ്രതീകമായി ഇതു കണക്കാക്കപ്പെടുന്നു. വെസ്റ്റ്മിൻസ്റ്റർ കൊട്ടാരം 1987ൽ യുനെസ്കോ ലോകപൈതൃക സ്ഥലമായിഅംഗീകരിച്ചിരിക്കുന്നു.



</doc>
<doc id="329049" url="https://ml.wikipedia.org/wiki?curid=329049" title="പാലക്കാട് മദ്ദളം">
പാലക്കാട് മദ്ദളം

കേരളത്തിലെ പാലക്കാട് ജില്ലയിൽ നിർമ്മിക്കുന്ന ഒരു വാദ്യ ഉപകരണമാണ് പാലക്കാട് മദ്ദളം. ചെമ്പകം, കരിങ്ങാലി മരം എന്നിവയാണ് മദ്ദള നിർമ്മാണത്തിന് ഉപയോഗിക്കുന്നത്.
എന്നാൽ പ്ലാവ് ഉപയോഗിച്ചും ഇവ നിർമ്മിക്കാറുണ്ട്.പോത്തിൻ തോലുകൊണ്ട് അവ സംരക്ഷിക്കുകയും ചെയ്യുന്നു. കഥകളിയിലും പഞ്ചവാദ്യത്തിലും ഇൗ സവിശേഷ മദ്ദളം കൊട്ടാറുണ്ട്.വ്യത്യസ്തമായ സ്വരങ്ങളാണ് ഉപകരണത്തിൻെറ ഇരുവശത്തു നിന്നും കേൾക്കാൻ സാധിക്കുക.
13ാം നൂറ്റാണ്ടിൽ ഇത് ദേവ വാദ്യമായി കരുതപ്പെട്ടിരുന്നു. ശിവ നൃത്തത്തിന് ഉപയോഗിച്ചതായും പ്രണവ ഓംകാര ശബ്ദങ്ങൾ പുറപ്പെടുവിക്കുന്ന വാദ്യമായും മദ്ദളത്തെ വിലയിരുത്തുന്നു.

ഈ മദ്ദളം നിർമ്മിക്കുന്നതിൽ 150 വർഷം പാരമ്പര്യമുള്ള കുടുംബങ്ങൾ പാലക്കാട് ജില്ലയിൽ ഉണ്ട്.



</doc>
<doc id="329067" url="https://ml.wikipedia.org/wiki?curid=329067" title="ഇടൂഴി മാധവൻ നമ്പൂതിരി സ്മാരക ഗവണ്മെന്റ് ഹയർസെക്കണ്ടറി സ്കൂൾ, മയ്യിൽ">
ഇടൂഴി മാധവൻ നമ്പൂതിരി സ്മാരക ഗവണ്മെന്റ് ഹയർസെക്കണ്ടറി സ്കൂൾ, മയ്യിൽ

കണ്ണൂർ ജില്ലയിലെ തളിപ്പറമ്പ് സൌത്ത് ഉപജില്ലയിലെ ഒരു ഹയർ സെക്കണ്ടറി സ്കൂൾ ആണ് മയ്യിൽ ഗവർമെന്റ് ഹയർ സെക്കന്ററി സ്കൂൾ. ഇടൂഴി മാധവൻ നമ്പൂതിരി സ്മാരക ഗവർമെന്റ് ഹയർ സെക്കന്ററി സ്കൂൾ (Idoozhi Madhavan Namboodiri Smaraka Government Higher Secondary School) എന്നതാണ് പൂർണ്ണ നാമം. ഐ.എം.എൻ.എസ്.ജി.എച്ച്.എസ്.എസ്.മയ്യിൽ (IMNS GHSS Mayyil) എന്ന ചുരുക്കപ്പേരിലും അറിയപ്പെടുന്നു. 

1957-ൽ ആണ് ഈ വിദ്യാലയം ഒരു ഹൈസ്കൂൾ ആയി മാറ്റിയത്. ഈ വിദ്യാലയം കണ്ണൂർ ജില്ലയിലെ പഴക്കമേറിയ വിദ്യാലയങ്ങളിലൊന്നാണ്. 1997-ൽ ഈ വിദ്യാലയം ഹയർസെക്കന്ററി സ്കൂളായി ഉയർത്തപ്പെട്ടു.

മയ്യിൽ ഗ്രാമപഞ്ചായത്തിലെ മയ്യിൽ പട്ടണത്തിന്റെ ഹൃദയഭാഗത്താണ്‌ സ്കൂൾ സ്ഥിതി ചെയ്യുന്നത്.
1957-ൽ ആണ് ഈ വിദ്യാലയം ഒരു ഹൈസ്കൂൾ ആയി മാറ്റിയത്. അതിന് മുമ്പ് ഹയർ എലിമെന്ററി സ്കൂൾ ആയാണ് വിദ്യാലയം പ്രവർത്തിച്ചത്. ഹൈസ്കൂളായി ഉയർത്തുമ്പോൾ അപ്പോഴുള്ള ഹയർ എലിമെന്ററി സ്കൂളിന്റെ കെട്ടിടങ്ങളും ഉപകരണങ്ങളും ആവശ്യമായ സ്ഥലവും അന്നത്തെ സ്കൂൾ മാനേജർ ആയ ബ്രഹ്മശ്രീ. ഇടൂഴി ഇല്ലത്ത് മാധവൻ നമ്പൂതിരി സൌജന്യമായി വിട്ടുകൊടുത്തതാണ്.

അപ്പർ പ്രൈമറി, ഹൈസ്കൂൾ, ഹയർ സെക്കണ്ടറി വിഭാഗങ്ങൾക്ക് നല്ല രീതിയിൽ ആവശ്യമായ കെട്ടിട സൌകര്യങ്ങൾ ഉണ്ട്. വളരെ വിശാലമായ മൈതാനം സ്കൂളിന് ഉണ്ട്.



സ്കൂളിന്റെ മുൻ പ്രധാനാദ്ധ്യാപകർ:
സ്കൂളിന്റെ മുൻ പ്രിൻസിപ്പിൾമാർ:



</doc>
<doc id="329076" url="https://ml.wikipedia.org/wiki?curid=329076" title="കാഞ്ചീപുരം സാരി">
കാഞ്ചീപുരം സാരി

ഇന്ത്യയിലെ തമിഴ്നാട് സംസ്ഥാനത്തിൽ സ്ഥിതി ചെയ്യുന്ന കാഞ്ചീപുരത്തെ നെയ്ത്തുകാർ പരമ്പരാഗതമായി നെയ്യുന്ന പട്ടുസാരിയാണ് കാഞ്ചീപുരം സാരി. 
ബനാറസി സാരികളോട് കിടപിടിക്കുന്ന തെന്നിന്ത്യൻ സാരികളാണ് കാഞ്ചീപുരം സാരികൾ.2005-ൽ കാഞ്ചീപുരം സാരി ഭൗമസൂചികയിൽ ഇടം നേടി.
2008-ലെ കണക്കുകൾ പ്രകാരം ഏകദേശം 5,000 കുടുംബങ്ങൾ കാഞ്ചീപുരം സാരി നിർമ്മാണത്തിൽ ഏർപ്പെടിരിക്കുന്നു.. പട്ടുനൂലും പരുത്തിനൂലും ഉല്പാദിപ്പിക്കുന്ന ഇരുപത്തിയഞ്ച് വ്യവയാസ സംരംഭങ്ങളും അറുപത് ഡൈയിങ് യൂണിറ്റുകളും ഈ പ്രദേശത്ത് സ്ഥിതി ചെയ്യുന്നു.. ഓരോ വർഷവും നെയ്യപ്പെടുന്ന കാഞ്ചീപുരം സാരികളുടെ എണ്ണം നാലു ലക്ഷത്തിനും അഞ്ചു ലക്ഷത്തിനും ഇടയിലാണ് 

കൃഷ്ണദേവരായരുടെ കാലത്താണ് കാഞ്ചീപുരത്തിനു പ്രാമുഖ്യം കൈവന്നത്, ഈ കാലഘട്ടത്തിൽ ആണ് ആന്ധ്രാപ്രദേശിൽനിന്നും തമിഴ്നാടിലേക്ക് നെയ്ത്തുകാരായ ദേവാംഗ, ശാലിഗർ സമുദായത്തിൽപ്പെട്ടവർ കുടിയേറിയത്, പട്ടുസാരികൾ നെയ്യുന്നതിൽ വിദഗ്ദ്ധരായിരുന്നു ഇവർ.

ദക്ഷിണേന്ത്യയിൽ (കർണാടക) നിന്നുള്ള പട്ടുനൂലും ഗുജറാത്തിലെ സൂറതിൽ നിന്നുമുള്ള കസവും ഉപയോഗിച്ചാണ് കാഞ്ചീപുരം സാരി നെയ്യുന്നത് . സാരിയും ബോർഡറും വേറേവേറേ നെയ്ത് കൂട്ടിയോജിപ്പിക്കുകയാണ് ചെയ്യുന്നത്. 57% വെള്ളിയും 0.6% സ്വർണ്ണവും ചേർത്തുണ്ടാക്കിയ കസവാണ് ഉപയോഗിക്കുന്നത്. മുന്താണിയ്ക്കും ബോർഡറിനും ഉപയോഗിക്കുന്ന നിറങ്ങൾ സാരിയുടെ നിറങ്ങളിൽനിന്നും വ്യത്യസ്തമായതാണ്, കാഞ്ചീപുരം സാരി നെയ്യുന്നതിനായി ഒരു എട്ടു മുതൽ പതിനഞ്ച് ദിവസങ്ങൾ വരെ എടുക്കാറുണ്ട്. കാഞ്ചീപുരത്തിന്റെ സമീപപ്രദേശങ്ങളിലെ ക്ഷേത്രങ്ങളുടെ സ്വാധീനം സാരികളിലെ പ്രതീകങ്ങളിൽ ദൃശ്യമാണ്, സൂര്യൻ, ചന്ദ്രൻ, മയിൽ, ഹംസം, തത്തകൾ, രഥങ്ങൾ, പുഷ്പങ്ങൾ, സിംഹങ്ങൾ, നാണയങ്ങൾ തുടങ്ങിയവ കാഞ്ചീപുരം സാരികളിൽ തുന്നിയിരിക്കുന്നതായി കാണാം. മുല്ലപ്പൂക്കൾ വിതറിയിരിക്കുന്നതുപോലേയും (മല്ലിനഗ്ഗു) സമാന്തരരേഖകളും(താണ്ഡവാളം) ചില സാരികളിൽ കാണാം.


</doc>
<doc id="329080" url="https://ml.wikipedia.org/wiki?curid=329080" title="പകൽ">
പകൽ

ഭൂമിയെ സംബന്ധിച്ച് ഒരു പ്രദേശം സൂര്യപ്രകാശത്താൽ പ്രകാശിതമാകുന്ന സമയമാണ് പകൽ.ഭൂമിയുടേ ഏകദേശം പകുതി ഭാഗവും എല്ലായ്പ്പോഴും സൂര്യപ്രകാശത്തിന്ന് കീഴിലായിരിക്കും.


</doc>
<doc id="329088" url="https://ml.wikipedia.org/wiki?curid=329088" title="സൂര്യപ്രകാശം">
സൂര്യപ്രകാശം

സൂര്യനിൽ നിന്ന് ലഭിക്കുന്ന വിദ്യുത്കാന്തിക പ്രസരണത്തിന്റെ ഒരു ഭാഗമാണ് സൂര്യപ്രകാശം.


</doc>
<doc id="329092" url="https://ml.wikipedia.org/wiki?curid=329092" title="കരകൗശലം">
കരകൗശലം

കരകൗശലം (handicraft) . കൈകൾ കൊണ്ട് രൂപ കൽപനചെയ്ത് നിർമ്മിച്ചെടുക്കുന്ന വിദ്യക്കാണ് കരകൌശലം എന്ന് വിളിക്കുന്നത്. കൈ കൊണ്ട് ചെയ്യുന്ന കലാവിരുതുകളും കൈകൾ കൊണ്ട് ചെയ്യുന്ന നിർമ്മാണ പ്രവർത്തനങ്ങളും ഇതിലുൾപ്പെടുന്നതാണ്. ലളിതമായ ഉപകരണങ്ങളുടെ സഹായത്താൽ നിർമ്മിച്ചെടുക്കുന്ന അലങ്കാര വസ്തുക്കളും ഇതിലുൾപ്പെടുന്നു. സാമ്പ്രദായികമായി കരകൌശലം എന്ന വാക്കു കൊണ്ട് വിവക്ഷിക്കുന്നത് വിപുലമായ രീതിയിലുള്ള നിർമ്മാണ രൂപകൽപന പ്രവർത്തനങ്ങളാണ്. കരവിരുതും നൈപുണ്യവും ഇതിൽ ഉൾചേർന്നിരിക്കും. കൈത്തറി വസ്ത്രങ്ങൾ, പ്രതിമകൾ, കടലാസ് ഉൽപ്പന്നങ്ങൾ, പ്ലാൻറ് ഫൈബറുകൾ മുതലായവ ഇതിലുൾപ്പെടുന്നു. സാധാരണ ഈ പ്രയോഗം കൊണ്ട് അർഥമാക്കുന്നത് ആകർഷണീയമായി നിർമ്മിച്ചെടുക്കുന്ന വസ്തുക്കൾക്ക് പിന്നിൽ പ്രവർത്തിച്ച കരകൌശല നിർമ്മാണ സാങ്കേതിക വിദ്യക്കാണ്.

ഇന്ത്യയിൽ ഡിസംബർ 8 മുതൽ 14 വരെയുള്ള കാലം അഖിലേന്ത്യാ കരകൗശല വാരമായി ആചരിക്കുന്നു.


</doc>
<doc id="329097" url="https://ml.wikipedia.org/wiki?curid=329097" title="ചേന്ദമംഗലം മുണ്ടുകൾ">
ചേന്ദമംഗലം മുണ്ടുകൾ

കേരളത്തിലെ എറണാകുളം ജില്ലയിലെ ചേന്ദമംഗലത്ത് നിർമ്മിക്കുന്ന പ്രശസ്തമായ ഒരു കൈത്തറി ഉൽപ്പന്നമാണ് ചേന്ദമംഗലം മുണ്ടുകൾ (Chendamangalam Dhoties & Set Mundu). ഭൂപ്രദേശസൂചികപദവി ലഭിച്ച ചേന്ദമംഗലം മുണ്ടുകൾക്ക് വിപണിയിൽ ഏറെ സ്വീകാര്യതയുണ്ട്.

ഒന്നര നൂറ്റാണ്ടിന്റെ രേഖപ്പെട്ട ചരിത്രം കൈത്തറിക്ക് ഉണ്ട്. ഈ ചരിത്രം അത് പാലിയം എന്ന കുടുംബവുമായി ബന്ധപ്പെട്ടു കിടക്കുന്നു. പരമ്പരാഗതമായി കൊച്ചിരാജാവിന്റെ മന്ത്രിസ്ഥാനം അലങ്കരിച്ചിരുന്ന പാലിയത്തച്ചന്മാരുടെ ആസ്ഥാനമായിരുന്നു ചേന്ദമംഗലം. ഈ നാടിന്റ പേരിൽ നിന്നാണ് കൈത്തറിക്ക് ഈ പേര് ലഭിച്ചത്.
പ്രധാന വിപണി എറണാകുളം ജില്ലയിലെ ചേന്ദമംഗലം തന്നെയാണ്. സഹകരണസംഘങ്ങളോട് ചേർന്നുള്ള സ്റോറുകളിലാണ് വില്പന. അടുത്ത പട്ടണമായ പറവൂരിലും സംഘങ്ങൾക്ക് സ്വന്തം വില്പനശാലകളുണ്ട്. ഉത്സവക്കാലത്ത് കേരളത്തിലെ വിവിധ പട്ടണങ്ങളിൽ സംഘങ്ങൾ പ്രദർശന- വില്പനശാലകൾ തുറക്കും. സംസ്ഥാനത്തിനകത്തും പുറത്തുമുള്ള ഹാൻടെക്സ് ഷോറൂമുകളിലും ചേന്ദമംഗലം കൈത്തറി ലഭ്യമാണ്. വിദേശത്തേക്കും ആവശ്യാനുസാരം വസ്ത്രങ്ങൾ എത്തിക്കുന്നു.



</doc>
<doc id="329099" url="https://ml.wikipedia.org/wiki?curid=329099" title="ലയനം (ചലച്ചിത്രം)">
ലയനം (ചലച്ചിത്രം)

സോഫ്റ്റ് പോണോഗ്രാഫി വിഭാഗത്തിൽപ്പെടുന്ന ഒരു മലയാളചലച്ചിത്രമാണ് ലയനം. ആർ.ബി. ചൗധരി നിർമ്മിച്ച ചിത്രം തുളസീദാസ് സംവിധാനം ചെയ്തിരിക്കുന്നു. 1989 ലാണ് ഈ ചിത്രം പുറത്തിറങ്ങിയത്. സിൽക്ക് സ്മിത, അഭിലാഷ, ദേവിശ്രീ, വി.കെ. ശ്രീരാമൻ, നന്ദു എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. സാധാരണ അശ്ലീല ചിത്രങ്ങളിൽ നിന്നും വ്യത്യസ്തമായാണ് തുളസീദാസ് ലയനം അണിയിച്ചൊരുക്കിയത്.

സൂപ്പർ ഗുഡ് ഫിലിംസിന്റെ ബാനറിലാണ് ചിത്രം അണിയിച്ചൊരുക്കിയത്. തുളസീദാസ് തന്നെ ചിത്രത്തിന്റെ കഥയും തിരക്കഥയും തയ്യാറാക്കി. പുതിയങ്കം മുരളി സംഭാഷണമെഴുതിയ ചിത്രം വൻവിജയം നേടിയിരുന്നു. തുടർന്ന് തമിഴിലും ഹിന്ദിയിലും മൊഴിമാറ്റം ചെയ്യപ്പെട്ടു. പുതിയങ്കം മുരളിയും ദേവദാസും രചിച്ച ഗാനങ്ങൾക്ക് ജെറി അമൽദേവ് സംഗീതം നൽകി.


ഒരു നാട്ടിൽ നിന്നും രക്ഷപെട്ടോടുന്ന നന്ദു (ചിത്രത്തിലും യഥാർഥ പേർ ഉപയോഗിച്ചിരിക്കുന്നു) എന്ന കൗമാരക്കാരൻ മാധുരി (സിൽക്ക് സ്മിത) എന്ന വിധവയുടെ കാറിൽ അഭയം തേടുകയും അവൾ അവനെ രക്ഷിക്കുകയും ചെയ്യുന്നു. മാധുരിയോട് നന്ദി വാക്കൊന്നും പറയാതെ പോയ നന്ദുവിനെ പിന്നീട് ഒരു അമ്പലനടയിൽ വച്ച് കണ്ടെത്തുന്ന മാധുരി അവനെ സ്വഭവനത്തിലേക്ക് കൂട്ടിക്കൊണ്ടു പോകുന്നു.

മാധുരിയുടെ ജീവിതത്തിൽ വിവാഹ ദിവസം ആദ്യരാത്രിക്കു മുൻപു തന്നെ ഭർത്താവിനു പട്ടാളത്തിലേക്ക് തിരിക്കേണ്ടി വരുന്നു. പിന്നീട് ഒരു യുദ്ധത്തിൽ ഭർത്താവ് മരിച്ചെന്ന സന്ദേശവും മാധുരിക്ക് ലഭിക്കുന്നു. ഈ വിഷാദങ്ങളിൽ നിന്നെല്ലാം അകലാൻ മാധുരി ക്ഷേത്രങ്ങളെ ആശ്രയിക്കുന്നു. ഈ വേളയിലാണ് നന്ദുവിനെ കണ്ടെത്തുന്നത്. ഭർത്താവ് മരിച്ച സ്ത്രീയുടെ വസ്ത്രധാരണ രീതികളെ ഇഷ്ടപ്പെടാത്ത നാട്ടുകാർ മാധുരിയെ പിഴച്ചവളെന്ന് മുദ്ര കുത്തുന്നു.

നന്ദുവുമായുള്ള ബന്ധത്തെ മാധുരിയുടെ കാമം തീർക്കാനുള്ള മാർഗ്ഗമായി സമൂഹം കാണുന്നു. മാധുരി യഥാർത്തത്തിൽ തനിക്കൊരു രക്ഷകനായാണ് നന്ദുവിനെ തന്റെയൊപ്പം കൂട്ടുന്നത്. കാമാർത്തിയോടെ തന്നെ നോക്കിക്കാണുന്ന സമൂഹത്തിൽ നിന്നും രക്ഷപെടാമെന്ന് മാധുരി കരുതുന്നു. എന്നാൽ അവളുടെ വിശ്വാസങ്ങൾ എല്ലാം കീഴ്മേൽ മറിഞ്ഞു.

നന്ദു മുൻപ് ജോലി ചെയ്തിരുന്ന സ്ഥലത്തുനിന്നും രതിയുടെ അവിശുദ്ധ പാഠങ്ങൾ അവനു സ്വന്തമായിരുന്നു. ആ വീട്ടിലെ ദേവി എന്ന സ്ത്രീയുമായി നന്ദു ശാരീരിക ബന്ധത്തിൽ ഏർപ്പെട്ടിരുന്നു. ഈ വിവരമറിഞ്ഞ ദേവിയുടെ ബന്ധുക്കൾ നന്ദുവിനെ അവിടെ നിന്നും പുറത്താക്കുകയായിരുന്നു. അവിടെ നിന്നുമാണ് നന്ദു മാധുരിയുടെ പക്കൽ എത്തിച്ചേരുന്നത്.

മാധുരിയുടെ അമ്മ അവളുടെ ചെറുപ്പത്തിലെ മരിച്ചു പോയതിനാൽ അവളുടെ പിതാവ് മറ്റൊരു വിവാഹം കഴിക്കുകയും അതിൽ ആശ എന്ന മറ്റൊരു പെൺകുട്ടി ജനിക്കുകയും ചെയ്തിരുന്നു. അവർ അറിയാതെ ആശ മാധുരിയുടെ വീട്ടിൽ വരുമായിരുന്നു. നന്ദു ആശയിൽ ആകൃഷ്ടനായി. ഒപ്പം മാധുരിയുടെ ശരീരം നന്ദുവിൽ ലൈംഗിക വിചാരങ്ങൾ ജനിപ്പിക്കുകയും ഒരിക്കൽ രാത്രിയിൽ ഷോക്കേറ്റു വീണ മാധുരിയെ ശുശ്രൂഷിക്കവെ നന്ദുവിൽ പൗരുഷം ഉണരുകയും അവർ തമ്മിൽ ലൈംഗിക ബന്ധത്തിൽ ഏർപ്പെടുകയും ചെയ്തു. പ്രായം മറന്നുള്ള അവരുടെ പ്രവർത്തികൾ അവിടെ ആരംഭിച്ചു.

മരണപ്പെട്ടു എന്നു കരുതിയിരുന്ന മാധുരിയുടെ ഭർത്താവ് (ശ്രീരാമൻ) തിരികെയെത്തുന്നതോടെ ചിത്രം മറ്റൊരു വഴി തിരിയുന്നു. സന്തോഷവധിയാകേണ്ടിയിരുന്ന മാധുരി ഭയചകിതയായി മാറി. ഒരു വശത്തു ഭർത്താവും മറുവശത്ത് നന്ദുവും ആയതോടെ മാധുരിയുടെ മനസ്സ് ആകെ കലുഷിതമായി മാറി. മാധുരിയുടെ മനസ്സിൽ ഉണ്ടായ മാറ്റങ്ങൾ ഭർത്താവ് പതിയെ തിരിച്ചറിയുകയും തന്റെ ജീവിതത്തിൽ പാളിച്ച സംഭവിച്ചു എന്നു മനസ്സിലാക്കുകയും ചെയ്തു. അതിനു കാരണം നന്ദുവുമായുള്ള വഴിവിട്ട ബന്ധമെന്ന് അയാൾ തിരിച്ചറിയുന്നു.

ഭർത്താവുമായി അടുക്കുന്ന മാധുരിക്കു താൻ അന്യനാകുന്നു എന്ന ചിന്ത നന്ദുവിൽ ഉടലെടുക്കുകയും പ്രണയിനിയെ ഇനി ഒരിക്കലും തനിക്കു സ്വന്തമാക്കാൻ ആവില്ല എന്ന സത്യവും അവനെ മാനസികമായി തകർക്കുന്നു. തുടർന്ന് നന്ദു മാധുരിയുടെ ഭർത്താവിന്റെ റൈഫിൾ ഉപയോഗിച്ച് സ്വയം വെടി വെച്ച് മരിച്ചു. ഇത് കണ്ട് വന്ന മാധുരി ഗോവണിപ്പടിയിൽ നിന്നും തലയടിച്ച് വീണ് മരിക്കുന്നു. ഇരുവരും മരണനിമിഷം സ്വന്തം കൈകൾ പരസ്പരം സ്പർശിക്കാൻ ശ്രമിക്കുന്നിടത്ത് ചിത്രം അവസാനിക്കുന്നു.



</doc>
<doc id="329100" url="https://ml.wikipedia.org/wiki?curid=329100" title="കശ്മീർ പശ്മിന">
കശ്മീർ പശ്മിന

ജമ്മു കശ്മീരിലെ തണുപ്പേറിയ കാലാവസ്ഥയിൽ മാത്രം വളരുന്ന പശ്മിനാ ആടുകളുടെ (Pashmina Goat) രോമങ്ങൾ ഉപയോഗിച്ച് നിർമ്മിക്കുന്ന കമ്പിളി നൂലുകളാണ് കശ്മീർ പശ്മിന എന്ന പേരിൽ അറിയപ്പെടുന്നത്. ഇവ ഉപയോഗിച്ച് തണുപ്പിനെ പ്രതിരോധിക്കുന്ന കമ്പിളി വസ്ത്രങ്ങൾ നിർമ്മിക്കുന്നു. അന്തർദേശീയ വിപണിയിൽ ഏറ്റവും വിലപിടിപ്പുള്ള ഈ രോമ കമ്പിളിക്ക് ഏകദേശം രണ്ടുലക്ഷം രൂപവരെ വിലയുണ്ട്. കശ്മീർ പശ്മിനക്ക് ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ചിട്ടുണ്ട്. 

പശ്മിന എന്നത് പേർഷ്യൻ വാക്കാണ് (Persian: پشمینه). പരുത്തിയിൽ നിന്നുണ്ടാക്കുന്നത് എന്നാണ് പേർശ്യൻ ഭാഷയിൽ ഇതിന്റെ അർത്ഥം. കശ്മീരി ഭാഷയലിൽ മൃദുവായ സ്വർണ്ണമെന്നാണ് പശ്മിന എന്നതിന്റെ വാക്കർത്ഥം.

2013 ഓഗസ്റ്റ് അഞ്ചിനാണ് കശ്മീർ പശ്മിനക്ക് ഭൂപ്രദേശസൂചിക അംഗീകാരം ലഭിച്ചത്.. ശ്രിനഗറിലെ ക്രാഫ്റ്റ് ഡവലപ്‌മെന്റ് സെന്ററിൽ നടന്ന ചടങ്ങിൽ മുഖ്യമന്ത്രി ഉമർ അബ്ദുള്ളയാണ് കശ്മീർ പശ്മിനയുടെ ഭൂപ്രദേശ സൂചന അംഗീകാരം ഉദ്ഘാടനം ചെയ്തത്.
നെയ്ത്ത് സാങ്കേതിക വിദ്യ, നെയ്ത്ത് രീതി, ഗുണമേൻമ എന്നിവ പരിശോധിച്ച ശേഷമാണ് കശ്മീർ പശ്മിനക്ക് ഭൂപ്രദേശസൂചിക അംഗീകാരം ലഭിച്ചത്. 
കശ്മീരിൽ നിന്നുള്ള ആറു കരകൗശല ഉൽപ്പന്നങ്ങൾക്ക് ഭൂപ്രദേശ സൂചന അംഗീകാരം ലഭിച്ചിട്ടുണ്ട്.,
നൂലുകളുടെ ശുദ്ധീകരണം മുതൽ നെയ്ത്ത് അടക്കമുളള മുഴുവൻ നിർമ്മാണ പ്രക്രിയയും യന്ത്രങ്ങളുടെ സഹായമില്ലാതെ പരമ്പരാഗത കൈത്തറി രീതിയിലാണ് ഉണ്ടാക്കുന്നത് എന്നതാണ് ഇതിന്റെ പ്രധാന പ്രത്യേകത. മനുഷ്യ രോമത്തേക്കാൾ ആറുമടങ്ങ് തണുപ്പിനെ അതിജീവിക്കാൻ മൃദുവായ പശ്മിന രോമങ്ങൾക്ക് സാധിക്കും.

കശ്മീർ മേഖലയിലെ ലഡാക്ക്, കാർഗിൽ പ്രദേശങ്ങളിലും, ഹിമാചൽ പ്രദേശിലെ ചെഗു, നേപ്പാളിലെ ചില പ്രദേശങ്ങളിലും പശ്മിന ആടുകൾ എന്നറിയപ്പെടുന്ന ചങ്ക്തങ്കി എന്ന ആടുകളെ കണ്ടുവരുന്നുണ്ട്. 

തണുപ്പേറിയ കാലാവസ്ഥയിൽ മാത്രം വളരുന്ന പശ്മിന ആടുകളെ ക്ലോണിങിന് വിധേയമാക്കാനുള്ള ശ്രമങ്ങത്തിലാണ് ഇന്ത്യൻ ശാസ്ത്രജ്ഞർ. ഇവയെ ക്ലോണിങ്ങിന് വിധേയമാക്കുന്നതോട ഗുണമേന്മ മെച്ചപ്പെടുത്താമെന്നാണ് ശാസ്ത്രജ്ഞർ ലക്ഷ്യമിടുന്നത്. ഇന്ത്യയുടെ മറ്റു ഭാഗങ്ങളിലും ഇവയെ വളർത്തിയെടുക്കാൻ ഇതിലൂടെ സാധ്യമാവുമെന്നാണ് കരുതുന്നത്. ഹരിയാനയിലെ കർണാലിൽ സ്ഥിതിച്ചെയ്യുന്ന നാഷണൽ ഡെയ്‌റി റിസർച്ച് ഇൻസ്റ്റിറ്റിയൂട്ടും ജമ്മു കശ്മീരിലെ ഷേർ-ഇ-കശ്മീർ കാർഷിക, ശാസ്ത്ര സാങ്കേതിക സർവകലാശാലയും സംയുക്തമായാണ് ക്ലോനിങ് പരീക്ഷണങ്ങൾ നടത്തുന്നത്.
യഥാർത്ഥ പശ്മിന തിരിച്ചറിയാനുള്ള വെബ്‌സൈറ്റ്


</doc>
<doc id="329111" url="https://ml.wikipedia.org/wiki?curid=329111" title="സായാഹ്നം">
സായാഹ്നം

പകലിന്റെ അവസാനഘട്ടമാണ് സായാഹ്നം. സൂര്യൻ അസ്തമിക്കുന്നതിന് മുമ്പുള്ള ഈ സമയം വൈകുന്നേരം എന്നും വിളിക്കുന്നു. വൈകുന്നേരം എന്നത് ദിവസാവസാന സമയമാണ്. സാധാരണയായി ഏകദേശം 5 പി.എം. അല്ലെങ്കിൽ 6 പി.എം. രാത്രി വരെ.ഇത് പകലും രാത്രിയും തമ്മിലുള്ള വ്യത്യസ്ത സമയ പരിധിയുടെ ദൈനംദിന ജ്യോതിശാസ്ത്ര സംഭവമാണ്. കൂടാതെ പകൽ വെളിച്ചം കുറയുന്ന സമയവും ഉച്ചതിരിഞ്ഞും രാത്രിക്കും മുമ്പുമാണ്. സായാഹ്നം ആരംഭിച്ച് അവസാനിക്കുന്നതിന് കൃത്യമായ സമയമില്ല (രാത്രിയ്‌ക്ക് തുല്യമാണ്). ഈ പദം ആത്മനിഷ്ഠമാണെങ്കിലും, സൂര്യാസ്തമയത്തിന് തൊട്ടുമുമ്പാണ് സായാഹ്നം ആരംഭിക്കുന്നതെന്നും സന്ധ്യാസമയത്തും (സൂര്യാസ്തമയവും സന്ധ്യയും വർഷം മുഴുവൻ വ്യത്യാസപ്പെടുന്നു), സാധാരണ ജ്യോതിശാസ്ത്ര സൂര്യാസ്തമയം രാത്രി വരെ നീണ്ടുനിൽക്കുന്നു. 



</doc>
<doc id="329118" url="https://ml.wikipedia.org/wiki?curid=329118" title="കാസർഗോഡ് സാരികൾ">
കാസർഗോഡ് സാരികൾ

കേരളത്തിൽ നിന്നും ഉൽപാദിപ്പിക്കുന്ന ലോകപ്രശസ്തമായ ഒരു സാരിയിനമാണ് കാസർഗോഡ് സാരികൾ. ഈ സാരിക്ക് ഭൂമിശാസ്ത്ര പ്രത്യേകതയുള്ള ഉത്പന്നങ്ങളുടെ ഗുണമേന്മയുടെ അടിസ്ഥാനത്തിലുള്ള കൺട്രോളർ ജനറൽ ഓഫ് പേറ്റൻസിന്റെ ആഗോള അംഗീകാരമുള്ള ഭൗമശാസ്ത്രസൂചികയിൽ ഇടം നേടിയിട്ടുണ്ട്.. കേരളത്തിൽ നിന്നും വസ്ത്രോൽപാദന രംഗത്ത് നിന്ന് നാല് ഇനങ്ങൾക്കാണ് അംഗീകാരം കിട്ടിയത്. അതിലൊന്നാണ് കാസർഗോഡ് സാരികൾ 


</doc>
<doc id="329123" url="https://ml.wikipedia.org/wiki?curid=329123" title="ബാലരാമപുരം സാരിയും കോട്ടൺ തുണികളും">
ബാലരാമപുരം സാരിയും കോട്ടൺ തുണികളും

ബാലരാമപുരം സാരിയും കോട്ടൺ തുണികളും ലോക പ്രശസ്ത കൈത്തറി തുണിത്തരങ്ങളിലുൾപ്പെടുന്നവയാണ്. ഭൂപ്രദേശ സൂചിക പദവി ലഭിച്ച കേരളത്തിലെ ഒരു ഉൽപ്പന്നമാണ് Balaramapuram Sarees and Fine Cotton Fabrics അഥവാ ബാലരാമപുരം സാരിയും കോട്ടൺ തുണികളും.


</doc>
<doc id="329126" url="https://ml.wikipedia.org/wiki?curid=329126" title="കൈതയോല കരകൗശല ഉല്പ്പന്നങ്ങൾ">
കൈതയോല കരകൗശല ഉല്പ്പന്നങ്ങൾ

കേരളത്തിലെ തനതായ കരകൗശല ഉൽപന്നങ്ങളിലൊന്നാണ് കൈതയോല കരകൗശല ഉല്പ്പന്നങ്ങൾ. പരമ്പരാഗതമായി കൈതയോല ഉപയോഗിച്ചു കൊണ്ട് ഒട്ടനേകം കരകൗശല വസ്തുക്കൾ കേരളത്തിൽ നിർമ്മിക്കാറുണ്ട്. അന്താരാഷ്ട്ര അംഗീകാരം നേടിയ കരകൗശലോൽപന്നം കൂടിയാണ് ഇത്. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ കൈതയോല കരകൗശല ഉല്പ്പന്നങ്ങളും ഉൾപ്പെടുന്നു.

കൈതയോല കരകൗശല ഉല്പ്പന്നങ്ങളുടെ പ്രധാന അസംസ്കൃത വസ്തു പേരു സൂചിപ്പിക്കുന്നതു പോലെത്തന്നെ കൈത അല്ലെങ്കിൽ തഴ എന്ന് വിളിക്കുന്ന സസ്യമാണ്.

നല്ല വെള്ളമുള്ള സ്ഥലങ്ങളിലും അപൂർവ്വം ചില മലകളിലും വളരുന്ന സുഗന്ധമുള്ള പൂക്കളുണ്ടാവുന്നതും മുള്ളുകളോടുകൂടിയ ഇലകളുമുള്ള സസ്യമാണ്‌ കൈത. ശാസ്തീയനാമം "Pandanus Canaranus". പൂക്കൈത എന്നും തഴ എന്നും വിളിക്കുന്നു. വയലുകളും കായലുകളും ധാരാളം വെള്ളവുമുള്ള സ്ഥലങ്ങളിലാണ്‌ ഇത് കണ്ടുവരുന്നത്. എന്നാൽ കടലിനോട് ചേർന്ന പ്രദേശങ്ങളിലും ഇടുക്കി ജില്ലയിലെ മഞ്ഞുമൂടിയ പ്രദേശങ്ങളിലും ഇവയുടെ സാന്നിദ്ധ്യമുണ്ട്. ദക്ഷിണേന്ത്യയിൽ കേരളത്തിലും കർണ്ണാടകത്തിലും ഇവ കണ്ടുവരുന്നു.

കേരളത്തിലെ ഏറ്റവും പുരാതന കാലം മുതലേയുള്ള പാരമ്പര്യ കുടിൽ വ്യവസായമായിരുന്നു തഴപ്പായ നെയ്ത്തും അനുബന്ധ ഉൽപ്പന്നങ്ങളും. ഏകദേശം എണ്ണൂറോളം വർഷത്തെ പഴക്കമുണ്ട് ഈ കുടിൽവ്യവസായത്തിന്.
വയലോരങ്ങളിൽ നിന്നുള്ള കൈതക്കാടുകളിൽ നിന്ന് ഇലകൾ വെട്ടിയെടുത്ത് വൃത്തിയാക്കി ഉണക്കി, ആവശ്യാനുസരണമുള്ള നീളത്തിലും വീതിയിലും ഓല വെട്ടിയൊരുക്കിയാണ് ഉൽപ്പന്നങ്ങളുണ്ടാക്കിയിരുന്നത്.തഴ പുഴുങ്ങി ഉണക്കി ശേഷം ഓരോന്നും ചെറിയതരം കത്തി ഉപയോഗിച്ച് നിവർത്തിയ ശേഷമാണ് പായ ഉണ്ടാക്കാൻ തുടങ്ങുന്നത്


</doc>
<doc id="329128" url="https://ml.wikipedia.org/wiki?curid=329128" title="വെങ്കലം പിടിപ്പിച്ച ചിരട്ട കരകൗശല ഉൽ‌പ്പന്നങ്ങൾ">
വെങ്കലം പിടിപ്പിച്ച ചിരട്ട കരകൗശല ഉൽ‌പ്പന്നങ്ങൾ

കേരളത്തിലെ തനതായ കരകൌശല ഉൽപന്നങ്ങളിലൊന്നാണ് വെങ്കലം പിടിപ്പിച്ച ചിരട്ട കരകൌശല ഉൽ‌പ്പന്നങ്ങൾ. വെങ്കലവും ചിരട്ടയും ഉപയോഗിച്ചു കൊണ്ട് നിർമ്മിക്കുന്ന ഒരു പരമ്പരാഗത കരകൌശല ഇനമാണ് ഇത്. അന്താരഷ്ട്ര അംഗീകാരം നേടിയ കരകൌശലോൽപന്നം കൂടിയാണ് ഇത്. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ വെങ്കലം പിടിപ്പിച്ച ചിരട്ട കരകൌശല ഉൽ‌പ്പന്നങ്ങളും ഉൾപ്പെടുന്നു.


</doc>
<doc id="329130" url="https://ml.wikipedia.org/wiki?curid=329130" title="കണ്ണൂർ വീട്ടുപകരണങ്ങൾ">
കണ്ണൂർ വീട്ടുപകരണങ്ങൾ

കേരളത്തിലെ തനതായ കരകൌശല ഉൽപന്നങ്ങളിൽ പ്രാമുഖ്യമുള്ള പരമ്പരാഗത കരകൌശല വസ്തുക്കളാണ് കണ്ണൂർ വീട്ടുപകരണങ്ങൾ. ലോക വ്യാപാര സംഘടനയുടെ (WTO) ഭൂപ്രദേശ സൂചനാ അംഗീകാരം ലഭിച്ച ഉൽപന്നങ്ങളിൽ കണ്ണൂർ വീട്ടുപകരണങ്ങൾ.


</doc>
<doc id="329132" url="https://ml.wikipedia.org/wiki?curid=329132" title="വെർസോരിയം">
വെർസോരിയം

വെർസോരിയം (ലാറ്റിനിനിൽ "തിരിഞ്ഞ് " എന്നർത്ഥം) എന്നത് ആദ്യ ക്രൂഡ് ഇലക്ട്രോസ്കോപ് ആകുന്നു, സ്റ്റാറ്റിക് ഇലക്ട്രിക്ക് ചാർജ് സാന്നിധ്യം കണ്ടുപിടിക്കാൻ ഉപയോഗിക്കുന്ന ആദ്യത്തെ ഉപകരണം .1600 ൽ എലിസബത്ത് I ന്റെ വൈദ്യനായിരുന്ന വില്യം ഗിൽബെർട്ടാണ് ഈ ഉപകരണം കണ്ടു പിടിച്ചത്.


</doc>
<doc id="329142" url="https://ml.wikipedia.org/wiki?curid=329142" title="ഫോറൻസിക് സയൻസ്">
ഫോറൻസിക് സയൻസ്

മനുഷ്യസംസ്കാരത്തിനോളം തന്നെ പഴക്കമുണ്ട് കുറ്റകൃത്യങ്ങൾക്കും കുറ്റാന്വേഷണത്തിനും. കുറ്റാന്വേഷണം കുറ്റമറ്റതാക്കുന്നതിന് വേണ്ടി വിവിധതരം ശാസ്ത്രശാഖകളെ ഉപയോഗപ്പെടുത്തിവരുന്നു. വിവിധ ശാസ്ത്രശാഖകളുൾപ്പെടുത്തി കുറ്റാന്വേഷണം നിർവ്വഹിക്കുന്നതിനായി രൂപീകരിക്കപ്പെട്ട ശാസ്ത്രശാഖയെയാണ് കുറ്റാന്വേഷണ ശാസ്ത്രം അഥവാ ഫോറൻസിക് സയൻസ്. കുറ്റകൃത്യം നടന്നതായി പറയപ്പെടുന്ന സ്ഥലം സന്ദർശിക്കുന്ന കുറ്റാന്വേഷണ ശാസ്ത്രജ്ഞൻ സ്ഥലത്തു ലഭ്യമായ എല്ലാ ശാസ്ത്രീയമായ തെളിവുകളും ശേഖരിക്കുന്നു. പിന്നീട് ഈ തെളിവുകളെ ലബോറട്ടറികളിൽ വിശദപരിശോധനക്ക് വിധേയമാക്കുന്നു. അവയിൽ നിന്നും ഉരുത്തിരിയുന്ന നിഗമനങ്ങൾ കുറ്റാന്വേഷണത്തെ വളരെയധികം സഹായിക്കുന്നു. ഈ തെളിവുകൾ കുറ്റാന്വേഷണകൻ കോടതികളിൽ സമർപ്പിക്കുകയും കോടതിയിൽ നേരിട്ട് വിശദീകരിക്കുകയും ചെയ്യുന്നു. നീതിനിർവ്വഹണത്തിൽ ഇന്ന് ഒഴിവാക്കാനാവാത്തതാണ് Forensic Science.

പുരാതന കാലങ്ങളിൽ ശാസ്ത്രീയമായ രീതികൾ കുറ്റാന്വേഷണത്തിൽ ഉണ്ടായിരുന്നില്ല. കുറ്റാരോപിതന്റെ കുറ്റസമ്മതം, സാഹചര്യങ്ങൾ എന്നിവ മാത്രമാണ് അവലംബിച്ചിരുന്നത്. ഇവ കുറ്റകൃത്യം തെളിയുക്കുന്നതിന് തികച്ചും അപര്യാപ്തമായിരുന്നു. പ്രാകൃതമായ പല രീതികളും അക്കാലത്ത് അവലംബിച്ചിരുന്നു. തീയിൽ തൊടുക, തിളച്ച എണ്ണയിൽ കൈ മുക്കുക എന്നിവ അവയിൽ ചിലത് മാത്രമായിരുന്നു. ശവശരീരങ്ങളെ കീറിമുറിച്ച് പരിശോധിച്ച് മരണകാരണം കണ്ടുപിടിക്കുന്നതിന് നടത്തിയ ശ്രമങ്ങൾക്ക് 12-ആം നൂറ്റാണ്ട് വരെ പഴക്കം കാണുന്നു. ശ്വാസകോശത്തിൽ കാണുന്ന വെള്ളം മുങ്ങിമരണത്തിന് തെളിവാണെന്നും, കഴുത്തിലെ അസ്ഥിയുടെ പൊട്ടൽ കഴുത്തു ഞെരിച്ച് കൊലനടത്തിയതിന് തെളിവാണെന്നും കണ്ടുപിടിക്കപ്പെട്ടു ഫ്രാൻസിസ് ഗാൽട്ടൺ എന്ന ബ്രിട്ടീഷ് Scientist വിരലടയാളങ്ങളെക്കുറിച്ച് വിശദമായി പ്രതിപാദിക്കുന്ന ഫിംഗർപ്രിന്റ് എന്ന പുസ്തകം പ്രസിദ്ധീകരിക്കുന്നതിന് മുൻപു തന്നെ വിരലടയാളങ്ങളുടെ സാദ്ധ്യത ഇന്ത്യയിൽ ഉപയോഗിച്ചു തുടങ്ങിയിരുന്നു. അർജന്റീനയിൽ നടന്ന ഒരു കൊലപാതകം തെളിയിക്കുന്നതിന് 1892-ൽ വിരലടയാളപരിശോധന വിദഗ്ദ്ധമായി ഉപയോഗിക്കപ്പെട്ടു. ശാസ്ത്രീയ കുറ്റാന്വേഷണത്തിന്റെ ശരിയായ ആരംഭം അവിടെയാണെന്ന് കരുതാം.

കാലക്രമത്തിൽ ഫോറൻസിക് സയൻസ് വളരെയധികം വികാസം പ്രാപിക്കുകയുണ്ടായിട്ടുണ്ട്. രസതന്ത്രം, ജീവശാസ്ത്രം, മനഃശാസ്ത്രം തുടങ്ങി വിവിധ ശാസ്ത്രശാഖകളെ സമന്വയിപ്പിച്ചുകൊണ്ടാണ് ഫോറൻസിക് സയൻസ് നിലകൊള്ളുന്നത്.

ഫോറൻസിക് സയൻസിൽ ഇന്ന് നിരവധി ശാഖകൾ നിലനിൽക്കുന്നുണ്ട്. അവ താഴെകൊടുത്തിരിക്കുന്നു.

വിവിധ തരത്തിലുള്ള തോക്കുകൾ അവയുടെ ഉപയോഗങ്ങൾ കുറ്റകൃത്യങ്ങളിൽ അവയുടെ പങ്കാളിത്തം എന്നിവയെക്കുറിച്ചുള്ള പഠനശാഖയാണ് ഫോറൻസിക് ബാലിസ്റ്റിക്സ്. വെടിയേറ്റുണ്ടാകുന്ന മുറിവുകൾ എത്ര ദൂരെനിന്നു സംഭവിച്ചതാണെന്നും ഏതു തോക്കിൽനിന്നാണെന്നും ഏതു ദിശയിൽ സഞ്ചരിച്ച ഉണ്ടയാണ് മുറിവുണ്ടാക്കിയതെന്നും തുടങ്ങി നിരവധി വിവരങ്ങൾ പരിശോധകന് ലഭിക്കുന്നു. തോക്കുകൊണ്ടുണ്ടായ മരണം ആത്മഹത്യയാണോ കൊലപാതകമാണോ എന്നും പരിശോധിക്കപ്പെടുന്നു.

 ഫിസിക്സ്

വിവിധതരം ആയുധങ്ങൾ, അവകൊണ്ടുണ്ടാകുന്ന ക്ഷതങ്ങൾ, മുറിവുകൾ, കീറലുകൾ എന്നിവ പരിശോധിക്കുക, കൃത്യസ്ഥലത്തു നിന്നും മറ്റും ശേഖരിക്കുന്ന വസ്തുക്കൾ താരതമ്യം ചെയ്യുക, ആയുധങ്ങൾ സൃഷ്ടിക്കുന്ന പാടുകൾ പരിശോധിച്ച് ആയുധം തിരിച്ചറിയുക തുടങ്ങി വിവിധ തരം പരിശോധനകൾ ഈ വിഭാഗത്തിൽ നടത്തപ്പെടുന്നു. 

മനുഷ്യശരീരത്തിന്റെ അളവുകളെ കുറിച്ച് പ്രതിപാദിക്കുന്ന ഈ സംവിധാനം കുറ്റാന്വേഷണത്തിൽ ഉപയോഗിക്കപ്പെടുന്നു.

സംഭവസ്ഥലത്തു നിന്നും ലഭിക്കുന്നതും മറ്റുമായ ശരീരഭാഗങ്ങൾ പരിശോധിക്കുന്നത് ഫോറൻസിക് ബയോളജി വിഭാഗമാണ്. രക്തം, മുടി, നഖങ്ങൾ, സസ്യഭാഗങ്ങൾ, ഉമിനീർ തുടങ്ങി വിവിധതരം വസ്തുക്കൾ പരിശോധനക്ക് വിധേയമാക്കുന്നു. രക്തക്കറകളുടെ ഗ്രൂപ്പ് നിർണ്ണയം, |ഉമിനീർ തുടങ്ങിയ ശരീരസ്രവങ്ങളുടെ പരിശോധന എന്നിവ വ്യക്തികളെ തിരിച്ചറിയുന്നതിന് വളരെ സഹായകരമാണ്. 1985-ൽ അലക് ജഫ്രീസ് എന്ന ബ്രിട്ടീഷ് ശാസ്ത്രജ്ഞൻ വികസിപ്പിച്ചെടുത്ത ഡി.എൻ.എ. ഫിംഗർപ്രിന്റിംഗ് ഈ രംഗത്ത് ഒരു സ്ഫോടനം തന്നെ സൃഷ്ടിച്ചിട്ടുണ്ട്. വ്യക്തികളെ സംശയലേശമന്യെതിരിച്ചറിയുന്നതിന് ഈ രീതി ഉപയോഗിക്കപ്പെടുന്നു.

രാസവസ്തുക്കളുടെ പരിശോധന കുറ്റാന്വേഷണത്തിൽ വളരെ പ്രധാനമായ ഒരു ഘടകമാണ്. കുറ്റകൃത്യങ്ങളുമായി ബന്ധപ്പെട്ട വിഷവസ്തുക്കൾ, വിവിധ തരം മയക്കുമരുന്നുകൾ, സ്ഫോടകവസ്തുക്കൾ എന്നിവ തിരിച്ചറിയുന്നതിന് ഈ ശാസ്ത്രശാഖ സഹായിക്കുന്നു.

കുറ്റകൃത്യങ്ങളുമായി ബന്ധപ്പെട്ടു കൈയക്ഷരങ്ങൾ, ഒപ്പുകൾ, അച്ചടി, വ്യാജകറൻസികൾ എന്നിവയുടെ പരിശോധന.

ഇന്ന് ഡിജിറ്റൽ യുഗമാണ്. അതുകൊണ്ടുതന്നെ എന്തിലും ഒരു ഡിജിറ്റൽ/സൈബർ അംശം ഉണ്ടാവുന്നു. കമ്പ്യൂട്ടറുകൾ, മൊബൈൽ ഫോണുകൾ തുടങ്ങി എല്ലാവിധ ആധുനിക ഉപകരണങ്ങളും പരിശോധിക്കുന്നു. ഫോട്ടോഗ്രാഫുകളുടെ മോർഫിംഗ്, വിവിധ തരം സൈബർ വ്യക്തിഹത്യകൾ എന്നിവ പരിശോധികുന്നതിന് ഈ ശാസ്ത്രശാഖ സഹായിക്കുന്നു.
പോളിഗ്രാഫ്, ബ്രെയിൻ ഫിംഗർപ്രിന്റിംഗ്, നാർക്കോ അനാലിസിസ്, ടോക്സിക്കോളജി, ഫിംഗർപ്രിന്റിംഗ് തുടങ്ങി നിരവധി വ്യതസ്ത മേഖലകളിൽ വളർന്ന് ഫോറൻസിക് സയൻസ് കുറ്റാന്വേഷണത്തിന്റെ ഒരു നെടുംതൂണായി നിൽക്കുന്നു.



</doc>
<doc id="329150" url="https://ml.wikipedia.org/wiki?curid=329150" title="ജ്ഞാനനിർമ്മിതിവാദം">
ജ്ഞാനനിർമ്മിതിവാദം

മനുഷ്യൻ തന്റെ അനുഭവങ്ങളിലൂടെയും ആശയങ്ങളിലൂടെയും സ്വാഭാവികമായി അറിവ് നിർമ്മിക്കുമെന്ന ഒരു മനശാസ്ത്ര തത്ത്വമാണ് ജ്ഞാനനിർമ്മിതിവാദം. മനശാസ്ത്രം, സാമൂഹ്യശാസ്ത്രം, വിദ്യാഭ്യാസം, ശാസ്ത്രത്തിന്റെ ചരിത്രം തുടങ്ങിയ വ്യവസ്ഥിതികൾ ഇതിനെ സ്വാധീനിച്ചിട്ടുണ്ട്. സ്വിറ്റ്സർലാൻറുകാരനായ ജീൻപിയാഷെ ജ്ഞാനനിർമ്മിതിവാദത്തിന്റെ പിതാവായി അറിയപ്പെടുന്നു.


ജ്ഞാനനിർമ്മിതിവാദത്തിന് വിദ്യാഭ്യാസ തത്ത്വചിന്തകളിൽ ആദ്യകാലങ്ങളിൽ തീരെ പ്രധാന്യം കൽപ്പിച്ചിരുന്നില്ല.കുട്ടിയുടെ കളികളെയും മറ്റു പ്രവർത്തനങ്ങളെയും അലക്ഷ്യമയിട്ടാണ് കണ്ടത്.ഇക്കാരത്താൽ ഇത്തരം പ്രവർത്തനങ്ങൾക്ക് യാതൊരു പ്രാധാന്യവും നൽകിയില്ല.പരബരാഗതമായുള്ള ഈ വീക്ഷണത്തെ പിയാഷെ അംഗീകരിച്ചില്ല.മാത്രമല്ല കുട്ടിയുടെ ബുദ്ധിപരമായ വികാസങ്ങളിൽ കളികൾക്ക് പ്രാധാന്യമേറെയുണ്ടെന്ന് വാദിക്കുകയും തന്റെ വാദം ശാസ്ത്രീയമായി തെളിയിക്കുകയും ചെയ്തു.ഇന്ന് ഔപചാരികവും അനൗപചാരികവുമായ പഠന മേഖലകളിൽജ്ഞാനനിർമ്മിതിവാദം വളരെയധികം സ്വാധീനം ചെലുത്തിയിട്ടുണ്ട്.
ലണ്ടനിലെ നാച്യുറൽ ഹിസ്റ്ററി മ്യൂസിയത്തിൽ ഈ ജ്ഞാനനിർമ്മിതിവാദത്തെ അടിസ്ഥാനമാക്കിയുള്ള സൗകര്യം ഒരുക്കിയിട്ടുണ്ട്.ഇവിടെ എത്തുന്നവർക്ക് ചരിത്രത്തിലെ സ്പെസിമെൻ ഉപയോഗിച്ച് പ്രായോഗികമായി ശാസ്ത്രീയ കഴിവുകൾ വികസിപ്പിക്കാനും പുതിയ കാര്യങ്ങൾ കണ്ടെത്താനാകുമെന്നും കരുതപ്പെടുന്നു.

സമരസപ്പെടലിലൂടെയും സ്വാംശീകരണത്തിലൂടെയും വ്യക്തിക്ക് സ്വയം അറിവ് നിർമ്മിക്കാനാകുമെന്ന് പിയാഷെ അഭിപ്രായപ്പെടുന്നു.വ്യക്തി കാര്യങ്ങളെ സ്വാംശീകരിക്കുമ്പോൾ പുതിയ അനുഭവങ്ങളെ നേരത്തെയുള്ള ഫ്രയിം വർക്കിലേക്ക് അറിവിനെ കൂട്ടിയോജിപ്പിക്കുകയും ചെയ്യുന്നതാണ് സ്വാംശീകരണം അഥവാ അസ്സിമിലേഷൻ.
പഠനത്തിന്റെ സങ്കീർണ്ണതക്ക് പകരം സാമൂഹ്യ ജ്ഞാന നിർമ്മിതിവാദംകുട്ടികളുടെ പഠനത്തിന്റെ പ്രോത്സാഹനവും റിവാർഡും നൽകി പഠനപ്രക്രിയയുടെ അഭിവാജ്യ ഘടകമായി മാറ്റുകയാണ് .(Wertsch 1997).


(see also Tuovinen, J.E. & Sweller, J. (1999). A Comparison of Cognitive Load Associated With Discovery Learning and Worked Examples. "Journal of Educational Psychology". 91(2) 334-341)


</doc>
<doc id="329154" url="https://ml.wikipedia.org/wiki?curid=329154" title="അധ്യാപനത്തിലൂടെയുള്ള പഠനം">
അധ്യാപനത്തിലൂടെയുള്ള പഠനം

അടുത്ത കാലത്തായി ജീൻ പോൾ മാർട്ടിൻ വികസിച്ചെടുത്ത ഒരു പഠന രീതിയാണ് അധ്യാപനത്തിലൂടെയുള്ള പഠനം എന്ന ആശയം.പ്രൊഫഷണൽ വിദ്യാഭ്യാസ സംവിധാനത്തിലാണ് ഈ മേഖല വികസിച്ചുവരുന്നത്.ഈ രീതി പ്രകാരം വിദ്യാർത്ഥി അല്ലെങ്കിൽ പഠിതാവ് പാഠാസൂത്രണം ചെയ്യുകയും ശേഷം മറ്റുള്ളവർക്ക് വേണ്ടി പാഠഭാഗം മുഴുവനായോ ഏതെങ്കിലും ഭാഗങ്ങളായോ പഠിപ്പിക്കുന്നു. സഹപാഠികൾക്കായി എടുക്കുന്ന ഈ ക്ലാസ് ലെക്ചർ രീതിയിലോ പ്രസൻറേഷൻ രീതിയിലോ ആകാം.പഠിതാക്കൾക്ക് അനുകൂലമായ അന്തരീക്ഷമൊരുക്കുന്നതിൽ വളരെയേറെ പ്രാധാന്യം അധ്യാപകന് ഇക്കാര്യത്തിലുണ്ട്.അല്ലാതെ അധ്യാപകനെ മാറ്റി നിറുത്തുകയല്ല.

ക്ലാസ് റൂം ഇടപെടലുകളിൽ നാഡീവ്യൂഹ പ്രവർത്തനങ്ങളെ ഓപ്പറേറ്റ് ചെയ്യുന്നതിലൂടെ തലച്ചോറിന്റെ ഘടനയെ മാറ്റത്തിന് വിധേയമാക്കാൻ മാർട്ടിൻ ശ്രമിച്ചു. താഴെ കൊടുത്തിരിക്കുന്ന പട്ടികയിൽ ഇതിന്റെ ഘട്ടങ്ങൾ വിശദീകരിക്കുന്നു.

കൂടുതൽ വിവരങ്ങൾ ഇംഗ്ലീഷ് താളിൽ


</doc>
<doc id="329158" url="https://ml.wikipedia.org/wiki?curid=329158" title="ലോക്ക്‌ഹീഡ് എസ്.ആർ.-71 ബ്ലാക്ക്ബേഡ്">
ലോക്ക്‌ഹീഡ് എസ്.ആർ.-71 ബ്ലാക്ക്ബേഡ്

അമേരിക്കൻ കമ്പനിയായ ലോക്ക്‌ഹീഡ് പണ്ട് നിർമ്മിച്ചിരുന്ന, ദീർഘദൂര, ശബ്ദാദിവേഗ, ചാരപ്പോർവിമാനമാണ് എസ്-ആർ 71 ബ്ലാക്ക്ബേർഡ്. ഇന്ന് ഈ വിമാനം ഉപയോഗത്തിലില്ല. ലോക്ക്‌ഹീഡിന്റെ തന്നെ എ-12 എന്ന രഹസ്യപദ്ധതിയുടെ പിന്തുടർച്ചയാണ് എസ്.ആർ-71. ലോക്ക്‌ഹീഡിന്റെ സ്കങ്ക് വർക്ക് വിഭാഗമാണ് ഈ വിമാനം നിർമ്മിച്ചത്. ഏരിയൽ റിക്കോണസൻസ് അഥവാ ആകാശച്ചാരപ്പറക്കലുകൾക്കായി രൂപം കൊണ്ട പദ്ധതിയാണ് ലോക്ക്‌ഹീഡിന്റെ എ- വർഗ്ഗങ്ങൾ (A- series). അമേരിക്കൻ ചാര സംഘടനയായ സി.ഐ.എ ക്കു വേണ്ടിയാണ് ലോക്ക് ഹീഡ് ഇവ രൂപകല്പന ചെയ്തത്. , റഡാറുകൾക്ക് കണ്ടെത്താനാവാത്തതും അതിവേഗതയിൽ പറക്കുന്നതും ആക്രമണചാരുത പുലർത്തുന്നതുമായ ഒരു വിമാനമായിരുന്നു അവർക്ക് വേണ്ടത്. എ സിരീസിന്റെ പ്രധാന രൂപകർത്താവ് വിഖ്യാതനായ വ്യോമയാനതത്രഞ്ജൻ കെല്ലി ജോൺസൺ ആയിരുന്നു. എ-12 ന്റെ പോരായ്മകൾ കാരണം പദ്ധതി നഷ്ടമായേക്കാവുന്ന ഘട്ടത്തിൽ നിന്നാണ് അനന്യമായ സവിശേഷതകളോടെ എസ്.ആർ-71 പിറന്നത്. അന്നുവരെ മിസൈലുകൾ പ്രഹരിക്കപ്പെട്ടാൽ രക്ഷപ്പെടാൻ മിസൈലിനേക്കാൽ വേഗത്തിൽ പറക്കുക എന്ന തന്ത്രം മാത്രെ ചാരപ്പറവ വിമാനങ്ങൾക്കുണ്ടായിരുന്നുള്ളു. എസ്-ആർ SR-71 ലോകത്തിലാദ്യമായി റഡാറിന്റെ കണ്ണിൽപ്പെടാതെ പറക്കാനുള്ള അശരീരതstealth aircraft. ഉപയോഗപ്പെടുത്തിയ വിമാനമാണ്.

നിർമ്മാണം തുടങ്ങിയതിന്റെ 50 വർഷങ്ങൾക്കു ശേഷം ബ്ലാക്ക്ബേർഡ് ഇപ്പോഴും വൈമാനികരേയും പൊതുജനങ്ങളേരും അമ്പരപ്പിക്കുന്ന ഒന്നാണ്. അവയുടെ നല്ല കാലങ്ങളിൽ ചാരനിരീക്ഷണങ്ങൾ നടത്തി ലോകത്തിന്റെ എല്ലായിടങ്ങളിൽ നിന്നും നിഗൂഢ രഹസ്യങ്ങൾ ചോർത്താൻ ബ്ലാക്ക്ബേഡിനു കഴിഞ്ഞിരുന്നു. അമേരിക്കക്കാർ വിയറ്റ്നാമിലും അറബ് ഇസ്രായേൽ യുദ്ധകായത്തും ഗൾഫ് യുദ്ധകാലത്തും സോവിയറ്റ് യൂണിയന്റെ രഹസ്യങ്ങളിലേക്കുമെല്ലാം എത്തിനോട്ടം നടത്താൻ ബ്ലാക്ക്ബേഡിനെ ഉപയോഗിച്ചു. 

ലോക്ക്‌ഹീഡ് എസ്.ആർ 71 നിർമ്മിക്കുന്നതിനു മുൻപ് ഉണ്ടാക്കിയ നിരീക്ഷണവിമാനം താരതമ്യേന വേഗം കുറഞ്ഞ ലോക്ക്‌ഹീഡ് യു-2 ആയിരുന്നു. സി.ഐ.എ.ക്കുവേണ്ടി നിർമ്മിച്ച യു-2 വിനു പോരായ്മകൾ ഉണ്ടായിരുന്നതും 1960 ലെ യു-2 സംഭവവും സി.ഐ.എ യെ പുതിയ ഒരു നിരീക്ഷണപ്പറവയെ ഉണ്ടാക്കുന്നതിനായി പ്രേരിപ്പിക്കുകയും കെല്ലി ജോൺസണെത്തന്നെ അവർ അതേല്പിക്കുകയും ചെയ്തു. ലോക്ക്‌ഹീഡിന്റെ സ്കങ്ക് വർക്സ് വിഭാഗമാണ് അവിടന്നങ്ങോട്ടുള്ള നിർമ്മാണം നടത്തിയത്

കെല്ലി ജോൺസൺ രൂപനിർമ്മാണം നടത്തിയ എ-12 ആദ്യമായി പരീക്ഷണപ്പറക്കൽ നടത്തിയത് ഏരിയ 51 എന്ന വളരെയധികം രഹസ്യസ്വഭാവം കാത്തുസൂക്ഷിക്കുന്ന പരീക്ഷണ നിരീക്ഷണ പ്രദേശത്താണ് 13 വിമാനങ്ങൾ നിർമ്മിക്കുകയുണ്ടായി. പ്രാറ്റ്&വിറ്റ്നി ജെ58 എന്ന അക്കാലത്തെ ശക്തമായ വിമാന എഞ്ചിൻ ആയിരുന്നു ഉപയോഗിക്കാൻ ഉദ്ദേശിച്ചിരുന്നതെങ്കിലും വേണ്ടത്ര എഞ്ചിനുകൾ കിട്ടാത്തതുകൊണ്ട് ശക്തി കുറഞ്ഞ പ്രാറ്റ്&വിറ്റ്നി ജെ75 എന്ന യന്ത്രം ഉപയോഗിക്കേണ്ടതായി വന്നു. അങ്ങനെ മിക്കവാറും എല്ലാ എ 12 വിമാനങ്ങളിലേയും സ്ഥിരം എഞ്ചിനായി ജെ75 ഉപയോഗിച്ചു എങ്കിലും ജെ 75 ലഭ്യമായതോടെ പുതിയ വിമാനങ്ങളിലെല്ലാം എഞ്ചിൻ മാറ്റി ജെ58 ഘടിപ്പിച്ചു തുടങ്ങി. എസ്.ആർ. 71 നും ഈ എഞ്ചിൻ തന്നെയാണു ഉപയോഗിച്ചുതുടങ്ങിയത്. 1968 കളിൽ ഇവയൂടെ നിർമ്മാണം പൂറ്ത്തിയായില്ലെങ്കിലും സാമ്പത്തികഞെരുക്കം മൂലം വടക്കൻ കൊറിയയിലും വിയറ്റ്നാം യുദ്ധകാലത്തും നിരവധി ജോലികൾ ചെയ്യാനായി എ-12 വിനിയോഗിക്കപ്പെട്ടും താമസിയാതെ ഇവ ഒക്റ്റോബർ 1968 ഓടെ വിരമിക്കപ്പെടുകയും 

എസ്. ആർ 71 നാമകരണപ്രക്രിയ 1924 ഇൽ അമേർക്കൻ ഐക്യനാടുകളിലെ വ്യോമയാന നാമകരണരീതി പിന്തുടർന്നു. ഈ രീതിയിൽ അവസാനത്തെത് എക്സ്ബി-70 വാക്കൈറീ എന്ന ബോംബർ വിമാനമായിരുന്നു. ഇതിനെ അധികരിച്ചു നിർമ്മിച്ച എസ്,ആർ 71 ന്റെ ബോംബറിനെ ഇതേ നാമകരണരീതി ഉപയോഗിച്ച് ബി 71 എന്നു വിളിച്ചു. എന്നാൽ 71 എന്നത് പിന്നീട് വിമാനത്തിന്റെ ടൈപ്പ് മാറ്റി എസ് ആർ ആയപ്പോഴും വിട്ടുകളയാതെ ഉപയോഗിച്ചു.</ref>

ബി 70 യെ നവീകരിച്ച് ആർ.സ്. 70 ആക്കാം എന്നായിരുന്നു ആദ്യം ഉദ്ദേശിച്ചിരുന്നത് എങ്കിലും എ.12 നു കൂടുതൽ ശക്തിയും സാധ്യതകളും ഉണ്ടെന്നു തെളിഞ്ഞതോടെ വ്യോമസേന എ-12 നെ നവീകരിക്കാനുള്ള നിർദ്ദേശം നൽകുകയായിരുന്നു ആർ-12 എന്നാണ് ആദ്യം വിളിച്ചു വന്നതെങ്കിലും നിർമ്മിച്ച വിമാനങ്ങൾ എ.12 നേക്കാളും നീൾമുള്ളവയായിരുന്നു. ചാരപ്പണിക്കായി സിഗ്നൽ സെൻസറുകളും വശങ്ങളിലായി വ്യോമ റഡാറുകളും വലിയ കാമറകളും പിടിപ്പിച്ചിരുന്നു. സി.ഐ.എ.യുടെ കൈവശം ഉണ്ടായിരുന്ന എ12 നും വ്യോമസേനയുടെ എ-12 നേക്കാളും ശക്തികൂടിയ കാമറകൾ ഉണ്ടായിരുന്നു. ഇതിനു കാരണമായി പറയുന്നത് ഒരേയൊരു പൈലറ്റിനും മാത്റം ഇരിപ്പിടം ഉണ്ടായിരുന്നതും (വലിയ കാമറക്കു സ്ഥലം ലഭിച്ചു) വ്യോമസേനയുടേതിനാക്കാൽ ഉയരത്തിലും വേഗത്തിലും പറക്കേണ്ടിയിരുന്നു എന്നതുമാണ് and more instruments.

മാക്ക് 3 വേഗത്തിൽ പറക്കാനായാണു ബ്ലാക്ക്ബേർഡിനെ രൂപ കല്പന ചെയ്തിരിക്കുന്നത്. ശബ്ദത്തിനേക്കാൾ മൂന്നിരട്ടിവേഗമാണിത്. ഇക്കാരണത്താൽ പറക്കുന്നതിനിടയി വായുവുമായുള്ള ഘർഷണം കാരണം വിമാനം വല്ലാതെ ചൂടാവാം. ഇതൊഴിവാക്കാനായി വിമാനത്തിന്റെ മിക്ക ഭാഗങ്ങളും ടൈറ്റാനിയം കൊണ്ടാണ് നിർമ്മിച്ചിരിക്കുന്നത്. റഡാർ വികിരണങ്ങൾ പ്രതിഫലിപ്പിക്കാതെ ചിതറിക്കുന്ന തരത്തിലാണ് വിമാനത്തിന്റെ പുറംഭാഗം രൂപകല്പന ചെയ്തിരിക്കുന്നത്, കൂടാതെ റഡാർ വികിരണങ്ങൾ ആഗിരണം ചെയ്യുന്ന വസ്തുക്കൾ ഉപയോഗിച്ച് പ്രതലം പൊതിയുകയും ചെയ്തു.


</doc>
<doc id="329172" url="https://ml.wikipedia.org/wiki?curid=329172" title="ഡക്ഡക്ഗോ">
ഡക്ഡക്ഗോ

വെബ്സൈറ്റുകളിൽ തിരച്ചിൽ നടത്തുന്നവരുടെ സ്വകാര്യത സംരക്ഷിക്കുകയും വ്യക്തിഗത തെരച്ചിൽ ഫലങ്ങളിലെ ഫിൽറ്റർ ബബ്ൾ ഒഴിവാക്കുകയും ചെയ്യുന്ന സുരക്ഷിതമായ ഒരു ഇന്റർനെറ്റ് സെർച്ച് എൻജിനാണ് ഡ്കഡ്കഗോ (DuckDuckGo). തങ്ങൾ ഉപയോക്താവിനെ പിൻതുടരുകയോ (ട്രാക്കിംഗ്) തെരച്ചിൽ ചരിത്രം മറ്റുള്ളവരുമായി പങ്കുവെയ്കുകയോ ചെയ്യുന്നില്ലെന്ന് ഈ സെർച്ച് എഞ്ചിന്റെ പരിപാലകർ അവകാശപ്പെടുന്നു. തിരച്ചിലിന്റെ ഫലത്തിൽ 'കൂടുതൽ ആശ്രയിക്കുന്ന ഉത്ഭവങ്ങളിൽ' നിന്നുമുളളതിനേക്കാൾ 'മികച്ച സ്രോതസ്സിൽ നിന്നുമുള്ള വിവരങ്ങൾ' നൽകുവാൻ ഡക് ഡക് ഗോ പരിശ്രമിക്കുന്നു. യാൻഡെക്സ്, യാഹൂ, ബിൻഗ്, യംലി തുടങ്ങിയ സെർച്ച് എൻജിനുകളുമായുള്ള പങ്കാളിത്ത വിവരശേഖരണത്തിലൂടെയും വിക്കിപീഡിയ പോലുള്ള സാമൂഹ്യസ്രോതസ്സുകൾ മുഖ്യമായുള്ള വെബ്സൈറ്റുകളിൽ നിന്നും ശേഖരിക്കുന്ന വിവരങ്ങളിലൂടെയുമാണ് ഇവർ ഇത് സാദ്ധ്യമാക്കുന്നത്.


</doc>
<doc id="329187" url="https://ml.wikipedia.org/wiki?curid=329187" title="ഇൻഫർണോ">
ഇൻഫർണോ

റോബർട്ട് ലാങ്ഡൺ എന്ന സിംബോളജിസ്റിനെ പ്രധാന കഥാപാത്രമാക്കി അമേരിക്കൻ നോവലിസ്റ്റ് ഡാൻ ബ്രൌൺ എഴുതിയ നോവലാണ് ഇൻഫെർണോ.ഏയ്ഞ്ചൽസ് ആൻഡ് ഡീമൺസ്, ദ ഡാവിഞ്ചി കോഡ്, ലോസ്റ്റ്‌ സിംബൽ തുടങ്ങിയ ത്രില്ലെർ നോവലുകളെ തുടർന്ന് ബ്രൗണിന്റെ നാലാമത്തെ നോവലാണിത്. മുൻനോവലുകളെ പോലെ തന്നെ ഇതും 24 മണിക്കൂർ സമയം കൊണ്ട് സംഭവിക്കുന്ന കാര്യങ്ങളാണ് വിവരിക്കുന്നത് .

നോവലിന്റെ തുടക്കത്തിൽ തലയിൽ വെടിയുണ്ട കൊണ്ടുള്ള മുറിവേറ്റ നിലയിൽ ഇറ്റലിയിലെ ഫ്ലോറൻസിൽ ഒരാശുപത്രിയിൽ പ്രൊഫസർ റോബർട്ട്‌ ലാങ്ഡൺ ഉറക്കം ഉണരുന്നു. തനിക്കു നേരെ വീണ്ടും ഉണ്ടാവുന്ന ഒരാക്രമണത്തിൽ നിന്നും സിയന എന്നൊരു ഡോക്ടറുടെ സഹായത്തോടെ അദ്ദേഹം രക്ഷപെടുന്നു. സിയനയുടെ ഫ്ലാറ്റിലേക്ക് അവരെ അന്വേഷിച്ചു സൈനികർ എത്തുന്നതോടെ അവർക്ക് വീണ്ടും പാലായനം ചെയ്യേണ്ടി വരുന്നു. പ്രൊഫസർ തന്റെ കയ്യിൽ ഉള്ള ചെറിയ സിലണ്ടറിൽ നിന്നും ലഭിക്കുന്ന ഒരു പ്രൊജക്ടർ ദൃശ്യമാക്കുന്ന ബോട്ടിസല്ലിയുടെ വിഖ്യാത ചിത്രമായ Map of Hell-ന്റെ(നരകപടം) പരിഷ്കരിച്ച പതിപ്പിൽ രേഖപ്പടുത്തിയിരിക്കുന്ന രഹസ്യം കണ്ടെത്താനാണു ശ്രമിക്കുന്നത്. ആ മാപ്പിൽ രേഖപ്പെടുത്തിയിരിക്കുന്ന CERCA TROVA എന്ന എഴുത്തും അത് വാസരിയുടെ Battle of Marciano എന്ന ചിത്രത്തിൽ എഴുതിയിട്ടുള്ളവയാണെന്നും ലാങ്ഡൺ കണ്ടെത്തുന്നു. പ്രൊഫസറെ പിന്തുടരുന്ന കൊലയാളിയേയും സൈനികരേയും പലയിടത്തായി കബളിപ്പിക്കാൻ സിയനക്കും പ്രോഫസറിനും കഴിയുന്നുണ്ട്. ഡാന്റെ-യുടെ മാസ്ക് അതിനു പിന്നിൽ പ്രധാന വില്ലൻ ആയ സോബ്രിസ്റ്റ് എഴുതിയിരിക്കുന്ന കവിത, അതിലെ പസ്സിൽ തുടങ്ങിയവയുടെ ചുവടു പിടിച്ചു പ്രൊഫസറും സിയനയും ലോകാരോഗ്യ സംഘടനയിലെ ഉദ്യോഗസ്ഥൻ ആയ ജൊനാഥൻ എന്നിവർ വെനീസ്സിൽ എത്തുന്നു.
പ്രധാന വില്ലൻ ആയ സോബ്രിസ്റ്റ് , അദ്ദേഹത്തെ സഹായിക്കുന്ന സംഘടന (The Consortium) എന്നിങ്ങനെ വേറൊരു ഭാഗം ഇതിനോടൊപ്പം പുരോഗമിക്കുന്നുണ്ട്. ബയോടെററിസ്റ്റ് എന്നു മുദ്ര കുത്തപ്പെട്ട സോബ്രിസ്റ്റ് ജനസംഖ്യാ വർദ്ധനവ് എന്ന ഉറപ്പായ ദുരന്തത്തെ വളരെ ഗൌരവമായി കാണുന്നയാളാണ്. അയാൾ നിര്മ്മിച്ച ഒരു വൈറസ്‌, അത് വ്യാപിക്കുന്നതിന് മുന്നേ കണ്ടെത്താൻ വേണ്ടി ലോകാരോഗ്യ സംഘടനയുടെ ഡയറക്ടർ ശ്രമിക്കുന്നതും എല്ലാം സമാന്തരമായി മുന്നേറുകയും അതിനെ ലാങ്ങ്ടണിനോട് എങ്ങനെ ബന്ധപ്പെട്ടിരിക്കുന്നത്, സൈനികർ എന്തിനു വേണ്ടിയാണ് പ്രൊഫസറെ പിന്തുടരുന്നത്, സോബ്രിസ്റ്റ് എന്താണ് നിർമ്മിച്ചിട്ടുള്ളത്? അതെന്താണ് മനുഷ്യരാശിക്ക് മേൽ ചെയ്യാൻ പോവുന്നത് തുടങ്ങിയവയാണ് പിന്നീട് വരുന്ന കാര്യങ്ങൾ.
ഇൗ നോവലിൽ ഉൾപ്പെട്ടിരിക്കുന്ന കലാസൃഷ്ടികളും സാഹിത്യ,ശാസ്ത്ര,ചരിത്ര പരാമർശങ്ങളും വാസ്തവങ്ങളാണ്.

ഏഴു രാജ്യങ്ങളിൽ ഓഫീസുക‌‌ളുളള ഒരു സ്വകാര്യ പ്രസ്താനമാണ് ദി കൺസോർഷ്യം .സ്വകാര്യത സംരക്ഷിക്കുന്നതിനും സുരക്ഷാപരമായ കാരണങ്ങളാലും അതിന്റെ പേര് മാറ്റിയിട്ടുണ്ട്.

ദാന്തെയുടെ മഹാകാവ്യമായ ഡിവൈൻ കോമഡിയിൽ വർണ്ണിക്കുന്ന അധോലോകമാണ് ഇൻഫർണോ.ഷെയ്ഡുകൾ-ജീവിതത്തിനും മരണത്തിനും ഇടയിൽ കുുരുങ്ങികിടക്കുന്ന അരൂപികളായ ആത്മാക്കൾ-എന്നറിയപ്പെടുന്ന വസ്തുതകളാൽ നിറഞ്ഞ വിസ്ത്രതമായ ഘ‌ടനകളുളള മണ്ഡലമായിട്ടാണ് ഇതിനെ കാവ്യത്തിൽ വർണ്ണിച്ചിരിക്കുന്നത്.



ഏറെ നിരൂപകശ്രദ്ധ നേടിയ ഈ നോവൽ നിശിതമായി വിമർശിക്കപ്പെട്ടിട്ടുമുണ്ട്. ബിട്ടണിലെ ഗാർഡിയൻ പത്രത്തിന്റെ നിരൂപകൻ പീറ്റർ കോൺറാഡ് തന്റെ വിമർശനം തുടങ്ങുന്നത് ഇങ്ങനെയാണ്: "ഡാൺ ബ്രൗൺ മോശം എഴുത്തുകാരനാണെന്നു മാത്രമേ ഞാൻ ഇതുവരെ കരുതിയിരുന്നുള്ളു; എന്നാൽ അദ്ദേഹം ഇടക്കിടെ എഴുതുന്ന യുഗാന്തനോവലുകളിൽ അവസാനത്തേതു വായിച്ചുകഴിഞ്ഞപ്പോൾ, അദ്ദേഹത്തിനു ഭ്രാന്തുണ്ടോ എന്നും എനിക്കു സംശയമായിരിക്കുന്നു." 

നോവലിന്റെ ലൊക്കേഷൻസിൽ ഒന്ന് ഫിലിപ്പീൻസിലെ മനിലയാണ്‌. നോവലിലെ കഥാപാത്രങ്ങളിലൊന്ന് ആ നഗരത്തിലെ അനുഭവങ്ങളെ വിവരിക്കുന്നത് "ഞാൻ നരകകവാടത്തിലൂടെ കടന്നു പോയി - I have run through the Gates of hell എന്നാണ്. മനിലാ നഗരാധികാരികൾ, ഇതിനെതിരെയുള്ള പ്രതിക്ഷേധം നോവലിസ്റ്റിനെ ഔദ്യോഗികമായി എഴുതി അറിയിക്കുക പോലും ചെയ്തു.


</doc>
<doc id="329189" url="https://ml.wikipedia.org/wiki?curid=329189" title="ആലപ്പുഴ പച്ച ഏലം">
ആലപ്പുഴ പച്ച ഏലം

കേരളത്തിലെ ആലപ്പുഴയിൽ മാത്രം ഉദ്പാദിപ്പപ്പെടുന്ന പ്രത്യേക ഇനം ഏലംക്കായ ആണിത്. പച്ചനിറം കൂടുതലായ ഇത് അടുത്തിടെ ഭൗമസൂചികയിൽ (ജ്യോഗ്രാഫിക്കൽ ഇൻഡിക്കേറ്റർ) പെടുത്തിയിരിക്കുന്നു. പാലക്കാടൻ മട്ടക്കും നവര അരിയുടെ ഔഷധഗുണത്തിനും ഒരു മാസം മുൻപ് ലഭിച്ച സമാനമയ അംഗീകരത്തിനു തൊട്ടുപിറകേയാണ് ഇതിനു അംഗീകാരം ലഭിക്കുന്നത്. സ്പൈസസ് ബോർഡ് ഓഫ് ഇന്ത്യയാണ് ഈ പദവി നിൽകുന്നത്. ഒരു പ്രത്യേക വ്യാവസായിക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ,പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശസൂചകം അല്ലെങ്കിൽ ഭൂമിശാസ്ത്രസൂചകോൽപന്നങ്ങൾ (Geographical Indications of Goods) എന്നു പറയുന്നത്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിന്റെ പേരിൽ ഇത്തരം അംഗീകാരം നൽകുന്നത്. ഈ ഇനത്തിൽ അംഗീകാരം ലഭിച്ച ഒരു ഉൽപന്നങ്ങളിൽ ഏറ്റവും പ്രമുഖം മലബാർ പെപ്പർ ആണ്.


</doc>
<doc id="329190" url="https://ml.wikipedia.org/wiki?curid=329190" title="മലബാർ കുരുമുളക്">
മലബാർ കുരുമുളക്

മലബാർ മേഖലയിൽ കൃഷി ചെയ്യുന്ന ഒരു പരമ്പരാഗത കുരമുളക് ഇനമാണ് മലബാർ കുരുമുളക്'. അടുത്തകാലത്തായി ഭൗമസൂചിക സ്ഥാനം ലഭിച്ച ഒരു പ്രത്യേക സുഗന്ധദ്രവ്യമാണിത്. സ്പൈസസ് ബോർഡ് ഓഫ് ഇന്ത്യയാണ് ഈ പദവി നിൽകുന്നത്. ഒരു പ്രത്യേക വ്യാവസായിക ഉൽപ്പന്നത്തിന്, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ പ്രത്യേകതകളാലോ, പരമ്പരഗതമായ മേന്മയാലോ ലഭ്യമാകുന്ന പദവിയ്ക്കാണ് ഭൂപ്രദേശസൂചകം അല്ലെങ്കിൽ ഭൂമിശാസ്ത്രസൂചകോൽപന്നങ്ങൾ (Geographical Indications of Goods) എന്നു പറയുന്നത്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങൾക്കാണ് പ്രദേശത്തിന്റെ പേരിൽ ഇത്തരം അംഗീകാരം നൽകുന്നത്. ഈ ഇനത്തിൽ അംഗീകാരം ലഭിച്ച ഒരു ഉൽപന്നമാണ് മലബാർ കുരുമുളക് 

ഈ രജിസ്റ്റ്രേഷനു ശേഷം മറ്റുള്ള സ്ഥലത്തു നിന്നും ഇതേ പേരിൽ വ്യാപാരം പാടില്ല. 
കുരുമുളക് കേരളത്തിന്റെ എല്ലായിടത്തിലും ഉണ്ടായിരുന്ന കാലമുണ്ടായിരുന്നു. ഇന്ന് ഇത് കൂടുതലായും മലബാർ പ്രദേശങ്ങളിലും ഇടുക്കി വയനാടു് ജില്ലകളിലും കേന്ദ്രീകരിച്ചിരിക്കുന്നു.

എന്നിരുന്നാലും മലബാർ കുരുമുളകും തലശ്ശേരിക്കുരുമുളകും അതിന്റെ ചരിത്രപരമായകാരണങ്ങൾകൊണ്ടും അതു പാകപ്പെടുത്തുന്ന രീതി അനുസരിച്ചും ഏറ്റവും നല്ലത് എന്ന് കരുതുന്നു. ഇങ്ങനെ ചെയ്യുന്ന രീതിക്ക് ഗാർബ്ൾഡ് എന്നു വിളിക്കുന്നു. ഇന്ത്യക്കു സ്വാതന്ത്യം ലഭിക്കുന്നതിനു മുൻപ് ഈ രീതി കോഴിക്കോടു മാത്രമേ ഉണ്ടായിരുന്നുള്ളു എന്നതിനാൽ ഇതി മലബാർ പെപ്പർ എന്ന പേരു വീണു 


</doc>
<doc id="329202" url="https://ml.wikipedia.org/wiki?curid=329202" title="നിലമ്പൂർ തേക്ക്">
നിലമ്പൂർ തേക്ക്

കേരളത്തിലെ മലപ്പുുറം ജില്ലയിലെ നിലമ്പൂരിൽ ഉള്ള [തേക്ക്|തേക്കുകാടുകൾ] ലോകത്തിലെ ആദ്യത്തെ തേക്കുവളർത്തൽ കേന്ദ്രമാണ്. മികച്ച ഗുണനിലവാരവും തനിമയുമുള്ള ഉൽ‌പ്പന്നങ്ങളിലൊന്നാണ് നിലമ്പൂർ തേക്ക്. പ്രാചീനകാലം മുതൽ ലോകപ്രശസ്തിയുള്ളതാണ് ഈ തേക്ക്കാടുകൾ.ഏകദേശം 50 മീറ്റർവരെ ഉയരത്തിൽ വളരുന്ന മരങ്ങളാണിവ. നിലമ്പൂർ മേഖലയിലെ ഇലപൊഴിയും കാടുകളിൽ തേക്ക് ധാരാളമായി വളരുന്നു. മലബാർ തേക്ക് എന്ന പേരിലും അറിയപ്പെടുന്നുണ്ട് . ഇവയുടെ വാർഷിക വളയങ്ങളും ഗന്ധവും പേരുകേട്ടതാണ്.

ഒരു പ്രത്യേക ഉത്പന്നത്തിന്റെ ഗുണ മേൻമ അത് ഉത്പാദിപ്പിക്കപ്പെടുന്ന സ്ഥലത്തിന്റെ ഭൂമിശാസ്ത്രപരമായ പ്രത്യകതകളോടും സംസ്‌കരണ രീതികളോടും ബന്ധപ്പെട്ടിരിക്കുന്നുവെങ്കിൽ അവയെ തിരിച്ചറിയുന്നതിന് വേണ്ടിയാണ് ഭൂമിശാസ്ത്ര സൂചികകൾ. നിലമ്പൂർ തേക്കിന് ഭൂമിശാസ്ത്ര സൂചിക പദവി ലഭിക്കുന്നതുമായി ബന്ധപ്പെട്ട് കേരള കാർഷിക സർവ്വകലാശാല ശ്രമം നടത്തിയിട്ടുണ്ട്.

മലയാളത്തിൽ തേക്ക് എന്നത് തെക്ക് നിന്നു വന്ന മരം എന്നർത്ഥത്തിലാണ്.

നിലമ്പൂർ തേക്കിനു മാത്രമായി നിർമ്മിക്കപ്പെട്ട മ്യൂസിയമാണ് നിലമ്പൂർ തേക്ക് മ്യൂസിയം. 1995 മേയിൽ കേരള ഫോറസ്റ്റ് റിസർച്ച് ഇൻസ്റ്റിറ്റ്യൂട്ട് കേരള വന വകുപ്പിന്റെ ആഭിമുഖ്യത്തിൽ സ്ഥാപിച്ചതാണിത്. മലപ്പുറം ജില്ലയിലെ നിലമ്പൂർ ടൗണിൽ നിന്നും ഊട്ടി റോഡിലൂടെ 4 കിലോമീറ്റർ സഞ്ചരിച്ചാൽ ഇവിടെയെത്താം. 160 വർഷം മുൻപ് ഈ തേക്ക് മരങ്ങൾ വളർത്താനുള്ള ശ്രമം ആരംഭിച്ച സ്ഥലത്തു തന്നെയാണ് ഈ പ്രദർശനാലയവും സ്ഥാപിച്ചിട്ടുള്ളത്. ഇതിനു വളരെ അടുത്തായാണ് ലോകത്തിലെ തന്നെ ഏറ്റവും പഴക്കമുള്ള തേക്ക് മരവും (കന്നോലിസ് പ്ലോട്ട്) സ്ഥിതി ചെയ്യുന്നത്. ഇത്തരത്തിൽപ്പെട്ട ലോകത്തിലെതന്നെ ആദ്യത്തെ മ്യൂസിയമാണിത്. തേക്കിനെക്കുറിച്ചും, അതിന്റെ ചരിത്രം, തേക്ക് വളർത്തലും പരിപാലനവും അതിന്റെ വിവിധ ഉപയോഗങ്ങളും സാമൂഹിക വാണിജ്യപ്രാധാന്യങ്ങളും മ്യൂസിയത്തിൽ വിവരിക്കുന്നു.

പുരാതനകാലത്ത് കേരളത്തിൽ വന്ന വ്യാപാരികൾ കുരുമുളകിനേക്കാൾ മുന്നേ തന്നെ തേക്കും വീട്ടിയുമാണ് വാങ്ങ്നിയിരുന്നതെന്ന് വിശ്വസിക്കുന്നു. റോമിൽ നിന്നും നിലമ്പൂർ കാടുകളിൽ മാത്രം കാണപ്പെടുന്ന വീട്ടി മരത്തിൽ നിർമ്മിച്ച മേശ കണ്ടെത്തിയിട്ടുണ്ട്. മൂത്ത പ്ലീനിയുടെ ഏരിത്രിയൻ രേഖകളിൽ കേരളത്തിലെ പ്രത്യേകതേക്കുമരങ്ങളെകുറിച്ച് വിവരണം ഉണ്ട്. 
സുലൈമാൻ നബിയുടെ കാലത്ത് നിലമ്പൂർ കാടുകളിൽ നിന്ന് തേക്ക് കൊണ്ടുപോയതായി പരാമർശമുണ്ട്. എന്നാൽ 1840 ൽ ബ്രിട്ടീഷുകാർ ലോകത്തു തന്നെ ആദ്യമായി ശാസ്ത്രീയമായി നിലമ്പൂരിൽ കനോലി പ്ലോട്ട് എന്ന പേരിൽ തേക്ക് പ്ലാന്റേഷൻ ആരംഭിച്ചു.നിലമ്പൂർ തേക്ക് തടികളുടെ പ്രധാന വിൽപ്പന കേന്ദ്രങ്ങളാണ് അരുവാക്കോട്, നെടുങ്കയം എന്നിവിടങ്ങളിലുള്ളത്.



</doc>
<doc id="329212" url="https://ml.wikipedia.org/wiki?curid=329212" title="പി. ഗോപിനാഥൻ നായർ">
പി. ഗോപിനാഥൻ നായർ

ഗാന്ധിയനും സമാധാനപ്രവർത്തകനുമാണ് പി. ഗോപിനാഥൻ നായർ.

1922 ജൂലൈയിൽ നെയ്യാറ്റിൻകരയിൽ ജനിച്ച അദ്ദേഹം ഗാന്ധിമാർഗ്ഗത്തിലേക്ക് ചെറുപ്പത്തിൽതന്നെ കടന്നുവന്നു. കുട്ടിയായിരുന്നപ്പോൾ നെയ്യാറ്റിൻകരയിൽ വന്ന ഗാന്ധിജിയെ നേരിൽ കാണുകയും ചെയ്തു. കോളജ് വിദ്യാർഥിയായിരുന്നപ്പോൾ സ്വാതന്ത്ര്യസമരത്തിനിറങ്ങി. ക്വിറ്റ് ഇന്ത്യാ സമരത്തിൽ പങ്കെടുത്ത് ജയിലിലായിട്ടുണ്ട്.

ജീവിതത്തിൽ ശക്തമായ സ്വാധീനം ചെലുത്തിയത് ശാന്തിനികേതനിലെ പഠനമാണ്. 1946-48 കാലത്ത് ചീനാഭവനിൽ വിശ്വഭാരതി സർവകലാശാലയിൽ ഗവേഷണ വിദ്യാർഥിയായി. 1951ൽ കെ. കേളപ്പൻെറ അധ്യക്ഷതയിൽ രൂപംകൊണ്ട ഗാന്ധി സ്മാരകനിധിയിൽ പ്രവർത്തിച്ചുകൊണ്ടാണ് കേരളത്തിലെ പ്രവർത്തനം ആരംഭിച്ചത്. പിന്നീട് അതിൻെറ അധ്യക്ഷ സ്ഥാനത്തത്തെി. സർവസേവാ സംഘത്തിൻെറ കർമസമിതി അംഗമായും അഖിലേന്ത്യാ പ്രസിഡൻറായും സംഘത്തെ നയിച്ചിട്ടുണ്ട്.

ഭൂദാനയജ്ഞത്തിന് നേതൃത്വം നൽകിയ വിനോബാഭാവെയുടെ പദയാത്രയിൽ 13 വർഷവും ഗോപിനാഥൻനായർ പങ്കെടുത്തു. ജയപ്രകാശ് നാരായണൻ നയിച്ച സത്യഗ്രഹങ്ങളിൽ പ്രധാന പങ്കുവഹിച്ചു. 





</doc>
<doc id="329215" url="https://ml.wikipedia.org/wiki?curid=329215" title="പ്ലാനെറ്റ് നയൻ">
പ്ലാനെറ്റ് നയൻ

സൗരയൂഥത്തിൽ, നെപ്റ്റ്യൂണിൽ നിന്ന് വളരെ അകലെ കിയ്പെർ വലയ മേഖലയിൽ സ്ഥിതിചെയ്യുന്ന ഒരു ജ്യോതിർഗോളമാണ് പ്ലാനെറ്റ് നയൻ (ഒമ്പതാം ഗ്രഹം). ഭൂമിയുടെ പത്തു മടങ്ങ് വരെ വലിപ്പമുള്ളതും സൂര്യനെ വലംവയ്ക്കുന്നതുമായ ഈ ജ്യോതിർഗോളം, സൗരയൂഥത്തിലെ ഒൻപതാം ഗ്രഹം ആയിരിക്കുമെന്ന് അനുമാനിക്കുന്നു. 2016 ജനുവരിയിൽ കാലിഫോർണിയ ഇൻസ്റ്റിറ്റ്യൂട്ട് ഓഫ് ടെക്നോളജിയിലെ പ്രഫസർ മൈക്കൽ ഇ. ബ്രൗണും അസിസ്റ്റന്റ് പ്രഫസർ കോൺസ്റ്റാന്റിൻ ബറ്റ്യാഗിനും ചേർന്നാണ് "പ്ലാനെറ്റ് നയൻ" എന്നു പേരിട്ട ജ്യോതിർഗോളത്തിന്റെ സാന്നിധ്യം സൈദ്ധാന്തികമായി തെളിയിച്ചത്. ഗ്രഹത്തിന്റെ കണ്ടത്തൽ സംബന്ധിച്ച പൂർണ്ണമായ സ്ഥിരീകരണം ഉണ്ടായിട്ടില്ല. ഈ കണ്ടുപിടിത്തത്തിന് അംഗീകാരം ലഭിക്കുകയാണെങ്കിൽ വ്യാഴം, ശനി, യുറാനസ്, നെപ്റ്റ്യൂൺ എന്നിവയ്ക്കുശേഷം സൗരയൂഥത്തിലെ ഏറ്റവും വലിയ അഞ്ചാമത്തെ ഗ്രഹമായിരിക്കും പ്ലാനെറ്റ് നയൻ. 1930-ൽ ഒമ്പതാം ഗ്രഹമായി അംഗീകരിക്കപ്പെട്ട പ്ലൂട്ടോയെ 2006-ൽ ഗ്രഹങ്ങളുടെ പട്ടികയിൽ നിന്നു പുറത്താക്കുകയും കുള്ളൻഗ്രഹങ്ങളുടെ പട്ടികയിൽ ഉൾപ്പെടുത്തുകയും ചെയ്തിരുന്നു. പ്ലൂട്ടോയുടെ ഗ്രഹപദവി നഷ്ടമാകാൻ കാരണമായ പഠനങ്ങൾ നടത്തിയ മൈക്ക് ബ്രൗൺ തന്നെയാണ് പുതിയ ഗ്രഹത്തെ കണ്ടെത്തിയതെന്ന കാര്യവും ശ്രദ്ധേയമായിരുന്നു.

സൗരയൂഥത്തിൽ യുറാനസിനപ്പുറമുള്ള കിയ്പെർ ബെൽറ്റ് മേഖലയിൽ പുതിയ ഗ്രഹങ്ങൾ തേടിയുള്ള അന്വേഷണങ്ങൾ 150 വർഷങ്ങൾക്കുമുമ്പ് തന്നെ തുടങ്ങിയിരുന്നു. 19-ആം നൂറ്റാണ്ടിൽ കിയ്പെർ ബെൽറ്റ് മേഖലയ്ക്കുസമീപം നെപ്റ്റ്യൂൺ എന്ന പുതിയ ഗ്രഹത്തെ കണ്ടെത്തിയതോടെ ഈ മേഖല കേന്ദ്രീകരിച്ചുള്ള കൂടുതൽ പഠനങ്ങൾ നടന്നു. 1928-ൽ ക്ലൈഡ് ടോമ്പോ പ്ലൂട്ടോയെ കണ്ടെത്തിയതും കിയ്പെർ ബെൽറ്റ് മേഖലയിൽ നിന്നായിരുന്നു. 1930-ഓടെ പ്ലൂട്ടോയെ സൗരയൂഥത്തിലെ ഒൻപതാം ഗ്രഹമായി അംഗീകരിച്ചു. എഴുപത്തിയഞ്ച് വർഷത്തോളം ഗ്രഹപദവിയിൽ തുടർന്ന പ്ലൂട്ടോയെ 2006-ൽ രാജ്യാന്തര ജ്യോതിശാസ്ത്ര സംഘടന കുള്ളൻഗ്രഹമായി പ്രഖ്യാപിച്ചു. അതോടെ സൗരയൂഥത്തിലെ ഗ്രഹങ്ങളുടെയെണ്ണം വീണ്ടും എട്ടായി.

ധൂമകേതുക്കളുടെ ജന്മഗൃഹമായ കിയ്പെർ ബെൽറ്റിൽ ഒരു വലിയ വസ്തുവിന്റെ ആകർഷണത്തിൽപ്പെട്ട് ഒരുമിച്ചു നീങ്ങുന്ന ചില കുള്ളൻഗ്രഹങ്ങളെയും മറ്റു വസ്തുക്കളെയും ശാസ്ത്രജ്ഞർ കണ്ടെത്തിയിരുന്നു. അവയുടെ ഭ്രമണപഥത്തിൽ ദൃശ്യമായ അസാധാരണ ഗതിഭ്രംശങ്ങളെക്കുറിച്ചുള്ള പഠനങ്ങളാണ് പ്ലാനെറ്റ് നയനിന്റെ സാധ്യത പ്രവചിക്കാൻ കാരണമായത്.

സൗരയൂഥത്തിൽ സൂര്യനിൽ നിന്നുള്ള അകലം അനുസരിച്ച് ബുധൻ, ശുക്രൻ, ഭൂമി, ചൊവ്വ, വ്യാഴം, ശനി, യുറാനസ്, നെപ്റ്റ്യൂൺ എന്നിവയ്ക്കുശേഷം വളരെ അകലെ കിയ്പെർ വലയത്തിലാണ് പ്ലാനെറ്റ് നയന്റെ സ്ഥാനം. ഭൂമിയും സൂര്യനും തമ്മിലുള്ള അകലത്തിന്റെ 50 ഇരട്ടി ദൂരമാണ് പ്ലാനെറ്റ് നയനും സൂര്യനും തമ്മിലുള്ളത്. 10,000 വർഷത്തിനും 20,000 വർഷത്തിനുമിടയിൽ സമയമെടുത്താണ് ഗ്രഹം സൂര്യനെ വലംവയ്ക്കുന്നത്. സൂര്യനിൽ നിന്ന് ഇത്രയും അകലെ സ്ഥിതിചെയ്യുന്നതിനാൽ ഐസ് നിറഞ്ഞ ഉപരിതലമാണ് ഗ്രഹത്തിനുള്ളത്.

ഭൂമിയുടെ അഞ്ചു മുതൽ പത്തു വരെ മടങ്ങു വലിപ്പമാണ് പ്ലാനെറ്റ് നയനിനുള്ളത്. നെപ്റ്റ്യൂണിന്റെ അത്രത്തോളം വലിപ്പമുള്ള ഈ ഗ്രഹത്തിന് ഭൂമിയുടെ രണ്ടു മുതൽ നാലു വരെ ഇരട്ടി വ്യാസമുണ്ട്. കൂടാതെ ഭൂമിയുടെ പത്തു മടങ്ങ് പിണ്ഡവും പ്ലൂട്ടോയെക്കാൾ 5000 മടങ്ങ് ദ്രവ്യമാനവുമുണ്ട്.

സൂര്യനിൽ നിന്ന് വളരെ അകലെ സ്ഥിതിചെയ്യുന്നതിനാൽ ഈ ഗ്രഹത്തിനു പ്രകാശം പ്രതിഫലിപ്പിക്കാനുള്ള കഴിവ് കുറവാണ്. അതിനാൽ ശക്തമായ ടെലിസ്കോപ്പുകളുടെ സഹായത്താൽ പോലും ഗ്രഹത്തെ കണ്ടെത്തുക പ്രയാസമാണ്‌.



</doc>
<doc id="329230" url="https://ml.wikipedia.org/wiki?curid=329230" title="ഒഡീഷ എഫ്സി">
ഒഡീഷ എഫ്സി

ഇന്ത്യൻ സൂപ്പർ ലീഗിലെ ഒഡിസയെ പ്രതിനിധികരിക്കുന്ന ടീമാണ് ഒഡിസ ഫൂഡ്ബോൾ ക്ലബ് 2014-ൽ ഡൽഹി ഡൈനാമോസ് എന്ന പേരിൽ രൂപീകൃതമായ ക്ലബ് 2019 വരെ ഡെൽഹിയിയെ ആണ് പ്രതിനിധീകരിച്ചിരുന്നത്. 2014 ഏപ്രിൽ 21നാണ് ടീമിന്റെ പേര് വെളിപ്പെടുത്തിയത്.
ഡൽഹിയിലെ പ്രമുഖ കമ്പനിയായ ഡെൻ നെറ്റ്‌വർക്ക്സിന്റെ ഉടമസ്ഥതയിലാണ് 2019 വരെ ഡൽഹി ഡൈനാമോസ്. 
ഇന്ത്യയിലെ മികച്ച സ്റ്റേഡിയങ്ങളിലൊന്നായ ഡൽഹിയിലെ ജവഹർലാൽ നെഹ്റു സ്റ്റേഡിയമാണ് 2019 വരെ ഡൽഹി ഡൈനാമോസിന്റെ ഹോം ഗ്രൗണ്ട്.



</doc>
<doc id="329236" url="https://ml.wikipedia.org/wiki?curid=329236" title="ഫ്രാങ്ക്ലിൻ മെഡൽ">
ഫ്രാങ്ക്ലിൻ മെഡൽ

അമേരിക്കയിലെ പെൻസിൽവാനിയയിൽ ഫിലാഡൽഫിയയിലുള്ള ഫ്രാങ്ക്ലിൻ ഇൻസ്റ്റിറ്റ്യൂട്ട്, 1915 മുതൽ 1997 വരെ ശാസ്ത്രമേഖലയിൽ നൽകിയിരുന്ന ഒരു പുരസ്കാരമാണ് ഫ്രാങ്ക്ലിൻ മെഡൽ (ഇംഗ്ലീഷിൽ : Franklin Medal). 1914-ൽ സാമുവൽ ഇൻസൾ സ്ഥാപിച്ച ഫ്രാങ്ക്ലിൻ ഇൻസ്റ്റിറ്റ്യൂട്ട് നൽകിയിരുന്ന വിവിധ പുരസ്കാരങ്ങളിൽ ഏറ്റവും അഭിമാനകരമായ ഒന്നായി ഈ പുരസ്കാരത്തെ കണക്കാക്കുന്നു . മറ്റ് ചരിത്ര അവാർഡുകളോടൊപ്പം 1998-ൽ ആരംഭിച്ച ബെഞ്ചമിൻ ഫ്രാങ്ക്ലിൻ മെഡലിൽ ഈ അവാർഡിനെ ലയിപ്പിച്ചു.


</doc>
<doc id="329272" url="https://ml.wikipedia.org/wiki?curid=329272" title="കോടമ്പുഴ ബാവ മുസ്ലിയാർ">
കോടമ്പുഴ ബാവ മുസ്ലിയാർ

കോടമ്പുഴ ബാവ മുസ്‌ലിയാർ കേരളത്തിലെ പ്രമുഖ മുസ്‌ലിം പണ്ഡിതരിൽ ഒരാളും എഴുത്തുകാരനും കോടമ്പുഴ ദാറുൽ മആരിഫ് ഇസലാമിക് സെൻററിന്റെ സ്ഥാപകനുമാണ്. ഗ്രന്ഥകാരൻ എന്ന നിലയിൽ നിരവധി ഇസ്ലാമിക മത കൃതികളുടെ രചനകൾക്ക് പുറമെ 1988 മുതൽ 2000 വരെ കേരള ഗവൺമെന്റിന്റെ സ്‌കൂൾ അറബി പാഠപുസ്തക രചനാസമിതിയിലും അംഗമായിട്ടിട്ടുണ്ട്. ഇദ്ദേഹത്തിന്റെ ഗ്രന്ഥങ്ങളാണ് സുന്നി വിദ്യാഭ്യാസ ബോർഡിന്റെ സിലബസിൽ പഠിപ്പിക്കപ്പെടുന്നത്. ജാമിഅതുൽ ഹിന്ദിന്റെ സിലബസിൽ ഇദ്ദേഹത്തിന്റെ ഗ്രന്ഥങ്ങൾ ഉൾപ്പെടുത്തിയിട്ടുണ്ട്. മറ്റു രാജ്യങ്ങളിലും അവകൾ അധ്യാപനം നടത്തുന്നുണ്ട്.
കോടമ്പുഴ മുഹമ്മദ്‌ മുസ്ലിയാരുടേയും ആയിശയുടെയും മകനായി കോഴിക്കോട് ജില്ലയിലെ കോടമ്പുഴയിൽ 1946ലായിരുന്നു ജനനം. റഹ്മാനിയ്യ മദ്റസ (ബേപ്പൂർ), മാവൂർ, വാഴക്കാട്‌ എന്നിവിടങ്ങളിലായിരുന്നു മതപഠനം. പിതാവായ മുഹമ്മദ്‌ മുസ്‌ലിയാർ, കണ്ണിയത്ത്‌ അഹ്മദ്‌ മുസ്‌ലിയാർ, സി.എച്ച്. അബ്ദുറഹ്മാൻ മുസ്‌ലിയാർ, കുഞ്ഞബ്ദുല്ല മുസ്‌ലിയാർ മേമുണ്ട, ബീരാൻ കോയ ഉസ്താദ് പെരുമുഖം എന്നിവരാണ് പ്രധാന ഗുരുക്കന്മാർ. പ്രൈവറ്റായിട്ടായിരുന്നു എസ്.എസ്.എൽ.സി. എഴുതിയത്.
സൗദി അറേബ്യ, യു എ ഇ, ഖത്തർ, ഈജിപ്ത്, ഉസ്ബെക്കിസ്ഥാൻ, ഇറാഖ് അടക്കം നിരവധി രാജ്യങ്ങളിൽ സന്ദർശനം നടത്തുകയും വിവിധ സമ്മേളനങ്ങളിൽ അതിഥിയായി പ്രഭാഷണങ്ങളും പ്രബന്ധങ്ങളും അവതരിപ്പിച്ചിട്ടുണ്ട്. സമസ്ത കേരള ജംഇയ്യത്തുൽ ഉലമ കേന്ദ്ര മുശാവറ അംഗം, അഖിലേന്ത്യാ സുന്നി വിദ്യാഭ്യാസ ബോർഡ് അംഗം, കോടമ്പുഴ ദാറുൽ മആരിഫ് ഇസ്‌ലാമിക് സെന്റർ ജനറൽ സെക്രട്ടറി നിലകളിൽ സേവനമനുഷ്ഠിക്കുന്നു. നിരവധി രാജ്യാന്തര പരിപാടികളിലും അദ്ദേഹം പങ്കെടുത്തിട്ടുണ്ട്. 2014ലെ അബുദാബി രാജ്യന്തര പുസ്തകമേളയിൽ ബാവ മുസ്‌ലിയാർ അതിഥിയായി പങ്കെടുത്തിരുന്നു.
നിരവധി ഗ്രന്ഥങ്ങൾ അറബി ഭാഷക്ക് സംഭാവന ചെയ്ത ബാവ മുസ്‌ലിയാർ തന്റെ കൃതികൾ കൂടുതലായി ചരിത്രം, കർമ്മശാസ്ത്രം എന്നീ മേഖലകളിലാണ് രചിച്ചിട്ടുള്ളത്. ഒന്നു മുതൽ പത്തു വരെയുള്ള സുന്നി വിദ്യാഭ്യാസ ബോർഡിന്റെ മദ്റസാ പാഠപുസ്തകങ്ങളിൽ ബാവ മുസ്ലിയാരുടെ പങ്ക് ശ്രദ്ധേയമാണ്.

സ്വദേശത്തും വിദേശത്തുമുള്ള ഇസ്‌ലാമിക യൂനിവേഴ്‌സിറ്റികളിൽ നിന്നുൾപ്പെടെ അനേകം ബഹുമതികൾ ബാവ മുസ്ലിയാരെ തേടിയെത്തിയിട്ടുണ്ട്.


</doc>
<doc id="329289" url="https://ml.wikipedia.org/wiki?curid=329289" title="ഫ്രാങ്ക്‌ളിൻ ഇൻസ്റ്റിറ്റ്യൂട്ട്">
ഫ്രാങ്ക്‌ളിൻ ഇൻസ്റ്റിറ്റ്യൂട്ട്

ഫിലഡെൽഫിയയിൽ സ്ഥിതി ചെയ്യുന്ന ഒരു ശാസ്ത്ര മ്യൂസിയവും ശാസ്ത്രപഠനഗവേഷണകേന്ദ്രവുമാണ് ഫ്രാങ്ക്ലിൻ ഇൻസ്റ്റിറ്റ്യൂട്ട്. അമേരിക്കൻ ശാസ്ത്രജ്ഞനും സ്റ്റേറ്റ്സ്മാനും ആയ ബെഞ്ചമിൻ ഫ്രാങ്ക്ലിന്റെ ബഹുമാനാർഥമായി 1824ൽ സ്ഥാപിതമായ ഈ ഇൻസ്റ്റിറ്റ്യൂട്ട് അമേരിക്കയിലെ ഏറ്റവും പഴയ ശാസ്ത്രപഠനഗവേഷണകേന്ദ്രങ്ങളിൽ ഒന്നാണ്.
1824 ഫെബ്രുവരി 5ന് സാമുവൽ വോഗൻ മേറിക്കും വില്ല്യം എച് കീറ്റിങ്ങും കൂടി മെക്കാനികൽ ആർട്സിന്റെ അഭിവൃദ്ധിക്കുവേണ്ടി സ്ഥാപിച്ചതാണ് ഫ്രാങ്ക്ലിൻ ഇൻസ്റ്റിറ്റ്യൂട്ട്. ആവി എഞ്ചിനുകളിലേക്കും ജലശക്തിയിലും തുടങ്ങിയ അന്വേഷണങ്ങൾ ഈ ഇൻസ്റ്റിറ്റുറ്റിനെ 1825 മുതൽക്കു 19 നൂറ്റാണ്ട് വരേക്കും അമേരിക്കയിലെ ശാസ്ത്രത്തിന്റെയും സാങ്കേതികവിദ്യയുടെയും വളർച്ചക്ക് പ്രധാന ശക്തിയായി തീർത്തു. ശാസ്ത്രാന്വേഷണങ്ങൾക്ക് പുറമേ സ്കൂളുകൾ, പ്രദർശനങ്ങൾ, മാസികകൾ (Journal of The Franklin Institute), മെഡലുകളും അവാർഡുകൾ തുടങ്ങിയവയും അവരുടെ സംഭാവനകളിൽ പെടുന്നു. "ബെഞ്ചമിൻ ഫ്രാങ്ക്ലിൻ മെഡൽ" അത്തരത്തിൽപ്പെട്ട ഈ ഇൻസ്റ്റിട്യൂട്ട് നൽകുന്ന മെഡൽ ആണ്.


</doc>
<doc id="329299" url="https://ml.wikipedia.org/wiki?curid=329299" title="കേരള ലോ അക്കാദമി ലോ കോളേജ്">
കേരള ലോ അക്കാദമി ലോ കോളേജ്

കേരളത്തിൽ തിരുവനന്തപുരത്ത് സ്ഥിതിചെയ്യുന്ന നിയമകലാലയങ്ങളിൽ ഒന്നാണ് ലോ അക്കാദമി ലോ കോളേജ് അഥവാ കേരളാ ലോ അക്കാദമി. കേരളത്തിലെ ആദ്യ സ്വകാര്യ ലോ കോളേജായ ലോ അക്കാദമി സ്ഥാപിതമായത് 1967 ലാണ്. ലോ അക്കാദമി ലോകോളേജ് ബാർ കൗൺസിൽ ഓഫ് ഇന്ത്യയുടെ അംഗീകാരമുള്ളതും കേരള സർവ്വകലാശാലയിൽ അഫിലിയേറ്റ് ചെയ്തിരിക്കുന്നതുമാണ്.

ത്രിവത്സര പഞ്ചവത്സര എൽ.എൽ.ബി, എൽ.എൽ.എം, എം.ബി.എൽ തുടങ്ങിയ കോഴ്സുകൾ പഠിക്കുവാൻ ഇവിടെ സൗകര്യമുണ്ട്. സജീവമായ മൂട്ട് കോർട്ട് സൊസൈറ്റി ഇവിടുത്തെ പ്രത്യേകതയാണ്. കേരളത്തിനകത്തും പുറത്തുമുള്ള അനവധി മൂട്ട് കോർട്ട് മത്സരങ്ങളിൽ ഈ സൊസൈറ്റിയിലെ വിദ്യാർത്ഥികൾ പങ്കെടുക്കുന്നു. സമൂഹത്തിലെ അവശവിഭാഗങ്ങൾക്ക് നിമയഹായം നൽകുന്നതിനായുള്ള നിയമ സഹായ ക്ലിനിക്കും ഈ കലാലയത്തിൽ പ്രവർത്തിച്ചുവരുന്നു. 


</doc>
<doc id="329304" url="https://ml.wikipedia.org/wiki?curid=329304" title="ആൻജിയോടെൻസിൻ കണ്‌വെർട്ടിങ്ങ് എൻസൈം ഇൻഹിബിറ്ററുകൾ">
ആൻജിയോടെൻസിൻ കണ്‌വെർട്ടിങ്ങ് എൻസൈം ഇൻഹിബിറ്ററുകൾ

ആൻജിയോടെൻസിൻ കൺവെർട്ടിങ്ങ് എൻസൈം ഇൻഹിബിറ്റർ (ഇംഗ്ലീഷ്angiotensin-converting-enzyme inhibitor (ACE inhibitor) രക്താതിമർദ്ദത്തിന്റെ ചികിത്സക്കായി ഉപയോഗിക്കുന്ന ഒരു ആധുനിക ഔഷധമാണ്. കൃത്രിമമായി നിർമ്മിക്കുന്ന ഈ മരുന്നുകൾ ഹൃദയാഘാതത്തെ ചെറുക്കുകയും രക്തസമ്മർദ്ദം കൂടിയനില കുറക്കുകയും തൽഫലമായി മോർട്ടാലിറ്റി തോത് കുറക്കുകയും ചെയ്യുന്നു. 

രക്തക്കുഴലുകളെ ആയാസപ്പെടുത്തുകയാണ് ഈ വർഗ്ഗത്തിൽ പെടുന്ന മരുന്നുകൾ ചെയ്യുന്നത്, അതോടൊപ്പം രക്തത്തിന്റെ അളവു കുറക്കുകയും ചെയ്യുന്നു. ഇങ്ങനെ കുറഞ്ഞ രക്തത്തിന്റെ അളവും ബലം കുറഞ്ഞ രക്തക്കുഴലുകളുടെ കുറഞ്ഞ രോധശക്തിയും മൊത്തത്തിൽ രക്ത്സമ്മർദ്ദം കുറക്കാൻ സഹായിക്കുന്നു. ദീപനരസമായ ആൻജിയൊടെൻസിൻ പുനർവ്യാപന ദീപനരസത്തെ തടയുകയാണ് ഈ മരുന്നുകൾ ചെയ്യുന്നത്. ഏസ് അഥവാ ആൻജിയൊടെൻസിൻ പുനർവ്യാപന ദീപനരസം എന്നത് ശരീരത്തിലെ ജലാംശം നിയന്ത്രിക്കുന്ന റെനിൻ-ആൻജിയോടെൻസിൻ-ആൽഡോസ്റ്റീറോൺ കൂട്ടുകെട്ടിന്റെ ഭാഗമാണ്. 

പെരിണ്ടോപ്രിൽ, കാപ്റ്റോപ്രിൽ, എനലാപ്രിൽ, ലിസിനൊപ്രിൽ, രാമിപ്രിൽ എന്നിവയാണ് പ്രധാനപ്പെട്ട ഏസ് ഇൻഹിബിറ്ററുകൾ 



</doc>
<doc id="329305" url="https://ml.wikipedia.org/wiki?curid=329305" title="പെരിണ്ടോപ്രിൽ">
പെരിണ്ടോപ്രിൽ

പെരിൻഡോപ്രിൽഅഥവാ പെരിണ്ടോപ്രിൽ ഒരു ദീർഘകർമ്മശേഷിയുള്ള ഏസ് ഇൻഹിബിറ്റർ ഔഷദമാണ്. രക്താതിമർദ്ദം, ഹൃദയാഘാതം, വൃക്കരോഗങ്ങൾ എന്നിവക്കുള്ള ഔഷദമായണ് ഇവ പെരിൻടോപ്രിൽ അർജ്ജിനൈൻ ആയിട്ടോ (വ്യാപാരനാമങ്ങൾ കവേർസിൽ, കവേർസം) അല്ലെങ്കിൽപെരിൻടോപ്രിൽ എർബുമീനായോ (ഏസിയോൺ) നിർമ്മിക്കുന്നു . ആസ്റ്റ്രേറലിയൻ സർക്കാരിന്റെ ഔഷദങ്ങളെക്കുറിച്ചുള്ള വെബ്സൈറ്റിൽ ഈ രണ്ടും തരവും ഒരേ ഉപയോഗമുള്ളതായിട്ടണ് കണ്ടെത്തിയിരിക്കുന്നത്. However, the dose prescribed to achieve the same effect differs due to different molecular weights for the two forms.

ഏസ് ഇൻഹിബിറ്റർ വർഗ്ഗത്തിൽ പെടുന്നവയാണ് ഈ മരുന്ന്. ഏസ് ഇൻഹിബിറ്ററുകൾ ഉപയോഗിക്കാവുന്ന എല്ലാ അസുഖങ്ങൾക്കും ഇവ ഉപയോഗിക്കുന്നുണ്ട്. രക്താതിമർദ്ദം, ഹൃദയാഘാതത്തിൽ നിന്ന് സംരക്ഷണം, നിലക്കുന്ന ഹൃദയരോഗത്തിനെതിരെയും, രക്തം കട്ടപിടിച്ച ഹൃദയരക്തക്കുഴലുകളെ പൂർവ്വസ്ഥിതിയിലാക്കുക തുടങ്ങിയ പ്രശ്നങ്ങൾക്കാണ് പെരിണ്ടോപ്രിൽ ഉപയോഗിച്ചു വരുന്നത്. ഇതു കൂടാതെ, രക്താതിമർദ്ദം മൂലവും അല്ലാതെയും ഉണ്ടാകാവുന്ന സ്ട്രോക്കിനെതിരെയും ഫലപ്രദമാണെന്നും കണ്ടെത്തിയിട്ടുണ്ട്.


</doc>
<doc id="329307" url="https://ml.wikipedia.org/wiki?curid=329307" title="മിഖയ്യൻ">
മിഖയ്യൻ

റഷ്യയിലെ പ്രശസ്തമായ വിമാന രൂപകല്പനാ ശാലയാണ് മിഖയ്യൻ (ആംഗലേയം: Mikoyan, റഷ്യൻ: Микоян). ഉച്ചാരണം: മിക്കയ്യൻ. പണ്ട് മിഖയ്യൻ ഖുരേവിച്ച് എന്നായിരുന്നു അറിയപ്പെട്ടിരുന്നത്. . പ്രധാനമായും പോർ വിമാനങ്ങളാണ്‌ ഇവിടെ രൂപകല്പന ചെയ്യപ്പെടുന്നത്. 

റഷ്യൻ രൂപകല്പനാ വിദഗ്ദ്ധരായിരുന്ന ആർടെം മിഖയ്യൻ, മിഖായേൽ ഖുരേവിച്ച് എന്നിവരാണിതു സ്ഥാപിച്ചത്. അന്ന് മുതൽ മിഖയ്യൻ ഖുരേവിച്ച് എന്നറിയപ്പെടാൻ തുടങ്ങി.

പുറത്തിറക്കിയ വർഷങ്ങൾ, നാറ്റോ ചെല്ലപ്പേർ എന്നിവയ്ക്കൊപ്പം




</doc>
<doc id="329317" url="https://ml.wikipedia.org/wiki?curid=329317" title="എംടിവി">
എംടിവി

എംറ്റിവി (മ്യൂസിക് ടെലിവിഷൻ എന്നതിന്റെ ചുരുക്കരൂപം) ഒരു അമേരിക്കൻ കേബിൾ, ഉപഗ്രഹ ചാനലാണ്. വിയ കോം ചാനൽ ശൃംഗല യുടെ കീഴിലുള്ള എംറ്റിവി യ്ക്ക് പല രാജ്യങ്ങളിലും സ്വന്തം പതിപ്പുണ്ട്.ഇന്ത്യയിൽ ഇത് എംറ്റിവി ഇന്ത്യ എന്ന പേരിൽ അറിയപെടുന്നു.സംഗീത വീഡിയോകൾക്കു വേണ്ടി തുടങ്ങിയ എംറ്റിവിയുടെ സഹോദര ചാനലാണ് വി എച്ച് വൺ (vh1) . വിഎച്ച് വണ്ണിനും ഇന്ത്യ അടക്കമുള്ള പല രാജ്യങ്ങളിലും പതിപ്പുകൾ ഉണ്ട്.ഇവരുടെ പ്രേക്ഷകരിൽ അധികവും കൗമാരക്കാരാണ്.


</doc>
<doc id="329333" url="https://ml.wikipedia.org/wiki?curid=329333" title="ഹാക്കത്തോൺ">
ഹാക്കത്തോൺ

വിവരസാങ്കേതിക രംഗത്തെ പുതിയ പ്രവണതകളും ആശയങ്ങളും സൂത്രവിദ്യകളും (ട്രിക്സ് ആൻറ് ടിപ്സ്) സാങ്കേതിക വിവരങ്ങളും പങ്കു വെക്കാനും കൈമാറാനും സംഘടിപ്പിക്കുന്ന സംഗമമാണ് ഹാക്കത്തോൺ (Hackathon). സോഫ്ട് വെയർ, ഹാർഡ് വെയർ, ഇൻറർനെറ്റ്, ആപ്ലിക്കേഷനുകൾ, പ്രോഗ്രാമിങ്, വെബ്സൈറ്റുകൾ, ഗ്രാഫിക് ഡിസൈനിങ്, ഫോട്ടോഗ്രഫി മുതലയായ വ്യത്യസ്ത വിഷയങ്ങളിൽ ഹാക്കത്തോണുകൾ സംഘടിപ്പിക്കാറുണ്ട്. ഒരു ദിവസമോ ദിവസങ്ങളോ ഒരാഴ്ചയോ നീണ്ടു നിൽക്കുന്ന ഹാക്കത്തോണുകൾ നടക്കാറുണ്ട്. തെരഞ്ഞെടുക്കപ്പെട്ട നിർണ്ണിതമായ ആളുകളാണ് ഇതിൽ പങ്കെടുക്കാറുള്ളത്. മലയാളം വിക്കിപീഡിയ പ്രവർത്തകർ, സോഫ്ട് വെയർ കമ്പനികൾ, ഐ.ടി വിദഗ്ദ്ധർ മുതലായവർ ഇത്തരം ഹാക്കത്തോണുകൾ നടത്താറുണ്ട്.


</doc>
<doc id="329342" url="https://ml.wikipedia.org/wiki?curid=329342" title="യൂനോ (കാർഡ് ഗെയിം)">
യൂനോ (കാർഡ് ഗെയിം)

Uno (/ˈuːnoʊ/; എന്നത് ഇറ്റാലിയൻ അല്ലെങ്കിൽ സ്പാനിഷ് വാക്കാണ്. അർഥം ഒന്ന്).ഇതൊരു അമേരിക്കൻ കാർഡ് ഗെയിം ആണ്. 1971 ൽ ഓഹിയോവിലെ മെർലി റോബിൻസ് ആണ് ഈ കളി വികസിപ്പിച്ചത്. 2 ആൾ മുതൽ 10 ആളുകൾക്ക് വരെ ഈ കളി കളിക്കാവുന്നതാണ്. ഏഴ് വയസ്സുമുതലുള്ളവരാക്കാണ് ഈ കളി നിർദ്ദേശിക്കുന്നത്. 
108 കാർഡുകളായിരിക്കും ഒരു സെറ്റിൽ ഉണ്ടാവുക. അത് കശക്കി ഏഴ് എണ്ണം വീതം ഒരോരുത്തരുടെ മുന്നിൽ വെക്കുന്നു. ഒരാളുടെ കയ്യിലെ കാർഡുകൾ മറ്റൊരാൾ കാണാത്തവിധം വേണം വിതരണം നടത്താൻ... ബാക്കിയുള്ള കാർഡ് സെറ്റ് മുഴുവൻ മേശപ്പുറത്ത് താലകീഴായി അടുക്കി വെക്കുന്നു. അതിൽ നിന്നും ഒന്നെടുത്ത് മേശപ്പുറത്ത് തിരിച്ചു വെച്ചാണ് കളി ആരംഭിക്കുന്നത്. ആദ്യം ഒരാൾ മേശപ്പുറത്ത് വെച്ച് കാർഡിലെ കളറിനോ അക്കത്തിനോ ചിഹ്നത്തിനോ സമാനമായ കാർഡ് വെക്കുന്നു. അങ്ങനെ വെക്കാൻ ഇല്ലെങ്കിൽ ഒന്ന് അടുക്കി വെച്ചതിൽ നിന്നും ഒന്നും വലിക്കേണ്ടി വരും. തുടർന്ന് നിയമമനുസരിച്ച് കളി പുരോഗമിക്കുകയും ആദ്യം കയ്യിലെ കാർഡുകൾ തിരുമ്പോൾ കളി അവസാനിക്കുകന്നു. നിലവിൽ ഓരോരുത്തരിലും അവശേഷിച്ച കാർഡുകളുടെ മൂല്യം കൂട്ടിനോക്കി അവർക്ക് ലഭിച്ച സംഖ്യകളായി രേഖപ്പെടുത്തും. പരമാവധി കുറയുകയാണ് വേണ്ടത്. ഇങ്ങനെ തുടർന്നും കളി ആരംഭിക്കുകയും 500 എത്തുന്നവർ ആദ്യമാദ്യം കളിയിൽ നിന്ന് പുറത്തായി അവസാനം അവശേഷിക്കുന്ന ആൾ ജയിക്കുന്നു. 
ഓഹിയോവിലെ ഒരു ബാർബർ ഷാപ്പ് ഉടമയായിരുന്ന മെർലി റോബിൻസ് ആണ് ഈ കളി കണ്ടുപിടിച്ചത്. അദ്ദേഹം പൊതുവെ കാർഡ് കളിയിൽ തല്പരനായിരുന്നു. 1971 ൽ ഒരു ദിവസം യൂനോ എന്ന ആശയം മനസ്സിലുദിക്കുകയും കുടുംബത്തോടൊപ്പം ആ കളി ആരംഭിക്കുകയും ചെയ്തു. പിന്നെ കൂട്ടുകാരിലേക്കും വ്യാപിച്ചു.ആദ്യം സ്വന്തമായി ഈ കളി വിൽപന നടത്തിയിരുന്ന റോബിൻസ് പിന്നീട് പ്രാദേശിക വ്യവസായികൾക്കും അതിന് ശേഷം International Games Inc നും അവകാശം കൈമാറി. 1992 ൽ ഇത് അന്താരാഷ്ട്രതലങ്ങളിലേക്ക് കൂടുതൽ വ്യാപിച്ചു.



</doc>
<doc id="329345" url="https://ml.wikipedia.org/wiki?curid=329345" title="മൈസൂർ ചന്ദനസോപ്പ്">
മൈസൂർ ചന്ദനസോപ്പ്

ചന്ദനമരങ്ങളിൽ നിന്നു വേർതിരിച്ചെടുക്കുന്ന എണ്ണ ചേർത്ത് നിർമ്മിക്കുന്ന പ്രത്യേക തരം സോപ്പ് ആണ് മൈസൂർ ചന്ദന സോപ്പ് (ഇംഗ്ലീഷ്: Mysore Sandal Soap; കന്നട: ಮೈಸೂರ್ ಸ್ಯಾಂಡಲ್ ಸೋಪ್). ബെംഗളൂരു ആസ്ഥാനമാക്കി പ്രവർത്തിക്കുന്ന കർണാടകാ സോപ്സ് ആൻഡ് ഡിറ്റർജന്റ്സ് ലിമിറ്റഡ് എന്ന സർക്കാർ സ്ഥാപനമാണ് ഇതു നിർമ്മിക്കുന്നത്. മൈസൂരിലെ രാജാവായിരുന്ന നാൽവഡി കൃഷ്ണരാജ വോഡയാർ 1916-ൽ സ്ഥാപിച്ച ഈ കമ്പനി, കഴിഞ്ഞ നൂറ് വർഷങ്ങളായി സോപ്പ് ഉൽപ്പാദിപ്പിച്ചു വരികയാണ്. സോപ്പിന്റെ ഗുണമേന്മ ഉറപ്പുവരുത്തുന്നതിനും ദുരുപയോഗം തടയുന്നതിനുമായി ഇതിനെ ഭൂപ്രദേശ സൂചികാ പട്ടികയിൽ ഉൾപ്പെടുത്തിരിക്കുന്നു. 2006-ൽ ഇന്ത്യൻ ക്രിക്കറ്റ് താരം മഹേന്ദ്ര സിങ് ധോണിയെ സോപ്പിന്റെ ബ്രാൻഡ് അംബാസഡറായി നിയമിച്ചിരുന്നു.

ചന്ദനമരങ്ങൾക്കു പേരുകേട്ട സ്ഥലമാണ് മൈസൂർ. 20-ആം നൂറ്റാണ്ടിന്റെ തുടക്കത്തിൽ മൈസൂരിൽ നിന്നും യൂറോപ്പിലേക്ക് വൻതോതിൽ ചന്ദനമരങ്ങൾ കയറ്റുമതി ചെയ്തിരുന്നു. ഒന്നാം ലോകമഹായുദ്ധകാലത്ത് യൂറോപ്പിലേക്ക് ചന്ദനമരങ്ങൾ കയറ്റുമതി ചെയ്യാൻ കഴിയാതെവന്നതോടെ മൈസൂരിലെ രാജാവ് നാൽവഡി കൃഷ്ണരാജ വോഡയാർ, ഇവ ഉപയോഗിച്ച് ഒരു വ്യവസായം തുടങ്ങുവാൻ തീരുമാനിച്ചു. ചന്ദനമരങ്ങളിൽ നിന്നെടുക്കുന്ന പ്രത്യേക എണ്ണ കൊണ്ടു സോപ്പ് നിർമ്മിക്കുന്നതിനായി 1916-ൽ ബെംഗളൂരുവിൽ അദ്ദേഹം ഒരു ഫാക്ടറി സ്ഥാപിച്ചു. അതേവർഷം തന്നെ എണ്ണ ഉൽപ്പാദനത്തിനായി മറ്റൊരു ഫാക്ടറി കൂടി പ്രവർത്തനം ആരംഭിച്ചു. 1944-ൽ ഷിമോഗയിൽ രണ്ടാമത്തെ എണ്ണക്കമ്പനിയും നിലവിൽ വന്നു. കർണാടകയിലെ നാട്ടുരാജ്യങ്ങളുടെ സംയോജനത്തിനു ശേഷം ഈ ഫാക്ടറികളെല്ലാം സർക്കാരിന്റെ ഉടമസ്ഥതയിലായി. 1980-ൽ മൂന്നു ഫാക്ടറികളെയും ഒരുമിപ്പിച്ചുകൊണ്ട് കർണാടകാ സോപ്പ്സ് ആൻഡ് ഡിറ്റർജന്റ്സ് ലിമിറ്റഡ് എന്ന പേരിൽ കമ്പനി പ്രവർത്തനം തുടർന്നു. ചന്ദനസോപ്പ് കൂടാതെ ചന്ദനത്തിരികൾ, ടാൽക്കം പൗഡർ, ഡിറ്റർജന്റ്സ് തുടങ്ങിയവയും കമ്പനി ഉൽപ്പാദിപ്പിക്കുന്നുണ്ട്.

2006 മാർച്ചിലെ കണക്കനുസരിച്ച്, പ്രതിവർഷം ഇന്ത്യയിൽ ഉൽപ്പാദിപ്പിക്കുന്ന നാലരലക്ഷം ടൺ സോപ്പിൽ 6500 ടണ്ണും മൈസൂർ ചന്ദനസോപ്പാണ്. വർഷംതോറും 26,000 ടൺ സോപ്പ് വരെ ഉൽപ്പാദിപ്പിക്കുവാനുള്ള ശേഷി കമ്പനിക്കുണ്ട്. കർണാടക കൂടാതെ ആന്ധ്രാപ്രദേശ്, തമിഴ്നാട് എന്നീ സംസ്ഥാനങ്ങളാണ് സോപ്പിന്റെ പ്രധാന ഉപഭോക്താക്കൾ.



</doc>
<doc id="329354" url="https://ml.wikipedia.org/wiki?curid=329354" title="ലോഹാന്റ് ബാഗ്ബു">
ലോഹാന്റ് ബാഗ്ബു

ലോഹാന്റ് ബാഗ്ബു, Laurent Gbagbo (ഗാനോ ഭയ്ത്: ; ; born 31 May 1945) 2000 മുതൽ 2011 അറസ്റ്റു ചെയ്യുന്നതു വരെ ഐവറി കോസ്റ്റിന്റെ പ്രസിഡന്റ് ആയിരുന്നു. ഇന്ന് അദ്ദേഹം യുദ്ധകുറ്റങ്ങൾക്കെതിരെ ഇന്റർനാഷണൽ ക്രിമിനൽ കോടതിയിൽ കുറ്റവിചാരണ നേരിടുന്നു. 

ഒരു ചരിത്രകരനും, രസതത്രജ്ഞനും ഭൗതികശാസ്ത്രജ്ഞനും ആണദ്ദേഹം.1970 കളിലും പിന്നീീട് 1990 ലും അദ്ദേഹത്തെ വിപ്ലവകാരിയായി ചിത്രീകരിച്ച് ഭരണകൂടം ജയിലിലടച്ചു. സംഘടനാ ശ്രമങ്ങൾ നടത്തിയതിന്റെ പേരിൽ 1980 മുതൽ ഫ്രാൻസിൽ ഒളിവ് ജീവിതം നയിക്കേണ്ടി വന്നു. 1982-ൽ ഐവോറീയ പോപുലർ ഫ്രണ്ട് സ്ഥാപിച്ച ഗാഗ്ബു, 1990-ൽ ഫെലിക്സ് യൂഫട്ട് വെനി ക്കെതിരെ പ്രസിഡന്റ് സ്ഥാനത്തിനായി മത്സരിച്ചുവെങ്കിലും പരാജിതനായി. 1990 ൽ ഐവൊറി കോസ്റ്റിലെ നാഷണൽ അസംബ്ലിയിൽ ഒരു സീറ്റ് നേടാൻ അദ്ദേഹത്തിനു സാധിച്ചു.


</doc>
<doc id="329355" url="https://ml.wikipedia.org/wiki?curid=329355" title="റോക്ക് ആൻഡ് റോൾ ഹോൾ ഓഫ് ഫെയിം">
റോക്ക് ആൻഡ് റോൾ ഹോൾ ഓഫ് ഫെയിം

റോക്ക് ആൻഡ് റോൾ ഹാൾ ഫെയിം മ്യൂസിയം അമേരിക്കയിലെ ഒഹായോയിൽ ഈറീ തടാകത്തിന്റെ കരയിൽ സ്ഥിതി ചെയ്യുന്ന ഒരു മ്യൂസിയമാണ്. ഇത് സംഗീത വ്യവസായത്തെ ഏറ്റവും സ്വാധീനിക്കുകയും അതിന്റെ വളർച്ചക്ക് വളരെയധികം സഹായിക്കുകയും ചെയ്തിട്ടുള കലാകാരന്മാർ, സംവിധായകന്മാർ, എൻജിനീയർമാർ തുടങ്ങിയവർക്കു വേണ്ടി സമർപ്പിച്ചിട്ടുള്ളതാണ്.



</doc>
<doc id="329360" url="https://ml.wikipedia.org/wiki?curid=329360" title="ഓഫ് ദ വാൾ">
ഓഫ് ദ വാൾ

അമേരിക്കൻ സംഗീതജ്ഞനായ മൈക്കൽ ജാക്സന്റെ അഞ്ചാമത്തെ സ്റ്റുഡിയോ ആൽബമാണ് ഓഫ് ദ വാൾ.ഏറെ വിമർശക പ്രീതി നേടിയ ദ വിസ് എന്ന ചലചിത്രത്തിലെ പ്രകടനത്തിനു ശേഷം പുറത്തിറങ്ങിയ ഈ ആൽബം 1979ൽ എപിക് റെക്കോഡ് വഴി ആണ് പുറത്തിറങ്ങിയത്.

ഈ ആൽബത്തിനു വേണ്ടി ജാക്സൺ ക്വിന്സീ ജോൺസ്, പോൾ മക്കാർട്ട്നി, സ്റ്റിവി വണ്ടർ ,റോഡ് ടെമ്പൊർറ്റ് എന്നീ കലാകാരന്മാരോടു സഹകരിച്ചു. ആദ്യമായി ഗ്രാമി നേടിയ "ഡോണ്ട് സ്റ്റോപ് ടിൽ യു ഗെറ്റ് ഇനഫ്" എന്ന ഗാനമടക്കം മൂന്നു ഗാനങ്ങൾ രചിച്ചത് ജാക്സൺ ആയിരുന്നു.ഈ ആൽബം ഗായകൻ എന്ന നിലയിൽ ജാക്സണു വളരയധികം അഭിനന്ദനങ്ങൾ നേടികൊടുത്തു.

ബിൽബോഡ് ടോപ് 100 ലെ ആദ്യ പത്തിൽ നാല് ഗാനങ്ങൾ (രണ്ട് നമ്പർ വൺ അടക്കം) ആദ്യമായി വരുന്നത് ഓഫ് ദ വാളിൽ നിന്നാണ്. ലോകമെമ്പാടുമായി 2 കോടിയിലേറെ കോപ്പികൾ വിറ്റഴിച്ച ഈ ആൽബം ഏറ്റവും കൂടുതൽ വിൽക്കപ്പെട്ട ആൽബങ്ങളിൽ ഒന്നാണ് .കൂടാതെ എക്കാലത്തെയും മികച്ച ആൽബങ്ങളിൽ ഒന്നായി ഗ്രാമി ഹാൾ ഓഫ് ഫെയ്മിൽ ചേർക്കപെടുകയും റോളിംഗ് സ്റ്റോൺ മാഗസിൻ അടക്കം വിവിധ മാഗസിനുകൾ തങ്ങളുടെ എക്കാലത്തെയും മികച്ച ആൽബങ്ങളുടെ പട്ടികയിൽ ഉൾപ്പെടുത്തിയിട്ടുണ്ട്.


</doc>
<doc id="329364" url="https://ml.wikipedia.org/wiki?curid=329364" title="പുള്ളിപ്പച്ചിലപ്പാറാൻ">
പുള്ളിപ്പച്ചിലപ്പാറാൻ

തമിഴ്‌നാട്ടിലെയും കേരളത്തിലെയും ആനമലയിൽ കാണുന്ന തദ്ദേശവാസിയായ ഒരു തവളയാണ് പച്ചക്കടുവ എന്നും വിളിക്കുന്ന പുള്ളിപ്പച്ചിലപ്പാറാൻ. . ആനമലയിലെ പറക്കും തവള, തെറ്റായ മലബാർ പറക്കും തവള എന്നെല്ലാം വിളിക്കപ്പെടുന്നു. വായുവിലൂടെ ചെരിഞ്ഞ് പറക്കുന്നപോലെ താഴേക്ക് വരാൻ കഴിവുള്ള ഒരു തവളയാണിത്. മധ്യരേഖാപ്രദേശത്തെ ഈർപ്പം നിറഞ്ഞ കാടുകളിലും ശുദ്ധജലചതുപ്പുകളിലുമാണ് ഇവ വസിക്കുന്നത്. പശ്ചിമഘട്ടത്തിലെ ഇന്ദിരാഗാന്ധി ദേശീയോദ്യാനത്തിന്റെ 100 ചതുരശ്രകിലോമീറ്റർ വിസ്തൃതിയിലേ ഇതിനെ കാണാറുള്ളൂ. താൽക്കാലിക ജലാശയങ്ങളുടെ മീതെ തൂങ്ങിക്കിടക്കുന്ന പച്ചിലച്ചർത്തുകളിൽ വച്ച് ഇണചേരുന്ന ഇവ അവിടെ ഇലകളിൽ മുട്ടയിടുകയും ആ ഇലകൾ കൂട്ടിയൊട്ടിച്ച് മുട്ടകളെ സംരക്ഷിക്കുകയും ചെയ്യും. മുട്ട വിരിഞ്ഞുവരുന്ന വാൽമാക്രികൾ താഴെയുള്ള വെള്ളത്തിലാണ് വളരുന്നത്. ജീവിക്കുന്ന ഇടത്തിന്റെ നാശത്താൽ ഗുരുതരമായ വംശനാശഭീഷണി നേരിടുന്നു.



</doc>
<doc id="329374" url="https://ml.wikipedia.org/wiki?curid=329374" title="കൊയ്മ">
കൊയ്മ

ഗുരുതരമായ വംശനാശഭീഷണിയിലുള്ള ഒരു മൽസ്യമാണ് കൊയ്മ .1982 -ൽ തിയോഡർ റ്റി നൽബന്തും ബനറസ്ക്യൂവും കൂടി കണ്ടുപിടിച്ച ഒരു മൽസ്യമാണിത് . ഇന്ദിരാഗാന്ധി ദേശീയോദ്യാനത്തിൽ മാത്രമേ ഇതിനെ കാണുന്നുള്ളൂ.



</doc>
<doc id="329393" url="https://ml.wikipedia.org/wiki?curid=329393" title="ഹോട്ടൽ ഗാൽവസ്">
ഹോട്ടൽ ഗാൽവസ്

1911-ൽ പ്രവർത്തനം ആരംഭിച്ച ചരിത്രപരമായ ഹോട്ടലാണ് ഹോട്ടൽ ഗാൽവസ്. അമേരിക്കയിലെ ടെക്സാസിലെ ഗൽവസ്റ്റനിലാണ് ഹോട്ടൽ സ്ഥിതിചെയ്യുന്നത്. കൌണ്ട് ഓഫ് ഗാൽവസ് ആയിരുന്ന ബെർണാഡോ ഡി ഗാൽവസ് വൈ മാഡ്രിഡ്‌-നോടുള്ള ആദരസൂചകമായാണ് ഹോട്ടലിനു ഈ പേര് നൽകിയത്, നഗരത്തിനും പേര് നൽകിയത് അങ്ങനെതന്നെയാണ്. ചരിത്രപരമായ സ്ഥലങ്ങളുടെ ദേശീയ രജിസ്റ്ററിൽ (നാഷണൽ രജിസ്റ്റർ ഓഫ് ഹിസ്റ്റോറിക് പ്ലേസസ്) 1979 ഏപ്രിൽ 4-നു ഹോട്ടൽ ഗാൽവസ് ഇടംപിടിച്ചു.

ഹോട്ടൽ ഗാൽവസ് & സ്പാ, എ വിന്ധം ഗ്രാൻഡ്‌ ഹോട്ടൽ നാഷണൽ ട്രസ്റ്റ്‌ ഫോർ ഹിസ്റ്റോറിക് പ്രിസർവേഷന്റെ ഔദ്യോഗിക പരിപാടിയായ ഹിസ്റ്റോറിക് ഹോട്ടൽസ്‌ ഓഫ് അമേരിക്കയിൽ അംഗമാണ്.

അമേരിക്കൻ ഐക്യനാടുകളിലെ ടെക്സസ് സംസ്ഥാനത്ത് ഹ്യൂസ്റ്റൺ-ഷുഗർലാൻഡ്-ബേടൗൺ മെട്രോപ്പോളിറ്റൻ പ്രദേശത്ത് അമേരിക്കയുടെ ഗൾഫ് തീരത്തോട് ചേർന്ന് ഗാൽവെസ്റ്റൺ ദ്വീപിൽ സ്ഥിതി ചെയ്യുന്ന നഗരവും ഗാൽവെസ്റ്റൺ കൗണ്ടിയുടെ ആസ്ഥാനവുമാണ്‌ ഗാൽവെസ്റ്റൺ. 2005ലെ യു.എസ്. സെൻസസ് പ്രകാരം ഇവിടുത്തെ മൊത്തം ജനസംഖ്യ 57,466 ആണ്‌. ഗാൽവെസ്റ്റണിൽ നിന്ന് മെയിൻലാൻഡിലേയ്ക്ക് നഗരത്തിനു വടക്ക് ഗാൽവെസ്റ്റൺ കോസ്‌വേ വഴിയും, പടിഞ്ഞാറ് ടോൾ ബ്രിഡ്ജ് വഴിയും, കിഴക്ക് ഫെറി ബോട്ട് സർവീസ് വഴിയും എത്തിച്ചേരാൻ സാധിക്കും.

1898-ൽ ഉണ്ടായ തീപിടിത്തം കാരണം ഗാൽവസ്ടൺ ദ്വീപിലെ വലിയ ഹോട്ടലായ ദി ബീച്ച് ഹോട്ടൽ നശിച്ചപ്പോൾ ഗാൽവസ്ടൺ ദ്വീപിലെ നേതാക്കൾ മറ്റൊരു ഹോട്ടലായി ഗാൽവസ് ഹോട്ടൽ പണിയാൻ തീരുമാനിച്ചു. 1900-ൽ ഉണ്ടായ കൊടുങ്കാറ്റിനു ശേഷം ടൂറിസ്റ്റുകളെ വീണ്ടും കൊണ്ടുവരുന്നതിനായി ഹോട്ടലിന്റെ പണികൾ വേഗത്തിലാക്കി. 1911 ജൂണിൽ ഒരു മില്ല്യൺ ഡോളർ ചെലവിൽ നിർമിച്ച ഹോട്ടൽ പ്രവർത്തനം ആരംഭിച്ചു.

1940 ഒക്ടോബർ 3-നു വില്ലിം ലൂയിസ് മൂഡി ഗാൽവസ് ഹോട്ടൽ സ്വന്തമാക്കി. രണ്ടാം ലോകമഹായുദ്ധകാലത്ത് അമേരിക്കയുടെ കോസ്റ്റ് ഗാർഡുകളുടെ താമസസ്ഥലമായിരുന്നു ഗാൽവസ് ഹോട്ടൽ, രണ്ടു വർഷം മറ്റു അതിഥികൾക്കു മുറികൾ നൽകിയിരുന്നില്ല. രണ്ടാം ലോകമഹായുദ്ധം അവസാനിച്ച ശേഷം 1940 അവസാനങ്ങളിലും 1950-കളിലും പ്രാദേശിക സാമ്പത്തികാവസ്ഥയിൽ ഹോട്ടൽ ഗാൽവസിന്റെ പ്രസക്തി വർദ്ധിച്ചു. ചൂതാട്ടം ഗാൽവസ്ടണിൽ വളരെ സുലഭമായിരുന്നു. എന്നാൽ, 1950 പകുതിയോടെ ടെക്സാസ് റേഞ്ചെർസ് അനധികൃത ചൂതാട്ടം അടച്ചുപൂട്ടിച്ചപ്പോൾ ഗാൽവസ് സാമ്പത്തികമായി തകരാൻ തുടങ്ങി.

1965-ൽ ഹോട്ടലിൽ വൻ പുനർനിർമ്മാണ പ്രവർത്തനങ്ങൾ നടന്നു. 1971-ൽ ഹാർവി ഒ. മക്കാർത്തിയും ഡോ. ലിയോൺ ബ്രോംബെർഗും ഹോട്ടൽ സ്വന്തമാക്കി. 1978-ൽ ഹോട്ടൽ സ്വന്തമാക്കിയ ഡെൻറ്റൻ കോളിയും വലിയ പുതുക്കൽ പണികൾ നടത്തി. 1989-ൽ ഹോട്ടൽ മാരിയറ്റ് ഫ്രാഞ്ചൈസിയായി. 1995-ൽ ഗാൽവസ്ടൺ സ്വദേശിയും റിയൽ എസ്റ്റേറ്റ്‌കാരനുമായ ജോർജ് പി. മിറ്റ്ച്ചൽ ഹോട്ടൽ സ്വന്തമാക്കി. അദ്ദേഹം ഹോട്ടലിനു 1911-ളെ ചരിത്രപരമായ രൂപം തിരിച്ചുനൽകി. ഹോട്ടലിന്റെ ഉടമസ്ഥാവകാശം മിറ്റ്ച്ചൽ ഹിസ്റ്റോറിക് പ്രോപ്പർട്ടീസ് എന്ന സ്ഥാപനത്തിനു ആയിരിക്കുമ്പോൾ, 1996-ൽ കരാർ പ്രകാരം ഹോട്ടലിന്റെ ദൈനംദിന കാര്യങ്ങളുടെ നടത്തിപ്പിന്റെ ചുമതല വിന്ധം ഹോട്ടൽസ്‌ & റിസോർട്ട്സിനു നൽകി. ഹോട്ടലിൽ 226 മുറികളും സ്യൂട്ടുകളും ഉണ്ട്. 

2008 കൊടുങ്കാറ്റിൽ ഹോട്ടലിന്റെ മുകളിൽ ഉണ്ടായിരുന്ന ഓടുകൾ പറന്നുപോയി സ്പാ, ഹെൽത്ത് ക്ലബ്, ബിസിനസ്‌ ഓഫീസുകൾ, ലോണ്ട്രി എന്നിവ പ്രവർത്തിച്ചിരുന്ന നിലയിൽ വെള്ളം കയറി. 1900-ൽ ഉണ്ടായ കൊടുങ്കാറ്റിൽ 6000 പേര് ഗാൽവസ്ടണിൽ കൊല്ലപ്പെട്ടിരുന്നു, അവനധി കെട്ടിടങ്ങൾ തകരുകയും ചെയ്തിരുന്നു. അതിനുശേഷം 11 വർഷങ്ങൾ കഴിഞ്ഞാണ് ഹോട്ടൽ നിർമ്മിക്കപ്പെട്ടത്. ദി ബീച്ച് ഹോട്ടൽ, ഇലക്ട്രിക്‌ പവലിയൻ, പഗോഡ ബാത്ത്ഹൗസ് എന്നിവ സ്ഥിതിചെയ്തിരുന്ന സ്ഥലത്താണ് ഇപ്പോൾ ഗാൽവസ് ഹോട്ടൽ നിലകൊള്ളുന്നത്.

“ദി പ്ലേഗ്രൌണ്ട് ഓഫ് ദി വെസ്റ്റ്” എന്നായിരുന്നു ഗാൽവസ് നഗരം അറിയപ്പെട്ടിരുന്നത്. ഇവിടെ ജീവിച്ചിരുന്ന സംഭന്നന്മാരും പ്രശസ്തരും ആയതിനാൽ ആണിത്. അമേരിക്കയുടെ പ്രസിഡന്റുമാർ ആയിരുന്ന ഫ്രാങ്ക്ലിൻ ഡി. റൂസ്‌വെൽറ്റ്‌, ഡ്വൈറ്റ് ഡി. ഐസൻഹോവർ, ലിൻഡൻ ബി. ജോൺസൻ എന്നിവർ ദി ഗാൽവസ് ഹോട്ടലിൽ താമസിച്ചിട്ടുണ്ട്. ജനറൽ ഡഗ്ലസ് മക്ആർതറും ദി ഗാൽവസ് ഹോട്ടലിൽ അതിഥിയായി എത്തിയിട്ടുണ്ട്. ജിമ്മി സ്റ്റുവ1911-ൽ പ്രവർത്തനം ആരംഭിച്ച ചരിത്രപരമായ ഹോട്ടലാണ് ഹോട്ടൽ ഗാൽവസ്. അമേരിക്കയിലെ ടെക്സാസി ലെ ഗൽവസ്റ്റനിലാണ് ഹോട്ടൽ സ്ഥിതിചെയ്യുന്നത്. കൌണ്ട് ഓഫ് ഗാൽവസ് ആയിരുന്ന ബെർണാഡോ ഡി ഗാൽവസ് വൈ മാഡ്രിഡ്‌-നോടുള്ള ആദരസൂചകമായാണ് ഹോട്ടലിനു ഈ പേര് നൽകിയത്, നഗരത്തിനും പേര് നൽകിയത് അങ്ങനെതന്നെയാണ്. ചരിത്രപരമായ സ്ഥലങ്ങളുടെ ദേശീയ രജിസ്റ്ററിൽ (നാഷണൽ രജിസ്റ്റർ ഓഫ് ഹിസ്റ്റോറിക് പ്ലേസസ്) 1979 ഏപ്രിൽ 4-നു ഹോട്ടൽ ഗാൽവസ് ഇടംപിടിച്ചു.ർട്ട്, ഫ്രാങ്ക് സിനട്ര, ഹോവാർഡ് ഹ്യൂഗ്സ് എന്നീ പ്രശസ്തരും ദി ഗാൽവസ് ഹോട്ടലിൽ അതിഥിയായി എത്തിയിട്ടുണ്ട്. ആറാമത്തെയും ഏഴാമത്തെയും നിലകളിലെ വലുതും ചെറുതുമായ മുറികളും സ്യൂട്ടുകളും ഈ പ്രശസ്തരുടെ പേരിൽ അറിയപ്പെടുന്നുണ്ട്. ഗാൽവെസ്റ്റണിൽ നിന്ന് മെയിൻലാൻഡിലേയ്ക്ക് നഗരത്തിനു വടക്ക് ഗാൽവെസ്റ്റൺ കോസ്‌വേ വഴിയും, പടിഞ്ഞാറ് ടോൾ ബ്രിഡ്ജ് വഴിയും, കിഴക്ക് ഫെറി ബോട്ട് സർവീസ് വഴിയും എത്തിച്ചേരാൻ സാധിക്കും.



</doc>
<doc id="329397" url="https://ml.wikipedia.org/wiki?curid=329397" title="ഹാർവാർഡ് സർവകലാശാല">
ഹാർവാർഡ് സർവകലാശാല

ലോകത്തിലെ പ്രശസ്തമായ ഒരു സർവകലാശാലയാണ് അമേരിക്കയിലെ മസാച്യുസെറ്റ്സിൽ കേംബ്രിഡ്ജിൽ സ്ഥിതിചെയ്യുന്ന ഹാർവാർഡ് സർവകലാശാല(Harvard University) ഒരു സ്വകാര്യ ഐവി ലീഗ് സർവകലാശാലയായ ഇത് 1636-ലാണ് സ്ഥാപിതമായത്.

അമേരിക്കൻ ഐക്യനാടുകളിലെ ആദ്യത്തെ ഉപരിപഠനസ്ഥാപനമായ ഹാർവാർഡിന്റെ ചരിത്രവും സ്വാധീനവും ധനസമ്പത്തുമാണ് ഇതിലെ ലോകത്തിലെ ഏറ്റവും മികച്ച സർവകലാശാലകളിലൊന്നാക്കിത്തീർക്കുന്നത്. 

ആദ്യകാലത്ത് കൺഗ്രഷനൽ , യൂണിറ്റേറിയൻ പുരോഹിതരെ പരിശീലിപ്പിച്ചു വന്നിരിന്നുവെങ്കിലും 18-ആം നൂറ്റാണ്ടോടെ മതനിരപേക്ഷത കൈവരിക്കുകയും 19-ആം നൂറ്റാണ്ടോടെ ബോസ്റ്റണിലെ ഉന്നതവർഗ്ഗക്കാരുടെയിടയിലെ മുഖ്യ സാംസ്കാരികകേന്ദ്രമായി വളരുകയും ചെയ്തു.

അമേരിക്കൻ ആഭ്യന്തര യുദ്ധത്തിനുശേഷം, പ്രസിഡന്റ് എലിയറ്റ് തന്റെ ദീർഘകാലം നീണ്ടുനിന്ന (1869–1909) ഭരണകാലത്ത് ഹാർവാർഡിനെ ഒരു മികച്ച ഗവേഷണ സർവകലാശാലയാക്കി. 


</doc>
<doc id="329400" url="https://ml.wikipedia.org/wiki?curid=329400" title="ഷൻഗ്രി ല ഹോട്ടൽ സിംഗപ്പൂർ">
ഷൻഗ്രി ല ഹോട്ടൽ സിംഗപ്പൂർ

സിംഗപ്പൂരിലെ ഓർക്കാർഡ് റോഡിൽ ഓറഞ്ച് ഗ്രോവ് റോഡിൽ സ്ഥിതിചെയ്യുന്ന പഞ്ചനക്ഷത്ര ഹോട്ടലാണ് ഷൻഗ്രി – ല ഹോട്ടൽ സിംഗപ്പൂർ.

ഒരു ദ്വീപ് നഗരപദവും തെക്കു കിഴക്കെ ഏഷ്യയിലെ ഏറ്റവും ചെറിയ രാജ്യവുമാണ് സിംഗപ്പൂർ (സിംഗപ്പൂർ റിപ്പബ്ലിക്). മലേഷ്യയിലെ ജോഹോർ സംസ്ഥാനത്തിനു തെക്കും ഇന്തോനേഷ്യയിലെ റിയാവു ദ്വീപുകൾക്കു വടക്കുമായി മലയൻ ഉപദ്വീപിന്റെ തെക്കേമുനമ്പിൽ സിംഗപ്പൂർ സ്ഥിതി ചെയ്യുന്നു. ഭൂമധ്യരേഖയുടെ വെറും 137 കിലോമീറ്റർ വടക്കാണ്‌ ഇത്.

രണ്ടാം നൂറ്റാണ്ടു മുതൽ തദ്ദേശീയ രാജവംശങ്ങളുടെ അധീനതയിലായിരുന്ന സിംഗപ്പൂർ, ബ്രീട്ടീഷ് അധിനിവേശത്തിനു മുമ്പ് ഒരു മലയൻ മുക്കുവഗ്രാമമായിരുന്നു. 1819-ൽ സർ സ്റ്റാംഫോർഡ റാഫിൾസ് ബ്രിട്ടീഷ്‌ ഈസ്റ്റ്‌ ഇന്ത്യാ കമ്പനിക്ക് വേണ്ടി ജോഹോർ രാജവംശത്തിന്റെ അനുമതിയോടുകൂടി രൂപകൽപന ചെയ്തതാണ് ആധുനിക സിംഗപ്പൂർ.

സ്വന്തമായി വളരെക്കുറച്ചുമാത്രം പ്രകൃതിവിഭവങ്ങൾ ഉള്ള സിംഗപ്പൂർ, സ്വാതന്ത്ര്യം നേടുന്ന സമയത്ത് സമൂഹിക - രാഷ്ട്രീയാരക്ഷിതാവസ്ഥയിലും സാമ്പത്തികപരമായി അവികസിതവുമായിരുന്നു. വിദേശനിക്ഷേപവും ലീ ക്വാൻ യു സർക്കാറിന്റെ നേതൃത്വത്തിലുള്ള വ്യവസായവൽക്കരണവും തൽശേഷം ഇലക്ട്രോണിക്സ് ഉൽപ്പന്നങ്ങളുടെ നിർമ്മാണത്തിലും തുറമുഖത്തിലൂടെയുള്ള കയറ്റുമതിയിലും അധിഷ്ഠിതമായ ഒരു സമ്പദ്‌വ്യവസ്ഥയുടെ നിർമ്മാണത്തിനു കാരണമായി. സ്വാതന്ത്ര്യാനന്തരമുള്ള അതിവേഗ വികസനത്തിലൂടെ സിംഗപ്പൂർ ചുരുങ്ങിയ കാലത്തിനുള്ളിൽ തന്നെ വികസിത രാജ്യങ്ങളുടെ പട്ടികയിൽ ഇടം പിടിച്ചു.

1971 ഏപ്രിൽ 23-നു തുറന്ന ഷൻഗ്രി – ല ഹോട്ടൽ സിംഗപ്പൂർ ഷൻഗ്രി – ല ഹോട്ടൽസ് ആൻഡ്‌ റിസോർട്ട്സിന്റെ ആദ്യ ഹോട്ടൽ സംരംഭമാണ്. ടവർ വിംഗ്, ഗാർഡൻ വിംഗ്, വാലി വിംഗ് എന്നിവിടങ്ങളിലായി 747 മുറികളും സ്യൂട്ടുകളുമാണ് ഹോട്ടലിൽ ഉള്ളത്. ലോബിയിലും ഡൈനിങ്ങ്‌ ഏരിയയിലുമുള്ള ഗ്ലാസ്‌ ഭിത്തികളിലൂടെ 15 ഏക്കറിലുള്ള ഹോട്ടൽ പൂന്തോട്ടം കാണാൻ സാധിക്കും, ഇതിനെ സിങ്കപ്പൂരിന്റെ ബോട്ടാണിക്കൽ ഗാർഡൻ എന്നു വിളിക്കും. ട്രിപ്പ്‌അഡ്വൈസറിന്റെ ട്രാവലെർസ് ചോയിസ് 2012: ടോപ്‌ 25 ഹോട്ടൽസ്‌ ഇൻ സിംഗപ്പൂർ അടക്കം അനവധി അവാർഡുകൾ ലഭിച്ചിട്ടുണ്ട്.

28 ഏഷ്യ പസിഫിക്ക് രാജ്യങ്ങളുടെ പ്രധിരോധ മന്ത്രിമാരുടേയും, മന്ത്രാലയങ്ങളുടെ സ്ഥിരം അധ്യക്ഷൻമാരുടേയും, സൈനിക മേധാവികളുടേയും കൂടിക്കാഴ്ച്ചക്കു 2002 മുതൽ ആതിഥ്യം വഹിക്കുന്നത് ഷൻഗ്രി – ല ഹോട്ടൽ സിങ്കപ്പൂരാണ്, ഷൻഗ്രി – ല ഡയലോഗ് എന്നാണ് ഇത് അറിയപ്പെടുന്നത്. ദി പീപിൾസ് റിപബ്ലിക്ക് ഓഫ് ചൈനയുടെ പ്രസിഡന്റ്‌ ഷി ജിൻപിംഗും ദി റിപബ്ലിക്ക് ഓഫ് ചൈനയുടെ പ്രസിഡന്റ്‌ മ യിംഗ്-ജിയോയും തമ്മിലുള്ള ചരിത്രപരമായ കൂടിക്കാഴ്ച്ചയ്ക്കും വേദിയായത് ഷൻഗ്രി – ല ഹോട്ടൽ സിങ്കപ്പൂരാണ്, 1949-ളെ ചൈനീസ് കമ്മ്യൂണിസ്റ്റ്‌ വിപ്ലവത്തിനു ശേഷം ആദ്യമായാണ്‌ ഇരു രാജ്യങ്ങളുടെ പ്രസിഡന്റ്‌ തല ചർച്ച.

1971-ൽ തുറന്ന ടവർ വിംഗ് ആണു ഹോട്ടലിന്റെപ്രധാന വിംഗ്. ഡീലക്സ് മുറികൾ, എക്സിക്യൂട്ടീവ്മുറികൾ, ഹൊറൈസൻ ക്ലബ്‌ മുറികൾ, ഹൊറൈസൻ പ്രീമിയർ സ്യൂട്ട് എന്നിവ ടവർ വിംഗിലാണ്.
ബിസിനസ്‌ കേന്ദ്രം, ഫ്ലോറിസ്റ്റ്, ഗിഫ്റ്റ് ഷോപ്പ്, സലൂൺ, ടൈലർ, ടൂർ ആൻഡ്‌ ട്രാവൽ ഡസ്ക് എന്നിവയെലാം പ്രവർത്തിക്കുന്നത് ടവർ വിംഗിലാണ്.

1978-ലാണ് ഗാർഡൻ വിംഗ് തുറന്നത്. ഡീലക്സ് മുറികൾ, കോർണർ പ്രീമിയർ മുറികൾ, വൺ - ടു ബെഡ്റൂം സ്യൂട്ട്സ് എന്നിവ ഗാർഡൻ വിംഗിലുണ്ട്.

1985-ലാണ് വാലി വിംഗ് പ്രവർത്തനം ആരംഭിച്ചത്. ഡീലക്സ് മുറികൾ, 1 - ബെഡ്റൂം സ്യൂട്ട്, 2 – ബെഡ്റൂം സ്യൂട്ട്, ഡീലക്സ് സ്യൂട്ടുകൾ, ഷൻഗ്രി – ല പ്രസിഡൻഷ്യൽ സ്യൂട്ട് എന്നിവ വാലി വിംഗിലാണ്.



</doc>
<doc id="329404" url="https://ml.wikipedia.org/wiki?curid=329404" title="സർവ ശിക്ഷാ അഭിയാൻ">
സർവ ശിക്ഷാ അഭിയാൻ

ആഗോള നിലവാരത്തിലുള്ള അടിസ്ഥാന വിദ്യാഭ്യാസത്തിലൂന്നിയ ഭാരത സർക്കാർ പദ്ധതിയാണ് സർവ ശിക്ഷാ അഭിയാൻ (Sarva Shiksha Abhiyan) അഥവാ എസ്.എസ്.എ. (SSA). 
2000-2001 വർഷത്തിലാണ് ആരംഭിച്ചതെങ്കിലും ജില്ലാ പ്രാഥമിക വിദ്യാഭാസ പദ്ധതി (DPEP) എന്ന പേരിൽ ഇതിന് സമാനമായ പദ്ധതി 1993-1994 വർഷം മുതൽ തന്നെ നിലവിലുണ്ടായിരുന്നു. ഈ പദ്ധതി ഇന്ത്യയിലെ 18 സംസ്ഥാനങ്ങളിലായി 272 ജില്ലകളിൽ ആരംഭിച്ചിരുന്നു. പദ്ധതിയുടെ ചെലവിന്റെ 85 ശതമാനം കേന്ദ്ര സർക്കാറും ബാക്കി സംസ്ഥാന സർക്കാറുമാണ് വഹിക്കുന്നത്.

2011-12 വർഷം ഭാരത സർക്കാർ ₹21000 കോടി രൂപ സർവശിക്ഷാ അഭിയാൻ പദ്ധതിക്കായി അനുവദിച്ചു.






</doc>
<doc id="329407" url="https://ml.wikipedia.org/wiki?curid=329407" title="ബാബ വാംഗ">
ബാബ വാംഗ

ബാബ വാംഗ () (ജനനം 31 ജനുവരി1911 – 11 ആഗസ്ത് 1996), അഥവാ വാങേലിയ പാൻഡേവ ഡിമിത്രോവ, Vangelia Pandeva Dimitrova (), (വിവാഹത്തിനു ശേഷം വങേലിയ് ഗുഷ്തെരോവ) Vangelia Gushterova (), അന്ധയായ ബൾഗേറിയൻ സന്യാസിനിയും, അതീന്ദ്രിയജ്ഞാനം അഥവാ ദിവ്യദൃഷ്ടീയുണ്ടെന്നു കരുതിവന്ന ഒരു പ്രകൃതി ചികിത്സയുമായിരുന്നു. മാസിഡോണിയയിൽ നിന്നുള്ള അവർ തന്റെ ജീവിതത്തിന്റെ കൂടുതൽ കാലവും ബൾഗേറിയയിലെ കൊസൂഹ് മലകളിലെ റൂപിതെ എന്നപ്രദേശത്തു കഴിച്ചു കൂട്ടി ലോകത്തിലെ ദശലക്ഷക്കണക്കിനു വരുന്ന വിശ്വാസികൾ ഇന്നും ബാബ വാംഗക്ക് അമാനുഷികവും അതീന്ദ്രിയവുമായ കഴിവുകൾ ഉണ്ടായിരുന്നു എന്നു വിശ്വസിക്കുന്നു. . ബാൾകിന്റെ നോസ്ത്രദാമുസ് എന്ന അപരനാമത്തിലും അവർ അറിയെപ്പെട്ടിരുന്നു. 

ജനനം അന്നത്തെ ഓട്ടമൻ സാമ്രാജ്യകാലത്തെ (ഇന്നത്തെ മാസിഡോണിയ) സ്റ്റ്രൂമീറ്റ്സ എന്ന പ്രദേശത്തായിരുന്നു. മാസം തികയാതെ പ്രസവിച്ച കുട്ടിയായിരുന്നതു കൊണ്ട് ചെറുപ്പത്തിൽ ആരോഗ്യപ്രശ്നങ്ങൾ നിരവധിയായിരുന്നു വംഗേലിയക്ക്. ബാൾകിലെ പാരമ്പര്യമനുസരിച്ച് കുട്ടി ജീവിച്ചിരിക്കും എന്നു പൂർണ്ണ വിശ്വാസം ഉണ്ടെങ്കിൽ മാത്രമേ പേരിടുകയുള്ളൂ. കുട്ടി ജനിച്ച് ആദ്യം കരഞ്ഞയുടെനെ വയറ്റാട്ടിയായ സ്ത്രീ തെരുവിലിറങ്ങി പേരു വയ്ക്കാനായി പൊതുജനങ്ങളോടട് നിർദ്ദേശങ്ങൾ ചോദിച്ചു. ഒരു അജ്ഞാതൻ ആണ്ഡ്രോമാഹി എന്ന പേരു നിർദ്ദേശിച്ചെങ്കിലും ഗ്രീക്കുചുവ കൂടുതലായതിനാൽ അതു നിരാകരിക്കപ്പെട്ടു. ആ കാലഘട്ടത്തിൽ ഗ്രീക്കുകാരോടു അല്പം വിരോധം ഉണ്ടായിരുന്നു എന്നത് പേരുനിരാകരിക്കാൻ കാരണമായി. മറ്റൊരു അജ്ഞാതൻ വഞേലിയ എന്ന പേരു നിർദ്ദേശിച്ചു. .

സ്റ്റൂമീറ്റ്സ എന്ന പ്രദേശം വളരെക്കാലങ്ങളായി ബൾഗേറിയയും സെർബിയയും ടർക്കിയും ഗ്രീസും തങ്ങളുടേതെന്ന് പറഞ്ഞ് തമ്മിൽ കലഹിച്ചു നടന്ന നാടാണ്. ഇത് കൂടാതെ രണ്ട് ലോകമഹായുദ്ധങ്ങളിലും ഈ നാട് നേരിട്ട് പങ്കാളിയായി. സെർബിയരും ബൽഗ്ഗേറിയക്കാരും ലോകമഹായുദ്ധകാലത്ത് വിരുദ്ധ ചേരികളിലുമായിരുന്നു. ദാരിദ്ര്യം നിറഞ്ഞ നാളുകളായിരുന്നു വാംഗയുടെ കുഞ്ഞുന്നാളിൽ. യുദ്ധത്തിനുശേഷം സ്ട്രൂമിറ്റ്സ സെർബിയ പിടിച്ചടക്കി. വാംഗയുടെ അച്ഛനെ സെർബിയക്കാർ ബൾഗേറിയൻ വിപ്ലവകാരിയെന്നാരോപിച്ച് ജയിലിലടച്ചു. അമ്മ താമസിയാതെ മരിക്കുകയും മറ്റു കുടുബാംഗങ്ങളുടെ കൂടെ എതാണ്ട് അനാഥയായി വാംഗ ജീവിക്കുകയുമായിരുന്നു. ഒരു സാധാരണ കുട്ടി എന്നതിൽ കവിഞ്ഞ് പ്രത്യേകതകൾ ഒന്നുമില്ലാഞ്ഞ വാംഗക്ക് പ്രകൃതി ചികിത്സയിൽ പ്രത്യേക താല്പര്യം ഉണ്ടായിരുന്നു. 

12 വയസ്സിൽ കാഴ്ച നഷ്ടപ്പെട്ടു. ഒരു ചുഴലിക്കാറ്റിൽ പെട്ട് പറന്നെവിടേയോ അബോധാവസ്ഥയിൽ ചെന്നു വീഴുകയായിരുന്നു എന്നു പറയുന്നു എങ്കിലും അക്കാലത്തെ ഭൗമാശാസ്ത്ര രേഖകകളിൽ ചുഴലിക്കാറ്റ് രേഖപ്പെടുത്തിയിട്ടില്ല. ഇതിനുശേഷമാണ് വാംഗക്ക് അതീന്ദ്രിയമായ കഴിവുകൾ വന്നുചേർന്നതെന്നു വിശ്വസിക്കുന്നു

ലോകമഹായുദ്ധം അവസാനിച്ച സമയത്ത് വംഗ നാനദേശത്തുനിന്നുള്ള വിശ്വാസികളെ തന്റെ അതീന്ദ്രിയജ്ഞാനം കൊണ്ടും ആശ്വാസവചനങ്ങൾ കൊണ്ടും ആകർഷിക്കാൻ തുടങ്ങിയിരുന്നു. പലരും മരിച്ചുപോയ ബന്ധുക്കളെക്കുറിച്ച് അറിയാനായാണ് വംഗയെ സന്ദർശിച്ചത്. അക്കൂട്ടത്തിൽ ബൽഗേറിയ രാജാവായിരുന്ന് റ്റ്സാർ ബോറിസ് മൂന്നാമൻ ഉണ്ടായിരുന്നു എന്ന് ചിലർ വാദിക്കുന്നു. 

വാംഗ നിരക്ഷരയോ അല്പം സാക്ഷരയോ ആയിരുന്നു. പുസ്തകങ്ങൾ ഒന്നും തന്നെ അവർ എഴുതിയിട്ടില്ല എങ്കിലും അവർ പറഞ്ഞിട്ടുള്ള കാര്യങ്ങൾ ജോലിക്കാർ എഴുതി സൂക്ഷിച്ചിരുന്നതും മറ്റു കേട്ടുകേൾവികളും പിന്നീട് പ്രസിദ്ധീകരിക്കപ്പെട്ടു. 

തന്റെ പ്രത്യേക കഴിവുകൾ (അമാനുക്ഷികമെന്ന് ആക്ഷേപം) ചില അദൃശ്യജീവികൾ കാരണമാണെന്നാണ് പറയുന്നത്. ഈ അദൃശ്യശക്തികളുടെ ഉറവിടമെന്തെന്ന് അവർക്ക് വിവരിക്കാൻ സാധിച്ചിട്ടില്ല. ഈ അദൃശ്യജീവികൾ മറ്റുള്ളവരുടെ ജീവിതത്തെക്കുറിച്ചു തന്നോട് വെളിപ്പെടുത്തിക്കൊടുത്തിരുന്നു എന്നും എന്നാൽ അവരുടെ ഭാവിയിലൊ ഭൂതകാലത്തിലോ എന്തെങ്കിലും മാറ്റം വരുത്താൻ അവർക്കു കഴിയുമായിരുന്നില്ല എന്നും അവർ പറഞ്ഞിരുന്നു. 
സോവിയറ്റ് യൂണിയന്റെ പതനം, ചെർണോബൈൽ ദുരൻതം, ജോസഫ് സ്റ്റാലിന്റെ അന്ത്യദിനം, റഷ്യൻ മുങ്ങിക്കപ്പലായ കുർസ്ക് കെ-41 നശിക്കാനിടയായ സംഭവം, സെപ്തംബർ 11 ലെ ആക്രമണം, വാസ്സെലിൻ ടപലോവ് ലോക ചെസ്സ് ചാമ്പ്യനായത് തുടങ്ങിയ സംഭവങ്ങൾ ബാബ വാംഗ പ്രവചിച്ചിട്ടുണ്ട് എന്ന് വീസ്ലെർ ഫീൽഡ് ഗൈഡ് റ്റൊ ദ പാരനോർമൽ "Wiesler Field Guide to the Paranormal" എന്ന ഗ്രന്ഥകാരൻ അവകാശപ്പെടുന്നു എന്നാൽ അവരുമായി അടുത്ത് പരിചയമുള്ളവർ ഇത് നിരാകരിക്കുന്നു. കുർസ്കിനെക്കുറിച്ചോ ഇന്റർനെറ്റിൽ പ്രചരിക്കുന്ന മറ്റു കഥകളോ ഒക്കെ തന്നെയും അടിസ്ഥാനരഹിതങ്ങളാണെന്നാണ് അവർ പറയുന്നത്. 

1976 ആഗസ്തിൽ, അതായത് വാംഗ മരിക്കുന്നതിനു രണ്ടുമാസം മുന്ന്, സില്വാന അർമേനുലിയ എന്ന സ്ത്രീ ബൾഗേറിയയിൽ പര്യടനം നടത്തിക്കൊണ്ടിരിക്കുക്യയായിരുന്നു. അവർ ബാബ വാംഗയെ കണ്ട് തനെ ഭാവി അറിയാൻ തീരുമാനിച്ചു. ഈ കൂടിക്കഴ്ച ഒരു പക്ഷേ അത്ര സുഖകരമായിത്തീർന്നില്ല രണ്ടുപേർക്കും. ജനലിലൂടെ പുറത്തേക്ക് നോക്കി നിന്നതല്ലാതെ വാംഗ കാര്യമായി ഒന്നും പ്രവചിച്ചില്ല. എങ്കിലും അവസാനം അവർ ഇത്ര മാത്രം പറഞ്ഞു. " ഇല്ല, കാര്യമായി ഒന്നുമില്ല. നിങ്ങൾ അതുകൊണ്ട് എന്റെ ഫീസ് തരേണ്ടതില്ല. എനിക്ക് നിങ്ങളോട് ഒന്നും സംസാരിക്കാനില്ല. ഇപ്പോഴില്ല, നിങ്ങൾ പോയി മൂന്നുമാസം കഴിഞ്ഞ് മടങ്ങി വരൂ, എന്നിട്ടാവാം." സില്വാന പോകാൻ തുടങ്ങിയപ്പോൾ വീണ്ടും വാംഗ തുടർന്നു: "നിൽകൂ, സത്യത്തിൽ നിങ്ങൾക്ക് മടങ്ങി വരാൻ കഴിയില്ല. പോയ്ക്കോളൂ, മൂന്നു മാസം കഴിഞ്ഞു വരാൻ സാധിക്കുമെങ്കിൽ വരൂ"" സിൽവാന ഇത് അവരുടെ മരണപ്രവചനമായി കണക്കാക്കി കണ്ണീരോടെ സ്ഥലം വിട്ടു രണ്ടുമാസത്തിനു ശേഷം സില്വാനയും അവരുടെ സഹോദരി മിജാന ബാജ്രക്റ്റരേവിച്ചും 10 ഒക്റ്റോബർ 1976, ഒരു കാർ അപകടത്തിൽ പെട്ട് മരണമടഞ്ഞു.


</doc>
<doc id="329412" url="https://ml.wikipedia.org/wiki?curid=329412" title="കാളക്കൊടിയൻ">
കാളക്കൊടിയൻ

ആക്റ്റിനോറ്റെറിജീ വിഭാഗത്തിൽപ്പെട്ട, പശ്ചിമഘട്ടതദ്ദേശവാസിയായ ഒരു മത്സ്യമാണ് കാളക്കൊടിയൻ. . വംശനാശ സാദ്ധ്യതയുള്ള ഒരു മത്സ്യമാണിത്. ഇവ താമസിക്കുന്ന ഇടങ്ങളുടെ ശോഷണവും നിയമവിരുദ്ധമായി അലങ്കാര ആവശ്യങ്ങൾക്കുവേണ്ടി ശേഖരിക്കുന്നതും ഇവയുടെ നിലനിൽപ്പ് ഭീതിയിലാക്കുന്നു. നേത്രാവതി, ഭവാനി, ചാലക്കുടിപ്പുഴ, കല്ലട നദി എന്നിവിടങ്ങളിൽ നിന്നും ഇതിനെ കണ്ടെത്തിയിട്ടുണ്ട്. പതുക്കെയും വേഗത്തിലും ഒഴുകുന്ന നദികളിൽ ഇവയ്ക്ക് ജീവിക്കാൻ കഴിയും. പുഴുക്കൾ, പ്രാണികൾ, കൊഞ്ചുകൾ, സസ്യാവശിഷ്ടങ്ങൾ എന്നിവയെല്ലാം ഈ മത്സ്യം ഭക്ഷിക്കുന്നു. ഉരുളൻ പരൽ എന്ന തെറ്റായ പേരിൽ ഇതിനെ അലങ്കാരമത്സ്യമായി വർഷങ്ങളോളം വിദേശത്തേക്ക് കടത്തിയിട്ടുണ്ട്. ഭവാനിപ്പുഴയും ചാലക്കുടിപ്പുഴയും മലിനമാവുന്നതും അതിരപ്പള്ളിയിൽ നിർമ്മിക്കാൻ ശ്രമിക്കുന്ന ജലവൈദ്യതപദ്ധതിയും ഈ മത്സ്യത്ത്ന്റെ നിലനിൽപ്പിനു ഭീഷണിയാണ്. 


</doc>
<doc id="329418" url="https://ml.wikipedia.org/wiki?curid=329418" title="ഞെഴു">
ഞെഴു

പശ്ചിമഘട്ടതദ്ദേശവാസിയായ ഒരു മൽസ്യമാണ് കല്ലേമുട്ടി എന്നും വിളിക്കുന്ന ഞെഴു.. ആവാസവ്യവസ്ഥയുടെ നാശം, വിനാശകരമായ മൽസ്യബന്ധനരീതികൾ, പരിസ്ഥിതിമലിനീകരണം, അന്യദേശക്കാരായ മൽസ്യങ്ങളുടെ കടന്നുകയറ്റം എന്നിവയാലെല്ലാം ഈ മൽസ്യം വംശനാശഭീഷണി നേരിടുന്നു. 500 ചതുരശ്രകിലോമീറ്ററിൽ താഴെയുള്ള ചാലക്കുടിപ്പുഴയുടെ ഒരു പ്രദേശമാണ് ഇതിന്റെ പ്രധാന ആവാസകേന്ദ്രം. അതിരപ്പള്ളിയിൽ നിർമ്മിക്കാൻ ശ്രമിക്കുന്ന ജലവൈദ്യതപദ്ധതിയും ഈ മൽസ്യത്തിന്റെ നിലനിൽപ്പിനു ഭീഷണിയാണ്. പെരിയാർ, ചാലക്കുടിപ്പുഴ, പമ്പ, അച്ചൻ‌കോവിൽ എന്നീ നദികളിൽ ഇവയെ കണ്ടെത്തിയിട്ടുണ്ട്. അടുത്തകാലത്ത് നടന്ന ഒരു പഠനത്തിൽ പെരിയാറിൽ നിന്നും അനുവദനീയമായതിൽ കൂടുതൽ ഇവയെ പിടിക്കുന്നതായി മനസ്സിലായി. ഒക്ടോബർ മുതൽ ഡിസമ്പർ വരെയുള്ള മാസങ്ങളിലാണ് പ്രജനനം നടക്കുന്നത്. ആദിവാസികളും വനവാസികളും ഇവയെ ഭക്ഷണത്തിനായി പിടിക്കാറുണ്ട്. കാർഷിക/ഗാർഹിക മാലിന്യങ്ങളാലും തോട്ട പൊട്ടിച്ചും വിഷം കലർത്തിയും മീൻ പിടിക്കുന്നരീതികൊണ്ടും അലങ്കാര ആവശ്യങ്ങൾക്ക് പിടിക്കുന്നതുകൊണ്ടും ഇവയുടെ നിലനിൽപ്പ് അപകടത്തിലാണ്.



</doc>
<doc id="329428" url="https://ml.wikipedia.org/wiki?curid=329428" title="തേവുകൊട്ട">
തേവുകൊട്ട

പഴയ കാലത്ത് കർഷകർ ജലസേചനത്തിനായി ഉപയോഗിച്ചിരുന്ന ഒരു ഉപകരണമാണ് തേവുകൊട്ട . ഉയരം കൂടിയ മരക്കാലുകൾ നാട്ടി അതിന്റെ താഴ്ഭാഗത്തായി മരം കൊണ്ടുള്ള (ചിലപ്പോൾ തകര കൊണ്ടും ഉള്ള) തേവുകൊട്ട ഘടിപ്പിക്കും. തേവുകൊട്ടക്ക് താഴ്ഭാഗത്ത് ഇരുവശത്തേക്ക് കയറുകൾ ഉണ്ടാകും. ഈ കയറുകളിൽ ഓരോന്നിലും ഓരോ ആളുകൾ പിടിച്ച് വെള്ളമുള്ള പ്രദേശത്തേക്ക് കൊട്ട താഴ്ത്തി വെള്ളം വേണ്ട ഭാഗത്തേക്ക് വലിച്ചാണ് ഇത് പ്രവർത്തിപ്പിക്കുന്നത്. ഉയർന്ന പ്രദേശങ്ങളിൽ നിന്ന് താഴ്ഭാഗത്തേക്ക് ചാലുകൾ കീറിയായിരുന്നു വെള്ളമെത്തിച്ചിരുന്നത്. എന്നാൽ താഴ്ഭാഗത്ത് നിന്ന് ഉയർന്ന ഭൂമിയിലേക്ക്- കൂടുതലും പാടത്തു നിന്ന് കരഭൂമിയിലേക്ക്- വെള്ളമെത്തിക്കാൻ തേവുകൊട്ട സംവിധാനം ഉപയോഗിച്ചിരുന്നു.

ഇരുമ്പ് തകരം കൊണ്ടോ മരം കൊണ്ടോ ഉള്ള തേവുകൊട്ട പ്രവർത്തിപ്പിക്കൽ ഒരു പ്രയാസമേറിയ പണിയാണ്. കൊട്ടയുടെ ഇരു വശങ്ങളിൽ കയർ കെട്ടാനുള്ള പിടിയുണ്ടാകും. ഈ പിടിയിലൂടെ കയർ രണ്ട് മടക്കുകളായി ഇട്ട് (ഇരു വശങ്ങളിലും) വെള്ളമുള്ളപ്രദേശത്തേക്കു താഴ്ത്തി വെള്ളമെത്തിക്കേണ്ടിടത്തേക്ക് വീശി ഒഴിക്കുന്നത് ഒരു ശ്രമകരമായ ജോലിയാണ്. ഇരു വശങ്ങളിലുമുള്ള കയറുകളിൽ രണ്ട് പേർ പിടിച്ചുവലിച്ചാണ് ഇത് പ്രവർത്തിപ്പിക്കുന്നത്. നല്ല ആരോഗ്യമുള്ളവർക്കേ ഇത് കൂടുതൽ നേരം പ്രവർത്തിപ്പിക്കാൻ സാധിക്കൂ. ഇത് നല്ലൊരു വ്യായാമമുറകൂടിയായിരുന്നു.


</doc>
<doc id="329429" url="https://ml.wikipedia.org/wiki?curid=329429" title="യർഗ്ഗൻ ക്ലോപ്പ്">
യർഗ്ഗൻ ക്ലോപ്പ്

ഒരു മുൻ ജർമ്മൻ ഫുട്ബോൾ കളിക്കാരനും ഇപ്പോഴത്തെ ലിവർപൂൾ ഫുട്ബോൾ ക്ലബ്ബിന്റെ പരിശീലകനും ആണ് യർഗ്ഗൻ ക്ലോപ്പ് (Jürgen Klopp) ( എന്ന പേരിലറിയപ്പെടുന്ന യർഗ്ഗൻ നോർബെർട്ട് ക്ലോപ്പ് (ജനനം: 1967 ജൂൺ 16). ജർമ്മൻ ക്ലബ്ബായ മെയ്ൻസിനു വേണ്ടി 12 വർഷം കളിച്ചതിന് ശേഷം ഇതേ ക്ലബ്ബിനെ പരിശീലിപ്പിചുകൊണ്ടാണ് ഇദ്ദേഹത്തിന്റെ പരിശീലനജീവിതം ആരംഭിക്കുന്നത്. ഇക്കാലയളവിൽ അവർ ബുണ്ടെസ്‌ലിഗായിലേക്ക് സ്ഥാനക്കയറ്റം നേടി. 2008ൽ ബൊറൂസ്സിയ ഡോർട്ട്മുണ്ടിലേയ്ക്ക് മാറിയ ക്ലോപ്പ് 2011ലും 2012ലും ജർമ്മൻ ലീഗ് കിരീടങ്ങളിലേയ്ക്കും ജർമ്മൻ കപ്പ്(2012), ജർമ്മൻ സൂപ്പർ കപ്പ് (2008,2013,2014) എന്നിവയിലുമായി തുടർവിജയങ്ങളിലെയ്ക്ക് ക്ലബ്ബിനെ നയിച്ചു. 2013ൽ ചാമ്പ്യൻസ് ലീഗിൽ റണ്ണേഴ്സപ്പായും ഡോർട്ട്മുണ്ട് മാറി. 2011ലും 2012ലും "ജർമ്മൻ ഫുട്ബോൾ മാനേജർ ഓഫ് ദ് ഇയർ പുരസ്കാരം" നേടിയ ക്ലോപ്പ് ഡോർട്ട്മുണ്ടിന്റെ ചരിത്രത്തിലെ ഏറ്റവും കൂടുതൽ കാലം സേവനമനുഷ്ടിച്ച പരിശീലകനാണ്.2015ൽ ഡോർട്ട്മുണ്ട് വിട്ട ഇദ്ദേഹം ഇപ്പോൾ ഇംഗ്ലീഷ് ഫുട്ബോൾ ക്ലബ്ബായ ലിവർപൂളിന്റെ പരിശീലകനാണ്.


 

</doc>
<doc id="329435" url="https://ml.wikipedia.org/wiki?curid=329435" title="എഡ്വാർഡ് ടേർണർ ബെന്നെറ്റ്">
എഡ്വാർഡ് ടേർണർ ബെന്നെറ്റ്

എഡ്വാർഡ് ടേർണർ ബെന്നെറ്റ്(6 January 1797 – 21 August 1836) ഇംഗ്ലിഷുകാരനായ ജന്തുശാസ്ത്രജ്ഞനായിരുന്നു. അദ്ദേഹം ഒരു എഴുത്തുകാരനും കൂടിയായിരുന്നു. പ്രശസ്ത സസ്യശാസ്ത്രജ്ഞനായിരുന്ന ജോൺ ജോസഫ് ബെന്നെറ്റിന്റെ മൂത്തസഹോദരനുമായിരുന്നു. 

ബെന്നെറ്റ് ഹാക്നിയിൽ ജനിച്ചു. ഒരു സർജനായി പ്രവർത്തിച്ചെങ്കിലും അദ്ദേഹത്തിനു ജന്തുശാസ്ത്രത്തിലായിരുന്നു കൂടുതൽ കമ്പം. 1822ൽ അദ്ദേഹം ഒരു എന്റമോലജിക്കൽ സൊസൈറ്റിയുണ്ടാക്കാൻ ശ്രമിച്ചു. പിന്നീട് ഇത് ലിന്നിയൻ സൊസൈറ്റിയുമായി ബന്ധപ്പെട്ട ഒരു ജന്തുശാസ്ത്ര സൊസൈറ്റിയായിത്തീർന്നു. ഈ സംഘടനയാണ് പിന്നീട് ലണ്ടൻ സുവോളജിക്കൽ സൊസൈറ്റിയായി മാറിയത്. 1831 മുതൽ 1836 വരെ അദ്ദേഹം അതിന്റെ സിക്രട്ടറിയായി പ്രവർത്തിച്ചു. 

The Tower Menagerie (1829) and The Gardens and Menagerie of the Zoological Society (1831) എന്നീ ഗ്രന്ഥങ്ങൾ പ്രസിദ്ധികരിച്ചു. 

[Category:English zoologists]]


</doc>
<doc id="329437" url="https://ml.wikipedia.org/wiki?curid=329437" title="ജോർജ്ജ് ബന്താം">
ജോർജ്ജ് ബന്താം

ജോർജ്ജ് ബന്താം(22 സെപ്റ്റംബർ 1800 – 10 സെപ്റ്റംബർ 1884) ഇംഗ്ലിഷുകാരനായ പ്രമുഖ സസ്യശാസ്ത്രജ്ഞനാകുന്നു. 
1800 സെപ്റ്റംബർ 22നു ബന്താം പ്ലിമത്തിലെ സ്റ്റോക്ക് എന്ന സ്ഥലത്തു ജനിച്ചു. നാവിക ആർചിടെക്റ്റ് ആയിരുന്ന സർ സാമുവൽ ബന്താം ആയിരുന്നു. അദ്ദേഹം ഒരു സ്കൂളിലോ കോളജിലോ പോയിട്ടില്ല. എങ്കിലും വളരെചെറുപ്പത്തിൽത്തന്നെ താൻ ഏറ്റെടുക്കുന്ന വിഷയം എന്തായാലും അതിൽ മുഴുകി പ്രവർത്തിക്കാൻ കഴിഞ്ഞിരുന്നു. ഭാഷാവിജ്ഞാനമായിരുന്നു അദ്ദേഹം അതീവ തല്പരനായിരുന്ന വിഷയം. ഏഴു വയസ്സായപ്പോഴെ അദ്ദേഹം ഫ്രഞ്ച്, ജർമ്മൻ, റഷ്യൻ എന്നീ ഭാഷകളിൽ പ്രാവീണ്യം നേടി. കുറച്ചുകൂടി കഴിഞ്ഞപ്പോൾ ത്തന്നെ സ്വീഡനിലുള്ള തന്റെ ഹ്രസ്വസന്ദർശനത്തിലും താമസത്തിനുമിടയ്ക്ക് അദ്ദേഹം സ്വീഡിഷ് ഭാഷയും പഠിച്ചു. ഫ്രാൻസിലെത്തിയ അദ്ദേഹം ചെറുപ്രായത്തിൽത്തന്നെ ഹിബ്രു ഭാഷയും ഗണിതവും പഠിച്ചു. 

അദ്ദേഹത്തിന്റെ അടുത്ത സുഹൃത്തായ ജോസഫ് ഡാൽടൺ ഹൂക്കർ ഡാർവിന്റെ അടുത്ത സുഹൃത്തായിരുന്നു. സാവധാനത്തിൽ അദ്ദേഹം ഡാർവ്വിന്റെ പരിണാമസിദ്ധാന്തത്തിൽ അകൃഷ്ടനായി.




</doc>
<doc id="329438" url="https://ml.wikipedia.org/wiki?curid=329438" title="റോബർട് ബെന്റ് ലി(സസ്യശാസ്ത്രജ്ഞൻ)">
റോബർട് ബെന്റ് ലി(സസ്യശാസ്ത്രജ്ഞൻ)

റോബർട് ബെന്റ് ലി(25 March 1821 – 24 December 1893) ഇംഗ്ലിഷുകാരനായ സസ്യശാസ്തർജ്ഞനായിരുന്നു. അദ്ദേഹത്തെപ്പറ്റി ഇന്നോർക്കുന്നത് 1880ൽ അദ്ദേഹം ഹെൻറി ട്രിമാനുമായിച്ചേർന്നെഴുതിയ നാലു വാല്യം ഔഷധസസ്യങ്ങൾ (four-volume Medicinal Plants) എന്ന ഗ്രന്ഥം രചിച്ചതിലൂടെയാണ്.
റോബർട് ബെന്റ് ലി 1821ൽ ഹെർട്ഫോഡ്ഷയറിലെ ഹിച്ചിനിലാണ്. ടേൺബ്രിജ്‌വെൽ എന്ന സ്ഥലത്ത് ഫാർമസിസ്റ്റ് ആയി താൽക്കാലികജോലിയിലിരിക്കെ സസ്യശാസ്ത്രത്തിൽ താല്പര്യം ജനിച്ഛു. ലണ്ടനിലെ കിങ്സ് കോളേജിൽ പിന്നീട് വൈദ്യശാസ്ത്രം പഠിക്കുകയാണു ചെയ്തത്. 1849ൽ ലിന്നിയൻ സസൈറ്റിയിൽ അംഗമായി. 1859ൽ അദ്ദേഹം കിങ്സ് കോളജിൽ സസ്യശാസ്ത്ര പ്രൊഫസ്സറായി. 
1893 ഡിസംബർ 24നു അദ്ദേഹം മരിച്ചു. കെൻസാൽ ഗ്രീൻ സെമിത്തേരിയിലായിരുന്നു അദ്ദേഹം അന്ത്യവിശ്രമം കൊള്ളുന്നത്. 



</doc>
<doc id="329440" url="https://ml.wikipedia.org/wiki?curid=329440" title="കാൾ ബെർഗ്മാൻ">
കാൾ ബെർഗ്മാൻ

കാൾ ബെർഗ്മാൻ (18 May 1814 – 30 April 1865) ജർമ്മൻ അനാറ്റമിസ്റ്റും ശരീരശാസ്ത്രജ്ഞനും ആകുന്നു. അദ്ദേഹമാണ് ബെർഗുമാൻ നിയമം കണ്ടെത്തിയത്. 


</doc>
<doc id="329442" url="https://ml.wikipedia.org/wiki?curid=329442" title="റുഡോൾഫ് ബെർഖ്">
റുഡോൾഫ് ബെർഖ്

റുഡോൾഫ് ബെർഖ്(October 15, 1824 – July 20, 1909), full name Ludvig Sophus Rudolph Bergh ഡച്ചുകാരനായ ശരീരശാസ്ത്രജ്ഞനായ ശാസ്ത്രജ്ഞനായിരുന്നു. അദ്ദേഹം ഒരു ചിപ്പി അല്ലെങ്കിൽ കക്കാവർഗ്ഗത്തിൽ പ്പെടുന്ന ജീവികളെപ്പറ്റി പഠിക്കുന്ന ശാസ്ത്രജ്ഞനുമായിരുന്നു. 

</doc>
<doc id="329448" url="https://ml.wikipedia.org/wiki?curid=329448" title="ഒക്ടോപസ് ബുഷ്">
ഒക്ടോപസ് ബുഷ്

ബൊറാജിനേസീ സസ്യകുടുംബത്തിലെ ഒരു ഇടത്തരം വൃക്ഷമാണ് ഒക്ടോപസ് ബുഷ്. . ഏഷ്യാപസിഫിക് മേഖലകളിൽ കാണപ്പെടുന്ന ആറു മീറ്റർ വരെ ഉയരം വയ്ക്കുന്ന ഈ മരം ഏഷ്യയിലെ ഉഷ്ണമേഖലയിലെ തദ്ദേശവാസിയാണ്.

ആദ്യം "Tournefortia argentea" എന്ന പേരിൽ അറിയപ്പെട്ടിരുന്ന ഈ മരം "Argusia argentea" എന്ന പേരിലേക്ക് മാറ്റപ്പെട്ടുവെങ്കിലും 2003 -ലാണ് ഇപ്പോഴുള്ള ശാസ്ത്രീയനാമത്തിൽ ഉറപ്പിക്കപ്പെട്ടത്.

ക്ഷാമകാലത്ത് മാലദ്വീപിലെ ആൾക്കാർ ഇതിന്റെ ഇലകൾ ഭക്ഷിച്ചിരുന്നതായി ചരിത്രം പറയുന്നു.

കരകൗശലവസ്തുക്കൾ, കാർഷികോപകരണങ്ങൾ, നീന്തൽക്കണ്ണടയുടെ ഫ്രൈം എന്നിവ ഉണ്ടാക്കാൻ പലയിടത്തും ഇവ ഉപയോഗിക്കുന്നുണ്ട്. ചിലയിടത്ത് വിറകായി ഉപയോഗിക്കുന്നതിനാൽ ഇതിനു നാശവും സംഭവിക്കുന്നുണ്ട്.

പസിഫിക് ദ്വീപുകളിൽ മൽസ്യവിഷത്തിനെതിരെ നാടോടിമരുന്നായി നീരാളിമരം ഉപയോഗിക്കാറുണ്ട്. ഗവേഷകർ ഇതിന്റെ ഇലകളിൽ നിന്നും വൈറസിനും ബാക്ടീയയ്ക്കും എതിരെ ഗുണങ്ങൾ കണ്ടെത്തിയിട്ടുണ്ട്.



</doc>
<doc id="329450" url="https://ml.wikipedia.org/wiki?curid=329450" title="ധാർവാഡ് പേഡ">
ധാർവാഡ് പേഡ

കർണാടക സംസ്ഥാനത്ത് ധാർവാഡ് ജില്ലയിൽ നിർമ്മിക്കപ്പെടുന്ന ഒരു മധുരപലഹാരമാണ് ധാർവാഡ് പേഡ. മറ്റ് പേഡകളിൽ നിന്ന് വ്യത്യസ്തമായി കടുത്ത ബ്രൗൺ നിറത്തിലുള്ള ഈ പേഡകളിൽ പഞ്ചസാരയുടെ ചെറുതരികളാലുള്ള ആവരണമുണ്ട്. പരമ്പരാഗത മധുര പേഡകളുടെ ഒരു പരിഷ്കരിച്ച രൂപമാണ് ധാർവാഡ് പേഡയെന്നും അഭിപ്രായമുണ്ട്. ഭൗമസൂചികയിൽ ഇടം നേടിയിട്ടുള്ള ഭക്ഷണ വിഭവങ്ങളിലൊന്നാണിത്. 
19-ാം നൂറ്റാണ്ടിന്റെ തുടക്കത്തിൽ ഉത്തർപ്രദേശിൽ നിന്നും രാം രത്തൻ സിംഗ് താക്കൂറും കുടുംബവും ധാർവാഡിലെത്തുന്നതോടെയാണ് ധാർവാഡ് പേഡയുടെ ചരിത്രം ആരംഭിക്കുന്നത്. ജീവനോപാധിയായി താക്കൂർ കുടുംബം പേഡകൾ നിർമ്മിച്ച് വിൽക്കുവാൻ തുടങ്ങി. ഈ പേഡ ക്രമേണ പ്രശസ്തമാവുകയും ധാർവാഡ് പേഡ എന്ന പേരിലറിയപ്പെടുവാൻ തുടങ്ങുകയും ചെയ്തു. രത്തൻ സിംഗ് താക്കൂറിന്റെ ചെറുമകൻ ബാബു സിംഗ് താക്കൂർ ധാർവാഡിലെ ലൈൻ ബസാറിൽ താക്കൂർ കുടുംബം ആരംഭിച്ച പേഡ നിർമ്മാണ കേന്ദ്രം ഇപ്പോഴും പ്രസിദ്ധമായി തന്നെ തുടരുന്നു.1913-ൽ അക്കാലത്ത് ബോംബെ പ്രവിശ്യയുടെ ഭാഗമായിരുന്ന ധാർവാഡ് സന്ദർശിച്ച ബോംബേ ഗവർണ്ണർ ഈ പേഡയുടെ രുചിയിൽ ഏറെ സന്തുഷ്ടി പ്രകടിപ്പിക്കുകയും ഒരു മെഡൽ സമ്മാനിക്കുകയുമുണ്ടായി. താക്കൂർ പേഡകൾ എന്നു കൂടി അറിയപ്പെടുന്ന ഈ പേഡകളുടെ ഗുണവും രുചിയും തലമുറകളായി നിലനിർത്തുന്ന താക്കൂർ കുടുംബം പേഡയുടെ നിർമ്മാണ രീതി രഹസ്യമായി സൂക്ഷിക്കുന്നു. രണ്ടു മാസത്തോളം ഈ പേഡകൾ കേടു കൂടാതെ സൂക്ഷിക്കാനാവും.

ധാർവാഡ പേഡകളിലെ മറ്റൊരിനമാണ് മിശ്ര പേഡ. അവധ്ബിഹാറി മിശ്ര 1933-ൽ ധാർവാഡിലെ ലൈൻബസാറിലെത്തി ചെറിയ രീതിയിൽ പേഡ വ്യാപാരം തുടങ്ങുന്നതോടെയാണ് ധാർവാഡ് മിശ്ര പേഡകൾക്ക് തുടക്കമാകുന്നത്. അദ്ദേഹത്തിന് ശേഷം മകൻ ഗണേശ് മിശ്ര വ്യാപാരം വിപുലപ്പെടുത്തുകയും ഹുബ്ലി ബസ് സ്റ്റാൻഡിൽ ഒരു കട കൂടി തുടങ്ങുകയും ചെയ്തു. ഇന്ന് കർണ്ണാടകയിലെ വിവിധ ഭാഗങ്ങളിലും പൂനയിലും ഇവർക്ക് ശാഖകളുണ്ട്.

ഇന്ന് താക്കൂർ-മിശ്ര കുടുംബങ്ങൾക്ക് പുറമേ മറ്റനവധി വ്യാപാരികൾ കൂടി ധാർവാഡ് പേഡ നിർമ്മാണത്തിലേർപ്പെട്ടിരിക്കുന്നു. ഇതിനു പുറമേ കർണ്ണാടക ക്ഷീരോത്പാദന സഹകരണ സംഘവും ധാർവാഡ് പേഡ നിർമ്മിച്ച് വിതരണം ചെയ്യുന്നുണ്ട്.

ശുദ്ധമായ പാലിൽ നിന്ന് ഉത്പാദിപ്പിക്കുന്ന "കോവ"യോടൊപ്പം ചെറിയ അളവിൽ പഞ്ചസാര ചേർത്ത് ഉരുളിയിൽ വെച്ച് ചെറിയ തീയിൽ ചൂടാക്കുക. ബ്രൗൺ നിറം എത്തുന്നത് വരെ ഈ മിശ്രിതം ഇളക്കിക്കൊണ്ടിരിക്കണം. ഈ 'നിറം കടുപ്പിക്കൽ' പ്രക്രിയയാണ് ധാർവാഡ് പേഡയെ മറ്റിനം പേഡകളിൽ നിന്ന് വ്യത്യസ്തമാക്കുന്ന മുഖ്യഘടകം. വ്യാവസായികാടിസ്ഥാനത്തിൽ നിർമ്മിക്കുമ്പോൾ ഒന്നര മണിക്കൂറോളം നീളുന്ന ഒരു പ്രക്രിയയാണിത്. ഈ ഘട്ടത്തിന് ശേഷം ഇതിലേക്ക് വലിയ അളവിൽ പഞ്ചസാര ചേർത്ത് ഇളക്കി ലയിപ്പിച്ചെടുക്കുന്നു. ഈ മിശ്രിതം തണുപ്പിച്ച് ചെറു കഷണങ്ങളായി മുറിച്ചെടുക്കുന്നു. ഈ ചെറുകഷണങ്ങൾ പഞ്ചസാരപ്പൊടിയിലൂടെ ഉരുട്ടിയെടുക്കുന്നതാണതിന്റെ നിർമ്മാണത്തിന്റെ അവസാന ഘട്ടം.


</doc>
<doc id="329451" url="https://ml.wikipedia.org/wiki?curid=329451" title="പാറപ്പുറം,2ആം വാർഡ്">
പാറപ്പുറം,2ആം വാർഡ്

പാറപ്പുറം ഏറെ പ്രകൃതി സൗന്ദര്യം ഉള്ള നാടാണ്.ചാലിപ്പാടവും കടലുണ്ടിപ്പുഴയും പാറപ്പുറത്തിലെ പ്രധാന ആകർഷണമാണ്.മുസ്ലിം ലീഗ് അംഗം അയ്യപ്പനാണ് ഇപ്പോൾ ഇവിടത്തെ ജനപ്രധിനിധി


</doc>
<doc id="329457" url="https://ml.wikipedia.org/wiki?curid=329457" title="ടി.പി. ശ്രീനിവാസൻ">
ടി.പി. ശ്രീനിവാസൻ

ഇന്ത്യയിലെ അറിയപ്പെടുന്ന ഒരു നയതന്ത്രജ്ഞനാണ് തെറ്റാലിൽ പരമേശ്വരൻപിള്ള ശ്രീനിവാസൻ എന്ന ടി.പി. ശ്രീനിവാസൻ (T.P. Sreenivasan). ഐക്യരാഷ്ട്ര പരിസ്ഥിതി സംഘടനയിൽ ഇന്ത്യയുടെ സ്ഥിരം പ്രതിനിധിയും അന്താരാഷ്ട്ര ആണവോർജ്ജ ഏജൻസിയിൽ ഇന്ത്യയുടെ ഗവർണറുമായി ഇദ്ദേഹം പ്രവർത്തിച്ചിരുന്നു. വിവിധ രാജ്യങ്ങളിലെ ഇന്ത്യൻ അംബാസഡറായും കെനിയയിലെ ഇന്ത്യൻ ഹൈകമ്മീഷണറായും പ്രവർത്തിച്ചിരുന്നു.

ഉന്നത വിദ്യാഭ്യാസവുമായി ബന്ധപ്പെട്ട കേരള സർക്കാറിന് ഉപദേശം നൽകുന്ന കേരള ഉന്നത വിദ്യാഭ്യാസ കൗൺസിൽ എന്ന സമിതിയുടെ ഉപാധ്യക്ഷൻ, എക്സിക്യൂട്ടിവ് തലവൻ എന്നീ നിലകളിൽ ഇപ്പോൾ പ്രവർത്തിക്കുന്നു. കോളമിസ്റ്റ്, ഫ്രീലാൻസ് എഴുത്തുകാരൻ എന്നീ നിലകളിലും ഇദ്ദേഹം ശ്രദ്ധേയനാണ്.
1944 ജൂൺ 17-ന് കായംകുളത്ത് ജനിച്ചു. പിതാവ് പരമേശ്വരൻപിള്ള സ്കൂൾ അധ്യാപകനായിരുന്നു. കായംകുളത്തെ സ്കൂൾ വിദ്യാഭ്യാസത്തിന് ശേഷം പിതാവിന്റെ നിർദ്ദേശപ്രകാരം 1960-ൽ തിരുവനന്തപുരത്ത് ഇന്റർമീഡിയറ്റ് കോളേജിൽ പ്രവേശനം നേടി. ഇതിനു ശേഷം യൂണിവേഴ്സിറ്റി കോളേജിൽ നിന്ന് ഇംഗ്ലീഷിൽ ബിരുദവും ബിരുദാനന്തര ബിരുദവും ഉയർന്ന മാർക്കുകളോടെ പൂർത്തിയാക്കി. തുടർന്ന് ഒരു വർഷത്തോളം മാർ ഇവാനിയോസ് കോളജിൽ ഇംഗ്ളീഷ് അധ്യാപകനായിരുന്നു. പിന്നീടാണ് ഐ.എഫ്.എസ് പരീക്ഷ പാസാകുന്നത്.

വിദേശകാര്യ വകുപ്പിലെ ഉദ്യോഗസ്ഥൻ എന്ന നിലയിൽ ഫിജിയിലെയും മറ്റ് എട്ട് ദക്ഷിണ-പസഫിക് ദ്വീപ് സംസ്ഥാനങ്ങളുടെയും ഇന്ത്യൻ അംബാസഡർ (1986-1989), അമേരിക്കയിലെ ന്യൂയോർക്കിൽ അംബാസഡർ, ഐക്യരാഷ്ട്ര സഭയിലെ ഇന്ത്യയുടെ സ്ഥിരം ഉപപ്രതിനിധി (1992-1995), കെനിയയിലെ ഇന്ത്യയുടെ ഹൈകമ്മീഷണറും നെയ്റോബിയിലെ ഐക്യരാഷ്ട്ര സഭാ കേന്ദ്രത്തിൽ ഇന്ത്യയുടെ സ്ഥിരം പ്രതിനിധി (1995-1997), വാഷിഗ്ടണിലെ ഇന്ത്യൻ എംബസിയിൽ ഡെപ്യൂട്ടി ചീഫ് ഓഫ് മിഷൻ, വിയന്നയിലെ ഐക്യരാഷ്ട്ര സഭാ കേന്ദ്രത്തിൽ ഇന്ത്യയുടെ സ്ഥിരം പ്രതിനിധി, അന്താരാഷ്ട്ര ആണവോർജ്ജ ഏജൻസിയിൽ ഇന്ത്യയുടെ ഗവർണർ ഓസ്ടിയയിലെയും, സ്ലോവേനിയയിലെയും ഇന്ത്യൻ അംബാസഡർ (2000-2004) തുടങ്ങിയ ഉന്നത പദവികളിൽ സേവനം അനുഷ്ടിച്ചു. 2004-ൽ ഇന്ത്യൻ വിദേശകാര്യ വകുപ്പിൽ നിന്നും റിട്ടയർ ചെയ്തു.

2009 മുതൽ 2012 വരെ ദേശീയ സുരക്ഷാ ഉപദേശക സമിതിയിൽ അംഗമായിരുന്നു. നിലവിൽ കേരള ഉന്നത വിദ്യാഭ്യാസ കൗൺസിൽ എന്ന സമിതിയുടെ ഉപാധ്യക്ഷൻ, എക്സിക്യൂട്ടിവ് തലവൻ എന്നീ നിലകളിൽ ഇപ്പോൾ പ്രവർത്തിക്കുന്നു

ഏഷ്യാനെറ്റിൽ വിദേശരാജ്യങ്ങളിലെ വാർത്തകളെ ആസ്പദമാക്കിയുള്ള "വിദേശ വിചാരം" എന്ന പ്രതിവാര വാർത്താധിഷ്ടിത പരിപാടിയുടെ നിർമ്മാതാവാണ്. ഇതിനു പുറമേ ഏഷ്യാ വാൾസ്ട്രീറ്റ്, ന്യൂയോർക്ക് ടൈംസ്, ദ ഹിന്ദു, ടൈംസ് ഓഫ് ഇന്ത്യ, മലയാള മനോരമ, മാതൃഭൂമി തുടങ്ങിയ അച്ചടി മാധ്യമങ്ങളിൽ സ്ഥിരമായി എഴുതാറുണ്ട്. ജാപ്പനീസ്, റഷ്യൻ ഭാഷകൾ സംസാരിക്കാനറിയാം.
ഭാര്യ ലേഖ ചിത്രകാരിയും, നർത്തകിയുമാണ്, കരുണ ചാരിറ്റീസ് ഇൻറർനാഷനൽ എന്ന സന്നദ്ധ സംഘടനയുടെ അദ്ധ്യക്ഷയാണ്. വേൾഡ് മലയാളി കൗൺസിലിൻെറ ചെയർപേഴ്സനായിരുന്നു. മകൻ ശ്രീനാഥ് കൊളംബിയ സർവകലാശാലയിൽ ജേർണലിസം പ്രഫസറായിരുന്നു. ഇപ്പോൾ ന്യൂയോർക്കിലെ മെട്രോപൊളിറ്റൻ മ്യൂസിയം ഓഫ് ആർട്ടിൽ ചീഫ് ഡിജിറ്റൽ ഓഫിസർ. ഇളയമകൻ ശ്രീകാന്ത് ദുബൈയിൽ കെ.ഇ.എഫ് ഹോൾഡിങ്സിനും ഫൈസൽ ആൻഡ് ഷബാന ഫൗണ്ടേഷനും വേണ്ടി പ്രവർത്തിക്കുന്നു.


</doc>
<doc id="329459" url="https://ml.wikipedia.org/wiki?curid=329459" title="നഞ്ചൻഗുഡ് വാഴപ്പഴം">
നഞ്ചൻഗുഡ് വാഴപ്പഴം

കർണ്ണാടകയിലെ നഞ്ചൻഗുഡ് പ്രദേശത്ത് ഉത്പാദിപ്പിക്കപ്പെടുന്ന ഒരിനം വാഴയാണ് നഞ്ചൻഗുഡ് വാഴപ്പഴം ("ഇംഗ്ലീഷ്": Nanjangud Banana) അഥവാ നഞ്ചൻഗുഡ് രസബാളെ ("കന്നഡ": ನಂಜನಗೂಡು ರಸಬಾಳೆ). ഏറെ മധുരമുള്ള ഈ പഴത്തിന് രോഗപ്രതിരോധശേഷിയുള്ളതായും കരുതപ്പെടുന്നു. ഒരു പ്രത്യേക മേഖലയിൽ മാത്രം കാണപ്പെടുന്ന ഒരു കാർഷികോത്പന്നം എന്ന നിലയിൽ നഞ്ചൻഗുഡ് രസബാളെക്ക് 2005-ൽ ഭൂപ്രദേശസൂചിക പദവി (ജി. ഐ ടാഗ്: 29) ലഭിക്കയുണ്ടായി

നഞ്ചൻഗുഡിലെ ഗ്രാമങ്ങളിലെ പരമ്പരാഗത കൃഷിയാണിത്. 1980-കളിൽ നഞ്ചൻഗുഡ് താലൂക്കിലെ ദേവരസനഹള്ളിയിലും സമീപപ്രദേശങ്ങളിലുമായി ആയിരക്കണക്കിന് ഏക്കർ പ്രദേശത്ത് ഈ വാഴയിനം കൃഷി ചെയ്യപ്പെട്ടിരുന്നു. ഒരു കാലത്ത് മൈസൂരിലെ വാഴപ്പഴവിപണികളിലെ പ്രമുഖസ്ഥാനം നഞ്ചൻഗുഡ് രസബാളെയ്ക്കായിരുന്നു. കേരളത്തിലെ ചില മേഖലകളിലും ഈ പഴവർഗ്ഗം പ്രശസ്തമായിരുന്നു.

2007 മുതൽ ഈ വാഴകളെ ബാധിച്ച പനാമ എന്ന പൂപ്പൽ ബാധ ഉത്പാദനം കുറക്കാനിടയാക്കി. തുടർച്ചയായുണ്ടായ നഷ്ടം പച്ചബാളെ, റോബസ്റ്റ് തുടങ്ങിയ വാഴയിനങ്ങളുടെ കൃഷിയിലേക്ക് തിരിയുവാൻ ഈ പ്രദേശത്തെ കർഷകരെ പ്രേരിപ്പിച്ചു. ഇന്ന് വെറും മുപ്പത് ഏക്കർ സ്ഥലത്ത് മാത്രമാണ് നഞ്ചൻഗുഡ് പ്രദേശത്ത് ഈ വാഴയിനം കൃഷി ചെയ്യുന്നത്. ഗുണ്ടൽപേട്ടിലെ ചില ഗ്രാമങ്ങളിലും കേരളഅതിർത്തിയോട് ചേർന്നുള്ള മേഖലകളിലും ഇപ്പോൾ രസബാളെ കൃഷിയുണ്ടെങ്കിലും പഴത്തിന് രുചിവ്യത്യാസം പ്രകടമാണ്. ഉത്ഭവസ്ഥാനമായ നഞ്ചൻഗുഡ് പ്രദേശം രസബാളെ കൃഷിയെ കൈവിടുന്നത് ഈ വാഴയിനത്തിന്റെ ഭൂമിശാസ്ത്രസൂചികാ പദവി നിലനിർത്തുന്നതിന് ഭീഷണി ഉയർത്തിയിരുന്നു.

പൂപ്പലിനെ പ്രതിരോധിക്കാൻ കഴിവുള്ള വിത്തിനങ്ങൾ ബാംഗ്ലൂരിലെ ഹോർട്ടികൾച്ചറൽ ലബോറട്ടറിയിൽ വികസിപ്പിച്ചെടുത്തെങ്കിലും വേണ്ടത്ര ഫലപ്രദമായില്ല. നഞ്ചൻഗുഡ് രസബാളെയെ രക്ഷിച്ചെടുക്കാൻ സർക്കാർ കോടിക്കണക്കിന് രൂപയുടെ പല പദ്ധതികളും ആസൂത്രണം ചെയ്യുന്നുണ്ട്. ഇതോടൊപ്പം നഞ്ചൻഗുഡിലെ വിവിധ ഗ്രാമങ്ങളിലെ കർഷകരുടെ കൂട്ടായ്മ ഈ വാഴയിനത്തിന്റെ കൃഷിയെ പ്രോത്സാഹിപ്പിക്കുന്നതിനും കാർഷിക വിജ്ഞാനം പങ്കുവെക്കുന്നതിനും മുന്നോട്ട് വരുന്നുണ്ട്.


</doc>
<doc id="329470" url="https://ml.wikipedia.org/wiki?curid=329470" title="നഞ്ചൻഗുഡ്">
നഞ്ചൻഗുഡ്

കർണ്ണാടകയിലെ മൈസൂർ ജില്ലയിലുൾപ്പെട്ട ഒരു പട്ടണമാണ് നഞ്ചൻഗുഡ് ("ഇംഗ്ലീഷ്": Nanjangud, "കന്നഡ": ನಂಜನಗೂಡು) അഥവാ നഞ്ചൻകോട്. നഞ്ചൻഗുഡിലെ ശ്രീകണ്ഠേശ്വര ക്ഷേത്രം വളരെ പ്രസിദ്ധമാണ്. അതിനാൽ നഞ്ചൻഗുഡിനെ ദക്ഷിണ കാശി എന്നും വിശേഷിപ്പിക്കാറുണ്ട്. ഇന്ത്യയിലെ ഭൂപ്രദേശസൂചികകളിലൊന്നായ നഞ്ചൻഗുഡ് വാഴപ്പഴവും ഈ പ്രദേശത്തെ പ്രശസ്തമാക്കുന്നു.
ഇവിടെ സ്ഥിതിചെയ്യുന്ന ശ്രീകണ്ഠേശ്വര ക്ഷേത്രത്തിലെ ആരാധനാമൂർത്തിയായ ശിവൻ, ശ്രീകണ്ഠേശ്വരൻ അഥവാ ശ്രീനഞ്ചുണ്ഠേശ്വരൻ എന്നു കൂടി അറിയപ്പെടുന്നു. നഞ്ചുണ്ഠേശ്വരന്റെ വാസസ്ഥലം എന്നർത്ഥതിലാണ് ഈ പ്രദേശം നഞ്ചൻഗുഡ് എന്നറിയപ്പെട്ടു തുടങ്ങിയത്.
ബാംഗ്ലൂരിൽ നിന്ന് മൈസൂറിലേക്കുള്ള സംസ്ഥാന പാത 17-ലൂടെ യാത്ര ചെയ്ത് ഇവിടെയെത്താനാകും. ഏകദേശം 163 കിലോമീറ്ററാണ് ബാംഗ്ലൂരിൽ നിന്ന് നഞ്ചൻഗുഡിലേക്കുള്ള ദൂരം. മൈസൂരിൽ നിന്ന് നഞ്ചൻഗുഡിലേക്കുള്ള ദൂരം 29 കിലോമീറ്ററാണ്.


</doc>
<doc id="329474" url="https://ml.wikipedia.org/wiki?curid=329474" title="ശ്രീകണ്ഠേശ്വര ക്ഷേത്രം, നഞ്ചൻഗുഡ്">
ശ്രീകണ്ഠേശ്വര ക്ഷേത്രം, നഞ്ചൻഗുഡ്

കർണാടകയിലെ നഞ്ചൻഗുഡ് പട്ടണത്തിൽ സ്ഥിതി ചെയ്യുന്ന ഒരു പുരാതന ഹൈന്ദവ ക്ഷേത്രവും തീർത്ഥാടന കേന്ദ്രവുമാണ് നഞ്ചുണ്ഠേശ്വര ക്ഷേത്രം എന്നു കൂടി അറിയപ്പെടുന്ന ശ്രീകണ്ഠേശ്വര ക്ഷേത്രം ("കന്നഡ": ಶ್ರೀಕಂಠೇಶ್ವರ ದೇವಸ್ಠಾನ, "ശ്രീകണ്ഠേശ്വര ദേവസ്ഥാന"). കർണ്ണാടകയിലെ ഏറ്റവും ഉയരമുള്ള ഈ ക്ഷേത്രത്തിന്ന് 50,000 ചതുരശ്ര അടി വിസ്തീർണമുണ്ട്. കബിനി (കപില) നദിയുടെ തീരത്തായി സ്ഥിതി ചെയ്യുന്ന ഈ ക്ഷേത്രത്തിലെ പ്രധാന ആരാധനാമൂർത്തി ശ്രീകണ്ഠേശ്വരൻ അഥവാ നഞ്ചുണ്ഠേശ്വരൻ എന്നറിയപ്പെടുന്ന പരമ ശിവനാണ്. 

പാലാഴിമഥനത്തിൽ ഉയർന്നു വന്ന വിനാശകാരിയായ കാളകൂട വിഷം ജഗത്‌രക്ഷക്കായി പരമശിവൻ പാനം ചെയ്യേണ്ടി വന്നതുമായി ബന്ധപ്പെട്ട പുരാണത്തിലെ പ്രതിപാദനമാണ് നഞ്ച് അഥവാ വിഷം പാനം ചെയ്ത ഈശ്വരൻ എന്ന അർത്ഥത്തിൽ പരമശിവനെ നഞ്ചുണ്ഠേശ്വരൻ എന്ന് പ്രാദേശികമായി വിശേഷിപ്പിക്കുവാൻ കാരണമായത്. നഞ്ചുണ്ഠേശ്വരൻ വസിക്കുന്ന ഇടം എന്ന അർത്ഥത്തിൽ ഈ പ്രദേശം നഞ്ചൻഗുഡ് എന്നും അറിയപ്പെടാൻ തുടങ്ങി.

ഏപ്രിൽ ദൊഡ്ഡ ജാത്രേ എന്നറിയപ്പെടുന്ന പത്തു ദിവസം നീണ്ടു നിൽക്കുന്ന പഞ്ചരഥമഹോത്സവത്തിന് ആയിരക്കണക്കിന് ഭക്തർ പങ്കെടുക്കാറുണ്ട്. ഉത്സവത്തോടനുബന്ധിച്ച് രഥബീദി എന്നറിയപ്പെടുന്ന പാതയിലൂടെ തടിയിൽ കൊത്തിയുണ്ടാക്കിയിട്ടുള്ളതും വർണ്ണാഭമായി അലങ്കരിച്ചതുമായ അഞ്ചു രഥങ്ങൾ ഭക്തർ വലിച്ചു കൊണ്ട് നീങ്ങുന്ന ചടങ്ങും ഉൾപ്പെടുന്നു. നവംബറിലെ ചിക്ക ജാത്ര (ചെറിയ ഉത്സവം)യിൽ ഈ രഥങ്ങളിൽ മൂന്നെണ്ണം വലിക്കപ്പെടുന്നു. ശിവരാത്രിയും നവരാത്രിയും ആണ് ഇവിടെ വിപുലമായി ആഘോഷിക്കപ്പെടുന്ന മറ്റ് പ്രധാന ഉത്സവങ്ങൾ


</doc>
<doc id="329476" url="https://ml.wikipedia.org/wiki?curid=329476" title="ഉഡുപ്പി മട്ടു ഗുള്ള വഴുതന">
ഉഡുപ്പി മട്ടു ഗുള്ള വഴുതന

കർണ്ണാടകയിലെ ഉഡുപ്പി ജില്ലയിലെ മട്ടു (മട്ടി എന്നും അറിയപ്പെടുന്നു) ഗ്രാമത്തിലും സമീപ പ്രദേശങ്ങളിലും ഉത്പാദിപ്പിക്കപ്പെടുന്ന പച്ച നിറത്തിലുള്ള ഒരു തരം വഴുതനയാണ് ഉഡുപ്പി മട്ടു ഗുള്ള ("ഇംഗ്ലീഷ്": Udupi Mattu Gulla, "കന്നഡ": ಉಡುಪಿ ಮಟ್ಟುಗುಳ್ಳ) എന്നറിയപ്പെടുന്നത്. വർഷത്തിൽ ചില മാസങ്ങളിൽ മാത്രമാണ് ഈ വഴുതന ലഭ്യമാകുന്നത്. 2011-ൽ ഈ കാർഷികോത്പന്നത്തിന് ഭൂപ്രദേശസൂചിക പദവി ലഭിച്ചു.
ഉരുണ്ട ആകൃതിയാണ് ഈ വഴുതനക്ക് 'ഗുള്ള' എന്ന വിശേഷണത്തിനു കാരണമായത്. എന്നാൽ സാധാരണയായി കാണപ്പെടുന്ന പർപ്പിൾ നിറത്തിലുള്ള ഉരുണ്ട വഴുതനയിൽ നിന്ന് വ്യത്യസ്തമാണ് ഇളം പച്ച നിറത്തിലുള്ള ഇതിന്റെ രുചി. രുചിയിലുള്ള വ്യത്യസ്തതയും ഒരു പ്രത്യേക പ്രദേശത്ത് മാത്രം കൃഷി ചെയ്യപ്പെടുന്നതും ഈ വഴുതനക്ക് ഭൂപ്രദേശസൂചിക പദവി ലഭിക്കുവാൻ കാരണമായി.

ഉഡുപ്പി പാചകവിഭവങ്ങളിലെ പ്രത്യേകിച്ച് സാമ്പാറിലെ ഒരു പ്രധാന പച്ചക്കറിയിനമാണ് മട്ടു വഴുതന. നാനൂറ് വർഷത്തിലേറെയായി മട്ടുപ്രദേശത്ത് ഈ വഴുതന കൃഷി ചെയ്യുന്നതായി പറയപ്പെടുന്നു. ഉഡുപ്പിയിലെ അഷ്ഠമടങ്ങളിലൊന്നായ സോദേ മഠത്തിലെ അധിപനായിരുന്ന ശ്രീ വഡിരാജയാണ്(1480–1600) മട്ടു ഗ്രാമനിവാസികൾക്ക് കൃഷി ചെയ്യുവാനായി ഈ പ്രത്യേകതരം വഴുതനവിത്തുകൾ നൽകിയതെന്നാണ് ഐതിഹ്യം. പതിനഞ്ചാം നൂറ്റാണ്ട് മുതൽ ഉഡുപ്പി ശ്രീകൃഷ്ണ ക്ഷേത്രത്തിൽ രണ്ടു വർഷത്തിൽ ഒരിക്കൽ നടന്നു വരുന്ന "പര്യാര" എന്ന ഉത്സവത്തിന് മട്ടു നിവാസികൾ ഈ വഴുതന തങ്ങളുടെ സംഭാവന ("ഹൊറേ കാണികേ") എന്ന നിലയിൽ സമർപ്പിക്കാറുണ്ട്. ഉഡുപ്പി ക്ഷേത്രത്തിൽ തയ്യാറാക്കപ്പെടുന്ന സാമ്പാർ, പല്യ (തോരൻ), ഗൊജ്ജു തുടങ്ങിയ വിഭവങ്ങളിലുപയോഗിക്കുന്ന ഒരേ ഒരിനം വഴുതന മട്ടു വഴുതനയാണ്.

ഇപ്പോൾ മട്ടുവിലും സമീപമുള്ള പംഗള, കൊപ്ല, കൈപ്പുഞ്ചാൽ തുടങ്ങിയ പ്രദേശങ്ങളിലുമായി ഇരുനൂറിലധികം കർഷകർ ഏകദേശം 150 ഏക്കർ സ്ഥലത്ത് മട്ടു വഴുതന കൃഷി ചെയ്തു വരുന്നു. മൺസൂണിനു ശേഷം സെപ്റ്റംബർ-ഒക്ടോബർ മാസത്തിൽ വിത്തുകൾ പാകിത്തുടങ്ങും. ജനുവരി മുതൽ മേയ് വരെ ഈ വഴുതന വിപണിയിൽ ലഭ്യമാകും.

കീടങ്ങളുടെ ആക്രമണവും ബി.ടി. വഴുതനയുടെ ഉത്പാദനവും ഇടക്കാലത്ത് മട്ടു വഴുതനയുടെ ഉത്പാദ്നക്ഷയത്തിനിടയാക്കിയിരുന്നു. എന്നാൽ മട്ടു ഗ്രാമനിവാസികൾ ഹോർട്ടി കൾച്ചർ വകുപ്പിന്റെയും കാർഷിക വിദഗ്ദരുടെയും കൃഷിരീതികൾ അവലംബിച്ചത് മൂലം മികച്ച വിളവ് നേടിയെടുക്കുവാനായി.


</doc>
<doc id="329498" url="https://ml.wikipedia.org/wiki?curid=329498" title="മൈസൂർ മുല്ല">
മൈസൂർ മുല്ല

കർണാടകയിലെ മൈസൂർ ജില്ലയിലും മാണ്ഡ്യ ജില്ലയിലെ ശ്രീരംഗപട്ടണം താലൂക്കിലെ ചില ഭാഗങ്ങളിലും കാണപ്പെടുന്ന ഒരിനം മുല്ലയാണ് മൈസൂർ മുല്ല ("ഇംഗ്ലീഷ്:" Mysore Jasmine, "കന്നഡ:" ಮೈಸೂರು ಮಲ್ಲಿಗೆ, "മൈസൂരു മല്ലിഗെ"). ഭൂപ്രദേശസൂചിക പദവി ലഭിച്ചിട്ടുള്ള മൈസൂർ മുല്ല പൂജാ ആവശ്യത്തിനും മാല ഉണ്ടാക്കാനും ഉപയോഗിക്കുന്നതിനുപുറമേ സുഗന്ധദ്രവ്യ വ്യവസായത്തിലും വൻതോതിൽ ഉപയോഗിക്കുന്നുണ്ട്.
മൈസൂർ മുല്ലയുടെ ചെടിയ്ക്ക് 9 അടിയോളം വളരാൻ സാധിക്കും. ഇലകൾ തിളക്കമുള്ള പച്ച നിറത്തിൽ അണ്ഡാകൃതിയുള്ളവയാണ്. 

കർണ്ണാടകയിലെ വിവിധതരം മുല്ലയിനങ്ങളിൽ ഏറെ പ്രശസ്തമായ ഇനമാണ് മൈസൂർ മുല്ല. ഭൂപ്രദേശസൂചിക പദവി ലഭിച്ചിട്ടുള്ള കർണ്ണാടകയിലെ തന്നെ മുല്ലയിനങ്ങളായ ഹഡഗാളി മുല്ലയെക്കാളും ഉഡുപ്പി മുല്ലയെക്കാളും സുഗന്ധം ഏറെയുള്ളത് മൈസൂർ മുല്ലക്കാണ്. സംസ്ഥാനത്തെ പുഷ്പവിപണിക്ക് പുറമേ കേരളത്തിലും തമിഴ്നാട്ടിലും മൈസൂർ മുല്ലക്ക് ആവശ്യക്കാരേറെയുണ്ട്. 
രണ്ടായിരത്തിന്റെ ആദ്യപാദത്തിൽ ദ്രുതഗതിയിലുണ്ടായ നഗരവൽക്കരണം മൈസൂരിന്റെ അഭിമാനസ്തംഭങ്ങളിലൊന്നായ മൈസൂർ മുല്ലയുടെ ഉത്പാദനത്തെയും ബാധിച്ചു. ഒരു കാലത്ത് മുഖ്യമായും മുല്ലകൃഷി നടത്തിയിരുന്ന നഗരാതിർത്തിയിലുള്ള പ്രദേശങ്ങളെല്ലാം ജനവാസകേന്ദ്രങ്ങളായി മാറി. ആവശ്യത്തിനനുസരിച്ചുള്ള ഉത്പാദനം നടക്കാത്തത് മൈസൂർ മുല്ലയുടെ ലഭ്യതയെ ബാധിക്കുകയും വില ഗണ്യമായി വർദ്ധിക്കുന്നതിനിടയാക്കുകയും ചെയ്തു. അതിനാൽ കർണാടക സർക്കാരിന്റെ ഹോർട്ടികൾചറൽ ഈ വിഷയത്തിൽ പ്രത്യേക ശ്രദ്ധ പതിപ്പിക്കുകയും സമീപ താലൂക്കുകളിലേക്ക് കൂടി മൈസൂർ മുല്ലയുടെ കൃഷി വ്യാപിപ്പിക്കുന്നതിനുള്ള പദ്ധതികൾ ആസൂത്രണം ചെയ്യുകയും ചെയ്തു.


</doc>
<doc id="329500" url="https://ml.wikipedia.org/wiki?curid=329500" title="സുകർണോ">
സുകർണോ

സുകർണോ(Soerabaia, 6 June 1901 – Djakarta, 21 June 1970) ഇന്തോനേഷ്യയുടെ ആദ്യ പ്രസിഡന്റായിരുന്നു. 1945 മുതൽ 1967 വരെ അദ്ദേഹം ഭരണത്തിലുണ്ടായിരുന്നു. 

നെതർലാന്റിൽ നിന്നും സ്വാതന്ത്ര്യം ലഭിക്കാനായി നടന്ന സമരത്തിന്റെ നേതാവായിരുന്നു അദ്ദേഹം. ഡച്ച് കോളണിയായിരുന്ന ഇന്തോനേഷ്യയെ സ്വതന്ത്രമാക്കാനായി രൂപീകരിച്ച ദേശീയപ്രസ്ഥാനങ്ങളുടെ നേതൃസ്ഥാനത്തുനിന്ന് അവസാനം സ്വാതന്ത്ര്യം നേടാൻ കാരണമായി. ഡച്ചുകാരുടെ തടവിൽ പത്തുവർഷത്തോളം കിടന്ന അദ്ദേഹം ജപ്പാൻകാർ ഇന്തോനേഷ്യ കീഴടക്കിയപ്പോഴായിരുന്നു പുറത്തുവന്നത്. ജപ്പാൻകാർക്ക് ജനങ്ങളിൽനിന്നും പിൻതുണ ലഭിക്കാനായി അദ്ദേഹം സഹായിച്ചു. പകരം അവരുടെ ദേശീയപ്രസ്ഥാനത്തെ സഹായിക്കാൻ ജപ്പാൻകാർ നിലകൊണ്ടു. ജപ്പാൻ യുദ്ധത്തിൽ കീഴടങ്ങിയതിനാൽ സുകർണോയും മൊഹമ്മദ് ഹട്ടായും 1945 ആഗസ്റ്റ് 17നു സ്വാതന്ത്ര്യം പ്രഖ്യാപിച്ചു. സുകർണോയെ ആദ്യ പ്രസിഡന്റായി നിയമിച്ചു. ഡച്ചുകാർ തങ്ങളുടെ കീഴിലുണ്ടായിരുന്ന ഇന്തോനേഷ്യയെ കയ്യൊഴിയാൻ വൈമുഖ്യം കാട്ടിയ സമയം നയതന്ത്രത്തിലൂടെയും സൈനികനടപടികളിലൂറ്റെയും 1949ൽ ഇന്തോനേഷ്യയ്ക്ക് പൂർണ്ണസ്വാതന്ത്ര്യം നേടിക്കൊടുത്തു. സംഘർഷഭരിതവും കുഴഞ്ഞുമറിഞ്ഞതുമായ പാർലിമെന്ററി ജനാധിപത്യകാലഘട്ടത്തിനുശേഷം 1957ൽ അദ്ദേഹം ഏകാധിപത്യപരമായ "നിയന്ത്രിത ജനാധിപത്യരീതി" കൊണ്ടുവന്നു. ഇതു വൈവിധ്യം നിറഞ്ഞതും സംഘർഷഭരിതവുമായ ഇന്തോനേഷ്യയിൽ സമാധാനം സൃഷ്ടിക്കാൻ ഒട്ടൊക്കെ സഹായിച്ചു. 1960കളിൽ അദ്ദേഹം ഇന്തോനേഷ്യൻ കമ്യൂണിസ്റ്റു പാർട്ടിക്കു പിന്തുണ നൽകി ഇന്തോനേഷ്യയെ ഇടത്തേയ്ക്കു നയിക്കാൻ ഒരുങ്ങി. സാമ്രാജ്യത്വവിരുദ്ധമായ വിദേശനയങ്ങൾ പിന്തുടർന്ന് ചൈനയിൽനിന്നും സോവിയറ്റ് യൂണിയനിൽ നിന്നും സഹായം തേടി. 1965-ലെ 30 സെപ്റ്റംബർ മുന്നേറ്റം ഇന്തോനേഷ്യൻ കമ്യൂണിസ്റ്റു പാർട്ടിയുടെ തകർച്ചയ്ക്കിടയാക്കി. 1967-ൽ അദ്ദേഹത്തിന്റെ ഒരു സൈന്യനേതാവായിരുന്ന സുഹാർത്തോ ഭരണം പിടിച്ചെടുത്ത് സുകാർണോയുടെ മരണംവരെ വീട്ടുതടങ്കലിലാക്കി. 
സുകരണോയുടെ പിതാവ് ജാവയിലെ പ്രാഥമിക പാഠശാലയിലെ അദ്ധ്യാപകനായ ഉന്നതകുലജാതനായ റാഡെൻ സുകേമി സൊസൊറോദിഹർഡ്ജോ ആയിരുന്നു. മാതാവ് ബാലിയിലെ ബ്രാഹ്മണജാതിയിൽപ്പെട്ട ഇദ അയു ന്യോമൻ റായ് ആയിരുന്നു. അന്ന് ഡച്ച് ആധിപത്യത്തിലായിരുന്ന ഡച്ച് ഈസ്റ്റ് ഇൻഡീസ് എന്ന് അറിയപ്പെട്ട ഇന്നത്തെ ഇന്തോനേഷ്യയിലെ സുരബായയിലാണ് അദ്ദേഹം ജനിച്ചത്. അദ്ദേഹത്തിന്റെ യഥാർത്ഥ പേര് കുസ്നോ എന്നായിരുന്നു. 1912 പ്രാദേശികമായ ഒരു പ്രാഥമികപാഠശാലയിൽനിന്നും പഠിച്ചിറങ്ങിയ അദ്ദേഹം, മൊജോകർത്തായിലുള്ള ഒരു ഡച്ചുസ്കൂളിൽ ചേർന്നു. തുടർന്നു അദ്ദേഹം Hogere Burger School (Dutch-college preparatory school)ൽ ചേർന്നു പഠിച്ചു. അതിനുശേഷം Technische Hogeschool (Bandoeng Institute of Technology) ചേർന്ന് സിവിൽ എഞ്ചിനീയറിങ്ങിൽ ആർക്കിടെക്ചറിനു പ്രാധാന്യം കൊടുത്തു പഠിച്ചു. 1926 മേയ് 25നു സുകർണോ എഞ്ചിനീയറിങ്ങ് ഡിഗ്രി പാസ്സായി. തന്റെ സർവ്വകലാശാല സഹപാഠിയായ അൻവാരിയുമൊത്ത് അദ്ദേഹം ബന്ദുങ്ങിൽസുകർണോ ആൻഡ് അൻവാരി എന്ന കെട്ടിടനിർമ്മാണ സംരംഭം തുടങ്ങി. ബന്ദുങ്ങിൽ ഇന്നു കാണുന്ന പ്രധാനപ്പെട്ട പല കെട്ടിടങ്ങളും സുകർണോയുടെ രൂപകല്പനയിൽ നിർമ്മിക്കപ്പെട്ടതാണ്. പ്രസിഡന്റ് ആയിരുന്നപ്പോഴും അദ്ദേഹം പല സ്മാരകങ്ങളുടെയും നിർമ്മാണത്തിനു വേണ്ട രൂപകല്പന തയ്യാറാക്കി. 

സുകർണോ അനേകം ഭാഷകളിൽ പ്രവീണനായിരുന്നു. തന്റെ മാതൃഭാഷയായ ജാവാനീസ് ഭാഷയെക്കൂടാതെ സുന്ദനീസ്, ബാലിനീസ്, ഇന്തോനേഷ്യൻ എന്നിവയിലും ഡച്ചുഭാഷയോടൊപ്പം പ്രാവീണ്യമുണ്ടായിരുന്നു. ജർമൻ, ഇംഗ്ലിഷ്, അറബിക്, ജപ്പാനീസ്, ഫ്രഞ്ച് ഭാഷകളും അദ്ദേഹത്തിനു വഴങ്ങിയിരുന്നു. 

തന്റെ രാഷ്ട്രീയചിന്താഗതിയിലും നിർമ്മാണരീതികളിലും ആധുനിക കാഴ്ചപ്പാടാണു പുലർത്തിയിരുന്നത്. അദ്ദേഹം പാരമ്പര്യമായ ജന്മിത്തത്തെ നിരാകരിച്ചു. ജന്മിത്തം അദ്ദേഹത്തെ സംബന്ധിച്ച് പിന്തിരിപ്പനായിരുന്നു. ഡച്ചുകാർ രാജ്യം കീഴടക്കാൻ കാരണം അന്നു നിലനിന്ന ജന്മിത്തമായിരുന്നു എന്നദ്ദേഹം പറഞ്ഞു. പടിഞ്ഞാറൻ രാജ്യങ്ങൾ പിന്തുടർന്നുവന്ന സാമ്രാജ്യത്ത്വത്തെ ഒരാളെ വേറൊരാൾ ചൂഷണം ചെയ്യാനുള്ള വ്യവസ്ഥിതി എന്നാണദ്ദേഹം നിർവ്വചിച്ചത്. ("exploitation of humans by other humans" (exploitation de l'homme par l'homme) ഇന്തോനേഷ്യൻ ജനതയുടെ പട്ടിണിക്കു കാരണം ഡച്ചുകാരുടെ ഇത്തരം നയങ്ങളാണെന്ന് അദ്ദേഹം ആരോപിച്ചു. ഇന്തോനേഷ്യൻ ജനങ്ങളിൽ ദേശീയബോധമുണ്ടാക്കാൻ അദ്ദേഹം ഇത്തരം തന്റെ ആദർശങ്ങൾ തന്റെ വസ്ത്രധാരണത്തിലും ആസൂത്രണത്തിലും (പ്രത്യേകിച്ച് തലസ്ഥാനമായ [[ജക്കാർത്ത|ജക്കാർത്തയുടെ രൂപകല്പനയിൽ) തന്റെ സോഷ്യലിസ്റ്റ് ആശയങ്ങൾ പ്രാവർത്തികമാക്കാൻ ശ്രമിച്ചു. പക്ഷേ, പോപ് യൂസിക് മോഡേൺ ആർട്ട് എന്നിവ അദ്ദേഹം പ്രോത്സാഹിപ്പിച്ചില്ല.

ബന്ദുങ്ങിൽ വിദ്യാർത്ഥിയായിരുന്നപ്പോൾ അദ്ദേഹം യൂറോപ്യനും, അമേരിക്കനും, ദേശീയവും, കമ്യൂണിസ്റ്റു തത്ത്വശാസ്ത്രപരവും, മതപരവുമായ എല്ലാവിധ ചിന്താധാരകളുമായി ഇടപഴകിയിരുന്നു. ഇതിൽനിന്നുമെല്ലാം ഉരുത്തിരിഞ്ഞ തന്റെതായ ഇന്തോനേഷ്യയുടെ പ്രാദേശിക പരിസ്ഥിതിക്കു യോജിച്ച സ്വയംപര്യാപ്തതയുള്ള ഒരു സോഷ്യലിസ്റ്റുതത്വശാസ്ത്രം അദ്ദേഹം പിന്നീടു രൂപപ്പെടുത്തിയെടുത്തു. മാർഹൈനിസം എന്നാണ് അദ്ദേഹം തന്റെ തത്ത്വശാസ്ത്രത്തെ വിളിച്ചത്. ബന്ദുങ്ങിന്റെ തെക്കുഭാഗത്തു ജീവിച്ചിരുന്ന മാർഹൈൻ എന്ന ഒരു കർഷകന്റെ ജീവിതരീതി കണ്ടാണ് അദ്ദേഹം ഈ പേരു നൽകിയത്. തനിക്കു ലഭിച്ച തന്റെ ചെറിയ സ്ഥലത്ത് ജോലിചെയ്ത് ആ വരുമാനം കൊണ്ട് തന്റെ കുടുംബത്തെ നന്നായി കൊണ്ടുപോയ കർഷകനായിരുന്നു മാർഹൈൻ. 

1927 ജൂലൈ 4നു സുകർണോയും കൂട്ടുകാരും ചേർന്ന് സ്വാതന്ത്ര്യത്തിനു വേണ്ടി പ്രവർത്തിക്കാനായി Partai Nasional Indonesia (PNI) എന്ന പാർട്ടി സ്ഥാപിച്ച. അതിന്റെ ആദ്യ നേതാവ് സുകർണോ ആയിരുന്നു. സാമ്രാജ്യത്തത്തെയും കാപ്പിറ്റലിസത്തെയും എതിർത്ത പാർട്ടിക്ക് ഇന്തോനേഷ്യയുടെ സ്വാതന്ത്യം ആയിരുന്നു ലക്ഷ്യം. കാരണം ക്യാപ്പിറ്റലിസവും സാമ്രാജ്യത്തവും ആയിരുന്നു ഇന്തോനേഷ്യയുടെ ജനങ്ങളുടെ ജീവിതരീതിയെ ദുഷ്കരമാക്കിയത്. മാത്രമല്ല പാർട്ടി മതേതരത്വത്തെ തങ്ങളുടെ പ്രധാന ആദർശമാക്കി അതിലൂടെ അന്നത്തെ ഡച്ച് ഈസ്റ്റിന്ത്യയായിരുന്ന ഇന്തോനേഷ്യയിലെ വൈവിധ്യം നിറഞ്ഞ സംസ്കാരത്തെ ഒന്നിപ്പിച്ച് ഒരു ശക്തമായ് ഐന്തോനേഷ്യയെ കെട്ടിപ്പടുക്കാൻ ലക്ഷ്യമിട്ടു. ജപ്പാൻ ഈ സമയം പാശ്ചാാത്യ ശക്തികളോട് യുദ്ധം ചെയ്യുമെന്നും അപ്പോൾ ജപ്പാന്റെ സഹായത്തോടേ ജാവയുടെ സ്വാതന്ത്ര്യം സാധ്യമാകും എന്നു കണക്കുകൂട്ടി. 1920 കളിൽ സരെകാത് ഇസ്ലാമിന്റെ തകർച്ചയും Partai Komunis Indonesia യുടെ പരാജയപ്പെട്ട വിപ്ലവവും പുതിയ പാർട്ടിക്കു അനുകൂല അന്തരീക്ഷം സൃഷ്ടിച്ചു. പ്രത്യേകിച്ചും സ്വാതന്ത്ര്യ കാംഷികളായ സർവ്വകലാശാലാ വിദ്യാർത്ഥികളായ യുവാക്കൾ ഈ പർട്ടിയിൽ പെട്ടെന്ന് അകൃഷ്ടരായി. ഡച്ചു സർക്കാരിന്റെ വംശീയവിവേചനംവും അവസരവിവേചനവും അവരെ രോഷാകുലരാക്കിയിരുന്നു. 

PNI യുടെ പ്രവർത്തനം ഡച്ചു സർക്കാർ നിരീക്ഷണത്തിലാക്കി. സുകർണോയുടെ പ്രസംഗങ്ങളും അദ്ദേഹം വിളിച്ചുകൂട്ടിയ സമ്മേളനങ്ങളും ഡച്ചു സർക്കാരിന്റെ പൊലീസായ Politieke Inlichtingen Dienst/PIDന്റെ ഏജന്റുമാർ അലങ്കോലപ്പെടുത്തി. 1929 ഡിസംബർ 29നു കൊളോണിയൽ സർക്കാരിന്റെ നിർദ്ദേശപ്രകാരമുള്ള ജാവ ഒട്ടാകെയുള്ള തിരച്ചിലിൽ സുകർണോയും അദ്ദേഹത്തിന്റെ പാർട്ടിയിലെ ഉന്നതനേതാക്കളും അറസ്റ്റു ചെയ്യപ്പെട്ടു. യോഗ്യാകർത്താ സന്ദർസിക്കാൻ പോയസമയത്താണ് സുകർണോയെ പൊലീസ് അറസ്റ്റു ചെയ്തത്. 1930 ആഗസ്റ്റു മുതൽ ഡിസംബർ വരെ അദ്ദേഹത്തെ Bandung Landraad കോടതിയിൽ വിചാരണചെയ്ത സമയത്ത് അദ്ദേഹം Indonesia Menggoegat (Indonesia Accuses) എന്ന പേരിൽ അറിയപ്പെട്ട നീണ്ട രാഷ്ട്രീയ പ്രസംഗങ്ങൾ നടത്തുകയുണ്ടായി. 

1930 ഡിസംബറിൽ സുകർണോയെ 4 വർഷത്തേയ്ക്കു തടവിനു ശിക്ഷിച്ചു. ബന്ദുങ്ങിലെ Sukamiskin prisonൽ ആയിരുന്നു അദ്ദേഹത്തെ തടവിലിട്ടത്. എന്നാൽ വിചാരണവേളയിലെ അദ്ദേഹത്തിന്റെ നീണ്ട പ്രസംഗങ്ങൾക്ക് മാധ്യമങ്ങളിലും ജനങ്ങളുടെ ഇടയിലും നല്ല പ്രചാരം ലഭിച്ചിരുന്നു. ഇതുമൂലം ഡച്ച് ഈസ്റ്റ് ഇൻഡീസിലെയും നെതെർലാന്റിലേയും പുരോഗമനശക്തികൾ സമ്മർദ്ദം ചെലുത്തിയ ഫലമായി അദ്ദേഹത്തെ 1931 ഡിസംബർ 31നു വിടാൻ ഡച്ചു സർക്കാർ നിർബന്ധിതരായിത്തീർന്നു. അപ്പോഴേയ്ക്കും അദ്ദേഹം ഇന്തോനേഷ്യ ഒട്ടാകെ പ്രശസ്തനായ നേതാവായിക്കഴിഞ്ഞു.
[[File:Sukarno and family, Bung Karno Penjambung Lidah Rakjat 240.jpg|thumb|Sukarno with Fatmawati and five of their children. Clockwise from center: Sukarno, Sukmawati, Fatmawati, Guruh, Megawati, Guntur, Rachmawati]]
സുകർണോ ജാവയിലെയും ബാലിയിലേയും പാരമ്പര്യമുള്ളയാളായിരുന്നു. 1920ൽ സുകർണോ സിതി ഒയെതാരിയെ വിവാഹംചെയ്തു. 1923ൽ അവരുമായുള്ള ബന്ധം വിച്ഛേദിച്ചശേഷം ഇംഗിത്ത് ഗർണാസിഹിനെ വിവാഹം കഴിച്ചു. 1943ൽ ഇവരെ വിവാഹമൊചിതയാക്കിയശേഷം ഫത്മാവതിയെ വിവാഹം കഴിച്ചു. തുടർന്ന് 1954ൽ ഹർത്തിനിയെയും വിവാഹം കഴിച്ചു. 1962ൽ ജപ്പാൻ കാരിയായ നവോക്കോ നെമോതോയെ രത്ന ദേവി സുകർണോ എന്ന പേരിൽ വിവാഹം കഴിച്ചു. 
അദ്ദേഹത്തിന്റെ ഭാര്യയായ ഫത്മാവതിയുടെ മകളാണ് ഇന്തോനേഷ്യയുടെ അഞ്ചാമത്തെ പ്രസിഡന്റായിരുന്ന [[മേഗവതി സുകർണോപുത്രി]]. അവരുടെ ഇളയ സഹോദരനായ [[ഗുരുഹ് സുകർണോപുത്ര]] യ്ക്ക് പിതാവിന്റെ കലാപാരമ്പര്യം സ്വായത്തമായിരുന്നു. അദ്ദേഹം ഒരു കൊറിയോഗ്രഫറും ഗായകനുമായിരുന്നു. സുകർണോയുടെ മകൾ കാർത്തിക ആയിരുന്നു.


[[വർഗ്ഗം:ഇന്തോനേഷ്യയുടെ പ്രസിഡന്റുമാർ]]
[[വർഗ്ഗം:1901-ൽ ജനിച്ചവർ]]
[[വർഗ്ഗം:1970-കളിൽ മരിച്ചവർ]]

</doc>
<doc id="329503" url="https://ml.wikipedia.org/wiki?curid=329503" title="ശാസ്ത്ര">
ശാസ്ത്ര

കേരള സംസ്ഥാന ശാസ്ത്ര സാങ്കേതിക പരിസ്ഥിതി കൗൺസിലിന്റെ (KSCSTE) മുഖപത്രമാണ് ശാസ്ത്ര. ശാസ്ത്ര സാങ്കേതിക പരിസ്ഥിതി വകുപ്പിനു കീഴിലെ വിവിധ സംഘങ്ങളെ ഏകോപിപ്പിക്കുകയും ശാസ്ത്രത്തെ സാമാന്യ ജനങ്ങളിലേക്ക് എത്തിക്കുകയും ചെയ്യുക തുടങ്ങിയ ലക്ഷ്യങ്ങളോടെ ആരംഭിച്ചതാണിത്. KSCSTE-യുടെ പ്രസിഡണ്ട് മുഖ്യമന്ത്രിയാണ്. പത്രത്തിന്റെ നിലവിലെ ചീഫ് എഡിറ്റർ KSCSTE-യുടെ എക്സിക്യൂടീവ് വൈസ്-പ്രസിഡണ്ട് Dr. സുരേഷ് ദാസ് ആണ്.

സർകാരിനു കീഴിലും സ്വകാര്യമേഖലയിലും നടക്കുന്ന ഗവേഷണ സംരംഭങ്ങളെ പ്രോത്സാഹിപ്പിക്കുന്നതിനും ഏകോപിപ്പിക്കുന്നതിനും ശാസ്ത്ര മുൻ കൈ എടുക്കുന്നു. കുട്ടികളിൽ ശാസ്ത്ര ബോധം വളർത്തുന്നതിനായി സ്കൂൾ തലത്തിലുള്ള കുട്ടികൾക്കായി വിവിധ ശാസ്ത്ര പരിപാടികളും KSCSTE-യുടെ ആഭിമുഖ്യത്തിൽ നടക്കുന്നുണ്ട്.


</doc>
<doc id="329504" url="https://ml.wikipedia.org/wiki?curid=329504" title="ഫ്രീഡറിഷ് അക്കും">
ഫ്രീഡറിഷ് അക്കും

ഫ്രീഡറിഷ് ക്രിസ്ത്യൻ അക്കും എന്ന ഫ്രെഡെരിക്ക് അക്കും (March 29, 1769 – June 28, 1838) ജർമ്മനിയിലെ ഒരു രസതന്ത്രശാസ്ത്രജ്ഞനായിരുന്നു. വാതകം പ്രകാശസ്രോതസ്സാക്കുന്നതിൽ പരീക്ഷണങ്ങൾ ചെയ്തു. അപക്കടകാരികളായ ചേരുവകൾ സംസ്കരിച്ച ഭക്ഷണത്തിൽ ചേർക്കാതിരിക്കാൻവേണ്ട പ്രവർത്തനങ്ങൾ ചെയ്തു അങ്ങനെ പൊതുജനങ്ങളുടെ താത്പര്യം രസതന്ത്രവിദ്യയിൽ കണക്കിലെടുക്കാൻ തുനിഞ്ഞു. 1793 മുതൽ 1821 വരെ അദ്ദേഹം ലണ്ടനിൽ താമസിച്ചു. അദ്ദേഹം തന്റെ സ്വന്തം പരീക്ഷണശാല വാണിജ്യപരമായി സ്ഥാപിച്ചു. രാസവസ്തുക്കളും പരീക്ഷണ ഉപകരണങ്ങളും അദ്ദേഹം തന്റെ ലാബിൽ നിർമ്മിക്കുകയും വിറ്റഴിക്കുകയും ചെയ്തു. ഫീസു വാങ്ങിക്കൊണ്ട് അക്കും അനേകം വിദ്യാഭ്യാസസ്ഥാപനങ്ങളിൽ പ്രഭാഷണങ്ങൾ നടത്തിയിരുന്നു. ശാസ്ത്രസ്ഥാപനങ്ങളുമായിച്ചേർന്ന് അനേകം ഗവേഷണപ്രവർത്തനങ്ങളിലും മുഴുകി.

ഹാനോവറിനു 30 കിലോമീറ്റർ ദൂരെ ഷൗബർഗ് ലിപ്പെ എന്ന സ്ഥലത്തു ജനിച്ചു. അദ്ദേഹത്തിന്റെ പിതാവ് ഒരു പട്ടാളക്കാരനായിരുന്നു. 1755ൽ അദ്ദേഹത്തിന്റെ പിതാവ് ജൂതമതത്തിൽനിന്നും ക്രിസ്തുമതത്തിലേയ്ക്കു മതപരിവർത്തനം ചെയ്തു. 


</doc>
<doc id="329506" url="https://ml.wikipedia.org/wiki?curid=329506" title="സാമൂഹ്യജ്ഞാന നിർമ്മിതി വാദം">
സാമൂഹ്യജ്ഞാന നിർമ്മിതി വാദം

അറിവിന്റെ സാമൂഹ്യപരമായ ഒരു സിദ്ധാന്തമാണ് സാമൂഹ്യജ്ഞാന നിർമ്മിതി വാദം.അത് പൊതു ജ്ഞാനനിർമ്മിത വാദമെന്ന തത്ത്വചിന്തയെ സമൂഹത്തിലേക്ക് ചേർക്കപ്പെടുന്നു. പീറ്റർ എൽ ബെർഗെർ, തോമസ് ലുക്ക്മൺ എന്നിവർ ചേർന്ന് രചിച്ച ദ സോഷ്യൽ കൺസ്ട്രക്ഷൻ ഓഫ് റിയാലിറ്റി എന്ന കൃതിയിൽ നിന്നാണ് ഈ പദം ഉപയോഗിച്ചിരിക്കുന്നത്.ഇതിന്റെ പ്രധാന വക്താക്കളിലൊരാളാണ് വൈഗോഡ്സ്കി.


</doc>
<doc id="329509" url="https://ml.wikipedia.org/wiki?curid=329509" title="ഹോമെർ ബർടൺ ആഡ്കിൻസ്">
ഹോമെർ ബർടൺ ആഡ്കിൻസ്

ഹോമെർ ബർടൺ ആഡ്കിൻസ് (16 January 1892 in Newport, Ohio – 10 August 1949 in Madison, Wisconsin) കാർബണിക സംയുക്തങ്ങളുടെ ഹൈഡ്രൊജനീകരണത്തെപ്പറ്റി പഠിച്ച അമേരിക്കൻ രസതന്ത്രശാസ്ത്രജ്ഞനായിരുന്നു. തന്റെ രംഗത്ത് ലോകത്തുതന്നെ ഔദ്യോഗികവക്താവായിരുന്നു അദ്ദേഹം. തന്റെ യുദ്ധകാലഗവേഷണത്തിന് ആഡ്കിൻസ് പ്രസിദ്ധനാണ്. വിഷവാതകങ്ങളായ രാസായുധങ്ങളെപറ്റി അദ്ദേഹംഗവേഷണം നടത്തി. 1949ൽ ഹൃദയാഘാതം മൂലമാണ് മരണമടഞ്ഞത്.
തന്റെ ജീവിതകാലത്ത് ആഡ്കിൻസ് അനേകം പുരസ്കാരങ്ങൾ കരസ്തമാക്കിയിട്ടുണ്ട്. 1942 ൽ നാഷനൽ അക്കാദമി ഓഫ് സയൻസസിന്റെ അംഗമായി തിരഞ്ഞെടുക്കപ്പെട്ടു. 


</doc>
<doc id="329510" url="https://ml.wikipedia.org/wiki?curid=329510" title="ഉഡുപ്പി മുല്ല">
ഉഡുപ്പി മുല്ല

കർണാടകയിലെ ഉഡുപ്പി ജില്ലയിലെ ശങ്കർപുരയിലും സമീപ പ്രദേശങ്ങളിലും കാണപ്പെടുന്ന ഒരു മുല്ലയിനമാണ് ഉഡുപ്പി മുല്ല ("ഇംഗ്ലീഷ്:" Udupi Jasmine) അഥവാ ശങ്കർപുര മുല്ല. ശങ്കർപുരയിൽ ഈയിനം മുല്ലയുടെ കൃഷിയാരംഭിച്ചിട്ട് നൂറ് വർഷങ്ങൾ മാത്രമേ ആകുന്നുള്ളു. ഭൂപ്രദേശസൂചിക പദവി നേടിയിട്ടുള്ള ഈ മുല്ല ശങ്കർപുരക്ക് പുറമേ സമീപ പ്രദേശങ്ങളായ ഭട്കൽ, ഷിർവ, ഹേരൂർ, ഇന്നാജേ എന്നിവിടങ്ങളിലും കൃഷി ചെയ്യപ്പെടുന്നു.

പടർന്ന് തഴച്ചു നിൽക്കുന്ന തരത്തിലുള്ള ചെടിയാണ് ഉഡുപ്പി മുല്ലയുടേത്. മഞ്ഞനിറം കലർന്ന ഇളം പച്ചനിറമാണ് ഇലകളുടേത്. ചെടിയിൽ നിന്ന് അടർത്തി മാറ്റിയതിനു ശേഷവും കൂടുതൽ ദിവസം നിലനിൽക്കുമെന്നതാണ് ഈ മുല്ലപ്പൂക്കളുടെ പ്രത്യേകത. മൊട്ടായിരിക്കുന്ന അവസ്ഥയിൽ എടുത്ത പൂവുകൾ മൂന്ന്-നാല് ദിവസങ്ങളോളം പുതുമ നഷ്ടപ്പെടാതെ നിലനിൽക്കും. 
ജനുവരി മുതൽ മേയ് വരെയുള്ള മാസങ്ങളാണ് ഉഡുപ്പി മുല്ലയുടെ സീസൺ. ഉഡുപ്പി ജില്ലയിൽ ഏകദേശം 25,000-ത്തോളം കർഷകർ ഈ മുല്ല കൃഷി ചെയ്യുന്നുണ്ട്. കർണാടകയിലെ സമുദ്രതീരപ്രദേശങ്ങളിൽ വിശേഷദിനങ്ങളിൽ ക്ഷേത്രങ്ങളിലടക്കം മുഖ്യമായും ഉപയോഗിക്കുന്നത് ഈ മുല്ലയാണ്. ഇതിനു പുറമേ മുംബൈയിലും ഉഡുപ്പി മുല്ലക്ക് ആവശ്യക്കാരുണ്ട്. 


</doc>
<doc id="329512" url="https://ml.wikipedia.org/wiki?curid=329512" title="പീറ്റർ അഗ്രെ">
പീറ്റർ അഗ്രെ

പീറ്റർ അഗ്രെ (born January 30, 1949) അമേരിക്കൻ ശരീരശാസ്ത്രജ്ഞനും തന്മാത്രാജീവശാസ്ത്രജ്ഞനും അക്വാപോറിനുകൾ കണ്ടുപിടിച്ചതിനു 2003ലെ രസതന്ത്രത്തിനുള്ള നോബൽസമ്മാനജേതാവും ആകുന്നു. 
കോശസ്തരത്തിലൂടെ ജലതന്മാത്രകളെ കടന്നുപോകാൻ സഹായിക്കുന്ന മാംസ്യങ്ങളാണ് അക്വാപോറിനുകൾ. 
അമേരിക്കയിലെ മിന്നെസോട്ടയിലെ നോർത്ത്ഫീൽഡിൽ ജനിച്ചു. മറിലാന്റിലെ ബാൾട്ടിമോറിലുള്ള ജോൺസ് ഹോപ്കിൻസ് സ്കൂൾ ഓഫ് മെഡിസിനിൽനിന്ന് എം ഡി നേടി. 


</doc>
<doc id="329514" url="https://ml.wikipedia.org/wiki?curid=329514" title="നക്സലിസം പ്രമേയമായ മലയാള ചലച്ചിത്രങ്ങൾ">
നക്സലിസം പ്രമേയമായ മലയാള ചലച്ചിത്രങ്ങൾ



</doc>
<doc id="329515" url="https://ml.wikipedia.org/wiki?curid=329515" title="ഹഡഗലി മുല്ല">
ഹഡഗലി മുല്ല

കർണാടകയിലെ ബെൽഗാം ജില്ലയിലെ ഹൂവിന ഹഡഗലിയിലും സമീപ പ്രദേശങ്ങളിലും കൃഷി ചെയ്യപ്പെടുന്ന ഒരിനം മുല്ലയാണ് ഹഡഗലി മുല്ല ("ഇംഗ്ലീഷ്:" Hadagali Jasmine, "കന്നഡ:" ಹಡಗಲಿ ಮಲ್ಲಿಗೆ, "ഹഡഗലി മല്ലിഗെ") (വർഗ്ഗം: Jasminum auriculatum). വാസന മല്ലിഗെ എന്നു കൂടി പ്രാദേശികമായി അറിയപ്പെടുന്ന ഈ മുല്ലക്ക് ഭൂമിശാസ്ത്ര സൂചിക പദവി ലഭിച്ചിട്ടുണ്ട്.

15-ആം നൂറ്റാണ്ട് മുതൽ ഹൂവിന ഹഡഗലി പുഷ്പ കൃഷിക്ക് പ്രശസ്തമാണ്. ഹൂവിന ഹഡഗലിക്ക് പുറമേ ഹിരേ ഹഡഗലി, ഹനകനഹള്ളി, ദേവകൊണ്ടനഹള്ളി, ഹുഗുലൂരു, ഗുജനൂർ, നന്ദിഹള്ളി, ബസപുര തുടങ്ങിയ ഗ്രാമങ്ങളിലും ഹഡഗലി മുല്ല കൃഷി ചെയ്യുന്നുണ്ട്. ഇവിടുത്തെ വരണ്ടതും പൂഴിനിറഞ്ഞതുമായ മണ്ണ് ഈ മുല്ലയുടെ പ്രത്യേക സുഗന്ധത്തിന് കാരണമാകുന്നുവെന്ന് കരുതപ്പെടുന്നു.


</doc>
<doc id="329516" url="https://ml.wikipedia.org/wiki?curid=329516" title="അക്വാപോറിൻ">
അക്വാപോറിൻ

അക്വാപോറിൻ അവിച്ഛിന്നമായ സ്ഥര മാംസ്യങ്ങളാണ്(integral membrane proteins). ഇവ പ്രധാനപ്പെട്ട സ്വാഭാവിക പ്രോട്ടീനുകളുടെ( family of major intrinsic proteins (MIP) ) കുടുംബത്തിൽപ്പെടുന്നു. 

അക്വാപോറിൻ ജീനുകളുടെ ജനിതക വൈകല്യങ്ങളുമായി ബന്ധപ്പെട്ട് അനേകം രോഗങ്ങൾ മനുഷ്യനുണ്ടാകുന്നുണ്ട്. അക്വാപോറിന്റെ കണ്ടുപിടിത്തത്തിനാണ് അമേരിക്കക്കാരനായ പീറ്റർ അഗ്രെയ്ക്ക് 2003ലെ നോബൽ സമ്മാനം ലഭിച്ചത്.ജന്തുക്കളുടെയും സസ്യങ്ങളുടെയും പ്ലാസ്മാസ്തരങ്ങളിൽ അക്വാപോറിൻസ് അടങ്ങിയിരിക്കുന്നു. ഇതിലൂടെ ജലത്തിനു ഫോസ്ഫോലിപിഡ് ഇരട്ടപാളിയേക്കാൾ വേഗതയിൽ കോശത്തിനകത്തേയ്ക്കു കടക്കാനാകും. 
"അക്വാപോറിനുകൾ കോശത്തിലെ ഒരു ജലവിതരണ സംവിധാനമായി പ്രവർത്തിക്കുന്നു" എന്നാണ് അഗ്രെ പറയുന്നത്. പ്രാഥമികമായി ഓരോ കോശവും ജലമാണ്. "പക്ഷേ ജലം കോശത്തിൽ കിടക്കുകയല്ല ചെയ്യുക. അത് ഒരു വളരെ സുസംഘടിതമായ രീതിയിൽ കോശങ്ങളിലൂടെ ചലിച്ചുകൊണ്ടേയിരിക്കുന്നു". 

വർഷങ്ങളായി ശാസ്ത്രജ്ഞർ കോശങ്ങളിലെ സ്തരങ്ങളിൽ നിന്നും ജല ലീക്കുചെയ്യുന്നതായി കണക്കാക്കിയിരുന്നു. "പക്ഷേ, ചിലപ്പോൾ അങ്ങനെ സംഭവിക്കുന്നു. പക്ഷേ, ചില കോശങ്ങളിൽ നടക്കുന്ന ജലത്തിന്റെ വളരെ ദ്രുദഗതിയിലുള്ള ചലനം ഈ രീതിയിൽ വിവരിക്കാൻ കഴിയില്ല". അഗ്രെ പറയുന്നു. 

അക്വാപോറിനുകൾ ജലതന്മാത്രകളെ അകത്തേയ്ക്കും പുറത്തേയ്ക്കും കടത്തിവിടും. എന്നാൽ, അയോണുകളേയും ലേയവസ്തുക്കളേയും തടയുകയും ചെയ്യുന്നു. ജലമാർഗ്ഗം എന്നുമറിയപ്പെടുന്ന അക്വാപോറിനുകൾ സമഗ്രമായ പ്രോട്ടീൻ നിർമ്മിത സ്തര രന്ധ്രങ്ങളാണ്. 

</doc>
<doc id="329517" url="https://ml.wikipedia.org/wiki?curid=329517" title="ആർതർ ഐകിൻ">
ആർതർ ഐകിൻ

ആർതർ ഐകിൻ (19 May 1773 – 15 April 1854) എംഗ്ലിഷ് രസതന്ത്രശാസ്ത്രജ്ഞനും ശാസ്ത്രലേഖകനും ധാതുശാസ്ത്രജ്ഞനുമായിരുന്നു. റോയൽ സൊസൈറ്റി ഓഫ് കെമിസ്ട്രി യുറ്റെ സ്ഥാപകമെംബർ ആയിരുന്നു. 1841ൽ ആദ്യം അദ്ദേഹം അതിന്റെ ട്രഷറാർ ആവുകയും പിന്നീട് അതിന്റെ രണ്ടാമത്തെ പ്രസിഡന്റ് ആവുകയും ചെയ്തു. 
ലങ്കാഷയരിലെ വാറിങ്ടണിലാണ് അദ്ദേഹം ജനിച്ചത്. അദ്ദേഅഹത്തിന്റെ അമ്മ വഴിക്കുള്ള അമ്മായി ഒരു പേരുകേട്ട കവയിത്രിയായ അന്ന ലെറ്റീഷ്യ ബാർബൗൾഡ് ആയിരുന്നു. പിതാവ് മെഡിക്കൽ ഡോക്ടറായ ജോൺ ഐകിൻ ആയിരുന്നു. സഹോദരിയായ ലൂസി ഐകിൻ(1781–1864) ചരിത്രകാരിയായ എഴുത്തുകാരിയായിരുന്നു. ജോസഫ് പ്രീസ്റ്റ്‌ലിയുടെ കീഴിലാണ് ആർതർ ഐകിൻ രസതന്ത്രം പഠിച്ചത്.

For "Rees's Cyclopædia" he wrote articles about Chemistry, Geology and Mineralogy, but the topics are not known.


</doc>
<doc id="329518" url="https://ml.wikipedia.org/wiki?curid=329518" title="ജോൺ ആൽബെറി">
ജോൺ ആൽബെറി

ജോൺ ആൽബെറി വിന്ധാം ജോൺ ആൽബെറി(5 April 1936 – 3 December 2013) ബ്രിട്ടിഷുകാരനായ ഭൗതികരസതന്ത്രജ്ഞനും ആക്കാദമിക്കും ആകുന്നു.
ആൽബെറി ഓക്സ്ഫെഡ് സർവ്വകലാശാലയിൽ ഒരു ഗവേഷണവിദ്യാർത്ഥി ആയിരുന്നു. അദ്ദേഹം ഒരു നടനുമായിരുന്നു. ബി ബി സി പ്രക്ഷേപണം ചെയ്ത കോമഡി ടെലിവിഷൻ ഷോ ആയ That Was The Week That Was എഴുതി.

ഓക്സ്ഫഡിനുശേഷം അദ്ദേഹം ലണ്ടനിലെ ഇമ്പീരിയൽ കോളജിൽ ഭൗതികരസതന്ത്ര പ്രൊഫസറായി. 
2013ൽ അദ്ദേഹം കാനസർ രോഗം മൂലം മരണമടഞ്ഞു. 


</doc>
<doc id="329519" url="https://ml.wikipedia.org/wiki?curid=329519" title="കുർട് ആൽഡെർ">
കുർട് ആൽഡെർ

കുർട് ആൽഡെർ(German: [ˈaldɐ]; 10 July 1902 – 20 June 1958) ജർമ്മൻ രസതന്ത്രശാസ്ത്രജ്ഞനും നോബൽസമ്മാന ജേതാവും ആയിരുന്നു. 
ആൽഡെർ പോളണ്ടിലെ സിലേസ്യയിൽ ജനിച്ചു. അവിടെത്തന്നെ സ്കൂൾപഠനം പൂർത്തിയാക്കി. 1922ൽ ബർലിൻ സർവ്വകലാശാലയിൽനിന്നും രസതന്ത്രം അഭ്യസിച്ചു. കീൽ സർവ്വകലാശാലയിൽ നിന്നും പി എച്ച് ഡി നേടി.




</doc>
<doc id="329520" url="https://ml.wikipedia.org/wiki?curid=329520" title="കൊണ്ടാപ്പള്ളി കളിപ്പാട്ടങ്ങൾ">
കൊണ്ടാപ്പള്ളി കളിപ്പാട്ടങ്ങൾ

ആന്ധ്രാപ്രദേശിലെ കൃഷ്ണ ജില്ലയിൽ വിജയവാഡയ്ക്ക് സമീപമുള്ള കൊണ്ടാപ്പള്ളി എന്ന പ്രദേശത്ത് പരമ്പരാഗതമായി നിർമ്മിക്കപ്പെടുന്ന കളിപ്പാട്ടങ്ങളാണ് കൊണ്ടാപ്പള്ളി കളിപ്പാട്ടങ്ങൾ (Kondapalli Toys) അഥവാ കൊണ്ടാപ്പള്ളി ബൊമ്മലു. ദക്ഷിണേന്ത്യൻ ഭവനങ്ങളിൽ നവരാത്രി കാലയളവിൽ പാവകളും ചെറുപ്രതിമകളും അണിനിരത്തി പ്രദർശിപ്പിക്കപ്പെടുന്ന ബൊമ്മക്കൊലുവിൽ കൊണ്ടാപ്പള്ളി കളിപ്പാട്ടങ്ങളും പ്രദർശിപ്പിക്കാറുണ്ട്. ഈ കളിപ്പാട്ടങ്ങളുടെ പ്രശസ്തി കാരണം കൊണ്ടാപ്പള്ളിയെ "കളിപ്പാട്ടങ്ങളുടെ കോളനി" എന്നർത്ഥത്തിൽ "ബൊമ്മല കോളനി" എന്നു വിശേഷിപ്പിക്കാറുണ്ട്.

കളിപ്പാട്ട നിർമ്മാണത്തിൽ ഏകദേശം 400 വർഷത്തെ പാരമ്പര്യം കൊണ്ടാപ്പള്ളി എന്ന ചെറുപട്ടണത്തിന് അവകാശപ്പെടാനുണ്ട്. പരമ്പരാഗതമായി "ആര്യക്ഷത്രിയർ" എന്ന വിഭാഗമാണ് ഈ കളിപ്പാട്ടത്തിന്റെ നിർമ്മാണത്തിലേർപ്പെട്ടിരിക്കുന്നത്. എന്നാൽ ആധുനികകാലത്ത്, സമുദായ വ്യത്യാസങ്ങൾ കൂടാതെ ഈ പ്രദേശത്തുള്ള എല്ലാ വിഭാഗങ്ങളിലും പെട്ടവർ ഈ തൊഴിലിലേർപ്പെടാറുണ്ട്. എങ്കിലും ഇവിടുത്തെ പുതിയ തലമുറ മറ്റ് തൊഴിലുകൾ തേടുന്നതിൽ താത്പര്യം ഈ കളിപ്പാട്ട നിർമ്മാണത്തിന്റെ ഭാവി ആശങ്കാജനകമാക്കുന്നു. ഇതോടൊപ്പം കളിപ്പാട്ട നിർമ്മാണ കലാകാരന്മാർക്ക് ലഭിക്കുന്ന കുറഞ്ഞ ലാഭവും നിർമ്മാണം പൂർത്തീകരിക്കാനുള്ള സമയദൈർഘ്യവും കൊണ്ടാപ്പള്ളി കളിപ്പാട്ട നിർമ്മാണത്തിന് വെല്ലുവിളികൾ ഉയർത്തുന്നുണ്ട്.
കൊണ്ടാപ്പള്ളിക്ക് സമീപമുള്ള മലനിരകളിൽ നിന്ന് ശേഖരിക്കുന്ന "തെല്ല പൊനികി" എന്ന കനംകുറഞ്ഞ മരയിനം(soft wood) ആണ് കൊണ്ടാപ്പള്ളി കളിപ്പാട്ടങ്ങളുടെ നിർമ്മാണത്തിനുപയോഗിക്കുന്നത്. ഈ മരത്തിൽ കൊത്തിയെടുക്കുന്ന രൂപങ്ങളുടെ അഗ്രഭാഗങ്ങൾ മിനുസപ്പെടുത്തിയെടുക്കുന്നു. ഇതിനു ശേഷം ജലച്ചായം, വെജിറ്റബിൾ ഡൈ, ഇനാമൽ പെയിന്റ് ഇവയിലേതെങ്കിലും ഉപയോഗിച്ച് ഈ കളിപ്പാട്ടങ്ങളെ വർണ്ണാഭമാക്കിയെടുക്കുന്നു.


</doc>
<doc id="329524" url="https://ml.wikipedia.org/wiki?curid=329524" title="കെ.സി. വർഗീസ്">
കെ.സി. വർഗീസ്

കെ.സി. വർഗീസ് എന്ന വർഗീസ് കുന്നംകുളം ഗായകനും സംഗീതസവിധായകനുമായിരുന്നു. "നീല യമുനേ സ്നേഹയമുനേ ഏതൊരു ഗംഗയെ വാരിപ്പുണരാൻ" എന്ന ഗാനം പാടിയ ഗായകനാണ്. കെ.ജെ. ജോയ് സംഗീതം പകർന്ന ഈ ഗാനം രചിച്ചിരിക്കുന്നത് യൂസഫലി കേച്ചേരിയാണ്. 

1945-ൽ കുന്നംകുളത്ത് കാക്കശ്ശേരി വീട്ടിൽ ചേറുവിന്റെയും സാറാമ്മയുടെയും മകനായി ജനിച്ചു. ഒമ്പതാം ക്ലാസ്സുവരെ പഠിച്ച വർഗീസ് സംഗീതസംവിധായകനായ ജോബിന്റെ കീഴിൽ സംഗീതം അഭ്യസിച്ചു. പത്മരാജന്റെ നവംബറിന്റെ നഷ്ടം എന്ന സിനിമയ്ക്കു സംഗിതം നൽകി. കാളിദാസ കലാകേന്ദ്രം എന്ന നാടകസമിതിയിൽ അൽപകാലം ഗായകനായിരുന്നു. മദ്രാസിലെത്തിയ അദ്ദേഹം "പ്രീതി" എന്ന സിനിമയിൽ ജാനകിയമ്മയോടൊപ്പം യുഗ്മഗാനം പാടി ഗായകരംഗത്തേയ്ക്കു കടന്നുവന്നു. 
ഭാര്യ:ഓമന, മകൻ: അനീഷ്. 2001-ൽ കരൾ സംബന്ധമായ അസുഖത്തെത്തുടർന്ന് അദ്ദേഹം അന്തരിച്ചു.



</doc>
<doc id="329525" url="https://ml.wikipedia.org/wiki?curid=329525" title="കന്നിമരം">
കന്നിമരം

ഏഷ്യയിൽ ഇന്നുള്ളതിൽ വച്ചേറ്റവും വലുതെന്ന് വിശ്വസിക്കപ്പെടുന്ന തേക്കുമരമാണ് ("Tectona grandis") കന്നിമരം (ഇംഗ്ലീഷ്: Kannimara). പറമ്പിക്കുളം വന്യജീവി സംരക്ഷണകേന്ദ്രത്തിലാണിതു സ്ഥിതി ചെയ്യുന്നത്. ലോകത്തിലെ ഏറ്റവും പഴക്കം ചെന്ന മരങ്ങളിലൊന്നാണിത്. 450 വർഷങ്ങൾക്കുമേൽ പഴക്കം ഈ മരത്തിനുണ്ടെന്ന് കരുതപ്പെടുന്നു. 2011-ൽ ഈ മരത്തിനു അന്നത്തെ കമ്പോളവില 3 കോടി രൂപയിലധികമായിരുന്നു. കടക്ക് 7 മീറ്ററിലധികം ചുറ്റളവുള്ള ഒരു അസാധാരണ മരമാണിത്. നിരവധി സന്ദർശകർ ഈ മരം കാണാനായി എത്തുന്നുണ്ട്. 1994-95 ൽ ഇന്ത്യൻ സർക്കാർ മാഹവൃക്ഷ പുരസ്കാരത്താൽ ഈ മരത്തെ ആദരിക്കുകയുണ്ടായി. 

മരം ആരോ മുറിക്കാൻ ശ്രമിച്ചപ്പോൾ അതിൽ നിന്നും രക്തം വന്നെന്നും അതുകൊണ്ട് അത് ഒരു കന്യകയാണെന്നും കരുതി കന്നിമര എന്നു പേരിട്ടു എന്നു ആദിവാസികൾക്കിടയിൽ ഐതിഹ്യമുണ്ട്.

പറമ്പിക്കുളം വന്യജീവി സംരക്ഷണകേന്ദ്രത്തിലാണിതു സ്ഥിതി ചെയ്യുന്നത്. സ്മുദ്രനിരപ്പിൽ നിന്നും ഏതാണ്ട് 548 മീറ്റർ ഉയരമുള്ള സ്ഥമാണിത്. ഈ വന്യീജവി സങ്കേതം 285 ചതുരശ്രകിലോമീറ്റർ വിസ്തീർണത്തിൽ വ്യാപിച്ചുകിടക്കുന്നു.





</doc>
<doc id="329527" url="https://ml.wikipedia.org/wiki?curid=329527" title="എ.എസ്.റോമ">
എ.എസ്.റോമ

ഇറ്റലിയിലെ റോമിലുള്ള ഒരു ഫുട്ബോൾ ക്ലബ്ബാണ് അസ്സോസിയേസിയോൺ സ്പോർട്ടീവ റോമ . സാധാരണയായി റോമ എന്നും പരാമർശിക്കപ്പെടുന്നു.



</doc>
<doc id="329528" url="https://ml.wikipedia.org/wiki?curid=329528" title="സീരി എ">
സീരി എ

ഇറ്റാലിയൻ ദേശീയ ഫുട്ബോൾ ലീഗാണ് സീരി എ എന്നറിയപ്പെടുന്ന സീരി എ ടി.ഐ.എം . ഇറ്റാലിയൻ ഫുട്ബോളിലെ പ്രഥമ സ്ഥാനത്തുള്ള ലീഗാണിത്. 20 ടീമുകളാണ് ഓരോ സീസണിലും സീരി എയിൽ മത്സരിക്കുന്നത്. ഇതിൽ 17 ടീമുകൾ മുൻവർഷത്തെ ടീമുകളും മൂന്ന് ടീമുകൾ രണ്ടാം ഡിവിഷൻ ലീഗായ സീരി ബിയിൽ നിന്ന് ഉയർത്തപ്പെട്ട ടീമുകളുമാണ്. രണ്ടാം ഡിവിഷനിൽ നിന്ന് മൂന്ന് ടീമുകൾ ഉയർത്തപ്പെടുന്നതോടൊപ്പം സീരി എയിലെ അവസാന മൂന്ന് സ്ഥാനക്കാരെ രണ്ടാം ഡിവിഷനിലേക്ക് തരം താഴ്ത്തപ്പെടുകയും ചെയ്യും.


</doc>
<doc id="329546" url="https://ml.wikipedia.org/wiki?curid=329546" title="പ്ലേഗ് ഡോക്ടർ">
പ്ലേഗ് ഡോക്ടർ

പ്ലേഗ് രോഗികളെ ചികിത്സിച്ചിരുന്ന ഡോക്ടർ ആണ് പ്ലേഗ് ഡോക്ടർ.കുറെയധികം പ്ലേഗ് ബാധിതരുള്ള നഗരങ്ങൾ പകർച്ചവ്യാധികളുടെ സമയത്ത് ഇവരെ വാടകയ്ക്കെടുത്തു.നഗരം വേതനം നൽകുന്നതിനാൽ ഇവർ പാവപ്പെട്ടവരെയും പണക്കാരെയും ഒരു പോലെ ചികിത്സിച്ചു.എങ്കിലും ചില ഡോക്ടർമാർ പ്രത്യേക ചികിത്സകൾക്കു പണം ഈടാക്കുന്നതിൽ കുപ്രസിദ്ധരായിരുന്നു .ഇവർ സാധാരണയായി ശരിയായി പരിശീലിപ്പിക്കപ്പെട്ട ഡോക്ടർമാർ ആയിരുന്നില്ല.പ്ലേഗ് ഡോക്ടർമാർ തങ്ങളുടെ കരാർ അനുസരിച്ചു എല്ലാവരെയും ചികില്സിച്ചിരുന്നു.ഇവർ "സമൂഹ പ്ലേഗ് ഡോക്ടർമാർ" എന്നറിയപ്പെട്ടു.

പ്ലേഗ് ചികിൽസിക്കുന്ന ഡോക്ടർമാർ തങ്ങളെ വായുവിൽക്കൂടി പകരുന്ന രോഗങ്ങളിൽ നിന്ന് രക്ഷിക്കാൻ ധരിച്ചിരുന്ന വേഷമായിരുന്നു "പ്ലേഗ് ഡോക്ടർ വേഷം".പതിനേഴാം നൂറ്റാണ്ടിൽ ഉദ്ഭവിച്ച ഈ വേഷം ഒരു മേൽക്കോട്ടും സുഗന്ധ വസ്തുക്കൾ നിറച്ച,പക്ഷിയുടെ കൊക്ക് പോലുള്ള മുഖം മൂടിയും കൈയുറയും ബൂട്ടും വക്കുള്ള തൊപ്പിയും ഒരു പുറം ഓവർ കോട്ടും ഉൾപ്പെടുന്നവയായിരുന്നു...മുഖം മൂടിയുടെ കണ്ണിന്റെ ഭാഗത്ത് തുറക്കാവുന്ന ഗ്ലാസും മൂക്കിന്റെ ഭാഗത്ത് പക്ഷികളുടെത് പോലുള്ള കൊക്കും ഉണ്ടായിരുന്നു.രണ്ടു നാസാദ്വാരങ്ങൾ ഉണ്ടായിരുന്ന ഈ മുഖം മൂടിയിൽ സുഗന്ധ വസ്തുക്കള വെക്കാമായിരുന്നു.
.കൊക്കിൽ ഉണങ്ങിയ പൂവുകളോ,ഔഷധ സസ്യങ്ങളോ,കർപ്പൂരമോ വെക്കാമായിരുന്നു..അക്കാലത്ത് വിശ്വസിക്കപ്പെട്ടിരുന്നത് ദുർഗന്ധങ്ങളിൽ കൂടിയാണ് രോഗങ്ങള പടരുന്നത്‌ എന്നായിരുന്നു.അതിനാൽ ദുർഗന്ധങ്ങൾ തടയാൻ വേണ്ടിയായിരുന്നു ഇങ്ങനെ സുഗന്ധവസ്തുക്കൾ വെച്ചിരുന്നത്..പൈശാചിക ഗന്ധങ്ങളെ തടഞ്ഞ്,മുഖം മൂടിയിലെ ഔഷധ സസ്യങ്ങൾ തങ്ങളെ പ്ലേഗിൽ നിന്ന് രക്ഷിക്കുമെന്ന് ഡോക്ടർമാർ വിശ്വസിച്ചിരുന്നു.

ഈ വേഷത്തിലുണ്ടായിരുന്ന വക്കുള്ള തുകൽ തൊപ്പി തൊഴിൽ തിരിച്ചറിയാൻ സഹായിച്ചിരുന്നു.പ്ലേഗ് രോഗികളെ തൊടാതെ അവരെ പരിശോധിക്കാനും,ആളുകളെ അകറ്റി നിർത്താനും,രോഗികളുടെ ഹൃദയ മിടിപ്പ് എടുക്കാനും മരം കൊണ്ടുള്ള വടികൾ ഉപയോഗിച്ചിരുന്നു.

ചരിത്രകാരന്മാർ പ്ലേഗ് ഡോക്ടർ വേഷത്തിന്റെ കണ്ടുപിടിത്തത്തിന്റെ ബഹുമതി നല്കുന്നത് "ചാൾസ് ഡി ലൊർമെ"നാണ്.ഒരു പടച്ചട്ട പോലെയാണ് ഇത്തരം വേഷങ്ങൾ നിർമ്മിക്കപ്പെട്ടിരുന്നത്.ഒരു പക്ഷിയുടെത് പോലെയുള്ള കൊക്കും,കണ്ണടയും ഇവയിലുണ്ടായിരുന്നു.

പതിനേഴാം നൂറ്റാണ്ടിലെ പ്രശസ്തമായ ഈ കവിത "പ്ലേഗ് ഡോക്ടർ വേഷത്തെ" വിവരിക്കുന്നു.


</doc>
<doc id="329550" url="https://ml.wikipedia.org/wiki?curid=329550" title="ഹ്യാകുടാക്കെ ധൂമകേതു">
ഹ്യാകുടാക്കെ ധൂമകേതു

ഹ്യാകുടാക്കെ ധൂമകേതു (, formally designated C/1996 B2)ഔദ്യോഗികമായി C/1996 B2 എന്നറിയപ്പെടുന്ന ധൂമകേതുവാണ്. 1996 മാർച്ചിൽ ഭൂമിക്കു വളരെ അടുത്തായി കടന്നുപോയ ഈ ധൂമകേതുവിനെ കണ്ടെത്തിയത് 1996 ജനുവരി 31നാണ്. കഴിഞ്ഞ 200 വർഷത്തിനിടയ്ക്ക് ഭൂമിയോട് ഏറ്റവും അടുത്തുവന്ന ധൂമകേതുവായ ഇതിനെ 1996ലെ മഹത്തായ ധൂമകേതു എന്നാണു വിശേഷിപ്പിച്ചിരുന്നത്. ഹ്യാകുടാകെയെ അന്ന് ലോകമാസകലം ആളുകൾ കണ്ടു. രാത്രിയിലെ ആകാശത്ത് വളരെ തിളങ്ങി ഇതു കാണപ്പെട്ടിരുന്നു. ഹെയ്ൽ ബോപ്പ് വാൽനക്ഷത്രം ആന്തര സൗരയൂഥത്തെ സമീപിക്കുന്ന സമയത്ത് ഈ ധൂമകേതു വന്നപ്പോൾ ശ്രദ്ധ ഈ ധൂമകേതുവിലേയ്ക്കു താൽക്കാലികമായി മാറി. 

ഈ വാൽനക്ഷത്രത്തെ ശാസ്ത്രീയമായ നിരീക്ഷണം നടത്തിയതിൽ നിന്നും ഒട്ടേറെ കണ്ടെത്തലുകൾ നടത്താൻ ശാസ്ത്രജ്ഞന്മാർക്കു കഴിഞ്ഞു. ഒരു ധൂമകേതുവിൽനിന്നും ആദ്യമായാണ് എക്സ് റെ കിരണങ്ങൾ പുറത്തു വരുന്നതായി നിരീക്ഷിക്കപ്പെട്ടത് ഇതിൽ ഏറ്റവും പ്രധാനമായ കണ്ടെത്തൽ ആയിരുന്നു. ഇതിനു കാരണം ധൂമകേതുവിന്റെ കോമായിലുള്ള നിഷ്പക്ഷ അണുക്കൾ അയൊണീകരിക്കപ്പെട്ട സൗരവാതത്തിലെ കണങ്ങളുമായി പ്രതിപ്രവർത്തനം നടത്തിയതാകാമെന്നു വിശ്വസിക്കപ്പെടുന്നു. ഉളീസസ്സ് ബഹിരാകാശപേടകം ഹ്യാകുടാകെയുടെ നൂക്ലിയസിൽനിന്നും or )അകലെയുള്ള വാലിന്റെ ഭാഗത്തെ യാദൃച്ഛികമായി മുറിച്ചുകടന്നു. ഇതുവരെ കണ്ടെത്തിയതിൽനിന്നും ഏറ്റവും നീളം കൂടിയ വാൽ ഈ വാൽനക്ഷത്രത്തിനാണുള്ളത് എന്നാണ് ഇതു കാണിച്ചത്. 

ഹ്യാകുടാക്കെ ധൂമകേതു ഒരു നീളമുള്ള കാലപരിധിയുള്ള ധൂമകേതുവാണ്. 17000 വർഷമാണ് ഇതിന്റെ പ്രദക്ഷിണ കാലം. എന്നാൽ ശനി വ്യാഴം മറ്റു വലിയ ഗ്രഹങ്ങളുടെയും മറ്റും ആകർഷണവ്യതിയാനം കാരണം ഇത് 70000 വർഷം വരെയാകാം.
ദക്ഷിണ ജപ്പാനിൽ നിന്നുള്ള അമേച്വർ ജ്യോതിശാസ്ത്രജ്ഞനായ യുജി ഹ്യാകുടാക്കെ 1996 ജനുവരി 31നാണ് ഈ ധൂമകേതുവിനെ കണ്ടെത്തിയത്. 150 mm (6 in) ഒബ്ജക്റ്റീവ് ലെൻസുള്ള തന്റെ ശക്തികൂടിയ ബൈനോക്കുലർ ഉപയോഗിച്ച് രാത്രിമുഴുവൻ ആകാശം നിരീക്ഷിച്ചുകൊണ്ടിരുന്ന ദിവസമാണ് ഈ ധൂമകേതുവിനെ കണ്ടെത്തിയത്. 

ഈ ധൂമകേതു അദ്ദേഹം രണ്ടാമതായി കണ്ടെത്തിയ ധൂമകേതുവാണ്. C/1995 Y1നെ കുറച്ച് ആഴ്ചകൾക്കുമുമ്പ് കണ്ടെത്തിയിരുന്നു. ആദ്യത്തെ ധൂമകേതുവിനെ വീണ്ടും നിരീക്ഷിക്കാനായി ആകാശം സൂക്ഷ്മമായി നിരീക്ഷിച്ചപ്പോൾ ആദ്യ ധൂമകേതുവിന്റെ അതേ സ്ഥാനത്ത് മറ്റൊന്നിനെ കണ്ടെത്തുകയായിരുന്നു. തന്റെ ആദ്യ കണ്ടെത്തലിനു ശേഷം ഇത്ര പെട്ടെന്നു മറ്റൊന്നു കണ്ടെത്തുമെന്നു വിശ്വസിക്കാൻ പ്രയാസപ്പെട്ട അദ്ദേഹം ഇത് ജപ്പാന്റെ നാഷണൽ ആസ്ട്രോണമിക്കൽ ഒബ്സർവേറ്ററിയിൽ അറിയിച്ചു. പിന്നീട്, ആ ദിവസം തന്നെ സ്വതന്ത്രമായ നിരീക്ഷണങ്ങളിൽ അദ്ദേഹത്തിന്റെ കണ്ടെത്തൽ മറ്റുള്ളവർ സ്ഥിരീകരിച്ചു. 

നിരീക്ഷണസമയത്ത് അത് സൂര്യനിൽനിന്നും 2 ആസ്ട്രോണമിക്കൽ യൂണിറ്റ് അകലെയായിരുന്നു. 

മാർച്ച് 25 ന് ആദ്യമായി ഈ ധൂമകേതുവിന്റെ പാത കണക്കാക്കുന്ന നേരത്ത് അത് ഭൂമിയിൽനിന്നും 0.1 ആസ്ട്രോണമിക്കൽ യൂണിറ്റ് മാത്രം അകലെയായിരുന്നു. കഴിഞ്ഞ നൂറ്റാണ്ടിലെ 4 ധൂമകേതുക്കൾ മാത്രമാണ് ഭൂമിക്ക് ഇത്രയും അടുത്തുകൂടി സഞ്ചരിച്ചത്. 


</doc>
<doc id="329568" url="https://ml.wikipedia.org/wiki?curid=329568" title="പ്രോട്ടോൺ (റോക്കറ്റ് പരമ്പര)">
പ്രോട്ടോൺ (റോക്കറ്റ് പരമ്പര)

പുനരുപയോഗിക്കാനാവാത്തതും വാണിജ്യപരമായും റഷ്യൻ സർക്കാറിന്റെ ആവശ്യങ്ങൾക്കുമായി ഉപയ്യോഗിക്കുന്ന റോക്കറ്റ് പരമ്പരയാണ് പ്രോട്ടോൺ (റോക്കറ്റ് പരമ്പര)(Russian: Протон) (formal designation: UR-500). 1965ലാണ് ആദ്യമായി ഈ റോക്കറ്റ് വിക്ഷേപണം ആരംഭിച്ചത്. ഇന്ന് 2016ലും ഈ റോക്കറ്റ് വാണിജ്യപരമായും കരുത്തിലും മുൻപിൽ നിൽക്കുന്നു. എല്ലാ പ്രോട്ടോൺ റോക്കറ്റും റഷ്യയിലെ മോസ്കോയിലെ ഖ്രുണിചെവ് അറ്റേറ്റ് റിസർച്ച് ആന്റ് പ്രൊഡക്ഷൻ സ്പേസ് സെന്ററിൽ നിർമ്മിച്ച്, കസാക്കിസ്ഥാനിലെ ബൈകനൂർ കോസ്മൊഡ്രൊമിലെത്തിച്ച് കുത്തനെ വിക്ഷേപിക്കുന്നു.
പ്രോട്ടോൺ ആദ്യം സോവിയറ്റു യൂണിയനിൽ നിർമ്മിച്ചപ്പോൾ അത്യധികമായ ഭാരമുള്ള അന്തർഭൂഖണ്ഡ ബാലിസ്റ്റിക് മിസ്സൈൽ ആയാണു നിർമ്മിക്കപ്പെട്ടത്. 13000 കിലോമീറ്ററിനപ്പുത്തേയ്ക്ക് ആണവായുധങ്ങൾ വിക്ഷേപിക്കാനായാണ് രൂപകൽപ്പന ചെയ്തത്. ഒരു അന്തർഭൂഖണ്ഡ ബാലിസ്റ്റിക് മിസ്സൈലിനേയ്ക്കാൽ വളരെയധികം വലിപ്പം ഉണ്ടായിരുന്നതിനാൽ അത് ആ ആവശ്യത്തിൻ ഒരിക്കലും ഉപയോഗിച്ചില്ല. അത് തുടർന്ന് ഒരു വിക്ഷേപണ വാഹനമായി മാറ്റുകയായിരുന്നു. വ്ലാഡിമിർ ചെലോമിയുടെ ടിമാണിത് യാഥാർഥ്യമാക്കിയത്. 

1965 മുതൽ 1972 വരെയുള്ള കാലത്താണ് ഇത് അനേകം പരാജയങ്ങൾക്കുശേഷം വിജയിച്ചത്. 1977ൽ ഇത് യാഥാർഥ്യമായി. 

1986 വരെ ഇതിന്റെ രൂപകല്പന ഒരു രഹസ്യമായി സൂക്ഷിച്ചു. മിർ പേടകത്തിന്റെ യാത്രയിലാണ് ഇതിന്റെ മുഴുവൻ ചിത്രം പുറത്തുവിട്ടത്. 

യു എസ് അപ്പോളോ ദൗത്യം തുടങ്ങുന്നതിനു മുമ്പുതന്നെ ചന്ദ്രനിലേയ്ക്ക് ഈ റോക്കറ്റ് ഉപയോഗിച്ച് സോവിയറ്റ് യൂണിയൻ മനുഷ്യൻ കയറാത്ത വാഹനങ്ങൾ അയച്ചു. സല്യൂട്ട് സ്പേസ് സ്റ്റേഷനുകളും മിർന്റെ പ്രധാന ഭാഗവും അതു വികസിപ്പിക്കാനാവശ്യമായ ഭാഗങ്ങളും ഈ റോക്കറ്റുപയോഗിച്ചാണ് വിക്ഷേപിച്ചത്. പിന്നീട്, സോവിയറ്റു യൂണിയന്റെ പതനശേഷം അന്താരാഷ്ട്രീയ സ്പേസ് സ്റ്റേഷന്റെ സാര്യ, സ്വെസ്ദ എന്നി ഭാഗങ്ങൾ ഇതുപയോഗിച്ചാണ് വിക്ഷേപിച്ചത്. 

പ്രോട്ടോൺ വാണിജ്യപരമായി ഉപഗ്രഹങ്ങൾ വിക്ഷേപിച്ചുവരുന്നുണ്ട്. ഇത്തരത്തിൽ വിക്ഷെപിച്ച മിക്ക ഉപഗ്രഹങ്ങളും ഇന്റെർനാഷണൽ ലോഞ്ച് സർവീസസ് എന്ന റഷ്യ-അമേരിക്ക സംരംഭത്തിൻ കീഴിലാണ്. 

1994ൽത്തന്നെ പ്രോട്ടോൺ $4.3 billion റഷ്യയ്ക്കു നേടിക്കൊടുത്തു. 


</doc>
<doc id="329599" url="https://ml.wikipedia.org/wiki?curid=329599" title="ഓക്സ്ഫഡ് ഇംഗ്ലീഷ് ഡിൿഷ്ണറി">
ഓക്സ്ഫഡ് ഇംഗ്ലീഷ് ഡിൿഷ്ണറി

ഓക്സ്ഫഡ് യൂണിവേഴ്സിറ്റി പ്രെസ് പുറത്തിറക്കുന്ന ഇംഗ്ലീഷ് ഭാഷയിലുള്ള ഒരു നിഘണ്ടുവാണ് ഓക്സ്ഫഡ് ഇംഗ്ലീഷ് ഡിൿഷ്ണറി (Oxford English Dictionary).


</doc>
<doc id="329603" url="https://ml.wikipedia.org/wiki?curid=329603" title="സാംസ്കാരികാപഹരണം">
സാംസ്കാരികാപഹരണം

ഒരു സംസ്കാരവുമായി ബന്ധപ്പെട്ട സവിശേഷമായ എന്തെങ്കിലും മറ്റൊരു വിഭാഗത്തിൽ പെട്ടയാൾ ഉപയോഗപ്പെടുത്തുന്നതിനെയാണ് സാംസ്കാരികാപഹരണം (കൾച്ചറൽ എപ്രൗപ്റിയെയ്ഷൻ) എന്നു പറയുന്നത്.


</doc>
<doc id="329605" url="https://ml.wikipedia.org/wiki?curid=329605" title="തുമ്പൂർമുഴി മാലിന്യസംസ്കരണ മാതൃക">
തുമ്പൂർമുഴി മാലിന്യസംസ്കരണ മാതൃക

കേരളത്തിൽ പ്രചാരമാർജ്ജിച്ചുകൊണ്ടിരിക്കുന്ന ഒരു കമ്പോസ്റ്റിങ്ങ് രീതിയാണ് തുമ്പൂർമുഴി മാലിന്യസംസ്കരണ മാതൃക. കേരള വെറ്ററിനറി സർവ്വകലാശാലയിലെ അദ്ദ്യാപകനായ ഡോ. ഫ്രാൻസിസ് സേവ്യറുടെ നേതൃത്വത്തിലാണ് ഈ എയ്റോബിക്ക് കമ്പോസ്റ്റിങ്ങ് മാതൃക പരീക്ഷണനിരീക്ഷണങ്ങൾ നടത്തി വികസിപ്പിച്ചതു്. ഡോ.ടി.എം തോമസ്സ് ഐസക്കിന്റെ മേൽനോട്ടത്തിൽ ആലപ്പുഴ നഗരത്തിൽ നടപ്പിൽ വരുത്തിയ മാലിന്യസംസ്കരണപദ്ധതിയിലും തൃശ്ശൂരിലെ ഏതാനും ഫ്ലാറ്റുകളിലും ഈ സാങ്കേതിക വിദ്യ ഉപയോഗിച്ചുവരുന്നു. കർണാടകം, തമിഴ്നാട് തുടങ്ങിയ സംസ്ഥാനങ്ങളിലും നേപ്പാളിലും ഈ മാതൃക ഉപയോഗിച്ചുതുടങ്ങിയിട്ടുണ്ടു്.("കേരളാ വെറ്ററനറി സർവകലാശാലാ വാർഷിക ഗവേഷണ റിപ്പോട്ട് 2014-2015 പേജുകൾ.79 മുതൽ 80 വരെ)" 

വായുനിർഗമനത്തിന്റെയും ചാണകത്തിലെ സൂക്ഷമജീവികളുടേയും സഹായത്തോടെ മൃഗങ്ങളുടെ മൃതശരീരം വരെ ദ്രവിപ്പിച്ച് വളമാക്കാനുതകുന്ന കമ്പോസ്റ്റിങ്ങ് രീതിയാണ് തുമ്പൂർമുഴി .ഹരിത വാതകങ്ങൾ ഏറ്റവും കുറവ് ബഹിർഗമിപ്പിക്കുന്നു.ഉയരുന്ന താപനില രോഗകാരികളായ സൂക്ഷ്മ ജീവികളെയും പരാദങ്ങളേയും നശിപ്പിക്കുന്നു.പരിസ്ഥിതി സൌഹ്രുദം.

 അനുയോജ്യമായ സ്ഥലം തിരഞ്ഞെടുക്കൽ; വായു കടക്കാവുന്ന ചുറ്റും മതിലോടെ 4x4x4 അടി വ്യാപ്തമുള്ള ഉയർന്ന ടാങ്ക് നിർമ്മിക്കുക; ടാങ്കിന്റെ അടി ഭാഗം സിമന്റോ ,ഫെറോസിമന്റൊ ഉപയോഗിച്ച് ചെയ്യാം.എലികളെ പോലുള്ള ക്ഷുദ്രജീവികളെ തടയാൻ പുറം അരികുകൾ നെറ്റ് വെച്ച് മറയ്ക്കാം.; വിവിധ അടുക്കുകളായി ജൈവവസ്തുക്കൾ ഇതിൽ നിക്ഷേപിക്കുക.;40 മുതൽ 90 ദിവസത്തിനകം വളമായി മാറുന്നു.; 70 ഡിഗ്രി സെത്ഷ്യസ് ഉള്ളിലെ താപനില.

യൂ എൻ ഡീ പീ കാലാവസ്താ നിയന്ത്രണ ഗ്രൂപ്പ് അവരുടെ 4 ഗ്രാമീണ മാലിന്യസംസ്കരണ് മാത്രുകയിൽ തുമ്പൂർമുഴി കമ്പോസ്റ്റ് രീതിയേ ഉൾക്കൊള്ളിച്ചിട്ടൂണ്ട്

https://issuu.com/francier/docs/aerobic_final_eng_vety


</doc>
<doc id="329617" url="https://ml.wikipedia.org/wiki?curid=329617" title="പച്ചമരപ്പൊട്ടൻ">
പച്ചമരപ്പൊട്ടൻ

ഇന്ത്യൻ ബ്ലാക്ക്-ലോർഡ് ടിറ്റ്, ഇന്ത്യൻ യെല്ലോ ടിറ്റ് എന്നീ പേരുകളിൽ അറിയപ്പെടുന്ന ഒരു പാസെറൈൻ പക്ഷിയാണ് പച്ചമരപ്പൊട്ടൻ. ഇതിന്റെ ശാസ്ത്രനാമം "Parus aplonotus" എന്നാണ്. ഇത് ടിറ്റുകൾ എന്ന പക്ഷി കുടുംബത്തിൽ ഉൾപ്പെടുന്നു. ഇന്ത്യൻ ഉപഭൂഖണ്ഡത്തിലാകെ കാണപ്പെടുന്ന ഒരു പക്ഷിയാണിത്. ഉഷ്ണമേഖലാ വനപ്രദേശങ്ങളിൽ ഇവ കാണപ്പെടുന്നു. ഇവയെ ശ്രീലങ്കയിൽ ഇതുവരെ കണ്ടെത്തിയിട്ടില്ല. വളരെ വേഗത്തിൽ പ്രാണികളെയും ചിലന്തികളെയും അകത്താക്കുന്ന സ്വഭാവക്കാരാണ് ഇവ. ഇവ ചിലപ്പോൾ പഴങ്ങളും ഭക്ഷിക്കുന്നു. 

ഇവയെ പെട്ടെന്ന് തന്നെ തിരിച്ചറിയാൻ കഴിയുന്നു. 13 സെന്റിമീറ്റർ വരെ ഇവയ്ക്ക് വലിപ്പം ഉണ്ടാകും. ശരീരത്തിൽ കറുപ്പും മഞ്ഞയും ഇടകലർന്നു കാണാം. പെൺ പക്ഷികൾക്കും പ്രായംകുറഞ്ഞ പക്ഷികൾക്കും അല്പം മങ്ങിയ നിറങ്ങളാണ്. മറ്റു ടിറ്റുകളെ പോലെ ഇവയ്ക്കും വ്യത്യസ്തമായ ശബ്ദങ്ങൾ പുറപ്പെടുവിക്കാൻ കഴിയും. "സി-സി" എന്നിങ്ങനെയാണ് ഇവ പ്രധാനമായും പുറപ്പെടുവിക്കുന്ന ശബ്ദം. "ചി-ചി-ചി" എന്നും ഇവ ചിലയ്ക്കുന്നത് കേൾക്കാം. മരംകൊത്തി, കുട്ടുറുവൻ പക്ഷികൾ ഉണ്ടാക്കുന്ന മാളങ്ങളിൽ ആണ് ഇവ താമസിക്കുന്നത്. ഇവ സ്വന്തമായും മാളങ്ങൾ ഉണ്ടാക്കുന്നു. ചിലപ്പോൾ മനുഷ്യർ ഉണ്ടാക്കുന്ന നിർമ്മാണ സ്ഥലങ്ങളിലെ പോടുകളിലും ഇവ താമസിക്കുന്നു. ചുവന്ന പൊട്ടുകൾ ഉള്ള മൂന്നുമുതൽ അഞ്ച് വരെ മുട്ടകൾ ഇവ ഇടുന്നു.



</doc>
<doc id="329624" url="https://ml.wikipedia.org/wiki?curid=329624" title="ജെയിംസ് ബ്രൗൺ">
ജെയിംസ് ബ്രൗൺ

ജെയിംസ് ജോസഫ് ബ്രൗൺ (മേയ് 3, 1933 - ഡിസംബർ 25, 2006) ഒരു അമേരിക്കൻ ഗായകനും, ഗാനരചയിതാവും, നർത്തകനും ആയിരുന്നു. "സോൾ സംഗീതത്തിന്റെ ഗോഡ്ഫാദർ" എന്നറിയപെടുന്ന ഇദ്ദേഹം ഫങ്ക് സംഗീതത്തിന്റെ ഉപജ്ഞാതാക്കളിൽ ഒരാളാണ്. ഇരുപതാം നൂറ്റാണ്ടിലെ സംഗീത, നൃത്ത മേഖലകളിലെ ഒരു പ്രധാന വ്യക്തിത്വമായ ജെയിംസ് ബ്രൗൺ ആറു പതിറ്റാണ്ടിലേറെ നീണ്ട തന്റെ ഔദ്യോഗിക ജീവിതത്തിനിടെ പല തരം സംഗീത ശൈലികളുടെ വികസനത്തിന് വഴിതെളിച്ചിട്ടുണ്ട്. 50 വർഷത്തെ ദൈർഘ്യമുള്ള ഒരു കലാജീവിതത്തിനിടയിൽ, നിരവധി കലാരൂപങ്ങളുടെ വളർച്ചയെ അദ്ദേഹം സ്വാധീനിച്ചു..

റോക്ക് ആൻഡ് റോൾ ഹോൾ ഓഫ് ഫെയിംലും സോംഗ് റൈറ്റേഴ്സ് ഹോൾ ഓഫ് ഫെയ്മ്ലും ചേർക്കപ്പെട്ടിട്ടുള്ള ഇദ്ദേഹത്തെ റോളിംഗ് സ്റ്റോൺ മാഗസിൻ തങ്ങളുടെ എക്കാലത്തെയും 100 കലാകാരന്മാരിൽ ഏഴാമനായി തിരഞ്ഞെടുത്തിട്ടുണ്ട്.

ജോർജിയയിലെ ടോക്കായിൽ സുവിശേഷ ഗായകനായിട്ടാണ് ബ്രൗൺ തന്റെ സംഗീതജീവിതം ആരംഭിച്ചത്. അദ്ദേഹം ബോബി ബൈർഡ് സ്ഥാപിച്ച R & B ശബ്ദ ഗ്രൂപ്പായ ഗോസ്പൽ സ്റ്റാർലൈറ്റേഴ്സിൽ ചേർന്നു (പിന്നീടത് പ്രശസ്ത ഫെയിമുകളായി പരിണമിച്ചു) അതിൽ അദ്ദേഹം പ്രധാന ഗായകനായിരുന്നു. 

Footnotes
Other references




</doc>
<doc id="329635" url="https://ml.wikipedia.org/wiki?curid=329635" title="ചിലന്തിച്ചെടി">
ചിലന്തിച്ചെടി

മ്യാന്മർ, ശ്രീലങ്ക, ഇന്ത്യയിൽ ബീഹാർ, ഒഡീഷ, ആസാം എന്നിവിടങ്ങളിൽ വളരുന്ന ഒരു ചെറുമരമാണ് ചിലന്തിച്ചെടി.. അലങ്കാരച്ചെടിയായി ഉദ്യാനങ്ങളിൽ വളർത്താറുണ്ട്. കടുംമഞ്ഞനിറവും സുഗന്ധ്വുമുഌഅ പുഷ്പങ്ങൾ ഉണ്ടാകുന്നു. പഴങ്ങൾ പാകമാകുമ്പോൾ കടുംചുവപ്പുനിറത്തിലണ് ഉണ്ടാവുക. മരത്തൊലി ദഹനക്കുറവിനു ഔഷധമായി ഉപയോഗിക്കാറുണ്ട്. ഇലകളിട്ട തിളപ്പിച്ച വെള്ളം കൊണ്ടു കഴുകുന്നത് ത്വക്കിനെ മൃദുലമാക്കും. വേര് പാമ്പുവിഷത്തിനും ആസ്ത്മയ്ക്കും ഔഷധമായി ഉപയോഗിക്കാറുണ്ട്.


</doc>
<doc id="329642" url="https://ml.wikipedia.org/wiki?curid=329642" title="പ്രിയങ്കാ ഗാന്ധി">
പ്രിയങ്കാ ഗാന്ധി

ഒരു ഇന്ത്യൻ രാഷ്ട്രീയ നേതാവാണ് പ്രിയങ്ക ഗാന്ധി വാദ്ര (ജനനം: ജനുവരി 12, 1972). രാജീവ് ഗാന്ധി ഫൌണ്ടേഷന്റെ ട്രസ്റ്റിയായി സേവനമനുഷ്ഠിക്കുന്നു. രാജീവ് ഗാന്ധിയുടെയും സോണിയ ഗാന്ധിയുടെയും മകളാണ്. അതുപോലെ തന്നെ ഫിറോസ്, ഇന്ദിര ഗാന്ധി എന്നിവരുടെ കൊച്ചുമകളുമാണ്. നെഹ്റു-ഗാന്ധി കുടുംബത്തിലെ ഒരു അംഗം കൂടിയായ അവർ 2019 ജനുവരി 23 ന് ഉത്തർപ്രദേശിന്റെ ചുമതലയുള്ള എഐസിസി ജനറൽ സെക്രട്ടറിയായി ചുമതലയേറ്റു.

പ്രിയങ്ക ഗാന്ധി 1972 ജനുവരി 12 ന് ന്യൂഡൽഹിയിൽ രാജീവ് ഗാന്ധിയുടേയും ഇറ്റാലിയൻ വംശജയും മുൻ കോൺഗ്രസ് പ്രസിഡന്റുമായിരുന്ന സോണിയാ ഗാന്ധിയുടേയും മകളായി ജനിച്ചു. പിതാവ് രാജീവ് ഗാന്ധി നെഹ്രു-ഗാന്ധി കുടുംബത്തിലെ ഒരംഗവും രാജ്യത്തിന്റെ പ്രധാനമന്ത്രിയായി സേവനമനുഷ്ഠിച്ചയാളുമായിരുന്നു. പാർലമെന്റ് അംഗവും കോൺഗ്രസ്സ് അദ്ധ്യക്ഷൻ രാഹുൽ ഗാന്ധി അവരുടെ മൂത്ത സഹോദരനാണ്. മോഡേൺ സ്കൂളിൽ നിന്നും കോൺവെന്റ് ഓഫ് ജീസസ് ആൻഡ് മേരിയിൽ നിന്നും പ്രിയങ്ക സ്കൂൾ പഠനം നടത്തി. സ്കൂൾ വിദ്യാഭ്യാസം പൂർത്തിയാക്കിയ ശേഷം ഡെൽഹി യൂണിവേഴ്സിറ്റിയിലെ ജീസസ് ആൻഡ് മേരി കോളേജിൽ നിന്ന് സൈക്കോളജിയിൽ ബിരുദം നേടി. 2010 ൽ സൈക്കോളജിയിലെ പഠനം പൂർത്തിയാക്കിയ അവർ പിന്നീട് ബുദ്ധമത പഠനങ്ങളിൽ എം.എ. ഡിഗ്രി ചെയ്തു.

 സഹോദരൻ രാഹുൽ ഗാന്ധിയുടെ മണ്ഡലമായ റായ്ബറേലിയിലും, അമ്മ സോണിയ ഗാന്ധിയുടെ മണ്ഡലമായ അമേതിയിലും പൊതുജനങ്ങളുമായി ഇടപെടൽ നടത്താറുണ്ട്‌. മുൻകാലങ്ങളിൽ പൊതുവേ കോൺഗ്രസ് രാഷ്ട്രീയത്തിൽ ഔദ്യോഗിക സ്ഥാനങ്ങളൊന്നും വഹിക്കാതെ പ്രിയങ്ക പലപ്പോഴും തിരഞ്ഞെടുപ്പ് വേദികളിലെ പ്രചാരകയായി മാത്രമേ പ്രത്യക്ഷപെടാറുണ്ടായിരുന്നുള്ളു. 

2019 ജനുവരി 23 ന്, പ്രിയങ്ക ഗാന്ധി രാഷ്ട്രീയത്തിൽ ചേർന്നു. ഉത്തർപ്രദേശിന്റെ ചുമതലയുള്ള കോൺഗ്രസ് ജനറൽ സെക്രട്ടറിയായി നിയമിതയായി. 

ഇന്ത്യൻ പൊതു തെരഞ്ഞെടുപ്പിൽ 2004 ൽ അവർ അമ്മയുടെ കാമ്പയിൻ മാനേജറും രാഹുൽ ഗാന്ധിയുടെ പ്രചാരണ പരിപാടികളുടെ നിരീക്ഷകയും ആയിരുന്നു. 

ഡെൽഹിയിൽ നിന്നുള്ള ഒരു ബിസിനസുകാരനായ റോബർട്ട് വദ്രയാണ് പ്രിയങ്കയെ വിവാഹം ചെയ്തത്. 1997 ഫെബ്രുവരി 18-ന് ഒരു പരമ്പരാഗത ഹിന്ദു ചടങ്ങിൽ 10 ജനപഥിലെ ഗാന്ധി കുടുംബത്തിൽ വച്ചായിരുന്നു വിവാഹം നടന്നത്. അവർക്ക് രണ്ടു കുട്ടികൾ ഉണ്ട്; മകൻ റായ്ഹാൻ, മകൾ മിറായ. പ്രിയങ്ക ഗാന്ധി ബുദ്ധമതത്തിലേക്ക് പരിവർത്തനം ചെയ്യപ്പെട്ടിരുന്നു. ബുദ്ധമത തത്ത്വചിന്ത പിന്തുടരുന്ന അവർ എസ്. എൻ. ഗോയങ്കയാൽ പഠിപ്പിക്കപ്പെട്ട വിപാസന ധ്യാന രീതിയാണ് പിന്തുടർന്നിരുന്നത്. 


</doc>
<doc id="329647" url="https://ml.wikipedia.org/wiki?curid=329647" title="ക്ഷണിക ഇസ്കീമിക ആഘാതം">
ക്ഷണിക ഇസ്കീമിക ആഘാതം

ക്ഷണിക ഇസ്കീമിക ആഘാതം (താൽകാലിക രക്തപ്രവാഹതടസ്സം) അഥവാ ടി. ഐ.എ. അഥവാ മന്ദമസ്തിഷ്കാഘാതം (ഇംഗ്ലീഷ്: Transient ischemic attack; എന്നത്, തലച്ചോറിലേക്കോ, സുഷുമ്നാനാഡിയിലേക്കോ കണ്ണിലെ റെറ്റിനയിലേക്കോ ഉണ്ടാകാവുന്നതും പെട്ടെന്നു ശരിയാകാവുന്നതുമായ ഒരു ക്രമവ്യതിയാനമാണ്. രക്തം പെട്ടെന്ന് കട്ടപിടിച്ച് മേൽപറഞ്ഞ ശരീരഭാഗങ്ങളിലെവിടെയെങ്കിലും ധമനികളിലൂടെയുള്ള രക്തപ്രവാഹം നിലക്കുകയും ആ ഭാഗത്തെ കോശങ്ങൾ നശീക്കുകയും ചെയ്യുന്ന ഒരു സംഭവമാണ് ഈ അസുഖം. മസ്തിഷ്കാഘാതത്തിന്റെ ഏതാണ്ട് അതേ കാരണങ്ങൾ തന്നെയാണ് ടി.ഐ.എ. ക്കും. തലച്ചോറിലേക്കുള്ള രക്തപ്രവാഹത്തിനു വരുന്ന തടസ്സങ്ങളാണിവ. പലപ്പോഴും മന്ദമസ്തിഷ്കാഘാതം, അല്ലെങ്കിൽ പൂർവ്വമസ്തിഷ്കാഘാതം എന്നും അറിയപ്പെടുന്നു. മന്ദമസ്തിഷ്കാഘാതം മൂലമുള്ള രോഗലക്ഷണങ്ങൽ മിക്കപ്പോഴും 24 മണിക്കൂറിനുള്ളിൽ അപ്രത്യക്ഷമാകാറുണ്ട്. 
ടി.ഐ.എ. അഥവാ മന്ദമസ്തിഷ്കാഘാതത്തിനും മസ്തിഷ്കാഘാതത്തിന്റേതു പോലുള്ള രോഗലക്ഷണങ്ങൾ തന്നെയാണു കാണപ്പെടുന്നത്. വിപാർശ്വഭാഗത്തെ പക്ഷാഘാതം, (പ്രശ്നം ബാധിച്ച തലച്ചോറിന്റെ ഭാഗത്തിനു നേർ പാർശ്വത്തിലുള്ള ഭാഗത്തെ പക്ഷാഘാതം]] അല്ലെങ്കിൽ മരവിപ്പ്, കാഴ്ചമങ്ങൾ, നാക്കു കുഴയൽ, അങ്കലാപ്പിലാവൽ എന്നിവയാണ് പ്രധാനം. പക്ഷേ മസ്തിഷ്കാഘാതത്തിൽ നിന്നുവ്യത്യസ്തമായി രോഗലക്ഷണങ്ങൾ 24 മണിക്കൂറിനുള്ളിൽ അപ്രത്യക്ഷമാകാറുണ്ട്. മിനിറ്റുകൾ നേരത്തേക്ക് മസ്തിഷ്കമരണം സംഭവിക്കാനുള്ള സാധ്യതയുമുണ്ട്; മന്ദമസ്തിഷ്കാഘാതം വരുന്നത് 90 ദിവസത്തിനുള്ളിൽ മസ്തിഷ്കാഘാതം തന്നെ (Stroke സ്ട്രോക്ക്) വരുന്നതിന്റെ മുന്നോടിയാണെന്നു പറയാറുണ്ട്. . നിശ്ശബ്ദമസ്തിഷ്കാഘാതത്തിന്റെ പ്രത്യേകതെ എന്തെന്നാൽ അതിനു രോഗലക്ഷണങ്ങൾ ഉടനെ പ്രത്യക്ഷമാകുകയില്ല എന്നതാണ്. മാത്രവുമല്ല നിശ്ശബ്ദമസ്തിഷ്കാഘാതം മറ്റൊരു മുന്നറിയിപ്പുമില്ലാതെ മന്ദ മഷ്തികാഘാതം ഉണ്ടാവാത്തവർക്കും വരാവുന്നതാണ്.


</doc>
<doc id="329656" url="https://ml.wikipedia.org/wiki?curid=329656" title="പാവ">
പാവ

കളിപ്പാട്ടമായും മറ്റും ഉപയോഗിക്കുന്ന ഒരു മനുഷ്യ മാതൃകയാണ് പാവ. പരമ്പരാഗതമായി തടിയും കളിമണ്ണുമൊക്കെ ഉപയോഗിച്ചാണ് പാവകൾ ഉണ്ടാക്കി വന്നിരുന്നത്. ഇപ്പോൾ ക്രിത്രിമ വസ്തുക്കൾ ഉപയോഗിച്ചുള്ള പാവകളും വിപണിയിൽ ലഭ്യമാണ്. പാവകളുടെ ആദ്യകാല രേഖകൾ ഈജിപ്റ്റ്, ഗ്രീസ്, റോം തുടങ്ങിയ പുരാതന നാഗരികതകളിൽ നിന്നും തുടങ്ങുന്നു. അവർ ലളിതവും അപരിഷ്‌കൃതവുമായ കളികോപ്പുകളായും, വിപുലീകരിച്ച കലയുടെ ഭാഗമായും പാവകൾ നിർമ്മിച്ചിരുന്നു.



</doc>
<doc id="329659" url="https://ml.wikipedia.org/wiki?curid=329659" title="പൂന്തുറ പൊഴി">
പൂന്തുറ പൊഴി

പൂന്തുറയ്ക്കടുത്ത് കരമനയാർ കടലിൽ പതിക്കുന്ന പ്രദേശം. പാർവ്വതി പുത്തനാറിന്റെ തുടക്കവും ഇവിടെയാണ്. മൺൽത്തിട്ട രൂപപ്പെട്ടതിനെത്തുടർന്ന് കടലിലേക്കുള്ള ഒഴുക്ക് വളരെ സാവധാനമാണു്. ഇതിനു തൊട്ടു വടക്കായി പൂന്തുറ മത്സ്യബന്ധന തുറമുഖമുണ്ട്.


</doc>
<doc id="329674" url="https://ml.wikipedia.org/wiki?curid=329674" title="ചെന്നവീര കണവി">
ചെന്നവീര കണവി

ഒരു കന്നഡസാഹിത്യകാരനാണ് ചെന്നവീര കണവി (1928-). 1928-ൽ കർണാടകത്തിലെ ധർവാറിൽ ജനിച്ച ചെന്നവീര കവി, വിമർശകൻ എന്നീ നിലകളിൽ ശ്രദ്ധേയനായിരുന്നു. എം.എ. വരെയുള്ള വിദ്യാഭ്യാസം ധർവാറിൽ പൂർത്തിയാക്കി. വിദ്യാർഥിയായിരുന്ന കാലത്തു തന്നെ കവിയായി അറിയപ്പെട്ടിരുന്നു.

കർണാടക യൂണിവേഴ്സിറ്റി പ്രസംരംഗയുടെ സെക്രട്ടറിയായിരുന്നു ചെന്നവീര. പിൽക്കാലത്ത് യൂണിവേഴ്സിറ്റിയുടെ ഡയറക്ടറായി നിയമിക്കപ്പെട്ടു. കമ്യൂണിസ്റ്റുകാരനല്ലെങ്കിലും ഇടതുപക്ഷ ചായ്‌വുള്ള എഴുത്തുകാരനായിരുന്നു ചെന്നവീര. കാവ്യാക്ഷിയാണ് ഇദ്ദേഹത്തിന്റെ പ്രഥമ കവിതാസമാഹാരം.

1981-ൽ കണവിയുടെ "ജീവധ്വനി" എന്ന കൃതിക്ക് കർണാടക സാഹിത്യ അക്കാദമി അവാർഡ് ലഭിച്ചു. 2011-ൽ സാഹിത്യ കലാ കൗസ്തുഭ പുരസ്കാരവും ലഭിച്ചിട്ടുണ്ട്.


</doc>
<doc id="329679" url="https://ml.wikipedia.org/wiki?curid=329679" title="കാർഷിക സസ്യശാസ്ത്രം">
കാർഷിക സസ്യശാസ്ത്രം

സസ്യശാസ്‌ത്രത്തിലെ ഒരു പ്രധാനമേഖലയാണ് കാർഷിക സസ്യശാസ്ത്രം. ഇതിലൂടെ സാമ്പത്തിക പ്രാധാന്യമുള്ള സസ്യങ്ങളെ വേർതിരിച്ചെടുക്കുകയാണ് പ്രധാനലക്ഷ്യം. കൂടാതെ അവയുടെ ഉപയോഗം, ഉപയോഗപ്രദമായ സസ്യഭാഗങ്ങൾ, സസ്യങ്ങളുടെ ഘടന, ശരീരക്രിയാവർഗീകരണം, കാർഷിക വർഗീകരണം, കോശജനിതകം, സസ്യപ്രജനനം എന്നിവയാണ് ഇതിലെ പ്രധാന വിഷയങ്ങൾ.


</doc>
<doc id="329680" url="https://ml.wikipedia.org/wiki?curid=329680" title="കമ്പാനുലേസീ">
കമ്പാനുലേസീ

ഓഷധ സസ്യങ്ങളും ചെറിയ കുറ്റിച്ചെടികളും ഉൾപ്പെടുന്ന ഒരു സസ്യകുടുംബമാണ് കമ്പാനുലേസീ - Campanulaceae. അപൂർവമായി കുറ്റിച്ചെടികളും വൃക്ഷങ്ങളും ഈ കുടുംബത്തിൽ കാണപ്പെടുന്നുണ്ട്. ഇതിലെ സെൻട്രാപോഗോൺ എന്ന ഒരു അമേരിക്കൻ സസ്യം ആരോഹിയാണ്‌. 

ഏകദേശം 84 ജനുസുകളും 2400 ഓളം സ്‌പീഷീസുകളും ഉൾപ്പെടുന്ന കമ്പാനുലേസീ കുടുംബത്തിലെ അംഗങ്ങൾ പ്രധാനമായും മിതോഷ്‌ണമേഖലയിലും സമശീതോഷ്‌ണമേഖലയിലും കണ്ടുവരുന്നു. സസ്യഭാഗങ്ങളിലെല്ലാം ഒരു പ്രത്യേക കറ കാണപ്പെടുന്നു. ഇലകൾ ഏകാന്തരമായോ സമ്മുഖമായോ വിന്യസിച്ചിരിക്കുന്ന ഇവയ്ക്ക് അഌപർണങ്ങൾ ഇല്ല. ഇവയിലെ പൂങ്കുലകൾ ആകർഷകങ്ങളാണ്. ചിലപ്പോൾ പൂക്കൾ ഒറ്റയായും കാണുന്നു. പുഷ്പഭാഗങ്ങൾ അഞ്ചോ അഞ്ചിന്റെ ഗുണിതങ്ങളോ ആയിരിക്കും.

ഇവയുടെ പുഷ്‌പങ്ങളുടെ ഘടനാനുസൃതമായി ഈ കുടുംബത്തെ കമ്പാനുലോയിഡീ, സൈഫിയോയിഡീ, ലൊബീലിയോയിഡീ എന്നിങ്ങനെ മൂന്നു ഉപകുടുംബങ്ങളായി തിരിച്ചിരിക്കുന്നു. 

കമ്പാനുല, ലൊബീലിയ എന്നീ ജനുസുകളിലെ സസ്യങ്ങൾ മനോഹരങ്ങളായ പൂക്കൾ ഉണ്ടാകുന്നതിനാൽ ഉദ്യാനസസ്യങ്ങളായി പരിപാലിക്കപ്പെടുന്നു. ചില ഇനങ്ങളിൽ മാംസളമായ വേരുകളും ഫലങ്ങളും ഭക്ഷ്യയോഗ്യമാണ്‌.







</doc>
<doc id="329683" url="https://ml.wikipedia.org/wiki?curid=329683" title="ഹോട്ടൽ പെൻസിൽവാനിയ">
ഹോട്ടൽ പെൻസിൽവാനിയ

ന്യൂ യോർക്ക്‌ നഗരത്തിൽ മാൻഹാട്ടൻ 401 സെവൻത്ത് അവന്യൂ (15 പെൻ പ്ലാസ) പെൻസിൽവാനിയ സ്റ്റേഷനും മാഡിസൺ സ്ക്വയർ ഗാർഡനും സമീപമാണ് ഹോട്ടൽ പെൻസിൽവാനിയ സ്ഥിതിചെയ്യുന്നത്.

പെൻസിൽവാനിയ റെയിൽറോഡ്‌ എന്ന കമ്പനിയാണ് ഹോട്ടൽ പെൻസിൽവാനിയ നിർമിച്ചത്, എൽസ്വർത്ത് സ്റ്റാറ്റ്ലറാണ് ഹോട്ടൽ നടത്തിയിരുന്നത്. പെൻസിൽവാനിയ സ്റ്റേഷൻ രൂപകൽപന ചെയ്ത മക്ക്കിം, മീഡ് & വൈറ്റ് എന്ന സ്ഥാപനത്തിലെ വില്ല്യം റിച്ചാർഡ്‌സനാണു ഹോട്ടൽ പെൻസിൽവാനിയ രൂപകൽപന ചെയ്തത്. 1919 ജനുവരി 25-നു ഹോട്ടൽ തുറന്നു.

ഹോട്ടലിന്റെ നിർമ്മാണം മുതൽ ഹോട്ടൽ പെൻസിൽവാനിയ നടത്തിയിരുന്നു സ്റ്റാറ്റ്ലർ ഹോട്ടൽസ്‌ 1948-ൽ ഹോട്ടൽ സ്വന്തമാക്കി, ഹോട്ടൽ സ്റ്റാറ്റ്ലർ എന്ന് പുനർനാമം ചെയ്തു. 1954-ൽ 17 സ്റ്റാറ്റ്ലർ ഹോട്ടലുകൾ കോൺറാഡ് ഹിൽടനു വിറ്റു, അങ്ങനെ ഹോട്ടലിന്റെ പേര് സ്റ്റാറ്റ്ലർ ഹിൽടൺ എന്നായി. ഹിൽടൺ ഈ ഹോട്ടൽ വിൽക്കുന്ന 1980-കൾ വരെ ഹോട്ടൽ ഈ പേരിൽ അറിയപ്പെട്ടു. ഡൻഫി ഹോട്ടൽസ്‌ ഹോട്ടൽ നടത്തിയ ചെറിയ കാലയളവിൽ ന്യൂ യോർക്ക്‌ സ്റ്റാറ്റ്ലർ എന്ന പേരിൽ ഹോട്ടൽ അറിയപ്പെട്ടു. 1984-ൽ ബ്രിട്ടീഷ്‌ എയർവേസ്, ലുഫ്താൻസ, സ്വിസ്സ് എയർ എന്നിവരുടെ സംയുക്ത സംരംഭമായ പെന്റ ഹോട്ടൽ ചെയിൻ ഹോട്ടൽ സ്വന്തമാക്കി, ന്യൂ യോർക്ക്‌ പെന്റ എന്ന പേര് നൽകി. 1992-ൽ പെന്റ ബിസിനസ്‌ നിർത്തി, ഹോട്ടൽ യഥാർത്ഥ പേരായ ഹോട്ടൽ പെൻസിൽവാനിയ എന്ന് തന്നെയാക്കി മാറ്റി.

1997-ൽ വോർനാഡോ റിയൽറ്റി ട്രസ്റ്റ് ഹോട്ടൽ വാങ്ങിയപ്പോൾ ഹോട്ടൽ പെൻസിൽവാനിയ പൊളിച്ചു മാറ്റാനുള്ള ആദ്യ ഭീഷണി ഉയർന്നത്. ഹോട്ടൽ പെൻസിൽവാനിയ പൊളിച്ചു പുതിയ ഓഫിസ്‌ കെട്ടിടം പണിയുമെന്ന് 2007-ൽ വോർനാഡോ പ്രഖ്യാപിച്ചു. 2011-ഓടെ 2,500,000 ചതുരശ്ര അടി വിസ്തീർണമുള്ള ഓഫിസ്‌ കെട്ടിടം പണിയാനാണ് വോർനാഡോ റിയൽറ്റി ട്രസ്റ്റ്‌ പദ്ധതിയിട്ടത്. 

2006-ൽ സേവ് ഹോട്ടൽ പെൻസിൽവാനിയ (ഇപ്പോൾ അറിയപ്പെടുന്നത് ഹോട്ടൽ പെൻസിൽവാനിയ പ്രിസർവേഷൻ സൊസൈറ്റി) എന്ന സംഘടന രൂപീകരിക്കപ്പെട്ടു. 

ഹോട്ടൽ പൊളിച്ചു മാറ്റാനുള്ള തീരുമാനം പിന്നീട് പുനപരിശോധിക്കപ്പെട്ടു.

പ്രശസ്ത എഴുത്തുകാരനായ വില്ല്യം ഫോക്നർ 1925 ഡിസംബറിൽ ഹോട്ടൽ പെൻസിൽവാനിയയിൽ താമസിച്ചുക്കൊണ്ട് തന്റെ അനവധി നോവലുകളിൽ ഒരു നോവൽ എഴുതി. പിന്നീട് അദ്ദേഹത്തിനു സാഹിത്യത്തിനുള്ള നോബേൽ പുരസ്കാരം ലഭിച്ചു.
1935 നവംബർ 17-നു ഹോട്ടൽ പെൻസിൽവാനിയയിൽവെച്ച് ഹെർബെർട്ട് ഹൂവർ ഓഹിയോ സൊസൈറ്റി ഓഫ് ന്യൂ യോർക്കിനെ അഭിസംബോധന ചെയ്തു സംസാരിച്ചു. 


</doc>
<doc id="329686" url="https://ml.wikipedia.org/wiki?curid=329686" title="തെരുവത്ത് പള്ളി">
തെരുവത്ത് പള്ളി

പാലക്കാട് ടൗണിൽ നിന്നും ഏതാണ്ട് 20 കി,മി. അകലെ മാത്തൂർ പഞ്ചായത്തിൽ കണ്ണനൂർ - ചുങ്കമന്ദം റോഡിലാണ് ജില്ലയിലെ പ്രമുഖ തീർത്ഥാടന കേന്ദ്രമായ തെരുവത്ത് പള്ളി സ്ഥിതി ചെയ്യുന്നത്. നൂറ്റാണ്ടുകൾക്ക് മുമ്പ് ഇവിടെയെത്തിയ സൂഫിവര്യനായ ശൈഖ് മുഹമ്മദ് (റ) എന്നവരുടെ അന്ത്യവിശ്രമ സ്ഥലമാണിത് . ദീർഘമായ യാത്രക്കിടയിൽ ഇവിടെയെത്തി മരണപ്പെട്ട ശൈഖ് തങ്ങൾ തന്റെ ആത്മീയ ചൈതന്യം കൊണ്ട് ജാതി മത ഭേദമെന്യേ തന്നെ തേടിയെത്തുന്നവരുടെ വിഷമങ്ങൾ അകറ്റുകയും സാന്ത്വനപ്പെടുത്തുകയും ചെയ്യുന്നു.

തെരുവത്ത് മാല

കണ്ടുകിട്ടിയതിൽ വെച്ച് ശൈഖ് അവർകളുടെ ചരിത്രം പ്രതിപാദിക്കുന്ന ഏറ്റവും പഴക്കമേറിയ കൃതി എന്ന് പറയുന്നത് 1909 - ൽ പൊന്നാനി താലൂക്ക് വടക്കേക്കാട് ദേശത്ത് പുന്നയൂരിൽ താമസിച്ചിരുന്ന വായപ്പുള്ളി മാമുട്ടി മുസ്ലിയാർ എന്ന കവിയുടെ
അറബി മലയാളത്തിലെഴുതിയ തെരുവത്ത് മാലയാണ്. മാലയെന്നാൽ പദ്യരൂപത്തിലെഴുതിയ ലഘു കാവ്യം.

മദ്രാസിനടുത്തുള്ള തിരുവല്ലക്കേണി മഹ്മൂദ് ബന്ദർ എന്ന സ്ഥലത്താണ് ശൈഖ് അവർകളുടെ ജന്മദേശമെന്ന് ശൈഖ് തങ്ങളുടെ അത്ഭുത പ്രവര്ത്തിതകളെക്കുറിച്ചുള്ള ഈ ചരിതത്തിൽ പറയുന്നു, മാത്രമല്ല അദ്ദേഹം പല വൈജ്ഞാനിക മേഖലകളിലും 
അറിവുള്ള ആളായിരുന്നുവെന്നും പ്രസ്തുത കൃതിയിൽ ശ്രീ. മാമുട്ടി മുസ്ലിയാർ രേഖപ്പെടുത്തിയിട്ടുണ്ട്,
1961 ൽ ഹാജി എം. എം. മൗലവി എന്നൊരാൾ ഇതിന് വ്യാഖ്യാനം എഴുതി.
എൻ. എ. കെ. ഹാജി പ്രസിദ്ധീകരിച്ച് ആലുവ ഇസ്ലാമിയ ബുക്സ്റ്റാൾ വിതരണം ചെയ്തിരുന്ന പരിഭാഷ പിന്നീട് തെരുവത്ത് പള്ളി മഹല്ല് മുൻകൈ എടുത്ത് 2007 - ൽ പ്രസിദ്ധീകരിച്ചത് ഇപ്പോൾ ലഭ്യമാണ്.

തെരുവത്ത് പള്ളി നേർച്ച.

മതമൈത്രിയുടെ ഉത്തമ ഉദാഹരണമാണ് തെരുവത്ത് പള്ളി നേർച്ച. 
എല്ലാ വർഷവും മകരമാസത്തിലെ പൗർണ്ണമി നാളിലാണ് മൂന്നുദിവസം നീണ്ടു നിൽക്കുന്ന നേർച്ച ആഘോഷിക്കുന്നത്. 
തങ്ങളുടെ ആഗ്രഹ പൂർത്തീകരണത്തിനും ഉദ്ദേശിച്ച കാര്യം നടക്കുന്നതിനായി ജാതിമത ഭേദമെന്യെ നിരവധി ആളുകൾ തെരുവത്ത് പള്ളിയിലിലേക്ക് നേർച്ച നൽകുന്നു. 
കാർഷിക സംസ്കൃതിയിലധിഷ്ഠിതമായ അതിന്റെ പ്രത്യേകത കൊണ്ടാണ് തെരുവത്ത് പള്ളി നേർച്ച മറ്റ് നേർച്ചകളിൽ നിന്ന് വ്യത്യസ്തമാകുന്നത്. കാണിക്കയായി കൊണ്ടു വരുന്ന അപ്പ പെട്ടികളോടൊപ്പം തങ്ങളുടെ കൃഷിയിടത്തിൽ നിന്നു ലഭിക്കുന്ന ആദ്യത്തെ വിളവെടുപ്പും കൊണ്ടാണ് ആളുകൾ പള്ളിയിലേക്ക് വരുന്നത്. നേർച്ച നാളിൽ ഇവ ശൈഖ് തങ്ങൾക്കു സമർപ്പിക്കാൻ ഭക്തരുടെ നീണ്ട നിര തന്നെ കാണാം. നെല്ല് , നാളികേരം , അടയ്ക്ക…തുടങ്ങിയവയാണ് കാർഷിക വിളയിൽ ഏറിയതും. വളർത്തു മൃഗങ്ങളേയും പള്ളിയിലേക്ക് നേർച്ച നൽകാറുണ്ട്. പള്ളിയിലെത്തുന്ന വിഭവങ്ങളധികവും സാധാരണക്കാരൻ കാണിക്കയായി നൽകുന്നതാണ്. തലച്ചുമടിലും ആളുകൾ നേർച്ച കൊണ്ടു വരാറുണ്ട്. പണ്ടു കാലത്തും, അപൂർവ്വമായി ഇപ്പോഴും തെരുവത്ത് പള്ളിയിലേക്ക് നേർച്ച നൽകുന്നതിനായി വീടുകൾ തോറും നെല്ലും മറ്റ് വിഭവങ്ങളും ശേഖരിക്കുന്നവരുമുണ്ട്. 

പള്ളിയിൽ നിന്ന് ലഭിക്കുന്ന പ്രസാദത്തിൽ പ്രധാമായും “പൂമണ്ണ്” ആണ്.

പ്രത്യേക പ്രാർത്ഥന നടത്തി ലഭിക്കുന്ന ഈ “പൂമണ്ണ്” തങ്ങളുടെ കൃഷിയിടത്തിലും മറ്റും ആദര പൂർവ്വം വിതറി മികച്ച വിളവിനായി ആളുകൾ ഉപയോഗിക്കുന്നു.

മൃഗങ്ങളുടെ ക്ഷേമത്തിനായും ദൂരദിക്കുകളിൽ നിന്നും ആളുകൾ പള്ളിയിലേക്ക് വരുന്നതും സാധാരണമാണ്. പാലക്കാടിന്റെ അതിർത്തി പ്രദേശമായ തമിഴ്നാട്ടിൽ നിന്നാണ് കൂടുതലും ആളുകൾ എത്തിച്ചേരാറുള്ളത്. പ്രത്യേകിച്ചും കൊങ്ങുവണ്ടികൾ നേർച്ച സമയത്ത് ധാരാളം കാണാം. കൊങ്ങു വണ്ടികൾ എന്നാൽ തമിഴരുടെ സവാരി വണ്ടികളാണ്. കാളകളെ ഉപയോഗിച്ചുള്ള യാത്രാ വണ്ടികളാണവ. നേർച്ച നാളിൽ അവരുടെ കാളകളെ പ്രദക്ഷിണം നടത്തി തിരിച്ച് കൊണ്ടു പോകുന്നത് അവരുടെ നേർച്ചയുടെ ഭാഗമാണ്.


</doc>
<doc id="329688" url="https://ml.wikipedia.org/wiki?curid=329688" title="പോൾ മക്കാർട്ട്നി">
പോൾ മക്കാർട്ട്നി

സർ ജെയിംസ് പോൾ മക്കാർട്ട്നി , MBE (ജൂൺ 1942 18 ജനനം) ഒരു ബ്രിട്ടീഷ് ഗായകനും ഗാനരചയിതാവുമാണ്.ജോൺ ലെനൻ, ജോർജ്ജ് ഹാരിസൺ , റിംഗോ സ്റ്റാർ ഇവരോടൊപ്പം പ്രശസ്തമായ ദി ബീറ്റിൽസ് എന്ന എക്കാലത്തെയും മികച്ച സംഗീത സംഘത്തിലെ അംഗമായിരുന്ന ഇദ്ദേഹം വളരെ പ്രശസ്തനാണ്. ജോൺ ലെനൻ നമായി ചേർന്നിട്ടുള്ള മക്കാർട്ട്നിയുടെ ഗാനരചന എക്കാലത്തെയും വിജയിച്ച കൂട്ടുകെട്ടായിട്ടാണ് കണക്കാക്കുന്നത്. ബീറ്റിൽസിന്റെ തകർച്ചക്കു ശേഷം ഏകാംഗ എന്ന നിലയിലും സംഗീത ജീവിതം തുടർന്ന ഇദ്ദേഹം തന്റെ ആദ്യ ഭാര്യയായ ലിൻഡ മക്കാർട്ട്നി യുമായി യും ഡെന്നിയുമായി ചേർന്ന് വിംഗ്സ് എന്ന സംഗീത സംഘം രൂപീകരിച്ചു.

ലോകത്തിലെ ഏറ്റവും വിജയിച്ച സംഗീതസംവിധായകനും കലാകാരനായും അറിയപെടുന്ന പോൾ മക്കാർട്ട്നി 10 കോടി ആൽബങ്ങളും 10 കോടി ഗാനങ്ങളും ബീറ്റിൽസിന്റെ കൂടെയായും ഏകാംഗം എന്ന നിലയിലും ലോകമെമ്പാടുമായി വിറ്റഴിച്ചിട്ടുണ്ട്. രണ്ട തവണ റോക്ക് ആൻഡ് റോൾ ഹോൾ ഓഫ് ഫെയിംൽ ചേർക്കപെട്ടിട്ടുള്ള ഇദ്ദേഹം തന്റെ സംഗീത ജീവിതത്തിൽ ആകെ 21 ഗ്രാമി പുരസ്കാരങ്ങൾ നേടിയിട്ടുണ്ട്.


</doc>
<doc id="329694" url="https://ml.wikipedia.org/wiki?curid=329694" title="ഇലകൽ സാരി">
ഇലകൽ സാരി

കർണാടകത്തിലെ ഇലകൽ ഗ്രാമത്തിൽ പരമ്പരാഗതമായ രീതിയിൽ നെയ്തെടുക്കുന്ന സാരികളാണ് ഇലകൽ സാരി (Ilkal saree) . ഗ്രാമത്തിന്റെ പേരിൽ നിന്നും ആണ് സാരികൾക്ക് പേര് ലഭിച്ചിരിക്കുന്നത്. ഭൗമസൂചിക അംഗീകാരം ഉണ്ട് .

പുരാതന നെയ്തു കേന്ദ്രം ആയിരുന്നു ഇലകൽ . 8 ആം നൂറ്റാണ്ടിൽ തന്നെ ഇവിടെ നെയ്തു തുടങ്ങിയിരുന്നു .ബല്ലേരിയിലെ നാട്ടു പ്രമാണിമാർ ആണ് ഇലകൽ സാരിയുടെ വ്യവസായത്തിന് വേണ്ട സഹായ സഹകരണങ്ങൾ കൊടുത്തത് . പ്രാദേശികമായി ഇലകൽ സാരി നിർമ്മിക്കാൻ ഉള്ള വസ്തുക്കളുടെ ലഭ്യതയും ഇതിന്റെ വളർച്ചക്ക് ആക്കം കൂടി . ഏകദേശം 20000 ആളുക്കൾ ഇന്ന് ഇലകലിൽ, ഇലകൽ സാരിയുടെ നെയ്യുന്ന പ്രവർത്തനങ്ങളിൽ ഇന്ന് ഏർപ്പെട്ടിരിക്കുന്നു.


കോട്ടനും സിൽക്കും ഇഴ ചേർത്ത് ആണ് ഇലകൽ സാരികൾ നിർമ്മിക്കുന്നത് . മുഘ്യ ഭാഗം മികവാറും കോട്ടൻ മാത്രം ആയിരിക്കും . സാരിയുടെ പല്ലു ആകട്ടെ ആർട്ട്‌ സിൽക്ക് ആയിരിക്കും . ചില സാഹചര്യങ്ങളിൽ ആർട്ട്‌ സിൽക്കിന് പകരം സിൽക്ക് ഉപയോഗിക്കുന്നു. ഇലകൽ സാരിയുടെ നിർമ്മാണ പ്രവർത്തികൾ മിക്കവയും കെട്ടിടത്തിന് ഉള്ളിൽ ആണ് നടക്കുന്നത് . ഒരു വീടിലെ സ്ത്രികളുടെയും സഹായം ഇതിന്റെ നിർമ്മാണത്തിൽ അനിവാര്യമാണ് . നെയ്തു മെഷീൻ ഉപയോഗിച്ച് ഒരു സാരി നെയ്യാൻ ഒരു ആഴ്ച്ച സമയം എടുക്കുന്നു. ആധുനിക പവർ ലൂം ഉപയോഗിച്ചും സാരി നെയ്യാം.


</doc>
<doc id="329696" url="https://ml.wikipedia.org/wiki?curid=329696" title="ഔറൊക്‌സ്‌">
ഔറൊക്‌സ്

യൂറോപ്പ്, ഏഷ്യ, ഉത്തരാഫ്രിക്ക എന്നിവിടങ്ങളിൽ ജീവിച്ചിരുന്നതും വംശനാശം സംഭവിച്ചതുമായ ഒരിനം കാട്ടുകാളയാണ് ഔറൊക്‌സ്‌ - Aurochs. ഔറോസ്‌ എന്ന ഗ്രീക്ക്‌ പദത്തിൽനിന്നാണ്‌ ഈ പേരു ലഭിച്ചത്. കാഴ്‌ചയിൽ ഇതിന്‌ അമേരിക്കൻ കാട്ടുപോത്തിനോട്‌ സാമ്യമുണ്ട്. ഇന്ന്‌ ഇണക്കിവളർത്തുന്ന കന്നുകാലികളുടെ പ്രധാനപൂർവികർ ഔറൊക്‌സ്‌ ആയിരുന്നെന്നു കരുതപ്പെടുന്നു. 

അന്ധകാരയുഗ (Dark Ages) ത്തിന്റെ ഏകദേശം അവസാനം വരെയും യൂറോപ്പിലും തൊട്ടുള്ള പൂർവ പ്രദേശങ്ങളിലും ഇവ സുലഭമായി കാണപ്പെട്ടിരുന്നു. വടക്കൻ യൂറോപ്പിലെ കാടുകളും സമതല പ്രദേശങ്ങളുമായിരുന്നു ഇവയുടെ മുഖ്യവാസ മേഖലകൾ. 

ഇവ ഭൂമുഖത്തു നിന്നും അപ്രത്യക്ഷനയശേഷം യൂറോപ്യൻ കാട്ടുപോത്തിനെ (Bison bison or B. bonasus) വിശേഷിപ്പിക്കാൻ ഔറൊക്‌സ്‌ എന്ന പദം ഉപയോഗിച്ചു വരുന്നു. എന്നാൽ ജന്തുശാസ്‌ത്രജ്ഞർ ഇതിനു അംഗീകാരം നൽകിയിട്ടില്ല.


</doc>
<doc id="329700" url="https://ml.wikipedia.org/wiki?curid=329700" title="അൽമായർ">
അൽമായർ

വൈദികാധികാരമില്ലാത്ത ക്രൈസ്തവ സഭാംഗങ്ങളെയാണ് അൽമായർ എന്ന് വിശേഷിപ്പിക്കുന്നത്. ക്രൈസ്തവസഭയിൽ പൗരോഹിത്യപട്ടം കെട്ടിയവരെ വൈദികരായും അല്ലാത്തവരെ അല്മായരായും വിശേഷിപ്പിക്കുന്നു. അതായത്, ഒരു വ്യക്തി മാമോദീസയ്ക്കോ തത്തുല്യമായ മറ്റാചാരങ്ങൾക്കോ വിധേയരാകുകയും ചെയ്തശേഷം അച്ചടക്കം പാലിച്ചു കഴിയുന്ന അവൈദികരായ ഇവർ സഭയുടെ വിശ്വാസലംഘനം മൂലം സ്വയം "മഹറോൻ" എന്ന ബഹിഷ്കരണനടപടിക്കു വിധേയരാകുകയോ സഭാധികാരികളാൽ ഭൃഷ്ട് കൽപ്പിക്കപ്പെടുകയോ ചെയ്യാത്തിടത്തോളം കാലം അൽമായർ എന്ന പദവിക്ക് അർഹരാണ്. അയ്മേനികൾ, അൽമേനികൾ എന്നൊക്കെയും ഇവരെ വിശേഷിപ്പിക്കാറുണ്ട്.മുൻ കാലങ്ങളിൽ പള്ളി അധികാരീകളുടെ അപ്രീദിക്ക് പാത്രമായവരും പള്ളി നിയമങ്ങൾ ലംഘിക്കുകയും ചെയ്യുന്നവരെ മഹറോൻ ചെല്ലുക സാധാരണമായിരുന്നു... കാലം പുരോഗമിച്ചപ്പോൾ വ്യക്തിസ്വാതന്ത്ര്യവും കോടതിയുടെ ഇടപെടീലുകളും നിമിത്തം ഈ നടപടിയിൽ നിന്നും സഭ പിന്നോക്കം പോയിരിക്കുകയാണ്..


</doc>
<doc id="329705" url="https://ml.wikipedia.org/wiki?curid=329705" title="കോംബ്രട്ടേസീ">
കോംബ്രട്ടേസീ

മിർടൈൽസ് നിരയിൽ ഉൾപ്പെടുന്ന ഒരു സസ്യകുടുംബം ആണ് കോംബ്രട്ടേസീ (Combretaceae). 18 ജനുസുകളിലായി ഏതാണ്ട് 600 സ്പീഷിസ് അംഗങ്ങളുള്ള ഈ കുടുംബത്തിൽ വന്മരങ്ങളും വലിയ വള്ളിച്ചെടികളും കാണപ്പെടുന്നു. കേരളത്തിൽ സാധാരണയായി കാണുന്ന വൃക്ഷങ്ങളായ കരിമരുത്, മഴുക്കാഞ്ഞിരം, വെള്ളമരുത്, കാട്ടുകടുക്ക, കടുക്ക, നീർമരുത്, താന്നി, വെൺമരുത്‌, തല്ലിമരം എന്നിവയും അലങ്കാരച്ചെടിയായി വളർത്തുന്ന യശോദപ്പൂ, വലിയ മരങ്ങളിൽ പടർന്നുകയറി അവയുടെ മേൽത്തട്ടുവരെയെത്തുന്ന മഞ്ഞൾവള്ളി, കണ്ടൽ സഹവാസിയായ കടക്കണ്ടൽ എന്നിവയെല്ലാം ഈ കുടുംബത്തിലെ അംഗങ്ങളാണ്. ധാരാളം ഔഷധഗുണങ്ങളുള്ള ഇവയിൽ പലതും നല്ല തടിയും നൽകുന്നുണ്ട്.


</doc>
<doc id="329708" url="https://ml.wikipedia.org/wiki?curid=329708" title="തിരുമലനായ്ക്കൻ">
തിരുമലനായ്ക്കൻ

പതിനേഴാം നൂറ്റാണ്ടിൽ തമിഴ്നാട്ടിലെ മധുര ഭരിച്ചിരുന്ന പ്രമുഖ നായ്ക്ക ഭരണാധികാരിയായിരുന്നു തിരുമല നായ്ക്കൻ. തമിഴ്നാടിന്റെ ചരിത്രത്തിൽ 15-ാം നൂറ്റാണ്ടിനുശേഷം അധികാരത്തിൽ വന്ന ഭരണാധികാരികളാണ് നായ്ക്കന്മാർ. തമിഴ്നാട്ടിലെ വിവിധ സ്ഥലങ്ങളിൽ ഇവർ അധികാരം ഉറപ്പിച്ചു. വേലൂർ, തഞ്ചാവൂർ, മധുര എന്നിവ നായ്ക്കന്മാരുടെ മൂന്ന് അധികാരകേന്ദ്രങ്ങളായിരുന്നു. ഇന്ന് മധുര-മീനാക്ഷി ക്ഷേത്രത്തിനു സമീപം സ്ഥിതിചെയ്യുന്ന "തിരുമലനായ്ക്കർ മഹൽ" ഇദ്ദേഹത്തിന്റെ വാസ്തുശില്പ പ്രതിപത്തിക്ക് ഉദാഹരണമാണ്.

1625 മുതൽ 1659 വരെ ആയിരുന്നു ഇദ്ദേഹം അധികാരത്തിൽ ഇരുന്നത്. സമർഥനായ സൈന്യാധിപനായിരുന്ന തിരുമല നിരവധി പ്രദേശങ്ങൾ ആക്രമിച്ചു കീഴടക്കി. 1634-ൽ തിരുവിതാംകൂറിലേക്ക് സൈന്യത്തെ അയച്ച് അവിടം കീഴടക്കി. വേണാട്ടിലെ പ്രശസ്ത പടത്തലവനായിരുന്ന ഇരവിക്കുട്ടിപ്പിള്ളയെ തിരുമലനായ്ക്കന്റെ സൈന്യം പരാജയപ്പെടുത്തി. തുടർന്ന് രാമനാഥപുരം പ്രദേശവും കീഴിലാക്കി. പോർച്ചുഗീസുകാരുമായി തിരുമലനായ്ക്കൻ മികച്ച ബന്ധം പുലർത്തിയിരുന്നു. എന്നാൽ ഡച്ചുകാരുമായി ഇദ്ദേഹം ശത്രുതയിലായിരുന്നു.

അസാമാന്യ ബലവാനും യുദ്ധവീരനും ആയിരുന്ന തിരുമല മൃദുല മനസ്കനുമായിരുന്നു. നീലകണ്ഠ ദീക്ഷിതർ എന്ന സംസ്കൃത പണ്ഡിതനെ പ്രോത്സാഹിപ്പിക്കാൻ ഇദ്ദേഹം തയ്യാറായത് ഈ മൃദുലത മൂലമെന്ന് പറയപ്പെടുന്നു. ലങ്കാവതരണം, നളചരിത നാടകം, നീലകണ്ഠവിജയം എന്നീ കൃതികൾ നായ്ക്കരുടെ പ്രോത്സാഹനത്തിൽ രചിക്കപ്പെട്ടു. മധുര മീനാക്ഷി ക്ഷേത്രം ഉൾപ്പെടെ പ്രദേശത്തുണ്ടായിരുന്ന നിരവധി ക്ഷേത്രങ്ങൾ പുനരുദ്ധരിച്ചു.

തിരുമലനായ്ക്കൻ സമീപത്തുണ്ടായിരുന്ന മറ്റു രാജാക്കന്മാരുടെ സൈനികശേഷിയേയും അധികാരങ്ങളേയും നിയന്ത്രിച്ചിരുന്നു. അതിനാൽ കന്തീരവൻ എന്ന രാജാവ് ഇദ്ദേഹത്തിന്റെ എതിർപ്പിനു പാത്രമായി. കന്തീരവന്റെ ഒരു ആശ്രിതന് രാജ്യം വീണ്ടെടുത്തു കൊടുക്കാനുള്ള ശ്രമത്തെ ഒരിക്കൽ തിരുമലനായ്ക്കൻ തടഞ്ഞു. അതിനു പകരമായി കന്തീരവൻ മധുരയിലേക്ക് സൈന്യത്തെ അയയ്ക്കുകയും അവിടെയുള്ള നിരവധി ആളുകളുടെ മൂക്ക് അറുത്തെടുത്ത് മാലകോർത്ത് മൈസൂറിൽ എത്തിച്ചു. ഇതിനു പ്രതികാരമായി നായ്ക്കൻ അതുപോലെ തന്നെ മൈസൂരിലെ പലരുടെയും മൂക്ക് മുറിച്ച് മധുരയിലേക്ക് കടത്തി. 

നായ്ക്കർ ഉദാരമതിയായിരുന്നെങ്കിലും ഇത്തരം ഹീനകൃത്യങ്ങൾ മൂലം പാശ്ചാത്യ കമ്പനികൾക്കും മിഷണറിമാർക്കും നായ്ക്കനോട് കടുത്ത അമർഷമായിരുന്നു. റോബർട്ട് ഡി. നൊബിലി എന്ന റോമൻ കത്തോലിക്കാ മിഷണറി മധുരയിൽ വസിച്ച് തമിഴ് ഭാഷയുടെ വികാസത്തിനായി പ്രവർത്തിച്ചിരുന്നു. ഇത് തിരുമലനായ്ക്കന്റെ കാലഘട്ടത്തിലായിരുന്നു. അദ്ദേഹം തമിഴരെപ്പോലെ വസ്ത്രധാരണരീതി അവലംബിച്ചു. കൂടാതെ 'റോമാപുരി അയ്യർ' എന്ന പേരും സ്വയമേ സ്വീകരിച്ചു. "വീരമാമുനിവർ" എന്ന പേരിലറിയപ്പെടുന്ന പ്രശസ്ത പണ്ഡിതനായ ഇദ്ദേഹം തമിഴിലെ നിരവധി ഗ്രന്ഥങ്ങൾ രചിച്ചു. കൂടാതെ തമിഴ് ഗ്രന്ഥങ്ങൾ പാശ്ചാത്യ ഭാഷയിലേക്ക് വിവർത്തനം ചെയ്യുകയും ചെയ്തു. തമിഴിലെ ആദ്യ നിഘണ്ടു തയ്യാറാക്കിയതും ഈ വീരമാമുനിവർ ആണ്.


</doc>
<doc id="329714" url="https://ml.wikipedia.org/wiki?curid=329714" title="സിക്ക വൈറസ്">
സിക്ക വൈറസ്

ഫ്ലാവിവിറിഡേ എന്ന വൈറസ് കുടുംബത്തിലെ ഫ്ലാവിവൈറസ് ജനുസിലെ ഒരു അംഗമാണ് സിക്ക വൈറസ് (Zika virus (ZIKV)) പകൽ പറക്കുന്ന ഈഡിസ്‌ ജനുസിലെ ഈഡിസ്‌ ഈജിപ്തി പോലുള്ള കൊതുകുകളാണ് ഇവ പകരാൻ ഇടായാക്കുന്നത്. മനുഷ്യരിൽ സിക്ക പനി എന്നു പേരുള്ള ലഘുപനി വരാൻ ഇവ ഇടയാക്കുന്നു. 1950 -കൾ മുതൽ ആഫ്രിക്കയിലെയും ഏഷ്യയിലെയും ഒരു ചെറിയ മധ്യരേഖാപ്രദേശത്തുമാത്രം ഈ പനി കാണപ്പെട്ടിരുന്നു. 2014 ആയപ്പോഴേക്കും ഈ വൈറസ് പസഫിക് സമുദ്രത്തിലെ ഫ്രഞ്ച് പോളിനേഷ്യയിലേക്കും പിന്നീട് ഈസ്റ്റർ ദ്വീപ് 2015 -ൽ മെക്സിക്കോ, മധ്യ അമേരിക്ക, കരീബിയൻ, തെക്കേ അമേരിക്ക എന്നിവിടങ്ങളിലേക്കും പകർച്ചവ്യാധിയുടെ കണക്ക് വ്യാപിച്ചു.

2016 -ന്റെ തുടക്കത്തിൽ സിക്ക വൈറസ് അമേരിക്കയിലെങ്ങും ചരിത്രത്തിൽ ഇന്നേവരെയുള്ള ഏറ്റവും മാരകമായ രീതിയിൽ പടരുകയാണ്. 2015 ഏപ്രിലിൽ ബ്രസീൽ+ബ്രസീലിൽ തുടങ്ങിയ ഈ പൊട്ടിപ്പുറപ്പെടൽ തെക്കേ അമേരിക്കയിലെ മറ്റു രാജ്യങ്ങളിലേക്കും മധ്യ അമേരിക്കയിലേക്കും കരീബിയനിലേക്കും എത്തുകയാണ്. 2016 അവസാനത്തോടെ അമേരിക്ക മുഴുവൻ വ്യാപിക്കാൻ ഇടയുണ്ടെന്ന് ലോകാരോഗ്യ സംഘടന മുന്നറിയിപ്പി നൽകിയിട്ടുണ്ട്.


</doc>
<doc id="329732" url="https://ml.wikipedia.org/wiki?curid=329732" title="ഇബാദി">
ഇബാദി

ഇസ്ലാമിലെ ഒരു വിഭാഗമാണ് ഇബാദികൾ,ഇബാദി പ്രസ്താനം. ഒമാനിലും സാൻസിബാറിലും പ്രബല വിഭാഗമാണ്. കൂടാതെ അൾജീരിയ,ടുണീഷ്യ,ലിബിയ എന്നിവിടങ്ങളിലും സാന്നിധ്യമുണ്ട്.ഒമാനിൽ മേൽകോയ്മ ഇബാദി വിഭാഗത്തിനാണ് (ഏകദേശം 45-65 ശതമാനം)


</doc>
<doc id="329737" url="https://ml.wikipedia.org/wiki?curid=329737" title="പരവൂർ വി. കേശവനാശാൻ">
പരവൂർ വി. കേശവനാശാൻ

മലയാളത്തിലെ ഒരു സമുദായ പരിഷ്കർത്താവും പണ്ഡിതകവി, ചികിത്സകൻ, പത്രപ്രവർത്തകൻ എന്നീ നിലകളിലും ശ്രദ്ധേയനായിരുന്ന വ്യക്തിയാണ് പരവൂർ വി. കേശവനാശാൻ . ചെറുപ്രായത്തിൽ തന്നെ പാണ്ഡിത്യം തെളിയിച്ച കേശവൻ കേശവനാശാൻ എന്ന പേരിലാണ് പിന്നീട് അറിയപ്പെട്ടത്. ചികിത്സാവൃത്തിയിലും അദ്ധ്യാപനത്തിലും ഇദ്ദേഹം വിദഗ്ദ്ധനായിരുന്നു. സുജനാനന്ദിനി എന്ന പത്രം ആരംഭിച്ചത് കേശവനാശാനായിരുന്നു.

കൊല്ലവർഷം 1034 കുംഭം 17-ന് (1859) കൊല്ലം താലൂക്കിൽ പരവൂരിൽ കൊച്ചമ്പാളി ആശാൻ എന്ന ഭാഷാകവിയുടെ ഭാഗിനേയനായ വൈരവൻ വൈദ്യന്റെയും തയ്യിൽ കുറുമ്പയമ്മയുടെയും മകനായി ജനിച്ചു.

പുതുക്കാട്ടുമഠത്തിൽ കൃഷ്ണനാശാൻ, ഇലത്തൂർ കൃഷ്ണസ്വാമിശാസ്ത്രികൾ, അദ്ദേഹത്തിന്റെ ശിഷ്യനായ അയ്യാസ്വാമി ശാസ്ത്രികൾ എന്നിവരിൽ നിന്നും സംസ്കൃതം അഭ്യസിച്ചു് വ്യുത്പത്തി നേടി. കൂടാതെ ആയുർവേദവും ജ്യോതിഷവും പഠിച്ചു പ്രാവീണ്യം സമ്പാദിച്ചു. കവി എന്ന നിലയിലും ആശാൻ പ്രശസ്തി നേടി. പ്രസിദ്ധകവിയായ കെ.സി. കേശവപിള്ള ഇദ്ദേഹത്തിന്റെ ശിഷ്യന്മാരിൽ ഒരാളാണ്.

അവർണരെ അടിമകളാക്കി വിദ്യാഭ്യാസം നിഷേധിച്ച രീതിയായിരുന്നു രാജഭരണമായിരുന്ന തിരുവിതാംകൂറിൽ നിലനിന്നിരുന്നത്. അവശരും മർദ്ദിതരും ചൂഷിതരുമായി മാറിയ താനുൾപ്പെടുന്ന സമൂഹത്തിന്റെ ശോചനീയാവസ്ഥ കേശവനാശന്റെ ദുഃഖമായിരുന്നു. എന്നാൽ 1888-ൽ നടന്ന അരുവിപ്പുറം പ്രതിഷ്ഠയിലൂടെ ശ്രീനാരായണ ഗുരു മറ്റൊരു സംഭവത്തിനു തുടക്കമിട്ടു. ഈ സംഭവത്തൊടെ കേശവനും ഗുരുവിന്റെ ഗൃഹസ്ഥാശ്രമ ശിഷ്യനായി മാറി. ഇങ്ങനെ കേശവൻ പത്രപ്രവർത്തനത്തോടൊപ്പം സാമൂഹ്യപ്രവർത്തകനുമായി. ശ്രീമൂലം പ്രജാസഭാ മെമ്പറായും പ്രവർത്തിച്ചു

സംസ്‌കൃതത്തിലും ഭാഷയിലും കവനം ചെയ്യാനുള്ള ആശാന്റെ സാമർത്ഥ്യത്തെ കേരള കാളിദാസൻപോലും പ്രശംസിച്ചിട്ടുണ്ട്. അദ്ദേഹത്തിന്റെ ആദ്യകാല കൃതികളിലൊന്നായിരുന്നു കല്യാണ സൗഗന്ധികം അമ്മാനപ്പാട്ട്. പാതാളരാമായണം ആട്ടക്കഥ, പതിവ്രതാധർമം കിളിപ്പാട്ട് എന്നിവയും രചിച്ചു. സംസ്‌കൃതത്തിലുള്ള ആശാന്റെ കഴിവിനെ കേരള കാളിദാസൻ പോലും പ്രശംസിച്ചിരുന്നു. ആശാന്റെ ആദ്യകാല കൃതികളിലൊന്നാണ് കല്യാണ സൗഗന്ധികം അമ്മാനപ്പാട്ട്. പ്രസിദ്ധമായ മാധവനിദാനത്തിനു സാരചന്ദ്രികയെന്ന പേരിൽ വ്യാഖ്യാനവും വൈദ്യസംഗ്രഹവും ഇദ്ദേഹം എഴുതിയിട്ടുണ്ട്. ശാർങ്ധര സംഹിത, ഭൈഷജ്യരത്‌നാവലി, ഭാവപ്രകാശം മുതലായവയ്ക്കും എഴുതിയിട്ടുണ്ടെങ്കിലും ഇവയൊന്നും പൂർത്തീകരിക്കപ്പെട്ടില്ല. ഒരു നിഘണ്ടുവും ആശാൻ എഴുതി പൂർത്തീകരിച്ചിരുന്നെങ്കിലും അതും പ്രസിദ്ധീകരിച്ചില്ല. ചിത്തിരതിരുനാൾ മഹാരാജാവിന്റെ ജനനത്തെ ആസ്പദമാക്കി 'രാജകുമാര സംഭവം' എന്ന പേരിലുള്ള ഒരു മഹാകാവ്യ നിർമ്മാണത്തിലാണ് ആശാൻ അവസാനമായി ഏർപ്പെട്ടിരുന്നത്. 

1897-ൽ സർക്കാർ ഗ്രാന്റ് ഏർപ്പെടുത്തി ആശാനെ പരവൂരിലെ ആദ്യത്തെ സർക്കാർ വൈദ്യനായി നിയമിച്ചു. ആരോഗ്യ സന്ദായിനി എന്ന പേരിൽ ആശാൻ അവിടെ ഒരു വൈദ്യശാലയുടെ ആരംഭിച്ചു. തിരുവനന്തപുരത്തെ ആയുർവേദ പാഠശാലയിൽ ഈഴവർക്ക് പ്രവേശനം ലഭ്യമാക്കാനായി ശ്രീമൂലം പ്രജാസഭാ മെമ്പർ എന്ന നിലയിൽ ആശാൻ ഏറെ വാദിച്ചിരുന്നു. സ്വന്തമായി ഒരു ആയുർവേദ കോളേജ് തുടങ്ങാനും ആശാൻ ആലോചിച്ചിരുന്നു.

കൊ.വ. 1065-ൽ കണ്ടത്തിൽ വർഗീസ് മാപ്പിള മലയാളമനോരമക്കമ്പനി സ്ഥാപിച്ച് പത്രം പുറത്തിറക്കിയ മാതൃക പിന്തുടർന്ന് കേശവനാശാനും "കേരളഭൂഷണക്കമ്പനി ക്ളിപ്തം" എന്ന പേരിൽ കൊ.വ. 1066-ൽ 10,000 ഉറുപ്പിക മൂലധനത്തിൽ ഒരു കമ്പനി ആരംഭിച്ചു. അതിലൂടെ 1067-ൽ സുജനാനന്ദിനി എന്നൊരു പ്രതിവാര വൃത്താന്തപത്രം പ്രസിദ്ധീകരണം ആരംഭിച്ചു. അതോടൊപ്പം സാഹിത്യാഭിവൃദ്ധി ലക്ഷ്യമാക്കി ഒരു പ്രത്യേക കോളവും ആരംഭിച്ചു. വലിയ കോയിത്തമ്പുരാൻ, കുഞ്ഞിക്കുട്ടൻ തമ്പുരാൻ, കൊച്ചുണ്ണിത്തമ്പുരാൻ, കുണ്ടൂർ നാരായണമേനോൻ, സി.എസ്. സുബ്രഹ്മണ്യൻപോറ്റി, മൂലൂർ എസ്. പദ്മനാഭപ്പണിക്കർ എന്നിവർ അതിലെ എഴുത്തുകാരായിരുന്നു. പത്രം പിന്നീട് നിന്നുപോയി. 1078-ൽ വീണ്ടും പ്രസിദ്ധീകരണം ആരംഭിച്ചെങ്കിലും മൂന്നുകൊല്ലത്തിനുള്ളിൽ വീണ്ടും പ്രവർത്തനം നിന്നു. 1080-ൽ നടന്ന നായർ-ഈഴവ ലഹളക്കാലത്ത് കേരളഭൂഷണം പ്രസ് തീവച്ചു നശിപ്പിക്കപ്പെട്ടു. ഈഴവരുടെ ആദ്യപത്രമായതിനാൽ ഇത് ഈഴവപത്രം എന്നും അറിയപ്പെട്ടിരുന്നു.

ഈ സംഭവത്തെ കുമാരനാശാൻ തന്റെ കവിതയിൽ ഇങ്ങനെ സൂചിപ്പിച്ചു.
1903-ൽ എസ്.എൻ.ഡി.പി. യോഗം തുടങ്ങിയതു മുതൽ കേശവനാശാൻ അതിന്റെ പ്രവർത്തകനും സേവകനും ഡയറക്ടറുമൊക്കെയായി സേവനം അനുഷ്ഠിച്ചിരുന്നു.

സന്യാസം സ്വീകരിച്ച് ശ്രീനാരായണഗുരുവിനൊപ്പം ലോകസേവനം മനസ്സിൽ ലക്ഷ്യമാക്കിയിരുന്നെങ്കിലും 50-ആം വയസ്സിൽ 1917 ജനുവരി 10-ന് കേശവനാശാൻ അന്തരിച്ചു.





</doc>
<doc id="329745" url="https://ml.wikipedia.org/wiki?curid=329745" title="അസ്ദ്">
അസ്ദ്

അറേബ്യ ഗോത്ര വിഭാഗങ്ങളിൽപ്പെട്ട ഒന്നാണ് അസ്ദ് ഗോത്രം. 


</doc>
<doc id="329748" url="https://ml.wikipedia.org/wiki?curid=329748" title="സുജനാനന്ദിനി">
സുജനാനന്ദിനി

1891-ൽ കൊല്ലത്തെ പരവൂരിൽ നിന്നും പ്രസിദ്ധീകരണം ആരംഭിച്ച പത്രമാണ് സുജനാനന്ദിനി . ഇരുപതാം നൂറ്റാണ്ടിലെ ആദ്യപാദത്തിൽ പത്രത്തിന്റെ പ്രസിദ്ധീകരണം നിലച്ചു. പരവൂർ വി. കേശവനാശാനാണ് മലയാള മനോരമ പത്രത്തിന്റെ മാതൃകയിൽ പത്രം ആരംഭിച്ചത്. ഈഴവരുടെ ആദ്യപത്രമായതിനാൽ ഈഴവപത്രം എന്നും ഇതറിയപ്പെട്ടു. ആദ്യം പരവൂരിൽ നിന്നും പിന്നീട് കൊല്ലത്തുനിന്നും സുജനാനന്ദിനി പ്രസിദ്ധീകരിച്ചിരുന്നു. കേശവനാശാൻ തന്നെയായിരുന്നു കൊല്ലത്തു നിന്നും ആരംഭിച്ച പ്രഥമപത്രത്തിന്റെ പത്രാധിപർ.

പിതാവ്വൈരവൻ വൈദ്യന്റെ സഹായത്തോടെ ആശാൻ പതിനായിരം ഉറുപ്പിക മൂലധനം കൊണ്ട് "കേരളഭൂഷണം കമ്പനി ക്ലിപ്തം" കൊ.വ.1066-ൽ (എ.ഡി. 1891) ആരംഭിച്ചു. 1892-ൽ ഇവിടെനിന്നുമാണ് സുജനാനന്ദിനിയുടെ പ്രസിദ്ധീകരണം ആരംഭിച്ചത്. അതോടെ അധഃസ്ഥിത വർഗത്തിന്റെ നാവായി പത്രം മാറി. അക്കാലത്ത് തിരുവിതാംകൂറിൽ നിന്നും പ്രസിദ്ധീകരിച്ചിരുന്ന മറ്റെല്ലാ പത്രങ്ങളും മിഷണറിമാരുടേതായിരുന്നു. 

ശ്രീനാരായണ ഗുരുദേവന്റെ സന്ദേശവാഹിയായി സുജനാനന്ദിനി വളരെപ്പെട്ടെന്ന് മാറി. അവർണരുടെ സ്‌കൂൾ പ്രവേശനം, ഉദ്യോഗലബ്ധി, സർക്കാരിന്റെ അഴിമതി എന്നിവയെക്കുറിച്ച് കേശവനാശാൻ പത്രത്തിന്റെ മുഖപ്രസംഗം എഴുതി.

കവിതാവിലാസിനി എന്ന പേരിൽ ഒരു ഉപപത്രവും സുജനാനന്ദിനിയോടൊപ്പം ഓരോ ലക്കത്തിലും പ്രസിദ്ധീകരിച്ചിരുന്നു. സമസ്യാപൂരണത്തിനും സംവാദത്തിനുമൊക്കെ ഇതിൽ സ്ഥലം ഒരുക്കിയിരുന്നു. മൂലൂർ എസ്. പത്മനാഭ പണിക്കരുടെ കവിരാമായണത്തിന്റെ പ്രസിദ്ധീകരണത്തിനുശേഷം പൊട്ടിപ്പുറപ്പെട്ട സാഹിത്യസംവാദം കവിത വിലാസിനിയിലായിരുന്നു സംഭവിച്ചത്. അഴകത്തു പത്മനാഭക്കുറുപ്പ്, കുഞ്ഞിക്കുട്ടൻ തമ്പുരാൻ, ഉള്ളൂർ, സി.എസ്. സുബ്രഹ്മണ്യൻ പോറ്റി, മൂലൂർ, സി.വി.കുഞ്ഞുരാമൻ,കുമാരനാശാൻ, കെ.സി. കേശവപിള്ള എന്നിവരൊക്കെ ഇതിൽ കവിതകൾ എഴുതിയിരുന്നു.

1905 വർഷം ആയപ്പോൾ ഈഴവ വിദ്യാലയ പ്രവേശനത്തിനുവേണ്ടിയുള്ള വാദം സമൂഹത്തിൽ ശക്തമായി. സുജനാനന്ദിനിയും ഈ ആവശ്യം ഉന്നയിച്ച് കുറിപ്പുകൾ പുറത്തിറക്കി. പിന്നീടാണ് ഹരിപ്പാട് ഒരു ഈഴവ ബാലന് സ്‌കൂളിൽ പ്രവേശനം അനുവദിച്ചതുമായി ബന്ധപ്പെട്ട് നായർ-ഈഴവ ലഹള പൊട്ടിപ്പുറപ്പെട്ടത്. പരവൂരിലും മണിയംകുളം സ്‌കൂളിലും ഇതിനോടനുബന്ധിച്ച് വിവാദമുണ്ടായി. സ്കൂൾ ഭാഗികമായി കത്തിക്കുകയും ചെയ്തു. തുടർന്ന് ലഹള തെക്കൻ പ്രദേശങ്ങളിലേക്കും പടർന്നു പിടിച്ചു. ലഹളയ്ക്ക് അന്ത്യം കുറിക്കാൻ സുജനാനന്ദിനി ഭരണകൂടത്തോട് ആവശ്യപ്പെട്ടെങ്കിലും ഭരണനേതൃത്വങ്ങളിൽ നിന്നും അതിനായി യാതൊന്നും ചെയ്തില്ല. ഇതോടെ ആശാൻ ബ്രിട്ടീഷ് റസിഡന്റിന് നേരിട്ട് പരാതി എഴുതി അയച്ചു. അന്നേ ദിവസം രാത്രിയിൽ കേരളഭൂഷണം പ്രസും സുജനാനന്ദിനി പത്രമോഫീസും അഗ്നിക്കിരയാക്കി.

ഈ സംഭവത്തെ ഉദ്ധരിച്ചാണ് കുമാരനാശാൻ 'ഉദ്‌ബോധനം' എന്ന സ്വാതന്ത്ര്യഗീതം രചിച്ചത്.


</doc>
<doc id="329750" url="https://ml.wikipedia.org/wiki?curid=329750" title="മങ്കേരി">
മങ്കേരി

മലപ്പുറം ജില്ലയുടെ ഒരു അതിർത്തി ഗ്രാമം. വിശാലമായ ഭാരതപ്പുഴയുടെ സാന്നിദ്ധ്യം ഈ കൊച്ചു ഗ്രാമത്തെ പാലക്കാട് ജില്ലയിലെ തൃത്താല പഞ്ചായത്തിലെ കൂടല്ലൂരിൽ നിന്നും വേർതിരിച്ചു നിർത്തുന്നു . വളാഞ്ചേരിയിൽ നിന്നും 10 കിലോമീറ്റർ മാറി ഇരിമ്പിളിയം പഞ്ചായത്തിൽ ഉൾപെടുന്ന ഈ ഗ്രാമ പ്രദേശം സമീപ പ്രദേശക്കാരുടെയെല്ലാം സായാഹ സഞ്ചാര കേന്ദ്രമാണ്. മനോഹരമായ കുന്നും വയലും ഭാരതപ്പുഴയുടെ സാന്നിദ്ധ്യവും ഈ ഗ്രാമത്തെ അതി മനോഹരമാക്കുന്നു. ഷൊർണൂർ മംഗലാപുരം തീവണ്ടി പാത ഈ ഗ്രാമത്തെ പ്രകമ്പനം കൊള്ളിച്ച് കടന്നു പോകുന്നു . ഇവിടത്തെ കുന്നിനു മുകളിൽ നിന്നും ഭാരതപ്പുഴയെ വീക്ഷിക്കുമ്പോൾ നയന സുഖം ലഭിക്കുന്നത് സ്വാഭാവികം. പുരാണ കഥകളിലെ കുന്തിപ്പുഴ ഭാരതപ്പുഴയുമായി ലയിക്കുന്ന രംഗം ഇവിടത്തെ കുന്നിനു മുകളിൽ നിന്ന് ദർശിക്കാം.
ഈ ഗ്രാമത്തെ പ്രധാനമായും രണ്ടായി തിരിച്ചിട്ടുണ്ട് മേലേ മങ്കേരിയും താഴെ മങ്കേരിയും. പ്രദേശത്തെ ഏറ്റവും ഉയർന്ന സ്ഥലത്തെ വലിയ പറമ്പ് അല്ലെങ്കിൽ നിരപ്പ് എന്നൊക്കെ പറയാറുണ്ട് . ഹിന്ദു മുസ്ലിം വിശ്വാസികൾ സാഹോദര്യത്തോടെ ഇടപഴകി ജീവിക്കുന്ന ഇവിടെ ഒരു സർക്കാർ പ്രൈമറി സ്കൂളും മൂന്ന് അംഗൻവാടികളും രണ്ട് മുസ്ലിം മദ്രസകളും നില കൊള്ളുന്നു , സമീപ പ്രദേശങ്ങളിലെ ഭിന്നശേഷിക്കാരായ വിദ്യാർത്ഥികൾക്കായുളള പ്രത്യേക ക്ലാസ് ഈ സർക്കാർ സ്കൂളിന്റെ സവിശേഷതയാണ് .

തിരുമാനംകുന്ന് ഭഗവതി ക്ഷേത്രമാണിവിടത്തെ ഹിന്ദു വിശ്വാസികളുടെ പ്രധാന ആരാധനാ കേന്ദ്രം . ക്ഷേത്രത്തിലെ ഉൽസവവും സ്കൂൾ പരിസരത്ത് വെച്ച് നടത്താറുള്ള അയ്യപ്പൻ വിളക്കുമാണ് ഈ ഗ്രാമത്തിലെ പ്രധാന പരിപാടികൾ

ഇനിയും മനുഷ്യന്റെ കാടന്നു കയറ്റത്തിന് ഇരയാകാതെ യും തരിശിടാതെയും പച്ച പിടിച്ച് നിൽക്കുന്ന പാടശേഖരം അതി മനോഹരമാണ് . മണലെടുപ്പ് പാറ വെട്ടി കല്ലെടുക്കൽ തുടങ്ങിയ പ്രവർത്തികൾ ഈ ഗ്രാമത്തെ മുറിപ്പെടുത്തിയിട്ടുണ്ടെങ്കിലും മനോഹരമായ ഭൂപ്രകൃതി ഇപ്പോഴും നില നിൽക്കുന്നു. ഭൂരിഭാഗം ആളുകളും കൃഷി യെയും മറ്റു നിർമ്മാണ പ്രവർത്തനങ്ങളെയും തൊഴിലാക്കി ജീവിക്കുന്നു. മറ്റൊരു കൂട്ടം വിദേശ രാജ്യങ്ങളിൽ തൊഴിൽ ചെയ്ത് വരുന്നു.

മലപ്പുറം ജില്ലയിലെ വളാഞ്ചേരിയിൽ നിന്നും വലിയ കുന്ന് വഴി ബസ് മാർഗ്ഗം ഈ ഗ്രാമത്തിൽ എത്തിച്ചേരാം. മേച്ചേരിപ്പറമ്പ്, വെണ്ടല്ലൂർ, പേരശ്ശനൂർ തുടങ്ങിയവയാണ് സമീപ പ്രദേശങ്ങൾ.


</doc>
<doc id="329757" url="https://ml.wikipedia.org/wiki?curid=329757" title="ജോയ്‌നഗരേർ മോവ">
ജോയ്‌നഗരേർ മോവ

പശ്ചിമ ബംഗാളിലെ ചില പ്രദേശങ്ങളിൽ വളരെ സുപരിചിതമായ ഒരു മധുരപലഹാരമാണ് ജോയ്‌നഗരേർ മോവ (ബംഗാളി : জয়নগরের). ഈന്തപ്പനയിൽ നിന്നു വേർതിരിച്ചെടുക്കുന്ന ശർക്കര, പശുവിൻ പാലിൽ നിന്നുള്ള വെണ്ണ, "കനക്ചുർ ഖോയ്'" എന്നറിയപ്പെടുന്ന അരി എന്നിവയുപയോഗിച്ചാണ് ഇതു നിർമ്മിക്കുന്നത്. പ്രകൃതിദത്തമായ ചേരുവകൾ കൊണ്ടുനിർമ്മിക്കുന്ന ഈ പലഹാരത്തിന്റെ ഉത്ഭവം പശ്ചിമബംഗാളിലെ ജോയ്‌നഗറിലാണെന്നു കരുതുന്നു. കൊൽക്കത്തയിലും പരിസരപ്രദേശങ്ങളിലും കൃത്രിമചേരുവകൾ കൊണ്ട് ഈ പലഹാരം നിർമ്മിക്കുന്നുണ്ട്. ജോയ്‌നഗരേർ മോവയെ സംരക്ഷിക്കുന്നതിനും ദുരുപയോഗം തടയുന്നതിനുമായി 2015-ൽ ഇതിനു ഭൂപ്രദേശസൂചികാപദവി നൽകി.

ഏറെ വർഷങ്ങൾക്കുമുമ്പു തന്നെ പശ്ചിമബംഗാളിൽ ഈ പലഹാരം നിർമ്മിച്ചു തുടങ്ങിയിരുന്നു. ഈന്തപ്പനയിൽ നിന്നെടുക്കുന്ന "നോളെൻ ഗുർ" എന്ന സ്വാദിഷ്ഠമാർന്ന ശർക്കരയാണ് ഈ പലഹാരത്തിലെ പ്രധാന ചേരുവ. ബംഗാളിൽ വളരുന്ന "കനക്ചുർ ഖോയ്" എന്ന അരി, പശുവിൻ പാലിൽ നിന്നുള്ള വെണ്ണ, ഏലം, കറുപ്പുചെടിയുടെ വിത്ത് എന്നിവയാണ് മറ്റു ചേരുവകൾ.

കനക്ചുർ ഖോയ് അരിയും നോളെൻ ഗുർ ശർക്കരയും ശൈത്യകാലത്താണ് (നവംബർ - ജനുവരി) വിളവെടുക്കുന്നത്. അതിനാൽ ശൈത്യകാലത്തു മാത്രമാണ് ഈ മധുരപലഹാരം നിർമ്മിക്കുന്നത്. നുറുക്ക് പോലെ പെട്ടെന്ന് പൊടിഞ്ഞുപോകുന്ന ഒരു പലഹാരമാണിത്.

ബംഗാളിലെ മിക്ക ഭവനങ്ങളിലും ഇത് പാകം ചെയ്യുന്നുണ്ട്. ഇവിടുത്തെ ചില കടകളിൽ പലഹാരം പായ്ക്കറ്റുകളാക്കി വിൽക്കുന്നു. ജോയ്‌നഗറിലും ബഹുറയിലും ചരണിലുമുള്ള നൂറ്റിയൻപതോളം കടകളിൽ പ്രകൃതിദത്തമായ ചേരുവകൾ കൊണ്ടാണ് പലഹാരം നിർമ്മിക്കുന്നത്. 1929-ൽ ജോയ്നഗറിൽ പലഹാരനിർമ്മാണത്തിനായി തുടങ്ങിയ ശ്രീകൃഷ്ണ മിസ്താന ഭണ്ഡാർ എന്ന കടയിൽ ഇപ്പോഴും പലഹാരം നിർമ്മിക്കുന്നുണ്ട്. ജോയ്നഗരേർ മോവയ്ക്കു ഭൂപ്രദേശസൂചികാ പദവി നൽകണമെന്ന് ഒരു വിഭാഗം വ്യാപാരികൾ ആവശ്യപ്പെട്ടിരുന്നു. അതേത്തുടർന്ന് 2015-ൽ ഇതിനു ഭൂപ്രദേശസൂചികാപദവി ലഭിച്ചിരുന്നു.

പ്രകൃതിദത്തചേരുവകളാൽ നിർമ്മിക്കപ്പെടുന്ന സ്വാദിഷ്ഠമാർന്ന ഈ വിഭവം വളരെ പെട്ടെന്നു തന്നെ ബംഗാളിൽ പ്രശസ്തി നേടിയിരുന്നു. ചില വ്യാപാരികൾ കൃത്രിമപദാർത്ഥങ്ങൾ കൊണ്ട് പലഹാരമുണ്ടാക്കി "ജോയ്‌നഗരേർ മോവ" എന്ന പേരിൽ വിൽപ്പനയാരംഭിച്ചു. ഇത്തരത്തിൽ നിർമ്മിക്കപ്പെടുന്ന പലഹാരം ആരോഗ്യപ്രശ്നങ്ങൾ സൃഷ്ടിക്കുമെന്ന് ആരോപണമുയർന്നിരുന്നു.

കൃത്രിമപദാർത്ഥങ്ങൾ കൊണ്ടു നിർമ്മിക്കുന്ന പലഹാരം വൻതോതിൽ വിറ്റഴിക്കപ്പെട്ടതോടെ, പരമ്പരാഗതമായി ഇതു നിർമ്മിച്ചിരുന്നവർക്ക് വ്യാപാരം നഷ്ടമായി. അതുകൊണ്ടു തന്നെ പ്രകൃതിദത്തമായ സ്വാദുള്ള പലഹാരത്തിന്റെ നിർമ്മാണം കുറഞ്ഞുവരികയാണ്.

ജോയ്‌നഗരേർ മോവയുടെ നിർമ്മാണത്തിനുപയോഗിക്കുന്ന പനംചക്കര (ഈന്തപ്പനയിൽ നിന്നുള്ള ശർക്കര)യുടെ ദൗർലഭ്യമാണ് മറ്റൊരു വെല്ലുവിളി. ബംഗാളിൽ ഈന്തപ്പനകൾ കുറഞ്ഞതോടെ ശർക്കരനിർമ്മാണവും കുറഞ്ഞു. പരമ്പരാഗതമായി ശർക്കരനിർമ്മാണം നടത്തിയിരുന്ന ഷിയുലി വിഭാഗക്കാർ മറ്റു ജോലികൾ തേടി പോവുകയാണ്. ശൈത്യകാലത്തു മാത്രം വിളവു നൽകുന്ന കനക്ചുർ ഖോയ് അരിയുടെ ഉൽപ്പാദനം കുറഞ്ഞതും പലഹാരനിർമ്മാണത്തെ പ്രതികൂലമായി ബാധിച്ചിട്ടുണ്ട്.



</doc>
<doc id="329773" url="https://ml.wikipedia.org/wiki?curid=329773" title="കോടീശ്വരയ്യർ">
കോടീശ്വരയ്യർ

കർണ്ണാടക സംഗീതത്തിലെ ഒരു വാഗ്ഗേയകാരനായിരുന്നു കോടീശ്വരയ്യർ (Koteeswara Iyer) (1869 - 1938 - ഒക്ടോബർ 21). കവി കുഞ്ജരഭാരതിയുടെ പൗത്രനാണ്. പൂച്ചി ശ്രീനിവാസ അയ്യങ്കാരുടെയും പട്ടണം സുബ്രമണ്യ അയ്യരുടെയും കീഴിലാണ് അദ്ദേഹം സംഗീതം അഭ്യസിച്ചത്. പ്രധാനമായും തമിഴിൽ കൃതികൾ രചിച്ച അദ്ദേഹം "കവികുഞ്ജരദാസൻ" എന്ന മുദ്രയാണ് ഉപയോഗിച്ചിട്ടുള്ളത്.

അദ്ദേഹം ഒരു ഇംഗ്ലീഷ് പ്രൊഫസറായി പലയിടത്തും ജോലിനോക്കിയിട്ടുണ്ട്.

എല്ലാ 72 മേളകർത്താരാഗങ്ങളിലും കൃതികൾ രചിച്ച ആദ്യത്തെ വാഗ്ഗേയകാരനാണ് കോടീശ്വരയ്യർ. ഈ ഗാനങ്ങൾ "കന്തഗാനാമുദം" എന്ന് അറിയപ്പെടുന്നു. വിവാധിരാഗങ്ങളിലെ അദ്ദേഹത്തിന്റെ കൃതികൾ അമൂല്യമാണ്. ജ്യോതിസ്വരൂപിണിരാഗത്തിലെ "ഗാനാമുതപാനം", ബിലഹരിയിലെ "ഇനി നമുക്കൊരു കവലയുമില്ലൈ", വരുണപ്രിയയിലെ "ശൃംഗാരകുമാര", ബേഗഡയിലെ "നാദതത്വ", സാവേരിയിലെ "വേലയ്യാ" തുടങ്ങിയ കൃതികൾ പ്രസിദ്ധങ്ങളാണ്.



</doc>
<doc id="329776" url="https://ml.wikipedia.org/wiki?curid=329776" title="തിരുപ്പുകഴ്">
തിരുപ്പുകഴ്

പതിനഞ്ചാം നൂറ്റാണ്ടിൽ ജീവിച്ചിരുന്ന ഭക്തകവി അരുണഗിരിനാഥൻ രചിച്ച തമിഴ് ഗാനകാവ്യമാണ് തിരുപ്പുകഴ് . കവിതയും സംഗീതവും കൂടിക്കലർത്തിയുള്ള ഈശ്വരസ്തുതികളാണ് ഈ കാവ്യം. തമിഴിലെ പഴയ വിരുത്ത രീതിയിലുളള വൃത്തത്തിലാണ് കാവ്യം രചിച്ചിരിക്കുന്നത്. തിരുപ്പുകഴുകളധികവും സുബ്രഹ്മണ്യന്റെ മഹത്ത്വത്തെ പ്രകീർത്തിക്കുന്ന രീതിയിലാണ് രചിക്കപ്പെട്ടിട്ടുള്ളത്. അതോടെ സുബ്രഹ്മണ്യനെ പ്രകീർത്തിക്കുന്ന കവിതകൾ തിരുപ്പുകഴ് എന്ന പേരിൽ അറിയപ്പെടാൻ തുടങ്ങി. 

16000 തിരുപ്പുകഴുകളാണ് അരുണഗിരിനാഥൻ രചിച്ചിട്ടുളളത്. എന്നാൽ ഇവയിൽ 1330 എണ്ണം മാത്രമേ ലഭ്യമായിട്ടുളളൂ. ഇവയിൽ ഏറിയ പങ്കും സുബ്രഹ്മണ്യസ്തുതികളാണ്. അദ്ദേഹത്തിന്റെ ഈ കൃതികളെ മൊത്തത്തിൽ തിരുപ്പുകഴ് എന്നു പറയുന്നതോടൊപ്പം ഓരോ പാട്ടിനേയും തിരുപ്പുകഴ് എന്നു തന്നെയാണ് വിശേഷിപ്പിക്കുന്നത്.

തിരുപ്പുകഴിലെ കാവ്യരീതി ഇപ്രകാരമാണ്:-

സംസ്കൃതത്തിൽ നിന്നും വാക്കുകൾ തമിഴിലേക്ക് ധാരാളമായി കടന്നുകൂടിയ കാലത്തായിരുന്നു തിരുപ്പുകഴ് രചിക്കപ്പെട്ടത്. അതിനാൽ സംസ്കൃതത്തിന്റെ അതിപ്രസരം തിരുപ്പുകഴിൽ കാണപ്പെടുന്നു. പാട്ടുകളിൽ 1008-ഉം വ്യത്യസ്ത ഛന്ദസ്സുകളിൽ രചിക്കപ്പെട്ടവയായതിനാൽ തിരുപ്പുകഴിനെ ചന്ദപ്പെരുംകടൽ, ലയകളഞ്ചിയം എന്നും പറയുന്നു. അരുണഗിരിനാഥരെ 'ചന്ദവേന്തൻ' എന്നും വിശേഷിക്കുന്നു. തിരുപ്പുകഴിൽ സ്ത്രീകളെ അമിതമായി വർണ്ണിക്കുന്നുവെന്നും തരംതാഴ്ത്തുന്നുവെന്നും ചില ന്യൂനതകളായി പറയപ്പെടുന്നു. തമിഴ്നാട്ടിലെ സംഗീതക്കച്ചേരികളിൽ തിരുപ്പുകഴുകൾ ഏറെ ശ്ലാഘിക്കപ്പെടുന്നു.




</doc>
<doc id="329808" url="https://ml.wikipedia.org/wiki?curid=329808" title="ബാനത്ത് സുആദഃ">
ബാനത്ത് സുആദഃ

പ്രമുഖ സ്വഹാബീ വര്യനും കവിയുമായ കഅബ് ബിൻ സുഹൈർ ബിൻ അബി സുൽമാ (റ) യുടെ പ്രസിദ്ധമായ പ്രവാചക പ്രകീർത്തന കാവ്യമാണ് ബാനത് സുആദ്.
കഅബ് ഒരു മുഹഌമീ കവിയാണ്. ജാഹിലിയ്യാക്കാലത്ത് ജീവിക്കുകയും പിന്നീട് ഇസ്ലാം ആശ്ലേഷിക്കുകയും
ചെയ്ത കവികൾക്കാണ് മുഹഌമീ കവികൾ എന്ന് പറയുന്നത്. ബാനത്ത് സുആദ് എന്ന് തുടങ്ങുന്നത് കൊണ്ടാണ് പ്രസ്തുത കാവ്യം ഈ പേരിൽ പ്രസിദ്ധമാവാൻ കാരണം. 59 ഈരടികളാണ് ഈ കാവ്യത്തിനുള്ളത്.


</doc>
<doc id="329810" url="https://ml.wikipedia.org/wiki?curid=329810" title="ഓപ്പൺബിബ്ലിയോ">
ഓപ്പൺബിബ്ലിയോ

ഒരു ഓപ്പൺ സോഴ്സ് ഇന്റഗ്രേറ്റഡ് ലൈബ്രറി സിസ്റ്റമാണ് (Integrated Library System) ഓപ്പൺബിബ്ലിയോ. ഉപയോഗിക്കാൻ ലളിതമായതും യൂണികോഡ് ഭാഷാസംവിധാനം ഉള്ളതുമായ ഓപ്പൺബിബ്ലിയോ ഗ്രാമീണവായനശാലകളിലും മറ്റു ചെറിയ ലൈബ്രറികൾക്കും അനുയോജ്യമാണ്.

ഗ്രന്ഥവിവരങ്ങൾ രേഖപ്പെടുത്താനും ഉപയോഗിക്കാനും ലളിതമായ ഒരു സോഫ്ട്വെയർ എന്ന ഉദ്ദേശത്തോടുകൂടിയാണ് 2002 ൽ Dave Stevens ആണ് ഓപ്പൺബിബ്ലിയോ രൂപപ്പെടുത്തിയത്. 
ചെറിയതും ഇടത്തരം ലൈബ്രറികളിലും അവശ്യമായ എല്ലാ ഘടങ്ങളും ഉൾപ്പെടുത്തിയ ഓപ്പൺബിബ്ലിയോ ഗ്രാമീണവായനശാലകൾക്കും ചെറിയ ലൈബ്രറികൾക്കും ഉപകാരപ്രദവും അനുയോജ്യവുമാണ്. എന്നാൽ മറ്റു ഇന്റഗ്രേറ്റഡ് ലൈബ്രറി മാനേജ്മെന്റ് സിസ്റ്റങ്ങളായ കോഹ, എവർഗ്രീൻ സോഫ്ട്വെയറിൽ ഉൾപ്പെടുത്തിയിട്ടുള്ള അക്യുസിഷൻ,  സീരിയൽ കൺട്രോൾ മുതലായ സങ്കീർണ്ണ ഘടകങ്ങൾ ഇതിൽ ക്രോഡീകരിക്കാത്തതുമൂലം വലിയ ലൈബ്രറികൾക്ക് ഇത് അനുയോജ്യമല്ല.


</doc>
<doc id="329813" url="https://ml.wikipedia.org/wiki?curid=329813" title="കഅബ് ബിൻ സുഹൈർ (റ)">
കഅബ് ബിൻ സുഹൈർ (റ)

പ്രവാചകർ മുഹമ്മദ് നബി (സ) യുടെ ശിഷ്യരിൽ പ്രമുഖനാണ് കഅബ് ബിൻ സുഹൈർ (റ). പ്രസിദ്ധമായ പ്രവാചക പ്രകീർത്തന കാവ്യമായ ബാനത്ത്‌ സുആദയുടെ രചയിതാവാണ് സുഹൈർ (റ). ഇദ്ദേഹത്തിന്റെ ജനന വർഷം കൃത്യമായി രേഖപ്പെടുത്തപ്പെട്ടില്ല. മരണം സംഭവിച്ചത് ഹിജ്‌റ 24 ക്രിസ്തു വർഷം 662. അദ്ദേഹത്തിന്റെ ഇസ്ലാമികാശ്ലേഷണം ഉണ്ടായത് പ്രവാചക ജീവിതത്തിലെ അവസാന നാളുകളിലാണ്.


</doc>
<doc id="329814" url="https://ml.wikipedia.org/wiki?curid=329814" title="കേണി">
കേണി

വയനാട്ടിലെ കുറുമർക്കിടയിൽ നിലനിൽക്കുന്ന ഒരു ജലസംരക്ഷണ രീതിയാണ് കേണി.കിണർ, കനി എന്നൊക്കെയാണ് കേണി എന്ന മലയാള വാക്കിനർത്ഥം. തടാകം, താൽക്കാലിക ജലാശയം, തൊട്ടിൽ എന്നും ശബ്ദതാരാവലിയിൽ രേഖപ്പെടുത്തിയിട്ടുണ്ട്. മൂത്ത കരിമ്പനയുടെ ചോറ് കളഞ്ഞ തടി, ജലം ഉറവയെടുക്കുന്ന സ്ഥലത്ത് മണ്ണിൽ ഇറക്കി വെച്ചാണ് കേണികൾ നിർമ്മിക്കുക. പാറക്കൂട്ടങ്ങൾക്ക് മുകളിലും മലമുനമ്പിലും ചതുപ്പിലും ഇത്തരം ജലസ്രോതസ്സുകൾ ഉണ്ടാകും. അധികം ആഴമില്ലാതെ കൈകൊണ്ട് വെള്ളം കോരാവുന്ന പാകത്തിൽ കല്ലുകൊണ്ട് കെട്ടിയും അല്ലാതെയും ഉണ്ടായിരുന്ന കേണികൾ വയനാടിന്റെ ജലസമൃദ്ധിയുടെയും ഗ്രാമജീവിതത്തിന്റേയും അടയാളം കൂടിയായിരുന്നു.


</doc>
<doc id="329818" url="https://ml.wikipedia.org/wiki?curid=329818" title="വെള്ളപ്പാണ്ട്">
വെള്ളപ്പാണ്ട്

ത്വക്കിന്റെ ചില ഭാഗങ്ങളിൽ നിറം നഷ്ടമാകുന്ന ഒരു സ്ഥിരമായ അവസ്ഥയാണ് വെളളപ്പാണ്ട് . ത്വക്കിനു നിറം നൽകുന്ന കോശങ്ങൾ നശിക്കുമ്പോഴോ അവ പ്രവർത്തനരഹിതമാകുമ്പോഴോ ആണിത് സംഭവിക്കുന്നത്. പലപ്പോഴും ജനിതകമാണ് വെളളപ്പാണ്ട് ഉണ്ടാകുന്നത്. ചില കെമിക്കലുകൾ തട്ടുമ്പോളല്ലാതെ വെള്ളപ്പാണ്ട് വരാനുള്ള കാരണം ഇപ്പോഴും അവ്യക്തമാണ്. ഓട്ടോ ഇമ്മ്യൂൺ, ഓക്സിഡേറ്റിവ് സ്ട്രെസ്സ്, ന്യൂറൽ, വൈറൽ ബാധ എന്നിവകൊണ്ടെല്ലാം വെള്ളപ്പാണ്ട് ഉണ്ടാകാം എന്ന് ഗവേഷണങ്ങൾ സൂചിപ്പിക്കുന്നു.

ലോകത്തിലെ 0.5 ശതമാനം മുതൽ 2 ശതമാനം വരെ ആളുകളിൽ ഈ രോഗം കാണുന്നു, ചില പ്രദേശങ്ങളിൽ ഇത് 16 ശതമാനം വരേയാണ്‌.

വെള്ളപ്പാണ്ട് രോഗത്തിന്റെ ഏക ലക്ഷണം ചായം നഷ്ടപ്പെടുന്ന സ്ഥലങ്ങളിൽ കാണുന്ന ചുവന്ന നിറമാണ്. ആദ്യം ചെറുതായി കാണപ്പെടുന്ന അവ പിന്നീട് വലുതായി രൂപം മാറുന്നു. ത്വക്ക് പൊളിഞ്ഞു പോകുമ്പോൾ മുഖത്തും, കൈകളിലും അവ കൂടുതലായി കാണുന്നു. ചിലപ്പോൾ ത്വക്ക് പൊളിയുമ്പോൾ അവയുടെ അറ്റങ്ങളിൽ കൂടുതൽ നിറം കാണപ്പെടും.

അനവധി കാരണങ്ങളാൽ വെള്ളപ്പാണ്ട് രോഗം ഉണ്ടാകാം എന്ന ഊഹാപോഹങ്ങൾ ഉണ്ടെങ്കിലും ശരീരത്തിന്റെ ഇമ്മ്യൂൺ സിസ്റ്റത്തിനു വരുന്ന മാറ്റങ്ങളാണ് ഇതിന്റെ പ്രധാനകാരണം എന്നാണ് പഠനങ്ങൾ സൂചിപ്പിക്കുന്നത്. ജനിതക കാരണങ്ങളാലും പരിസ്ഥിതി കാരണങ്ങളാലും വരാവുന്ന ഒരു രോഗമായാണ് വെള്ളപ്പാണ്ടിനെ വിശേഷിപ്പിക്കുന്നത്. സൂര്യാഘാതം കാരണവും വെള്ളപ്പാണ്ട് ഉണ്ടാകാം എന്ന അഭിപ്രായം ഉണ്ടെങ്കിലും അതിനെ സാധൂകരിക്കുന്ന തെളിവുകൾ ലഭ്യമല്ല.

വെള്ളപ്പാണ്ട് ഒരിക്കലും ഭേദമാകില്ലെങ്കിലും അനവധി ചികിത്സകൾ ഉണ്ട്. ക്രീമുകളുടേയും സ്റ്റിരോയിഡുകളുടേയും കൂടെ അൾട്രാവയലറ്റ് രശ്മികൾ ഉപയോഗിക്കുന്നതാണ് ഏറ്റവും മികച്ച മാർഗ്ഗമായി കണക്കാക്കുന്നത്. ത്വക്ക് കാൻസർ വരാനുള്ള സാധ്യത കൂടുതലായതിനാൽ പ്രാരംഭ ചികിത്സകൾ ഫലവത്തായില്ലെങ്കിൽ മാത്രമേ ഫോട്ടോതെറാപ്പി ചികിത്സാരീതി ഉപയോഗിക്കാവൂ എന്ന് യുകെ-യിലെ നാഷണൽ ഹെൽത്ത് സർവീസ് നിർദ്ദേശിക്കുന്നു. കൈകൾ, കാലുകൾ, സന്ധികൾ എന്നിവടങ്ങളിൽ വരുന്ന പാടുകളാണ് വീണ്ടും നിരംലഭിക്കാൻ ബുദ്ധിമുട്ടുള്ളത്, അതേ സമയം മുഖത്തെ പാടുകൾ അനായാസം സ്വാഭാവിക നിറത്തിലേക്ക് കൊണ്ടുവരാം.



</doc>
<doc id="329820" url="https://ml.wikipedia.org/wiki?curid=329820" title="ത്രിമാന പ്രിന്റിങ്ങ്">
ത്രിമാന പ്രിന്റിങ്ങ്

 rocesses ഒരു ത്രിമാന ഒബ്ജക്റ്റ് ഓര്മ്മിക്കുന്നതു ഉപയോഗിച്ച് . 3D പ്രിന്റ് , മെറ്റീരിയൽ തുടർച്ചയായി പാളികൾ ഒരു ഒബ്ജക്റ്റ് സൃഷ്ടിക്കാൻ കമ്പ്യൂട്ടർ നിയന്ത്രണത്തിൽ രൂപപ്പെടുത്തിയിരിക്കുന്നത്. ഈ വസ്തുക്കൾ ഏത് ആകൃതിയിലും അല്ലെങ്കിൽ ജ്യാമിതീയ ആകാം, ഒരു 3D മോഡൽ അല്ലെങ്കിൽ മറ്റ് ഇലക്ട്രോണിക് ഡാറ്റ ഉറവിടത്തിൽ നിന്ന് നിർമ്മിക്കുന്നത് . ഒരു 3D പ്രിന്റർ വ്യവസായ റോബോട്ട് ഒരു തരം 
അത്തരം Jeremy Rifkin പോലെ Futurologists 3D പ്രിന്റിംഗ് 19 ാം നൂറ്റാണ്ട് മുതൽ നിര്മ്മാണ നേത്രുത്വം പ്രൊഡക്ഷൻ ലൈൻ നിയമസഭാ പിൻഗാമികൾ , ഒരു മൂന്നാം വ്യവസായ വിപ്ലവത്തിന്റെ തുടക്കം സൂചിപ്പിക്കുന്നത് വിശ്വസിക്കുന്നു . ഇന്റർനെറ്റ് ന്റെ ശക്തി ഉപയോഗിച്ചുകൊണ്ട്, ഒടുവിൽ " മൂലക inks " ഏതെങ്കിലും ആവശ്യമുള്ള ഫോം എന്തെങ്കിലും കാര്യങ്ങൾ സമ്പത്തു സംയോജിപ്പിച്ചു കൊണ്ടിരിയ്ക്കുന്നു കഴിവുള്ള ഒരു 3D പ്രിന്റർ ലെനിന്റെ ലേക്കുള്ള ലോകത്തെ ഏത് സ്ഥലത്തേക്കു ഉൽപ്പന്ന ഒരു ബ്ളൂ അയയ്ക്കാൻ സാധ്യതയുണ്ട്

 കാലാവധി യഥാർത്ഥ അർത്ഥത്തിൽ 3D പ്രിന്റിംഗ് .പച്ചയായ പ്രിന്റർ തല ഒരു പൊടി ബെഡ് ലേക്കായി ഡെപ്പോസിറ്റ് മെറ്റീരിയൽ അനുക്രമമായി ആ പ്രക്രിയകൾ പരാമർശിക്കുന്നു. അടുത്തയിടെ പദം അർഥം പോലുള്ള extrusion ആൻഡ് sintering അധിഷ്ഠിത പ്രക്രിയകളുടെ വിദ്യകൾ വ്യാപകമായ ഒരു മുറികൾ വലയം വികസിപ്പിച്ചിട്ടുണ്ട്. സാങ്കേതിക നിലവാരം പൊതുവെ ഇത് വിശാലമായ അർത്ഥത്തിൽ ഈ പദം സങ്കലനരിതിയിൽ നിർമ്മാണ ഉപയോഗിക്കുക.

ആദ്യകാല ഉപയോഗിക്കില്ല ണം (അല്ലെങ്കിൽ AM) ഉപകരണങ്ങളും മെറ്റീരിയലുകൾ 1980 വികസിപ്പിച്ചെടുത്തു. 1981-ൽ നേഗായ മുനിസിപ്പൽ ഇൻഡസ്ട്രിയൽ റിസർച്ച് ഇൻസ്റ്റിറ്റ്യൂട്ട് ഹൈഡിയോ Kodama എവിടെ അൾട്രാവയലറ്റ് പ്രദേശം ഒരു മാസ്ക് പാറ്റേൺ അല്ലെങ്കിൽ സ്കാനിങ് ഫൈബർ ട്രാൻസ്മിറ്റർ നിയന്ത്രണത്തിലാണ് ഫോട്ടോ-കാഠിന്യം പോളിമർ, ഒരു ത്രിമാന പ്ലാസ്റ്റിക് മോഡൽ രീതികൾ കള്ളത്തെളിവ് രണ്ടു രാവിലെ കെട്ടിച്ചമച്ചു. ജൂലൈ 16, 1984 അലൈൻ ലീ Méhauté ന് Olivier ദേ Witte ജീൻ ക്ലോഡ് ആന്ദ്രെ stereolithography പ്രക്രിയ അവരുടെ പേറ്റന്റ് സമർപ്പിച്ചു. അമേരിക്കൻ കണ്ടുപിടിത്തക്കാരന് ചക്ക് ഹൾ stereolithography വേണ്ടി സ്വന്തം പേറ്റന്റ് സമർപ്പിച്ച മുമ്പ് മൂന്ന് ആഴ്ച ആയിരുന്നു. ഫ്രഞ്ച് നടന്മാർ അപേക്ഷ 1984 ലെ അപ്പോൾ ഫ്രഞ്ച് ജനറൽ ഇലക്ട്രിക് കമ്പനി (ഇപ്പോൾ ആല്ക്കാടെല്-Alsthom) ഉം CILAS (ലേസർ കൺസോർഷ്യം) ഉപേക്ഷിക്കപ്പെട്ട ചെയ്തു. [5] ക്ലെയിം കാരണം "ബിസിനസ് കാഴ്ചപ്പാടിൽ അഭാവം" ആയിരുന്നു. [6] ചക്ക് 3D സിസ്റ്റംസ് കോർപ്പറേഷൻ .വീരാജ്പേട്ട ഏത് പാളികൾ അൾട്രാവയലറ്റ് സ്ഥലങ്ങള്ക്ക് photopolymers .ഹൈന്ദവര് ചേർക്കുമ്പോൾ stereolithography എന്നറിയപ്പെടുന്ന ഒരു പ്രക്രിയ അടിസ്ഥാനമാക്കി ഒരു പ്രോട്ടോടൈപ്പ് സിസ്റ്റം, വികസിപ്പിച്ചെടുത്തു. ഹൾ "രൂപം ഒബ്ജക്റ്റ് ഒരു ക്രോസ്-വിഭാഗീയ പാറ്റേൺ സൃഷ്ടിച്ചുകൊണ്ട് ത്രിമാന വസ്തുക്കൾ ജനറേറ്റ് സിസ്റ്റം" ഒരു പോലെ പ്രക്രിയ നിർവചിച്ചിരിക്കുന്നത് എന്നാൽ ഈ ഇതിനകം Kodama സങ്കല്പിച്ച ചെയ്തിരുന്നു. ഹൾ വിഹിതം STL (STereoLithography) ഫയൽ ഫോർമാറ്റ് പരക്കെ 3D പ്രിന്റിംഗ് സോഫ്റ്റ്‌വേർ അതുപോലെ പല പ്രക്രിയകൾ പൊതുവായുള്ള ഡിജിറ്റൽ മുറിക്കൽ ആൻഡ് infill തന്ത്രങ്ങൾ അംഗീകരിക്കപ്പെട്ടത് ഡിസൈൻ ആണ്. കാലാവധി 3D പ്രിന്റിംഗ് യഥാർത്ഥത്തിൽ സാധാരണ ഇച്ഛാനുസൃത .പച്ചയായ പ്രിന്റ് തല തൊഴിൽ ഒരു പ്രക്രിയ പരാമർശിക്കുന്നു. ഏറ്റവും 3D പ്രിന്ററുകൾ ഉപയോഗിക്കുന്ന തീയതി-പ്രത്യേകിച്ച് hobbyist ഒപ്പം നീക്കപ്പെടുന്നു മോഡലിങ്, പ്ലാസ്റ്റിക് extrusion ഒരു പ്രത്യേക അപ്ലിക്കേഷൻ കൺസ്യൂമർ-oriented മോഡലുകൾ-ആണ് നിയമനിർമ്മാണത്തിന്. സാങ്കേതികവിദ്യയും

</doc>
<doc id="329834" url="https://ml.wikipedia.org/wiki?curid=329834" title="ഹോമോ ഒപ്ടിമസ്">
ഹോമോ ഒപ്ടിമസ്

ഹോമോ ഒപ്ടിമസ് എന്നാൽ കമ്പ്യൂട്ടർ മനുഷ്യശരീരവുമായി ഇണക്കി ചേർത്ത് പരിണമിക്കപ്പെടുന്ന ഒരവസ്ഥയാണ്. ഇത് സമീപ ഭാവിയിൽ സംഭവിച്ചേക്കാവുന്ന ഒരു സാങ്കേതിക വിപ്ലവം ആയി കണക്കാക്കപ്പെടുന്നു. വിവരസാങ്കേതിക വിദ്യയുടെ വളർച്ച ഈ പരിണാമത്തെ വളരെ വേഗത്തിലാക്കാൻ സഹായിക്കും. ഈ പരിണാമം ഹോമോസാപ്പിയൻസ് എന്ന ഇന്നത്തെ മനുഷ്യ വംശത്തെ ഹോമോഒപ്ടിമസ് എന്ന വംശം ആക്കി മാറ്റും.

2050 ആദ്യത്തിൽ തന്നെ ഇത് സംഭവിച്ചേക്കാവുന്ന സാദ്ധ്യതകൾ തള്ളിക്കളയാൻ ആവില്ല. പ്രമുഖ Futurologist ആയ Dr.Ian Pearson ആണ് മനുഷ്യ വംശത്തിന്റെ ഈ ഭാവി പ്രവചിച്ചിരിക്കുന്നത്. അദ്ദേഹം വിശ്വസിക്കുന്നത് മനുഷ്യൻ ഓൺലൈൻ ആയി ജീവിക്കുവാനും, പുതിയ ജീവിവർഗങ്ങളെ നിർമ്മിക്കാനും സാധിക്കും. വൈദ്യുത കളിപ്പാട്ടമായ ഫർബിയെ പോലെ ആണ്ട്രോയിട് അപ്ലികേഷൻ മുഖേന നിയന്ത്രിക്കാനും സംവേദിക്കാനും സാധിക്കുന്ന ജീവികൾ വളർത്തുമൃഗങ്ങളായി കൂടെ ഉണ്ടാകും. മനുഷ്യരെ സാങ്കേതികമായി ഉന്നതിയിലെത്തിക്കാനും ഇതിലൂടെ കഴിയും. 

മറ്റു ബാഹ്യ സാങ്കേതിക വിദ്യകളുമായി ബന്ധിപ്പിച്ച് ജനിതക ഘടനയിൽ മാറ്റംവരുത്തി കൂടുതൽ ബുദ്ധിയുള്ളതും , സൌന്ദര്യം ഉള്ളതും, വൈകാരികമായി പരിഷ്കൃതർ ആയിട്ടുള്ളതും, കൂടുതൽ ശാരീരിക ക്ഷമതയുള്ളതും, സാമൂഹികമായി കൂടുതൽ ബന്ധമുള്ളതും, ആരോഗ്യവും സന്തോഷവുമുള്ളതുമായ ഇതുപോലുള്ള വംശത്തെ നിർമിച്ചെടുക്കുന്ന പ്രക്രിയയെ ട്രാൻസ്ഹ്യൂമാനിസം എന്ന് വിളിക്കുന്നു.


</doc>
<doc id="329839" url="https://ml.wikipedia.org/wiki?curid=329839" title="കേറ്റി പെറി">
കേറ്റി പെറി

ഒരു അമേരിക്കൻ ഗായികയും, ഗാനരചയിതാവുമാണ് കാതറിൻ എലിസബത്ത് ഹഡ്സൺ (ജനനം ഒക്ടോബർ 25, 1984), എന്ന കേറ്റി പെറി. കുട്ടിക്കാലത്ത് പള്ളിയിൽ പാട്ടുപാടി തുടങ്ങിയ പെറി, കൗമാരകാലത്ത് സുവിശേഷസംഗീതം അഭ്യസിച്ചു. 2001 ൽ പെറി റെഡ് ഹിൽ റെക്കോർഡ്‌സുമായി കരാറിൽ ഒപ്പിടുകയും തന്റെ ആദ്യ ആൽബം കേറ്റി ഹഡ്സൺ എന്ന പേരിൽ പ്രസിദ്ധീകരിക്കുകയും ചെയ്തു, അത് പക്ഷേ വാണിജ്യപരമായി വിജയിച്ചില്ല. റെഡ് ഹിൽ പ്രവർത്തനം അവസാനിപ്പിച്ചതിനെ തുടർന്ന് അവർ അടുത്ത വർഷം ലോസ് ഏഞ്ചൽസിലേക്ക് താമസം മാറി. ഗ്ലെൻ ബല്ലാർഡ്, ഡോക്ടർ ലൂക്ക്, മാക്സ് മാർട്ടിൻ എന്നീ സംഗീത സംവിധായകരുട കൂടെ പ്രവർത്തിച്ചു. ദി ഐലന്റ് ഡെഫ് ജാം മ്യൂസിക് ഗ്രൂപ്പ്, കൊളംബിയ റെക്കോർഡ്സ് എന്നിവർ കയ്യൊഴിഞ്ഞ ശേഷം അവർ കേറ്റി പെറി എന്ന സ്റ്റേജ് നെയിം സ്വീകരിച്ച്, 2007 ഏപ്രിലിൽ കാപ്പിറ്റോൾ റെക്കോർഡ്‌സുമായി ഒരു റിക്കോർഡിംഗ് കരാർ ഒപ്പിട്ടു.

2008-ൽ പുറത്തിറങ്ങിയ വൺ ഓഫ് ദ ബോയ്സ് എന്ന രണ്ടാമത്തെ ആൽബത്തിലൂടെയും അതിലെ “ഐ കിസ്സഡ് എ ഗേൾ”, ഹോട്ട് ൻ കോൾഡ്” സിംഗിൾസിലൂടെയും പെറി പ്രശസ്തയായി. 2010 ൽ ഇറങ്ങിയ മൂന്നാം ആൽബം ടീനേജ് ഡ്രീം യുഎസ് ബിൽബോർഡ് 200 ൽ ഒന്നാമത്തെത്തുന്ന അവരുടെ ആദ്യ ആൽബമായി. “കാലിഫോർണിയ ഗർൾസ്”, ടീനേജ് ഡ്രീം", "ഫയർവർക്ക്" , " ഇ.ടി", "ലാസ്റ്റ് ഫ്രൈഡേ നൈറ്റ്" തുടങ്ങിയ ഗാനങ്ങൾ യുഎസ് ബിൽബോർഡിൽ മുന്നിൽ എത്തിയപ്പോൾ "ദ വൺ ദാറ്റ് ഗോട്ട് എവേ" എന്ന ഗാനം ചാർട്ടിൽ മൂന്നാമത്തെ സ്ഥാനത്തെത്തി. ഇതോടെ ഒരു ആൽബത്തിലെ 
അഞ്ച് ഗാനങ്ങൾ യുഎസ് നമ്പർ വൺ സ്ഥാനത്ത് എത്തുന്ന ആദ്യ വനിത ആൽബം എന്ന നേട്ടവും, മൈക്കൽ ജാക്സന്റെ ബാഡ് എന്ന ആൽബത്തിന് ശേഷം ഈ നേട്ടം കൈവരിക്കുന്ന രണ്ടാമത്തെത് എന്ന നേട്ടവും ഈ ആൽബം കരസ്ഥമാക്കി. 2012 മാർച്ചിൽ ടീനേജ് ഡ്രീം: ദ് കംപ്ലീറ്റ് കൺഫെക്ഷൻ എന്ന ആൽബം അവർ പുറത്തിറക്കി, "പാർട്ട് ഓഫ് മി”, "വൈഡ് അവേക്ക്" എന്നീ ഗാനങ്ങൾ നിർമ്മിച്ചു. 2013-ൽ അവരുടെ നാലാമത്തെ ആൽബമായ പ്രിസം പുറത്തിറങ്ങി. യുഎസിൽ ഒന്നാം സ്ഥാനത്ത് എത്തുന്ന പെറിയുടെ രണ്ടാം ആൽബമായി ഇത്. ഈ ആൽബത്തിലെ “റോർ", "ഡാർക്ക് ഹോഴ്സ്" തുടങ്ങിയ ഗാനങ്ങളുടെ വീഡിയോ വിവോ എന്ന വെബ്സൈറ്റിലൂടെ 100 കോടിയിലധികം പ്രേക്ഷകർ കണ്ടു. ഇതോടെ ഈ നേട്ടം കൈവരിച്ച ഒന്നിലധികം വീഡിയോകളുള്ള ആദ്യ കലാകാരിയായി പെറി. ഇവരുടെ 2017 ൽ ഇറങ്ങിയ അഞ്ചാമത്തെ ആൽബമായ വിറ്റ്നെസ് അമേരിക്കയുടെ ചാർട്ടുകളിൽ ഒന്നാമതെത്തി. ഇതിലെ ഏറ്റവും മികച്ച സിംഗിളായ “ചെയ്ൻഡ് ടു ദ റിഥം”, ഇറങ്ങി 24 മണിക്കൂറിനുള്ളിൽ, സ്‌ട്രീമിംഗ്‌ സേവനമായ സ്പോട്ടിഫൈയിലൂടെ, ഏറ്റവും കൂടുതൽ തവണ സ്ട്രീം ചെയ്യപ്പെടുന്ന ഒരു വനിതാ കലാകാരിയുടെ ഗാനം എന്ന നേട്ടം കൈവരിച്ചു. 

നാല് ഗിന്നസ് വേൾഡ് റെക്കോർഡ്, അഞ്ച് അമേരിക്കൻ സംഗീത പുരസ്കാരം, ഒരു ബ്രിട്ട് അവാർഡ്, ഒരു ജൂനോ അവാർഡ് ഉൾപ്പെടെ നിരവധി പുരസ്കാരങ്ങൾ പെറിക്ക് ലഭിച്ചിട്ടുണ്ട്. 2011-2017 മുതൽ ഏറ്റവും കൂടുതൽ വരുമാനമുള്ള സ്ത്രീകളുടെ ഫോബ്സ് പട്ടികയിൽ ഉൾപ്പെടുത്തിയിട്ടുണ്ട്. 2016 ലെ കണക്കനുസരിച്ച് അവരുടെ മൊത്തം ആസ്തി 125 ദശലക്ഷം ആണ്. ലോകമെമ്പാടും 10 കോടിയിലധികം റെക്കോർഡുകൾ തന്റെ കരിയറിലെമ്പാടുമായി വിറ്റഴിഞ്ഞിട്ടുണ്ട്. ഇതോടെ ഏറ്റവും കൂടുതൽ ആൽബങ്ങൾ വിറ്റഴിച്ച സംഗീതജ്ഞരിൽ ഒരാളായി കേറ്റി പെറി മാറി.. 2012 ൽ കേറ്റി പെറി: പാർട്ട് ഓഫ് മി എന്ന പേരിൽ ഒരു ആത്മകഥാപരമായ ഒരു ഡോക്യുമെന്ററി പുറത്തിറക്കി. 2011 ലെ സ്മർഫ്സ് എന്ന ചിത്രത്തിലും അതിന്റെ തുടർച്ചയായി 2013 ൽ ഇറങ്ങിയ ദ സ്മർഫ്സ് 2 എന്ന ചിത്രത്തിലും സ്മർഫെറ്റ് എന്ന കഥാപാത്രത്തിന് പെറി ശബ്ദം നൽകി.



</doc>
<doc id="329848" url="https://ml.wikipedia.org/wiki?curid=329848" title="എൻ.എ. കരീം">
എൻ.എ. കരീം

പ്രമുഖനായ ഒരു വിദ്യാഭ്യാസ വിചക്ഷണനും കേരള സർവകലാശാലയിൽ രണ്ട് തവണ പ്രോ വൈസ് ചാൻസലറായും ഇരുന്നിട്ടുള്ള ഒരു എഴുത്തുകാരനാണ് ഡോ എൻ എ കരീം (Dr. N.A. Kareem). (ജനനം 1926 -മരണം 2016 ഫെബ്രുവരി 4). കാലിക്കറ്റ് സർവകലാശാല സ്റ്റുഡന്റ് ഡീനായി സേവനം അനുഷ്ടിച്ചിട്ടുണ്ട്. അലിഗഡ് മുസ്ലീം യൂണിവേഴ്സിറ്റിയിൽ പഠിച്ച അദ്ദേഹം കേരളത്തിലെ പല കോളേജുകളിലും അധ്യാപകനായി സേവനം അനുഷ്ഠിച്ചിട്ടുണ്ട്. ഇടതുപക്ഷജനാധിപത്യമുന്നണി സ്ഥാനാർത്ഥിയായി തിരൂരങ്ങാടി അസംബ്ലി മണ്ഡലത്തിൽ ഏ കെ ആന്റണിക്കെതിരെ മൽസരിച്ച അദ്ദേഹം പരാജയപ്പെട്ടിരുന്നു.



</doc>
<doc id="329856" url="https://ml.wikipedia.org/wiki?curid=329856" title="ജയിംസ് പ്രിൻസെപ്">
ജയിംസ് പ്രിൻസെപ്

ഏഷ്യാറ്റിക് സൊസൈറ്റി ഓഫ് ബംഗാളിന്റെ പ്രസിദ്ധീകരണങ്ങളുടെ സ്ഥാപക പത്രാധിപരും പൗരസ്ത്യഭാഷാ പണ്ഡിതനുമായിരുന്ന ഒരു ചരിത്രകാരനാണ് ജയിംസ് പ്രിൻസെപ് ( ജ:20 ഓഗസ്റ്റ് 1799 –മ: 22 ഏപ്രിൽ 1840). വിദൂരഭൂത കാലത്തെ ലിപികളായിരുന്ന ബ്രഹ്മി, ഖരോഷ്ഠി എന്നിവ വായിച്ചെടുക്കുന്നതിനുള്ള ഒരു ലിപി വായനാ സങ്കേതം പ്രഥമമായി വികസിപ്പിച്ചെടുത്തത് പ്രിൻസെപ്പായിരുന്നു. കൂടാതെ നാണയ വിജ്ഞാനീയം ,ലോഹസംസ്കരണശാസ്ത്രം , കാലാവസ്ഥാ ശാസ്ത്രം എന്നീ വിഷയങ്ങളിലും അദ്ദേഹം സംഭാവനകൾ നൽകിയിട്ടുണ്ട്.
കൊൽകത്തയിലെയും ബനാറസിലെയും നാണയമുദ്രാലയങ്ങളിൽ സേവനം അനുഷ്ഠിച്ചിരുന്ന പ്രിൻസെപ് കെട്ടിട നിർമ്മിതികളുടേയും ഫോസിലുകളുടേയും രേഖാചിത്രങ്ങൾ വരയ്ക്കുന്നതിലും വിദഗ്ദ്ധനായിരുന്നു.
കല്ലുകളിലും സ്തംഭങ്ങളിലും രേഖപ്പെടുത്തിയിരുന്ന ബ്രഹ്മി ഭാഷാ ലിഖിതങ്ങൾ വായിച്ചെടുക്കുകയും അശോക ചക്രവർത്തിയുടെ കാലത്തെക്കുറിച്ച് ആധികാരികമായ അറിവ് പുറംലോകത്തിനു വെളിവായത് പ്രിൻസെപ്പിന്റെ ശ്രമഫലമായാണ്.
അദ്ദേഹത്തിന്റെ ബഹുമാനാർത്ഥം ഒരു സസ്യത്തിനു "പ്രിൻസെപ്പിയ" എന്ന പേരു നൽകപ്പെട്ടിട്ടുണ്ട്.


</doc>
<doc id="329861" url="https://ml.wikipedia.org/wiki?curid=329861" title="റോബർട്ട് ലാങ്ഡൺ">
റോബർട്ട് ലാങ്ഡൺ

അമേരിക്കൻ സാഹിത്യകാരൻ ഡാൻ ബ്രൌൺ രചിച്ച ഏയ്ഞ്ചൽസ് ആൻഡ് ഡീമൺസ്, ദ ഡാവിഞ്ചി കോഡ് (2003), ദ ലോസ്റ്റ് സിമ്പൽ(2009), ഇൻഫർണോ(2013) എന്നീ നോവലുകളിലെ കേന്ദ്രകഥാപാത്രമാണ് പ്രൊഫസർ റോബർട്ട് ലാങ്ഡൺ. ഹാർവാർഡ് യൂണിവേഴ്സിറ്റിയിലെ മതപരമായ ചിത്രണങ്ങളുടെയും ചിഹ്നങ്ങളുടെയും പ്രൊഫസറാണ് റോബർട്ട് ലാങ്ഡൺ. ടോം ഹാങ്ക്സ് ആണ് 2006-ൽ ഇറങ്ങിയ ദ ഡാവിഞ്ചി കോഡ് എന്ന ചലച്ചിത്രത്തിലും
2009-ൽ പുറത്തിറങ്ങിയ ഏയ്ഞ്ചൽസ് ആൻഡ് ഡീമൺസ് എന്ന ചലച്ചിത്രത്തിലും ലാങ്ഡണെ അവതരിപ്പിച്ചത്.2016-ൽ പുറത്തിറങ്ങുന്ന ഇൻഫർണോ എന്ന ചലച്ചിത്രത്തിലും ടോം ഹാങ്ക്സ് തന്നെയാണ് ലാങ്ഡണെ അവതരിപ്പിക്കുന്നത്.
ദ ഡാവിഞ്ചി കോഡ്, ദ ലോസ്റ്റ് സിമ്പൽ,ഇൻഫർണോ, എന്നിവയിൽ ലാങ്ഡൺ ആറു പുസ്തകങ്ങൾ എഴുതിയിട്ടുണ്ടെന്ന് പറയുന്നു:


</doc>
<doc id="329862" url="https://ml.wikipedia.org/wiki?curid=329862" title="പൂക്കുളം ബസാർ">
പൂക്കുളം ബസാർ

മലപ്പുറം ജില്ലയിലെ വേങ്ങര പഞ്ചായത്തിലെ വലിയോറപുത്തനങ്ങാടി പ്രദേശത്തുനിന്നും ഉള്ളിലേക്കു മാറിയുള്ള ചെറിയ ഒരു പ്രദേശം ആണ് പൂക്കുളം ബസാർ. വേങ്ങരയിൽ നിന്നും കച്ചേരിപടി കുണ്ടൂർചോല വഴിയും വേങ്ങര തറയിടറ്റാൽ പുത്തനങ്ങാടി വഴിയും എത്തി ചേരാൻ സാധിക്കും . വേങ്ങ ടൗടൌണിൽ നിന്നും 6ിലോ ലൊമീറ്റർ ർഘ്യംയം മാണ് ഇവിടേ ക്കുള്ളത്. വേങ്ങര പഞ്ചായത്തിലെ പതിനാലാം വാർഡിൽ ഉൾപെടുന്ന പ്രദേശമാണ് പൂക്കുളം ബസാർ.

ഇവിടെ ഉള്ളവരുടെ പ്രധാന വരുമാന മാർഗ്ഗം ഗൾഫ്‌ പണമാണ് കൂടാതെ വലിയോറ പാടത്തിന്റെ അരികിൽ ആയതുകൊണ്ട് തന്നെ കൃഷിയും പ്രധാന വരുമാന മാര്ഗമാണ്.തൊഴിൽ. തെങ്ങ്, നെല്ല് എന്നിവയാണ് പ്രധാന വിളകൾ. കശുവണ്ടി, വെറ്റില, പൂള,പച്ചക്കറികൾ എന്നിവയും പരക്കെ കൃഷിചെയ്യുന്നു.

പ്രധാനമായും പൂകുളം ബസാറിൽ  ഇന്ത്യൻ യൂണിയൻ മുസ്‌ലിം ലീഗ് (IUML), ഇന്ത്യൻ നാഷണൽ കോൺഗ്രസ്(INC)ആം ആദ്മി പാർട്ടി (AAP) എന്നീ രാഷ്ട്രീയ പാർട്ടികൾ ക്കാന്  സ്വാധീനം കൂടുതൽ.

നാടിന്റെ കലാ കായിക  സാംസ്കാരിക രംഗത്ത് ഒരു പുതിയ ആദ്യയായം രെജിക്കാനും ജീവ കാരുണ്യ പ്രവർത്ത നങ്ങളിൽ  സജീവമായി ഇടപെട്ടു കൊണ്ട്  25 പതിറ്റാണ്ട് പിന്നിട്ടു Disco Arts&Sports Club ഡിസ്കോ ക്ലബ് മറ്റു ക്ലബുകൾക്ക് മാതൃകയാകുന്നു. കായിക രംഗത്തെ മികവിനോടപ്പം നാട്ടിലെ സേവന രംഗത്തു പ്രവർത്തകരെ സജ്ജമാക്കുകയാണ് ക്ലബിന്റെ ലക്ഷ്യം.


</doc>
<doc id="329864" url="https://ml.wikipedia.org/wiki?curid=329864" title="കെ.കെ.എൻ കുറുപ്പ്">
കെ.കെ.എൻ കുറുപ്പ്

കോഴിക്കോട് സർവ്വകലാശാലയുടെ മുൻ വൈസ് ചാൻസലറും മഅ്ദിൻ അക്കാദമി ഡയറക്ടർ ജനറലുമായ പ്രമുഖനായ ഒരു ചരിത്രപണ്ഡിതനും ഗവേഷകനുമാണ് ഡോ. കെ.കെ.എൻ. കുറുപ്പ് (K. K. N. Kurup). (ജനനം 1939). വടകരക്കടുത്തുള്ള ചോമ്പാൽ സ്വദേശിയാണ്. മലബാർ ചരിത്രമാണ് അദ്ദേഹത്തിന്റെ ഇഷ്ടവിഷയം. ഡൽഹി സർവ്വകലാശാലയിൽ നിന്നും ബി. എ. കഴിഞ്ഞ അദ്ദേഹം എം എയും പി.എച്ച്.ഡിയും കോഴിക്കോട് സർവ്വകലാശാലയിലാണ് ചെയ്തത്. 1998 ജൂൺ മുതൽ 2002 ജൂൺ വരെ കോഴിക്കോട് സർവ്വകലാശാലയുടെ വൈസ് ചാൻസലർ ആയിരുന്നു.


ഇംഗ്ലീഷിലും മലയാളത്തിൽമായി നിരവധി ഗ്രന്ധങ്ങൾ രചിച്ചിട്ടുള്ള ഇദ്ദേഹത്തിന്റെതായി ധാരാളം ഗവേഷണപ്രബന്ധങ്ങളുമുണ്ട്.


</doc>
<doc id="329867" url="https://ml.wikipedia.org/wiki?curid=329867" title="ഹവായി ദ്വീപുകൾ">
ഹവായി ദ്വീപുകൾ

ഹവായി ദ്വീപുകൾ (Hawaiian: Mokupuni o Hawai‘i) 1500 മൈലുകൾ (2400 കി. മി.) നീളത്തിൽ ഉത്തര പസഫിക്കിൽ തെക്ക് ഹവായ് ദ്വീപിനും വടക്കൻ അറ്റത്തുള്ള കുറി അറ്റോളിനും ഇടയിൽക്കിടക്കുന്ന 8 പ്രധാന ദ്വീപുകളുടെയും അനേകം അറ്റോളുകളുടെയും ദ്വീപശകലങ്ങളുടെയും കടലിനടിയിലെ കടൽക്കുന്നുകളുടെയും കൂട്ടമാണിത്. സാന്റ്‌വിച്ച് ദ്വീപുകൾ എന്നാണ് യൂറോപ്യന്മാരും അമേരിക്കക്കാരും ഇവയെ വിളിച്ചത്. സാന്റ്‌വിച്ച് എന്ന പേര് സാന്റ്‌വിച്ചിലെ നാലാം ഏൾ ആയ ജോൺ മൊണ്ടാഗുവുമായി ബന്ധപ്പെട്ടാണ് സാഹസികസഞ്ചാരിയായ ജെയിംസ് കുക്ക് ഇവയ്ക്ക് ഈ പേരു നിർദ്ദേശിച്ചത്. ഇപ്പോൾ ഉപയോഗിക്കുന്ന പേര് ഹവായി പ്രധാന കരയിൽനിന്നും ഉൽഭവിച്ചു. 

1893ൽ ഹവായിയിലെ രാജാവിനെ രാജാധികാരത്തിൽനിന്നും സ്ഥാനഭ്രഷ്ടനാക്കിയശേഷം അമേരിക്ക ഈ ദ്വീപുകളെ യുണൈറ്റെഡ് സ്റ്റേറ്റ്സുമായി ചേർത്തു. ഇന്ന് ഹവായിയുടെ പ്രധാന ദ്വീപുകളും മനുഷ്യവാസമില്ലാത്ത ഉത്തര ദ്വീപുകളിൽ മിക്കവയും ചേർത്താണ് യുനൈറ്റഡ് സ്റ്റേറ്റ്സിലെ ഒരു സ്റ്റേറ്റായി ചേർത്തത്. 

ഹവായിയൻ എമ്പറർ സീമൗൻട് ശൃംഖല എന്ന അഗ്നിപർവ്വതപ്രവർത്തനം മൂലം സമുദ്രാന്തർഭാഗത്തുണ്ടായ പർവ്വതനിരയുടെ ജലത്തിനുമുകളിലുള്ള ഭാഗമാണ് ഇക്കാണുന്ന ഹവായി ദ്വീപുകൾ. ഏറ്റവും അടുത്തുള്ള ഭുഖണ്ഡത്തിൽനിന്നും 3000 കിലോമീറ്ററോളം അകലെയാണ് ഈ ദ്വീപസമൂഹം കിടക്കുന്നത്. 
1778 ജനുവരി 18 നാണ് മ്യാപ്റ്റൻ ജെയിംസ് കുക്ക് ദ്വീപുകൾ സന്ദർശിച്ച് സാന്റ്‌വിച്ച് ദ്വീപുകൾ എന്നു വിളിച്ചത്. സാന്റ്‌വിച്ച് എന്ന പേര് സാന്റ്‌വിച്ചിലെ നാലാം ഏൾ ആയ ജോൺ മൊണ്ടാഗുവിന്റെ സ്മരണാർത്ഥമാണ് നൽകിയത്. പ്രാദേശികമായ പേരായ ഹവായി ഉപയോഗിച്ചുതുടങ്ങുന്നതിനുമുൻപ്1840 വരെ ഈ പേരായിരുന്നു ഉപയോഗിച്ചിരുന്നത്. ഹവായി ദ്വീപുകൽക്കു മൊത്തത്തിൽ 6,423.4 square miles (16,636.5 km2) വിസ്തീർണ്ണമുണ്ട്. ഈ ദ്വീപുകളും അവയ്ക്കിടയിലുള്ള ദ്വിപുസമാനപ്രദേശങ്ങളും യുണൈറ്റെഡ് സ്റ്റേറ്റ്സിന്റെ 50ആം സംസ്ഥാനമായാണ് (ഹവായി സംസ്ഥാനം) ഭരണനിർവ്വഹണം നടത്തുന്നത്. 
The eight main islands of Hawaii (also called the Hawaiian Windward Islands) are listed here. All except Kahoolawe are inhabited.
Smaller islands, atolls, and reefs (all west of Niihau are uninhabited) form the Northwestern Hawaiian Islands, or Hawaiian Leeward Islands:




</doc>
<doc id="329871" url="https://ml.wikipedia.org/wiki?curid=329871" title="റിൻപോച്ചെ">
റിൻപോച്ചെ

റിൻപോച്ചെ അല്ലെങ്കിൽ റിംബോച്ചെ റ്റിബറ്റൻ ഭാഷയിൽ ബഹുമാന്യമായ സ്ഥാനത്തെ പ്രതിപാദിക്കാൻ ഉപയോഗിക്കുന്ന നാമമാണ്. രത്നം അല്ലെങ്കിൽ വിലകൂടിയത് എന്ന അർത്ഥത്തിൽ ഒരു വ്യക്തിയെയോ സ്ഥലത്തെയോ വസ്തുവിനെയോ കുറിക്കുന്ന പദമാണിത്. 

റ്റിബറ്റൻ ബുദ്ധമതത്തിൽ ഈ വാക്ക് പുനർജന്മം കൊണ്ടവനും പ്രായമുള്ളവനും പ്രത്യേകം പരാമർശവിധേയനായവനും ധർമ്മത്തിന്റെ വ്യവസ്ഥാപിതനായവനും ആയ ലാമകളെയോ ഗുരുവിനേയോ ബഹുമാന്യനായ ഒരു വ്യക്തിയെയോ കുറിക്കാൻ ഉപയോഗിക്കുന്നു. 



</doc>
<doc id="329872" url="https://ml.wikipedia.org/wiki?curid=329872" title="ഇ ജെ ബോവൻ">
ഇ ജെ ബോവൻ

ഇ ജെ ബോവൻ എന്ന എഡ്മണ്ട് ജോൺ ബോവൻ ബ്രിട്ടിഷുകാരനായ ഭൗതികരസതന്ത്രശാസ്ത്രജ്ഞനായിരുന്നു. 


</doc>
<doc id="329876" url="https://ml.wikipedia.org/wiki?curid=329876" title="ആക്സിപിട്രിഡൈ">
ആക്സിപിട്രിഡൈ

ആക്സിപിട്രിഫോംസ് ജാതിയിൽപ്പെട്ട നാല് പക്ഷി കുടുംബങ്ങളിൽ ഒന്നാണ് ആക്സിപിട്രിഡൈ.


</doc>
<doc id="329880" url="https://ml.wikipedia.org/wiki?curid=329880" title="കൺട്രി മ്യൂസിക്">
കൺട്രി മ്യൂസിക്

ഒരു ജനപ്രിയ അമേരിക്കൻ സംഗീത വിഭാഗമാണ് കൺട്രി മ്യൂസിക് (അല്ലെങ്കിൽ കൺട്രി ആൻഡ് വെസ്റ്റേൺ).1920-കളുടെ ആരംഭത്തിൽ തെക്കേ അമേരിക്കയിൽ ഉദയം കൊണ്ട ഇത്. അമേരിക്കൻ നാടോടി ഗാനങ്ങൾ (പ്രത്യേകിച്ച് അപ്പാലാച്ചിൻ നാടൻ സംഗീതം) ബ്ലൂസ് തുടങ്ങിയവയിൽ നിന്നാണ് വേരുകൾ സ്വീകരിച്ചിട്ടുള്ളത്..


</doc>
<doc id="329910" url="https://ml.wikipedia.org/wiki?curid=329910" title="സിക വൈറസ് രോഗം">
സിക വൈറസ് രോഗം

ഫ്ലാവിവൈറിഡെ കുടുംബത്തിൽ അംഗമായ സിക്ക വൈറസ് മൂലം മനുഷ്യരിലും മൃഗങ്ങളിലും ഉണ്ടാകുന്ന ഒരു രോഗമാണ് സിക വൈറസ് രോഗം അഥവാ സിക പനി (ഇംഗ്ലീഷ് : Zika Fever). തലവേദന, പനി, പേശിവേദന, കണ്ണുവീക്കം, ചർമ്മത്തിൽ ചുവന്ന പാടുകൾ, ചെങ്കണ്ണ്, സന്ധിവേദന എന്നിങ്ങനെ ഡെങ്കിപ്പനിയോടു സാദൃശ്യമുള്ള ലക്ഷണങ്ങളാണ് രോഗത്തിനുള്ളത്. മിക്ക രോഗികളിലും ലഘുവായ രീതിയിലാണ് ലക്ഷണങ്ങൾ അനുഭവപ്പെടുന്നത്. ഏതാനും ദിവസങ്ങൾക്കുള്ളിൽ തന്നെ രോഗലക്ഷണങ്ങൾ അപ്രത്യക്ഷമാകാറുമുണ്ട്. ആശുപത്രിയിൽ കിടത്തിയുള്ള ചികിത്സ വേണ്ടി വരാറില്ല. മരണസാധ്യത തീരെയില്ല. വിശ്രമം, ശരിയായ ഭക്ഷണം, പാനീയങ്ങൾ എന്നിവ കൊണ്ടു തന്നെ രോഗശമനമുണ്ടാകുന്നു. രോഗബാധിതന്റെ കോശങ്ങൾ, രക്തം എന്നിവ പരിശോധിക്കുന്നതിലൂടെ രോഗനിർണ്ണയം നടത്താം. എന്നാൽ ഇത്തരം പരിശോധനകൾ ചെയ്യാനുള്ള സംവിധാനമുള്ള ലാബുകൾ ചുരുക്കമാണ്.

ഡെങ്കിപ്പനി, ചിക്കുൻഗുനിയ എന്നീ രോഗങ്ങൾ പരത്തുന്ന ഈഡിസ് കൊതുകുകൾ തന്നെയാണ് സിക രോഗവും പകർത്തുന്നത്. രോഗിയുമായുള്ള ലൈംഗികബന്ധത്തിലൂടെയും രക്തദാനത്തിലൂടെയും രോഗം പകരാൻ സാധ്യതയുണ്ട്. വൈറസ് ബാധിച്ച അമ്മയിൽ നിന്നും കുഞ്ഞിലേക്ക് രോഗം പകരാം. രോഗബാധയുള്ള അമ്മമാർ പ്രസവിക്കുന്ന കുഞ്ഞുങ്ങൾ വലിപ്പം കുറഞ്ഞ തലച്ചോറും ചുരുങ്ങിയ തലയോട്ടിയുമായി ജനിക്കുന്നുവെന്ന് കണ്ടെത്തിയിട്ടുണ്ട്. ഈ അവസ്ഥയെ മൈക്രോസെഫാലി (Microcephaly) എന്നാണു വിശേഷിപ്പിക്കുന്നത്. മുതിർന്നവരിൽ നാഡികളെ ബാധിക്കുന്ന ഗില്യൻ ബാരി സിൻഡ്രോം (Guillain-Barré Syndrome) എന്ന അവസ്ഥയ്ക്കും ഈ രോഗം കാരണമാകുന്നതായി സംശയിക്കുന്നു. സികാ രോഗം ബാധിച്ചു മരണം സംഭവിച്ചതായി ഇതുവരെ രേഖപ്പെടുത്തിയിട്ടില്ല. എന്നാൽ ഗില്യൻ ബാരി സിൻഡ്രോം ബാധിച്ചു മരണം സംഭവിച്ചിട്ടുണ്ട്.

രോഗബാധ തടയുവാനുള്ള ഫലപ്രദമായ മാർഗ്ഗം കൊതുകുനിർമ്മാർജ്ജനമാണ്. രോഗത്തിനെതിരെ ഫലപ്രദമായ പ്രതിരോധമരുന്ന് കണ്ടത്തിയിട്ടില്ല. ഹൈദരാബാദിലെ ഭാരത് ബയോടെക് എന്ന സ്ഥാപനം രോഗത്തിനെതിരെ പ്രതിരോധമരുന്ന് വികസിപ്പിക്കുന്നതിൽ നിർണ്ണായക ഘട്ടം പൂർത്തിയാക്കിയതായി അവകാശപ്പെട്ടിരുന്നു. 

1947-ൽ ഉഗാണ്ടയിൽ മഞ്ഞപ്പനിയെക്കുറിച്ച് ഗവേഷണം നടത്തിയിയിരുന്ന ശാസ്ത്രജ്ഞരാണ് ആദ്യമായി രോഗത്തെ കണ്ടെത്തിയത്‌. അവിടെയുള്ള സിക വനാന്തരങ്ങളിലെ റീസസ് കുരങ്ങുകളിലാണ് വൈറസിന്റെ സാന്നിധ്യം തിരിച്ചറിഞ്ഞത്. ആദ്യമായി മനുഷ്യരിൽ രോഗബാധ സ്ഥിരീകരിച്ചത് 1954-ൽ നൈജീരിയയിലാണ്. അതിനുശേഷം ആഫ്രിക്കയിലും തെക്കൻ എഷ്യയിലും ഭൂമധ്യരേഖയുടെ സമീപപ്രദേശങ്ങളിലും രോഗം എത്തിയെങ്കിലും ഗുരുതരമായ അവസ്ഥ സംജാതമായിരുന്നില്ല. 2007-ൽ ആദ്യമായി മൈക്രോനേഷ്യയിലാണ് രോഗം വ്യാപകമായി പടർന്നത്. 2014-ൽ അമേരിക്കൻ ഭൂഖണ്ഡത്തിൽ ആദ്യമായി രോഗം തിരിച്ചറിഞ്ഞത് ബ്രസീലിലാണ്. 2015 മേയ് മാസത്തോടെ ബ്രസീലിൽ വ്യാപകമായി രോഗം പടർന്നു. തുടർന്ന് വടക്കേ അമേരിക്കയിലെയും തെക്കേ അമേരിക്കയിലെയും 23-ഓളം രാജ്യങ്ങളിൽ രോഗം വ്യാപിച്ചു. അതോടെയാണ് രോഗം അന്താരാഷ്ട്ര ശ്രദ്ധയാകർഷിച്ചത്. അമേരിക്കൻ ഭൂഖണ്ഡങ്ങളിൽ മാത്രം 40 ലക്ഷം പേർ രോഗബാധയുടെ ഭീഷണിയിലായി. അമേരിക്കൻ വൻകരകളിൽ നിന്നും യൂറോപ്പിലേക്കും ഓസ്ട്രേലിയയിലേക്കും രോഗം പടർന്നു. ജനസാന്ദ്രതയും ജനനനിരക്കും കൂടുതലായ ഏഷ്യൻ രാജ്യങ്ങളിൽ രോഗം വേഗത്തിൽ പകരാൻ സാധ്യതയുണ്ട്. രോഗത്തിനെതിരെ ലോകരാജ്യങ്ങളെ സജ്ജരാക്കാനും പനി പടരുന്നതു പ്രതിരോധിക്കാനുമായി 2016 ഫെബ്രുവരി 2-ന് ലോകാരോഗ്യസംഘടന സിക രോഗത്തിനെതിരെ ആരോഗ്യ അടിയന്തരാവസ്ഥ പ്രഖ്യാപിച്ചു.

ഫ്ലാവിവൈറിഡെ കുടുംബത്തിലെ ഫ്ലാവിവൈറസ് ജനുസ്സിൽപ്പെട്ട സിക വൈറസാണ് രോഗത്തിനു കാരണമാകുന്നത്. ഡെങ്കിപ്പനിയും ചിക്കുൻഗുനിയയും പരത്തുന്ന വൈറസുകളുടെ അടുത്ത ബന്ധുവായിട്ടാണ് സിക്ക വൈറസിനെ കണക്കാക്കുന്നത്. 

ചൂടുള്ള കാലാവസ്ഥയിൽ വളരുന്ന ഈഡിസ് ഈജിപ്തി പോലുള്ള കൊതുകുകളുടെ കടിയേൽക്കുന്നതു മൂലമാണ് രോഗം പകരുന്നത്. ശൈത്യകാലാവസ്ഥയുള്ള സ്ഥലങ്ങളിൽ രോഗം പെട്ടെന്നു പടരില്ല. കൊതുകിന്റെ കടിയേൽക്കുന്നതു കൂടാതെ ലൈംഗികബന്ധത്തിലൂടെയും രോഗം പകരാമെന്ന് അമേരിക്കയിലെ ടെക്സസിലുള്ള ആരോഗ്യവിദഗ്ദ്ധൻമാർ സ്ഥിരീകരിച്ചു. ടെക്സസിലെ ഡാപസ്കൗണ്ടിയിൽ ഇത്തരമൊരു സംഭവം രേഖപ്പെടുത്തിയിരുന്നു. സിക വൈറസ് ബാധിച്ച രോഗികളുടെ ഉമിനീർ, മൂത്രം എന്നിവയിൽ വൈറസിന്റെ സാന്നിധ്യ മുണ്ടാകാമെന്ന് ബ്രസീലിലെ ഗവേഷകർ കണ്ടെത്തിയിട്ടുണ്ട്. ഇവ വഴി രോഗം പകരുമോയെന്ന് സ്ഥിരീകരിച്ചിട്ടില്ല.

കൊതുകുകടിയിലൂടെ രോഗാണുക്കൾ ശരീരത്തിലെത്തിയാൽ മൂന്നാം ദിവസം
ലക്ഷണങ്ങൾ പ്രത്യക്ഷപ്പെടാം. തലവേദന, പനി, ചെങ്കണ്ണ്, കണ്ണിനുപിന്നിൽ വേദന, ഛർദ്ദി, സന്ധിവേദന, ചർമ്മത്തിൽ തടിപ്പ്, പേശിവേദന എന്നിങ്ങനെ ഡെങ്കിപ്പനിയോടു സാദൃശ്യമുള്ള ലക്ഷണങ്ങളാണ് ഈ രോഗത്തിനുമുള്ളത്. മിക്ക രോഗികളിലും ഇവ ലഘുവായിട്ടേ അനുഭവപ്പെടുന്നുള്ളൂ. സാധാരണ 7-12 ദിവസം വരെ ലക്ഷണങ്ങൾ നീണ്ടുനിൽക്കുന്നു. പ്രത്യേക ചികിത്സ കൂടാതെ തന്നെ ഇവ മാറുന്നു.

സികരോഗം ബാധിച്ച അമ്മമാർ പ്രസവിക്കുന്ന കുഞ്ഞുങ്ങൾ വലിപ്പം കുറഞ്ഞ തലച്ചോറും ചുരുങ്ങിയ തലയോട്ടിയുമായി ജനിക്കുന്നുവെന്ന് കണ്ടെത്തിയിട്ടുണ്ട്. ഈ അവസ്ഥയെ മൈക്രോസെഫാലി എന്നാണു വിശേഷിപ്പിക്കുന്നത്. രോഗബാധിതയായ മാതാവിന്റെ അമ്നിയോട്ടിക് ദ്രവത്തിലും പ്ലാസെന്റയിലും, ശിശുവിന്റെ തലച്ചോറിലും വൈറസിന്റെ സാന്നിധ്യം തിരിച്ചറിഞ്ഞിട്ടുണ്ട്. ബ്രസീലിൽ നാലായിരത്തോളം കുഞ്ഞങ്ങൾ തലയോട്ടി ചുരുങ്ങിയ അവസ്ഥയിൽ ജനിച്ചിരുന്നു. കുഞ്ഞുങ്ങളിൽ മസ്തിഷ്കമരണം വരെ സംഭവിക്കാവുന്ന അവസ്ഥയാണിത്. തെക്കേ അമേരിക്ക-കരീബിയൻ മേഖലയിലെ രോഗബാധിതമായ 23-ഓളം രാജ്യങ്ങൾ സന്ദർശിക്കുന്നതിൽ നിന്നു ഗർഭിണികളെ വിലക്കിക്കൊണ്ട് യു.എസ്. സെന്റർ ഫോർ ഡിസീസ് കൺട്രോൾ ആൻഡ് പ്രിവെൻഷൻ ഉത്തരവ് ഇറക്കിയിരുന്നു.

മുതിർന്നവരിൽ നാഡികളെ ബാധിക്കുന്ന ഗില്യൻ ബാരി എന്ന അസുഖത്തിനും സിക വൈറസാണു കാരണം എന്നു സംശയിക്കുന്നു. 2014-ൽ ശാന്തസമുദ്ര ദ്വീപുകളായ പോളിനേഷ്യയിൽ സിക്കാരോഗം പടർന്നപ്പോൾ ചില രോഗികളിൽ ഗില്യൻ ബാരി സിൻഡ്രോമും ഉണ്ടായതായി പറയപ്പെടുന്നു. ഗില്യൻ ബാരി സിൻഡ്രോം ബാധിച്ചു മരണം സംഭവിച്ചതായി രേഖപ്പെടുത്തിയിട്ടുണ്ട്.

സിക രോഗത്തെ പ്രതിരോധിക്കാനുള്ള ഫലപ്രദമായ മാർഗ്ഗം കൊതുകുനിർമ്മാർജ്ജനം മാത്രമാണ്.

രോഗത്തിനെതിരെയുള്ള പ്രതിരോധ മരുന്നുകൾ കണ്ടെത്തിയിട്ടില്ല. ഹൈദരാബാദ് ആസ്ഥാനമാക്കി പ്രവർത്തിക്കുന്ന ഭാരത് ബയോടെക് എന്ന സ്ഥാപനം സിക വാക്സിൻ വികസിപ്പിക്കുന്നതിൽ സുപ്രധാന ചുവടുവച്ചതായി അവകാശപ്പെട്ടിരുന്നു. ഇവർ തയ്യാറാക്കിയ രണ്ടു വാക്സിനുകളിൽ ഒരെണ്ണം മൃഗങ്ങളിൽ പരീക്ഷിക്കാവുന്ന ഘട്ടത്തിലാണ്.വാക്സിന്റെ കണ്ടുപിടിത്തത്തിനു പേറ്റന്റ് ലഭിക്കുന്നതിനുള്ള അപേക്ഷ സമർപ്പിച്ചിട്ടുണ്ടെന്നും കമ്പനി അറിയിച്ചിരുന്നു. 

1947-ൽ ഉഗാണ്ടയിലാണ് ആദ്യമായി സികരോഗം തിരിച്ചറിഞ്ഞത്. 2015 മേയിൽ ബ്രസീലിൽ രോഗം വ്യാപകമായി പടർന്നു. 2014-ൽ ബ്രസീലിൽ നടന്ന ഫുട്ബോൾ ലോകകപ്പിൽ പങ്കെടുക്കാനെത്തിയ വിദേശികളിൽ നിന്നാണ് രാജ്യത്ത് രോഗം പകർന്നതെന്നാണ് അധികൃതർ പറയുന്നത്. പിന്നീട് വടക്കേ അമേരിക്കയിലെയും തെക്കേ അമേരിക്കയിലെയും 23-ഓളം രാജ്യങ്ങളിൽ രോഗബാധ സ്ഥിരീകരിച്ചു. ഡെൻമാർക്ക്, ബ്രിട്ടൺ, നെതർലാൻഡ് എന്നീ യൂറോപ്യൻ രാജ്യങ്ങളിലും ഓസ്ട്രേലിയയിലും സികരോഗബാധയുണ്ടായതായി സ്ഥിരീകരിട്ടുണ്ട്. ലോകത്താകെ 16 ലക്ഷത്തോളം പേർക്കു രോഗബാധയുണ്ടായതായി കണക്കാക്കുന്നു. ഇതിൽ ഭൂരിഭാഗം രോഗികളും ബ്രസീലിലാണ്.

അമേരിക്കൻ വൻകരകളിൽ വളരെ വേഗത്തിൽ രോഗം പടർന്ന സാഹചര്യത്തിൽ 2016 ഫെബ്രുവരി 2-ന് ലോകാരോഗ്യസംഘടന സികാരോഗത്തിനെതിരെ ആരോഗ്യ അടിയന്തരാവസ്ഥ പ്രഖ്യാപിച്ചു. വൈറസ് ഭീഷണി നേരിടാൻ ആഗോള പ്രതികരണയൂണിറ്റും രൂപീകരിച്ചു.

പോളിയോ, പക്ഷിപ്പനി, എബോള എന്നീ മാരകരോഗങ്ങൾ ലോകമാകെ പടർന്നപ്പോഴും ലോകാരോഗ്യസംഘടന അടിയന്തരാവസ്ഥ പ്രഖ്യാപിച്ചിട്ടുണ്ട്. 2005-ലെ ഇന്റർനാഷണൽ ഹെൽത്ത് റെഗുലേഷൻ എഗ്രിമെന്റെ അടിസ്ഥാനത്തിലാണ് ആരോഗ്യ അടിയന്തരാവസ്ഥ (Public Health Emergency of International Concern - PHEIC) പ്രഖ്യാപിക്കുന്നത്. രോഗത്തിനെതിരെ അടിയന്തര നടപടികൾ സ്വീകരിക്കുന്നതിനായി ലോകരാജ്യങ്ങളെ സജ്ജരാക്കുക എന്നതാണ് ഇതിന്റെ ലക്ഷ്യം. 2014-ൽ എബോളരോഗത്തിനെതിരെയാണ് ഇതിനുമുമ്പ് അടിയന്തരാവസ്ഥ പ്രഖ്യാപിച്ചിട്ടുള്ളത്.


</doc>
<doc id="329919" url="https://ml.wikipedia.org/wiki?curid=329919" title="വൈൻ (വീഡിയോ സേവനം)">
വൈൻ (വീഡിയോ സേവനം)

ആറ് സെക്കന്റ് ദൈർഘ്യമുള്ള വീഡിയോ ക്ലിപ്പുകൾ പങ്കിടാൻ കഴിയുന്ന ഒരു ഹ്രസ്വ വീഡിയോ സേവനമാണ് വൈൻ . 2012 ജൂണിൽ സ്ഥാപിച്ച ഇത് അമേരിക്കൻ മൈക്രോ ബ്ലോഗിംഗ് വെബ്സൈറ്റ് ആയ ട്വിറ്റർ അതിന്റെ ഔദ്യോഗിക വിക്ഷേപണത്തിനു മുൻപ് 2012 ഒക്ടോബറിൽ തന്നെ 3 കോടി ഡോളറിന് ഏറ്റെടുത്തു.

വൈനിലൂടെ ഉപയോക്താക്കൾക്ക് തങ്ങളുടെ വീഡിയോകൾ മറ്റു സോഷ്യൽ നെറ്റ്വർക്ക് സൈറ്റുകളായ ഫേസ്ബുക്ക് , ട്വിറ്റർ എന്നിവയിലേക്ക് പങ്കിടാൻ സാധിക്കും.2015 ഡിസംബർ ലെ കണക്കു പ്രകാരം വൈനിൽ 20 കോടി സജീവ ഉപയോക്താക്കളുണ്ട്.


</doc>
<doc id="329924" url="https://ml.wikipedia.org/wiki?curid=329924" title="മാനാഞ്ചിറ">
മാനാഞ്ചിറ

കോഴിക്കോട് നഗരമധ്യത്തിലുള്ള മനുഷ്യനിർമ്മിതമായ ഒരു കുളമാണ് മാനാഞ്ചിറ (Mananchira). 3.49 ഏക്കർ വിസ്താരമുള്ള ചതുരാകൃതിയിലുള്ള ഈ കുളത്തിലേക്ക് പ്രകൃതിദത്തമായ ഒരു അരുവി ഒഴുകിയെത്തുന്നുണ്ട്. 14 -ആം നൂറ്റാണ്ടിലെ സാമൂതിരിയായിരുന്ന മാനവിക്രമൻ രാജയ്ക്ക് കുളിക്കാൻ ഉണ്ടാക്കിയതാണ് ഈ കുളം. ഈ കുളം ഉണ്ടാക്കിയപ്പോൾ കിട്ടിയ വെട്ടുകല്ല് ഉപയോഗിച്ച് കിഴക്കും പടിഞ്ഞാറും ഓരോ കൊട്ടാരങ്ങൾ ഉണ്ടാക്കുകയുണ്ടായി.

19 -നൂറ്റാണ്ടിന്റെ അവസാനം കോഴിക്കോട് മുൻസിപ്പൽ കൗൺസിൽ ഇറക്കിയ ഉത്തരവ് അനുസരിച്ച് കുടിക്കാനുള്ള ആവശ്യത്തിനുമാത്രം ഉപയോഗിക്കാൻ തീരുമാനിച്ച ഈ കുളത്തിലെ വെള്ളം കുളിക്കാനും അലക്കാനും ഉല്ലസിക്കാനും ഉപയോഗിക്കുന്നത് തടഞ്ഞു. ഇന്നും ആ ഉത്തരവ് അങ്ങനെത്തന്നെ നിലനിൽക്കുന്നു. കോഴിക്കോട് നഗരത്തിന്റെ പ്രധാന കുടിവെള്ള സ്രോതസ്സായ മാനാഞ്ചിറ മുനിസിപ്പാലിറ്റി മാലിന്യങ്ങളാലും അടുത്തുള്ള തുണിനിർമ്മാണകേന്ദ്രത്തിൽ നിന്നുള്ള മാലിന്യങ്ങളാലും മലിനപ്പെടുന്നുണ്ട്. പോണ്ടിച്ചേരി സർവ്വകലാശാലയിലെ ഗവേഷകർ 2000 -ത്തിൽ നടത്തിയ പഠനങ്ങളിൽ ഈ കുളം ബാക്ടീരിയകളാൽ, പ്രത്യേകിച്ചും മഴക്കാലത്ത് മലിനമാകാറുണ്ടത്രേ. അതിനു ശേഷം കുളത്തിൽ ക്ഷാരാംശവും കൂടുതലാണ്.

മാനാഞ്ചിറയ്ക്കടുത്തു തന്നെയാണ് മാനാഞ്ചിറ മൈതാനം.



</doc>
<doc id="329927" url="https://ml.wikipedia.org/wiki?curid=329927" title="ജാക്ക് ഡോർസെ">
ജാക്ക് ഡോർസെ

ജാക്ക് ഡോർസെ (ജനനം നവംബർ 19, 1976) ഒരു അമേരിക്കൻ പ്രോഗ്രാമറും സംരംഭകനുമാണ്.ട്വിറ്റർ ന്റെ സ്ഥാപകരിലൊരാളായ ഇദ്ദേഹം നിലവിൽ ട്വിറ്ററിന്റ സിഇഒ ആണ് .കൂടാതെ സ്ക്വയർ എന്ന മൊബൈൽ പേയ്മെന്റ കമ്പനി സ്ഥാപകനായ ജാക്ക് അതിന്റെ സി.ഇ.ഒ ആയിട്ടും പ്രവർത്തിച്ചു വരുന്നു.



</doc>
<doc id="329929" url="https://ml.wikipedia.org/wiki?curid=329929" title="ഫ്ളമിഷ്">
ഫ്ളമിഷ്

ജർമാനിക് ഗോത്രക്കാരായ ഒരു ജനതയാണ് ഫ്ളമിഷ്.പ്രധാനമായും ഡച്ച് ഭാഷ സംസാരിക്കുന്ന ഇവർ ബെൽജിയത്തിലെ പ്രധാന വംശീയ വിഭാഗമാണ്.


</doc>
<doc id="329938" url="https://ml.wikipedia.org/wiki?curid=329938" title="മലയാള ആനുകാലികങ്ങളുടെ പട്ടിക">
മലയാള ആനുകാലികങ്ങളുടെ പട്ടിക

ഇന്ത്യയിലെ ആദ്യത്തെ വർത്തമാനപത്രമായ ബംഗാൾ ഗസറ്റ് ( കൊൽക്കത്ത 1780) പുറത്തുവന്നു് 67 വർഷം കഴിഞ്ഞാണു് മലയാളത്തിലെ ഒന്നാമത്തെ പത്രം ആരംഭിച്ചതു്. മലയാളഭാഷക്ക് ഏറെ സംഭാവനകൾ നൽകിയിട്ടുള്ള ജർമ്മൻ പാതിരിയായിരുന്ന ഹെർമൻ ഗുണ്ടർട്ട് തലശ്ശേരിക്കടുത്തു് ഇല്ലിക്കുന്നിൽനിന്നും പ്രകാശനം ചെയ്ത രാജ്യസമാചാരം ആയിരുന്നു ആ പത്രം. 

മൂന്നുമാസത്തിനകം തന്നെ, അദ്ദേഹം പശ്ചിമോദയം എന്ന പേരിൽ മറ്റൊരു ആനുകാലികം കൂടി തുടങ്ങിവെച്ചു. വളരെ മന്ദഗതിയിൽ തുടങ്ങിവെച്ച മലയാളപത്രസാഹിത്യപ്രവർത്തനം അടുത്ത അര നൂറ്റാണ്ടിനിടയിൽ അമ്പതോളം പ്രസിദ്ധീകരണങ്ങൾക്കു സാക്ഷ്യം വഹിച്ചു. എന്നാൽ ഇവയിൽ പലതും ഏറെ വർഷം ആയുസ്സെത്താതെത്തന്നെ നിലച്ചുപോവുകയും ചെയ്തു. എങ്കിലും അവയിൽ മിക്കതിനും കേരളചരിത്രപഠനത്തിൽ ശ്രദ്ധേയമായ സാംഗത്യം അവകാശപ്പെടാം. 

ഇരുപതാംനൂറ്റാണ്ടിന്റെ തുടക്കത്തോടെ ദിവസേന വാർത്തകൾ വായിച്ചറിയുന്ന ഒരു സംസ്കാരം മലയാളികൾക്കിടയിൽ ക്രമേണയായി രൂപം കൊണ്ടു. കഥകൾ, കവിതകൾ, ലേഖനങ്ങൾ തുടങ്ങിയ ബൗദ്ധികോൽപ്പന്നങ്ങൾ പതിവായി വായിച്ചാസ്വദിക്കുന്ന ശീലവും ഇതോടെ വ്യാപകമായി. നൂറുകണക്കിനു പ്രസിദ്ധീകരണങ്ങളാണു് ആ കാലഘട്ടത്തിനുശേഷം മലയാളത്തിൽ ഉരുത്തിരിഞ്ഞതു്. എന്നാൽ വിരലിലെണ്ണാവുന്ന ചിലതിനു മാത്രമാണു് ദശകങ്ങളോളം നിലനിന്നുപോവാൻ കഴിഞ്ഞതു്. 

മലയാളഭാഷയിൽ എക്കാലത്തും പ്രസിദ്ധീകരിക്കപ്പെട്ടിട്ടുള്ള എല്ലാ ആനുകാലികപ്രസിദ്ധീകരണങ്ങളുടെയും സമഗ്രമായ ഒരു പട്ടിക തയ്യാറാക്കാനുള്ള ഒരു ശ്രമമാണു് താഴെ കൊടുത്തിരിക്കുന്നതു്. ഇടയ്ക്കുവെച്ചു് പ്രസിദ്ധീകരണം നിന്നുപോയിട്ടുള്ളതും ഇപ്പോഴും തുടരുന്നതുമായ ഇവയ്ക്കെല്ലാം വിവിധ ശ്രദ്ധേയതാനിലവാരങ്ങളാണുള്ളതു്. 

 ജനശൃദധ മാസിക
തുടരുന്നു



</doc>
<doc id="329942" url="https://ml.wikipedia.org/wiki?curid=329942" title="തൃശ്ശൂർ വി. രാമചന്ദ്രൻ">
തൃശ്ശൂർ വി. രാമചന്ദ്രൻ

കർണാടക സംഗീതജ്ഞനാണ് തൃശ്ശൂർ വി. രാമചന്ദ്രൻ (Trichur V. Ramachandran)(ജനനം :09 ഓഗസ്റ്റ് 1940). 2003-ൽ പത്മഭൂഷൺ പുരസ്കാരം ലഭിച്ചു. 

തൃശ്ശൂർ വടക്കേ അങ്ങാടിയിൽ വി.ബി. വൈദ്യനാഥഅയ്യരുടെയും കമലാംബാളിന്റെയും മകനാണ്. വർക്കല സുബ്രമണ്യ ഭാഗവതരും തൃപ്പൂണിത്തുറ ആർ. കൃഷ്ണയ്യരുമായിരുന്നു ആദ്യ ഗുരുക്കൾ. പിന്നീട് ഏറെക്കാലം ജി.എൻ. ബാലസുബ്രമണ്യത്തിന്റെയും എം.എൽ. വസന്തകുമാരിയുടെയും ശിക്ഷണത്തിൽ സംഗീത പഠനം നടത്തി. ചെന്നെയിലാണ് താമസം.




</doc>
<doc id="329945" url="https://ml.wikipedia.org/wiki?curid=329945" title="കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) കേരള സംസ്ഥാന സമിതി">
കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) കേരള സംസ്ഥാന സമിതി

ഭാരതത്തിലെ ഒരു ഇടതു രാഷ്ട്രീയ കക്ഷിയായ സി.പി.ഐ.(എം) ന്റെ (CPI(M) അഥവാ കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) ) കേരളഘടകമാണ് കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) കേരള സംസ്ഥാന സമിതി അഥവാ സി.പി.ഐ (എം) കേരള സംസ്ഥാന കമ്മറ്റി. കേരളത്തിലെ പ്രമുഖ രാഷ്ട്രീയ കക്ഷിയായ ഇതിന്റെ ആസ്ഥാനം തിരുവനന്തപുരത്തുള്ള എ.കെ.ജി. സെന്ററാണ്. കൊടിയേരി ബാലകൃഷ്ണനാണ് സി.പി.ഐ. (എം) കേരള സംസ്ഥാന കമ്മറ്റിയുടെ ഇപ്പോഴത്തെ സെക്രട്ടറി. 

കണ്ണൂർ ജില്ലയിലെ പിണറായി ഗ്രാമത്തിലെ പാറപ്രത്ത് 1939 ഡിസംബർ മാസത്തിന്റെ അവസാനം ചേർന്ന സമ്മേളനം പിണറായി-പാറപ്രം സമ്മേളനം എന്നറിയപ്പെടുന്നു. ഈ സമ്മേളനത്തിലാണ് കമ്മ്യൂണിസ്റ്റ്‌ പാർട്ടിയുടെ കേരള സംസ്ഥാന ഘടകം ഔപചാരികമായി രൂപീകരിക്കപ്പെടുന്നത്. കേരളത്തിലെ കോൺഗ്രസ് സോഷ്യലിസ്റ്റ് പാർട്ടിയിലെ പ്രമുഖ നേതാക്കളെല്ലാം ചേർന്ന് പി. കൃഷ്ണ പിള്ളയുടെ നേതൃത്വത്തിലാണ് ഈ സമ്മേളനം നടന്നത്. 

പിണറായി-പാറപ്രം സമ്മേളനത്തിനുമുൻപ് 1937 സെപ്തംബറിൽ കോഴിക്കോട്ട് പാളയത്തുള്ള ഒരു പച്ചക്കറി പീടികയുടെ മുകളിൽ വച്ച് വളരെ രഹസ്യമായി പി. കൃഷ്ണപിള്ള, ഇ.എം.എസ്‌. നമ്പൂതിരിപ്പാട്‌, കെ ദാമോദരൻ, എൻ സി ശേഖർ എന്നീ നാലുപേരടങ്ങുന്ന ഒരു ഘടകം കേന്ദ്രക്കമ്മറ്റിയിൽ നിന്നും എത്തിയ എസ്.വി. ഘാട്ടെയുടെ നേതൃത്വത്തിൽ രൂപീകരിച്ചിരുന്നു. ആ കമ്മറ്റിയാണ് പിണറായി - പാറപ്രം സമ്മേളനത്തിന് ചുക്കാൻ പിടിച്ചത്. 
ബ്രാഞ്ച് കമ്മറ്റിയാണ് സി.പി.ഐ.(എം) ന്റെ അടിസ്ഥാന ഘടകം. പഞ്ചായത്ത് അഥവാ മുനിസിപ്പൽ വാർഡ് കേന്ദ്രീകരിച്ചോ അല്ലെങ്കിൽ വാർഡിലെ വിവിധ പ്രദേശങ്ങൾ കേന്ദ്രീകരിച്ചോ രൂപീകരിക്കുന്ന ബ്രാഞ്ചുകളുടെ പരമാവധി അംഗസംഖ്യ 15 പാർട്ടി അംഗങ്ങളായിരിക്കും. ഒരു പഞ്ചായത്ത് പ്രദേശത്തെ ബ്രാഞ്ചുകളെ ഏകോപിപ്പിച്ചുകൊണ്ട് ഒന്നോ അതിലധികമോ ലോക്കൽ കമ്മറ്റികളാണ് ഇതിന് മുകളിലുള്ള ഘടകം. വിവിധ ലോക്കൽ കമ്മറ്റികളെ ഏകോപിപ്പിച്ചുകൊണ്ട് ബ്ലോക്ക് പഞ്ചായത്തുകൾക്ക് അല്ലെങ്കിൽ താലൂക്കുകൾക്ക് സമാനമായ തലത്തിൽ രൂപീകരിക്കുന്ന ഘടകങ്ങളാണ് ഏരിയാ കമ്മറ്റികൾ. ഏരിയാ കമ്മറ്റികളെ ഏകോപിപ്പിച്ച് ജില്ലാ കമ്മറ്റികളും അതിന് മുകളിൽ സംസ്ഥാന ഘടകവും പ്രവർത്തിക്കുന്നു. 


</doc>
<doc id="329946" url="https://ml.wikipedia.org/wiki?curid=329946" title="സംഗീത കലാനിധി">
സംഗീത കലാനിധി

കർണ്ണാടക സംഗീതത്തിലെ വിഗഗ്ദ്ധർക്ക് വർഷംതോറും ചെന്നൈയിലെ മദ്രാസ് മ്യൂസിക് അകാദമി നൽകിവരുന്ന സമ്മാനമാണ് സംഗീത കലാനിധി (Sangeetha Kalanidhi). കർണ്ണാടക സംഗീതത്തിനു നൽകി വരുന്ന ഏറ്റവും പ്രമുഖമായ സമ്മാനങ്ങളിൽ ഒന്നാണിത്.


</doc>
<doc id="329959" url="https://ml.wikipedia.org/wiki?curid=329959" title="ആന്റണി പനിസ്സി">
ആന്റണി പനിസ്സി

ആന്റണി പനിസ്സി  1856 മുതൽ 1866 വരെ ബ്രിട്ടീഷ് മ്യൂസിയം ലൈബ്രറിയിൽ പ്രധാന (തലവൻ) ലൈബ്രേറിയനായിരുന്നു. ഇദ്ദേഹമാണ് 1891 ൽ പുസ്തക സൂചികയ്ക്ക് ഒരു അടിസ്ഥാന മാതൃക ആദ്യമായി ക്രമപ്പെടുത്തിയത്. അത് Ninety-One Cataloguing Rules എന്നറിയപ്പെട്ടു. 


</doc>
<doc id="329971" url="https://ml.wikipedia.org/wiki?curid=329971" title="ആരപാഹോ">
ആരപാഹോ

ഒരു അൽഗോങ്കിയൻ തദ്ദേശീയ അമേരിക്കൻ ഇന്ത്യൻ ജനവിഭാഗമാണ് ആരപാഹോ. വടക്കെ അമേരിക്കയിലെ പ്ലശ്ശാറ്റേ, അർകൻസാ എന്നീ നദിതടപ്രദേശങ്ങളിലാണ്ത്താ ഇവർ കൂടുതലായി വസിക്കുന്നത്. വടക്കൻ മിനിസോട്ടയാണ് ഇവരുടെ പ്രഭവസ്ഥാനം. ഇവിടെ നിന്നുമാണ് പ്ലശ്ശാറ്റേ, അർകൻസാ തടങ്ങളിലേക്ക് ഇവർ ചേക്കേറിയത്. ചെയന്ന ഇന്ത്യൻ വർഗ്ഗക്കാരുമായി ഇവർക്ക് അഭേദ്യമായ ബന്ധമുണ്ട്. "റ്റെപ്പി" എന്ന പേരിലുള്ള കോൺ ആകൃതിയിലുള്ള കുടിലുകളിലാണ് ഇവർ വസിക്കുന്നത്. കാട്ടുപോത്തിനെ വേട്ടയാടുകയാണ് ഇവരുടെ പ്രധാന തൊഴിൽ. 

1960-ൽ വ്യോമിംഗ്, ഒക്‌ലഹോമ എന്നിവിടങ്ങളിൽ 2500-ഓളം ആരപാഹോ ഇന്ത്യൻ വർഗക്കാർ ഉണ്ടായിരുന്നുവെന്ന് കണക്കാക്കപ്പെട്ടിട്ടുണ്ട്‌. തെക്കൻ - വടക്കൻ എന്നിങ്ങനെ ആരപാഹോ ഇന്ത്യൻ വിഭാഗങ്ങളും കൂടാതെ മൂന്നോളം മറ്റു വിവിധ വിഭാഗങ്ങളും ഇവരുടെ ഇടയിൽ ഉണ്ട്. പണ്ട് ഗോത്രപരമായി സ്വതന്ത്രരായിരുന്ന ഇവർക്ക് പ്രത്യേകഭാഷയുമുണ്ടായിരുന്നു. അൽഗോങ്കിയൻഭാഷയിൽനിന്ന്‌ വ്യതിരിക്തമാണ്‌ അരപാഹോ ഭാഷ. ഈ ഭാഷ സംസാരിക്കുന്ന വിഭാഗം വളരെക്കാലം മുൻപെ മൂലഗോത്രത്തിൽനിന്നു മാറിയവരാണ്‌. എന്നാൽ ഇവർക്കു പ്രത്യേക കുലം ഉണ്ടായിരുന്നില്ല. മതാനുഷ്‌ഠാനങ്ങളുടെ ഭാഗമായി ജനത്തെ പ്രായത്തിന്റെ അടിസ്ഥാനത്തിൽ വിവിധ വിഭാഗങ്ങളായി തരം തിരിച്ചിരിക്കുന്നു. പുരുഷന്മാർക്കിടയിൽ ഏഴു വിഭാഗങ്ങളും സ്ത്രീകൾക്കിടയിൽ ഒരു വിഭാഗവുമുണ്ട്. ഇവർ സൂര്യനൃത്തം നടത്തിയിരുന്നു.



</doc>
<doc id="329973" url="https://ml.wikipedia.org/wiki?curid=329973" title="അകശേരുകികൾ">
അകശേരുകികൾ

നട്ടെല്ലില്ലാത്ത ജീവിവർഗ്ഗത്തെയാണ് അകശേരുകികൾ(Invertebrate) എന്ന് വിളിക്കുന്നത്. പ്രാണികൾ,ക്രസ്റ്റേഷ്യനുകൾ,മൊളസ്ക,വിര ഇവയെല്ലാം അകശേരുകികൾക്ക് ഉദാഹരണങ്ങളാണ്.


</doc>
<doc id="329974" url="https://ml.wikipedia.org/wiki?curid=329974" title="ഖ്മു ജനത">
ഖ്മു ജനത

ലാവോസിലെ മെക്കോങ് നദിക്കരയിൽ കുടിയേറിപ്പാർത്തിട്ടുള്ള ഒരു ഗിരിവർഗമാണ് ഖ്മു. ചൈന, ടിബത്ത്, ഇന്ത്യ എന്നിവിടങ്ങളിൽനിന്ന് കുടിയേറിയവരാണ് ലാവോസിലെ ജനങ്ങൾ. അവർ ഖ്മു ജനതയുടെ ഭൂമി പിടിച്ചെടുത്തതിനെത്തുടർന്ന് പർവ്വതപ്രാന്തങ്ങളിലേക്ക് കുടിയേറി. ഖ്മു വർഗക്കാർ അവിടത്തെ ഭാഷയും സംസ്കാരവും സ്വായത്തമാക്കി. കൂടാതെ അവിടുത്തെ ജനങ്ങളുമായി അടുത്തബന്ധം പുലർത്തുകയും സ്വന്തം സംസ്കാരം നിലനിർത്തുകയും ചെയ്തു. 

തെക്കുകിഴക്കേ ഏഷ്യയിലെ കംബോഡിയക്കാരുമായും ചെമ്പൻമുടിക്കാരായ മെലനേഷ്യൻകാരുമായും ഇവർക്ക് ഭാഷാപരമായ ബന്ധമുണ്ട്. അതുപോലെ ആസ്ട്രോ ഏഷ്യാറ്റിക് അഥവാ മാൺഖ്മർ വർഗക്കാരുടെ ഭാഷാഭേദങ്ങളും ഇവരുടെ ഭാഷയിലും കാണുന്നു.



</doc>
<doc id="329980" url="https://ml.wikipedia.org/wiki?curid=329980" title="ഫുൽകാരി">
ഫുൽകാരി

ഇന്ത്യയിലും പാകിസ്താനിലുമായി ഉൾപ്പെട്ടിരിക്കുന്ന പഞ്ചാബ് പ്രദേശത്ത് നിലനിൽക്കുന്ന ഒരു അലങ്കാരത്തുന്നൽ (എംബ്രയോഡറി) രീതിയാണ് ഫുൽകാരി (ഇംഗ്ലീഷ്: Phulkari, പഞ്ചാബി: ਫੁਲਕਾਰੀ) എന്ന് അറിയപ്പെടുന്നത്. 'പുഷ്പം' എന്നർത്ഥമുള്ള "ഫുൽ", 'കരകൗശലം' എന്നർത്ഥമുള്ള "കാരി" എന്നീ വാക്കുകൾ ചേർന്നാണ് 'പുഷ്പാലംകൃത കരകൗശലപ്പണി' എന്നർത്ഥതിൽ ഈ ചിത്രതുന്നലിന് ഫുൽകാരി എന്ന പേരുണ്ടായത് എന്നു കരുതപ്പെടുന്നത്. ഫുൽകാരി വസ്ത്രങ്ങൾക്ക് ഭൂപ്രദേശസൂചിക പദവി ലഭിച്ചിട്ടുണ്ട്.

ഒരു കാലത്ത് അലങ്കാരത്തുന്നലുകളോടു കൂടിയുള്ള എല്ലാ വസ്ത്രങ്ങളെയും ഈ പ്രദേശത്ത് ഫുൽകാരി എന്നറിയപ്പെട്ടിരുന്നെങ്കിലും പിന്നീട് ഈ വിശേഷണം അലങ്കാരത്തുന്നലുകളുള്ള ഷാളുകൾക്കും ശിരോവസ്ത്രങ്ങൾക്കും മാത്രമായി ചുരുക്കപ്പെട്ടു. ആധുനിക കാലത്ത്, ലളിതവും അങ്ങിങ്ങായി അലങ്കാരത്തുന്നലുകളുള്ള ഷാളുകൾ, ദുപ്പട്ട, "ഒഡിനി" എന്ന ശിരോവസ്ത്രം തുടങ്ങി നിത്യവും ഉപയോഗിക്കുന്നവയെ ഫുൽകാരി എന്നറിയപ്പെടുമ്പോൾ, ശരീരം മുഴുവൻ മൂടുന്നവയും വിശേഷാവസരങ്ങളിൽ ഉപയോഗിക്കുന്നവയുമായ നിർലോഭമായ രീതിയിൽ അലങ്കാരപ്പണികൾ ചെയ്തിട്ടുള്ള വസ്ത്രങ്ങളെ 'ഉദ്യാനം' എന്നർത്ഥം വരുന്ന "ബാഗ്" (Bagh) എന്ന് വിശേഷിപ്പിക്കുന്നു. ഇവയിൽ തന്നെ അത്ര സമൃദ്ധമല്ലാതെ അവിടവിടങ്ങളിൽ മാത്രം അലങ്കാരപ്പണികൾ ചെയ്തിട്ടുള്ള വസ്ത്രങ്ങളെ ചെറിയ പൂന്തോട്ടം അഥവാ 'അര ഉദ്യാനം' എന്ന അർത്ഥമുള്ള "ആധാബാഗ്" എന്നറിയപ്പെടുന്നു.

പഞ്ചാബി പെൺകുട്ടികളുടെ ജീവിതവും ഫുൽകാരിയും അഭേദ്യമായി ബന്ധപ്പെട്ടിരിക്കുന്നു. ചെറുതും വലുതുമായ എല്ലാ ആഘോഷങ്ങളിലും ഉത്സവ വേളകളിലും കുടുംബചടങ്ങുകളിലും ഏതെങ്കിലും തരത്തിലുള്ള ഫുൽകാരി അല്ലെങ്കിൽ ബാഗ് (Bagh) അണിയാറുണ്ട്. പരമ്പരാഗതമായി പഞ്ചാബി പെൺകുട്ടികളുടെ വിവാഹ വസ്ത്രശേഖരത്തിൽ ഫുൽകാരി വസ്ത്രങ്ങളും ഉൾപ്പെടുന്നു.
ഈ തുന്നൽ വേലയുടെ ആരംഭകാലമോ കൃത്യമായ ചരിത്രമോ പൂർണ്ണമായ രീതിയിൽ രേഖപ്പെടുത്തിയിട്ടില്ല. 15-ആം നൂറ്റാണ്ടിൽ വാരിസ് ഷാ രചിച്ച ഹീർ-രംജ എന്ന കൃതിയിൽ ഫുൽകാരിയെ പറ്റിയുള്ള പരാമർശമുണ്ട്. മധ്യേഷ്യയിൽ നിന്ന് കുടിയേറിപ്പാർത്ത ജാട്ട് വിഭാഗക്കാരിൽ നിന്നുമാണ് ഈ തുന്നൽ വേല ഇന്ത്യൻ ഉപഭൂഖണ്ഡത്തിലെത്തിയതെന്ന് കരുതപ്പെടുന്നു. പേർഷ്യൻ തുന്നൽ കലയായ "ഗുൽകാരി"യിൽ നിന്നാണ് ഫുൽകാരി രൂപമെടുത്തതെന്ന ഒരു അഭിപ്രായവുമുണ്ട്. ഗുൽകാരിയുടെ വാച്യാർത്ഥവും ഫുൽകാരിയുടേത് തന്നെയാണ്. ഫുൽകാരിയുടെ നിർമ്മാണ രീതിയും മാതൃകകളും തലമുറയായി വാമൊഴിയായി കൈമാറപ്പെട്ടു വന്നിരുന്നു. അതിനാൽ തന്നെ ഒരോരോ പ്രദേശങ്ങളിലെ ഫുൽകാരിയിലും അതിന്റേതായ വ്യത്യസ്തകൾ ദർശനീയമാണ്. പ്രധാനമായും സിഖ് പാരമ്പര്യവുമായി ബന്ധപ്പെട്ടാണ് ഫുൽകാരിയുടെ വളർച്ചയും പ്രചാരമെന്നിരുന്നാലും ഹിന്ദു-മുസ്ലീം സമുദായങ്ങളും ഇതിൽ പങ്കു വഹിച്ചിരുന്നു. അതിനാൽ തന്നെ മതപരം എന്നതിനേക്കാൽ പ്രാദേശികപരമായാണു ഇതിന്റെ പ്രാധാന്യം.

1947-ലെ ഇന്ത്യാ-പാകിസ്താൻ വിഭജനവും ലാഭമില്ലായ്മ, വ്യാവസായവത്കരണം, യന്ത്രസഹായമില്ലാതെയുള്ള പണിയോടുള്ള മടുപ്പ് തുടങ്ങിയ സാമൂഹിക-സാമ്പത്തിക കാരണങ്ങളും ഫുൽകാരിയുടെ നിലനിൽപ്പിനെ കാര്യമായി ബാധിച്ചു. എങ്കിലും വർഷങ്ങളായി ഗവണ്മെന്റ് ഈ തുന്നൽ വിദ്യയെ നിലനിർത്തുവാനുള്ള പ്രത്യേക പദ്ധതികൾ ആവിഷ്കരിക്കുകയും പ്രദർശനങ്ങളും മേളകളും സംഘടിപ്പിക്കുകയും ചെയ്തുവരുന്നു. 
ഈ തുന്നൽ പണി ഗാർഹികമായി പഞ്ചാബിലെ സ്ത്രീകൾ അവരുടെ ഒഴിവ് സമയങ്ങളിലാണ് ചെയ്തു വരുന്നത്. വ്യാവസായികമായ നിർമ്മാണവും ഉണ്ട്. കൈ കൊണ്ട് നെയ്തെടുത്ത ഖദർ ആണ് ഇതിന്റെ അടിസ്ഥാന നിർമ്മാണ് വസ്തു. പ്രധാനമായും മൂന്നു തരത്തിലുള്ള ഖദർ ഇതിനായി ഉപയോഗിക്കുന്നു - അയഞ്ഞ രീതിയിൽ നൂൽ നൂറ്റെടുത്ത പരുക്കൻ തുണിയിലുള്ള ഖദർ, പകിട്ടാർന്ന നൂലുകൊണ്ടുള്ള ചൗൻസ ഖദർ (ബാഗ്(bagh) നിർമ്മാണത്തിനുപയോഗിക്കുന്നു), ഭാരം കുറഞ്ഞ ഇഴയടുപ്പത്തോട് കൂടിയ ഹൽവൻ ഖദർ (പടിഞ്ഞാറൻ പഞ്ചാബിലെ ഹസാര, റാവൽപിണ്ടി പ്രദേശങ്ങളിൽ പ്രചാരമുള്ള ഈയിനം ഫുൽകാരിക്ക് മാത്രം ഉപയോഗിക്കുന്നു). എന്നിരിക്കിലും കൂടുതലായും ഉപയോഗിക്കുന്നത് പ്രാദേശികമായി ലഭിക്കുന്നതും വിലകുറഞ്ഞതും എന്നാൽ ഈട് നിൽക്കുന്നതുമായ ഖദർ ആണ്. മൃദുവും തിളക്കമുള്ളതുമായ പിരിക്കാത്ത പട്ടുനൂലാണ് തുന്നുവാൻ ഉപയോഗിക്കുന്നത്. കാശ്മീർ, അഫ്ഗാനിസ്ഥാൻ, ബംഗാൾ എന്നിവിടങ്ങളിൽ നിന്നാണ് പ്രധാനമായും ഈ നൂൽ ലഭ്യമാകുന്നത്. പട്ട്നൂലിന് പകരം പരുത്തി നൂലും കമ്പിളി നൂലും ഉപയോഗിക്കാറുണ്ട്. ചുവപ്പ്, ഓറഞ്ച്, പച്ച, വെള്ള, സുവർണ മഞ്ഞ, കടും നീല നിറങ്ങളിലുള്ള നൂലകളാണ് പ്രധാനമായും ഉപയോഗിക്കുന്നത്.


</doc>
<doc id="329988" url="https://ml.wikipedia.org/wiki?curid=329988" title="വായ്പ്പാട്ട്">
വായ്പ്പാട്ട്

സംഗീതോപകരണങ്ങളുടെ അകമ്പടിയോടെയോ അല്ലാതെയോ ഒന്നോ അതിലധികമോ പാട്ടുകാർ പാടുന്നതിനെ വായ്പ്പാട്ട് (Vocal music) എന്നു വിളിക്കുന്നു. വായ്പ്പാട്ടിൽ ഉപയോഗിക്കുന്ന വാക്കുകളാണ് അതിലെ സാഹിത്യം, എന്നാൽ സാഹിത്യം ഇല്ലാതെയും വായ്പ്പാട്ട് ആലപിക്കാം. സംഗീതോപകരണങ്ങളുടെ ആവശ്യം ഇല്ലാത്തതിനാൽ ഏറ്റവും പുരാതനമായ സംഗീതം വായ്പ്പാട്ടാവണം. ലോകത്തിലെ എല്ലാ സംഗീതങ്ങളിലും എതെങ്കിലും രൂപത്തിലുള്ള വായ്പ്പാട്ട് ഉണ്ട്.കേരളത്തിന്റെ വടക്കൻ ജില്ലകളിൽ വായ്പാട്ടിന്റെ മത്സരങ്ങൾ നടക്കാറുണ്ട്. 


</doc>
<doc id="330003" url="https://ml.wikipedia.org/wiki?curid=330003" title="മുത്തയ്യാ ഭാഗവതർ">
മുത്തയ്യാ ഭാഗവതർ

ഹരികേശനല്ലൂർ മുത്തയ്യാ ഭാഗവതർ എന്ന് അറിയപ്പെട്ടിരുന്ന മുത്തയ്യാ ഭാഗവതർ (Muthiah Bhagavatar) (ജനനം 15 നവമ്പർ1877 – മരണം 30 ജൂൺ1945) ഇരുപതാം നൂറ്റാണ്ടിലെ കർണ്ണാടക സംഗീതരംഗത്തെ പ്രസിദ്ധനായ വാഗ്ഗേയകാരനായിരുന്നു. അദ്ദേഹം ഇരുപതോളം രാഗങ്ങൾ സൃഷ്ടിച്ചിട്ടുണ്ട്.

തിരുനെൽവേലിയിലെ ഹരികേശനല്ലൂർ എന്ന കൊച്ചുഗ്രാമത്തിൽ 1877- ൽ ജനിച്ച മുത്തയ്യാ ഭാഗവതർ ചെറുപ്പത്തിൽത്തന്നെ സംഗീതവുമായി ബന്ധപ്പെട്ടു. ആറാം വയസ്സിൽ സംഗീതപ്രേമിയായ അച്ഛനെ നഷ്ടമായ അദ്ദേഹത്തിന്റെ വിദ്യാഭ്യാസത്തിന്റെ ഉത്തരവാദിത്തം അമ്മാവൻ ഏറ്റെടുത്തെങ്കിലും പത്തുവയസ്സായപ്പോഴേക്കും സംഗീതത്തോടുള്ള അഭിനിവേശത്താൽ ഹരികേശനല്ലൂർ വിട്ട് തിരുവാരൂരിൽ എത്തുകയും തന്റെ കഴിവ് തിരിച്ചറിഞ്ഞ പതിനൈതുമണ്ഡപ സാംബശിവ അയ്യരുടെ അടുത്തെത്തുകയും തുടർന്ന് ഒമ്പതുവർഷം അദ്ദേഹത്തിനുകീഴിൽ സംഗീതം അഭ്യസിക്കുകയും ചെയ്തു. പിന്നീടു സംഗീത കലാനിധി പുരസ്കാരം ലഭിച്ച ടി എസ്സ് ശബേശ അയ്യർ ഈ ഗുരുവിന്റെ പുത്രനായിരുന്നു. ഗുരുവിന്റെ കീഴിൽ സംഗീതം അഭ്യസിച്ച മുത്തയ്യാ ഭാഗവതർ പ്രസിദ്ധനായ ഒരു ഹരികഥാ വിദ്വാൻ ആയി മാറുകയും ചെയ്തു. ഗംഭീരസ്വരത്തിന്റെ ഉടമയായ മുത്തയ്യാ ഭാഗവതർ അക്കാലത്തെ ഏറ്റവും തിരക്കുള്ള സംഗീതജ്ഞന്മാരിൽ ഒരാളായിരുന്നു.

കർണ്ണാടക സംഗീതത്തിലെ ത്രിമൂർത്തികൾക്കുശേഷം ഏറ്റവും കൂടുതൽ കൃതികൾ രചിച്ച വാഗ്ഗേയകാരണാണ് മുത്തയ്യാഭാഗവതർ. അവയിൽ പലരാഗങ്ങളിലുള്ള കൃതികളും തില്ലാനകളും വർണ്ണങ്ങളുമെല്ലാം ഉൾപ്പെടുന്നു. തെലുഗു, തമിഴ്, സംസ്കൃതം, കന്നഡ എന്നീ നാലുഭാഷകളിൽ അദ്ദേഹം കൃതികൾ രചിച്ചിട്ടുണ്ട്. വിജയസരസ്വതി, കർണ്ണരഞ്ജനി, ബുധമനോഹരി, നിരോഷ്ഠ, ഹംസാനന്ദി എന്നിവയെല്ലാം അദ്ദേഹം ഉണ്ടാക്കിയ രാഗങ്ങളാണ്. ഷണ്മുഖപ്രിയയും മോഹനകല്യാണിയും ജനപ്രിയമാക്കുന്നതിലും അദ്ദേഹം വലിയ പങ്കുവഹിച്ചിട്ടുണ്ട്.

1934 -ൽ "ലവകുശ" എന്ന ഒരു ചലച്ചിത്രത്തിൽ നിർബന്ധത്തിനു വഴങ്ങി സംഗീതം നിർവ്വഹിക്കാൻ ബോംബെയിൽ പോയ അദ്ദേഹം ആ സിനിമയ്ക്കായി 63 ഗാനങ്ങൾ ചിട്ടപ്പെടുത്തുകയും തുടർന്ന് ആ സിനിമയ്ക്ക് "സംഗീത ലവകുശ" എന്നു പേരു മാറ്റുകയുമുണ്ടായി.

ചിത്രവീണയും മൃദംഗവും അദ്ദേഹം നന്നായി കൈകാര്യം ചെയ്യുമായിരുന്നു. സംഗീതത്തിന്റെ എല്ലാ മേഖലകളിലും അവഗാഹമുണ്ടായിരുന്ന അദ്ദേഹം സംഗീതകൽപ്പദ്രുമം എന്ന ലേഖനസമാഹാരം രചിക്കുകയും ചെന്നൈ മദ്രാസ് മ്യൂസിൿ അകാദമിയിൽ സ്ഥിരമായി സംഗീതത്തെപ്പറ്റി പ്രസംഗങ്ങൾ നടത്തുകയും ചെയ്തു. 1943 -ൽ കേരള സർവ്വകലാശാല അദ്ദെഹത്തിനു നൽകിയ ഡി ലിറ്റ് സംഗീത മേഖലയിൽ ഇന്ത്യയിൽ ആദ്യമായി നൽകപ്പെട്ട ഡോക്ടറേറ്റ് ആയിരുന്നു. 1939 -ൽ തിരുവനന്തപുരത്ത് ആരംഭിച്ച സ്വാതി തിരുനാൾ സംഗീത അകാദമിയുടെ ആദ്യ പ്രിൻസിപ്പാളും മുത്തയ്യാ ഭാഗവതരാണ്. ത്യാഗരാജ വിജയ കാവ്യം എന്ന പേരിൽ അദ്ദേഹം ഒരു സംസ്കൃതകാവ്യവും രചിക്കുകയുണ്ടായി. മധുരൈ ടി എൻ ശേഷഗോപാലന്റെ ഗുരുവായിരുന്ന രാമനാഥപുരം ശങ്കരശിവം മുത്തയ്യാ ഭാഗവതരുടെ ശിഷ്യനായിരുന്നു. തിരുവനന്തപുരത്തെ ക്ഷേത്രത്തിനു മുന്നിൽ പൂജാസമയത്ത് നാഗസ്വരം വായിക്കുന്ന പതിവ് കൊണ്ടുവന്നത് മുത്തയ്യാ ഭാഗവതാരാണ്. അദ്ദേഹത്തിന്റെ സംഗീതകൃതികൾ പ്രചരിപ്പിക്കാൻ "ഹരികേശാഞ്ജലി" എന്നൊരു ട്രസ്റ്റിനു രൂപം നൽകിയിട്ടുണ്ട്.

മൈസൂർ മഹാരാജാവ് ക്ഷണിച്ച പ്രകാരം മൈസൂരിലെത്തിയ മുത്തയ്യാ ഭാഗവതർ അവിടുത്തെ ആസ്ഥാനവിദ്വാനായി നിയമിക്കപ്പെട്ടു. മൈസൂരിൽ വച്ച് അദ്ദേഹം മൈസൂർ രാജവംശത്തിന്റെ പരദേവതയായ ചാമുണ്ഡിദേവിയെക്കുറിച്ച് കനഡഭാഷയിൽ 115 കൃതികൾ രചിക്കുകയുണ്ടായി. മൂലം തിരുനാൾ മഹാരാജാവ് അദ്ദേഹത്തെ തിരുവിതാംകൂറിലേക്ക് ക്ഷണിച്ചു വരുത്തുകയും അവിടെ അദ്ദേഹം സ്വാതി തിരുനാൾ കൃതികളെപ്പറ്റി പഠനം നടത്തുകയും "സംഗീതകൽപ്പദ്രുമ" എന്ന ഗ്രന്ഥം രചിക്കുകയും അതിന് അദ്ദേഹത്തിന് ബഹുമാനാർത്ഥം ഡി ലിറ്റ് നൽകുകയും ചെയ്തു. മദ്രാസ് മ്യൂസിൿ അകാഡമിയുടെ വാർഷിക കോൺഫറൻസിന്റെ പ്രാഥമിക അധ്യക്ഷൻ അദ്ദേഹമായിരുന്നു. 1930 -ൽ സംഗീത കലാനിധി പുരസ്കാരം മുത്തയ്യാ ഭാഗവർക്ക് ലഭിച്ചു.

1945 -ൽ മരണമടയുമ്പോൾ 400 -ലേറെ കൃതികളും ഹിന്ദുസ്താനിയിൽ നിന്നും കൊണ്ടുവന്ന രാഗങ്ങളും സ്വന്തമായി ഉണ്ടാക്കിയ 20 രാഗങ്ങളും എല്ലാമായി കർണാടകസംഗീതത്തിന്റെ രീതികൾ ആകെ മുത്തയ്യാ ഭാഗവതർ മാറ്റിമറിച്ചിരുന്നു. "ഭുവനേശ്വരിയാ" തുടങ്ങിയ കൃതികൾ തന്റെ ഏറ്റവും പ്രമുഖശിഷ്യനായ മധുരൈ മണി അയ്യർ അടക്കം നിരവധിപേർ ആലപിച്ച് ജനകീയമാക്കി. അദ്ദേഹത്തിന്റെ കൊച്ചുമകളാണ് പ്രമുഖ വീണാവിദുഷി രുക്മിണി ഗോപാലകൃഷ്ണൻ



</doc>
<doc id="330016" url="https://ml.wikipedia.org/wiki?curid=330016" title="ബികാനേറി ഭുജിയ">
ബികാനേറി ഭുജിയ

ധാന്യമാവിൽ സുഗന്ധവ്യഞ്ജനങ്ങൾ ചേർത്ത് എണ്ണയിൽ വറുത്തെടുക്കുന്ന ഒരു ഭക്ഷണപദാർത്ഥമാണ് ബികാനേറി ഭുജിയ. രാജസ്ഥാനിലെ ബികാനേർ പ്രദേശത്ത് നിർമ്മാണം ആരംഭിച്ച ഈ പലഹാരം ഇന്ത്യയിൽ പ്രത്യേകിച്ച് ഉത്തരേന്ത്യയിൽ ഏറെ പ്രശസ്തമാണ്. 2010-ൽ ബികാനേറി ഭുജിയക്ക് ഭൂപ്രദേശ സൂചിക പദവി ലഭിച്ചു.
1877-ൽ ബികാനീർ നാട്ടുരാജ്യത്തിലെ ഭരണാധികാരിയായിരുന്ന മഹാരാജ ശ്രീ ദംഗാർ സിംഗിന്റെ കാലത്താണ് ബികാനീറിൽ ആദ്യമായി ഭുജിയ നിർമ്മാണം നടന്നത്. ഇന്ന് ഏകദേശം 25 ലക്ഷത്തോളം ബികാനേർ നിവാസികൾ ഭുജിയ നിർമ്മാണത്തെ അവരുടെ കുടിൽ വ്യവസായമായി ഇപ്പോഴും നിലനിർത്തിയിരിക്കുന്നു. രാജ്യത്തിന്റെ വിവിധ ഭാഗ്യങ്ങളിൽ കടല മാവിൽ നിർമ്മിക്കപ്പെടുന്ന ഭുജിയകളിൽ നിന്ന് വ്യത്യസ്തമാണ് ബികാനേർ ഭുജിയ. ബികാനേർ-ജോധ്പൂർ പ്രദേശങ്ങളിൽ മാത്രം ഉത്പാദിപ്പിക്കപ്പെടുന്ന മട്കി (moth lentils) എന്ന ധാന്യത്തിൽ നിന്നാണ് ഈ ഭുജിയ നിർമ്മിക്കപ്പെടുന്നത്. അങ്ങനെ ഭുജിയയുടെ വ്യാപാരം നിർമ്മാണക്കാർക്കും വിതരണക്കാർക്കും വില്പനക്കാർക്കും പുറമേ ഗണ്യമായ എണ്ണം കർഷകർക്ക് കൂടി ജീവിതമാർഗ്ഗമാകുന്നു.


</doc>
<doc id="330018" url="https://ml.wikipedia.org/wiki?curid=330018" title="ടെമ്പിൾകോമ്പി">
ടെമ്പിൾകോമ്പി

ടെമ്പിൾകോമ്പി ഇംഗ്ലണ്ടിലെ സോമർസെറ്റിലെ ഒരു ഗ്രാമമാണ്. ഇത്, എ 357 റോഡിൽ സ്ഥിതിചെയ്യുന്ന ഈ ഗ്രാമം വിൻകാന്റണിനു 5 മൈൽ തെക്കും ഇയോവിൽ നു 12 മൈൽ കിഴക്കും സാലിസ്ബറിക്കു 30 മൈൽ പടിഞ്ഞാറും ആയി കിടക്കുന്നു. 1560 പേർ മാത്മേ ഇവിടെയുള്ളു. കൊമ്പിത്രുപ് ഗ്രാമത്തിന്റെ കൂടെചേർന്ന് ഇത് അബ്ബാസ് ആൻഡ് ടെമ്പിൾകോമ്പി എന്ന ഇടവക ആകുന്നു. 
[[നോർമൻ|നോർമൻ വിജയത്തിനു മുൻപ് കോമ്പി ലിയോഫ്‌വൈൻ ഗോഡ്‌വിൻസൺ പിടിച്ചെടുത്തിരുന്നു. 


</doc>
<doc id="330021" url="https://ml.wikipedia.org/wiki?curid=330021" title="ബിദ്രിയുടെ ലോഹകലാവിദ്യ">
ബിദ്രിയുടെ ലോഹകലാവിദ്യ

ബിദ്രിയുടെ ലോഹകലാവിദ്യ (Kannada: ಬಿದ್ರಿ ಕಲೆ ) കർണ്ണാടകയിലെ ബീദാർ പ്രദേശത്തെ പ്രത്യേകതരം ലോഹകൈത്തൊഴിൽ രീതിയാണ്. സി ഇ പതിനാലാം നൂറ്റാണ്ടിലെ ബഹ്മനിസുൽത്താനത്തിന്റെ കാലത്ത് വികസിപ്പിച്ചെടുത്ത ലോഹസാങ്കേതികവിദ്യയാണ്. ബിദ്രി എന്ന വാക്ക് ബിദാർ എന്ന സ്ഥലവുമായി ബന്ധപ്പെട്ടിരിക്കുന്നു. ഈ സ്ഥലമാണ് ഇന്നും ഈ തരം ലോഹപാത്രനിർമ്മാണത്തിൽ മികച്ചുനിൽക്കുന്നത്. ഈ ലോഹപാത്രങ്ങളുടെ സവിശേഷമായ ചിത്രപ്പണികൾ ഇവയെ വിദേശരാജ്യങ്ങളിൽ വളരെ പ്രിയമുള്ളതാക്കിയിരിക്കുന്നു. സമ്പത്തിന്റെ പ്രതീകമായാണ് ഇവയെ കണക്കാക്കിവരുന്നത്. സിങ്ക്, ചെമ്പ് എന്നിവയുടെ ഇരുണ്ട നിറത്തിലുള്ള കൂടുലോഹം കൊണ്ടാണ്ണിതു നിർമ്മിക്കുന്നത്. ഇതിനുമുകളിൽ വെള്ളിയുടെ നേർമ്മയുള്ള പാളികൾ ഉപയോഗിച്ച് അലങ്കരിച്ചിരിക്കുന്നു. ഈ പ്രാദേശിക ലോഹകലാവിദ്യയ്ക്ക് ഭൂപ്രദേശ സൂചികകളുടെ പട്ടികയിൽ ഇടം ലഭിച്ചിട്ടുണ്ട്. 



</doc>
<doc id="330028" url="https://ml.wikipedia.org/wiki?curid=330028" title="സുധീർ തായ്‌ലാങ്">
സുധീർ തായ്‌ലാങ്

ഭാരതീയനായ കാർട്ടൂണിസ്റ്റായിരുന്നു സുധീർ തായ്ലാങ്. 2004 ൽ പത്മശ്രീ ലഭിച്ചു. 
1960ൽ രാജസ്ഥാനിലെ ബിക്കാനീറിലായിരുന്നു സുധീറിന്റെ ജനനം. 1982ൽ ഇല്യുസ്‌ട്രേറ്റഡ് വീക്ക്ലി ഓഫ് ഇന്ത്യയിൽ കാർട്ടൂൺ വരച്ചു തുടങ്ങി. നവഭാരത് ടൈംസ്, ഹിന്ദുസ്ഥാൻ ടൈംസ്, ഇന്ത്യൻ എക്‌സ്‌പ്രസ്,​ ടൈംസ് ഓഫ് ഇന്ത്യ എന്നീ പത്രങ്ങളിൽ പ്രവർത്തിച്ചു. ഏഷ്യൻ ഏജിനു വേണ്ടിയാണ് ഒടുവിൽ പ്രവർത്തിച്ചത്.

മുൻ പ്രധാനമന്ത്രി മൻമോഹൻസിംഗിനെ ആധാരമാക്കി വരച്ച കാർട്ടൂണുകളുടെ സമാഹാരം 2009ൽ 'നോ,​ പ്രൈം മിനിസ്റ്റർ' എന്ന പേരിൽ സുധീർ പ്രസിദ്ധീകരിച്ചിരുന്നു. 

മസ്തിഷ്കാർബുദത്തെ തുടർന്ന് ഗുഡ്ഗാവിലെ മേദാന്ത ആശുപത്രിയിലായിൽ 2016 ഫെബ്രുവരി 6 ന് അന്തരിച്ചു. 



</doc>
<doc id="330031" url="https://ml.wikipedia.org/wiki?curid=330031" title="മധുരൈ മുല്ല">
മധുരൈ മുല്ല

തമിഴ്നാട്ടിലെ മധുരൈ, വിരുദുനഗർ, തേനി, ശിവഗംഗ, തിണ്ടുക്കൽ ജില്ലകളിൽ പരമ്പരാഗതമായി കൃഷി ചെയ്യപ്പെടുന്ന മുല്ലയാണ് മധുരൈ മുല്ല (ഇംഗ്ലീഷ്: Madurai Jasmine). മധുരൈ മല്ലി എന്ന പേരിൽ അറിയപ്പെടുന്ന ഈ മുല്ലക്ക് 2013-ൽ ഭൂപ്രദേശസൂചിക പദവി ലഭിച്ചു. നല്ല സുഗന്ധമുള്ളയിനം പൂവുകളാണ് ഈ മുല്ലയുടേത്.

മധുരൈ മല്ലിയിൽ വിവിധയിനം പ്രാദേശിക വകഭേദങ്ങളുണ്ട്. ഗുണ്ടു മല്ലി, നമ്മൂര മല്ലി, അംബു മല്ലി, രാമബാണം, മദനബാണം, കസ്തൂരി മല്ലി, ഊസി മല്ലി തുടങ്ങിയവയാണ് അവയിൽ ചിലത്.
മധുരൈ മല്ലിക്ക് കട്ടിയുള്ള ദളങ്ങളാണുള്ളത്. ആറു മുതൽ ഒൻപത് ദളങ്ങൾ വരെയുണ്ടാകും. മറ്റ് മുല്ലകളിൽ നിന്ന് വ്യത്യസ്തമായി പൂവിന്റെ തണ്ടും നീളമുള്ളതും തടിച്ചതുമാണ്. ഇത് മാല കെട്ടുന്നവർക്ക് പൂക്കളെ തമ്മിൽ ചേർത്ത് കെട്ടുന്നതിന് സൗകര്യപ്രദമായ ഒരു ഘടകമാണ്. കാലത്ത് ചെടിയിൽ നിന്ന് അടർത്തിയെടുക്കുമ്പോൾ ഈ പൂക്കൾക്ക് പച്ച കലർന്ന വെളുപ്പ് നിറമായിരിക്കും. ഉച്ചയാകുമ്പോഴേക്കും പാൽ വെള്ള നിറത്തിലും സായാഹ്നത്തോടെ വെള്ളി തിളക്കമുള്ള ക്രീം വെള്ളയിലേക്കും നിറം പരിണാമപ്പെടുന്നു. എന്നാൽ കേടുപാടുകളോ സൗരഭ്യ നഷ്ടമോ കൂടാതെ രണ്ടു ദിവസങ്ങളോളം ഈ പുഷ്പങ്ങൾ ഉപയോഗിക്കാവുന്നതാണ്. തടിച്ച ഇതളുകൾ മൂലം സാവധാനത്തിലുള്ള പുഷ്പവികാസമാണ് ഇതിന് കാരണം. ഈ സവിശേഷതകൾ മൂലം തമിഴ്നാട്ടിൽ പൂജയ്ക്കും ആരാധനാമൂർത്തികളെ അലങ്കരിക്കുന്നതിനും അവശ്യ പുഷ്പമായി മധുരൈ മല്ലിയെ പരിഗണിക്കുന്നു. 

ഈ മുല്ല ചെടി സംഘകാലം (ബി.സി 5-ആം നൂറ്റാണ്ട്) മുതൽ മധുരൈ പ്രദേശത്ത് കൃഷി ചെയ്യപ്പെട്ടു വരുന്നതായി അവകാശപ്പെടുന്നുണ്ട്. ചിലപ്പതികാരം, കുറിഞ്ചി പാട്ട്, മധുരൈ കാഞ്ചി തുടങ്ങിയ കൃതികളിൽ ഈ പൂവിനെക്കുറിച്ചുള്ള പരാമർശങ്ങൾ കാണാവുന്നതാണ്. മധുരൈ ജില്ലയിൽ മാത്രം ആയിരത്തോളം ഹെക്ടറിൽ 4,000 കർഷകർ മധുരൈ മല്ലി കൃഷി ചെയ്യുന്നു. മധുരയിലെ തിരുപ്പരങ്കുന്റം, തിരുമംഗലം, ഉസിലമ്പട്ടി, ചെല്ലംപട്ടി എന്നിവിടങ്ങളിലാണ് പ്രധാനകൃഷിയിടങ്ങൾ സ്ഥിതി ചെയ്യുന്നത്. ഏപ്രിൽ മുതൽ ജൂലൈ വരെയുള്ള മാസങ്ങളിലാണ് കൂടുതൽ വിളവെടുപ്പ് നടക്കുന്നത്. തമിഴ്‌നാടിന് പുറമേ ബാംഗ്ലൂർ, ഹൈദരാബാദ്, മുംബൈ, ന്യൂഡൽഹി എന്നിവിടങ്ങളിലും ഈ മുല്ലക്ക് ഏറെ ആവശ്യക്കാരുണ്ട്.

മധുരൈയുടെ സുഗന്ധം, Development of Humane Action Foundation(DHAN) വെബ്സൈറ്റ്


</doc>
<doc id="330033" url="https://ml.wikipedia.org/wiki?curid=330033" title="ലാന ദെൽ റെ">
ലാന ദെൽ റെ

എലിസബത്ത് വൂൾറിഡ്ജ് ഗ്രാന്റ് (ജൂൺ 21, 1985 ജനനം), എന്ന പേരിൽ ജനിച്ച് ലാന ദെൽ റെ എന്ന പേരിൽ അറിയപെടുന്ന ഇവർ ഒരു അമേരിക്കൻ ഗായിക, ഗാനരചയിതാവ്, മോഡൽ എന്നീ നിലയിൽ പ്രശസ്തയാണ്.ന്യൂയോർക്ക്ൽ ജനിച്ചു വളർന്ന ലാന 2005-ൽ ആണ് തന്റെ സംഗീത ജീവിതം ആരംഭിക്കുന്നത്. 2011-ലെ "വീഡിയോ ഗെയ്മ്സ്" എന്ന സംഗീത വീഡിയോ ഇന്റർനെറ്റ്ൽ വൈറൽ ആയതോടെയാണ് ശ്രദ്ധിക്കപ്പെടുന്നത്.

ലാനയുടെ സംഗീതം അതിന്റെ സിനിമാറ്റിക് രീതി , ദാരുണമായ പ്രണയവും, വിഷാദാ ചിന്തകൾ തുടങ്ങിയവ കൊണ്ട് വളരെ ശ്രദ്ധേയമാണ്, അതുപോലെ 1950 കളിലെയും 1960 കളിലെയും പോപ്പുലർ സംസ്കാരവും അമേരിക്കൻ സംസ്കാരവും ഇവരുടെ സംഗീതത്തിൽ കടന്നു വരാറുണ്ട്.



</doc>
<doc id="330037" url="https://ml.wikipedia.org/wiki?curid=330037" title="ബാരാപ്പോൾ ജലവൈദ്യുത പദ്ധതി">
ബാരാപ്പോൾ ജലവൈദ്യുത പദ്ധതി

പ്രതിവർഷം 36 ദശലക്ഷം യൂണിറ്റ് വൈദ്യുതി ഉത്പാദിപ്പിക്കാൻ ശേഷിയുള്ള കേരള സ്റ്റേറ്റ് ഇലക്ട്രിസിറ്റി ബോർഡിന്റെ ചെറുകിട ജലവൈദ്യുതപദ്ധതിയാണ് ബാരാപ്പോൾ ചെറുകിട ജലവൈദ്യുത പദ്ധതി (Barapole Small Hydro Electric Project) . കണ്ണൂർ ജില്ലയിലെ തലശ്ശേരി താലൂക്കിലെ അയ്യൻകുന്ന് ഗ്രാമപഞ്ചായത്തിനെയും കർണ്ണാടകയിലെ കുടക് ജില്ലയിലെ മാക്കൂട്ടത്തെയും വേർതിരിക്കുന്ന ബാരാപ്പോൾ പുഴയിലാണ് ഈ പദ്ധതി . കൂട്ടുപുഴക്കു അടുത്ത് പാലത്തിങ്കടവിൽ ആണ് പദ്ധതിയിലെ പവർ ഹൗസ് നിർമിച്ചിട്ടുള്ളത്. പൂർണ്ണമായും കെഎസ്ഇബിയുടെ ഉടമസ്ഥതയിലുള്ളതാണ് ബാരാപ്പോൾ ജലവൈദ്യുത പദ്ധതി.
1) ബാരാപ്പോൾ പവർ ഹൗസ്

1) ബാരാപ്പോൾ തടയണ

ബാരാപ്പോൾ ചെറുകിട ജലവൈദ്യുതപദ്ധതിയിൽ 5 മെഗാവാട്ടിന്റെ 3 ടർബൈനുകൾ (Horizontal Francis -type) ഉപയോഗിച്ച് 15 മെഗാവാട്ട് വൈദ്യുതി ഉത്പാദിപ്പിക്കുന്നു.വാർഷിക ഉൽപ്പാദനം 36 MU ആണ്. 

15 മെഗാവാട്ട് സ്ഥാപിത ശേഷിയുള്ള ഈ പദ്ധതിയുടെ നിർമ്മാണ ചെലവ് 120 കോടി രൂപയാണ്. കേരളത്തിലെ മിനി ജലവൈദ്യുത പദ്ധതികളിൽ ഏറ്റവും വലുതാണ് ബാരാപ്പോൾ ജലവൈദ്യുത പദ്ധതി. കേരളത്തിൽ ആദ്യമായാണ് വളപട്ടണം പുഴയുടെ പോഷക നദിയായ ബാരാപ്പോൾ പുഴയിൽ തടയണ കെട്ടി വെള്ളം തടഞ്ഞു നിർത്താതെയുള്ള സംവിധാനത്തിൽ ഒരു വൈദ്യുതപദ്ധതി നിർമ്മിക്കുന്നത്. പുഴയിൽ ഒഴുകി എത്തുന്ന ജലത്തിന്റെ മൂന്നിലൊന്നുമാത്രം പുഴയുടെ മുകൾ ഭാഗത്ത് അടിത്തട്ടിൽ പുഴയ്ക്ക് കുറുകെ നിർമ്മിക്കുന്ന രണ്ട് ട്രഞ്ചുകൾ വഴി വിടുകയാണ് ചെയ്യുന്നത്. രണ്ടര മീറ്റർ വീതിയും ശരാശരി മൂന്ന് മീറ്റർ ആഴവുമുള്ള ഈ ചാലുകൾക്ക് മുകളിൽ നദിയുടെ ഇടതു കരയിലേക്ക് ചരിവ് നൽകിയിട്ടുണ്ട്. ഈ ചാലുകൾക്ക് പാകിയ ട്രാക്ക് വാക്ക് എന്ന അരിപ്പ വഴി നദിയിലൂടെ ഒഴുകി വരുന്ന ജലം ട്രഞ്ചിനകത്തേക്ക് പതിക്കുകയും ചാലിലൂടെ ഒഴുകി വരുന്ന ജലം 15 മീറ്റർ നീളവും 16 മീറ്റർ വീതിയും 74 മീറ്റർ ആഴവുമുള്ള തടാകത്തിലെക്ക് എത്തുകയും ചെയ്യുന്നു. ഈ തടാകത്തിലേക്കുള്ള ജലപ്രവാഹം നിയന്ത്രിക്കുന്നതിനായി ഷട്ടറുകളും നിർമ്മിച്ചിട്ടുണ്ട്. ഇതുകൂടാതെ 15 മെഗാവാട്ട് വൈദ്യുതി അധികമായി ഉത്പാദിപ്പിക്കുവാനുള്ള സൗരോർജ്ജ പദ്ധതികൂടി ഇവിടെ വിഭാവനം ചെയ്തിട്ടുണ്ട്. 35 കോടി രൂപ ചെലവ് പ്രതീക്ഷിക്കുന ഈ പദ്ധതിക്ക് ഏഴരക്കോടി രൂപ കേന്ദ്രം നൽകും.

പുഴയ്ക്കു കുറുകെ അണക്കെട്ടുണ്ടാക്കി വലിയ ഒരു പദ്ധതിയാണ് ആദ്യം വിഭാവനം ചെയ്തിരുന്നതെങ്കിലും രാജീവ് ഗാന്ധി നാഷണൽ പാർക്കിൽ ഇതുമൂലം യാതൊരുവിധത്തിലും വെള്ളം ഉയരാനോ മാറ്റം വരാനോ പാടില്ലെന്ന കർശന സുപ്രീം കോടതി വിധിയോടെ രൂപരേഖ മാറ്റുകയായിരുന്നു. മഴക്കാലത്ത് പരമാവധി വൈദ്യുതി ഉണ്ടാക്കി ഇടുക്കിയിലെ ജലം വേനലിലേക്ക് കരുതാൻ ഈ പദ്ധതി ലക്ഷ്യമിടുന്നതായി അധികൃതൻ പറയുന്നു.



</doc>
<doc id="330041" url="https://ml.wikipedia.org/wiki?curid=330041" title="അദ്നാൻ">
അദ്നാൻ

അറബികളുടെ പൂർവപിതാക്കളുൾപ്പെടുന്ന ഒരു ഗോത്രവർഗമാണ് അദ്നാൻ. (അറബി: عدنان‎)അറേബ്യൻ ഉപഭൂഖണ്ഡത്തിന്റെ പടിഞ്ഞാറെ ഭാഗത്തായാണ് ഈ ഗോത്രം ആദ്യ കാലത്ത് കഴിഞ്ഞിരുന്നത്..പാരമ്പര്യമായി ഇസ്മാഈൽ നബിയുടെ പിൻഗാമികളായി തെക്ക് -പടിഞ്ഞാറെ അറേബ്യയിൽ കഴിഞ്ഞിരുന്ന വംശമാണ് ഇവരുടെ പിതാക്കൾ.
നിരവധി അറേബ്യൻ പണ്ഡിതന്മാരുടെ അഭിപ്രായത്തിൽ അദ്നാൻ എന്നത് ഇസ്മാഈൽ നബിയുടെ മകനായ കേദാറിന്റെ പിൻഗാമികളാണെന്നാണ്.


</doc>
<doc id="330042" url="https://ml.wikipedia.org/wiki?curid=330042" title="ക്വിന്സീ ജോൺസ്">
ക്വിന്സീ ജോൺസ്

ക്വിന്സീ ഡിലൈറ്റ് ജോൺസ്, ജൂനിയർ (ജനനം: മാർച്ച് 14, 1933) ഒരു അമേരിക്കൻ സംഗീത സംവിധായകൻ, സംഗീതജ്ഞൻ, ചലച്ചിത്ര സംവിധായകൻ എന്ന നിലയിൽ വളരെ പ്രശസ്തനാണ്.

ആറു ദശാബ്ദത്തിലേറെയായി വിനോദ മേഖലയിലുള് തന്റെ ജീവിതത്തിനിടെ 79 തവണ ഗ്രാമി പുരസ്കാരത്തിനു നാമനിർദ്ദേശം ലഭിച്ചിട്ടുണ്ട് (മറ്റാരെക്കാളും കൂടുതൽ). ഗ്രാമി ലെജെൻഡ് പുരസ്കാരം ഉൾപ്പെടെ 27 ഗ്രാമി അവാർഡ് നേടിയിട്ടുള്ള ഇദ്ദേഹം ഏറ്റവും കൂടുതൽ ഈ പുരസ്കാരം നേടിയ വ്യക്തികളിൽ ഒരാളാണ്.7 ഓസ്കാർ നാമനിർദ്ദേശം ലഭിച്ചിട്ടുള്ള ഇദ്ദേഹം ഏറ്റവും കൂടുതൽ തവണ ഓസ്കാറ്റിനു നിർദ്ദേശിക്കപ്പെട്ട ആഫ്രിക്കൻ അമേരിക്കൻ വ്യകതികളിലൊരാളാണ്.

മൈക്കിൾ ജാക്സൺ നോടൊപ്പം ജാക്സൺന്റെ ഓഫ് ദ വാൾ (1979) ,ത്രില്ലർ (1982), ബാഡ് എന്നീ ആൽബങ്ങൾ ; അതുപോലെ വി ആർ ദ വേൾഡ് എന്ന 1985ലെ കാരുണ്യ പ്രവർത്തനങ്ങൾക്കു വേണ്ടിയുള്ള ഗാനവും സംവിധാനം ചെയ്തത് ജോൺസ് ആയിരുന്നു. In 2013, Jones was inducted into the Rock & Roll Hall of Fame as the winner, alongside Lou Adler, of the Ahmet Ertegun Award.

2013 ൽ റോക്ക് ആൻഡ് റോൾ ഹോൾ ഓഫ് ഫെയിമിലേക്ക് ചേർക്കപ്പെട്ടിട്ടുള്ള ജോൺ സിനെ ടൈം മാഗസിൻ ഇരുപതാം നൂറ്റാണ്ടിലെ ഏറ്റവും കൂടുതൽ സ്വാധീനമുള്ള ജാസ് സംഗീതജ്ഞരിൽ ഒരാളായി തിരഞ്ഞെടുത്തു.


</doc>
<doc id="330052" url="https://ml.wikipedia.org/wiki?curid=330052" title="ചുരിക">
ചുരിക

വടക്കൻ കേരളത്തിൽ പണ്ട് പ്രചാരത്തിലുണ്ടായിരുന്ന ആയുധമാണ് ചുരിക. ഭാരതത്തിലെ പുരാതന ആയോധനകലയിൽ ഇത് ഉപയോഗിച്ചിരുന്നു. പഴയകാലത്ത് ദ്വന്ദ്വയുദ്ധങ്ങളിൽ സ്ഥിരമായി ചുരിക ഉപയോഗിച്ചിരുന്നു. ശാസ്ത്രീയവിധിപ്രകാരം ഒരു ഖഡ്ഗത്തെക്കാൾ നീളം കുറഞ്ഞതും എന്നാൽ അഗ്രം കൂർത്തതുമായ ആയുധമാണ് ചുരിക. ഇതിന്റെ രണ്ടരികുകളിലും മൂർച്ചയുണ്ടാകും. വാളിനെക്കാൾ അല്പം വീതി കൂടുതലാണ് ചുരികയ്ക്ക്, ചുരികയുടെ കൈപ്പിടിയുടെ മധ്യഭാഗത്തിന് വശങ്ങളെ അപേക്ഷിച്ച് അല്പം കനം കൂടുതലാണ്. എന്നാൽ വാളുകൾക്കുള്ള വിധം കൈമറ ഈ പിടിക്കില്ല. വജ്രലേപനവിധിപ്രകാരം ചുരികയുടെ മൂലഭാഗം പിടിയിൽ കൂട്ടിച്ചേർത്തിരിക്കുന്നു.

ആയോധനവിദ്യയിൽ 'മൂർച്ചവെട്ടിന്' ഉപയോഗിച്ചിരുന്ന ഏക ആയുധം ചുരിക മാത്രമാണ്. ദ്വന്ദ്വയുദ്ധങ്ങളിൽ ചുരിക ഉപയോഗിച്ച് എതിരാളികളെ വധിക്കുകയായിരുന്നു പതിവ്. യുദ്ധങ്ങളിൽ ചുരിക ഉപയോഗിക്കുന്ന എതിരാളിയുടെ ആയുധത്തെ തടുക്കാൻ പരിചയാണ് ഉപയോഗിച്ചിരുന്നത്. ചുരിക കൊണ്ടുള്ള പ്രയോഗങ്ങൾ വാളിനെ അപേക്ഷിച്ച് വ്യത്യസ്തമാണ്. വാൾ കൊണ്ടുള്ള വീശലും മറ്റും ചുരികകൊണ്ട് ചെയ്തിരുന്നില്ല. 

ധനുർവേദ സംഹിതയിൽ പ്രയോഗിക്കുന്ന രീതിക്കനുസരിച്ച് ആയുധങ്ങളെ മുക്തം, അമുക്തം, മുക്താമുക്തം എന്നിങ്ങനെ മൂന്നായി തരം തിരിച്ചിട്ടുണ്ട്. ഇതിൽ അമുക്തായുധമാണ് ചുരിക.

'നേരെ വന്നാൽ ചുരിക, വളഞ്ഞു വന്നാൽ കടുത്തില' എന്നൊരു പഴമൊഴി കേരളത്തിൽ പ്രചാരത്തിലുണ്ടായിരുന്നു. 


</doc>
<doc id="330057" url="https://ml.wikipedia.org/wiki?curid=330057" title="നഗരാവ്">
നഗരാവ്

രാജാക്കന്മാരുടെ വിളംബരങ്ങൾക്ക് ഉപയോഗിച്ചിരുന്ന വാദ്യമാണ് ഇത്.നകാര,നകരാവ് ,നഗാരം എന്നിങ്ങനെ പല പേരുകളിൽ അറിയപ്പെടുന്നു.രണ്ടു കോൽകൊണ്ടാണു കൊട്ടുന്നതു.മുസ്ളിം പളളികളിൽ ബാങ്കു വിളിക്കുമ്പോൾ സമയമറിയിക്കാൻ നഗാരം കൊട്ടിയിരുന്നു. ക്രിസ്ത്യൻ പളളികളിലെപെരുന്നാളിനു പ്രദക്ഷിണത്തിനും ഇത് ഉപയോഗിച്ചിരുന്നു.


</doc>
<doc id="330060" url="https://ml.wikipedia.org/wiki?curid=330060" title="കരിയാറ്റിൽ ഔസേപ്പ് കത്തനാർ">
കരിയാറ്റിൽ ഔസേപ്പ് കത്തനാർ

ഭാരതത്തിലെ സിറിയൻ കത്തോലിക്കരുടെ ആദ്യ തദ്ദേശീയ മെത്രാപ്പൊലീത്തായായിരുന്നു കരിയാറ്റിൽ മാർ ഔസേപ്പ് മെത്രാപ്പോലീത്ത . (5 മേയ് 1742 – 10 സെപ്റ്റംബർ 1786). 1653-ൽ കൂനൻ കുരിശുസത്യത്തിലൂടെ ഭിന്നിച്ചുപോയ മാർത്തോമ്മാ ക്രിസ്‌ത്യാനികൾ (പുത്തൻകൂറ്റുകാർ) മാതൃസഭയിലേക്കു തിരിച്ചുവരുവാൻ ശ്രമം ആരംഭിച്ചത്‌ ഔസേപ്പ് കത്തനാരുടെ നേതൃത്വത്തിലായിരുന്നു. കൂടാതെ കേരളത്തിലെ മാർത്തോമ്മാ ക്രിസ്‌ത്യാനികൾക്ക്‌ വിദേശികളായ മതമേലധ്യക്ഷന്മാരുടെ ഭരണത്തിൻ കീഴിൽനിന്നു മോചനം നേടാൻ ഒരു കേരളീയനായ മെത്രാനെ ആഗ്രഹിക്കുകയും അതിനായി പരിശ്രമിക്കുകയും ചെയ്‌ത ആദ്യത്തെ കേരളീയ വൈദികനാണ് ഔസേപ്പ് കത്തനാർ.

1742 മേയ്‌ 5-നു ആലങ്ങാട്‌ കരിയാറ്റിൽ കുടുംബത്തിൽ ജനിച്ചു. ആലങ്ങാട് സെമിനാരിയിൽ ആദ്യ വിദ്യാഭ്യാസം പൂർത്തിയാക്കി. പിന്നീട് ഉന്നതവിദ്യാഭ്യാസത്തിനായി റോമിൽ എത്തി. 24-ആം വയസ്സിൽ വൈദികപട്ടം സ്വീകരിച്ചു. നാട്ടിൽ തിരിച്ചെത്തിയശേഷം ആലങ്ങാട്‌ സെമിനാരിയിലെ മല്‌പാനായി (പ്രൊഫസർ) നിയമിതനായി. 

കേരളീയനായ ഒരു മെത്രാനെ നിയമിച്ച് വിദേശ മെത്രാന്മാരുടെ ഭരണത്തിൽ മാർത്തോമ്മാ ക്രിസ്‌ത്യാനികൾ അനുഭവിച്ചിരുന്ന പ്രയാസങ്ങൾക്കു പരിഹാരം കാണുവാൻ ഇദ്ദേഹം അതിയായി ആഗ്രഹിച്ചിരുന്നു. ഇതിന്റെ ആവശ്യത്തിനായി 1778 മേയ്‌ 7-നു ഔസേപ്പ് കത്തനാരും ഒരു സംഘവും റോമിലേക്കു യാത്രയായി 1780-ൽ മാർപ്പാപ്പയെ സന്ദർശിച്ചു. എന്നാൽ ഇതിനു മുൻപായിത്തന്നെ കേരളത്തിലെ ഇദ്ദേഹത്തിന്റെ പ്രതിയോഗികൾ മാർപ്പാപ്പായ്ക്ക് ഒരു ഹർജി അയച്ചിരുന്നു. കത്തനാർക്കെതിരായ ഹർജി കിട്ടിയിരുന്നതിനാൽ മെത്രാൻ പദവി നൽകാൻ മാർപ്പാപ്പ വിസമ്മതിച്ചു. എന്നാൽ പോർച്ചുഗീസ്‌ രാജ്ഞിയുടെ ഇടപെടലിനെത്തുടർന്ന്‌ 1782 ഡിസംബർ 16-നു മാർപ്പാപ്പ ഔസേപ്പ് കത്തനാരെ കൊടുങ്ങല്ലൂർ അതിരൂപതയുടെ മെത്രാപ്പൊലീത്തയായി നിയമിച്ചു. 1783-ൽ പോർച്ചുഗലിൽ വച്ച് മെത്രാപ്പൊലീത്തയായി അഭിഷേകം ചെയ്തു. 

റോമിൽ നിന്നും തിരികെ ഇന്ത്യയിലേക്കുള്ള യാത്രയിൽ ഗോവയിൽ വച്ച് 1787 സെപ്‌റ്റംബർ 10-നു കൊല്ലപ്പെട്ടു. വിഷം അകത്തു ചെന്നതാണ് അദ്ദേഹത്തിന്റെ മരണകാരണമെന്നു സംശയിക്കപ്പെടുന്നു. യാത്രയിൽ തന്റെ ഒപ്പം ഉണ്ടായിരുന്ന പാറേമ്മാക്കൽ തോമ്മാക്കത്തനാരെ അദ്ദേഹം തന്റെ പിൻഗാമിയായി മരിക്കുന്നതിനു തൊട്ടു മുൻപ് നിയമിച്ചു. ഔസേപ്പ്‌ മെത്രാപ്പൊലീത്തയെ ചതിച്ചുകൊല്ലുകയാണുണ്ടായതെന്ന്‌ അങ്കമാലി പടിയോലയിൽ തോമ്മാ കത്തനാർതന്നെ രേഖപ്പെടുത്തിയിട്ടുണ്ട്.

ഔസേപ്പ്‌ മെത്രാപ്പോലീത്തയുടെ റോമിലേക്കുള്ള സംഭവബഹുലവും സാഹസികവുമായ യാത്രയാണ്‌ തോമ്മാകത്തനാർ രചിച്ച വർത്തമാനപ്പുസ്‌തകത്തിന്റെ ഇതിവൃത്തം.



</doc>
<doc id="330072" url="https://ml.wikipedia.org/wiki?curid=330072" title="പൂനേരി പഗഡി">
പൂനേരി പഗഡി

മഹാരാഷ്ട്രയിലെ പൂനെ നഗരത്തിലുള്ള ആളുകൾ വിശേഷാവസരങ്ങളിലും മറ്റും ധരിക്കുന്ന ഒരു പ്രത്യേക തലപ്പാവാണ് പൂനേരി പഗഡി. മറാഠിയിൽ "പൂനേരി പഗഡി" എന്നാൽ 'പൂനെയിലെ തലപ്പാവ്' എന്നാണ് അർത്ഥം. പത്തൊൻപതാം നൂറ്റാണ്ടുമുതലാണ് ഈ തലപ്പാവ് ഉപയോഗിച്ചു തുടങ്ങിയതെന്നു വിശ്വസിക്കുന്നു. ഒരുകാലത്ത് ബഹുമാനസൂചകമായി ധരിച്ചിരുന്ന തലപ്പാവിനെ ഇപ്പോൾ പ്രായഭേദമന്യേ ഏവരും ധരിക്കുന്നുണ്ട്. പൂനേരി പഗഡിയുടെ മഹത്ത്വവും തനിമയും സംരക്ഷിക്കുന്നതിന്റെ ഭാഗമായി 2009 സെപ്റ്റംബർ 4-ന് ഇതിനെ ഭൂപ്രദേശസൂചികാപദവിയുള്ള ഉൽപ്പന്നങ്ങളുടെ പട്ടികയിൽ ഉൾപ്പെടുത്തി.

പത്തൊൻപതാം നൂറ്റാണ്ടിൽ ജീവിച്ചിരുന്ന സാമൂഹ്യപരിഷ്കർത്താവ് മഹാദേവ് ഗോവിന്ദ് റാനാഡേയാണ് ആദ്യമായി പൂനേരി പഗഡി ധരിച്ചതെന്നു വിശ്വസിക്കുന്നു. പിന്നീട് ലോകമാന്യ ബാലഗംഗാധര തിലക്, ജെ.എസ്. കരാൺഡിക്കാർ, ഡി.ഡി. സാത്യേ, നരസിംഹ ചിന്താമൻ ഖേൽക്കർ, ദത്തോ വാമൻ പോട്ദാർ എന്നിവരും പൂനേരി പഗഡി ധരിച്ചിരുന്നു. 1973-ൽ പൂനെയിൽ അരങ്ങേറിയ "ഖാസീറാം കോത്വാൽ" എന്ന മറാഠി നാടകത്തിലൂടെയാണ് പൂനേരി പഗഡി ജനശ്രദ്ധയാകർഷിച്ചത്.

ഒരുകാലത്ത് ബഹുമാനത്തിന്റെയും അഭിമാനത്തിന്റെയും പ്രതീകമായി കരുതിയിരുന്ന പൂനേരി പഗഡിയെ ഇപ്പോൾ വിശേഷാവസരങ്ങളിലും മറ്റും പ്രായഭേദമില്ലാതെ ഏവരും ധരിക്കുന്നുണ്ട്. "ഗൊന്തൽ" എന്ന കലാരൂപത്തിന്റെ അവതരണത്തിലും നാടകങ്ങളിലും ചലച്ചിത്രങ്ങളിലുമെല്ലാം ഇത് ഉപയോഗിക്കുന്നുണ്ട്. ചിലർ ഇതിനെ ഒരു വിശിഷ്ട വസ്തുവായി കരുതി സുവനീർ ആയും സൂക്ഷിക്കുന്നു.

പൂനെയുടെ സംസ്കാരത്തിന്റെ ഭാഗമായി മാറിയ പൂനേരി പഗഡിയുടെ മഹത്ത്വവും തനിമയും നിലനിർത്തുന്നതിനായി ഭൂപ്രദേശ സൂചികാപദവി നൽകണമെന്ന ആവശ്യത്തോടെ "ശ്രീ പൂനേരി പഗഡി സംഘ്" എന്ന സംഘടന നടത്തിയ പ്രവർത്തനങ്ങൾ ശ്രദ്ധേയമായിരുന്നു. അതോടെ 2009 സെപ്റ്റംബർ 4-ന് പൂനേരി പഗഡിക്കു ഭൂപ്രദേശസൂചികാപദവി ലഭിച്ചു. അതായത് ഇതിനെ ഒരു ബൗദ്ധിക സമ്പത്തായി കണക്കാക്കുന്നു. പൂനെ നഗരത്തിനു പുറത്ത് നിർമ്മിക്കുന്ന തലപ്പാവിനെ "പൂനേരി പഗഡി" എന്ന പേരിൽ വിൽക്കുന്നതു തടയാൻ ഇതിലൂടെ സാധിക്കുന്നു.


</doc>
<doc id="330079" url="https://ml.wikipedia.org/wiki?curid=330079" title="കുത്തകപ്പാട്ടം">
കുത്തകപ്പാട്ടം

ഒരു കുടിയായ്‌മാവകാശമാണ് കുത്തകപ്പാട്ടം. ഇതിലെ വ്യവസ്ഥ പ്രകാരം വസ്‌തുക്കളോ അവയിലെ വൃക്ഷങ്ങളോ രണ്ടുംകൂടിയോ പണമായോ സാധനങ്ങളായോ പ്രതിഫലം പറ്റിക്കൊണ്ട്‌ പാട്ടത്തിനു കൊടുക്കുകയാണ്‌ ചെയ്യുന്നത്. പ്രധാനമായും തിരുവിതാംകൂറിലെ ശ്രീപാദം വക ഭൂമികളും ശ്രീപണ്ടാരവക ഭൂമികളുമാണ്‌ കുത്തകപ്പാട്ടത്തിനു നല്‌കിയിരുന്നത്‌. 

1959-ലെ വ്യവസ്ഥ പ്രകാരം ശ്രീപാദം നിയമത്തിൽ കൊട്ടാരത്തിനു നഷ്‌ടപരിഹാരം നല്‌കിക്കൊണ്ട്‌ കുടിയാന്‌ ഭൂമിയിൽ കൈവശാവകാശം നല്‌കുന്നു. ശ്രീപാദംവക വസ്‌തുക്കളിന്മേലുള്ള കൊട്ടാരത്തിന്റെ സകല അധികാരങ്ങളും അവകാശങ്ങളും താത്‌പര്യങ്ങളും സർക്കാരിൽ നിക്ഷിപ്‌തമാകുകയും ഒപ്പം കൈവശഭൂമിയുള്ളവർക്ക്‌ ഉടമാവകാശം നല്‌കുകയും ചെയ്‌തു. ശ്രീപണ്ടാരവക ഭൂമികളിൽ കുത്തകപ്പാട്ടത്തിനു പുറമേ ഒറ്റി, ജന്മം, കുടിജന്മം എന്നിങ്ങനെ പല നിലനിന്നിരുന്നു.

</doc>
<doc id="330085" url="https://ml.wikipedia.org/wiki?curid=330085" title="കുമാരജീവൻ">
കുമാരജീവൻ

ഒരു ബുദ്ധസന്ന്യാസിയും പണ്ഡിതനുമായിരുന്നു കുമാരജീവൻ (Kumārajīva). 

എ.ഡി. 334-ൽ ചൈനീസ്‌ ടർക്കിസ്‌താനിലെ കൂചി എന്ന പട്ടണത്തിലാണ് ഇദ്ദേഹത്തിന്റെ ജനനം. ഭാരതീയ ബ്രാഹ്മണനും ഒരു നാട്ടുരാജ്യത്തിലെ ദിവാനുമായിരുന്ന കുമാരരായണനായിരുന്നു കുമാരജീവന്റെ പിതാവ്, മാതാവ് കൂചിയിലെ രാജകുമാരിയും. കുമാരജീവന്റെ ചെറുപ്പത്തിലെ പിതാവ് മരണമടഞ്ഞു. കുമാരജീവനു ഏഴുവയസ്സുള്ളപ്പോൾ മാതാവ് ബുദ്ധസന്യാസിനിയായി മാറി.

പിന്നീടുള്ള വർഷങ്ങളിൽ കുമാരജീവൻ അമ്മയോടൊത്ത് യാത്ര ചെയ്ത് നിരവധി ജീവിതാനുഭവങ്ങൾ ആർജിച്ചു. കൂചിയിലും കാശ്‌മീരിലും കാഷ്‌ഗറിലും താമസിച്ചു ബുദ്ധധർമങ്ങളും സംസ്‌കൃത ഗ്രന്ഥങ്ങളും അഭ്യസിച്ചു. കുമാരജീവൻ തന്റെ ഇരുപതാം വയസ്സിൽ കൂചി കൊട്ടാരത്തിൽവച്ച്‌ സന്ന്യാസം സ്വീകരിച്ചു. തുടക്കത്തിൽ ബുദ്ധമതത്തിലെ ഹീനയാനമാണ്‌ സ്വീകരിച്ചിരുന്നതെങ്കിലും പിന്നീട്‌ കാഷ്‌ഗറിൽ വച്ച്‌ അദ്ദേഹം മഹായാനമാർഗ്ഗത്തിന്റെ അനുയായിയായി മാറി.

ബുദ്ധസന്ന്യാസി എന്ന നിലയിലും അതോടൊപ്പം ബുദ്ധമതപണ്ഡിതനെന്ന നിലയിലും കുമാരജീവന്റെ പ്രശസ്‌തി ഭാരതത്തിനകത്തും പുറത്തും വ്യാപിച്ചു. ചൈനയിലെ ഭരണാധികാരികൾ 379-ൽ കുമാരജീവനെ ചൈനയിലെത്തിക്കാനുള്ള ശ്രമം നടത്തി. 384-ൽ ചിൻ രാജവംശത്തിലെ ഫൂചിയൻ ചക്രവർത്തി കുമാരജീവനെ തന്റെ സദസ്സിൽ അംഗമാക്കുവാനായി കൂചി കീഴടക്കി അദ്ദേഹത്തെ എത്തിക്കാനായി ലൂക്വാങ്‌ എന്ന ജനറലിന്റെ നേതൃത്വത്തിൽ സൈന്യത്തെ തന്നെ ഏർപ്പെടുത്തി. എന്നാൽ കുമാരജീവനെ കീഴടക്കിയ ലൂക്വാങ് അദ്ദേഹത്തെ തന്റെ അധീനതയിലുള്ള പടിഞ്ഞാറൻ ചൈനയിലെ ഒരു നിയന്ത്രണ വിധേയനായ ഒരു ഉദ്യോഗസ്ഥനാക്കി മാറ്റി. ഈ കാലത്താണ് കുമാരജീവൻ ചൈനീസ് ഭാഷയിൽ പ്രാവീണ്യം നേടിയത്. കൂടാതെ സംസ്കൃതത്തിലും മറ്റ് 16 ഏഷ്യൻ ഭാഷയിലും ഇദ്ദേഹത്തിനു പ്രാവീണ്യമുള്ളതായി പറയപ്പെടുന്നു.

കുമാരജീവനെ നിയന്ത്രണത്തിൽ വച്ചിരുന്ന പടിഞ്ഞാറൻ പ്രദേശത്ത് എ.ഡി. 401-ൽ ആക്രമണം ഉണ്ടാകുകയും മോചിതനായ കുമാരജീവനെ ചൈനയിലെ ചക്രവർത്തി രാജകീയ ബഹുമതികളോടെ സ്വീകരിക്കുകയും ചെയ്തു. കൊട്ടാരത്തിൽ താമസിച്ചുകൊണ്ട്‌ കുമാരജീവൻ നിരവധി മഹായാന ഗ്രന്ഥങ്ങൾ ചൈനീസ് ഭാഷയിലേക്ക്‌ മൊഴിമാറ്റം ചെയ്‌തു. മുൻപു തന്നെ മഹായാനധർമ ഗ്രന്ഥങ്ങൾക്ക് ചൈനീസ് വിവർത്തനങ്ങൾ ഉണ്ടായിട്ടുണ്ടെങ്കിലും കുമാരജീവന്റെ വിവർത്തനങ്ങളാണ്‌ ആധികാരികസ്വഭാവമുള്ളവയും മൂലത്തോടടുത്തുനിൽക്കുന്നവയുമായി വിലയിരുത്തപ്പെടുന്നത്. 

ബുദ്ധമത പണ്ഡിതരും നൂറുകണക്കിന്‌ ഭിക്ഷുക്കളും നിറഞ്ഞ സദസ്സിൽ വച്ചാണ് കുമാരജീവൻ പരിഭാഷകൾ നടത്തിയിരുന്നത്‌. പരിഭാഷ പറഞ്ഞുകൊടുത്തുകൊണ്ടിരിക്കുമ്പോൾ തന്നെ അതുമായി ബന്ധപ്പെട്ട് സദസ്സിൽ നിന്നുണ്ടാവുന്ന ചോദ്യങ്ങൾക്ക്‌ കുമാരജീവൻ മറുപടി നല്‌കിയിരുന്നു. സത്യസിദ്ധിശാസ്‌ത്രം, സദ്‌ധർമപുണ്ഡരീകം തുടങ്ങിയ മഹായാനത്തിലെ അടിസ്ഥാനഗ്രന്ഥങ്ങളും വിമല കീർത്തിനിർദ്ദേശസൂത്രത്തിന്‌ രചിച്ച ഭാഷ്യവും കുമാരജീവന്റെ കൃതികളിൽ പ്രധാനപ്പെട്ടവയാണ്‌. കുമാരജീവന്റെ പരിഭാഷകളും പ്രഭാഷണങ്ങളും മഹായാന ബുദ്ധമതം പ്രചരിപ്പിക്കുന്നതിൽ വലിയ പങ്കുവഹിച്ചു.

കുമാരജീവനെ ചക്രവർത്തി എല്ലാവിധ സുഖസൗകര്യങ്ങളും നല്‌കിയാണ്‌ താമസിപ്പിച്ചിരുന്നത്‌. പ്രതിഭാശാലിയായ കുമാരജീവന് അനന്തര തലമുറയില്ലാതെ വരരുതെന്ന ഉദ്ദേശ്യത്തോടെ ബ്രഹ്മചര്യം ലംഘിക്കുവാൻ ചക്രവർത്തി നിർബന്ധിച്ചെന്നും ബുദ്ധഭിഷുവായിരുന്ന കുമ്മാരജീവന് ഇക്കാര്യത്തിൽ വളരെയധികം കുണ്‌ഠിതമുണ്ടായിരുന്നെങ്കിലും നിർദ്ദേശത്തെ മാനിച്ച്‌ തന്റെ സന്ന്യാസം ഉപേക്ഷിച്ച്‌ വിവാഹിതനായിത്തീർന്നു എന്നും ചില ചരിത്രകാരന്മാർ രേഖപ്പെടുത്തിയിരിക്കുന്നു. 

കുമാരജീവന്റെ മരണവർഷത്തെ പറ്റി സംശയങ്ങൾ നിലനിൽക്കുന്നുണ്ട്. എ.ഡി. 409 സെപ്‌റ്റംബർ 15-നു കുമാരജീവൻ അന്തരിച്ചതായി കാ ഓ സെങ്‌ ചുവാൻ രേഖപ്പെടുത്തിയിട്ടുണ്ട്‌. എന്നാൽ മരിച്ചത്‌ 413 മേയ്‌ 28-ന്‌ ആണെന്നാണ്‌ മറ്റു ചിലരുടെ അഭിപ്രായം.




</doc>
<doc id="330102" url="https://ml.wikipedia.org/wiki?curid=330102" title="നെബയോത്ത്">
നെബയോത്ത്

ഹീബ്രു (<nowiki>ഹീബ്രൂ</nowiki> נְבָיוֹת) ബൈബിൾ പ്രകാരം ഇസ്മാഈൻ നബിയുടെ ആദ്യത്തെ മകനാണ് നെബയോത്ത് .ഹീബ്രു ബൈബിളിൽ അഞ്ചു തവണ ഇദ്ദേഹത്തെ കുറിച്ച് പരാമർശമുണ്ട്.ഉൽപ്പത്തിപ്പുസ്തകത്തിൽ ഇദ്ദേഹത്തെ കുറിച്ച് പരാമർശമുണ്ട്.25ː13. കൂടാതെ ഏശയ്യായുടെ പുസ്തകത്തിലും നെബയോത്തിനെ പരാമർശിക്കുന്നു.60ː7


</doc>
<doc id="330126" url="https://ml.wikipedia.org/wiki?curid=330126" title="എക്സ്-റേ മത്സ്യം">
എക്സ്-റേ മത്സ്യം

തെക്കേ അമേരിക്കയിലെ ആമസോൺ, ഓറിനോകോ നദികളിൽ കണ്ടുവരുന്ന ശുദ്ധജല മത്സ്യമാണ് എക്സ്-റേ മത്സ്യം, , . ഇതിന്റെ മറ്റു പേരുകൾ :- എക്സ്-റേ ടെട്ര, ഗോൾഡൻ പ്രിസ്റ്റെല്ല ടെട്ര, വാട്ടർ ഗോൾഡ് ഫിഞ്ച്, എന്നും മറ്റുമാണ്. പ്രിസ്റ്റെല്ല എന്ന മത്സ്യജനുസ്സിലെ ഒരേയൊരു സ്പീഷിസാണിവ. അക്വേറിയങ്ങളിൽ വളർത്തുന്ന മത്സ്യങ്ങളിൽ ഏറ്റവും പേരുകേട്ട മത്സ്യങ്ങളിലൊന്നാണീ എക്സ്-റേ മീനുകൾ. ഇതിന്റെ ഏകദേശം സുതാര്യമായ ശരീരമാണ് ഇതിന്റെ ഏറ്റവും വലിയ പ്രത്യേകത.



</doc>
<doc id="330141" url="https://ml.wikipedia.org/wiki?curid=330141" title="കങ്കാരു എലി">
കങ്കാരു എലി

തെക്കുപടിഞ്ഞാറൻ അമേരിക്കയിൽ കാണപ്പെടുന്ന കരണ്ടുതീനി വർഗ്ഗമാണ് കങ്കാരു എലി - Kangaroo rat വെള്ളം കുടിക്കുന്ന സ്വഭാവം ഒട്ടുമില്ലാത്ത ജീവികളാണിവ.

ദീർഘമായ പിൻകാലുകൾ ഉള്ള ഈ എലികൾ നീളം കൂടിയ വാൽ ഒരു സന്തുലനോപാധി ആയി ഉപയോഗിക്കുന്നു. കങ്കാരുവിനെപ്പോലെ ചാടിച്ചാടി സഞ്ചരിക്കുന്നതിലാണ് കങ്കാരു എലികൾ എന്നറിയപ്പെടുന്നത്. ഓരോ ചാട്ടത്തിലും വളരെ ദൂരം പിന്നിടാൻ ഇവയ്‌ക്കു കഴിയുന്നു. പിൻകാലുകളിൽ നിവർന്നു നിന്ന് ഈ വാൽ ഒരു മൂന്നാം കാലുപോലെ ഉപയോഗിക്കുന്നു.

ഇവ ആഴത്തിൽ കുഴിച്ച മാളങ്ങൾക്കുള്ളിൽ പകൽസമയം കഴിയുന്നു. രാത്രികാലങ്ങളിൽ ആഹാരം തേടി പുറത്തിറങ്ങുന്നു. അത്യുഷ്‌ണത്തിൽ നിന്നു രക്ഷനേടുന്നതിനായാണ് ഇവയുടെ രാത്രിയുള്ള ആഹാരം തേടൽ. സമുദ്രനിരപ്പിൽ നിന്നും 4500 അടി വരെ ആഴമുള്ള പ്രദേശങ്ങളിൽ ഇവയെ കണ്ടെത്തിയിട്ടുണ്ട്. ഇതിന്റെ കവിൾസഞ്ചിയിൽ ആഹാരം ശേഖരിച്ച്‌ മാളത്തിലേക്കു കൊണ്ടുപോകാൻ പറ്റിയതരത്തിൽ ഉള്ളവയാണ്. വെള്ളം കുടിക്കുന്ന സ്വഭാവം ഒട്ടുമില്ലാത്ത കങ്കാരു എലികൾ ദാഹം ശമിപ്പിക്കാൻ കിഴങ്ങുകളാണ് കഴിക്കുന്നത്.

ഒറ്റയ്‌ക്കു കഴിയാൻ ഇഷ്ടപ്പെടുന്ന ഇവ ഇണചേരുന്ന കാലങ്ങളിൽ മാത്രമേ മറ്റൊരു എലിയുടെ സാമീപ്യം സഹിക്കുന്നുള്ളു. അല്ലാത്ത പക്ഷം രണ്ടെലികൾ ഒരുമിച്ച്‌ ഒരിടത്തു പെട്ടുപോയാൽ ഒന്നിന്റെ മരണംവരെ അവ പോരാടുന്നു. 


</doc>
<doc id="330146" url="https://ml.wikipedia.org/wiki?curid=330146" title="ഡിസേർട്ട് കങ്കാരു എലി">
ഡിസേർട്ട് കങ്കാരു എലി

തെക്കുപടിഞ്ഞാറൻ അമേരിക്കയിൽ കാണപ്പെടുന്ന കരണ്ടുതീനി വർഗ്ഗമായ കങ്കാരു എലികളിലെ ഒരിനമാണ് ഡിസേർട്ട് കങ്കാരു എലി - Desert Kangaroo rat വെള്ളം കുടിക്കുന്ന സ്വഭാവം ഒട്ടുമില്ലാത്ത ജീവികളാണിവ.

അമേരിക്കയിലെ തെക്കുപടിഞ്ഞാറൻ മരുഭൂമികളിലും അർദ്ധ മരുഭൂമികളിലുമുള്ള ചൂടു കൂടിയതും വരണ്ടതുമായ പ്രദേശങ്ങളിലാണ് ഇവ സാധാരണ വസിക്കുന്നത്. വെള്ളം കുടിക്കുന്ന സ്വഭാവം ഒട്ടുമില്ലാത്ത ഇവ ആഴത്തിൽ കുഴിച്ച മാളങ്ങൾക്കുള്ളിൽ പകൽസമയം കഴിയുന്നു. രാത്രികാലങ്ങളിൽ ആഹാരം തേടി പുറത്തിറങ്ങുന്നു. മരുഭൂമിയിലെ അത്യുഷ്‌ണത്തിൽ നിന്നു രക്ഷനേടുന്നതിനായാണ് ഇവയുടെ രാത്രിയുള്ള ആഹാരം തേടൽ.

കങ്കാരു എലികളിലെ വലിപ്പമേറിയ ഇനമാണ് ഇവ. 12 ഇഞ്ചാണ് ഇവയുടെ അകെ നീളം, തൂക്കം 91 ഗ്രാമും. വാലിന്റെ അഗ്ര ഭാഗത്ത് കറുപ്പും വെളുപ്പും കലർന്ന നീണ്ട രോമങ്ങൾ സമൃദ്ധമായി കാണപ്പെടുന്നു. പിൻകാലുകളിൽ നിവർന്നു നിന്ന് ഈ വാൽ ഒരു മൂന്നാം കാലുപോലെ ഉപയോഗിക്കുന്നു. മരുഭൂമിയിൽ വളരെക്കുറച്ചു മാത്രം ഉള്ള സസ്യശകലങ്ങളും വിത്തുകളും ഇവ ഭക്ഷിക്കുന്നു.


</doc>
<doc id="330148" url="https://ml.wikipedia.org/wiki?curid=330148" title="എ തൗസന്റ് സ്‌പ്ലെൻഡിഡ് സൺസ്">
എ തൗസന്റ് സ്‌പ്ലെൻഡിഡ് സൺസ്

"പട്ടം പറത്തുന്നവർ" എന്ന ലോകപ്രശസ്തമായ നോവലിനുശേഷം വീണ്ടും ലോകശ്രദ്ധയെ ആകർഷിച്ച ഖാലിദ് ഹുസൈനി യുടെ രണ്ടാം നോവലാണ് തിളക്കമാർന്ന ഒരായിരം സൂര്യൻമാർ. രണ്ട്‌ അഫ്ഗാൻ സ്ത്രീകളുടെ പ്രക്ഷുബ്ധമായ ജീവിതം വരച്ചുകാട്ടുന്ന നോവൽ. അഫ്ഗാൻ യുദ്ധവും താലിബാന്റെ ഉദയാസ്തമനങ്ങളും പശ്ചാത്തലമായി വരുന്ന ഈ നോവലിൽന്റെ കഥാകാലം 1960-കൾ മുതൽ 2003 വരെയാണ്. കുടുംബ പശ്ചാത്തലമെന്നപോലെ രാഷ്ട്രീയ സാമൂഹ്യപശ്ചാത്തലങ്ങളും ഈ രണ്ടു സ്ത്രീജീവിതങ്ങളെ നിർണ്ണയിക്കുന്നത്‌ തന്റെ അസാധാരണമായ രചനാശൈലിയിൽ ഹുസൈനി ആവിഷ്കരിക്കുന്നു.


</doc>
<doc id="330150" url="https://ml.wikipedia.org/wiki?curid=330150" title="സവോയ് ഹോട്ടൽ">
സവോയ് ഹോട്ടൽ

ഇന്ത്യൻ സംസ്ഥാനമായ ഉത്തരാഖണ്ഡ് മസൂരിയിൽ സ്ഥിതിചെയ്യുന്ന ചരിത്രപരമായ ആഡംബര ഹോട്ടലാണ് ദി സവോയ്. ഐടിസി വെൽകംഗ്രൂപ്പ് ഹോട്ടൽസിന്റെ ഹോട്ടൽ കണ്ട്രോൾസ് പ്രൈവറ്റ് ലിമിറ്റഡിന്റെ ഉടമസ്ഥതയിൽ ഉള്ളതാണ് ഈ ഹോട്ടൽ. തടി ഉപയോഗിച്ചു ഇംഗ്ലീഷ് ഗോത്തിക്ക് രൂപകൽപ്പന പ്രകാരം നിർമിച്ചിട്ടുള്ള ഹോട്ടൽ സ്ഥാപിക്കപ്പെട്ടത് 1902-ലാണ്. ഇപ്പോൾ 50 മുറികളുള്ള ഹോട്ടൽ ഹിമാലയ പർവത നിരകൾ പശ്ചാത്തലത്തിൽ 11 ഏക്കറിലായി സ്ഥിതിചെയ്യുന്നു. 1900-ൽ റെയിൽ പാത ഡെഹ്റഡൂൺ വരെ നീണ്ടപ്പോൾ മസൂരി ബ്രിട്ടീഷ്‌ അധികാരികളുടെ പ്രിയപ്പെട്ട വേനൽകാല വിശ്രമസ്ഥലമായി. റൈറ്റർസ് ബാർ എന്നറിയപ്പെടുന്ന സവോയ് ഹോട്ടൽ ബാർ 1947-ൽ ഇന്ത്യയ്ക്ക് സ്വാതന്ത്ര്യം ലഭിച്ച ശേഷവും വർഷങ്ങളോളം വളരെ പ്രശസ്തമായി തുടർന്നു.

1960-കൾക്കു ശേഷം നഗരത്തിൽ മറ്റു ഹോട്ടലുകൾ വന്നപ്പോൾ സവോയ് ഹോട്ടലിന്റെ പ്രശസ്തി കുറഞ്ഞു വന്നു. എന്നാൽ 2009-ൽ ഐടിസി വെൽകംഗ്രൂപ്പ് ഹോട്ടൽ വാങ്ങിയശേഷം ഹോട്ടലിന്റെ പ്രശസ്തി വീണ്ടും വർധിച്ചു.

ഷിംലയിലെ ദി സെസിൽ ഹോട്ടലിനും ലക്നൗവിലെ ദി കാൾട്ടൻ ഹോട്ടലിനും വെല്ലുവിളിയായി, 1902-ലെ വേനൽക്കാലത്ത് ദി സവോയ് ഹോട്ടൽ തുറന്നു. ഷിംലയിലെ കഠിനമായ ഔദ്യോഗിക അന്തരീക്ഷത്തിൽനിന്നും രക്ഷതേടിയ ബ്രിട്ടീഷ്‌ ഉദ്യോഗസ്ഥർക്കും പട്ടാളക്കാർക്കും ഇടയിൽ ദി സവോയ് ഉടൻതന്നെ പ്രശസ്തമായി മാറി. 1909-ൽ മസൂരിയിലേക്ക് വൈദ്യുതി എത്തി, അങ്ങനെ ഹോട്ടലിലെ സൗകര്യങ്ങൾ മെച്ചപ്പെട്ടു.

ഒന്നാം ലോകമഹായുദ്ധത്തിനു ശേഷം 1920-ൽ ഹോട്ടൽ പ്രശസ്തിയുടെ കൊടുമുടിയിൽ എത്തി. അനവധി പ്രശസ്ത വ്യക്തിത്വങ്ങൾ ഹോട്ടലിൽ അതിഥിയായി എത്തി. മെയ്‌ 1920-ൽ അമ്മയുടേയും, ഭാര്യയുടേയും മകൾ ഇന്ദിരയുടേയും കൂടെ ജവഹർലാൽ നെഹ്‌റു ദി സവോയ് ഹോട്ടലിൽ താമസിച്ചു. പിൽക്കാലത്ത് പ്രധാനമന്ത്രിയായ ശേഷം 1959-ൽ ഹോട്ടലിൽ വെച്ച് ട്രാവൽ എജന്റ്സ് അസോസിയേഷൻ ഓഫ് ഇന്ത്യയെ അഭിസംബോധന ചെയ്തു സംസാരിച്ചു. 

സ്വാതന്ത്രത്തിനു ശേഷം, 1959-ൽ, ടിബറ്റിൽ നിന്നും നാടുകടത്തപ്പെട്ട ദലൈ ലാമ താൽകാലികമായി താമസിച്ച സവോയ് ഹോട്ടലിൽവെച്ചു എല്ലാ എല്ലാ വ്യാഴാഴ്ചയും പൊതുജനങ്ങളോട് സംസാരിക്കുമായിരുന്നു. 

ഒരു സമയത്ത് ഇറ്റാലിയൻ ഹോട്ടൽ ഉടമസ്ഥരായ മെസ്സ്ർ വിഗ്ലിയേറ്റ ആൻഡ്‌ പലാസി എന്ന കമ്പനി സവോയ് ഹോട്ടലിന്റെ നടത്തിപ്പുകൾ കൈകാര്യം ചെയ്തിരുന്നു. മെസ്സ്ർ വിഗ്ലിയേറ്റ ആൻഡ്‌ പലാസി കമ്പനി ലക്നോയിലെ കാൾട്ടൺ ഹോട്ടലും നടത്തിയിരുന്നു, ബോംബെയിലെ മജസ്റ്റിക് ഹോട്ടൽ പാട്ടത്തിനും എടുത്തിരുന്നു.

ഗാന്ധി ചൌക്കിലെ മാൾ റോഡിലെ ലൈബ്രറി എൻഡിലാണ് ദി സവോയ് ഹോട്ടൽ സ്ഥിതിചെയ്യുന്നത്. കാമെൽസ് ബാക്ക് റോഡ്‌, ഗൺ ഹിൽ, കെംറ്റി ഫാൾസ്, ടിബറ്റൻ ടെമ്പിൾ, ലാൽ ടിബ്ബ, നാഗ് ദേവദ ടെമ്പിൾ, ജ്വാല ദേവി ടെമ്പിൾ, താപ്കേഷ്വർ മഹാദേവ് ടെമ്പിൾ, മസൂരി ലേക്ക് എന്നിവ ഹോട്ടലിനു സമീപമുള്ള ടൂറിസ്റ്റ് സ്ഥലങ്ങളാണ്.

ഡെഹ്റഡൂൺ റെയിൽവേ സ്റ്റേഷനിൽനിന്ന് ദി സവോയ് ഹോട്ടലിലേക്കുള്ള ദൂരം: ഏകദേശം 31 കിലോമീറ്റർ

ജോളി ഗ്രാൻറ് എയർപോർട്ടിൽനിന്ന് ദി സവോയ് ഹോട്ടലിലേക്കുള്ള ദൂരം: ഏകദേശം 54 കിലോമീറ്റർ



</doc>
<doc id="330156" url="https://ml.wikipedia.org/wiki?curid=330156" title="ഗ്രൂയിഫോർമിസ്">
ഗ്രൂയിഫോർമിസ്

പക്ഷികളുടെ ഒരു ഗോത്രമാണ് ഗ്രൂയിഫോർമിസ്. കൊക്കുകൾ, റെയിലുകൾ, കൊറ്റികൾ തുടങ്ങി വൈവിധ്യമാർന്ന ശരീരഘടനയോടുകൂടിയ പക്ഷികൾ ഇതിൽ ഉൾപ്പെടുന്നു. ഇതിലെ നിരവധി സ്പീഷീസുകൾ ഇന്ന് നാമാവശേഷമായിക്കഴിഞ്ഞു. ബാക്കിയുള്ളവ കടുത്ത വംശനാശഭീഷണി നേരിടുന്നവയാണ്. ഏകദേശം 210 സ്പീഷീസുകൾ ആഗോളവ്യാപകമായി കണ്ടുവരുന്നു. ഗ്രൂയിഫോർമിസിന്റെ ഫോസിൽ ചരിത്രം ഏതാണ്ട് ടെർഷ്യറികാലം വരെ നീണ്ടുകിടക്കുന്നു. 

ഈ ഗോത്രത്തെ മീസോഇനാറ്റിഡെ, ടർനിസിഡെ, പെർഡിയോനോമിഡെ, ഗ്രൂയിെഡ, അരാമിഡെ, സോഫിഡെ, റാലിഡെ, ഹീലിയോർനിത്തിഡെ, റൈനോക്കീറ്റിഡെ, യൂറിപൈജിഡെ, കാരിയാമിഡെ, ഓറ്റിഡിഡെ എന്നിങ്ങനെ 12 കുടുംബങ്ങളായി വിഭജിച്ചിരിക്കുന്നു. 

ഇതിലെ ടർനിസിഡെ, ഗ്രൂയിഡെ, റാലിഡെ, ഓറ്റിഡിഡെ എന്നീ കുടുംബങ്ങളിൽ മാത്രമാണ് കൂടുതൽ അംഗങ്ങളുള്ളത്. ഉഷ്ണമേഖലാ പ്രദേശങ്ങളിലാണ് ഈ ഗോത്രത്തിലെ പക്ഷികൾ പ്രധാനമായി കാണപ്പെടുന്നത്. ചതുപ്പുനിലങ്ങൾ, നദീതീരങ്ങൾ, പുൽമേടുകൾ തുടങ്ങിയവയാണ് ഇവയുടെ മുഖ്യ ആവാസകേന്ദ്രങ്ങൾ. ചിലയിനം പക്ഷികൾ ജലത്തിലും കാണപ്പെടുന്നു. പെഡിയോനോമിഡെ കുടുംബത്തിൽ Pedionomus torquatus എന്ന ഒരു അംഗം മാത്രമേയുള്ളു. ഇവ ഓസ്ട്രേലിയയിലാണ് കണ്ടുവരുന്നത്. ഗ്രൂയിഡെ കുടുംബത്തിൽ കൊക്കുകളാണ് ഉൾപ്പെടുന്നത്. കൊക്കുകൾ തെക്കേ അമേരിക്ക ഒഴികെയുള്ള എല്ലാ ഭൂഖണ്ഡങ്ങളിലും കാണപ്പെടുന്നു. 

ഏറെക്കുറെ സർവ്വാഹാരിയായ ഈ ഗോത്രത്തിലെ പക്ഷികളുടെ കഴുത്ത്, കാല് എന്നിവയ്ക്കു നീളം താരതമ്യേന കൂടുതലാണ്. മൂന്നോ നാലോ വിരലുകൾ ഉണ്ട്. പറക്കലിൽ പിന്നോക്കമായ ഇവയുടെ ചിറകുകൾ വിസ്തൃതവും വർണവൈവിധ്യങ്ങളുള്ളതുമാണ്.














</doc>
<doc id="330159" url="https://ml.wikipedia.org/wiki?curid=330159" title="ഇന്റർനാഷണൽ സ്റ്റാൻഡേർഡ് സീരിയൽ നമ്പർ">
ഇന്റർനാഷണൽ സ്റ്റാൻഡേർഡ് സീരിയൽ നമ്പർ

ആനുകാലികങ്ങളെ പ്രത്യേകം തിരിച്ചറിയാൻ വേണ്ടി ഉപയോഗിക്കുന്ന എട്ട് അക്കങ്ങളുള്ള സംഖ്യാരീതി ആണ് ഐ.എസ്.എസ്.എൻ. (ഇംഗ്ലീഷ്:issn) , ഒരേ പേരുള്ള തുടർ പതിപ്പുകളെ തിരിച്ചറിയാനാകുന്നതാണ് ഐ.എസ്.എസ്.എന്റെ പ്രധാനഗുണം. പുതിയവ വാങ്ങുന്നതിനും തരം തിരിച്ചുവക്കുന്നതിനും ഗ്രന്ഥശാലകൾ തമ്മിൽ ആനുകാലികൾ കടം കൊടുക്കുമ്പോഴും ഈ സംഖ്യാരീതി ഉപയോഗിക്കപ്പെടുന്നുണ്ട്. 

ഒരേ ഉള്ളടകത്തോടു കുടിയ ആനുകാലികങ്ങൾ ഒന്നിലധികം മാധ്യമങ്ങളിൽ (അച്ചടി, ഇലക്ട്രോണിക് രൂപങ്ങൾ) പ്രസിദ്ധീകരിക്കപ്പെടുമ്പോൾ ഓരോരൂപത്തിനും വ്യത്യസ്തമായ ഐ.എസ്.എസ്.എൻ. ആണ് നൽകാറ്.

എട്ടക്കങ്ങളുള്ള സംഖ്യാവലിയായ ഇന്റർനാഷണൽ സ്റ്റാൻഡേർഡ് സീരിയൽ നമ്പർ നെ ശൃംഖല ചിഹ്നനം ( - )ഉപയോഗിച്ച് നേർപകുതിയായി വേർതിരിച്ചിരിക്കുന്നു. എെ. എസ്. എസ്. എൻ ന്റെ ക്രോഡീകരണത്തിലെ ആദ്യത്തെ ഏഴ് അക്കങ്ങൾ ചേർന്നാൽ തന്നെ അതിന്റെ പൂർണ്ണരൂപമായി.
ഉൾപ്പെടുത്തിയിക്കുന്ന വിവരങ്ങൾ ശരിയാണ് എന്ന ഉറപ്പുവരുത്താൻ ഉപയോഗിക്കുന്ന പ്രത്യേക അക്കമാണ് എട്ടാമത്തെ അക്കം (ചെക്ക് ഡിജിറ്റ്), ഇത് 0-9 വരെയുള്ള അക്കങ്ങൾകൊണ്ടും അല്ലെങ്കിൽ X കൊണ്ടും സൂചിപ്പിക്കുന്നു. യഥാവിധി എെ. എസ്. എസ്. എൻ ഘടന താഴെകൊടുത്ത പ്രകാരമാണ്:
ഉദാഹരണം :   "Hearing Research" എന്ന ആനുകാലികത്തിന്റെ ഐ.എസ്.എസ്.എൻ. 0378-5955 ആണ്. ഇവിടെ ചെക്ക് ഡിജിറ്റ് അവസാനത്തെ അക്കമായ 5 ആണ്, അതായത് codice_4codice_6.
ഇവിടെ ചെക്ക് ഡിജിറ്റ് നിർണ്ണയിക്കുവാൻ വേണ്ടി താഴെകൊടുത്തിരിക്കുന്ന അൽഗൊരിതം ഉപയോഗിക്കാം:


C യുയുടെ വില 10 ൽ കൂടുതലായാൽ അത് റോമൻ സംഖ്യ X കൊണ്ട് സൂചിപ്പിക്കുന്നു.
ഓൺലൈനിൽ മുകളിൽ കാണിച്ച അൽഗൊരിത പ്രകാരം എെ. എസ്. എസ്. എൻ പരിശോധനാസൗകര്യങ്ങൾ ലഭ്യമാണ്.



</doc>
<doc id="330163" url="https://ml.wikipedia.org/wiki?curid=330163" title="ഇന്ത്യൻ മീൽമോത്">
ഇന്ത്യൻ മീൽമോത്

ധാന്യകൃഷി ചെയ്യുന്ന സ്ഥലങ്ങളിൽ കാണപ്പെടുന്ന, പാറ്റകൾക്ക് സമാനമായ ജീവികളാണ് ഇന്ത്യൻ മീൽമോത് വീവിൽ മോത്, പാൻട്രി മോത് എന്നീ പേരുകളിലും ഇത് അറിയപ്പെടുന്നു. അഞ്ചു മുതൽ പതിമൂന്ന് വരെ ദിവസമാണ് ഇവയുടെ ആയുസ്സ്.


</doc>
<doc id="330176" url="https://ml.wikipedia.org/wiki?curid=330176" title="എരിത്രോസൈലേസീ">
എരിത്രോസൈലേസീ

മരങ്ങളും കുറ്റിച്ചെടികളും ഉള്ള ഒരു സസ്യകുടുംബമാണ് എരിത്രോസൈലേസീ (Erythroxylaceae). നാലു ജനുസുകളിലായി ഏതാണ്ട് 240 -ഓളം സ്പീഷിസുകൾ ഈ കുടുംബത്തിലുണ്ട്. "എനിയോലോഫസ്" Benth., "എരിത്രോസൈലം" P. Br., "നെക്ടറോപെറ്റാലം" Engl., "പിനാകോപോഡിയം" (Hegnauer 1980, 279) എന്നിവയാണ് ഈ സസ്യകുടുംബത്തിലെ നാലു ജനുസുകൾ.

കൊക്കൈൻ ഉണ്ടാക്കാൻ ഉപയോഗിക്കുന്ന ഈ കുടുംബത്തിലെ കൊക്ക എന്നറിയപ്പെടുന്ന നാല് അംഗങ്ങളാണ് ഏറ്റവും അറിയപ്പെടുന്ന സ്പീഷിസുകൾ. തെക്കേ അമേരിക്കയിലാണ് ഈ കുടുംബത്തിലെ ചെടികൾ കൂടുതലായി കാണപ്പെടുന്നത്.


</doc>
<doc id="330178" url="https://ml.wikipedia.org/wiki?curid=330178" title="നരിക്കോട് നടുവലത്ത് ശ്രീ ശാസ്താക്ഷേത്രം">
നരിക്കോട് നടുവലത്ത് ശ്രീ ശാസ്താക്ഷേത്രം

വനശാസ്താവിനു തെയ്യക്കോലമുള്ള മലബാറിലെ ഏകക്ഷേത്രമാണ് നരിക്കോട് നടുവലത്ത് ശ്രീ ശാസ്താക്ഷേത്രം.ഇവിടെ ശാസ്താവിനെ,ശാസ്താവിന്റെ തന്നെ അവതാരരൂപമായ വേട്ടക്കൊരുമകന്റെ രൂപത്തിലും ഭാവത്തിലുമാണ് തെയ്യം കെട്ടിയാടിക്കുന്നത്.കുതിരപ്പുറത്തേറി വരുന്ന യോദ്ധാവിന്റെ ഭാവത്തിലാണ് ദേവനെ ഇവിടെ ആരാധിക്കുന്നതെങ്കിലും വിഗ്രഹമില്ല.വാളാണ് പ്രതിഷ്ഠ.അമ്പല സമാനമായ പൂജ അകത്തും തെയ്യം പുറത്തും എന്നതാണ് രീതി .

ശാസ്താവ് എത്തിയത് കുന്നുമ്മൽ കാരണവരുടെ പ്രാർത്ഥനയിൽ സംപ്രീതനായിട്ടാണ് എന്നാണു ഐതിഹ്യം.കുടകിൽ ജോലി ചെയ്തു നേടിയ സമ്പാദ്യവുമായി നാട്ടിലേക്ക് തിരിക്കുമ്പോൾ കള്ളന്മാർ ആക്രമിക്കുവാൻ വന്നുവെന്നും കള്ളന്മാരെ പേടിച്ചോടിയ കുന്നുമ്മൽ കാരണവർ ശക്തമായ അടിയൊഴുക്കുള്ള പുഴയ്ക്ക് അരികിൽ എത്തിയെന്നും പിന്നീട് രക്ഷയ്ക്ക് ഒരു മാർഗ്ഗവുമില്ലാതെ വന്നപ്പോൾ അദ്ദേഹം കുടകിൽ വച്ച് ആരാധിച്ചു പോന്നിരുന്ന വനശാസ്താവിനെ വിളിച്ചു കരഞ്ഞുവെന്നും കുന്നുമ്മൽ കാരണവർ കണ്ണടച്ച് തുറക്കുംമുൻപേ കുതിരപ്പുറത്തേറി വന്നൊരു യോദ്ധാവ് അദ്ദേഹത്തെ രക്ഷിച്ചുമെന്നാണ് പറയപ്പെടുന്നത്.അത് ശാസ്താവാണെനാണ് വിശ്വാസം .പിന്നീട് കുന്നുമ്മൽ കാരണവരുടെ അപേക്ഷപ്രകാരം അദ്ദേഹത്തിന്റെ തറവാടായ നരിക്കോട് നടുവലത്ത് വീടിന്റെ കൊട്ടിലകത്ത് കുടിയിരുന്നുമെന്നാണ് ഐതിഹ്യത്തിൽ വിവരിക്കുന്നത്.

എല്ലാ സംക്രമ ദിവസങ്ങളിൽ പൂജയും വിഷു സംക്രമത്തിനും പ്രതിഷ്ഠദിനത്തിനും പ്രത്യേക പൂജയും നടത്തപ്പെടുന്നു .ദേവന്റെ ഇഷ്ട നൈവേദ്യം കാരയപ്പം എന്നറിയപ്പെടുന്ന ഉണ്ണിയപ്പമാണ്.മേടം 10 നു (ഏപ്രിൽ 23) ഒറ്റതിറയും വെള്ളാട്ടവുമെന്ന പേരിലും വൃശ്ചികം 15,16 തീയതികളിൽ (ഡിസംബർ 1,2) കാൽകളിയാട്ടമെന്ന പേരിലും തെയ്യം കെട്ടിയാടുന്നു .കോൽകളി ദേവന്റെ ഇഷ്ടവിനോദമായതിനാൽ തെയ്യത്തിനു കോൽകളി നടത്തുന്ന പതിവുണ്ട് .വൈഷ്ണവംശ മൂർത്തിയായ കരിവേടനും ശൈവംശ മൂർത്തിയായ അമ്പേറ്റ ദൈവവും സഹായിയായ കൈകൊളൻ(തെയ്യം മാത്രമേ ഉള്ളൂ.പൂജ ഇല്ല) ഉപമൂർത്തികളാണ് .ഈ ദേവന്മാർ എല്ലാവരും സ്വാതിക മൂർത്തികളും വനദേവതമാരുമാണ്


</doc>
<doc id="330180" url="https://ml.wikipedia.org/wiki?curid=330180" title="വെള്ളായണി അർജ്ജുനൻ">
വെള്ളായണി അർജ്ജുനൻ

കേരളത്തിലെ ഒരു പ്രമുഖ ഭാഷാപണ്ഡിതനും, എഴുത്തുകാരനുമാണ് ഡോ.വെള്ളായണി അർജ്ജുനൻ (Vellayani Arjunan). 

2008 -ൽ അദ്ദേഹത്തിന് പദ്മശ്രീ അവാർഡ് ലഭിച്ചു. 2015 -ൽ അലിഗഡ് സർവ്വകലാശാല അദ്ദേഹത്തിന് ശ്രീ നാരായണ ഗുരുവിന്റെ സ്വാധീനം, മലയാളസാഹിത്യത്തിൽ എന്ന തീസീസിന് മൂന്നാമതൊരു ഡി ലിറ്റ് നൽകുകയുണ്ടായി. മൂന്നു ഡി ലിറ്റ് ബഹുമതികൾ ലഭിക്കുന്ന ആദ്യ ഇന്ത്യക്കാരനാണ് ഇദ്ദേഹം.അലിഗഡ് യൂണിവേഴ്സിറ്റിയിലെ ആദ്യ മലയാളം അധ്യാപകനായ അദ്ദേഹം അവിടെ നിന്ന് 1964 -ൽ പിഎച് ഡി കരസ്ഥമാക്കി. അലിഗഡിൽ നിന്നും വിട്ടശേഷം അദ്ദേഹം കേരള വിജ്ഞാനകോശ ഇൻസ്റ്റിറ്റ്യൂട്ടിൽ ചേർന്നു 




</doc>
<doc id="330188" url="https://ml.wikipedia.org/wiki?curid=330188" title="ഇബ്‌ലീസ്‌">
ഇബ്‌ലീസ്

ഇസ്‌ലാംമത വിശ്വാസപ്രകാരം തിന്മയുടെ പ്രതീകമാണു അഭിശപ്തനും അദൃശ്യനുമായ ഇബ്‌ലീസ്‌(ശൈത്വാൻ)(Arabic: إبليس‎, plural: ابالسة abālisah), Shayṭān (Arabic: شيطان‎, plural: شياطين shayāṭīn) or Shaitan. പ്രലോഭനങ്ങളിലൂടെയും പ്രകോപനങ്ങളിലൂടെയും ഇബ്‌ലീസ്‌ മനുഷ്യനെ തെറ്റുചെയ്യുവാൻ പ്രേരിപ്പിക്കുന്നു. ഇബ്‌ലീസ്‌ എന്ന പദത്തിന്റെ ഭാഷാർഥം 'അങ്ങേയറ്റം നിരാശപ്പെട്ടവൻ' എന്നാണ്.ദൈവ കൽപ്പന ധിക്കരിച്ച അസാസീൽ എന്ന് പേരുള്ള ജിന്ന് ആണു ഇബ്‌ലീസ്‌ ആയി മാറിയത്‌. ആദിമമനുഷ്യനായ ആദമിനെ പ്രണമിക്കാനുള്ള ദൈവകൽപ്പന മലക്കുകളുടെ തലവനായിരുന്ന അസാസീൽ തള്ളീക്കളഞ്ഞു മണ്ണൂകൊണ്ട്‌ സൃഷ്ടിക്കപ്പെട്ട ആദമിനേക്കാൾ താനാണു ശ്രേഷ്ഠനെന്നായിരുന്നു വാദം. ഇതേത്തുടർന്ന് ഉന്നതപദവികൾ നഷ്ടമാകുകയും ഇബ്‌ലീസ്‌ എന്ന പേരു ലഭിക്കുകയും ചെയ്തു. ആദമിനും സന്തതികൾക്കും കീഴ്പ്പെടുവാൻ വുസമ്മതിച്ച ഇബ്‌ലീസ്‌ മനുഷ്യകുലത്തെ വഴിതെറ്റിക്കാനും ദുർമാർഗ്ഗത്തിലേക്ക്‌ നയിക്കാനും അല്ലാഹുവോട്‌ അന്ത്യനാൾവരെ അവസരം ആവശ്യപ്പെട്ടു. ഖുർആൻ അനുസരിച്ച് ദൈവത്തിൽ വിശ്വസിക്കാത്തവരുടെ സഹപ്രവർത്തകനാണ് സാത്താൻ : 


</doc>
<doc id="330190" url="https://ml.wikipedia.org/wiki?curid=330190" title="ഹൈഡ്രജൻ ബോംബ്">
ഹൈഡ്രജൻ ബോംബ്

ന്യുക്ലിയർ ഫ്യൂഷൻ ആധാരമാക്കി പ്രവർത്തിക്കുന്ന ആണവായുധമാണ് തെർമോ ന്യൂക്ലിയർ ബോംബ് അഥവാ ഹൈഡ്രജൻ ബോംബ്. ഭാരം കുറഞ്ഞ അണുകേന്ദ്രങ്ങൾ സംയോജിപ്പിച്ച് ഭാരം കൂടുതലുള്ള അണുകേന്ദ്രം സൃഷ്ടിക്കുമ്പോൾ വൻതോതിൽ ഊർജ്ജം പുറന്തള്ളപ്പെടും എന്ന സിദ്ധാന്തത്തെ പ്രയോഗവത്കരിക്കുകയാണ് ഈ ആയുധത്തിൽ ചെയ്യുന്നത്. ഹൈഡ്രജന്റെ ഐസൊടോപ്പുകളായ ഡ്യുട്ടീരിയം, ട്രിഷ്യം എന്നിവയാണ് ഈ ബോംബിൽ അണുസംയോജനത്തിന് ഉപയോഗിക്കുന്നത്. ഹൈഡ്രജൻ ബോംബിന്റെ പ്രഹരശേഷി ആറ്റംബോംബിനെ അപേക്ഷിച്ച് വളരെ കൂടുതലാണ്. 1952ൽ അമേരിക്കയാണ് ആദ്യമായി ഹൈഡ്രജൻ ബോംബ് പരീക്ഷിച്ചത്.

ഫ്യൂഷൻ ബോംബ് സ്ഫോടനം നടത്തുന്നതിന് ഉയർന്ന താപനില ആവശ്യമാണ്. സൂര്യനിലും നക്ഷത്രങ്ങളിലുമാണ് സാധാരണയായി ന്യൂക്ലിയർ ഫ്യൂഷൻ നടക്കുന്നത്. ഉയർന്ന താപനിലയിൽ മാത്രമേ ഹൈഡ്രജൻ ന്യൂക്ലിയസ്സുകൾ കൂടിച്ചേർന്ന് ഹീലിയം അണുകേന്ദ്രമുണ്ടാവുകയുള്ളൂ. ഈ ഉയർന്ന താപനില സൃഷ്ടിക്കുന്നതിനു വേണ്ടി തെർമോന്യൂക്ലിയർ ബോംബിനുള്ളിൽ ഒരു ഫിഷൻ ബോംബും സജ്ജീകരിച്ചിരിക്കും. സ്ഫോടനത്തിന്റെ ആദ്യ ഘട്ടത്തിൽ ഫിഷൻ ബോംബ് പൊട്ടിത്തെറിക്കും. അതു സൃഷ്ടിക്കുന്ന ഉയർന്ന താപനിലയിൽ ഹൈഡ്രജൻ അണുകേന്ദ്രത്തിന്റെ ഫ്യൂഷൻ ആരംഭിക്കും. അതോടെ ഭീമമായ ഊർജ്ജവും വികിരണങ്ങളും പുറന്തള്ളപ്പെടും. ഈ വികിരണങ്ങളിലുള്ള ന്യൂട്രോണുകൾ വീണ്ടും ഫിഷൻ ബോംബിൽ ഉപയോഗിച്ചിട്ടുള്ള യുറേനിയം , പ്ലൂട്ടോണിയം ഐസോടോപ്പുകളിൽ പതിക്കുകയും ശൃംഖലാപ്രവർത്തനം ത്വരിതഗതിയിലാക്കുകയും ചെയ്യും. ബൂസ്റ്റഡ് ഫിഷൻ എന്നാണ് ഈ പ്രക്രിയയ്ക്ക് പറയുന്ന പേര്. അണുസംയോജന പ്രക്രിയ വഴി സൃഷ്ടിക്കപ്പെടുന്ന ഭീമമായ ഊർജ്ജത്തിനു പുറമെ ബൂസ്റ്റഡ് ഫിഷൻ വഴിയുണ്ടാകുന്ന ഊർജ്ജവും ചേർന്ന് താപോർജ്ജമായാണ് പുറന്തള്ളപ്പെടുന്നത്.

ശാസ്ത്രകേരളം, ഫെബ്രുവരി 2016, ലക്കം 544



</doc>
<doc id="330193" url="https://ml.wikipedia.org/wiki?curid=330193" title="കേരളത്തിലെ മദ്യപാനശീലം">
കേരളത്തിലെ മദ്യപാനശീലം

മാതൃഭൂമിപത്രം നടത്തിയ ഒരു സർവ്വേ പ്രകാരം കേരളത്തിലാകെ 5.29 ശതമാനം വ്യക്തികൾ മദ്യം ഉപയോഗിക്കുന്നുണ്ട്. ഇതിൽ ഗ്രാമത്തിലുള്ളവരിൽ 5.5 ശതമാനവും പട്ടണങ്ങളിൽ 4.94 ശതമാനവും മദ്യ്മ ഉപയോഗിക്കുന്നവരാണ്. ഇതിൽത്തന്നെ അമിതമദ്യപർ പട്ടണങ്ങളിലുള്ളവരാണ്. പുരുഷന്മാരിൽ 10.68 ശതമാനവും സ്ത്രീകളിൽ 0.69 ശതമാനവും മദ്യപിക്കുന്നുണ്ട്. 50-നും 60-നും ഇടയ്ക്കു പ്രായമുള്ളവരാണ് കേരളത്തിൽ കൂടുതൽ മദ്യപിക്കുന്നത്. 
കേരളത്തിൽ മദ്യപരിൽ ജാതിയും മതവും തിരിച്ചുള്ള കണക്ക് താഴെ കൊടുക്കുന്നു


</doc>
<doc id="330210" url="https://ml.wikipedia.org/wiki?curid=330210" title="മീശപ്പുലിമല">
മീശപ്പുലിമല

ഇടുക്കി ജില്ലയിലെ മൂന്നാറിൽ സ്ഥിതി ചെയ്യുന്ന ഒരു മലയാണ് മീശപ്പുലിമല .ആനമുടി കഴിഞ്ഞാൽ കേരളത്തിലെ (പശ്ചിമഘട്ടത്തിലെ) ഉയരം കൂടിയ രണ്ടാമത്തെ കൊടുമുടിയാണ് മീശപ്പുലിമല.മീശയുടെ രൂപത്തിലാണ് ഈ പർവ്വതനിര കാണപ്പെടുന്നത്ത്.ഉയരം .. 

മൂന്നാറിൽനിന്നും മാട്ടുപ്പെട്ടി വഴി അരുവിക്കാട് എസ്റ്റേറ്റ് കടന്നാൽ മീശപ്പുലിമലയിലേക്കുള്ള ബേസ്‌ക്യാമ്പിൽ എത്താം. അവിടെ


</doc>
<doc id="330229" url="https://ml.wikipedia.org/wiki?curid=330229" title="ബി.എസ്. കേശവൻ">
ബി.എസ്. കേശവൻ

സ്വതന്ത്ര ഭാരതത്തിലെ ഭാരതീയ ദേശീയ ഗ്രന്ഥശാലയുടെ ആദ്യലൈബ്രേറിയനുമായിരുന്നു ബെല്ലാരി ഷമണ്ണ കേശവൻ എന്ന ബി.എസ്. കേശവൻ (B. S. Kesavan). 1958 ആഗസ്റ്റ് 15 ന്  ഇദ്ദേഹത്തിന്റെ നേതൃത്വത്തിൽ ഭാരതീയ ദേശീയ ഗ്രന്ഥ സൂചിയുടെ ആദ്യപതിപ്പ് പുറത്തിറങ്ങി. ഇദ്ദേഹമാണ് ഭാരതീയ ദേശീയ ഗ്രന്ഥ സൂചിയുടെ പിതാവ് എന്നറിയപ്പെടുന്നത്. ഇന്ത്യൻ നാഷണൽ സയിന്റിഫിക് ഡോക്യുമെന്റേഷൻ സെന്ററിന്റെ (INSDOC)ആദ്യ അദ്ധ്യക്ഷനായിരുന്നു. 
1960 ൽ പത്മശ്രീ പുരസ്കാരം ലഭിച്ചു. 
മൈസൂർയൂണ്വേഴ്സിറ്റിയിൽ നിന്നും ബിരുദം പൂർത്തിയാക്കിയതിനു ശേഷം ലണ്ടൺ യൂണിവേഴ്സിറ്റിയിൽ നിന്നും ഇംഗ്ലീഷിൽ ബിരുദാനന്തര ബിരുദവും ഗ്രന്ഥാലയശാസ്ത്രത്തിൽ ഡിപ്ലോമയും നേടി. 



</doc>
<doc id="330230" url="https://ml.wikipedia.org/wiki?curid=330230" title="സാഫ് ഗെയിംസ്">
സാഫ് ഗെയിംസ്

സൗത്ത് ഏഷ്യൻ ഫെഡറേഷൻ ഗെയിംസ് ആണ് സാഫ് ഗെയിംസ് എന്ന് അറിയപ്പെടുന്നത് . സൗത്ത് ഏഷ്യയിലെ രാജ്യങ്ങൾ ആണ് ഇതിലെ അംഗങ്ങൾ. ഇന്ത്യ , അഫ്ഗാനിസ്താൻ , ബംഗ്ലാദേശ് , ഭൂട്ടാൻ, മാലി ദ്വീപ്‌ , നേപ്പാൾ , പാകിസ്താൻ ,ശ്രീലങ്ക തുടങ്ങിയ എട്ടു രാജ്യങ്ങൾ ആണ് നിലവിലെ അംഗങ്ങൾ . 1983 ഇൽ ആണ് സാഫ് ഗെയിംസ് ആരംഭിക്കുന്നത് .ആദ്യത്തെ സാഫ് ഗെയിംസ് നടന്നത് നേപ്പാളിന്റെ തലസ്ഥാനം ആയ കാഠ്മണ്ഡുവിൽ ആണ് .

2016 ലെ സാഫ് ഗെയിംസ് നടക്കുന്നത് ഇന്ത്യയിലെ ഗുവഹാത്തിയിലും ഷില്ലോങ്ങിലും ആണ്.ചിഹ്നം 'ടിക്കോർ'എന്ന ഒറ്റകൊമ്പൻ കാണ്ടാ മൃഗം .2016 ലെ ലോഗോയിൽ ഉള്ള എട്ടു ഇതളുകൾ ഉള്ള പുഷപതിലെ എട്ടു ഇതളുകൾ എട്ടു രാജ്യങ്ങളെ സൂചിപ്പിക്കുന്നു . ഇത് പന്ത്രണ്ടാമത്തെ സാഫ് ഗെയിംസ് ആണ്. ഇതിനു മുൻപ് ഇന്ത്യയിൽ വച്ച് മൂന്നു തവണ സാഫ് ഗെയിംസ് നടന്നിട്ടുണ്ട് .


</doc>
<doc id="330236" url="https://ml.wikipedia.org/wiki?curid=330236" title="പുളിയച്ചാർ">
പുളിയച്ചാർ

മധുരവും പുളിയുമുള്ള ഒരു ഭക്ഷണ പദാർത്ഥമാണ് പുളിയച്ചാർ. സാധാരണയായി കറുപ്പു നിറത്തിലുള്ള ഇവ മിഠായി കടകളിൽ വിൽപ്പന നടത്തിയിരുന്നു.ചെറിയ കുട്ടികളുടെ ഇഷ്ടവിഭങ്ങളിലൊന്നാണിത്.



</doc>
<doc id="330238" url="https://ml.wikipedia.org/wiki?curid=330238" title="നാഗ്പൂർ ഓറഞ്ച്">
നാഗ്പൂർ ഓറഞ്ച്

മഹാരഷ്ട്രയിലെ നാഗ്‌പൂർ ജില്ലയിൽ കൃഷിചെയ്തുവരുന്ന ഒരു പ്രാദേശിക ഇനം ഓറഞ്ചാണ് നാഗ്‌പൂർ ഓറഞ്ച്. "ഇന്ത്യയുടെ ഓറഞ്ച് തോട്ടം" എന്നു പേരുകേട്ട നാഗ്‌പൂരിലെ ഏറ്റവും മനോഹരവുമായ കാഴ്ച്ചയും ഇവിടുത്തെ ഓറഞ്ച്‌ തോട്ടങ്ങൾ തന്നെ.

കാലാവസ്ഥ കൃത്യമായൽ വിളവെടുപ്പ്‌ കൂടും. രണ്ട്‌ സീസണുകളിലായാണു ഓറഞ്ച്‌ വിളവെടുപ്പ്‌ നടക്കുന്നത്‌. 
ഓഗസ്റ്റ്‌ മുതൽ ജനുവരി വരെ ഓറഞ്ചിന്റെ ആദ്യ സീസണാണ്. ഫെബ്രുവരി പകുതി മുതലാണ് രണ്ടാം ഘട്ടം ആരംഭിക്കുന്നത്‌.

ഇന്നുപല പ്രമുഖ വിപണികളിലും നാഗ്‌പൂർ ഓറഞ്ച്‌ ആണു മുന്നിട്ടുനിക്കുന്നതും.
ഒരു പ്രത്യേക വ്യാവസായിക ഉൽപ്പന്നത്തിന്റെ, അതിന്റെ ദേശപരമായ സവിശേഷതകളാലോ, ഭൂമിശാസ്ത്രപരമായ സവിശേഷതകളാലോ, പരമ്പരാഗതമായ മേന്മയാലോ ലഭ്യമാകുന്ന പദവിക്കാണു ഭൂപ്രദേശസൂചകം അല്ലെങ്കിൽ ഭൂശാസ്ത്രസൂചകോൽപ്പന്നങ്ങൾ എന്നു പറയുന്നത്‌. മികച്ച ഗുണനിലവാരവും തനിമയുമുള്ള ഉൽപ്പന്നങ്ങൾക്കുമാണ് പ്രദേശത്തിന്റെ പേരിൽ ഇത്തരം അംഗീകാരം നൽകുന്നത്‌. ഈ ഇനത്തിൽ അംഗീകാരം ലഭ്യമായ ഫലസസ്യമാണു നാഗ്‌പൂർ ഓറഞ്ച്‌.
2014 ഏപ്രിലോടെയാണു നാഗ്‌പൂർ ഓറഞ്ചിന് ഭൂസൂചികാപദവി ലഭിച്ചത്‌.



</doc>
<doc id="330246" url="https://ml.wikipedia.org/wiki?curid=330246" title="ഒലിയേസീ">
ഒലിയേസീ

ഒലിവും മുല്ലയും ഉൾപ്പെടുന്ന സസ്യകുടുംബമാണ് ഒലിയേസീ (Oleaceae). 24 ജനുസുകളിലായി 615 സ്പീഷിസുകൾ ഉള്ള ഈ കുടുംബത്തിലെ മിക്ക അംഗങ്ങളും കാട്ടുപ്രദേശങ്ങളിൽ കാണുന്ന മരങ്ങൾ ആണ്. മുല്ലയാണ് പ്രധാന വള്ളിച്ചെടി. ഈ സസ്യകുടുംബത്തിലെ അംഗങ്ങളെ ആർട്ടിക്കിലൊഴികെ ലോകത്തെല്ലായിടത്തും കണ്ടുവരുന്നു. ഏറ്റവും സാമ്പത്തികപ്രാധാന്യമുള്ള ഒലിവിൽ നിന്നാണ് ഈ പേർ കുടുംബത്തിനു ലഭിച്ചത്. മിക്കവാറും വെള്ളനിറത്തിലുള്ള പൂക്കൾ ഉണ്ടാകുന്ന ചെടികൾ അവയുടെ സൗന്ദര്യത്തിനും സൗരഭ്യത്തിനുമായി നട്ടുവളർത്തുന്നു.


</doc>
<doc id="330253" url="https://ml.wikipedia.org/wiki?curid=330253" title="സസ്യ എണ്ണകൾ">
സസ്യ എണ്ണകൾ

ചെടികളിൽ നിന്നും വേർതിരിച്ചെടുക്കുന്ന ഒരു ട്രൈഗ്ലിസറൈഡ് ആണ് സസ്യഎണ്ണ (Vegetable oil). ആയിരക്കണക്കിനു വർഷങ്ങളായി മനുഷ്യർ ഇവ ഉപയോഗിക്കുന്നുണ്ട്. 
സാധാരണ ഊഷ്മാവിൽ ദ്രാവകാവസ്ഥയിൽ സ്ഥിതി ചെയ്യുന്ന എണ്ണകളെയേ പൊതുവേ സസ്യഎണ്ണ എന്നു വിളിക്കാറുള്ളൂ. ഉൽഖനനങ്ങളിൽ ബി സി 6000 -നും 4500 -നും ഇടയ്ക്കുള്ള കാലങ്ങളിൽ പോലും ഇന്നത്തെ ഇസ്രായേൽ പ്രദേശങ്ങളിൽ ഒലിവെണ്ണ ഉപയോഗിച്ചതായി കണ്ടെത്തിയിട്ടുണ്ട്. പാചകത്തിനും വ്യാവസായിക ആവശ്യങ്ങൾക്കും ഇന്ധനമായും സസ്യങ്ങളിൽ നിന്നും ലഭിക്കുന്ന എണ്ണകൾ ഉപയോഗിക്കാറുണ്ട്.

ചില ഇനം ഭക്ഷ്യഎണ്ണകളുടെ ഉൽപ്പാദനം(ഹെക്ടറിൽ)

ലോകത്തിൽ ഉപയോഗിക്കുന്ന മിക്ക സസ്യഎണ്ണകളും താഴെ കൊടുത്തിരിക്കുന്നു. (2007/08 ലെ കണക്ക്)

ഈ പട്ടികയിൽ പറഞ്ഞിരിക്കുന്നത് വ്യാവസായികമായും കാലിത്തീറ്റയായും നൽകുന്നത് ഉൾപ്പെടെയാണ്. യൂറോപ്പിലെ റേപ്‌സീഡ് ഉൽപ്പാദനത്തിന്റെ സിംഹഭാഗവും ജൈവഇന്ധനമായിട്ടാണ് ഉപയോഗിക്കുന്നത്. ഇതിൽ അത്ഭുതത്തിന് ഇടയില്ല, കാരണം റുഡോൾഫ് ഡീസൽ ആദ്യമായി യന്ത്രം രൂപകൽപ്പന ചെയ്തതു തന്നെ കടലയെണ്ണ ഉപയോഗിച്ചു പ്രവർത്തിപ്പിക്കാനാണ്.


</doc>
<doc id="330261" url="https://ml.wikipedia.org/wiki?curid=330261" title="വളരുന്ന പുതിയ വിദ്യാഭ്യാസ രീതി">
വളരുന്ന പുതിയ വിദ്യാഭ്യാസ രീതി

വിദ്യാർഥികൾ തന്നെ പഠന പ്രക്രിയ നിയന്ത്രിക്കുന്ന പുതിയ പാഠ്യ രീതിയാണിത്.<br>പശ്ചിമ ബംഗാൾ സ്വദേശിയായ സുഗതമിത്രയാണ് ഈ പാഠ്യ രീതി പരീക്ഷണാടിസ്ഥാനത്തിൽ തുടക്കം കുറിച്ചത്.1999ൽ എൻഐഐടിയിലായിരുന്നപ്പോഴാണ് അദ്ദേഹം ഈ രീതി പരീക്ഷിച്ചു നോക്കിയ്. ചുമരിലെ സുഷിരം പദ്ധതി എന്ന പേരിൽ ആണ് ഇതിനെ സുഗത മിത്ര വിളിച്ചത്.അന്താരാഷ്ട്ര ധനകാര്യ കോപ്പറേഷന്റെ സഹകരണത്തോടെയായിരുന്നു പദ്ധതി നടപ്പിലാക്കിയത്.300 പഠന സ്റ്റേഷനുൾ ക്രമീകരിച്ച് ഇന്ത്യയിലെയും ആഫ്രിക്കയിലെയും 300,000 കുട്ടികളെ ഉദ്ദേശിച്ചാണ് തുടക്കം കുറിച്ചിട്ടുള്ളത്.

പദ്ധതിക്ക് WITSA, അവാർഡ് കിട്ടുകയും ഏറെ മാധ്യമ ശ്രദ്ധകിട്ടുകയും ചെയ്തിരുന്നു

എൻഐഐടിയിലെ ചീഫ് ശാസ്ത്രജ്ഞനായിരുന്ന പ്രൊഫസർ മിത്രയാണ് ചുമരിലെ സുഷിരം പദ്ധതിക്ക് തുടക്കം കുറിച്ചത്.


</doc>
<doc id="330275" url="https://ml.wikipedia.org/wiki?curid=330275" title="പൈലോ പോൾ">
പൈലോ പോൾ

മലയാളത്തിലെ ആദ്യ പുരാണനിഘണ്ടുവായ പുരാണകഥാ നിഘണ്ടുവിന്റെ കർത്താവാണ് പൈലോ പോൾ (Pailo Paul). വിശുദ്ധ വേദ പുസ്തകത്തിനും ഒരു അനുക്രമണിക തയ്യാറാക്കിയിട്ടുണ്ട്. 
തിരുവനന്തപുരത്തു നക്ഷത്രബംഗ്ലാവിൽ ഉദ്യോഗസ്ഥനായിരുന്ന കോട്ടയം ഒളശ്ശയിൽ കല്ലത്തു തൊമ്മൻ പെയിലോയുടെയും പുളിക്കീഴ്‌ നെടുമ്പ്രത്ത്‌ വാലേപ്പറമ്പിൽ ഏലിയമ്മയുടെയും മകനാണ്. തിരുവനന്തപുരത്ത് ജനിച്ചു. സംസ്കൃതം ബി.എ ഐച്ഛികവിഷയമായി പഠിച്ചു ഒന്നാം ക്ലാസ്സോടെ ബി.എ പാസ്സായി. മലബാറിൽ മദ്രാസ്‌ ഗവൺമന്റ്‌ സർവീസിൽ ജോലിക്കു പ്രവേശിച്ചു. പൊന്നാനിയിൽ തഹസിൽദാറായി പ്രവർത്തിച്ചു. അകൃത്രിമരാമണീയകമായ ഗദ്യത്തിന്റെ ഉടമയെന്ന്‌ എ.ആർ.രാജ രാജവർമ്മ വിശേഷിപ്പിച്ചിട്ടുണ്ട്. കുട്ടികൾക്കുള്ള അമരകോശ വ്യാഖ്യാനമായ ബാലബോധിനിയും രാമായണ മഹാഭാരതകഥകളും അദ്ദേഹം പുനരാഖ്യാനം ചെയ്തിട്ടുണ്ട്‌. അമരകോശത്തെ ആധാരമാക്കി പര്യായനിഘണ്ടുവും എഴുതി. മലയാളം വേദപുസ്തകത്തിനു സത്യവേദാനുക്രമണിക എന്ന പദാനുക്രമണിക ഉണ്ടാക്കി. മലയാളത്തിലെ പഴഞ്ചൊല്ലുകൾ സമാഹരിച്ചു പഴഞ്ചൊല്ലുകൾ എന്ന പേരിൽ 1902 ൽ പ്രസിദ്ധപ്പെടുത്തി. 

1917 ൽ ജോലിയിൽ നിന്നു വിരമിച്ചു. എഴുപത്തിമൂന്നാം വയസ്സിൽ വാതസംബന്ധമായ അസുഖത്തെ തുടർന്ന്‌ 1936 ആഗസ്റ്റ്‌ നാലിന്‌ അദ്ദേഹം മരിച്ചു.


</doc>
<doc id="330303" url="https://ml.wikipedia.org/wiki?curid=330303" title="പാരിസ് ജാക്സൺ">
പാരിസ് ജാക്സൺ

ഒരു അമേരിക്കൻ മോഡലും അഭിനേത്രിയുമാണ് പാരീസ്-മൈക്കൽ കാതറീൻ ജാക്സൺ (ജനനം ഏപ്രിൽ 3, 1998). പോപ്പ് ഇതിഹാസം മൈക്കൽ ജാക്സൺ ഡെബ്ബി റോ ദമ്പതികൾക്കും രണ്ടമതായി ജനിച്ച പാരിസ്; ജാക്സന്റെ ഒരേയൊരു മകളാണ്.

പാരീസ്-മൈക്കൽ കാതറീൻ ജാക്സൺ ഡെബ്ബി റോയുടെ രണ്ടു മക്കളിൽ ഇളയവൾ ആണ്. അവൾക്ക് തന്നെക്കാൾ ഒരു വയസ്സിന പ്രായമുള്ള ജ്യേഷ്ഠൻ, പ്രിൻസ് ജാക്സൺ ഉം ഒരു ഇളയ അർദ്ധ സഹോദരൻ ബ്ളാങ്കറ്റ് ജാക്സൺ എന്ന പേരിൽ അറിയപെടുന്ന പ്രിൻസ് മൈക്കൽ ജാക്സൺ രണ്ടാമനും ആണുള്ളത്.കാലിഫോർണിയയിലെ ബെവർളി ഹിൽസ്, ഏപ്രിൽ 3, 1998 ന് ജനിച്ച ഇവർക്ക് പ്രശസ്ത ഫ്രഞ്ച് നഗരമായ പാരിസ് നഗരത്തിന്റെ പേരാണ് നൽകിയിട്ടുള്ളത്.1999 ലെ തന്റെ മാതാ-പിതാക്കളുടെ വിവാഹ മോചനത്തിനു ശേഷം പൂർണ്ണമായി പിതാവിന്റെ സംരക്ഷണയിൽ 
നെവർലാന്റ് റാഞ്ചിൽ ആണ് പാരിസും സഹോദരങ്ങളും ജീവിച്ചു പോന്നിരുന്നത്.പിതാവിന്റെ സുഹൃത്തുക്കളായ, അഭിനേതാക്കളായ എലിസബത്ത് ടൈലർ ഉം മാക്കുലൈ കുൾക്കിൻ നുമാണ് പാരിസിന്റെയും സഹോദരൻ പ്രിൻസിന്റെയും' ഗോഡ് പാരന്റ്' . തന്റെ കുട്ടിക്കാലത്ത് പാരിസും സഹോദരങ്ങളും തന്റെ പിതാവിന്റെ കൂടെ പുറത്തു പോകുമ്പോൾ മുഖം മറയ്ക്കാൻ മാസ്കുകൾ ധരിച്ചിരുന്നു.

2010 ൽ ജാക്സൺ അവളുടെ സഹോദരങ്ങൾക്കും മുത്തശ്ശി കാതറിൻ ജാക്സൺ ഒപ്പം തങ്ങളുടെ പിതാവിന്റെ മരണത്തെ തുടർന്നുള്ള തങ്ങളുടെ ജീവതത്തെ കുറിച്ച് ഓപ്ര വിൻഫ്രി യ്ക്ക് ഒരു അഭിമുഖം നൽകുകയുണ്ടായി.പിന്നീട് അവൾ അവളുടെ സഹോദരൻ പ്രിൻസിനോടൊപ്പം 2010 - ലെ ഗ്രാമി അവാർഡിൽ തങ്ങളുടെ പിതാവിന്റെ അഭാവത്തിൽ പിതാവിനു വേണ്ടി ലൈഫ്ടൈം അച്ചീവ്മെന്റ് അവാർഡ് സ്വീകരിച്ചു. ആ വർഷം തന്നെ പാരിസും അവളുടെ സഹോദരൻ പ്രിൻസും ഷെർമാൻ ഓക്സ് കാലിഫോർണിയയിലെ ഒരു സ്വകാര്യ സ്കൂൾ ആയ ബക്ക്ലി സ്കൂളിൽ ചേർന്നു.അവിടെ അവൾ ഫ്ലാഗ് ഫുട്ബോൾ സോഫ്റ്റ്ബോൾ എന്നീ ഇനങ്ങളിൽ പങ്കെടുത്തു. 2013 ൽ പാരിസ് ഈ സ്കൂളിൽ നിന്നും വിട പറഞ്ഞു.

2011 ൽ ജാക്സൺ കുട്ടികളുടെ ഫാന്റസി ചിത്രമായ "ലണ്ടൻ ബ്രിഡ്ജ് ആൻഡ് ത്രീ കീ യ്സ് ' ' യിൽ അഭിനയിക്കാൻ കരാർ ഒപ്പിട്ടു. ഡെന്നിസ് ക്രിസ്റ്റൺ എഴുതിയ ഒരു പുസ്തകത്തെ ആദാരമാക്കിയിട്ടുളള ഒരു കഥയാണ് ഇതിെൻറ ഇതിവൃത്തം . പാരിസും അവളുടെ സഹോദരനും തന്റെ പിതാവിന്റെ മൂത്ത സഹോദരിയായ ലാ ടോയ ജാക്സൺ ന്റ ആത്മകഥയായ സ്റ്റാർട്ടിംങ് ഓവർൽ പരാമർശിക്കപ്പെട്ടിട്ടുണ്ട്. 2012 മെയ് ൽ പാരിസ് പീപ്പിൾ മാഗസിൻ 'ന്റെ' 'ഏറ്റവും മനോഹരമായ' 'വരുടെ പട്ടികയിൽ രണ്ടാം സ്ഥാനത്തെത്തി.

ജൂൺ 5, 2013 ന് ജാക്സൺ 20 മോട്രിൻ പി എം ഗുളികകൾ കഴിക്കുകയും കത്തി ഉപയോഗിച്ച് കൈത്തണ്ട മുറിച്ച് ആത്മഹത്യക്കു ശ്രമിക്കുകയും ചെയ്തു.



</doc>
<doc id="330499" url="https://ml.wikipedia.org/wiki?curid=330499" title="വേൾഡ്കാറ്റ് (വിശ്വഗ്രന്ഥസൂചി)">
വേൾഡ്കാറ്റ് (വിശ്വഗ്രന്ഥസൂചി)

ഓൺലൈൻ കമ്പ്യൂട്ടർ ലൈബ്രറി സെന്ററിൽ (ഒ.സി.എൽ.സി.) അംഗത്വമെടുത്തിട്ടുള്ള 72,000 ലൈബ്രറികളുടെ (170 രാജ്യങ്ങളിൽ നിന്നുള്ള) ഏകീകരണ ഗ്രന്ഥസൂചിക (യൂണിയൻ കാറ്റലോഗ്)യാണ് വേൾഡ്കാറ്റ് (WorldCat)(വിശ്വഗ്രന്ഥസൂചി). വേൾഡ്കാറ്റ് രൂപീകരിച്ചതും നിയന്ത്രിക്കുന്നതും ഒ.സി.എൽ.സി. ആണ്. ഇതാണ് ലോകത്തിലെ ഏറ്റവും വലിയ ഗ്രന്ഥസൂചി ഡാറ്റാബേസ്. ഒ.സി.എൽ.സി. യുടെ പ്രധാന സേവനമാണ് വേൾഡ്കാറ്റ് (വിശ്വഗ്രന്ഥസൂചി).

1967 ലാണ് ഓൺലൈൻ കമ്പ്യൂട്ടർ ലൈബ്രറി സെന്ററിർ
(ഒ.സി.എൽ.സി.) രൂപീകൃതമായത്, അതേ വർഷം തന്നെ അമേരിക്കൻ ലൈബ്രേറിയനായ ഫ്രഡ് കിൽഗർ വേൾഡ്കാറ്റ് രൂപീകരിച്ചു, എങ്കിലും 1971 ൽ ആണ് ആദ്യമായി വേൾഡ്കാറ്റിൽ ഗ്രന്ഥസൂചികകൾ രേഖപ്പെടുത്തിതുടങ്ങിയത്. 
വേൾഡ്കാറ്റിൽ 2014 നവമ്പറിലെ കണക്കുകളനുസരിച്ച് 330 മില്യണോളം ഗ്രന്ഥസൂചികകൾ രേഖപ്പെടുത്തിയിട്ടുണ്ട്. ഇതാണ് ലോകത്തിലെ ഏറ്റവും വലിയ ഗ്രന്ഥസൂചി ഡാറ്റാബേസ്. 




</doc>
<doc id="330504" url="https://ml.wikipedia.org/wiki?curid=330504" title="ചീനിക്കൽ">
ചീനിക്കൽ

മലപ്പുറം ജില്ലയിൽ , പൂക്കോട്ടൂർ പഞ്ചായത്തിൽ അത്താണിക്കലിനും , അറവങ്കര ന്യൂ ബസാറിനും ഇടയിൽ കിടക്കുന്ന ഒരു സ്ഥലമാണ് ചീനിക്കൽ . പൂക്കോട്ടൂർ പഞ്ചായത്തിലെ 13,14,15 വാർഡുകളിലായാണ് ചീനിക്കൽ പ്രദേശം സ്ഥിതി ചെയ്യുന്നത്.കൂടുതൽ പ്രദേശം വാർഡ് 14 ൽ ആണ് ഉൾപെട്ടിട്ടുള്ളത്. ഷാഹിന തോരപ്പയാണ് വാർഡ് മെമ്പർ. 1921 ലെ പൂക്കോട്ടൂർ യുദ്ധ സമയത്ത് ചീനിക്കൽ പാപ്പാട്ടുങ്ങൽ പാലം പോരാളികൾ തകർത്തിരുന്നു. പിന്നീട് ബ്രിട്ടീഷ് പട്ടാളം എത്തി പാലം തകർത്തത് കണ്ട് മടങ്ങി പോവുകയും പിറ്റേ ദിവസം വീണ്ടും വന്ന് പാപ്പാട്ടുങ്ങൽ ജുമാമസ്ജിദ് നിർമ്മാണാവശ്യാർത്ഥം ശേഖരിച്ച മരങ്ങൾ എടുത്ത് പാലം പുനർ നിർമ്മിക്കുകയും പട്ടാളം പൂക്കോട്ടൂരിലേക്ക് നീങ്ങുകയും ചെയ്തു.
പടിഞ്ഞാറ് വെള്ളൂരും, കിഴക്ക് പുല്ലാര മൂചിക്കലും അതിർത്തി പങ്കിടുന്നു . ഒരു എൽ.പി. സ്കൂളും രണ്ട് അങ്കൻ വാടിയും ഒരു ജുമാമസ്ജിദും,രണ്ട് നമസ്കാര പള്ളിയും,ഒരു മദ്രസയും ഈ പ്രദേശത്തുണ്ട്. ജനങ്ങളിൽ അധികവും കൂലി പണി ചെയ്തു ജീവിക്കുന്നു. ചീനി മരങ്ങൾ തിങ്ങി നിറഞ്ഞ പ്രദേശം ആയതു കൊണ്ട് ഈ പേര് അന്നത്തെ ജനങ്ങൾ "ചീനിക്കൽ" എന്നു വിളിച്ചു പോന്നു. ഇപ്പോൾ ഇവിടെ അധികം ചീനി മരങ്ങൾ ഒന്നും ഇല്ല . വയലുകൾ അധികവും മണ്ണിട്ട്‌ മൂടി. തോടും കുളങ്ങളും ഇല്ലാതെ ആയി.നാഷനൽ ഹൈവേ 213 ഈ ഗ്രാമത്തിലൂടെയാണ് കടന്ന് പോവുന്നത്. അശോക് ലൈലാന്റ് ഷോറൂം , ടൈൽസ് & സാനിറ്ററി സാധങ്ങളുടെ മൂന്ന് മൊത്ത വിതരണ കേന്ദ്രം., സോഫാ & കർട്ടൻ ഷോപ്പ്, ഫർണിച്ചർ ഷോപ്പ്, ഒരു പലചരക്ക് കട,രണ്ട് ഹോട്ടൽ,ഒരു ഇൻടസ്ട്രിയൽ വർക്ക് ഷോപ്പ്,ഹോളോബ്രിക്സ് കമ്പനി,സിമന്റ് വിൽപന ഷോപ്പ്...തുടങ്ങിയവയാണ് ഈ കൊച്ചു ഗ്രാമത്തിലെ വാണീജ്യ വ്യവസായ സ്ഥാപനങ്ങൾ.

1979 ൽ സ്ഥാപിതമായ മാപ്പിള എയ്‌ഡഡ് ലോവർ പ്രൈമറി സ്കൂളിൽ എം എ എൽ പി സ്കൂൾ വെസ്റ്റ് മുതിരിപറമ്പ് ആണ് ചീനിക്കലിന്റെയും പരിസര പ്രദേശങ്ങളുടേയും വിദ്യാർത്ഥികൾ വിദ്യാഭ്യാസത്തിനായി എത്തിയിരുന്നത്. മഴക്കാലത്ത് പാടങ്ങളും തോടുകളും നിറഞ്ഞ് കവിയുന്നത് കാരണം തൊട്ടടുത്ത പ്രദേശത്ത് പൂക്കോട്ടൂർ ഹൈസ്കൂളിൽ പോവാൻ ചെറിയ കുട്ടികൾക്ക് പ്രയാസമായി.ഇതൊടെയാണ് ചീനിക്കലിൽ സ്വന്തമായി ഒരു സ്കൂൾ വേണമെന്ന ചിന്ത നാട്ടുകാരിൽ ഉടലെടുക്കുന്നത്.അന്ന് ഈ പ്രദേശത്ത് ഒരു ഏൽ.പി.സ്കൂൾ അനുവദിച്ചു കിട്ടുന്നതിന് വേണ്ടി മന്നേത്തൊടി മുഹമ്മദ് മാസ്റ്റർ ഇവിടത്തെ ജനങ്ങളെ വിളിച്ചു കൂട്ടി. മദ്രസ കമ്മിറ്റി കാരെ ചെന്നു കാണുകയും അവരുടെ ഉടമസ്ഥതയിൽ സ്കൂൾ അനുവദിച്ചു കിട്ടുന്നതിനു വേണ്ടി പ്രവർത്തിക്കാനും തീരുമാനിച്ചു. അന്നത്തെ പൂക്കോട്ടൂർ പഞ്ചായത്ത് പ്രസിഡണ്ടായിരുന്ന കാരാട്ട് മുഹമ്മദ് ഹാജിയെ എം.സി.എം ബാപ്പുട്ടി ഹാജി, എം. അബ്ദുള്ള ഹാജി, എം.മുഹമ്മദ് മാസ്റ്റർ എന്നിവർ സ്കൂൾ അനുവദിച്ചു കിട്ടാൻ ആവശ്യപ്പെട്ടു. അന്നത്തെ എം.എൽ.എ സീതി ഹാജിയെ ആവശ്യം അറിയിക്കുകയും അന്നത്തെ വിദ്യാഭ്യാസ മന്ത്രിയായിരുന്ന സി.എച്ച്. മുഹമ്മദ് കോയ 1979ൽ വെസ്റ്റ് മുതിരിപ്പറമ്പ് ഭാഗത്തേക്ക് ഒരു എൽ.പി. സ്കൂൾ അനുവദിക്കുകയും ചെയ്തു. അന്ന് മദ്രസ കെട്ടിടത്തിലായിരുന്നു തുടക്കം. ആദ്യ നിയമനം ലഭിച്ച അധ്യാപിക ശ്രീമതി ടി. ബിയ്യക്കുട്ടി ആയിരുന്നു. അന്ന് 53 കുട്ടികളായിരുന്നു ഉണ്ടായിരുന്നത്. ഇന്ന് പ്രീപ്രൈമറിയിൽ 74 കുട്ടികളും, ലോവർ പ്രൈമറിയിൽ 141 കുട്ടികളും ഈ വിദ്യാലയത്തിൽ പഠനം നടത്തുന്നു.

2005 ലാണ് എച് വി എം മദ്രസ കമ്മറ്റിയുടെ കീഴിൽ ഇംഗ്ലീഷ് മീഡിയം നഴ്‌സറി ആരംഭിച്ചത്. 70 ൽ പരം കുട്ടികൾ ഇവിടെ പഠിക്കുന്നു. ഏപ്രിൽ മാസത്തിൽ വാർഷികവും കുട്ടികളുടെ കലാപരിപാടികളും നടക്കാറുണ്ട്.

ഒരു നൂറ്റാണ്ടിലധികം പഴക്കവും പാരമ്പര്യവുമുള്ള ജുമാമസ്ജിദാണ് വെള്ളൂർ പാപ്പാട്ടുങ്ങൽ റഹ്‌മാനിയ ജുമാമസ്ജിദ്.നാഷനൽ ഹൈവേയുടെ(എൻ എച്ച് 213) സമീപം ചീനിക്കൽ അറവങ്കര പ്രദേശങ്ങൾക്ക് മദ്ധ്യേ പ്രശാന്തസുന്തരമായ വയലോരത്ത് സ്ഥിതി ചെയ്യുന്നു. 700 ൽ പരം വരുന്ന മുസ്ലിം കുടുംബങ്ങളുടെ ആത്മീയ കേന്ദ്രമാണിത്.

ചീനിക്കൽ പറക്കുണ്ടിൽ റോഡിലാണ് ഈ നമസ്കാര പള്ളി സ്ഥി ചെയ്യുന്നത്.

1960 കളിലാണ് ചീനിക്കലിൽ മദ്രസ സ്ഥാപിക്കുന്നത്. സമസ്ത കേരള ഇസ്ലാം മത വിദ്യാഭ്യാസ ബോർഡിന്റെ അംഗീകാരത്തഓടെ പ്രവർത്തിക്കുന്നഈ മദ്രസയിൽ ഹയർ സെക്കണ്ടറി വരെ പഠനം നടത്തുന്നു.
മദ്രസ പഠനം കഴിഞ്ഞവർക്കും, മറ്റ് നാടുകളിൽ നിന്ന് മത പഠനത്തിനു വരുന്നവർക്കും പള്ളിയിൽ വെച്ച് പള്ളി ഖാസിയുടെ നേതൃത്വത്തിൽ ദർസ് നടത്തുന്നു.
ചീനിക്കൽ പ്രദേശത്തിന്റെ മത സാംസ്കാരിക രംഗങ്ങളിൽ നിറഞ്ഞ് നിന്നിരുന്ന ഈ സമാജം 1978 ലാണ് സ്ഥാപിതമായത്.
ഇവിടെ രേഖപ്പെടുത്തിയതും രേഖപെടുത്താത്തതുമായ നിരവധി മഹാന്മാർ ചീനിക്കലിന്റെ മത-സാമൂഹിക സാംസ്കാരിക രാഷ്ട്രീയ രംഗത്ത് പ്രവർത്തിച്ചിരുന്നു.1921 ലെ പൂക്കോട്ടൂർ യുദ്ധത്തിൽ പങ്കെടുത്ത് ശഹീദായവരും, നാട് കടത്തിയവരും, വർഷങ്ങളോളം ജയിൽ വാസമനുഷ്ടിച്ചവരും ഇന്നാട്ടുകാരായുണ്ട്.

എല്ലാ വർഷവും റമസാൻ മാസം 17 നാണ് ബദർ ശുഹദാക്കളുടെ പേരിലുള്ള ആണ്ട് നേർച്ച നടക്കുന്നത്. 

ഓമാനൂരിൽ വെച്ച് രക്തസാക്ഷികളായ പോരാളികളുടെ സ്മരണ നിലനിർത്തുന്നതിനു വേണ്ടി അറബി മാസം ദുൽ ഹജ്ജ് 7 നാണ് ഓമാനൂർ നേർച്ച നടക്കുന്നത്. 

റബീഉൽ ആഖിർ മാസത്തിലാണ് മുഹ്‌യുദ്ധീൻ ശൈഖ് (റ) വിന്റെ പേരിലുള്ള ആണ്ട് നേർച്ച നടക്കുന്നത്. 
അറബ് മാസം റബീഉൽ അവ്വൽ 12 നാണ് നബിദിനം ആഘോഷിക്കുന്നത്.
കാസ്ക് ക്ലബ്ബ് (CHEENIKKAL ARTS & SPORTS CLUB) ആണ് ചീനിക്കലിന്റെ കലാ കായിക പ്രവർത്തനങ്ങൾക്ക് നേതൃത്വം കൊടുക്കുന്നത്. ഫുട്ബോൾ, ക്രിക്കറ്റ്,വോളിബാൾ, ഷട്ടിൽ തുടങ്ങിയവയാണ് ചീനിക്കലിന്റെ പ്രധാന കായിക ഇനങ്ങൾ

=അവലംബം=


</doc>
<doc id="330532" url="https://ml.wikipedia.org/wiki?curid=330532" title="കൊടുങ്ങല്ലൂർ കളരി">
കൊടുങ്ങല്ലൂർ കളരി

ചരിത്രത്തിന്റെ ഇങ്ങേത്തയ്ക്കലും കൊടുങ്ങല്ലൂർ അതിന്റെ പാരമ്പര്യം തുടരുകയയിരുന്നു. അതിനുദാഹരണമാണു ഏ.ഡി. 1800-1900 കാലയളവിൽ വളരെ പ്രശസ്തമായ കൊടുങ്ങല്ലൂർ കളരി

കൊടുങ്ങല്ലൂർ കളരി നളന്ദ തക്ഷശില സർവ്വകലാശാലകൾപോലെ ലോകപ്രശസ്തമായിരുന്നു. കൊടുങ്ങല്ലൂരിലെ കോവിലകങ്ങളിൽ സകല വിജ്ഞാനം തേടി ദൂരദേശങ്ങളിൽ നിന്നുവരെ വിദ്യാർത്ഥികൾ എത്തുമായിരുന്നു. കൊടുങ്ങല്ലൂർ തമ്പുരാക്കന്മാരുടെ ശിക്ഷണത്തിൽ വൈദ്യം, തർക്കം, ജ്യോതിഷം, വ്യാകരണം, മീമാംസ, എന്നിങ്ങനെ വിജ്ഞാനത്തിന്റെ സർവ്വശാഖകളിലും ജാതിമതഭേതമന്യേ ഒട്ടനവധി പ്രതിഭകളെ വാർത്തെടുത്തിട്ടുണ്ട്‌. 

വെണ്മണി പ്രസ്ഥാനം എന്ന മലയാള കാവ്യശാഖ കൊടുങ്ങല്ലൂർ കളരിയുടെ സംഭാവനയായിരുന്നു. കൊടുങ്ങല്ലൂർ കുഞ്ഞിക്കുട്ടൻ തമ്പുരാന്റെ മഹാഭാരതം തർജ്ജമയും ഈ കാലയളവിലായിരുന്നു.


</doc>
<doc id="330533" url="https://ml.wikipedia.org/wiki?curid=330533" title="മേസോസോറസ്">
മേസോസോറസ്

മൺ മറഞ്ഞു പോയ ഒരു പുരാതന ഉരഗം ആണ് മേസോസോറസ്. തുടക്ക പേർമിയൻ കാലത്ത് ആണ് ഇവ ജീവിച്ചിരുന്നത്. വെള്ളത്തിലേക്ക്‌ തിരിച്ചു പോയ ആദ്യ ഉരഗങ്ങളിൽ ഒന്നാണ് ഇവ. ഏകദേശം 1 മീറ്റർ നീളം വെച്ചിരുന്ന ഇവയ്ക്ക് വിരലുകൾക്കുമധ്യേയുളള ചർമ്മം ഉണ്ടായിരുന്നു (ജാലപാദിയായിരുന്നു). സൗത്ത് അമേരിക്ക , സൗത്ത് ആഫ്രിക്ക എന്നിവിടങ്ങളിൽ നിന്നുമാണ് ഫോസ്സിൽ കിട്ടിയിടുള്ളത്.


</doc>
<doc id="330540" url="https://ml.wikipedia.org/wiki?curid=330540" title="ബിഎഡ്">
ബിഎഡ്

വിദ്യാലയങ്ങളിൽ അധ്യാപക വൃത്തി നടത്താൻ യോഗ്യതയായി കണക്കാക്കുന്ന ഒരു ബാച്ചിലർ ബിരുദ കോഴ്സ് ആണ് ബിഎഡ്( A Bachelor of Education (B.Ed) ഇതിനുപുറമെ ചില രാജ്യങ്ങൾ അധിക പ്രവർത്തനങ്ങളും നടത്തിയാണ് ഒരാളെ ബോധനത്തിനുള്ള യോഗ്യത നൽകുന്നത്.

വടക്കെ അമേരിക്കയിൽ അഞ്ചു വർഷം നീണ്ടു നിൽക്കുന്നതാണ് ബിഎഡ് കോഴ്സ്. കാനഡയിലും ബിഎഡ് ബിരുദമാണ് അധ്യാപനത്തിനായി പരിഗണിക്കുന്നത്. കൂടാതെ ലോകത്തെ മിക്ക രാജ്യങ്ങളിലും അധ്യാപക യോഗ്യതക്കായി മാനദണ്ഡമായി ഈ കോഴ്സ് പരിഗണിച്ചുവരുന്നു.


</doc>
<doc id="330544" url="https://ml.wikipedia.org/wiki?curid=330544" title="പ്രാഥമിക വിദ്യാലയം">
പ്രാഥമിക വിദ്യാലയം

കുട്ടികൾ അടിസ്ഥാന വിദ്യാഭ്യാസം നേടുന്ന സ്ഥാപനങ്ങളാണ് പ്രാഥമിക വിദ്യാലയങ്ങൾ. അഞ്ച് മുതൽ പതിനൊന്ന് വരെയുള്ള പ്രായത്തിൽ ,സെക്കണ്ടറി വിദ്യാഭ്യാസത്തിന് മുന്പായാണ് ഈ വിദ്യാഭ്യാസം നൽകാറുള്ളത്. നിർബന്ധിത വിദ്യാഭ്യാസത്തിന്റെ ആദ്യ ഘട്ടമാണിത്. ലോകത്തെ മിക്കയിടങ്ങളിലും സൗജന്യമായാണ് ഈ ഘട്ടത്തിലെ വിദ്യാഭ്യാസം നൽകുന്നത്. അമേരിക്കയിൽ ഗ്രേഡ് സ്കൂൾ എന്ന പേരിലാണ് ഇതറിയപ്പെടുന്നത്.



</doc>
<doc id="330596" url="https://ml.wikipedia.org/wiki?curid=330596" title="സിഇഎൽടിഎ">
സിഇഎൽടിഎ

ഇംഗ്ലീഷ് ഭാഷ പഠിപ്പിക്കാനുള്ള യോഗ്യത നേടുന്ന ഒരു സർട്ടിഫിക്കേറ്റ് കോഴ്സാണ് ആണ് സിഇഎൽടിഎ ( Certificate in English Language Teaching to Speakers of Other Languages) ഇഎസ്എൽ, ഇഎഫ്എൽ എന്നിങ്ങനെ രണ്ട് വിഭാഗങ്ങളാണ് ഇതിൽ പ്രധാനമായും ഉൾപ്പെടുന്നത്. ഇംഗ്ലണ്ടിലെ കാബ്രിഡ്ജ് ഇംഗ്ലീഷ് ലാംഗേജ് അസെസ്മെൻറ് ആണ് ഈ കോഴ്സ് വിഭാവനം ചെയ്യുന്നത്.ഇംഗ്ലീഷ് രണ്ടാം ഭാഷയായും വിദേശ ഭാഷയായും പഠിപ്പിക്കാൻ ആഗ്രഹിക്കുന്നവരെ പരിഗണിച്ചാണ് ഈ കോഴ്സ് വികസിപ്പിച്ചിട്ടുള്ളത്.



</doc>
<doc id="331255" url="https://ml.wikipedia.org/wiki?curid=331255" title="ഫ്രെഡ് കിൽഗർ">
ഫ്രെഡ് കിൽഗർ

അമേരിക്കൻ ലൈബ്രേറിയനായിരുന്ന ഫ്രെഡെറിക് ഗ്രിഡ്ലി കിൽഗർ (ഫ്രെഡ് കിൽഗർ) ഒ.സി.എൽ.സി. യുടെ സ്ഥാപക നേതാവും ആദ്യ അദ്ധ്യക്ഷനുമായിരുന്നു. ലോകമെമ്പാടുമുള്ള ഗ്രന്ഥശാലകൾക്കും ഗ്രന്ഥശാലാസമൂഹത്തിനും സാങ്കേതിക സേവനങ്ങളും സഹായങ്ങളും ലഭ്യമാക്കുവാൻ പ്രവർത്തിക്കുകയും അതിനനുസൃതമായ ഗവേഷണങ്ങളും പഠനങ്ങളും നടത്തിവരീകയും ചെയ്യുന്ന ഒരു ലാഭേച്ഛയില്ലാതെ പ്രവർത്തിക്കുന്ന സ്ഥാപനമാണ് ഒ.സി.എൽ.സി. (ഓൺലൈൻ കമ്പ്യൂട്ടർ ലൈബ്രറി സെന്റർ, Inc.). 1967-1980 കാലത്തോളം ഫ്രെഡ് കിൽഗർ ഒ.സി.എൽ.സി. യുടെ അദ്ധ്യക്ഷപദവി വഹിച്ചു.
1914 ജനുവരി 6 ന് മസ്സാചൂസെറ്റ്സിലെ സ്പ്രിങ്ഫീൽഡിൽ ജനിച്ചു. 1931 ൽ ഹാർഡ്വാർഡ് കോളേജിൽ നിന്ന് രസതന്ത്രത്തിൽ ബിരുദം നേടി. വിദ്യാർത്ഥി ആയിരിക്കെ തന്നെ ഹാർഡ്വാർഡ് കോളേജ് ലൈബ്രറിയിൽ (വൈഡ്നർ ലൈബ്രറിയിൽ) സർക്കുലേഷൻ അസിസ്റ്റന്റായി നിയമിതനായി. പിന്നീട് ഹാർഡ്വാർഡ് കോളേജ് ലൈബ്രറിയിൽ സർക്കുലേഷൻ വിഭാഗത്തിന്റെ തലവനായി. ലൈബ്രറിസയൻസിൽ ബിരുദം കരസ്ഥമാക്കിയത് കൊളമ്പിയ യൂണിവേഴ്സിറ്റിയിൽ നിന്നായിരുന്നു. 1948 മുതൽ 1965 വരെ ഫ്രെഡ് കിൽഗർ യേൽ സർവ്വകലാശാലയിലെ മെഡിക്കൽ സ്കൂൾ ലൈബ്രേറിയനായി സേവനമനുഷ്ടിച്ചു. 




</doc>
<doc id="331265" url="https://ml.wikipedia.org/wiki?curid=331265" title="ഹനുമന്തപ്പ">
ഹനുമന്തപ്പ

ലോകത്തിലെ ഏറ്റവും ഉയരത്തിലുള്ള യുദ്ധഭൂമിയായ സിയാച്ചിനിൽ മഞ്ഞു പാളി വീണ് അപകടത്തിൽ പെട്ട പത്തു ഇന്ത്യൻ സൈനികരിൽ ഒരാളാണ് ലാന്ഡ്സ് നായിക് ഹനുമന്തപ്പ . മഞ്ഞു പാളികള്ക്ക് ഇടയിൽ താഴെ നിന്നും ആറു ദിവസങ്ങൾക്കു ശേഷമാണ് ഹനുമന്തപ്പയെ ഇന്ത്യൻ സേന കണ്ടെത്തുന്നത് .മൈനസ്45ഡിഗ്രീ തണുപ്പിൽ നിന്നും ആറു ദിവസത്തിന് ശേഷം ഒരാളെ ജീവനോടെ കണ്ടെത്തിയത് അത്ഭുതം ആയി പലരും വിശേഷിപ്പിച്ചിരുന്നു . പക്ഷേ രണ്ടു ദിവസത്തിന് ശേഷം ഡെൽഹിയിലെ സൈനിക ആശുപത്രിയിൽ വച്ച് ഹനുമന്തപ്പ അന്തരിച്ചു.

കർണാടക സ്വദേശി ആയ ഹനുമന്തപ്പ 2002-ലാണ് സൈന്യത്തിൽ വന്നത് . പതിമൂന്ന് വർഷം ഇന്ത്യൻ സേനയിൽ പ്രവർത്തിച്ചു . 2003 മുതൽ 2008 വരെയുള്ള കാലഘട്ടത്തിൽ ജമ്മു കാശ്മീരിൽ ആയിരുന്നു അദ്ദേഹത്തിന്റെ സേവനം. തീവ്രവാദികൾക്കെതിരെയുള്ള ഏറ്റുമുട്ടലിൽ മുന്നിൽ തന്നെ ഹനുമന്തപ്പ ഉണ്ടായിരുന്നു . അതിനു ശേഷം ആസാമിൽ ആയിരുന്നു അദ്ദേഹത്തിന്റെ സേവനം. തീവ്രവാദിസംഘടനകളായ നാഷണൽ ഡെമോക്രാറ്റിക് ഫ്രണ്ട് ഓഫ് ബോഡോ ലന്ഡ്ള, യുണൈറ്റഡ് ലിബറേഷൻ ഫ്രണ്ട് ഓഫ് അസം എന്നീ സംഘടനകളുമായുള്ള നിരന്തര ഏറ്റുമുട്ടലുകളിൽ ഹനുമന്തപ്പയും പങ്കെടുത്തു .

ലോകത്തിലെ തന്നെ ഏറ്റവും വലിയ യുദ്ധഭൂമി ആയ സിയച്ചനിൽ ഹനുമന്തപ്പ വരുന്നത് 2015 ആഗസ്തിൽ ആണ് . സമുദ്ര നിരപ്പിൽ നിന്നും ഏതാണ്ട് ഇരുപതിനായിരത്തിൽ കൂടുതൽ അടി (ഏകദേശം 6100 മീറ്റർ) ഉയരത്തിൽ സ്ഥിതി ചെയ്യുന്ന യുദ്ധഭൂമി ആണ് സിയച്ചിനിലേത്. പകൽ മൈനസ്30 ഉം രാത്രി മൈനസ് നാല്പതിനും അന്പ്തിനും അടുത്താണ് അവിടത്തെ താപനില .നൂറു കിലോ മീറ്റർ വേഗതയിൽ ആണ് ഹിമകാറ്റ് വീശുന്നത്.

കർണാടകയിലെ ധാർവാഡ് എന്ന സ്ഥലത്ത് ആണ് ഹനുമന്തപ്പ ജനിച്ചത്‌ .ഭാര്യയും അമ്മയും ഒന്നര വയസു ഉള്ള മകളും ചേര്ന്ന താണ് ഹനുമന്തപ്പയുടെ കുടുംബം .


</doc>
<doc id="331276" url="https://ml.wikipedia.org/wiki?curid=331276" title="റുഡോൾഫ് ഡീസൽ">
റുഡോൾഫ് ഡീസൽ

ഡീസൽ എഞ്ചിന്റെ കണ്ടുപിടിത്തം കൊണ്ടും നിഗൂഢമായ തന്റെ മരണം കൊണ്ടും പ്രസിദ്ധനായ ഒരു ജർമൻ മെക്കാനിക്കൽ എഞ്ചിനീയറും സംരംഭകനും ആയിരുന്നു റുഡോൾഫ് ക്രിസ്ത്യൻ ഡീസൽ (Rudolf Christian Karl Diesel) (; (ജനനം18 മാർച്ച്1858- മരണം 29 സെപ്റ്റംബർ1913). 1942 -ൽ ഇറങ്ങിയ "ഡീസൽ" എന്ന ചലച്ചിത്രം ഇദ്ദേഹത്തെക്കുറിച്ചുള്ളതാണ്.

ബാവേറിയയിൽ നിന്നും പാരീസിലേക്ക് കുടിയേറിയ തിയോഡോറിന്റെയും എലീസിന്റെയും മൂന്നു മക്കളിൽ രണ്ടാമനായി റുഡോൽഫ് 1858 -ൽ പാരീസിൽ ജനിച്ചു. ചെറുപ്പകാലം പാരീസിൽ ചെലവഴിച്ച റുഡോൾഫ് 1870 -ലെ ഫ്രാങ്കോ-പ്രഷ്യൻ യുദ്ധസമയത്ത് മറ്റു പല ജർമൻകാരെയും പോലെ ജർമനി വിടുകയും ലണ്ടനിൽ താമസമാക്കുകയും ചെയ്തു. എന്നാൽ യുദ്ധം തീരും മുൻപ് തന്നെ തന്റെ അമ്മാവൻ ഗണിതം പഠിപ്പിക്കുന്ന ഓഗ്‌സ്‌ബർഗിലേക്ക് ജർമൻ നന്നായി പഠിക്കാനായി അമ്മ 12 വയസ്സുള്ള റുഡോൾഫിനെ അയച്ചു. 14 വയസ്സിൽ തനിക്കൊരു എഞ്ചിനീയർ ആവണമെന്ന് മാതാപിതാക്കൾക്ക് കത്തയച്ച റുഡോൾഫ് 1873 -ൽ ക്ലാസിൽ ഒന്നാമനാവുകയും എഞ്ചിനീയറിങ്ങ് പഠിക്കാൻ ചേരുകയും ചെയ്തു. പഠിക്കാൻ പോകാതെ എന്തെങ്കിലും ജോലിക്ക് അവൻ പോകണമെന്നായിരുന്നു മാതാപിതാക്കളുടെ ആഗ്രഹം.

1879 -ജൂലൈയിൽ ടൈഫോയ്‌ഡ് ബാധിച്ച് പരീക്ഷയെഴുതാൻ കഴിയാത്ത റുഡോൾഫ് അടുത്ത പരീക്ഷയ്ക്ക് തയ്യാറെടുക്കുന്നതിനുള്ള ഇടവേളയിൽ സ്വിസ്സർലാന്റിൻ പ്രായോഗികമായ അറിവ് ലഭിക്കാനായി സൾസർ ബ്രതേഴ്സ് മെഷീൻ വർക്സിൽ ചേർന്നു. 1880 -ൽ ഏറ്റവും ഉന്നതനിലയിൽ പഠനം കഴിഞ്ഞിറങ്ങിയ ഡീസൽ പാരീസിലേക്ക് തിരിച്ചുപോവുകയും മ്യൂനിക്കിൽ തന്റെ ഗുരുവായിരുന്ന കാൾ വൺ ലിൻഡെയെ ഒരു ആധുനിക റഫ്രിജറേഷനും ഐസ് പ്ലാന്റും ഉണ്ടാക്കുന്നതിൽ സഹായിക്കുകയും ചെയ്തു. ഒരു വർഷത്തിനു ശേഷം ഡിസൽ അതിന്റെ ഡിറക്ടർ ആയി. 1883-ൽ മാർത്തയെ വിവാഹം കഴിച്ചതിനുശേഷവും അവിടെത്തന്നെ ജോലി തുടർന്ന ഡീസൽ ജർമനിയിലും ഫ്രാൻസിലും അനവധി പേറ്റന്റുകൾ സ്വന്തമാക്കി.

1890 -ന്റെ തുടക്കത്തിൽ കുടുംബവുമായി ഡീസൽ ബെർലിനിലേക്ക് താമസം മാറ്റുകയും താപകാര്യക്ഷമതയെക്കുറിച്ചും ഇന്ധന കാര്യക്ഷമതയെക്കുറിച്ചും കൂടുതൽ പഠനങ്ങൾ നടത്തുകയും ചെയ്തു. അമോണിയ വാതകം ഉപയോഗിച്ച് ആവിയന്ത്രം ഉണ്ടാക്കാന്നുള്ള ശ്രമത്തിനിടയിൽ അതുപൊട്ടിത്തെറിക്കുകയും ഗുരുതരമായ പരിക്കേറ്റ് മാസങ്ങളോളം ആശുപത്രിയിൽ കിടക്കേണ്ടിവരികയും തൽഫലമായി ആരോഗ്യത്തിനും കാഴ്ചയ്ക്കും കുറവ് ഉണ്ടാവുകയും ചെയ്തു. 

കാർനട്ട് സൈക്കിൾ തത്ത്വമുപയോഗിച്ച് ഒരു യന്ത്രം രൂപകൽപ്പന ചെയ്യാനുള്ള പണികൾ അദ്ദേഹം ആരഭിക്കുകയും 1886 -ൽ മോടോർ വാഹനം ഉണ്ടാക്കിയ കാൾ ബെൻസിന് 1893 -ൽ ഇതിന്റെ പേറ്റന്റ് നൽകുകയും ചെയ്തു. ആവിയന്ത്രത്തിനു പകരമായി പുതിയൊരു യന്ത്രം ഉണ്ടാക്കുന്നതിനെപ്പറ്റി ഒരു ഗവേഷണപ്രബന്ധം ഡീസൽ പുറത്തിറക്കുകയും പിന്നീട് ഡീസൽയന്ത്രം വികസിപ്പിച്ചെടുക്കുകയും ചെയ്തു. ആവിയന്ത്രങ്ങളിൽ ഇന്ധനത്തിന്റെ 90% ശേഷിയും നഷ്ടമാകുമെന്ന് അറിയുന്ന ഡീസലിന് താപഗതികത്തെക്കുറിച്ചും പ്രായോഗികമായി ഇന്ധനക്ഷമത ഉപയോഗപ്പെടുത്തുന്നതിന്റെ പരിമിതികളെപ്പറ്റിയും നല്ല അറിവുണ്ടായിരുന്നു. കൂടുതൽ കാര്യക്ഷമതയുണ്ടാക്കാനായാണ് ഡീസൽ പരീക്ഷണങ്ങൾ നടത്തിയത്. 1893 മുതൽ 1897 വരെ പരീക്ഷണങ്ങൾ നടത്താൻ മാൻ ഏജിയിൽ അദ്ദേഹത്തിന് അവസരം ലഭിച്ചു. അമേരിക്കയിലും ജർമ്മനിയിലും അടക്കം പലരാജ്യങ്ങളിലും ഡീസലിനു പേറ്റന്റ് ലഭിച്ചു. ( and ).

1913 സെപ്റ്റംബർ 29 വൈകുന്നേരം ആന്റ്‌വാർപിൽ നിന്നും ലണ്ടനിലേക്കുള്ള പോസ്റ്റ് ഓഫീസ് ബോട്ടിൽ കയറിയ ഡീസൽ അത്താഴത്തിനുശേഷം രാത്രി 10 മണിയോടെ, പിറ്റേന്നു രാവിലെ 6.15 നു വിളിക്കണമെന്ന് നിർദ്ദേശം നൽകിയശേഷം ബോട്ടിലെ തന്റെ മുറിയിലേക്കു പോയി. അതാണ് അദ്ദേഹത്തെ അവസാനമായി ജീവനോടെ കണ്ട സന്ദർഭം. കിടന്നകിടപ്പിൽത്തന്നെ കാണാവുന്ന പോലെ വച്ചിരുന്ന വാച്ചും ആരും കിടക്കാത്തതു പോലെ വിരിച്ചിട്ട കിടക്കയും ആണ് പിറ്റേന്നു രാവിലെ കണ്ടത്. പത്തു ദിവസങ്ങൾക്കു ശേഷം നോർവെക്കടുത്തുള്ള വടക്കൻ കടലിൽ നിന്നും ഒരു ഡച്ച് ബോട്ടിന് ഒരു മൃതദേഹം കിട്ടുകയും, വല്ലാതെ അഴുകിയ അതിൽ നിന്നും കിട്ടിയ വസ്തുക്കൾ എടുത്ത് ആ ദേഹം വീണ്ടും കടലിൽ ഉപേക്ഷിക്കുകയുമാണ് അവർ ചെയ്തത്. ഒക്ടോബർ 13 -ന് ആ കിട്ടിയ ഗുളികപ്പാത്രവും, കൊച്ചുപിച്ചാത്തിയും പേഴ്സും, ഐഡന്റിറ്റി കാർഡും വച്ച് ഡിസലിന്റെ മകൻ അതു തന്റെ പിതാവിന്റെ തന്നെയാണെന്നു സ്ഥിരീകരിച്ചു. ആ മരണത്തെപ്പറ്റി പല നിഗമനങ്ങളും ഉണ്ടായെങ്കിലും അദ്ദേഹത്റ്റിന്റെ ചരിത്രകാരന്മാർ അതൊരു ആത്മഹത്യ തന്നെയാണെന്ന് ഉറച്ചുപറയുന്നു. പലകമ്പനികളുടെ ബിസിനസ് താത്പര്യങ്ങളും സൈനിക താത്പര്യങ്ങളുമെല്ലാം മരണത്തിനു പിന്നിലുണ്ടാകാമെന്ന് നിഗമനങ്ങൾ ഉണ്ടെങ്കിലും അതിനൊന്നും നിരത്താൻ വേണ്ടത്ര തെളിവ് ഉണ്ടായിരുന്നില്ല.

പിന്നത്തെ ആഴ്ചയേ തുറക്കാവൂ എന്നും പറഞ്ഞ് പോവ്ന്നതിനു മുൻപ് ഡീസൽ നൽകിയ ബാഗ് ഭാര്യ തുറന്നുനോക്കി. പണമായി രണ്ടു ലക്ഷം ജർമൻ മാർക്കും കാശൊന്നും ബാക്കിയില്ലെന്നു കാണിക്കുന്ന ഏതാനും ബാങ്ക് സ്റ്റേറ്റുമെന്റുകളും മാത്രമേ അതിൽ ഉണ്ടായിരുന്നുള്ളൂ. കപ്പലിലേക്ക് കൂടെക്കൊണ്ടുപോയ ഡയറിയിൽ 1913 സെപ്റ്റംബർ 29 -ന്റെ ദിവസം മരണത്തെ സൂചിപ്പിക്കുന്ന ഒരു കുരിശുചിഹ്നം വരച്ചിരുന്നു.

ഡിസലിന്റെ കാലശേഷം ഡിസൽ എഞ്ചിനിൽ വലിയ മാറ്റങ്ങൾ ഉണ്ടാവുകയും ആവിയന്ത്രങ്ങൾക്ക് പകരക്കാരനാവുകയും ചെയ്തു. പെട്രോൾ എഞ്ചിനേക്കാൾ ഭാരവും ബലവും വേണ്ട നിർമ്മിതി ആയതിനാൽ വിമാനങ്ങളിൽ ഇത് വ്യാപകമായി ഉപയോഗിച്ചിരുന്നില്ല (എന്നാൽ ഇതും കാണുക വിമാനങ്ങളുടെ ഡിസൽ എഞ്ചിൻ). എന്നാൽ സ്ഥിരമായി ഇരിക്കുന്ന യന്ത്രങ്ങളിലും, അന്തർവാഹിനികളിലും, കപ്പലുകളിലും, വാഹനങ്ങളിലും, ലോറികളിലും ആധുനികവണ്ടികളിലുമെല്ലാം ഡീസൽ യന്ത്രം ഉപയോഗിച്ചു തുടങ്ങി. വേഗതയെക്കാൾ കരുത്ത് വേണ്ടിടത്താണ് ഡിസൽ യന്ത്രങ്ങൾ കാര്യമായി ഉപയോഗിക്കുന്നത്. കരുത്തും ശക്തിയും ഉള്ളതിനാൽ വലിയ ട്രക്കുകളിൽ ഡീസൽ എഞ്ചിനാണ് ഉപയോഗിക്കുന്നത്. പുതിയ രൂപകൽപ്പനപ്രകാരം വന്ന മാറ്റങ്ങളിൽ വിമാനങ്ങാളിലും ഇത്തരം യന്ത്രങ്ങൾ ഉപയോഗിക്കുന്നു. അവയിൽ ഡീസലോ ജറ്റ് ഇന്ധനമോ ഉപയോഗിക്കുന്നു. പെട്രോളിനേക്കാൾ ഇന്ധനക്ഷമത ഡിസലിനാണ്. കൽക്കരിപ്പൊടിയോ സസ്യഎണ്ണയോ ഉപയോഗിക്കാനായിരുന്നു ഡീസലിനു താത്പര്യം. ശരിക്കും അദ്ദേഹത്തിന്റെ യന്ത്രം പ്രവർത്തിച്ചത് നിലക്കടല എണ്ണയിലാണ്. 

പെട്രോളിയത്തിന്റെ ലഭ്യതയെക്കുറിച്ചുള്ള പേടി ഉയർന്ന 2008- -ൽ വീണ്ടും സസ്യഎണ്ണയാൽ പ്രവർത്തിക്കുന്ന യന്ത്രങ്ങൾ ചർച്ചയിൽ നിറഞ്ഞു. ഇന്നും പെട്രോളിനേക്കാൾ സുരക്ഷയുള്ളതിനാൽ ഡിസൽ തന്നെയാണ് വ്യാപകമായി ഉപയോഗിക്കുന്ന ഇന്ധനം.





</doc>
<doc id="331353" url="https://ml.wikipedia.org/wiki?curid=331353" title="തുറന്ന താരവ്യൂഹം">
തുറന്ന താരവ്യൂഹം

ഒരു തന്മാത്രാ മേഘത്തിൽ നിന്ന് ഏതാണ്ട് ഒരേ കാലത്ത് രൂപം കൊണ്ട നക്ഷത്രത്തങ്ങളുടെ കൂട്ടമാണ് തുറന്ന താരവ്യൂഹം. ഇതിൽ ആയിരത്തിലേറെ നക്ഷത്രങ്ങൾ ഉണ്ടായിരിക്കും. ആകാശഗംഗയിൽ 1100 തുറന്ന താരവ്യൂഹങ്ങളെയാണ് ഇതുവരെയായി കണ്ടെത്തിയിട്ടുള്ളത്. ഇതുവരെയും കണ്ടെത്താത്തവ ഇതിലേറെ ഉണ്ടാവുമെന്നു കരുതപ്പെടുന്നു. വളരെ ദുർബലമായ ഗുരുത്വബലം കൊണ്ടാണ് ഇവ തമ്മിൽ പരസ്പരം ബന്ധിപ്പിക്കപ്പെട്ടിരിക്കുന്നത്. ഇതു കാരണം മറ്റു കൂട്ടങ്ങളുമായോ മേഘങ്ങളുമായോ കൂട്ടിയിടിക്കുമ്പോൾ ഇവയിൽ നിന്നും ചില നക്ഷത്രങ്ങൾ ചിതറിപ്പോകുകയും ഗാലക്സിയുടെ മറ്റു ഭാഗങ്ങളിലേക്ക് കൂട്ടിച്ചേർക്കപ്പെടുകയും ചെയ്യാറുണ്ട്. ഗോളീയ താരവ്യൂഹങ്ങളെ അപേക്ഷിച്ച് വളരെ കുറഞ്ഞ ആയുർദൈഘ്യം മാത്രമേ തുറന്ന താരവ്യൂഹങ്ങൾക്കുള്ളു. സർപ്പിള ഗാലക്സികളിലും രൂപരഹിത ഗാലക്സികളിലും മത്രമേ തുറന്ന താരവ്യൂഹങ്ങളെ കണ്ടെത്തിയിട്ടുള്ളു.


</doc>
<doc id="331519" url="https://ml.wikipedia.org/wiki?curid=331519" title="അധ്യാപക വിദ്യാഭ്യാസത്തിനുള്ള ദേശീയ സമിതി">
അധ്യാപക വിദ്യാഭ്യാസത്തിനുള്ള ദേശീയ സമിതി

1993-ലെ എൻസിടിഇ ആക്ടിന്റെ കീഴിൽ സ്ഥാപിച്ച സർക്കാർ വകുപ്പ് ആണ് ദേശീയ അധ്യാപക വിദ്യാഭ്യാസ സമിതി. അധ്യാപക വിദ്യാഭ്യാസവുമായി ബന്ധപ്പെട്ട് കേന്ദ്ര- സംസ്ഥാന തലത്തിൽ ഈ സ്ഥാപനം പ്രവർത്തിക്കുന്നു. എൻ.സി.ഇ.ആർ.ടി. ആസ്ഥാനത്താണ് ഇതിന്റെയും സെക്രട്ടേറിയേറ്റ് സ്ഥിതിചെയ്യുന്നത്.
വിദ്യാഭ്യാസ മേഖലയിലെ പ്രവർത്തനങ്ങൾക്ക് പുറമെ അധ്യാപക വിദ്യാഭ്യാസത്തിന്റെ നിലവാരം ഉറപ്പുവരുത്തുന്നതിനുള്ള ശ്രമങ്ങളും ഈ സ്ഥാപനം നടത്തിവരുന്നു.



</doc>
<doc id="331568" url="https://ml.wikipedia.org/wiki?curid=331568" title="ടൈറ്റാനിയം അഴിമതി">
ടൈറ്റാനിയം അഴിമതി

ട്രാവൻകൂർ ടൈറ്റാനിയം കമ്പനിയിലെ മാലിന്യസംസ്കരണ പദ്ധതിയുമായി ബന്ധപ്പെട്ട് നടന്ന അഴിമതിയാണ് ടൈറ്റാനിയം അഴിമതി എന്ന് പറയുന്നത്.


</doc>
<doc id="331570" url="https://ml.wikipedia.org/wiki?curid=331570" title="വർഗ്ഗീകരണം (ഗ്രന്ഥശാലാശാസ്ത്രത്തിൽ)">
വർഗ്ഗീകരണം (ഗ്രന്ഥശാലാശാസ്ത്രത്തിൽ)

ഗ്രന്ഥങ്ങളെ/ അറിവിന്റെ സ്രോതസ്സുകളെ അവയുടെ വിഷയസ്വഭാവമനുസരിച്ച് വിവിധ വിഭാഗങ്ങളായി വർഗ്ഗീകരിക്കുന്നതിനെയാണ് ഗ്രന്ഥശാലാശാസ്ത്രത്തിൽ വർഗ്ഗീകരണം എന്നുപറയുന്നത്. ഇതനുസരിച്ചാണ് ഗ്രന്ഥങ്ങൾ/ അറിവിന്റെ സ്രോതസ്സുകൾ ലൈബ്രറികളിൽ ക്രമീകരിച്ചിരിക്കുന്നത്. ഗ്രന്ഥങ്ങളെ വിഷയസ്വഭാവമനുസരിച്ച് വിവിധ വിഭാഗങ്ങളായി വർഗ്ഗീകരിക്കുന്നതിനായി ഗ്രന്ഥശാലാശാസ്ത്രത്തിൽ പല വർഗ്ഗീകരണ പദ്ധതികളും നിലവിലുണ്ട്. കോളൻ വർഗ്ഗീകരണ പദ്ധതി, ഡ്യൂയി ഡെസിമൽ വർഗ്ഗീകരണം, യൂണിവേഴ്സൽ ഡെസിമൽ വർഗ്ഗീകരണം എന്നിവ വർഗ്ഗീകരണ പദ്ധതികൾക്ക് ഉദാഹരണങ്ങളാണ്. ഇത്തരത്തിൽ വർഗ്ഗീകരിക്കുക വഴി ഒരേ വിഷയസ്വഭാവമുളളതും അനുബന്ധവിഷയസ്വഭാവമുളളതുമായ ഗ്രന്ഥങ്ങൾ അടുത്തടുത്തായി ക്രമീകരണം സാധ്യമാകുന്നു. ഗ്രന്ഥങ്ങൾ ലൈബ്രറി ഉപഭോക്താവിന് സഹായമാകും വിധം ക്രമീകരിക്കുവാനുപയോഗിക്കു ന്ന വിദ്യയായ വർഗ്ഗീകരണം , ഒരേസമയം ഉപഭോക്താവിനും ലൈബ്രേറിയനും ഒരുപോലെ സഹായകമാണ്.   

വർഗ്ഗീകരത്തിൽ ഓരോ വിഷയസ്വഭാവങ്ങളേയും സംഖ്യകളായോ ചിഹ്നങ്ങളായോ ആണ് ചിത്രീകരിച്ചിരിക്കുന്നത്. വിഷയങ്ങളെ സംഖ്യകളായി പരിഭാഷപ്പെടുത്തുന്നതിനെ വർഗ്ഗീകരണ സംഖ്യ എന്നു പറയുന്നു.
ഉദാ.:- 500 – ശാസ്ത്രം, 530- ഭൗതികശാസ്ത്രം, 534- ശബ്ദവും അനുബന്ധതരംഗങ്ങളും (ഡ്യൂയി ഡെസിമൽ വർഗ്ഗീകരണ പദ്ധതി പ്രകാരം)

ഗ്രന്ഥങ്ങളെ വർഗ്ഗീകരിക്കുമ്പോൾ വിഷയസ്വഭാവങ്ങളെ ചിഹ്നങ്ങളായോ സംഖ്യകളായോ പരിഭാഷപ്പെടുത്താൻ ഉപയോഗിക്കുന്ന സാമഗ്രികളാണ് ഗ്രന്ഥാലയ വർഗ്ഗീകരണ പദ്ധതികൾ.

ഡ്യൂയി ഡെസിമൽ വർഗ്ഗീകരണ പദ്ധതി: 1879 ൽ മെൽവിൽ ഡ്യൂയി ചിട്ടപ്പെടുത്തി പുറത്തിറക്കിയ ഈ വർഗ്ഗീകരണ പദ്ധതിക്ക് നാല് വാല്യങ്ങളാണുള്ളത്. വാല്യം 1 ചേർക്കൽ പട്ടിക, വാല്യം 2 ഉം 3 ഉം പ്രധാനപദ്ധതികൾ വാല്യം 4 അനുബന്ധ സൂചിക എന്നിങ്ങനെയാണ്. സംഖ്യകളും ദശാംശവും (.) മാത്രമാണ് വിഷയസ്വഭാവങ്ങളെ സൂചിപ്പിക്കാൻ ഉപയോഗിക്കുന്നത്. 2011 ൽ 23ാമത് പതിപ്പ് പുറത്തിറങ്ങി .

യൂണിവേഴ്സൽ ഡെസിമൽ വർഗ്ഗീകരണ പദ്ധതി: 1905 ൽ പോൾ ഓട്ട് ലെറ്റും ഹെന്രിലാഫോൻഡേനും ചിട്ടപ്പെടുത്തി പുറത്തിറക്കിയ യൂണിവേഴ്സൽ ഡെസിമൽ വർഗ്ഗീകരണ പദ്ധതിയിൽ സംഖ്യകളും (0,1,2,3,4...9) ചിഹ്നങ്ങളും(+,/,-.=[], "" ...) ഇംഗ്ലീഷ് അക്ഷരങ്ങളും (A, B, C...Z) ഉപയോഗിക്കുന്നു.

കോളൻ വർഗ്ഗീകരണ പദ്ധതി: 1933 ൽ പുറത്തിറങ്ങിയ ഈ വർഗ്ഗീകരണ പദ്ധതി ചിട്ടപ്പെടുത്തിയത് ഡോ. എസ്. ആർ. രംഗനാഥനാണ്. 1987 ൽ 7ാം പതിപ്പ് പുറത്തിറങ്ങി. ഈ വർഗ്ഗീകരണ പദ്ധതിയിൽ സംഖ്യകളും (0,1,2,3,4...9) ചിഹ്നങ്ങളും(, ; : . ') ഇംഗ്ലീഷ് അക്ഷരങ്ങളും (A, B, C...Z) ഉപയോഗിക്കുന്നു.


</doc>
<doc id="331573" url="https://ml.wikipedia.org/wiki?curid=331573" title="മാനസാന്തരപ്പെട്ട യെസ്ഡി">
മാനസാന്തരപ്പെട്ട യെസ്ഡി

നവാഗതനായ അരുൺ ഓമന സദാനന്ദൻ നിർമിച്ച് സംവിധാനം ചെയ്ത് വാട്ടർഫാം ബാനറിൽ 2016-ൽ പുറത്തിറങ്ങിയ മലയാള ചലച്ചിത്രമാണ് മാനസാന്തരപ്പെട്ട യെസ്ഡി. പി. ബാലചന്ദ്രൻ, ജയൻ ചേർത്തല, ഇന്ദ്രൻസ് തുടങ്ങിയവരാണ് ചിത്രത്തിലെ കേന്ദ്ര കഥാപാത്രങ്ങളെ അവതരിപ്പിച്ചിരിക്കുന്നത്.

ഒരു സാധാരണ ഗ്രാമത്തിലെ ഏറ്റവും പ്രശസ്തനായ മെക്കാനിക്കാണ് പാപ്പി. പാപ്പിയുടെ ചേട്ടനാണ്‌ ചെത്തനാപ്പി എന്നറിയപ്പെടുന്ന എബ്രഹാം. പാപ്പിയെ തോൽപ്പിക്കാൻ വേണ്ടിയാണ് അയാൾ മറ്റൊരു വർക്ക്‌ഷോപ്പ് നടത്തുന്നത്. പാപ്പിയും ചെത്തനാപ്പിയും തമ്മിൽ എപ്പോഴും വഴക്കാണ്. ഇവരുടെ വഴക്ക് തീർപ്പാക്കാൻ വേണ്ടി നാട്ടുകാർ ഒരു തീരുമാനമെടുത്തു. ഇവരുടെ ഏതു വഴക്കും ബൈക്ക് റേസ് നടത്തി തീർക്കണം. ഇത്തരം മത്സരത്തിൽ ഉപയോഗിച്ചിരുന്ന അവരുടെ പ്രിയ യെസ്ഡി ബൈക്ക് ഒരു പ്രത്യേക സാഹചര്യത്തിൽ പീലിപ്പോസ് എന്ന വ്യക്തിയുടെ കൈയിലെത്തുന്നു. തുടർന്നുണ്ടാകുന്ന രസകരങ്ങളായ ഇവരുടെ മാറ്റങ്ങളാണ് ചിത്രത്തിന്റെ ഇതിവൃത്തം.

കോഴിക്കോട് അടുത്തുള്ള ചെമ്പുകടവ് എന്ന ഗ്രാമത്തിലായിരുന്നു ചിത്രീകരണം.




</doc>
<doc id="331588" url="https://ml.wikipedia.org/wiki?curid=331588" title="കേരള ബജറ്റ് 2016">
കേരള ബജറ്റ് 2016

2016 ലെ കേരള സർക്കാറിന്റെ ബജറ്റ് മുഖ്യമന്ത്രിയായ ഉമ്മൻചാണ്ടിയാണ് അവതരിപ്പിച്ചത്.2016 ഫെബ്രുവരി 12 നായിരുന്നു ഇത്.ധനമന്ത്രിയുടെ അഭാവത്തിൽ മുഖ്യമന്ത്രി ഉമ്മൻ ചാണ്ടി ആണ് ബട്ജെറ്റ് അവതരിപിച്ചത് .

2015-2016 സാമ്പത്തിക വര്ഷുത്തെ സംസ്ഥാനത്തിന്റെ റവന്യു വരുമാനം 71019.72 കോടി രൂപ,ചെലവ് 81834.21 കോടി ,കമ്മി 10814.49 കോടി രൂപ. അടുത്ത സാമ്പത്തിക വര്ഷം 84092,61 കോടി രൂപ റവന്യു വരുമാനം ആയും 93990.09 കോടി രൂപ റവന്യു ചെലവായും പ്രതീക്ഷിക്കുന്നു .കമ്മി 9897.45 കോടി രൂപ.

ഗ്രാമീണവികസനപദ്ധതികള്ക്ക് 4057 കോടി രൂപയും പൊതുമേഖല സ്വകാര്യ പങ്കാളിതോടെ ഉള്ള പദ്ധതികള്ക്ക്7 2500 കോടി രൂപയും വകയിരുത്തി.
ബീ പീ എൽ കുടുംബത്തിനു ഇനി മുതൽ റേഷൻ കടകൾ വഴി സൗജന്യമായി അരി വിതരണം ചെയ്യും ,ഇത് വരെ ഒരു രൂപാ നിരക്കിൽ വിതരണം ചെയ്ത അരി ആണ് ഇനി സൗജന്യമായി നല്കുതന്നത്.കാര്ഷി്ക ആദായ നികുതി എടുത്തു കളഞ്ഞത് കാര്ഷിിക മേഖലക്ക് ഗുണകരമാകും.വില തകര്ച്ച് നേരിടുന്ന റബ്ബർ മേഖലയെ സഹായിക്കാൻ 500 കോടി വകയിരുത്തി .എല്ലാ വീടിനും ഒന്പറതു വാട്ടിന്റെ രണ്ടു എൽ ഈ ഡീ ബള്ബുടകൾ സൗജന്യം ആയി നല്കും.ഏലം കര്ഷബകര്ക്ക് ഉള്ള രണ്ടു ശതമാനം നികുതി എടുത്തു കളഞ്ഞു. കമ്പി ഉള്ള കട്ടില ,കൈത്തറി ഉല്പന്നങ്ങൾ,കളിമണ്ൺ പാത്രങ്ങൾ ,പ്രതിമകൾ ,റബ്ബർ ഉല്പെന്നങ്ങൾ ,അന്ധര്ക്കു്ള്ള ഉപകരണങ്ങൾ ..തുടങ്ങിയവയുടെ നികുതി കുറച്ചത് കൊണ്ട് വിലയും കുറയും. നികുത് കൂട്ടിയത് പോളിപ്രോപ്പിലിൻ ബാഗ് ,പ്ലാസ്റ്റിക്‌ കുപ്പിയിലെ സോഡാ ,ശീതള പാനിയങ്ങൾ .

വിദ്യാഭ്യാസ മേഖലക്ക് 1330.79 കോടി രൂപയും ,റോഡ്‌ ,പാലങ്ങൾ ഇവയുടെ നിര്മാേണത്തിന് 1206 കോടി ,ആരോഗ്യ മേഖലക്ക് 1013 കോടി രൂപയും വകയിരുത്തി .


കേരള നിയമസഭ ചരിത്രത്തിലെ രണ്ടാമത്തെ ദൈര്ഘ്ര്യ മുള്ള ബട്ജെറ്റ് അവതരണം ആണ് ഉമ്മൻ ചാണ്ടി നടത്തിയത് . ഒന്നാമത് 2016 ജൂലൈ 8 ലെ തോമസ് എെസകിന്റേതാണ്.


</doc>
<doc id="331592" url="https://ml.wikipedia.org/wiki?curid=331592" title="കുഴികുത്തി">
കുഴികുത്തി

കേരളത്തിലും കർണ്ണാടകത്തിലും കാണപ്പെടുന്ന പശ്ചിമഘട്ടതദ്ദേശവാസിയായ ഒരു മൽസ്യമാണ് കുഴികുത്തി. . ഗുരുതരമായ വംശനാശഭീഷണി നേരിടുന്ന ഒരു മൽസ്യമാണിത്. ചുവന്ന കനറീസ് ബർബ് എന്നും അറിയപ്പെടുന്നു.

ഒരു മീറ്ററോളമോ അതിലുമേറെയോ നീളം വയ്ക്കുന്ന ഒരു മൽസ്യമാണിത് 


</doc>
<doc id="331595" url="https://ml.wikipedia.org/wiki?curid=331595" title="അതിരപ്പിള്ളി ജലവൈദ്യുതപദ്ധതി">
അതിരപ്പിള്ളി ജലവൈദ്യുതപദ്ധതി

കേരളത്തിലെ ഒരു നിർദ്ദിഷ്ട ജലവൈദ്യുതപദ്ധതിയാണ് അതിരപ്പിള്ളി ജലവൈദ്യുതപദ്ധതി (Athirappilly Hydroelectric project). കേരള സംസ്ഥാന വിദ്യുച്ഛക്തി വകുപ്പ് ആണ് ഈ ഇരട്ടജലപദ്ധതിയുടെ നിർവ്വഹണത്തിനു പദ്ധതി സമർപ്പിച്ചിരിക്കുന്നത്. വാഴച്ചാൽ ഫോറസ്റ്റ് ഡിവിഷനിൽ അതിരപ്പിള്ളി വെള്ളച്ചാട്ടത്തിൽനിന്നും അഞ്ചു കിലോമീറ്റർ മുകളിലും വാഴച്ചാൽ വെള്ളച്ചാട്ടത്തിന് നാനൂറ് മീറ്റർ മുകളിലുമായി ചാലക്കുടിപ്പുഴയിൽ ആണ് 163 മെഗാവാട്ട് ശേഷിയുള്ള ഒരു ഡാം പണിയാനാണ് പദ്ധതിയിടുന്നത്. 23 മീറ്റർ ഉയരവും 311 മീറ്റർ വീതിയുമുള്ള ഈ ഡാം വന്നാൽ 144 കിലോമീറ്റർ നീളമുള്ള ചാലക്കുടിപ്പുഴയുടെ 60 കിലോമീറ്റർ ഭാഗത്തുവരുന്ന ഏഴാമതു വലിയ ഡാം ആയിരിക്കും. തൊട്ടുമുകളിലുള്ള പൊരിങ്ങൽക്കുത്തു ഡാമിൽ നിന്നും പുറത്തുവിടുന്ന വെള്ളത്തെയാവും ഈ ഡാം പൂർണ്ണമായും ആശ്രയിക്കുന്നത്.

1970 മുതൽ കേരള സംസ്ഥാന വിദ്യുച്ഛക്തി വകുപ്പ് ഇങ്ങനെയൊരു പദ്ധതിക്കായി കേന്ദ്ര പരിസ്ഥിതി-വനം മന്ത്രാലയത്തിൽ നിന്നും അനുമതി ലഭിക്കാനായി ശ്രമിച്ചുകൊണ്ടിരിക്കുകയാണ്. തുടക്കം മുതൽ തന്നെ അനുകൂലമായും പ്രതികൂലമായും ധാരാളം ആൾക്കാർ അണിനിരന്ന ഒരു പദ്ധതിയാണിത്.


പദ്ധതി പ്രദേശത്തിന്റെ പാരിസ്ഥിതിക പ്രാധാന്യം തെളിയിക്കുന്ന നിരവധി പഠനങ്ങൾ (വിവിധ സർക്കാർ-സർക്കാരിതര ഏജൻസികൾ നടത്തിയത്) നേരത്തെ തന്നെ നടന്നിട്ടുണ്ട്.


ഈ പ്രദേശത്തെ വനമേഖല ധാരാളം തദ്ദേശീയവും വംശനാശം അഭിമുഖീകരിക്കുന്നതുമായ ജന്തുസസ്യങ്ങളാൽ സമ്പന്നമാണ്.


</doc>
<doc id="331602" url="https://ml.wikipedia.org/wiki?curid=331602" title="സ്ലേറ്റ്">
സ്ലേറ്റ്

എഴുതാനുളള ഒരു ഉപകരണമാണ് സ്ലേറ്റ്. പരന്ന കല്ലുകൊണ്ടുള്ള ഒരു കായാന്തരിതശിലയാണിത്..  4x6 ഇഞ്ച് , 7x10 ഇഞ്ച് എന്നീ അളവുകളിൽ മരത്തിന്റെ ചട്ടക്കൂടോടെയാണ് ഇത് നിർമ്മിക്കാറുള്ളത്. സാധാരണയായി ഒരു തുണികഷ്ണമോ സ്പോഞ്ചോ ഇത് വൃത്തിയാക്കാനായി ഉപയോഗിക്കുന്നു. പരമ്പരാഗതമായി ചെറിയ ക്ലാസുകളിലെ വിദ്യാർഥികളാണ് എഴുതാനായി ഈ ഉപകരണം ഉപയോഗിക്കുന്നത്.ക്ലാസിലും വീടുകളിലുമായി എഴുതാനും ഗണിതകൃയകൾ നടത്താനുമാണ് ഇത് കൂടുതലും ഉപയോഗിക്കുന്നത്.പന്ത്രണ്ടാം നൂറ്റാണ്ട് മുതൽ മൾട്ടി സ്കൂളുകളിൽ ഇത് വ്യാപകമായി ഉപയോഗിച്ചിരുന്നു. കമ്പനികളിൽ ജോലിക്കാർ അവരുടെ സാധന സാമഗ്രികളുടെ ട്രാക്കുകൾ രേഖപ്പെടുത്താനും , ഭൂമിശാസ്ത്രപരമായ പല കണക്കാക്കലുകൾക്കും  ഇത് ഉപയോഗിച്ചിരുന്നു. ചില സമയങ്ങളിൽ പല വിധ കഷ്ണങ്ങൾ കൂട്ടിയോജിപ്പിച്ച് പുസ്തക രൂപത്തിലും നിർമ്മിച്ചിരുന്നു.





</doc>
<doc id="331608" url="https://ml.wikipedia.org/wiki?curid=331608" title="ഹൈലാൻഡിയ ഡോക്രില്ലൈ">
ഹൈലാൻഡിയ ഡോക്രില്ലൈ

യൂഫോർബിയേസീ സസ്യകുടുംബത്തിനെ ഹൈലാൻഡിയ ജനുസിലെ അറിയുന്ന ഏക സ്പീഷിസാണ് ഹൈലാൻഡിയ ഡോക്രില്ലൈ. . ആസ്ത്രേലിയക്കാരനായ സസ്യശാസ്ത്രകാരൻ ബെർണീ ഹൈലാൻഡിനോടുള്ള ആദരസൂചകമായി ഹേർബർട്ട് ക് എയറി ഷാ ആണ് ഇതിന് ഈ പേരിട്ടത്. ബ്ലുഷ്‌വുഡ് (blushwood) എന്നാണ് പൊതുവിൽ ഈ ചെടി അറിയപ്പെടുന്നത്. ആസ്ത്രേലിയയിലെ ക്വീൻസ്‌ലാന്റിലെ കുക്ക് പ്രദേശത്തെ തദ്ദേശവാസിയാണ് ഈ സസ്യം.

ഈ മരത്തിന്റെ കായയിൽ നിന്നും വേർതിരിക്കുന്ന EBC-46 എന്ന ഒരു മരുന്ന് ചില ഇനം അർബുദങ്ങളിലെ 70% രോഗാവസ്ഥയിലും ഫലപ്രദമാണെന്നു 2014 -ൽ റിപ്പോർട്ടുകൾ ഉണ്ടായിരുന്നു 5 മിനിട്ടിനുള്ളിൽത്തന്നെ ഫലം ലഭിച്ചുതുടങ്ങിയ ഇതിൽ ചില മുഴകൾ ഒന്നര ആഴ്ചയ്ക്കുള്ളിൽത്തന്നെ അപ്രത്യക്ഷമായി. മനുഷ്യരിൽ ഇതിന്റെ ഫലം അറിയാനുള്ള പഠനങ്ങൾ നടന്നുകൊണ്ടിരിക്കുന്നു.



</doc>
<doc id="331613" url="https://ml.wikipedia.org/wiki?curid=331613" title="ലൈബ്രറി കാറ്റലോഗ്">
ലൈബ്രറി കാറ്റലോഗ്

ഒന്നോ ഒന്നിലധികം ലൈബ്രറികളുടേയോ ഗ്രന്ഥങ്ങളുടെ/ അറിവിന്റെ സ്രോതസ്സുകളുടെ ഗ്രന്ഥസൂചനകൾ ചേർത്തുള്ള രേഖകളാണ് ലൈബ്രറി കാറ്റലോഗ്. പുസ്തകങ്ങൾ, ആനുകാലികങ്ങൾ, കമ്പ്യൂട്ടർ ഫയലുകൾ, ചിത്രങ്ങൾ, ചലച്ചിത്രങ്ങൾ, ഭൂപടങ്ങൾ, സി. ഡി. കൾ, വെബ് സൈറ്റുകൾ... തുടങ്ങിയവയെല്ലാം ലൈബ്രറിയിലെ സ്രോതസ്സുകളിൽ ഉൾപ്പെടുന്നു. തലക്കെട്ട്, കർത്താവ്, പതിപ്പ്, മാധ്യമം, പ്രസാധന/വിതരണ വിവരങ്ങൾ, വാല്യം, ഭൗതിക സൂചനകൾ, പംക്തി/ ശ്രേണി, വിഷയം, ഐ. എസ്. ബി. എൻ, വില, വിവരണങ്ങൾ എന്നിവയാണ് സാധാരണയായി ഒരു ലൈബ്രറി കാറ്റലോഗിൽ ഉൾപ്പെടുത്തുന്ന ഗ്രന്ഥസൂചനകൾ. ലൈബ്രറി കാറ്റലോഗുകൾ അവയുടെ രൂപമനുസരിച്ചും ക്രമീകരിക്കുന്ന ശ്രേണി അനുസരിച്ചും പലതായി തരം തിരിച്ചിരിക്കുന്നു. 

കാർഡ് കാറ്റലോഗ് അതിൽ പ്രധാനവും ലോകവ്യാപകമായി ഉപയോഗിച്ചിരുന്ന ഒരു ലൈബ്രറി കാറ്റലോഗ് രൂപമായിരുന്നു. എന്നാൽ ഓൺലൈൻ പബ്ലിക് ആക്സെസ്സ് കാറ്റലോഗിന്റെ (OPAC) വരവോടു കൂടി കാർഡ് കാറ്റലോഗിന്റെ ഉപയോഗം കുറഞ്ഞു. പല ലൈബ്രറികളിലും ഓൺലൈൻ പബ്ലിക് ആക്സെസ്സ് കാറ്റലോഗ് ഉപയോഗിക്കുന്നതോടൊപ്പം കാർഡ് കാറ്റലോഗും സമാന്തരമായി നിലനിർത്തിപ്പോരുന്നു. സ്ഥലസൗകര്യങ്ങൾക്കുവേണ്ടി കാർഡ് കോറ്റലോഗ് കളഞ്ഞ് പൂർണ്ണമായും ഓൺലൈൻ പബ്ലിക് ആക്സെസ്സ് കാറ്റലോഗിലേക്ക് മാറിയ ലൈബ്രറികളും ഉണ്ട്. 

ലോകത്തിലെ ഏറ്റവും വലിയ കാറ്റലോഗ് ആണ് വേൾഡ്കാറ്റ് , ഇത് ഡബ്ലിനിലെ ഒഹിയൊ ആസ്ഥാന മായി പ്രവർത്തിക്കുന്ന ഒ.സി.എൽ.സി യുടെ നിയന്ത്രണത്തിലുള്ള യൂണിയൻ കാറ്റലോഗ് പദ്ധതിയാണ്. 2016 ജനുവരിയിലെ കണക്കുകൾ പ്രകാരം 360,000,000 ഗ്രന്ഥ വിവരങ്ങൾ രേഖപ്പെടുത്തിയിട്ടുണ്ട്. 

ലൈബ്രറികളുടെ പ്രധാന ലക്ഷ്യം സേവനങ്ങളും സ്രോതസ്സുകളും ഉപഭോക്താവിനാൽ പരമാവധി ഉപയോഗപ്പെടുത്തുക എന്നതാണ്. ലൈബ്രറി കാറ്റലോഗുകൾ, വർഗ്ഗീകരണങ്ങൾ എന്നിവ വഴി ഈ ലക്ഷ്യം നേടുകയാണ് ചെയ്യുന്നത്. ലൈബ്രറികളിലെ അറിവിന്റെ സ്രോതസ്സുകളിലേക്കുള്ള താക്കോലുകളായിട്ടാണ് ഓരോ ലൈബ്രറികാറ്റലോഗുകളും പ്രവർത്തിക്കുന്നത്. ലൈബ്രറികാറ്റലോഗുകൾ ഉപയോഗിക്കുക വഴി ഉപഭോക്താവിന്റെ ലക്ഷ്യങ്ങൾ കൃത്യസമയത്ത് നേടിയെടുക്കാൻ കഴിയുന്നു. ചാൾസ് അമ്മി കട്ടർ 1876 ൽ പുറത്തിറങ്ങിയ തന്റെ Rules for a Printed Dictionary Catalog എന്ന പുസ്തകത്തിൽ കാറ്റലോഗുകളുടെ ലക്ഷ്യങ്ങൾ വളരെ സ്പഷ്ടമായി വിവരിക്കുകയുണ്ടായി.അവ താഴെ കൊടുക്കുന്നു,

1.രചയിതാവ്, ശീർഷകം, വിഷയം, പ്രസിദ്ധീകരണ തീയതി എന്നിവയിലേതെങ്കിലും ഉപയോഗപ്പെടുത്തി പുസ്തകങ്ങൾ ഒരു വ്യക്തിക്ക് കണ്ടെത്താൻ കഴിയും. 

2. തന്നിരിക്കുന്ന രചയിതാവിനാലും വിഷയത്തിലും പ്രത്യേക സാഹിത്യത്തിലുമുളള ലൈബ്രറിയിലെ സ്രോതസ്സുകൾ പ്രദർശിപ്പിക്കാൻ കഴിയുന്നു.

3. വിഷയസംബന്ധിയായ സ്ഭാവം പുസ്തകങ്ങളുടെ പതിപ്പ് എന്നിവ ഉപയോഗിച്ച് വിലയിരുത്തി പുസ്തകങ്ങൾ തെരെഞ്ഞടുക്കാൻ സഹായിക്കുന്നു.

ഏഴാം നൂറ്റ്ണ്ടിൽ (ബി.സി.ഇ ) അസ്സിറിയൻ രാജാവായിരുന്ന അഷുർഭാണിപാൽ ടൈഗ്രിസ് നദീതീരത്തുള്ള നിൻവേഹ് എന്ന സ്ഥലത്ത് ഒരു രാജകീയ ലൈബ്രറി പണിതിരിന്നു. അവിടെ 30,000 കളിമൺ തകിടുകൾ (അന്ന് അറിവുകൾ രേഖപ്പെടുത്തിയിരുന്നത് കളിമൺ തകിടുകളിലായിരുന്നു) അവയുടെ ഉള്ളടക്കമനുസരിച്ച് വേറെ വേറെ മുറികളിലായാണ് ക്രമീകരിച്ചിരുന്നത്. അറിവിന്റെ സ്രോതസ്സുകളെ വിഷയ സ്വഭാവമനുസരിച്ച് വർഗ്ഗീകരിക്കാനും വേർത്തിരിക്കാനും അന്നേ നിലനിന്നിരുന്നു എന്ന് മനസ്സിലാക്കാം. 1789 കളിൽ പാരീസിലെ സർബോൺ ലൈബ്രറിയിലാണ് ആദ്യമായി വിഷയാനുസരണത്തിൽ അക്ഷരമാലാക്രമത്തിൽ പുസ്തകങ്ങളുടെ നാമാവലി ഉണ്ടാക്കിയത്. കൈയെഴുത്തുപ്രതികളുടെ രൂപത്തിലായിരുന്നു ആദ്യകാല ലൈബ്രറി കാറ്റലോഗുകൾ .

ലൈബ്രറി കാറ്റലോഗുകൾ ക്ക് മാതൃക നൽകുവാനായി കാറ്റലോഗ് നിയമപദ്ധതികൾ നിലവിലുണ്ട്. ആഗ്ലോ അമേരിക്കൻ കാറ്റലോഗിങ് റൂൾ , ക്ലാസ്സിഫൈഡ് കാറ്റലോഗ് കോഡ്, ഇന്റർനാഷണൽ സ്റ്റാൻഡേർഡ് ബിബ്ലിയോഗ്രാഫിക് ഡിസ്ക്രിപ്ഷൻ, മെഷിൻ റീഡബിൾ കാറ്റലോഗ്, ആഗ്ലോ അമേരിക്കൻ കാറ്റലോഗിങ് റൂൾ-2 തുടങ്ങിയവ ഉദാഹരണങ്ങളാണ്.




</doc>
<doc id="331626" url="https://ml.wikipedia.org/wiki?curid=331626" title="ദ വാ ഡിൻസി കോഡ്">
ദ വാ ഡിൻസി കോഡ്

ന്യു യോർക്ക് ടൈംസിന്റെ ബെസ്റ്റ് സെല്ലറായ ദ ഡാവിഞ്ചി കോഡിന്റെ പാരഡിയായി പുറത്തിറങ്ങിയ ഒരു നോവലാണ് ദ വാ ഡിൻസി കോഡ്:ഏ ഫിഷി പാരഡി.ബ്രിട്ടീഷ് നിരൂപകനും നോവലിസ്റ്റുമായ ആഡം റോബർട്ട്സ് ഡോൺ ബ്രൈൻ (ഡാൻ ബ്രൗൺ എന്ന പേരിന്റെ പാരഡി) എന്ന തൂലികാനാമത്തിൽ എഴുതിയ നോവലാണ് 'ദ വാ ഡിൻസി കോഡ്:ഏ ഫിഷി പാരഡി'.ഇൗ നോവലിലെ പല കഥാപാത്രങ്ങളും ദ ഡാവിഞ്ചി കോഡിലെ പ്രശസ്തരായ ചില കഥാപാത്രങ്ങളെ ഓർമിപ്പിക്കുന്നു;സോഫി നുഡുവു(സോഫി നേവേ),റോബർട്ട് ഡാങ്ക്ലൻ(റോബർട്ട് ലാങ്ഡൺ),കർവ് ടാഷ്(ബെസു ഫാഷെ) തുടങ്ങിയ പേരുകൾ ഉദാഹരണം.
ഏകദേശം ദ ഡാവിഞ്ചി കോഡിന് സമാനമായ കഥയാണ് ദ വാ ഡിൻസി കോഡ്:ഏ ഫിഷി പാരഡിയിലും.ഇവ തമ്മിലുളള വെത്യാസം ഇതിലെ കഥാപാത്രങ്ങൾ അന്വേഷിക്കുന്നത് തിരുകാസയുടെ സ്ഥാനത്ത് ഒരു കോഡ് മത്സ്യത്തെയാണ് ​എന്നതാണ്.അതു മാറ്റിനിർത്തിയാൽ ദ വാ ഡിൻസി കോഡ്:ഏ ഫിഷി പാരഡിയിലെ കഥാസന്ദർഭങ്ങളും ദ ഡാവിഞ്ചി കോഡിലെ കഥാസന്ദർഭങ്ങളും ഏകദേശം സമാനമാണ്.


</doc>
<doc id="331632" url="https://ml.wikipedia.org/wiki?curid=331632" title="സ്റ്റീവി വണ്ടർ">
സ്റ്റീവി വണ്ടർ

സ്റ്റീവി വണ്ടർ (ജനനം: മേയ് 13, 1950), ഒരു പ്രശസ്തനായ അമേരിക്കൻ സംഗീതജ്ഞൻ ആണ്.വളരെ ചെറിയ പ്രായത്തിലെ സംഗീത ലോകത്തിലെത്തിയ വണ്ടർ 20-ാം നൂറ്റാണ്ടിലെ ഏറ്റവും പ്രിയപ്പെട്ട സംഗീതജ്ഞരിൽ ഒരാളാണ്. തന്റെ 11 മത്തെ വയസ്സിൽ മോട്ടോൺ റെക്കോഡ് കമ്പനിയുമായി കരാറിലെത്തിയ ഇദ്ദേഹം ജന്മനാ അന്ധനാണ്.

ലോകമെമ്പാടുമായി 10 കോടിയിലധികം ആൽബങ്ങൾ വിറ്റഴിച്ചിട്ടുള്ള വണ്ടർ ഏറ്റവും കൂടുതൽ അൽബങ്ങൾ വിറ്റഴിച്ചിട്ടുള്ള 60 കലാകാരിൽ ഒരാളാണ്. 25 ഗ്രാമി പുരസ്കാരം നേടിയിട്ടുള്ള ഇദ്ദേഹം ഏറ്റവും കൂടുതൽ ഈ പുരസ്കാരം നേടുന്ന ഏകാംഗ കലാകാരനാണ്. സംഗീതത്തിൻ പുറമേ രാഷ്ട്രീയത്തിലും ശ്രദ്ധേയനായ വണ്ടർ 1980-ൽ മാർട്ടിൻ ലൂഥർ കിംഗ് ജൂനിയർ ന്റെ, ജന്മദിനം അമേരിക്കയിൽ ഒരു അവധി ദിനമായി നൽകാൻ പ്രചാരണം നടത്തിയിട്ടുണ്ട്. 2009 ൽ വണ്ടർ ഐക്യരാഷ്ട്ര സഭയുടെ സമാധാന ദൂതനായി തിരഞ്ഞെടുക്കപ്പെട്ടു.


</doc>
<doc id="331637" url="https://ml.wikipedia.org/wiki?curid=331637" title="ഹാഷെം ഷബാനി">
ഹാഷെം ഷബാനി

ദേശദ്രോഹം ആരോപിച്ച്ഇറാനിയൻ ഭരണകൂടം തൂക്കിലേറ്റിയ കവിയും സാംസ്ക്കാരിക പ്രവർത്തകനുമായിരുന്നു ഹാഷെം ഷബാനി.(മ: 27 ജനു: 2014) അഹ്വാസി ന്യൂനപക്ഷ അറബ് ഗോത്രത്തിൽപ്പെട്ട ഷാബാനി ആ വംശത്തിന്റെ തനതു കലയും സംസ്ക്കാരവും ഇറാനിൽ പ്രചരിപ്പിയ്ക്കുന്നതിൽ ശ്രദ്ധിയ്ക്കപ്പെട്ടിരുന്നു. അറബിഭാഷാദ്ധ്യാപകൻ കൂടിയായ ഷാബാനി നിരവധി കവിതകളും രചിച്ചിട്ടുണ്ട്.
ഫെബ്രുവരി 2011 ൽ മറ്റു നാലു പ്രവർത്തകരോടൊപ്പം അറസ്റ്റിലായ ഷാബാനിയ്ക്ക് കോടതി 2012 ജൂലൈ 7 നു വധശിക്ഷ വിധിച്ചു. പരമോന്നത കോടതി പിന്നീട് ശിക്ഷ ശരിവയ്ക്കുകയും പ്രസിഡന്റ് ഹസ്സൻ റുഹാനിയുടെ അന്തിമാനുമതിയും ലഭിച്ചതോടെ ജനുവരി 27 നു വധശിക്ഷ നടപ്പാക്കുകയായിരുന്നു.
ആംനസ്റ്റി ഇന്റർനാഷനൽ ഉൾപ്പെടെ നിരവധി സംഘടനകൾ ഷാബാനിയുടെയും മറ്റുള്ളവരുടേയും ശിക്ഷാവിധിയ്ക്കെതിരേ ശബ്ദമുയർത്തിയിരുന്നു.


</doc>
<doc id="331638" url="https://ml.wikipedia.org/wiki?curid=331638" title="ഇൻഫർ​ണോ">
ഇൻഫർ​ണോ

റോബർട്ട് ലാങ്ഡൺ എന്ന സിംബോളജിസ്റിനെ പ്രധാന കഥാപാത്രമാക്കി അമേരിക്കൻ നോവലിസ്റ്റ് ഡാൻ ബ്രൌൺ എഴുതിയ നോവലാണ് ഇൻഫെർണോ.ഏയ്ഞ്ചൽസ് ആൻഡ് ഡീമൺസ്, ദ ഡാവിഞ്ചി കോഡ്, ലോസ്റ്റ്‌ സിംബൽ തുടങ്ങിയ ത്രില്ലെർ നോവലുകളെ തുടർന്ന് ബ്രൗണിന്റെ നാലാമത്തെ നോവലാണിത്.മുൻനോവലുകളെ പോലെ തന്നെ ഇതും 24 മണിക്കൂർ സമയം കൊണ്ട് സംഭവിക്കുന്ന കാര്യങ്ങളാണ് വിവരിക്കുന്നത്.

നരകം എന്നതിന് ഇറ്റാലിയൻ ഭാഷയിലെ പേരാണ് "ഇന്ഫെർണോ ". ഇറ്റാലിയൻ കവിയായിരുന്ന ഡാന്റെ അലിഘിയേരിയുടെ ഡിവൈൻ കോമഡി എന്ന കാവ്യത്തിന്റെ ഒന്നാംഭാഗത്തിന്റെ പേരും ഇതാണ്. ഡാന്റെ അതിൽ ചിത്രീകരിച്ചിരിക്കുന്ന നരകം, ക്ലേശങ്ങളുടെ ഒമ്പത് വൃത്തങ്ങൾ ചേർന്ന ദുരിതസ്ഥാനമാണ്. ഇവിടെ മനുഷ്യാത്മാക്കൾ, ഭൂമിയിലെ അവരുടെ ചെയ്തികൾക്കു ചേരുന്ന ശിക്ഷകൾ ഏറ്റുവാങ്ങി നിത്യകാലം കഴിയുന്നു.

നോവലിന്റെ തുടക്കത്തിൽ തലയിൽ വെടിയുണ്ട കൊണ്ടുള്ള മുറിവേറ്റ നിലയിൽ ഇറ്റലിയിലെ ഫ്ലോറൻസിൽ ഒരാശുപത്രിയിൽ പ്രൊഫസർ റോബർട്ട്‌ ലാങ്ഡൺ ഉറക്കം ഉണരുന്നു. തനിക്കു നേരെ വീണ്ടും ഉണ്ടാവുന്ന ഒരാക്രമണത്തിൽ നിന്നും സിയന എന്നൊരു ഡോക്ടറുടെ സഹായത്തോടെ അദ്ദേഹം രക്ഷപെടുന്നു. സിയനയുടെ ഫ്ലാറ്റിലേക്ക് അവരെ അന്വേഷിച്ചു സൈനികർ എത്തുന്നതോടെ അവർക്ക് വീണ്ടും പാലായനം ചെയ്യേണ്ടി വരുന്നു. പ്രൊഫസർ തന്റെ കയ്യിൽ ഉള്ള ചെറിയ സിലണ്ടറിൽ നിന്നും ലഭിക്കുന്ന ഒരു പ്രൊജക്ടർ ദൃശ്യമാക്കുന്ന ബോട്ടിസല്ലിയുടെ വിഖ്യാത ചിത്രമായ Map of Hell-ന്റെ(നരകപടം) പരിഷ്കരിച്ച പതിപ്പിൽ രേഖപ്പടുത്തിയിരിക്കുന്ന രഹസ്യം കണ്ടെത്താനാണു ശ്രമിക്കുന്നത്. ആ മാപ്പിൽ രേഖപ്പെടുത്തിയിരിക്കുന്ന CERCA TROVA എന്ന എഴുത്തും അത് വാസരിയുടെ Battle of Marciano എന്ന ചിത്രത്തിൽ എഴുതിയിട്ടുള്ളവയാണെന്നും ലാങ്ഡൺ കണ്ടെത്തുന്നു. പ്രൊഫസറെ പിന്തുടരുന്ന കൊലയാളിയേയും സൈനികരേയും പലയിടത്തായി കബളിപ്പിക്കാൻ സിയനക്കും പ്രോഫസറിനും കഴിയുന്നുണ്ട്. ഡാന്റെ-യുടെ മാസ്ക് അതിനു പിന്നിൽ പ്രധാന വില്ലൻ ആയ സോബ്രിസ്റ്റ് എഴുതിയിരിക്കുന്ന കവിത, അതിലെ പസ്സിൽ തുടങ്ങിയവയുടെ ചുവടു പിടിച്ചു പ്രൊഫസറും സിയനയും ലോകാരോഗ്യ സംഘടനയിലെ ഉദ്യോഗസ്ഥൻ ആയ ജൊനാഥൻ എന്നിവർ വെനീസ്സിൽ എത്തുന്നു.

പ്രധാന വില്ലൻ ആയ സോബ്രിസ്റ്റ് , അദ്ദേഹത്തെ സഹായിക്കുന്ന സംഘടന (The Consortium) എന്നിങ്ങനെ വേറൊരു ഭാഗം ഇതിനോടൊപ്പം പുരോഗമിക്കുന്നുണ്ട്. ബയോടെററിസ്റ്റ് എന്നു മുദ്ര കുത്തപ്പെട്ട സോബ്രിസ്റ്റ് ജനസംഖ്യാ വർദ്ധനവ് എന്ന ഉറപ്പായ ദുരന്തത്തെ വളരെ ഗൌരവമായി കാണുന്നയാളാണ്. അയാൾ നിര്മ്മിച്ച ഒരു വൈറസ്‌, അത് വ്യാപിക്കുന്നതിന് മുന്നേ കണ്ടെത്താൻ വേണ്ടി ലോകാരോഗ്യ സംഘടനയുടെ ഡയറക്ടർ ശ്രമിക്കുന്നതും എല്ലാം സമാന്തരമായി മുന്നേറുകയും അതിനെ ലാങ്ങ്ടണിനോട് എങ്ങനെ ബന്ധപ്പെട്ടിരിക്കുന്നത്, സൈനികർ എന്തിനു വേണ്ടിയാണ് പ്രൊഫസറെ പിന്തുടരുന്നത്, സോബ്രിസ്റ്റ് എന്താണ് നിർമ്മിച്ചിട്ടുള്ളത്? അതെന്താണ് മനുഷ്യരാശിക്ക് മേൽ ചെയ്യാൻ പോവുന്നത് തുടങ്ങിയവയാണ് പിന്നീട് വരുന്ന കാര്യങ്ങൾ.

റോബർട്ട് ലാങ്ഡൺ-ഹാർവാർഡ് യൂണിവേഴ്സിറ്റിയിലെ സിമ്പോളജി വിഭാഗം പ്രൊഫസർ.

സിയന്ന ബ്രൂക്ക്സ്-സ്രോബിസ്റ്റിന്റെ മുൻ കാമുകിയും ഒരു ഡോക്ടറായ സിയന്ന കൺസോർഷ്യത്തിനുവേണ്ടി പ്രവർത്തിക്കുന്നു.ഒപ്പം തന്നെ സിയന്ന ലാങ്ങ്ഡണെ സ്രോബിസ്റ്റിന്റെ വൈറസിനെ കണ്ടെത്താൻ സഹായിക്കുകയും ചെയ്യുന്നു.എന്നാൽ നോവൽ മധ്യത്തിൽ സിയന്നയുടെ ചതി ലാങ്ങ്ഡൺ മനുസ്സിലാക്കുന്നു.നോവലവസാനം സിയന്നയെ വിശ്വസിക്കാൻ ലാങ്ങ്ഡൺ സിൻസ്ക്കിയോട് ആവശ്യപ്പെടുന്നുണ്ട്.സ്രോബിസ്റ്റിന്റെ അവസാനകത്ത് സിയന്നയ്ക്കായിരുന്നു.ആ കത്തിൽ സ്രോബിസ്റ്റ് വികസിപ്പിച്ച പുതിയ വൈറസിനെക്കുറിച്ച് പരാമർശിക്കുന്നുണ്ട്.ആ കത്ത് വായിച്ച സിയന്ന ആ വൈറസ് തെറ്റായ കൈകളിൽ എത്താതിരിക്കാൻ ശ്രമിക്കുന്നു.ലോകാരോഗ്യസംഘടന മറ്റു സർക്കാർ ഏജൻസികളുമായി ചേർന്ന് സ്രോബിസ്റ്റിന്റെ വൈറസ് ആയുധമാക്കാൻ ശ്രമിക്കുമോയെന്ന ആശങ്ക സിയന്നയ്ക്കുണ്ട്.അതുകൊണ്ടുതന്നെ സിയന്ന മറ്റാരും ഗ്രാൻഡ് സീറോയിൽ പ്രവേശിക്കുവാൻ അവൾ ശ്രമിച്ചു.എന്നാൽ സ്രോബിസ്റ്റ് വൈറസിനെ ഒരാഴ്ച മുൻപുതന്നെ പുറത്തുവിട്ടിരുന്നു എന്ന് അവൾ അവസാനം മനുസ്സിലാക്കുന്നു.

ബെർട്രൻഡ് സോബ്രിസ്റ്റ്-ട്രാൻസ് ഹ്യൂമനിസത്തിൽ വിശ്വസിക്കുന്ന മഹാബുദ്ധിമാനും അതേസമയം മനോരോഗിയുമായ സോബ്രിസ്റ്റ് ഡാന്റെ അലിഘിയേരിയുടെ ഡിവൈൻ കോമഡിയുടെ ആരാധകനുമാണ്.ബയോടെററിസ്റ്റ് എന്നു മുദ്ര കുത്തപ്പെട്ട സോബ്രിസ്റ്റ് ജനസംഖ്യാ വർദ്ധനവ് എന്ന ഉറപ്പായ ദുരന്തത്തെ വളരെ ഗൌരവമായി കാണുന്നയാളാണ്.അതിനു തടയിടുന്നതിനായി സോബ്രിസ്റ്റ് വന്ധ്യത സൃഷ്ടിക്കുന്ന വൈറസിനെ നിർമ്മിക്കുന്നു.​എന്നാൽ സിൻസ്ക്കി വൈറസിനെ കണ്ടെത്താനായി സോബ്രിസ്റ്റിനെ പിടിക്കുവാൻ ശ്രമിച്ചപ്പോൾ സോബ്രിസ്റ്റ് ആത്മഹത്യ ചെയ്യുന്നൂ.

എലിസബത്ത് സിൻസ്ക്കി- ലോകാരോഗ്യ സംഘടനയുടെ ഡയറക്ടർ.സിൻസ്ക്കിയാണ് ലാങ്ഡണോട് സോബ്രിസ്റ്റിന്റെ വൈറസിനെ കണ്ടെത്താൻ ആവശ്യപ്പെട്ടത്.

പ്രവോസ്റ്റ്-കൺസോർഷ്യത്തിന്റെ തലവൻ.സ്രോബിസ്റ്റിന്റെ അഭിലാഷം നിറവേറ്റാനാണ് പ്രവോസ്റ്റ് ശ്രമിക്കൂന്നത്.അതിനായി സ്രോബിസ്റ്റ് നിർമിച്ച വൈറസിനെ ലാങ്ഡണൂം സിൻസ്ക്കിക്കൂം കിട്ടാതിരിക്കൂവാനൂം സ്രോബിസ്റ്റ് മരണത്തിന് ​ഒരാഴ്ച മൂൻപൂ നിർമിച്ച ഒരൂ വീഡിയോ ലോകമാധ്യമങ്ങളിൽ സംപ്രേഷണം ചെയ്യാനൂം പ്രവോസ്റ്റ് ശ്രമിക്കൂന്നൂ.എന്നാൽ സ്രോബിസ്റ്റിന്റെ ലക്ഷ്യം മനൂസ്സിലാക്കിയ പ്രവോസ്റ്റ് ലോകാരോഗ്യ സംഘടനയെ‌ സഹായിക്കൂന്നൂ.എന്നാൽ നോവലന്ത്യത്തിൽ പ്രവോസ്റ്റ്അറസ്റ്റ് ചെയപ്പെടുന്നൂ.

വയേന്ത-ലാങ്ഡണേ പിന്തുടരൂക എന്ന ദൗത്യം ഏറ്റെടൂക്കൂന്ന കൺസോർഷ്യത്തിന്റെ ഒരൂ ഏജന്റാണ് വയേന്ത.അധികം വൈകാതെ വയേന്തയെ കൺസോർഷ്യത്തിൽ നിന്ന് പുറത്താക്കുന്നു.വെച്ചിയോ പാലസിലെ ലാങ്ഡണോടും സിയന്നയോടുമുളള ഒരു ഏറ്റുമുട്ടലിൽ വയേന്ത മരിക്കൂന്നൂ.

ക്രിസ്റ്റഫർ ബ്രൂഡർ-'യൂറോപ്യൻ സെന്റർ ഫോർ ഡിസീസ് പ്രിവൻഷൻ ആന്റ കൺട്രോൾ'​​എന്ന സംഘടനയുടെ ഭാഗമായ സർവയലൻസ് ആന്റ റെസ്പോൺസ് സപ്പോർട്ട് (എസ്.ആർ.എസ്)ടീമിന്റെ തലവൻ.ബ്രൂഡറാ​ണ് സിൻസ്ക്കിക്കു വേണ്ടി ലാങ്ങഡണെ കണ്ടെത്തുന്നത്.

മാർത്ത അൽവാരസ്-ഡാന്റെയുടെ മരണമുഖംമൂടി സന്ദർശിക്കുമ്പോൾ ലാങ്ഡണെ സഹായിക്കുന്ന,ഫ്ലോറസിലെ വെച്ചിയോ പാലസിലെ ഉദ്യോഗസ്ഥ.

ഇഗ്നാഷിയോ ബുസോണി/ഇൽ ഡുവാമിനോ-ഫ്ലോറസിലെ ഇൽ ഡുവാമോ ചർച്ചിന്റെ ഡയറക്ടറായ ഇഗ്നാഷിയോ ബുസോണിയാണ് ലാങ്ങഡണെ ഡാന്റെയുടെ മരണമുഖംമൂടി പരിശോധിക്കാൻ സഹായിക്കുന്നത്.അതിനുശേഷം ബുസോണി ഹ്രദയസ്തംഭനം മൂലം മരിക്കുന്നു.

ജോനാഥൻ ഫെരിസ്-ലോകാരോഗ്യ സംഘടനയുടെ ഉദ്യോഗസ്ഥനായും നോവലാരംഭത്തിൽ മാർക്കോണി എന്ന ഡോക്ടറായും അഭിനയിക്കുന്ന കൺസോർഷ്യത്തിലെ ഒരംഗമാണ് ജോനാഥൻ ഫെരിസ്.

ഇറ്റോറ വിയോ-വെനീസിലെ ഒരു പ്രശസ്ത മ്യൂസിയമായ സെന്റ് മാർക്ക് ബസലിക്കയുടെ ക്യുറെറ്റർ.

മിർസാത്ത്-ഇസ്താംബുളിലെ ഹാഗിയ സോഫിയയിലെ ഒരു ടൂർ ഗൈഡ്.

ഏണസ്റ്റോ റൂസോ-ഫുഡ്ബോൾ ആരാധകനായ വെച്ചിയോ പാലസിലെ സെക്ക്യൂരിറ്റി ഗാർഡ്

നരകത്തിലെ ഏറ്റവും തമസ്സാർന്ന സ്ഥലങ്ങൾ, ധാർമ്മിക പ്രതിസന്ധികളിൽ നിഷ്പക്ഷത പാലിക്കുന്നവർക്കായി മാറ്റിവയ്ക്കപ്പെട്ടിരിക്കുന്നു.

മരണത്തിന്റെ കണ്ണിലൂടെ മാത്രമേ, സത്യത്തെ കാണുവാൻ കഴിയുകയുള്ളു.

മനുഷ്യരാശിയെ മരണത്തിന്റെ വക്കിലെത്തിച്ച ജീവത്പ്രഭാവത്തിന്റെ അതേ ഗണിതം തന്നെയാണ് ഇപ്പോൾ അവന്റെ വിമോചനത്തിന് വഴിയായിരിക്കുന്നത്. ജീവിക്കുന്ന ഒരു ജീവിയുടെ സൗന്ദര്യം എന്നത് - അത് നന്മയോ തിന്മയോ ആയിക്കൊള്ളട്ടെ - അത് ദൈവത്തിന്റെ ഏകാഗ്രമായ ദർശനത്തെ പിന്തുടരും എന്നുള്ളതാണ്.

ഏറെ നിരൂപകശ്രദ്ധ നേടിയ ഈ നോവൽ നിശിതമായി വിമർശിക്കപ്പെട്ടിട്ടുമുണ്ട്. ബിട്ടണിലെ ഗാർഡിയൻ പത്രത്തിന്റെ നിരൂപകൻ പീറ്റർ കോൺറാഡ് തന്റെ വിമർശനം തുടങ്ങുന്നത് ഇങ്ങനെയാണ്: "ഡാൺ ബ്രൗൺ മോശം എഴുത്തുകാരനാണെന്നു മാത്രമേ ഞാൻ ഇതുവരെ കരുതിയിരുന്നുള്ളു; എന്നാൽ അദ്ദേഹം ഇടക്കിടെ എഴുതുന്ന യുഗാന്തനോവലുകളിൽ അവസാനത്തേതു വായിച്ചുകഴിഞ്ഞപ്പോൾ, അദ്ദേഹത്തിനു ഭ്രാന്തുണ്ടോ എന്നും എനിക്കു സംശയമായിരിക്കുന്നു."

നോവലിന്റെ ലൊക്കേഷൻസിൽ ഒന്ന് ഫിലിപ്പീൻസിലെ മനിലയാണ്‌. നോവലിലെ കഥാപാത്രങ്ങളിലൊന്ന് ആ നഗരത്തിലെ അനുഭവങ്ങളെ വിവരിക്കുന്നത് "ഞാൻ നരകകവാടത്തിലൂടെ കടന്നു പോയി - I have run through the Gates of hell എന്നാണ്. മനിലാ നഗരാധികാരികൾ, ഇതിനെതിരെയുള്ള പ്രതിക്ഷേധം നോവലിസ്റ്റിനെ ഔദ്യോഗികമായി എഴുതി അറിയിക്കുക പോലും ചെയ്തു.



</doc>
<doc id="331646" url="https://ml.wikipedia.org/wiki?curid=331646" title="സത്യഭാമ">
സത്യഭാമ

ശ്രീകൃഷ്ണന്റെ മൂന്നാമത്തേതും പ്രാധാന്യം കൊണ്ട് രണ്ടാമത്തേതുമായ ഭാര്യയാണ് സത്യഭാമ (Satyabhama). ഭൂദേവിയുടെ അവതാരമായി സത്യഭാമയെ കരുതുന്നു. സത്യഭാമയാണ് നരകാസുരനെ തോൽപ്പിക്കാൻ കൃഷ്ണനെ സഹായിച്ചത്.

സത്രാജിത്തിൻെറ പുത്രിയാണ് സത്യഭാമ, സൂര്യഭഗവാനിൽ നിന്ന് സ്യമന്തകം എന്ന അതിവിശിഷ്ട രത്നം സത്രാജിത്തിന് ലഭിച്ചിട്ടുണ്ട്.

ഈ അമൂല്യരത്നം രാജഭണ്ഡാരത്തിലേക്ക് നൽകുവാൻ ശ്രീ കൃഷ്ണൻ ഒരിക്കൽ സത്രാജിത്തിനോട് ആവശ്യപെടുകയുണ്ടായി, എന്നാൽ രത്നം കൊടുപ്പാൻ സത്രാജിത്തിന് താല്പര്യമുണ്ടായിരുന്നില്ല.

ഇതിനുള്ള പ്രായശ്ചിത്തമായി അദ്ദേഹഹം തൻെറ സുന്ദരിയായ മകൾ സത്യഭാമയേയും സ്യമന്തകരത്നത്തേയും കൃഷ്ണന് ദാനം നൽകി ,കൃഷ്ണൻ സത്യഭാമയെ സന്തോഷപൂർവ്വം സ്വീകരിച്ചു.എന്നാൽ സ്യമന്തക രത്നം സ്വീകരിച്ചില്ല അത് സത്രാജിത്തിനുതന്നെ തിരിച്ചു നൽകി.

</doc>
<doc id="331650" url="https://ml.wikipedia.org/wiki?curid=331650" title="ജർമൻ ചാൻസലർ">
ജർമൻ ചാൻസലർ

ജർമനിയുടെ രാഷ്ട്രനേതാവിന്റെ സ്ഥാനപ്പേരാണ് ജർമൻ ചാൻസലർ (Chancellor of Germany). മിക്കരാജ്യങ്ങളിലെയും പ്രധാനമന്ത്രിക്ക് തുല്യമായ സ്ഥാനമാണിത്.

നിലവിലെ ജർമൻ ചാൻസലർ ആംഗല മെർക്കൽ ആണ്.മൂന്നാം തവണയാണ് ഇവർ ഈ സ്ഥാനത്തെത്തുന്നത്.ആദ്യമായി ഈ പദവിയിലെത്തുന്ന വനിതയും മെർക്കൽ ആണ്.




</doc>
<doc id="331651" url="https://ml.wikipedia.org/wiki?curid=331651" title="ഹെൽമുട് കോൾ">
ഹെൽമുട് കോൾ

ജർമനിയുടെ ഏകീകരണത്തിന്റെ മുഖ്യസൂത്രധാരനായ ജർമൻ ചാൻസലറാണ് ഹെൽമുട് കോൾ (Helmut Kohl). ബിസ്മാർക്കിനു ശേഷം ഏറ്റവും കൂടുതൽ കാലം ജർമനി ഭരിച്ചതും ജനാധിപത്യരീതിയിൽ തെരഞ്ഞെടുക്കപ്പെട്ട് ഏറ്റവും കൂടുതൽ ഭരിച്ചതും ഇദ്ദേഹമാണ്. ഫ്രഞ്ച് പ്രസിഡന്റ് മിത്തറാങ്ങിനൊപ്പം യൂറോപ്യൻ യൂനിയൻ ഉണ്ടാക്കിയ മാസ്ക്രിറ്റ് ഉടമ്പടിയുടെ ശിൽപ്പിയായും ഇദ്ദേഹത്തെ കാണുന്നുണ്ട്. ഇരുപതാം നൂറ്റാണ്ടിന്റെ രണ്ടാം പകുതിയിലെ ഏറ്റവും മികച്ച യൂറോപ്യൻ നേതാവാണ് കോൾ എന്ന് ജോർജ്ജ് ബുഷും ബിൽ ക്ലിന്റനും അഭിപ്രായപ്പെട്ടിട്ടുണ്ട്.


</doc>
<doc id="331655" url="https://ml.wikipedia.org/wiki?curid=331655" title="ഫ്രസ്വാ മിത്തറാങ്">
ഫ്രസ്വാ മിത്തറാങ്

ഏറ്റവും കൂടുതൽ കാലം ഫ്രാൻസിന്റെ പ്രസിഡണ്ട് ആയിരുന്ന ഒരു ഫ്രഞ്ച് നേതാവാണ് ഫ്രസ്വാ മിത്തറാങ് (François Mitterrand). (ജനനം 26 ഒക്ടോബർ 1916 – മരണം 8 ജനുവരി1996). ജർമൻ ചാൻസലർ ഹെൽമുട് കോളിനൊപ്പം യൂറോപ്യൻ യൂനിയൻ ഉണ്ടാക്കിയ മാസ്ക്രിറ്റ് ഉടമ്പടിയുടെ ശിൽപ്പിയായും ഇദ്ദേഹത്തെ കാണുന്നുണ്ട്.


</doc>
<doc id="331658" url="https://ml.wikipedia.org/wiki?curid=331658" title="അദ്വൈത്">
അദ്വൈത്

മലയാളചലച്ചിത്ര മേഖലയിലെ ബാലതാരമാണ് അദ്വൈത്.

ഡൽഹി പബ്ലിക്‌ സ്‌കൂൾ, ബെംഗളൂരുവിൽ പ്രാഥമിക വിദ്യാഭ്യാസം നടത്തുന്നു. മൂന്നാം വയസ്സു മുതൽ പരസ്യചിത്രങ്ങളിൽ അഭിനയിച്ചു. ഉൽസാഹക്കമ്മിറ്റി എന്ന സിനിമയിൽൽ ജയറാമിന്റെ ബാല്യകാലം ആദ്യമായി അഭിനയിച്ചു. തുടർന്ന് അങ്കുരം, വള്ളീം തെറ്റി പുള്ളിം തെറ്റി, വീരത്തിൻ മകൻ (തമിഴ്) തുടങ്ങിയ ചിത്രങ്ങളിലും അഭിനയിച്ചു.

അങ്കുരം എന്ന ചിത്രത്തിലെ അഭിനയത്തിനു 2014-ലെ മികച്ച ബാലതാരത്തിനുള്ള പുരസ്കാരം ലഭിച്ചു.


</doc>
<doc id="331661" url="https://ml.wikipedia.org/wiki?curid=331661" title="ചങ്ങഴി">
ചങ്ങഴി

കൃഷിയുമായി ബന്ധപ്പെട്ട ഉപകരണങ്ങളിൽ ഒന്നാണ് ചങ്ങഴി. ഒരു അളവുപകരണമാണിത്. ഇതിൽ ഉൾകൊള്ളുന്ന അളവിനെ ഒരു ഇടങ്ങഴി എന്ന് പറയുന്നു. ഈ അളവു പാത്രം വൃത്താകൃതിയാണ്. നാല് നാഴി ചേർന്നാലാണ് ഒരു ഇടങ്ങഴി അളവ് കിട്ടുന്നത്. പത്ത് ഇടങ്ങഴി ചേരുമ്പോൾ ഒരു പറ എന്നാണ് കണക്ക്. ഇത് ഏകദേശം ഒന്നേകാൽ ലിറ്റർ ആണ്. 
പണ്ട് കാലങ്ങളിൽ കേരളീയ ഭവനങ്ങളിൽ മംഗളകർമ്മങ്ങൾ നടക്കുമ്പോൾ അരി,നെല്ല് മുതലായവ നിറച്ച ചങ്ങഴി വെക്കാറുണ്ടായിരുന്നു. മരത്തടി കൊണ്ടാണ് ഇത് നിർമ്മിക്കുന്നത്. ചിലപ്പോൾ ഇരുമ്പ് തകരം കൊണ്ടുമുള്ള ചങ്ങഴികൾ കണ്ടുവരാറുണ്ട്. മരത്തടിയിൽ തീർത്ത ചങ്ങഴികളിൽ പിത്തള കൊണ്ടുള്ള അലങ്കാരപ്പണികൾ ഉണ്ടാവാറുണ്ട്.


</doc>
<doc id="331664" url="https://ml.wikipedia.org/wiki?curid=331664" title="പിപ്പരേസീ">
പിപ്പരേസീ

കുരുമുളക് അടങ്ങുന്ന സസ്യകുടുംബമാണ് പിപ്പരേസീ (Piperaceae). 13 ജനുസുകളിലായി 3600 -ഓളം സ്പീഷീസുകൾ ഉള്ള ഇതിലെ ഭൂരിഭാഗം അംഗങ്ങളും പിപ്പെർ" (2000 സ്പീഷിസുകൾ) "പെപ്പരോമിയ" (1600 സ്പീഷിസുകൾ)" എന്നീ രണ്ടു ജനുസുകളിലാണുള്ളത്. മധ്യരേഖാപ്രദേശങ്ങളിൽ കണ്ടുവരുന്ന ഈ കുടുംബത്തിലെ ഏറ്റവും പ്രധാനപ്പെട്ട ചെടി കുരുമുളക് ആണ്.
പിപ്പരേസി എന്ന ശബ്ദം സംസ്കൃതത്തിലെ പിപ്പലി () എന്ന പദത്തിലേക്കാണ് ചേർക്കുന്നത്, തിപ്പലിക്കാണ് Piper longum സംസ്കൃതത്തിൽ പിപ്പലി എന്ന പദം അധികം ഉപയോഗിക്കുന്നത്. 

2009ലെ APG III system അനുസരിച്ച് ഈ കുടുംബത്തെ മാഗ്നോലിഡ്സ് എന്ന ക്ലാഡിൽ ഉൾപ്പെട്ട പെപെരാലെസ് എന്ന നിരയിൽ ഉൾപ്പെടുത്തിയിരിക്കുന്നു. . ഈ കുടുംബത്തിൽ 5 ജീനസുകൾ അണുള്ളത്. : "പിപ്പർ", "പിപ്പരോമിയ", "സിപ്പേലിയ", "മനേക്കിയ", and "വെർഹുവെലിയ". ഒരു ഏകദേശ പട്ടിക (2007ലെ Wanke et al പ്രകാരം. താഴെ കൊടുക്കുന്നു. അടുത്ത കാലത്ത് മാത്രമേ വെർഹുവെലിയ മറ്റുള്ളവക്ക് സഹോദരിയാണെന്ന് സമ്മതമായുള്ളൂ. 



</doc>
<doc id="331667" url="https://ml.wikipedia.org/wiki?curid=331667" title="സാൻ മിഷേലിന്റെ കഥ">
സാൻ മിഷേലിന്റെ കഥ

സ്വീഡിഷ് ഡോക്ടറായ ആക്സൽ മുന്തേയുടെ (ജനനം ഒക്ടോബർ 31, 1857 – മരണം ഫെബ്രുവരി 11, 1949) ഓർമ്മക്കുറിപ്പായ പുസ്തകമാണ് സാൻ മിഷേലിന്റെ കഥ (The Story of San Michele). 1929 -ൽ ആദ്യമായി പബ്ലിഷ് ചെയ്ത ഈ പുസ്തകം നിരവധി ഭാഷകളിൽ ഏഴു പതിറ്റാണ്ടിലേറെ തുടർച്ചയായി പുറത്തിറങ്ങുകയുണ്ടായി.

സ്വീഡനിൽ വളർന്ന മുന്തേ, തന്റെ 17 -ആം വയസ്സിൽ ഒരു യാത്ര നടത്തിയപ്പോൾ ഇറ്റലിയിലെ ദ്വീപ് ആയ കാപ്രിയിലും എത്താൻ ഇടയായി. കാപ്രിയിലെ ഗ്രാമമായ അനാകാപ്രിയിലേക്കുള്ള ഫിനീഷ്യൻ പടവുകൾ കയറുമ്പോൾ മുന്തേ ആ നാട്ടുകാരനായ ഒരാളുടെ കൈവശമുള്ള നാശോന്മുഖമായ ഒരു പള്ളി കാണുകയും അതു സ്വന്തമാക്കുന്നതെപ്പറ്റിയും പുനരുജ്ജീവിപ്പിക്കുന്നതിനെപ്പറ്റിയും സങ്കൽപ്പിച്ചു. സാൻ മിഷേലിനായി സമർപ്പിച്ചിരുന്ന ആ പള്ളി നിർമ്മിച്ചിരുന്നത് റോമാ ചക്രവർത്തിയായിരുന്ന ടിബേരിയസിന്റെ വസതിയുടെ അവശിഷ്ടങ്ങൾ ഉപയോഗിച്ചായിരുന്നു.

മുന്തേ വൈദ്യം പഠിക്കാനായി ഫ്രാൻസിൽ പോവുകയും പാരീസിൽ ഡോക്ടറായി സേവനം അനുഷ്ടിക്കുകയും ചെയ്തു. നേപ്പിൾസിൽ 1884 -ൽ പടർന്ന കോളറയെ വരുതിയിലാക്കാൻ മുന്തേയും സഹായം നൽകിയിരുന്നു. 1887 -ൽ മുന്തേ അനകാപ്രിയിലെ ആ പള്ളി സ്വന്തമാക്കുകയും തന്റെ ജീവിതത്തിന്റെ വലിയൊരു കാലം സാൻ മിഷേലിലെ വില്ലയിൽ ചെലവഴിക്കുകയും ചെയ്തു. സാൻ മിഷേൽ നന്നാക്കാനാവശ്യമായ പണത്തിനായി മുന്തേ റോമിലും ഡോക്ടറായി ജോലി ചെയ്തിരുന്നു.

368 താളുകളിൽ 32 അധ്യായങ്ങളായാണ് പുസ്തകം എഴുതിയിരിക്കുന്നത്. കൊച്ചുകൊച്ചു സംഭവങ്ങളും കഥാപ്രാത്രങ്ങളുമായാ ണ്നോവൽ അടുക്കിയിരിക്കുന്നത്. പൂർണ്ണമായും കാലത്തിനനുസരിച്ചല്ല നീക്കം. മുന്തേയുടെ ജീവിതത്തിലെ പലകാലഘട്ടങ്ങളിലൂടെയും പുസ്തകം സഞ്ചരിക്കുന്നു. ചാർക്കോട്ട്, പാസ്റ്റർ, ഹെന്രി ജെയിംസ്, മോപ്പസാങ് തുടങ്ങിയ പല പ്രസിദ്ധരായവരും കടന്നുവരുന്നുണ്ട്. കൂടാതെ സഹൂഹത്തിന്റെ താഴെകീടയിലുഌഅവരും നാടോടികളും പാവപ്പെട്ടവരും കഥാഗതിയിൽ സജീവമാണ്. ഒരു കടുത്ത മൃഗസ്നേഹിയായ മുന്തേയുടേ പുസ്തകത്തിൽ അതെപ്പറ്റിയുള്ള കാര്യങ്ങൾ പലയിടത്തും കടന്നുവരുന്നു.

എന്നാൽ അദ്ദേഹത്തിന്റെ ഭാര്യയെപ്പറ്റിയോ മക്കളെപ്പറ്റിയോ ഒരിടത്തും പരാമർശങ്ങളേയില്ല. ധാരാളം ബ്രിട്ടീഷ് കണക്ഷനുകൾ ഉണ്ടായിട്ടും അതേപ്പറ്റിയൊന്നും ഒന്നും പറയുന്നില്ല പുസ്തകത്തിൽ. ലോകത്താകമാനം വൻസ്വീകരണമാണ് സാൻ മിഷേലിന്റെ കഥയ്ക്ക് ലഭിച്ചത് 1930 ആയപ്പോഴേക്കും ഇംഗ്ലീഷിൽ മാത്രം 12 പതിപ്പുകൾ പുറത്തിറങ്ങി. ജർമൻ ഭാഷയിൽ 1962 -ൽ ഒരു സിനിമയും ഉണ്ടാക്കുകയുണ്ടായി.





</doc>
<doc id="331683" url="https://ml.wikipedia.org/wiki?curid=331683" title="ബിസൗ">
ബിസൗ

ഗിനി-ബിസൗവിന്റെ തലസ്ഥാനമാണ് ബിസൗ . 2007-ൽ ബിസൗവിലെ ജനസംഖ്യ ഏകദേശം 4,07,424 ആയിരുന്നു. ബിസൗ ഗേബ നദിയുടെ കൈവഴിയിൽ അറ്റ്ലാന്റിക് സമുദ്രത്തിൽനിന്നും വിട്ട് സ്ഥിതിചെയ്യുന്ന ഈ നഗരം ഏറ്റവും വലിയ നഗരവും പ്രധാന തുറമുഖവും ഭരണസിരാകേന്ദ്രവുമാണ്.

1687-ൽ പോർച്ചുഗീസുകാർ ഒരു കോട്ടയും വ്യാപാരകേന്ദ്രവുമായാണ് ഈ നഗരം സ്ഥാപിച്ചത്. 1942-ൽ പോർച്ചുഗീസ് ഗിനിയയുടെ തലസ്ഥാനമായി. കൊളോണിയൽ വിരുദ്ധ പി.എ.ഐ.ജി.സി ഗറിലകൾ (African Party for the Independence of Guinea and Cape Verde ,പോർച്ചുഗീസ്: Partido Africano da Independência da Guiné e Cabo Verde,PAIGC) 1973 സ്വാതന്ത്ര്യം പ്രഖ്യാപിച്ചശേഷം, ബോ സ്വാതന്ത്രപ്രദേശങ്ങളുടെ തലസ്ഥാനമായി അംഗീകരിക്കപ്പെട്ടു. ബിസൗ പോർച്ചുഗീസ് അധീനതയിലുള്ള പ്രദേശങ്ങളുടെ തലസ്ഥാാനമായി തുടർന്നു. 

ഉത്തര അക്ഷാംശം 11°52' , രേഖാംശം 15°36' (11.86667, -15.60) , ഗേബ]] നദിയുടെ കൈവഴിയിൽ അറ്റ്ലാന്റിക് സമുദ്രത്തിൽനിന്നും വിട്ട് ബിസൗ സ്ഥിതിചെയ്യുന്നു. 
കോപ്പൻ കാലാവസ്ഥാനിർണ്ണയ സമ്പ്രദായപ്രകാരം റ്റ്രോപ്പികൽ സവേന (Köppen "Aw") ആണ് ഇവിട അനുഭവപ്പെടുന്നത്, ട്രോപ്പിക്കൽ മൺസൂൺ കാലാസസ്ഥയുള്ള (Köppen "Am") പ്രദേശങ്ങളിൽ ലഭിക്കുന്നയത്ര മഴ ഇവിടെ ലഭിക്കുന്നില്ല.നവംബർ മുതൽ മേയ് വരെയുള്ള സമയത്ത് കാലത്ത് മഴ തുലോ കുറവാണെങ്കിലും ബാക്കിയുള്ള അഞ്ച് മാസത്തിൽ മഴ പെയ്യുന്നു, ഈ അഞ്ച് മാസങ്ങളിൽ ഉയർന്ന ആപേക്ഷിത ആർദ്രതയും അനുഭവപ്പെടുന്നു



</doc>
<doc id="331693" url="https://ml.wikipedia.org/wiki?curid=331693" title="തോട്ടതുളസി">
തോട്ടതുളസി

തൈമസ് ജീനസിൽപ്പെട്ട ഈ സസ്യം മിന്റ് സസ്യകുടുംബമായ ലാമിയേസി (Lamiaceae) യിൽപ്പെടുന്ന ഔഷധസസ്യമാണ് "തോട്ടതുളസി." പാചക, ഔഷധ, അലങ്കാര ഉപയോഗങ്ങളുള്ള ഒരു സുഗന്ധമുള്ള നിത്യഹരിത സസ്യമാണിത്. ഏറ്റവും സാധാരണമായ ഇനം തൈമസ് വൾഗാരിസ് ആണ്. ഒറിഗാനം എന്നറിയപ്പെടുന്ന ഒറിഗാനോ ജനുസ്സിലെ ഒരു ബന്ധു കൂടിയാണിത്.

പുരാതന ഈജിപ്തുകാർ എംബാമിംഗ് ചെയ്യുന്നതിനായി തോട്ടതുളസി ഉപയോഗിച്ചിരുന്നു. പുരാതന ഗ്രീക്കുകാർ അത് അവരുടെ കുളങ്ങളിൽ ഉപയോഗിക്കുകയും അത് അവരുടെ ക്ഷേത്രങ്ങളിൽ ധൂപമായി തീയിടുകയും ചെയ്തു, അത് ധൈര്യത്തിന്റെ ഉറവിടം ആണെന്ന് അവർ വിശ്വസിക്കുകയും ചെയ്തു. യൂറോപ്പിൽ തൈം പ്രചരിപ്പിച്ച റോമാക്കാർ അവർ തങ്ങളുടെ മുറികളെ ശുദ്ധീകരിക്കുവാനും "ചീസ്, മദ്യം എന്നിവയ്ക്ക് സുഗന്ധങ്ങളുണ്ടാക്കാനും ഉപയോഗിച്ചു. യൂറോപ്യൻ മധ്യകാലഘട്ടത്തിൽ നല്ല ഉറക്കം ലഭിക്കാനായി ആളുകൾ ഈ സസ്യം തലയിണയ്ക്കടിയിൽ സൂക്ഷിച്ചിരുന്നു. തവിട്ടുനിറത്തിൽ കിടത്തി. ഈ കാലയളവിൽ സ്ത്രീകൾ പട്ടാളക്കാർക്കും ഉന്നതകുലജാതർക്കും ധൈര്യശാലികൾ ആകാനായി ഇതിന്റെയിലകൾ ധാരാളമായി സമ്മാനമായി നൽകിയിരുന്നു. ഭാവിയിൽ ഇത് ധൈര്യമുണ്ടാക്കുമെന്ന് വിശ്വസിച്ചിരുന്നു. ശവകുടീരങ്ങളിലും ധൂപവർഗ്ഗത്തിലും ഉപയോഗിച്ചിരുന്നു. അടുത്ത ജീവിതത്തിലേക്ക് കടന്നുചെല്ലുന്നത് ഉറപ്പാക്കപ്പെടേണ്ടതിനും അവർ ഇത് ഉപയോഗിച്ചിരുന്നു. 



</doc>
<doc id="331696" url="https://ml.wikipedia.org/wiki?curid=331696" title="മിന്നീ ഏർൾ സിയേഴ്സ്">
മിന്നീ ഏർൾ സിയേഴ്സ്

കാറ്റലോഗർ, റഫറൻസ് ലൈബ്രേറിയൻ, ബിബ്ലിയോഗ്രാഫർ , അദ്ധ്യാപിക എന്നീ നിലകളിൽ പ്രസിദ്ധയാണ് മിന്നീ ഏർൾ സിയേഴ്സ് (Minnie Earl Sears) (17 നവംബർ 1873 – 28 നവംബർ 1933). സിയേഴ്സ് ലിസ്റ്റ് ഓഫ് സബ്ജക്ട് ഹെഡിങ് എന്ന സബ്ജക്ട് ഹെഡിങ് സമ്പ്രദായത്തിന്റെ കർത്താവാണ്. ലൈബ്രറി ഓഫ് കോൺഗ്രസ്സ് സബ്ജക്ട് ഹെഡിങ്ങിന്റെ ലളിത രൂപം എന്ന് സിയേഴ്സ് ലിസ്റ്റ് ഓഫ് സബ്ജക്ട് ഹെഡിങ്ങിനെ വിശേഷിപ്പിക്കുന്നു. 

1873 നവമ്പർ 17 ന് ഇന്ത്യാനയിലെ ലഫായട്ടെയിൽ (അമേരിക്ക) മിന്നീ ഏർൾ സിയേഴ്സ് ജനിച്ചു. 1893 ൽ പർഡ്വെ സർവ്വകലാശാലയിൽ നിന്നും ശാസ്ത്രത്തിൽ ബിരുദം നേടി. ബിരുദം നേടുമ്പോൾ ക്ലാസ്സിലെ ഏറ്റവും പ്രായം കുറഞ്ഞ വിദ്യാർത്ഥിയായിരുന്നു മിന്നീ ഏർൾ സിയേഴ്സ്. തുടർന്ന് രണ്ട് വർഷത്തിനുശേഷം ഇതേ സർവ്വകലാശാലയിൽ നിന്നും ബിരുദാനന്തര ബിരുദം കരസ്തമാക്കി. 

1900 ൽ ഇല്ലിനോയ്സ് സർവ്വകലാശാലയിൽ നിന്നും ഗ്രന്ഥാലയശാസ്ത്രത്തിൽ ബിരുദം നേടി. ലൈബ്രറി കാറ്റലോഗിങിൽ തൽപ്പരയായ മിന്നീ ഏർൾ സിയേഴ്സ് ബ്രിൻ മൗർ കോളേജ് ലൈബ്രറി (1903-1907) , മിന്നിസോറ്റ ലൈബ്രറി (1909-1914) എന്നിവിടങ്ങളിൽ കാറ്റലോഗുവിഭാഗം തലവനായി സേവനമനുഷ്ടിച്ചു. 1914-20 കാലഘട്ടത്തിൽ ന്യൂയോർക്ക് പബ്ലിക് ലൈബ്രറി യിൽ റഫറൻസ് കാറ്റലോഗ് അസ്സിസ്റ്റന്റായും സേവനമനുഷ്ടിച്ചു. 1923 ൽ എച്ച്.ഡബ്ല്യൂ. വിൽസൺ കൂട്ടായ്മയിൽ എഡിറ്റോറിയൽ ജീവനക്കാരിയായി സേവനം തുടങ്ങി. അവിടെ മിന്നീ ഏർൾ സിയേഴ്സിന് കാറ്റലോഗിങ്ങിലും ഗവേഷണത്തിലുമുള്ള തന്റെ വൈദഗ്ദ്ധ്യം തെളിയിക്കാൻ സാധിച്ചു. എച്ച്. ഡബ്ല്യൂ. വിൽസൺ കൂട്ടായ്മ പുറത്തിറക്കിയ ചിൽഡ്രൻസ് എൻസൈക്ലോപീഡിയയുടെ മൂന്നും നാലും പതിപ്പുകൾ (1925, 1930), സോങ് ഇൻറക്സ് (1926), എ. എൽ. എ. സ്റ്റാന്റേർഡ് കാറ്റലോഗ് ഫോർ ഹൈസ്കൂൾ ലൈബ്രറീസ് (1932), എ. എൽ. എ. സ്റ്റാന്റേർഡ് കാറ്റലോഗ് ഫോർ പബ്ലിക് ലൈബ്രറീസ് (1927-1933), എസ്സെ ആന്റ് ജനറൽ ലിറ്റെറേച്ചർ ഇൻറക്സ് (1931-1933), ജോർജ്ജ് ഇലിയറ്റ് ഡിക്ഷണറി എന്നീ പ്രധാന ഗ്രന്ഥങ്ങളൊക്കെ മിന്നീ ഏർൾ സിയേഴ്സ് എഡിറ്റ് ചെയ്തതിട്ടുണ്ട്. 1923 ൽ ആണ് ലിസ്റ്റ് ഓഫ് സബ്ജക്ട് ഹെഡിങ് ഫോർ സ്മാൾ ലൈബ്രറീസ് പ്രധാന ഗ്രന്ഥം പുറത്തിറങ്ങിയത്, 1991 ൽ പുറത്തിറക്കിയ ഇതിന്റെ പതിനാലാം പതിപ്പിൽ മിന്നീ ഏർൾ സിയേഴ്സിന്റെ ഓർമക്കായി തലക്കെട്ടിൽ വ്യത്യാസം വരുത്തി സിയേഴ്സ് ലിസ്റ്റ് ഓഫ് സബ്ജക്ട് ഹെഡിങ് എന്നാക്കി. 
1927-1931 കാലയളവിൽ കൊളമ്പിയ സർവ്വകലാശാലയിൽ അദ്ധ്യാപികയായി സേവനം അനുഷ്ഠിച്ച മിന്നീ ഏർൾ സിയേഴ്സ് ആണ് ആദ്യമായി കാറ്റലോഗിൽ ബിരുദം എന്ന പാഠ്യക്രമം രൂപപ്പെടുത്തിയത്. 1933 നവമ്പർ 28 ന് മിന്നീ ഏർൾ സിയേഴ്സ് മരിച്ചു. 1932 മുതൽ മരിക്കുന്നതുവരെ എ. എൽ. എ. കാറ്റലോഗ് റൂൾ ഭേദഗതികൾ വരുത്താനും തെറ്റുകൾ തിരുത്താനുമുള്ള ഉപദേശക സമിതിയിൽ അംഗമായിരുന്നു.


</doc>
<doc id="331697" url="https://ml.wikipedia.org/wiki?curid=331697" title="കോലഞ്ചേരി പള്ളിത്തർക്കം">
കോലഞ്ചേരി പള്ളിത്തർക്കം

കോലഞ്ചേരി സെന്റ്‌ പീറ്റേഴ്‌സ് ആന്റ്‌ സെന്റ്‌ പോൾസ്‌ പള്ളിയിൽ യാക്കോബായ - ഓർത്തഡോക്‌സ് വിഭാഗങ്ങൾ തമ്മിൽ നിലനിൽക്കുന്ന തർക്കമാണ് കോലഞ്ചേരി പള്ളിത്തർക്കം. ഇതിൽ ഹൈക്കോടതി, സുപ്രീംകോടതി വരെ കേസുകൾ നിലനിൽക്കുന്നു. 1934-ലെ ഭരണഘടന പ്രകാരം ഭരിക്കപ്പെടണമെന്ന ഹൈക്കോടതി ഉത്തരവാണ് അവസാനമായി നിഷ്കർഷിക്കപ്പെട്ടിരിക്കുന്ന ഉത്തരവ്. എന്നാൽ ഇതിനെതിരെയുള്ള തർക്കങ്ങൾ സുപ്രീംകോടതി വരെ എത്തിനിൽക്കുന്നു. ഇരു സഭാഭരണാധികാരികളും തമ്മിലുള്ള തർക്കങ്ങൾ ചിലപ്പോഴൊക്കെ തെരുവ് യുദ്ധമായി പോലും അവസാനിക്കുന്നു. പോലീസ് സംരക്ഷണയിലാണ് ഇരു വിഭാഗങ്ങൾ പള്ളിയിൽ മാറി മാറി ആരാധന അർപ്പിക്കുന്നത്.

പതിറ്റാണ്ടുകൾ പഴക്കമുണ്ട് കോലഞ്ചേരിയിലെ സാഭാതർക്കത്തിന്. രണ്ടായിരത്തോളം കുടുംബങ്ങളാണ് കോലഞ്ചേരി പള്ളിക്ക് കീഴിലുള്ളത്. ഇതിൽ യാക്കോബായ വിഭാഗത്തിനാണ് ഭൂരിപക്ഷം കൂടുതൽ. എന്നാൽ ഹൈക്കോടതിയുടെ വിധി പ്രകാരം ഓർത്തഡോക്‌സ് വിഭാഗത്തിനാണ് അനുകൂലം. ഇതിനെതിരെ യാക്കോബായ വിഭാഗം നൽകിയ അപ്പീലാണ് ഇപ്പോൾ സുപ്രീംകോടതിയുടെ പരിഗണനയിലുള്ളത്.

വിശ്വാസത്തേക്കാൾ ഉപരി സാമ്പത്തികമാണ് പള്ളിത്തർക്കത്തിന് കാരണമെന്ന് വിലയിരുത്തുന്നു. നിരവധി വിദ്യാഭ്യാസ സ്ഥാപനങ്ങളും മെഡിക്കൽ കോളേജും ഈ പള്ളിക്ക് കീഴിലുണ്ട്. തന്മൂലം സുപ്രീംകോടതി വിധി എന്തു തന്നെയായാലും തർക്കങ്ങൾ പരിഹാരമുണ്ടാകില്ലെന്ന് പറയപ്പെടുന്നു. പോലീസ് സംരക്ഷണയിലാണ് ഇരു വിഭാഗങ്ങൾ പള്ളിയിൽ മാറി മാറി ആരാധന അർപ്പിക്കുന്നത്.

2016 ഫെബ്രുവരി 16-ന് സുപ്രീകോടതിയുടെ ഇടക്കാല ഉത്തരവ് പുറത്തു വന്നു. ഇരു സഭകൾക്കും ഒരു മാസത്തേക്ക് ആരാധന നടത്താം എന്നതായിരുന്നു ഈ ഉത്തരവ്. ഇതിനായി കളക്ടറോട് സമയം വീതിച്ചു നൽകാൻ സുപ്രീകോടതി ഉത്തരവിട്ടു. ഇതോടെ ഓർത്തഡോക്സ് വിഭാഗത്തിനു മാത്രം നൽകിയിരുന്ന ആരാധനാ സൗകര്യം താൽക്കാലികമായി ഇല്ലാതായി. മാർച്ച് 16-നാണ് സുപ്രീകോടതിയുടെ അടുത്ത വിധി പുറത്തു വരിക. വിധിയെത്തുടർന്ന് പള്ളിയുടെ മുൻപിൽ പോലീസ് സ്ഥാപിച്ചിരുന്ന ബാരിക്കേഡുകൾ നീക്കം ചെയ്തിരുന്നു.


</doc>
<doc id="331701" url="https://ml.wikipedia.org/wiki?curid=331701" title="സാൻഡൊകാൻ">
സാൻഡൊകാൻ

ഇറ്റാലിയൻ എഴുത്തുകാരനായ എമീലിയൊ സാൽഗാരി (Emilio Salgari) സൃഷ്ടിച്ച സാങ്കല്പിക കഥാപാത്രമാണ് സാൻഡൊകാൻ.കടൽക്കൊള്ളക്കാരനായി മാറിയ ഇൻഡ്യൻ രാജകുമാരനെ നായകനാക്കികൊണ്ട് സാൽഗാരി പതിനൊന്നോളം നോവലുകൾ രചിച്ചു.സാൽഗാരിക്ക് ശേഷവും മറ്റ് പല എഴുത്തുകാരും സാൻഡൊകാൻ പരമ്പര തുടരുകയുണ്ടായി.

നോവലിനെ അതിജീവിച്ച് ടെലിവിഷൻ സീരീസുകളും ചലച്ചിത്രങ്ങളും സൃഷ്ടിക്കപ്പെട്ടിട്ടുണ്ട്.1976ലെ ഇറ്റാലിയൻ പരമ്പര സാൻഡൊകാൻ ഏറെ ജനസമ്മതി നേടി.നായകവേഷം കൈകാര്യം ചെയ്തത് ഇൻഡ്യൻ വംശജനും നടനുമായിരുന്ന കബീർ ബേദി ആയിരുന്നു.


</doc>
<doc id="331703" url="https://ml.wikipedia.org/wiki?curid=331703" title="കെ.ജെ. ആന്റണി">
കെ.ജെ. ആന്റണി

ഒരു മലയാള നാടകനടനാണ് കെ.ജെ. ആന്റണി.

1950-ൽ ബാലനടനായി നാടകത്തിൽ അരങ്ങേറ്റം കുറിച്ചു. അമേച്വർ നാടക വേദിയുടെ ഭാഗമായി മാറിയ ഇദ്ദേഹം കൊച്ചിൻ കലാകേന്ദ്ര എന്ന പേരിൽ സ്വന്തമായി ഒരു നാടകസമിതി ഉണ്ടാക്കി 25-ൽ പരം നാടകങ്ങൾ എഴുതി സംവിധാനം ചെയ്തു. നാടകവേദിയിൽ വച്ച് പരിചയപ്പെട്ട ലീനയെ വിവാഹം ചെയ്തു.

മഹേഷിന്റെ പ്രതികാരം എന്ന ചലച്ചിത്രത്തിൽ ഒരു പ്രധാന കഥാപാത്രത്തെ അവതരിപ്പിച്ചു.


</doc>
<doc id="331714" url="https://ml.wikipedia.org/wiki?curid=331714" title="ജൈവപാലങ്ങളും ജൈവഇടനാഴികളും">
ജൈവപാലങ്ങളും ജൈവഇടനാഴികളും

മനുഷ്യർ ഉണ്ടാക്കിയ തടസ്സങ്ങളെ സുരക്ഷിതമായി മറികടന്നുപോകാൻ മൃഗങ്ങൾക്കുവേണ്ടി ഉണ്ടാക്കുന്ന പാലങ്ങളും ഇടനാഴികളും പൊതുവേ ജൈവപാലങ്ങളും ജൈവഇടനാഴികളും (Wildlife crossing) എന്ന് അറിയപ്പെടുന്നു. പരിസ്ഥിതിയുടെ തുണ്ഡവൽക്കരണം വഴിയുണ്ടാവുന്ന പ്രത്യാഘാതങ്ങളെ മറികടക്കാൻ ഇവ ഒരു പരിധിവരെ ഇവ സഹായകമാകുമെന്ന് കണ്ടിട്ടുണ്ട്. 

റോഡ്, റെയിൽ, വൈദ്യുതലൈൻ, പൈപ്പ്‌ലൈൻ ഇവയെല്ലാം ഉണ്ടാക്കാനായി മനുഷ്യൻ വന്യപ്രദേശത്ത് അതിക്രമിച്ചുകടക്കുന്നതുവഴി മൃഗങ്ങളുടെ ആവാസവ്യവസ്ഥയ്ക്ക് വലിയ നാശങ്ങൾ ഉണ്ടാകുന്നു. റോഡുകളാണ് ഇതിൽ ഏറ്റവും കൂടുതൽ ബുദ്ധിമുട്ടുണ്ടാക്കുന്നത്. റോഡുകളും വന്യജീവിപ്രശ്നങ്ങളും ഏരെക്കാലമായി പരിസ്ഥിതിശാസ്ത്രജ്ഞർ പഠിച്ച വിഷയമാണ്. ഇതുപ്രകാരം ഉള്ള പ്രശ്നങ്ങൾ നാലുതരത്തിൽ തിരിച്ചിട്ടുണ്ട്. (1) റോഡുകൾ ആവാസവ്യവസ്ഥയുടെ അളവും ഗുണവും കുറയ്ക്കുന്നു, (2) വന്യജീവികളുടെയും വാഹനങ്ങളുടെയും കൂട്ടിയിടിമൂലമുള്ള മരണം വർദ്ധിക്കുന്നു, (3) റോഡിന്റെ മറുഭാഗത്തുള്ള വെള്ളവും ഭക്ഷണവും മറ്റു സൗകര്യങ്ങളും മൃഗങ്ങൾക്ക് ലഭിക്കാതെ പോകുന്നു, (4) രണ്ടു ഭാഗത്തുമായി വേർതിരിക്കപ്പെടുന്നതുവഴി വന്യമൃഗങ്ങളുടെ കൂട്ടം ചെറുതാക്കുകയും അവയുടെ എണ്ണത്തിനുംനും ഭാവിക്കും ഭീഷണിയാവുകയും ചെയ്യുന്നു.

ഭക്ഷണം ലഭിക്കാതെ, റോഡിൽ കൊല്ലപ്പെട്ട്, ഭക്ഷണത്തിനടുത്ത് എത്താനാവാതെ വരുമ്പോൾ ഒരു കൂട്ടത്തിലെ എണ്ണം കുറയുന്നു. ഇക്കാര്യം കൊണ്ട് അമേരിക്കയിൽ മാത്രം വെള്ളവാലൻ മാൻ, ഫ്ലോറിഡ പൂമ, കറുത്ത കരടി എന്നിവയുടെ എണ്ണത്തിൽ കുറവുവരുത്തിയിട്ടുണ്ട്. കൂടാതെ വാഹനങ്ങൾ മൂലമുണ്ടാവുന്ന ശബ്ദം, വെളിച്ചം, വണ്ടിയിടിച്ചുള്ള മരണം, മലിനീകരണം എന്നിവയും വന്യമൃഗങ്ങളുടെ എണ്ണത്തിൽ കുറവുവരുത്തുന്നു. കൂടാതെ ആവാസവ്യവസ്ഥ മുറിഞ്ഞുപോകുന്നതും വഴിയോരങ്ങൾ മലിനമാകുന്നതുമൂലം മറ്റു സ്ഥലങ്ങളിൽ നിന്നും ഇങ്ങോട്ട് ജീവികൾ വരാതാകുന്നതും ഒരു ആവാസവ്യവസ്ഥയിലുള്ള ജീവികളുടെ വ്യത്യസ്തതയ്ക്കും കുറവുവരുത്തുന്നുണ്ട്. പുതിയ മലിനമായ സാഹചര്യങ്ങളോട് പൊരുത്തപ്പെടാനാവാത്തതും മൃഗങ്ങൾക്ക് ദോഷമായി ഭവിക്കുന്നു.

ഒരു പഠനപ്രകാരം കാട് മൊത്തമായി മുറിച്ചുമാറ്റുന്നതിലും ദോഷമാണ് അതിലെ ഒരു റോഡ് വരുന്നത് എന്നാണ്. മറ്റൊരു പഠനത്തിൽ വടക്കേ അമേരിക്കയിലെ തുടർച്ചായിക്കിടന്ന കാടുകളിലൂടെ റോഡുകൾ വന്നപ്പോൾ പക്ഷികളുടെയും ചെറിയ സസ്തനികളുടെയും, പ്രാണികളുടെയും ഇഴജീവികളുടെയും എണ്ണത്തിൽ കുറവ് വന്നു എന്നാണ് കണ്ടത്. ഇങ്ങനെ വനാന്തരപാതകൾ ലോകമെങ്ങും വന്യജീവിതത്തിന് വളരെ ഹാനികരമാണെന്ന് വരുന്നു.

സംരക്ഷണത്തിന്റെ ഭാഗത്തുനിന്നല്ലാതെ നോക്കിയാലും മൃഗങ്ങളും വാഹനങ്ങളും തമ്മിലുള്ള കൂട്ടിയിടി മൂലം ധാരാളം മനുഷ്യജീവിതത്തിനും വസ്തുവഹകൾക്കും നാശം സംഭവിക്കുന്നുണ്ട്. അംഗുലേറ്റകളുമായി മാത്രം യൂറോപ്പിൽ വർഷത്തിൽ 507000 കൂട്ടിയിടി ഉണ്ടാകുന്നുണ്ടെന്നും അതിൽ 300 മനുഷ്യർ കൊല്ലപ്പെടുന്നുണ്ടെന്നും 30000 പേർക്കു പരിക്കുപറ്റുന്നുണ്ടെന്നും കാണുന്നു. നൂറുകോടി ഡോളറിന്റെ സാമ്പത്തിക നഷ്ടവും ഇതുമൂലം ഉണ്ടായി. അതുപോലെ അമേരിക്കയിൽ വർഷംതോറും മാനുകൾ ഉൾപ്പെടുന്ന15 ലക്ഷത്തോളം അപകടങ്ങളിൽ110 കോടി ഡോളറിന്റെ നഷ്ടം വാഹനങ്ങൾക്കു മാത്രം ഉണ്ടാകുന്നതായി പഠനങ്ങൾ കാണിക്കുന്നു. ഇങ്ങനെയുണ്ടാകുന്ന സാമ്പത്തിക-വന്യജീവി നഷ്ടങ്ങളെ പരിഹരിക്കാനായി നടന്ന പഠനങ്ങളിൽ ഏറ്റവും മികച്ചതെന്ന് ഉരുത്തിരിഞ്ഞുവന്ന പ്രതിവിധികളാണ് ജൈവപാലങ്ങളും ജൈവഇടനാഴികളും. ഇതോടൊപ്പം വഴിയോരങ്ങളിൽ വേലികൾ ഉണ്ടാക്കുന്നതും കൂടിയാകുമ്പോൾ ഏതാണ്ട് പ്രശ്നങ്ങൾക്ക് പരിഹാരമാവുന്നുണ്ട്. ഈ വിവക്ഷകളിൽ underpasses, overpasses, ecoducts, green bridges, amphibian/small mammal tunnels, wildlife viaducts എന്നിവയെല്ലാം ഉൾപ്പെടുന്നു.

1950 -കളിൽ ഫ്രാൻസിലാണ് ആദ്യമായി ഈ രീതികൾ പരീക്ഷിക്കപ്പെട്ടത്, തുടർന്ന് മറ്റു യൂറോപ്യൻ രാജ്യങ്ങളിലും വന്യജീവിതങ്ങളെ സംരക്ഷിക്കുന്നതിനും മുറിഞ്ഞുപോയ ബന്ധങ്ങളെ തിരികെക്കൊണ്ടുവരുന്നതിനുമായി ഉണ്ടാക്കി. വംശനാശഭീഷണിയിലുള്ള യൂറോപ്യൻ ബാഡ്‌ജറെ സംരക്ഷിക്കാനായി ഹോളണ്ടിൽ 600 -ലേറെ ഇടനാഴികളാണ് ഉണ്ടാക്കിയത്, ഇതുമൂലം അവയുടെ എണ്ണത്തിൽ വർദ്ധനയും ഉണ്ടായി. ഇവയിൽ മുകളിലൂടെ കടന്നുപോകുന്ന ഒരു പാലത്തിന് 800 മീറ്റർ നീളമുണ്ട്. ഇത്തരം നിർമ്മിതികൾ അമേരിക്കയിലും കാനഡയിലും ധാരാളമായി ഉണ്ടായിക്കൊണ്ടിരിക്കുന്നുണ്ട്. അമേരിക്കയിൽ കഴിഞ്ഞ് 30 വർഷത്തിനിടയിൽ ആയിരക്കണക്കിനാണ് ഇവ ഉയർന്ന് വന്നത്.

ഇത്തരം പാലങ്ങളും ഇടനഴികളും ഉണ്ടാക്കാനും നിലനിർത്താനും വേണ്ട ചെലവ് ഇതിൽ നിന്നും ലഭിക്കുന്ന ലാഭത്തെയപേക്ഷിച്ച് കുറവാണ്. ഒരു പഠനപ്രകാരം ആകെ നിർമ്മാണച്ചെലവ് 7-8 ശതമാനം കൂടുതലായിരിക്കും. യാത്രക്കാരുടെയും മൃഗങ്ങളുടെയും ജീവനും സ്വത്തിനുണ്ടാകുന്ന നാശവും പരിഗണിക്കുമ്പോൾ ഇത് അധികമല്ല.ഓരോ സ്ഥലത്തും അവിടത്തെ പരിതഃസ്ഥിതി അനുസരിച്ച് നിർമ്മിക്കേണ്ട രൂപത്തിൽ വ്യത്യാസമുണ്ടാവാം.

എങ്ങനെയയിരിക്കണം റോഡിനു മുകളിലുള്ള പാലങ്ങൾ എന്ന ഡിസൈൻ മൽസരത്തിൽ നൂറു മീറ്റർ വീതിയുള്ള ഒറ്റ കോൺക്രീറ്റ് പാലമാണ് മികച്ചതെന്ന് കണ്ടെത്തിയിരുന്നു. അവയിൽ നിറയെ മരങ്ങളും പുൽമേടുകളും നട്ടുവളർത്തുകയും ചെയ്താൽ മൃഗങ്ങളെ ആകർഷിക്കാൻ ആവുമെന്നായിരുന്നു കണ്ടെത്തൽ. നേരത്തെതന്നെ ഈ പാലം ഉണ്ടാക്കി വേണ്ടിടത്ത് എത്തിക്കുന്ന രീതിയിൽ ആയിരുന്നു ഡിസൈൻ.

ദേശീയപാത 212 -ലെ രാത്രിയാത്രാനിരോധനത്തിനു പരിഹരമായി ഇത്തരം പാലങ്ങൾ ഉണ്ടാക്കിയാൽ ഫലപ്രദമാകുമെന്ന് പഠനങ്ങൾ പറയുന്നു. കോൺക്രീറ്റ് മേൽപ്പാലത്തിൽ മണ്ണു നിറച്ച് ചെടികൾ നട്ട് വനത്തിന്റെ അന്തരീക്ഷമുണ്ടാക്കുന്ന് മേൽപ്പാലങ്ങളിലൂടെ ചുരുങ്ങിയ കാലത്തെ പരിചയം കൊണ്ടുതന്നെ മൃഗങ്ങക്ക് റോഡ് മുറിച്ചു കടക്കാനാവും. ഉരഗങ്ങൾക്കും ചെറുജീവികൾക്കും റോഡ് മുറിച്ചു കടക്കാനായി ജൈവ ഇടനാഴികളും ഫലപ്രദമാവും. 19 കിലോമീറ്റർ നീളത്തിലുള്ള റോഡിൽ കിലോമീറ്ററിന് ഒന്നെന്നതോതിൽ പാലങ്ങളും ഇടനാഴികളും ഉണ്ടാക്കിയാൽ യാത്രാനിരോധനത്തിനു പരിഹാരമാകുമെന്ന് പറയുന്നു. പാലം ഒന്നിന് ഒരു കോടി രൂപയാണ് ചെലവുവരികയെന്ന വാദം ഇതുസംബന്ധിച്ചുള്ള ആക്‌ഷൻകമ്മറ്റി സുപ്രീംകോടതിയിലും സർക്കാരിനും സമർപ്പിച്ചിട്ടുണ്ട്.





</doc>
<doc id="331717" url="https://ml.wikipedia.org/wiki?curid=331717" title="യു.എൻ കടൽ നിയമ കൺവെൻഷൻ">
യു.എൻ കടൽ നിയമ കൺവെൻഷൻ

ഓരോ രാജ്യത്തിനും അവയുടെ സമുദ്രതീരത്തുനിന്നും ഉൾക്കടലിലേക്കുള്ള എത്ര ദൂരം തങ്ങളുടെ അധികാരപരിധിയായി കണക്കാക്കാം എന്നത്‌ സംബന്ധിച്ചുള്ള രാജ്യാന്തര ഉടമ്പടിയാണ് യു.എൻ കടൽ നിയമ കൺവെൻഷൻ (United Nations Convention on the Law of the Sea - UNCLOS) എന്നറിയപ്പെടുന്നത് . ഐക്യരാഷ്ട്രസഭയുടെ കടൽ നിയമം സംബന്ധിച്ച മൂന്നാം സമ്മേളനത്തിലാണ് (1973-1982) ഈ ഉടമ്പടി അംഗീകരിച്ചത്. 1980 ഡിസംബർ 10-ന് വിവിധ രാജ്യങ്ങൾ ചേർന്ന് ഒപ്പുവച്ച ഉടമ്പടി 1994-ലാണ് പ്രാബല്യത്തിൽ വന്നത്. 2015 ജനുവരി വരെ 166 രാജ്യങ്ങളും യൂറോപ്യൻ യൂണിയനും ഈ ഉടമ്പടി അംഗീകരിച്ചിട്ടുണ്ട്.

ഐക്യരാഷ്ട്രസഭയുടെ കടൽ നിയമ ഉടമ്പടിയനുസരിച്ച്, തീരദേശരാജ്യങ്ങൾക്കെല്ലാം കരയിൽ നിന്ന് 200 നോട്ടിക്കൽ മൈൽ (320കിലോമീറ്റർ) അകലംവരെയുള്ള സമുദ്രത്തിൽ നിന്ന് മത്സ്യസമ്പത്ത്‌ അടക്കമുള്ള പ്രകൃതിവിഭവങ്ങൾ ഉപയോഗിക്കുവാനുള്ള അവകാശമുണ്ടായിരിക്കും. എക്സ്‌ക്ലൂസീവ്‌ ഇക്കണോമിക്‌ സോൺ (Exclusive Economic Zone) എന്നാണ് ഇതറിയപ്പെടുന്നത്‌.

കോണ്ടിനെന്റൽ ഷെൽഫ്‌ (Continental Shelf) ഉള്ള രാജ്യങ്ങൾക്ക്‌ തീരത്തുനിന്നും 640 കിലോമീറ്റർ ഉള്ളിലേക്കുള്ള കടലിലെ എണ്ണ, പ്രകൃതിവാതകസ്രോതസ്സുകൾ എന്നിവ ഉപയോഗിക്കുന്നതിനുള്ള പൂർണ്ണ അവകാശമുണ്ട്‌. രണ്ട്‌ രാജ്യങ്ങൾ തമ്മിലുള്ള അകലം 640 കിലോമീറ്ററിൽ കുറവായിരുന്നാൽ പരസ്പരധാരണയിലൂടെ സമുദ്രവിഭവങ്ങൾ പങ്കിടുന്നതുസംബന്ധിച്ചുള്ള ധാരണയിലെത്തണം. അതേസമയം, കടലിലെ സഞ്ചാരസ്വാതന്ത്ര്യത്തിന് ഈ വ്യവസ്ഥകളൊന്നും ബാധകമല്ല.

ഏതൊരു രാജ്യത്തിന്റെയും തീരപ്രദേശത്തുനിന്നും 12 നോട്ടിക്കൽ മൈൽ(19കിലോമീറ്റർ) ദൂരത്തിലൂടെ കടന്നുപോകാൻ എതൊരു കപ്പലിനും മത്സ്യബന്ന്ധനയാനങ്ങൾക്കും അവകാശമുണ്ട്‌.



</doc>
<doc id="331726" url="https://ml.wikipedia.org/wiki?curid=331726" title="സപ്പോട്ടേസീ">
സപ്പോട്ടേസീ

65 -ഓളം ജനുസുകളിലായി ഏതാണ്ട് 800 സ്പീഷിസ് മരങ്ങളും കുറ്റിച്ചെടികളും ഉള്ള ഒരു സസ്യകുടുംബമാണ് സപ്പോട്ടേസീ (Sapotaceae). മധ്യരേഖാപ്രദേശങ്ങളോട് അടുപ്പിച്ചാണ് കൂടുതലായി കാണുന്നത്. പലസ്പീഷിസുകളിലും ഭക്ഷ്യയോഗ്യമായ കായകൾ ഉണ്ടാവുന്നു പലതും സാമ്പത്തികപ്രാധാന്യമുള്ള ചെടികളാണ്. ഇലഞ്ഞി, സപ്പോട്ട, ഇലിപ്പ, മുട്ടപ്പഴം എന്നിവയെല്ലാം ഈ കുടുംബത്തിലെ അംഗങ്ങളാണ്.


</doc>
<doc id="331739" url="https://ml.wikipedia.org/wiki?curid=331739" title="ഡോക്ടർ ഓഫ് എജ്യൂക്കേഷൻ ( ഡി.എഡ്)">
ഡോക്ടർ ഓഫ് എജ്യൂക്കേഷൻ ( ഡി.എഡ്)

വിദ്യാഭ്യാസ ഗവേഷണ ബിരുദത്തെ സൂചിപ്പിക്കുന്ന പദമാണ് ഡോക്ടർ ഓഫ് എജ്യൂക്കേഷൻ അഥവാ ഡി.എഡ് . കേരളത്തിൽ പ്രൈമറി അധ്യാപക പരിശീലന കോഴ്സിന്റെ പുതിയ പേരും ഡിഎഡ് എന്നാണ് വിളിക്കുന്നത്. ഡിപ്ലോമ ഇൻ എജ്യുക്കേഷൻ എന്നതാണ് ഇതിന്റെ പൂർണ്ണ രൂപം.പ്ലസ് ടു 50 ശതമാനം മാർക്കോടെ വിജയിച്ച വിദ്യാർഥികൾക്കാണ് ഈ കോഴ്സിലേക്ക് പ്രവേശനമുള്ളത്. രണ്ടു വർഷമാണ് ഈ കോഴ്സിന്റെ കാലാവധി.


</doc>
<doc id="331754" url="https://ml.wikipedia.org/wiki?curid=331754" title="തട്ടാമല">
തട്ടാമല

കൊല്ലം നഗരത്തിന്റെ തെക്കുകിഴക്കൻ അതിർത്തിയോടു ചേർന്നു കിടക്കുന്ന ഒരു പ്രദേശമാണ് തട്ടാമല. കേരളത്തിലെ പാലക്കാട്, തൃശ്ശൂർ, കൊച്ചി, ആലപ്പുഴ, കൊല്ലം, തിരുവനന്തപുരം എന്നീ പട്ടണങ്ങളെ ബന്ധിപ്പിക്കുന്ന ദേശീയപാത 66 (മുമ്പ് എൻ.എച്ച്. 47) ഈ പ്രദേശത്തു കൂടി കടന്നുപോകുന്നുണ്ട്. തെക്കേ ഇന്ത്യയിലെ തന്നെ ഒരു തിരക്കേറിയ പാതയാണിത്. സംസ്ഥാനത്തു ഗതാഗതക്കുരുക്ക് ഉണ്ടാകാൻ സാധ്യതയുള്ള സ്ഥലങ്ങളെ ഉൾപ്പെടുത്തി കേരള പോലീസ് തയ്യാറാക്കിയിരിക്കുന്ന കരിമ്പട്ടികയിൽ തട്ടാമലയും ഉൾപ്പെടുന്നു.

കൊല്ലം ഒരു നഗരമാകുന്നതിനു മുന്പ് വടക്കേവിള പഞ്ചായത്തിന്റെ ഭാഗമായിരുന്നു തട്ടാമല. 2000-ത്തിൽ വടക്കേവിള, കിളിക്കൊല്ലൂർ, ശക്തികുളങ്ങര, ഇരവിപുരം എന്നീ പഞ്ചായത്തുകളെ കൊല്ലം മുൻസിപ്പാലിറ്റിയിൽ ലയിപ്പിച്ചുകൊണ്ട് കൊല്ലം കോർപ്പറേഷൻ രൂപീകൃതമായി.



</doc>
<doc id="331757" url="https://ml.wikipedia.org/wiki?curid=331757" title="റാലിഡെ">
റാലിഡെ

പക്ഷികളുടെ ഗോത്രമായ ഗ്രൂയിഫോർമിസിലെ ഒരു കുടുംബമാണ് റാലിഡെ - Rallidae. ഗ്രൂയിഫോർമിസ് ഗോത്രത്തിൽ ഏറ്റവും കൂടുതൽ അംഗങ്ങളുള്ളതും ഈ കുടുംബത്തിലാണ്. ഇന്ത്യയിൽ സാധാരണയായി കണ്ടുവരുന്ന ജലപക്ഷികളായ കുളക്കോഴി, നീലക്കോഴി, ചെങ്കോഴി, പാട്ടക്കോഴി തുടങ്ങിയവ ഈ കുടുംബത്തിൽ ഉൾപ്പെടുന്നു. ചെറിയ ശരീരമുള്ള ഇവ പറക്കലിൽ പിന്നോക്കമാണ്. ഈ കുടുംബത്തിലെ ചില പക്ഷികൾ വംശനാശഭീഷണി നേരിടുന്നു.


</doc>
<doc id="331762" url="https://ml.wikipedia.org/wiki?curid=331762" title="നെപ്പന്തസ്">
നെപ്പന്തസ്

നെപ്പന്തേസീ സസ്യകുടുംബത്തിലെ ഏക ജനുസാണ് ഉഷ്ണമേഖലയിലെ പിച്ചർ ചെടികൾ എന്നറിയപ്പെടുന്ന നെപ്പന്തസ് (Nepenthes). നെപ്പന്തസ് ജീനസ്സിൽ വരുന്ന സസ്യങ്ങളെല്ലാം കീടഭോജിസസ്യങ്ങൾ ആണ്. ചെറുകീടങ്ങളെ ആകർഷിച്ച് കെണിയിലാക്കി ദഹിപ്പിച്ച് ആഹാരമാക്കാനുള്ള ഘടനാവിശേഷങ്ങളോടു കൂടിയ സസ്യങ്ങളെയാണ് കീടഭോജിസസ്യങ്ങൾ (insectivorous plants)എന്നുവിളിക്കുന്നത്. നെപ്പന്തസ്സ് ജീനസ്സിൽ ഏകദേശം 160 സ്പീഷിസുകൾ ലോകത്തുണ്ട്. ചൈന, ഇന്തോനേഷ്യ, മലേഷ്യ, മഡഗാസ്കർ (2 സ്പീഷീസ്), ഓസ്ട്രേലിയ (മൂന്ന്), ഇന്ത്യ (ഒന്ന്), ശ്രീലങ്ക (ഒന്ന്), ബോർണിയോ (കൂടുതൽ), സുമാത്ര (കൂടുതൽ), ഫിലിപ്പീൻസ് എന്നീ രാജ്യങ്ങളിലാണ് നെപ്പന്തസ് ചെടികൾ കാണപ്പെടുന്നത്. കൂടുതലായും ഉഷ്ണമേഖലപ്രദേശങ്ങളിലാണ് കാണപ്പെടുന്നതെങ്കിലും ചില നെപ്പന്തസ് ചെടികൾ ഈർപ്പമുള്ളതും നിമ്നപ്രദേശങ്ങളിലും കാണപ്പെടാറുണ്ട്. 

അധികം ആഴത്തിൽ പോകാത്ത വേരുകളോടു കൂടിയതും പടർന്നു കയറുന്ന കാണ്ഠത്തോടു സസ്യങ്ങളാണ് നെപ്പന്തസ് സ്പീഷീസുകളിൽ കൂടുതലും. കാണ്ഠങ്ങൾ 15 മീറ്ററോ അതിൽ കൂടുതൽ ഉയരത്തിലോ വളരുന്ന ഇവയുടെ കനം 1 സെ.മി. ഓ അതിൽ കുറവോ ആയിരിക്കും. എന്നാൽ ചില സ്പീഷിസുകളിൽ കാണ്ഠം കട്ടിയുള്ളതായി കാണപ്പെടുന്നു (ഉദാ., നെപ്പന്തസ് ബൈകാൽകെരാറ്റ). ഇവയുടെ ഇലകൾ കാണ്ഠത്തിൽ നിന്നും ഒന്നിടവിട്ട് മുളച്ചുവരുന്ന വാൾ ആകൃതിയിലുള്ളതാണ്. ചില സ്പീഷീസുകളിൽ ഇലകളുടെ അഗ്രഭാഗത്ത് പടർന്നു കയറാൻ ആവശ്യമായ വള്ളികൊടികൾ (ടെൻട്രിൽ) കാണപ്പെടുന്നു. ചിലചെടികൾ പടർന്നു കയറാനും മറ്റുചിലചെടികളിൽ ടെൻട്രിലിന്റെ അഗ്രഭാഗത്തായാണ് ചെറുകീടങ്ങളെ ആക്കാനായുള്ള കുടം പോലെയുള്ള പിറ്റ്ച്ചർ രൂപപ്പെടുന്നത്. ചെറിയ മുകുളം പോലെ മുളയ്ക്കുന്ന പിറ്റ്ച്ചർ സാവധാനം വലുതായി ഗോളാകൃതിയിലുള്ളതോ കുഴൽ രൂപത്തിലുള്ളതോ ആയ കെണികളാകുന്നു.

ഈ കെണിക്കുടങ്ങളിൽ ഇരകളെ വീഴ്ത്താനായി ചെടി നിർമ്മിക്കുന്ന വെള്ളരൂപത്തിലുള്ളതോ കൊഴുത്തതോ ആയ ദ്രാവകം അടങ്ങിയിട്ടുണ്ട്. ഈ ദ്രവത്തിൽ അടങ്ങിയിട്ടുള്ള വിസ്കോഇലേസ്റ്റിക് ബയോപോളിമേഴ്സാണ് കെണിയിലകപ്പെട്ട ചെറുജീവികളെ രക്ഷപ്പെടാനനുവദിക്കാതെ കെണിക്കുടത്തിൽ നിലനിർത്തുന്നത്.  

കെണിക്കുടുക്കയുടെ താഴ്ഭാഗത്തുകാണുന്ന ഒരു ഗ്രന്ഥിയാണ് ഇരയാകപ്പെട്ട ജീവിയുടെ ശരീരത്തിൽ നിന്നും ചെടിക്കാവശ്യമായ പോഷണങ്ങൾ വലിച്ചെടുക്കുന്നത്. ഇര രക്ഷപ്പട്ടു പോകാതിരിക്കാൻ കെണിക്കുടുക്കയുടെ മുകൾ ഭാഗത്തെ പ്രവേശനഭാഗ ഭിത്തകൾ കൂടുതൽ പശിമയുള്ളതായിരിക്കും. കെണിക്കുടുക്കയുടെ പ്രവേശന ദ്വാരത്തിൽ ഇരകളെ ആകർഷിക്കാനായി ആകർഷണീയമായ നിറത്തോടു കൂടിയതും വഴുക്കലുള്ളതുവായ ഭാഗമുണ്ട് ഇതിനെ പെരിസ്റ്റോം എന്നു പറയുന്നു. പെരിസ്റ്റോം ആണ് ഇരകളെ കെണിക്കുടുക്കയുടെ ഉൾഭാഗത്തേക്ക് വീഴ്ത്തുന്നത്. പെരിസ്റ്റോമിനു മുകളിലായി ഒരു അടപ്പ് രൂപത്തിലുള്ള ഭാഗം കാണാം, ഇവയുടെ പുറം ഭാഗത്ത് തേൻ കാണപ്പെടാറുണ്ട്, മഴക്കാലങ്ങളിൽ കെണിക്കുടുക്കയുടെ ഉള്ളിലേക്ക് വെള്ളം കടക്കാതിരിക്കാനും ഇത് സഹായിക്കുന്നു.

നെപ്പന്തസ് ജീനസ്സിൽ 160 സ്പീഷിസുകൾ ലോകത്തുണ്ട്. 



</doc>
<doc id="331764" url="https://ml.wikipedia.org/wiki?curid=331764" title="ജെനീവാ തടാകം, യൂറോപ്പ്">
ജെനീവാ തടാകം, യൂറോപ്പ്

യൂറോപ്പിലെ ഒരു തടാകമാണ് ജനീവാ തടാകം. ലീമൻ തടാകം എന്നും ഇത് അറിയപ്പെടുന്നു. യൂറോപ്പിലെ ആൽപൈൻ തടാകങ്ങളിൽവച്ച് ഏറ്റവും വലുതാണ് ഈ തടാകം. ഫ്രാൻസിനും സ്വിറ്റ്സർലൻഡിനും ഇടയിലായാണ് തടാകം സ്ഥിതി ചെയ്യുന്നത്. തടാകത്തിന്റെ 60 ശതമാനം ഭാഗം സ്വിറ്റ്സർലൻഡിലും ബാക്കിഭാഗം ഫ്രാൻസിലുമാണ്. ചന്ദ്രക്കലയുടെ ആകൃതിയാണ് തടാകത്തിനുള്ളത്. ലത്തീൻഭാഷയിലെ ലാക്സ് ലെമാണസിൽനിന്നു രൂപംകൊണ്ട ലാക് ലീമൻ എന്ന ഫ്രഞ്ചുപദത്തിൽ നിന്നണ് ലീമൻ തടാകത്തിന്റെ പേരിന്റെ ഉദ്ഭവം എന്ന് കരുതപ്പെടുന്നു.

580 ച.കി.മീ ആണ് തടാകത്തിന്റെ വിസ്തീർണ്ണം, നീളം: 73 കിലോമീറ്ററും. കൂടാതെ പരമാവധി വീതി 14 കിലോമീറ്ററും പരമാവധി ആഴം 310 മീറ്ററും ആണ്. കടൽനിരപ്പിൽനിന്ന് 372 മീറ്റർ ഉയരത്തിലാണ് തടാകം സ്ഥിതിചെയ്യുന്നത്.


</doc>
<doc id="331771" url="https://ml.wikipedia.org/wiki?curid=331771" title="ചർമ രോഗങ്ങൾ">
ചർമ രോഗങ്ങൾ

ത്വക്ക്, മുടി, നഖങ്ങൾ, ബന്ധപ്പെട്ട മസിലുകൾ, ഗ്രന്ഥികൾ എന്നിവ അടങ്ങിയ ഇന്റെഗുമെൻറ്ററി സിസ്റ്റത്തെ ബാധിക്കുന്ന ആരോഗ്യ അവസ്ഥയാണ് ചർമ രോഗം. പുറത്തെ കാലാവസ്ഥയിൽനിന്നും സംരക്ഷിക്കുക എന്നതാണ് ഇന്റെഗുമെൻറ്ററി സിസ്റ്റത്തിന്റെ പ്രധാന ചുമതല.

ഇന്റെഗുമെൻറ്ററി സിസ്റ്റത്തിന്റെ രോഗാവസ്ഥ അനവധി രോഗങ്ങൾക്ക് കാരണമാകാം, മാത്രമല്ല അനവധി രോഗാണു ഇതര രോഗങ്ങൾക്കും കാരണമാകാം. ഡോക്ടറുടെ അടുത്തേക്ക് ആളുകൾ പോവുന്ന രോഗങ്ങളുടെ എണ്ണം വളരെ കുറവാണെങ്കിലും ആയിരക്കണക്കിനു ചർമ രോഗങ്ങൾ വിവരിക്കപ്പെട്ടിട്ടുണ്ട്.

ജീവികളിലെ പ്രധാന അംഗവ്യൂഹങ്ങളിൽ ഒന്നാണ് ചർമ്മം അഥവാ തൊലി. ശരീത്തിനു കെട്ടുറപ്പു നല്കുവാനും ശരീത്തിന്റെ ശീതോഷ്ണനില കാത്തുസൂക്ഷിക്കുവാനും ചർമ്മം സഹായിക്കുന്നു. മുഖ്യ വിസർജനാവയവം വൃക്കയാണെങ്കിലും വെള്ളം, ലവണം, സെബം എന്നീ വിസർജന വസ്തുക്കളെയും പുറംതള്ളുവാൻ കെൽപ്പുള്ള ഒരാവരണമാണ് ചർമം. ചർമ ഗ്രന്ഥികൾ (സ്വേദം സൃഷ്ടിക്കുന്നവ ഉൾപ്പെടെ), തൂവൽ, രോമം, കൊമ്പ്, നഖങ്ങൾ എന്നിവയെല്ലാം ചർമത്തിന്റെ അവാന്തരാവയവങ്ങളാണ്. ശീതോഷ്ണനില കാത്തുസൂക്ഷിക്കേണ്ടതിന്റെ ആവശ്യകത കുറയുന്നതോടെ രോമം നഷ്ടപ്പെടാനുള്ള പ്രവണത ചർമത്തിന് ഉണ്ട്.
മനുഷ്യശരീരത്തിൽ കാണപ്പെടുന്ന, ശരീരത്തിന് നിറം നൽകുന്ന തവിട്ടുനിറത്തിലുള്ള വസ്തുവാണ് മെലാനിൻ. മെലാനിൻ കൂടുംതോറും ത്വക്കിന് കറുപ്പു നിറം കൂടും. മെലാനിൻ സൂര്യപ്രകാശത്തിലെ അൾട്രാവയലറ്റ് കിരണങ്ങൾ ശരീരത്തിനുണ്ടാക്കാവുന്ന ദോഷങ്ങളിൽനിന്ന് പരിരക്ഷിക്കുന്നു.

ഒരു ശരാശരി മനുഷ്യന്റെ ചർമം 4 കിലോഗ്രാം ഭാരമുള്ളതും 2 മീറ്റർ സ്ക്വയർ (22 ചതുരശ്ര അടി) വിസ്തീർണമുള്ളതുമാണ്. മൂന്ന് വ്യത്യസ്ത അടുക്കുകളാണ് ചർമത്തിനു ഉള്ളത്: എപിഡെർമിസ്, ഡെർമിസ്, സബ്ക്യൂട്ടേനിയസ് ടിഷ്യൂ. പ്രധാനമായി രണ്ടു തരം ചർമമാണ് മനുഷ്യ ശരീരത്തിൽ ഉള്ളത്, ഉള്ളംകൈകളും ഉള്ളംകാലുകളും പോലെ രോമങ്ങളില്ലാത്ത ഗ്ലാബ്രസ് ചർമവും രോമങ്ങളുള്ള ചർമവും. ഭ്രൂണത്തിൽ എപിഡെർമിസ്, രോമങ്ങൾ, ഗ്രന്ഥികൾ എന്നിവ എക്റ്റോഡെർമിൽ നിന്നാണ്, അതിന്റെ താഴേയുള്ള ഡെർമിസും സബ്ക്യൂട്ടേനിയസ് ടിഷ്യൂവും ഉണ്ടാക്കുന്ന മീസോഡെർമാണ് രാസപദാർത്ഥങ്ങൾ വഴി നിയന്ത്രിക്കുന്നത്.

ത്വക്ക് അണുബാധ, ത്വക്ക് നിയോപ്ലാസംസ് (ത്വക്ക് കാൻസർ ഉൾപ്പെടെ) എന്നിവ ഉൾപ്പെടുന്നതാണ് ത്വക്ക് രോഗങ്ങൾ. 

1572-ൽ ഇറ്റലിയിലെ ഫോർലിയിൽ ജെറോനിമോ മെർക്കുലേരി ഡി മോർബിസ് ക്യൂട്ടേനിയസ് (ത്വക്ക് രോഗങ്ങളെ കുറിച്ച്) എന്ന പുസ്തകം പൂർത്തിയാക്കി. ചർമരോഗ വിഭാഗമായ ഡെർമറ്റോളജിയുമായി ബന്ധപ്പെട്ട ആദ്യ ശാസ്ത്രീയ പഠനമായി കണക്കാക്കുന്നത് ഡി മോർബിസ് ക്യൂട്ടേനിയസ് ആണ്.

ത്വക്കും അനുബന്ധ മ്യൂക്കസ് മെംബ്രെയിനുമായി ബന്ധപ്പെട്ട രോഗങ്ങൾ ചികിത്സിക്കുമ്പോൾ യഥാർത്ഥ രോഗ നിർണയത്തിനു ശരിയായ പരിധോധന അനിവാര്യമാണ്. മിക്കാവാറും രോഗങ്ങളും ചർമത്തിൽ മാറ്റങ്ങൾ വരുത്തും, ഇതിനെ ലീസിയൻസ് എന്നു പറയുന്നു, ഇതിനു വ്യത്യസ്ത തരങ്ങൾ ഉണ്ട്. മോർഫോളജി, കോൺഫിഗറേഷൻ, ലീസിയൻസിന്റെ രീതി എന്നിവ അടിസ്ഥാനമാക്കിയാണ് ത്വക്ക് രോഗങ്ങളുടെ ചികിത്സാ രീതി. മെഡിക്കൽ മേഖലയിൽ ഡെർമറ്റോളജി വിഭാഗമാണ്‌ ത്വക്ക് രോഗങ്ങളുമായി ബന്ധപ്പെട്ട ചികിത്സകൾ നടത്തുന്ന വിഭാഗം.


</doc>
<doc id="331772" url="https://ml.wikipedia.org/wiki?curid=331772" title="വാളത്തുംഗൽ">
വാളത്തുംഗൽ

കൊല്ലം നഗരത്തിനു സമീപമുളള ഒരു പ്രാന്തപ്രദേശമാണ് വാളത്തുംഗൽ. നഗരത്തിലെ ജനത്തിരക്കേറിയ ഒരു പ്രദേശമാണിത്. കൊല്ലം കോർപ്പറേഷന്റെ അധികാരപരിധിയിൽ വരുന്ന മുപ്പതാമത്തെ വാർഡു കൂടിയാണിത്. വാളത്തുംഗലിനു വളരെ അടുത്തായി ഇരവിപുരം റെയിൽവേ സ്റ്റേഷൻ സ്ഥിതിചെയ്യുന്നു.

കൊല്ലം നഗരത്തിലെ ഗതാഗത ശൃംഖലയിൽ ഒരു പ്രധാന ഭാഗമാണ് വാളത്തുംഗൽ. സേലം-കന്യാകുമാരി ദേശീയപാത 66-നു സമീപമുളള പള്ളിമുക്കിൽ നിന്നു മൂന്നു കിലോമീറ്റർ അകലെയാണ് വാളത്തുംഗലിന്റെ സ്ഥാനം. 

മുമ്പ് വാളത്തുംഗലിനെ പടിഞ്ഞാറു ഭാഗമെന്നും കിഴക്കു ഭാഗമെന്നും രണ്ടായി തിരിച്ചിരുന്നു. 2005-ൽ ഇവയെ ഒരുമിപ്പിച്ചുകൊണ്ടാണ് ഇന്നത്തെ വാളത്തുംഗൽ രൂപീകരിച്ചത്. കൊല്ലം കോർപ്പറേഷന്റെ ഇരവിപുരം സോണിലാണ് വാളത്തുംഗൽ ഉൾപ്പെടുന്നത്.

ഇവിടെയുള്ള വിദ്യാലയങ്ങളും ആരാധനാലയങ്ങളും വാളത്തുംഗലിന്റെ പ്രധാന്യം വർദ്ധിപ്പിച്ചിട്ടുണ്ട്. ഗവൺമെന്റ് വൊക്കേഷണൽ ഹയർ സെക്കൻഡറി സ്കൂളും ബോയ്സ് ഹൈസ്ക്കൂളുമാണ് ഇവിടുത്തെ പ്രധാന വിദ്യാലയങ്ങൾ. ഇരവിപുരം ഗവ. ഹോമിയോ ഫാർമസിയും റെയിൽവേ സ്റ്റേഷനുമെല്ലാം വാളത്തുംഗലിനോടു ചേർന്നാണ് സ്ഥിതിചെയ്യുന്നത്.


</doc>
<doc id="331775" url="https://ml.wikipedia.org/wiki?curid=331775" title="ജെന്യോണിസ്">
ജെന്യോണിസ്

ഓസ്ട്രേലിയയിൽ ജീവിച്ചിരുന്ന പറക്കാൻ കഴിവില്ലാതിരുന്ന ഒരിനം വലിയ പക്ഷിയാണ് ജെന്യോണിസ് ന്യൂടോണി - Genyornis newtoni. മനുഷ്യരുടെ ആഗമനത്തോടെ 50000 വർഷങ്ങൾക്ക് മുൻപ് ഇവ ഭൂമിയിൽ നിന്നും അപ്രത്യക്ഷമായി. വാട്ടർഫൗൾ ആണ് ഇവയുടെ ഏറ്റവും അടുത്ത ബന്ധുക്കൾ. മാംസഭുക്കായ ജീവികളുടെ പ്രധാന ഭക്ഷണമായിരുന്നു ഈ പക്ഷികൾ. ഇവയുടെ അമിത ഭാരം മൂലം ഇവയ്ക്ക് ഓടി രക്ഷപ്പെടാനുള്ള സാദ്ധ്യത മറ്റു പക്ഷികളേ അപേക്ഷിച്ച് തുലോം കുറവായിരുന്നു. മനുഷ്യാഘാതവും കാലാവസ്ഥ മാറ്റങ്ങളുമാണ് ഇവയുടെ നാശത്തിനു കാരണമായി വിലയിരുത്തപ്പെടുന്ന രണ്ട് സിദ്ധാന്തങ്ങൾ. 700-ലധികം മുട്ടത്തോടുകളിൽ പഠനങ്ങൾ നടന്നു. 50,000 വർഷങ്ങൾക്കു മുൻപുള്ള ഗെന്യോർനിസ് പക്ഷികളുടെ മുട്ടത്തോടിലാണ് പഠനങ്ങൾ നടന്നത്. അവയിലെല്ലാം മുട്ടത്തോടിൽ ചുട്ടെടുത്തതിന്റെ പാടുകൾ കാണാമായിരുന്നു. ഇത് മനുഷ്യൻ തീക്കൂന കൂട്ടി അതിൽ തന്നെ ചുട്ടെടുത്തതാണെന്നുള്ള നിഗമനത്തിൽ എത്തി ചേർന്നു. കുറേ സ്ഥലങ്ങളിൽ നിന്നും തീപ്പാട് ഏൽക്കാത്ത മുട്ടകളും ലഭിച്ചു. 44,000–54,000 വർഷം പഴക്കമുള്ള മുട്ടത്തോടുകളിൽ മാത്രമേ തീച്ചൂട് ഏറ്റ പാടുള്ളൂ. ഈ കാലത്താണ് മനുഷ്യൻ ആദ്യമായി ഓസ്ട്രേലിയയിൽ എത്തപ്പെടുന്നത്. 2015-ൽ നടന്ന ഒരു പഠനത്തിൽ 200-ലധികം സ്ഥലങ്ങളിൽ നിന്നും ഇവയുടെ തീപ്പാടുള്ള മുട്ടത്തോടുകൾ കണ്ടെടുത്തിരുന്നു.


</doc>
<doc id="331779" url="https://ml.wikipedia.org/wiki?curid=331779" title="ചെറുകുളത്തൂർ">
ചെറുകുളത്തൂർ

കോഴിക്കോട് ജില്ലയിലെ പെരുവയൽ ഗ്രാമപഞ്ചായത്തിൽ ഉൾപ്പെടുന്ന പ്രദേശമാണ് ചെറുകുളത്തൂർ. കോഴിക്കോട് നഗരത്തിനു കിഴക്ക് ഭാഗത്തായി ഏകദേശം 16 കിലോമീറ്റർ അകലെയാണ് ഈ ഗ്രാമം . ഇന്ത്യയിലെ ആദ്യത്തെ നേത്രദാന ഗ്രാമം എന്നറിയപ്പെടുന്ന ചെറുകുളത്തൂർ, ഇന്ന് സമ്പൂർണ അവയവദാന ഗ്രാമം കൂടിയാണ് . ചെറുകുളത്തൂരിലെ പുരോഗമന സംഘടനകളുടെ അകമഴിഞ്ഞ സഹായത്തോടെ, രാഷ്ട്രീയത്തിനതീതമായി, നേത്രദാന / അവയവദാന പ്രവർത്തനങ്ങൾക്ക് നേതൃത്വം നൽകുന്നത് പ്രദേശത്തെ ഏറ്റവും വലിയ വായനശാലയായ സഖാവ്: കെ പി ഗോവിന്ദൻ കുട്ടി സ്മാരകവായനശാലയുടെ പ്രവർത്തകരാണ് .


</doc>
<doc id="331788" url="https://ml.wikipedia.org/wiki?curid=331788" title="കന്യാകുമാരി വിളക്കുമാടം">
കന്യാകുമാരി വിളക്കുമാടം

തമിഴ്നാട്ടിലെ കന്യാകുമാരി മുനമ്പിനു സമീപത്തായി സ്ഥിതിചെയ്യുന്ന വിളക്കുമാടം. (Cape Camorin Lighthouse) 1971 നവംബർ നാലിനു പണിതീർത്തു.
പാനലുകൾ: 20 F 180 ഡിഗ്രിയിൽ <br>
പരിക്രമണം: മിനിറ്റിൽ 1.5 <br>
ഫോക്കൽ തലത്തിന്റെ ഉയരം: 63.2 മീറ്റർ <br>
ഒപ്റ്റിക്കൽ വലിപ്പം: 3rd ഓഡർ (ചെറുത്) <br>
ഫോക്കൽ ദൂരം : 37.5 മീറ്റർ. <br>
പ്രകാശം: 150 വാട്ട്, 220 വോൾട്ട് മെറ്റൽ ഹാലൈഡ് ബൾബ്. മുന്ന് എണ്ണം ക്ലസ്റ്ററായി<br>
ഫ്ലാഷിന്റെ സമയം : 0.66 സെക്കന്റ് <br>
തീവ്രത: 110988 cds<br>
വിചലനം: തിരശ്ചീനം: 5 56', ലംബം: 1 59'<br>
ശോഭ: 18 മൈൽ (atf = 0.60), 29 മൈൽ (0.74)<br>
ഭൂമിശാസ്ത്രപരമായ പരിധി: 21 മൈൽ <br>


</doc>
<doc id="331798" url="https://ml.wikipedia.org/wiki?curid=331798" title="പാറക്കണ്ണി">
പാറക്കണ്ണി

ആലിപ്പറമ്പ് ഗ്രാമപഞ്ചായത്തിലെ ഒമ്പതാം വാർഡാണ് പാറക്കണ്ണി. പാറക്കണ്ണിയുടെ അതിർത്തിയിലൂടെ ഒരു തോട് ഒഴുകുന്നുണ്ട്. പാറക്കണ്ണി ബിടാത്തി റോഡ് ഈ പ്രദേശങളെ തമ്മിൽ ബന്ധിപ്പിക്കുന്നു.ഈ വാർഡിന്റെ മെംബെർ തൊട്ടാശ്ശേരി അബ്ദുൽ ഖാദർ ആണു.


</doc>
<doc id="331802" url="https://ml.wikipedia.org/wiki?curid=331802" title="മൗറീസ്യോ പോളിനി">
മൗറീസ്യോ പോളിനി

ഇറ്റാലിയൻ പിയാനോ വാദകനാണ് മൗറീസ്യോ പോളിനി (ജ: ജനു: 5, 1943 ).പതിമൂന്നാം വയസ്സിൽ തന്നെ പിയാനോ വായിച്ചുതുടങ്ങിയ പോളിനി ആദ്യകാലത്തെ അദ്ധ്യാപകർ കാർലോ ലൊണാറ്റിയും കാർലോ വിഡുസ്സോയും ആയിരുന്നു. അന്താരാഷ്ട്ര മത്സര വേദികളിലും സജീവമായി പ്രകടനം നടത്തിയിരുന്ന പോളിനി ആർതർ റൂബിൻസ്റ്റീനിന്റെ അഭിനന്ദനത്തിനും അക്കാലത്ത് പാത്രമായി.


</doc>
<doc id="331829" url="https://ml.wikipedia.org/wiki?curid=331829" title="ആൽഡ്രോവാൻഡ">
ആൽഡ്രോവാൻഡ

കീടഭോജിസസ്യങ്ങളിൽ വരുന്ന ഒരു ജനുസാണ് ആൽഡ്രോവാൻഡ (Aldrovanda). ചെറുകീടങ്ങളെ ആകർഷിച്ച് കെണിയിലാക്കി ദഹിപ്പിച്ച് ആഹാരമാക്കാനുള്ള ഘടനാവിശേഷങ്ങളോടു കൂടിയ സസ്യങ്ങളെയാണ് കീടഭോജിസസ്യ ങ്ങൾ (insectivorous plants) എന്നുവിളിക്കുന്നത്. ബൊലൊഗ്നയിലെ ബൊട്ടാണിക്കൽ ഗാർഡനായ ഓർട്ടൊ ബൊട്ടാണിക്കൊ ഡെൽയൂണിവേഴ്സിറ്റ ഡി ബൊലൊഗ്നയുടെ സ്ഥാപകനായ യുലീസ്സെ ആൽഡ്രോവാൻഡ യുടെ ഓർമക്കായാണ് ഈ ജീനസ്സിന് ആൽഡ്രോവാൻഡ എന്ന പേരുവന്നത്. ഈ ജീനസ്സിലെ ഒരുപാടു സസ്യങ്ങൾ നാമാവശേഷമായവയാണ്. ആൽഡ്രോവാൻഡ വെസിക്കുലോസ അഥവാ വാട്ടർവീൽ എന്ന സസ്യം ആൽഡ്രോവാൻഡ ജീനസ്സിൽ നിലനിൽക്കുന്ന സസ്യങ്ങളിലൊന്നാണ്, ഈ സസ്യത്തെ ലോകത്തിന്റ പലഭാഗത്തു (യൂറോപ്പ്, ഏഷ്യ, ആഫ്രിക്ക, ഓസ്ട്രേലിയ) നിന്നും കണ്ടതായി രേഖപ്പെടുത്തിയിട്ടുണ്ട്. 

ആൽഡ്രോവാൻഡ വെസിക്കുലോസ വെള്ളത്തിൽ പൊങ്ങിക്കിടക്കുന്ന, വേരുകളില്ലാത്ത, ചെറിയ ജല സസ്യമാണ്. ഇവയുടെ നീളം 1.5 മുതൽ 20 സെ.മി. ആണ്. ഇവയുടെ കാണ്ഠത്തിൽ വായു അറകൾ ഉണ്ട്. കാണ്ഠത്തിന്റെ ഓരോ 3 മുതൽ 4 സെ.മി. വരെയുള്ള ഭാഗങ്ങളിൽ നിന്നും ഓരോ ശാഖകൾ രൂപപ്പെടുനിന്നു, 11മി.മി. മാത്രം വലിപ്പം വെക്കുന്ന ഓരോ ശാഖയിലും 5 മുതൽ 9 ഇലകൾ വരെ കാണാം. കരയിലുള്ള കീടഭോജി സസ്യങ്ങളേക്കാൾ വേഗത്തിൽ വളരുന്ന കീടഭോജിസസ്യങ്ങളാണ് ആൽഡ്രോവാൻഡ വെസിക്കുലോസ . ചില സമയത്ത് ഒരു ദിവസം 4 മുതൽ 9 മി.മി. വരെ വളരാറുണ്ട്.
മിതോഷ്ണമേഖലകളിൽ ശീതകാലത്ത് ഇത്തരം ചെടികൾ നിദ്രാവസ്ഥയിൽ ആയിരിക്കും. ഉഷ്ണമേഖലയിൽ ആൽഡ്രോവാൻഡ വെസിക്കുലോസ ചെടികൾ നിദ്രാവസ്ഥയിലേക്ക് പോകാറില്ല. ചൂടുകൂടിയ പ്രദേശങ്ങളിലാണ് (25 °C ൽ) ഇത്തരം ചെടികൾ പുഷ്പിക്കുന്നതും വിത്തുകളുണ്ടാകുന്നതും. ചൂട് 25 °C ൽ കൂടുതലാണെങ്കിൽ ആൽഡ്രോവാൻഡ വെസിക്കുലോസ ഒരുപ്രാവശ്യം മാത്രമേ പുഷ്പിക്കാറുള്ളു. ഇവയുടെ പൂക്കൾക്ക് വെള്ള/ഇളം റോസ് നിറമായിരിക്കും. മിതോഷ്ണമേഖലകളിൽ ഇവ പുഷ്പിക്കാറില്ല, പരാഗണം നടക്കാതെയാണ് ഇത്തരം മേഖലകളിൽ പുതിയ സസ്യങ്ങളുണ്ടാകുന്നത്.
ആറോളം പരുപരുത്ത രോമങ്ങളും 60-80 പല്ലുകളും ഇലകളുടെ അഗ്രഭാഗത്തായി സജ്ജീകരിച്ചാണ് ആൽഡ്രോവാൻഡ വെസിക്കുലോസ അതിന്റെ കെണികളൊരുക്കിയിരിക്കുന്നത് . കെണികൾക്കുള്ളിലായി ഉത്തേജകരോമങ്ങളുണ്ട്, ഇവ ഇര കെണിയിലകപ്പെട്ടാൽ കെണി അടയ്ക്കുവാനായി സഹായിക്കുന്നു. 0.01 – 0.02 സെക്കന്റാണ് കെണി അടയ്ക്കുന്നതിന്റെ വേഗത.
വിത്തുകളുടേയും പരാഗരേണുക്കളുടേയും ഫോസിലുകളിൽ നിന്നാണ് വംശനാശം സംഭവിച്ച സ്പീഷിസുകൾ തിരിച്ചറിഞ്ഞത്. ഫോസിൽ പാളികളിൽ നിന്നും തിരിച്ചറിഞ്ഞ സ്പീഷിസാണ് ആൽഡ്രോവാൻഡ ഇനോപ്പിനേറ്റ.


അറിയപ്പെടാത്ത സ്പീഷിസുകൾ ഇനിയുമുണ്ട്. വിത്തുകളിൽ നടത്തിയ SEM പരീക്ഷണങ്ങളിൽ കാണുന്നുണ്ടെങ്കിലും പലതരത്തിൽ സ്പീഷിസുകളെ വേർതിരിച്ചിരിക്കുന്നതെപ്പറ്റി വിമർശനങ്ങളുണ്ട്.


</doc>
<doc id="331831" url="https://ml.wikipedia.org/wiki?curid=331831" title="എബണേസീ">
എബണേസീ

എരികേൽസ് നിരയിലെ ഒരു സസ്യകുടുംബമാണ് എബണേസീ (Ebenaceae). സംഗീത ഉപകരണങ്ങളും കൗതുകവസ്തുക്കളും ഉണ്ടാക്കാൻ ഉപയോഗിക്കുന്ന കരിമരം ഉൾപ്പെടുന്ന കുടുംബമാണിത്. 4 ജനുസുകളിലായി 768 സ്പീഷിസ് മരങ്ങളും കുറ്റിച്ചെടികളും ഉൾപ്പെടുന്ന ഇവ ഉഷ്ണമേഖലാപ്രദേശങ്ങളിൽ ലോകത്ത് എമ്പാടും കണ്ടുവരുന്നുണ്ട്. തടിക്കും ഭക്ഷ്യയോഗ്യമായ പഴങ്ങൾക്കുവേണ്ടിയും അലങ്കാരത്തിനായും ഇവയെ വളർത്തുന്നുണ്ട്. ഈ കുടുംബത്തിലെ മൗറീഷ്യസിൽ കാണുന്ന മൗറീഷ്യസ് എബണിയെ 17 -ആം നൂറ്റാണ്ടിൽ ഡച്ചുകാർ അമിതമായി മുറിക്കുകയുണ്ടായി. 

എബണേസീ കുടുംബത്തിൽ നാലു ജനുസുകളാണുള്ളത്. ഒരിക്കൽ അല്ലെങ്കിൽ മറ്റൊരിക്കൽ കഴിഞ്ഞ നൂറ്റാണ്ടിൽ 7 ജനുസുകകൾ വരെ ഈ കുടുംബത്തിൽ ഉൾപ്പെടുത്തിയിരുന്നു. എന്നാൽ തന്മാത്രാപഠനങ്ങൾ ഇതിനെ നാലിൽ ഒതുക്കി.

എബണേസീ സസ്യകുടുംബത്തിലെ കേരളത്തിൽ കണ്ടുവരുന്ന ചിലമരങ്ങൾ ഇവയാണ്.
കാട്ടുതുവര,
തെണ്ട്,
മലയകത്തി,
കാരി (മരം),
കാരമരം,
ചെറുതുവര,
പനച്ചി,
കരിമരം,
എലിച്ചുഴി,
കാക്കക്കരിമരം,
മെരുവാലം,
കരി (മരം),
കരിന്താളി,
കരുങ്ങാലി,
കരിഞ്ചോര,
കാട്ടുപനച്ചി,
ഇലക്കട്ട,
മഞ്ഞത്തുവര,
കരിമരം (Diospyros crumenata),
അകിൽ (Aquilaria malaccensis)


</doc>
<doc id="331833" url="https://ml.wikipedia.org/wiki?curid=331833" title="ഉഷ്ണമേഖലാകൊടുങ്കാറ്റ്">
ഉഷ്ണമേഖലാകൊടുങ്കാറ്റ്

ഉഷ്ണമേഖല പ്രദേശത്ത് സമുദ്രങ്ങൾക്ക് മുകളിൽ രൂപപ്പെടുന്ന ശക്തമായ കൊടുങ്കാറ്റുകളാണ് ഉഷ്ണമേഖല കൊടുങ്കാറ്റുകൾ . ഒരു ന്യൂനമർദ്ദത്തിനു ചുറ്റുമായി വളരെ ശക്തിയിൽ , ചുഴിയുടെ രൂപത്തിൽ കറങ്ങുന്നതിനാൽ ഇവയെ ഉഷ്ണമേഖല ചുഴലിക്കാറ്റുകൾ എന്നും വിളിക്കാറുണ്ട് . ശക്തിയിലുള്ള കാറ്റും പേമാരിയോടും കൂടിയുള്ള വലിയ രൂപമാണ്‌ ഇത്തരം കൊടുങ്കാറ്റുകകൾക്ക് ഉണ്ടാവുക. ഓരോ പ്രദേശത്തും ഇത്തരം ചുഴലികാറ്റുകൾക്ക് വ്യത്യസ്തമായ പേരുകളുണ്ട് . വളരെ തീവ്രതയുള്ള ഉഷ്ണ മേഖല കൊടുങ്കാറ്റുകളെ വടക്കുപടിഞ്ഞാറു പസഫിക് സമുദ്രത്തിൽ ടൈഫൂൺ എന്നാണ് വിളിക്കാറ് . വടക്ക് അറ്റ്‌ലാന്റിക് സമുദ്രത്തിലും , പസിഫിക് സമുദ്രത്തിന്റെ ചില ഭാഗങ്ങളിലും അവയെ ഹരികെയിൻ എന്ന് പറയും. ഇന്ത്യൻ മഹാസമുദ്രത്തിലാണ് ഉണ്ടായിരിക്കുന്നതെങ്കിൽ അവയെ ചുഴലി എന്ന അർഥം വരുന്ന സൈക്ലോൺ എന്ന് വിളിക്കും . ഇത്തരം കൊടുങ്കാറ്റുകൾ തീര പ്രദേശത്ത് വളരെ കനത്ത നാശനഷ്ടമാണ് ഉണ്ടാക്കുക. സമുദ്രത്തിൽ നിന്നും കരയിലേക്ക് പ്രവേശിക്കുന്നതോടെ ഇവ ക്രമേണ നശിച്ചു പോവുന്നു. ചുഴലിക്കാറ്റുകൾക്ക് സമുദ്രോ പരിതലത്തിൽ ശക്തമായ തിരകൾ ഉണ്ടാക്കാൻ കഴിയും,കൂടാതെ സമുദ്ര ജല നിരപ്പ് ഉയർത്തുകയും ചെയ്യും . ഇങ്ങനെ ചുഴലിക്കാറ്റു മൂലം സമുദ്ര ജലനിരപ്പ്‌ ഉയരുന്നതിനെ സ്റ്റോം സർജ് എന്ന് പറയുന്നു. സ്റ്റോം സർജ്നു തീര പ്രദേശത്ത് വലിയ തോതിലുള്ള വെള്ളപ്പൊക്കം ഉണ്ടാക്കുവാൻ കഴിയും
മർദ്ദം വളരെ കുറഞ്ഞ ഒരു കേന്ദ്രത്തിനു ചുറ്റും വളരെ ശക്തിയിൽ കറങ്ങുന്ന രൂപമാണ്‌ ഉഷ്ണമേഖല ചുഴലികാറ്റുകളുടെത് . ഈ ന്യൂനമർദ്ദ മേഖല സമുദ്രനിരപ്പ് മുതൽ മുകളിലേക്ക് അന്തരീക്ഷത്തിൽ വരെ വ്യാപിച്ചു കിടക്കുന്നു . ഇവയിൽ , സാധരണ ഗതിയിൽ ഏറ്റവും മർദ്ദം കുറഞ്ഞ മേഖല സമുദ്രനിരപ്പിനോട് ചേർന്നാണ് കാണാറ് . ന്യൂനമർദ്ദ പ്രദേശത്തിന്റെ കേന്ദ്രസ്ഥാനത്തെ താപനില അതിനു സമീപ പ്രദേശങ്ങളിൽ നിന്നും ഉയർന്നു നിൽക്കുന്നതിനാൽ ഇവയെ വാം കോർ സിസ്റ്റം എന്നും വിളിക്കുന്നു . ഇങ്ങനെ മർദ്ദം കുറഞ്ഞ കേന്ദ്ര ഭാഗത്തേക്ക് താരതമ്യേന മർദ്ദം കൂടിയ സമീപ ഭാഗങ്ങളിൽ നിന്നും , മർദ്ദ വ്യത്യസ ബലം മൂലം , ശക്തമായ വായു സഞ്ചാരം ഉണ്ടാകും. ശരാശരി 200 - 300 കിലോമീറ്റർ പരിധിയിൽ നിന്ന് ഇങ്ങനെ വായു പ്രവാഹം ഉണ്ടാവുന്നതിനാൽ ഭൂമിയുടെ ഗ്രഹണ ബലമായി ഉണ്ടാവുന്ന കൊറിയൊളിസ് ബലത്തിനു ഈ വായു പ്രവാഹത്തിനെ സ്വാധീനിക്കാൻ കഴിയും, ഇതിന്റെ കൂടെ ഭൌമ ഉപരിതലത്തിലെ ഘർഷണ ബലം കൂടെ സ്വാധീനം ചെലുത്തും . ഇങ്ങനെ മൂന്നു ബലങ്ങൾ തമ്മിൽ ഉള്ള സന്തുലനത്തിൽ ആയിരിക്കും . ഈ സന്തുലനം കേന്ദ്രഭാഗത്തേക്ക് പ്രവേശിക്കുന്ന കാറ്റിന് ഒരു ചുഴിയുടെ രൂപം നല്കുന്നു.

ന്യൂനമർദ്ദ കേന്ദ്രത്തിനു ചുറ്റുമായി വളരെ ശാന്തമായ, മേഘങ്ങൾ ഒന്നും ഇല്ലാത്ത വൃത്താകൃതിയിലുള്ള പ്രദേശത്തെയാണ്‌ ചുഴലിക്കാറ്റിന്റെ കണ്ണ് എന്ന് വിളിക്കുന്നത്‌ (eye). ചുഴലിക്കാറ്റിന്റെ കണ്ണിലൂടെ, ട്രോപോപൗസ് മുതൽ സമുദ്ര നിരപ്പ് വരെ , തഴേക്കുള്ള വായു സഞ്ചാരം മേഘങ്ങളുടെ രൂപികരണത്തെ തടയുന്നത് കൊണ്ടാണ് ഇങ്ങനെ സംഭവിക്കുന്നത്‌ . ശരാശരി 30 - 60 കിലോമീറ്റർ ആയിരിക്കും ഒരു ഉഷ്ണമേഖല ചുഴലിക്കാറ്റിന്റെ കണ്ണിന്റെ വലിപ്പം .ഉപഗ്രഹ ചിത്രങ്ങളിൽ നിന്നും ഈ ഭാഗം കൃത്യമായി മനസ്സിലാക്കാൻ സാധിക്കുന്നതാണ് .

കേന്ദ്രഭാഗത്തേക്ക് അടുക്കുന്ന വായു കണ്ണിനു ചുറ്റും കറങ്ങി മുകളിലേക്ക് ഉയർന്നു ട്രോപോപൗസിന് അടുത്തായി പുറത്തേക്ക് പോവുന്നു , ഇങ്ങനെ ഉയരുന്ന സമയത്ത് വായുവിൽ ഉണ്ടാവുന്ന ബാഷ്പം വലിയ തോതിൽ കുമുലോ നിംബസ് മേഘങ്ങൾ രൂപപ്പെടാൻ കാരണമാവുന്നു . ഈ മേഘങ്ങളാണ് പേമാരിയായി പെയ്യുന്നത്.


</doc>
<doc id="331848" url="https://ml.wikipedia.org/wiki?curid=331848" title="സ്ട്രൈക്‌നസ് ഇലക്ട്രി">
സ്ട്രൈക്‌നസ് ഇലക്ട്രി

ലക്ഷക്കണക്കിന് വർഷങ്ങൾക്ക് മുമ്പ് വംശമറ്റുപോയ ഒരു സസ്യമാണ് സ്ട്രൈക്‌നസ് ഇലക്ട്രി.. കാഞ്ഞിരത്തിന്റെ ജനുസിൽപ്പെട്ട ഈ സസ്യവും മാരകവിഷമായ സ്‌ട്രൈക്ക്‌നൈൻ (strychnine) ഉൽപ്പാദിപ്പിക്കുന്നതാണ്. ഓറിഗൺ സ്റ്റേറ്റ് യൂണിവേഴ്സിറ്റിയിലെ ശാസ്ത്രജ്ഞർ 1986 -ൽ ശേഖരിച്ച 500 -ഓളം ഫോസിലുകളിൽ പഠനം നടത്തുമ്പോഴാണ് ആംബറിനുള്ളിൽ കുടുങ്ങിക്കിടക്കുന്ന ഈ പൂവിനെയും കണ്ടത്. മൂന്നുകോടി വർഷങ്ങൾക്കു മുൻപ് ആംബറിനുള്ളിൽ കുടുങ്ങിയ ഈ പൂവ് ഡൊമിനിക്കൻ റിപ്പബ്ലിക്കിലെ ഒരു ആംബർ ഖനിയിൽ നിന്നാണ് കണ്ടെത്തിയത്.


</doc>
<doc id="331853" url="https://ml.wikipedia.org/wiki?curid=331853" title="സ്ട്രൈക്‌നസ്">
സ്ട്രൈക്‌നസ്

ലൊഗാനിയേസീ സസ്യകുടുംബത്തിലെ ഒരു ജനുസാണ് സ്ട്രൈക്‌നസ് (Strychnos). സ്വീകൃതമായ നൂറോളം സ്പീഷിസുകൾ ഈ ജനുസിലുണ്ട്. (പരിഹൃതമാവാതെ 200 -ഓളം വേറെയും). മിക്കവയും മരങ്ങളോ വലിയ വള്ളികളോ ആണ്. ഉഷ്ണമേഖലാപ്രദേശങ്ങളിൽ വ്യാപകമായി കാണുന്നു. വിഷമായ സ്ട്രൈക്‌നിൻ മുതലായ ആൽക്കലോയിഡുകൾ ഈ ജനുസിന്റെ വേരിലും തടിയിലും ഇലയിലും എല്ലാമുണ്ട്. കാഞ്ഞിരം, തേറ്റാമ്പരൽ മുതലായവ ഈ ജനുസിലെ അംഗങ്ങളാണ്.


</doc>
<doc id="331857" url="https://ml.wikipedia.org/wiki?curid=331857" title="ലൊഗാനിയേസീ">
ലൊഗാനിയേസീ

ജെൻഷ്യാനെയിൽസ് നിരയിൽപ്പെട്ട ഒരു സസ്യകുടുംബമാണ് ലൊഗാനിയേസീ (Loganiaceae). 13 ജനുസുകൾ ഉള്ള ഇതിലെ അംഗങ്ങൾ ഉഷ്ണമേഖലാപ്രദേശങ്ങളിൽ കാണപ്പെടുന്നു.


</doc>
<doc id="331858" url="https://ml.wikipedia.org/wiki?curid=331858" title="ഡേവിഡ് ഡീൻ ഷുൾമാൻ">
ഡേവിഡ് ഡീൻ ഷുൾമാൻ

പ്രമുഖ ഇൻഡോളജിസ്റ്റാണ് ഡേവിഡ് ഡീൻ ഷുൾമാൻ (David Dean Shulman) . ഇന്ത്യൻ ഭാഷകളിൽ അഗാധ പാണ്ഡിത്യമുള്ള ഡേവിഡിന് 2016 ൽ ഇസ്രയേലി പ്രൈസ് ഫോർ റിലീജിയസ് സ്റ്റഡീസ് ആൻഡ് ഫിലോസഫി പുരസ്കാരം ലഭിച്ചു. തെക്കേ ഇന്ത്യയിലെ മതങ്ങളുടെ ചരിത്രം, ഭാരതീയ കവിത, തമിഴ് ഇസ്ലാം, ദ്രാവിഡ വ്യാകരണം, കർണാടക സംഗീതം തുടങ്ങിയ മേഖലകളിൽ നിരവധി പഠനങ്ങൾ നടത്തി. ജെറുസലേമിലെ ഹീബ്രു സർവകലാശാലയിലെ ഭാരതീയ പഠന - താരതമ്യ മത പഠന വകുപ്പിന്റെ മുൻ തലവനാണ്. തമിഴിലും സംസ്കൃതത്തിലും ഗവേഷണ ബിരുദങ്ങൾ നേടിയിട്ടുണ്ട്. ലണ്ടൻ സർവകലാശാലയിൽ നിന്ന് ശൈവ സ്ഥല പുരാണങ്ങളെ സംബന്ധിച്ച പഠനത്തിനാണ് 1971 ൽ ഗവേഷണ ബിരുദം ലഭിച്ചത്. 

ഇസ്രയേൽ - പലസ്തീൻ സമാധാന സമിതി പ്രവർത്തകനാണ്. 


</doc>
<doc id="331870" url="https://ml.wikipedia.org/wiki?curid=331870" title="തൂത്തൻഖാമൻ">
തൂത്തൻഖാമൻ

18 -ആം വംശത്തിലെ ഈജിപ്‌ത് ഭരിച്ചിരുന്ന ഫറവോ ആയിരുന്നു തൂത്തൻഖാമൻ (Tutankhamun). ഭരണകാലം ഏതാണ്ട് 1332–1323 BC. "ടുട് രാജാവ്" എന്നാണ് നാട്ടുഭാഷയിൽ പറയുന്നത്. അമാർണ എഴുത്തുകളിൽ കാണുന്ന "നിഭുരേരയയും" തൂത്തൻഖാമൻ തന്നെയാണെന്നു കരുതിപ്പോരുന്നു. 1922 -ൽ തൂത്തൻഖാമനെ അടക്കം ചെയ്ത അറ ഒരുവിധ മാറ്റവും സംഭവിക്കാത്ത രീതിയിൽ ഹോവാർഡ് കാർട്ടർ കണ്ടുപിടിച്ചത് ലോകമാസകലം വാർത്തയായി. ഇപ്പോൾ ഈജിപ്‌ഷ്യൻ മ്യൂസിയത്തിലുള്ള തൂത്തൻഖാമന്റെ മുഖംമൂടി ലോകപ്രസിദ്ധമാണ്. 2010 -ൽ നടത്തിയ DNA പരിശോധനകൾ പ്രകാരം തൂത്തൻഖാമൻ അഖ്നാതെന്റെ മകനാണെന്ന് തെളിഞ്ഞിട്ടുണ്ട്. ഫറവോമാരെ ശല്യപ്പെടുത്തുന്നവർക്ക് ഉണ്ടാകുന്ന, കള്ളന്മാരായാലും പര്യവേഷകരായാലും, ദുർമ്മരണങ്ങൾ ഫറാവോമാരുടെ ശാപം എന്ന് അറിയപ്പെടുന്നു.


</doc>
<doc id="331877" url="https://ml.wikipedia.org/wiki?curid=331877" title="ജോസ് തിയേറ്റർ">
ജോസ് തിയേറ്റർ

കേരളത്തിലെ ആദ്യത്തെ സ്ഥിരം സിനിമാ തിയേറ്ററാണ് ജോസ് തിയേറ്റർ.കാട്ടൂക്കാരൻ വാറുണ്ണി ജോസഫ് സ്ഥാപിച്ച ഈ തിയേറ്റർ സ്ഥിതിചെയ്യുന്നത് തൃശ്ശൂർ നഗരത്തിലെ സ്വരാജ് റൗണ്ടിലാണ്. ജോസ് ഇലട്രിക്കൽ ബയോസ്കോപ് എന്നാണ് ഈ തീയ്യറ്റർ ആദ്യകാലത്ത് അറിയപ്പെട്ടിരുന്നത്


</doc>
<doc id="331887" url="https://ml.wikipedia.org/wiki?curid=331887" title="ജെൻലിസിയ">
ജെൻലിസിയ

ലെന്റിബുലാറിയേസീ സസ്യകുടുംബത്തിലെ ഒരു ജനുസാണ് ജെൻലിസിയ (Genlisea). കോർക്ക്സ്ക്രൂ ചെടികൾ (corkscrew plants) എന്നറിയപ്പെടുന്ന ഇവ കീടഭോജിസസ്യങ്ങളിൽ ഉൾപ്പെടുന്നവയാണ്. ചെറുകീടങ്ങളെ ആകർഷിച്ച് കെണിയിലാക്കി ദഹിപ്പിച്ച് ആഹാരമാക്കാനുള്ള ഘടനാവിശേഷങ്ങളോടു കൂടിയ സസ്യങ്ങളെയാണ് കീടഭോജിസസ്യങ്ങൾ (insectivorous plants)എന്നുവിളിക്കുന്നത്. ആഫ്രിക്ക, തെക്കേഅമേരിക്ക എന്നിവിടങ്ങളിലെ ഈർപ്പമുള്ള കരകളിൽ ഇവ കാണപ്പെടുന്നു. ജെൻലിസിയ ജീനസ്സിൽ വരുന്ന ചെടികളിലെ ഇലകൾ അത്യന്തം രൂപമാറ്റം വന്ന് ഭൂമിക്കടിയിലായുള്ള ഇലകളുപയോഗിച്ചാണ് ചെറിയ ജന്തുജാലങ്ങളെ ആകർഷിച്ച്, കെണിയിലാക്കി ഭക്ഷണമാക്കുന്നത്.
ഫ്രഞ്ച് എഴുത്തുകാരനും അദ്ധ്യാപകനുമായ സ്റ്റെഫാനി ഫെലിസിറ്റെ ഡുക്രസ്റ്റ് ഡി സെന്റ് ആൽബിൻ, കോംടെസ്സെ ഡി ജെൻലിസിന്റെ സ്മരണാർത്ഥമായാണ് ജെൻലിസിയ ജീനസ്സിന് പേരുപറയുന്നത്.

ജെൻലിസിയ ജീനസ്സിൽ ഉൾപ്പെടുന്ന സ്പീഷിസുകൾ ചെറിയ മൂലകാണ്ഠത്തിൽ നിന്നും വളരുന്ന ചെറിയ ചെടികളായിരിക്കും. വേരുകളില്ലാത്ത ഇവയിൽ രൂപശാസ്ത്രപരമായി വ്യത്യസ്തമായ രണ്ടുതരം ഇലകളുണ്ട്, ഒന്ന് ഭൂമിക്കുപുറത്തായി പ്രകാശസംശ്ലഷണത്തിനു അനുയോജ്യമായതും രണ്ടാമത്തേത് ഭൂമിക്കടിയിലെ ചെറിയ ജീവജാലങ്ങളെ കെണിയിലാക്കുക, വേരുകളില്ലാത്തതിനാൽ ചെടികളെ മണ്ണിലുറപ്പിക്കുക, വെള്ളം വലിച്ചെടുക്കുക തുടങ്ങയ പ്രവർത്തനങ്ങൾ ചെയ്യുന്ന അത്യന്തം രൂപമാറ്റം വന്നവ. ഇത്തരം രൂപമാറ്റം സംഭവിച്ച ഇലകളിൽ പത്രഹരിതകമോ മറ്റു നിറം കൊടുക്കുന്ന പദാർത്ഥങ്ങളോ ഇല്ലാത്തതിനാൽ ഇവ വെളുത്ത നിറത്തിലായിരിക്കും.
ഇവയുടെ പൂങ്കുലയിൽ ഒരുപാടുപൂക്കളുണ്ടായിരിക്കും, പൂക്കളുടെ ദളങ്ങൾ കൂടിച്ചേർന്ന് രണ്ട് തൊങ്ങലോടുകൂടിയ കുഴൽ രൂപത്തിലാകുന്നു. അഞ്ച് തൊങ്ങലോടുകൂടിയതാണ് ഇവയുടെ വിദളങ്ങൾ . സാധാരണയായി ദളപുടങ്ങളുടെ നിറം മഞ്ഞയോ, വയലറ്റ് അല്ലെങ്കിൽ നീലനിറമുള്ളവയോ ആയിരിക്കും, എന്നാൽ ചില സ്പീഷിസുകളിൽ വെള്ളയോ മഞ്ഞകലർന്ന വെളുപ്പു നിറമോ ആയിരിക്കും. 

ജെൻലിസിയ ജീനസ്സിൽ ഇതുവരെ 29 സ്പീഷിസുകൾ കണ്ടെത്തിയിട്ടുണ്ട്. ജെൻലിസിയ ഓറിയ വാർ മൈനർ ഉം ജെൻലിസിയ ഓറിയ വാർ ഓറിയേ എന്നിവ ജെൻലിസിയ ജീനസ്സിൽ വൈവിധ്യ മാർന്നവയാണ്. 


</doc>
<doc id="331891" url="https://ml.wikipedia.org/wiki?curid=331891" title="കെ.സി. അജയകുമാർ">
കെ.സി. അജയകുമാർ

മലയാള സാഹിത്യകാരനും വിവർത്തകനുമാണ് കെ.സി. അജയകുമാർ (K C Ajayakumar)(1964). 2016 ൽ വിവർത്തനത്തിനുള്ള കേന്ദ്ര സാഹിത്യ അക്കാദമി പുരസ്കാരം ലഭിച്ചു. 
പത്തനംത്തിട്ട കോയിപ്രം പഞ്ചായത്തിൽ കെ.വി. ചന്ദ്രൻനായരുടെയും എം.എൻ. മീനാക്ഷിയമ്മയുടെയും മകനായി ജനിച്ചു. ഇന്ത്യൻ ഓവർസീസ്‌ ബാങ്കിൽ സീനിയൽ മാനേജർ (രാജ്‌ഭാഷ) ആയിരുന്നു. പിന്നീട് കോർപ്പറേഷന് ബാങ്കില് ചീഫ് മാനേജർ (രാജഭാഷ) ആയിരിക്കെ ജോലിയില് നിന്നു പിരിഞ്ഞ് മുഴുവന് സമയ സാഹിത്യസപര്യയിലാണ്. ഇപ്പോള് തിരുവനന്തപുരത്ത് താമസിക്കുന്നു.





2000 ല് കേന്ദ്ര സർക്കാർ മാനവസംസാധന് വികാസ് മന്ത്രാലയത്തിന്റെ ഹിന്ദീതർ ഭാഷീ ഹിന്ദി ലേഖക് പുരസ്കാർ


</doc>
<doc id="331899" url="https://ml.wikipedia.org/wiki?curid=331899" title="വംശഹത്യ">
വംശഹത്യ

മുൻകൂട്ടി തയ്യാറാക്കിയ പദ്ധതിപ്രകാരം ഏതെങ്കിലും ഗോത്ര, വർഗ്ഗ, മത, ഭാഷാ, സംസ്കാര, ദേശീയ വിഭാഗങ്ങളെ ഉന്മൂലനം ചെയ്യുന്ന പ്രക്രിയയാണ് വംശഹത്യ (Genocide). അർമീനിയയിലെ വംശഹത്യ, ഹോളോകോസ്റ്റ്, 1971 -ലെ ബംഗ്ലാദേശിലെ വംശഹത്യ, കംബോഡിയയിലെ വംശഹത്യ, റുവാൻഡയിലെ വംശഹത്യ, കുർദ് വംശഹത്യ, ബോസ്നിയയിലെ വംശഹത്യ എന്നിവയെല്ലാം നന്നായി അറിയപ്പെടുന്ന വംശഹത്യകളാണ്. കൃത്യമായി തയ്യാറാക്കിയ ഹിംസാത്മകമായ മാർഗ്ഗങ്ങൾ ഉപയോഗിച്ച് ഏതെങ്കിലും പ്രത്യേകവിഭാഗത്തെ പൂർണ്ണമായും ഇല്ലാതാക്കുകയോ നശിപ്പിക്കുകയോ ആണ് വംശഹത്യയുടെ ലക്ഷ്യം.

ഐക്യരാഷ്ട്രസംഘടന 1948 ഡിസംബർ 9 -ന് അംഗീകരിച്ചതും 1951 ജനുവരി 12 -ന് നടപ്പിൽ വന്നതുമായ Resolution 260 (III) പ്രകാരം വംശഹത്യ എന്നാൽ താഴെപ്പറയുന്ന കുറ്റങ്ങളിൽ ഏതെങ്കിലും ഒരു ദേശീയ, വംശ, ഗോത്ര, മത വിഭാഗങ്ങൾക്കെതിരെ പ്രയോഗിച്ചാൽ അത് വംശഹത്യയായി കാണണമെന്നാണ്.

2015 സെപ്റ്റംബറിൽ ഐക്യരാഷ്ട്രസഭയുടെ പൊതുസഭ  ഡിസംബർ 9 “വംശഹത്യകളിൽ ഇരയായവരുടെ അന്തസ്സിനും വംശഹത്യ തടയുന്നതിനുമുള്ള അന്താരാഷ്ട്ര ദിനമായി” പ്രഖ്യാപിച്ചു.1948 ലെ വംശഹത്യ തടയുന്നതിനും ശിക്ഷിക്കുന്നതിനുമുള്ള “വംശഹത്യ കൺവെൻഷൻ” Resolution 260 (III) പ്രമേയം അംഗീകരിച്ചതിന്റെ വാർഷികമാണ് ഡിസംബർ 9. കൺവെൻഷനിൽ അംഗീകരിച്ചതുപോലെ “വംശഹത്യ കൺവെൻഷന്റെ പങ്കി” നെകുറിച്ചു് അവബോധം വളർത്തുക, വംശഹത്യാ കുറ്റകൃത്യങ്ങളെ ചെറുക്കുക, വംശഹത്യാ ഇരകളെ അനുസ്മരിക്കുകയും ബഹുമാനിക്കുകയും ചെയ്യുക എന്നിവയാണ് ഈ ദിനാചരണത്തിന്റെ  ലക്ഷ്യം. 1948 ലെ വംശഹത്യ തടയുന്നതിനുള്ള ഈ പ്രമേയം വോട്ടില്ലാതെ തന്നെ അംഗീകരിക്കുമ്പോൾ, 193 അംഗ ജനറൽ അസംബ്ലി ഓരോ രാജ്യവും വംശഹത്യയിൽ നിന്ന് തങ്ങളുടെ ജനങ്ങളെ സംരക്ഷിക്കാനുള്ള ഉത്തരവാദിത്തത്തെ കുറിച്ച് ഊന്നിപ്പറഞ്ഞു. 

1996 -ൽ വംശഹത്യാജാഗ്രതയുടെ പ്രസിഡണ്ട് ഗ്രിഗറി സ്റ്റാന്റൻ അമേരിക്കൻ സ്റ്റേറ്റ് ഡിപ്പാർറ്റ്മെന്റിനു കൊടുത്ത ഒരു പേപ്പറിൽ വംശഹത്യയുടെ 8 ഘട്ടങ്ങളെപ്പറ്റി പറയുന്നുണ്ട്. വംശഹത്യ എട്ട് ഘട്ടങ്ങളായാണ് വികസനം പ്രാപിക്കുന്നതെന്നും അത് പ്രവചിക്കാൻ കഴിയുമെങ്കിലും തടയാൻ ആവില്ലെന്നും പറയുന്നു.

റുവാൻഡയിലെ വംശഹത്യയ്ക്ക് പിന്നാലെ സമർപ്പിച്ച ഈ റിപ്പോർട്ടിൽ കൂറ്റുതലായും അതുസംബന്ധിച്ച പരാമർശമാണ് ഉണ്ടായിരുന്നത്. അതു തടയാനുള്ള മാർഗങ്ങളിലും റുവാണ്ടയുടെ നിഴൽ കണ്ടേക്കാം. അമേരിക്കയ്ക്ക് മറ്റു ഗവണ്മെന്റുകളിലെ അവരുടെ സ്വാധീനം ഉപയോഗിച്ച് തടയാൻ മാർഗങ്ങൾ ഉണ്ടാക്കാനായാണ് റിപ്പോർട്ട് നൽകിയത്.

പ്രമാണങ്ങൾ

ഗവേഷണ സ്ഥാപനങ്ങൾ, പ്രചാരണ ഗൂപ്പുകൾ, മറ്റു പ്രസ്ഥാനങ്ങൾ


</doc>
<doc id="331906" url="https://ml.wikipedia.org/wiki?curid=331906" title="മലയാളപുസ്തകങ്ങളുടെ പട്ടിക">
മലയാളപുസ്തകങ്ങളുടെ പട്ടിക

മലയാളപുസ്തകങ്ങളുടെ പട്ടിക കേരളത്തിൽ നിന്നും ലോകത്തിന്റെ എല്ലാ ഭാഗത്തുനിന്നും ഇതുവരെ പ്രസിദ്ധീകരിക്കപ്പെട്ട മലയാളപുസ്തകങ്ങളുടെ സമ്പൂർണ്ണമായ പട്ടിക



Other lists:




</doc>
<doc id="331910" url="https://ml.wikipedia.org/wiki?curid=331910" title="കംബോഡിയയിലെ കൊലക്കളങ്ങൾ">
കംബോഡിയയിലെ കൊലക്കളങ്ങൾ

കംബോഡിയയിലെ ആഭ്യന്തരയുദ്ധത്തിനു (1970–1975) ശേഷം ഉടൻതന്നെ, 1975 മുതൽ 1979 വരെ കംബോഡിയ ഭരിച്ച ഖമർ റൂഷ് ഭരണം പത്തുലക്ഷത്തിലധികം ആൾക്കാരെ കൊലപ്പെടുത്തി മറവുചെയ്ത വിവിധസ്ഥലങ്ങളെ സൂചിപ്പിക്കാനായി ഉപയോഗിക്കുന്ന പേരാണ് കംബോഡിയയിലെ കൊലക്കളങ്ങൾ (Killing Fields). ഭരണാധികാരികൾ തന്നെ നടപ്പിൽ വരുത്തിയ വംശഹത്യയായി ഇത് കരുതപ്പെടുന്നു (കംബോഡിയയിലെ വംശഹത്യ)

20000 -ത്തോളം കൂട്ടക്കുഴിമാടങ്ങൾ പരിശോധിച്ച യേൽ സർവ്വകലാശാലയിലെ വിദഗ്ദ്ധരുടെ കണക്കുപ്രകാരം കൂട്ടക്കൊലയ്ക്ക് ഇരയായവർ കുറഞ്ഞത് 1386734 പേർ ഉണ്ടാവുമെന്നാണ്. ഖമർ റൂഷിന്റെ നയങ്ങൾ കൊണ്ടും, അതുമൂലമുള്ള പട്ടിണിയും രോഗങ്ങളും കൂടി കണക്കിലെടുത്താൽ 1975 -ൽ ആകെയുണ്ടായിരുന്ന ജനസംഖ്യയായ 80 ലക്ഷത്തിൽ 17 മുതൽ 25 ലക്ഷം പേർ വരെ കൊല്ലപ്പെട്ടിട്ടുണ്ടാവാമെന്നാണ് കണക്ക്. 1979 -ൽ വിയറ്റ്‌നാം ആക്രമണം നടത്തുകയും ഖമർ റൂഷിനെ തകർക്കുകയും ചെയ്തു.

തങ്ങൾക്കു സംശയം തോന്നുന്ന എല്ലാവരെയും, മുൻ ഗവണ്മെന്റുമായോ വിദേശ ഗവണ്മെന്റുമായോ എന്തെങ്കിലും ബന്ധമുള്ളവരെയും ബുദ്ധിജീവികളെയും പ്രൊഫഷണലുകളെയും വിയറ്റ്നാം വംശജർ, ചൈനീസ് വംശജർ, ചാമുകൾ, കംബോഡിയയിലെ ക്രിസ്ത്യാനികൾ, ബുദ്ധസന്യാസിമാർ എന്നിവരെല്ലാം തിരഞ്ഞുപിടിച്ച കൊനന്നുതീർക്കപ്പെട്ടവരില്പ്പെടും. അതിനാൽ പോൾപ്പോട്ടിനെ "വംശഹത്യയുടെ സ്വേച്ഛാധിപതി (genocidal tyrant)" എന്നു വിളിക്കുന്നു. ശീതയുദ്ധകാലത്തെ ഏറ്റവും "ശുദ്ധമായ" വംശഹത്യയാണ് കംബോഡിയയിൽ നടന്നതെന്ന് മാർട്ടിൻ ഷാ പറയുന്നു.


</doc>
<doc id="331917" url="https://ml.wikipedia.org/wiki?curid=331917" title="കനയ്യ കുമാർ">
കനയ്യ കുമാർ

കനയ്യ കുമാർ (Kanhaiya Kumar)(Hindi: कन्हैया कुमार). കമ്മ്യൂണിസ്റ്റ് പാർട്ടി ഓഫ് ഇന്ത്യ (CPI)യുടെ വിദ്യാർത്ഥി സംഘടനയായ ഓൾ ഇന്ത്യാ സ്റ്റുഡൻറ്സ് ഫെഡറേഷന്റെ(AISF) ഒരു നേതാവാണ്. 2016 ഫെബ്രുവരിയിൽ ഒരു വിദ്യാർത്ഥി റാലിയിൽ ഇന്ത്യാ വിരുദ്ധ മുദ്രാവാക്യങ്ങൾ മുഴക്കി എന്ന കുറ്റം ചുമത്തി ഡൽഹി പോലീസ് കനയ്യ കുമറിനെ അറസ്റ്റു ചെയ്തു. 2001-ലെ ഇന്ത്യൻ പാർലമെന്റ് ആക്രമണത്തിന്റെ മുഖ്യസൂത്രധാരനായ മുഹമ്മദ് അഫ്സൽ ഗുരുവിനെ 2013-ൽ തൂക്കിക്കൊന്നതിനെതിരേയും അഫ്സൽ ഗുരുവിന്റെ സ്മരണയ്ക്കു വേണ്ടിയുമായിരുന്നു ഈ റാലി സംഘടിപ്പിക്കപ്പെട്ടത്. കനയ്യയുടെ അറസ്റ്റ് പിന്നീട് വലിയൊരു രാഷ്ട്രീയവിവാദമായി മാറി. ജവഹർലാൽ നെഹ്രു യൂണിവേഴ്സിറ്റി സ്റ്റുഡന്റ്സ് യൂണിയന്റെ മുൻ പ്രസിഡന്റാണ്.

ബിഹാറിലെ ബെഗുസരായ് ജില്ലയിലെ ബിഹാട് ഗ്രാമത്തിൽ 1987 ജനുവരിയിൽ ആണ് കനയ്യ കുമാർ ജനിച്ചത്. കമ്മ്യൂണിസ്റ്റ് പാർട്ടി ഓഫ് ഇന്ത്യ (CPI) യ്ക്ക് സ്വാധീനമുള്ള തെഗ്ര അസംബ്ലി മണ്ഡലത്തിലാണ് ബിഹാട്.. ഒരേക്കറോളം കൃഷി ഭൂമി സ്വന്തമായുണ്ടെങ്കിലും കനയ്യായുടെ പിതാവ്, ജയ് ശങ്കർ സിംഹ്, പക്ഷാഘാതം വന്ന് ശരീരത്തിന്റെ ഇടതുവശം തളർന്ന് കിടപ്പിലാണ്. അമ്മ മീനാദേവി ഒരു അങ്കണവാടി ടീച്ചറാണ്. ആസ്സാമിൽ ഒരു സ്വകാര്യസ്ഥാപനത്തിൽ ജോലി ചെയ്യുന്ന ജ്യേഷ്ഠനും സിവിൽ സർവ്വീസിന് തയ്യാറെടുക്കുന്ന ഇളയസഹോദരനും കനയ്യകുമാറിനുണ്ട്. പാരമ്പര്യമായിത്തന്നെ സി പി ഐ അനുഭാവികളാണ് കനയ്യയുടെ കുടുംബം. കർഷകരുടെ അവകാശങ്ങൾക്കായി അച്ഛനും അമ്മയും പോരാടിയിട്ടുണ്ട്. ജമിന്ദാരി സമ്പ്രദായത്തിനെതിരെ നിലപാട് എടുക്കുന്നവരായിട്ടാണ് കനയ്യയുടെ അമ്മാവന്മാർ ആ ഗ്രാമത്തിൽ അറിയപ്പെടുന്നത്.. 

ഒരു വ്യവസായവൽകൃതനഗരമായ ബറൗണിയിലെ ആർ കെ സി സ്കൂളിലാണ് കനയ്യകുമാർ പഠിച്ചത്. ഇടതുചായ്‌വുള്ള ഒരു നാടകസംഘടനയായ ഇന്ത്യൻ പീപ്പിൾസ് തീയറ്റർ അസോസിയേഷൻ സംഘടിപ്പിക്കുന്ന പല നാടകങ്ങളിലും മറ്റു പരിപാടികളിലും ഇദ്ദേഹം പങ്കെടുത്തു. സ്കൂൾ വിദ്യാഭ്യാസത്തിനു ശേഷം 2002- ൽ പാറ്റ്നയിലെ കൊളേജ് ഒഫ് കൊമേഴ്സിൽ ജ്യോഗ്രഫി ബിരുദ പഠനത്തിന് ചേർന്ന അദ്ദേഹം വിദ്യാർത്ഥിരാഷ്ട്രീയത്തിൽ തുടക്കം കുറിച്ചു. എ ഐ എസ് എഫിൽ ചേർന്ന കനയ്യയെ പാറ്റ്ന കോൺഫറൻസിൽ ഡെലിഗേറ്റ് ആയി തെരഞ്ഞെടുത്തു. എൻ എസ് എസിലും കനയ്യ സജീവമായിരുന്നു. തന്റെ കോളേജിലും പാറ്റ്ന യൂണിവേഴ്സിറ്റിയിലും മാർക്സിസ്റ്റ് കേന്ദ്രങ്ങൾ പുനരുജ്ജീവിപ്പിക്കാൻ കനയ്യ സഹായിച്ചു. കോളേജ് പഠനകാലത്ത് ഡിബേറ്റ് മൽസരങ്ങളിൽ കനയ്യ നന്നായി ശോഭിച്ചിരുന്നു. കേന്ദ്രഗവണ്മെന്റ് സംഘടിപ്പിച്ച എൻ എസ് എസിന്റെ ചർച്ച-സംവാദ മൽസരത്തിൽ ബീഹാർ വിദ്യാർത്ഥി പ്രതിനിധിസംഘത്തിൽ കനയ്യ കുമാറും ഉണ്ടായിരുന്നു. ബിരുദാനന്തരബിരുദത്തിനു ശേഷം കനയ്യ കുമാർ ഡൽഹിയിലെ ജവഹർലാൽ നെഹ്രു യൂണിവേഴ്സിറ്റിയിൽ 5000 രൂപയുടെ സ്റ്റൈപ്പന്റോടുകൂടി എം.ഫിൽ കോഴ്സിനു ചേർന്നു. ഇപ്പോൾ ജെ.എൻ.യു.വിൽ അന്തർദ്ദേശീയ പഠന‌വിഭാഗത്തിൽ ആഫ്രിക്കൻ പഠനത്തിൽ 8000 രൂപയുടെ സ്റ്റൈപ്പന്റോടുകൂടി പി എഛ് ഡി ചെയ്തുകൊണ്ടിരിക്കുന്നു. തന്റെ നിർഭയമായ കാഴ്ചപ്പാടുകളാലും പ്രസംഗശേഷിയാലും കനയ്യ JNU വിൽ ജനകീയനായ ഒരു നേതാവാണ്. 2015 -ൽ കനയ്യ കുമാർ JNU -വിലെ വിദ്യാർത്ഥി യൂണിയന്റെ പ്രസിഡണ്ടാകുന്ന ആദ്യ AISF അംഗമായി. അദ്ദേഹം ഓൾ ഇന്ത്യ സ്റ്റുഡന്റ്സ് യൂണിയൻ(AISA), അഖില ഭാരതീയ വിദ്യാർത്ഥി പരിഷദ് (ABVP), സ്റ്റുഡന്റ്സ് ഫെഡറേഷൻ ഓഫ് ഇന്ത്യ (SFI), നാഷണൽ സ്റ്റുഡന്റ്സ് യൂണിയൻ ഓഫ് ഇന്ത്യ (NSU) എന്നിവയുടെ സ്ഥാനാർത്ഥികളെ പരാജയപ്പെടുത്തി.

2016 ഫെബ്രുവരി 12 -ന് രാജ്യദ്രോഹക്കുറ്റം ചുമത്തി ഡൽഹി പോലീസ് കനയ്യ കുമാറിനെ അറസ്റ്റ് ചെയ്തു. ഇന്ത്യൽ പീനൽ കോഡ് സെക്ഷൻ 124-എ (രാജ്യദ്രോഹം), 120-ബി (ക്രിമിനൽ ഗൂഢാലോചന), 34 എന്നീ വകുപ്പുകൾ ചുമത്തിയായിരുനു അറസ്റ്റ്. JNU -വിലെ ഡെമോക്രാറ്റിക് സ്റ്റുഡന്റ്സ് യൂണിയനിലെ ((DSU) കുറച്ച് മുൻ അംഗങ്ങൾ 2001-ലെ ഇന്ത്യൻ പാർലമെന്റ് ആക്രമണത്തിലെ പ്രതിയായ അഫ്സൽ ഗുരുവിനെ തൂക്കിക്കൊന്നതിനെതിരെ നടന്ന ഒരു ചടങ്ങിൽ പ്രസംഗിക്കവെ രാജ്യദ്രോഹപ്രസംഗം നടത്തിയെന്നായിരുന്നു ആരോപണം. ABVP -യും BJP യുടെ എം പി മഹേഷ് ഗിരിയുമായിരുന്നു പരാതിക്കാർ. പ്രസ്തുത ചടങ്ങിൽ താൻ പങ്കെടുത്തതായി കനയ്യകുമാർ സമ്മതിച്ചിട്ടുണ്ട്. എന്നാൽ രാജ്യവിരുദ്ധ മുദ്രാവാക്യങ്ങൾ ഒന്നും വിളിച്ചിട്ടില്ലെന്നും രാജ്യത്തിന്റെ അഖണ്ഡതയ്ക്കെതിരെ ഒന്നും പറഞ്ഞിട്ടില്ലെന്നും പറഞ്ഞു. "ആ പരിപാടിയിൽ നടന്ന ഒരു മുദ്രാവാക്യത്തിലും എനിക്ക് ഒരു പങ്കുമില്ല. ഇന്ത്യൻ ഭരണഘടനയിൽ എനിക്ക് പൂർണ്ണ വിശ്വാസമുണ്ട്, കൂടാതെ കാശ്മീർ ഇന്ത്യയുടെ ഒരു അവിഭാജ്യഘടകമാണെന്ന് ഞാൻ എന്നും പറഞ്ഞിട്ടുമുണ്ട്." എന്ന് ഒരു അഭിമുഖത്തിൽ കനയ്യ പറയുകയുണ്ടായി. ചോദ്യം ചെയ്യലിൽ രാജ്യദ്രോഹപരമായി താൻ ഒന്നും പറഞ്ഞിട്ടില്ലെന്ന് കനയ്യ ആവർത്തിക്കുകയുണ്ടായി.

കനയ്യ കുമാറിന്റെ അറസ്റ്റിനു കാരണമായ പ്രസംഗത്തിന്റെ സമ്പൂർണ്ണ മലയാള പരിഭാഷ.

പെട്ടെന്നുതന്നെ കനയ്യയുടെ അറസ്റ്റ് രാജ്യത്തെങ്ങും ഒരു മുഖ്യരാഷ്ട്രീയ സംഭവമായി മാറുകയും പ്രതിപക്ഷപാർട്ടികൾ, അധ്യാപകർ, വിദ്യാർത്ഥികൾ, JNU -വിലെ മുൻവിദ്യാർത്ഥിസമൂഹം, വിദ്യാഭ്യാസവിചക്ഷണർ, ആംനസ്റ്റി ഇന്റർനാഷണൽ അടക്കമുള്ള മനുഷ്യാവകാശപ്രസ്ഥനങ്ങൾ എന്നിവയിൽ നിന്നെല്ലാം കടുത്തവിമർശനങ്ങൾ ഏൽക്കേണ്ടിവരികയും ചെയ്തു. 2016 ഫെബ്രുവരി 16 -ന് ആയിരക്കണക്കിന് JNU വിദ്യാർത്ഥികളും അധ്യാപകരും പഠിപ്പുകമുടക്കി യൂണിവേഴ്സിറ്റി സ്തംഭിപ്പിച്ചുകൊണ്ട് രണ്ടു കിലോമീറ്റർ നീളമുള്ള മനുഷ്യച്ചങ്ങല തീർക്കുകയുണ്ടായി. . ലോകത്ത് പലസർവ്വകലാശാലകളിലെയും വിദ്യാർത്ഥികളും അധ്യാപകരും JNU -വിലെ സംഭവങ്ങളെ അപലപിക്കുകയും വിദ്യാർത്ഥികൾക്ക് പിന്തുണ നൽകുകയും ചെയ്തുകൊണ്ട് നിരത്തിലിറങ്ങി.

തങ്ങളുടെ മകൻ RSS- ന്റെ ഹൈന്ദവരാഷ്ട്രീയത്തിന്റെ ഇരയാണെന്ന് കനയ്യകുമാറിന്റെ മാതാപിതാക്കൾ ആരോപിച്ചു.

കനയ്യകുമാർ JNU കാമ്പസ്സിൽ നടത്തിയ പ്രസംഗത്തിന്റെ വിഡിയോ യൂട്യൂബിൽ വൈറലായി. തങ്ങൾക്ക് RSS -ന്റെ രാജ്യഭക്തി സർട്ടിഫിക്കറ്റോ ദേശീയതാ സർട്ടിഫിക്കറ്റോ ആവശ്യമില്ലെന്നും തങ്ങൾ സമരം ചെയ്യുന്നത് രാജ്യത്തെ 80% വരുന്ന പാവപ്പെട്ട ജനവിഭാഗങ്ങൾക്കു വേണ്ടിയാണെന്നും അതാണ് തങ്ങളുടെ രാജ്യാരാധനയെന്നും കനയ്യ ആ വിഡിയോയിൽ പറയുന്നുണ്ട്."

അതിനിടയിൽ JNU -വിലെ പ്രസംഗത്തിന്റെ വിഡിയോ കെട്ടിച്ചതാണെന്നും മാധ്യമങ്ങളിൽ വന്ന റിപ്പോർട്ടുകളിൽ പറയുന്നുണ്ട്. വധശിക്ഷയ്ക്ക് വിധിച്ച അഫ്സൽ ഗുരുവിനെ പാർപ്പിച്ചിരുന്ന അതേ മുറിയിൽത്തന്നെയാണ് കനയ്യയെയും തിഹാർ ജയിലിൽ പാർപ്പിച്ചിരിക്കുന്നതെന്നും മാധ്യമങ്ങൾ വെളിപ്പെടുത്തി. 

പട്യാല കോടതിയിൽ കൊണ്ടുവന്ന കനയ്യ കുമാറിനു നേരെ ആക്രമണം ഉണ്ടായി. അഭിഭാഷകരാണ് കൈയ്യേറ്റം നടത്തിയത്. ആക്രമിച്ച അഭിഭാഷകർ ചില ബിജെപി നേതാക്കളുമായി ബന്ധം പുലർത്തുന്നവരെന്ന് വ്യക്തമാക്കുന്ന ചിത്രങ്ങൾ പുറത്തുവന്നത് ആക്രമണങ്ങൾ നേരത്തെ തയ്യാറാക്കിയതാണെന്ന ധാരണ ഉണ്ടാക്കുന്നുണ്ട്. പട്യാല കോടതിയിൽ വച്ച് കനയ്യ കുമാറിനു നേരെ നടന്ന ആക്രമണങ്ങൾ മുൻകൂട്ടി തയ്യാറാക്കിയ പ്രകാരം ആയിരുന്നുവെന്ന് കരുതേണ്ടതുണ്ടെന്ന് മനുഷ്യാവകാശ കമ്മീഷനും പറഞ്ഞു. കോടതിവളപ്പിൽ തന്നെ മർദിച്ച ആൾക്കൂട്ടത്തിനിടയിൽനിന്ന് പോലീസ് സംരക്ഷിക്കുകയായിരുന്നുവെന്നും പോലീസിനെതിരെ പരാതിയില്ലെന്നും . ഭരണഘടനയിലും നീതിന്യായവ്യവസ്ഥയിലും പൂർണ വിശ്വാസമുണ്ടെനും രാജ്യദ്രോഹിയാണെന്ന് തെളിവുണ്ടെങ്കിൽ ശിക്ഷിക്കണമെന്നും മാധ്യമവിചാരണയ്ക്ക് വിധേയനാക്കരുതെന്നും കനയ്യകുമാർ കോടതിമുമ്പാകെ എഴുതിത്തയ്യാറാക്കിയ മൊഴിയിൽ പറഞ്ഞിരുന്നു. എന്നാൽ കനയ്യയെ തിഹാർ ജയിലിൽ സന്ദർശിച്ചശേഷം ദേശീയ മനുഷ്യാവകാശ കമ്മിഷൻ തയ്യാറാക്കിയ റിപ്പോർട്ടിൽ കനയ്യ കുമാറിന്റേതായി പുറത്തുവന്ന പ്രസ്താവന പോലീസ് എഴുതിച്ചതാണെന്ന് പറയുന്നു. ആരോപണങ്ങൾ യഥാർത്ഥമാണോ എന്ന് നോക്കാതെ കനയ്യ കുമാറിനെതിരെ എടുത്ത നടപടി തീർത്തും നിരുത്തരവാദിത്തപരമാണെന്നും JNU -വിൽ സംഭവിക്കുന്നത് ഒരു ദുരന്തവും ഹാസ്യവുമാണെന്ന് ജ്ഞാനപീഠപുരസ്കാരജേതാവായ ഗിരീഷ് കർണാഡ് പറഞ്ഞു.

അന്താരാഷ്ട്രതലത്തിൽ തന്നെ ശ്രദ്ധ നേടിയ ഈ സംഭവത്തെ നോം ചോംസ്കി അടക്കമുള്ളവർ വിമർശിക്കുകയുണ്ടായി. ഇന്ത്യയെ ഭരിച്ചിരുന്നവർ നാട്ടുകാരെ തളയ്ക്കാൻ ഉണ്ടാക്കിയ രാജ്യദ്രോഹവകുപ്പുകൾ ചേർത്ത് ഒരു വിദ്യാർത്ഥിയ്ക്കെതിരെ കുറ്റം ചുമത്തിയത് ഏകാധിപത്യപ്രവണതയാണെന്നും നാണക്കേടുണ്ടാക്കുന്നതുമാണെന്ന് നോം ചോംസ്കിയും മീരാ നായരും ഓർഹൻ പാമുക്കും അടക്കം 87 പെർ ഒപ്പിട്ട് ഇറക്കിയ ഒരു പ്രസ്താവനയിൽ പറയുന്നു. എതിർ അഭിപ്രായം പ്രകടിപ്പിക്കന്നവരെ ഒതുക്കുന്ന രീതിയാണ് BJP ഗവണ്മെന്റിന്റെയെന്ന് ദി ഗാർഡിയൻ പത്രം അഭിപ്രായപ്പെടുന്നു.

യെൽ, ലണ്ടനിലെ സോആസ്, കേംബ്രിഡ്ജ് യൂണിവേഴ്സിറ്റി, ചിക്കാഗോ യൂണിവേഴ്സിറ്റി തുടങ്ങി ലോകത്തെങ്ങുമുള്ള പ്രമുഖ സർവ്വകലാശാലകളിലെ പണ്ഡിതരും വിദ്യാർത്ഥികളും അടങ്ങിയ അഞ്ഞൂറോളം ആൾക്കാർ കനയ്യ കുമാറിനെ ദേശദ്രോഹവകുപ്പുകൾ ചേർത്ത് തടവിലാക്കിയതിനെ വിമർശിച്ച് പ്രസ്താവന ഇറക്കുകയുണ്ടായി. അതിൽ അവർ ഇങ്ങനെ പറയുന്നു:

ചർച്ചകൾക്കും എതിർ അഭിപ്രായം പറയാനുള്ള അവകാശത്തെയും തട്ടിയെടുക്കാനും സർവ്വകലാശാലകളെ നിയന്ത്രിക്കാനും വേണ്ടിയുള്ള സർക്കാർ നടപടിയാണ് ഇതെന്നും വ്യത്യസ്ത അഭിപ്രായമുള്ളവരെ ദേശവിരുദ്ധർ എന്നു വിളിക്കുന്നത് യഥാർത്ഥത്തിൽ അവർ അങ്ങനെ ആയിത്തീരാനേ സഹായിക്കുകയുള്ളു എന്നും ജനങ്ങൾക്ക് സർക്കാരിലും കോടതിയിലുമുള്ള വിശ്വാസം നഷ്ടപ്പെടുന്നതിനും മാത്രമേ ഇത്തരം കാര്യങ്ങൾ ഉപകരിക്കുകയുള്ളു എന്നും സമൂഹം ഫാസിസ്റ്റ് ആയി മാറിക്കൊണ്ടിരിക്കുന്നതിന്റെ സൂചനകളാണ്` ഇവയെല്ലാം എന്നും ഒരു രാഷ്ട്രീയം അവലോകനം ചെയ്യുന്നയാളും JNU -വിലെ രാഷ്ട്രീയ പ്രൊഫസറും ആയ ബദ്രി നാരായണൻ അഭിപ്രായപ്പെടുന്നുണ്ട്.

BJP -യുടെ എം പി യായ ശത്രുഘ്നൻ സിൻ‌ഹ തന്നെ പാർട്ടിയ്ക്കെതിരെ രംഗത്തുവരികയുണ്ടായി. കനയ്യയുടെ പ്രസംഗം മുഴുവൻ താൻ കേട്ടുവെന്നും ഭരണഘടനയ്ക്കെതിരെയോ രാഷ്ട്രവിരുദ്ധമായോ എന്തെങ്കിലും കനയ്യ പറഞ്ഞിട്ടില്ലെന്നും ലോകപ്രശസ്തമായ JNU -വിന്റെ മാനം കെടുത്തുന്ന കൂടുതൽ കാര്യങ്ങൾ ഉണ്ടാവരുതെന്നും ശത്രുഘ്നൻ സിംഹ പറഞ്ഞു. ആരോപണങ്ങൾ എല്ലാം തെളിവിന്റെ അടിസ്ഥാനത്തിൽ വസ്തുനിഷ്ഠമാകണമെന്നും സിംഹ അഭിപ്രായപ്പെട്ടു. 

വിദ്യാർത്ഥിസമൂഹത്തിനെതിരെ നിലകൊള്ളുന്ന സർക്കാരിനൊപ്പം നിൽക്കാനാവില്ലെന്നും പറഞ്ഞുകൊണ്ട് JNU -വിലെ മൂന്ന് ABVP ഭാരവാഹികൾ തങ്ങളുടെ സ്ഥാനങ്ങൾ രാജിവച്ചു.

ഡൽഹി സ്പെഷ്യൽ പോലീസ് ആഭ്യന്തരമന്ത്രാലയത്തിനു നൽകിയ റിപ്പോർട്ടിൽ അഫ്സൽ ഗുരു സംഭവത്തിൽ കനയ്യ കുമാറിനു പങ്കില്ലെന്ന് പറയുന്നുണ്ട്..

2016 ഫെബ്രുവരി 15 -ന് കനയ്യയെയും മറ്റു വിദ്യാർത്ഥികളെയും പട്യാല ഹൗസ് കോടതിയിൽ ഹാജരാക്കിയപ്പോൾ JNU അധ്യാപകരെയും വിദ്യാർത്ഥികളെയും പത്രപ്രവർത്തകരെയും BJP നിയമസഭാംഗം ഒ പി ശർമയുടെ നേതൃത്വത്തിൽ BJP അനുഭാവികളും അഭിഭാഷകരും ചേർന്ന് ആക്രമിക്കുകയുണ്ടായി.. കനയ്യകുമാറിനെ കോടതിയിലെത്തിച്ചപ്പോൾ പോലീസ് നോക്കി നിൽക്കെത്തന്നെ അദ്ദേഹത്തെ മർദിക്കുകയും വലിച്ചിഴച്ച് നിലത്തിട്ടു ചവിട്ടുകയും ചെയ്തു. കോടതിക്ക് പുറത്തുനിന്നിരുന്ന മാധ്യമപ്രവർത്തകർക്കു നേരെയും ആക്രമണമുണ്ടായി. അവരുടെ വാഹനങ്ങൾക്കു നെരെയും കല്ലേറുണ്ടായി. കോടതിവളപ്പിന് അകത്തേക്കു കടക്കാൻ ശ്രമിച്ച മാധ്യമപ്രവർത്തകരെ മർദ്ദിക്കുകയും ക്യാമറകൾ തകർക്കുകയും ചെയ്തു. അക്രമത്തെ തുടർന്ന് പട്യാല ഹൗസ് കോടതിയിലെ നടപടികൾ ഉടൻ അവസാനിപ്പിച്ച് കോടതി വളപ്പ് ഒഴിപ്പിക്കാൻ സുപ്രീം കോടതി ഉത്തരവിട്ടു. പോലീസിന് സ്ഥിതിഗതികൾ നിയന്ത്രിക്കാൻ കഴിയാതെ വന്നതോടെ സംഭവത്തിൽ സുപ്രീം കോടതി ഇടപെടുകയും സീനിയർ അഭിഭാഷകരുടെ ഒരു സംഘത്തെ പട്യാല കൊടതിയിലേക്ക് അയയ്ക്കുകയും ചെയ്തു. സംഭവത്തെക്കുറിച്ച് അന്വേഷിക്കാൻ എത്തിയ അഭിഭാഷക സംഘത്തെയും കനത്ത മുദ്രാവാക്യം വിളികളോടെയാണ് അക്രമികളായ അഭിഭാഷകർ നേരിട്ടത്. സംഘത്തിലുണ്ടായിരുന്ന അഭിഭാഷകനായ കപിൽ സിബലിനെതിരെയും മുദ്രാവാക്യം വിളിച്ചു. കനയ്യ കുമാറിനെ കോടതിയിൽ എത്തിക്കുമ്പോൾ കനത്ത സുരക്ഷാ പ്രശ്‌നങ്ങളുണ്ടാവുമെന്ന് നേരത്തെ അറിയുമായിരുന്നെങ്കിലും കേവലം അഞ്ച് പോലീസുകാർ മാത്രമാണ് കനയ്യ കുമാറിന് ഒപ്പമുണ്ടായിരുന്നത്. അഭിഭാഷകരുടെ അഴിഞ്ഞാട്ടം തടയാൻ പോലീസ് ഒന്നും ചെയ്തില്ലെന്ന ആക്ഷേപം പുറത്തുവന്നതിന് പിന്നാലെ അക്രമങ്ങൾ തങ്ങൾ തന്നെ ചെയ്തതാണെന്ന് അഭിമാനത്തോടെ ഏറ്റു പറഞ്ഞ് 200 ഓളം പേർ അടങ്ങിയ അഭിഭാഷകസംഘം രംഗത്തെത്തി. അവർ കോടതി വളപ്പിൽ വച്ച് കനയ്യ കുമാറിനെ ദാരുണമായി മർദ്ദിച്ചു. "ഗോലി മാരോ, ഫാൻസി ദോ" (വെടി വെക്കൂ, തൂക്കി കൊല്ലു) എന്ന മുദ്രാവാക്യങ്ങൾ മുഴക്കിക്കൊണ്ട് ദേശീയപതാകയും കയ്യിൽപ്പിടിച്ചാണ് ഇവർ അക്രമങ്ങൾ നടത്തിയത്. റാം മനോഹർ ലോഹ്യ ആസ്പത്രിയിലെ ഡോക്ടർമാർ തയ്യാറാക്കിയ മെഡിക്കൽ റിപ്പോർട്ടിൽ പട്യാല ഹൗസ് കോടതിക്ക് പുറത്തുവച്ച് കനയ്യ കുമാറിന് മർദ്ദനമേറ്റുവെന്നത് സ്ഥിരീകരിച്ചിട്ടുണ്ട്. വലത് കാൽവിരലിലും ഇടത് കാൽപാദത്തിലും മൂക്കിലും മുറിവുകളും ചതവുകളും ഉണ്ടെന്നാണ് റിപ്പോർട്ട്.

താൻ പാട്യാല കോടതിയിൽ എത്തിയപ്പോൾത്തന്നെ അഭിഭാഷകരുടെ വേഷം ധരിച്ചെത്തിയവർ മുങ്കൂട്ടി തയ്യാറെടുത്ത് എത്തിയപോലെ തന്നെ ആക്രമിക്കുകയായിരുന്നെന്നും തന്നെ അടിക്കുകയും മർദ്ദിക്കുകയും ചെയ്തെന്നും ആക്രമണം നടത്തിയ ആളെ മനസ്സിലായിട്ടും പോലീസ് ഒന്നും ചെയ്തില്ലെന്നും സുപ്രീം കോടതി നിയോഗിച്ച അഭിഭാഷകരോട് കനയ്യ കുമാർ പറഞ്ഞു. ഈ സംഭവത്തിൽ പോലീസിനെ സുപ്രീം കോടതി നിയോഗിച്ച അഭിഭാഷക കമ്മീഷൻ രൂഷമായി വിമർശിക്കുകയുട്ണായി.

ഇതിനിടെ പൊലീസ് കസ്റ്റഡിയിൽ ഉള്ളപ്പോൾത്തന്നെ കനയ്യ കുമാറിനെ തങ്ങൾ ക്രൂരമായി മർദ്ദിച്ചുവെന്ന ചില അഭിഭാഷകരുടെ വെളിപ്പെടുത്തൽ ഇന്ത്യ റ്റുഡേ നടത്തിയ രഹസ്യ അന്വേഷണത്തിൽ വെളിച്ചത്തുവന്നിരുന്നു. കനയ്യ കുമാറിനെ കോടതിയിലെത്തിച്ചപ്പോൾ ക്രൂരമായി മർദ്ദിച്ച അഭിഭാഷകനായ വിക്രം സിംഗ് ചൗഹാനെ ഡൽഹി പൊലീസ് അറസ്റ്റ് ചെയ്തു.

2016 ഫെബ്രുവരി 19 -നു സുപ്രീം കോടതിയിൽ ജാമ്യാപേഷ നൽകിയെങ്കിലും ഹൈക്കോടതിയിൽ അതു നൽകാനും അവിടെ നിരസിച്ചാലേ മേൽക്കോടതിയെ സമീപിക്കേണ്ടതുള്ളു എന്നും, അല്ലെങ്കിൽ ഇതൊരു കീഴ്‌വഴക്കം ആയി മാറിയേക്കാം എന്നു പറഞ്ഞാണ് സുപ്രീം കോടതി ജാമ്യാപേഷ നിരസിച്ചത്..

2016 ഫെബ്രുവരി 24 -ന് ഹൈക്കോടതിയിൽ വന്ന ജാമ്യാപേക്ഷ ഫെബ്രുവരി 29 -ന് പരിഗണിക്കുന്നതിനായി കോടതി മാറ്റിവച്ചു.

2016 ഫെബ്രുവരി 29 -ന് ഹൈക്കോടതിയിൽ ജാമ്യാപേക്ഷ വന്നപ്പോൾ ദില്ലി പോലീസ് കനയ്യ കുമാർ രാജ്യദ്രോഹ മുദ്രാവാക്യം വിളിക്കുന്നതിന് തെളിവില്ലെന്ന് കോടതിയിൽ ബോധിപ്പിച്ചു. നേരത്തേ കനയ്യ കുമാർ മുദ്രാവാക്യം വിളിച്ചെന്ന് പറഞ്ഞ ഡൽഹി പോലീസ് അന്നു ഹാജരാക്കിയ തെളിവ് എഡിറ്റ് ചെയ്തതാണെന്ന് ബോധ്യപ്പെട്ടപ്പോഴാണ് നിലപാട് മാറ്റിയത്. നിലപാട് മാറ്റി രംഗതെത്തിയ ദില്ലി പോലീസിനെ ജസ്റ്റിസ് പ്രതിഭ റാണി രൂക്ഷമായ ഭാഷയിൽ വിമർശിച്ചു. തുടർന്ന് ജാമ്യാപേക്ഷ കോടതി മാർച്ച് രണ്ടാം തിയതിയിലേക്ക് മാറ്റിവച്ചു. കനയ്യ കുമാറിന് എതിരെയുള്ള പ്രധാന ആരോപണമായ രാജ്യദ്രോഹക്കുറ്റം എന്നു പറഞ്ഞാൽ എന്താണ് എന്നാണ് ഡൽഹി പോലീസ് മനസ്സിലാക്കിയിട്ടുള്ളത് എന്ന് ജസ്റ്റിസ് ചോദിക്കുകയുണ്ടായി. "എല്ലാവരും പറയുന്നു സെക്ഷൻ 124 എ എന്നത് വളരെ ഗൗരവമേറിയതാണെന്ന്, അതെന്താണെന്ന് നിങ്ങൾക്കറിയാമോ, മൂന്നു വർഷത്തിൽ താഴെ ശിക്ഷയോ അല്ലെങ്കിൽ പിഴ മാത്രമോ നൽകാവുന്ന കുറ്റമാണത്", ജസ്റ്റിസ് പറഞ്ഞു.

ഇതിനിടെ കനയ്യ കുമാർ ഉൾപ്പെടെയുള്ള വിദ്യാർത്ഥികൾ മുദ്രാവാക്യം വിളിക്കുന്ന വിഡിയോകൾ വ്യാജമാണെന്ന് ഫോറൻസിക് റിപ്പോർട്ടിൽ പറയുന്നു. ഇങ്ങനെ ഇറങ്ങിയ വീഡിയോകളുടെ അടിസ്ഥാനത്തിലാണ് ഡൽഹി പൊലീസ് വിദ്യാർഥികൾക്കെതിരെ 124(എ) പ്രകാരം കേസെടുത്തത്.

2016 മാർച്ച് 2 -ന് ഡൽഹി ഹൈക്കോടതി കനയ്യ കുമാറിന് ആറുമാസത്തേക്ക് ഇടക്കാല ജാമ്യം അനുവദിച്ചു. 10000 രൂപയുടേ ജാമ്യസംഖ്യയ്ക്കും ദേശവിരുദ്ധമായ പരിപടികളിൽ പങ്കെടുക്കരുതുമെന്നുമുള്ള ഉപാധികളോടെയുമാണ് ജാമ്യം അനുവദിച്ചത്."താൻ ഒരിക്കലും ഇന്ത്യാവിരുദ്ധ പ്രസ്താവനകൾ നടത്തിയിട്ടില്ലെന്നും സത്യം പതിയെ പുറത്തുവരുന്നുണ്ടെന്നും ദീർഘമായ ഒരു പോരിനു താൻ തയ്യാറാണെന്നും ജയിലിൽ നിന്നും പുറത്തു വന്ന കനയ്യ കുമാർ പറഞ്ഞു. ഇതിനിടെ കനയ്യ കുമാർദേശ ദ്രോഹ മുദ്രാവാക്യങ്ങൾ വിളിച്ചതിന് തെളിവില്ലെന്ന് ഡൽഹി സർക്കാറിന്റെ റിപ്പോർട്ടിൽ പറയുന്നുണ്ട്. കൂടാതെ എ.ബി.വി.പി നേതാക്കൾക്കൊപ്പമാണ് മാധ്യപ്രവർത്തകർ ക്യാമ്പസിൽ കടന്നതെന്ന് വെളിപ്പെടുന്ന രേഖകൾ ദേശീയ മാധ്യമങ്ങൾ പുറത്തുവിടുകയും ചെയ്തു. 

ജയിൽ മോചിതനായ കനയ്യ കുമാർ JNUവിലെ നിറഞ്ഞ സദസ്സിനോട് പ്രസംഗിക്കുമ്പോൾ തങ്ങൾക്ക് ഇന്ത്യയിൽ "നിന്നും" അല്ല സ്വാതന്ത്ര്യം വേണ്ടത് എന്നും മറിച്ച് ഇന്ത്യയ്ക്ക് "ഉള്ളിൽ" ആണ് സ്വാതന്ത്ര്യം വേണ്ടത് എന്നു പറയുകയുണ്ടായി. തന്റെ സുഹൃത്തുക്കളോട് രാജ്യത്തെ വിഭജിക്കാൻ ശ്രമിക്കുന്ന ആർ എസ്സ് എസ്സുകാരുടെ മുഷ്ടികളിൽ നിന്നും ഇന്ത്യയെ മോചിപ്പിക്കണമെന്നും ആവശ്യപ്പെട്ടു. തന്റെ അറസ്റ്റിനു വഴിമരുന്നിട്ട ആർ എസ്സ് എസ്സുകാരെ താൻ ശത്രുക്കളായിട്ടല്ല, പ്രതിയോഗികൾ ആയാണ് കാണുന്നതെന്നും കനയ്യ പറഞ്ഞു.

ജയ് ഹിന്ദ്, ജയ് ഹിന്ദ്, ജയ് ഹിന്ദ്
നമുക്ക് സ്വാതന്ത്ര്യം, എല്ലാവർക്കും സ്വാതന്ത്ര്യം,
പഠിക്കാനുള്ള സ്വാതന്ത്ര്യം, ജാതി വ്യവസ്ഥയിൽ നിന്ന് സ്വാതന്ത്ര്യം
മുതലാളിത്തത്തിൽ നിന്ന് സ്വാതന്ത്ര്യം
സ്വാതന്ത്ര്യം, എല്ലാവർക്കും നേടിയെടുക്കും സ്വാതന്ത്ര്യം
നമ്മൾ നേടിയെടുക്കും സ്വാതന്ത്ര്യം
നമ്മൾ പൊരുതി നേടും സ്വാതന്ത്ര്യം
നമ്മൾ നേടിയെടുക്കും സ്വാതന്ത്ര്യം
ഉറയ്ക്കുറയ്ക്കെ ഉറയ്ക്കെപ്പറയൂ സ്വാതന്ത്ര്യം
ഒറ്റശബ്ദത്തിൽ പറയൂ സ്വാതന്ത്ര്യം
ഇൻക്വിലാബ്, ഇൻക്വിലാബ്, ഇൻക്വിലാബ് സിന്ദാബാദ്
സിന്ദാബാദ്, സിന്ദാബാദ്, സിന്ദാബാദ്
രാജ്യത്തിനാകെയും ലാൽ സലാം
ലാൽ സലാം, ലാൽ സലാം, ലാൽ സലാം
ലാലേലാൽ, ലാലേലാൽ, ലാലേലാൽ, ലാലേലാൽ ലാൽസലാം
ലാൽ സലാം, ലാൽ സലാം, ലാൽ സലാം
എല്ലാ സഖാക്കൾക്കും ലാൽ സലാം
ലാൽ സലാം, ലാൽ സലാം, ലാൽ സലാം
രാജ്യത്തിനാകെയും ലാൽ സലാം
ലാൽ സലാം, ലാൽ സലാം, ലാൽ സലാം
കോളേജിനു മുഴുവൻ ലാൽ സലാം
ലാൽ സലാം, ലാൽ സലാം, ലാൽ സലാം

സഖാക്കളേ...

ഞാൻ ജെ.എൻ.യു.-വിലെ എല്ലാ അംഗങ്ങൾക്കും - അത് വിദ്യാർത്ഥികൾ ആകട്ടെ, അദ്ധ്യപകർ ആകട്ടെ, അനദ്ധ്യാപക ജീവനക്കാർ ആകട്ടെ, സെക്യൂരിറ്റി ഗാർഡുമാർ ആകട്ടെ, കടയുടമകൾ ആകട്ടെ, കടയിലെ തൊഴിലാളികൾ ആകട്ടെ - അവർക്കെല്ലാവ‌ർക്കും വിപ്ലവാഭിവാദ്യങ്ങൾ അർപ്പിക്കുന്നു.

സഖാക്കളേ, നിങ്ങൾ എല്ലാ വിദ്യാർത്ഥികളുടെയും പേരിൽ ജെ.എൻ.യു.എസ്.യു. പ്രസിഡന്റ് എന്ന നിലയിൽ രാജ്യത്തെ മുഴുവൻ ജനങ്ങൾക്കും ഇവിടെ എത്തിയിരിക്കുന്ന മാധ്യമങ്ങളിലൂടെയും, റ്റി.വി ചാനലുകളിലൂടെയും നന്ദി പറയുവാൻ ഞാൻ ആഗ്രഹിക്കുന്നു. നിങ്ങൾക്ക് വിപ്ലവാഭിവാദ്യങ്ങൾ. സഖാക്കളേ, ലോകം മുഴുവനുള്ള ജനതയോട് ഞാൻ നന്ദി പറയുവാൻ ആഗ്രഹിക്കുന്നു. അവർ സാങ്കേതികവിദഗ്ദ്ധർ ആയിക്കൊള്ളട്ടെ, വിദ്യാർത്ഥികൾ ആയിക്കൊള്ളട്ടെ. ഒരു വിപുലീകരിക്കപ്പെട്ട ജെ.എൻ.യു. ആയി ഒപ്പം നിന്നതിന് എല്ലാവർക്കും നന്ദി രേഖപ്പെടുത്തുന്നു. മാധ്യമപ്രവർത്തകർ, സിവിൽ സൊസൈറ്റി പ്രവർത്തകർ, രാഷ്ട്രീയക്കാർ, രാഷ്ട്രീയക്കാർ അല്ലാത്തവർ അങ്ങനെ സമൂഹത്തിന്റെ നാനാതുറയിലുള്ളവർ ജെ.എൻ.യു.-വിനെ രക്ഷിക്കുവാനുള്ള ഈ പോരാട്ടത്തിൽ ഒപ്പം നിൽക്കുന്നവർ, രോഹിത് വെമുലക്ക് നീതി നൽകുവാനുള്ള പോരാട്ടത്തിൽ ഒപ്പം നിൽക്കുന്നവർ - എല്ലാവർക്കും എന്റെ വിപ്ലവാഭിവാദ്യങ്ങൾ. കൂടാതെ പാർലമെന്റിൽ ഇരുന്നുകൊണ്ട് എന്താണ് ശരി എന്താണ് തെറ്റ് എന്ന് തീരുമാനിക്കുന്ന ഈ രാജ്യത്തെ വലിയ വലിയ മഹാന്മാർക്കും അവരുടെ പോലീസിനും ഞാൻ പ്രത്യേകം നന്ദി പറയുവാൻ ആഗ്രഹിക്കുകയാണ്. ആ മാധ്യമങ്ങ‌ൾക്കും ചാനലുകൾക്കും നന്ദി പറയുവാൻ ഞാൻ ആഗ്രഹിക്കുന്നു. ഞങ്ങളുടെ നാട്ടിൽ ഒരു പഴഞ്ചൊല്ലുണ്ട് പേരുദോഷം കേൾപ്പിച്ചാ‌ൽ എന്താണ് പ്രശ്നം, പേരുണ്ടായില്ലേ എന്ന്. ജെ.എൻ.യു.-വിനു പേരുദോഷം ഉണ്ടാക്കുവാൻ അവർ പ്രൈംറ്റൈമിൽ സ്ഥലം നൽകി.

എനിക്ക് എ.ബി.വി.പി.-ക്കാരോടു ഒരു രീതിയിലുമുള്ള വിദ്വേഷവുമില്ല. നമ്മുടെ കാമ്പസിലെ എ.ബി.വി.പി. പുറത്തുള്ള എ.ബി.വി.പി.-യെക്കാൾ അല്പം വിവേകമുള്ളവരാണ്. രാഷ്ട്രീയ ചാണക്യന്മാരാണെന്നു മേനി നടിച്ചു നടക്കുന്നവരോട് ഒന്നേ പറയുവാനാഗ്രഹിക്കുന്നുള്ളൂ. കഴിഞ്ഞ പ്രസിഡൻഷ്യൽ ഡിബേറ്റിൽ എ.ബി.വി.പി. സ്ഥാനാർഥിക്കു സംഭവിച്ച ദുരന്തത്തിന്റെ വീഡിയോ ലഭ്യമാണ്. അതൊന്ന് കണ്ട് നോക്കണം സാർ. ജെ.എൻ.യു.-വിലെ എ.ബി.വി.പി.-യെ നിലം‌പരിശാക്കുവാൻ നമുക്കു കഴിയുമെങ്കിൽ, എ.ബി.വി.പി.-യുടെ ഈ രാജ്യത്തെ ഏറ്റവും വലിയ ബുദ്ധിജീവികളുടെ അവസ്ഥ ഇതാണെങ്കിൽ, ബാക്കി എ.ബി.വി.പി.-ക്കാരുടെ അവസ്ഥ എന്തായിരിക്കും എന്ന് നിങ്ങൾക്ക് ഊഹിക്കാമല്ലോ. അതുകൊണ്ട് എ.ബി.വി.പി.-യുടെ നേരെ ഒരു ദോഷവിചാരവും ഞങ്ങൾക്ക് ഇല്ല എന്ന് വ്യക്തമാക്കുവാൻ ഞാൻ ആഗ്രഹിക്കുന്നു. ഞങ്ങൾ എല്ലാ രീതിയിലും ജനാധിപത്യവാദികളാണ്. എല്ലാ രീതിയിലും നീതിന്യായവ്യവസ്ഥയിൽ വിശ്വാസമർപ്പിച്ചവരാണ്. അതുകൊണ്ട് എ.ബി.വി.പി.-യെ ശത്രുവായിട്ടല്ല, പ്രതിപക്ഷമായിട്ടാണ് നാം കാണുന്നത്. എന്റെ സുഹൃത്തേ, നിങ്ങളെ വേട്ടയാടുവാൻ ഞങ്ങൾ വരില്ല. വേട്ടയാടുവാൻ പറ്റിയതിനെയേ ഞങ്ങൾ വേട്ടയാടൂ.

എനിക്കു തോന്നുന്നത് ഈ നടന്ന എല്ലാ സംഭവങ്ങളും, വസന്തത്തിൽ (മഴക്കാലത്തിനു മുമ്പ്) ജനിച്ചിട്ട് മഴയെ നോക്കി “ഇത്രയും മഴ ഞാൻ കണ്ടിട്ടില്ല” എന്നുള്ള ആ (ബീഹാറി) പഴഞ്ചൊല്ലുപോലെയാണെന്ന്. സത്യത്തെ സത്യമെന്നും തെറ്റിനെ തെറ്റെന്നും പറയുവാനും ഈ രാജ്യത്തിനകത്ത് എങ്ങനെ നിവർന്നുനിൽക്കാമെന്നും ജെ.എൻ.യു. കാണിച്ചു തന്നു. ഇത് സ്വമേധയാ സംഭവിച്ചതാണ് എന്നതാണ് രസകരമായ കാര്യം. അവർ എല്ലാം ചെയ്തത് ആസൂത്രിതമായിരുന്നു. എന്നാൽ നമ്മുടെ പ്രതികരണമോ നൈസർഗികമായി സംഭവിച്ചതും. ഈ രാജ്യത്തെ ഭരണഘടനയിൽ, നീതിന്യായവ്യവസ്ഥയിൽ, നിയമങ്ങളിൽ എല്ലാം തന്നെ നമുക്ക് വിശ്വാസമുണ്ട്.

ഈ കാര്യത്തിലും ഉറപ്പുണ്ട്. മാറ്റം, മാറ്റം മാത്രമാണ് സത്യം. മാറ്റം ഉണ്ടാകും. നമ്മൾ മാറ്റത്തിന്റെ പക്ഷത്താണ്. മാറ്റം ഉണ്ടായിക്കൊണ്ടിരിക്കുകയാണ്. ഭരണഘടനയിൽ നമുക്ക് ഉറച്ച വിശ്വാസമുണ്ട്. ഭരണഘടനയുടെ എല്ലാ ആശയങ്ങളോടും നമ്മൾ ചേർന്നു നിൽക്കുന്നു. അതിന്റെ ആമുഖത്തിൽ (preamble) പറഞ്ഞിരിക്കുന്ന മതനിരപേക്ഷത, സോഷ്യലിസം, തുല്യത അതിനൊപ്പമാണ് നമ്മൾ നിലയുറപ്പിച്ചിരിക്കുന്നത്. ഇന്ന് ഞാൻ പ്രസംഗിക്കാൻ ആഗ്രഹിക്കുന്നില്ല, മറിച്ച് എന്റെ സ്വന്തം അനുഭവം നിങ്ങളോടു പങ്കുവയ്ക്കുകയാണ്. നേരത്തെ വായനയായിരുന്നു കൂടുതൽ, വ്യവസ്ഥിതിയോടു പൊരുതുന്നത് വളരെ കുറവും. ഇപ്രാവശ്യം വായിച്ചത് കുറവാണ്, എന്നാൽ പോരാട്ടം വർദ്ധിച്ചിരിക്കുന്നു. ജെ.എൻ.യു.-വിൽ ധാരാളം ആളുകൾ റിസേർച്ച് ചെയ്യുന്നണ്ടല്ലോ. അവരോട് പറയുകയാണ്, ഞാൻ ഈ പറയുന്ന കാര്യങ്ങൾ ‘പ്രൈമറി ഡേറ്റ’യാണ്. firsthand information. ആദ്യമായാണ് ഇതൊക്കെ പറയുന്നത്.

കോടതിയുടെ പരിഗണനയിലിരിക്കുന്ന വിഷയത്തിന്മേൽ എനിക്ക് ഒന്നും പറയുവാനില്ല. ഈ രാജ്യത്തെ മുഴുവൻ ജനങ്ങളും ഭരണഘടനയെ ആദരിക്കുന്നു. ബാബാസാഹെബിന്റെ സ്വപ്നങ്ങളെ പൂർത്തീകരിക്കുവാൻ താല്പര്യപ്പെടുന്നു. ഈ സൂചനകളിൽ നിന്ന് ഞാൻ പറയുന്നത് എന്താണെന്ന് അവർക്കു മനസ്സിലാകും എന്നു വിശ്വസിക്കട്ടെ. പ്രധാനമന്ത്രിജി റ്റ്വീറ്റ് ചെയ്തു പറയുകയാണ് സത്യമേവ ജയതേ എന്ന്. പ്രധാനമന്ത്രിജി, താങ്കളുമായി ആശയപരമായി വലിയ അഭിപ്രായ വ്യത്യാസങ്ങളുണ്ട്. എന്നാൽ സത്യമേവ ജയതേ ഈ രാജ്യത്തിന്റെതാണ്, ഭരണഘടനയുടേതാണ്. അതുകൊണ്ടു ഞാനും പറയുകയാണ് സത്യമേവ ജയതേ. സത്യം ജയിക്കും. ഈ യുദ്ധത്തിൽ പങ്കുചേർന്നിരിക്കുന്ന എല്ലാവരോടും ഒരു കാര്യം പറഞ്ഞുകൊണ്ട് എന്റെ അനുഭവം ഞാൻ നിങ്ങളോടു പങ്കുവയ്ക്കാം.

കുറേ വിദ്യാർത്ഥികളുടെ നേരെ ഒരു രാഷ്ട്രീയ ആയുധം പോലെ രാജ്യദ്രോഹ നിയമങ്ങൾ പ്രയോഗിച്ചു എന്ന് ആലോചിക്കേണ്ട. ഞങ്ങൾ ഗ്രാമത്തിൽ നിന്നു വരുന്നവരാണെന്ന് എപ്പോഴും എന്റെ പ്രസംഗങ്ങളിൽ പറയാറുണ്ട്. എന്റെ കുടുംബാംഗങ്ങളെ ചിലപ്പോൾ നിങ്ങൾ പരിചയപ്പെട്ടുകാണും. ഞങ്ങളുടെ ഗ്രാമത്തിലെ റെയിൽവേ സ്റ്റേഷനിൽ, ഞങ്ങൾ റ്റീസൻ എന്നാണ് വിളിക്കുന്നത്, ജാലവിദ്യകൾ കാട്ടുന്നവരുടെ കളികൾ ഉണ്ടാവാറുണ്ട്. ജാലവിദ്യക്കാരൻ ജാലവിദ്യകൾ കാട്ടി മാന്ത്രിക മോതിരം വിൽക്കും. എല്ലാവർക്കും ഇഷ്ടപ്പെടുന്ന മോതിരം; നിങ്ങൾക്ക് എന്തൊക്കെ ആഗ്രഹങ്ങളുണ്ടോ അതൊക്കെ സാധിച്ചുതരുന്ന മാന്ത്രിക മോതിരം. അതാണ് ജാലവിദ്യക്കാരന്റെ കളി, മോതിരം വിറ്റുപോകണം. അതുപോലെ ഈ രാജ്യത്തു കുറച്ചു നിയമനിർമ്മാതാക്കളുണ്ട്. അവർ പറയുന്നത് കള്ളപ്പണം വരും, ഹരഹര മോദി, വിലക്കയറ്റം കുറയും, എല്ലാവരുടെയും വളർച്ച സാധ്യമാകും എന്നൊക്കെയാണ്. ഇതുപോലെയുള്ള ചിന്താഗതി സാധാരണക്കാരുടെ മനസ്സിലും ഉണ്ട്. പക്ഷേ ഇതു പറയുന്ന ഭരണക്കാരുടെ ചെപ്പടി വിദ്യകൾ മോതിരം വിൽക്കുവാനുള്ളത് മാത്രമാണെന്ന് അവർക്കറിയില്ല. എന്നാൽ ഇന്ന് ജനങ്ങൾക്കിതെല്ലാം മനസ്സിലായി തുടങ്ങിയിരിക്കുന്നു, അവർ ചിന്തിച്ചു തുടങ്ങിയിരിക്കുകയാണ് ഈ ചെപ്പടി വിദ്യകളെപ്പറ്റി.

നമ്മൾ ഭാരതീയർ വളരെപ്പെട്ടെന്നാണ് എല്ലാം മറക്കുന്നത്. ഇപ്രാവശ്യത്തെ പ്രഹസനം അല്പം ഗംഭീരമായതുകൊണ്ട് ആരും അത്ര പെട്ടെന്ന് മറക്കുവാനിടയില്ല. ഈ രാഷ്ടീയജാലവിദ്യക്കാരൻ പറഞ്ഞതൊക്കെ ജനങ്ങൾ മറക്കണമെന്നാണ് അവർ ആഗ്രഹിക്കുന്നത്. അത് എങ്ങനെ മറക്കുവാൻ പറ്റും? അതിനായി ഈ രാജ്യത്തെ എല്ലാ റിസർച്ച് സെന്ററുകളുടെയും ഫെലോഷിപ്പ് നിർത്തലാക്കി. ഫെലോഷിപ്പ് തരൂ, ഫെലോഷിപ്പ് തരൂ എന്ന് നാം ആവശ്യപ്പെടും. അവർ പറയും ശരി ഇപ്പോൾ തന്നെ തരാം എന്ന്. എന്നിട്ട് കിട്ടിക്കൊണ്ടിരുന്ന അയ്യായിരവും, എണ്ണായിരവും തിരികെ തരും. എന്നാൽ കൂട്ടി കിട്ടേണ്ടതിനെപ്പറ്റി ഒരക്ഷരം മിണ്ടില്ല. ഇതിനെതിരെ ആരു പ്രതികരിക്കും? ജെ.എൻ.യു. ഭരണകൂടം ഇപ്പോൾ കേട്ടുകൊണ്ടിരിക്കുന്ന ഈ ചീത്തവിളിയെപ്പറ്റി ഓർത്ത് നിങ്ങൾ വിഷമിക്കേണ്ട കാര്യമില്ല. അർഹിക്കുന്നതാണ് അവർക്ക് കിട്ടിയിരിക്കുന്നത്. ഈ രാജ്യത്ത് ജനങ്ങളുടെ ശത്രുവായിട്ടുള്ള ഒരു സർക്കാർ ഉണ്ട്. ജനങ്ങളുടെ ശത്രുവായ ആ സർക്കാരിനെതിരെ നിങ്ങൾ സംസാരിക്കുകയാണെങ്കിൽ, സ്വാഭാവികമായും അവരുടെ സൈബർ സെൽ എന്തൊക്കെയാണ് ചെയ്യുക? അവർ വ്യാജമായുണ്ടാക്കിയ വീഡിയോ നിങ്ങൾക്ക് അയച്ചുതരും. നിങ്ങളെ തെറിവിളികൊണ്ട് അഭിഷേകം ചെയ്യും. നിങ്ങളൂടെ കുപ്പതൊട്ടിയിൽ എത്ര കോണ്ടം ഉണ്ടെന്നു വരെ എണ്ണും. ഇതൊരു അസാധാരണ കാലമാണ്. ഈ അതീവഗുരുതരമായ സമയത്ത് നമ്മൾ കൂടുതൽ ഗൗരവമായി ചിന്തിക്കേണ്ടിയിരിക്കുന്നു.

ജെ.എൻ.യു.-വിനു നേരെ നടത്തിയത് ആസൂത്രിതമായ ആക്രമണമായിരുന്നു. Occupy UGC പ്രസ്ഥാനത്തെ നിയമവിരുദ്ധമാക്കുവാനുള്ള ശ്രമത്തിന്റെ ഭാഗമായിരുന്നു ആ ആക്രമണം . രോഹിത് വെമുലക്ക് നീതി ലഭിക്കുവാൻ വേണ്ടി നമ്മൾ നടത്തുന്ന പോരാട്ടത്തെ ഇല്ലായ്മ ചെയ്യുവാൻ കൂടിയായിരുന്നു ജെ.എൻ.യു.-വിനു നേരെ നടത്തിയ ആ ആക്രമണം. അല്ലയോ മുൻ -ആർ.എസ്.എസുകാരാ, ഈ രാജ്യത്തെ ജനങ്ങൾക്ക് 15 ലക്ഷം രൂപവീതം നൽകാം എന്നു പ്രധാനമന്ത്രി നൽകിയ വാഗ്ദാനം ജനങ്ങൾ മറക്കുവാൻ വേണ്ടിയല്ലേ നിങ്ങൾ ജെ.എൻ.യു. വിഷയം പ്രൈം റ്റൈമിൽ ചർച്ച ചെയ്യുന്നത്? ജെ.എൻ.യു.-വിൽ ഒരു അഡ്മിഷൻ കിട്ടുക അത്ര എളുപ്പമല്ല. അതുപോലെ തന്നെ, ജെ.എൻ.യു.-ക്കാർ അത്ര എളുപ്പം ഒന്നും മറക്കുന്നവരുമല്ല. ജെ.എൻ.യു. എല്ലാം മറക്കും എന്ന് നിങ്ങൾ കരുതുന്നുണ്ടാവും. പക്ഷേ ഞാൻ ആവർത്തിക്കുകയാണ്, ജെ.എൻ.യു. നിങ്ങളെ എല്ലാം ഓർമിപ്പിച്ചുകൊണ്ടേയിരിക്കും.

ഭരണകൂടം നീതിരഹിതമായി പെരുമാറിയിട്ടുള്ളപ്പോഴെല്ലാം, ആ അനീതികൾക്ക് എതിരായിട്ട് ജെ.എൻ.യു.-വിൽ നിന്ന് മുഴങ്ങുന്ന ശബ്ദം പുറത്തുവന്നിട്ടുണ്ട്. ജെ.എൻ.യു. അതിനെതിരെയെല്ലാം പ്രതിഷേധിച്ചിട്ടുണ്ട്. ആ പ്രതിഷേധം ഞങ്ങൾ ആവർത്തിക്കുകയാണ്. ആ പ്രതിഷേധങ്ങളെയെല്ലാം ഓർമിപ്പിക്കുകയാണ്. ഞങ്ങളുടെ പോരാട്ടത്തെ നിർവ്വീര്യമാക്കുവാൻ ഞങ്ങൾ അനുവദിക്കുമെന്ന് കരുതണ്ട.

രാജ്യത്തിന്റെ അതിർത്തികളിൽ സൈനികർ മരിക്കുകയാണെന്ന് അവർ പറയുന്നു. ഞാൻ സൈനികർക്ക് അഭിവാദ്യങ്ങൾ അർപ്പിക്കുന്നു. ജയിലിൽ വച്ച് ഞാൻ ഒരു കാര്യം പഠിച്ചു. പോരാട്ടം ആശയങ്ങളുടേതാകുമ്പോൾ വ്യക്തികൾക്ക് അതർഹിക്കാത്ത പ്രചരണം നൽകേണ്ട കാര്യമില്ല. അതുകൊണ്ട് ആ വ്യക്തിയുടെ പേരു പറയുവാൻ ഞാൻ ആഗ്രഹിക്കുന്നില്ല. യുവ സൈനികർ അതിർത്തിയിൽ മരിക്കുന്നു എന്ന് ബി.ജെ.പി.-യുടെ ഒരു നേതാവ് ലോക്സഭയിൽ പറയുകയുണ്ടായി. ആ മരിച്ചത് താങ്കളുടെ സഹോദരനാണോ? ഈ രാജ്യത്തു കോടികണക്കിനു കർഷകർ ആത്മഹത്യ ചെയ്യുന്നു. സൈനികർക്കുവേണ്ടിയും ജനങ്ങൾക്കെല്ലാവർക്കും വേണ്ടിയും ഭക്ഷണം വിതച്ചു കൊയ്തെടുക്കുന്ന കർഷകർ. അവരുടെ കൂട്ടത്തിൽ ആ സൈനികരുടെ മാതാപിതാക്കളുമുണ്ട്. അതിനെപ്പറ്റി എന്താണ് നിങ്ങൾക്ക് പറയുവാനുള്ളത്? അവർ ഈ രാജ്യത്തെ രക്തസാക്ഷികളാണ്. കൃഷിഭൂമിയിൽ കൃഷി ചെയ്യുന്ന കർഷകനാണ് എന്റെ പിതാവ്, എന്റെ സഹോദരൻ അതിർത്തിയിൽ യുദ്ധം ചെയ്യുന്ന സൈനികനാണ്. ഇവരെല്ലാം അവിടെ തന്നെ മരിച്ചുവീഴുന്നു. ഈ സാഹചര്യത്തിൽ, കൗശലം പ്രയോഗിച്ച് രാജ്യത്തു ഒരു വ്യാജ സംവാദം ഉയർത്തിക്കൊണ്ടുവരുത്തുവാനുള്ള ശ്രമം നിങ്ങൾ ഉപേക്ഷിക്കുക. രാജ്യത്തിനു വേണ്ടി മരിക്കുന്നവർ രാജ്യത്തിനകത്തും മരിച്ചു വീഴുന്നു, രക്തസാക്ഷിയാകുന്നു. രാജ്യത്തിന്റെ അതിർത്തിയിലും മരിച്ചു വീഴുന്നു. നിങ്ങൾ പാർലമെന്റിൽ നിന്ന് ആർക്ക് എതിരെയാണ് ഈ രാഷ്ട്രീയം കളിക്കുന്നത്? മരിച്ചവരുടെ ഉത്തരവാദിത്തം ആരേറ്റെടുക്കും? യുദ്ധം ചെയ്യുന്നവരല്ല ഇതിന് ഉത്തരവാദികൾ, യുദ്ധം ചെയ്യിക്കുന്നവരാണ്.

ഒരു കവിതയുടെ ഏതാനും വരികൾ ഞാൻ ഓർക്കുകയാണ്.

“സമാധാനം എപ്പോൾ വരെ ഉണ്ടാകില്ല?
എല്ലാവർക്കും തുല്യ സുഖവും സമൃദ്ധിയും ഉണ്ടാകുന്നത് വരെ.”

ആണിന് എന്നാണ് എന്റെ ഗ്രാമത്തിൽ പറയുന്നത്, പക്ഷേ ജെ.എൻ.യു.-വിൽ ഞാൻ എല്ലാവർക്കും എന്നാക്കി

“സമാധാനം എപ്പോൾ വരെ ഉണ്ടാകില്ല
സുഖവും സമൃദ്ധിയും ഒരാൾക്ക് കൂടുതലും ഒരാൾക്ക് കുറവും ആയിരിക്കുന്നത് വരെ സമാധാനം വരില്ല.”

അതുകൊണ്ട് യുദ്ധത്തിന് ആരാണ് ഉത്തരവാദി? ആരാണ് മനുഷ്യരെ തമ്മിലടിപ്പിക്കുന്നത്? എങ്ങനെ എന്റെ പിതാവ് മരിക്കുന്നു? എന്തുകൊണ്ട് എന്റെ സഹോദരൻ നരകയാതന അനുഭവിക്കുന്നു? രാജ്യത്തിനകത്തു നിലനിൽക്കുന്ന പ്രശ്നങ്ങളിൽ നിന്ന് സ്വാതന്ത്ര്യം ആവശ്യപ്പെടുന്നത് തെറ്റാണോ എന്നാണ് പ്രൈംറ്റൈമിൽ വാചകക്കസർത്തുനടത്തുന്ന ആ തരംതാണ രണ്ടു വാചകമടിക്കാരോട് എനിക്കു ചോദിക്കുവാനുള്ളത്. ആരോടാണ് സ്വാതന്ത്ര്യം ചോദിക്കുന്നത് എന്നാണിവർ ചോദിക്കുന്നത്. നിങ്ങൾ തന്നെ പറയൂ, ഇന്ത്യ ആരെയെങ്കിലും അടിമയാക്കി വച്ചിട്ടുണ്ടോ? തീർച്ചയായും ഇല്ല. അപ്പോൾ ഇന്ത്യയോടല്ല നമ്മൾ സ്വാതന്ത്ര്യം ചോദിക്കുന്നത്. ഇന്ത്യയിൽ നിന്നല്ല എന്റെ സോദരരെ, ഇന്ത്യയ്ക്കുള്ളിലാണ് സ്വാതന്ത്ര്യം വേണമെന്ന് നാം ആവശ്യപ്പെടുന്നത്. ബ്രിട്ടീഷുകാരോട് അല്ല സ്വാതന്ത്ര്യം ചോദിക്കുന്നത്. ആ സ്വാതന്ത്ര്യം ഈ രാജ്യത്തെ ജനങ്ങൾ പോരാടി നേടിയതാണ്.

ഇപ്പോൾ ഞാൻ സ്വതന്ത്രനാണ്. പോലീസ് എന്നോടു ചോദിച്ചു. "എന്തിനാണ് നിങ്ങൾ ലാൽസലാം, ലാൽസലാം എന്നു പറയുന്നത്?" ഇത് ചോദ്യം ചെയ്യലിന്റെ ഭാഗമായിട്ടായിരുന്നില്ല. പോലീസ് ഞങ്ങളെ ഭക്ഷണം കഴിക്കുവാനും മറ്റും കൊണ്ടുപോകുമായിരുന്നു. നമ്മൾ, ജെ.എൻ.യു.-വിലെ ആളുകൾ, സംസാരിച്ചുകൊണ്ടേ ഇരിക്കുന്നവരാണല്ലോ. അങ്ങനെ ഞാൻ അവരോടും സംസാരിച്ചു. അദ്ദേഹവും എന്നെപ്പോലെ ഒരു മനുഷ്യനാണെന്ന് മനസ്സിലായി. ജയിലിന്റെയുള്ളിൽ പൊലീസായിട്ട് ആരാണ് തൊഴിലെടുക്കുന്നത്? ആരുടെ പിതാവാണോ കർഷകൻ, ആരുടെ പിതാവാണോ കർഷകതൊഴിലാളി, ആരുടെ പിതാവോണോ താഴ്ന്ന ജീവിത സാഹചര്യങ്ങളിൽ വരുന്നത്, അവരാണ് പോലീസിൽ ജോലി ചെയ്യുന്നത്. ഈ രാജ്യത്തെ ഏറ്റവും പിന്നോക്കം നിൽക്കുന്ന ഒരു സംസ്ഥാനമായ ബീഹാറിൽ നിന്നാണ് ഞാൻ വരുന്നത്. എന്റേതും ഒരു ദരിദ്ര കുടുംബമാണ്, ഒരു കർഷക കുടുംബമാണ്. പോലീസിലും ദരിദ്രകുടുംബങ്ങളിൽ പെട്ടവരാണ് തൊഴിൽ ചെയ്യുന്നത്. ഞാൻ കോൺസ്റ്റബിൾ, ഹെഡ്കോൺസ്റ്റബിൾ, ഇൻസ്പെക്ടർ എന്നിങ്ങനെയുള്ളവരെപ്പറ്റിയാണ് സംസാരിക്കുന്നത്. ഐ.പി.എസ് സാറമ്മാരെപ്പറ്റിയല്ല. കൂടെ ഉണ്ടായിരുന്ന ശിപ്പായി (കോൺസ്റ്റബിൾ)യോടു ഞാൻ സംസാരിച്ചു. അദ്ദേഹം ചോദിച്ചു “ലാൽസലാം, ലാൽസലാം എന്ന് വച്ചാൽ എന്താണ്?” ഞാൻ പറഞ്ഞു “ലാൽ എന്നുപറഞ്ഞാൽ വിപ്ലവം, സലാം എന്നുപറഞ്ഞാൽ വിപ്ലവത്തിനു സലാം.” അർത്ഥം ഞാൻ പറഞ്ഞു കൊടുത്തിട്ടും അദ്ദേഹത്തിന് വ്യക്തത വന്നില്ല. “ഇൻക്വിലാബ് സിന്ദാബാദ് എന്നു പറഞ്ഞാൽ എന്താണ്?” “വിപ്ലവത്തിനു ഉറുദുവിൽ ഇൻക്വിലാബ് എന്നാണ് പറയുന്നത്.” “ആഹാ ഈ മുദ്രാവാക്യം എബിവിപിയും വിളിക്കും”. ഞാൻ പറഞ്ഞു, “ഇപ്പോൾ മനസ്സിലായോ അതു വ്യാജ ഇൻക്വിലാബിയാണെന്ന്. പക്ഷേ ഞങ്ങൾ ഒറിജിനൽ ഇൻക്വിലാബിയാണ്.” പിന്നെ അദ്ദേഹം ചോദിച്ചു, “നിങ്ങൾക്ക് ജെ.എൻ.യു.-വിൽ എല്ലാം വളരെ തുച്ഛമായ വിലക്കു കിട്ടും എന്ന് കേട്ടു.” ഞാൻ പറഞ്ഞു, “ഒരു കാര്യം പറയട്ടെ? പറയൂ. എന്തുകൊണ്ടാണ് നിങ്ങൾക്ക് അതു ലഭിക്കാത്തത്?” അദ്ദേഹം എനിക്കൊപ്പം 18 മണിക്കൂർ ജോലി ചെയ്യുമായിരുന്നു. “താങ്കളുടെ ഇപ്പോഴത്തെ അവസ്ഥയിൽ ഓവർറ്റൈം കിട്ടുമോ?” “ഇല്ല. എവിടെ നിന്നും കിട്ടുവാനാണ്?” ഞാൻ ചോദിച്ചു, “എത്ര അലവൻസ് കിട്ടും?” “യൂണിഫോമിനു കിട്ടുന്നത് 10 രൂപ.” ആ തുക അണ്ടർവെയറുകൾ വാങ്ങുവാൻ പോലും തികയില്ല. സ്വയം പട്ടിണിയാണെന്നാണ് പറയുന്നത്. നമ്മുക്ക് ഇതിൽ നിന്നുമാണ് സ്വാതന്ത്ര്യം കിട്ടേണ്ടത്. പട്ടിണിയിൽ നിന്ന്, അഴിമതിയിൽ നിന്ന്.

കഴിഞ്ഞ ദിവസങ്ങളിൽ ഹരിയാനയിൽ ഒരു പ്രക്ഷോഭം തുടങ്ങി. നിങ്ങളിൽ പലർക്കും അറിയാം ദില്ലിപോലീസിൽ ഭൂരിപക്ഷവും ഹരിയാനക്കാർ ആണെന്ന്. ഞാൻ അവരെ സല്യൂട്ട് ചെയ്യുകയാണ്. അവർ കഠിനാധ്വാനം ചെയ്യുന്നവരാണ്. ഈ സംവരണം; ജാതിരാഷ്ട്രീയം വളരെ മോശമാണ് എന്നൊരു പോലീസുകാരൻ പറഞ്ഞു. ഞാൻ പറഞ്ഞു ഈ ജാതിരാഷ്ട്രീയത്തിൽ നിന്നുമാണ് സ്വാതന്ത്ര്യം വേണ്ടത്. അദ്ദേഹം പറഞ്ഞു ഇതിൽ തെറ്റൊന്നുമില്ല, ദേശദ്രോഹം ഒന്നുമില്ല. ഞാൻ ചോദിച്ചു പറയൂ ഭരണസംവിധാനത്തിൽ ഏറ്റവും കൂടുതൽ ശക്തി ആർക്കാണു? ഞങ്ങളൂടെ ലാത്തിക്ക്; തീർച്ചയായും ശരിയാണ്. പക്ഷേ ഈ ലാത്തി നിങ്ങളുടെ താല്പര്യം പോലെ എടുത്തു പ്രയോഗിക്കാമോ? ഇല്ല. അധികാരം ആരുടെ അടുത്താണു? റ്റ്വിറ്ററിൽ സ്റ്റേറ്റ്മെന്റ് കൊടുക്കുന്നവരുടെ കൈയ്യിലാണധികാരം. ഞാൻ പറഞ്ഞു, റ്റ്വീറ്റിൽ സ്റ്റേറ്റ്മെന്റ് കൊടുക്കുന്ന സംഘികളിൽ നിന്നും സ്വാതന്ത്ര്യം വേണം.

എല്ലാ മീഡിയയും അവിടുന്നല്ല ശമ്പളം പറ്റുന്നത്, എങ്കിൽക്കൂടിയും ചിലര് അവിടുത്തെ ശമ്പളക്കാരാണ്. പാർലമെന്റിൽ റിപ്പോർട്ട് ചെയ്ത് ചെയ്ത് അതിന്റെ ഉള്ളിൽ കടന്നു കൂടാനുള്ള വ്യഗ്രതയിൽ ജെ.എൻ.യു.-വിനെ അവർ ഒരു പരീക്ഷണശാലയാക്കി. അവർ എന്നോട് ചോദിച്ചു എഫ്.ഐ.ആറിൽ നിന്റെ പേരുണ്ടല്ലോ. സഖാക്കളേ എഫ്.ഐ.ആറിനു മുന്പ് എ.ബി.വി.പി.-യുടെ കുറ്റപത്രത്തിൽ എന്റെ പേര് വന്നു. നീ വന്നാൽ നിന്നെ പാഠം പഠിപ്പിക്കുമെന്ന് അവർ പറഞ്ഞു. പക്ഷേ സഖാക്കളേ, അവരോട് ഞാൻ പറയാനാഗ്രഹിക്കുന്നു, ജെ.എൻ.യു.-വിൽ ഉപരിപഠനം നടത്താൻ കഴിയാതെ പോയ, നിരക്ഷരനും സാക്ഷരനും തമ്മിലുള്ള വ്യത്യാസം കുറക്കാനാഗ്രഹിച്ച, എന്റെ സുഹൃത്ത് ഇന്ന് പോലീസ് സർവീസിലാണ്. ഇവിടെയാണ് ജെ.എൻ.യു.-വിന്റെ പ്രസക്തി. ഈ വ്യത്യാസങ്ങളെ ദൂരീകരിക്കുവാൻ ശ്രമിക്കുന്ന ഈ സർവകലാശാലയെ അവർ ഭയക്കുന്നു. ഇവിടുത്തെ സ്വാതന്ത്ര്യത്തിന്റെ ശബ്ദങ്ങളെ അടിച്ചമർത്തുവാൻ നോക്കുന്നു. അതിർത്തിയിൽ നില്ക്കുന്ന സൈനികന്റെയും കൃഷിയിടത്തിൽ പണിയെടുക്കുന്ന കർഷകന്റെയും സർവകലശാലാ വിദ്യാർത്ഥിയുടെയും ഐക്യത്തെ അവർ ഭയപ്പെടുന്നു. സുഹൃത്തുക്കളേ, ബാബാ സാഹെബ് പറഞ്ഞത് രാഷ്ട്രീയ ജനാധിപത്യം കൊണ്ടല്ല, സാമൂഹിക ജനാധിപത്യം കൊണ്ടാണ് ജനാധിപത്യം കൈവരിക എന്നാണ്.

സോഷ്യലിസത്തിന് ഒഴിച്ചുകൂടാനാവാത്തതാണ് ജനാധിപത്യം എന്നാണ് ലെനിൻ പറഞ്ഞിരിക്കുന്നത്. അതുകൊണ്ടാണ് ഞങ്ങൾ ജനാധിപത്യത്തെപ്പറ്റി പറയുന്നത്, സോഷ്യലിസത്തെപ്പറ്റി പറയുന്നത്, അഭിപ്രായ സ്വാതന്ത്ര്യത്തെപ്പറ്റി പറയുന്നത്, സമത്വത്തെപ്പറ്റി പറയുന്നത്. രാഷ്ട്രപതിയുടെ മക്കൾക്കും സാധാരണക്കാരുടെ മക്കൾക്കും ഒരേ നീതി ലഭിക്കട്ടെ എന്ന് പറയുന്നത്.

അതിനാലാണ് നിങ്ങൾ ഇതിനെ അടിച്ചമർത്തുവാൻ ആഗ്രഹിക്കുന്നത്. എത്രത്തോളം അടിച്ചമർത്തുന്നുവോ അത്രത്തോളം മർദ്ദം രൂപീകരിക്കപ്പെടുമന്ന് ശാസ്ത്രം പറയുന്നു. പക്ഷേ ഇവർക്ക് ശാസ്ത്രവുമായി യാതൊരു ഇടപാടുമില്ല. കാരണം ശാസ്ത്രം പഠിക്കുന്നതും അറിവുള്ളവർ ആകുന്നതും തമ്മിൽ നല്ല വ്യത്യാസമുണ്ട്. അറിവുള്ളവരുമായുള്ള സംവാദത്തിലൂടെ മാത്രമേ ദാരിദ്ര്യം, പട്ടിണി അനാചാരങ്ങൾ എന്നിവയിൽ നിന്നുള്ള സ്വാതന്ത്ര്യവും ദളിത്-മഹിള-ന്യൂനപക്ഷ അവകാശങ്ങളും നേടിയെടുക്കുവാൻ കഴിയുകയുള്ളൂ. അതെന്തായാലും ഈ വ്യവസ്ഥിതിയിൽ നിന്ന് കൊണ്ട് തന്നെ നാം നേടിയെടുക്കും. ഇതായിരുന്നു ബാബാ സാഹെബിന്റെ സ്വപ്നം. രോഹിതിന്റെ സ്വപ്നം. ഒരു രോഹിതിനെ നിങ്ങൾ കൊന്നു. എന്നാൽ അതിന്റെ ഭാഗമായി വന്ന പ്രസ്ഥാനത്തെ തകർക്കുവാൻ നിങ്ങൾക്ക് കഴിഞ്ഞില്ല. അതിന് ഈ രാജ്യത്തിന്റെ മുക്കിലും മൂലയിലും അലയൊലികൾ സൃഷ്ടിക്കുവാൻ കഴിഞ്ഞു. ഒന്നുകൂടെ, സ്വയംവിമർശനാത്മകമായി, ജയിൽ അനുഭവങ്ങളുടെ വെളിച്ചത്തിൽ പറയട്ടെ, നമ്മൾ ജെ.എൻ.യു.-ക്കാർ കാര്യങ്ങളെ പറ്റി സംസാരിക്കും, എന്നാൽ വലിയ വാചകങ്ങളിൽ മാത്രം. ഇത് ഇന്നാട്ടിലെ സാധാരണക്കാർക്ക് മനസ്സിലാകണം എന്നില്ല. അത് അവരുടെ തെറ്റല്ല താനും. നമ്മുടെ കർത്തവ്യമാണ് അവരുടെ ഭാഷയിൽ അവരോട് കാര്യങ്ങൾ പറയുക എന്നത്.

ജയിലിൽ കഴിയവേ എനിക്ക് ഭക്ഷണം തന്നത് നീലയും ചുവപ്പും നിറങ്ങളിലുമുള്ള പാത്രങ്ങളിലാണ്. സഖാക്കളേ ഞാൻ വിധിയിൽ വിശ്വസിക്കുന്നില്ല. ഭഗവാനെയും അറിഞ്ഞു കൂടാ. എന്നാൽ ഇത്, ഈ നീലയും ചുവപ്പും, നാട്ടിൽ വരുവാൻ പോകുന്ന നല്ല കാര്യങ്ങളുടെ സൂചനയാണ്. ആ നീല പാത്രം അംബേദ്‌കർ പ്രസ്ഥാനത്തെയും ചുവന്ന പാത്രം ഇടതു പ്രസ്ഥാനത്തെയും ദ്യോതിപ്പിച്ചു. എനിക്ക് തോന്നി ഈ ഐക്യം തുടരുകയാണെങ്കിൽ, എല്ലാം olxൽ വിൽക്കുന്ന ഈ സർക്കാരിനെ മാറ്റി, ‘വികസനം എല്ലാവരുടെയും’ ആക്കുന്ന ഒരു സർക്കാർ ഉണ്ടാക്കുവാൻ പറ്റുമെന്നാണ്. വളരെക്കാലത്തിന് ശേഷമാണ് ജെ.എൻ.യു.-വിലെ ഒരു വിദ്യാർത്ഥി വീണ്ടും ഇരുമ്പഴിക്കുള്ളിലാകുന്നത്. ഇതിന്റെ കൂടെ ഒരു തമാശ കൂടി പങ്ക് വെക്കട്ടെ, ഇന്ന് നമ്മുടെ ബഹുമാന്യനായ സർവാദരണീയനായ പ്രധാനമന്ത്രി (അല്ല, ഇങ്ങനെ പറഞ്ഞില്ലെങ്കിൽ അടുത്ത രാജ്യദ്രോഹം ആകുമല്ലോ!) വലിയവായിൽ സ്റ്റാലിന്റെയും ക്രൂഷ്ചേവിന്റെയും കാര്യങ്ങൾ പറഞ്ഞു. അപ്പോൾ എനിക്ക് തോന്നി റ്റിവിയുടെ ഉള്ളിൽ ചാടിക്കയറി അദ്ദേഹത്തോട് പറയുവാൻ, “മോദിജീ, ഹിറ്റ്ലറുടെയും കൂടെ കാര്യങ്ങൾ പറയൂന്നെ! അല്ലെങ്കിൽ വേണ്ട, നിങ്ങളുടെ ഗുരു ഗോൾവാൾക്കർ സന്ദർശിച്ച മുസ്സോളിനിയുടെയെങ്കിലും!”

ഹിറ്റ്ലർ, ക്രൂഷ്ചേവ് പിന്നെ പ്രധാനമന്ത്രി എല്ലാവരുടെയും കാര്യങ്ങൾ പറയുന്നു. ‘മൻ കി ബാത്’ നടത്തുന്നുണ്ട്, പക്ഷേ മനസ്സിനെ കേൾക്കുന്നുമില്ല! ജയിലിൽ പോയതിനു ശേഷം, 3 മാസത്തെ ഇടവേളക്കു ശേഷം അമ്മയോട് സംസാരിക്കുവാൻ തോന്നി, സംസാരിച്ചു. അമ്മയോട് ഞാൻ പറഞ്ഞു, “അമ്മേ നിങ്ങൾ മോദിയെ കളിയാക്കിയല്ലോ?”. അമ്മ പറഞ്ഞു, “അത് എന്റെ ജോലിയാണ്. എന്റെ വേദനയാണ് ഞാൻ പ്രകടിപ്പിച്ചത്. അത് മനസ്സിലാകേണ്ടവർക്ക് മനസ്സിലായിട്ടുണ്ട്. അല്ലാത്തവർ അതിനെ പരിഹസിക്കുന്നു. അതുകൊണ്ടാണ് ഞാൻ പറഞ്ഞത് എന്റെ മകനെ രാജദ്രോഹക്കുറ്റം ആരോപിച്ച് കെണിയിൽ ആക്കിയിരിക്കുകയാണ്. താങ്കളും ഒരമ്മയുടെ മകനാണല്ലോ മനസ്സിന്റെ കാര്യം പറയുന്നതോടൊപ്പം ഒരമ്മയുടെ രോദനവും കേൾക്കൂ എന്ന്.” എനിക്കു പറയാൻ മറുപടി ഉണ്ടായിരുന്നില്ല. ഞാൻ ഏതെങ്കിലും ഒരു പാർടിയുടെയോ, വ്യക്തിയുടെയോ, ചാനലിന്റെയോ, സൈനികന്റെയോ കാര്യമല്ല പറയുവാൻ ആഗ്രഹിക്കുന്നത്. ഒന്നാലോചിച്ചു നോക്കൂ. ഒരു രാജ്യം അവിടത്തെ ജനതയെ ഇല്ലാതാക്കുന്നത് എത്ര ഭയാനകമായ കാര്യമാണ്. ഈ ഘട്ടത്തിൽ ജെ.എൻ.യു.-വിന്റെ ഒപ്പം നിന്ന സുഹൃത്തുക്കൾക്ക് അഭിവാദ്യങ്ങൾ അർപ്പിക്കുന്നു. കാരണം അവർ ഈ കാമ്പസിനെ, ഈ വിഷയത്തെ മനസ്സിലാക്കിയിരിക്കുന്നു.

ജെ.എൻ.യു. പോലെ സ്ത്രീകൾക്ക് സംവവരണവും മറ്റ് ആനുകൂല്യങ്ങളും നൽകിയ വേറേതു സർവ്വകലാശാല ഉണ്ട്? ഒരു പക്ഷേ, നിങ്ങൾക്കറിയാത്ത ഒന്നുണ്ട്, എന്റെ കുടുംബവരുമാനം വെറും 3000 രൂപയാണ്. ഈ പൈസ കൊണ്ട് ഇന്ത്യയിലെ ഏതെങ്കിലും സർവ്വകലാശാലയിൽ പി.എച്ച്.ഡിക്ക് ചേരാൻ പറ്റുമോ? എനിക്ക് ഒരു രാഷ്ട്രീയ പാർടിയുമായും ചങ്ങാത്തമില്ല, എന്നിരുന്നാൽ കൂടി ജെ.എൻ.യു.-വിന്റെ ഒപ്പം നിന്നു എന്ന ഒറ്റ കാരണം കൊണ്ട് യച്ചൂരി, രാജ, രാഹുൽ ഗാന്ധി, കെജ്രിവാൾ എന്നിവരെ രാജദ്രോഹികളാക്കി മുദ്ര കുത്തി. ജെ.എൻ.യു.-വിനു വേണ്ടി സംസാരിച്ച മാധ്യമങ്ങൾ യഥാർത്ഥത്തിൽ സത്യത്തെ പുറത്തു കൊണ്ടുവരികയാണ് ചെയ്തത്. അവർക്കു നേരിടേണ്ടി വരുന്നതോ അസഭ്യവർഷങ്ങളും ഭീഷണികളും. ഒന്നോർക്കുക, രാജ്യത്തെ 69% വരുന്ന വോട്ടർമാർ നിങ്ങളുടെ കൂടെയല്ല സർക്കാരേ! ബാക്കിയുള്ള 31 ശതമാനത്തിൽ പകുതിയും നിങ്ങളുടെ വാചാടോപങ്ങളിലും ഹരഹര വിളികളിലും പെട്ടു പോയവരാണ്. വിജയം എല്ലായ്പ്പോഴും നിങ്ങളുടെ കുത്തകയാണെന്ന് കരുതരുത്. ഒരു നുണ നൂറാവർത്തിച്ചാൽ സത്യമാക്കാം, പക്ഷേ അത് നുണക്കു മാത്രം ബാധകമാണ്. സത്യത്തിനല്ല. സൂര്യനെ നൂറാവർത്തി ചന്ദ്രനെന്നു വിളിച്ചാൽ ചന്ദ്രനാകില്ല. സത്യവും ഇതു പോലെ തന്നെയാണ്.

വിഷയങ്ങളിൽ നിന്ന് ശ്രദ്ധ തിരിച്ച് വിടുവാൻ ആണ് സർക്കാർ ശ്രമിക്കുന്നത്. Occupy UGC നടന്നപ്പോൾ, സഖാവ് രോഹിത്തിന്റെ ദുർമരണം നടന്നു. അത് കഴിഞ്ഞ് ഇപ്പോൾ ജെ.എൻ.യു.-വിലെ ദേശദ്രോഹി നാടകം. അധിക കാലം ഒരു വിഷയത്തിൽ കടിച്ചുതൂങ്ങുവാൻ കഴിയില്ലാത്തത് കൊണ്ട് അവർ പുതിയ വിഷയങ്ങൾ ഉണ്ടാക്കുന്നു. ഇനി രാമക്ഷേത്രം ആയിരിക്കാം അടുത്ത വിഷയം. ആർ.എസ്.എസ്.-ന്റെ മുഖപത്രമായ ഓർഗനൈസറിൽ ജെ.എൻ.യു.-വിനെ പറ്റി സ്വാമിജിയുടെ കവർ സ്റ്റോറി വന്നിരുന്നു. ഏ.ബി.വി.പി. സുഹൃത്തുക്കളോട് എനിക്ക് പറയുവാനുള്ളത്, ഒരു വട്ടം അദ്ദേഹത്തെ ഇവിടെ കൊണ്ടുവരൂ. നമ്മുക്ക് അതിനെ പറ്റി സംവാദങ്ങളും ചർച്ചകളും നടത്താം. സംവാദത്തിൽ അദ്ദേഹം ജയിക്കുകയാണെങ്കിൽ, ജെ.എൻ.യു. നാല് മാസത്തേക്ക് പൂട്ടിയിടാം. മറിച്ചാണെങ്കിൽ അദ്ദേഹത്തോട് അപേക്ഷിക്കുവാനുള്ളത് പണ്ട് എവിടെ ആയിരുന്നുവോ അങ്ങോട്ട് തന്നെ തിരിച്ച് പൊയ്ക്കൊള്ളുവനാണ്. ഇവിടെ നടന്ന സംഭവങ്ങൾ വളരെയധികം ആസൂത്രിതമാണ്. കാമ്പസിന് പുറത്ത് ജെ.എൻ.യു.-വിന് എതിരെ പ്രതിഷേധിച്ചവരുടെ മുദ്രാവാക്യങ്ങളും, എന്തിന് പോസ്റ്ററുകൾ വരെ, അണുവിട വ്യത്യാസമില്ലാത്തവ ആയിരുന്നു. എന്തിന് "Ex-servicemen"-ന്റെ പോസ്റ്റർ വരെ ഏ.ബി.വി.പി.-യുടെ ആയിരുന്നു. അതിന്റെയർത്ഥം ഇവയെല്ലാം നാഗ്പൂരിൽ നിന്ന് ഇറക്കുമതി ചെയ്യപ്പെട്ടവയാണെന്നാണ്. രാജ്യത്തിലെ യഥാർത്ഥ വിഷയങ്ങളിൽ നിന്ന് ശ്രദ്ധ തിരിച്ചു വിട്ട് ജെ.എൻ.യു.-വിലെ പോരാളികളായ ഉമറിനെയും അനിർബനെയും ആനന്ദിനെയും അടക്കം ജയിലടച്ച്, ഈ പ്രതിഷേധങ്ങൾ അടിച്ചമർത്തുവാനാണ് ശ്രമം.

അവരോട് ഞങ്ങൾക്ക് പറയുവാനുള്ളത്, ഈ പോരാട്ടത്തെ അടിച്ചമർത്തുവാൻ നിങ്ങൾക്ക് സാധിക്കില്ല. ഇതൊരു നീണ്ട പോരാട്ടമാണ്. ഇടവേളകളില്ലാത്ത ഒന്ന്, തല കുനിക്കാതെ അവസാന ശ്വാസം വരെയും പോരാടേണ്ടുന്ന ഒന്ന്. കാമ്പസ്സിനുള്ളിലുള്ള എ.ബി.വി.പി.ക്കാരോടും കാമ്പസിന് പുറത്ത് നില്ക്കുന്ന, രാജ്യത്തെ തകർക്കുവാൻ ശ്രമിക്കുന്ന, ബി.ജെ.പി.ക്കാരോടും ഞങ്ങൾ പറയുന്നു, ഈ പോരാട്ടം ഞങ്ങൾ തുടരുക തന്നെ ചെയ്യും. അങ്ങനെ ഞങ്ങൾ ചരിത്രം രചിക്കും. ‘Occupy UGC Movement’ലൂടെ നാം നടത്തിയ പോരാട്ടം, രോഹിത് വെമുലയ്ക്ക് നീതി കിട്ടുവാനുള്ള പോരാട്ടം, നിങ്ങൾ തുടർന്ന പോരാട്ടം, അത് നമ്മൾ തുടരും, വിജയിക്കുകയും ചെയ്യും. ഈ പോരാട്ടത്തിൽ ഒപ്പം നിന്ന എല്ലാവരോടും നന്ദി പറഞ്ഞു കൊണ്ടും തുടർന്നും നാം ഒരുമിച്ച് നിൽക്കണമെന്ന് അഭ്യർത്ഥിച്ച് കൊണ്ടും എന്റെ പ്രസംഗം അവസാനിപ്പിക്കുന്നു. നന്ദി. ഇങ്ക്വിലാബ് സിന്ദാബാദ്. നാം പോരാടും വിജയിക്കും.

സഖാക്കൾക്കെല്ലാം ഒരിക്കൽ കൂടി നന്ദി. സ്വാതന്ത്ര്യത്തെക്കുറിച്ചുള്ള ആ മുദ്രാവാക്യം ഒരിക്കൽക്കൂടി നമുക്ക് മുഴക്കേണ്ടതുണ്ട്, അത് ഈ രാജ്യത്തിലെ എല്ലാ ജനങ്ങളിലേക്കും എത്തേണ്ടതുണ്ട്. ഞങ്ങൾക്ക് കുറച്ച് കൂടി സമയം നല്കുവാൻ മാധ്യമങ്ങളോട് അഭ്യർത്ഥിക്കുകയാണ്. വീണ്ടും ഞാൻ സ്പഷ്ടമാക്കാൻ ആഗ്രഹിക്കുന്നു; ജെ.എൻ.യു.-വിലെ വിദ്യാർത്ഥികൾക്ക് സ്വാതന്ത്ര്യം ഇന്ത്യയിൽ നിന്നുമല്ല, ഇന്ത്യയെ കൊള്ളയടിക്കുന്നവരിൽ നിന്നുമാണ് വേണ്ടത്. അതുകൊണ്ട് ഒരിക്കൽക്കൂടി നമുക്കീ മുദ്രാവാക്യം മുഴക്കാം:

നാം എന്താണ് ആഗ്രഹിക്കുന്നത്
സ്വാതന്ത്ര്യം
ഉറക്കെ പറയൂ
സ്വാതന്ത്ര്യം
എല്ലാവരും ചേർന്ന് പറയൂ
സ്വാതന്ത്ര്യം
വിശപ്പിൽ നിന്നും
സ്വാതന്ത്ര്യം
ഭീകരവാദത്തിൽ നിന്നും
സ്വാതന്ത്ര്യം
മനുവാദത്തിൽ നിന്നും
സ്വാതന്ത്ര്യം
നാം നേടിയെടുക്കും
സ്വാതന്ത്ര്യം
നിങ്ങൾ എന്ത് വേണമെങ്കിലും ചെയ്യൂ
സ്വാതന്ത്ര്യം
നാം നേടിയെടുക്കും
സ്വാതന്ത്ര്യം
നമ്മുടെ അവകാശം
സ്വാതന്ത്ര്യം
ജീവനേക്കാൾ പ്രിയപ്പെട്ടത്
സ്വാതന്ത്ര്യം.

കനയ്യ കുമാറിന്റെ പ്രസംഗത്തിനു വലിയ പ്രതികരണമാണ് ലഭിച്ചത്. അവയിൽ ചിലത്.


2016 മാർച്ച് 2-ന് പാർലമെന്റിൽ നടത്തിയ പ്രസംഗത്തിൽ കനയ്യ കുമാറിന്റെ 20 മിനിറ്റ് പ്രസംഗം മുഴുവൻ താൻ കേട്ടുവെന്നും അതിൽ എവിടെയും രാജ്യദ്രോഹക്കുറ്റം താൻ കണ്ടില്ലെന്നും രാഹുൽ ഗാന്ധി പറയുകയുണ്ടായി.

ജയിലിൽ നിന്ന് ഇറങ്ങിയ അന്നു തന്നെ തന്റെ പ്രസംഗത്തിലൂടെ ദേശീയശ്രദ്ധ പിടിച്ചുപറ്റിയ കനയ്യ കുമാറിന് വധഭീഷണിയുമായി ഡൽഹിയിൽ പോസ്റ്ററുകൾ പ്രത്യക്ഷപ്പെട്ടു. കനയ്യയെ വധിക്കുന്നവർക്ക് 11 ലക്ഷം രൂപ പ്രതിഫലം വാഗ്ദാനം ചെയ്യുന്ന പോസ്റ്ററാണ്`ഡൽഹിയിൽ കണ്ടത്. കൂടാതെ കനയ്യയുടെ നാവ് അറുക്കുന്നവർക്ക് 5 ലക്ഷം രൂപ നൽകുമെന്ന വാഗ്ദാനവുമായി ഉത്തർപ്രദേശ് യുവമോർച്ച പ്രസിഡണ്ട് പ്രസ്താവന ഇറക്കി. ഇയാളെ യുവമോർച്ച സംഘടനയിൽ നിന്നും പുറത്താക്കി. വധഭീഷണിയെത്തുടർന്ന് കനയ്യ കുമാറിന് സുരക്ഷ ഉറപ്പുവരുത്തണമെന്ന് കോൺഗസ്സും കമ്യൂണിസ്റ്റ് പാർട്ടിയും ആവശ്യപ്പെടുകയുണ്ടായി. കനയ്യ കുമാറിൻെറ തലയറുക്കുന്നവർക്ക് 11 ലക്ഷം രൂപ ഇനാം പ്രഖ്യാപിച്ച പൂർവാഞ്ചൽ സേന പ്രസിഡന്റിനെ അറസ്റ്റു ചെയ്തു. 2016 മാർച്ച് 10-ന് പുറത്തുനിന്നെത്തി എന്നു സംശയിക്കപ്പെടുന്ന ഒരാൾ കനയ്യയെ കാമ്പസ്സിനകത്തു വച്ച് ആക്രമിച്ചു. 2016 മാർച്ച് 12 -ന് 


</doc>
<doc id="331924" url="https://ml.wikipedia.org/wiki?curid=331924" title="സമുദ്രോപരിതല താപനില">
സമുദ്രോപരിതല താപനില

സമുദ്ര ഉപരിതലത്തോട്‌ ഏറ്റവും അടുത്ത ജലത്തിന്റെ താപനിലയെ ആണ് സമുദ്രോപരിതല താപനില (Sea surface temperature) എന്ന് പറയുന്നത് .ഇത് സമുദ്ര ശാസ്ത്ര പഠനത്തിൽ സുപ്രധാനമായ ഒരു ഘടകമാണ് .



</doc>
<doc id="331943" url="https://ml.wikipedia.org/wiki?curid=331943" title="ബ്രൊമെല്യേസി">
ബ്രൊമെല്യേസി

ഏകദേശം 3170 സ്പീഷിസുകളുള്ള ഒരു വലിയ സസ്യകുടുംബമാണ് ബ്രൊമെല്യേസി (Bromeliaceae). നമുക്ക് സുപരിചിതമായ കൈതച്ചക്ക (Pineapple) ഈ കുടുംബത്തിലെ ഒരംഗമാണ്. ഈ കുടുംബത്തിൽ അധിസസ്യങ്ങൾ, ലിത്തോഫൈറ്റുകൾ, പാറകളിൽ വളരുന്ന സസ്യങ്ങൾ, മണ്ണിൽ വളരുന്ന സസ്യങ്ങൾ എന്നിവയെല്ലാം ഉൾകൊള്ളുന്നു. 
ഈ സസ്യകുടുംബത്തിന്റെ ഉപകുടുംബമാണ് ബ്രൊമെല്യോയ്ഡെ , ബ്രൊമെല്യേസി കുടുംബത്തിലെ താഴ്ന്ന അണ്ഡാശത്തോടു കൂടിയ ചെടികൾ (ഉദാ., കൈതച്ചക്ക) എല്ലാം ഇവയിൽ പെടുന്നു. ഈ സസ്യ കുടുംബത്തിലെ വലിയ സസ്യം പുയ റൈമോണ്ടിയും ചെറുത് സ്പാനിഷ് മോസ്സുമാണ്. 
കൂടുതൽ വൈവിധ്യമുള്ള സസ്യങ്ങൾ ഉൾക്കൊള്ളുന്ന ഒരു സസ്യകുടുംബം കൂടിയാണ് ബ്രൊമെല്യേസി. ഇവ പലതരം കാലാവസ്ഥയേയും അതിജീവിക്കാൻ കഴിവുള്ളവയാണ്. ഈ കുടുംബത്തിലെ സസ്യങ്ങളുടെ പൂങ്കുലകൾ വിവിധതരത്തിലുള്ളവയാണ്, 10 മീറ്റർ ഉയരത്തിൽ എത്തുന്നതും എന്നാൽ ചിലത് 2 മില്ലി മീറ്റർ മാത്രം വലിപ്പമുള്ളവയും മറ്റുചിലത് ചെടിക്കുപുറത്തേക്ക് വരാത്ത പൂക്കളോട് കൂടിയവയുമാണ്. അധിസസ്യങ്ങളും (Epiphytes) മണ്ണിൽ വളരുന്ന സസ്യങ്ങളും ഉള്ളതിനാൽ പറ്റുവേരുകളുള്ളവയും, നാരുവേരുകളും തായ്‌വേരുകളും ചേർന്നുള്ള സസ്യങ്ങളും ഈ കുടുംബത്തിലുണ്ട്.

രൂപഘടന, സ്വഭാവ സവിശേഷത എന്നിവയെ ആസ്പദമാക്കി ബ്രൊമെല്യേസി കുടുംബത്തിനെ ഉപകുടുംബങ്ങളായി തിരിച്ചിരിക്കുന്നു. ബ്രൊമെല്യോയ്ഡെ, ടില്ലാൻഡ്സ്യോയ്ഡെ,പിറ്റ്കൈർന്യോയ്ഡെ എന്നിവ പ്രധാന ഉപകുടുംബങ്ങളാണ്.



</doc>
<doc id="331952" url="https://ml.wikipedia.org/wiki?curid=331952" title="കംബോഡിയയിലെ വംശഹത്യ">
കംബോഡിയയിലെ വംശഹത്യ

പോൾ പോട്ടിന്റെ നേതൃത്വത്തിൽ ഖമർ റൂഷ് ഭരണകാലത്ത് 1975 മുതൽ 1979 വരെ കംബോഡിയയിൽ നടന്ന വംശീയ കൂട്ടക്കൊലകളാണ് കംബോഡിയയിലെ വംശഹത്യ (Cambodian genocide) എന്ന് അറിയപ്പെടുന്നത്. 80 ലക്ഷം ജനങ്ങളുണ്ടായിരുന്ന കംബോഡിയയിലെ നാലിലൊന്നുപേരും ഇതിൽ കൊല്ലപ്പെടുകയുണ്ടായി. agrarian socialism which was founded on the ideals of സ്റ്റാലിനിസത്തിലെയും മാവോയിസത്തിലെയും കാഴ്ച്ചപ്പാടുകൾ കൂട്ടിച്ചേർത്ത് ഉണ്ടാക്കിയ ഒരുതരം കാർഷിക സോഷ്യലിസം ഉണ്ടാക്കലായിരുന്നു ഖമർ റൂഷിന്റെ പദ്ധതി. അതിൻപ്രകാരം നഗരങ്ങളിൽ നിന്നും ജനങ്ങളെ നിർബന്ധപൂരവ്വം ഗ്രാമങ്ങളിലേക്ക് മാറ്റൽ, പീഡിപ്പിക്കൽ, കൂട്ടക്കൊല നടത്തൽ, നിർബന്ധിതമായി തൊഴിൽ ചെയ്യിക്കൽ, പോഷകാഹാരമില്ലാതെ വരൽ, രോഗങ്ങൾ എന്നിങ്ങനെയുള്ള കാരണങ്ങളാൽ ഏതാണ്ട് 20 ലക്ഷം ആൾക്കാർ കൊല്ലപ്പെടുകയുണ്ടായി. കംബോഡിയയിലെ വിയറ്റ്നാമിന്റെ ഇടപെടൽ ആണ് ഖമർ റൂഷ് ഭരണത്തിന് അറുതി വരാൻ കാരണമായത്. കംബോഡിയയിലെ കൊലക്കളങ്ങൾ എന്ന് അറിയപ്പെടുന്ന 20000 -ത്തോളം സ്ഥലങ്ങൾ പിന്നീട് കണ്ടെത്തുകയുണ്ടായി.

ജനസഞ്ചയത്തെ ശുദ്ധീകരിക്കാനാണ് ഈ കൂട്ടക്കൊലകൾ തുടങ്ങിയത് എന്നാണ് ഒരു ഖമർ റൂഷ് നേതാവ് പറഞ്ഞത്. 


</doc>
<doc id="331956" url="https://ml.wikipedia.org/wiki?curid=331956" title="ബംഗ്ലാദേശിലെ വംശഹത്യ (1971)">
ബംഗ്ലാദേശിലെ വംശഹത്യ (1971)

1971 മാർച്ച് 26 -ന് പടിഞ്ഞാറേ പാകിസ്താൻ അവരുടെ സംസ്ഥാനമായ കിഴക്കേപാകിസ്താനെതിരെ സ്വയംനിർണ്ണയാവകാശത്തിനായി ശബ്ദമുയർത്തിയതിനെ സൈനികമായി നേരിടാൻ തുടങ്ങിയ നടപടിയാണ് ബംഗ്ലാദേശിലെ വംശഹത്യ (1971 Bangladesh genocide) എന്ന് അറിയപ്പെടുന്നത്. 9 മാസം നീണ്ടുനിന്ന ഓപ്പറേഷൻ സേർച്‌ലൈറ്റ് എന്നു പേരിട്ട ഈ സൈനികനടപടിയിൽ പാകിസ്താന്റെ സൈന്യം അവരുടേ പിന്തുണയുള്ള അർദ്ധസൈനികരും കൃത്യമായ പദ്ധതിയോടെ 300000 -നും 30 ലക്ഷത്തിനും ഇടയിൽ (കിഴക്കൻ)ബംഗാളികളെ കൊല്ലുകയും രണ്ടു ലക്ഷത്തിനും നാലു ലക്ഷത്തിനും ഇടയിൽ ബംഗാളി സ്ത്രീകളെ വംശഹത്യ ലക്ഷ്യം വച്ചുകൊണ്ടു ബലാൽസംഘം ചെയ്യുകയും ചെയ്തു.

അതിനൊപ്പം തന്നെ വിഭജനകാലത്ത് ഇന്ത്യയിൽനിന്നും കിഴക്കൻ പാകിസ്താനിലേക്ക് പോയ ഉർദു സംസാരിക്കുന്നവരും ബംഗാളികളും തമ്മിലും വംശീയ ലഹളകൾ ഉണ്ടായി. ഇങ്ങനെ ബംഗ്ലാദേശ് സ്വതന്ത്രമായ സംഭവങ്ങൾക്കിടയിൽ നടന്നവ വംശഹത്യ തന്നെയാണെന്ന് ഇപ്പോൾ അംഗീകരിക്കപ്പെട്ടിട്ടുണ്ട്.


</doc>
<doc id="331958" url="https://ml.wikipedia.org/wiki?curid=331958" title="തേനീച്ച വളർത്തൽ">
തേനീച്ച വളർത്തൽ

തേനിനും തേനീച്ച ഉത്പന്നങ്ങൾക്കുംവേണ്ടി തേനീച്ചകളെ വളർത്തുന്നതിന്റെ തേനീച്ചക്കൃഷി അഥവാ തേനീച്ചവളർത്തൽ എന്ന് പറയുന്നു.
തേനീച്ചകളിൽനിന്നും തേൻ ശേഖരിക്കുന്നത് പതിനായിരം വർഷങ്ങൾക്ക് മുമ്പ് രേഖപ്പെടുത്തിയിട്ടുണ്ട്. ഒൻപതിനായിരം വർഷങ്ങൾക്ക് മുമ്പേ ഉത്തര ആഫ്രിക്കയിൽ മൺകുടങ്ങളിൽ തേനീച്ചവളർത്തൽ നടത്തിയിരുന്നു തൂത്തൻഖാമൻ തുടങ്ങിയ ഫറവോമാരുടെ കല്ലറകളിൽനിന്നും തേൻ നിറച്ച ഭരണികൾ കണ്ടെടുത്തിട്ടുണ്ട്. പതിനെട്ടാം നൂറ്റാണ്ടിലാണ് തേനീച്ചക്കൂട്ടിലെ കോളനി മുഴുവൻ നശിപ്പിക്കാതെ തേനെടുക്കുന്ന വിദ്യ യൂറോപ്പിയന്മാൻ വികസിപ്പിച്ചെടുത്തത്.

തേനീച്ചയുടെ ജനുസുകളുടെ എണ്ണം ഇരുപതിനായിരത്തിലധികം വരുംപല ജനുസുകളും ഒറ്റക്ക് കഴിയുന്നവയാണ്

തേനീച്ചകൽ കൂട്ടതൊദെ വസിക്കുന്ന ഷദ്പദങ്ങളാണ്.


</doc>
<doc id="331988" url="https://ml.wikipedia.org/wiki?curid=331988" title="ഏകബീജപത്ര സസ്യങ്ങൾ">
ഏകബീജപത്ര സസ്യങ്ങൾ

സപുഷ്പിസസ്യങ്ങളെ രണ്ടു വിഭാഗങ്ങളാക്കി തിരിച്ചിരിക്കുന്നതിലെ ഒരു വിഭാഗമാണ് ഏകബീജപത്രികൾ (Monocotyledon) അല്ലെങ്കിൽ monocot. ഈ വിഭാഗത്തിലെ ചെടികളുടെ വിത്തിനുള്ളിലെ ഭ്രൂണത്തിൽ ഒരു ബീജപത്രം മാത്രമേ ഉണ്ടായിരിക്കുകയുള്ളൂ. മറ്റെ വിഭാഗമായ ദ്വിബീജപത്രിസസ്യങ്ങളിൽ ഭ്രൂണം രണ്ടു ബീജപത്രങ്ങളോടു കൂടിയതാണ്.

ഏകബീജപത്ര സസ്യങ്ങളിൽ ഏതാണ്ട് 60000 -ഓളം സ്പീഷിസുകൾ ഉണ്ട്. സസ്യങ്ങളിലെ തന്നെ എറ്റവും കൂടുതൽ (ഏതാണ്ട് 20000) സ്പീഷിസുകൾ ഉള്ള ഓർക്കിഡുകൾ എകബീജപത്രസസ്യമാണ്. ഇതിലെ പകുതിയോളം സ്പീഷിസുകൾ പുൽവർഗമായ പൊയേസി കുടുംബത്തിലാണ് ഉള്ളത്. ഇതാണ് സാമ്പത്തികമായ ഏറ്റവും പ്രധാനപ്പെട്ട കുടുംബം. പ്രധാന ധാന്യങ്ങളായ അരി, ഗോതമ്പ്, ചോളം കൂടാതെ കരിമ്പ്, മുള, പനകൾ, വാഴ, ഇഞ്ചി, മഞ്ഞൾ, ഏലം, ഉള്ളികൾ, ലില്ലി മുതലായ വിവിധതരം പൂക്കൾ എന്നിവയെല്ലാം ഏകബീജപത്രികളാണ്.

2009 ലെ APG III സിസ്റ്റം അംഗീകരിച്ച ഈ ക്ലേഡിനെ "മോണോകോട്ടുകൾ" എന്നുവിളിക്കുന്നു. എന്നാൽ അത് ഒരു ടാക്സോണമിക് റാങ്കിൽ നിർദ്ദേശിക്കപ്പെടുന്നില്ല. 


</doc>
<doc id="331991" url="https://ml.wikipedia.org/wiki?curid=331991" title="യൂറോപ്യൻ അഭയാർത്ഥി പ്രതിസന്ധി">
യൂറോപ്യൻ അഭയാർത്ഥി പ്രതിസന്ധി

ഒരു വലിയ വിഭാഗം ജനങ്ങൾ 2015 ൽ യൂറോപ്പിയൻ യൂണിയനിലേയ്ക്ക് അഭയം തിരഞ്ഞു പ്രവഹിക്കാൻ തുടങ്ങിയതിനെ തുടർന്ന് യൂറോപ്പിലുണ്ടായ പ്രതിസന്ധിയെ യൂറോപ്പിയൻ അഭയാർത്ഥി പ്രതിസന്ധി (European migrant crisis) എന്ന് പറയുന്നു.

</doc>
<doc id="331993" url="https://ml.wikipedia.org/wiki?curid=331993" title="മനു ജോസഫ്">
മനു ജോസഫ്

മനു ജോസഫ്‌ ഒരു ഇന്ത്യൻ എഴുത്തുകാരനും പത്രപ്രവര്ത്തകനും ആണ്. അദ്ദേഹം ഓപ്പൺ മാസികയുടെ പൂർവകാല എഡിറ്റർ ആണ്.


</doc>
<doc id="331994" url="https://ml.wikipedia.org/wiki?curid=331994" title="ഭവായ്">
ഭവായ്

ഭവൈ അഥവാ വേഷ അല്ലെങ്കിൽ സ്വനഗ്(ഗുജറാത്തി:ભવાઇ), പടിഞ്ഞാറൻ ഇന്ത്യ വിശേഷിച്ചു ഗുജറാത്തിലെ ഒരു നാടൻ കലാരൂപമാണ്‌.

"സംസ്ക്രിതതില്ലേ ഭാവാ" എന്നാ വാക്കിൽ നിന്നും വരുന്നു. അംബ, എന്ന ദേവിയും ആയിട്ട് ഇതിനു ബന്ധമുണ്ട്. ഭാവ് എന്നാൽ  പ്രപഞ്ചം, ആയി എന്നാൽ  അമ്മ, അതുകൊണ്ട്  ഈ കലാരൂപം പ്രപഞ്ച മാതാവിൻ  സമർപ്പിച്ചിരിക്കുന്നു.

പതിനാലാം നൂറ്റാണ്ടിൽ രൂപപെട്ട, ഈ കലാരൂപം അസൈട തക്കരാണ് പ്രചരിപ്പിച്ചത്.


</doc>
<doc id="331995" url="https://ml.wikipedia.org/wiki?curid=331995" title="ഒസ്മാൻ സാഗർ">
ഒസ്മാൻ സാഗർ

ഇന്ത്യയിലെ ഹൈദരാബാദ് നഗരത്തിലുള്ള ഒരു ജലസംഭരണിയാണ് ഒസ്മാൻ സാഗർ (തെലുഗു:ఒస్మాన్ సాగర్). ഗണ്ടിപ്പേട്ട് എന്ന് ഇത് പരക്കെ അറിയപ്പെടുന്നു. തടാകത്തിന്റെ വിസ്തീർണം ഏകദേശം 46 ചതുരശ്ര കിലോമീറ്ററും ജലസംഭരണിയുടേത് 29 ച.കി.മി യും ആണ്.

1920 -ൽ  ആണ് മൂസി നദിയിൽ അണകെട്ടി ഒസ്മാൻ സാഗർ ജലസംഭരണി നിർമ്മിച്ചത്.


</doc>
<doc id="331999" url="https://ml.wikipedia.org/wiki?curid=331999" title="ജോർജ് റെഡ്ഡി">
ജോർജ് റെഡ്ഡി

ഇരുപത്തഞ്ചാം വയസ്സിൽ ഹിന്ദുത്വ ശക്തികളാൽ കൊല്ലപ്പെട്ട ജോര്ജ് റെഡ്ഡീ (മരണം-14 ഏപ്രിൽ, 1972) ഹൈടെരബാദ് ഉസ്മാനിയ യൂനിവേര്സിടിയിൽ, ഫിസിക്സിൽ ഗവേഷക വിദ്യര്തിയായിരുന്നു. അക്കാലത്ത് ഏറെ വിവാദങ്ങൾ സൃഷ്‌ടിച്ച ഇടതു പക്ഷ വിപ്ലവ പ്രസ്ഥാനങ്ങളുടെ ഭാഗമായതാണ് ഇദ്ദേഹത്തിന്റെ കൊലപാതകത്തിനു കാരണമായത് ,ഇതിനെ തുടർന്ന് ഉസ്മാനിയ കാമ്പസിൽ പുരോഗമന ജനാധിപത്യ വിദ്യാർത്ഥി മുന്നണി (PDSU )രൂപീകരിക്കന്നതിലെക്ക് നയിച്ചു. ജൊർജ് കാമ്പസിൽ വിതരനം ചെയ്തിരുന്ന ലഘു ലേഖകളിൽ ഉപയോഗിച്ച് പോന്ന PDS എന്ന പേരിൽ നിന്നു പ്രചോദനം ഉൾക്കൊണ്ടാണ് പിന്നീട് PDSU എന്ന് നാമകരണം ചെയ്യുന്നത്.

യൂനിവേര്സിടി ബോക്സിംഗ് ചാമ്പ്യനും ഗോൾഡ്‌ മെഡലിസ്റ്റുമായ റെഡി മാർക്സിയൻ തത്ത്വചിന്തകളുടെ പ്രചാരകനയും എല്ലാവിധ വിവേചനങ്ങൾക്കെതിരെയുള്ള പോരാളിയായുമാണ് പ്രധാനമായും അറിയപ്പെടുന്നത്. സുഹൃത്തുക്കളിലൊരാൾ പറയുന്നതനുസരിച്ച് " അമേരിക്കയിലെ ബ്ലാക്ക് പന്തെര്സ് മൂവ്മെന്റ് , നക്സൽ ബാരി , കാകുളം തുടങ്ങിയ കർഷക ലഹളകളിൽ നിന്നും ഊർജ്ജമുൽക്കൊണ്ടാണ് റെഡി പ്രവർത്തനമാരംഭിക്കുന്നത് 

അജയ് ദേവ്ഗണിന്റെ യുവ, സൂര്യയുടെ ആയത എഴുതു എന്നീ സിനിമകൾ റെഡ്ഡീയുടെ ജീവിതം ആസ്പദമാക്കി നിർമ്മിച്ചതാണ് . നാല്പതാം മരണ വാര്ഷികതോടനുബന്ധിച്ചു കലാലയങ്ങളിലെ പ്രതിസന്ധി എന്ന ഡോക്യുമെന്ററിയും ജോര്ജു റെഡിയുടെ ഓർമ്മക്കുറിപ്പുകൾ എന്ന പേരിൽ പുസ്തകവും പുറത്തിറക്കിയിട്ടുണ്ട് .ജീവചരിത്രം:

ഉസ്മാനിയ സർവകലാശാലയിൽ ഭൗതികശാസ്ത്രത്തിൽ ഗവേഷണ വിദ്യാർത്ഥിയായ ജോർജ്ജ് റെഡ്ഡി.  കേരളത്തിലെ പാലക്കാട്ടിൽ ലീല വർഗ്ഗീസ്, രഘുനാഥ് റെഡ്ഡി എന്നിവരുടെ മകനായി ജനിച്ചു.  പിതാവിന്റെ തൊഴിൽ കാരണം ചെന്നൈയിലെ കൊല്ലം, വാറങ്കൽ എന്നിവിടങ്ങളിൽ യാത്ര ചെയ്യുകയും പഠിക്കുകയും ചെയ്തു. ഒടുവിൽ ഹൈദരാബാദിൽ ജീവിതം അവസാനിപ്പിച്ചു.

അക്കാലത്ത് ആന്ധ്രയിലെ രാഷ്ട്രീയത്തിലെ ഏറ്റവും സ്വാധീനമുള്ള വിദ്യാർത്ഥി നേതാക്കളിൽ ഒരാളായിരുന്നു അദ്ദേഹം.  ഉസ്മാനിയ സർവകലാശാലയുടെ ക്യാമ്പസിലെ വിദ്യാർത്ഥി സംഘടനയായിരുന്ന പ്രോഗ്രസീവ് ആൻഡ് ഡെമോക്രാറ്റിക് സ്റ്റുഡന്റ്സ് യൂണിയന്റെ (പിഡിഎസ്‌യു) സ്ഥാപകനും.  ജോർജ് ദരിദ്രരുടെ ക്ഷേമത്തിനായി പ്രവർത്തിക്കുകയും സർവകലാശാലയിലും സൊസൈറ്റിയിലും വിവിധ ഘട്ടങ്ങളിൽ വിവേചനത്തിനെതിരെ പോരാടുകയും ചെയ്തു.

വിദ്യാർത്ഥി ജീവിതം:

ജോർജ്ജ് റെഡ്ഡി ഒരു യൂണിവേഴ്സിറ്റി സ്വർണ്ണ മെഡൽ ജേതാവായിരുന്നു. ചരിത്രം, സാഹിത്യം, തത്ത്വശാസ്ത്രം, അന്താരാഷ്ട്ര കാര്യങ്ങൾ എന്നിവ പഠിച്ചു.  പരിശീലനം ലഭിച്ച ബോക്സർ, അക്കാദമിക് മികവിന്റെ അടയാളവും 70 കളുടെ തുടക്കത്തിൽ നിരവധി എഞ്ചിനീയർമാർക്ക് പ്രചോദനവുമായിരുന്നു അദ്ദേഹം.  ക്ലാസിലെ തന്റെ ചോദ്യത്തിന് ഉത്തരം നൽകി അസാധാരണമായ ബുദ്ധിശക്തിയുള്ള ജോർജ്ജ് എല്ലായ്പ്പോഴും പ്രൊഫസർമാർക്ക് ഒരു വെല്ലുവിളിയായിരുന്നു.  അദ്ദേഹത്തിന്റെ അക്കാദമിക് മികവിന് മാത്രമല്ല, അദ്ദേഹത്തിന്റെ സാമൂഹികബോധത്തിനും രാഷ്ട്രീയമായി പ്രവർത്തിക്കുന്ന പിശാചുക്കൾക്കും ബ്യൂറോക്രാറ്റുകൾക്കുമെതിരായ പോരാട്ടത്തിനും അദ്ദേഹത്തെ സഹ വിദ്യാർത്ഥികൾ വളരെയധികം ബഹുമാനിച്ചിരുന്നു.

ഒരു വിദ്യാർത്ഥി പ്രവർത്തകനെന്ന നിലയിൽ:

ദക്ഷിണാഫ്രിക്കയിലെ വർണവിവേചനത്തിനെതിരായ സോവെറ്റോ വിദ്യാർത്ഥി കലാപം, ഫ്രാൻസിലെ സ്റ്റുഡന്റ് അപ്‌സർജ്, യുഎസിലെ എമർജിംഗ് ബ്ലാക്ക് പാന്തേഴ്സ് പ്രസ്ഥാനം എന്നിവയിൽ നിന്ന് പ്രചോദനം ഉൾക്കൊണ്ട ജോർജ്ജ് റെഡ്ഡി അക്കാലത്തെ പ്രധാന രാഷ്ട്രീയ സംഭവങ്ങളായ നക്സൽബാരിയിലും ശ്രീകാകുളത്തും യുദ്ധം ആരംഭിച്ചു.  ബഹദൂർ ഷാ സഫറിന്റെ ഒരു കവിത എല്ലായ്പ്പോഴും ഉദ്ധരിക്കുന്നു, അത് ഒരുതരം പ്രത്യയശാസ്ത്ര പ്രചോദനത്തെ പ്രതിഫലിപ്പിക്കുന്നു.

യുവ വിദ്യാർത്ഥി നേതാക്കൾക്ക് പ്രചോദനം:

“ജീന ഹായ് തോമർനസീഖോ, കടം കടം പാർ ലഡ്നസീഖോ” (നിങ്ങൾ ജീവിക്കാൻ ആഗ്രഹിക്കുന്നുവെങ്കിൽ മരിക്കാൻ പഠിക്കുക, ഓരോ ഘട്ടത്തിലും പോരാടാൻ പഠിക്കുക) ഈ പ്രശസ്ത വാക്കുകൾ ജോർജ്ജ് എല്ലായ്പ്പോഴും വിശ്വസിച്ചിരുന്നു. ഇത് ധാരാളം വിദ്യാർത്ഥികൾക്കും നേതാക്കൾക്കും പ്രചോദനമാണ്.  സൈദ്ധാന്തിക ഭൗതികശാസ്ത്രത്തിൽ അദ്ദേഹം ഗവേഷണം തുടർന്നിരുന്നെങ്കിൽ തീർച്ചയായും നൊബേൽ സമ്മാനം നേടാൻ കഴിയുമായിരുന്നുവെന്ന് അദ്ദേഹത്തിന്റെ അനുയായികളും പ്രൊഫസർമാരും എപ്പോഴും ഓർക്കുന്നു.

ജോർജ്ജ് റെഡ്ഡിയെക്കുറിച്ചുള്ള സിനിമകളും ഡോക്യുമെന്ററികളും:

ജോർജ്ജിന്റെ മനോഹാരിത, ബുദ്ധി, പ്രത്യയശാസ്ത്രങ്ങൾ അദ്ദേഹത്തിന് സഹപാഠികളിൽ മാത്രമല്ല ഹൈദരാബാദ് നഗരത്തിലും വളരെയധികം പ്രശസ്തിയും ആരാധകനും നേടി.  വളരെ ധൈര്യമുള്ള, നേരെ മുന്നോട്ട്, സാധാരണ കോപാകുലനായ ഒരു ചെറുപ്പക്കാരന്റെ രൂപം കൈവശമുള്ളത് സംവിധായകരെയും നിർമ്മാതാക്കളെയും പിടിച്ചു.  തന്റെ ചിത്രം സംവിധാനം ചെയ്ത് ജീവൻ റെഡ്ഡി നിർമ്മിക്കുന്ന അപ്പി റെഡ്ഡി ഉടൻ റിലീസ് ചെയ്യും.

അദ്ദേഹത്തിന്റെ മരണത്തിനു പിന്നിലെ സത്യങ്ങളെ അടിസ്ഥാനമാക്കിയാണ് തമറെഡ്ഡി ഭരദ്വാജിന്റെ അലജാടി സിനിമ.  മണിരത്നം സംവിധാനം ചെയ്ത യുവ എന്ന ചിത്രത്തിലെ സൂര്യയുടെ കഥാപാത്രവും അദ്ദേഹത്തിന് മാത്രം പ്രചോദനമാണ്.  2012 ൽ അദ്ദേഹത്തിന്റെ നാൽപതാം ചരമവാർഷിക ദിനത്തിൽ “ക്രൈസിസ് ഓൺ കാമ്പസ്” എന്ന പേരിൽ അദ്ദേഹത്തിന്റെ ജീവിതത്തിലെ സംഭവങ്ങൾ വിവരിക്കുന്ന ഒരു ഹ്രസ്വ ഡോക്യുമെന്ററി പുറത്തിറങ്ങി.  അതേ പരിപാടിയിൽ, ‘ജോർജ്ജ് റെഡ്ഡിയുടെ ഓർമ്മപ്പെടുത്തലുകൾ’ എന്ന പുസ്തകവും പുറത്തിറക്കി.

ജോർജ്ജ് റെഡ്ഡിയുടെ മരണം:

തന്നെ എതിർക്കുന്ന വിദ്യാർത്ഥി സംഘടനകൾ, ക്യാമ്പസിലെ അദ്ദേഹത്തിന്റെ അനുയായികൾ, രാഷ്ട്രീയക്കാർക്ക് ഭീഷണിയാണെന്ന് കരുതിയിരുന്ന രാഷ്ട്രീയക്കാർ, തങ്ങളുടെ ബിസിനസിന് ഭീഷണിയാണെന്ന് കരുതിയ ഗുണ്ടകൾ എന്നിവരിൽ നിന്ന് ജോർജ്ജ് റെഡ്ഡി ഒരിക്കലും ശ്രദ്ധിച്ചില്ല.  അദ്ദേഹം ഒറ്റയാൾ സൈന്യവും പ്രവർത്തനക്ഷമതയുള്ള ആളുമായിരുന്നു.  ഏപ്രിൽ 14 ന് ഉസ്മാനിയ യൂണിവേഴ്സിറ്റി എഞ്ചിനീയറിംഗ് കോളേജ് കാമ്പെയ്ൻ സജീവമായിരുന്നു, എഞ്ചിനീയറിംഗ് കോളേജ് ഹോസ്റ്റൽ -1 ൽ സാമുദായിക സേന അദ്ദേഹത്തെ ക്രൂരമായി കൊലപ്പെടുത്തിയപ്പോൾ.  നിയമസഭാ തെരഞ്ഞെടുപ്പിൽ ജോർജ് വിജയിക്കുമെന്ന് ഉറപ്പായിരുന്നുവെങ്കിലും എല്ലാവരേയും ഞെട്ടിച്ചുകൊണ്ട്, കാമ്പസിലെ ജാൻ ഷാങ് പ്രതിപക്ഷ പ്രവർത്തകനാണ് അദ്ദേഹത്തെ ക്രൂരമായി കൊലപ്പെടുത്തിയത്.  വിശാലമായ ഒരു പകൽ വെളിച്ചത്തിൽ ഈ കൊലപാതകം ആസൂത്രണം ചെയ്യുകയും വധിക്കുകയും ചെയ്ത ഒരു വലിയ രാഷ്ട്രീയ ശക്തി ഉണ്ടായിരുന്നു.

ഭഗത് സിംഗ്, ചേതൻ ഭഗത്, ചെ ഗുവേര, ജോർജ്ജ് തുടങ്ങിയ മഹാനായ നേതാക്കൾ ചരിത്രത്തിൽ എന്നെന്നേക്കുമായി നിലനിൽക്കും.


</doc>
<doc id="332000" url="https://ml.wikipedia.org/wiki?curid=332000" title="ഇന്റർ ടൈറ്റിൽ">
ഇന്റർ ടൈറ്റിൽ

ഒരു ഭാഷയിൽ അച്ചടിച്ച് അത് ചിത്രീകരിച്ച് ചലച്ചിത്ര ഛായാഗ്രഹണത്തിൽ അതത് സന്ദർഭങ്ങളിൽ ദൃശ്യങ്ങൾക്കിടയിൽ ഉൾപ്പെടുത്തുന്ന കാർഡുകളെ ഇടശീർഷകങ്ങൾ അഥവാ ഇന്റർടൈറ്റിൽ അല്ലെങ്കിൽ ടൈറ്റിൽ കാർഡു എന്ന് പറയുന്നു.  ഒരു കഥാപാത്രത്തിന്റെ സംഭാഷണം അടങ്ങുന്ന ഇടശീര്ഷകങ്ങളെ "സംഭാഷണ ഇടശീർഷകങ്ങൾ" എന്നും വിശദീകരണങ്ങൾ, വിവരണങ്ങൾ എന്നിവ അടങ്ങുന്ന ഇടശീർഷകങ്ങളെ "വിശദീകരണ ഇടശീർഷകങ്ങൾ"എന്നും പറയുന്നു. 

 ചലച്ചിത്രങ്ങൾ പര്യാപ്തമായ ദൈർഘ്യവും വിശദീകരണ വ്യക്തിത്വവും കൈവരിച്ചപ്പോൾ ശീർഷകങ്ങൾ എന്ന് അക്കാലത്ത് അറിയപ്പെട്ടിരുന്ന ഇടശീർഷകങ്ങൾ, ചലച്ചിത്രങ്ങളുടെ രംഗങ്ങളും കഥാഗതിയും മനസ്സിലാക്കുവാനുള്ള ഒരു പ്രധാന ഉപകരണം ആയി തീർന്നു.1901 ൽ പുറത്തിറങ്ങിയ ബ്രിട്ടിഷ് സിനിമ ആയ 'സ്ക്രൂജ്, ഓർ മാർലിസ് ഘോസ്റ്റ്. ആണ് സിനിമാ പഠന വിദഗ്ദ്ധ കമിലിയ എലിയട്ട് ഏറ്റവും ആദ്യം പുറത്തിറങ്ങിയ ഇടശീർഷകങ്ങൾ ഉള്ള സിനിമ ആയി രേഖപ്പെടുത്തുന്നത്.  1929 ലെ ആദ്യ അക്കാദമി അവാർഡിൽ ഏറ്റവും മികച്ച ഇടശീർഷക ലേഖനത്തിനുള്ള അവാര്ഡ് ജോസഫ്‌ ഫാൻഹാം കൈപറ്റി. എന്നാൽ, ശബ്ദച്ചലചിത്രങ്ങളുടെ ആഗമനതോടെ, ഇടശീർഷകങ്ങളുടെ പ്രസക്തി നഷ്ടപ്പെടുകയും ഈ വിഭാഗം അവാർഡ് നൽകുന്നത് നിർത്തലാക്കുകയും ചെയ്തു. .


</doc>
<doc id="332001" url="https://ml.wikipedia.org/wiki?curid=332001" title="ദി റെവെനെന്റ്">
ദി റെവെനെന്റ്

അലെജാൻദ്ദ്രൊ ജി. ഇന്ന്യരിററ്റു സംവിധാനം ചെയ്ത ഒരു അമേരിക്കൻ സിനിമയാണ് The Revenant, (ഉയിർത്തെഴുന്നേൽപ്പ്), 2015. മനുഷ്യൻ നിയമം കൈയ്യിൽ എടുക്കുന്നതെങ്ങനെ അല്ലെങ്കിൽ കാട്ടുനീതിയെ പ്രതിനിധാനം ചെയ്യുന്നതാണ്‌ പ്രമേയം. മാർക്ക് എൽ.സ്മിത്തും ഇന്ന്യരിററ്റുമാണ് തിരക്കഥ എഴുതിയിരിക്കുന്നത്. മൈക്കിൾ പുൻകെ എന്ന അമേരിക്കൻ നോവലിസ്റ്റിന്റെ ഇതേ പേരിലുള്ള നോവലിനെ ആസ്പദമാക്കിയാണ് ഈ കഥ. 1823 -ൽ മൃഗങ്ങളെ വേട്ടയാടി, അതിർത്തിയിൽ ജീവിച്ചിരുന്ന ഹ്യൂ ഗ്ലാസ്‌ എന്ന വ്യക്തിയുടെ അനുഭവങ്ങൾ ആണ് കഥക്ക് ആധാരം. ഇപ്പോൾ മൊണ്ടാന ഒപ്പം തെക്കൻ ഡക്കോട്ട എന്നറിയപ്പെടുന്ന സ്ഥലം. ലിയോനാർഡോ ഡികാപ്രിയോ, ഗ്ലാസ്‌ എന്ന മുഖ്യ കഥാപാത്രത്തെ അവതരിപ്പിക്കുന്നു. ഒപ്പം സഹനടന്മാരായി ടോം ഹാർഡി, ടോമ്ഹ്നൽ ഗ്ലീസൺ, പിന്നെ  വിൽ പൗൽറ്റെർഉം ഉണ്ട് . 


</doc>
<doc id="332004" url="https://ml.wikipedia.org/wiki?curid=332004" title="തമിഴ് ഈഴം">
തമിഴ് ഈഴം

<br>

1956ൽ ദ് ഫെഡറൽ പാർട്ടി (ശ്രീലങ്ക) തമിഴ് ജനതയുടെ ഏറ്റവും ശക്തരായ വക്താക്കളായി മാറി. അഘണ്ട ശ്രീലങ്ക, തമിഴര്ക്കും സിംഹലര്ക്കും തുല്യ അവകാവകശങ്ങൾ, തമിഴിനും സിംഹള ഭാഷയ്ക്കും തുല്യമായ ഔദ്യോകിക ഭാഷാപദവി, ഭൂരിപക്ഷ തമിഴ് ആധിവസിത പ്രദേശങ്ങളിൽ സ്വയംഭാരണ അവകാശം മുതലായവയായിരുന്നു അവരുടെ ആവശ്യങ്ങൾ. 1956ൽ ദ് ഫെഡറൽ പാർട്ടി (ശ്രീലങ്ക) തമിഴ് ജനതയുടെ ഏറ്റവും ശക്തരായ വക്താക്കളായി മാറി. അഘണ്ട ശ്രീലങ്ക, തമിഴര്ക്കും സിംഹലര്ക്കും തുല്യ അവകാവകശങ്ങൾ, തമിഴിനും സിംഹള ഭാഷയ്ക്കും തുല്യമായി ഔദ്യോകിക ഭാഷാപദവി, ഭൂരിപക്ഷ തമിഴ് ആധിവസിത പ്രദേശങ്ങളിൽ സ്വയംഭാരണ അവകാശം മുതലായവയായിരുന്നു അവരുടെ ആവശ്യങ്ങൾ. ഈയവസരത്തിലാണ് ഫെഡറൽ പാർട്ടി ബന്ദാരനൈകെ-ചെല്വനായകം ഉടമ്പടി ജൂലൈ 1957ഒപ്പ് വച്ചത്. എന്നാൽ ഇതു രണ്ടു വ്യക്തികൾക്കിടയിലുള്ള ധാരണ മാത്രമാണെന്നും നിയമസാധുത ഇല്ലെന്നും കണ്ടു നിരാകരിക്കുക മാത്രമാണ് സിംഹള ഭൂരിപക്ഷമുള്ള മന്ത്രിസഭാ ചെയ്തത്. 1965ൽ ഒപ്പിട്ട സെനനയാകെ-ചെല്വനായകം ഉടമ്പടിയും അംഗീകരിക്കുന്നതിൽ സര്ക്കാർ വിമുഘത കാട്ടി.


</doc>
<doc id="332005" url="https://ml.wikipedia.org/wiki?curid=332005" title="ചുവപ്പാണെന്റെ പേര് (പുസ്തകം)">
ചുവപ്പാണെന്റെ പേര് (പുസ്തകം)

ഓർഹാൻ പാമൂക്ക് എന്ന തുർകിഷ് എഴുത്തുക്കാരന്റെ MY NAME IS RED എന്ന നോവലിന്റെ മലയാള പരിഭാഷയാണ് ചുവപ്പാണെന്റെ പേര് . ഡെനിസ് ജോസെഫാണ് മലയാളത്തിലേക്ക് ഇത് പരിഭാഷപ്പെടുത്തിയത്. 1998-ൽ പ്രസിദ്ധീകരിക്കപ്പെട്ട ഈ പുസ്തകം നിരവധി അന്താരാഷ്ട്ര പുരസ്കാരങ്ങൾ നേടിയിട്ടുണ്ട് . 1591 ലെ ഓട്ടോമൻ സാമ്രാജ്യത്തെ ഇതിവ്രത്തമാക്കി രചിച്ച ഈ നോവൽ ഒർഹാൻ പമുകിന്റെ പ്രശസ്തി ഉയർത്തുന്നതിനും നോബൽ സമ്മാനത്തിനു അർഹമാകുന്നതിനും നല്ലൊരു പങ്കു വഹിച്ചിട്ടുണ്ട്. ഉംബർറ്റൊ ഏകോ ജെയിംസ്‌ ജോയ്സ് തുടങ്ങിയ പ്രശസ്ത സാഹിത്യകാരന്മാരുടെ സ്വാധിനം പമുകിന്റെ എഴുത്തുകളിൽ പ്രകടമാണ്. 
അറുപതിൽ അധികം ഭാഷകളിലേക്ക് ഈ നോവൽ വിവർത്തനം ചെയ്യപ്പെട്ടിട്ടുണ്ട്. 
നോവലിന്റെ ഫ്രഞ്ച് വിവർത്തനവും ഇറ്റാലിയൻ ഭാഷയിലുള്ള വിവർത്തനവും ഇംഗ്ലീഷ് പതിപ്പും പുരസ്‌കാരങ്ങൾ നേടിയിട്ടുണ്ട്. 


</doc>
<doc id="332012" url="https://ml.wikipedia.org/wiki?curid=332012" title="അന്താരാഷ്ട്ര കൃഷ്ണഭാവനാമൃത സംഘം">
അന്താരാഷ്ട്ര കൃഷ്ണഭാവനാമൃത സംഘം

ഹരേകൃഷ്ണ പ്രസ്ഥാനം അല്ലെങ്കിൽ ഇസ്കോൺ എന്നറിയപ്പെടുന്ന അന്താരാഷ്ട്ര കൃഷ്ണാവബോധ സമിതി (International Society for Krishna Consciousness - ISKCON) ഗൗഡിയ വൈഷ്ണവരുടെ ഒരു മതസംഘടനയാണ്. എ. സി. ഭക്തിവേദാന്ത സ്വാമി പ്രഭുപാദ 1966 -ൽ ന്യൂയോർക്ക് സിറ്റിയിൽ ആണ് ഇതു സ്ഥാപിച്ചത്. പ്രഭുപാദയെ ഇസ്കോൺ വിശ്വാസികൾ ഗുരുവും ആധ്യാത്മിക നേതാവുമായി കരുതിപ്പോരുന്നു. ഹിന്ദു പുരാണങ്ങളായ ഭഗവത് ഗീതയിലെയും ഭാഗവതത്തിലെയും തത്ത്വങ്ങളിലാണ് ഇതിന്റെ അടിസ്ഥാന വിശ്വാസം. നാല് വൈഷ്ണവ സമ്പ്രദായങ്ങളിൽ(ബ്രാഹ്മ,രുദ്ര, ശ്രീ, കൗമാര) ബ്രാഹ്മ സമ്പ്രദായത്തിന്റെ മാധ്വ-ഗൗഡിയ ശാഖയുടെ നേർതുടർച്ചക്കാരായി ഇസ്കോണിൽ വിശ്വസിക്കുന്നവർ അവരെത്തന്നെ കരുതിപ്പോരുന്നു.
ഭക്തിയോഗം പ്രചരിപ്പിക്കാനാണ് ഇസ്കോൺ രൂപം കൊണ്ടത്. ഭക്തന്മാർ അവരുടെ ചിന്തകളും പ്രവൃത്തികളും സർവ്വേശ്വരനായ കൃഷ്ണനെ പ്രസാദിപ്പിക്കാനായി സമർപ്പണം ചെയ്യുന്നു. ഇന്ന് ഇസ്കോണിന് ലോകത്താകമാനം 550 -ലേറെ കേന്ദ്രങ്ങളുണ്ട്. അവയിൽ സ്വയം പര്യാപ്തത ലക്ഷ്യമിടുന്ന ചിലതുൾപ്പെടെ 60 കാർഷികസമൂഹങ്ങളും 50 വിദ്യാലയങ്ങളും 90 ഭക്ഷണശാലകളും ഉണ്ട്. സോവിയറ്റ് യൂണിയന്റെ പതനത്തിനു ശേഷം കിഴക്കേ യൂറോപ്പിലും ഇന്ത്യയിലുമാണ് ഈ അടുത്ത കാലത്ത് ഇസ്കോണിന്റെ അംഗസംഖ്യയിൽ വലിയ വർദ്ധനവ് ഉണ്ടായത്.

പശ്ചിമബംഗാളിലെ ഗൗഡ പ്രദേശത്ത് രൂപം കൊണ്ട ഒരു വിഷ്ണു ആരാധനാപ്രസ്ഥാനമാണ് ഗൗഡിയ വൈഷ്ണവിസം. എനാൽ ഗൗഡീയവൈഷ്ണവ പ്രസ്ഥാനത്തിന്റെ ആരംഭം മാധ്വാചാര്യരുടെ ദ്വൈത ദർശനത്തെ പിന്തുടർന്നുകൊണ്ടാണ്. മാധ്വാചാര്യരുടെ ശിഷ്യപരമ്പരയിലാണ് ഹരേകൃഷ്ണ പ്രസ്ഥാനവും ഉൾപ്പെടുന്നത്. പ്രധാനമായും ബംഗാളിലും ബീഹാറിലുമാണ് കഴിഞ്ഞ അഞ്ഞൂറു വർഷമായി ഇതിനു അനുയായികൾ ഉള്ളത്. ഈ ആശയങ്ങളെയാണ് ഭഗവത് ഗീതയുടെയും ഭാഗവതത്തിന്റെയും മറ്റു ചില ഗ്രന്ഥങ്ങളുടെയും വിപുലമായ വിവർത്തനങ്ങളാലും എഴുത്തുകളാലും പ്രഭുപാദ പാശ്ചാത്യലോകത്തേക്ക് പ്രചരിപ്പിച്ചത്. ഇന്ന് ഈ പുസ്തകങ്ങൾ എഴുപതിലേറെ ഭാഷകളിൽ ലഭ്യമാണ്. ചിലത് ഓൺലൈനില്യും കിട്ടുന്നുണ്ട്. ഈ പുസ്തകങ്ങളാണ് ഇസ്കോൺ പ്രസ്ഥാനത്തിന്റെ പ്രമാണങ്ങൾ.

ഇസ്ക്കോൺ പ്രസ്ഥാനത്തിലെ വിശ്വാസികൾക്ക് കൃഷ്ണനാണ് പരമമായ, പൂർണ്ണനായ ദൈവം. കൃഷ്ണന്റെ ദിവ്യമായ പ്രതിരൂപമാണ് രാധ. ദിവ്യപ്രേമത്തിന്റെ പ്രതിരൂപമാണ് അവർ. അദ്വൈതത്തിൽ നിന്നും വ്യത്യസ്തമായി ആത്മാവിനു സ്വന്തമായി അനന്തമായി നിലനിൽപ്പുണ്ട് ഇസ്കോൺ വിശ്വാസത്തിൽ, അത് എവിടെയും ലയിച്ചുചേരുന്നില്ല. വേദാന്തത്തിൽ വേരുകളുള്ള ഒരു ഏകദൈവവിശ്വാസപ്രസ്ഥാനമാണ് ഇസ്കോൺ.

ഇസ്കോണിന് ഹരേകൃഷ്ണ പ്രസ്ഥാനം എന്ന പേരു വന്നതു തന്നെ ഭക്തന്മാർ ഏതു നേരവും ഭജിക്കുകയും ജപിക്കുകയും പാടുകയും ചെയ്യുന്ന മഹാമന്ത്രം എന്ന് അവർ വിളിക്കുന്ന "ഹരേ കൃഷ്ണ, ഹരേ കൃഷ്ണ കൃഷ്ണ കൃഷ്ണ ഹരേ ഹരേ ഹരേ രാമ ഹരേ രാമ രാമ രാമ ഹരേ ഹരേ" എന്ന ചൊല്ലിൽ നിന്നാണ്. 
പ്രഭുപാദ 1966 -ൽ ISKCON രൂപീകരിക്കുമ്പോൾ നിർവചിച്ച ഏഴുലക്ഷ്യങ്ങൾ താഴെക്കൊടുക്കുന്നു. 

ആത്മീയജീവിതത്തിന്റെ അടിസ്ഥനങ്ങളായി പ്രഭുപാദ ധർമ്മത്തിന്റെ നാലുതൂണുകൾ എന്ന തരത്തിൽ നാല് വ്യവസ്ഥാപിത തത്ത്വങ്ങൾ നിർദ്ദേശിച്ചിട്ടുണ്ട്.


ധർമ്മത്തിന്റെ നാലു തൂണുകൾ ഇവയാണ്.



</doc>
<doc id="332022" url="https://ml.wikipedia.org/wiki?curid=332022" title="ജി. മാർത്താണ്ഡൻ">
ജി. മാർത്താണ്ഡൻ

മലയാളചലച്ചിത്രസംവിധായകനാണ് ജി മാർത്താണ്ഡൻ.


</doc>
<doc id="332025" url="https://ml.wikipedia.org/wiki?curid=332025" title="മലയാളനോവലുകളുടെ പട്ടിക">
മലയാളനോവലുകളുടെ പട്ടിക



</doc>
<doc id="332038" url="https://ml.wikipedia.org/wiki?curid=332038" title="മലയാളത്തിലെ ആത്മകഥകളുടെ പട്ടിക">
മലയാളത്തിലെ ആത്മകഥകളുടെ പട്ടിക

മലയാളത്തിലെ ആത്മകഥകളുടെ പട്ടിക മലയാളത്തിൽ ഇതുവരെ പ്രസിദ്ധീകരിച്ചതും അപ്രകാശിതമായവയും ഇപ്പോൾ ലഭ്യമായവയും ലഭ്യമല്ലാത്തവയും ആയ എല്ലാ മലയാളത്തിലെ ആത്മകഥകളുടെയും പട്ടികയാണ്. മുൻണനാക്രമം പ്രസിദ്ധീകരിച്ച വർഷമാണ്.

ജാനു -സി.കെ. ജാനുവിന്റെ ആത്മകഥ,
കണ്ടൽക്കാടുകൾക്കിടയിൽ എന്റെ ജീവിതം - കല്ലേൻ പൊക്കുടൻ,
ആമേൻ - സിസ്റ്റർ ജസ്മി,
കള്ളൻ - മണിയൻ പിള്ള,
ഒരു ലൈംഗികത്തൊഴിലാളിയുടെ ജീവിതം - നളിനി ജമീല,
ദലിതൻ - കെ.കെ. കൊച്ച്,


</doc>
<doc id="332042" url="https://ml.wikipedia.org/wiki?curid=332042" title="കണികാ സിദ്ധാന്തം">
കണികാ സിദ്ധാന്തം

1675 ലാണ് ഐസക് ന്യൂട്ടൺ കണികാ സിദ്ധാന്തം ആവിഷ്ക്കരിച്ചത്. സ്വയം പ്രകാശിക്കുന്ന ഒരു പദാർത്ഥത്തിൽ നിന്നു പുറപ്പെടുന്ന അതിസൂക്ഷ്മവും 
അദൃശ്യവും ഇലാസ്തികതയുള്ളതും ഗോളാകൃതി ഉള്ളതുമായ കണങ്ങളുടെ പ്രവാഹമാണ് പ്രകാശം എന്നതായിരുന്നു ന്യൂട്ടന്റെ കണ്ടെത്തൽ.
പ്രകാശ പ്രതിഭാസങ്ങളായ പ്രതിഫലനം, അപവർത്തനം,നേർരേഖയിൽ സഞ്ചരിക്കൽ എന്നിവ ഇതിലൂടെ വിശദീകരിച്ചു...


</doc>
<doc id="332045" url="https://ml.wikipedia.org/wiki?curid=332045" title="കലംകാരി">
കലംകാരി

കലംകാരി (Kalamkari) എന്നത് കൈകൾ കൊണ്ട് ചായം പൂശി ചിത്രങ്ങൾ വരച്ചതോ, തടിക്കട്ടകളിൽ ചായംമുക്കി അച്ചടിച്ചതോ ആയ പരുത്തിതുണികളാണ്, ഇത്തരം തുണികൾ ഇന്ത്യയിലാണ് നിർമ്മിക്കാറ്. പേർഷ്യൻ ഭാഷയിൽനിന്നും കടംകൊണ്ടതാണീ വാക്ക്. പേന, കൈപ്പണി വൈധഗ്ദ്ധ്യം എന്നർത്ഥം വരുന്ന രണ്ട് പേർഷ്യൻ വാക്കുകൾ കൂടിച്ചേർന്നാണ് കലംകാരി എന്ന വാക്കുണ്ടായത്. പേര് സ്വീകരിച്ചത് പേർഷ്യൻ ഭാഷയിൽ നിന്നാണെങ്കിലും കലംകാരിയുടെ വരവ് ആന്ധ്രയിൽ നിന്നാണ്.
ഇന്ത്യയിൽ രണ്ട് തരം സവിശേഷമായ കലംകാരി വിദ്യകൾ നിലവിലുണ്ട്. ശ്രീകലാഹസ്തി ശൈലിയും മാച്ചിപട്ടണം ശൈലിയും.

നൂറ്റാണ്ടുകൾക്ക് മുമ്പ് ഗ്രാമീണ ഗായകരുടെയും ചിത്രകാരന്മാരുടെയും ഒരു സംഘം ആന്ധ്രയിലാകെ ഹിന്ദു പുരാണകഥകൾ പാടിയും പറഞ്ഞും അലഞ്ഞുനടന്നിരുന്നുവത്രേ. പിന്നീടവർ തങ്ങളുടെ കഥകൾ പലതും പേന വെച്ച് ചിത്രങ്ങളായി വരച്ച് പ്രദർശിപ്പിക്കാൻ തുടങ്ങി. ഈ ചിത്രങ്ങളാണ് കലംകാരിയുടെ ആദ്യരൂപം.

മോഹൻജൊദാരോ പ്രദേശങ്ങളിൽ നിനന് കലംകാരിയുടെ ആദ്യരൂപങ്ങൾ ചരിത്രകാരന്മാർ കണ്ടെത്തിയിട്ടുണ്ട്. മുഗൾ രാജാക്കന്മാർ ഗോൽക്കൊണ്ട, കോമണ്ഡൽ പ്രദേശങ്ങളിൽ ക്വലംകാർസ് എന്നറിയപ്പെടുന്ന ചിത്രകാരന്മാരെ ഈ കല കൂടുതൽ പരിശീലിപ്പിച്ചു. ഗോൽക്കൊണ്ട സുൽത്താന്മാർ തങ്ങളുടെ ഭരണകാലത്തും കലംകാരിയെ പ്രോത്സാഹിപ്പിച്ചിരുന്നു. ഇന്നും ആന്ധ്രാപ്രദേശിലെ വിവിധ ഗ്രാമങ്ങളിൽ ഈ കല പരിശീലിപ്പിക്കുകയും ഉപജീവനമാർഗ്ഗമായി സ്വീകരിക്കുകയും ചെയ്യുന്നുണ്ട്.

ശ്രീകാളഹസ്തി കലംകാരി- ഇതിൽ പേന ഉപയോഗിച്ച് കൈ കൊണ്ട് പരുത്തിതുണികളിൽ ചിത്രങ്ങൾ വരച്ച് ചായം പൂശുന്നു. പൂർണ്ണമായും കൈകളുപയോഗിച്ച് ചെയ്യുന്ന ഈ വിദ്യ ക്ഷേത്ര പരിസരങ്ങളിൽ രൂപം കൊണ്ടതാണ്. അതുകൊണ്ട് തന്നെ ഒരു മതപരമായ താദാത്മ്യമാണുള്ളത്. രാമായണത്തിലേയും മഹാഭാരതത്തിലേയും പുരാണങ്ങളിലേയും ദേവീദേവന്മാരേയും ദൃശ്യവിഷയങ്ങളുമാണ് ശ്രീകാളഹസ്തി കലംകാരി ചിത്രീകരിക്കുന്നത്. പ്രകൃതിയിൽ നിന്നും കിട്ടുന്ന നിറങ്ങൾ മാത്രം ഉപയോഗിക്കുന്ന ഈ ഹസ്തകലയിൽ പതിനേഴ് അധികശ്രമമുള്ള ഘട്ടങ്ങളാണുള്ളത്.
മാച്ചിലിപട്നം കലംകാരി- ആന്ധ്രാപ്രദേശിൽ കൃഷ്ണജില്ലയിലെ മാച്ചിലിപട്നത്തിനടുത്തുള്ള പെട്നയിലാണ് ഈ കലാരൂപം രൂപംകൊണ്ടത്. ചിത്രങ്ങൾ കൊത്തിയ മരക്കട്ടകളിൽ പച്ചക്കറികളിൽ നിന്നും എടുക്കുന്ന നിറങ്ങൾ മുക്കി പരുത്തിതുണികളിൽ മനോഹരമായ ചിത്രങ്ങൾ അച്ചടിക്കുന്ന രീതിയാണിത്. ഇത്തരത്തിൽ നിർമാക്കുന്ന കിടക്കവിരികൾ, സാരികൾ, തിരശ്ശീലകൾ ... തുടങ്ങിയവ ആളുകൾക്കിടയിൽ പ്രിയമേറിയവയാണ്. ഈ കരകൗശല വിദ്യ ആന്ധ്രാപ്രദേശിന്റെ ഭൂമിശാസ്ത്രസൂചകോൽപന്നങ്ങളിൽ പെടുന്ന ഒന്നാണ്.




</doc>
<doc id="332050" url="https://ml.wikipedia.org/wiki?curid=332050" title="സെലാസ്ത്രേസീ">
സെലാസ്ത്രേസീ

സെലാസ്ത്രേൽസ് നിരയിൽ ഏതാണ്ട് നൂറോളം ജനുസുകളിലായി 1300 സ്പീഷിസുകൾ ഉള്ള ഒരു സസ്യകുടുംബമാണ് സെലാസ്ത്രേസീ (Celastraceae). വള്ളികളും കുറ്റിച്ചെടികളും മരങ്ങളും ഉള്ള ഈ കുടുംബത്തിൽ മിക്കവയും ഉഷ്ണമേഖലാപ്രദേശങ്ങളിലാണ് കാണുന്നത്. ദന്തപത്രി,
നീരാൽ,
കരുവാളി,
വെങ്കടവം,
തണ്ണിമരം,
ഏകനായകം,
ആനക്കൊരണ്ടി,
കുരണ്ടി,
കറ്റടിനായകം,
പൊൻകൊരണ്ടി,
കിളിതീനിപ്പഞ്ഞി,
മലങ്കുറത്ത,
കരുവാളി (തണ്ണിമരം),
എന്നിവയാണ് കേരളത്തിൽ പ്രധാനമായി കണ്ടുവരുന്ന സെലാസ്ത്രേസീ കുടുംബത്തിലെ അംഗങ്ങൾ.


</doc>
<doc id="332051" url="https://ml.wikipedia.org/wiki?curid=332051" title="രാജേഷ് മുരുകേശൻ">
രാജേഷ് മുരുകേശൻ

മലയാള സിനിമയിലെ ഒരു സംഗീതസംവിധായകാൻ ആണ് രാജേഷ് മുരുകേശൻ (Rajesh Murugesan) (ജനനം 14 മെയ്‌ , 1988) .പ്രേമം , നേരം എന്നീ സിനിമകളുടെ സംഗീതം നിർവഹിച്ചത് ഇദ്ദേഹമാണ് .

എറണാകുളം ജില്ലയിലെ തൃപ്പൂണിത്തുറയിൽ തമിഴ് മാതാപിതാക്കൾക്ക് ജനിച്ച രാജേഷ്, കൊച്ചിൻ റിഫൈനറീസ് വിദ്യാലയത്തിൽ നിന്നും സ്കൂൾ വിദ്യാഭ്യാസവും,ചെന്നൈയിലെ എസ്.എ.ഇ ഇന്റർനാഷണൽ കോളേജിൽ നിന്നും ബിരുദവും നേടി.
രാജേഷ് തന്റെ സംഗീത ജീവിതത്തിനു തുടക്കം കുറിച്ചത് അൽഫോൻസ്‌ പുത്രൻ സംവിധാനം ചെയ്ത നേരം എന്ന തമിഴ്-മലയാളം  ദ്വിഭാഷ ചിത്രത്തിലൂടെ ആണ്. ഈ ചിത്രത്തിലെ സംഗീതം അദ്ദേഹത്തിന് വ്യാപകമായ ശ്രദ്ധ നേടി കൊടുത്തു. നേരത്തിലെ പിസ്ത: ദി റൺ ആന്തം എന്ന പാട്ട് 2013ൽ വൈറൽ ആയിരുന്നു. 2015-ൽ  അൽഫോൻസ്‌ പുത്രൻ തന്നെ സംവിധാനം ചെയ്ത പ്രേമം എന്ന ചിത്രത്തിൽ രാജേഷ്‌ സംഗീത സംവിധായകനായി പ്രവർത്തിച്ചു. ഈ സിനിമയിലെ എല്ലാ ഗാനങ്ങളും ജനശ്രദ്ധ പിടിച്ചു പറ്റി . 'മലരേ' എന്ന ഗാനം യൂട്യൂബിൽ  5 ലക്ഷം കാഴ്ചകൾ ലഭിച്ച   ഏറ്റവും വേഗം ഏറിയ വീഡിയോ ആയിരുന്നു.



</doc>
<doc id="332053" url="https://ml.wikipedia.org/wiki?curid=332053" title="മൊരിൻഗേസീ">
മൊരിൻഗേസീ

ഒരേയൊരു ജനുസ് മാത്രമുള്ള ഒരു സസ്യകുടുംബമാണ് മൊരിൻഗേസീ (Moringaceae). കുറ്റിച്ചെടികൾ മുതൻ വലിയ മരങ്ങൾ വരെയുള്ള "മുരിങ്ങ" എന്ന ഈ ജനുസിൽ 13 സ്പീഷിസുകളാണ് ഉള്ളത്. ഇതിൽ ഏറ്റവും കൂടുതൽ നട്ടുവളർത്തുന്ന സ്പീഷിസാണ് മുരിങ്ങ (Moringa oleifera). മിക്ക സ്പീഷിസുകളും ഏതുതരം പരിസ്ഥിതിയിലും വളരുന്നവയാണ്.

മുരിങ്ങ ജനുസിലുള്ള 13 സ്പീഷിസുകൾ താഴെക്കൊടുത്തിരിക്കുന്നു.


</doc>
<doc id="332054" url="https://ml.wikipedia.org/wiki?curid=332054" title="ഭ്രമാത്മക സാഹിത്യം">
ഭ്രമാത്മക സാഹിത്യം

ഭ്രമകല്പനകളെ സാധൂകരിക്കും വിധമുള്ള പ്രതിപാദ്യ വിഷയം, പ്രമേയം, ശൈലി എന്നിവയിലൂന്നി എഴുതപ്പെട്ട രചനകളെ ഭ്രമാത്മക സാഹിത്യമായി പരിഗണിക്കുന്നു. ചരിത്രപരമായി, ഭ്രമകല്പനയിലൂന്നി രചിക്കപ്പെട്ട കൃതികളെല്ലാം തന്നെ എഴുത്തിനു പ്രാമുഖ്യം നൽകുന്ന, സാഹിത്യ കൃതികളാണ്. പക്ഷേ, 1960 കൾ മുതലിങ്ങോട്ട്‌ ആധുനിക കലാരൂപങ്ങളായ സിനിമ, റ്റെലിവിഷൻ പരിപാടികൾ, സചിത്ര നോവലുകൾ (Graphic Novels), വീഡിയോ ഗെയിമുകൾ എന്നിവയ്ക്കൊപ്പം സംഗീതം, ചിത്രരചന മുതലായവയും ഭ്രമകല്പനകളാധാരമായ സർഗാത്മക രചനകൾ സംഭാവന ചെയ്തിട്ടുണ്ട്. 

വരമൊഴി സാഹിത്യം അല്ലെങ്കിൽ അച്ചടി സാഹിത്യത്തിന്റെ ആഗമനത്തിനു മുന്നേ തന്നെ വാമൊഴി വഴക്കങ്ങളിൽ പലതിലും മന്ത്രവാദം, ഭീകരജീവികൾ മുതലായവയെ കണ്ടെത്തുവാൻ കഴിയും. ഭ്രമാത്മക സാഹിത്യരൂപത്തിന്റെ നിർവചനങ്ങളെ സാധൂകരിക്കും പ്രകാരം, ഇന്ദ്രജാലങ്ങൾ, വിവിധ ദൈവങ്ങൾ, വീരപുരുഷന്മാർ, സാഹസികപ്രവർത്തികൾ, വിചിത്രജീവികൾ എന്നിവയാൽ നിറഞ്ഞതാണു ഹോമറുടെ ഒഡീസി. മേരി ഷെല്ലി, വില്ല്യം മോറിസ്, ജോർജ്ജ് മക്ഡൊണാൾഡ് എന്നീ എഴുത്തുകാരുടെ വരവോടു കൂടി വിക്ട്ടോറിയൻ കാലഘട്ടത്തിലാണു ഭ്രമാത്മകരചനകൾ ഒരു സാഹിത്യരൂപമായി പരിണമിച്ചത്. 

ഭ്രമാത്മക സാഹിത്യത്തെ കൂടുതൽ പ്രാപ്യവും ജനപ്രിയവുമാക്കുന്നതിൽ ജെ. ആർ. ആർ. ടോൾക്കിന്റെ "ഹോബിറ്റ്" (1937), "ലോർഡ്‌ ഓഫ് ദ റിംഗ്സ്" (1954-55) എന്നീ നോവലുകൾ പങ്കു ചെറുതല്ല.    


</doc>
<doc id="332055" url="https://ml.wikipedia.org/wiki?curid=332055" title="റ്റുവേഡ്‌സ് എ വേൾഡ് ഒഫ് ഈക്വൽസ്">
റ്റുവേഡ്‌സ് എ വേൾഡ് ഒഫ് ഈക്വൽസ്

ലിംഗത്തെ(Gender)ക്കുറിച്ച് രണ്ടു ഭാഷകളിലുള്ള (ഇംഗ്ലീഷ്, തെലുഗു) ഒരു പുസ്തകമാണ് റുവേഡ്‌സ് എ വേൾഡ് ഒഫ് ഈക്വൽസ് (Towards a world of equals). 2015 തെലുഗു അകാദമി പ്രസിദ്ധികരിച്ച ഈ പുസ്തകത്തിന്റെ ഗ്രന്ഥപരിശോധകർ സുസീ തരു, എ സുനത എന്നിവരാണ്‌. ലിംഗത്തെക്കുറിച്ച് വിവിധ ദിശകളിൽ നിന്നുള്ള വിക്ഷണങ്ങളും അനുഭവങ്ങളും ഉൾപ്പെടുത്തിക്കൊണ്ടുള്ള ഒരു പുസ്ടകമാണ് ഇത്. അതിനാൽ ലിംഗത്തെക്കുറിച്ചുള്ള സാമാന്യ ബോധത്തെ ചോദ്യം ചെയ്യുന്ന ഒന്നാണ് ഈ ഗ്രന്ഥം. 

2012 ഡിസംബർ 16-ന് ഡൽഹിയിൽ നടന്ന സ്ത്രീപീഡനം, 2013 ജൂലൈ 31 -ന് ജെ എൻ യു വിലെ സംഭവം, യൂ എൻ കൻവെൻഷൻ ടു എൻഡ് ഓൾ ഫോംസ് ഓഫ് ഡിസ്ക്രിമിനേഷൻ (CEDAW), ജെസ്ടിസ് വർമ കമ്മിറ്റി റിപ്പോർട്ട്‌ 2013, വിശാഖ ഗൈഡ് ലൈൻസ്, സ്ത്രീകൾക്കെതിരെയുള്ള ജോലിസ്ഥലത്തെ ലൈംഗികപീഡനം (തടയലും, നിരോധനവും, പരിഹാരവും) നിയമം 2013, ക്രിമിനൽ നിയമ (ഭേദഗതി) നിയമം 2013, എന്നീ സംഭവങ്ങളുടെ അനന്തരഫലമായി യു ജി സി നിലവിൽ സർവകലാശാലകളിൽ ഉള്ള സ്ത്രീകളുടെയും മറ്റു യുവജനങ്ങളുടെയും സുരക്ഷിതത്വം ഉറപ്പാക്കാൻ ഉള്ള നിയമരിതികൾ പുനർസന്ദർശിച്ചു. അതിനോട് അനുബന്ധിച്ച് ഉണ്ടാക്കിയ ഒരു നിയുക്തസംഘത്തിന്റെ ഉപദേശപ്രകാരം ഉന്നത വിദ്യാഭ്യാസ മേഖലയിൽ ലിംഗത്തെക്കുറിച്ചുള്ള ഒരു കോഴ്സ് നിർബന്ധമാക്കി.

വിവിധ മേഖലയിൽ ഉള്ള ലിംഗവിവേചനത്തെ ചൂണ്ടിക്കാണിക്കുന്നു. ഉദാഹരണം തൊഴിൽ, വിജ്ഞാനം, കായികം, ബന്ധുത്വം, ചലച്ചിത്രം. ലിംഗസാമുഹികവത്കരണം, ലൈംഗികപീഡനം, ചരിത്രം എന്നീ വിഷയങ്ങൾ കൈകാര്യം ചെയ്തിരിക്കുന്നു. ഈ പുസ്തകം സമകാലിക സംസ്ക്രിയ(?) ഘടകങ്ങളെ ഉൾപ്പെടുത്തിയിരിക്കുന്നതിനാൽ ആശയം വ്യക്തമാകുകയും, നിരൂപണപരമായി ചിന്തിക്കാൻ സഹായിക്കുകയും ചെയ്യുന്നു. കാർട്ടൂണുകൾ, ഫോട്ടോകൾ, ചിത്രങ്ങൾ, സിനിമകൾ, രസ്യങ്ങൾ(?) ഉൾപ്പെടുത്തിയിരിക്കുന്നു 

Suneetha A and Susie Tharu (eds.) Towards a World of Equals: A Bilingual Textbook on Gender, Hyderabad, Telugu Academy, 2015.


</doc>
