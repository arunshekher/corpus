<doc id="191278" url="https://ml.wikipedia.org/wiki?curid=191278" title="ഡാർട്മൂർ">
ഡാർട്മൂർ

തെക്കു പടിഞ്ഞാറൻ ഇംനിലെ ഡെവൺകൗണ്ടിയിലുള്ള ഒരു ശിലാവൃത പീഠഭൂമിയാണ് ഡാർട്മൂർ.ഗ്രാനൈറ്റാണ് ഈ പീഠഭൂമിയുടെ അടിസ്ഥാന ശില. തെക്കു വടക്ക് ഏതാണ്ട് 40 കി. മീറ്ററും, കിഴക്കു പടിഞ്ഞാറ് 32 കി. മീറ്റുറും വ്യാപ്തി ഇതിനുണ്ട്. 


"ടോർ" (Tor) എന്ന പേരിൽ അറിയപ്പെടുന്ന ചെങ്കുത്തായ പാറക്കെട്ടുകൾ ഈ പീഠഭൂമിയുടെ പ്രത്യേകതയാണ്. 60 മീറ്ററാണ് ഇവയുടെ ശരാശരി ഉയരം. 621 മീ. ഉയരമുള്ള ഹൈവിൽ ഹേസാണ് (Highwill hays) ഇവയിൽ ഏറ്റവും ഉയരം കൂടിയത്. 420 മീ. ഉയരത്തിൽ സ്ഥിതി ചെയ്യുന്ന പ്രിൻസ് ടൗൺ (Prince town) ഡാർട്മൂറിലെ ഏറ്റവും പ്രധാന ജനവാസകേന്ദ്രമാകുന്നു. യു. കെ. യിലെ ഏറ്റവും ഉയർന്ന സുരക്ഷാ സംവിധാനമുള്ള ഡാർട്മൂർ ജയിലിന്റെ ആസ്ഥാനം കൂടിയാണ് ഈ നഗരം. ഡാർട്മൂറും സമീപ പ്രദേശങ്ങളും 1951-ൽ സ്ഥാപിച്ച "ഡാർട്മൂർ ദേശീയ പാർക്കിൽ" ഉൾപ്പെടുന്നു. ഡാർട്മൂറിന്റെ വടക്കൻ പ്രദേശത്തുള്ള ചതുപ്പുനിലം പല നദികളുടെയും ഉദ്ഭവസ്ഥാനമാണ്.

ഡാർട്മൂറിൽ നൈസർഗിക വനങ്ങളില്ലെങ്കിലും "ഡാർട്മൂർ വനം" എന്നറിയപ്പെടുന്ന ഒരു പ്രദേശം ഇവിടെയുണ്ട്. രാജകുടുംബാംഗങ്ങളുടെ നായാട്ടു വിനോദത്തിനു വേണ്ടി സംരക്ഷിക്കപ്പെട്ടിരിക്കുന്ന ഒരു പ്രദേശമാണിത്. ആടു-മാടു വളർത്തലാണ് സാധാരണക്കാരുടെ മുഖ്യ ഉപജീവനമാർഗ്ഗം . ഒരു പ്രത്യേക ഇനം കാട്ടു കുതിരയെ ഇവിടെ ധാരാളമായി കാണാം.

ഡാർട്മൂറിലെ വീൽ, ഡച്ചി, ബിർച്, ടോർ തുടങ്ങിയ പ്രദേശങ്ങളിൽ നിന്നും ചെമ്പയിര് കണ്ടെത്തിയിട്ടുണ്ട്. ഉത്പാദന ക്ഷമതയുള്ള നിരവധി ടിൻ ഖനികൾ ഈ പ്രദേശത്തുണ്ട്. പരിമിത വ്യവസായങ്ങൾ മാത്രമേ ഡാർട്മൂറിലുള്ളൂ. ഒരു കാലാവസ്ഥ നിരീക്ഷണ കേന്ദ്രം ലീ മൂറിൽ (Lee Moor) പ്രവർത്തിക്കുന്നുണ്ട്. വിശാലമായ നിരവധി കയോലിൻ പണിശാലകൾ ഇവിടെ കാണാം. ഗ്രേ വെതർസിലെ (Grey wethers) ഡ്രൂയിഡുകളുടെ ക്ഷേത്രം (Druedic Temple) എന്നു കരുതപ്പെടുന്ന മന്ദിരവും ഗ്രിംസ്പൌണ്ടിലുള്ള ഗോത്ര ഗ്രാമാവശിഷ്ടങ്ങളും, ഡ്രൂസ്റ്റിങ്ടണിലെ ക്രോംലെക് (Cromlech) എന്നു വിളിക്കുന്ന ശവകുടീരവും ഇവിടത്തെ ചരിത്ര-പുരാവസ്തുസ്മാരകങ്ങളാകുന്നു. കല്ലുകൊണ്ട് നിർമിച്ചിരിക്കുന്ന ക്രോംലെക് ശവകുടീരത്തിന്റെ ഒറ്റക്കൽമൂടി ഏറെ കൗതുകകരമാണ്.

നെപ്പോളിയനുമായുള്ള യുദ്ധകാലത്ത് പടിഞ്ഞാറൻ ഡാർട്മൂറിൽ ഫ്രഞ്ച് തടവുപുള്ളികൾക്കായി ഒരു തടവറ സ്ഥാപിച്ചിരുന്നു. (1802) യു. എസ്സും. ഗ്രേറ്റ് ബ്രിട്ടനും തമ്മിൽ നടന്ന യുദ്ധത്തിൽ തടവിലാക്കപ്പെട്ട പല അമേരിക്കകാരും ഡാർട്മൂറിലായിരുന്നു ജയിൽ ശിക്ഷ അനുഭവിച്ചത് (1812). ജയിലധികൃതരുടെ മോശമായ പെരുമാറ്റത്തിൽ പ്രതിഷേധിച്ച് തടവുപുള്ളികൾ അവർക്കെതിരെ നടത്തിയ ലഹളയിൽ നിരവധി പേർ കൊല്ലപ്പെടുകയും ഒട്ടനവധി പേർക്ക് പരുക്കേൽക്കുകയും ചെയ്തു. "ഡാർട്മൂർ റെബല്യൻ" (Dartmoor rebellion) എന്ന പേരിലാണ് ഈ ലഹള ചരിത്രത്തിൽ അറിയപ്പെടുന്നത് (1815).



</doc>
<doc id="191283" url="https://ml.wikipedia.org/wiki?curid=191283" title="ഗാസ് ഫേസ് പോളിമറൈസേഷൻ">
ഗാസ് ഫേസ് പോളിമറൈസേഷൻ

അപൂരിത ബോണ്ടുകളുളള ഏകകങ്ങളെ വാതകാവസ്ഥയിൽ പോളിമറീകരിക്കുന്ന രീതിയാണ് ഗാസ് ഫേസ് പോളിമറൈസേഷൻ. വളരെ വിരളമായി മാത്രം ഉപയോഗിക്കപ്പെടുന്നു. ആരംഭദശയിൽ തന്നെ രൂപപ്പെടുന്ന പോളിമർ പടലം രാസപ്രക്രിയയെ സങ്കീർണ്ണമാക്കുന്നു. 

ഈ വിധത്തിലുളള പോളിമറീകരണത്തിന് പ്രത്യേക രാസഭൌതിക സ്വഭാവങ്ങളുളള രാസത്വരകങ്ങൾ ആവശ്യമാണ്. 


</doc>
<doc id="191299" url="https://ml.wikipedia.org/wiki?curid=191299" title="കുത്ബുദ്ദീൻ അൻസാരി (നാടകം)">
കുത്ബുദ്ദീൻ അൻസാരി (നാടകം)

ഗുജറാത്ത് കലാപത്തിൽ പ്രാണരക്ഷയ്ക്കു കേഴുന്ന യുവാവിന്റെ കഥ പറയുന്ന നാടകമാണ് കുത്ബുദ്ദീൻ അൻസാരി. കുത്ബുദ്ദീൻ അൻസാരിയായി വേഷമിടുന്നത് കുത്ബുദ്ദീനുമായി രൂപസാദൃശ്യമുള്ള കേരള കൗമുദി സീനിയർ ഫോട്ടോഗ്രാഫർ ജിതേഷ് ദാമോദറാണ്. തിരുവനന്തപുരത്ത് സൂര്യ ഫെസ്റ്റിവലിൽ ഈ നാടകം ഏറെ ശ്രദ്ധനേടിയിരുന്നു. ഗുജറാത്ത് കലാപ സമയത്ത് കലാപകാരികളുടെ കരുണയിൽ ജീവിതം തിരിച്ചുകിട്ടിയ കുത്ബുദ്ദീന് പിന്നീടുണ്ടാകുന്ന അനുഭവങ്ങളും ആത്മസംഘർഷങ്ങളുമാണ് നാടകത്തിലുള്ളത്. വേൾഡ് പ്രസ് ഫോട്ടോഗ്രഫി അവാർഡ് ലഭിച്ചിട്ടുള്ള ആർക്കോ ദത്ത ഗുജറാത്ത് കലാപത്തിനുശേഷം എടുത്ത അഹമ്മദാബാദിലെ കുത്ബുദ്ദീൻ അൻസാരിയുടെ ചിത്രമാണ് ഈ നാടകത്തിന്റെ മുഖ്യ പ്രചോദനം. കലാപകാരികളിൽനിന്ന് രക്ഷപ്പെട്ട് ബംഗാളിൽ അഭയംതേടിയ അൻസാരിയുടെ കലാപകാലത്തെ മാനസിക സംഘർഷങ്ങൾ അനാവരണംചെയ്യുകയാണ് "കുത്ബുദ്ദീൻ അൻസാരി" എന്ന ഏകപാത്ര നാടകം. . സംവിധാനം ഗോപി കുറ്റിക്കോൽ. കലാസംവിധാനം നേമം പുഷ്പരാജ്. 
നാടകം ഗുജറാത്ത് മുഖ്യമന്ത്രി നരേന്ദ്രമോഡിയെ കരിവാരിത്തേക്കുന്നതാണെന്നാരോപിച്ച് ബി.ജെ.പി.-ഹിന്ദു ഐക്യവേദി പ്രവർത്തകർ നാടകത്തിനെതിരെ ഭീഷണി മുഴക്കിയതിനെ തുടർന്ന് അവതരണം ഉപേക്ഷിച്ചു.


</doc>
<doc id="191303" url="https://ml.wikipedia.org/wiki?curid=191303" title="എൻ.പി. ചെക്കുട്ടി">
എൻ.പി. ചെക്കുട്ടി

കേരളത്തിലെ അറിയപ്പെടുന്ന പത്രപ്രവർത്തകനും എഴുത്തുകാരനുമാണ് എൻ പി ചെക്കുട്ടി. തേജസ് ദിനപത്രത്തിന്റെ മുഖ്യ പത്രാധിപർ

പുതുശ്ശേരി പാറോൻ രാരുക്കുട്ടിയുടെയും തിരുമാലയുടെയും മകനായി 1958 ജൂൺ 10ന് കോഴിക്കോട് ജില്ലയിലെ ഓമശ്ശേരി പഞ്ചായത്തിലെ വെണ്ണക്കോടിൽ ജനിച്ചു. ഭാര്യ: രാജലക്ഷ്മി. മക്കൾ: അമൃത,പ്രഫുൽ

എം.എൽ.പി.എസ് വെണ്ണക്കോട്, ഗവ. ഹൈസ്‌കൂൾ കൊടുവള്ളി, മലബാർ ക്രിസ്ത്യൻ കോളജ് എന്നിവിടങ്ങളിലെ പഠനത്തിനു ശേഷം കാലിക്കറ്റ് യൂനിവേഴ്‌സിറ്റി നിന്നും ഇംഗ്ലീഷിൽ ബിരുദാനന്തര ബിരുദം നേടി. 

കൊടുവള്ളി ഹൈസ്‌കൂൾ സ്പീക്കറായും മലബാർ ക്രിസ്ത്യൻ കോളജ്, കാലിക്കറ്റ് യൂനിവേഴ്‌സിറ്റി യൂനിയൻ ചെയർമാനായും യൂനിയൻ എഡിറ്ററായും വിദ്യാർഥി രാഷ്ട്രീയത്തിൽ സജീവമായ ചെക്കുട്ടി എസ്.എഫ്.ഐ ജില്ലാകമ്മിറ്റിയംഗം(1975-77), സംസ്ഥാന കമ്മിറ്റിയംഗം(78-84), ഇൻസ്റ്റിറ്റിയൂട്ട് ഓഫ് കമ്മ്യൂണിക്കേഷൻ ജേണലിസം ഗവേണിങ് ബോഡി ചെയർമാൻ, കാലിക്കറ്റ് പ്രസ്‌ക്ലബ് ചെയർമാൻ(2000-02) ആയും പ്രവർത്തിച്ചിട്ടുണ്ട്. 

ദേശാഭിമാനി, ഇന്ത്യൻ എക്‌സ്പ്രസ്, കൈരളി ടി.വി., മാധ്യമം എന്നീ പത്ര സ്ഥാപനങ്ങളിൽ ജോലി നോക്കിയിരുന്ന ചെക്കുട്ടി തേജസ് ദിനപത്രം തുടങ്ങിയതു മുതൽ പത്രത്തിന്റെ എക്‌സിക്യൂട്ടിവ് എഡിറ്ററായിരുന്നു.2012 മെയ് മുതൽ തേജസിന്റെ മുഖ്യപത്രാധിപരാണ്‌. ദേശാഭിമാനിയിൽ പത്രപ്രവർത്തനം തുടങ്ങിയ ചെക്കുട്ടി പാർട്ടി മൂല്യങ്ങളിൽ നിന്നു വൃതിചലിക്കുന്നു വെന്നും പ്രത്യയശാസ്ത്ര നിലപാടുകളിൽ മാറ്റം വരുത്തുന്നുവെന്നും ആരോപിച്ച് പത്രത്തോടും പാർട്ടിയോടും വിടപറഞ്ഞു.

കേരള സാഹിത്യ അക്കാദമിയുടെ സി.വി കുമാർ എൻഡോവ്‌മെന്റ് അവാർഡ്, മഹാവീര ജൈൻ മെമ്മോറിയൽ അവാർഡ് തുടങ്ങിയ പുരസ്കാരങ്ങൾ നേടിയിട്ടുണ്ട്.




</doc>
<doc id="191314" url="https://ml.wikipedia.org/wiki?curid=191314" title="ചെമ്പ് (വിവക്ഷകൾ)">
ചെമ്പ് (വിവക്ഷകൾ)



</doc>
<doc id="191321" url="https://ml.wikipedia.org/wiki?curid=191321" title="അവൽ മിൽക്ക്">
അവൽ മിൽക്ക്

മലബാറിൽ പലഭാഗങ്ങളിലും കാണുന്ന ഒരു പാനീയമാണ് അവൽ മിൽക്ക് അല്ലെങ്കിൽ അവിൽ മിൽക്ക്. സാധാരണ, വീടുകളിൽ ഇതുണ്ടാക്കാറില്ല. ഏകദേശം അവൽ പ്രഥമനോട് സാമ്യം തോന്നുന്ന ഈ വിഭവം ചെറുനഗരങ്ങളിലും വഴിയോരങ്ങളിലും കൂൾബാറുകളിലും വ്യാപകമായി കാണാവുന്നതാണ്. അരി ഇടിച്ചുണ്ടാക്കുന്ന കട്ടി കൂടിയ ചുവന്ന അവലാണ് ഇതിനായി ഉപയോഗിക്കുന്നത്. 


പഴങ്ങൾ തൊലി കളഞ്ഞ് മിക്സിയിൽ ഇട്ട് തണുത്ത പാലും (വെള്ളം വേണമെങ്കിൽ വെള്ളവും) പഞ്ചസാരയും ചേർത്ത് ഒന്നു അടിച്ചെടുക്കുക. അതിലേക്ക് ബാക്കിയുള്ള അവൽ, ഏലക്ക, മുന്തിരി ഒക്കെ ചേർത്ത് ഒന്നുകൂടി ഒന്ന് അടിച്ചെടുക്കുക. അവൽ അധികം പൊടിഞ്ഞ് പോവാത്ത രീതിയിൽ വേണം മിക്സിയിൽ അടിക്കാൻ. ചെറിയ പീടികകളിൽ പഴം ഗ്ലാസിലിട്ട് മരക്കഷണം കൊണ്ട് ഉടച്ചാണ് അവിൽ മിൽക്ക് തയ്യാറാക്കാറ്.

പാലിനു പകരം ഐസ്ക്രീമും ചേർത്ത് ചെറിപ്പഴവും മറ്റു അലങ്കാരങ്ങളും ചെയ്ത് തയ്യാറാക്കുന്നതാണ് സ്പെഷ്യൽ അവിൽ മിൽക്ക്.


</doc>
<doc id="191325" url="https://ml.wikipedia.org/wiki?curid=191325" title="ഡാർലിങ്ടോണിയ കാലിഫോർണിക്ക">
ഡാർലിങ്ടോണിയ കാലിഫോർണിക്ക

ഒരു ഇരപിടിയൻ സസ്യമാണ് ഡാർലിങ്ടോണിയ കാലിഫോർണിക്ക. സരസീനിയേസി ( Sarraceniaceae) സസ്യകുടുംബത്തിൽപ്പെടുന്നു. ശാ. നാ. ഡാർലിങ്ടോണിയ കാലിഫോർണിക്ക (Darlingtonia californica). ഇതിന് ഒരു സ്പീഷീസ് മാത്രമേയുളളൂ. സസ്യത്തിന് പത്തിവിടർത്തിയ സർപ്പത്തിന്റെ രൂപമായതിനാൽ ഇത് കോബ്രാ ലില്ലി (Cobra lily) എന്ന പേരിലും അറിയപ്പെടുന്നു.

അമേരിക്കയിലെ ഒറിഗോണും കാലിഫോർണിയയുമാണ് ഈ സസ്യത്തിന്റെ ജന്മദേശമെന്ന് കരുതപ്പെടുന്നു. 1841 ഒക്ടോബറിൽ ജെ.സി. ബ്രോക്കൻ റിഡ്ജ് ഒറിഗോണിൽ നിന്നും സാൻഫ്രാൻസിസ്കോയിലേക്കുളള യാത്രാമധ്യേ സാക്രാമെന്റോ നദീതീരത്തെ ചതുപ്പു പ്രദേശത്താണ് ഇത്തരം സസ്യങ്ങളെ ആദ്യമായി കണ്ടെത്തിയത്. 1853-ൽ ജോൺടോറെ ഈ സസ്യത്തിന്റെ പൂർണ വിവരണം നൽകി; തന്റെ സുഹ്യത്തും പ്രസിദ്ധ ശാസ്ത്രജ്ഞനുമായ ഡോ. വില്യം ഡാർലിങ്ടന്റെ ഓർമയ്ക്കായി 'ഡാർലിങ്ടോണിയ' എന്നു നാമകരണം ചെയ്യുകയും ചെയ്തു.

പസിഫിക് തീരത്തെ ഏകദേശം 210 കി. മീ. ചുറ്റളവിലുളള പ്രദേശങ്ങളിൽ ഈ സസ്യം ധാരാളമായി വളരുന്നുണ്ട്. കുന്നിൻ പ്രദേശങ്ങളിലും ചതുപ്പുപ്രദേശങ്ങളിലും വളരുന്ന ഈ സസ്യം സമുദ്രനിരപ്പിൽ നിന്നും 2600 മീറ്ററോളം ഉയരമുളള പ്രദേശങ്ങളിൽ വരെ കണ്ടെത്തപ്പെട്ടിട്ടുണ്ട്. ഈ സസ്യം വളരുന്ന മണ്ണിൽ ഈർപ്പം അത്യാവശ്യമാണ്. ഊഷ്മാവ് കൂടിയ അന്തരീക്ഷമായാലും വളരുന്ന മണ്ണിൽ ഈർപ്പമുണ്ടെങ്കിലേ ഇവ നന്നായി വളരുകയുളളൂ.

ഡാർലിങ്ടോണിയയുടെ പ്രകന്ദത്തിൽ നിന്നും പുഷ്പാകാരിക (rosette)മായി ഇലകൾ (പിച്ചറുകൾ-കെണികൾ) വളർന്നു വരുന്നു. തൈകളിലെ ഇലകൾ പോലും സർപ്പാഗ്രരീതി (decumbent)യിലുളളതായിരിക്കും. ഇലയുടെ ചുവടുഭാഗം തറയിൽ കിടക്കുകയും അറ്റം മാത്രം മുകളിലേക്ക് ഉയർന്നു നിൽക്കുകയും ചെയ്യുന്നു. സസ്യം വളരുന്നതനുസരിച്ച് പിച്ചറുകളും (pitchers) നിവർന്നു വളരുന്നു. പൂർണവളർച്ചയെത്തിയ സസ്യങ്ങളിലെ പിച്ചറുകളെല്ലാം പൊതുവേ നിവർന്നു വളരുന്നതായാണ് കാണപ്പെടുന്നത്. പിച്ചറിന്റെ വിടർത്തിയ പത്തിപോലുളള ആകൃതിയും ഇരട്ടനാക്കും ചേർന്നു കാണുമ്പോൾ പത്തി വിരിച്ചു നിൽക്കുന്ന ഒരു പച്ച സർപ്പം പോലെ തോന്നും. ഓരോ സസ്യത്തിലും കെണികളുടെ രൂപവും വലിപ്പവും വ്യത്യസ്തമായി കാണപ്പെടുന്നത് ഇതിന്റെ സവിശേഷതയാണ്. ഒരു സസ്യത്തിലെ തന്നെ ചില പിച്ചറുകൾ മുക്കാൽ മീറ്ററോളം ഉയരത്തിൽ വളരുമെങ്കിലും ചിലത് 10 സെ.മീ. താഴെ മാത്രം ഉയരമുളളതായിരിക്കും. പിച്ചർ കുഴലിന്റെ മുകൾ ഭാഗം വീർത്ത് വൃത്താകൃതിയിൽ പാമ്പിന്റെ പത്തിപോലെ രൂപപ്പെടുന്നു. "പത്തി" യുടെ ചുവടു ഭാഗത്തായി താഴേക്കു വളഞ്ഞിരിക്കുന്ന ഒരു വായ ഭാഗം ഉണ്ട്. വായയുടെ പാർശ്വങ്ങളിൽ നിന്നും തൂങ്ങിക്കിടക്കുന്ന ഇലയുടെ അഗ്രഭാഗം (ഇരട്ടനാക്ക്) മീൻവാൽ (fish tail) എന്നും അറിയപ്പെടുന്നു. നല്ല സൂര്യപ്രകാശമുളളപ്പോൾ ഈ ഇരട്ടനാക്കിന് കടും ചുവപ്പുനിറമായിരിക്കും. പിച്ചർ കുഴലിന്റെ കുഴൽ പകുതി പിരിഞ്ഞാണിരിക്കുന്നത്. പത്തിയുടെ വായയും നിറപ്പകിട്ടുളള മീൻ വാലും ഇരയെ ആകർഷിക്കുന്നു. ഉരുണ്ട പത്തിയുടെ മുകൾ ഭാഗത്തുളള ഏരിയോൾ (areole) എന്ന സുതാര്യമായ ഭാഗം കണ്ണാടി ജനാലകൾ പോലെ കെണിക്കുളളിലേക്ക് പ്രകാശം കടത്തി വിടുന്നു. പിച്ചറിന്റെ പുറഭാഗത്തും മീൻ വാലിലും അവിടവിടെയായി തേൻ ഗ്രന്ഥികൾ ഉണ്ടായിരിക്കും. പിച്ചറിന്റെ ഉൾഭാഗത്ത് തേൻ ഗ്രന്ഥികളും താഴോട്ടു ആർത്തു നിൽക്കുന്ന രോമങ്ങളും ഇടകലർന്നാണ് കാണപ്പെടുന്നത്. പത്തിയുടെ അടിഭാഗത്തും പിച്ചറിന്റെ മുകൾ ഭാഗത്തും മധുഗ്രന്ഥികൾ കാണപ്പെടുന്നില്ല. ഈ ഭാഗം മൃദുവും മിനുസമുളളതുമായതിനാൽ ഇവിടെ എത്തിപ്പെടുന്ന പ്രാണികൾക്ക് കാൽ ഉറയ്ക്കുകയില്ല. ചെറുപ്രാണികൾ പത്തിയുടെയും മീൻവാലിന്റെയും ഭംഗിയിൽ ആകൃഷ്ടരായി കെണിയുടെ ഉളളിലേക്കു കയറി തേൻ നുകരുമ്പോഴേയ്ക്കും പിച്ചറിന്റെ ഭിത്തിയിൽ നിന്നും ഊറിവന്ന് പിച്ചറിൽ ശേഖരിക്കപ്പെട്ട വെളളത്തിൽ വീണ് പ്രാണികൾ മുങ്ങിച്ചാകുന്നു. പിച്ചറിനകത്തു കടന്നാൽ പിന്നെ പ്രാണികൾക്ക് ഒരിക്കലും രക്ഷപ്പെടാൻ കഴിയില്ല. ഈ സസ്യത്തിന്റെ കെണിക്കുള്ളിൽ ദഹന എൻസൈമുകൾ സ്രവിക്കപ്പെടുന്നില്ല. വെളളത്തിൽ വീണു മരിച്ച പ്രാണികൾ ബാക്ടീരിയകളുടെ പ്രവർത്തനം മൂലം ദ്രവിച്ച് സസ്യഭാഗങ്ങളിൽ അലിഞ്ഞു ചേരുകയാണ് ചെയ്യുന്നത്.

വസന്ത കാലമാണ് ഡാർലിങ്ടോണിയയുടെ പുഷ്പകാലം. നീളം കൂടിയ തണ്ടുളള മനോഹരമായ പുഷ്പങ്ങളാണ് ഇവയ്ക്കുളളത്. നാക്കിന്റെ ആകൃതിയിലുളള ബാഹ്യദളത്തിന് ദളത്തിനേക്കാൾ വലിപ്പക്കൂടുതലുണ്ട്. ബാഹ്യദളങ്ങളും ദളങ്ങളും അഞ്ചെണ്ണം വീതമായിരിക്കും. ദളങ്ങൾക്ക് കടും ചുവപ്പു നിറമാണ്. ദളങ്ങൾ കൊഴിഞ്ഞു പോകുമ്പോൾ മണിയുടെ ആകൃതിയിലുളള അണ്ഡാശയം ദൃശ്യമാവുന്നു. പരാഗണം നടന്ന് പത്ത് ആഴ്ചകൾക്കു ശേഷമേ വിത്തുകൾ പാകമാകുകയുളളൂ. ഇളം തവിട്ടു നിറത്തിലുളള വിത്തിന് ഗദയുടെ ആകൃതിയാണ്. വിത്ത് രോമാവൃതമായിരിക്കും.



</doc>
<doc id="191326" url="https://ml.wikipedia.org/wiki?curid=191326" title="എൻ. വരദരാജൻ">
എൻ. വരദരാജൻ

സിപിഐ(എം) മുൻ കേന്ദ്രകമ്മറ്റിയംഗമായിരുന്നു എൻ. വരദരാജൻ. സിപിഐ(എം) തമിഴ്നാട് സംസ്ഥാനസെക്രട്ടറിയും മുൻ എംഎൽഎയുമായിരുന്നു ഇദ്ദേഹം. തമിഴ്നാട്ടിലെ ഡിണ്ടിഗലാണ് സ്വദേശം.


</doc>
<doc id="191335" url="https://ml.wikipedia.org/wiki?curid=191335" title="ഗവണ്മെന്റ് ഹയർ സെക്കൻഡറി സ്കൂൾ, കുളക്കട">
ഗവണ്മെന്റ് ഹയർ സെക്കൻഡറി സ്കൂൾ, കുളക്കട

കൊല്ലം ജില്ലയിൽ കൊട്ടാരക്കര താലൂക്കിലെ കൂളക്കട ഗ്രാമപഞ്ചായത്തിൽ എം.സി.റോഡിന്റെ സമീപത്താണ് കുളക്കട ഗവ. ഹയർ സെക്കന്ററി സ്കൂൾ സ്ഥിതി ചെയ്യുന്നത്. ഈ സ്കൂളിൽ യു.പി തലം മുതൽ ഹയർ സെക്കന്ററി തലം വരെയുള്ള ക്ലാസ്സുകളാണുള്ളത്. എം. സി. റോഡിന്റെ വശത്തായാണ് ഈ സ്കൂൾ സ്ഥിതി ചെയ്യുന്നത്. 1910-ൽ ബ്രാഹ്മണർക്കുള്ള പാഠശാലയായി ആരംഭിച്ച ഈ വിദ്യലയം 1950-ൽ പൊതുവിദ്യാഭാസ്ഥപനമാക്കികൊണ്ട് സർക്കാർ ഉത്തരവായി.U.P തലം മുതൽ H.S.S തലം വരെയുള്ള ഈ സ്കൂളിൽ 2000ത്തോളം വിദ്യാർത്ഥികൾ പഠിക്കുന്നു.


</doc>
<doc id="191339" url="https://ml.wikipedia.org/wiki?curid=191339" title="കാറ്റ്സ് ഐ നെബുല">
കാറ്റ്സ് ഐ നെബുല

കാറ്റ്സ് ഐ നെബുല(Cat's Eye Nebula) അഥവാ NGC 6543 ഒരു വ്യാളം നക്ഷത്രരാശിയിൽ ഉൾപ്പെടുന്ന ഒരു ഗ്രഹ നീഹാരികയാണ്. ഹബ്ബിൾ ബഹിരാകാശ ദൂരദർശിനി ഉപയോഗിച്ചെടുത്ത ചിത്രങ്ങളിൽ നിന്നും ഇതിന് വളരെ സങ്കീർണ്ണമായ ഘടനയാണുള്ളതെന്നാണ് മനസ്സിലാക്കിയിട്ടുള്ളത്. കാറ്റ്സ് ഐ നെബുലയുടെ മദ്ധ്യത്തിൽ വളരെ ചൂടേറിയ ഒരു നക്ഷത്രമാണുള്ളത്. ഏകദേശം ആയിരം വർഷങ്ങൾക്കു മുമ്പ് അടർന്നു മാറിയ ഇതിന്റെ പുറംപാളിയാണ് ഇപ്പോൾ കാണുന്ന നീഹാരിക.

1786 ഫെബ്രുവരി 15ന് വില്യം ഹെർഷലാണ് ഇതു കണ്ടുപിടിച്ചത്. 1864ൽ ഇംഗ്ലീഷ് ജ്യോതിശാസ്ത്രജ്ഞനായ വില്യം ഹഗ്ഗിംഗ്‌സ് ഇതൊരു ഗ്രഹനീഹാരികയാണെന്നു തെളിയിച്ചു.

NGC 6543 വളരെയേറെ പഠനങ്ങൾക്കു വിധേയമായ നീഹാരികയാണ്. ഇതിന്റെ കാന്തിമാനം 8.1നോടടുത്ത് വരും. നല്ലൊരു ദൂരദർശിനി ഉണ്ടെങ്കിൽ ഉത്തരാർദ്ധഗോളത്തിൽ ഇതിനെ നിരീക്ഷിക്കുന്നത് വളരെ എളുപ്പമാണ്. അന്തർഭാഗത്തുള്ള സാന്ദ്രത ഏകദേശം 5,000 particles/cm³ ആണ്. താപനിലയാകട്ടെ 7,000-9,000 കെൽവിനും.


</doc>
<doc id="191355" url="https://ml.wikipedia.org/wiki?curid=191355" title="ഫ്രെഡറിക് ക്രിസ്റ്റോഫ് ഡാൽമൻ">
ഫ്രെഡറിക് ക്രിസ്റ്റോഫ് ഡാൽമൻ

ജർമനിയിലെ രാഷ്ട്രീയ നേതാവും ചരിത്രകാരനുമായിരുന്നു ഫ്രെഡറിക് ക്രിസ്റ്റോഫ് ഡാൽമൻ. ജർമനിയുടെ ഏകീകരണത്തിനുവേണ്ടി ഇദ്ദേഹം നിരന്തരം പ്രവർത്തിച്ചിരുന്നു. 1785 മേയ് 13-ന് ജർമനിയിലെ വിസ്മർ നഗരത്തിൽ ജനിച്ചു. കോപ്പൻഹേഗനിലും ഹാലി(Halle)യിലുമാണ് വിദ്യാഭ്യാസം പൂർത്തിയാക്കിയത്. ജർമനിയിൽ 1806-ലെ നെപ്പോളിയാനിക് യുദ്ധങ്ങൾക്കെതിരായി പ്രതികരിച്ച ഇദ്ദേഹം ഒരു ദേശീയവാദിയായി അംഗീകാരം നേടി. 1812 മുതൽ 29 വരെ ഷെൽസ്വിഗിലെ കീൽ സർവകലാശാലയിൽ ചരിത്രവിഭാഗം പ്രൊഫസറായി ഡാൽമൻ സേവനമനുഷ്ഠിച്ചു. 1829-ൽ ഗോട്ടിങ്ങൻ സർവകലാശാലയിൽ എത്തിയ ഇദ്ദേഹം 1833-ലെ ഹാനോവർ ഭരണഘടന തയ്യാറാക്കുന്നതിൽ പ്രധാന പങ്കുവഹിക്കുകയുണ്ടായി. ഏണസ്റ്റ് അഗസ്റ്റസ് രാജാവ് 1837-ൽ ഈ ഭരണഘടന ഉപേക്ഷിച്ചപ്പോൾ ഇദ്ദേഹം ഏഴു ഗോട്ടിങ്ങൻ പ്രൊഫസർമാരെ സംഘടിപ്പിച്ചുകൊണ്ട് പ്രതിഷേധിക്കുകയും അതോടെ ബഹുജനങ്ങൾക്കിടയിൽ ശ്രദ്ധേയനായിത്തീരുകയുമുണ്ടായി. തുടർന്ന് ഹനോവറിൽ നിന്നും പുറത്താക്കപ്പെട്ട ഡാൽമൻ കുറേക്കാലം കിഴക്കൻ ജർമനിയിലുളള ലീപ്സിഗിലും ജീനയിലും കഴിഞ്ഞുകൂടി. പിന്നീട് പ്രഷ്യയിലെ ഫ്രഡറിക് വില്യം കഢ ഇദ്ദേഹത്തെ ബോൺ സർവകലാശാലയിലെ പ്രൊഫസറായി 1842-ൽ നിയമിച്ചു. 1848-ൽ ഫ്രാങ്ക്ഫർട്ട് പാർലമെന്റിൽ ഇദ്ദേഹം അംഗമായി. പാർലമെന്റ് പരാജയപ്പെട്ടതിനെത്തുടർന്ന് അംഗത്വം നഷ്ടപ്പെട്ടപ്പോൾ ബോണിൽ അധ്യാപനത്തിലേക്കു മടങ്ങി. പിന്നീട് പ്രഷ്യൻ പാർലമെന്റിലും (1849-50) യൂണിയൻ പാർലമെന്റിലും (1850) അംഗമാകുവാൻ സാധിച്ചു.

ഒരു യാഥാസ്ഥിതിക ദേശീയവാദിയായിട്ടാണ് ഇദ്ദേഹം അറിയപ്പെട്ടിരുന്നത്. എഡ്മണ്ട് ബർക്കിന്റേയും ഹെഗലിന്റേയും ആശയങ്ങൾ ഇദ്ദേഹത്തിന്റെ രാഷ്ട്രീയ ചിന്താഗതിയെ സ്വാധീനിച്ചിട്ടുളളതായി കാണാം. ഭരണഘടനാനുസൃതമായ രാജഭരണത്തെ അനുകൂലിച്ചിരുന്ന നേതാവായിരുന്നു ഇദ്ദേഹം. ഹിസ്റ്ററി ഒഫ് ദി ഇംഗ്ലീഷ് റവല്യൂഷൻ (Geschichte der englischen Revolution 1844) ഹിസ്റ്ററി ഒഫ് ദ് ഫ്രെഞ്ച് റവല്യൂഷൻ (Geschichte der franzosischen Revolution 1845) തുടങ്ങിയ ചരിത്രഗ്രന്ഥങ്ങൾ ഡാൽമൻ രചിച്ചിട്ടുണ്ട്. 1860 ഡിസംബർ 5-ന് ബോണിൽ നിര്യാതനായി.



</doc>
<doc id="191361" url="https://ml.wikipedia.org/wiki?curid=191361" title="ഡാൽമേഷ്യ">
ഡാൽമേഷ്യ

ക്രൊയേഷ്യയിലെ ഒരു പ്രദേശമാണ് ഡാൽമേഷ്യ. ഏഡ്രിയാറ്റിക് കടലിനും ബോസ്നിയ-ഹെർസെഗോവിനയ്ക്കും മധ്യേ സ്ഥിതിചെയ്യുന്ന ഈ പ്രദേശത്തിനു 320 കിലോമീറ്റർ ദൈർഘ്യമുണ്ട്.

ദിനാറിക് ആൽപ്സ് പർവതനിര ഡാൽമേഷ്യയെ ബോസ്നിയ-ഹെർസെഗോവിനയിൽ നിന്നും വേർതിരിക്കുന്നു. ഈ പ്രദേശത്തിന്റെ ഒരറ്റം മുതൽ മറ്റേ അറ്റം വരെ വ്യാപിച്ചിരിക്കുന്ന മലനിരകളെ നെരേത് വ (Neretva), കർക (Karka) എന്നീ നദികൾ മുറിച്ചുകടക്കുന്നു. ഏഡ്രിയാറ്റിക് കടലിന്റെ കിഴക്കൻ തീരത്തായി വ്യാപിച്ചിരിക്കുന്ന ഡാൽമേഷ്യൻ പ്രദേശത്തിന് 12,732 ചതുരശ്ര കിലോമീറ്റർ വിസ്തീർണവും, 4.8 മുതൽ 64 കിലോമീറ്റർ വരെ വീതിയുമുണ്ട്. ഏഡ്രിയാറ്റിക് കടലിലെ ചില ദ്വീപുകൾ ഡാൽമേഷ്യൻ പ്രദേശത്തിന്റെ ഭാഗമാണ്. ബ്രാക് (Brac), ഹ്വാർ (Hvar), കോർകുല (Korcula), ദുഗി ഓതോക് (Dugi atok), മിൽജറ്റ് (Mljet) എന്നിവയാണ്ഇതിൽ പ്രധാനപ്പെട്ടവ. ക്രമരഹിതമായ തീരപ്രദേശമാണ് ഡാൽമേഷ്യയുടേത്. കിന്നിന് (Kinn) അടുത്തുള്ള ബോസ്നിയൻ അതിർത്തിയിൽ സ്ഥിതിചെയ്യുന്ന മൗണ്ട് ട്രോഗ്ലവ് (Mount Troglou) ദിനാറിക് ആൽപ്സിലെ ഏറ്റവും ഉയരം കൂടിയ പ്രദേശമാകുന്നു. 1913 മീറ്ററാണ് ഇതിന്റെ ഉയരം.

ഡാൽമേഷ്യൻ നദികളിൽ ഭൂരിഭാഗവും ഗതാഗയോഗ്യമല്ല. ചില നദികൾ ഭാഗികമായി ഭൂമിക്കടിയിലൂടെയാണ് ഒഴുകുന്നത്. കിർക (Krika), സെറ്റിന (Setina) എന്നിവ മുഖ്യ നദികളിൽപ്പെടുന്നു. ബോസ്നിയ-ഹെർസെഗോവിനയിലൂടെയൊഴുകുന്ന നെരേത്വ ഡാൽമേഷ്യയെ രണ്ടു ഭാഗങ്ങളായി വിഭജിക്കുന്നു.

പ്രധാനമായും ഒരു കാർഷിക പ്രദേശമാണ് ഡാൽമേഷ്യ. മുന്തിരി, ഒലിവ്, അത്തി, നാരകഫലങ്ങൾ മുതലായവ ഇവിടത്തെ പ്രധാന കാർഷികവിളകളാകുന്നു. വീഞ്ഞ്, ഒലിവ് തുടങ്ങിയവയാണ് മുഖ്യ ഉത്പന്നങ്ങൾ. 20-ആം നൂറ്റാണ്ടിന്റെ ആരംഭത്തോടെ ഡാൽമേഷ്യയിൽ വ്യാവസായികവത്കരണം ആരംഭിച്ചെങ്കിലും രണ്ടാം ലോകയുദ്ധത്തിനുശേഷമാണ് ഈ പ്രദേശത്തിനു കാര്യമായ വ്യാവസായിക പുരോഗതി നേടാനായത്. ലോഹങ്ങൾ, അലൂമിനിയം, ഇലക്ട്രോഡുകൾ, സ്റ്റീൽ-അലോയികൾ, വസ്ത്രങ്ങൾ, ആസ്ബസ്റ്റോസ്, രാസവസ്തുക്കൾ, പ്ലാസ്റ്റിക്, ഫൈബർ ബോർഡ് തുടങ്ങിയവയാണ് ഇവിടത്തെ മുഖ്യവ്യാവസായികോത്പന്നങ്ങൾ ചില ഖനികളും ഈ പ്രദേശത്തുണ്ട്. സിബെനിക് (Sibenik), സ് പ്ലിറ്റ് (Split), ഡൂബൊവ്നിക് (Dubrovnik), സാദർ (Zadar) എന്നിവയാണ് ഇവിടത്തെ പ്രധാന നഗരങ്ങൾ.

ഇൻഡോ-യൂറോപ്യൻ വംശീയവിഭാഗത്തിൽപ്പെടുന്ന "ഇലിറിയൻസ്" (lllyrians) ആയിരുന്നു ഡാൽമേഷ്യയിലെ ആദിമനിവാസികൾ. ഇതിലെ ഒരു വിഭാഗമായിരുന്ന "ഡെൽമെറ്റെ" (Delmetae) യുടെ പേരിൽ നിന്നാണ് ഡാൽമേഷ്യ എന്ന പേരിന്റെ ഉദ്ഭവം. ജനങ്ങളിൽ ഭൂരിഭാഗവും സൗത്ത് സ്ലേവിക് (South Slavic) വിഭാഗത്തിൽപ്പെടുന്നു. ഇതിൽ ഏകദേശം 82 ശതമാനം റോമൻ കത്തോലിക്കരായ ക്രൊയേട്സുകളും (Croats), ശേഷിക്കുന്നവർ ഓർത്തഡോക്സ് സെർബുകളുമാണ്. ചെറിയൊരു ശതമാനം ഇറ്റലിക്കാരും ഇവിടെ നിവസിക്കുന്നുണ്ട്. ലാറ്റിൻ, സൈറിലിക് എന്നീ ലിപികളിൽ എഴുതുന്ന സെർബോ ക്രൊയേഷ്യൻ ഭാഷയാണ് ഇവിടെ പ്രചാരത്തിലുള്ളത്. വിനോദ സഞ്ചാരം ഇവിടെ ഒരു മുഖ്യ വ്യവസായമായി വളർന്നിട്ടുണ്ട്. വിനോദസഞ്ചാരമേഖലയിൽ ഡാൽമേഷ്യയിലുണ്ടായ വികസനം ജനങ്ങളെ, ഇറ്റാലിയൻ, ജർമൻ, ഫ്രഞ്ച്, ഇംഗ്ലീഷ് തുടങ്ങിയ ഭാഷകൾ കൈകാര്യം ചെയ്യുന്നതിനു പ്രാപ്തിയുള്ളവരാക്കി. സുഖകരമായ കാലാവസ്ഥയും മനോഹരമായ ഭൂപ്രകൃതിയുമാണ് ഡാൽമേഷ്യൻ വിനോദസഞ്ചാര വ്യവസായത്തെ പരിപോഷിപ്പിക്കുന്ന അടിസ്ഥാനഘടകങ്ങൾ.

ഡാൽമേഷ്യയിലെ അറിയപ്പെടുന്ന ആദ്യജനവിഭാഗങ്ങൾ ത്രേസ്യരും ഇല്ലീറിയന്മാരുമാണ്. ഈ ഇല്ലീറിയൻ രാജ്യത്ത് ബി. സി. 4-ആം നൂറ്റാണ്ടോടെ ഗ്രീക്കുകാർ കോളനികൾ സ്ഥാപിച്ചു. ഇല്ലീറിയക്കാരുടെ എതിർപ്പിനെത്തുടർന്നു ഗ്രീക്കുകാർ റോമാക്കാരുടെ സഹായം അഭ്യർഥിക്കുകയും ഇതു റോമൻ-ഇല്ലീറിയൻ യുദ്ധങ്ങൾക്കു തുടക്കമിടുകയും ചെയ്തു (സുമാർ ബി. സി. 3-ആം നൂറ്റാണ്ട്). ബി. സി. 1-ആം നൂറ്റാണ്ട് ആയപ്പോഴേക്കും ഡാൽമേഷ്യ റോമൻ സാമ്രാജ്യത്തിന്റെ ഭാഗമായിത്തീർന്നു. റോമൻ സംസ്കാരത്തിന്റെ സ്വാധീനമുണ്ടാകുന്നതിന് ഇതു വഴിതെളിച്ചു. എ. ഡി. 5-ആം നൂറ്റാണ്ടിൽ ഓസ്ട്രോഗോത്തുകൾ ഇവിടെ ആധിപത്യം സ്ഥാപിച്ചു. 6-ആം നൂറ്റാണ്ടിൽ ജസ്റ്റിനിയൻ ചക്രവർത്തി ഡാൽമേഷ്യയെ ബൈസാന്തിയൻ സാമ്രാജ്യത്തിന്റെ ഭാഗമാക്കിത്തീർത്തു. 6-ഉം 7-ഉം നൂറ്റാണ്ടുകളിൽ സ്ലാവ് വർഗക്കാർ ഈ പ്രദേശങ്ങൾ കയ്യടക്കിയിരുന്നു. 9-ആം നൂറ്റാണ്ടിൽ ഷാർലമെൻ ഡാൽമേഷ്യയിൽ ആധിപത്യം സ്ഥാപിച്ചു. പിന്നീട് 1420-ൽ വെനീഷ്യൻ ഭരണത്തിൽ കീഴിലാകുന്നതുവരെ ക്രൊയേഷ്യയും സെർബിയയും ഹംഗറിയുമാണ് ഡാൽമേഷ്യയിൽ ഭരണം നടത്തിയിരുന്നത്. 1797-ൽ വെനീഷ്യൻ ഭരണം അവസാനിച്ചു. തുടർന്നുള്ള ഡാൽമേഷ്യ ആസ്ട്രിയയുടെ അധീനതയിലായി. പിന്നീട്, ഇതു ഫ്രാൻസിന്റെ ഭാഗമായി മാറി. വിയന്ന കോൺഗ്രസിനെ തുടർന്ന് ഡാൽമേഷ്യ 1815-ൽ ആസ്ട്രിയയ്ക്കു തിരിച്ചുകിട്ടി. ഒന്നാം ലോകയുദ്ധശേഷം 1920-ലെ റാപ്പോളോ ഉടമ്പടിയിലൂടെ ഡാൽമേഷ്യ യുഗോസ്ലാവിയയുടെ ഭാഗമായി. രണ്ടാം ലോകയുദ്ധത്തിൽ ഡാൽമേഷ്യയുടെ ചില ഭാഗങ്ങൾ ഇറ്റലിയുടെ കൈവശമായിരുന്നു. ഈ ഭാഗങ്ങൾ 1947-ൽ യുഗോസ്ലാവിയയ്ക്ക് മടക്കിക്കൊടുത്തു. 1990-കളുടെ തുടക്കത്തിൽ യുഗോസ്ലാവിയയിലെ ആഭ്യന്തരയുദ്ധം ഇവിടേക്കും വ്യാപിച്ചിരുന്നു.



</doc>
<doc id="191362" url="https://ml.wikipedia.org/wiki?curid=191362" title="ഗോഡ്ഫാദർ">
ഗോഡ്ഫാദർ

സിദ്ദിഖ്-ലാൽ രചനയും സംവിധാനവും നിർവ്വഹിച്ച് 1991-ൽ പുറത്തിറങ്ങിയ മലയാളചലച്ചിത്രമാണ് ഗോഡ്ഫാദർ. എൻ.എൻ. പിള്ള, മുകേഷ്, കനക, ഫിലോമിന തുടങ്ങിയവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.

തിരുവനന്തപുരത്തെ ഒരു തീയറ്ററിൽ ഈ ചിത്രം തുടർച്ചായായി 405 ദിവസങ്ങളിൽ പ്രദർശിപ്പിച്ചു ഏറ്റവും വലിയ സാമ്പത്തിക വിജയങ്ങൾ നേടിയ ചിത്രങ്ങളിലൊന്നായ ഗോഡ്ഫാദർ, ആ വർഷത്തെ ജനപ്രിയ ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം നേടി.ഈ ചിത്രത്തിലെ അഞ്ഞൂറാൻ എന്ന കഥാപാത്രത്തിൻറ്റെ പേര് ടെലിഫോൺ ഡയറക്ടറിയിൽ നിന്നാണ് സഠവിധായകർ കൻഡെത്തിയത്.




</doc>
<doc id="191373" url="https://ml.wikipedia.org/wiki?curid=191373" title="അമ്പഴക്കാട് ഫൊറോന പള്ളി">
അമ്പഴക്കാട് ഫൊറോന പള്ളി

തൃശ്ശൂർ ജില്ലയിലെ കാടുകുറ്റി പഞ്ചായത്തിലെ അമ്പഴക്കാടിൽ സ്ഥിതി ചെയ്യുന്ന ക്രൈസ്തവ ദേവാലയമാണ് അമ്പഴക്കാട് സെന്റ് തോമസ് ഫൊറോന പള്ളി (St: Thomas Forane Church,Ambazhakkad). റോമൻ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ തോമസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലാണ് അമ്പഴക്കാട് ഫൊറോന പള്ളി.

ചാലക്കുടിയിൽ നിന്ന് 12 കിലോ മീറ്റർ മാറി അഷ്ടമിച്ചിറ കവലയിൽ നിന്ന് രണ്ട് കിലോ മീറ്റർ ദൂരെയാണ് ഈ പള്ളി സ്ഥിതി ചെയ്യുന്നത്.

പള്ളിയുടെ രേഖകൾ പ്രകാരം ഈ പള്ളി എ.ഡി 300 ൽ സ്ഥാപിതമായതാണെന്ന് കാണുന്നു. പോർച്ചുഗീസുകാരുടെ ശക്തി ക്ഷയിക്കുകയും 1663 ൽ ഡച്ചുകാർ കൊച്ചി കീഴടക്കുകയും ചെയ്തപ്പോൾ ഈശോസഭക്കാർ വൈപ്പിൻകോട്ടയിലെ സെമിനാരി അമ്പഴക്കാട്ടിനടുത്ത സമ്പാളൂരിലേക്ക് മാറ്റി സ്ഥാപിച്ചു. ഇവിടെയാണ് ഹംഗറിക്കാരനായ ജോൺ ഏണസ്റ്റ് ഹാങ്ങ്സിൽഡൺ (അർണോസ് പാതിരി) വൈദികപട്ടം സ്വീകരിച്ചതും അദ്ദേഹത്തിന്റെ കൃതികൾ എഴുതിയതും. സെമിനാരിയോടനുബദ്ധിച്ച് സ്ഥാപിച്ചിരുന്ന അച്ചുകൂടത്തിൽ മലയാളത്തിലേയും തമിഴിലേയും ആദ്യകാല കൃതികൾ അച്ചടിച്ചിരുന്നു. 1789-90 കാലഘട്ടത്തിൽ ടിപ്പു സുൽത്താന്റെ ആക്രമണത്തിൽ അമ്പഴക്കാട് പള്ളിയും സെമിനാരിയും തകർക്കപ്പെട്ടു. ആക്രമണത്തിനുശേഷം പള്ളി പുനരുദ്ധീകരിക്കുകയും പള്ളിയുടെ മൂന്ന് ദിക്കുകളിൽ (പടിഞ്ഞാറ്, തെക്ക്, കിഴക്ക്) കരിങ്കലിൽ തീർത്ത വലിയ ഓരോ കുരിശുകൾ സ്ഥാപിക്കുകയും ചെയ്തു. 

ചാലക്കുടി ഫൊറോന പള്ളിയുടെ ഭാഗമായിരുന്ന ഏതാനും പള്ളികളെ ഉൾപ്പെടുത്തിയാണ് 1944-ൽ അമ്പഴക്കാട് പള്ളിയെ ഫൊറോന പള്ളിയായി ഉയർത്തിയത്.


അമ്പഴക്കാട് ഫൊറോന പള്ളിയുടെ കീഴിൽ ഈ പള്ളിയടക്കം 16 ഇടവക പള്ളികളുണ്ട്.




</doc>
<doc id="191380" url="https://ml.wikipedia.org/wiki?curid=191380" title="തറയോട്">
തറയോട്

തറയിൽ പതിക്കുന്ന ഓടുകളാണ് തറയോട് അഥവാ ടൈൽസ്. ഓടുകൾക്ക് ഈർപ്പം വലിച്ചെടുക്കാൻ കഴിയുന്നതുകൊണ്ട് കക്കൂസുകൾ കുളിമുറികൾ തുടങ്ങിയ സ്ഥലങ്ങൾ ഇപ്പോഴും ഓട് പാകുന്നത് കാണാറുണ്ട്. ഓടുകൾ തണുപ്പ് നില‌നിർത്തുന്നതുകൊണ്ട് കിടപ്പുമുറികളിലും മണ്ണുകൊണ്ടുള്ള തറയോട് ഉപയോഗിക്കാറുണ്ട്. 
ആദ്യകാലങ്ങളിൽ മണ്ണ് കുഴച്ച് പലതരത്തിലുള്ള ആകൃതിയിൽ ഉണ്ടാക്കി ചൂളകളിൽ വെച്ച് ചുട്ടെടുക്കുകയാണ് ചെയ്തിരുന്നത്. കേരളത്തിൽ വ്യവസായികമായും കുടിൽ വ്യവസായമായും ഓട് നിർമ്മാണം വളരെയധികം പ്രചാരത്തിലുണ്ട്. കേരളത്തിൽ മഴ കൂടുതലുള്ളതുകൊണ്ട് പൂമുഖം കോൺക്രീറ്റ് ചെയ്യുന്നത് ഒഴുവാക്കി തറയോട് പതിക്കുന്ന സമ്പ്രദായം കൂടിവരുന്നു. ഇങ്ങനെ പതിക്കുന്ന തറയോട് പരസ്പരം പൂട്ടുന്ന അവസ്ഥയിലായിരിക്കും. അതിനാൽ തന്നെ മഴവെള്ളം കുറച്ചെങ്ങിലും ഭൂമിയിലേക്ക് കിനിഞ്ഞിറങ്ങും.
ഓടുകൾ പ്രധാനമായും വീടുകളുടെ മേൽക്കുരകൾ മേയുന്നതിനും വീടിന്റെ തറകൾ വിരിക്കുന്നതിനും ഉപയോഗിച്ചുവരുന്നു. കോൺക്രീറ്റിന്റെ വരവോടെ കോൺക്രീറ്റിന്റെ മുകളിൽ ഓടുകൾ പാകി ചുട് കുറയ്ക്കുന്നതിനും ഉപയോഗിക്കാറുണ്ട്. കുറച്ചുകാലം മുൻപ് വരെ കോൺക്രീറ്റിന് താഴെ ഓടുകൾ പതിക്കുന്നതും കണ്ടിരുന്നു. ചൂട് കുറയുന്നതിനും വീടിനകത്ത് നിന്ന് നോക്കുമ്പോൾ ഭംഗിയും പ്രധാനം ചെയ്യുമായിരുന്നു. ചില വീടുകളുടെ ചുമരിൽ ഡിസൈൻ ചെയ്ത ഓടുകൾ പതിപ്പിച്ച് ഭംഗി വർദ്ധിപ്പിക്കുകയും പുറത്തുനിന്നുള്ള ചൂടിനെ തടയുകയും ചെയ്യാറുണ്ട്. പൂമുഖം ഓട് വിരിക്കുന്ന നിർമ്മാണരീതിയും കാണുന്നുണ്ട്.


</doc>
<doc id="191383" url="https://ml.wikipedia.org/wiki?curid=191383" title="ദി സിറിയൻ ബ്രൈഡ്">
ദി സിറിയൻ ബ്രൈഡ്

ഇസ്രയേലി സംവിധായകനായ എറാൻ റിക്ലിസിന്റെ 2004 ൽ പുറത്തിറങ്ങിയ ചിത്രം. അറബ്- ഇസ്രയേൽ സംഘർഷങ്ങൾ ,ഗോലാൻ പ്രദേശത്ത് താമസിക്കുന്ന മോനയും സിറിയൻ നടനായ തലാലും തമ്മിലുള്ള വിവാഹത്തെ എങ്ങനെ ബാധിക്കുന്നുവെന്നതാണ് സിനിമയുടെ ഇതിവൃത്തം.രാഷ്ടങ്ങൾ തമ്മിലുള്ള അതിർത്തി തർക്കങ്ങളും പ്രശ്നങ്ങളും നിരപരധികളായ സാധാരണക്കാരുടെ ജീവിതത്തിൽ എന്തെല്ലാം ബുദ്ധിമുട്ടുകൾ ഉണ്ടാക്കുന്നുവെന്ന് ഈ ചിത്രം വെളിവാക്കുന്നു.
ഇസ്രയേലിലെ ഗോലാൻ പ്രദേശത്ത് താമസിക്കുന്ന മോനയും സിറിയൻ നടനായ തലാലും തമ്മിലുള്ള വിവാഹമാണ്,അതേസമയം ഇസ്രയേലും സിറിയയും ഗോലാൻ പ്രദേശത്തിനുവേണ്ടി തർക്കത്തിലാണ്,അതിനാൽ ആ പ്രദേശം യു എൻ ഒ യുടെ നിയന്ത്രണത്തിലാണ്,സിറിയ ഗോലാൻ പ്രദേശത്തെ അവരുടെ രാജ്യത്തിന്റെ ഭാഗമായാണ് കണക്കാക്കുന്നത്.അതിനാൽ ഗോലാൻ പ്രദേശത്തുള്ളവരുടെ ഇസ്രയേൽ പാസ്സ്പോർട്ട് സിറിയ അംഗീകരിക്കുന്നില്ല. മോനക്ക് താലാലിനെ വിവാഹം ചെയ്യാൻ സിറിയയിലേക്ക് പോകണം ,അതിനുള്ള അനുമതിക്ക് അവൾ 6 മാസം മുൻപ് അപേക്ഷ നൽകിയാതാണ് അവൾ സിറിയയിലേക്ക് പോയാൽ തിരിച്ച് വരാൻ സാധിക്കില്ല.അവളുടെ കുടുംബത്തെ എന്നന്നേക്കുമായി ഉപേക്ഷിക്കേണ്ടി വരും എന്ന് വിഷമവും അവളുടെ ഭർത്താവിന്റെ സ്വഭാവം എങ്ങനെയായിരിക്കുമെന്ന ഉത്കണ്ഠയും അവൾക്കുണ്ട്.

വിവാഹാത്തിന് മോനയുടെ സഹോദരന്മാരായ മർവനും ഹാദമും അയാളുടെ റഷ്യാക്കരിയായ ഭാര്യയും മകനും സഹോദരിയായ അമലും അവരുടെ ഭർത്താവായ അമീനും,മക്കളും,ഗോലാൻ പ്രാദേശത്തെ സ്വാതന്ത്ര്യത്തിനുവേണ്ടി സമരം ചെയ്ത് അറസ്ടിലായി പരോളിൽ ഇറങ്ങിയ അച്‌ഛൻ ഹമ്മദും എത്തിയിട്ടുണ്ട്.ഹമ്മദിന് റഷ്യാക്കാരിയെ വിവാഹം ചെയ്ത ഹാദമിനെ അംഗീകരിക്കാൻ സാധിക്കുന്നില്ല.അമലും ഭർത്താവും തമ്മിൽ സ്വരചേർച്ചയില്ല അമൽ അമീനിനെ അംഗീകരിച്ച് കഴിയണമെന്ന് അമീൻ ആഗ്രഹിക്കുന്നു. അമലിന് അവരുടെ ചില സ്വപ്നങ്ങൾ ഉണ്ട് 
വിവാഹദിവസം മോനയുടെ പാസ്സ്പോർട്ട് സിറിയൻ പട്ടാളമേധാവി അനുഅവദിക്കുന്നില്ല നിസ്സാരകാരണങ്ങൾ പറഞ്ഞ് അവർ മോനെയെ അതിർത്തി കടക്കാൻ അനുവദിക്കുന്നില്ല,അതേ സമയം ഹമദിനെ അറസ്ട ചെയ്യാൻ ഇസ്രയേൽ അധികാരികൾ ശ്രമിക്കുകയും ചെയ്യുന്നു.അത് തടയുന്ന ഹാദമും ഹമ്മദ്ദും തമ്മിലുള്ള പിണക്കവും അവിടെ തീരുന്നു.

തുടർന്ന അതിർത്തിയിലേക്ക് ഉറച്ച കാൽ‌വെയ്പ്പോടേ നീങ്ങുന്ന മോനയേയും,തന്റെ കുടുംബത്തിൽ നിന്നകന്ന് വരുന്ന അമലിനെയുമാണ് അവസാനരംഗത്തിൽ നാം കാണുന്നത്

ഏറെ അവാർഡ് നാമനിർദ്ദേശങ്ങളും അവാർഡുകളും ലഭിച്ച ഈ ചിത്രം നല്ല പ്രേക്ഷകശ്രദ്ധയും പിടിച്ചു പറ്റിയിട്ടുണ്ട്.

2004 മോൺ‌ട്രിയോൾ ഫിലിം ഫെസ്ടിവൽ - നല്ല സിനിമ

2004 ഫ്ലാന്റെർ ഫിലിം ഫെസ്ടിവൽ-നല്ല ചിത്രീകരണം

2004 ലോകാർനോ -പ്രേക്ഷക അവാർഡ്

2005 ബാങ്കോക്ക് ഫിലിം ഫെസ്ടിവൽ - നല്ല സിനിമ

2005 യൂറോപ്പ്യൻ ഫിലിം ഫെസ്ടിവൽ - നല്ല നടിക്കുള്ള നാമനിർദ്ദേശം ഹിയം അബ്ബാസ്സ് (അമൽ)


</doc>
<doc id="191390" url="https://ml.wikipedia.org/wiki?curid=191390" title="ഡമ്പോ">
ഡമ്പോ

വാൾട്ട് ഡിസ്നി 1941-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ഡമ്പോ.


</doc>
<doc id="191391" url="https://ml.wikipedia.org/wiki?curid=191391" title="ഇന്ത്യൻ സമുദ്ര ഭൂകമ്പം (2012)">
ഇന്ത്യൻ സമുദ്ര ഭൂകമ്പം (2012)

2012 ഏപ്രിൽ 11ന് , ഇൻഡോനേഷ്യയിലെ അസെ പ്രവിശ്യയിലെ സമുദ്രാന്തർഭാഗത്ത് പ്രാദേശിക സമയം 15 :38 ന് ഉണ്ടായ ഭൂചലനത്തെ 2012 ലെ ഇന്ത്യൻ സമുദ്ര ഭൂകമ്പം എന്ന് വിളിക്കപ്പെടുന്നു. ഇന്ത്യൻ സമുദ്രതീര പ്രദേശങ്ങളിലെല്ലാം സുനാമി മുന്നറിയിപ്പ് ഉണ്ടായെങ്കിലും, പിന്നീട് അവ പിൻവലിക്കപ്പെട്ടു.


</doc>
<doc id="191401" url="https://ml.wikipedia.org/wiki?curid=191401" title="എം.എച്ച്. ശാസ്ത്രികൾ">
എം.എച്ച്. ശാസ്ത്രികൾ

കേരളത്തിലെ പ്രശസ്ത സംസ്കൃതപണ്ഡിതനും തിരുവനന്തപുരം സംസ്കൃതകോളേജ് മുൻ അദ്ധ്യാപകനും ആയിരുന്നു എം എച്ച് ശാസ്ത്രികൾ എന്നറിയപ്പെടുന്ന മഹാദേവ ഹരിഹര ശാസ്ത്രികൾ(ജനനം : 18 ജനുവരി 1911). കേരളത്തിൽ ഇന്നുജീവിച്ചിരിക്കുന്ന മിക്ക സംസ്കൃതപണ്ഡിതന്മാർക്കും ഗുരുവായ ഇദ്ദേഹത്തിന് സമഗ്ര സംഭാവനയ്ക്ക് കേരള സാഹിത്യ അക്കാദമി പുരസ്കാരം ലഭിച്ചു. 

കിളിമാനൂർ കൊട്ടാരത്തിനടുത്തുള്ള കോട്ടക്കുഴി മേലേമഠത്തിൽ മഹാദേവ അയ്യരുടെയും ഭഗവതി അമ്മാളുടെയും മകനായി ജനിച്ചു. പ്രാഥമിക വിദ്യാഭ്യാസത്തിനുശേഷം തിരുവനന്തപുരം രാജകീയ മഹാപാഠശാലയിൽ നിന്നും 1926 ൽ ശാസ്ത്രി പരീക്ഷ ഡിസ്റ്റിങ്ഷനോടെ ജയിച്ചു. 1931 ൽ മഹോപാദ്ധ്യായ പരീക്ഷയിൽ ഒന്നാം റാങ്ക് നേടി. 1936 ൽ അധ്യാപക വൃത്തി ആരംഭിച്ചു. 1945 മുതൽ 56 വരെ സംസ്‌കൃത കോളേജ് അധ്യാപകനായിരുന്നു. വിരമിച്ചതിനുശേഷം ശിവഗിരി ബ്രഹ്മ വിദ്യാലയത്തിലെ മുഖ്യാചാര്യനായും കൊല്ലം ഇടക്കാട് ശ്രീശങ്കര സംസ്‌കൃത വിദ്യാലയം പ്രിൻസിപ്പലായും പ്രവർത്തിച്ചിരുന്നു.




</doc>
<doc id="191403" url="https://ml.wikipedia.org/wiki?curid=191403" title="തെക്കൻ സ്രാവ്">
തെക്കൻ സ്രാവ്

ഒരിനം സ്രാവു മത്സ്യത്തെയാണ് തെക്കൻ സ്രാവ് എന്നു പറയുന്നത്. കാർക്കാറൈനോയിഡിഫോമെസ് (Carcharhinoidiformes) സ്രാവു ഗോത്രത്തിലെ കാർക്കാറൈനിഡേ (Carcharhinidae) കുടുംബത്തിൽപ്പെടുന്നു. ശാസ്ത്രീയനാമം: കാർക്കാറൈ നസ് ടെമ്മിൻക്കൈ ("Carcharhinus temminckii").

ഇന്ത്യൻ സമുദ്രത്തിലാണ് തെക്കൻ സ്രാവുകളെ സാധാരണ കണ്ടുവരുന്നത്. 1.5-3 മീ. വരെ നീളത്തിൽ വളരുന്ന തെക്കൻ സ്രാവിന്റെ ശരീരത്തിന് പൊതുവേ ചാരനിറമായിരിക്കും. നീളം കൂടിയ മോന്തയുള്ള ഇവയുടെ നാസാരന്ധ്രങ്ങൾ വായുടെ അടുത്തായാണ് സ്ഥിതിചെയ്യുന്നത്. വായിൽ 36-40 വരെ കനം (വണ്ണം) കുറഞ്ഞ പല്ലുകളുണ്ടായിരിക്കും. ഭുജപത്രത്തിന്റെ മുകൾ ഭാഗം നീളം കൂടിയതാണ്. ഭുജപത്രത്തിനും പ്രാച്യപത്രത്തിനും മധ്യേയുള്ള ഭാഗത്തിന് എതിരെയായിട്ട് ഒന്നാമത്തെ പൃഷ്ടപത്രം സ്ഥിതി ചെയ്യുന്നു; പായു പത്രത്തിനുനേരെ മുകളിലായി ദ്വിതീയ പൃഷ്ഠ പത്രവും. പ്രഥമ പൃഷ്ഠപത്രത്തിനും ദ്വീതീയ പൃഷ്ഠപത്രത്തിനും തുല്യവലിപ്പമാണ്. ജരായുജ പ്രത്യുത്പാദന (viviparous)മാണ് തെക്കൻ സ്രാവുകളുടെ പ്രജനനരീതി. ഇവയ്ക്ക് 20 വർഷം വരെ ആയുസ്സുള്ളതായി കണക്കാക്കപ്പെട്ടിട്ടുണ്ട്. 



</doc>
<doc id="191405" url="https://ml.wikipedia.org/wiki?curid=191405" title="തെറ്റിക്കൊക്ക്">
തെറ്റിക്കൊക്ക്

നീർപ്പക്ഷികളിൽ വ്യാപകമായി കണ്ടുവരാറുള്ള ഒരു പക്ഷിയാണ് തെറ്റിക്കൊക്കൻ (Whimbrel). കരാഡ്രിഫോമിസ് (Charadriiformes)) പക്ഷികുടുംബത്തിലെ സ്ക്കോളോപാസിനെ (Scolopacinae) ഉപകുടുംബത്തിൽപ്പെടുന്നു. ശാസ്ത്രനാമം: ന്യുമെനിയസ് ഫിയോപ്പസ്(Numenius phaeopus). ഒരു നാടൻ കോഴിയോളം വലിപ്പമുള്ള ഈ നീർപ്പക്ഷിയെ കേരളത്തിനു പുറമേ ആൻഡമാൻ-നിക്കോബാർ, ലക്ഷദ്വീപ്, മാലിദ്വീപ്, ഗുജറാത്ത് തുടങ്ങിയ പ്രദേശങ്ങളിലെ തീരദേശത്തും കായലോരങ്ങളിലും അഴിമുഖങ്ങളിലെ ചെളിപ്പരപ്പിലുമെല്ലാം കണ്ടുവരുന്നു. ഒറ്റയായോ ചെറുകൂട്ടങ്ങളായോ ആണ് ഇവ സഞ്ചരിക്കുന്നത്. ഒക്ടോബർ മുതൽ ഏപ്രിൽ വരെയുള്ള കാലയളവിലാണ് തെറ്റിക്കൊക്കുകളെ കേരളത്തിൽ ധാരാളമായി കണ്ടുവരുന്നത്.

തെറ്റിക്കൊക്കുകൾക്ക് 37 മുതൽ 47 സെന്റിമീറ്റർ വരെ നീളവും 75 മുതൽ 90 സെന്റിമീറ്റർ വരെ ചിറകളവും 270 മുതൽ 495 ഗ്രാം വരെ തൂക്കവും ഉണ്ട്. ശരീരത്തിന്റെ മേൽഭാഗത്തിന് കടുംതവിട്ടും അടിവശത്തിന് നേർത്ത തവിട്ടും നിറമാണ്. ഇവയുടെ ശരീരത്തിൽ വലിപ്പം കൂടിയ നിരവധി കറുത്ത പൊട്ടുകളുണ്ടായിരിക്കും. കണ്ണിനു മുകളിലെ വീതികൂടിയ പുരികവും നെറ്റിയിൽ തെളിഞ്ഞു കാണുന്ന മൂന്ന് പട്ടകളും നീളം കൂടി താഴോട്ടു വളഞ്ഞ കൊക്കും തെറ്റിക്കൊക്കുകളുടെ സവിശേഷതയാണ്. നെറ്റിയിലുള്ള പട്ടകളിൽ നടുവിലുള്ളതിന് ഇളം തവിട്ടും ഇരുവശങ്ങളിലുമുള്ളതിന് കറുപ്പും നിറമാണ്. കാലുകൾ നീളം കൂടിയവയാണ്. തെറ്റിക്കൊക്കുകൾ പറക്കുമ്പോൾ ശ്രോണിയിലെ വെളുത്ത ത്രികോണം വളരെ വ്യക്തമായി കാണാൻ കഴിയും. ആൺ-പെൺ പക്ഷികൾ കാഴ്ചയിൽ ഒരേപോലെയിരിക്കും. തെറ്റിക്കൊക്കിന്റെ ശബ്ദത്തിന് കുതിരയുടെ ശബ്ദത്തോടു സാദൃശ്യമുണ്ട്. തീരദേശത്തെ ഞണ്ടുകളും കക്കകളും മറ്റു ചെറു പ്രാണികളുമാണ് ഇവയുടെ ഇഷ്ട ഭക്ഷണം.

മണ്ണിൽ തീർക്കുന്ന കുഴികളിൽ ഇലകൾ നിരത്തിയുണ്ടാക്കുന്ന കൂട്ടിലാണ് ഇവ മുട്ടയിടുക. ഒരു പ്രജനനകാലത്ത് 3 മുതൽ 5 മുട്ടകൾ വരെയാണ് ഇടുക. മുട്ടകൾക്ക് നീലയും പച്ചയും കലർന്നതോ സ്വർണ്ണ നിറമോ ഉള്ളതും കടുത്ത തവിട്ടു പുള്ളിക്കുത്തുകൾ ഉള്ളതും ആയിരിക്കും. 22 മുതൽ 28 ദിവസം വരെയുള്ള അടയിരിക്കൽ കാലത്ത് ആൺ പക്ഷിയും പെൺ പക്ഷിയും മാറി മാറി അടയിരിക്കും. മുട്ട വിരിഞ്ഞെത്തുന്ന കുഞ്ഞുങ്ങൾ അധികം താമസിയാതെ തന്നെ ഇരതേടാൻ തുടങ്ങും. മുതിർന്ന പക്ഷികളുടെ നിരീക്ഷണത്തിലാവും കുഞ്ഞുങ്ങളുടെ ഇര തേടൽ.
ആഫ്രിക്കൻ യൂറേഷ്യൻ ദേശാടന നീർപ്പക്ഷി സംരക്ഷണ കരാർ പ്രകാരം സംരക്ഷിച്ചിട്ടുള്ള പക്ഷിയാണ് തെറ്റിക്കൊക്കൻ.



</doc>
<doc id="191411" url="https://ml.wikipedia.org/wiki?curid=191411" title="അറിയപ്പെടാത്ത ഇ.എം.എസ്">
അറിയപ്പെടാത്ത ഇ.എം.എസ്

പ്രശസ്തനായ കമ്മ്യൂണിസ്റ്റ് നേതാവും കേരളത്തിലെ മുഖ്യമന്ത്രിയുമായിരുന്ന ഇ.എം.എസ് നമ്പൂതിരിപ്പാടിന്റെ ജീവചരിത്രമാണ് അറിയപ്പെടാത്ത ഇ.എം.എസ്. അപ്പുക്കുട്ടൻ വള്ളിക്കുന്ന്, ഇ.എം.എസുമായി നടത്തിയ അഭിമുഖസംഭാഷണങ്ങളിൽ നിന്നാണ് ഈ പുസ്തകം രചിക്കപ്പെട്ടത്. ഇ.എം.എസിന്റെ ആത്മകഥയിൽ നിന്നും വ്യത്യസ്തമാണ് ഈ ജീവചരിത്ര ഗ്രന്ഥം. സാമൂഹ്യവും രാഷ്ട്രീയവുമായ സംഭവങ്ങളുടെ ഭാഗമായി നിൽക്കുന്ന ഇ.എം.എസിന്റെ വ്യക്തിത്വം ഈ ഗ്രന്ഥത്തിൽ വേറിട്ടു കാണാം.

കമ്മ്യൂണിസ്റ്റ് പാർട്ടിയുടെ കേരളത്തിലെ ആദ്യകാല ചരിത്രം പുതിയ തലമുറയ്ക്കു പരിചയപ്പെടുത്തിക്കൊടുക്കുവാൻ വേണ്ടിയാണ് ഇ.എം.എസുമായി അഭിമുഖ സംഭാഷണം നടത്തി ഇതുപോലൊരു ജിവചരിത്രരചന നിർവഹിച്ചതെന്ന് പുസ്തകത്തെപ്പറ്റി രചയിതാവ് അപ്പുക്കുട്ടൻ വള്ളിക്കുന്ന്പറയുന്നു. ഇ.എം.എസ് ഡൽഹിയിലായിരുന്നപ്പോഴാണ് തുടങ്ങിയത്. എന്നാൽ വള്ളുവനാടിന്റെ ചരിത്രം എഴുതണമെങ്കിൽ കേരളത്തിൽ വരാതെ കഴിയില്ലെന്നു വന്നു. അങ്ങനെ കേരളത്തിൽ വന്ന് പഴയ തലമുറക്കാരെ കണ്ടു. കൂടാതെ ഇല്ലങ്ങളിലും മറ്റും കയറി ഇറങ്ങി. പഴയകാല രാഷ്ട്രീയ നേതാക്കളെ കണ്ടു. ഇ.എം.എസിന്റെ വ്യക്തിജീവിതം എന്ന ക്യാൻവാസിലൂടെ കേരളത്തിലെ പഴയകാല രാഷ്ട്രീയം വരച്ചുകാട്ടാൻ ഗ്രന്ഥകാരൻ ശ്രമിച്ചു. ഈ പുസ്തകത്തിൽ വന്നിരിക്കുന്ന ചില വസ്തുതാപരമായ പിശകുകൾ ഇ.എം.എസ് തന്നെ വായിച്ചു തിരുത്തിക്കൊടുത്തതായി രചയിതാവ് രേഖപ്പെടുത്തിയിരിക്കുന്നു.

കേരളത്തിലെ ഇടതുപക്ഷ ചിന്തകനും കമ്മ്യൂണിസ്റ്റ് സൈദ്ധാന്തികനുമായ പി.ഗോവിന്ദപിള്ളയാണ് ഈ പുസ്തകത്തിന് അവതാരിക എഴുതിയത്. മലയാള ജീവചരിത്ര സാഹിത്യത്തിൽ അറിയപ്പെടാത്ത ഇ.എം.എസ് ഒരു വഴിത്തിരിവിനെ കുറിക്കുന്നു എന്ന് പി. ഗോവിന്ദപിള്ള അവതാരികയിൽ എഴുതുന്നു. ഇ.എം.എസ് തന്റെ ആത്മകഥയിൽ പറഞ്ഞതിനേക്കാൾ വിസ്തരിച്ച് കേരളത്തിന്റെ സാമൂഹിക സാമ്പത്തിക ചരിത്രം വിവരിക്കാൻ അറിയപ്പെടാത്ത ഇ.എം.എസ് എന്ന കൃതിയിലൂടെ വള്ളിക്കുന്നിനു കഴിഞ്ഞതായി അവതാരകൻ നിരീക്ഷിക്കുന്നു.

ഈ അദ്ധ്യായത്തിൽ എലംകുളം മനയ്ക്കൽ പരമേശ്വരൻ നമ്പൂതിരിപ്പാടിന്റെയും , വിഷ്ണുദത്ത അന്തർജ്ജനത്തിന്റെയും മകനായി ശങ്കരൻ ജനിച്ചത്. ജനനതീയതി മലയാളവർഷം 1084 , ഇംഗ്ലീഷു തീയതി 1909 ജൂൺ പതിമൂന്ന്. അദ്ദേഹത്തിന്റെ ജനനവും , ആ കാലഘട്ടത്തിലുണ്ടായ വെള്ളപ്പൊക്കകെടുതിയും മറ്റും വിവരിച്ചിരിക്കുന്നു.
രേവതി നാളിലായിരുന്നു ശങ്കരൻ ജനിച്ചത്. കുഞ്ഞിന്റെ ആയുസ്സിനായി ധാരാളം വഴിപാടുകളും പ്രാർത്ഥനകളും മാതാപിതാക്കൾ നടത്തിയിരുന്നു. രേവതി നാളിനെക്കുറിച്ച് ശങ്കരന്റെ ജാതകം കുറിച്ച ജ്യോത്സൻ ഇങ്ങനെ പറഞ്ഞിരുന്നത്രെ.
കുഞ്ചു എന്നു ഓമനേപ്പേരു വിളിച്ചിരുന്ന ശങ്കരന്റെ ബാല്യകാലം വിവരിച്ചിരിക്കുന്നു. മുതിർന്നാൽ ഇല്ലാതാകുന്ന പല സ്വാതന്ത്ര്യങ്ങളും ആസ്വദിച്ച് കുഞ്ചു ഒരു ഓണത്തുമ്പിയെപ്പോല പാറി നടന്നു.
ഒരു യാഥാസ്ഥിതിക നമ്പൂതിരി ഇല്ലത്തു ജനിച്ചതിനാൽ ധാരാളം ചിട്ടകൾ അനുസരിക്കേണ്ടിയിരുന്നു ശങ്കരൻ. മുറതെറ്റാതെയുള്ള ജപം , കുളി , പ്രാർത്ഥനകൾ എല്ലാം. ചെറുപ്പകാലത്ത് വന്ന ഒരു ദീനം കാരണം അമ്മയുടെ നേർച്ച തെറ്റിക്കാതിരിക്കാൻ പന്ത്രണ്ടു വയസ്സുവരെ നിത്യവും മേൽതൃക്കോവിൽ ശിവക്ഷേത്രത്തിൽ ദർശനം നടത്തേണ്ടിയിരുന്നു.
പഴയകാലത്തെ നമ്പൂതിരി ഇല്ലങ്ങളിലെ അന്ധവിശ്വാസങ്ങളുടെ ഭാണ്ഡം തുറന്നു കാണിക്കുന്നു , ഈ അദ്ധ്യായത്തിൽ.

ശങ്കരന് എട്ടു വയസ്സായപ്പോൾ വീട്ടിൽ വന്ന് വിദ്യ അഭ്യസിപ്പിച്ചിരുന്ന ഗുരുനാഥന്റെ പിതാവ് മരിച്ചു. അദ്ദേഹത്തിന് വീട്ടിലേക്കു മടങ്ങേണ്ടതായി വന്നു. അങ്ങനെ തൽക്കാലത്തേക്ക് ഇല്ലം വിടാൻ തീരുമാനമായി. ജ്യേഷ്ഠൻമാരുടെ കൂടെ ശങ്കരനും പട്ടാമ്പിക്കു തിരിച്ചു. 
ഗുരുനാഥന്റെ വീട്ടിലെ പഠനവും , അക്കാലത്തെ ചില സംഭവങ്ങളും ഇതിൽ വിവരിച്ചിരിക്കുന്നു.
ഈ കാലഘട്ടത്തിൽ പുതിയ വിവരങ്ങൾ കുഞ്ചുവിനെ തേടിവന്നു. ആനിബസന്റ് , ഹോംറൂൾ , ലോകമാന്യതിലകൻ. സംസ്കൃതവും , നാമജപവുമായി നടന്നിരുന്ന ബാലൻ അതുമായി ഒരു ബന്ധവുമില്ലാത്ത് കാര്യങ്ങൾ കേട്ടു തുടങ്ങിയത് ഇപ്പോഴാണ്. തിലകന്റെ മരണ വാർത്ത് കുഞ്ചുവിനെ ദുഃഖത്തിലാഴ്ത്തിയത്രെ.
ഖിലാഫത്തു പ്രസ്ഥാനം വള്ളുവനാട്ടിൽ ഉയർന്നുവന്നത് ഈ സമയത്തായിരുന്നു. ഖിലാഫത്തിനെ മലബാർ കലാപമെന്നും , അഖിലാപത്തെന്നുമൊക്കെ ആ സമയത്ത് വിളിക്കപ്പെട്ടു. 
സഹോദരിയുടെ വിവാഹവും , ഏറെ താമസിയാതെയുള്ള അവരുടെ മരണവും കുഞ്ചുവിനെ ദുഃഖത്തിലകപ്പെടുത്തി. നമ്പൂതിരി ഇല്ലങ്ങളിലെ വിവാഹങ്ങളെക്കുറിച്ച് വളരെ മനോഹരമായി പ്രതിപാദിച്ചിരിക്കുന്നു.
സമാവർത്തനം കഴിഞ്ഞ കുഞ്ചുവിന്റെ രണ്ടാംജന്മം. ദ്വിജൻ ജനിച്ചതായി കണക്കാക്കുന്നു. ശങ്കരന്റെ ബാല്യജീവിതത്തിലെ മാറ്റങ്ങൾ.
കടവല്ലൂർ ക്ഷേത്രത്തിലെ അന്യോന്യത്തിൽ ഏറ്റ തോൽവിയെക്കുറിച്ചുള്ള തലക്കെട്ട്. കുഞ്ചുവിന്റെ വായനാശീലം തുടങ്ങുന്നത് ഏതാണ്ട് ഈ കാലഘട്ടത്തിലാണത്രെ. മാർത്താണ്ഡവർമ്മ , ഇന്ദുലേഖ , ശാരദ , കോമളവല്ലി, ലീല തുടങ്ങിയ നോവലുകൾ സ്വദേശാഭിമാനി രാമകൃഷ്ണപിള്ളയുടെ വൃത്താന്തപത്രപ്രവർത്തനം തുടങ്ങിയ കൃതികൾ വായിക്കാൻ തുടങ്ങി.
കുടിയാൻ നിയമവും , മറ്റു ചില ജൻമിത്വ വ്യവസ്ഥിതകളും. കൂടാതെ ഒരു ദൂരയാത്രയും ഈ അദ്ധ്യായത്തിൽ എഴുതിയിരിക്കുന്നു. ശ്രീരംഗം , മധുര മീനാക്ഷി , രാമേശ്വരം തുടങ്ങിയ ക്ഷേത്രങ്ങൾ സന്ദർശിക്കാനുള്ള യാത്ര.
 യോഗക്ഷേമസഭയുടെ ഒരു ഘടകമായ ഉപസഭയുടെ വള്ളുവനാടൻ ഭാഗത്തെ സെക്രട്ടറിയായി ശങ്കരനെ തെരഞ്ഞെടുക്കുന്നു. പതിനാലാം വയസ്സിൽ ആദ്യത്തെ ഔദ്യോഗിക പദവി.
പെരിന്തൽമണ്ണ സ്കൂളിൽ ചേരാനുള്ള ആഗ്രഹം അമ്മയോട് പ്രകടിപ്പിക്കുന്നു. പെരിന്തൽമണ്ണയുടെ ചരിത്രവും ഉൾക്കൊള്ളിച്ചിരിക്കുന്നു.
മലമ്പനി വന്നു ഭേദമായി. പന്ത്രണ്ട് ദിവസം താമസിച്ച് ഭജന നടത്തണം എന്ന അമ്മയുടെ നേർച്ച നടത്താനായി ഗുരുവായൂർക്ക പോകുന്നു. 
എഴുത്തുകളിലേക്ക് കടക്കുന്നു. കൂടുതൽ വായനയും ലോകകാര്യങ്ങളിലുള്ള അറിവും , എഴുതാനുള്ള പ്രേരണ ശങ്കരനിലുണ്ടാക്കുന്നു.




</doc>
<doc id="191413" url="https://ml.wikipedia.org/wiki?curid=191413" title="മാസ്റ്റേഴ്സ്">
മാസ്റ്റേഴ്സ്

ജോണി ആന്റണി സംവിധാനം ചെയ്ത് 2012-ൽ പുറത്തിറങ്ങിയ മലയാളകുറ്റാന്വേഷണചലച്ചിത്രമാണ് മാസ്റ്റേഴ്സ്. പൃഥ്വിരാജ്, ശശികുമാർ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. നവാഗതനായ ജിനു എബ്രഹാം ആണ് ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="191415" url="https://ml.wikipedia.org/wiki?curid=191415" title="അയ്യങ്കാളി നഗര തൊഴിലുറപ്പ് പദ്ധതി">
അയ്യങ്കാളി നഗര തൊഴിലുറപ്പ് പദ്ധതി

കേരള സർക്കാർ പദ്ധതിചെലവ് പൂർണ്ണമായും വഹിക്കുന്ന പദ്ധതിയാണ് അയ്യങ്കാളി നഗര തൊഴിലുറപ്പ് പദ്ധതി. ഇത് കേരളത്തിലെ എല്ലാ കോർപ്പറേഷനുകളിലും മുനിസിപ്പാലിറ്റികളിലും നഗര ദാരിദ്ര ലഘൂകരണത്തിന് നടപ്പിൽ വരുത്തുന്ന പദ്ധതിയാണ്. നഗരപ്രദേശങ്ങളിൽ സ്ഥിരതാമസക്കാരായ അവിദഗ്ദ്ധ കായികാധ്വാനത്തിന് തയ്യാറുള്ള പ്രായപൂർത്തിയായ അംഗങ്ങൾ ഉൾപ്പെടുന്ന കുടുംബത്തിന് പ്രതിവർഷം 100 തൊഴിൽ ദിവസങ്ങൾ ഈ പദ്ധതിയിലൂടെ ഉറപ്പു നൽകുന്നു. നഗരപ്രദേശങ്ങളിൽ ദാരിദ്രനിർമ്മാർജ്ജനവും സാമൂഹിക ആസ്തികളുടെ നിർമ്മാണം, ഒരു കുടുംബത്തിന് പ്രതിവർഷം പതിനയ്യായിരം രൂപയുടെ അധിക വരുമാനം, പ്രാദേശിക സമ്പദ്‌വ്യവസ്ഥയുടെ പരിപോഷണം, മണ്ണ്-ജല-ജൈവസമ്പത്തുകളുടെ സംരക്ഷണം എന്നിവയാണ് ഈ പദ്ധതിയുടെ ലക്ഷ്യങ്ങൾ.


</doc>
<doc id="191429" url="https://ml.wikipedia.org/wiki?curid=191429" title="താഹോ തടാകം">
താഹോ തടാകം

കാലിഫോർണിയയുടേയും നെവാദയുടേയും അതിർത്തിയിൽ സുമാർ 1898 മീറ്റർ ഉയരത്തിൽ സ്ഥിതിചെയ്യുന്ന തടാകമാണ് താഹോ തടാകം. റെനോയ്ക്ക് 37 കി.മീ. തെക്കുപടിഞ്ഞാറുള്ള താഹോ തടാകം ചിത്രത്തിലെന്നപോലെ പ്രകൃതിരമണീയതയ്ക്ക് പ്രസിദ്ധമാണ്. 1844-ൽ ജോൺ സി. ഫ്രിമോണ്ട് ആണ് ഈ തടാകം കണ്ടെത്തിയത്. മുമ്പ് പല പേരുകളിൽ അറിയപ്പെട്ടിരുന്നു. താഹോ എന്ന വാക്കിന് "ജലസമൃദ്ധം" എന്നാണർഥം. ഒരു ഇന്ത്യൻ പദത്തിൽ നിന്നാണ് താഹോ എന്ന നാമം നിഷ്പന്നമായതെന്ന് കരുതുന്നു.

സുമാർ 35 കി.മീ. നീളവും 20 കി.മീ. വീതിയുമുള്ള താഹോ തടാകം മഞ്ഞുമൂടിയ കൊടുമുടികളുടെ പശ്ചാത്തലത്തിൽ വർത്തിക്കുന്ന ഒരു ഭ്രംശതാഴ്വരയിൽ 500 ച.കി.മീറ്ററിലേറെ വിസ്തൃതിയിൽ വ്യാപിച്ചിരിക്കുന്നു. താഹോ തടാകത്തിന് 490 മീറ്ററിലേറെ ആഴമുണ്ടെന്നാണ് കണക്കാക്കപ്പെടുന്നത്. തടാകത്തിന്റെ ആഴക്കൂടുതൽ തടാകജലം ശൈത്യകാലത്ത് തണുത്തുറയുന്നതിനെ പ്രതിരോധിക്കുന്നു. ട്രക്കീ നദി(Truckee)യാണ് ഇതിന്റെ പ്രധാന ജല നിർഗമന മാർഗം. ലോകത്തിലെ ഏറ്റവും മനോഹര തടാകങ്ങളിലൊന്നായി കണക്കാക്കപ്പെടുന്ന താഹോ, എൽ-ഡൊറാഡോ

(El-doraho) ദേശീയ വനത്തിന്റെ ഭാഗമാണ്. 20-ആം നൂറ്റാണ്ടോടെയാണ് ഒരു ഒഴിവുകാല വിനോദകേന്ദ്രം എന്ന നിലയിൽ താഹോതടാകം പ്രസിദ്ധിനേടുന്നത്. ശൈത്യത്തിലും വേനലിലും ഒരു സുഖവാസ കേന്ദ്രമെന്ന നിലയിൽ സഞ്ചാരികളെ ആകർഷിക്കുന്നു. ജലകായികാഭ്യാസങ്ങളുടേയും സ്കിയിങ്ങിന്റേയും പ്രധാന വേദി കൂടിയായ താഹോ തടാകം 1960-ൽ മഞ്ഞുകാല ഒളിമ്പിക്സിന്റെ വേദിയായിരുന്നു.



</doc>
<doc id="191437" url="https://ml.wikipedia.org/wiki?curid=191437" title="എറാൻ റിക്ലിസ്">
എറാൻ റിക്ലിസ്

ഇസ്രയേലി ചലച്ചിത്ര സംവിധായകനാണ് എറാൻ റിക്ലിസ് (ജനനം ഒക്ടോബർ 2 1954). ലണ്ടനിലെ നാഷണൽ സ്കൂൾ ഓഫ് ഫിലിം ആൻഡ് ടെലിവിഷൻ സ്ക്കൂളിലെ പഠനത്തിനുശേഷം 1984 ൽ ഓൺ എ ക്ലിയർ ഡേ യു കാൻ സി ഡമാസ്കസ് എന്ന് സിനിമ പുറത്തിറക്കി,ഏഴ് വർഷത്തിനുശേഷം കപ്പ് ഫൈനൽ എന്ന് ശ്രദ്ധേയമായ സിനിമ നിർമ്മിച്ചു.ഈ സിനിമ ധാരാളം ചലചിത്രോത്സവങ്ങളിൽ ചർച്ചാ വിഷയമായി.2004 ൽ ദി സിറിയൻ ബ്രൈഡ് ,2008 ൽ ലെമൺ ട്രി എന്നീ സിനിമകളും സംവിധാനം ചെയ്തു.ധാരാളം ടെലിവിഷൻ സീരിയലുകളും സംവിധാനം ചെയ്തിട്ടുണ്ട്. ഭാര്യ ദിന റിക്ലിസ് ,മകൾ ടാമ്മി,മകൻ ജോനാഥൻ എന്നിവരോടൊപ്പം ടെൽ അവീവിൽ താമസിക്കുന്നു.


</doc>
<doc id="191446" url="https://ml.wikipedia.org/wiki?curid=191446" title="മലയാളം ഭാഷാ ദിനപത്രങ്ങളുടെ പട്ടിക">
മലയാളം ഭാഷാ ദിനപത്രങ്ങളുടെ പട്ടിക

മലയാള ഭാഷയിൽ പ്രസിദ്ധീകരിക്കുന്ന് പ്രധാനപ്പെട്ട ദിനപത്രങ്ങളുടെ പട്ടികയാണിത്.





</doc>
<doc id="191447" url="https://ml.wikipedia.org/wiki?curid=191447" title="വെബ് താൾ">
വെബ് താൾ

എച്ച്. റ്റി. എം. എൽ (HTML -Hyper Text Markup Language) എന്നറിയപ്പെടുന്ന കമ്പ്യൂട്ടർ സാങ്കേതിക ഭാഷ ഉപയോഗിച്ച് നിർമ്മിക്കാനും, ബ്രൌസർ എന്നറിയപ്പെടുന്ന സോഫ്റ്റ്‌വെയറിലൂടെ പ്രദർശിപ്പിക്കാനും കഴിയുന്ന താളുകളാണ് വെബ് പേജ് അഥവാ വെബ്‌ താളുകൾ എന്നറിയപ്പെടുന്നത്. ഒന്നോ അതിലധികമോ വെബ് പേജുകൾ ചേർന്നതാണ് ഒരു വെബ്സൈറ്റ്. ഉദാഹരണത്തിന് നിങ്ങൾ ഇപ്പോൾ വായിച്ചുകൊണ്ടിരിക്കുന്നത് വിക്കിപീഡിയ എന്ന വെബ്സൈറ്റിലെ ഒരു വെബ്‌ പേജ് ആണ്.

വെബ്‌ പേജുകളിൽ സാധാരണയായി വാക്യരൂപത്തിലുള്ള വിവരങ്ങളും, ചിത്രങ്ങളും ഉണ്ടാകും. കൂടാതെ ചലന ചിത്രങ്ങളും (animation) , ചലച്ചിത്രങ്ങളും(video), സംഗീതവും ഉൾക്കൊള്ളിക്കാൻ കഴിയും. ഇന്റർനെറ്റ്‌ ശൃംഖലയുമായി ബന്ധിപ്പിച്ചിരിക്കുന്ന ഒരു സെർവർ കമ്പ്യൂട്ടറിൽ ആണ് വെബ് പേജുകൾ നിർമ്മിച്ച് സൂക്ഷിക്കുക. ഉപയോക്താവിന്റെ കമ്പ്യൂട്ടറിൽ നിന്നും ഇന്റർനെറ്റ്‌ വഴി ചെല്ലുന്ന അഭ്യർത്ഥനയുടെ പ്രതികരണമായി വെബ് പേജുകൾ സെർവറിൽ നിന്നും അയക്കപ്പെടും. ഇത്തരത്തിൽ കിട്ടുന്ന പേജുകൾ ഡിജിറ്റൽ സിഗ്നലുകളുടെ രൂപത്തിലായിരിക്കും. ഇതിനെ ഉപയോക്താവിന്റെ കമ്പ്യൂട്ടറിലെ വിവിധ സോഫ്റ്റ്‌വെയറുകളുടെ സഹായത്താൽ മനുഷ്യർക്ക്‌ വായിക്കാവുന്ന തരത്തിൽ ബ്രൌസർ എന്ന സോഫ്റ്റ്‌വെയർ പ്രദർശിപ്പിക്കുന്നു. ഗൂഗിൾ ക്രോം, ആപ്പിൾ സഫാരി, മോസില്ല ഫയർഫോക്സ്, ഇന്റർനെറ്റ്‌ എക്സ്പ്ലോറർ എന്നിവ ബ്രൌസറുകൾക്ക്‌ ഉദാഹരണമാണ്. 

വെബ് പേജുകളെ നിർമ്മിതിയുടെ അടിസ്ഥാനത്തിൽ രണ്ടായി തിരിക്കാം - സ്റ്റാറ്റിക് പേജുകൾ എന്നും ഡയനാമിക്‌ പേജുകൾ എന്നും.


</doc>
<doc id="191449" url="https://ml.wikipedia.org/wiki?curid=191449" title="ലെമൺ ട്രീ">
ലെമൺ ട്രീ

ഇസ്രയേലി സംവിധായകനായ എറാൻ റിക്ലിസിന്റെ 2008 ൽ പുറത്തിറങ്ങിയ ചിത്രമാണ് ലെമൺ ട്രീ.

ഒരു പലസ്തീൻ വിധവയും അയൽക്കാരനായ ഇസ്രയേൽ മന്ത്രിയും തമ്മിൽ കോടതിയിൽ നടക്കുന്ന കേസ്സുകളും തുടർന്ന് നടക്കുന്ന സംഭവങ്ങളുമാണ് സിനിമയുടെ പ്രതിപാദ്യവിഷയം.മന്ത്രിയുടെ സുരക്ഷക്കുവേണ്ടി വിധവക്ക് പാരമ്പര്യമായി ലഭിച്ച നാരകമരങ്ങളുടെ തോട്ടം ഇസ്രയേൽ പട്ടാളം വെട്ടിനശിപ്പിക്കുന്നു.ഇതിനെതിരെ അവർ കോടതിയിൽ കേസ്സ് കൊടുക്കുന്നു.അതേസമയം മന്ത്രിയുടെ ഭാര്യ,അവരോട് കാരുണ്യത്തോടെ പെരുമാറുകയും നല്ല ബന്ധം ഉണ്ടക്കുകയും ചെയ്യുന്നു.ദി സിറിയൻ ബ്രൈഡ് എന്ന സിനിമക്ക് ലഭിച്ച് സ്വീകരണത്തിൽ നിന്ന് പ്രചോദനം ഉൾക്കോണ്ട് എറാൻ റിക്ലിസ് സംവിധാനം ചെയ്ത് ഈ സിനിമക്ക് ഇസ്രയേലിലും ലോകത്താകമാനവും നല്ല സ്വീകരണമാണ് ലഭിച്ചത്.
ഇസ്രയേൽ പ്രതിരോധമന്ത്രി ഇസ്രയേൽ നുവോൺ വെസ്റ്റ് ബാങ്കിലുള്ള പുതിയവീട്ടിലേക്ക് താമസം മാറ്റുന്നു.വീടിനുതൊട്ടടുത്തുതന്നെ പലസ്തീൻ അതിർത്തിയാണ്.അവിടെ സൽമ സിദാൻ എന്ന പലസ്തീൻ വിധവയുടെ നാരകമരത്തിന്റെ തോട്ടമുണ്ട്.ഇസ്രയേൽ പട്ടാളം അവിടെ തീവ്രവാദികൾ ഒളിച്ചിരിക്കാൻ സാധ്യതയുണ്ടെന്നും മന്ത്രിയുടെ സുരക്ഷക്ക് ഭീഷിണിയാണെന്നും കാണിച്ച് നാരകത്തോട്ടം വെട്ടികളയാൻ തീരുമാനിക്കുകയും ചെയ്യുന്നു.സൽമയുടെ മകളുടെ വിവാഹം കഴിഞ്ഞതോടെ അവർ തീർത്തും ഒറ്റപ്പെട്ട അവസ്ഥയിലാണ്.മകൻ നേരെത്തെ തന്നെ അമേരിക്കയിലേക്ക് കുടിയേറിയിരുന്നു.പലരും തോട്ടം ഉപേക്ഷിക്കാൻ സൽമയോട് ആവശ്യപ്പെട്ടെങ്കിലും സൈദ് ദാവൂദ് എന്ന വക്കീലിന്റെ സഹായത്തോടെ സുപ്രീം കോടതിയിൽ പരാതി നൽകി.ഇത് മാധ്യമ ശ്രദ്ധ പിടിച്ച് പറ്റുകയും ചെയ്തു.മന്ത്രിയുടെ ഭാര്യയായ മിറക്ക് സൽമയോട് ദയ തോന്നുനുണ്ടെങ്കിലും അവർക്ക് ഒന്നും ചെയ്യാൻ സധിക്കുന്നില്ല.സൽമയെപോലെ ഒറ്റപ്പെട്ട മിറയും സൽമയും തമ്മിൽ വളരെ അടുപ്പത്തിലായി. സൽമ കേസിൽ പരാജയപ്പെട്ടു.മിറ വീടിനും തോട്ടത്തിനുമിടക്ക് ഒരു വലിയ കോൺക്രീറ്റ് മതിൽ പണിയുകയും പ്രശ്നം പരിഹരിക്കാൻ ശ്രമിക്കുകയും ചെയ്യുന്നു.എന്നാൽ നാരകത്തോട്ടത്തിന്റെ വിധി മാറ്റാൻ അതുകൊണ്ടും സാധിക്കുന്നില്ല.

ഈ സിനിമയുടെ കഥ അവിടെ നടന്ന യഥാർത്ഥ സംഭവത്തിൽ നിന്ന് ഉരുത്തിരിഞ്ഞാതാണ്. ഇസ്രയേൽ മന്ത്രിയായ ഷാഹുൽ മുഫാസും ഒരു ഒലീവ്മരത്തോട്ടമുടമയും തമ്മിൽ നടന്ന തർക്കങ്ങളുമാണ് ആ സംഭവം.



</doc>
<doc id="191457" url="https://ml.wikipedia.org/wiki?curid=191457" title="ഡ്രൈഡോക്ക്">
ഡ്രൈഡോക്ക്

കപ്പലുകളുടെ അടിവശത്തോ ആ ഭാഗത്തുള്ള യന്ത്രസമുച്ച യങ്ങളിലോ ചോർച്ചയോ മറ്റു തകരാറുകളോ ഉണ്ടാകുമ്പോൾ അവയെ കരയിലേക്കു കയറ്റിവച്ച് സൗകര്യപൂർവം അറ്റകുറ്റപ്പണികൾ നിർവഹിക്കുന്നതിനുള്ള ചട്ടക്കൂടിനെ മൊത്തത്തിൽ ഡ്രൈഡോക് എന്നു പറയുന്നു. കപ്പലുകളെ നിശ്ചിത ഇടവേളകളിൽ ഡ്രൈഡോക്കിങ്ങിനു വിധേയമാക്കേണ്ടതുണ്ട്. നിരന്തരമുള്ള ജലസ്പർശത്തിലൂടെ അടിഭാഗത്തു പറ്റിപ്പിടിക്കുന്ന പായൽ തുടങ്ങിയ ജൈവ വസ്തുക്കളെ നീക്കം ചെയ്യുക, ദ്രവിച്ചു തുടങ്ങുന്ന ലോഹഭാഗങ്ങൾ മാറ്റി പുതിയവ ഉറപ്പിക്കുക, പ്രൊപ്പെല്ലെർ, ഷാഫ്റ്റുകൾ, റഡ്ഡറുകൾ എന്നിവയിലെ കേടുപാടുകൾ തീർക്കുക, ആവശ്യമെങ്കിൽ അടിഭാഗത്തിന്റെ ആകൃതിക്ക് മാറ്റം വരുത്തുക മുതലായവയ്ക്ക് ഡ്രൈഡോക്കിങ് നടത്തുന്നു.

കപ്പലിന്റെ കേവുഭാരം, ഡ്രൈഡോക്കിങ്ങിനുള്ള യന്ത്ര സൗകര്യം എന്നിവയുടെ അടിസ്ഥാനത്തിൽ നാലിനം ഡ്രൈഡോക്കുകൾ പ്രയോഗത്തിലുണ്ട്: 

(marine railway) 

ഉരുക്കും തടിയും കൊണ്ടു പണിത ഒരു ചട്ടക്കൂടാണ് കടൽ പ്പാളം. റോളറുകളും മറ്റും ഉപയോഗിച്ച് കപ്പലിനെ ഇതിലേക്ക് തളളിനീക്കി ഉറപ്പിച്ചശേഷം ചട്ടക്കൂടിനെ ചരിഞ്ഞ പ്രതലത്തിലൂടെ വലിച്ച് കരയിൽ കയറ്റുന്നു. ഇങ്ങനെ ചെയ്യുമ്പോൾ കപ്പലിന്റെ താഴത്തെ അറകളിൽ കെട്ടിനിൽക്കുന്ന വെള്ളം ചട്ടക്കൂടിന്റെ അഴികൾക്കിടയിലൂടെ വാർന്നുപോകുന്നു. ഏറ്റവും ചെലവു കുറഞ്ഞ രീതിയാണിത്.

ഉരുക്ക്, പ്രബലിത കോൺക്രീറ്റ് എന്നിവകൊണ്ട് പണിത ചെറിയ ഘടകങ്ങളെ വിജാഗിരി പോലുള്ള ഒരു സംവിധാനത്തിലൂടെ പരസ്പരം ബന്ധിപ്പിച്ചാണ് പ്ലവ-നൗകാഗാരം നിർമ്മിക്കുന്നത്. വേണ്ടത്ര ആഴമുള്ള എവിടേയും ഇതുപയോഗിക്കാം. അറ്റകുറ്റപ്പണികൾക്കു വിധേയമാക്കേണ്ട ഭാഗങ്ങളെ അഴിച്ചെടുത്ത് പണിയാനാകുമെന്നത് മറ്റൊരു പ്രത്യേകതയാണ്.

കിടങ്ങു രൂപത്തിൽ പണിതതാണ് ഗ്രേവിങ് ഡോക്. മൂന്നു വശത്തും അടച്ചുകെട്ടും ഒരു വശത്തു തുറക്കാവുന്ന വാതിൽ ക്രമീകരണവും ഇതിലുണ്ട്. ഉരുക്ക്, തടി, കട്ടിയേറിയ കോൺക്രീറ്റ് എന്നിവയിൽ ഏതുകൊണ്ടും ഇത് നിർമ്മിക്കാം. ഗ്രേവിങ് ഡോക്കിൽ ജലം നിറയ്ക്കുന്നതോടെ കപ്പൽ ഉള്ളിലേക്കു കടത്തുന്നു. ജലം പുറത്തേക്കൊഴുക്കിയ ശേഷം അറ്റകുറ്റപ്പണികൾ ചെയ്യുന്നു. ഡോക്കിൽ വീണ്ടും ജലം നിറച്ച് കപ്പൽ പുറത്തേക്കെടുക്കുന്നു. ഗ്രേവിങ് ഡോക് നിർമ്മാണത്തിന് ഭാരിച്ച ചെലവുവരാറുണ്ട്. എന്നാൽ അറ്റകുറ്റപ്പണികൾക്കുള്ള ചെലവ് താരതമ്യേന കുറവായിരിക്കും.

ഡോക്കിൽ ഉറപ്പിച്ച കപ്പലിനെ ഒന്നായിത്തന്നെ യന്ത്രസഹാ യത്താൽ ഉയർത്തി അടിഭാഗത്തെ അറ്റകുറ്റപ്പണികൾ നിർവഹി ക്കാവുന്ന സംവിധാനമാണ് യന്ത്രോത്ഥാപക ഡോക്.



</doc>
<doc id="191483" url="https://ml.wikipedia.org/wiki?curid=191483" title="അൺമാൻഡ് ഏരിയൽ വെഹിക്കിൾ">
അൺമാൻഡ് ഏരിയൽ വെഹിക്കിൾ

മനുഷ്യസാന്നിധ്യമില്ലാതെ സ്വയം നിയന്ത്രിതമായി പറപ്പിക്കാവുന്ന വിമാനമാണ് അൺമാൻഡ് ഏരിയൽ വെഹിക്കിൾ അഥവാ ഡ്രോൺ. റേഡിയോ സിഗ്നലുകൾ തുടങ്ങിയവ ഉപയോഗിച്ച് നിയന്ത്രിക്കപ്പെടുന്ന ഈയിനം വിമാനങ്ങൾ വിനാശ ലക്ഷ്യമില്ലാത്ത സൈനികാവശ്യങ്ങൾക്കാണ് പൊതുവേ ഉപയോഗിക്കപ്പെടുന്നത്.


എന്നിങ്ങനെ മൂന്നു തരത്തിലുള്ള ഡ്രോൺ നിലവിലുണ്ട്.

വിമാനത്തിനുള്ളിലെ ഓൺ-ബോർഡ് ടൈമർ (ഷെഡ്യൂളർ) നിർദ്ദേശിക്കുന്ന പ്രകാരം അതിലെ ഓട്ടോപൈലറ്റ് നിയന്ത്രിക്കുന്ന ഇനമാണ് പ്രീപ്രോഗ്രാമ്ഡ് ഡ്രോൺ. ഗ്രൌണ്ട് കൺട്രോളുമായി യാതൊരു ബന്ധവുമില്ലാത്ത ഇതിൽ മറ്റു സെൻസറുകളും ഉണ്ടാകില്ല. ഉദ്ദിഷ്ട ലക്ഷ്യം നിറവേറ്റിക്കഴിഞ്ഞാൽ ഇത്തരം ഡ്രോണിനെ പാരച്യൂട് ഉപയോഗിച്ച് സുരക്ഷിതമായി നിലത്തിറക്കാൻ കഴിയും.

വിവിധയിനം സെൻസറുകളും അവയുടെ നിർദ്ദേശാനുസരണം വിമാനത്തെ നിയന്ത്രിക്കുന്ന ഒരു ഓൺ-ബോർഡ് കംപ്യൂട്ടറും ഉൾക്കൊള്ളുന്നതാണ് സ്മാർട്ട് ഡ്രോൺ. കംപ്യൂട്ടർ, സെൻസർ എന്നിവയുടെ ഗുണമേന്മയെ ആശ്രയിച്ചിരിക്കും ഇവയുടെ പ്രവർത്തന ക്ഷമത. ഒരു ആക്രമണത്തെ അഭിമുഖീകരിക്കേണ്ടി വന്നാൽ സഞ്ചാരപഥത്തിൽ സ്വയം മാറ്റം വരുത്തി രക്ഷനേടുക, പ്രതികൂല കാലാവസ്ഥ അഭിമുഖീകരിക്കേണ്ട സന്ദർഭങ്ങളിൽ ഏറ്റവും അടുത്തുള്ള താവളത്തിൽ സുരക്ഷിതമായി ഇറങ്ങുക തുടങ്ങിയ സുരക്ഷാ ക്രമീകരണങ്ങളും കംപ്യൂട്ടർ പ്രാവർത്തികമാക്കുന്നു.

ഏതെങ്കിലും ഓപ്പറേറ്റർ (പൈലറ്റ്) ഭൂതലത്തിലെ താവളത്തിൽ നിന്ന് റേഡിയോ സിഗ്നലുകളിലൂടെ ഗതി നിയന്ത്രിക്കുന്നയിനം ഡ്രോണുകളെയാണ് റിമോട്ട് പൈലറ്റഡ് എന്നു വിശേഷിപ്പിക്കുന്നത്. രണ്ടാം ലോകയുദ്ധത്തിലും, വിയറ്റ്നാം യുദ്ധത്തിലും ധാരാളമായി പ്രയോഗത്തിലുണ്ടായിരുന്ന ഇവയ്ക്ക് പറന്നുയരാനും സുരക്ഷിതമായി നിലത്തിറങ്ങാനും പ്രത്യേക ക്രമീകരണങ്ങൾ ആവശ്യമാണ്. 



</doc>
<doc id="191486" url="https://ml.wikipedia.org/wiki?curid=191486" title="എന്റെ ജീവിത കഥ">
എന്റെ ജീവിത കഥ

പ്രമുഖ കമ്മ്യൂണിസ്റ്റ് നേതാവായിരുന്ന എ.കെ. ഗോപാലന്റെ ആത്മകഥയാണ് എന്റെ ജീവിത കഥ.

കേരളത്തിൽ കമ്മ്യൂണിസ്റ്റ് പാർട്ടി കെട്ടിപ്പടുക്കുന്നതിൽ പ്രധാന പങ്കു വഹിച്ചയാളാണ് എ.കെ. ഗോപാലൻ. "പാവങ്ങളുടെ പടത്തലവൻ" എന്നാണ് അനുയായികൾ അദ്ദേഹത്തെ വിശേഷിപ്പിച്ചിരുന്നത്. സാധാരണക്കാരന്റെ വസന്തം വിരിയുന്നതു കാണാൻ ആഗ്രഹിച്ച ഗോപാലന്റെ ബാല്യം, വിദ്യാഭ്യാസം, പാർട്ടി പ്രവർത്തനം, അതിനുവേണ്ടി അനുഭവിച്ച കഷ്ടപ്പാടുകൾ എന്നിവ വിവരിച്ചിരിക്കുന്നു.

ഈ അദ്ധ്യായത്തിൽ വീടിന്റെ സാഹചര്യവും അമ്മയെക്കുറിച്ചുള്ള ഓർമ്മകളും പങ്കുവെയ്ക്കുന്നു.
അദ്ധ്യാപകനായി ജോലി ലഭിച്ചുവെങ്കിലും പൊതുപ്രവർത്തകനായി ജീവിക്കാനായിരുന്നു അദ്ദേഹത്തിനു താല്പര്യം. പക്ഷേ അച്ഛന്റെ നിർബന്ധത്തിനും ,സമ്മർദ്ദത്തിനും വഴങ്ങി ആ ജോലി തുടരുകയായിരുന്നു.



</doc>
<doc id="191490" url="https://ml.wikipedia.org/wiki?curid=191490" title="ഡെന്റെൻ കൂലെ">
ഡെന്റെൻ കൂലെ

പൂർണ്ണമായും കൃത്രിമമായി നിർമ്മിച്ച ഹൃദയം ഉപയോഗിച്ച് ആദ്യമായി ഹൃദയം മാറ്റിവെക്കൽ ശാസ്ത്രക്രിയ നടത്തിയ അമേരിക്കൻ ഹൃദയ ശാസ്ത്രക്രിയാവിദ്ഗ്ദനാണ് ഡെന്റർ ആർതർ കൂലെ. (ജനനം:ആഗസ്റ്റ് 22, 1920). ടെക്സ്സാസ് ഹാർട്ട് ഇൻസ്റ്റിറ്റ്യൂട്ടിന്റെ സ്ഥാപകനും അവിട്ത്തെ ശാസ്ത്രക്രിയ വിദഗ്ദ്ധനുമാണ് അദ്ദേഹം.


</doc>
<doc id="191506" url="https://ml.wikipedia.org/wiki?curid=191506" title="പുതുഞായർ">
പുതുഞായർ

ഈസ്റ്റർ കഴിഞ്ഞുവരുന്ന ഞായറാഴ്ചയാണ് പുതുഞായർ. ക്രൈസ്തവർ ഈ ദിവസം വിശേഷദിവസമായി ആചരിക്കുന്നു.


</doc>
<doc id="191507" url="https://ml.wikipedia.org/wiki?curid=191507" title="സ്പാർക്ക് പ്ലഗ്">
സ്പാർക്ക് പ്ലഗ്

വാഹന എഞ്ചിനുകളിൽ ഇന്ധനം കത്തിക്കാൻ ഉപയോഗിക്കുന്ന ഉപകരണമാണ് സ്പാർക്ക് പ്ലഗ്. എഞ്ചിൻ സിലിണ്ടറിന്റെ അടച്ച അഗ്രഭാഗത്തുള്ള ഒരു വാൽ‌വിലൂടെ ഇന്ധനവും വായുവും കലർന്ന മിശ്രിതം സിലിണ്ടറിനും പിസ്റ്റണിനുമിടയിലുള്ള ഭാഗത്തേക്കെത്തുന്നു. ഇവിടെ സജ്ജീകരിച്ചിട്ടുള്ള സ്പാർക്ക് പ്ലഗാണ് ഈ മിശ്രിതത്തെ കത്തിക്കുന്നത്. ഇതിലൂടെ ഉണ്ടാകുന്ന ഉന്നതമർദ്ദം മൂലം പിസ്റ്റൺ പുറകിലേക്ക് ചലിക്കുകയും എഞ്ചിൻ പ്രവർത്തിച്ചു തുടങ്ങുകയും ചെയ്യുന്നു.


</doc>
<doc id="191508" url="https://ml.wikipedia.org/wiki?curid=191508" title="ഗാലപ്പഗോസ് ആമ">
ഗാലപ്പഗോസ് ആമ

ദക്ഷിണ അമേരിക്കയിലെ ഇക്വഡോറിനു 1000 കിലോമീറ്റർ പടിഞ്ഞാറായി, ഭൂകമ്പ ലാവയാൽ രൂപപ്പെട്ടിട്ടുള്ള 7 ദീപുകളുടെ കൂട്ടമാണ്‌ ഗാലപ്പഗോസ്. ഈ ദ്വീപുകളിൽ കാണപ്പെടുന്ന ആമകളെ ഗാലപ്പഗോസ് ആമ (Galápagos tortoise or Galápagos giant tortoise :Chelonoidis nigra) എന്ന് വിളിക്കുന്നു . ഇന്ന് കാണപ്പെടുന്ന ഉരഗങ്ങളുടെ(Reptiles ) കൂട്ടത്തിൽ ഭാരമാനുസരിച്ചു ഇവക്കു പത്താം സ്ഥാനമാണുള്ളത്. 1.8 മീറ്റർ നീളമുള്ള ഇവയുടെ തൂക്കം 400 കിലോഗ്രാമിൽ കൂടുതലാണ്. കശേരുകങ്ങളുടെ കൂട്ടത്തിൽ ഏറ്റവും കൂടുതൽ ആയുസുള്ള ഇവ നൂറിൽ കൂടുതൽ വർഷം ജീവിച്ചിരിക്കും. കൂട്ടിലാക്കപ്പെട്ട ഒരു ഗാലപ്പഗോസ് ആമ 170 വയസുവരെ ജീവിച്ചതായി രേഖപ്പെടുത്തിയിണ്ട്. 

പതിനാറാം നൂറ്റാണ്ടിൽ സ്പാനീഷ് സമുദ്ര പര്യവേഷകരാണ് ഈ ദീപസമൂഹങ്ങൾ കണ്ടെത്തിയത്. വിവിധ ദ്വീപുകളിലെ ഗാലപ്പഗോസ് ആമകളുടെ പുറം ചട്ടയിലും മറ്റു ശരീര ഘടനകളിൽ കണ്ട പരിണാമ വ്യതിയാനങ്ങളാണ് , പരിണാമസിദ്ധാന്തം ആവിഷ്ക്കരിക്കുവാൻ ചാൾസ് ഡാർവിനു വഴിയൊരുക്കിയത് . അന്ന് അനേക ലക്ഷങ്ങൾ ഉണ്ടായിരുന്ന ഇവയുടെ എണ്ണം മനുഷ്യർ കൊന്നൊടുക്കിയതിനാൽ 1970 കളിൽ മൂവായിരമായി കുറഞ്ഞു. പ്രകൃതി സംരക്ഷണ സംഘടനയായ ഐ.യു.സീ. എൻ ( International Union for Conservation of Nature ) ഇടപെട്ടതിനാൽ ഇരുപത്തിഒന്നാം നൂറ്റാണ്ടിന്റെ ആരംഭത്തിൽ അവയുടെ എണ്ണം 19,500 ആയി വർദ്ധിച്ചിട്ടുണ്ട്.


</doc>
<doc id="191509" url="https://ml.wikipedia.org/wiki?curid=191509" title="യു. വാസുകി">
യു. വാസുകി

സി.പി.എം കേന്ദ്ര കമ്മിറ്റി അംഗവും ജനാധിപത്യ മഹിളാ അസോസിയേഷൻ അഖിലേന്ത്യാ വൈസ് പ്രസിഡന്റുമാണ് യു. വാസുകി. 
സി.പി.എം പി.ബി അംഗമായും തമിഴ്നാട് സംസ്ഥാന സെക്രട്ടറിയായും സി.ഐ.ടി.യു അഖിലേന്ത്യാ നേതാവായുമെല്ലാം പ്രവർത്തിച്ച ആർ. ഉമാനാഥിന്റെയും കേന്ദ്ര കമ്മിറ്റി അംഗമായിരുന്ന പാപ്പാ ഉമാനാഥിന്റെയും മകളാണ്.


</doc>
<doc id="191510" url="https://ml.wikipedia.org/wiki?curid=191510" title="പശ്ചിമോത്താനാസനം">
പശ്ചിമോത്താനാസനം

ഇംഗ്ലീഷിൽ Back streching pose എന്നു പറയുന്നു.

അരക്കെട്ടിലെ കൂടുതലുള്ള കൊഴുപ്പ് ഇല്ലാതാവുന്നു.

കിഡ്നി, ആമാശയം, കരള് തുടങ്ങിയ ആന്തരാവയവങ്ങളെ ഉത്തേജ്ജിപ്പിക്കുന്നു.

മലബന്ഡം, വിശപ്പില്ലായ്മ, ദഹനക്കുറവ്, കരൾ രോഗങ്ങൾ എന്നിവ ഭേദമാവുന്നതിന് നല്ലതാണ്.
യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്

Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191512" url="https://ml.wikipedia.org/wiki?curid=191512" title="ആർ. ഉമാനാഥ്">
ആർ. ഉമാനാഥ്

സി.പി.എം മുൻ പോളിറ്റ് ബ്യൂറോ അംഗവും തമിഴ്നാട് സംസ്ഥാന സെക്രട്ടറിയും സി.ഐ.ടി.യു അഖിലേന്ത്യാ നേതാവാവുമായിരുന്നു ആർ. ഉമാനാഥ്. (1922 - 21 മേയ് 2014).

1922ൽ കാസർകോട് ജില്ലയിലെ കർണാടക അതിർത്തിയിൽ ജനിച്ച ഉമാനാഥ് കുട്ടിക്കാലത്ത് തലശ്ശേരിയിലേക്ക് കുടുംബത്തോടൊപ്പം എത്തിയശേഷമാണ് കോഴിക്കോട്ടേക്ക് വരുന്നത്. ഗണപത് സ്കൂളിലായിരുന്നു പഠനം. ഇന്റർമീഡിയറ്റ് പഠനം ക്രിസ്ത്യൻ കോളജിലും. ഉന്നത വിദ്യാഭ്യാസം നേടാൻ ചിദംബരം അണ്ണാമലൈ യൂനിവേഴ്സിറ്റിയിൽ ചേരുന്നതിനാണ് തമിഴ്നാട്ടിലെത്തുന്നത്. എ.കെ.ജിയാണ് ഉമാനാഥിനെ രാഷ്ട്രീയ പ്രവർത്തനത്തിലേക്ക് കൊണ്ടുവന്നത്. അണ്ടർഗ്രൗണ്ട് പ്രവർത്തനങ്ങൾക്കാണ് ആദ്യം നിയോഗിച്ചത്. 1940ൽ മദ്രാസ് ഗൂഢാലോചന കേസിൽ പി. രാമമൂർത്തിക്കൊപ്പം അറസ്റ്റുചെയ്യപ്പെട്ടു. തിരുച്ചിയിൽ തൊഴിലാളികളെ സംഘടിപ്പിച്ചാണ് അദ്ദേഹം ട്രേഡ് യൂനിയൻ രംഗത്തേക്ക് വരുന്നത്. സി.ഐ.ടി.യു രൂപവത്കരിച്ചപ്പോൾ തമിഴ്നാട് ഘടകത്തിന്റെ പ്രഥമ ജനറൽ സെക്രട്ടറിയായി. അഖിലേന്ത്യാ വൈസ് പ്രസിഡന്റായും പ്രവർത്തിച്ചു. തമിഴ്നാട് സി.പി.എം സംസ്ഥാന സെക്രട്ടറിയായും കേന്ദ്ര കമ്മിറ്റി അംഗമായും പ്രവർത്തിച്ച അദ്ദേഹം ചണ്ഡിഗഢിൽ നടന്ന 15ാം പാർട്ടി കോൺഗ്രസിലാണ് പി.ബി അംഗമായി തെരഞ്ഞെടുക്കപ്പെട്ടത്. ദൽഹിയിൽ നടന്ന 18ാം പാർട്ടി കോൺഗ്രസുവരെ ആ സ്ഥാനത്ത് തുടർന്നു.തമിഴ്നാട് നിയമ സഭയിലേക്ക് 1970ലും 77 ലും നടന്ന തെരഞ്ഞെടുപ്പുകളിലേക്ക് നാഗപ്പട്ടണത്തു നിന്ന് തെരഞ്ഞെടുക്കപ്പെട്ടിട്ടുണ്ട്. മൂന്നു നാലും ലോക്സഭകളിൽ പുതുച്ചേരി മണ്ഡലത്തെ പ്രതിനിധീകരിച്ചു.

ഭാര്യ പാപ്പ ഉമാനാഥ് കേന്ദ്ര കമ്മിറ്റി അംഗമായിരുന്നു. ജനാധിപത്യ മഹിളാ അസോസിയേഷൻ അഖിലേന്ത്യാ വൈസ് പ്രസിഡന്റായ മകൾ യു. വാസുകി സി.പി.എം കേന്ദ്ര കമ്മിറ്റി അംഗമാണ്.


</doc>
<doc id="191514" url="https://ml.wikipedia.org/wiki?curid=191514" title="പൂർണ്ണ ശലഭാസനം">
പൂർണ്ണ ശലഭാസനം

ഇംഗ്ലീഷിൽ Locust Pose എന്നാണ് അറിയുന്നത്
കുടലുകളിൽ അടിഞ്ഞുകൂടിയ മാലിന്യങ്ങളെ നീക്കും.

മുട്ടുകൾ, തുടകൾ, അരക്കെട്ട്, വയർ എന്നിവിടങ്ങളിലെ ആധിക കൊഴുപ്പിനെ നീക്കും.

മലബന്ധം, ഗ്യാസ് ട്രബിൾ, ദഹനക്കുരവ്, അമാശയരോഗങ്ങൾ എന്നിവയ്ക്ക് നല്ലതാണ്.
യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191518" url="https://ml.wikipedia.org/wiki?curid=191518" title="സർവാംഗാസനം">
സർവാംഗാസനം

ഇംഗ്ലീഷിൽ Shoulder Stand Pose എന്നു പറയുന്നു.

ശരീരത്തിനു മുഴുവനായുള്ള ആസനമാണ്.

തൈറോയ്ഡ് ഗ്രന്ഥിയെ പുഷ്ഠിപ്പെടുത്തുന്നു.

ഓർമ്മ ശക്തി കൂട്ടുന്നു.

ഏകാഗ്രത കൂട്ടുന്നു.

സ്ത്രീകളിലെ ഗർഭാശയ രോഗങ്ങൾ മാറും.

യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191522" url="https://ml.wikipedia.org/wiki?curid=191522" title="ശശാങ്കാസനം">
ശശാങ്കാസനം

ശശാസനം എന്നും പറയും
ഇംഗ്ലീഷിൽ Hare pose എന്നു പറയുന്നു.
വജ്രാസനത്തില് ഇരിക്കുക.

കൈകൾ കാൽ മുട്ടുകളിൾ പതിച്ചു വയ്ക്കുക.

ശ്വാസം എറ്റുത്തുകൊണ്ട് കൈകൾ തൊഴുതുപിടിച്ചു തലയ്ക്കു മുകളിലേക്ക് ഉയർത്തുക.

ശ്വാസം വിട്ടുകൊണ്ട് മുമ്പോട്ട് വളഞ്ഞ് നെറ്റി തറയിൽ മുട്ടിക്കുക.

കൈകൾ ഒപ്പം വന്നു തറയിൾ തൊടണം.

ശ്വാസം എടുത്തുകൊണ്ട് നിവർന്നിരിക്കണം. ശ്വാസം വിട്ടുകൊണ്ട് കൈകൾ കാൽ മുട്ടുകളിൽ പതിച്ചു വയ്ക്കുക.

അരക്കെട്ടിന് അയവും ഉറപ്പും കിട്ടുന്നു.

ദേഷ്യം കുറയും.



</doc>
<doc id="191526" url="https://ml.wikipedia.org/wiki?curid=191526" title="സുഖാസനം">
സുഖാസനം

ഇംഗ്ലീഷിൽ easy pose എന്നാണ് അറിയുന്നത്.



</doc>
<doc id="191528" url="https://ml.wikipedia.org/wiki?curid=191528" title="ഉഷ്ട്രാസനം">
ഉഷ്ട്രാസനം

ശ്വസനാവയവങ്ങളെ ഉത്തേജിപ്പിക്കുന്നു.

ഇടുപ്പു വേദനയും നടുവേദനയും കുറയും.



</doc>
<doc id="191530" url="https://ml.wikipedia.org/wiki?curid=191530" title="വജ്രാസനം">
വജ്രാസനം

വജ്രാസനം (; IAST: "വജ്രാസന"), ഇംഗ്ലീഷിൽ Pelvic Pose / thunderbolt pose/ diamond pose എന്നൊക്കെ പേരുകളുണ്ട്.



</doc>
<doc id="191532" url="https://ml.wikipedia.org/wiki?curid=191532" title="വിപരീത മേരുദണ്ഡാസനം">
വിപരീത മേരുദണ്ഡാസനം

ഇംഗ്ലീഷില് Opposite Balancing Bear pose എന്നു പറയുന്നു.
യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191534" url="https://ml.wikipedia.org/wiki?curid=191534" title="വിപരീത നൗകാസനം">
വിപരീത നൗകാസനം

യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191536" url="https://ml.wikipedia.org/wiki?curid=191536" title="യോഗമുദ്ര">
യോഗമുദ്ര

ഇംഗ്ലീഷിൽ Symbol of yoga എന്നു പറയുന്നു.



</doc>
<doc id="191541" url="https://ml.wikipedia.org/wiki?curid=191541" title="കെ.കെ. ആന്റണി">
കെ.കെ. ആന്റണി

തമിഴ്, മലയാളം എന്നീ ഭാഷകളിൽ നിരവധി ആത്മീയ ഗാനങ്ങൾക്കു സംഗീതം നൽകിയ സംഗീതപ്രതിഭയായിരുന്നു "ആന്റണിമാസ്റ്റർ" എന്നറിയപ്പെടുന്ന കെ.കെ. ആന്റണി (27 ഏപ്രിൽ 1924 – 16 മാർച്ച് 1987). ആബേലച്ചനോടൊത്തു കൊച്ചിൻ കലാഭവനിൽ മ്യൂസിക് ഡയറക്ടറായി പ്രവർത്തിച്ചു. ആബേലച്ചൻ രചിച്ച് യേശുദാസും വസന്തയും ആലപിച്ച "പരിശുദ്ധാത്മാവേ നീയെഴുന്നള്ളി വരണമേയെന്റെ ഹൃദയത്തിൽ", "ഈശ്വരനെത്തേടി ഞാനലഞ്ഞു", "എഴുന്നള്ളുന്നു, രാജാവെഴുന്നുള്ളുന്നൂ" തുടങ്ങിയ പ്രശസ്ത ഗാനങ്ങൾക്ക് സംഗീതം നൽകിയത് ഇദ്ദേഹമാണ്.

കേരളത്തിലെ തൃശ്ശൂർ ജില്ലയിലെ ഇരിഞ്ഞാലക്കുടയ്ക്കടുത്ത് വെളയനാട് എന്ന സ്ഥലത്ത് കാനംകുടം വീട്ടിൽ കുഞ്ഞുവറീതിന്റെയും മറിയത്തിന്റെയും മകനായാണ് ആന്റണി മാസ്റ്റർ ജനിച്ചത്. ചെറുപ്പത്തിലേ കൽദായ രീതിയിലുള്ള സിറിയൻ കുർബാന ഗാനങ്ങൾ കേട്ടു വളർന്ന ആന്റണി തന്റെ ജ്യേഷ്ഠൻ കുഞ്ഞുവർക്കിയിൽനിന്ന് കർണാടകസംഗീതം അഭ്യസിക്കുകയും ചെയ്തിരുന്നു. പത്തൊൻപതാം വയസിൽ ശ്രീലങ്കയിലേയ്ക്ക് കുടിയേറിയ അദ്ദേഹം ഏ. ആർ. കൃഷ്ണൻ ഭാഗവതരുടെയും മറ്റു പ്രശസ്ത സംഗീതജ്ഞരുടെയും കീഴിൽ സംഗീതം തുടർന്നഭ്യസിച്ചു. കുറച്ചുകാലം ഒരു തമിഴ് നാടക ട്രൂപ്പിന്റെ കൂടെ കൂടിയെങ്കിലും പിന്നീട് അദ്ദേഹം സൈവ മങ്കയാർ തിലകം സംഗീത അക്കാദമിയിൽ സംഗീത അദ്ധ്യാപകനായി ജോലിയേറ്റെടുത്തു. 1945 മുതൽ ഇരുപതു വർഷക്കാലത്തോളം ശ്രീലങ്കൻ റേഡിയോയിൽ കർണാടക സംഗീത പരിപാടികൾ സംഘടിപ്പിച്ചിരുന്നു. അക്കാലത്ത് ചില സിനിമകൾക്ക് പശ്ചാത്തലസംഗീതവും ചിട്ടപ്പെടുത്തിയിരുന്നു. 1965 മുതൽ 1969 വരെ അദ്ദേഹം മലേഷ്യയിൽ സംഗീത അദ്ധ്യാപകനും ടെലിവിഷൻ പ്രോഗ്രാം ഓർഗനൈസറുമായി ജോലി നോക്കി.

1969ൽ കേരളത്തിലേയ്ക്ക് തിരിച്ചുവന്ന ആന്റണിമാസ്റ്റർ ഫാ. ആബേൽ പെരിയപ്പുറത്തോടും അന്നത്തെ യുവഗായകനായ യേശുദാസിനോടുമൊപ്പം ക്രിസ്ത്യൻ ആർട്ട്സ് ക്ലബ് എന്ന സ്ഥാപനം തുടങ്ങി. താമസിയാതെ കലാഭവൻ എന്ന പേരിൽ ഒരു ക്ലബായി തുടങ്ങി. 1987ൽ അദ്ദേഹത്തിന്റെ മരണം വരെ ആന്റണി മാസ്റ്റർ കലാഭവനിലെ അദ്ധ്യാപകനും മ്യൂസിക്ക് ഡയറക്ടറുമായിരുന്നു.

ആദ്യകാലത്ത് പ്രധാനമായും ക്രിസ്തീയഭക്തിഗാനങ്ങൾ സൃഷ്ടിയ്ക്കുന്നതായിരുന്നു കലാഭവന്റെ പ്രവർത്തനം. കലാഭവനുവേണ്ടി ആന്റണിമാസ്റ്ററും ആബേലച്ചനും യേശുദാസും ചേർന്ന് നിരവധി പ്രസിദ്ധ ക്രിസ്തീയഭക്തിഗാനങ്ങൾ സൃഷ്ടിച്ചു. 'പരിശുദ്ധാത്മാവേ നീയെഴുന്നള്ളി', 'മഹേശ്വരാ നിൻ സുദിനം', 'എഴുന്നള്ളുന്നു രാജാവ്', 'ഈശ്വരനെത്തേടി ഞാൻ നടന്നു', 'ഇരുളുമൂടിയൊരിടവഴികളിൽ' തുടങ്ങിയവ അവയിൽ ചിലതാണ്. ഈ ഗാനങ്ങൾ ഇന്നും വളരെ പ്രസിദ്ധമാണ്. ഏതാനും ചലച്ചിത്രങ്ങൾക്കുവേണ്ടിയും അദ്ദേഹം സംഗീതസംവിധാനം നിർവ്വഹിച്ചു. പ്രശസ്ത ഗായകരായ സുജാത, ജെൻസി തുടങ്ങിയവർ അദ്ദേഹത്തിന്റെ ശിഷ്യഗണങ്ങളിൽ പെടുന്നു.

1983 ഫെബ്രുവരി 11ന് ഇദ്ദേഹത്തെ 1982ലെ ഫാദർ ചാവറ അവാർഡ് നൽകി ബഹുമാനിക്കുകയുണ്ടായി. ഇദ്ദേഹത്തിന്റെ 25ആം ചരമവാർഷികദിനാചരണം 2012 ജൂലൈ 21ന് വെളയനാട് സെന്റ് മേരീസ് പള്ളിയിൽ വച്ച് നടത്തി. ഇദ്ദേഹത്തിന്റെ കലാശേഷിയും സംഭാവനകളും ജീവിതകാലത്ത് അദ്ദേഹത്തിനു ലഭിച്ച അംഗീകാരങ്ങൾക്ക് അതീതമാണ് എന്ന് അഭിപ്രായമുണ്ട്

1987 മാർച്ച് 16ന് തന്റെ 63ആം വയസ്സിൽ പെട്ടെന്നുണ്ടായ ഹൃദയാഘാതത്തെത്തുടർന്നാണ് ആന്റണി മാസ്റ്റർ അന്തരിച്ചത്. മൃതദേഹം ജന്മനാട്ടിലെ സെന്റ് മേരീസ് പള്ളി സെമിത്തേരിയിൽ സംസ്കരിച്ചു. റോസിയാണ് ഭാര്യ. മൂന്ന് മക്കളുണ്ട്.



</doc>
<doc id="191546" url="https://ml.wikipedia.org/wiki?curid=191546" title="ജാക്ക് അഗ്യൂറോ">
ജാക്ക് അഗ്യൂറോ

പ്രമുഖ ലാറ്റിനമേരിക്കൻ കവിയും സാംസ്കാരിക പ്രവർത്തകനുമാണ് ജാക്ക് അഗ്യൂറോ(ജനനം:1934). ആശാൻ വേൾഡ് പ്രൈസ് നേടിയിട്ടുണ്ട്.
ന്യൂയോർക്കിലെ കിഴക്കൻ ഹാർലെമിൽ ജനിച്ചു. അമേരിക്കയിൽ പ്യൂർട്ടോറിക്കൻ വംശജർക്കെതിരെ സർക്കാർ കൈക്കൊണ്ട വിവേചന നിലപാടിനെതിരെ അഞ്ചുദിവസം പട്ടിണി സമരം നടത്തി.അൽഷിമേഴ്സ് രോഗ ബാധിതനാണ്.


</doc>
<doc id="191548" url="https://ml.wikipedia.org/wiki?curid=191548" title="ഔട്ട്സൈഡർ">
ഔട്ട്സൈഡർ

പ്രേംലാൽ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് ഔട്ട്സൈഡർ. ശ്രീനിവാസൻ, ഇന്ദ്രജിത്ത്, പശുപതി, ഗംഗ ബാബു എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഗൗരി മീനാക്ഷി മൂവീസിന്റെ ബാനറിൽ ഗിരീഷ് നിർമ്മിച്ച ഈ ചലച്ചിത്രം ചാലക്കുടി, നാഗർകോവിൽ എന്നിവിടങ്ങളിലാണ് ചിത്രീകരിച്ചിരിക്കുന്നത്.




</doc>
<doc id="191551" url="https://ml.wikipedia.org/wiki?curid=191551" title="മല്ലൂസിംഗ്">
മല്ലൂസിംഗ്

വൈശാഖ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മല്ലൂസിംഗ്. ഉണ്ണി മുകുന്ദൻ, കുഞ്ചാക്കോ ബോബൻ എന്നിവർ പ്രധാനകഥാപാത്രങ്ങളെ അവതരിപ്പിച്ചിരിക്കുന്ന ഈ ചിത്രത്തിന്റെ രചന സേതു ആണ് നിർവ്വഹിച്ചിരിക്കുന്നത്. ആൻ മെഗാ മീഡിയയുടെ ബാനറിൽ നീറ്റാ ആന്റോ ആണ് ചിത്രം നിർമ്മിച്ചിരിക്കുന്നത്.


2012 ഫെബ്രുവരി ആദ്യവാരത്തോടെയാണ് ചിത്രത്തിന്റെ നിർമ്മാണം ആരംഭിച്ചത്. പൃഥ്വിരാജിനെ ആയിരുന്നു ആദ്യം കുഞ്ചാക്കോ ബോബനോടൊപ്പം നായകരിൽ ഒരാളായി നിശ്ചയിച്ചിരുന്നത്. എന്നാൽ തിരക്കുമൂലം പൃഥ്വിരാജ് പിന്മാറിയതോടെ പകരം ഉണ്ണി മുകുന്ദനെ ആ വേഷത്തിലേക്ക് പരിഗണിച്ചു. കുഞ്ചാക്കോ ബോബന്റെ അൻപതാമത് ചിത്രം കൂടിയാണിത്. തെക്കൻ കേരളം, പഞ്ചാബ്, തമിഴ്നാട് എന്നവിടങ്ങളിലായാണ് ചിത്രീകരണം പൂർത്തീകരിച്ചത്.



</doc>
<doc id="191554" url="https://ml.wikipedia.org/wiki?curid=191554" title="വിനു മോഹൻ">
വിനു മോഹൻ

മലയാളചലച്ചിത്രനടനാണ് വിനു മോഹൻ. ലോഹിതദാസ് സംവിധാനം ചെയ്ത് 2007-ൽ പുറത്തിറങ്ങിയ നിവേദ്യം എന്ന ചലച്ചിത്രത്തിലൂടെയാണ് ഇദ്ദേഹം ചലച്ചിത്രംരംഗത്ത് അരങ്ങേറ്റം കുറിക്കുന്നത്. പ്രമുഖ ചലച്ചിത്രനടനായിരുന്ന കൊട്ടാരക്കര ശ്രീധരൻ നായരുടെ ചെറുമകനാണ് ഇദ്ദേഹം. നടി ശോഭ മോഹന്റെ മകനായ ഇദ്ദേഹം നടൻ സായി കുമാറിന്റെ അനന്തരവനുമാണ്.

2007-ൽ പ്രഥമചിത്രമായ നിവേദ്യത്തിലെ മികച്ച പ്രകടനത്തിന് ആ വർഷത്തെ മികച്ച പുതുമുഖനടനുള്ള ഏഷ്യാനെറ്റ് ചലച്ചിത്രപുരസ്കാരം ലഭിച്ചു. പിന്നീട് ജോണി ആന്റണി സംവിധാനം ചെയ്ത സൈക്കിൾ എന്ന ചിത്രത്തിൽ വിനീത് ശ്രീനിവാസനോടൊപ്പം നായകനായി വേഷമിട്ടു. 2009-ൽ മമ്മൂട്ടിയോടൊപ്പം ചട്ടമ്പിനാട് എന്ന ചിത്രത്തിൽ അഭിനയിച്ചു. ബോംബെ മിഠായി ആണ് പുറത്തിറങ്ങാനിരിക്കുന്ന ചിത്രം.


</doc>
<doc id="191561" url="https://ml.wikipedia.org/wiki?curid=191561" title="സൈജു കുറുപ്പ്">
സൈജു കുറുപ്പ്

ഹരിഹരൻ സംവിധാനം ചെയ്ത മയൂഖം എന്ന ചിത്രത്തിലൂടെ ചലച്ചിത്ര രംഗത്ത് അരങ്ങേറ്റം കുറിച്ച മലയാളചലച്ചിത്ര നടനാണ് സൈജു കുറുപ്പ്. അതിനു ശേഷം നിരവധി മലയാള ചലച്ചിത്രങ്ങളിൽ നായകനായും വില്ലനായും സഹനടനായും വേഷമിട്ടു. ഏതാനും തമിഴ് ചിത്രങ്ങളിലും അഭിനയിച്ച ഇദ്ദേഹം അനിരുദ്ധ് എന്ന പേരിലാണ് അവിടെ അറിയപ്പെടുന്നത്.


</doc>
<doc id="191563" url="https://ml.wikipedia.org/wiki?curid=191563" title="കാർത്തിക് (ഗായകൻ)">
കാർത്തിക് (ഗായകൻ)

മനോ കാർത്തിക് (; ജനനം: 1980 നവംബർ 7) ഒരു ഇന്ത്യൻ ചലച്ചിത്രപിന്നണിഗായകനാണ്. തമിഴ്, തെലുങ്ക്, മലയാളം, കന്നഡ, ഹിന്ദി എന്നീ ഭാഷകളിൽ നിരവധി ഗാനങ്ങൾ അദ്ദേഹം പാടിയിട്ടുണ്ട്.

ഇത് ഒരു ഭാഗിക പട്ടിക മാത്രമാണ്; കാർത്തിക് 3000 പാട്ടുകൾ തെലുങ്ക്, തമിഴ്, മലയാളം, കന്നട, ഹിന്ദി ഭാഷകളിൽ പാടിയിട്ടുണ്ട്.



</doc>
<doc id="191571" url="https://ml.wikipedia.org/wiki?curid=191571" title="ജാനുശിരാസനം">
ജാനുശിരാസനം

ഇംഗ്ലീഷിൽ "'Head-to-Knee Forward Bend" എന്നാണ് അറിയുന്നത്.





</doc>
<doc id="191574" url="https://ml.wikipedia.org/wiki?curid=191574" title="മാർജ്ജാരിആസനം">
മാർജ്ജാരിആസനം

ഇംഗ്ലീഷിൽ Cat pose എന്നു പറയുന്നു.



അവലംബം

http://www.eastcoastdaily.com/2018/06/19/marjarasanam-photo-gallery-2018.html


</doc>
<doc id="191576" url="https://ml.wikipedia.org/wiki?curid=191576" title="പർവതാസനം">
പർവതാസനം

ഇംഗ്ലിഷിലെ പേരു് Hill Pose എന്നാണ്.

കുറിപ്പ്: പദ്മാസനത്തിൽ ഇരിക്കാൻ പറ്റിയില്ലെങ്കിൽ സുഖാസനത്തിലോ വജ്രാസനത്തിലോ ഇരുന്നു ചെയ്യാവുന്നതാണ്.
അരക്കെട്ടിലെ അമിത കൊഴുപ്പ് കുറയുന്നു.
ശരീരത്തിന് നല്ല ഊർജ്ജം കിട്ടുന്നു.
കൈകളിലെ മാംസപേശികൾ ബലം വയ്ക്കുന്നു.



</doc>
<doc id="191578" url="https://ml.wikipedia.org/wiki?curid=191578" title="സന്തുലനാസനം">
സന്തുലനാസനം

ഇംഗ്ലീഷിൽ Balance Pose


ശരീരത്തിലെ സന്ധികൾക്ക് അയവുകിട്ടുന്നു.
യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്
Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191580" url="https://ml.wikipedia.org/wiki?curid=191580" title="താഡാസനം">
താഡാസനം

ഇംഗ്ലീഷിലെ പേർ` Mountain Posture എന്നാണ്



</doc>
<doc id="191582" url="https://ml.wikipedia.org/wiki?curid=191582" title="ഡ്രോസോഫില്ലം">
ഡ്രോസോഫില്ലം

ഡ്രോസെറേസി (Droseraceae) സസ്യകുടുംബത്തിൽപ്പെടുന്ന കീടഭോജിസസ്യമാണ് ഡ്രോസോഫില്ലം. ശാസ്ത്രനാമം ഡ്രോസോഫില്ലം ലുസിറ്റാനിക്കം (Drosophyllum lusitanicum). "പറങ്കികളുടെ സൂര്യതുഷാരം" (Portuguese sundew) എന്നറിയപ്പെടുന്ന ഈ സസ്യത്തിന് ഒരു സ്പീഷീസ് മാത്രമേയുള്ളൂ. മൊറോക്കോ, പോർട്ടുഗൽ, ഉത്തര സ്പെയിൻ എന്നിവിടങ്ങളിൽ ഇവ വളരുന്നു. മറ്റു കീടഭോജി സസ്യങ്ങളിൽ നിന്നു വ്യത്യസ്തമായി ഡ്രോസോഫില്ലം കടൽത്തീരങ്ങൾക്കടുത്ത് പാറക്കെട്ടുകൾ നിറഞ്ഞ കുന്നിൻ പ്രദേശങ്ങളിലാണ് ധാരാളമായി കാണുന്നത്. പൊതുവേ ക്ഷാരഗുണമുള്ള വരണ്ട മണ്ണാണ് ഇതിന്റെ വളർച്ചയ്ക്ക് അനുയോജ്യം.

കുറ്റിച്ചെടിപോലെ നിവർന്നു വളരുന്ന സസ്യമാണ് ഡ്രോസോഫില്ലം. വളർന്നു വലുതായ തണ്ടുകൾ ഭാരക്കൂടുതൽ മൂലം തറയിലേക്ക് ചരിഞ്ഞ് ഇഴഞ്ഞ് നീണ്ടു വളരുന്നു. അപൂർവമായി മാത്രം ശാഖിതമാകുന്ന തണ്ടുകൾക്ക് 30 സെ.മീ. മുതൽ ഒന്നര മീറ്റർ വരെ നീളമുണ്ടായിരിക്കും. തണ്ടുകളുടെ അഗ്രഭാഗത്ത് ഇലകൾ കൂട്ടമായി വളരുന്നു. തണ്ടുകളിലും ശാഖകളിലും ഇലകൾ കൊഴിഞ്ഞുപോയ വടുക്കൾ കാണാം.

20 സെ.മീറ്ററോളം നീളമുള്ള ഡ്രോസോഫില്ലത്തിന്റെ ഇലകൾ വളരെ നേർത്തതും ഇളം പച്ചനിറമുള്ളതുമായിരിക്കും. ഇലകളെല്ലാം ഒരു കേന്ദ്രത്തിൽ നിന്നു പുറപ്പെടുന്നവയാണെങ്കിലും അവ എല്ലാ വശങ്ങളിലേക്കും ചിതറി വിന്യസിച്ചിരിക്കുന്ന അവസ്ഥയിലായിരിക്കും. ഈ സവിശേഷത ഡ്രോസോഫില്ലത്തിന് ഒരു പൈൻ സസ്യത്തിന്റെ രൂപസാദൃശ്യം പ്രദാനം ചെയ്യുന്നു. ഇലകൾ നിറയെ മഞ്ഞുതുള്ളി പോലെയുള്ള ഒരു സ്രവം കാണപ്പെടുന്നതിനാൽ പോർച്ചുഗീസുകാർ ഈ സസ്യത്തെ "ഡ്യുയീ പൈൻ" (Dewy pine) എന്നു വിളിക്കുന്നു. ഉപരിതലം കുഴിഞ്ഞ് അടിഭാഗം മുഴച്ചിരിക്കുന്ന ഇലകളുടെ തളിരുകൾ സ്പ്രിങ് പോലെ പുറത്തേക്ക് ചുരുണ്ടിരിക്കും. ഇലകൾ വളരുന്തോറും ചുരുളുകൾ നിവർന്നു വരുന്നു.

ഡ്രോസോഫില്ലത്തിന്റെ ഇലകളിൽ രണ്ടു വിധത്തിലുള്ള ഗ്രന്ഥികളാണുള്ളത്. ഇവ ആറു നിരകളിലായി ക്രമീകരിച്ചിരിക്കുന്നു. ഇലകളുടെ അടിവശത്ത് മധ്യഭാഗത്തായി രണ്ടുനിര ഗ്രന്ഥികളും ഇലകളുടെ രണ്ടു വശത്തേയും അരികുകളിലായി നാലുനിര ഗ്രന്ഥികളുമാണുള്ളത്. ഇലയുടെ അടിവശത്ത് മധ്യ ഭാഗത്തായി കാണപ്പെടുന്ന ഗ്രന്ഥികൾക്ക് താരതമ്യേന വലിപ്പം കൂടുതലാണ്. ഇലഞെട്ടുകളിൽ കടും ചുവപ്പു നിറത്തിൽ കുമിളകൾ പോലെ കാണപ്പെടുന്ന ഗ്രന്ഥികൾ പശിമയുള്ള സ്രവം (mucilage) പുറപ്പെടുവിക്കുന്നു. ഗ്രന്ഥികളുടെ ഉപരിതലത്തിൽ സ്രവം തങ്ങിനിൽക്കുമ്പോൾ ഗ്രന്ഥിക്ക് വലിപ്പക്കൂടുതൽ തോന്നിക്കും. ഇലകളുടെ അരികുകളിലെ ഗ്രന്ഥികൾ പുറപ്പെടുവിക്കുന്ന സ്രവത്തിന് തേനിന്റെ ഗന്ധമായിരിക്കും. കടും ചുവപ്പു നിറവും തേനിന്റെ മണവും പ്രാണികളെ സസ്യത്തിലേക്ക് ആകർഷിക്കാൻ സഹായിക്കുന്നു. ഗ്രന്ഥികളിൽ പറന്നു പറ്റുന്ന പ്രാണികൾ പശയുള്ള സ്രവത്തിൽ നിന്നു രക്ഷപ്പെടാൻ ശ്രമിക്കുന്നതിനിടയ്ക്ക് ഗ്രന്ഥിയുടെ കുമിളപോലെയുള്ള ഉപരിഭാഗം അടർന്നു പോകുകയും തത്ഫലമായി സ്രവിക്കപ്പെടുന്ന അധികസ്രവം പ്രാണിയെ പൊതിഞ്ഞ് കൊല്ലുകയും ചെയ്യുന്നു. ഇതോടൊപ്പം തന്നെ ദഹനഗ്രന്ഥികളും പ്രവർത്തനക്ഷമമാകുന്നു. ഇലകളുടെ ഉപരിതലത്തിൽ അവിടവിടെയായിട്ടാണ് ദഹനഗ്രന്ഥികൾ വിന്യസിച്ചിരിക്കുന്നത്. ഇവ ഉത്പാദിപ്പിക്കുന്ന ദഹനരസത്തിൽ പെറോക്സിഡേസ്, എസ്റ്ററേസ്, ആസിഡ് ഫോസ്ഫറ്റേസ്, പ്രോട്ടിയേസ് തുടങ്ങിയ എൻസൈമുകൾ അടങ്ങിയിരിക്കുന്നു.

ഡ്രോസോഫില്ലത്തിന്റെ ശാഖാഗ്രങ്ങളിൽ ശൂലഗുച്ഛി (cymose) പുഷ്മഞ്ജരിയായിട്ടാണ് പുഷ്പങ്ങളുണ്ടാകുന്നത്. ഇവയുടെ പുഷ്പങ്ങൾക്ക് രണ്ടര സെ.മീറ്ററോളം വ്യാസമുണ്ടായിരിക്കും. കടും മഞ്ഞ നിറത്തിലുള്ള പുഷ്പങ്ങൾക്ക് ലോലമായ അഞ്ച് ദളങ്ങളും, 10-20 കേസരങ്ങളുമുണ്ടായിരിക്കും. കേസരതന്തുക്കൾ വ്യത്യസ്ത നീളത്തിലുള്ളവയാണ്. അഞ്ച് നേരിയ വർത്തികകളും ഇതിനുണ്ട്. ഫലം നേരിയ സംപുടം (capsule) ആണ്. നെടുകേ പൊട്ടിപ്പിളരുന്ന ഫലത്തിൽ നിന്ന് പയറുവിത്തിന്റെ ആകൃതിയിലുള്ള കറുത്ത വിത്തുകൾ പുറത്തേക്ക് ചിതറിത്തെറിക്കുന്നു.




</doc>
<doc id="191587" url="https://ml.wikipedia.org/wiki?curid=191587" title="മർഗരീത്ത മറിയം അലക്കോക്ക്">
മർഗരീത്ത മറിയം അലക്കോക്ക്

ഫ്രെഞ്ചുകാരിയായ ഒരു റോമൻ കത്തോലിക്കാ സന്യാസിയും ആത്മീയദർശകയും (mystic) ആയിരുന്നു മർഗരീത്ത മറിയം അലക്കോക്ക് (ജനനം: 1647 ജൂലൈ 22; മരണം: 1690 ഒക്ടോബർ 17. യേശുവിന്റെ ഹൃദയത്തെ കേന്ദ്രമാക്കിയുള്ള "തിരുഹൃദയഭക്തി" അതിന്റെ ആധുനികരൂപത്തിൽ കത്തോലിക്കാ സഭയിൽ പ്രചരിപ്പിച്ചത് അവരാണ്. കത്തോലിക്കാ സഭ മർഗരീത്തയെ വിശുദ്ധയായി വണങ്ങുന്നു.

ശിശുപ്രായം മുതൽ വിശുദ്ധകുർബ്ബാനയോട് അഗാധമായ സ്നേഹം പ്രകടിപ്പിച്ച മർഗരീത്ത, കളികൾക്കു പകരം നിശ്ശബ്ദപ്രാർത്ഥനയിൽ മുഴുകിയിരുന്നു. ഒൻപതാം വയസ്സിൽ പ്രഥമദിവ്യകാരുണ്യ സ്വീകരണത്തെ തുടർന്ന് ശരീരത്തെ തീവ്രമായ തപക്രിയകൾക്കു വിധേയമാക്കിയ അവർ, വാതപ്പനി പിടിപെട്ട് നാലുവർഷക്കാലം കിടപ്പിലായി. അതിനൊടുവിൽ, ആത്മീയജീവിതത്തിന് സ്വയം സമർപ്പിക്കാമെന്ന് അവർ വിശുദ്ധമറിയത്തിനു വാക്കു കൊടുത്തതായും തുടർന്ന് പെട്ടെന്ന് സമ്പൂർണ്ണ രോഗവിമുക്തി ലഭിച്ചതായും പറയപ്പെടുന്നു.

യേശുവിന്റെ ദർശനങ്ങൾ നിരന്തരം ലഭിച്ചിരുന്നെങ്കിലും അത് എല്ലാ മനുഷ്യർക്കും ഉള്ള അനുഭവമായി കരുതിയ മർഗരീത്ത, തപോനിഷ്ഠ വിടാതെയുള്ള സാധാരണജീവിതം തുടർന്നു. എന്നാൽ കുരിശിൽ ജീവനോടെ കിടക്കുന്ന വിധത്തിൽ ഒരിക്കൽ യേശു തനിക്കു കാണപ്പെട്ടതായി അവർക്കു തോന്നി. ആ ദർശനത്തിൽ യേശു, തന്നെ മറന്നതിന് അവളെ കുറ്റപ്പെടുത്തുകയും, തനിക്കായി സ്വയം സമർപ്പിക്കാനുള്ള അവളുടെ വാഗ്ദാനം മൂലം, അവളോടുള്ള സ്നേഹത്താൽ തന്റെ ഹൃദയം ഭരിതമാണെന്നു പറയുകയും ചെയ്തു. തുടർന്ന് 1671 മേയ് 25-ആം തിയതി, 24-ആമത്തെ വയസ്സിൽ അവർ "വിശുദ്ധമറിയത്തിന്റെ സന്ദർശനത്തിന്റെ സഭ" എന്ന സന്യാസസമൂഹത്തിന്റെ ഭവനത്തിൽ, സന്യാസിനി ആവുകയെന്ന ലക്ഷ്യത്തോടെ അന്തേവാസിനിയായി.

മർഗരീത്തയുടെ ദൈവികവിളി, യഥാർത്ഥമാണെന്നു തെളിയിക്കാൻ അധികാരികൾ അവരെ ഒട്ടേറെ പരീക്ഷണങ്ങൾക്കു വിധേയയാക്കി. 1671 ആഗസ്റ്റ് 25-ന് അവർക്ക് സഭാവസ്ത്രം സ്വീകരിക്കാൻ അനുവാദം ലഭിച്ചു. എന്നാൽ സാധാരണ പതിവനുസരിച്ച്, ഒരുവർഷത്തിനകം വൃതവാഗ്ദാനം ചെയ്യാൻ അനുമതി നൽകിയില്ല. ഒടുവിൽ, ഒന്നര വർഷം കൂടി കഴിഞ്ഞ് 1672 നവംബർ 6-നാണ് അവരെ വൃതവാഗ്ദാനം നടത്തി, സന്യാസസഭയിൽ പ്രവേശിക്കാൻ അനുവദിച്ചത്. സഭാപ്രവേശനത്തിൽ അവർ തന്റ് മർഗരീത്ത എന്ന പഴയ പേര് മർഗരീത്ത മറിയം എന്നാക്കി മാറ്റി.

തുടർന്നുള്ള കാലത്ത് അവർക്ക് യേശുവിന്റെ നിരവധി ദർശനങ്ങൾ അനുഭവപ്പെട്ടു. അവയിൽ ആദ്യത്തേത് 1673 ഡിസംബർ 27-നും ഒടുവിലത്തേത് പതിനെട്ടു മാസം കഴിഞ്ഞും ആയിരുന്നു. "തിരുഹൃദയഭക്തി" എന്ന ഉപാസനാരീതിയുടെ മുഖ്യഘടകങ്ങൾ ഈ ദർശനങ്ങളിൽ അവർക്കു വെളിപ്പെട്ടു കിട്ടി. മാസാദ്യവെള്ളിയാഴ്ചകളിലെ വിശുദ്ധ കുർബാന സ്വീകരണം, വ്യാഴാഴ്ചക രാത്രികളിലെ 'തിരുമണിക്കൂർ' ആരാധന, തിരുഹൃദയത്തിന്റെ തിരുനാൾ ആഘോഷം എന്നിവയായിരുന്നു ആ ഘടകങ്ങളിൽ മുഖ്യമായവ. കുരിശുമരണത്തിന്റെ മരണത്തിന്റെ തലേന്ന് ഗെത്സെമെനിയിൽ യേശു അനുഭവിച്ച മന:പീഡയെക്കുറിച്ച്, എല്ലാ വ്യാഴാഴ്ച രാത്രികളിലും ഒരു മണിക്കൂർ ധ്യാനിക്കാൻ യേശു തന്നോടു ആവശ്യപ്പെട്ടതായി അവർ പറഞ്ഞു. ഈ ഭക്ത്യഭ്യാസം പിൽക്കാലങ്ങളിൽ കത്തോലിക്കാ ലോകത്ത് വ്യാപകമായി.

മാർഗരീത്തയുടെ ദർശനങ്ങളിൽ ഏറ്റവും സവിശേഷമായത്, സ്നേഹജ്വാലയാൽ ചുറ്റപ്പെട്ട യേശുഹൃദയത്തിന്റെ ദർശനമായിരുന്നു. കുരിശിൽ കിടക്കവേ കുന്തം കൊണ്ടു കുത്തപ്പെട്ടപ്പോൾ ഉണ്ടായ മുറിവോടെ കാണപ്പെട്ട ആ ഹൃദയത്തെ ചുറ്റി ഒരു മുൾമുടിയും ഉണ്ടായിരുന്നു. മനുഷ്യരോടുള്ള സ്നേഹത്താൽ ജ്വലിക്കുന്ന തന്റെ ഹൃദയത്തോടുള്ള ഭക്തിയുടെ പ്രചാരത്തെ പ്രചോദിപ്പിക്കാനാണ് ഈ ദർശനമെന്ന് യേശു മർഗരീത്തയോടു പറഞ്ഞു. തുടർന്ന് യേശു തന്റെ ഹൃദയത്തെ സ്വന്തം ഹൃദയത്തോടു ചേർത്ത് ഉജ്ജ്വലിപ്പിച്ചതായും മർഗരീത്തക്ക് അനുഭവപ്പെട്ടെന്ന്, ജീവചരിത്രകാരൻ എമിൽ ബൗഗാഡ് പറയുന്നു.

ദർശനങ്ങളുടെ ലോകത്ത് ജീവിച്ച മർഗരീത്തയ്ക്ക് പ്രായോഗികജീവിതത്തിന്റെ ആവശ്യങ്ങളുമായി പൊരുത്തപ്പെടുക ബുദ്ധിമുട്ടായി. മഠത്തിൽ രോഗീശുശ്രൂഷക്കും അടുക്കളപ്പണിക്കും മറ്റും അവരെ നിയോഗിച്ചെങ്കിലും ഏറെക്കാലം അവർക്ക് ആ ജോലികളിൽ തുടരാനായില്ല. ഏടുക്കുന്നതെല്ലാം അവരുടെ കൈയ്യിൽ നിന്നു വഴുതിപ്പോയി. അവർ കുറേയെങ്കിലും വിജയിച്ചത്, കൊച്ചുകുട്ടികളെ നോക്കാൻ ചുമതല കിട്ടിയപ്പോഴാണ്. കുട്ടികൾ അവരെ ഇഷ്ടപ്പെടുകയും ജീവിച്ചിരിക്കുന്ന വിശുദ്ധയായി കരുതി അവരുടെ വസ്ത്രത്തിന്റെ വിളുമ്പ് തിരുശേഷിപ്പുകളായി മുറിച്ചെടുക്കുകയും ചെയ്തു. ഏതായാലും, പൊതുവേ പ്രായോഗികകാര്യങ്ങൾക്ക് പറ്റാത്തവളാണെന്ന തിരിച്ചറിവിൽ അധികാരികൾ അവരെ അവരുടെ സ്വർഗ്ഗത്തിൽ ജീവിക്കാൻ വിട്ടു.

ദർശനത്തിൽ തനിയ്ക്കു ലഭിച്ചതായി മർഗരീത്ത കരുതിയ നിർദ്ദേശങ്ങൾ പിന്തുടരുന്നതിൽ നിന്ന് അധികാരികൾ അവരെ ആദ്യം നിരുത്സാഹപ്പെടുത്തിയിരുന്നു. എന്നാൽ താമസിയായെ, ആശ്രമശ്രേഷ്ഠയെ തന്റെ ദർശനങ്ങളുടെ പരമാർത്ഥത ബോദ്ധ്യപ്പെടുത്താൻ അവർക്കു കഴിഞ്ഞു. എന്നാൽ ദൈവശാസ്ത്രജ്ഞന്മാരിൽ പലരും, ചില സഹസന്യാസിനികളും അപ്പോഴും സംശയാലുക്കളായിരുന്നു. ഇടക്ക് കുറേക്കാലം സന്യാസസമൂഹത്തിന്റെ കുമ്പസാരക്കാരൻ ആയിരുന്ന വിശുദ്ധ ക്ലാഡ് ഡി ലാ കൊളംബിയറും, മർഗരീത്തയുടെ ദർശനങ്ങളിൽ വിശ്വസിച്ചു. 1683-ൽ മദർ മെലിൻ, സന്യാസസമൂഹത്തിന്റെ പുതിയ ശ്രേഷ്ഠയായി തെരഞ്ഞെടുക്കപ്പെട്ടതോടെ, എതിർപ്പ് കുറഞ്ഞു. മർഗരീത്ത, പുതിയ ശ്രേഷ്ഠയുടെ സഹായി ആയി നിയമിക്കപ്പെട്ടു. നവസന്യാസിനികളുടെ ചുമതലയും മർഗരീത്തക്കു കിട്ടി. 1686 മുതൽ, സന്യാസഭവനത്തിൽ തിരുഹൃദയത്തിന്റെ തിരുനാൾ അഘോഷിക്കുന്നതിൽ അവർ മുൻകൈയെടുത്തു. രണ്ടു വർഷം കഴിഞ്ഞ്, തിരുഹൃദയഭക്തിക്ക് പ്രതിഷ്ഠിക്കപ്പെട്ട ഒരു പ്രാർത്ഥനാമന്ദിരവും സന്യാസഭവനത്തിൽ സ്ഥാപിക്കപ്പെട്ടു.

ദൈവസ്നേഹത്തെ പ്രതി വിഷമതകൾ സഹിക്കാനുള്ള അടക്കാനാകത്ത ആഗ്രഹം തനിക്ക് അനുഭവപ്പെടുന്നതായി മർഗരീത്ത ഏറ്റുപറഞ്ഞിട്ടുണ്ട്. ദൈവത്തിനു വേണ്ടി സഹിക്കാൻ അവസരം കിട്ടിക്കൊണ്ടിരുന്നാൽ അന്ത്യവിധിനാൾ വരെ ജീവിക്കാനാകുമെന്നും സഹനമില്ലാതെ ഒരു ദിവസം പോലും ജീവിക്കാൻ തനിക്കാവില്ലെന്നുമായിരുന്നു അവരുടെ സാക്ഷ്യം. അടക്കാനാകാത്ത രണ്ട് ദാഹങ്ങൾ തന്നെ വിടാതെ പിന്തുടരുന്നതായി അവർ കരുതി: ദിവ്യകാരുണ്യത്തിനു വേണ്ടിയുള്ള ദാഹവും, ദൈവത്തെ പ്രതി സഹനവും അപമാനവും ഒന്നുമില്ലാതാകലും അനുഭവിക്കാനുള്ള ദാഹവും ആയിരുന്നു അവ. വേദന മാത്രമാണ് ജീവിതത്തെ ജീവിക്കാവുന്നതാക്കുന്നതെന്ന് അവർ തന്റെ കത്തുകളിൽ സാക്ഷ്യപ്പെടുത്തിയതായി ജീവചരിത്രകാരൻ ബൗഗാർഡ് പറയുന്നു.

തന്റെ ദർശനങ്ങൾ ഒടുവിൽ പരമാർത്ഥതയുള്ളവയായി അംഗീകരിക്കപ്പെട്ടു എന്നതിന് മാർഗരീത്ത ഒരു പ്രാധാന്യവും കല്പിച്ചില്ല. 43 വയസ്സുള്ളപ്പോൾ, ആശ്രമശ്രേഷ്ഠയുടെ സഹായി എന്ന നിലയിൽ രണ്ടാം വട്ടം സേവനമനുഷ്ഠിക്കവേ അവർ രോഗബാധിതയായി. മരണത്തോടടുത്തു കൊണ്ടിരുന്ന അവർ അന്ത്യകൂദാശകൾ സ്വീകരിച്ചു. ദൈവവും യേശുഹൃദത്തിൽ ഒന്നുമല്ലാതാകലും അല്ലാതെ മറ്റൊന്നും തനിക്കു വേണ്ടെന്നാണ് അവർ അപ്പോൾ പറഞ്ഞത്. 

അവർ പ്രതിനിധാനം ചെയ്ത ഭക്തിമാർഗ്ഗത്തെ സംബന്ധിച്ച തർക്കങ്ങൾ മരണശേഷവും തുടർന്നു. അവയ്ക്ക് റോമൻ കത്തോലിക്കാ സഭയുടെ ഔദ്യോഗികാംഗീകരം ലഭിച്ചത് അവർ മരിച്ച് 70 വർഷത്തോളം കഴിഞ്ഞാണ്. 1824-ൽ ലിയോ പന്ത്രണ്ടാമൻ മാർപ്പാപ്പ മർഗരീത്തയെ വണങ്ങാവുന്നവൾ (venerable) ആയും 1864-ൽ ഒൻപതാം പീയൂസ് മാർപ്പാപ്പ വാഴ്ത്തപ്പെട്ടവളായും പ്രഖ്യാപിച്ചു. 1920-ൽ പതിനഞ്ചാം ബെനഡിക്ട് മാർപ്പാപ്പ അവരെ വിശുദ്ധ പദവിയിലേക്കുയർത്തി.



</doc>
<doc id="191599" url="https://ml.wikipedia.org/wiki?curid=191599" title="സംസ്ഥാനപാത 53 (കേരളം)">
സംസ്ഥാനപാത 53 (കേരളം)

കേരളത്തിലെ ഒരു സംസ്ഥാനപാതയാണ് SH 53 (സംസ്ഥാനപാത 53). പാലക്കാട് ജില്ലയുടെ അതിർത്തിയിൽപ്പെട്ട ചെർപ്പുളശ്ശേരിയിൽ നിന്നും ആരംഭിച്ച് പെരിന്തൽമണ്ണക്ക് ശേഷമുള്ള സംസ്ഥാനപാത 23-ലാണ് ഈ പാത അവസാനിക്കുന്നത്. 15.5 കിലോമീറ്റർ നീളമുണ്ട്.


</doc>
<doc id="191602" url="https://ml.wikipedia.org/wiki?curid=191602" title="സംസ്ഥാനപാത 54 (കേരളം)">
സംസ്ഥാനപാത 54 (കേരളം)

കേരളത്തിലെ ഒരു സംസ്ഥാനപാതയാണ് SH 54 (സംസ്ഥാനപാത 54). കോഴിക്കോടിൽ നിന്നും ആരംഭിച്ച് വയനാട് ജില്ലയുടെ ആസ്ഥാനമാണ് കൽപറ്റയിലാണ് ഈ പാത അവസാനിക്കുന്നത്. 99.0 കിലോമീറ്റർ നീളമുണ്ട്.


</doc>
<doc id="191605" url="https://ml.wikipedia.org/wiki?curid=191605" title="സംസ്ഥാനപാത 55 (കേരളം)">
സംസ്ഥാനപാത 55 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 55 (സംസ്ഥാനപാത 55). കാസർഗോഡ് ജില്ലയിലെ ചെർക്കലയിൽ നിന്നും ആരംഭിച്ച്, പനച്ചിക്കാട് എന്ന പ്രദേശത്താണ് ഈ പാത അവസാനിക്കുന്നത്. 39.1 കിലോമീറ്റർ നീളമുണ്ട്.


</doc>
<doc id="191608" url="https://ml.wikipedia.org/wiki?curid=191608" title="ഹൃസ്വകായത്വം">
ഹൃസ്വകായത്വം

ശരാശരി സ്വാഭാവിക വളർച്ച ഇല്ലാത്തതും സ്വാഭാവികരീതിയിൽ വളരാൻ കഴിവില്ലാത്തതുമായ അവസ്ഥയെ ഡ്വാർഫിസം എന്നു പറയുന്നു. മനുഷ്യരിൽ എന്ന പോലെ ജന്തുക്കളിലും സസ്യങ്ങളിലും ഡ്വാർഫിസം (കുള്ളത്തം) പ്രകടമാണ്.

ജന്മസിദ്ധവും ആർജിതവുമായ അനേകം കാരണങ്ങളാൽ ഡ്വാർഫിസം സംഭവിക്കാറുണ്ട്. ജന്മസിദ്ധമായുള്ള ഒരുതരം കുള്ളത്തം മംഗോളിസത്തിൽ കാണാം. പ്രത്യേക മുഖാകൃതി, മാനസിക വളർച്ചയില്ലായ്മ, കൈകാലുകളുടെ അസാധാരണത്വം എന്നിവ മംഗോളിസത്തിന്റെ ലക്ഷണങ്ങളാണ്. അക്കോണ്ട്രോപ്ലാസിയ (achondroplasia)യാണ് ഡ്വാർഫിസം മുഖമുദ്രയായിട്ടുള്ള മറ്റൊരു ജന്മസിദ്ധ രോഗം. ഇത്തരം കുള്ളന്മാരുടേത് ചെറിയ കൈകാലുകളായിരിക്കുമെങ്കിലും ഉദരഭാഗത്തിന് സാധാരണ വലിപ്പമുണ്ടായിരിക്കും. ഇവരുടെ മാനസിക വളർച്ചയും സാധാരണ രീതിയിലായിരിക്കും. ഗാർഗോയിലിസം (gargoylism) എന്നറിയപ്പെടുന്ന ജന്മസിദ്ധ ഡ്വാർഫിസത്തിൽ മനോന്യൂനതയും അസ്ഥി, തലയോട്, ത്വക്ക് എന്നിവയിലെ വൈകല്യങ്ങളും ലക്ഷണങ്ങളാണ്.

ക്രെറ്റിനിസത്തിൽ കുള്ളത്തവും മനോന്യൂനതയും ഒന്നിച്ചു സംഭവിക്കുന്നു. ടേർണേഴ്സ് സിൻഡ്രോം മൂലമുണ്ടാകുന്ന ഡ്വാർഫിസത്തിൽ ലൈംഗിക ഗ്രന്ഥികളുടെ അഭാവം മൂലം യൌവനാരംഭ ലക്ഷണങ്ങൾ പ്രകടമാകുന്നില്ല. മാത്രമല്ല, ധമനികൾക്കും ത്വക്കിനും വൈകല്യങ്ങൾ ഉണ്ടാവുകയും ചെയ്യും.

സ്ഥായിയായ ചില ഗുരുതരരോഗങ്ങൾ മൂലവും വളർച്ച സ്തംഭിച്ചു പോകാറുണ്ട്. സിസ്റ്റിക് ഫൈബ്രോസിസ്, സിലിയാക് രോഗം തുടങ്ങി രക്തത്തിന്റെ ആഗിരണത്തിലെ തകരാറു കൊണ്ടുണ്ടാകുന്ന രോഗങ്ങൾ, നെഫ്രൈറ്റിസ് (വൃക്ക രോഗം), ഹൃദയ- ശ്വാസരോഗങ്ങൾ മൂലം രക്തത്തിൽ പ്രാണവായുവിന്റെ അളവു കുറയുക, ശൈശവത്തിൽ സംഭവിച്ച ഗുരുതരമായ പോഷണക്കുറവ് എന്നിവ ഇത്തരം രോഗങ്ങൾക്ക് ഉദാഹരണങ്ങളാണ്. യുക്തവും സമർഥവുമായ ചികിത്സ യഥാസമയത്തു നൽകിയാൽ രോഗം ഭേദപ്പെടുത്താൻ കഴിയും.

പീയൂഷഗ്രന്ഥികൾ വേണ്ടത്ര വളർച്ചാ ഹോർമോൺ ഉത്പാദിപ്പിക്കാത്തതുമൂലമുണ്ടാകുന്ന പിറ്റ്യൂറ്ററി ഡ്വാർഫിസം ചികിത്സിച്ചു മാറ്റാൻ കഴിയുന്ന തരത്തിലുള്ളതാണ്. തലച്ചോറിന്റെ അടിഭാഗത്തു സ്ഥിതി ചെയ്യുന്ന ഹൈപോതലാമസിലോ പീയൂഷഗ്രന്ഥിയിൽ ത്തന്നെയോ ഉണ്ടാകുന്ന ശോഥമാകാം പിറ്റ്യൂറ്ററി ഡ്വാർഫിസത്തിനു കാരണം. ഇതുമൂലം ശരീരഘടനയിൽ വൈകല്യങ്ങൾ ഉണ്ടാകാറില്ല. ആഫ്രിക്കൻ പിഗ്മികളിൽ പീയൂഷഗ്രന്ഥികളുടെ ഉത്പാദനം സാധാരണ നിലയിലാണെങ്കിലും ഡ്വാർഫിസം സംഭവിക്കുന്നു. സ്രവിക്കപ്പെടുന്ന ഹോർമോണുകൾക്ക് ഏതെങ്കിലും തരത്തിൽ തകരാറുള്ളതുകൊണ്ടും ഹോർമോണുകളാൽ ഉത്തേജിതമാകേണ്ട കോശങ്ങൾ (അസ്ഥികോശങ്ങൾ) പ്രതികരിക്കാൻ പരാജയപ്പെടുന്നതുകൊണ്ടുമാണ് ഇതു സംഭവിക്കുന്നത്. ഒരു വയസ്സു തികയുന്നതിനുള്ളിൽത്തന്നെ പിറ്റ്യൂറ്ററി ഡ്വാർഫിസം തിരിച്ചറിയാൻ കഴിയും. കുഞ്ഞ് വളർന്നു തുടങ്ങുന്നതോടെ മുഖം പാവകളുടേതുപോലെ ആയിത്തീരും. ഉദരം തടിച്ചു കുറുകിയിരിക്കും. അസ്ഥികൂടഘടന സന്തുലിതമായിരിക്കും. ശരാശരി ബുദ്ധിശക്തി പ്രകടമാക്കും; ചിലർ അല്പം ബുദ്ധിശക്തി കൂടുതലുള്ളവരുമാകാറുണ്ട്. മനുഷ്യ ശരീരം ശസ്ത്രക്രിയ ചെയ്തോ ശവശരീരം ഓട്ടോപ്സി ചെയ്തോ ലഭ്യമാക്കുന്ന പീയൂഷഗ്രന്ഥിയിൽ നിന്ന് വളർച്ചാഹോർമോൺ ഊറ്റിയെടുത്ത് ശുദ്ധീകരിച്ചു നൽകുകയാണ് പ്രതിവിധി. വർഷത്തിൽ സുമാർ 6 സെ.മീ. എന്ന ക്രമത്തിൽ വളർച്ചാനിരക്ക് വർധിക്കുന്നതായി കണ്ടിട്ടുണ്ട്. പിറ്റ്യൂറ്ററി ഡ്വാർഫിസം ഒഴികെ മറ്റൊരു ഡ്വാർഫിസവും വളർച്ചാഹോർമോൺ നൽകി പരിഹരിക്കാനാവുകയില്ല.




</doc>
<doc id="191612" url="https://ml.wikipedia.org/wiki?curid=191612" title="സംസ്ഥാനപാത 36 (കേരളം)">
സംസ്ഥാനപാത 36 (കേരളം)

കണ്ണൂർ ജില്ലയിലെ കിഴക്കൻ മലയോരപ്രദേശത്തെ പ്രമുഖ പട്ടണമായ ഇരിട്ടിയെയും തളിപ്പറമ്പിനെയും ബന്ധിപ്പിക്കുന്ന സംസ്ഥാനപാത. 46 കിലോമീറ്റർ ദൈർഘ്യമുള്ള ഈ പാത .ഇരിട്ടിയിൽ നിന്നു ആരംഭിച്ച് ഇരിക്കൂർ,ശ്രീകണ്ഠപുരം പട്ടണങ്ങളിലൂടെ കടന്നുപോകുന്ന വളപട്ടണം പുഴയ്ക്ക് സമാന്തരമായി അതിന്റെ തീരത്തോട് ചേർന്നാണ് ഇത് ഏറെ ദൂരം പോകുന്നത്..


</doc>
<doc id="191626" url="https://ml.wikipedia.org/wiki?curid=191626" title="ലബ്ബ">
ലബ്ബ

അവിഭക്ത കൊല്ലംജില്ലയിൽ ഏഴംകുളംദേശത്ത്, നൂറ്റാണ്ടുകൾക്കുമുൻപുതന്നെ, ഒരുലബ്ബകുടുംബം ഉണ്ട്. അവരുടെമുൻഗാമികൾ ഒന്നാംഖലീഫ സയ്യിദ്അബൂബക്കർ(റ) മകൻഅബ്ദുൽറഹ്മാൻ(റ) വംശത്തിൽപെട്ട, യമൻദേശത്തുള്ള, മഅ്ബറിൽനിന്ന്, സിലോണിൽ എത്തുകയും അവിടെനിന്നും, തമിൾനാട്ടിലെ കീളക്കരയിൽമത പ്രബോധനത്തിന് എത്തിയതും, സയ്യീദ്അബൂബക്കർ(റ)ന്റ ഇരുപത്തിഏഴാംതലമുറയിൽപെട്ടതുമായ,സയ്യിദ് ഹാഫിള് ശയ്ഖ് അഹ്മദ് അൽയമനിയുടെ വംശത്തിൽപെട്ടവരാണെന്നു വിശ്വസിക്കപ്പെടുന്നു.


</doc>
<doc id="191634" url="https://ml.wikipedia.org/wiki?curid=191634" title="അപ്പുക്കുട്ടൻ വള്ളിക്കുന്ന്">
അപ്പുക്കുട്ടൻ വള്ളിക്കുന്ന്

പത്രപ്രവർത്തകൻ, ഗ്രന്ഥകാരൻ, മാർക്സിസ്റ്റ് ചിന്തകൻ, രാഷ്ട്രീയ നിരീക്ഷകൻ എന്നീ നിലകളിൽ അറിയപ്പെടുന്ന ആളാണ് അപ്പുക്കുട്ടൻ വള്ളിക്കുന്ന്(ജനനം :22 ഡിസംബർ 1945). എ.കെ.വി എന്ന തൂലിക നാമത്തിലും എഴുതാറുണ്ട്. ദേശാഭിമാനി പത്രത്തിന്റെ അസോസിയേറ്റ് എഡിറ്ററായിരുന്നു. അടിയന്തരാവസ്ഥക്കാലത്തെ രാജൻ കൊലപാതക കേസ്‌ പുറത്ത് കൊണ്ടുവരുന്നതിൽ സുപ്രധാന പങ്കു വഹിച്ചു. ഇദ്ദേഹത്തെ 1990-കളുടെ അവസാനം ആ പത്രത്തിൽനിന്ന് പിരിച്ചു വിട്ടത് വലിയ വിവാദമായിരുന്നു. അറിയപ്പെടാത്ത ഇ.എം.എസ് എന്ന കൃതിയുടെ കർത്താവാണ്. 
വള്ളിക്കുന്ന് പുളിയാളി വീട്ടിൽ പുഴയ്ക്കൽ ഉണ്ണീരിക്കുട്ടിയുടെയും ശാന്തയുടെയും മകനാണ്. ബിരുദാനന്തര ബിരുദം നേടി. ദേശാഭിമാനിയിൽ പത്ര പ്രവർത്തകനായി ദീർഘകാലം ജോലി ചെയ്തു.അടിയന്തരാവസ്ഥ കഴിഞ്ഞ ശേഷം, ദേശാഭിമാനി പത്രത്തിൽ പ്രസിദ്ധീകരിച്ച 'കക്കയം ക്യാമ്പ് കഥ പറയുന്നു' എന്ന ലേഖന പരമ്പര (പിന്നീട് കക്കയം എന്ന പുസ്തകമായി) സമൂഹമനസാക്ഷിയെ ഉണർത്താൻ കാരണമായിരുന്നു. എന്നാൽ അതേ ലേഖനപരമ്പര രാജനെ എസ്.എഫ്.ഐ പ്രവർത്തകനാണെന്ന നിലയിൽ ചിത്രീകരിക്കുന്നുണ്ടെന്നും വിമർശനമുയർന്നു.

പാർട്ടി പത്രാധിപന്മാരുടെ സംഘത്തിന്റെ തലവനായി ചൈന സന്ദർശിച്ചു. ക്യൂബൻ ട്രേഡ് യൂണിയൻ ഹവാനയിൽ സംഘടിപ്പിച്ച ആഗോളവല്കരണത്തിനെതിരായ ആദ്യ ആഗോളസമ്മേളനത്തിൽ ഇന്ത്യയിൽ നിന്നുള്ള തൊഴിലാളി സംഘത്തിൽ അംഗമായിരുന്നു. സി.പി.ഐ.എം സംസ്ഥാന കമ്മിറ്റി അംഗം, ദേശാഭിമാനിയിലെ ആദ്യ അസോസിയേറ്റ് എഡിറ്റർ, പാർട്ടി പ്രസിദ്ധീകരണങ്ങളുടെ നയരൂപീകരണ സമിതി അംഗം എന്നീ നിലകളിലും പ്രവർത്തിച്ചു. സി.പി.എം പാലക്കാട് നടന്ന സംസ്ഥാന സമ്മേളനത്തിൽ വി.ബി. ചെറിയാൻ, കെ.എൻ. രവീന്ദ്രനാഥ്, ഐ.വി. ദാസ്, കെ. മൂസക്കുട്ടി, എം.എം. ലോറൻസ് എന്നിവരോടൊപ്പം സംസ്ഥാന കമ്മിറ്റിയിൽ നിന്ന് ഒഴിവാക്കപ്പെട്ടു. സമ്മേളനശേഷം 'സേവ് സി.പി.എം ഫോറം' എന്ന ലഘുലേഖ ഇറക്കിയതിന്റെ പേരിൽ വി.ബി. ചെറിയാനെയും അപ്പുക്കുട്ടൻ വള്ളിക്കുന്നിനെയും പാർട്ടിയിൽ നിന്ന് പുറത്താക്കി. ദേശാഭിമാനി പത്രത്തിലെ ജോലിയിൽ നിന്നും ഒഴിവാക്കപ്പെട്ടു. പുറത്താക്കിയ നാലുപേരെയും തിരിച്ചെടുക്കാൻ കേന്ദ്ര കൺട്രോൾ കമ്മീഷൻ 1999 ജനുവരിയിൽ നിർദ്ദേശിച്ചെങ്കിലും അത് നടപ്പായില്ല. അച്ചടക്ക നടപടിയായി ജോലിയിൽനിന്ന് പിരിച്ചു വിട്ടു. വർഷങ്ങൾ നീണ്ട തൊഴിൽ തർക്കത്തിൽ അദ്ദേഹത്തിന് അനുകൂലമായി ഹൈക്കോടതി വിധി പുറപ്പെടുവിച്ചു. 1998 നവംബർ 1 മുതൽ 2005 ഡിസംബർ 1 വരെയുള്ള കാലയളവിൽ അർഹതപ്പെട്ട ആനുകൂല്യങ്ങൾ ദേശാഭിമാനി അദ്ദേഹത്തിന് നൽകി.

മലയാളത്തിലെ ടെലിവിഷൻ ചാനലുകളിലെ രാഷ്ട്രീയസംവാദങ്ങളിൽ പ്രത്യക്ഷപ്പെടാറുണ്ട്. മലയാളപത്രങ്ങളിലും ആനുകാലികങ്ങളിലും ലേഖനങ്ങൾ എഴുതാറുണ്ട്.




</doc>
<doc id="191638" url="https://ml.wikipedia.org/wiki?curid=191638" title="ധോൽപൂർ">
ധോൽപൂർ

രാജസ്ഥാനിലെ ഒരു ജില്ലയും അതിന്റെ ആസ്ഥാനവുമാണ് ധോൽപൂർ. ധോൽപൂർ ജില്ലയ്ക്ക് 3,033 ച.കി.മീ. വീസ്തീർണമുണ്ട്. 
1982-ൽ നിലവിൽവന്ന ധോൽപൂർ ജില്ലയുടെ വടക്ക് ഉത്തർപ്രദേശ് സംസ്ഥാനവും ഭരത്പൂർ ജില്ലയും കിഴക്കും തെക്കും മധ്യപ്രദേശ് സംസ്ഥാനവും പടിഞ്ഞാറ് കറോലി ജില്ലയും അതിരുകൾ നിർണയിക്കുന്നു.

ജില്ലയുടെ ഏകദേശം 3% ഭാഗം വനമാണ്. ജില്ലയുടെ തെക്കുഭാഗത്തുകൂടി ഒഴുകുന്ന ചമ്പൽനദി വർഷം മുഴുവൻ ജലസമ്പന്നമാണ്. ഇടയ്ക്കിടയ്ക്കു മാത്രം നീരൊഴുക്കുള്ള പാർവതിയാണ് മറ്റൊരു പ്രധാന നദി. ഏതാനും ജലാശയങ്ങളും ജില്ലയിലുണ്ട്. തലാബ് ഷാഹിയാണ് ഇതിൽ പ്രധാനം. പ്രധാന വിളകളായ ഗോതമ്പിനും ബജ്റയ്ക്കും പുറമേ ചോളം, ജോവർ, ബാർലി, നെല്ല് തുടങ്ങിയവയും ധോൽപൂർ ജില്ലയിൽ ഉത്പാദിപ്പിക്കുന്നുണ്ട്. നിലക്കടല, കരിമ്പ്, കടുക്, എള്ള് തുടങ്ങിയ എണ്ണക്കുരുക്കളും ഇവിടെ കൃഷിചെയ്യുന്നു. കന്നുകാലിവളർത്തലിനും ജില്ലയിൽ പ്രാധാന്യമുണ്ട്.

ആഗ്ര-മുംബൈ ദേശീയപാതയിൽ ഭരത്പൂരിൽനിന്ന് 109 കിലോമീറ്ററും ആഗ്രയിൽനിന്ന് 54 കിലോമീറ്ററും അകലെയാണ് മധ്യറെയിൽവേയിലെ ഒരു പ്രധാന റെയിൽ ജങ്ഷനും കൂടിയായ ധോൽപൂർ സ്ഥിതിചെയ്യുന്നത്.

ജനങ്ങളിൽ ഭൂരിഭാഗവും ഹിന്ദു-മുസ്ലിം മതവിഭാഗങ്ങളിൽപ്പെട്ടവരാണ്. ഹിന്ദി, രാജസ്ഥാനി എന്നീ ഭാഷകളാണ് മുഖ്യമായും പ്രചാരത്തിലുള്ളത്. ഒരു ബിരുദ കോളജും ഒട്ടനവധി സ്കൂളുകളുമുള്ള ഈ ജില്ലയിൽ 2001-ലെ കണക്കനുസരിച്ച് സാക്ഷരതാനിരക്ക് 60.77 ആയിരുന്നു.

ധോൽപൂർ ജില്ലയുടെ സമ്പദ് വ്യവസ്ഥ പ്രധാനമായും കാർഷിക മേഖലയെ ആശ്രയിച്ചാണ് നിലനിൽക്കുന്നത്. ചെറുകിട വ്യവസയങ്ങൾക്കാണ് വ്യാവസായിക മേഖലയിൽ മുൻതൂക്കം. തടി, ഗ്ലാസ്, കമ്പിളി, ഭക്ഷ്യോത്പന്നങ്ങൾ, മരുന്ന്, മെഴുകുതിരി, അലൂമിനിയം ഉത്പന്നങ്ങൾ എന്നിവയുടെ നിർമ്മാണവും അച്ചടിയുമാണ് ഇവയിൽ പ്രധാനം. കടുകെണ്ണയാണ് ജില്ലയിലെ പ്രധാന കയറ്റുമതി ഉത്പന്നം.

1982-ൽ നിലവിൽവന്ന ഗ്രാമവികസന അതോറിറ്റി ജില്ലയിൽ ഐ.ആർ.ഡി.പി., ട്രൈസം, ജവാഹർ റോസ്ഗാർ യോജന തുടങ്ങിയ വികസന പദ്ധതികൾക്ക് ആരംഭംകുറിച്ചു. രാജസ്ഥാനിലെ വിനോദസഞ്ചാര പ്രാധാന്യമുള്ള പ്രദേശങ്ങളിലൊന്നാണ് ധോൽപൂർ. ജില്ലയിലെ ഷേർഘഡ്കോട്ട, ശിവക്ഷേത്രം, ധോൽപൂർ കൊട്ടാരം, മുഖ്കുണ്ഡ് (Muchkund), വൻവിഹാർ, തലാബ് ഷാഹി, ഇന്തോ-മുസ്ലിം ശൈലിയുടെ ഉത്തമദൃഷ്ടാന്തമായ ക്ലോക്ക് ടവർ എന്നിവ ശ്രദ്ധേയങ്ങളാണ്. 



</doc>
<doc id="191642" url="https://ml.wikipedia.org/wiki?curid=191642" title="ആർ. പ്രഭാകരൻ">
ആർ. പ്രഭാകരൻ

കേരളീയനായ അന്തർദ്ദേശീയ വോളിബാൾ താരമായിരുന്നു ആർ. പ്രഭാകരൻ(3 ജൂലൈ 1930 - 14 ഏപ്രിൽ 2012).രണ്ടു തവണ ഇന്ത്യൻ ജഴ്സി അണിഞ്ഞു. വോളിബാളിലെ ഇദ്ദേഹത്തിന്റെ ബൂസ്റ്റർ സർവ്വീസ് ദേശാന്തര തലത്തിൽ ശ്രദ്ധിക്കപ്പെട്ടിരുന്നു.
കൊല്ലത്തിനടുത്ത് കിഴക്കേ കല്ലടയിൽ ജനിച്ചു. കിഴക്കെ കല്ലട ഇംഗ്ലീഷ് മിഡിൽ സ്കൂളിൽ വിദ്യാർത്ഥിയായിരിക്കെ വോളിബോൾ കോർട്ടിലിറങ്ങി.ഇടയ്ക്ക് ഫുട്ബാളിലേക്ക് തിരിഞ്ഞെങ്കിലും 1948 ൽ എയർഫോഴ്സിൽ ചേർന്നതോടെ വീണ്ടും വോളിബോളിൽ ശ്രദ്ധകേന്ദ്രീകരിച്ചു. 1952 ൽ എയർഫോഴ്സ് ടീമിലെത്തി. 1955 ലും 1960 ലും റഷ്യക്കെതിരെ നടന്ന അന്തർദ്ദേശീയ വോളി മത്സരത്തിലും 1956 പാരീസിൽ ലോക ചാംപ്യൻഷിപ്പ്,'57 മോസ്‌കോ ലോകയൂത്ത് ചാമ്പ്യൻഷിപ്പ്, '58 ലെ ടോക്യോ ഏഷ്യൻ ഗയിംസ് തുടങ്ങിയവയിൽ ഇന്ത്യയെ പ്രതിനിധാനം ചെയ്തിട്ടുണ്ട്.തുടർച്ചയായി 14 വർഷം ദേശീയ ചാമ്പ്യൻഷിപ്പിൽ പങ്കെടുത്തു. വ്യോമസേനയിൽ സേവനം നടത്തവെ സർവീസസിന്റെ ക്യാപ്റ്റനായിരുന്നു.സർവീസസ് ടീം രണ്ടുതവണ ദേശീയ കിരീടമണിഞ്ഞപ്പോൾ പ്രഭാകരനായിരുന്നു ക്യാപ്ടൻ. സർവീസസ് ടീമിന്റെ കോച്ചായും പ്രവർത്തിച്ചിട്ടുണ്ട്.തിരുവനന്തപുരം ഏജീസ് ഓഫീസിലെ വോളിബാൾ കോച്ചായിരുന്നു. ഒളിംപിക്സിൽ പങ്കെടുത്ത ഇന്ത്യൻ വോളിബോൾ ടീമിലെ അംഗം കൂടിയായിരുന്നു പ്രഭാകരൻ. 


</doc>
<doc id="191645" url="https://ml.wikipedia.org/wiki?curid=191645" title="ഗോമുഖാസനം">
ഗോമുഖാസനം




</doc>
<doc id="191648" url="https://ml.wikipedia.org/wiki?curid=191648" title="സംസ്ഥാനപാത 56 (കേരളം)">
സംസ്ഥാനപാത 56 (കേരളം)

കേരളത്തിലെ ഒരു സംസ്ഥാനപാതയാണ് SH 56 (സംസ്ഥാനപാത 56). കാസർഗോഡ് ജില്ലയിലെ കാഞ്ഞങ്ങാടിൽ നിന്നും ആരംഭിച്ച്, കണ്ണൂർ ജില്ലയിലെ ചെമ്പേരി എന്ന പ്രദേശത്താണ് ഈ പാത അവസാനിക്കുന്നത്. 44.1 കിലോമീറ്റർ നീളമുണ്ട്.


</doc>
<doc id="191662" url="https://ml.wikipedia.org/wiki?curid=191662" title="ഹസ്ത ഉത്താനാസനം">
ഹസ്ത ഉത്താനാസനം

ഇംഗ്ലീഷിൽ Raised Hands Pose എന്നു പേര്.
യോഗപാഠാവലി- യോഗാചാര്യ ഗോവിന്ദൻ നായർ, ഡീ.സി. ബുക്സ്

Asana Pranayama Mudra Bandha -Swami Satyananda Saraswati

Yoga for health-NS Ravishankar, pustak mahal

Light on Yoaga - B.K.S. Iiyenkarngar 

The path to holistic health – B.K.S. Iiyenkarngar, DK books

Yoga and pranayama for health – Dr. PD Sharma

</references>


</doc>
<doc id="191664" url="https://ml.wikipedia.org/wiki?curid=191664" title="പൂർണ്ണമേരുദണ്ഡാസനം">
പൂർണ്ണമേരുദണ്ഡാസനം

ഇംഗ്ലീഷിലെ പേർ balancing bear-posture എന്നാണ്.



</doc>
<doc id="191665" url="https://ml.wikipedia.org/wiki?curid=191665" title="നടരാജാസനം">
നടരാജാസനം

ഇംഗ്ലീഷിൽ Dancer's Pose, Lord of the Dance Pose എന്നൊക്കെ പേരുകളുണ്ട്.



</doc>
<doc id="191666" url="https://ml.wikipedia.org/wiki?curid=191666" title="പാർശ്വ മേരുദണ്ഡാസനം">
പാർശ്വ മേരുദണ്ഡാസനം





</doc>
<doc id="191668" url="https://ml.wikipedia.org/wiki?curid=191668" title="സംസ്ഥാനപാത 57 (കേരളം)">
സംസ്ഥാനപാത 57 (കേരളം)

കേരളത്തിലെ ഒരു സംസ്ഥാനപാതയാണ് SH 57 (സംസ്ഥാനപാത 57). കാസർഗോഡിൽ നിന്നും ആരംഭിച്ച്, കാഞ്ഞങ്ങാട് എന്ന പ്രദേശത്താണ് ഈ പാത അവസാനിക്കുന്നത്. 29 കിലോമീറ്റർ നീളമുണ്ട്.


</doc>
<doc id="191672" url="https://ml.wikipedia.org/wiki?curid=191672" title="എമിൽ ഡുബോയിസ്-റെയ് മോണ്ട്">
എമിൽ ഡുബോയിസ്-റെയ് മോണ്ട്

ജർമൻ തത്ത്വചിന്തകനും ശരീരശാസ്ത്രജ്ഞനുമായിരുന്നു എമിൽ ഡുബോയിസ്-റെയ് മോണ്ട്. 1818-ൽ ബെർലിനിൽ ജനിച്ചു. 1846-ൽ ബെർലിൻ സർവകലാശാലയിൽ ശരീരശാസ്ത്രത്തിൽ താൽക്കാലിക ലക്ചറർ ആയി നിയമിക്കപ്പെട്ടു. 1885-ൽ സർവകലാശാലയിലെ അസ്സോസിയേറ്റ് പ്രൊഫസറും, മൂന്നു വർഷങ്ങൾക്കുശേഷം പ്രൊഫസറും ആയി. ശരീരശാസ്ത്രശാഖയ്ക്ക് ഇദ്ദേഹം നിരവധി വിലപ്പെട്ട സംഭാവനകൾ നൽകി. നാഡികളുടേയും മാംസപേശികളുടേയും പ്രവർത്തനങ്ങളെക്കുറിച്ചും ജൈവദ്രവ്യത്തിന്റെ രാസഭൗതികമാറ്റങ്ങളുടെ പരിണാമപ്രക്രിയയെക്കുറിച്ചും പഠനങ്ങൾ നടത്തി. തുടർന്ന് തത്ത്വചിന്തയിലേക്ക് തിരിഞ്ഞു. ഇദ്ദേഹത്തിന്റെ കൃതികളായ "ഉയ്ബർ ദി ഗ്രെൻസർ ദെസ് നാച്ചുറർ കെന്നൽസ്" (Urbes die Sieben nature kennes), "ദി സീബൻ വെൽറ്റ്റേറ്റ്സെൻ" (Die Sieben Welttraitsel) എന്നിവ പ്രധാനമായും തത്ത്വചിന്താപരമാണ്.

സാമാന്യ ശാസ്ത്രത്തിൽ അധിഷ്ഠിതമായ ആപേക്ഷിക പരമജ്ഞാനസിദ്ധാന്തമായിരുന്നു ഇദ്ദേഹം ആവിഷ്കരിച്ചത്. അതീന്ദ്രിയജ്ഞാനം അസാധ്യമാണെന്നും ആത്മീയ പ്രശ്നങ്ങൾ പരിഹാരമില്ലാത്തവയാണെന്നും ഇദ്ദേഹം അഭിപ്രായപ്പെട്ടു. "ഇഗ്നൊറാമസ് എറ്റ് ഇഗ്നൊറാബിമസ്" (നാം അറിയുന്നില്ല ഇനി അറിയുകയുമില്ല) എന്ന ഇദ്ദേഹത്തിന്റെ വാക്കുകൾ പ്രസിദ്ധമാണ്. പ്രപഞ്ചത്തിൽ ഏഴു സമസ്യകളുള്ളതായി ഡുബോയിസ് പ്രസ്താവിച്ചു. ഇവയിൽ മൂന്നെണ്ണം അതീന്ദ്രിയ സ്വഭാവമുള്ളവയാണെന്നും അതിനാൽ പരിഹാരമില്ലാത്തവയാണെന്നും ഇദ്ദേഹം വ്യക്തമാക്കി. ദ്രവ്യത്തിന്റെ ശക്തിയുടെ സ്വഭാവം, ചലനത്തിന്റെ ആവിർഭാവം, ഇന്ദ്രിയസംവേദനത്തിന്റേയും ബോധത്തിന്റേയും ഉറവിടം എന്നിവയെക്കുറിച്ചുള്ള സമസ്യകളാണ് ഇവ. വേറെ മൂന്ന് സമസ്യകൾ ക്ലേശകരമാണെങ്കിലും പരിഹാരമുള്ളവയാണ്. ജീവന്റെ ഉറവിടം, ജീവജാലങ്ങളുടെ അനുവർത്തക സ്വഭാവം(adajitiveness), ഭാഷയുടേയും യുക്തിയുടേയും വികാസം എന്നിവയാണ് ആ മൂന്ന് സമസ്യകൾ. പ്രപഞ്ചത്തിലെ ഏഴാമത്തേതും അവസാനത്തേതുമായ സമസ്യയെക്കുറിച്ച് ഇദ്ദേഹത്തിനു വ്യക്തമായ അഭിപ്രായം പ്രകാശിപ്പിക്കാൻ സാധിച്ചിട്ടില്ല. സ്വതന്ത്രമായ ഇച്ഛാശക്തിയെക്കുറിച്ചുള്ളതാണ് ഏഴാമത്തെ സമസ്യ.

ഏർണസ്റ്റ് ഹേക്കൽ (Ernest Haeckel) തന്റെ വെൽറ്റ് റേറ്റ്സെൽ (wellraitsel) എന്ന കൃതിയിൽ ഡുബോയിസിന്റെ വീക്ഷണങ്ങളെ ശക്തിയായി ഖണ്ഡിച്ചിട്ടുണ്ട്. പ്രപഞ്ചത്തിൽ ഒരു സമസ്യ മാത്രമേയുള്ളൂ. അത് "ദ്രവ്യത്തിന്റെ സമസ്യ" (problem of substance) ആണെന്നായിരുന്നു ഹേക്കന്റെ മതം. ഡുബോയിസിന്റെ ആദ്യത്തെ മൂന്ന് സമസ്യകളെ "ദ്രവ്യത്തിന്റെ സമസ്യ" എന്ന ഏക ആശയത്തിൽ ഹേക്കൽ ഉൾക്കൊള്ളിച്ചു. ഹേക്കലിന്റെ വീക്ഷണത്തിൽ പരിണാമസിദ്ധാന്തം ഡുബോയിസിന്റെ മൂന്ന് ക്ലേശകരമായ സമസ്യകൾക്ക് ഉത്തരം കണ്ടെത്തിക്കഴിഞ്ഞു. സ്വതന്ത്രമായ ഇച്ഛാശക്തി എന്നത് വെറും മിഥ്യമാത്രമാണെന്ന് ഹേക്കൽ വാദിച്ചു. അതിനാൽ സ്വതന്ത്രമായ ഇച്ഛാശക്തിയെക്കുറിച്ച് സമസ്യ ഉദ്ഭവിക്കുന്നില്ല.

പ്രപഞ്ചത്തിന് യാന്ത്രിക സ്വഭാവമാണ് ഉള്ളതെന്നും, ആ രീതിയിൽ മാത്രമേ സംഭവങ്ങളെ വ്യാഖ്യാനിക്കുവാൻ സാധിക്കുകയുള്ളൂ എന്നും ഇദ്ദേഹം സ്വമതം പ്രകടമാക്കി. ഈ രീതിക്ക് പരിമിതികളുന്നുണ്ടെന്നും ഇദ്ദേഹം സമ്മതിച്ചിരുന്നു. മാനസിക പ്രവർത്തനങ്ങളെ മനസ്സിലാക്കാൻ ഈ രീതി ഉപകരിക്കുകയില്ല എന്ന് ഡുബോയിസ് ഊന്നിപ്പറഞ്ഞിട്ടുണ്ട്.



</doc>
<doc id="191674" url="https://ml.wikipedia.org/wiki?curid=191674" title="ജിം യോങ് കിം">
ജിം യോങ് കിം

ലോക ബാങ്കിന്റെ 12 മത് പ്രസിഡൻറാണ് ജിം യോങ് കിം. ജൂലൈ 1 2012 ന് സ്ഥാനം ഏറ്റെടുത്തു. അമേരിക്കയിലെ ഡാർമോത്ത് കോളെജ് പ്രസിഡൻറായി പ്രവർത്തിക്കുകയാണ് ജിം. ഹ്യൂമൻ ഇമ്മ്യൂണോ ഡെഫിഷ്യൻസി വൈറസ്സിനെതിരായ ചികിത്സയുമായി ബന്ധപ്പെട്ടു ശ്രദ്ധേയമായ പ്രവർത്തനം കാഴ്ചവച്ച ഇദ്ദേഹം ക്ഷയരോഗ നിർമാർജ്ജനത്തിനായി ഒട്ടേറെ പദ്ധതികളും രൂപീകരിച്ചിട്ടുണ്ട് ലോകബാങ്കിന്റെ 44 വർഷത്തെ ചരിത്രത്തിൽ ഇതുവരെ അമേരിക്കൻ പൗരനല്ലാത്ത ഒരാൾ പ്രസിഡന്റ് സ്ഥാനത്തേക്ക് വന്നിട്ടില്ല . ഇദ്ദേഹം കൊറിയയിലാണ് ജനിച്ചത്.



</doc>
<doc id="191678" url="https://ml.wikipedia.org/wiki?curid=191678" title="വെറൈറ്റീസ് ഓഫ് റിലിജസ് എക്സ്പീരിയൻസ്">
വെറൈറ്റീസ് ഓഫ് റിലിജസ് എക്സ്പീരിയൻസ്

മനഃശാസ്ത്രജ്ഞനും ദാർശനികനുമായ വില്യം ജെയിംസ് എഴുതിയ ഒരു ഒരു പുസ്തകമാണ് വെറൈറ്റീസ് ഓഫ് റിലിജസ് എക്സ്പീരിയൻസ് (The Varieties of Religious Experience) അല്ലെങ്കിൽ "മതാനുഭവത്തിന്റെ തരഭേദങ്ങൾ". ഹാർവാർഡ് സർവകലാശാലയിൽ അദ്ധ്യാപകനായിരുന്ന ഗ്രന്ഥകാരൻ, സ്കോട്ട്‌ലണ്ടിലെ എഡിൻബറോ സർവകലാശാലയിൽ 1901-ലും 1902-ലുമായി "സ്വാഭാവിക ദൈവശാസ്ത്രം" (Natural Theology) എന്ന വിഷയത്തിൽ നടത്തിയ ഗിഫോർഡ് പ്രഭാഷണങ്ങളുടെ സംശോധിത സമാഹാരമാണ് ഈ പുസ്തകം.

മതം എന്ന പ്രതിഭാസത്തിന്റെ സ്വഭാവവും അതിനെ അക്കാദമികമായി പഠിക്കുന്നതിൽ ശാസ്ത്രലോകം പ്രകടിപ്പിച്ചതായി ജെയിംസ് കരുതിയ വൈമുഖ്യവുമാണ് ഈ കൃതിയിൽ പരിഗണിക്കപ്പെടുന്നത്. പ്രസിദ്ധീകരണം കഴിഞ്ഞ ഉടനേ തന്നെ മനഃശാസ്ത്രത്തിലേയും തത്ത്വചിന്തയിലേയും പ്രാമാണികഗ്രന്ഥങ്ങളുടെ കാനനിൽ ഇടം കണ്ടെത്തിയ ഈ കൃതി, അക്കാലം മുതൽ തുടർച്ചയായി അച്ചടിയിൽ തുടർന്നു.

ഒരു വസ്തുവിന്റെയോ ആശയത്തിന്റെയോ ഉത്ഭവത്തെപ്പറ്റിയുള്ള അറിവ്, അതിന്റെ മൂല്യത്തിന്റെ വിലയിരുത്തലിൽ പ്രസക്തമല്ലെന്ന് ജെയിംസ് വിശ്വസിച്ചു. ഉല്പത്തിയുടെ ശാസ്ത്രീയവിശകലനത്തെ ആശ്രയിച്ചുള്ള "അസ്തിത്വപരമായ വിലയിരുത്തൽ" മൂല്യവുമായി ബന്ധമില്ലാത്തതാണെന്ന് അദ്ദേഹം കരുതി. 

ഇതിനുദാഹരണമായി ജെയിംസ്, ക്വാക്കർ മതത്തേയും അതിന്റെ സ്ഥാപകനായ ജോർജ്ജ് ഫോക്സിനേയും എടുത്തു കാട്ടി. ഫോക്സ് 'സ്കിസോഫ്രീനിയ' രോഗി ആയിരുന്നു എന്നതിനു തെളിവുകൾ ഉള്ളതിനാൽ, ജെയിംസിന്റെ പ്രതിയോഗികളായ ശാസ്ത്രജ്ഞന്മാർ പലരും ക്വാക്കർ മതത്തെ സമ്പൂർണ്ണമായും തള്ളിപ്പറഞ്ഞിരുന്നു. ഈ നിലപാടിനെ 'വൈദ്യഭൗതികവാദം' (മെഡിക്കൽ മറ്റീരിയലിസം) എന്നു പരിഹസിച്ച ജെയിംസ്, ഫോക്സിന്റെ മതസങ്കല്പങ്ങളുടെ ഉത്ഭവത്തെക്കുറിച്ചുള്ള അറിവ്, ക്വാക്കർ മതത്തിന്റെ മൂല്യം അംഗീകരിക്കുന്നതിനു തടസ്സമാകരുതെന്നു വാദിച്ചു. അങ്ങനെ ചെയ്യുന്നത്, നവോത്ഥാനകാലത്തെ ചിത്രകാരൻ എൽ ഗ്രെക്കോയ്ക്ക്, 'അസ്റ്റിഗ്മാറ്റിസം' എന്ന കാഴ്ചാവൈകല്യം ഉണ്ടായിരുന്നു എന്ന വൈദ്യശാസ്ത്രപരമായ വസ്തുതയുടെ പേരിൽ, അദ്ദേഹത്തിന്റെ കലാസൃഷ്ടികളെ മുഴുവൻ തള്ളിക്കളയുന്നതു പോലെയാകുമെന്ന് അദ്ദേഹം കരുതി.

ആത്മീയതയുടെ ലോകത്തിലെ വലിയ മനുഷ്യരെ നിസ്സാരമായി വിലയിരുത്തുന്ന ശാസ്ത്രത്തെ ജെയിംസ്, ശാസ്ത്രഭാഷ തന്നെ അനുകരിച്ച് ഇങ്ങനെ വിമർശിക്കുന്നു: 

തന്റെ ശ്രോതാക്കൾക്കിടയിലെ നിരീശ്വരവാദികളോട് ജെയിംസ്, അവരുടെ ഈശ്വരനിഷേധം കരളിന്റെ പ്രവർത്തനത്തിലുള്ള തകരാറിന്റെ ഫലമാകാം എന്നു ഫലിതം പറഞ്ഞു. മതത്തിന്റെ ഉത്പത്തി അബദ്ധങ്ങളിലും, അടിസ്ഥാനരാഹിത്യങ്ങളിലും, ഒരു പക്ഷേ ഭ്രാന്തിൽ തന്നെയും ആണെന്നും അതിനാൽ ശാസ്ത്രത്തിനു മതത്തേക്കാൾ മേന്മയുണ്ടെന്നും ഉള്ള വാദം, ചരിത്രപരമോ ജ്ഞാനശാസ്ത്രപരമോ ആയ വീക്ഷണങ്ങളിൽ ആകർഷകമായേക്കാമെങ്കിലും മതത്തിന്റെ മൂല്യനിർണ്ണയത്തിൽ അതിനു പ്രസക്തിയില്ല.

മതാനുഭവത്തിന്റെ വൈവിദ്ധ്യത്തെ ഒരു കലാകാരന്റെ സംവേദനത്തോടെ വിശകലനം ചെയ്യുന്ന ജെയിംസ്, മതപരമായ അനുഭവങ്ങളെ തന്റെ പ്രായോഗികതാദർശനത്തിന്റെ (പ്രാഗ്മാറ്റിസം) അടിസ്ഥാനത്തിൽ വിലയിരുത്തി. മതത്തോടുള്ള സമീപനത്തെ സംബന്ധിച്ച് അദ്ദേഹം മുന്നോട്ടു വച്ച പ്രധാന നിർദ്ദേശങ്ങളിൽ ചിലത് താഴെപ്പറയുന്നവയാണ്:


ആത്മീയതയുടേയും മിസ്റ്റിസിസത്തിന്റേയും ലോകത്തിലെ അവകാശവാദങ്ങളേയും നിലപാടുകളേയും ഒട്ടേറെ ഉദാഹരണങ്ങളുടെ അടിസ്ഥാനത്തിൽ 19 അദ്ധ്യായങ്ങളിൽ വിശകലനം ചെയ്യുന്ന ജെയിംസ് അടുത്ത അദ്ധ്യായത്തിൽ മതചിന്തകളുടെ പൊതുസ്വഭാവമായ മൗലികനിലപാടുകളെ ഇങ്ങനെ സംഗ്രഹിക്കുന്നു:-‌ 




താഴെപ്പറയുന്നവയെ മതാനുഭവത്തിന്റെ മാനസിക ഫലങ്ങളായി ജെയിംസ് കണക്കാക്കി:-



മതാത്മകതകളുടെ അതിരില്ലാത്ത വൈവിദ്ധ്യത്തിൽ ഖേദിക്കേണ്ടതായി ഒന്നുമില്ലെന്ന് ജെയിംസ് വാദിച്ചു. ഓരോരുത്തരുടേയും മതാനുഭവം അവരുടെ ആവശ്യങ്ങളെ പ്രതിഫലിപ്പിക്കുന്നു. നാം കലഹസ്വഭാവികളും അസൂയാലുക്കളുമെങ്കിൽ, ആത്മനാശം തന്നെ നമ്മുടെ മതത്തിന്റെ ഒരംശമാകുന്നു. നമ്മുടെ ആത്മാവുകൾ രോഗഗ്രസ്തമെങ്കിൽ നമുക്കു ചേരുന്നത് വിമോചനത്തിന്റെ മതമാകുന്നു.

മതപരമായ അറിവ്, മതാനുഭവത്തിനു പകരമാകുന്നില്ല. അതിനാൽ മതശാസ്ത്രം ജീവിക്കുന്ന മതത്തിനു പകരം വയ്ക്കാവുന്നതല്ല. ശാസ്ത്രം വ്യക്തിവീക്ഷണത്തെ തീർത്തും അവഗണിക്കാൻ പ്രവണത കാട്ടുന്നു. ഗുരുത്വം, ചലനം, ആവേഗം, ദിശ എന്നിവയെ ആശ്രയിച്ചുള്ള ഭൗതികനിയമങ്ങൾ മതപ്രതിഭയെ ആകർഷിക്കുന്നില്ല. പ്രതിഭാസങ്ങളുടെ ഗാംഭീര്യ-സൗന്ദര്യങ്ങൾ, പ്രഭാതത്തിന്റേയും മഴവില്ലിന്റെയും പ്രത്യാശ, ഇടിമിന്നലിന്റെ ശബ്ദം, വേനൽമഴയുടെ മൃദുത്വം, നക്ഷത്രങ്ങളുടെ ഉദാത്തത എന്നിവയാണ് ധാർമ്മികമനസ്സിനെ ആകർഷിക്കുന്നത്. ഇവയെ ഒഴിവാക്കിയുള്ള ദർശനം മേശയിൽ ഭക്ഷണം വിളമ്പുന്നതിനു പകരം അതിന്റെ വില എഴുതിയ രസീതു വച്ചു കൊടുക്കുന്നതു പോലെയാകുന്നു.

ഒരുതരം അസ്വസ്ഥത, നമ്മുടെ നിലയിൽ പന്തികേടുണ്ടെന്ന തോന്നൽ, ഉന്നതങ്ങളുമായി സ്ഥാപിക്കാനാകുന്ന ബന്ധം നമ്മെ രക്ഷപെടുത്തുന്നു എന്ന പരിഹാരബോധം തുടങ്ങിയവ, എല്ലാവിധ മതവിശ്വാസങ്ങളുടേയും പൊതുസ്വഭാവമാണെന്നു ജെയിംസ് കരുതി. ഈ തോന്നൽ വസ്തുനിഷ്ഠമാണോ എന്ന ചോദ്യം ഉന്നയിക്കുന്ന ഗ്രത്ഥകാരൻ, ധാർമ്മികതയുടെ 'ഇങ്ങേയറ്റം'(hither side) നമ്മുടെ ബോധജീവിതത്തിന്റെ അബോധപരമായ തുടർച്ചയാകാം എന്നനുമാനിക്കുന്നു. ധാർമ്മികമനുഷ്യൻ ഒരു ബാഹ്യശക്തിയുടെ പരിപാലനയിൽ ജീവിക്കുന്നു എന്ന ദൈവശാസ്ത്രജ്ഞന്മാരുടെ അവകാശവാദം അങ്ങനെ സ്ഥാപിതമാകുന്നു. 

ദൈവികതയുടെ പരമാർത്ഥത എന്തായിരുന്നാലും വിശ്വാസത്തിന്റേയും പ്രാർത്ഥനയുടേയും അവസ്ഥകളിൽ യഥാർത്ഥമായി സംഭവിക്കുന്ന ആത്മീയോർജ്ജത്തിന്റെ ഒഴുക്കല്ലാതെ മറ്റൊന്നും തനിക്കുറപ്പില്ലെന്ന് ഗ്രന്ഥകാരൻ പറയുന്നു. പ്രപഞ്ചത്തിന്റെ ആ ഉദാത്തവശത്തെ വേണമെങ്കിൽ ദൈവം എന്നു വിളിക്കാം.

പുസ്തകത്തിനൊടുവിൽ താൻ പ്രകടിപ്പിച്ച അഭിപ്രായങ്ങളെ വിശദീകരിക്കുന്ന ഒരു പിൻകുറിപ്പും (Postscript) ജെയിംസ് എഴുതിച്ചേർത്തു. ജനകീയക്രിസ്തീയതയേയും സ്കൊളാസ്റ്റിക് ദൈവവിശ്വാസത്തേയും അംഗീകരിക്കാൻ തനിക്കാവില്ലെങ്കിലും ആത്മീയലോകവുമായുള്ള സമ്പർക്കം വഴി ലോകത്തിൽ കടന്നുവരുന്ന നവശക്തിയിൽ വിശ്വാസിക്കുന്ന താൻ, അത്ര കൃത്യതയോടെയല്ലെങ്കിലും, അതിഭൗതികവാദിയായി പരിഗണിക്കപ്പെടേണ്ടവനാണെന്ന് പിൻകുറിപ്പിൽ അദ്ദേഹം അഭിപ്രായപ്പെട്ടു. തന്റെ ആശയങ്ങൾ ബുദ്ധമതത്തിലെ കർമ്മസിദ്ധാന്തത്തിനു സമാനമാകാം എന്നും അദ്ദേഹം കരുതി. ദൈവസാന്നിദ്ധ്യത്തെ ഒരു വസ്തുതയായി കണക്കാക്കിയാൽ അതിന്റെ പ്രത്യാഘാതങ്ങൾ എന്തെന്ന ചോദ്യത്തിനു മറുപടിയായി "പ്രാർത്ഥനാപൂർവമായ ധ്യാനം" (Prayful communion) എന്ന പ്രതിഭാസത്തിലേക്കു വിരൽ ചൂണ്ടാനല്ലാതെ മറ്റൊന്നും പറയാൻ തനിക്കാവില്ലെന്ന് ജെയിംസ് സമ്മതിച്ചു. 

ബഹുദൈവവിശ്വസത്തെ അടിസ്ഥാനമാക്കിയുള്ള ധാർമ്മികതയോടുള്ള തന്റെ പ്രതിപത്തി ഈ പിൻകുറിപ്പിൽ ജെയിംസ് വ്യക്തമാക്കുന്നുണ്ട്. ഓരോ മനുഷ്യനുമപ്പുറം അവനോടും അവന്റെ ആശയങ്ങളോടും സൗഹൃദം പുലർത്തുന്ന ഒരു വലിയ ശക്തി ഉണ്ടെന്ന വിശ്വാസം, പ്രായോഗിക ധാർമ്മികതയുടെ ആവശ്യകതകളോടും അനുഭവങ്ങളോടും നീതിപുലർത്താൻ മതിയാകും. സാധാരണക്കാർ എല്ലാക്കാലത്തും പിന്തുടർന്നിരുന്നത്, ബഹുദൈവവാദത്തിന്റെ ഇമ്മാതിരി മതമായിരുന്നെങ്കിലും, സർവശക്തനായ ഏകദൈവത്തിന്റെ അഭാവത്തിൽ നമ്മുടെ സുരക്ഷാബോധം തികവില്ലാത്തതായിരിക്കുമെന്ന് ഏകദൈവാദികൾ ചൂണ്ടിക്കാണിച്ചേക്കാം. പ്രായോഗിജീവിതത്തിൽ മുക്തിയുടെ കേവലസാദ്ധ്യതയേ ആവശ്യമുള്ളു എന്നാണ് അതിനദ്ദേഹം മറുപടി പറഞ്ഞത്.

ഒരു വിശ്വാസത്തിന്റെ സ്വീകൃതി നല്ല ഫലങ്ങൾ ഉളവാക്കുന്നെങ്കിൽ വിശ്വാസം സത്യമാണെന്ന സങ്കല്പത്തിലാണ് ജെയിംസ് മതാനുഭവത്തെ വിലയിരുത്തുന്നത്. ദൈവത്തിലും മതത്തിലുമുള്ള വിശ്വാസങ്ങൾ മിക്കവാറും മനുഷ്യർക്ക് സന്തുഷ്ടി ഉളവാക്കുന്നതിനാൽ അവ സത്യമായി കരുതപ്പെടണമെന്ന് അദ്ദേഹം വാദിക്കുന്നു. ദൈവം സൗകര്യപ്രദമായ ഒരു പരികല്പനയാണെങ്കിൽ ദൈവവിശ്വാസം സത്യമാണെന്നും ദൈവം യഥാർത്ഥത്തിൽ ഉണ്ടോ എന്ന ചോദ്യം അപ്രസക്തമാണെന്നും മറ്റും വാദിക്കുന്നത് സന്ദേഹത്തിന്റെ അടിത്തറയിൽ വിശ്വാസം കെട്ടിപ്പടുക്കാനുള്ള വിഫലശ്രമമാണെന്ന് ബെർട്രാൻഡ് റസ്സൽ വിമർശിച്ചു. മതവിശ്വാസത്തിന്റെ ഈ മട്ടിലുള്ള ന്യായീകരണം മിക്കവാറും വിശ്വാസികളെ തൃപ്തിപ്പെടുത്തുകയില്ല. വിശ്വാസത്തിനു ന്യായീകരണമായി പ്രായോഗികതയെ ഏടുത്തുകാട്ടുന്ന പ്രാഗ്മാറ്റിസ്റ്റുകളുടെ നിലപാടിനെ കത്തോലിക്കാ സഭ തന്നെ തള്ളിക്കളഞ്ഞ കാര്യം റസ്സൽ എടുത്തു പറയുന്നു. വിശ്വാസികളുടെ ദൈവം പ്രയോജനപ്രദമായ വെറുമൊരു സങ്കല്പമല്ല ഒരു യഥാർത്ഥ ഉണ്മയാണ്.

ഇമ്മാനുവേൽ കാന്റിനേയും ഹെൻറി ബേർഗ്സണെയും പോലെ, ഭൗതികവാദത്തിന്റെ സർവവ്യാപിയായ യന്ത്രസാമഗ്രിയുടെ ആക്രമണത്തിൽ നിന്ന് മതവിശ്വാസത്തെ രക്ഷപെടുത്താൻ ശ്രമിക്കുകയാണ് ജെയിംസും ചെയ്തതെന്ന് വിൽ ഡുറാന്റ് നിരീക്ഷിക്കുന്നു. "സംസ്കാരശുന്യർക്കു ചേരുന്ന ദർശനം" (Philosophy for Philistines) എന്നു വിശേഷിപ്പിക്കപ്പെട്ടിട്ടുള്ള ഈ നിലപാടിൽ ഒരു തരം കച്ചവടമിടുക്ക് കാണാമെന്നും ഡുറാന്റെ കരുതി. വ്യക്തിപരമായ പ്രയോജനം സത്യത്തിന്റെ മാനദണ്ഡം ആകുന്നില്ല. സാർവലൗകികവും സനാതനവുമായ പ്രയോജനമാണ് സത്യം എന്നും ഡുറാന്റ് ചൂണ്ടിക്കാട്ടുന്നു.


</doc>
<doc id="191682" url="https://ml.wikipedia.org/wiki?curid=191682" title="മുഹമ്മദ് ഹമീദുല്ല">
മുഹമ്മദ് ഹമീദുല്ല

മുഹമ്മദ് ഹമീദുല്ല (Urdu: محمد حمیداللہ), (February 9, 1908 – December 17, 2002)ഇസ്‌ലാമിക പണ്ഡിതൻ, ഗ്രന്ഥകർത്താവ്, ബഹുഭാഷാ പണ്ഡിതൻ. ഫ്രഞ്ച് ഭാഷയിലെ ആദ്യത്തെ ഖുർആൻ പരിഭാഷകൻ. 1932 ൽ ജർമ്മനിയിലെ ബോൺ യൂണിവേഴ്സ്റ്റിയിൽ നിന്ന് ഡോക്ടറേറ്റ് നേടി. 'ഇസ്‌ലാമിലെ അന്താരാഷ്ട്ര നിയമങ്ങൾ' എന്നതായിരുന്നു വിഷയം.1933 ൽ പാരീസിലെ ഡോർബോൺ യൂണിവേഴ്‌സിറ്റിയിൽ നിന്ന് പ്രവാചക കാലഘട്ടത്തിലെ നയതന്ത്രം എന്ന വിഷയത്തിൽ മറ്റൊരു ഡോക്ടറേറ്റ് ലഭിച്ചു. പിന്നീട് ഉസ്മാനിയ്യ യൂണിവേഴ്‌സിറ്റിയിൽ അധ്യാപകനായി ജോലി ചെയ്തു. 
1908 ഫെബ്രുവരി 19 ന് ഹൈദരാബാദിൽ ജനനം. പ്രാഥമിക പഠനത്തിന് ശേഷം ഹൈദരാബാദിലെ ഉസ്മാനിയ്യ യൂണിവേഴ്‌സിറ്റിയിൽ നിന്ന് എം.എയും എം.എ.ബിയും എടുത്തു. ഹൈദരാബാദിന്റെ പതനത്തെ തുടർന്ന് അദ്ദേഹം ഉപരിപഠനാർഥം യൂറോപ്പിലേക്ക് പോയി. അതിന് ശേഷം ഇക്കഴിഞ്ഞ അറുപത്തിരണ്ട് വർഷം കഴിച്ചു കൂട്ടിയത് ജർമ്മനിയിലും ഫ്രാൻസിലുമാണ്. പക്ഷേ, പാശ്ചാത്യ സംസ്‌കാരം അദ്ദേഹത്തിന്റെ ജീവിത രീതിയെയോ ചിന്തകളെയോ ലവലോശം സ്വാധീനിച്ചിട്ടില്ല. ഡോ. ഹമീദുല്ലയുടെ ഏറ്റവും വലിയ സംഭാവനകളിലൊന്ന് ഫ്രഞ്ച് ഭാഷയിലെ ഖുർആൻ പരിഭാഷയും വ്യാഖ്യാനവും. ഫ്രഞ്ചിൽ തന്നെ രണ്ട് വാള്യങ്ങളുള്ള പ്രവാചക ചരിത്രവും പ്രസിദ്ധീകരിച്ചിട്ടുണ്ട്. പ്രവാചകന്റെ യുദ്ധഭൂമികൾ, പ്രവാചക കാലഘട്ടത്തിലെ ഭരണരീതി, പ്രവാചകന്റെ രാഷ്ട്രീയജീവിതം, ഇസ്‌ലാമിലെ നിയമ വ്യവസ്ഥയുടെ അടിസ്ഥാനങ്ങൾ, ഇമാം അബൂഹനീഫയുടെ ഇസ്‌ലാമിക നിയമ ക്രോഡീകരണം, പ്രവാചക കാലഘട്ടത്തിലെ ഇസ്‌ലാമിക വിദ്യഭ്യാസരീതിയുള്ള വ്യതിരിക്തമായ പഠനങ്ങളായിരുന്നു അദ്ദേഹത്തിന്റേത്. ടിപ്പു സുൽത്താനും ഉറുദു ഭാഷയുടെ അഭിവൃദ്ധിയും, അമ്മാൻ- മസ്‌കത്ത് സ്വൽത്വനതുകൾ തുടങ്ങി അനേകം ചരിത്ര ഭാഷാ സാഹിത്യ മേഖലയുമായി ബന്ധപ്പെട്ട കൃതികളും അദ്ദേഹത്തിനുണ്ട്. 
ബഹുഭാഷ പണ്ഡിതൻ കൂയിയാണ് അദ്ദേഹം. ഉറുദു, പാർസി, അറബി, ഇംഗ്ലീഷ്, ഫ്രഞ്ച്, ജർമ്മൻ, ടർക്കിഷ്, ഇറ്റാലിയൻ തുടങ്ങി എട്ട് ഭാഷകളിൽ അദ്ദേഹത്തിന്റെ സംഭാവനയുണ്ട്. ദീർഘകാലം ഫ്രഞ്ച് മാസികയായ ഫ്രാൻസ് ഇസ്‌ലാമിന്റെ ഡയറക്ടറായിരുന്നു. ഹദീസ് വിജ്ഞാനശാഖക്ക് ശ്രദ്ധേയമായ സംഭാവന നൽകിയിട്ടുണ്ട്. സ്വഹാബികളുടെ കാലത്തു തന്നെ ക്രോഡീകരിക്കപ്പെട്ട ഹദീസിന്റെ ഏറ്റവും പഴയ സമാഹാരമെന്നറിയപ്പെടുന്ന ഹമ്മാദ് ബ്‌നു മുനബ്ബഹിന്റെ ഏട് കണ്ടെത്തുകയും അത് പുനക്രോഡീകരിച്ച് പ്രസിദ്ധീകരിക്കുകയും ചെയ്തത് അദ്ദേഹമാണ്. കൂടാതെ 120 ഭാഷകളിലുള്ള ഖുർആൻ പരിഭാഷകളുടെ ഒരു ഗ്രന്ഥസൂചി(bibliography) അദ്ദേഹം പുറത്തിറക്കിയിട്ടുണ്ട്. ഫാതിഹയുടെ ഇത്രയും ഭാഷകളിലെ വിവർത്തനവും ഇതിൽ ചേർത്തിട്ടുണ്ട്. 
തെളിവുകൾ നിരത്തിവെച്ചു കൊണ്ട് ഗഹനവും നിഷ്പക്ഷവുമായ പഠനമാണ് ഓരോ രചനയും. തന്റെ വാദങ്ങളെ സമർഥിക്കുവാൻ എതിർ ആശയങ്ങളെ വികലമാക്കി അവതരിപ്പിക്കുന്ന ശൈലി അദ്ദേഹത്തിനില്ല. ഇസ്‌ലാം ലഘുപരിചയം എന്ന ഗ്രന്ഥം മലയാളത്തിൽ പുറത്തിയിക്കിട്ടുണ്ട്. 2002 ഡിസംബർ 17 ന് ഫ്രോറിഡയിൽ അന്തരിച്ചു.


</doc>
<doc id="191684" url="https://ml.wikipedia.org/wiki?curid=191684" title="ഡീലോസ്">
ഡീലോസ്

ദക്ഷിണ ഈജിയൻ കടലിൽ സ്ഥിതി ചെയ്യുന്നതും ഗ്രീസിന്റെ അധീനതയിലുള്ളതുമായ ദ്വീപാണ് ഡീലോസ്. സൈക്ലേഡ്സ് (Cyclades) ദ്വീപസമൂഹത്തിലെ ഏറ്റവും ചെറിയ ദ്വീപാണിത്. സുമാർ 5 ച. കി. മീ. മാത്രം വിസ്തീർണമുള്ള ഈ ദ്വീപ് പുരാതന കാലത്ത് "ആസ്റ്റീരിയ" (Asteria), "സിന്തസ്" (Cynthus), "ഓർടീജിയ" (Ortygia) എന്നീ പേരുകളിൽ അറിയപ്പെട്ടിരുന്നു. ഈ ദ്വീപിൽ വച്ചാണ് ലിറ്റോ അഥവാ ലറ്റോണ (Leto (Latona)) അപ്പോളോയ്ക്കും ആർട്ടെമിസിനും ജന്മം നൽകിയതെന്നാണ് വിശ്വാസം. പ്രശസ്തമായ ഒരു അപ്പോളോ ദേവാലയവും ഇവിടെയുണ്ടായിരുന്നതായി പറയപ്പെടുന്നു.

ഗ്രീക്ക് വിശ്വാസപ്രകാരം സമുദ്രാന്തർഭാഗത്തു നിന്നും പോസിഡാൻ ഉയർത്തിയ ഒരു പാറയാണ് ഡീലോസ്. ഡീലോസിൽ നടന്ന പുരാവസ്തു ഗവേഷണങ്ങളുടെ ഫലമായി വെങ്കലയുഗത്തിൽ ഇവിടെയുണ്ടായിരുന്നു എന്ന് കരുതപ്പെടുന്ന ഒരു പുരാതന ഗ്രാമത്തിന്റെ അവശിഷ്ടങ്ങൾ ശേഖരിച്ചിട്ടുണ്ട്. സൈക്ലാഡിക് ജനങ്ങളുടേതാണെന്നു വിശ്വസിക്കുന്ന ഈ ഗ്രാമം ഉദ്ദേശം 2000 ബി. സി. യിൽ സിന്തസ് പർവതത്തിന് ചുറ്റുമായി (mt.cynthus) വികസിച്ചിരുന്നുവെന്ന് കരുതപ്പെടുന്നു. ദ്വീപിന്റെ ഏകദേശം മധ്യഭാഗത്തായി സ്ഥിതിചെയ്യുന്ന സിന്തസിന് 110 മീറ്ററോളം ഉയരമുണ്ട്.

1400 ബി. സി. യോടെ മൈസീനിയൻ ഗ്രീക്കുകാർ ഡീലോസിൽ വാസമുറപ്പിച്ചു. ദ്വീപിന്റെ സമതലപ്രദേശങ്ങളിൽ താമസിച്ചിരുന്ന ഈ ജനവിഭാഗങ്ങളുടെ നിവാസകേന്ദ്രങ്ങളുടെ അവശിഷ്ടങ്ങൾ ദ്വീപിന്റെ പല ഭാഗത്തു നിന്നും ലഭിച്ചിട്ടുണ്ട്. ബി. സി. 900-700 കാലഘട്ടത്തിലെ നിരവധി പ്രാചീനരൂപങ്ങൾ ആർട്ടെമിസ് ദേവാലയത്തിനും, ഹൗസ് ഒഫ് ദ് നാക്സിയൻസിനും (House of the Naxians) കീഴിൽനിന്നും കണ്ടെടുത്തിരുന്നു. 700 ബി. സി. യോടെ ഡീലോസ് ഒരു പ്രസിദ്ധ ആരാധനാകേന്ദ്രമായി വികസിച്ചു. ക്രമേണ ഈ ദ്വീപിന്റെ ഭരണാധികാരം ഏഥൻസിൽ നിക്ഷിപ്തമായി. പേർഷ്യൻ ആക്രമണങ്ങളെ ചെറുത്തു നിൽക്കാൻ ആതൻസും മറ്റു ഗ്രീക്കു സംസ്ഥാനങ്ങളും ചേർന്നു രൂപംകൊടുത്ത ഡീലിയൻ ലീഗിന്റെ പൊതുഖജനാവ് 477-454 ബി. സി. വരെ ഡീലോസിലായിരുന്നു. 426 ബി.സി.-യിൽ അഥീനിയക്കാർ ഡീലോസിന്റെ ശുദ്ധീകരണപ്രവർത്തനം ആരംഭിച്ചു. ഇതിന്റെ ഭാഗമായി ഇവിടത്തെ ശവക്കല്ലറകൾ നീക്കം ചെയ്യുകയും ജനന-മരണങ്ങൾ നിരോധിക്കുകയും ചെയ്തു. ശുദ്ധീകരണപ്രക്രിയ പൂർത്തിയാക്കുന്നതിനുവേണ്ടി 422-ൽ ജനങ്ങളെ മുഴുവൻ ദ്വീപിൽ നിന്നും മാറ്റിയെങ്കിലും താമസിയാതെ അവരെ തിരിച്ചു വരുന്നതിന് അനുവദിക്കുകയാണുണ്ടായത്.

1829-ൽ ഡീലോസിൽ പുരാവസ്തുഗവേഷണം ആരംഭിച്ചു. ഇതിന്റെ ഫലമായി ഇവിടെ നിന്നും ക്ഷേത്രങ്ങൾ, വാസ്തുശില്പങ്ങൾ, വ്യാപാരകേന്ദ്രങ്ങൾ, വീടുകൾ, തിയെറ്റർ തുടങ്ങിയവയുടെ അവശിഷ്ടങ്ങൾ കണ്ടെത്തുവാൻ സാധിച്ചു. 1877-നുശേഷമുണ്ടായ യുദ്ധങ്ങൾ സൃഷ്ടിച്ച തടസങ്ങളെ അതിജീവിച്ചു കൊണ്ടായിരുന്നു ഗവേഷണം പുരോഗമിച്ചത്. പൂർവമെഡിറ്ററേനിയനിലെ പ്രധാന വാണിജ്യകേന്ദ്രമായിരുന്നു ഡീലോസ്. ഇപ്പോൾ ഗ്രീക്ക് പ്രവിശ്യയായ സൈക്ലേഡ്സിന്റെ ഭാഗമാണിത്. അലഞ്ഞു നടക്കുന്ന ആട്ടിടയന്മാരാണ് ഇവിടത്തെ ഏകജനസമൂഹം.



</doc>
<doc id="191685" url="https://ml.wikipedia.org/wiki?curid=191685" title="കെ.സി. ഏലമ്മ">
കെ.സി. ഏലമ്മ

കേരളത്തിലെ മികച്ച വനിതാ വോളിതാരങ്ങളിലൊരാളാണ് കെ.സി. ഏലമ്മ. 1968-ൽ സംസ്ഥാന ടീമിൽ ഇടം കണ്ട ഏലമ്മ 72-ലെ ജാംഷഡ്പൂർ നാഷണൽസിൽ കിരീടം നേടിയ കേരളാ ടീമിന്റെ നായികയായിരുന്നു. 76- ൽ അർജുന അവാർഡ് ലഭിച്ച ആദ്യ വനിതയായി. എറണാകുളം ജില്ലയിലെ നാമക്കുഴി ഗ്രാമത്തിലെ നാമക്കുഴി സ്‌കൂളിൽ പി.ടി. അധ്യാപകനായെത്തിയ പാലാക്കാരനായ ജോർജ് വർഗീസ്, നാമക്കുഴി സ്‌കൂളിന് പെൺകുട്ടികളുടെ ഒരു ടീമുണ്ടാക്കി. 1962-ൽ സംസ്ഥാനതല മത്സരത്തിൽ ഇവരുടെ അരങ്ങേറ്റംതന്നെ ശ്രദ്ധേയമായി. നാമക്കുഴിയിലെ നിർധന കർഷക കുടുംബത്തിൽനിന്നുള്ള കുട്ടികളായിരുന്നു ടീമിൽ. കെ.സി. ഏലമ്മ, പി.സി. ഏലിയാമ്മ, പി.കെ ഏലിയാമ്മ, വി.വി. അന്നക്കുട്ടി, വി.കെ. സാറാമ്മ, വി.കെ. ലീല, എം.എൻ. അമ്മിണി, പി.ഐ. ലീലാമ്മ-ഇവർ ഉൾപ്പെട്ട ടീമാണ് 72-ൽ ജാംഷഡ്പൂരിൽ കേരളത്തിന് വനിതാ വോളിയിലെ ആദ്യ ദേശീയ കിരീടം നേടിയത്. ' 

ഏറണാകുളത്ത് ചെറീയ ഗ്രാമാമയ നാമക്കുഴിയിൽ ജനിച്ചു. നാമക്കുഴി സിസ്റ്റേഴ്‌സ്' എന്ന പേരിൽ ഇവർ ഇന്ത്യയൊട്ടാകെ ശ്രദ്ധിക്കപ്പെട്ടു. കേരളാ പോലീസിൽ ഇൻസ്പെക്റ്ററായിരുന്നു. വിരമിച്ച ശേഷം കേരള സ്റ്റേറ്റ് ഇലക്ട്രിസിറ്റി ബോർഡിന്റെ വനിതാ ടീമിന്റെ പരിശീലകയായിരുന്നു. 

1975 ൽ ജി.വി. രാജ സ്പോർട്ട്സ് അവാർഡ്

1975 ൽ അർജ്ജുന അവാർഡ്


</doc>
<doc id="191689" url="https://ml.wikipedia.org/wiki?curid=191689" title="സംസ്ഥാനപാത 58 (കേരളം)">
സംസ്ഥാനപാത 58 (കേരളം)

കേരളത്തിലെ ഒരു സംസ്ഥാനപാതയാണ് SH 58 (സംസ്ഥാനപാത 58). പാലക്കാട് ജില്ലയിലെ വടക്കഞ്ചേരിയിൽ നിന്നും ആരംഭിച്ച്, തമിഴ്നാട് സംസ്ഥാനത്തിലെ പൊള്ളാച്ചിയിലാണ് ഈ പാത അവസാനിക്കുന്നത്. 39 കിലോമീറ്റർ നീളമുണ്ട്. നെന്മാറ, കൊല്ലങ്കോട് എന്നീ ചെറുപട്ടണങ്ങളിലൂടെ ഈ ഹൈവേ കടന്നുപോകുന്നു


</doc>
<doc id="191691" url="https://ml.wikipedia.org/wiki?curid=191691" title="പകർന്നാട്ടം">
പകർന്നാട്ടം

ജയരാജ് തിരക്കഥയെഴുതി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് പകർന്നാട്ടം. ജയറാം, സബിത ജയരാജ് എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഗണേഷ് പിക്ചേഴ്സിന്റെ ബാനറിൽ രവി കൊട്ടാരക്കരയാണ് ചിത്രം നിർമ്മിച്ചത്. തങ്ങളുടേതല്ലാത്ത തെറ്റിന് ഇരകളാകേണ്ടിവരുന്നവരുടെ ജീവിതവസ്ഥകളാണ് ഈ ചിത്രത്തിന്റെ പ്രമേയം. വടക്കൻ മലബാറിൽ എൻഡോസൾഫാന്റെ ഇരകളായി ജീവിക്കുന്നവരുടെയും രാഷ്ട്രീയ പാർട്ടികളുടെ അക്രമത്തിൽ ബലിയാടാവുന്നവരുടെയും കഥ ചിത്രം പറയുന്നു.


2011-ലെ പതിനാറമാത് കേരള അന്താരാഷ്ട്ര ചലച്ചിത്രോത്സവത്തിലെ "മലയാളസിനിമ ഇന്ന്" എന്ന വിഭാഗത്തിൽ ചിത്രം പ്രദർശിപ്പിച്ചു. 2012 മാർച്ച് 9-നാണ് തീയറ്ററുകളിൽ റിലീസ് ചെയ്തത്.



</doc>
<doc id="191703" url="https://ml.wikipedia.org/wiki?curid=191703" title="ഈഡിസ്‌ ഈജിപ്തി">
ഈഡിസ്‌ ഈജിപ്തി

ഡെങ്കിപ്പനി, ചിക്കുൻഗുനിയ, മഞ്ഞപ്പനി തുടങ്ങിയ വൈറസ് രോഗങ്ങൾ പരത്തുന്ന കൊതുകിനെ ഈഡിസ്‌ ഈജിപ്തി (Aedes aegypti) എന്നാ ശാസ്ത്രനാമത്തിൽ അറിയപ്പെടുന്നു. ഈഡിസ്‌ ജനുസ്സിൽ ഉൾപ്പെട്ട ഈ കൊതുകിനെ, മഞ്ഞപ്പനി കൊതുക് (Yellow fever mosquito), കടുവ കൊതുക് (Tiger mosquito) എന്ന പേരുകളിലും അറിയപ്പെടുന്നു. ആഫ്രിക്കയിൽ ജനനം കൊണ്ട ഈ കൊതുകുകൾ ഇന്ന് ലോകത്തിലെ എല്ലാ ഉഷ്ണ മേഖല പ്രദേശങ്ങളിലും, സമശീതോഷ്ണ പ്രദേശങ്ങളിലും കാണപ്പെടുന്നു കറുത്ത നിറമുള്ള ഇവയുടെ കാലുകളിൽ തിളങ്ങുന്ന വെള്ള വരകളും , മുതുകിൽ ലയറിന്റെ (Lyre : മൂർശംഖു ) ആകൃതിയിൽ ഉള്ള വെള്ള വരകളും കൊണ്ട് ഇവയെ പെട്ടെന്ന് തിരിച്ചറിയാം.
പൂർണ്ണവളർച്ചയെത്തിയ ഒരു ഈഡിസ് ഈജിപ്തി കൊതുകിന്റെ ശരാശരി ആയുസ്സ് രണ്ടു മുതൽ നാലുവരെ ആഴ്ച്ചയാണു് പക്ഷേ, വരണ്ട കാലാവസ്ഥയിൽ പോലും ഇവയുടെ മുട്ടകൾ ഒരു വർഷം വരെ കേടുകൂടാതെ ഇരിക്കും. അതിനാൽ, മഴക്കാലം തുടങ്ങുന്നതോടെ, ഇത്തരം കൊതുകിന്റെ പ്രജനനവും തന്മൂലമുള്ള പകർച്ചവ്യാധികളും വർദ്ധിക്കുന്നു.



</doc>
<doc id="191711" url="https://ml.wikipedia.org/wiki?curid=191711" title="ഹൊസെ മരിയ വാസ്‌കോൺസലോസ്">
ഹൊസെ മരിയ വാസ്‌കോൺസലോസ്

കിഴക്കൻ ടിമോറിലെ പുതിയ പ്രസിഡന്റാണ് ഹൊസെ മരിയ വാസ്‌കോൺസലോസ്. തൗർ മതാൻ റുവാക് എന്ന പേരിലും ഇദ്ദേഹം അറിയപ്പെടാറുണ്ട്. മുൻ സൈനിക മേധാവിയും ഗറില്ലാ പോരാളിയുമായിരുന്നു. പ്രതിപക്ഷ കക്ഷിയായ ഫ്രെട്ടിലിൻ പാർട്ടിയുടെ ഫ്രാൻസിസ്‌കോ ഗുട്ടറെസ് ലു ഓലോ എന്ന മുൻ സ്വാതന്ത്ര്യ സമര സേനാനിയെയാണ് വാസ്‌കോൺസലോസ് തോൽപ്പിച്ചത്. ഇന്തോനേഷ്യൻ ആധിപത്യത്തിനെതിരെ പോരാടിയ റുവാക് തന്റെ സൈനികവേഷവും പോരാളിയുടെ പ്രതിച്ഛായയും നിലനിർത്തിയാണ് തെരഞ്ഞെടുപ്പിനെ നേരിട്ടത്. നോബൽ പുരസ്കാരജേതാവ് ഷൂസെ റാമോസ് ഹോർതയുടെ പിൻഗാമിയായാണ് കിഴക്കൻ തിമൂറിന്റെ അമരത്തേക്ക് റുവാക് എത്തുന്നത്.


</doc>
<doc id="191713" url="https://ml.wikipedia.org/wiki?curid=191713" title="കെ.ജി. സത്യമൂർത്തി">
കെ.ജി. സത്യമൂർത്തി

ദളിത് നക്‌സൽ നേതാവും തെലുഗു വിപ്ലവ കവിയും പീപ്പിൾസ് വാർ ഗ്രൂപ്പിന്റെ സ്ഥാപകരിലൊരാളുമാണ് കെ.ജി സത്യമൂർത്തി. ശിവസാഗർ എന്ന തൂലികാനാമത്തിൽ ആയിരുന്നു അദ്ദഹം കവിതകൾ രചിച്ചിരുന്നത്.
വാറങ്കലിലെ സ്‌കൂളിൽ അധ്യാപകനായാണ് സത്യമൂർത്തി ഔദ്യോഗിക ജീവിതം തുടങ്ങുന്നത്. പ്രമുഖ നക്‌സൽ നേതാവ് കൊണ്ടപ്പള്ളി സീതാരാമയ്യയും ഇവിടെ അധ്യാപകനായിരുന്നു.എഴുപതുകളുടെ തുടക്കത്തിൽ ആന്ധ്രയിലെ ഭൂപ്രഭുക്കൾക്കെതിരെ ജനങ്ങളെ സംഘടിപ്പിച്ചുകൊണ്ടാണ് ഇവർ പീപ്പിൾസ് വാർ ഗ്രൂപ്പിന് തുടക്കം കുറിച്ചത്. തെലുങ്കാന ഉൾപ്പെടെയുള്ള മേഖലകളിലെ ഗ്രാമങ്ങളിൽ സഞ്ചരിച്ചാണ് സത്യമൂർത്തി യുവാക്കളെ സംഘടിപ്പിച്ചത്. ശിവസാഗർ എന്ന തൂലികാനാമത്തിൽ അദ്ദേഹം എഴുതിയ വിപ്‌ളവകവിതകൾ ജനങ്ങൾക്കിടയിൽ വലിയ സ്വാധീനം സൃഷ്ടിച്ചു.ഒരു ഘട്ടത്തിൽ പോലീസ് സത്യമൂർത്തിയുടെ തലയ്ക്ക് 25000 രൂപ ഇനാം പ്രഖ്യാപിച്ചിരുന്നു. 1974-ൽ അറസ്റ്റ് ചെയ്ത് ജയിലിലടച്ചു. 1985-ൽ സീതാരാമയ്യയുമായി ഉടലെടുത്ത പ്രത്യയശാസ്ത്രത്തർക്കം സത്യമൂർത്തിയെ പീപ്പിൾസ് വാർഗ്രൂപ്പിൽ നിന്ന് അകറ്റി. '87ൽ അദ്ദേഹം സംഘടനയിൽ നിന്ന് പുറത്തായി.പിന്നീട് സമൂഹത്തിലെ അടിച്ചമർത്തലിനെതിരെ ദളിത് യുവാക്കളെ ഒന്നിപ്പിക്കാനാണ് സത്യമൂർത്തി ശ്രമിച്ചുവന്നത്. 1992ൽ ഈ ലക്ഷ്യവുമായി അദ്ദേഹം ദളിത് ബഹുജൻ റിപ്പബ്‌ളിക് പാർട്ടിക്ക് രൂപം നൽകി. അവസാനകാലത്ത് ഇന്ത്യയിലെ ജാതിവ്യവസ്ഥയ്‌ക്കെതിരെ ശബ്ദമുയർത്തി വരികയായിരുന്നു. ഒട്ടേറെ കവിതാസമാഹാരങ്ങളുടെയും വിപ്ലവഗാനങ്ങളുടെയും കർത്താവാണ് സത്യമൂർത്തി. വിശാഖപട്ടണം ഉരുക്കുനിർമ്മാണ ശാലയ്‌ക്കെതിരെ നടന്ന സമരത്തിന് പ്രചോദനമായത് അദ്ദേഹത്തിന്റെ വിപ്ലഗാനങ്ങളിലൊന്നാണ്. പ്രമുഖ വിപ്ലവ കവിയും ഗായകനുമായ ഗദ്ദർ തന്റെ ഗുരുവായി കണ്ടിരുന്നത് സത്യ മൂർത്തിയെയാണ്.


</doc>
<doc id="191716" url="https://ml.wikipedia.org/wiki?curid=191716" title="ഫാദേർസ് ഡേ">
ഫാദേർസ് ഡേ

കലവൂർ രവികുമാർ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് ഫാദേർസ് ഡേ. പുതുമുഖങ്ങളായ ഷെഹിൻ, ഇന്ദു തമ്പി എന്നിവരോടൊപ്പം രേവതി, ലാൽ, ശങ്കർ എന്നിവരും ഈ ചിത്രത്തിൽ വേഷമിട്ടിരിക്കുന്നു. ഒരിടത്തൊരു പുഴയുണ്ട് എന്ന ആദ്യചിത്രത്തിന് ശേഷം തിരക്കഥാകൃത്തായ കലവൂർ രവികുമാർ സംവിധാനം ചെയ്ത രണ്ടാമത്തെ ചലച്ചിത്രമാണിത്. ഓസ്കാർ പുരസ്കാരം നേടിയ റസൂൽ പൂക്കുട്ടി ആദ്യമായി അഭിനയിച്ച ചിത്രം കൂടിയാണിത്.




</doc>
<doc id="191719" url="https://ml.wikipedia.org/wiki?curid=191719" title="ജനയുഗം ദിനപ്പത്രം">
ജനയുഗം ദിനപ്പത്രം

മലയാളത്തിലെ ഒരു ദിനപത്രമാണ് ജനയുഗം. കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ കേരള ഘടകത്തിന്റെ മുഖപത്രമാണിത്. തിരുവനന്തപുരം, കൊച്ചി, കോഴിക്കോട്, കണ്ണൂർ,കൊല്ലം എന്നീ അഞ്ച് എഡീഷനുകൾ നിലവിലുണ്ട്. ഇന്ത്യയിൽ ആദ്യമായി സ്വതന്ത്ര സോഫ്റ്റ് വെയർ ഉപയോഗിച്ച് പുറത്തിറക്കുന്ന പത്രമാണ് ജനയുഗം. 

1947-ൽ കൊല്ലത്ത് നിന്ന് വാരികയായി തുടക്കം കുറിച്ചു. എൻ. ഗോപിനാഥൻ നായരായിരുന്നു പ്രഥമ പത്രാധിപർ. 1953 നവംബർ 16 മുതൽ ദിനപത്രമായി പ്രസിദ്ധീകരിക്കുവാൻ തുടങ്ങി. 1993-ൽ പ്രസിദ്ധീകരണം നിലച്ചുവെങ്കിലും 2007 മേയ് 31 മുതൽ വീണ്ടും പ്രസിദ്ധീകരണം ആരംഭിച്ചു. പ്രസിദ്ധീകരണം നിർത്തിയപ്പോൾ കൊല്ലത്തുനിന്നും കോഴിക്കോട്ടു നിന്നും മാത്രം പുറത്തിറങ്ങിയിരുന്ന ജനയുഗം ഇപ്പോൾ തിരുവനന്തപുരം, കൊച്ചി, കോഴിക്കോട്, കണ്ണൂർ, കൊല്ലം എന്നീ അഞ്ചു കേന്ദ്രങ്ങളിൽ നിന്ന് പ്രസിദ്ധീകരിക്കുന്നുണ്ട്.

മലയാളത്തിലെ ആദ്യത്തെ ബോക്സ് കാർട്ടൂൺ ജനയുഗത്തിലെ കിട്ടുമ്മാവനാണ്.


</doc>
<doc id="191723" url="https://ml.wikipedia.org/wiki?curid=191723" title="നിക്കരാഗ്വ തടാകം">
നിക്കരാഗ്വ തടാകം

തെക്കു പടിഞ്ഞാറൻ നിക്കരാഗ്വയിലെ ഒരു ശുദ്ധജല തടാകമാണ് നിക്കരാഗ്വ തടാകം.സമുദ്രനിരപ്പിൽ നിന്നും സുമാർ 32 മീറ്റർ ഉയരത്തിലായി സ്ഥിതിചെയ്യുന്നു. ഈ തടാകത്തിന് ഏകദേശം 154 കിലോമീറ്റർ നീളവും 63 കിലോമീറ്റർ വീതിയുമുണ്ട് 70 മീറ്റർ ആണ് പരമാവധി ആഴം . വിസ്തീർണം സുമാർ 8030 ച.കി.മീ.

മധ്യ-അമേരിക്കയിലെ ഏറ്റവും വലിയ തടാകമായ നിക്കരാഗ്വ, ലോകത്തിലെതന്നെ വിസ്തൃതമായ ഒരു ശുദ്ധജല തടാകം കൂടിയാണ്. ഏതാണ്ട് ദീർഘവൃത്താകൃതിയിൽ വ്യാപിച്ചിരിക്കുന്ന ഈ തടാകം വീതികുറഞ്ഞ റിവാസ് (Rivas) കരയിടുക്കിനാൽ പസിഫിക് സമുദ്രത്തിൽ നിന്നും വേർതിരിക്കപ്പെട്ടിരിക്കുന്നു. 19 കി.മീ. ആണ്. ഈ കടലിടുക്കിന്റെ പരമാവധി വീതി. ലവണാംശമുള്ള ജലത്തിൽ മാത്രം കാണപ്പെടുന്ന സ്രാവ്, ടാർപ്പൺ (tarpon) തുടങ്ങിയ മത്സ്യങ്ങളെ നിക്കരാഗ്വ തടാകത്തിൽ കാണാം. അഗ്നിപർവത പ്രവർത്തനങ്ങളുടെ ഫലമായി സമുദ്രത്തിൽ നിന്നും വേറിട്ട ഈ ജലാശയത്തിലെ ലവണാംശം ക്രമേണ നഷ്ടപ്പെട്ട് ശുദ്ധജലമത്സ്യങ്ങൾക്കും മറ്റു ജലജീവികളൾക്കും ജീവിക്കാൻ അനുയോജ്യമായ ആവാസവ്യവസ്ഥ സംജാതമായി എന്നാണ് നിഗമനം.

നിക്കരാഗ്വ തടാകത്തിൽ അനേകം ചെറുദ്വീപുകൾ സ്ഥിതിചെയ്യുന്നുണ്ട്. പ്രകൃതിമനോഹരമായ ഈ ദ്വീപുകൾ വിനോദ സഞ്ചാരികളുടെ പ്രധാന സന്ദർശനകേന്ദ്രങ്ങളാണ്. തടാകത്തിന്റെ വടക്ക് സാപറ്റേറ ദ്വീപും (Zapatera) തെക്ക് സോളൻറ്റിനേം (solentiname) ദ്വീപുകളും സ്ഥിതിചെയ്യുന്നു. ഇവയ്ക്ക് മധ്യേയാണ് ഏറ്റവും വലിയ ദീപായ ഒമെറ്റേപെ (Ometepe)യുടെ സ്ഥാനം. കൺസപ്സിയോൺ (concepcion), മാഡെറാസ് (Maderas) എന്നീ രണ്ടു അഗ്നിപർവതങ്ങളും ഈ ദ്വീപുകളിൽ സ്ഥിതിചെയ്യുന്നുണ്ട്. പ്രീ കാംമ്പ്രിയൻ ശിലാരൂപങ്ങളാണ് സാപറ്റേറ ദ്വീപിലെ മുഖ്യആകർഷണം പ്രത്യേക ആകൃതിയിൽ ഇവിടെ നിർമ്മിക്കുന്ന കളിമൺ പാത്രങ്ങൾ ശ്രദ്ധേയമാണ്. തടാകത്തിന്റെ വടക്കു പടിഞ്ഞാറൻ തീരത്തുള്ള ഗ്രനഡ (granada) നിക്കരാഗ്വയിലെ ഒരു |തുറമുഖമാണ്.

വടക്കു പടിഞ്ഞാറുള്ള മാനാഗ്വ (manague) തടാകത്തിന്റെ ജലനിർഗമനമാർഗ്ഗമായ ടിപിടാപ (Tipitapa) നദി നിക്കാരാഗ്വ തടാകത്തിന്റെ വടക്കുപടിഞ്ഞാറ് വച്ച് തടാകത്തിലേക്ക് പ്രവേശിക്കുന്നു. സാൻ ജവാൻ നദി (san Juan) ഈ തടാകത്തിലെ ജലം കാരബീയൻ കടലിലെത്തിക്കുന്നു. 



</doc>
<doc id="191728" url="https://ml.wikipedia.org/wiki?curid=191728" title="കേരള ജംഇയ്യത്തുൽ ഉലമ">
കേരള ജംഇയ്യത്തുൽ ഉലമ

കേരളത്തിലെ ഒരു മുസ്ലീം പണ്ഡിത സംഘടനയാണ് കേരള ജംഇയ്യത്തുൽ ഉലമ. 1924 മെയ് 10,11,12 ദിവസങ്ങളിൽ ആലുവയിൽ ചേർന്ന മുസ്‌ലിം ഐക്യസംഘത്തിന്റെ രണ്ടാം വാർഷിക സമ്മേളനത്തോടനുബന്ധിച്ച് രൂപീകൃതമായി. മണപ്പാട് കുഞ്ഞഹമ്മദ് ഹാജി, ടി.കെ മുഹമ്മദ് മൗലവി, ഇ.കെ മൗലവി എന്നിവരായിരുന്നു സംഘാടകർ. പണ്ഡിതനും വെല്ലൂർ ബാഖിയാതുസ്സ്വാലിഹാത് പ്രിൻസിപ്പളുമായിരുന്ന അബ്ദുൽ ജബ്ബാർ ഹദ്‌റതായിരുന്നു പ്രസ്തുതയോഗത്തിന്റെ അധ്യക്ഷൻ. സ്വാതന്ത്ര്യ സമരസേനാനിയാ ഇ. മൊയ്തു മൗലവി പ്രമേയം അവതരിപ്പിച്ചു. പി. അബ്ദുൽ ഖാദർ മൗലവി പ്രസിഡന്റും സി. അബ്ദുല്ലക്കോയ തങ്ങൾ, കെ.കെ മുഹമ്മദ് കുട്ടി മൗലവി എന്നിവർ വൈസ് പ്രസിഡന്റുമാരുമായും സംഘടന രൂപീകൃതമായി. സെക്രട്ടറി സി.കെ മൊയ്തീൻ കുട്ടിയും ജോയിന്റ് സെക്രട്ടറി ഇ.കെ മൊയ്തുമൗലവിയുമായിരുന്നു. പി.പി ഉണ്ണി മൊയ്തീൻ കുട്ടി, പാലോട് മൂസക്കുട്ടി മൗലവി, കെ.എം. മൗലവി, പി.എ. അബ്ദുൽ ഖാദർ മൗലവി, ബി.വി. കൊയക്കുട്ടി തങ്ങൾ, സി.അബ്ദുല്ലക്കുട്ടി മൗലവി, പിലാശേരി കമ്മു മൗലവി തുടങ്ങിയവർ പ്രവർത്തക സമിതിയംഗങ്ങളായിരുന്നു. മുസ്‌ലിം ഐക്യസംഘത്തിന്റെ പണ്ഡിത നേതൃത്വം എന്ന നിലക്ക് രൂപം കൊണ്ടതാണെങ്കിലും പിന്നീട് ഐക്യസംഘം അപ്രസക്തമായി മാറുകയായിരുന്നു. സുവർണഘട്ടം (1935): കെ.എം. മൗലവി, എം.സി.സി അബ്ദുറഹ്മാൻ. 

1925 ൽ ജംഇയ്യത്തുൽ ഉലമയിൽ നിന്നും കേരള ജംഇയ്യത്തുൽ ഉലമ എന്ന പേരിൽ മറ്റൊരു വിഭാഗമായി ചില പണ്ഡിതന്മാർ പിരിഞ്ഞു. പാങ്ങിൽ അഹ്മദ് കുട്ടി മുസ്‌ലിയാരുടെയും വരക്കൽ മുല്ലക്കോയ തങ്ങളുടെയും നേതൃത്വത്തിലാണ് ഈ പിളർപ്പ്. 1926 ൽ ഇത് സമസ്ത കേരള ജംഇയ്യത്തുൽ ഉലമ എന്ന് പുനർനാമകരണം ചെയ്തു. 2002 ൽ കേരള നദ്‌വത്തുൽ മുജാഹിദീനിലെ പിളർപ്പിനെ തുടർന്ന് ഇംഇയ്യത്തുൽ ഉലമയും രണ്ടായി പിളർന്നു. 

1950 ൽ കേരള നദ്‌വത്തുൽ മുജാഹിദീന്റ രൂപീകരണത്തിലേക്ക് നയിച്ചത് ജംഇയ്യത്തുൽ ഉലമയുടെ ഇസ്‌ലാഹി പ്രവർത്തനങ്ങളായിരുന്നു. അതോടെ സംഘടനയുടെ ദൗത്യം കേരള നദ്‌വത്തുൽ മുജാഹിദിന് മാർഗ ദർശനം നൽകുന്നതിൽ പരിമിതമായി. ജമാഅത്തെ ഇസ്‌ലാമി അമീറായിരുന്ന കെ.സി. അബ്ദുല്ല മൗലവി സംഘടനയിലെ പ്രമുഖ പണ്ഡിതരിലൊരാളായിരുന്നു. നിർവ്വാഹക സമിതിയിൽ അംഗമായിരുന്ന അദ്ദേഹവും വി.കെ. ഇസ്സുദ്ദീൻ മൗലവിയും 1947 ൽ രാജിവെച്ചു. ഇവരോടൊപ്പം ജംഇയ്യത്തുൽ ഉലമാ സെക്രട്ടറിയായ ഇ.കെ മൗലവി, വി.പി. മുഹമ്മദ് മൗലവി, കെ.കെ. ജലാലുദ്ദീൻ മൗലവി എന്നിവരും രാജി വെച്ചിരുന്നു. 1947 ജൂലൈ ഒന്നിന് സംഘടനയുടെ നേരിട്ടുള്ള നിയന്ത്രണത്തിൽ പുളിക്കൽ മദീനത്തുൽ ഉലൂം അറബിക് കോളേജ് സ്ഥാപിതമായി. 



</doc>
<doc id="191731" url="https://ml.wikipedia.org/wiki?curid=191731" title="ഇണ (ചലച്ചിത്രം)">
ഇണ (ചലച്ചിത്രം)

ഐ. വി. ശശി സംവിധാനം ചെയ്ത് 1982-ൽ പുറത്തിറങ്ങിയ മലയാളചലച്ചിത്രമാണ് ഇണ. മാസ്റ്റർ രഘു, ദേവി എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. കൗമാരപ്രായത്തിലുണ്ടാകാവുന്ന മാനസിക പ്രശ്നങ്ങളും ശൈശവവിവാഹത്തിന്റെ ദോഷങ്ങളുമാണ് ഈ ചലച്ചിത്രത്തിലൂടെ അവതരിപ്പിക്കുന്നത്.

കൗമാരപ്രായക്കാരായ വിനോദും (മാസ്റ്റർ രഘു) അനിതയും (ദേവി) സഹപാഠികളാണ്. വീട്ടിൽ നിന്നുള്ള മാനസിക സമ്മർദ്ദം മൂലം, ഇരുവരും ഒരു ഉദ്യാനത്തിൽ സംസാരിച്ചുകൊണ്ടിരിക്കുമ്പോൾ പെട്ടെന്ന് ഒരു മഴപെയ്യുന്നു. രണ്ടുപേരും അവിടെ അടുത്ത് നിർത്തിയിട്ടിരുന്ന ട്രെയിനിൽ കയറുന്നു. പെട്ടെന്ന് ട്രെയിൻ യാത്ര തുടങ്ങുകയും ഇരുവർക്കും ട്രെയിനിൽ നിന്നും ഇറങ്ങാൻ സാധിക്കാതെ ഇരിക്കുകയും അവർ അകലെയുള്ള ഒരു വനത്തിലെത്തപ്പെടുകയും ചെയ്യുന്നു. പിന്നീട് ഉണ്ടാകുന്ന സംഭവങ്ങളാണ് ഈ ചലച്ചിത്രത്തിൽ അവതരിപ്പിച്ചിരിക്കുന്നത്.


ബിച്ചു തിരുമലയുടെ വരികൾക്ക് എ.ടി. ഉമ്മറാണ് സംഗീതം നൽകിയിരിക്കുന്നത്. പശ്ചാത്തലസംഗീതം ശ്യാം ഒരുക്കിയിരിക്കുന്നു.
ഇണ 1982


</doc>
<doc id="191735" url="https://ml.wikipedia.org/wiki?curid=191735" title="അഗ്നി 5">
അഗ്നി 5

ഇന്ത്യയുടെ ഡിഫൻസ് റിസേർച്ച് ആൻഡ് ഡെവലപ്‌മെന്റ് ഓർഗനൈസേഷൻ വികസിപ്പിച്ചെടുത്ത അതി ദീർഘദൂര ബാലിസ്റ്റിക് മിസൈലാണ് അഗ്നി 5. ഭൂഖണ്ഡാന്തര മിസൈലുകളുടെ ശേഷിക്കു സമീപം ശേഷിയുള്ള ഈ മിസൈലിനു 7500 കിലോമീറ്റർ ദൂരം സഞ്ചരിച്ച് ലക്ഷ്യത്തിൽ ആക്രമണം നടത്താൻ കഴിയും. 17 മീറ്റർ നീളവും 50 ടൺ ഭാരവുമാണ് ഈ മിസൈൽ ഖര ഇന്ധനം ഉപയോഗിക്കുന്നതും മൂന്നു ഘട്ടങ്ങൾ ഉള്ളതുമാണ്. അഗ്നി 5-നു ആകെ ഒരു ടൺ വരെ ഭാരമുള്ള പത്ത് ആക്രമണ മുനകൾ വരെ വഹിക്കാൻ ശേഷിയുണ്ട്. മലയാളിയായ ടെസ്സി തോമസാണ് ഈ പദ്ധതിയുടെ പ്രോജക്റ്റ് ഡയറക്ടർ. 2012 ഏപ്രിൽ 19-നു് ആയിരുന്നു ആദ്യ പരീക്ഷണ വിക്ഷേപണം. കരയിൽ നിന്ന് തൊടുക്കാവുന്ന പതിപ്പായിരുന്നു അത്. ഒഡീഷയിലെ വീലർ ദ്വീപിൽ നിന്നായിരുന്നു ആദ്യ മിസൈൽ വിക്ഷേപിക്കപ്പെട്ടത് .

ഒഡിഷാതീരത്തിനടുത്തുള്ള വീലർ ദ്വീപിൽനിന്നാണ് വിക്ഷേപണമെന്നും 'താണ്ഡവം' എന്ന് പേരിട്ടിരിക്കുന്ന താത്കാലിക ആക്രമണലക്ഷ്യത്തിനുനേരേയാണ് പരീക്ഷണം നടത്തുകയെന്നും, നേരത്തേ തന്നെ പ്രതിരോധവൃത്തങ്ങൾ വെളിപ്പെടുത്തിയിരുന്നു. അപ്രകാരം മുൻനിശ്ചയിച്ചിരുന്നതു പോലെ തന്നെ, 2012 ഏപ്രിൽ 19 രാവിലെ 8.07-നു വിക്ഷേപണം നടന്നു. വീലർ ദ്വീപിലെ വിക്ഷേപണ സമുച്ചയം 4-ൽ നിന്നാണ് വിക്ഷേപണം നടന്നത്. സഞ്ചാരസമയദൈർഘ്യം 20 മിനിറ്റ് ആയിരുന്നു, മൂന്നാം ഘട്ട എഞ്ചിൻ പ്രവർത്തിക്കുകയും അന്തരീക്ഷത്തിൽ 100 കി.മീ. മുകളിൽ വെച്ച് മിസൈൽ നിമ്നാന്തരീക്ഷത്തിൽ പുനർപ്രവേശിക്കുകയും ചെയ്തു. അതിനുശേഷം പുനർപ്രവേശിത പേടകം, വിക്ഷേപണ കേന്ദ്രത്തിൽ നിന്ന് 5000 കിലോമീറ്റർ അകലെ ഇന്ത്യൻ മഹാസമുദ്രത്തിൽ ഉണ്ടായിരുന്ന ലക്ഷ്യത്തിൽ പതിച്ചു. എല്ലാം ശരിയായി തന്നെ പ്രവർത്തിച്ചുവെന്ന് വിക്ഷേപണത്തറയുടെ ഡയറക്ടറായ എസ്.പി. ദാസ് പത്രങ്ങളെ അറിയിച്ചു വിവിധ പത്രവാർത്തകളനുസരിച്ച് മിസൈൽ ലക്ഷ്യം കൃത്യമായി തന്നെ ഭേദിക്കുകയും ലക്ഷ്യത്തിനു ഏതാനം മീറ്റർ ഉള്ളിൽ തന്നെ പതിക്കുകയും ചെയ്തു.

മിസൈൽരംഗത്തെ ഒട്ടേറെ ആധുനിക സാങ്കേതിക വിദ്യകൾ കൂടിയാണ് അഗ്‌നി-5 ൽ പരീക്ഷണ വിധേയമാക്കുന്നത്. വിവിധ പദാർഥങ്ങൾ ചേർത്തുണ്ടാക്കിയ പ്രത്യേകതരം വസ്തുകൊണ്ടാണ് (കോമ്പോസിറ്റ് മെറ്റീരിയൽ) ഇതിന്റെ രണ്ടും മൂന്നും ഘട്ടങ്ങളിലെ റോക്കറ്റ് എൻജിൻ നിർമിച്ചിരിക്കുന്നത്. സ്റ്റീൽ കൊണ്ടുള്ള പതിവുരീതി ഉപേക്ഷിച്ചാണിത്. എൻജിന്റെ ഭാരം കുറയുന്നതിനൊപ്പം പ്രവർത്തനക്ഷമത ഇതിലൂടെ വർധിക്കുകയും ചെയ്യും. മൂന്നാംഘട്ടത്തിൽ 'കോണിക്കൽ' രൂപത്തിലുള്ള മോട്ടോറാണ്. ഇന്ത്യൻ മിസൈൽ പദ്ധതിയുടെ ചരിത്രത്തിൽ ആദ്യമായാണ് ഇത്തരം മോട്ടോർ പരീക്ഷിക്കുന്നത്. കേബിളിന്റെ എണ്ണം കുറയ്ക്കുന്നതിനായി മിസൈലിലെ ഇലക്‌ട്രോണിക് ഘടകങ്ങളെത്തമ്മിൽ ഡിജിറ്റൽ വിദ്യയിലൂടെയാണ് പരസ്പരം ബന്ധിപ്പിച്ചിരിക്കുന്നത്. നേരത്തേ ഒരു മിസൈലിനുള്ളിൽ എല്ലാംകൂടി ഏകദേശം പത്തുകിലോമീറ്റർ നീളത്തിൽ കേബിളുകൾ ഉപയോഗിച്ചിരുന്നു. മിസൈലിന്റെ പ്രയാണഗതിയെ സ്വയംനിയന്ത്രിക്കുന്ന പുതിയ റിങ് ലേസർ ഗിയറോ, മൈക്രോ നാവിഗേഷണൽ സിസ്റ്റം എന്നിവയും അഗ്‌നി-5-ൽ ഉൾപ്പെടുത്തിയിട്ടുണ്ട്. ഭൂമിയിൽനിന്ന് ബഹിരാകാശ സമാനമായ ഉയരത്തിലേക്ക് പറന്നുയർന്നശേഷം ആക്രമണലക്ഷ്യത്തിനടുത്തുവെച്ച് തിരികെ അന്തരീക്ഷത്തിൽ പ്രവേശിക്കുകയാണ് ദീർഘദൂര ബാലിസ്റ്റിക് മിസൈലുകൾ ചെയ്യുക. അതിവേഗത്തിൽ അന്തരീക്ഷത്തിലേക്ക് പ്രവേശിക്കുമ്പോൾ ഘർഷണം മൂലമുണ്ടാകുന്ന ഉയർന്ന ചൂട് താങ്ങാനുള്ള പ്രത്യേകതരം കവചവും മൂന്നാംഘട്ടത്തിൽ ചേർത്തിട്ടുണ്ട്. 

ശത്രുരാജ്യങ്ങളുടെ മിസൈൽവേധപ്രതിരോധ സംവിധാനങ്ങളുടെ കണ്ണുവെട്ടിക്കാനുള്ള തന്ത്രങ്ങളും അഗ്‌നി-5 ലുണ്ട്. മറ്റ് മിസൈലുകളിൽനിന്ന് വ്യത്യസ്തമായി പ്രത്യേകതരം ലോഹ കവചത്തിനുള്ളിൽ (കാനിസ്റ്റർ) ആണ് അഗ്‌നി-5 ശേഖരിച്ചുവെക്കുകയെന്ന് അവിനാശ് ചന്ദർ പറഞ്ഞു. ഏറെക്കാലം കേടുപാടുകൂടാതെ മിസൈൽ സൂക്ഷിച്ചുവെക്കാൻ ഇതിലൂടെ കഴിയും. അതുകൊണ്ടുതന്നെ പ്രത്യേക തയ്യാറെടുപ്പൊന്നുമില്ലാതെ വളരെ പെട്ടെന്നുതന്നെ അഗ്‌നി-5 നെ ശത്രുവിനെതിരെ പ്രയോഗിക്കാൻ കഴിയും. എപ്പോഴും വിക്ഷേപണസജ്ജമായിരിക്കും എന്നതാണ് ഇതുകൊണ്ടുള്ള പ്രധാന പ്രയോജനം. കരമാർഗ്ഗം ഇന്ത്യയിലെവിടെയും എത്തിച്ച് എവിടെനിന്നും വിക്ഷേപിക്കാൻ കഴിയുന്ന റോഡ് മൊബൈൽ ലോഞ്ചറാണ് 20 മീറ്ററോളം (ഏകദേശം ഒരു അഞ്ചുനില കെട്ടിടത്തിന്റെ ഉയരം) നീളംവരുന്ന അഗ്‌നി-5 നായി തയ്യാറാക്കിയിരിക്കുന്നത്. കരസേനയ്ക്കുവേണ്ടിയുള്ള മോഡലാണ് ഇപ്പോൾ പരീക്ഷിക്കാൻ പോകുന്നത്. 
അഗ്‌നി-5 നെക്കുറിച്ച് ഇതുവരെ പുറത്തുവന്നിട്ടുള്ള വിവരങ്ങളുടെ അടിസ്ഥാനത്തിൽത്തന്നെ ഈ മിസൈൽ തങ്ങളുടെ വടക്കുകിഴക്കേ അറ്റത്തുള്ള ചെറിയ പട്ടണങ്ങൾക്കുപോലും ഭീഷണിയാണെന്ന് ചൈനയുടെ ഔദ്യോഗിക പത്രമായ 'പീപ്പിൾസ് ഡെയ്‌ലി' വിലയിരുത്തിക്കഴിഞ്ഞു. ചൈനയുടെ സൈനികശേഷി ഉയർത്തുന്ന ഭീഷണിക്കുള്ള മറുപടിയായാണ് ഈ മിസൈലിനെ ഇന്ത്യൻ സൈനിക വിദഗ്ദ്ധരും കാണുന്നത്. എന്നാൽ, പ്രതിരോധ ശാസ്ത്രജ്ഞരെ സംബന്ധിച്ചിടത്തോളം ഭൂഖണ്ഡാന്തര മിസൈൽ ശേഷിയിലേക്കുള്ള നിർണായകമായ ചവിട്ടുപടിയാണിത്. കൂടുതൽ വിപുലീകരിച്ച് അഗ്‌നി-6 ൽ ഉപയോഗിക്കാനുള്ള സാങ്കേതിക വിദ്യകളുടെ അടിസ്ഥാനരൂപങ്ങളാണ് അഗ്‌നി-5 ലുള്ളത്.

'അഗ്നി-5 ന്റെ പഴയ പതിപ്പുകൾ :-'

(e) അഗ്നി-5 (5000
കിലോമീറ്റർ ദൂരപരിധി - 2012 ഏപ്രിൽ 19- ന് ആദ്യപരീക്ഷണം) 



</doc>
<doc id="191737" url="https://ml.wikipedia.org/wiki?curid=191737" title="ജൊമൊ കെനിയാറ്റ">
ജൊമൊ കെനിയാറ്റ

കെനിയയുടെ ആദ്യ പ്രസിഡണ്ടാണ് ജൊമൊ കെനിയാറ്റ (1889-1978). കെനിയയുടെ സ്ഥാപകപിതാവായി ഇദ്ദേഹത്തെ കണക്കാക്കുന്നു. 


</doc>
<doc id="191739" url="https://ml.wikipedia.org/wiki?curid=191739" title="ബഞ്ചമിൻ ടില്ലറ്റ്">
ബഞ്ചമിൻ ടില്ലറ്റ്

ബ്രിട്ടീഷ് തൊഴിലാളി നേതാവായിരുന്ന ബഞ്ചമിൻ ടില്ലറ്റ് 1860 സെപ്റ്റംബർ 11-ന് ബ്രിസ്റ്റോളിൽ ജനിച്ചു. വിദ്യാഭ്യാസാനന്തരം കുറേക്കാലം റോയൽ നേവിയിലും കച്ചവടക്കപ്പലിലും ഇദ്ദേഹം ജോലി നോക്കിയിരുന്നു. തുറമുഖത്തൊഴിലാളികളെ സംഘടിപ്പിച്ചുകൊണ്ടാണ് ഇദ്ദേഹം ട്രേഡ് യൂണിയൻ രംഗത്തെത്തിയത്. 1889-ലെ തുറമുഖസമരത്തിന് നേതൃത്വം നൽകിയത് ടില്ലറ്റ് ആയിരുന്നു. ഡോക്കേഴ്സ് യൂണിയൻ, ജനറൽ ഫെഡറേഷൻ ഒഫ് ട്രേഡ് യൂണിയൻസ് എന്നീ സംഘടനകൾ സ്ഥാപിക്കുന്നതിന്റെ പിന്നിൽ ഇദ്ദേഹത്തിന്റെ പ്രവർത്തനങ്ങളാണുണ്ടായിരുന്നത്. 1911-ലെ തുറമുഖസമരത്തിലും ഇദ്ദേഹം പ്രമുഖപങ്കുവഹിച്ചിരുന്നു. ഇദ്ദേഹത്തിന്റെ യൂണിയനും മറ്റു യൂണിയനുകളും കൂടിച്ചേർന്ന് ട്രാൻസ്പോർട്ട് ആൻഡ് ജനറൽ വർക്കേഴ്സ് യൂണിയൻ സ്ഥാപിതമായതോടെ ഇദ്ദേഹത്തിന്റെ ട്രേഡ് യൂണിയൻ പ്രവർത്തനം മന്ദഗതിയിലായി. എങ്കിലും നിരവധി വർഷം ട്രേഡ് യൂണിയൻ കോൺഗ്രസിന്റെ ജനറൽ കൗൺസിലിൽ അംഗമായി പ്രവർത്തിച്ചിരുന്നു. 1928-29 -ൽ അതിന്റെ അധ്യക്ഷപദവിയും വഹിച്ചു. നോർത്ത് സാൽഫോഡ് മണ്ഡലത്തിൽ നിന്നും ലേബർ പാർട്ടി പ്രതിനിധിയായി ഇദ്ദേഹം 1917 മുതൽ 24 വരെയും 1929 മുതൽ 31 വരെയും പാർലമെന്റംഗമായിരുന്നു. ഇദ്ദേഹം 1943 ജനുവരി 27-ന് ലണ്ടനിൽ മരണമടഞ്ഞു.



</doc>
<doc id="191745" url="https://ml.wikipedia.org/wiki?curid=191745" title="ടൈഗ">
ടൈഗ

ഉപ-ആർട്ടിക് മേഖലയിലെ വിശാല സ്തൂപികാഗ്രിത വനങ്ങൾക്കുള്ള പൊതുനാമമാണ് ടൈഗ. തുന്ദ്രാ പ്രദേശത്തിനു തൊട്ടു തെക്കായി കാണപ്പെടുന്നു. യൂറോപ്പിന്റെയും വടക്കേ അമേരിക്കയുടെയും ഉത്തരഭാഗത്തായി വരുന്ന സ്തൂപികാഗ്രിത വനങ്ങളാണ് ഇവ.

"വനം" എന്നർഥമുള്ള "ടൈഗാ" എന്ന റഷ്യൻ പദത്തിൽ നിന്നാണ് ടൈഗ എന്ന പേര് നിഷ്പന്നമായിട്ടുള്ളത്. മുമ്പ് യൂറേഷ്യയിൽ മാത്രം പ്രചരിച്ചിരുന്ന ഈ പദം ക്രമേണ വടക്കേ അമേരിക്കയിലെ സമാന പ്രദേശങ്ങളെ കുറിക്കാനും ഉപയോഗിച്ചു തുടങ്ങി. സ്കാൻഡിനേവിയ മുതൽ റഷ്യയുടെ പസിഫിക് തീരം വരെയാണ് യൂറേഷ്യയിൽ ടൈഗയുടെ വ്യാപ്തി. വടക്കേ അമേരിക്കയിൽ ഇവ അലാസ്ക മുതൽ ന്യൂഫൌണ്ട്ലൻഡ് വരെ വ്യാപിച്ചു കിടക്കുന്നു.

ദേവദാരു വൃക്ഷം, പൈൻ, തുടങ്ങിയവയാണ് ടൈഗ പ്രദേശത്തെ പ്രധാന വൃക്ഷങ്ങൾ. ചതുപ്പാർന്ന നിമ്നഭാഗങ്ങൾ ഇവിടെ ധാരാളമുണ്ട്. ഉത്തര ദിശയിലേക്കൊഴുകുന്ന നദികളുടെ ജലനിർഗമന മാർഗങ്ങൾ മഞ്ഞുമൂടിക്കിടക്കുന്നതിനാൽ വസന്തകാലത്തുണ്ടാകുന്ന ഹിമസ്രുതി വെള്ളപ്പൊക്കമുണ്ടാക്കാറുണ്ട്. റഷ്യയുൾപ്പെടെയുള്ള എല്ലാ രാജ്യങ്ങളും വളരെ വിശാലമായ അർഥത്തിലാണ് "ടൈഗ" എന്ന പദം ഉപയോഗിക്കുന്നത്. തുന്ദ്രായ്ക്കു തെക്കും ഇടതൂർന്ന വനങ്ങൾക്കു വടക്കും കാണപ്പെടുന്ന വനപ്രദേശങ്ങളെയും ടൈഗ എന്നുപറയാറുണ്ട്. കൂട്ടം ചേർന്നോ, ഒറ്റപ്പെട്ടോ, ഇടതൂർന്നോ ഉള്ള സ്തൂപികാഗ്രിതവനങ്ങൾ സമ്പന്നമായി കാണപ്പെടുന്ന പ്രദേശങ്ങളെ സൂചിപ്പിക്കുവാനും "ടൈഗ" എന്ന പദം തന്നെയാണ് ഉപയോഗിക്കാറുള്ളത്. എന്നാൽ നിയതാർഥത്തിൽ ഇടയ്ക്ക് ഏതാണ്ട് തുടർച്ചയായ രീതിയിൽ ലൈക്കനുകളും, ചെറുവൃക്ഷങ്ങളും കുറ്റിച്ചെടികളും കാണപ്പെടുന്ന തുറസ്സായ നിത്യഹരിത സ്തൂപികാഗ്രിത വനങ്ങളാണ് ടൈഗകൾ. ചിലയിടങ്ങളിൽ ഇവയ്ക്കു ചുറ്റും പുൽ പ്രദേശങ്ങൾ കാണുന്നുണ്ട്. തടിയും ധാതുനിക്ഷേപങ്ങളും ടൈഗ പ്രദേശങ്ങൾക്ക് സാമ്പത്തികപ്രാധാന്യം നേടിക്കൊടുത്തിട്ടുണ്ടെങ്കിലും ഇന്നും ഇവയുടെ പല ഭാഗങ്ങളിലും മനുഷ്യർക്കെത്തിച്ചേരാൻ കഴിഞ്ഞിട്ടില്ല. ഇവിടത്തെ ചില പ്രദേശങ്ങൾ ജലം പുറത്തേയ്ക്ക് ഒഴുകിപ്പോകാത്തവയാണ്. ഈ പ്രദേശങ്ങളിൽ തുടർച്ചയായി പീറ്റ് നിക്ഷേപിക്കപ്പെടുന്നു.

ടൈഗ പ്രദേശത്തെ മഞ്ഞുകാലം ദീർഘവും കാഠിന്യമേറിയതുമാണ്. ഹ്രസ്വവും സൌമ്യവുമാണ് വേനൽക്കാലം. കാഠിന്യമേറിയ കാലാവസ്ഥയും ദുഷ്പ്രാപ്യതയും നിമിത്തം ഈ പ്രദേശത്ത് ജനസാന്ദ്രത വളരെ കുറവാണ്. ഈ പ്രദേശത്തു കാണപ്പെടുന്ന ഒരു പ്രധാന മൃഗമാണ് "വുഡ്ലൻഡ് കാരിബോ" (Woodland caribou). സസ്യജാല വൈവിധ്യത്തിനും കാലാവസ്ഥാമാറ്റങ്ങൾക്കും അനുസൃതമായ ഉപവിഭാഗങ്ങളും ടൈഗയ്ക്കുണ്ട്.



</doc>
<doc id="191746" url="https://ml.wikipedia.org/wiki?curid=191746" title="മഞ്ഞപ്പനി">
മഞ്ഞപ്പനി

മഞ്ഞപ്പനി (Yellow fever)ഒരു ജന്തുജന്യ രോഗമാണ് (Zoonosis), കാരണക്കാരൻ 40 -50 നാനോ മീറ്റർ മാത്രം വലിപ്പമുള്ള ഫ്ലാവി വൈറസ് കുടുംബത്തിലെ ആർ. എൻ.എ (RNA) ഘടനയുള്ള ഒരു
ആർബോ-വൈറസാണിത് (Arthropod borne virus). മുഖ്യമായും കുരങ്ങുകളെയും, മറ്റു കശേരുകങ്ങളെയും ബാധിക്കുന്ന ഈ രോഗം ഇന്ത്യയിലും മറ്റു ഏഷ്യൻ രാജ്യങ്ങളിലും ഇതുവരെ എത്തപ്പെട്ടിട്ടില്ല. മഞ്ഞപ്പനി ആഫ്രിക്കയിലെയും ദക്ഷിണ അമേരിക്കയിലെയും ഉഷ്ണമേഖലകളിൽ സർവ സാധാരണമാണ്., പകർത്തുന്നത് ഈഡിസ്‌ ഈജിപ്തി പെൺ കൊതുകുകളും


</doc>
<doc id="191754" url="https://ml.wikipedia.org/wiki?curid=191754" title="സജി സുരേന്ദ്രൻ">
സജി സുരേന്ദ്രൻ

മലയാളചലച്ചിത്ര-ടെലിവിഷൻ സീരിയൽ സംവിധായകനാണ് സജി സുരേന്ദ്രൻ. 2009-ൽ പുറത്തിറങ്ങിയ "ഇവർ വിവാഹിതരായാൽ" ആണ് ആദ്യമായി സംവിധാനം ചെയ്ത ചലച്ചിത്രം.

തിരുവനന്തപുരം ജില്ലയിലെ നെടുമങ്ങാടാണ് സജി സുരേന്ദ്രൻ ജനിച്ചത്. ലൂർദ്സ് മൗണ്ട് സ്കൂളിലെ പ്രാഥമിക വിദ്യാഭ്യാസത്തിന് ശേഷം മഹാത്മാഗാന്ധി കോളേജിൽ നിന്ന് ബിരുദം നേടി. അവിടത്തെ വിദ്യാഭ്യാസത്തിനിടയിൽ തന്നെ ഏതാനും ടി.വി. പരമ്പരകളിൽ അഭിനയിക്കുകയും സഹസംവിധായകനായി പ്രവർത്തിക്കുകയും ചെയ്തു. പിന്നീട് "മാനസം", "മേഘം", "ആലിപ്പഴം", "മന്ദാരം", "അമ്മയ്ക്കായ്" തുടങ്ങിയ പരമ്പരകൾ സംവിധാനം ചെയ്തു. 2009-ൽ പുറത്തിറങ്ങിയ "ഇവർ വിവാഹിതരായാൽ" എന്ന ചിത്രത്തിലൂടെയാണ് ചലച്ചിത്രസംവിധായകനാകുന്നത്. അതിന് ശേഷം "ഹാപ്പി ഹസ്ബന്റ്സ്", "ഫോർ ഫ്രണ്ട്സ്", "കുഞ്ഞളിയൻ" എന്നീ ചിത്രങ്ങളിലൂടെ ചലച്ചിത്ര രംഗത്ത് സജീവമായി.


</doc>
<doc id="191757" url="https://ml.wikipedia.org/wiki?curid=191757" title="സെർഗീ ഇവാനോവിച് ടാനിയേവ്">
സെർഗീ ഇവാനോവിച് ടാനിയേവ്

റഷ്യൻ സംഗീതജ്ഞനും സംഗീത അധ്യാപകനുമായിരുന്നു സെർഗീ ഇവാനോവിച് ടാനിയേവ്. 1856 നവംബർ 25-നു വ്ളാഡിമിറിൽ ജനിച്ചു.

10-ആം വയസ്സു മുതൽ പിയാനോ പഠിച്ചുതുടങ്ങി. പിയാനോയിലെ ആചാര്യന്മാരിലൊരാളായ നിക്കോളാസ് റൂബിസ്റ്റെയിന്റെ ശിക്ഷണത്തിലാണ് ഇദ്ദേഹം ഒരു സംഗീതജ്ഞനായി വളർന്നു വന്നത്. സംഗീത രചയിതാവെന്ന നിലയിൽ ഇദ്ദേഹത്തെ രൂപപ്പെടുത്തിയത് വിഖ്യാത റഷ്യൻ സംഗീതകാരനായ ടക്കയ്കോ വിസ്കിയാണ്. മോസ്കോയിലായിരുന്നു അരങ്ങേറ്റം. ചെറുപ്പത്തിൽത്തന്നെ തുർക്കി, ഗ്രീസ്, ഇറ്റലി എന്നിവിടങ്ങളിൽ പിയാനോ കച്ചേരികൾ നടത്തി. 1871 മുതൽ 1878 വരെ പാരീസിലായിരുന്നു. മടങ്ങിയെത്തിയശേഷം 1878-ൽ ടക്ക്യ്കോവിസ്കിയുടെ പിന്തുടർച്ചക്കാരനായി മോസ്കോ കൺസർവേറ്ററിയിൽ പ്രൊഫസറായി. നിക്കോളാസ് റൂബിസ്റ്റെയിന്റെ മരണത്തെത്തുടർന്ന് 1885 മുതൽ 89 വരെ അവിടത്തെ ഡയറക്ടറുമായി. പിന്നീടത് രാജിവച്ചശേഷം 89 മുതൽ 7 വർഷക്കാലം സംഗീതരചനയുടെ ക്ലാസ്സുകൾ നടത്തി. പിയാനോ സംഗീതം അവതരിപ്പിക്കുന്നതിനെക്കാൾ സംഗീത രചനയിലായിരുന്നു താത്പര്യം. സിംഫണികളായും ചേംബർ സംഗീതമായും നിരവധി രചനകൾ ഇദ്ദേഹത്തിന്റേതായുണ്ട്.

ഈസ്കിലസിന്റെ ഒറെസ്റ്റെസിനെ ആധാരമാക്കി അതേ പേരിൽത്തന്നെ രചിച്ച ഓപ്പറ (1895) അതിപ്രശസ്തമാണ്. 
എന്നിവയാണ് മറ്റു മുഖ്യരചനകൾ. ഇദ്ദേഹത്തിന്റെ സൈദ്ധാന്തിക സംഭാവനകൾ 1909-ൽ കൺവേർട്ടബിൾ കൗണ്ടർ പോയിന്റ് ഇൻ ദ് സ്ട്രിക്റ്റ് സ്റ്റൈൽ എന്ന പേരിൽ പ്രസിദ്ധീകരിച്ചു. 1962-ൽ അത് ഇംഗ്ലീഷിൽ തർജുമ ചെയ്തിറക്കുകയുണ്ടായി.

തന്റെ രചനകൾ ഏറ്റവും മനോഹരമായി ആവിഷ്ക്കരിച്ചത് ടാനിയേവ് ആണെന്ന് ടക്കയ്കോവിസ്കി വെളിപ്പെടുത്തിയിട്ടുണ്ട്. റഷ്യൻ സംഗീതത്തിലെ ആചാര്യന്മാരിലൊരുവനായി ഇദ്ദേഹത്തെ ആദരിച്ചു പോരുന്നു. 1915 ജൂൺ 19-ന് ഇദ്ദേഹം അന്തരിച്ചു.




</doc>
<doc id="191758" url="https://ml.wikipedia.org/wiki?curid=191758" title="എറണാകുളം - കണ്ണൂർ ഇന്റർസിറ്റി എക്സ്പ്രസ്">
എറണാകുളം - കണ്ണൂർ ഇന്റർസിറ്റി എക്സ്പ്രസ്

കേരളത്തിലെ പ്രധാന തീവണ്ടിനിലയമായ എറണാകുളം ജങ്ക്ഷൻ തീവണ്ടിനിലയത്തിൽനിന്ന് തുടങ്ങി കണ്ണൂരിൽ അവസാനിക്കുന്ന ഒരു തീവണ്ടിയാണ് എറണകുളം - കണ്ണൂർ ഇന്റർസിറ്റി എക്സ്പ്രസ്. ഈ തീവണ്ടിക്ക് ആകെ 13 സ്റ്റോപ്പുകളാണ് ഉള്ളത്.



</doc>
<doc id="191763" url="https://ml.wikipedia.org/wiki?curid=191763" title="കേരള മുസ്‌ലിം ഐക്യസംഘം">
കേരള മുസ്‌ലിം ഐക്യസംഘം

1922-ൽ കൊടുങ്ങല്ലൂർ കേന്ദ്രീകൃതമായി രൂപം കൊള്ളുകയും 1934 വരെ നിലനിൽക്കുകയും ചെയ്ത കേരളത്തിൽ രൂപീകൃതമായ ആദ്യത്തെ മുസ്‌ലിം സംഘടിതവേദിയാണ് കേരള മുസ്‌ലിം ഐക്യസംഘം. കേരളത്തിൽ മുസ്‌ലിം നവോത്ഥാനങ്ങൾക്ക് നേതൃത്വം നൽകിയ മക്തി തങ്ങൾ, ശൈഖ് ഹമദാനി, വക്കം മൗലവിഎന്നിവർ നടത്തിയ പ്രവർത്തനങ്ങൾക്ക് സംഘടിത രൂപം ലഭിച്ചത് കേരള മൂസ്‌ലിം ഐക്യസംഘത്തിന്റെ ആവിർഭാവത്തോടെയാണ്. 
1921ലെ കലാപാനന്തരം കൊടുങ്ങല്ലൂരെത്തിയെ കെ എം മൌലവിയുടെയും ഹമദാനി തങ്ങളുടെയും ശ്രമഫലമായി അക്കാലത്ത് സമൂഹത്തിൽ നിലനിന്നിരുന്ന ദുരവസ്ഥ മാറ്റിയെടുക്കുക എന്ന ലക്ഷ്യത്തോടെ, 1922ൽ എറിയാട് എന്ന സ്ഥലത്ത് നിഷ്പക്ഷ സംഘം എന്ന സംഘടനക്ക് രൂപംനൽകി. ഹമദാനി ശൈഖ് രൂപീകരിച്ച സംഘടനയുടെ ആദ്യ പ്രസിഡന്റ് കുഞ്ഞു മുഹമ്മദ് ഹാജിയും സെക്രട്ടറി സീതിമുഹമ്മദുമായിരുന്നു. മലബാർ കലാപത്തെ തുടർന്ന് കൊടുങ്ങല്ലൂരിൽ അഭയം തേടിയെത്തിയ കെ.എം. മൗലവിയുടെയും ഇ.കെ. മൗലവിയുടെയും സാന്നിദ്ധ്യം കൂടിയായപ്പോൾ സംഘത്തിന്റെ പ്രവർത്തനം കൂടുതൽ സജീവമായി.

കൊടുങ്ങല്ലൂരിലും സമീപപ്രദേശങ്ങളിലും നിലനിന്ന പല കക്ഷിവഴക്കുകളും പരിഹരിക്കുന്നതിൽ സംഘടന വിജയം നേടിയതിനെ തുടർന്ന് ഇതേവർഷം എറിയാട് വെച്ചുതന്നെ മറ്റൊരു യോഗം ചേർന്ന് നിഷ്പക്ഷ സംഘത്തെ വിപുലീകരിച്ച് മുസ്‌ലിം ഐക്യസംഘം എന്ന സംഘടനക്ക് രൂപം നൽകി. 1921ലെ കലാപാനന്തരം സമൂഹത്തിന് ആത്മവിശ്വാസം നൽകാൻ സംഘടന ശ്രമിച്ചു. മുസ്‌ലിംകൾക്കിടയിൽ ആധുനിക വിദ്യാഭ്യാസം പ്രചരിപ്പിക്കുന്നതിലും അന്ധവിശ്വാസങ്ങൾക്കും അനാചാരങ്ങൾക്കെതിരിൽ സമൂഹ മനസാക്ഷിയെ ഉണർത്തുന്നതിലും സംഘടന ശ്രദ്ധിച്ചു.

1923ൽ കൊടുങ്ങല്ലൂരിൽ വെച്ച് വക്കം മൗലവിയുടെ അധ്യക്ഷതയിൽ ചേർന്ന രണ്ടാം വാർഷിക സമ്മേളനത്തിൽ ഭരണഘടനക്ക് അംഗീകാരം നൽകി. 1924 ൽ ആലുവയിൽ വെച്ച് നടന്ന രണ്ടാം വാർഷികയോഗത്തിൽ വെച്ചായിരുന്നു കേരള ജംഇയ്യത്തുൽ ഉലമ എന്ന പണ്ഡിതസഭക്ക് രൂപം നൽകിയത്. ഐക്യസംഘം പ്രവർത്തനങ്ങൾ പ്രധാനമായും സമ്പന്നരായ മധ്യവർഗത്തിനിടയിലും പാശ്ചാത്യ വിദ്യാഭ്യാസം നേടിയവരിലുമാണ് പ്രചരിച്ചിരുന്നത്. സാധാരണ മുസ്‌ലിംകളിൽ നേരിട്ട് വലിയ സ്വീകാര്യത നേടാൻ അവർക്കായില്ല. കാലാകാലങ്ങളായി ആചരിച്ചുവന്നിരുന്ന ആചാര അനുഷ്ഠാനങ്ങളെ എതിർത്തു എന്നതും യാഥാസ്ഥിതിക പണ്ഡിതന്മാർക്ക് സാധാരണക്കാർക്കിടയിലുള്ള സ്വാധീനവും ഇതിന് കാരണമായി. 1934-ൽ ഐക്യസംഘം പിരിച്ചുവിട്ടുവെങ്കിലും അതുയർത്തിയ മുദ്രാവാക്യങ്ങളും ആശയങ്ങളും പിൽക്കാലത്ത് മറ്റു പല മുസ്‌ലിം മത–സാമൂഹ്യ–രാഷ്ട്രീയ–വിദ്യാഭ്യാസ സംഘടനകളെയും സ്വാധീനിക്കുകയും കേരള മുസ്‌ലിംകളിൽ ഇന്ന് കാണുന്ന മുന്നേറ്റത്തിനും ഉന്നമനത്തിനും ഹേതുവാകുകയും ചെയ്തു


</doc>
<doc id="191772" url="https://ml.wikipedia.org/wiki?curid=191772" title="ഹെന്റി ഒസാവ ടാനർ">
ഹെന്റി ഒസാവ ടാനർ

ആഫ്രിക്കൻ-അമേരിക്കൻ ചിത്രകാരനായിരുന്നു ഹെന്റി ഒസാവ ടാനർ. 1859 ജൂൺ 21-ന് പിറ്റ്സ്ബർഗിൽ ജനിച്ചു. 1858 മുതൽ 1908 വരെ ആഫ്രിക്കൻ മെഥെഡിസ്റ്റ് എപ്പിസ്കോപ്പൽ ചർച്ച് ബിഷപ്പായിരുന്ന ബഞ്ചമിൻ ടക്കർ ടാനർ ആണ് പിതാവ്. ഇതു ഹെന്റിക്ക് ബാല്യത്തിലേ തന്നെ ബൈബിൾ ലോകവുമായി ഗാഢമായ ബന്ധമുണ്ടാകുന്നതിനു കാരണമായി. ഇദ്ദേഹത്തിന്റെ രചനകളിൽ ബൈബിൾ സ്വാധീനം ഗണ്യമായി കാണുന്നതിനുള്ള കാരണവും ഇതു തന്നെയാണ്.

ഹെന്റി ടാനർ, ഫിലാഡൽഫിയയിലെ തോമസ് ഈക്കിൻസിനോടും, പാരീസിലെ ജെ. വി. ലോറൻസ്, ബെഞ്ചമിൻ കോൺസ്റ്റന്റ് എന്നിവരോടുമൊപ്പമാണ് ചിത്രകലാഭ്യസനം നടത്തിയത്. 1895-ൽ സാലനിലായിരുന്നു ഇദ്ദേഹത്തിന്റെ ആദ്യ ചിത്രപ്രദർശനം. എങ്കിലും ഫോണ (1878-79) എന്ന ചിത്രത്തിലൂടെ ഇദ്ദേഹം ശ്രദ്ധേയനായിക്കഴിഞ്ഞിരുന്നു. സമ്മോഹനമായൊരു പ്രകൃതി പശ്ചാത്തലത്തിലെ മാൻ ആണ് അതിൽ ചിത്രീകരിച്ചിരുന്നത്. പ്രകൃതിയും ജന്തുജാലങ്ങളും തമ്മിലുള്ള ഇഴുകിച്ചേരലിന്റെ ഈ ഭാവം പിൽക്കാല ചിത്രങ്ങളിലെല്ലാം ശൈലീഭേദത്തോടെയാണെങ്കിലും പ്രകടമായിട്ടുണ്ട്. ലയൺസ് ഒഫ് ദ് ഡെസർട്ട് (1897-98) ഇതിനു മികച്ച ഉദാഹരണമാണ്. നാച്വറലിസ്റ്റ് ചിത്രകലയുടെ ഉൾക്കാമ്പുള്ള മാതൃകകൾ ചമച്ച ഇദ്ദേഹം 20-ആം നൂറ്റാണ്ട് ആയപ്പോഴേക്കും ലോകശ്രദ്ധ പിടിച്ചുപറ്റി. ആദരണീയമായൊരു പദവി കൈവരിക്കുന്ന പ്രഥമ നീഗ്രോ ചിത്രകാരൻ കൂടിയാണ് ഇദ്ദേഹം. ബൈബിൾ ആധാരമാക്കിയുള്ള ചിത്രങ്ങളായിരുന്നു ഇദ്ദേഹത്തിന്റെ വിഖ്യാതമായ രചനകളേറെയും. ഗുഡ് ഷെപ്പേഡാണ് (1922) ഏറെ ശ്രദ്ധേയമായത്. മറ്റുള്ളവയിൽ ദ് ബഞ്ചോലെസൻ പ്രസിദ്ധമാണ്. ബൈബിളിതര രചനകളിൽ ഛായാചിത്രങ്ങളും പ്രകൃതിദൃശ്യങ്ങളും മൃഗചിത്രങ്ങളുമാണ് മുഖ്യം. 1900 മുതൽ ബൈബിൾ ചിത്രങ്ങൾ മാത്രമായിരുന്നു രചിച്ചിരുന്നത്. ഇവയിൽ പ്രധാനപ്പെട്ടവ ടു ഡിസൈപ്പിൾസ് അറ്റ് ദ് ടൂംബ് (1905-06), മിറാക്യുലസ് ഫാൾ ഒഫ് ഫിഷസ് (1913-14), റിട്ടേൺ ഫ്രം ക്രൂസിഫിക്ഷൻ (1936) എന്നിവയാണ്. ഇദ്ദേഹം വരച്ച ബുക്കർ.ടി. വാഷിങ്ടന്റെയും (1917) സ്വമാതാവിന്റെയും ഛായാചിത്രങ്ങളാണ് ഏറെ ശ്രദ്ധേയം. 1930-ൽ രചിച്ച ഡിസൈപ്പിൾസ് ഹീലിംഗ് ദ് സിക് അതിന്റെ പരീക്ഷണാത്മകതയാൽ പ്രശംസിക്കപ്പെട്ടിട്ടുള്ള ഒന്നാണ്.

നിരവധി പുരസ്കാരങ്ങൾ ഹെന്റിയെ തേടിയെത്തിയിട്ടുണ്ട്. 1915-ൽ ഫ്രഞ്ച് സാലൻ പദവി ലഭിച്ചു. 1923-ൽ ക്രോസ് ഒഫ് ദ് ലീജിയൻ എന്ന ബഹുമതിക്കും ഇദ്ദേഹം അർഹനായി.

തിളക്കമാർന്നതും കരുത്തുറ്റതുമായ രചനാശൈലിയായിരുന്നു ഇദ്ദേഹത്തിന്റേത്. നിരവധി സ്രോതസ്സുകളിൽ നിന്നെന്ന മാതിരിയുള്ള വെളിച്ചത്തിന്റെ വിന്യാസം രചനകളിലെ മറ്റൊരു സവിശേഷതയാണ്. മിക്ക രചനകളിലും നീലയുടെയും ഹരിത നീലയുടെയും പ്രയോഗം ധാരാളമായിക്കാണുന്നു. ഇദ്ദേഹത്തിന്റെ പ്രമുഖ രചനകൾ ഫിലാഡൽഫിയ മ്യൂസിയം ഒഫ് ആർട്ട്, ലോസ് ആഞ്ചലസ് കൗണ്ടി മ്യൂസിയങ്ങൾ, ആർട്ട് ഇൻസ്റ്റിറ്റ്യൂട്ട് ഒഫ് ചിക്കാഗോ, മെട്രോപ്പോളിയൻ മ്യൂസിയം ഒഫ് ആർട്ട് (ന്യൂയോർക്ക്) എന്നിവിടങ്ങളിലുണ്ട്.

ചിത്രരചനയിലൂടെ എന്നതു പോലെതന്നെ നിരവധി കലാസാംസ്കാരിക സംഘങ്ങളിലൂടെയും ഇദ്ദേഹം കലാരംഗത്തെ പരിപോഷിപ്പിച്ചിട്ടുണ്ട്. 1937 മേയ് 25-ന് പാരീസിൽ അന്തരിച്ചു.



</doc>
<doc id="191777" url="https://ml.wikipedia.org/wiki?curid=191777" title="ഇൻസ്റ്റാഗ്രാം">
ഇൻസ്റ്റാഗ്രാം

സൗജന്യമായി ചിത്രങ്ങളും വീഡിയോകളും (15 സെക്കന്റ് ദൈർഘ്യമുള്ള) പങ്കു വെക്കുന്നന്നതിനായി 2010 ഒക്ടോബറിൽ പുറത്തിറങ്ങിയ ഒരു സോഷ്യൽ നെറ്റ്‌വർക്കിംഗ് വെബ്‌സൈറ്റാണ് ഇൻസ്റ്റാഗ്രാം. ഉപയോക്താക്കൾക്ക് ഫോട്ടോ എടുക്കുന്നതിനും, ആവശ്യമായ ഡിജിറ്റൽ മാറ്റങ്ങൾ വരുത്തുന്നതിനും, ഇൻസ്റ്റാഗ്രാമിന്റേതടക്കമുള്ള നിരവധി സോഷ്യൽ നെറ്റ്വർക്കിംഗ് സൈറ്റുകളിലേക്ക് അപ്‌ലോഡ് ചെയ്യുന്നതിനും ഇതിലൂടെ സാധിക്കും. 

ആദ്യം ഐഫോൺ, ഐപാഡ്, ഐപോഡ് ടച്ച് എന്നിവയിൽ മാത്രമായിരുന്നു ഇൻസ്റ്റാഗ്രാം പിന്തുണ ഉണ്ടായിരുന്നത്. 2012 ഏപ്രിൽ മാസത്തിൽ കമ്പനി ആൻഡ്രോയ്ഡ് 2.2 (ഫ്രോയോ) യോ അതിനു മുകളിലോ ഉള്ള ആൻഡ്രോയ്ഡ് ഓപ്പറേറ്റിംഗ് സിസ്റ്റങ്ങളിൽ പ്രവർത്തിക്കുന്ന മൊബൈൽ ഫോണുകളിലും ഇത് സജ്ജമാക്കി. ഐട്യൂൺസ് ആപ്പ് സ്റ്റോർ വഴിയും, ഗൂഗ്‌ൾ പ്ലേ വഴിയുമാണ് ഇത് വിതരണം ചെയ്യപ്പെടുന്നത്. 

2012 ഏപ്രിൽ 12-നു് ഈ കമ്പനിയെയും അതിലെ 13 ജീവനക്കാരെയും ഫേസ്ബുക്ക് സ്വന്തമാക്കി. ഏതാണ്ട് 1 ബില്യൺ ഡോളറിനാണ് ഫേസ്ബുക്ക് ഈ കമ്പനിയെ സ്വന്തമാക്കിയത്. നിലവിൽ ഈ കമ്പനി പ്രത്യേകമായി പ്രവർത്തിക്കുമെന്നാണ് ഫേസ്ബുക്ക് അറിയിക്കുന്നത്. 


</doc>
<doc id="191780" url="https://ml.wikipedia.org/wiki?curid=191780" title="തിരുവനന്തപുരം - കോഴിക്കോട് ജനശതാബ്ദി എക്സ്പ്രസ്സ്">
തിരുവനന്തപുരം - കോഴിക്കോട് ജനശതാബ്ദി എക്സ്പ്രസ്സ്

കേരളത്തിലെ പ്രധാന തീവണ്ടി നിലയമായ തിരുവനന്തപുരം സെൻട്രൽ തീവണ്ടിനിലയത്തിൽ നിന്ന് തുടങ്ങി കോഴിക്കോട് അവസാനിക്കുന്ന തീവണ്ടിയാണ് തിരുവനന്തപുരം - കോഴിക്കോട് ജനശതാബ്ദി എക്സ്പ്രസ്സ്. പകൽസമയം മാത്രം ഓടുന്ന ഈ തീവണ്ടി ആലപ്പുഴ വഴി സർവീസ് നടത്തുന്നു.സർവീസ്
തുടങ്ങുമ്പോൾ തിരുവനന്തപുരം മുതൽ എറണാകുളം വരെ മാത്രം ഉണ്ടായിരുന്ന ജനശതാബ്ദി എക്സ്പ്രസ്സ് 2009 മുതലാണ് കോഴിക്കോട് വരെ നീട്ടിയത്.


തിരുവനന്തപുരം - കണ്ണൂർ ജനശതാബ്ദി എക്സ്പ്രസ്സ്


</doc>
<doc id="191789" url="https://ml.wikipedia.org/wiki?curid=191789" title="ചമ്മന്തിപ്പൊടി">
ചമ്മന്തിപ്പൊടി

കേരളത്തിൽ സാധാരണ ഉപയോഗത്തിലുള്ള ഒരു ഭക്ഷ്യവിഭവമാണ് ചമ്മന്തിപ്പൊടി. ദോശ, ഇഡ്ഡലി, കഞ്ഞി എന്നിവയുടെ കൂടെയെല്ലാം ഇത് ഉപയോഗിക്കുന്നു. ചമ്മന്തിയേക്കാൾ ഇത് കൂടുതൽ ദിവസം കേടുകൂടാതെ ഇരിക്കും.

തേങ്ങ ചിരകിയത്, മല്ലി, ഉഴുന്നുപരിപ്പ്, മുളക്, കറിവേപ്പില, പുളി, ഉപ്പ് എന്നിവയാണ് ഇതു തയ്യാറാക്കാനാവശ്യമായ സാധനങ്ങൾ

ആദ്യമായി ചിരകിയ തേങ്ങ ചീനച്ചട്ടിയിലിട്ട് വറുത്തെടുക്കണം. ഉഴുന്നുപരിപ്പും മല്ലിയും മുളകും കറിവേപ്പിലയും നന്നായി വെളിച്ചെണ്ണയിൽ വറുക്കുക. ചീനച്ചട്ടി വാങ്ങി ചൂടാറാൻ വയ്ക്കുക. ചൂടാറിയശേഷം എല്ലാം കൂടി ഒന്നിച്ചാക്കി പൊടിച്ചെടുക്കുക. 

മധുരമുള്ള ചമ്മന്തിപ്പൊടി തയ്യാറാക്കാനായി പൊടിക്കുമ്പോൾ ഇതിന്റെ കൂടെ അല്പം ശർക്കര ചേർക്കുക.


</doc>
<doc id="191793" url="https://ml.wikipedia.org/wiki?curid=191793" title="ടാട്ടർസ്താൻ">
ടാട്ടർസ്താൻ

മുൻ റഷ്യൻ ഫെഡറേഷനിലുൾപ്പെട്ടിരുന്ന 21 റിപ്പബ്ലിക്കുകളിൽ ഒന്നാണ് ടാട്ടർസ്താൻ. മുമ്പ് യു. എസ്. എസ്. ആർ.-ൽ ഉണ്ടായിരുന്ന ജനവർഗാടിസ്ഥാന-രാഷ്ട്രീയ ഭൂവിഭാഗമായിരുന്നു ഇത് (ethnic political division). വംശീയാടിസ്ഥാനത്തിൽ സോവിയറ്റ് യൂണിയനിൽ രൂപം കൊണ്ട ആദ്യ സ്വയംഭരണ പ്രദേശങ്ങളിലൊന്നാണ് ടാട്ടർസ്താൻ. 

ഭൂമിശാസ്ത്രപരമായി ഒരു നിമ്നതടത്തിലാണ് ടാട്ടർസ്താന്റെ സ്ഥാനം. വോൾഗാനദിയുടെ മധ്യഭാഗവും (Middle Volga), കാമാനദിയുടെ അവസാനഭാഗവും (Lower Kama) ഇതിനെ മുറിച്ചു കടക്കുന്നു. മൂന്നു നൈസർഗിക ഭൂഭാഗങ്ങളാണ് ടാട്ടർ പ്രദേശത്തുള്ളത്. ഇതിലാദ്യത്തേത് വോൾഗയുടെ പടിഞ്ഞാറൻ തീരത്ത് സ്ഥിതി ചെയ്യുന്ന ഉന്നത തടങ്ങളാണ്. ചെറുനദികളുണ്ടാക്കുന്ന ഉയർന്ന തോതിലുള്ള ചാലുകീറൽ അപരദനം (gully erosin), കരിമണ്ണ്, ഇല പൊഴിയും കാടുകൾ എന്നിവ ഈ ഭൂഭാഗത്തിന്റെ പ്രത്യേകതകളാണ്. കാമാ നദിയുടെ ഉത്തരതീരത്തെ നിമ്നതടമാണ് രണ്ടാമത്തേത്. "പോഡ്-സോളിക്" മണ്ണും, സ്തൂപികാഗ്രിത വനങ്ങളും, ചതുപ്പു നിലങ്ങളുമാണ് ഈ പ്രദേശത്തിന്റെ പ്രത്യേകതകൾ. മൂന്നാമത്തെ ഭൂഭാഗം കാമാനദിയുടെ തെക്കേ തീരത്തു സ്ഥിതി ചെയ്യുന്നു. സ്റ്റെപ്പി പുൽമേടുകൾ നിറഞ്ഞ ഈ നിമ്ന ഭൂഭാഗം കരിമണ്ണിനാൽ സമ്പുഷ്ടമാണ്. ടാട്ടർസ്താന്റെ ഉത്തരഭാഗങ്ങളിൽ ഇല പൊഴിയും വനങ്ങളും ദക്ഷിണ ഭാഗങ്ങളിൽ സ്റ്റെപ്പി സസ്യജാലവും കാണപ്പെടുന്നു.

ഈർപ്പം നിറഞ്ഞ വടക്കു പടിഞ്ഞാറൻ മേഖലയിലെ കൃഷിയിടങ്ങളിൽ കാലിത്തീറ്റ വിളകൾക്കും, ഉരുളക്കിഴങ്ങ്, ചണച്ചെടി, കരിമ്പ് എന്നീ വിളകൾക്കുമാണ് മുൻതൂക്കം. കോഴി-കന്നുകാലി-പന്നിവളർത്തലും മുഖ്യ ഉപജീവന മാർഗങ്ങൾ തന്നെ. വരണ്ട വടക്കു കിഴക്കൻ മേഖലകളിൽ ഗോതമ്പ്, സൂര്യകാന്തി എന്നിവയുടെ കൃഷിക്കും ഇറച്ചിക്കാവശ്യമായ കന്നുകാലി വളർത്തലിനുമാണ് പ്രാമുഖ്യം.

രാഷ്ട്ര തലസ്ഥാനമായ കസനു (Kazan) ചുറ്റുമായാണ് ഉല്പ്പാദന പ്രവർത്തനങ്ങൾ കേന്ദ്രീകരിച്ചിരിക്കുന്നത്. രാസ വസ്തുക്കൾ, തുകൽ, രോമചർമ്മ വസ്ത്രങ്ങൾ, യന്ത്രസാമഗ്രികൾ എന്നിവയാണ് ഇവിടെത്തെ പ്രധാന ഉത്പ്പന്നങ്ങൾ. സെലനോഡോൾസ്കിൽ (Zelenodolsk), തടിയുത്പന്നങ്ങൾ, സ്ഫടികം തുടങ്ങിയവയുടെ വ്യവസായവും ചിസ്റ്റോപോളിൽ (chistopol) ക്ലോക്കുകൾ, വാച്ചുകൾ എന്നിവയുടെ ഉത്പ്പാദനവും കേന്ദ്രീകരിച്ചിരിക്കുന്നു. ഇവിടെത്തെ സുലഭമായ എണ്ണ നിക്ഷേപങ്ങൾ എണ്ണ ശുദ്ധീകരണ വ്യവസായശാലകളുടെ വളർച്ചയ്ക്കു കാരണമായിട്ടുണ്ട്. എൻജിനീയറിങ് വ്യവസായവും ടാട്ടർസ്താനിൽ നിർണായകമായ വളർച്ച നേടിയിരിക്കുന്നു.

റഷ്യയിലെ ഏറ്റവും വലിയ ട്രക്ക് നിർമ്മാണകേന്ദ്രങ്ങളിൽ ഒന്നാണ് ടാട്ടർസ്താൻ. കാമാ നദീതീരത്തെ പുതിയ ജലവൈദ്യുതോല്പ്പാദന കേന്ദ്രത്തിനടുത്താണ് ട്രക്കു വ്യവസായം കേന്ദ്രീകരിച്ചിട്ടുള്ളത്. എണ്ണ നിക്ഷേപങ്ങൾ കണ്ടെത്തിയതോടെ, 1950-കളിൽ സോവിയറ്റ് യൂണിയനിലെ ഏറ്റവും പ്രമുഖ എണ്ണ ഉത്പ്പാദകരാജ്യമായി ടാട്ടർ മാറി. ഇവിടത്തെ ആൽമേറ്റിവ്സ്ക് (Almetievsk) നഗരത്തിനു ചുറ്റുമുള്ള എണ്ണപ്പാടങ്ങളിൽ നിന്ന് മറ്റ് അയൽരാജ്യങ്ങളിലേക്ക് എണ്ണ കയറ്റുമതി ചെയ്യുന്നുണ്ട്. ടാട്ടർസ്താനിലെ എണ്ണ വ്യവസായം നിഷ്നെകാംസ്ക് (Nizhnekamsk) നഗരത്തെ ഒരു പെട്രോകെമിക്കൽ കേന്ദ്രമായി വികസിപ്പിച്ചിരിക്കുന്നു. കാമാ നദിക്കരയിൽ ആൽമേറ്റിവ്സ്കിനു വടക്കാണ് ഈ നഗരം സ്ഥിതി ചെയ്യുന്നത്.

തലസ്ഥാന നഗരമായ കസൻ കഴിഞ്ഞാൽ 
എന്നിവയാണ് ടാട്ടർസ്താനിലെ മറ്റു പ്രധാന നഗരങ്ങൾ. 

1989-ലെ സെൻസസു പ്രകാരം ജനസംഖ്യയുടെ 
എന്നിവരാണ് ഇതര ജനവിഭാഗങ്ങൾ.

10-ആം നൂറ്റാണ്ട് മുതൽ 13-ആം നൂറ്റാണ്ടു വരെ മംഗോൾ അധീനതയിലുള്ള വോൾഗാ-കാമാ-ബൾഗാർ സ്റ്റേറ്റിന്റെ കീഴിലുള്ള ഒരു പ്രദേശമായിരുന്നു ടാട്ടർസ്താൻ. 15-ആം നൂറ്റാണ്ടിൽ മംഗോൾ സാമ്രാജ്യത്തിന്റെ പതനത്തെ തുടർന്ന് ഇതു കസൻ (ടാട്ടർ) ഖാൻമാരുടെ ആസ്ഥാനമായി. 1552-ൽ വീണ്ടും റഷ്യൻ അധീനതയിലായ ഈ പ്രദേശം 1920-ൽ ഒരു സ്വയംഭരണ റിപ്പബ്ലിക്കായിത്തീർന്നു. 1991-ലെ സുപ്രീം സോവിയറ്റ് സ്വാതന്ത്ര്യ പ്രഖ്യാപനത്തെ തുടർന്ന് 1992 മാർച്ച്|മാർച്ചിൽ]] ഇവിടെ നടന്ന ജനഹിത പരിശോധനയിൽ 61.4 ശ. മാ. ജനങ്ങളും ടാട്ടർസ്താന്റെ സ്വയംഭരണത്തിന് അനുകൂലമായി വോട്ടു ചെയ്തു. തുടർന്ന് 1992 ഏപ്രിലിൽ പുതിയ ഭരണഘടന നിലവിൽ വന്നു. ഇതിൻ പ്രകാരം ടാട്ടർസ്താൻ ഒരു പരമാധികാര രാഷ്ട്രമായി. 1994 ഒക്ടോബറിൽ റഷ്യയുടെയും ടാട്ടർസ്താന്റെയും പ്രസിഡന്റുമാർ ടാട്ടർസ്താൻ റഷ്യയോടു ചേർന്നുള്ള ഒരു സംസ്ഥാനമായി പ്രഖ്യാപിക്കുന്ന ഉടമ്പടിയിൽ ഒപ്പുവച്ചെങ്കിലും റഷ്യൻ പാർലമെന്റ് ഇതുവരെയും ഇതിനെ സാധുവാക്കിയിട്ടില്ല.

യു. എസ്. എസ്. ആർ. അക്കാദമി ഒഫ് സയൻസിന്റെ ഒരു ശാഖ ടാട്ടർസ്താനിലുണ്ട്. അഞ്ചു സ്ഥാപനങ്ങൾ ഇതിന്റെ കീഴിൽ പ്രവർത്തിക്കുന്നു. 



</doc>
<doc id="191806" url="https://ml.wikipedia.org/wiki?curid=191806" title="ടെസ്സി തോമസ്">
ടെസ്സി തോമസ്

അഗ്‌നി - അഞ്ച് ഭൂഖണ്ഡാന്തര മിസൈലിന്റെ മുഖ്യശില്പിയും പ്രോജക്ട് മേധാവിയുമാണ് ടെസ്സി തോമസ്. "അഗ്‌നിപുത്രി" എന്നും ഇന്ത്യയുടെ "മിസൈൽ വനിത" എന്നും മാധ്യമങ്ങൾ വിശേഷിപ്പിക്കുന്ന ടെസി തോമസ് പ്രതിരോധ ഗവേഷണ-വികസന സംഘടന (ഡി.ആർ.ഡി.ഒ.)യിലെ മുഖ്യശാസ്ത്രജ്ഞയാണ്. ഒരു മിസൈൽ പദ്ധതിയ്ക്കു നേതൃത്വം നൽകുന്ന ഇൻഡ്യയിലെ ആദ്യത്തെ വനിതയാണ് ടെസ്സി തോമസ്.

ആലപ്പുഴ ജില്ലയിൽ തത്തംപള്ളി തൈപറമ്പിൽ തോമസിന്റെയും കുഞ്ഞമ്മയുടെയും മകളായി 1963ൽ ജനിച്ചു. ആലപ്പുഴ സെന്റ് ജോസഫ്സ് സ്കൂളിലും കോളേജിലുമായിരുന്നു ടെസ്സി തോമസിന്റെ പഠനം. തൃശൂർ ഗവൺമെന്റ് എൻജിനിയറിങ് കോളേജിൽ നിന്നു ഇലക്ട്രിക്കൽ എൻജിനിയറിങ്ങിൽ ബി. ടെക്ക് ബിരുദവും പുണെയിൽ ഡിഫൻസ് ഇൻസ്റ്റിറ്റ്യൂട്ട് ഓഫ് അഡ്വാൻസ്ഡ് ടെക്നോളജി യിൽ നിന്ന് എം. ടെക്കും നേടി. 1988 മുതൽ ഡി.ആർ.ഡി.ഒ.യിൽ പ്രവർത്തിക്കുന്നു.

3000 കിലോമീറ്റർ ദൂര പരിധിയുള്ള അഗ്നി - 3 മിസൈൽ പദ്ധതിയുടെ പ്രവർത്തനങ്ങളിൽ ടെസ്സി പങ്കാളിയായിരുന്നു. 2011ൽ വിജയകർമായി പരീക്ഷിച്ച അഗ്നി - 4 മിസൈൽ പദ്ധതിയുടെ പ്രോജക്ട് ഡയറക്ടറും ടെസ്സി തോമസ് ആയിരുന്നു. 2009ൽ അവർ 5000 കിലോമീറ്റർ ദൂരപരിധിയുള്ള അഗ്നി - 5 മിസൈൽ പദ്ധതിയുടെ പ്രോജക്ട് ഡയറക്ടറായി നിയമിതയായി. 2012 ഏപ്രിൽ 19നു അഗ്നി - 5 മിസൈൽ വിജയ്കരമായി പരീക്ഷിച്ചു.

അഗ്നിച്ചിറകിൽ വിജയക്കുതിപ്പ്


</doc>
<doc id="191815" url="https://ml.wikipedia.org/wiki?curid=191815" title="മുസ്ലിം സർവ്വീസ് സൊസൈറ്റി">
മുസ്ലിം സർവ്വീസ് സൊസൈറ്റി

1980-ൽ രൂപംകൊണ്ട മുസ്‌ലിം സാമൂഹിക വിദ്യാഭ്യാസ സംഘടനയാണ് മുസ്‌ലിം സർവീസ് സൊസൈറ്റി അഥവാ എം.എസ്.എസ്. വിദ്യാഭ്യാസപരമായും സാമൂഹികമായും സമുദായത്തെ സമുദ്ധരിക്കാൻ ഒട്ടേറെ പരുപാടികൾ അവർ ആവിഷ്‌കരിക്കുന്നുണ്ട്.

കേരളത്തിലും കേരളത്തിനു പുറത്തും ഗൾഫ് രാജ്യങ്ങളിലുമായി വിവിധ ഭാഗങ്ങളിൽ സംസ്ഥാന ആസ്ഥാനത്തിന് പുറമെ ശാഖകളും അനേകം വിദ്യാഭ്യാസ സ്ഥാപനങ്ങളും പ്രവർത്തിക്കുന്നു. പണ്ഡിതരും അധ്യാപകരും ഡോക്ടർമാരും എഞ്ചിനീയർമാരും നിയമജ്ഞരും വ്യവസായ പ്രമുഖരും സാമൂഹിക പ്രവർത്തകരും സാധാരണക്കാരുമടങ്ങുന്ന വ്യത്യസ്ത തലങ്ങളിലുള്ള ആളുകൾ സംഘടനയുടെ ഭാഗമായി സഹകരിക്കുന്നു. മുസ്‌ലിം സമൂഹത്തിന്റെ സമഗ്ര പുരോഗതി ലക്ഷ്യംവെച്ചാണ് സംഘടന പ്രവർത്തിക്കുന്നത്.

1985 ൽ എം.എസ്.എസ് കൾച്ചറൽ കോപ്ലക്‌സ് നിർമ്മിച്ചു. സംഘടനാ കാര്യാലയം, കോപ്ലക്‌സ്, മസ്ജിദ്, ഓഡിറ്റോറിയം, ഹോസ്റ്റൽ, കരിയർ ഇൻസ്റ്റിറ്റ്യൂട്ട്, ഫ്രീ മെഡിക്കൽ എയിഡ് സെന്റർ എന്നിവ പ്രവർത്തിക്കുന്നു. മുസ്‌ലിം സർവീസ് സൊസൈറ്റിയുടെ സ്ഥാപക പ്രസിഡന്റ് പ്രമുഖ വ്യാപാരിയും സാമൂഹിക പ്രവർത്തകനുമായ കെ.വി കുഞ്ഞഹമ്മദ് ആണ്. പിന്നീട് മുൻ മന്ത്രി പി.പി.ഉമർ കോയ, മുൻ പി.എസ്.സി ചെയർമാൻ ടി.എം.സാവാൻ കുട്ടി, പ്രഗല്ഭ പണ്ഡിതനും വിദ്യാഭ്യാസ പ്രവർത്തകനുമായ പ്രൊഫ.വി.മുഹമ്മദ്, പ്രശസ്ത ഭിഷഗ്വരൻ ഡോ.ആലിക്കുട്ടി തിരൂർ, പ്രഗല്ഭ വാഗ്മിയും സംഘാടകനുമായ പി.എം.മുഹമ്മദ് കോയ എന്നിവർ സംഘടനയെ നയിക്കുകയുണ്ടായി. എം.എസ്.എസിന്റെ സ്ഥാപക ജനറൽ സെക്രട്ടറി പി.എം മുഹമ്മദ് കോയ ആണ്.തുടർന്ന് വിവ്ധ ഘട്ടങ്ങളിലായി പ്രൊഫ. വി.മുഹമ്മദ്, പ്രൊഫ.പി.മുഹമ്മദ് കോയ, ടി.എം സാവാൻ കുട്ടി, വി.അഹ്മദ് കുട്ടി ഫറോക്ക്, പ്രമുഖ വിദ്യാഭ്യാസ പ്രവർത്തകനും ഫാറൂഖ് കോളേജ് മുൻ പ്രിൻസിപ്പലുമായ പ്രൊഫ. യു. മുഹമ്മദ്, ഡോ.വി.എം. അബ്ദുറഹ്മാൻ എന്നിവർ ജനറൽ സെക്രട്ടറി ചുമതല വഹിക്കുകയുണ്ടായി. എ. പരീത് പ്രസിഡന്റ്. ജനറൽ സെക്രട്ടറി പി.എം മുഹമ്മദ് അശ്‌റഫ്. 

1985 ൽ എം.എസ്.എസ് കൾച്ചറൽ കോപ്ലക്‌സ് നിർമ്മിച്ചു.സംഘടനാ കാര്യാലയം, കോപ്ലക്‌സ്, മസ്ജിദ്, ഓഡിറ്റോറിയം, ഹോസ്റ്റൽ, കരിയർ ഇൻസ്റ്റിറ്റിയൂട്ട്, ഫ്രീ മെഡിക്കൽ എയിഡ് സെന്റർ എന്നിവ പ്രവർത്തിക്കുന്നു. ചക്കുംകടവ്, മുഖദാർ, കോഴിക്കോട് മെഡിക്കൽ കോളേജ് എന്നിവിടങ്ങളിൽ ഇത്തരം കേന്ദ്രങ്ങൾ പ്രവർത്തിക്കുന്നു. അത്യാഹിത ഘട്ടങ്ങളിൽ മെഡിക്കൽ സേവനങ്ങളും നൽകി വരുന്നു. കോഴിക്കോടും തിരവനന്തപുരത്തും മെഡിക്കൽ എയിഡ് സെന്റർ പ്രവർത്തിക്കുന്നു.


</doc>
<doc id="191818" url="https://ml.wikipedia.org/wiki?curid=191818" title="സംസ്ഥാനപാത 42 (കേരളം)">
സംസ്ഥാനപാത 42 (കേരളം)

കേരളത്തിലെ ഒരു സംസ്ഥാനപാതയാണ് SH 42 (സംസ്ഥാനപാത 42). കോട്ടയം ജില്ലയുടെ അതിർത്തിയിലുള്ള കുമരകത്ത് നിന്നും ആരംഭിച്ച്, കുമ്പം എന്ന പ്രദേശത്താണ് ഈ പാത അവസാനിക്കുന്നത്. 55.1 കിലോമീറ്റർ നീളമുണ്ട്.


</doc>
<doc id="191822" url="https://ml.wikipedia.org/wiki?curid=191822" title="ടാങ്കർ (കപ്പൽ)">
ടാങ്കർ (കപ്പൽ)

ദ്രാവക രൂപത്തിലുള്ള ചരക്കുകൾ കയറ്റിക്കൊണ്ടു പോകാനുപയോഗിക്കുന്ന കപ്പലാണ് ടാങ്കർ. മിക്കപ്പോഴും കപ്പലിന്റെ നീളത്തോളം വരുന്ന എണ്ണ ടാങ്കുകൾ ഇവയിൽ കാണും.

പൊതുവേ നാലു വിഭാഗം ടാങ്കറുകളുണ്ട്; 

1886-ൽ ജർമനിയിലാണ് ആദ്യ ടാങ്കർ നിർമിച്ചത്. ഇതിന് 300 മെട്രിക് ടൺ എണ്ണ വഹിക്കാനുള്ള ശേഷി ഉണ്ടായിരുന്നു. രണ്ടാം ലോകയുദ്ധം പെട്രോളിയത്തിനുള്ള ആവശ്യം വ്യാപകമാക്കിയത് ടാങ്കർ നിർമ്മാണത്തിനു പ്രചോദനമായി ഭവിച്ചു. ഏറ്റവും ബൃഹത്തായ 'ULCC' (അൾട്രാ-ലാർജ് ക്രൂഡ് കാരിയർ) എന്നയിനം ടാങ്കറിന് ഏകദേശം 500,000 ഡെഡ് വെയ്റ്റ് ടൺ ഭാരശേഷി ഉണ്ടായിരുന്നു.

ടാങ്കറിനു ഭാരിച്ച നിർമ്മാണ ചെലവാണുള്ളത്. അപൂർവം ചില സ്വകാര്യ ഏജൻസികൾക്കു ടാങ്കറുകളുടെ ഉടമസ്ഥാവകാശം ഉണ്ടെങ്കിലും മിക്കപ്പോഴും വൻകിട എണ്ണ കമ്പനികൾക്കായിരിക്കും ഭൂരിപക്ഷം ടാങ്കറുകളുടേയും ഉടമസ്ഥതയുള്ളത്. ഇവയ്ക്ക് നിശ്ചിത സഞ്ചാരപാതകളും കാണും. ടാങ്കർ നിർമ്മാണം, പ്രവർത്തനം എന്നിവയെ വിലയിരുത്തുന്നത് ഇന്റർഗവൺമെന്റൽ മാരിടൈം കൺസൽറ്റേറ്റീവ് ഓർഗനൈസേഷൻ (IMCO) എന്ന പേരിലറിയപ്പെടുന്ന സംഘടനയാണ്. സമുദ്ര മലിനീകരണ നിയന്ത്രണം, കപ്പലോട്ട സുരക്ഷ, ആവശ്യമായ അഗ്നിശമന സൗകര്യങ്ങൾ, നിർമ്മാണ രീതിയിലുള്ള ആഗോള സഹകരണം, സഞ്ചാരപാത നിർണയനം തുടങ്ങി ടാങ്കറുമായി ബന്ധപ്പെട്ട വിവിധ മേഖലകളെ സംബന്ധിച്ചുള്ള ഗവേഷണങ്ങളും ഈ സംഘടനയുടെ നേതൃത്വത്തിൽ നടന്നുവരുന്നുണ്ട്.




</doc>
<doc id="191823" url="https://ml.wikipedia.org/wiki?curid=191823" title="സംസ്ഥാനപാത 41 (കേരളം)">
സംസ്ഥാനപാത 41 (കേരളം)

കേരളത്തിലെ ഒരു സംസ്ഥാനപാതയാണ് SH 41 (സംസ്ഥാനപാത 41). എറണാകുളം ജില്ലയിലെ പാലാരിവട്ടത്ത് നിന്നും ആരംഭിച്ച്, ഇടുക്കി ജില്ലയിലെ തേക്കടിയിലാണ് ഈ പാത അവസാനിക്കുന്നത്. 55.1 കിലോമീറ്റർ നീളമുണ്ട്.

പാലാരിവട്ടം - കാക്കനാട് - പള്ളിക്കര - കിഴക്കമ്പലം - പട്ടിമറ്റം - വലമ്പൂർ - മൂവാറ്റുപുഴ - പണ്ടപ്പിള്ളി - അരിക്കുട - മനക്കാട് - തൊടുപുഴ - ചോറ്റുപാറ - ഉപ്പുത്തറ - കുമളി - തേക്കടി.


</doc>
<doc id="191827" url="https://ml.wikipedia.org/wiki?curid=191827" title="സംസ്ഥാനപാത 40 (കേരളം)">
സംസ്ഥാനപാത 40 (കേരളം)

കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 40 (സംസ്ഥാനപാത 40). ആലപ്പുഴയിൽ നിന്നും ആരംഭിച്ച്, ഇടുക്കി ജില്ലയിലെ കമ്പംമെട്ട് എന്ന പ്രദേശത്താണ് ഈ പാത അവസാനിക്കുന്നത്. 114.815 കിലോമീറ്റർ നീളമുണ്ട്.

ആലപ്പുഴ - മുഹമ്മ - തണ്ണീർമുക്കം - തലയോലപ്പറമ്പ് - പെരുവ - മുത്തോലപ്പുറം - മരിക - വഴിത്തല - തൊടുപുഴ - വണ്ണാപ്രം - നെടുങ്കണ്ടം - കമ്പംമൊട്ട്.


</doc>
<doc id="191836" url="https://ml.wikipedia.org/wiki?curid=191836" title="ടാക്കികാർഡിയ">
ടാക്കികാർഡിയ

ഹൃദയസ്പന്ദന നിരക്ക് വർധിക്കുന്ന അവസ്ഥയാണ് ടാക്കികാർഡിയ. ഹൃദ്രോഗങ്ങൾ മൂലവും വ്യായാമം, മാനസിക വിക്ഷോഭങ്ങൾ എന്നിവയുടെ സ്വാഭാവിക പ്രതികരണം മൂലവും ഹൃദയം ദ്രുതഗതിയിൽ സ്പന്ദിക്കാറുണ്ട്. മുതിർന്ന ഒരു വ്യക്തിയുടെ ഹൃദയം ഒരു നിമിഷത്തിൽ 60-100 തവണ (ശരാശരി 75 തവണ) മിടിക്കുമെന്നാണ് കണക്കാക്കിയിട്ടുള്ളത്. ഇത് നൂറിലേറെ തവണയായി ഉയരുന്ന അവസ്ഥയാണ് ടാക്കികാർഡിയ. വ്യായാമം ചെയ്യുമ്പോൾ പേശികളിലേക്ക് കൂടുതൽ രക്തപ്രവാഹം ഉണ്ടാവുന്നതിനായി ഹൃദയം ദ്രുതഗതിയിൽ സ്പന്ദിക്കുന്നു. പനി, ഹൃദ്രോഗങ്ങൾ, ഹൈപർ തൈറോയിഡിസം എന്നീ രോഗാവസ്ഥകളിൽ ശരീരം സ്വസ്ഥമായിരിക്കുമ്പോൾ പോലും ടാക്കികാർഡിയ ഉണ്ടാവാം. കഫീൻ അധികമായി ഉപയോഗിച്ചാലും ചില മരുന്നുകളുടെ പാർശ്വഫലത്താലും ഹൃദയമിടിപ്പ് കൂടാറുണ്ട്.

ഹൃദയം ശീഘ്രമായി മിടിക്കുന്നതോടൊപ്പം ശ്വാസം കിട്ടാതാവുക, തല കറങ്ങുക എന്നീ അസ്വസ്ഥതകളും ടാക്കികാർഡിയയുടെ ഫലമായി ഉണ്ടാവുക സ്വാഭാവികമാണ്. ശ്വാസതടസ്സം മൂലമുള്ള ഹൃദയാഘാതം (Congestive heart failure), രക്തസ്രാവം എന്നിവയ്ക്കും സാധ്യതയുണ്ട്.



</doc>
<doc id="191837" url="https://ml.wikipedia.org/wiki?curid=191837" title="സംസ്ഥാനപാത 39 (കേരളം)">
സംസ്ഥാനപാത 39 (കേരളം)

കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 39 (സംസ്ഥാനപാത 39). തൃശ്ശൂർ ജില്ലയിലെ കുന്നംകുളത്തിന് അടുത്തുള്ള പെരുമ്പിലാവ് എന്ന പ്രദേശത്ത് നിന്നും ദേശീയ പാത 17 ൽ നിന്ന് ആരംഭിച്ച്, മലപ്പുറം ജില്ലയിലെ നിലമ്പൂർ എന്ന പ്രദേശത്താണ് ഈ പാത അവസാനിക്കുന്നത്. 107.112 കിലോമീറ്റർ നീളമുണ്ട്.

പെരുമ്പിലാവ് – കൂറ്റനാട് - പട്ടാമ്പി – പെരിന്തൽമണ്ണ - പട്ടിക്കാട് – മേലാറ്റൂർ -കരുവാരക്കുണ്ട് - കാളികാവ് - നിലമ്പൂർ


</doc>
<doc id="191843" url="https://ml.wikipedia.org/wiki?curid=191843" title="സംസ്ഥാനപാത 38 (കേരളം)">
സംസ്ഥാനപാത 38 (കേരളം)

കേരളത്തിലെ ഒരു സംസ്ഥാനപാതയാണ് SH 38 (സംസ്ഥാനപാത 38). കോഴിക്കോട് ജില്ലയിലെ പുതിയങ്ങാടിയിൽ നിന്നും ആരംഭിച്ച്, കണ്ണൂർ ജില്ലയിലെ ചൊവ്വ എന്ന പ്രദേശത്താണ് ഈ പാത അവസാനിക്കുന്നത്. 42.9 കിലോമീറ്റർ നീളമുണ്ട്.

പുതിയങ്ങാടി – ഉള്ളിയേരി – പേരാമ്പ്ര – കുറ്റിയാടി – നാദാപുരം – ഇരിങ്ങണ്ണൂർ - മേക്കുന്ന് – പൂക്കോം - പാനൂർ – കൂത്തുപറമ്പ് – മമ്പറം- മാവിലായി - കാടാച്ചിറ- - ചൊവ്വ


</doc>
<doc id="191857" url="https://ml.wikipedia.org/wiki?curid=191857" title="പൂർവ്വേഷ്യ">
പൂർവ്വേഷ്യ

ഏഷ്യൻ ഭൂഖണ്ഡത്തിന്റെ കിഴക്കൻ ഭാഗത്തെയാണ് പൂർവേഷ്യ എന്നു പറയുന്നത്. ഏഷ്യയുടെ 28%-ത്തോളം വലിപ്പമുണ്ടിത്.


</doc>
<doc id="191858" url="https://ml.wikipedia.org/wiki?curid=191858" title="കാച്ചാംകുറിശ്ശി മഹാവിഷ്ണു ക്ഷേത്രം">
കാച്ചാംകുറിശ്ശി മഹാവിഷ്ണു ക്ഷേത്രം

പാലക്കാട്‌ ജില്ലയിലെ കൊല്ലങ്കോട്‌ ടൗണിൽനിന്നും 4 കി.മി. അകലെയാണ്‌ അതിപുരാതനവും പ്രസിദ്ധവുമായ തിരുകാച്ചാംകുറിശ്ശി മഹാവിഷ്ണു ക്ഷേത്രം. ലക്ഷ്മീദേവി, ഭൂമീദേവീ സമേതനായ മഹാവിഷ്ണുവാണ് മുഖ്യ പ്രതിഷ്ഠ. ഈ ക്ഷേത്രവുമായും ക്ഷേത്രത്തിലെ പ്രതിഷ്ഠയുമായി നിരവധി ഐതിഹ്യങ്ങൾ ഉണ്ട്‌. പുരാണപ്രസിദ്ധങ്ങളായ ഇക്ഷുമതിനദിയുടെയും ഗായത്രിനദിയുടെയും ഇടയിലാണ്‌ ഈ പുണ്യക്ഷേത്രം സ്ഥിതി ചെയ്യുന്നത്‌. അതിനാൽ, ക്ഷേത്രം തമിഴ്‌നാട്ടിലെ പ്രസിദ്ധമായ ശ്രീരംഗം ക്ഷേത്രത്തിന് തുല്യമായി കണക്കാക്കപ്പെടുന്നു. 
കേരളത്തിൽ എവിടെ യാഗം നടന്നാലും യാഗത്തിന്‌ ആവശ്യമായ സോമലത, മാൻതോൽ എന്നിവ നൽകുവാനുള്ള അവകാശം സൂര്യവംശജരാണെന്ന്‌ വിശ്വസിച്ചുപോരുന്ന കൊല്ലങ്കോട്‌ രാജപരമ്പരയിലുള്ളവർക്കാണ്‌ കൽപ്പിച്ചു നൽകിയിരിക്കുന്നത്‌. യാഗസാധനങ്ങൾ യാഗം ചെയ്യാൻ ആഗ്രഹിക്കുന്ന ബ്രാഹ്മണർക്ക്‌ ഈ കശ്യപക്ഷേത്രസന്നിധിയിൽ വെച്ചു മാത്രമേ നൽകുവാൻ പാടുള്ളൂ. യജ്ഞഫലത്തിന്റെ (ഹവിർഭാഗം) ആറിലൊരു ഭാഗം ഈ രാജപരമ്പരക്ക്‌ ലഭിക്കും. ഇതിന്റെ പുറകിലും ഒരു ഐതിഹ്യമുണ്ട്‌. ഇന്നോളം കേരളത്തിൽ എവിടെ യാഗം നടക്കുകയാണെങ്കിലും സോമലത വെങ്കനാട്‌ രാജാവിന്റെ പരമ്പരയിലുള്ളവർ കാച്ചാംകുറിശ്ശി ക്ഷേത്രസന്നിധിയിൽവെച്ചാണ്‌ കൈമാറുന്നത്‌. മലബാർ ദേവസ്വം ബോർഡിന്റെ കീഴിലാണ് ഈ മഹാക്ഷേത്രം.

സപ്തർഷികളിലൊരാളും ദേവന്മാർ, അസുരന്മാർ, മനുഷ്യർ, നാഗങ്ങൾ, ഗരുഡൻ തുടങ്ങി പലരുടെയും പിതാവുമായ കശ്യപമഹർഷി തികഞ്ഞ വിഷ്ണുഭക്തനായിരുന്നു. ഒരിയ്ക്കൽ വിഷ്ണുഭഗവാനെ പ്രീതിപ്പെടുത്തുന്നതിനായി തപസ്സനുഷ്ഠിയ്ക്കാൻ അദ്ദേഹം തീരുമാനിച്ചു. അതിന് ഉചിതമായ ഒരു സ്ഥലം അന്വേഷിച്ചുനടക്കുമ്പോൾ അദ്ദേഹം അതിമനോഹരമായ ഈ പ്രദേശം കണ്ടു. ഇവിടം തന്നെ ഉചിതമായ സ്ഥലമെന്ന് വിചാരിച്ച് അദ്ദേഹം അടുത്തുകണ്ട ഒരു മലയിൽ തപസ്സിരുന്നു. ഏറെനാളത്തെ കഠിനതപസ്സിനൊടുവിൽ മഹാവിഷ്ണുഭഗവാൻ അദ്ദേഹത്തിനുമുന്നിൽ പ്രത്യക്ഷനായി. എന്താണ് ആഗ്രഹമെന്ന് ഭഗവാൻ ചോദിച്ചപ്പോൾ ഭൂലോകവാസികളുടെ നന്മയ്ക്കായി ഭഗവാൻ എന്നും അവിടെ വാഴണമെന്ന് മഹർഷി പറഞ്ഞു. ആ ആഗ്രഹം ഭഗവാൻ സ്വീകരിച്ചു. മാത്രവുമല്ല, കശ്യപൻ തപസ്സിരുന്ന മല പിന്നീട് 'ഗോവിന്ദമല' എന്നറിയപ്പെടാൻ തുടങ്ങുകയും ചെയ്തു (ഗോവിന്ദൻ ഭഗവാന്റെ പല പേരുകളിലൊന്നാണ്). തുടർന്ന് ദേവശില്പിയായ വിശ്വകർമ്മാവിനെ അദ്ദേഹം വിളിച്ചു. വിശ്വകർമ്മാവ് ഉടനെ അനന്താസനരൂപത്തിൽ ശ്രീദേവീഭൂദേവീസമേതനായിരിയ്ക്കുന്ന മഹാവിഷ്ണുഭഗവാന്റെ വിഗ്രഹം തടിയിൽ നിർമ്മിച്ചുകൊടുത്തു. ഗണപതി, ശാസ്താവ്, ശിവൻ തുടങ്ങിയ ദേവന്മാരുടെ രൂപങ്ങളും അദ്ദേഹം നിർമ്മിച്ചു. തുടർന്ന് ഒരു ക്ഷേത്രവും അദ്ദേഹം നിർമ്മിച്ചു. ആ ക്ഷേത്രത്തിൽ കശ്യപമഹർഷി ഈ വിഗ്രഹങ്ങൾ പ്രതിഷ്ഠിച്ചു. അദ്ദേഹത്തോടുള്ള ആദരസൂചകമായി ഭക്തർ ക്ഷേത്രമിരിയ്ക്കുന്ന സ്ഥലത്തിന് 'കശ്യപകുറിശ്ശി' എന്ന് പേരിട്ടു. പിന്നീട് അത് ലോപിച്ച് കാച്ചാംകുറിശ്ശിയായി. 

പയ്യല്ലൂർ കാച്ചാംകുറിശ്ശി ഗ്രാമത്തിന്റെ ഹൃദയഭാഗത്ത് പ്രകൃതിരമണീയമായ അന്തരീക്ഷത്തിലാണ് ക്ഷേത്രം സ്ഥിതിചെയ്യുന്നത്. കിഴക്കോട്ടാണ് ക്ഷേത്രത്തിന്റെ ദർശനം. ആരുടെയും മനം മയക്കുന്ന ഗ്രാമീണസൗന്ദര്യമാണ് ക്ഷേത്രത്തിന്റെ നാലുഭാഗത്തും കാണാൻ കഴിയുന്നത്. നാലുഭാഗത്തും അംബരചുംബികളായ മലനിരകളുണ്ട്. കണ്ണെത്താദൂരത്തോളം അവ വ്യാപിച്ചുകിടക്കുന്ന കാഴ്ച അത്യാകർഷകമാണ്. അവയിൽ നിന്നൊഴുകിവരുന്ന നീർച്ചോലകളും, താഴ്വരകളിലുള്ള നെൽപ്പാടങ്ങളും, തെങ്ങ്, കവുങ്ങ്, മാവ്, കരിമ്പന തുടങ്ങിയ ഫലവൃക്ഷങ്ങൾ വിളയുന്ന തോട്ടങ്ങളും ഭൂപ്രകൃതിയ്ക്ക് മാറ്റുകൂട്ടുന്നു. ക്ഷേത്രത്തിന്റെ നേരെമുന്നിൽ അതിവിശാലമായ ക്ഷേത്രക്കുളമുണ്ട്. സാമാന്യത്തിലധികം വലിപ്പമുള്ള ഈ കുളത്തിൽ കുളിച്ചാണ് ശാന്തിക്കാരും ഭക്തരും ക്ഷേത്രത്തിലെത്തുന്നത്. ഉത്സവാവസാനം ഭഗവാന്റെ ആറാട്ട് നടക്കുന്നതും ഈ കുളത്തിലാണ്. കുളത്തിൽ നിന്ന് ക്ഷേത്രത്തിലേയ്ക്കുള്ള വഴിയുടെ ക്ഷേത്രത്തിന്റെ തൊട്ടുമുന്നിലുള്ള ഭാഗങ്ങൾ ടൈൽസ് പാകിയതാണ്. അടുത്തുതന്നെ, വാഹനപാർക്കിങ് സൗകര്യവുമുണ്ട്. ക്ഷേത്രത്തിന് ഒരു ഭാഗത്തും ഗോപുരങ്ങളില്ലെങ്കിലും കിഴക്കുഭാഗത്ത് പേരെഴുതിയ പ്രവേശനകവാടം കാണാം. അതിനടുത്ത് ചെരുപ്പ് കൗണ്ടറുമുണ്ട്. 

കിഴക്കേ നടയിലൂടെ അകത്തുകടക്കുന്ന ഭക്തർ ആദ്യമെത്തുന്നത് വലിയ ആനക്കൊട്ടിലിലാണ്. സാമാന്യം വലിപ്പമുള്ള ഈ ആനക്കൊട്ടിലിനകത്തുതന്നെയാണ് ഭഗവദ്വാഹനമായ ഗരുഡനെ ശിരസ്സിലേറ്റുന്ന പഞ്ചലോഹക്കൊടിമരമുള്ളത്. 2016-ലാണ് ഈ കൊടിമരം പ്രതിഷ്ഠിച്ചത്. അതിനുമുമ്പ് ചെമ്പുകൊടിമരമായിരുന്നു. ആനക്കൊട്ടിലിലെ തൂണുകളിൽ നിരവധി ശില്പങ്ങൾ കാണാം. കൊടിമരത്തിനപ്പുറം ബലിക്കൽപ്പുരയാണ്. ക്ഷേത്രത്തിലെ വലിയ ബലിക്കല്ല് ഇവിടെ സ്ഥിതിചെയ്യുന്നു. സാമാന്യത്തിലധികം വലിപ്പമുള്ള ബലിക്കല്ലായതിനാൽ, പുറത്തുനിന്നുനോക്കിയാൽ വിഗ്രഹം കാണാൻ സാധിയ്ക്കില്ല. ആനക്കൊട്ടിലിനടുത്തുതന്നെയാണ് ക്ഷേത്രത്തിലെ വഴിപാട് കൗണ്ടറും. 



</doc>
<doc id="191861" url="https://ml.wikipedia.org/wiki?curid=191861" title="ഈ തിരക്കിനിടയിൽ">
ഈ തിരക്കിനിടയിൽ

അനിൽ കാരക്കുളം സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഈ തിരക്കിനിടയിൽ. വിനു മോഹൻ, മുക്ത എന്നിവരാണ് ഈ ചിത്രത്തിലെ നായികാനായികൻമാർ. ആലുക്കൽ ഫിലിംസിന്റെ ബാനറിൽ ഷാജു തോമസ് ആലുക്കൽ നിർമ്മിച്ച ചിത്രത്തിന്റെ രചന പി.ആർ. അജിത് കുമാർ നിർവ്വഹിച്ചിരിക്കുന്നു.

പണം സമ്പാദിക്കാനുള്ള തിരക്കിനിടയിൽ ബന്ധങ്ങൾ മറന്നുപോകുന്നതു മൂലം ജീവിതം തകരുന്ന അനന്തപത്മനാഭൻ (വിനു മോഹൻ) എന്ന ചെറുപ്പക്കാരന്റെയും അയാളെ സ്നേഹിച്ച സാവിത്രിയുടെയും (മുക്ത) കഥയാണ് ഈ ചിത്രം പറയുന്നത്.




</doc>
<doc id="191864" url="https://ml.wikipedia.org/wiki?curid=191864" title="ഊമക്കുയിൽ പാടുമ്പോൾ">
ഊമക്കുയിൽ പാടുമ്പോൾ

സിദ്ദിഖ് ചേന്ദമംഗല്ലൂർ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഊമക്കുയിൽ പാടുമ്പോൾ. മാളവിക നായർ ആണ് ഈ കുട്ടികളുടെ ചലച്ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്. ആകാശ് റോഷൻ, ശങ്കർ, സംഗീത രാജേന്ദ്രൻ എന്നിവരാണ് മറ്റ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.

മലയാള ഭാഷയെയും കവിതയെയും സ്നേഹിക്കുന്ന റീമ (മാളവിക നായർ) എന്ന മുസ്ലീം പെൺകുട്ടിയുടെ കഥയാണ് ഈ ചിത്രം പറയുന്നത്. മാതാപിതാക്കളുടെ നിർബന്ധത്തിനു വഴങ്ങി ഒരു ഇംഗ്ലീഷ് മീഡിയം സ്കൂളിലേക്ക് പോകേണ്ടി വരുമ്പോൾ ഈ കുട്ടി അനുഭവിക്കേണ്ടി വരുന്ന മാനസികസംഘർഷങ്ങളെ കുറിച്ചാണ് ഈ ചിത്രം.





</doc>
<doc id="191866" url="https://ml.wikipedia.org/wiki?curid=191866" title="സംസ്ഥാനപാത 37 (കേരളം)">
സംസ്ഥാനപാത 37 (കേരളം)

കേരളത്തിലെ ഒരു സംസ്ഥാനപാതയാണ് SH 37 (സംസ്ഥാനപാത 37). പത്തനംതിട്ട ജില്ലയിലെ അടൂരിൽ നിന്നും ആരംഭിച്ച്, കൊല്ലം ജില്ലയിലെ ശാസ്താംകോട്ട എന്ന പ്രദേശത്താണ് ഈ പാത അവസാനിക്കുന്നത്. 18.2 കിലോമീറ്റർ നീളമുണ്ട്.

അടൂർ - തുവയൂർ - ഭരണിക്കാവ് കവല - ശാസ്താംകോട്ട


</doc>
<doc id="191889" url="https://ml.wikipedia.org/wiki?curid=191889" title="സംസ്ഥാനപാത 34 (കേരളം)">
സംസ്ഥാനപാത 34 (കേരളം)

കേരളത്തിലെ ഒരു സംസ്ഥാനപാതയാണ് SH 34 (സംസ്ഥാനപാത 34). കോഴിക്കോട് ജില്ലയിലെ കൊയിലാണ്ടിയിൽ നിന്നും ആരംഭിച്ച്, മലപ്പുറം ജില്ലയിലെ എടവണ്ണ എന്ന പ്രദേശത്താണ് ഈ പാത അവസാനിക്കുന്നത്. 44 കിലോമീറ്റർ നീളമുണ്ട്.

കൊയിലാണ്ടി ടൗൺ - കണ്ണൂർ ടൗൺ - ബാലുശ്ശേരി ചന്ത - പനങ്ങാട് - കിടവൂർ - താമരശ്ശേരി - സംസ്ഥാന പാത 29 ൽ ചേരുന്നു - ഏടവണ്ണ കവല (കോഴിക്കോട് - നിലമ്പൂർ - ഗുഡല്ലൂർ ഹൈവേയിൽ ചേരുന്നു)


</doc>
<doc id="191898" url="https://ml.wikipedia.org/wiki?curid=191898" title="സംസ്ഥാനപാത 33 (കേരളം)">
സംസ്ഥാനപാത 33 (കേരളം)

കേരളത്തിലെ ഒരു സംസ്ഥാനപാതയാണ് SH 33 (സംസ്ഥാനപാത 33). ഇടുക്കി ജില്ലയിലെ തൊടുപുഴയിൽ നിന്നും ആരംഭിച്ച്, ഇടുക്കി ജില്ലയിലെ കുമളി എന്ന പ്രദേശത്താണ് ഈ പാത അവസാനിക്കുന്നത്. 92.1 കിലോമീറ്റർ നീളമുണ്ട്.

തൊടുപുഴ കവല (സംസ്ഥാനപാത 8) - മുട്ടം - കുരുതിക്കുളം - മീന്മുട്ടി - പൈനാവ് കവല - ഇടുക്കി ഡാമിലേക്കുള്ള റോഡ് തുടങ്ങുന്നു - കട്ടപ്പന കവല - പുളിയന്മല - മൂന്നാർ - കുമളി റോഡിൽ ചേരുന്നു


</doc>
<doc id="191902" url="https://ml.wikipedia.org/wiki?curid=191902" title="നിത്യസഹായമാതാവ്">
നിത്യസഹായമാതാവ്

യേശുവിന്റെ അമ്മ മറിയത്തിന് അതേ പേരുള്ള പതിനഞ്ചാം നൂറ്റാണ്ടിലെ ഒരു ബൈസാന്തിയ ചിത്രവുമായി ബന്ധപ്പെടുത്തി ഒൻപതാം പീയൂസ് മാർപ്പാപ്പ നൽകിയ ഒരു പേരാണ് നിത്യസഹായമാതാവ്.

1499 മുതൽ റോമിൽ ഉണ്ടായിരുന്ന നിത്യസഹായമാതാവിന്റെ ചിത്രം ഇപ്പോൾ അവിടത്തെ വിശുദ്ധ അൽഫോൻസ് ലിഗോരിയുടെ പള്ളിയിലാണ്. പൗരസ്ത്യ ഓർത്തഡോക്സ് പാരമ്പര്യത്തിൽ ഈ ചിത്രം, "പീഡാനുഭവത്തിന്റെ കന്യക", "പീഡാനുഭവത്തിന്റെ ദൈവജനനി" എന്നൊക്കെ അറിയപ്പെടുന്നു. 
അതിന്റെ പ്രചാരകരായി നിയോഗിക്കപ്പെട്ട റിഡംപ്റ്റെറിസ്റ്റ് മിഷനറിമാരുടെ പരിശ്രമഫലമായി ഈ ചിത്രം, കത്തോലിക്കാ രാജ്യങ്ങളിൽ പ്രത്യേകിച്ചും, ഏറെ ജനപ്രീതി നേടുകയും അതിന്റെ പകർപ്പുകൾ വ്യാപകമായി പ്രചരിക്കുകയും ചെയ്തു. കുടുംബങ്ങളിലും വ്യാപാരസ്ഥാപനങ്ങളിലും പൊതുവാഹനങ്ങളിലും ചിത്രം സ്ഥാപിക്കപ്പെട്ടു. വിശുദ്ധമറിയവുമായി ബന്ധപ്പെട്ട മതപരമായ കലാസൃഷ്ടികൾ പ്രചരിപ്പിക്കാൻ മാർപ്പാപ്പയുടെ അനുമതി കിട്ടിയിരിക്കുന്ന ഏക പുരോഹിതസംഘടന ആണ് റിഡെംപ്റ്ററിസ്റ്റ് മിഷനറിമാർ..

ഈ ചിത്രത്തിന്റെ പ്രചാരണം 1865-ൽ റിഡെംപ്റ്ററിസ്റ്റ് മിഷനറിമാരെ ഏല്പിച്ച ഒൻപതാം പീയൂസ് മാർപ്പാപ്പയും അതിന്റെ ഒരു പകർപ്പ് 2001-ൽ ദമാസ്കസിലെ ഉമ്മയാദ് മോസ്ക് സന്ദർശനത്തിനിടെ അവിടത്തെ പുരോഹിതനു നൽകിയ ജോൺ പോൾ രണ്ടാമൻ മാർപ്പാപ്പയും ഇതിന്റെ ചരിത്രവുമായി ബന്ധപ്പെട്ടവരാണ്. .

റോമൻ കത്തോലിക്കാ സഭയിൽ നിത്യസഹായമാതാവിന്റെ തിരുനാളായി ആഘോഷിക്കപ്പെടുന്നത് ജൂൺ 27 ആണ്. ബുധാനാഴ്ചകളിലോ ശനിയാഴ്ചകളിലോ നിത്യസഹായമാതാവിന്റെ നൊവേനയും ചൊല്ലുന്നു. നൊവേനയെ തുടർന്ന് വിശുദ്ധ കുർബ്ബാനയുടെ വാഴ്വും പതിവുണ്ട്.


</doc>
<doc id="191908" url="https://ml.wikipedia.org/wiki?curid=191908" title="അച്ഛന്റെ ആൺമക്കൾ">
അച്ഛന്റെ ആൺമക്കൾ

ചന്ദ്രശേഖരൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് അച്ഛന്റെ ആൺമക്കൾ. ശരത് കുമാർ, മേഘന രാജ്, നെടുമുടി വേണു എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. സതീഷ് മണ്ണൂരിന്റെ കഥയ്ക്ക് എൻ.എം. നവാസാണ് തിരക്കഥയും സംഭാഷണവും രചിച്ചത്.




</doc>
<doc id="191911" url="https://ml.wikipedia.org/wiki?curid=191911" title="ജൂതവിരോധം">
ജൂതവിരോധം

മത, വംശീയ അടിസ്ഥാനങ്ങളിൽ യഹൂദരെ ലക്ഷ്യം വയ്ക്കുന്ന പ്രതികൂല മനോഭാവങ്ങളുടേയും നടപടികളുടേയും പേരാണ് ജൂതവിരോധം. ജർമ്മൻ സംസ്കാരത്തിലെ യഹുദസ്വാധീനത്തിനെതിരെ പ്രചാരണം നടത്തിയിരുന്ന വിൽഹെം മാർ 1870-കളിൽ കണ്ടെത്തിയ ആന്റിസെമെറ്റിസം എന്ന പേരിലാണ് അതു വ്യാപകമായി അറിയപ്പെടുന്നത്. എങ്കിലും അറേബ്യൻ ഇസ്‌ലാം ഉൾപ്പെടെയുള്ള ഇതരജനവിഭാഗങ്ങൾക്കും 'സെമെറ്റിക്' മത-വംശ പശ്ചാത്തലങ്ങൾ ഉള്ളതിനാൽ, യഹൂദരോടു മാത്രമുള്ള വിരോധത്തിന്റെ സൂചകമെന്ന നിലയിൽ ആ പദത്തിന്റെ പ്രയോഗം അനുചിതമാണെന്നു കരുതുന്നവരുണ്ട്. അതിനാൽ, കേവലം വംശീയവും സാംസ്കാരികവുമായ ഒരു മനോഭാവവും ചെയ്തികളും എന്ന നിലയിൽ ആന്റിസെമെറ്റിസത്തെ കാണാനും മതാടിസ്ഥാനത്തിലുള്ള യഹൂദവിരോധത്തിൽ നിന്ന് അതിനെ വേർതിരിക്കാനും പ്രവണതയുണ്ട്. എങ്കിലും, മത-വംശീയമാനങ്ങൾ കൂടിക്കുഴഞ്ഞ യഹൂദവിരോധത്തിന്റെ പേരെന്ന നിലയിൽ ഇന്ന് അത് വ്യാപകമായി പ്രയോഗിക്കപ്പെടുന്നു.ജൂതവെറി എന്ന പദപ്രയോഗവും വ്യാപകമായി നിലവിലുണ്ട്.

ക്രൈസ്തവലോകത്തെ യഹൂദവിരോധം പുരാതനകാലത്തെ മനോഭാവങ്ങളുടെ പിന്തുടർച്ചയാണെന്നു തെളിയിക്കാനും ക്രിസ്തീയതയുടെ ഉത്തരവാദിത്തം ലഘൂകരിക്കാനും ശ്രമിക്കുന്നവർ, യഹൂദമതത്തെ "കാടൻ അന്ധവിശ്വാസം" എന്നു വിശേഷിപ്പിച്ച റോമൻ സെനറ്റർ സിസറോയുടെ അഭിപ്രായം എടുത്തുകാട്ടാറുണ്ട്. ഗ്രെക്കോ-റോമൻ സമൂഹങ്ങളിൽ യഹൂദർ പരിഹാസത്തിനും വിമർശനത്തിനും ഇരകളായിരുന്നു. റോമിലെ ഹാസ്യലേഖകർ, യഹൂദരുടെ പരിച്ഛേദന കർമ്മത്തെ ഏറെ പരിഹസിക്കുകയും ചെയ്തിരുന്നു. സാബത്താചരണത്തെ ചിലർ അലസതയായി ചിത്രീകരിച്ചു. അതേസമയം, ഒരു പുരാതനജനത എന്ന നിലയിൽ യഹൂദർ ബഹുമാനിക്കപ്പെടുകയും ദാർശനികരും ജ്ഞാനികളുമായി എണ്ണപ്പെടുകയും ചെയ്തിരുന്നു. അതിനാൽ പൗരാണികകാലത്ത് യഹൂദേതരജനതകൾക്ക് യഹൂദരോടുണ്ടായിരുന്ന മനോഭാവത്തിന്റെ ലഭ്യമായ ചിത്രം സമ്മിശ്രമാണ്. 
യഹൂദമതത്തിലെ ഒരു വിമതമുന്നേറ്റമായി ആരംഭിച്ച ക്രിസ്തീയതയുടെ വളർച്ചയോടെ, യഹൂദവിരോധത്തിന് മുൻപെങ്ങുമില്ലാതിരുന്ന മാനങ്ങളും തീവ്രതയും കൈവന്നു. യഹൂദരുടെ പ്രവചനപാരമ്പര്യത്തിന്റെ പരകോടിയും പൂർത്തീകരണവുമായി യേശുവിനേയും അദ്ദേഹത്തിന്റെ സന്ദേശത്തേയും കണക്കാക്കിയ ക്രിസ്തീയലോകത്തിന്, ആ അവകാശവാദങ്ങൾ തിരസ്കരിച്ച യഹൂദരോടു തോന്നിയ അസഹിഷ്ണുത, ജൂതവിരോധത്തിനു പുതിയ രൂക്ഷത നൽകി. യേശുവിന്റെ ജീവിതത്തിന്റേയും സന്ദേശത്തിന്റേയും കഥപറഞ്ഞ സുവിശേഷങ്ങൾ, യഹൂദമതനേതൃത്വത്തേയും യെരുശലേമിലെ ചഞ്ചലമനസ്കരായ സാധാരണ യഹൂദരുടെ ആൾക്കൂട്ടത്തേയും പോലും യേശുവിന്റെ പ്രതിയോഗികളും കുരിശുമരണത്തിന് ഉത്തരവാദികളുമായി ചിത്രീകരിക്കുകയും റോമൻ ഭരണകൂടത്തിന്റെ പങ്ക് കുറച്ചുകാണിക്കുകയും ചെയ്തു. ഈ ആഖ്യാനങ്ങളിൽ യെരുശലേമിലെ യഹൂദപൗരാവലി, യേശുവിന്റെ മരണത്തിനുവേണ്ടി മുറവിളികൂട്ടി, തങ്ങളുടേയും സന്തതികളുടേയും ശിരസ്സിൽ രക്തശാപം ഏറ്റുവാങ്ങിയവർ ആയിത്തീരുന്നു. 

കാനോനിക സുവിശേഷങ്ങളിൽ അവസാനത്തേതായ യോഹന്നാന്റെ സുവിശേഷത്തിലെ യേശു യഹൂദർക്കിടയിലെ തന്റെ പ്രതിയോഗികളെ സാത്താന്റെ മക്കളെന്നു പോലും വിളിക്കുന്നു. "നിങ്ങൾ നിങ്ങളുടെ പിതാവായ പിശാചിൽ നിന്നുള്ളവരാണ്. നിങ്ങളുടെ പിതാവിന്റെ ആഗ്രഹങ്ങൾ നിറവേറ്റാനാണ് നിങ്ങൾ ഇച്ഛിക്കുന്നത്. അവൻ ആദിമുതൽക്കേ കൊലയാളി ആയിരുന്നു. അവനു സത്യവുമായി ബന്ധമേ ഇല്ല...അവൻ നുണയനും നുണയുടെ പിതാവുമാണ്. സത്യം പറയുന്നതിനാൽ നിങ്ങൾ എന്നിൽ വിശ്വസിക്കുന്നില്ല" എന്നിങ്ങനെ പോയ ആ വിമർശനം പിൽക്കാലത്ത് യഹൂദവിരുദ്ധർക്ക് എടുത്തുപയോഗിക്കാൻ ഏറെ സൗകര്യപ്പെടുന്നതായി.

ക്രിസ്തീയചിന്തയുടേയും പാരമ്പര്യങ്ങളുടേയും വികാസത്തിൽ നിർണ്ണായകമായ പങ്കുവഹിച്ച ആദ്യകാലസഭാപിതാക്കന്മാർ ക്രിസ്തുമതത്തിന്റെ യഹൂദപശ്ചാത്തലം ഏറ്റുപറഞ്ഞങ്കിലും, അവരിൽ പലരും യഹൂദജനതയെ ശത്രുതയോടെയാണ് വീക്ഷിച്ചത്. രക്തസാക്ഷി ജസ്റ്റിൻ (പൊതുവർഷം 103-165), തെർത്തുല്യൻ(160- 220), അംബ്രോസ് (338-397), യോഹന്നാൻ ക്രിസോസ്തമസ് (347-407) തുടങ്ങിയ പ്രഗല്ഭ സഭാചിന്തകർ യഹൂദവിരുദ്ധത പ്രകടിപ്പിച്ചവരാണ്. സഭാപിതാക്കന്മാരിൽ മിക്കവാറും എല്ലാവരും തന്നെ "യഹൂദർക്കെതിരെ" എന്ന പേരിൽ ഒരോ രചന ചമച്ചു. ക്രിസ്തീയചിന്തകൻ എന്ന നിലയിൽ അംഗീകാരം ലഭിക്കാൻ അത്തരമൊരു രചന എഴുതിയേ മതിയാവൂ എന്ന നില സ്ഥിതി തന്നെ ഉണ്ടായിരുന്നതായി ചാൾസ് ഫ്രീമാൻ(പുറങ്ങൾ 132-33) പറയുന്നു.

ക്രി.വ. 386-87-ൽ നടത്തിയ ചില പ്രസംഗങ്ങളിൽ യോഹന്നാൻ ക്രിസോസ്തമസ്, യഹൂദമതവുമായി ബന്ധം പുലർത്തുകയും യഹൂദരീതികൾ പിന്തുടരുകയും ചെയ്യുന്ന ക്രിസ്ത്യാനികളേയും യഹൂദസമുദായത്തെ തന്നെയും നിശിതമായി വിമർശിച്ചു. ആ പ്രസംഗങ്ങളിൽ അദ്ദേഹം, തന്റെ വേദജ്ഞാനവും വാക്‌ചാതുരിയും വാദസാമർത്ഥ്യവും മുഴുവനായി, യഹൂദമതത്തേയും സമുദായത്തേയും കരിതേച്ചു കാണിക്കുന്നതിന് ഉപയോഗിച്ചു. യേശുവിന്റെ രക്തം ചൊരിഞ്ഞവരുമായി സഹവസിക്കുന്നവർക്ക്, യേശുവിന്റെ രക്തബലിയായ വിശുദ്ധ കുർബ്ബാനയിൽ എങ്ങനെ പങ്കെടുക്കാനാകുമെന്ന് അദ്ദേഹം ചോദിച്ചു. യഹൂദരുരെ ക്രിസോസ്തം നായ്ക്കളോടുപമിച്ചു. "അവരുടെ ആഘോഷങ്ങൾ വിഷയാസക്തിയുടേയും വൈകൃതങ്ങളുടേയും പ്രകടനങ്ങളും സിനഗോഗുകൾ വേശ്യാലയങ്ങൾക്കു സമവുമാണ്. ലോകത്തിനു മുഴുവൻ ഭീഷണി ഉയർത്തുന്ന മഹാമാരിയായി അവരെ കണക്കാക്കേണ്ടതാണ്." ഗ്രീക്ക് ഭാഷയിൽ നിർവഹിക്കപ്പെട്ട ഈ പ്രഭാഷണങ്ങൾ അവയുടെ ശക്തിയും ആകർഷണീയതയും മൂലം ലത്തീനിലേയ്ക്ക് പരിഭാഷപ്പെടുത്തപ്പെട്ടു. അങ്ങനെ, അവയിലെ ആശയങ്ങൾ പൗരസ്ത്യസഭയിലെ എന്ന പോലെ പാശ്ചാത്യസഭയിലേയും യഹൂദവിരുദ്ധതയുടെ അടിസ്ഥാനപാഠങ്ങളിൽ പെട്ടു.

മെസപ്പൊട്ടേമിയയിലെ കല്ലിനിക്കം എന്ന സ്ഥലത്ത്, അവിടത്തെ മെത്രാന്റെ ആഹ്വാനമനുസരിച്ച് ഒരു ക്രൈസ്തവ പുരുഷാരം യഹൂദന്മാരുടെ സിനഗോഗ് തകർത്തപ്പോൾ, റോമാസാമ്രാട്ട് തിയോഡോഷ്യസ്, മെത്രാനെതിരെ നിയമലംഘനത്തിന് നടപടിയെടുക്കാൻ മുതിർന്നു. അതിനെ എതിർത്ത മിലാനിലെ മെത്രാപ്പോലീത്ത അംബ്രോസ്, ക്രിസ്തുവിനെ നിന്ദിക്കുന്ന സ്ഥലമാണ് സിനഗോഗെന്നും, അത് നശിപ്പിച്ചതിൽ തെറ്റൊന്നുമില്ലെന്നും വാദിച്ചു. ഈ നിലപാടിനോട് ചക്രവർത്തിക്ക് മനസ്സില്ലാതെയാണെങ്കിലും വഴങ്ങേണ്ടി വന്നു. ജൂതവിരോധത്തിന്റെ തുടക്കത്തിലെ നാഴികക്കല്ലുകളിൽ ഒന്നായാണ് ഈ സംഭവം പരിഗണിക്കപ്പെടുന്നത്.

അംബ്രോസിന്റെ ശിഷ്യനും ആദിമക്രിസ്തീയതയിലെ ഏറ്റവും പേരെടുത്ത ചിന്തകനുമായിരുന്ന ഹിപ്പോയിലെ അഗസ്തീനോസ് (354-430) പോലും യഹൂദവിരുദ്ധതയിൽ നിന്നു മുക്തനായിരുന്നില്ല. യഹൂദർ തീർത്തും നശിക്കാതെ, താൻ വിഭാവന ചെയ്ത ദൈവനഗരത്തിൽ ക്രിസ്തീയതയുടെ വിജയം എടുത്തുകാട്ടുന്ന പരാജിതജനതയായി, ചിതറിയ അവസ്ഥയിൽ നിലനിൽക്കുന്നത് അഗസ്റ്റിൻ സങ്കല്പിച്ചു. പരാജിതരായ തന്റെ ശത്രുക്കളെക്കുറിച്ച് ദാവീദു രാജാവ് പഴയനിയമത്തിലെ സങ്കീർത്തനങ്ങളിലൊന്നിൽ ദൈവത്തോടു നടത്തുന്ന അപേക്ഷ അനുസ്മരിക്കുകയായിരുന്നു അദ്ദേഹം ഇവിടെ.

സഭാപിതാക്കന്മാരുടെ ചരിത്രവീക്ഷണം, യഹൂദരുടെ പരിതാപാവസ്ഥയെ, 'ക്രിസ്തുഹത്യ'-ക്കു ന്യായമായി ലഭിച്ച ദൈവശിക്ഷയായി വിലയിരുത്തി. നാലാം നൂറ്റാണ്ടിൽ ആദിമസഭയുടെ ചരിത്രമെഴുതിയ ക്രിസ്തീയചരിത്രകാരൻ യൂസീബിയസ്, തന്റെ രചനയുടെ ലക്ഷ്യങ്ങളിലൊന്ന് "നമ്മുടെ രക്ഷകനെതിരെ ഗൂഢാലോചന നടത്തി ഏറെ താമസിയാതെ യഹൂദവംശത്തിന് വന്നുപെട്ട സർ‌വ്വനാശത്തിന്റെ കഥ പറയുക" എന്നതാണെന്നു തുറന്നു പറയുന്നു.

മദ്ധ്യയുഗങ്ങളിൽ, ഒറ്റപ്പെട്ടു ജീവിച്ച യഹൂദർക്കെതിരെ ക്രിസ്തീയസമൂഹങ്ങളിൽ പേടിപ്പെടുത്തുന്ന പല കഥകളും പ്രചരിച്ചു. യഹൂദർ, ക്രിസ്തീയശിശുക്കളുടെ രക്തം പെസഹാ അപ്പത്തിൽ കലർത്തുന്നതായും, ക്രിസ്ത്യാനികൾക്ക് അതിപൂജ്യമായ വിശുദ്ധകുർബാനയിലെ ബലിയപ്പം മോഷ്ടിച്ചെടുത്ത് അവമതിക്കുന്നതായും, ക്രിസ്ത്യാനികളുടെ ജലസ്രോതസ്സുകളിൽ വിഷം ചേർക്കുന്നതായും വിശ്വസിക്കപ്പെട്ടു. പകർച്ചവ്യാധികൾ പടരുമ്പോൾ, അതിനു പിന്നിൽ യഹൂദരുടെ ചെയ്തികളാണെന്ന വിശ്വാസത്തിൽ അവർ ആക്രമിക്കപ്പെട്ടു. ക്രിസ്ത്യാനികളെ സംബന്ധിച്ച് യഹൂദർക്കിടയിലും പലവിധം തെറ്റിദ്ധാരണകൾ പ്രചരിച്ചു. ക്രിസ്തുവിന്റെ ജനനകഥയ്ക്ക് മദ്ധ്യകാലയഹൂദതയും യഹൂദരുടെ താൽമുദും നൽകിയ ഭാഷ്യം, ക്രിസ്തീയതക്ക് അപമാനകരമായി. 1179-ലെ മൂന്നാം ലാറ്ററൻ സൂനഹദോസ്, ക്രിസ്തീയസൂതികർമ്മിണികൾ, യഹൂദസ്ത്രീകളുടെ പേറെടുക്കുന്നതു വിലക്കി. ക്രിസ്ത്യാനികളും യഹൂദരും തമ്മിലുള്ള വിവാഹവും വിലക്കപ്പെട്ടു.

മദ്ധ്യയുഗങ്ങളിൽ യൂറോപ്യൻ ഭരണകൂടങ്ങളിലെ നീതിവ്യവസ്ഥ യഹൂദരെ പൗരാവകാശമില്ലാത്തവരോ രണ്ടാം തരം പൗരന്മാരോ ആയി കണക്കാക്കി. കോടതിവ്യവഹാരങ്ങളിൽ പങ്കെടുക്കുന്ന യഹൂദർ, "മൊരേ ജുദായ്ക്കോ" എന്ന അപമാനകരമായ പ്രതിജ്ഞയിലും അതിന്റെ അനുബന്ധച്ചടങ്ങുകളിലും കൂടി കടന്നു പോകാൻ നിർബ്ബന്ധിക്കപ്പെട്ടു. മൊഴി അസത്യമാണെങ്കിൽ ബൈബിളിലെ നിയമാവർത്തനപ്പുസ്തകത്തിലെ ശാപങ്ങളെല്ലാം യഹൂദൻ തലയിലേറ്റുന്നു എന്ന മട്ടിലായിരുന്നു ആ പ്രതിജ്ഞ.

സ്പെയിനിൽ യഹൂദരുടെ പീഡനം ഒരു സഹസ്രാബ്ദം ദീർഘിച്ചു. നികുതി നിരക്കിലെ വിവേചനം, നിർബ്ബന്ധിച്ചുള്ള കടംമേടിക്കൽ, കണ്ടുകെട്ടൽ, കൊലപാതകം, നിർബ്ബന്ധിത മാമ്മോദീസ തുടങ്ങിയവയ്ക്ക് അവർ ഇരകളായി. മതപരിവർത്തനത്തിന് തങ്ങളെ ആഹ്വാനം ചെയ്യുന്ന പ്രഭാഷണങ്ങൾ സ്വന്തം സിനഗോഗുകളിൽ പോലും കേൾക്കാൻ അവർ നിർബ്ബന്ധിക്കപ്പെട്ടു. അതേസമയം, ക്രിസ്തുമതത്തിൽ നിന്ന് യഹൂദതയിലേക്കുള്ള പരിവർത്തനത്തിന് വധശിക്ഷയായിരുന്നു വിധിച്ചിരുന്നത്. ക്രിസ്തീയ വേദാന്തികളുമായുള്ള സംവാദങ്ങൾക്ക് ക്ഷണിക്കപ്പെട്ട അവർക്ക് അവയിൽ പരാജയം അപമാനകരവും വിജയം അപകടകരവും ആയിരുന്നു. 

തീർത്തും പ്രതികൂലമായ ഈ ചുറ്റുപാടുകളോടു പ്രതികരിച്ച വ്യവസ്ഥാപിത യഹൂദത കൂടുതൽ ഇടുങ്ങിയതും യാഥാസ്ഥിതികവുമായി. ക്രിസ്ത്യാനികളും യഹൂദരും തമ്മിലുള്ള ബന്ധം ശത്രുത നിറഞ്ഞതയും ആഴമില്ലാത്തതും ആയിത്തീർന്നു. ഈ പരാധീനതകൾ, ക്രിസ്തീയരാഷ്ട്രങ്ങളിലെ യഹൂദരെ സമൂഹിക-സംസ്കാരികമേഖലകളുടെ വളർച്ചയിൽ പങ്കാളികളാകാൻ പ്രാപ്തിയില്ലാത്തവരാക്കി. മദ്ധ്യയുഗങ്ങളിൽ പൊതുവേ, യഹൂദർക്ക് താരതമ്യേനയുള്ള മനുഷ്യത്വവും അനുകൂലസാഹചര്യങ്ങളും ലഭിച്ചത് ഇസ്ലാമിക സമൂഹങ്ങളിലാണ്.

ഇക്കാലത്ത് യഹൂദവിരുദ്ധത, ക്രിസ്തുമതത്തിലെ തിരുനാളുകളിൽ ചിലതിന്റെ ഭാഗം തന്നെയായി. യേശുവിന്റെ പീഡാനുഭവത്തിന്റേയും കുരിശുമരണത്തിന്റേയും അനുസ്മരണം നടക്കുന്ന വിശുദ്ധവാരം (holy week), യഹൂദർക്ക് പേടിസ്വപ്നമായിരുന്നു. ക്രിസ്തുഘാതകരായി കരുതപ്പെട്ട അവരോടുള്ള ശത്രുത വിശുദ്ധവാരത്തിൽ പലപ്പോഴും അക്രമത്തിന്റെ രൂപമെടുത്തതിനാൽ ആ നാളുകളിൽ യഹൂദർ, പുറത്തിറങ്ങാതെ, പാർപ്പിടങ്ങളിൽ ഒതുങ്ങിക്കഴിഞ്ഞു. പൊതുവർഷം 538-ലെ ഓർലിയൻസ് സൂനഹദോസ്, പീഡാനുഭവവാരത്തിൽ യഹൂദർ വീടുകളിൽ നിന്നു പുറത്തിറങ്ങരുതെന്ന് ഉത്തരവിട്ടു. ഫ്രാൻസിലെ ബെസിയേഴ്സ് നഗരത്തിൽ, യഹൂദച്ചേരികളുടെ മേലുള്ള ആക്രമണം പീഡാനുഭവവാരാചരണത്തിന്റെ ഭാഗം തന്നെ ആയിരുന്നു. ഒടുവിൽ അതു നിർത്തലാക്കിയത്, പകരമായി യഹൂദർ ഒരു പ്രത്യേക നികുതി കൊടുക്കണം എന്ന വ്യവസ്ഥയിലാണ്. ടൂളൂസിലെ യഹൂദർ, ദുഃഖവെള്ളിയാഴ്ചകളിൽ അവരുടെ ഒരു പ്രതിനിധിയെ നഗരത്തിലെ ഭദ്രാസനപ്പള്ളിയിലേക്ക് അയക്കാൻ ചുമതലപ്പെട്ടിരുന്നു. ക്രിസ്തുഹത്യാപാപത്തിന്റെ ഓർമ്മപ്പെടുത്തലായി, കരണത്ത് ഒരു പരസ്യതാഡനം എറ്റുവാങ്ങി മടങ്ങുകയായിരുന്നു അയാൾക്കു ചെയ്യാനുണ്ടായിരുന്നത്. 

യേശുവിന്റെ ജീവിത-മരണങ്ങളുമായി ബന്ധപ്പെട്ട മദ്ധ്യപൗരസ്ത്യദേശത്തെ 'വിശുദ്ധനാടിന്റെ' മേലുള്ള, ഇസ്ലാമിക ആധിപത്യം അവസാനിപ്പിക്കുക എന്ന ലക്ഷ്യത്തോടെ 11 മുതൽ 13 വരെ നുറ്റാണ്ടുകളിൽ പാശ്ചാത്യക്രിസ്തീയത നടത്തിയ 'കുരിശുയുദ്ധങ്ങൾ' യഹൂദജനതയ്ക്ക് കണക്കില്ലാത്ത ദുരിതങ്ങൾ വരുത്തിവച്ചു. യെരുശലേമിലെക്കുള്ള വഴിയിൽ യഹൂദസമൂഹങ്ങളെ കൊന്നും കൊള്ളയടിച്ചും ക്രിസ്തുമതത്തിലേക്കു നിർബ്ബന്ധപൂർവം പരിവർത്തനം ചെയ്യിച്ചുമാണ് കുരിശുയോദ്ധാക്കൾ മുന്നേറിയത്. പലയിടങ്ങളിലും പ്രാദേശീയ ക്രിസ്തീയനേതൃത്വം യഹൂദരെ സംരക്ഷിക്കുവാൻ തയ്യാറായെങ്കിലും കുരിശുയോദ്ധാക്കളോട് എതിർത്തു നിൽക്കുക അവർക്കു എളുപ്പമല്ലായിരുന്നു. ജർമ്മനിയിലെ വേംസ് നഗരത്തിലെ യഹൂദർക്ക് ഒന്നാം കുരിശുയുദ്ധത്തിൽ ഉണ്ടായ ഗതി വിൽ ഡുറാന്റ് സംസ്കാരത്തിന്റെ കഥയിൽ ഇങ്ങനെ വിവരിക്കുന്നു:-

കുരിശുയുദ്ധങ്ങൾ തുടക്കമിട്ട ഈവിധം കൂട്ടക്കൊലകൾ ആ യുദ്ധങ്ങൾക്കു ശേഷവും യഹൂദർക്കെതിരെ ആവർത്തിക്കപ്പെടുകയും ഇരുപതാം നുറ്റാണ്ടിന്റെ ആദ്യപകുതിയിൽ പോലും തുടരുകയും ചെയ്തു.

മദ്ധ്യയുഗങ്ങളിലും മറ്റെല്ലാക്കാലങ്ങളിലും, യഹൂദവിരുദ്ധതയുടെ മതപരമായ മുഖം, യഹൂദരോടുള്ള സാമ്പത്തിക ശത്രുതക്ക് പലപ്പോഴും മറയായിരിരുന്നു. ഒട്ടേറെ തൊഴിലുകളിലും ഉദ്യോഗങ്ങളിലും പ്രവേശനവും സ്ഥാവരസ്വത്തുക്കളുടെ ഉടമസ്ഥതയും നിഷേധിക്കപ്പെട്ടതിനെ തുടർന്ന് അവർ പണമിടപാടിലേക്കു തിരിഞ്ഞത്, അവർക്കെതിരെയുള്ള ശത്രുത വർദ്ധിപ്പിച്ചു. കുരിശുയോദ്ധാക്കളുടെ പോലും യഹൂദവിരോധത്തിന് സാമ്പത്തിക മാനം ഉണ്ടായിരുന്നു. യെരുശലേം പിടിച്ചെടുക്കാൻ വേണ്ടിയുള്ള സൈനികനീക്കത്തിൽ പല പ്രഭുക്കന്മാരും യഹൂദരായ പണമിടപാടുകാരിൽ നിന്ന് കടം വാങ്ങിയിരുന്നു. കടക്കാർക്ക് ഉത്തമർണ്ണമാരെ ഇല്ലായ്മ ചെയ്യുന്നതിലുള്ള സ്ഥാപിതതാത്പര്യവും, കുരിശുയുദ്ധങ്ങൾക്കിടെ യഹൂദർക്കെതിരെ നടന്ന ക്രൂരതകളുടെ കാരണങ്ങളിൽ പെട്ടു.

മതത്തിനു പകരം മാനവീയതക്കു പ്രാധാന്യം കല്പിച്ച യൂറോപ്യൻ നവോത്ഥാനവും അതിനെ തുടർന്ന് ലൂഥറിന്റേയും കാൽവിന്റെയും മറ്റും നേതൃത്വത്തിൽ നടന്ന പാശ്ചാത്യക്രിസ്തീയതയുടെ നവീകരണവും ഭിന്നിപ്പും സാമൂഹ്യരാഷ്ട്രീയമേഖലകളിൽ വരുത്തിയ മാറ്റം, യഹൂദരുടെ പിൽക്കാലങ്ങളിലെ വിമോചനത്തിനു വഴിയൊരുക്കി. എന്നാൽ അവയൊന്നും യഹൂദർക്കനുകൂലമായ തുരന്തഫലങ്ങളൊന്നും ഉളവാക്കിയില്ല. നവീകർത്താക്കൾ പൊതുവേ, പ്രത്യേകിച്ച് ലൂഥർ, യഹൂദർക്കു നേരേ തീരെ മയമില്ലാത്ത സമീപനമാണ് പിന്തുടർന്നത്. 

ക്രിസ്തീയതയ്ക്കു തങ്ങൾ നൽകിയ പുതിയ മുഖം യഹൂദരെ പെട്ടെന്ന് ആകർഷിക്കുമെന്നും അവർ ക്രിസ്തുമതം സ്വീകരിക്കുമെന്നും ലൂഥറും മറ്റും കരുതി. ആ പ്രതീക്ഷ ഫലിക്കാതിരുന്നത് അവരെ അരിശം കൊള്ളിച്ചു. തന്റെ ജീവിതത്തിന്റേയും നവീകരണദൗത്യത്തിന്റേയും അവസാനകാലത്ത് ലൂഥർ യഹൂദരോട് തീവ്രമായ വൈര്യം കാട്ടി. അവർക്കെതിരെ ആക്രമണത്തിനുള്ള പരസ്യാഹ്വാനത്തോളമെത്തി അദ്ദേഹത്തിന്റെ ശത്രുത. യഹൂദരുടെ പ്രാർത്ഥനാമജ്ഞരികളും താൽമുദും വേദപുസ്തകം തന്നെയും പിടിച്ചെടുക്കാനും, റബൈമാരെ പ്രബോധനത്തിൽ നിന്ന് മരണശിക്ഷയിൽ കീഴ് വിലക്കാനും ഇതൊന്നും ഫലിക്കാതിരുന്നാൽ പേപ്പട്ടികളെപ്പോലെ അവരെ നാട്ടിൽ നിന്നു തുരത്താനും അദ്ദേഹം ആഹ്വാനം ചെയ്തു. ലൂഥറുടെ ജൂതവിരുദ്ധ രചനകളും പ്രഭാഷണങ്ങളും പിൽക്കാലമനോഭാവങ്ങളെ കാര്യമായി സ്വാധീനിച്ച്, ഇരുപതാം നൂറ്റാണ്ടിൽ നാത്സികളുടെ യഹൂദവിരുദ്ധതക്കു പോലും സൗകര്യപ്പെട്ട ചേരുവയായി.

യഹൂദരോടുള്ള ജോൺ കാൽവിന്റെ മനോഭാവം കൂടുതൽ സങ്കീർണ്ണവും വിശകലനം ആവശ്യപ്പെടുന്നതുമാണെങ്കിലും യഹൂദരെ നിന്ദിക്കുന്ന പ്രസ്താവനകൾ അദ്ദേഹത്തിന്റെ രചനകളിലും സുലഭമാണ്. ബൈബിളിലെ ദാനിയേലിന്റെ പുസ്തകത്തിന്റെ വ്യാഖ്യാനത്തിൽ കാൽവിൻ ഇങ്ങനെ എഴുതി: "ഏറെ യഹൂദരുമായി ഞാൻ സംഭാഷണം നടത്തിയിട്ടുണ്ട്. അവരുടെ കണ്ടെത്തലുകളിൽ ഭക്തിയുടേയോ സത്യത്തിന്റേയോ തരിമ്പുപോലും എനിക്കു കാണായില്ല. മാത്രമല്ല, ഒരു യഹൂദനിൽ സാമാന്യബുദ്ധി തന്നെ ഞാൻ ഇതേവരെ കണ്ടിട്ടില്ല."

പതിനെട്ടാം നൂറ്റാണ്ടിൽ യൂറോപ്യൻ സമൂഹത്തെ മാറ്റി മറിച്ച ബൗദ്ധിക ഉണർവായ 'ജ്ഞാനോദയം', രാഷ്ട്രീയസാമൂഹ്യമേഖലകളിൽ മതത്തിനുണ്ടായിരുന്ന മേൽക്കോയ്മ ഇല്ലാതാക്കി. ജൂതവിരോധത്തിന്റെ വേരുകൾ മതപരമായിരുന്നതിനാൽ ജ്ഞാനോദയം അതിനെ പൊതുവേ ദുർബ്ബലപ്പെടുത്തി, യഹൂദരുടെ വിമോചനത്തെ സഹായിച്ചു. ജ്ഞാനോദയപാരമ്പര്യത്തിലെ വിഖ്യാതചിന്തകൻ റുസ്സോ, യഹൂദരെ സഹാനുഭൂതിയോടെ വീക്ഷിക്കുകയും അങ്ങേയറ്റം ബഹുമാനിക്കുകയും ചെയ്തിരുന്നു. യഹൂദരെക്കുറിച്ചുള്ള അദ്ദേഹത്തിന്റെ പ്രസിദ്ധമായ ഈ നിരീക്ഷണം അതു വെളിവാക്കുന്നു:-

എങ്കിലും യഹൂദരുടെ നേരേയുള്ള മുൻവിധികൾ പെട്ടെന്ന് അപ്രത്യക്ഷമായില്ല. ജ്ഞാനോദയപാരമ്പര്യത്തിലെ ഏറ്റവും അറിയപ്പെടുന്ന ചിന്തകൻ വോൾട്ടയർ പോലും അവയിൽ നിന്നു മുക്തനായിരുന്നില്ല. യഹൂദരുടെ തോറയെ വോൾട്ടയർ കൂട്ടക്കൊലകളുടേയും വിഷയാസക്തിയുടേയും രേഖയെന്നു വിശേഷിപ്പിച്ചു. വ്യവസ്ഥാപിത ക്രിസ്തീയതയുടെ തന്നെ തീവ്രശശത്രുവായിരുന്ന വോൾട്ടയർക്ക് യഹൂദമതത്തോടുണ്ടായിരുന്ന വെറുപ്പിന് ഒരു കാരണം, അത് ക്രിസ്തുമതത്തിന്റെ പിറവിയ്ക്കു പശ്ചാത്തലമൊരുക്കി എന്നതായിരുന്നു. യാഥാസ്ഥിതിക ക്രിസ്ത്യാനികൾ യഹൂദരെ ശപിക്കുന്നതു കാണുമ്പോൾ മക്കൾ അപ്പനെ തല്ലുന്നതായി തനിക്കു തോന്നുമെന്ന് വോൾട്ടയർ പറഞ്ഞു. യഹൂദരായ ഓഹരി ദല്ലാളന്മാരും മറ്റുമായുള്ള വ്യക്തിപരമായ ഇടപാടുകളിൽ സംഭവിച്ച സാമ്പത്തിക നഷ്ടത്തിന്റെ കയ്പ് വോൾട്ടയറുടെ നിരീക്ഷണത്തെ സ്വാധീനിച്ചിട്ടുണ്ടെന്ന് ചൂണ്ടിക്കാണിക്കപ്പെട്ടിട്ടുണ്ട്.

യൂറോപ്യൻ ജ്ഞാനോദയത്തിന്റെ പ്രചോദത്തിൽ യഹൂദർക്കിടയിൽ തന്നെ പതിനെട്ടാം നൂറ്റാണ്ടിനൊടുവിൽ ഉണ്ടായ ചിന്താപരമായ ഉണർവ് അവർക്കെതിരെയുള്ള ശത്രുതാഭാവം കുറയ്ക്കാനും ഇതരസമൂഹങ്ങളുമായി അവരെ ഐക്യപ്പെടുത്താനും സഹായിച്ചു. 'ഹസ്കല' എന്നറിയപ്പെട്ട ആ ജൂതജ്ഞാനോദയത്തിന്റെ ഏറ്റവും അറിയപ്പെടുന്ന പ്രതിനിധി ജർമ്മൻകാരനായ മോസസ് മെൻഡൽസൻ ആയിരുന്നു. വിഖ്യാതജർമ്മൻ ലേഖകനും ചിന്തകനുമായ ഗോട്ടോൾഡ് എഫ്രായീം ലെസ്സിങ്ങ്, മെൻഡൽസന്റെ ഉറ്റസുഹൃത്തായിരുന്നു. ജ്ഞാനോദയത്തിന്റെ സ്വാധീനത്തിൽ, യഹൂദ-ക്രിസ്തീയ ബുദ്ധിജീവികൾക്കിടയിൽ ഉണ്ടായ സഹകരണത്തിന്റെയും സൗഹൃദത്തിന്റേയും ഏറ്റവും പ്രസിദ്ധമായ ഉദാഹരണമായിരുന്നു അവർ തമ്മിലുള്ള ബന്ധം. 

രാഷ്ട്രീയമേഖലയിലെ സംഭവവികാസങ്ങളും യഹൂദരുടെ വിമോചനത്തെ സഹായിച്ചു. 18-19 നൂറ്റാണ്ടുകളുടെ പകർച്ചയിൽ യൂറോപ്പിന്റെ ഭാഗധേയങ്ങളെ നിർണ്ണായകമായി സ്വാധീനിച്ച നെപ്പോളിയൻ യഹൂദരോട് അനുകൂലമനോഭാവം കാട്ടിയ ഭരണാധികാരി ആയിരുന്നു. നെപ്പോളിയന്റെ സൈന്യം അവർ മുന്നേറിയ വഴികളിൽ യഹൂദരെ വിമോചിപ്പിച്ചു. റോമിൽ ജൂതച്ചേരികളിൽ ഒതുങ്ങിക്കഴിഞ്ഞിരുന്ന യഹൂദർക്ക് നെപ്പോളിയൻ വിമോചകനായി.

പത്തൊൻപതാം നൂറ്റാണ്ടിന്റെ ആദ്യഘട്ടത്തിൽ യൂറോപ്പിൽ പൊതുവേ, യഹൂദർക്കെതിരെയുള്ള മനോഭാവങ്ങൾ കൂടുതൽ ഉദാരമായി. ഫ്രാൻസിലും ഇംഗ്ലണ്ടിലും റഷ്യയിലും,ഭരണാധികാരികൾ യഹൂദരുടെ അവസ്ഥ മെച്ചപ്പെടുത്താനായി നിയമനിർമ്മാണം ഉൾപ്പെടെയുള്ള നടപടികൾ സ്വീകരിച്ചു. ഫ്രാൻസിൽ നെപ്പോളിയനും റഷ്യയിൽ അലക്സാണ്ടർ ഒന്നാമനും യഹൂരോട് അനുഭാവം കാട്ടിയ സാമ്രാട്ടുകൾ ആയിരുന്നു. യൂറോപ്യൻ യഹൂദരുടെ അവസ്ഥ മെച്ചപ്പെടുത്താനായി പുരാതനകാലത്തെ യഹൂദസഭയായ സെൻഹിദ്രിന്റെ മാതൃകയിൽ, അതേപേരിലുള്ള ഒരു പ്രതിനിധിസഭ വിളിച്ചുകൂട്ടാൻ പോലും നെപ്പോളിയൻ മുൻകൈയ്യെടുത്തു. 

എങ്കിലും ഇമ്മാതിരി നടപടികളോടുള്ള എതിർപ്പ് വ്യാപകമായിരുന്നു. സാമൂഹ്യമായ തുല്യതയും പൗരാവകാശങ്ങളും ആവശ്യപ്പെട്ട യഹൂദർ അതിനൊപ്പം സാംസ്കാരികവും വംശീയവുമായ വ്യതിരിക്തത നിലനിർത്താൻ കൂടി ആഗ്രഹിച്ചത് കാപട്യമായി പലരും വ്യാഖ്യാനിച്ചു. യഹൂദരുടെ മേൽ അടിച്ചേൽപ്പിക്കപ്പെട്ട പരാധീനതകളുടെ അനീതി തിരിച്ചറിഞ്ഞവർ പോലും, വ്യതിരിക്ത സമൂഹമായുള്ള അവരുടെ നിലനിപ്പ് യൂറോപ്യൻ സംസ്കാരത്തിനു നേരിടാനുള്ള വെല്ലുവിളിയോ പരിഹരിക്കാനുള്ള പ്രശ്നമോ ആയി കണ്ടു. മതാടിസ്ഥാനത്തിലുള്ള ഒരു മനഃസ്ഥിതി എന്ന നിലയിൽ അപ്രത്യക്ഷമാകാൻ തുടങ്ങിയ ജൂതവിരോധം അതോടെ കൂടുതൽ മാന്യമായ പുതിയ രൂപങ്ങളിൽ അവതരിപ്പിക്കപ്പെട്ടു. "ജൂതപ്രശ്നം" (Jewish Question) എന്ന ആശയം തന്നെ ഒരു സജീവസമസ്യ എന്ന നിലയിൽ അവതരിപ്പിക്കപ്പെട്ടു.

ജർമ്മൻ സംസ്കാരത്തിൽ നിന്ന് ജൂതസ്വാധീനത്തെ ഉന്മൂലനം ചെയ്യാൻ വില്യം മാറിന്റെ 'ആന്റിസെമെറ്റിക്' പ്രചാരണം നടന്നതും പത്തൊൻപതാം നൂറ്റാണ്ടിന്റെ രണ്ടാം പകുതിയിൽ ആയിരുന്നു. ആ പ്രചരണത്തിന്റെ പേര്, പിന്നീട് ജൂതവിദ്വേഷത്തിന്റെ സൂചകശബ്ദമെന്ന നിലയിൽ കുപ്രസിദ്ധി നേടി.
സ്ഥിതിസമത്വത്തിനും വർഗ്ഗരഹിതസമൂഹത്തിനും വേണ്ടി വാദിച്ചുകൊണ്ട് സാമ്പത്തികവും സാമൂഹ്യവുമായ വ്യവസ്ഥാപിതകളെ തകിടം മറിക്കാൻ ശ്രമിച്ച കമ്മ്യൂണിസം പോലുള്ള പുത്തൻ തത്ത്വസംഹിതകൾ സൃഷ്ടിച്ച കോളിളക്കങ്ങളിൽ യഹൂദരെ കുറ്റവാളികളാക്കാനുള്ള ശ്രമവും 19-ആം നൂറ്റാണ്ടിൽ ഉണ്ടായി. പുത്തൻ സിദ്ധാന്തങ്ങൾ, ലോകമേധാവിത്വത്തിനു വേണ്ടിയുള്ള യഹൂദരുടെ ശ്രമത്തിന്റെ ഫലമായി വ്യാഖ്യാനിക്കപ്പെട്ടു. കമ്മ്യൂണിസ്റ്റ് ആചാര്യനായ കാറൽ മാർക്സിന്റെ യഹൂദപശ്ചാത്തലം ഈ ആരോപണങ്ങളെ ഗൗരവമായെടുക്കാൻ ചിലരെയെങ്കിലും പ്രേരിപ്പിച്ചു. യൂറോപ്യൻ സമൂഹത്തിലെ ഏറ്റവും അധ:സ്ഥിതമായ വിഭാഗങ്ങളിൽ ഒന്നായിരുന്ന യഹൂദർക്കിടയിൽ പലരും പുതുസിദ്ധാന്തങ്ങളോട് അനുഭാവം പ്രകടിപ്പിച്ചതും ജൂതന്മാരുടെ ഗൂഢപദ്ധതിക്കു തെളിവായി ചൂണ്ടിക്കാണിക്കപ്പെട്ടു.

പത്തൊൻപതാം നൂറ്റാണ്ടിലെ ജർമ്മൻ ആശയവാദചിന്തകൻ ഹേഗലിന്റെ ദർശനം ജർമ്മൻ ജനതയുടെ വംശമഹിമയെ പുകഴ്ത്തി. ക്രൈസ്തവ-ജൂത മതങ്ങൾ പിന്തുടരുന്ന സെമറ്റിക് ധാർമ്മികതയിലെ ബലഹീനന്റെ പക്ഷം നിൽക്കുന്ന ദൈവത്തേയും, ജനാധിപത്യവും സോഷ്യലിസവും ഉൾപ്പെടെ സമത്വവാദത്തിന്റെ എല്ലാ രൂപങ്ങളേയും തള്ളിപ്പറഞ്ഞ നീച്ചയും 19-20 നൂറ്റാണ്ടുകളെ ആഴത്തിൽ സ്വാധീനിച്ച മറ്റൊരു ജർമ്മൻ ദാർശനികനായിരുന്നു. ഈ ചിന്തകന്മാരുടെ ആശയങ്ങൾ 19-ആം നൂറ്റാണ്ടിലും പിന്നീടും ജൂതവിരോധത്തെ പിന്തുണക്കും വിധം വ്യാപകമായി ഉപയോഗിക്കപ്പെട്ടിട്ടുണ്ട്.

ഫ്രാൻസിൽ ഇക്കാലത്തു നടന്ന "ഡ്രൈഫസ് സംഭവം" (Dreyfus Affair) ജൂതവിരോധം മൂലം അടിസ്ഥാനരഹിതമായ ആരോപണങ്ങൾക്ക് ഇരകളാകേണ്ടി വരുന്ന യഹൂദർക്ക് ഭരണവ്യവസ്ഥകളിൽ നിന്ന് നീതിലഭിക്കുന്നതിലുള്ള ബുദ്ധിമുട്ടിനെ ഉദാഹരിച്ചു. 1890-കളിൽ, വ്യാജാരോപണങ്ങളെ തുടർന്ന് ജീവപര്യന്തം തടവിനു വിധിക്കപ്പെട്ട യഹൂദപശ്ചാത്തലത്തിൽ പെട്ട ഫ്രെഞ്ച് സൈനികോദ്യോഗസ്ഥനായിരുന്നു ആൽഫ്രെഡ് ഡ്രൈഫസ്. അദ്ദേഹത്തിന്റെ വിചാരണയും ശിക്ഷാവിധിയും വ്യാപകമായ യഹൂദവിരുദ്ധ ലഹളകൾക്ക് അവസരമൊരുക്കി. തെക്കേ അമേരിക്കയിൽ ഗയാനയുടെ തീരത്തുള്ള ചെകുത്താന്റെ ദ്വീപിൽ (ഡെവിൾസ് ഐലന്റ്) ദീർഘകാലം തടവിൽ കഴിയേണ്ടി ഡ്രൈഫസിന്റെ നിരപരാധിത്വം സ്ഥാപിക്കപ്പെട്ടത് ഇരുപതാം നൂറ്റാണ്ടിന്റെ തുടക്കത്തിൽ മാത്രമാണ്. ഡ്രൈഫസിന്റെ പക്ഷം വാദിച്ച്, "ഞാൻ ആരോപിക്കുന്നു" (J'accuse) എന്ന പേരിൽ വിഖ്യാത ഫ്രെഞ്ച് സാഹിത്യകാരൻ എമിലി സോള എഴുതിയ തുറന്ന കത്ത്, യഹൂദരോടുള്ള മനോഭാവങ്ങളുടെ കാഠിന്യവും കാപട്യവും തുറന്നു കാട്ടി ഫ്രെഞ്ച് സമൂഹത്തേയും ഭരണകൂടത്തേയും അതിനിശിതമായി വിമർശിച്ചു.

യഹൂദജനതയുടെ ലോകമേധാവിത്വത്തിനുള്ള രഹസ്യപദ്ധതി വിവരിക്കുന്നതെന്ന മട്ടിൽ പ്രചരിച്ച "സെഹിയോൻ മൂപ്പന്മാരുടെ ചട്ടങ്ങൾ" എന്ന വ്യാജരചനയുടെ പ്രസിദ്ധീകരണം ഇരുപതാം നൂറ്റാണ്ടിന്റെ തുടക്കത്തിൽ യഹൂദവിരുദ്ധതയെ പ്രോത്സാഹിപ്പിച്ച ഒരു സംഭവമായിരുന്നു. 1903-ൽ റഷ്യയിലായിരുന്നു ഇതിന്റെ ആദ്യപ്രസിദ്ധീകരണം. ഒട്ടേറെ സ്വതന്ത്രഗവേഷണങ്ങൾ അത് ഒരു തട്ടിപ്പാണെന്ന് ആവർത്തിച്ച് തെളിയിച്ചെങ്കിലും, അതിന്റെ ഉള്ളടക്കത്തെ യഹൂദവിരുദ്ധത വ്യാപകമായുള്ള നാടുകളിൽ ഒട്ടേറെപ്പേർ യാഥാർത്ഥ്യമായെടുത്തു. മാധ്യമങ്ങളേയും സമ്പദ്‌വ്യവസ്ഥയേയും നിയന്ത്രിച്ചും, പരമ്പരാഗത സാമൂഹ്യക്രമത്തെ തകിടം മറിച്ച് അതിന്റെ സ്ഥാനത്ത് മനുഷ്യമനസ്സുകളെ ആഗോളതലത്തിൽ കൗശലപൂർവം സ്വാധീനിക്കുന്ന മറ്റൊരു വ്യവസ്ഥ പ്രതിഷ്ഠിച്ചും, യഹൂദന്മാർ എങ്ങനെ ലോകത്തെ നിയന്ത്രിക്കുമെന്ന് ഈ രചന വിവരിക്കുന്നു. 

ഇരുപതാം നൂറ്റാണ്ടിന്റെ തുടക്കത്തിൽ റഷ്യയിലെ വിപ്ലവമുന്നേറ്റങ്ങളെ എതിർത്തവരായിരുന്നു ഇതിന്റെ പ്രചരണത്തിനു പിന്നിൽ. 1905-ലെ ആദ്യവിപ്ലവത്തെ തുടർന്ന് അതിന് കുറേ പ്രചാരം കിട്ടി. 1917-ലെ ബോൾഷെവിക് വിപ്ലവം കഴിഞ്ഞപ്പോൾ, ലോകമേധാവിത്വത്തിനു വേണ്ടിയുള്ള യഹൂദപദ്ധതിയാണ് "ബോൾഷെവിഷം" എന്ന പ്രചാരണത്തിന്റെ ബലത്തിൽ "ചട്ടങ്ങൾ" പിന്നെയും ശ്രദ്ധിക്കപ്പെട്ടു. 1920-കളിലും 30-കളിലും അത് പാശ്ചാത്യലോകത്ത് വ്യാപകമായി പ്രചരിച്ചു. 1921-ൽ ബ്രിട്ടണിലെ "ദി ടൈംസ് " ദിനപത്രം പ്രസിദ്ധീകരിച്ച ഒരു ലേഖന പരമ്പര, "ചട്ടങ്ങളുടെ" ഉള്ളടക്കത്തിൽ ഏറെയും, യഹൂദന്മാരുമായി ഒരു ബന്ധവുമില്ലാതെ മുൻകാലങ്ങളിൽ പ്രസിദ്ധീകരിക്കപ്പെട്ട രാഷ്ട്രീയഹാസ്യരചനകളുടെ ചോരണമാണെന്ന് വെളിവാക്കി.
രണ്ടാം ലോകമഹായുദ്ധത്തിൽ നാത്സികളുടെ പരാജയത്തെ തുടർന്ന് ഒരു പ്രചാരണായുധമെന്ന നിലയിൽ 'ചട്ടങ്ങളുടെ' ശക്തി ക്ഷയിച്ചെങ്കിലും, യഹൂദവിരുദ്ധതയുടെ ആയുധങ്ങളിലൊന്നായി അത് ഇന്നും തുടരുന്നു.

ഒന്നാം ലോകമഹായുദ്ധം അവസാനിച്ചപ്പോൾ, യുദ്ധത്തിൽ ജർമ്മനിക്കു സംഭവിച്ച പരാജയത്തിന്റേയും വേഴ്സായ് സന്ധിയുടെ അപമാനത്തിന്റേയും കാരണങ്ങൾ അന്വേഷിച്ച തീവ്രദേശീയവാദികളിൽ ഒരു വിഭാഗം, ജർമ്മനിയുടെ പരാജയത്തിന് യഹൂദരെ ഉത്തരവാദികളാക്കി. അക്രമത്തിന്റേയും നുണപ്രചരണത്തിന്റേയും മാർഗ്ഗം പിന്തുടർന്ന ഈ തീവ്രവാദികളുടെ നേതാവായി ഉയർന്നുവന്നത് ജർമ്മൻ സൈന്യത്തിലെ ഒരു താഴേക്കിട ഉദ്യോഗസ്ഥനായിരുന്ന അഡോൾഫ് ഹിറ്റ്ലർ ആണ്. ഹിറ്റലറുടെ അനുയായികൾ "ദേശീയ സോഷ്യലിസ്റ്റ് ജർമ്മൻ തൊഴിലാളി കക്ഷി" (നാഷണലിസ്റ്റ് സോഷ്യലിസ്റ്റ് ജർമ്മൻ വർക്കേഴ്സ് പാർട്ടി) എന്ന പേരിൽ സംഘടിച്ചു. "നാത്സി കക്ഷി" എന്ന ചുരുക്കപ്പേരും അവർക്കു കിട്ടി. ജൂതവിരോധം നാത്സി കക്ഷിയുടെ പ്രവർത്തനപദ്ധതിയിൽ വ്യക്തമായി എഴുതിച്ചേർത്തിരുന്നു. 1920-ൽ നാസി കക്ഷി പ്രസിദ്ധീകരിച്ച 25-ഇനങ്ങൾ അടങ്ങിയ നയസംഗ്രഹത്തിൽ നാലാമത്തെ ഇനം ഇതായിരുന്നു:-

1933 ജനുവരിയിൽ ജർമ്മനിയിൽ അധികാരത്തിൽ വന്ന നാസി സർക്കാർ യഹൂദരുടെ ജീവിതം ദുരിതപൂർണ്ണമാക്കുന്ന ഒട്ടേറെ നടപടികൾ സ്വീകരിച്ചു. 1935-ലെ "ന്യൂറംബർഗ്ഗ് നിയമങ്ങൾ", അവരുടെ പൗരാവകാശങ്ങൾ എടുത്തുകളയുകയും അവരും യഹൂദേതരരുമായുള്ള വിവാഹബന്ധം നിരോധിക്കുകയും ചെയ്തു. ഹിറ്റ്ലറുടെ സായുധസേനയായ 'കൊടുങ്കാറ്റുപട' (സ്റ്റോം ട്രൂപ്പേഴ്സ്) യഹൂദർക്കെതിരെ ആക്രമണങ്ങൾ അഴിച്ചുവിട്ടു. യഹൂദരുമായുള്ള കച്ചവടബന്ധങ്ങൾ നിരുത്സാഹപ്പെടുത്തപെട്ടതോടെ, "യഹൂദർക്ക് പ്രവേശനമില്ല" എന്ന അറിയിപ്പ് വ്യാപാരസ്ഥാപനങ്ങളിൽ പതിവായി. 1938-ൽ ഒരു യഹൂദൻ നാസി ഉദ്യോഗസ്ഥരിൽ ഒരുവനെ വധിച്ചത് യഹൂദർക്കെതിരെ ഭീകരത അഴിച്ചുവിടാൻ നാസികൾ അവസരമാക്കി. 1938 നവംബർ 10, "ഭഗ്നസ്ഫടികത്തിന്റെ രാത്രി" (Night of Broken Glass) എന്നറിയപ്പെടുന്നു. അന്ന് ഹിറ്റ്ലറുടെ പോലീസ് മന്ത്രി ഹിംലറുടെ ഉത്തരവനുസരിച്ച് നാസിപ്പട, ജാലകങ്ങൾ തകർത്ത്, പതിനായിരത്തോളം ജൂതവ്യാപാരസ്ഥാപനങ്ങൾ കൊള്ളയടിച്ചു. ആ രാത്രിയിൽ യഹൂദഭവനങ്ങളും സിനഗോഗുകളും വെന്തെരിഞ്ഞു.

യഹൂദർ ഉൾപ്പെടെയുള്ള അവരുടെ ശത്രുക്കളെ ഇല്ലാതാക്കാൻ എറ്റവും ഫലപ്രദമായ മാർഗ്ഗം വൻതോതിലുള്ള കൂട്ടക്കൊലയാണെന്ന് നാത്സികൾ കരുതി. യൂറോപ്പിലെ "ജൂതപ്രശ്നത്തിന്റെ അന്തിമപരിഹാരം" ഇതാണെന്നായിരുന്നു അവരുടെ ബോദ്ധ്യം. ജർമ്മനിയിലും ജർമ്മൻ അധിനിവേശ മേഖലകളിലും 'കൂട്ടത്താവളങ്ങൾ' (കോൺസൻട്രേഷൻ ക്യാമ്പുകൾ) എന്ന പേരിൽ ഉന്മൂലനാശസങ്കേതങ്ങൾ ഉയർന്നു വന്നു. അവയുടെ കാര്യക്ഷമത വർദ്ധിപ്പിച്ച് 'അന്തിമപരിഹാരം' ത്വരിതമാക്കാൻ നാത്സിനേതൃത്വം തിടുക്കം കാട്ടി. രണ്ടാം ലോകമഹായുദ്ധത്തിനൊടുവിൽ നടന്ന ന്യൂറംബർഗ്ഗ് കുറ്റവിചാരണയിൽ, കൂട്ടത്താവളങ്ങളിൽ പലതിന്റേയും കാര്യസ്ഥനായിരുന്ന നാത്സി നേതാവ് റുഡോൾഫ് ഹോസ് ഇങ്ങനെ മൊഴികൊടുത്തു:-

1942 മുതൽ 45 വരെ ഈ ഉന്മൂലനവ്യവസ്ഥകളിൽ മൊത്തം നാലര ദശലക്ഷം പേർ കൊല്ലപ്പെട്ടതായി കണക്കാക്കപ്പെടുന്നു. എങ്കിലും, യുദ്ധത്തിനു മുൻപേ തന്നെ സ്ഥാപിക്കപ്പെട്ട ക്യാമ്പുകളിൽ കൂട്ടവധങ്ങൾ നേരത്തെ നടന്നിരുന്നതിനാൽ, നാത്സികളുടെ 'അന്തിമപരിഹാരത്തിന്' ഇരകളായവരുടെ മൊത്തം സംഖ്യ ആറുദശലക്ഷത്തോളം വരുമെന്നു കരുതപ്പെടുന്നു.

കൊലക്കളങ്ങളിലേക്കു യാത്രയാക്കപ്പെട്ടിരുന്നവരിൽ മിക്കവർക്കും അവരെ കാത്തിരുന്ന വിധിയെക്കുറിച്ചുള്ള ശരിയായ അറിവ് ഉണ്ടായിരുന്നില്ല. "ഞങ്ങൾ ഇവിടെ ജോലിയും മറ്റുമായി സുഖമായി കഴിയുന്നു. നിങ്ങളുടെ വരവു കാത്തിരിക്കുകയും ചെയ്യുന്നു" എന്നെഴുതിയ സുന്ദരമായ തപാൽ കാർഡുകൾ ബന്ധുക്കൾക്ക് അയക്കാനായി തടവുകാർക്ക് കൊടുത്തിരുന്നു. ജർമ്മൻ ജനത ഈ കൊടുംപാതകത്തിനെതിരെ വ്യാപകമായി പ്രതികരിക്കാതിരുന്നത് എന്തുകൊണ്ടെന്ന ചോദ്യത്തിനു പല മറുപടികളും ചരിത്രകാരന്മാർ മുന്നോട്ടുവച്ചിട്ടുണ്ട്. കൂട്ടത്താവളങ്ങളിലെ പാതകങ്ങളെക്കുറിച്ചുള്ള അറിവ് പരിമിതമായിരുന്നു എന്നും ജനങ്ങൾ ഭീതിയുടെ പിടിയിലായിരുന്നു എന്നും മറ്റുമാണ് സാധാരണ മറുപടികൾ. എന്നാൽ യഹൂദരെ മറ്റൊരു വർഗ്ഗത്തിലോ ലോകത്തിലോ പെട്ട ജീവികളായി കാണാനുള്ള വ്യാപകമായ പ്രവണത മൂലം, അവരുടെ ദുരിതം അവഗണിക്കപ്പെട്ടു എന്ന വിശദീകരണമാണ് ചരിത്രകാരനായ റിച്ചാർഡ് ഗ്രുൻബർഗർ നൽകുന്നത്.

കന്യാമറിയം 'ജൂതത്തി' ആയിരുന്നെന്നു കേട്ടു ഞെട്ടിപ്പോയ ഒരു ഭക്തസ്ത്രീയെക്കുറിച്ചുള്ള തമാശ, ഇംഗ്ലീഷ് നവോത്ഥാനചിന്തകൻ തോമസ് മൂർ പറയുന്നുണ്ട്. "കർത്താവേ എന്നെ രക്ഷിക്കുക, ഇനിയുള്ള കാലം എനിക്ക് മാതാവിനെ കുറച്ചു മാത്രമേ സ്നേഹിക്കാൻ കഴിയുകയുള്ളു" എന്നായിരുന്നത്രെ അവരുടെ പ്രതികരണം.


</doc>
<doc id="191921" url="https://ml.wikipedia.org/wiki?curid=191921" title="കരകുളം ഗ്രാമീണ പഠനകേന്ദ്രം">
കരകുളം ഗ്രാമീണ പഠനകേന്ദ്രം

തിരുവനന്തപുരം ജില്ലയിലെ നെടുമങ്ങാട് താലൂക്കിൽ സ്ഥിതി ചെയ്യുന്ന ഒരു പഠന ഗവേഷണ സ്ഥാപനമാണ് കരകുളം ഗ്രാമീണ പഠനകേന്ദ്രം.


</doc>
<doc id="191923" url="https://ml.wikipedia.org/wiki?curid=191923" title="ഫുൾട്ടൻ ജെ. ഷീൻ">
ഫുൾട്ടൻ ജെ. ഷീൻ

ഇരുപതാം നൂറ്റാണ്ടിൽ അമേരിക്കയിൽ ജീവിച്ചിരുന്ന ഒരു കത്തോലിക്കാ മെത്രാപ്പോലീത്തയും വേദപ്രഘോഷകനും ആയിരുന്നു ഫുൾട്ടൻ ജെ. ഷീൻ (ജനനം: 1895 മേയ് 8; മരണം 1979 ഡിസംബർ 9). ഇലക്ട്രോണിക് മാദ്ധ്യമങ്ങളിലൂടെയുള്ള വേദപ്രഘോഷണങ്ങളാൽ അദ്ദേഹം പേരെടുത്തു. ഷീനിനെ വിശുദ്ധപദവിയിലേക്ക് ഉയർത്താനുള്ള നടപടികൾ 2002-ൽ ആരംഭിച്ചു. കത്തോലിക്കാ സഭയിൽ ഷീൻ ഇപ്പോൾ ദൈവദാസനായി മാനിക്കപ്പെടുന്നു.

ഇല്ലിനോയി സംസ്ഥാനത്തെ എൽ പാസോയിൽ ന്യൂട്ടൻ-ദെലിയാ ഷീന്മാരുടെ മകനായി ജനിച്ച അദ്ദേഹത്തിന്റെ ആദ്യത്തെ പേര് പീറ്റർ ഷീൻ എന്നായിരുന്നു. ഫുൾട്ടൻ എന്ന പേര് മാതൃവഴിയിൽ, പ്രാഥമിക വിദ്യാലയത്തിൽ ചേർക്കാൻ കൊണ്ടു പോയ മുത്തച്ഛൻ വഴി ലഭിച്ചതാണ്. കുട്ടിയുടെ പേരെന്തെന്ന് സ്കൂൾ അധികാരികൾ ചോദിച്ചപ്പോൾ മുത്തച്ഛൻ സ്വന്തം പേരു പിന്തുടർന്ന് "ഫുൾട്ടൻ എന്നു തന്നെ" എന്നു പറഞ്ഞു. പിന്നീട് സ്ഥൈര്യലേപനസ്വീകരണത്തിൽ തെരഞ്ഞെടുത്ത ജോൺ എന്ന പേരിന്റെ ചുരുക്കം കൂടി ചേർന്നപ്പോഴാണ് അദ്ദേഹം ഫുൾട്ടൻ ജെ ഷീൻ ആയത്.
കത്തോലിക്കാ പശ്ചാത്തലത്തിൽ വളർന്നു വന്ന ഷീൻ 24-ആമത്തെ വയസ്സിൽ മിന്നസോട്ടയിലെ വിശുദ്ധ പൗലോസിന്റെ സെമിനാരിയിൽ പൗരോഹിത്യത്തിലേക്ക് ഉയർത്തപ്പെട്ടു. തുടർന്ന് 1923-ൽ അദ്ദേഹം ബെൽജിയത്തിലെ ലൂവൈൻ സർവകലാശാലയിൽ നിന്ന് ഗവേഷണബിരുദം നേടി. അതിനു ശേഷം ഇല്ലിനോയിലെ വിശുദ്ധ പാട്രിക്കിന്റെ ദേവാലയത്തിൽ പുരോഹിതവൃത്തി നിർവഹിച്ച അദ്ദേഹം കത്തോലിക്കാ സർവകലാശാലയിൽ ദൈവശാസ്ത്രവും തത്ത്വചിന്തയും പഠിപ്പിച്ചു.

1951 മേയ് മാസത്തിൽ പന്ത്രണ്ടാം പീയൂസ് മാർപ്പാപ്പ ഷീനിനെ സിസേറിയാനയിലെ ഔപചാരികമെത്രാനും, കർദ്ദിനാൾ സ്പെൽമാനു കീഴിൽ ന്യൂ യോർക്കിൽ റോച്ചെസ്റ്ററിലെ സഹായമെത്രാനുമായി നിയമിച്ചിരുന്നു. ജൂൺ പതിനൊന്നാം തിയതി അദ്ദെഹം റോമിൽ അഭിഷിക്തനായി. 1966-ൽ പോൾ ആറാമൻ മാർപ്പാപ്പ അദ്ദേഹത്തെ വെയിൽസിൽ ന്യൂപോർട്ടിലെ നാമമാത്രരൂപതയുടെ മെത്രാനായി നിയമിച്ചു. ഔപചാരികപ്രാധാന്യം മാത്രമുണ്ടായിരുന്ന ആ സ്ഥാനത്ത് നാലു വർഷം തുടർന്ന അദ്ദേഹം 1969-ൽ 74-ആം വയസ്സിൽ വിരമിച്ചു. മെത്രാൻ പദവിയിൽ രാഷ്ട്രീയനിലപാടുകളുടേയും മറ്റും പേരിൽ പലപ്പോഴും വിവാദപുരുഷനായി. വിയറ്റ്നാമിലെ അമേരിക്കൻ ഇടപെടലിനെ ഷീൻ എതിർത്തിരുന്നു. 

ഷീനിന്റെ മരണത്തിന് രണ്ടു മാസം മുൻപ് 1979 ഒക്ടോബറിൽ ന്യൂയോർക്കിലെ വിശുദ്ധ പാട്രിക്കിന്റെ ദേവാലയം സന്ദർശിച്ച ജോൺ പോൾ രണ്ടാമൻ മാർപ്പാപ്പ ഷീനിനെ ആലിംഗനം ചെയ്തു കൊണ്ട് ഇങ്ങനെ പറഞ്ഞു: "നമ്മുടെ കർത്താവ് യേശുക്രിസ്തുവിനെക്കുറിച്ച് താങ്കൾ നന്നായി പ്രസംഗിക്കുകയും എഴുതുകയും ചെയ്തിരിക്കുന്നു. സഭയുടെ വിശ്വസ്ത സന്താനമാണ് താങ്കൾ".

1930-ലാണ് അദ്ദേഹം ഇലക്ട്രോണിക് മാദ്ധ്യമങ്ങൾ മുഖേനയുള്ള വേദപ്രഘോഷണത്തിലേക്കു തിരിഞ്ഞത്. ആദ്യം റേഡിയോയിലും തുടർന്ന് ടെലിവിഷനിലും അദ്ദേഹം പ്രവർത്തിച്ചു. 1930 മുതൽ 1952 വരെ ആഴ്ചതോറും ഷീൻ അവതരിപ്പിച്ചിരുന്ന "കത്തോലിക്കാ മണിക്കൂർ" (The Catholic Hour) എന്ന റേഡിയോ പരിപാടി ഏറെ ജനപ്രീതി നേടി. ജനസമ്മതിയുടെ ഉച്ചിയിൽ 130 സ്റ്റേഷനുകൾ വഴി 40 ലക്ഷം ശ്രോതാക്കൾ അതിനുണ്ടായിരുന്നു. 1951 മുതൽ 1957 വരെ അദ്ദേഹം, ഡ്യുമോണ്ട് ശൃംഖലയുടെ "ജീവിതം ജീവിക്കാൻ അർഹതപ്പെട്ടതാണ് (Life is worth living) എന്ന ടെലിവിഷൻ പരിപാടിയിൽ പങ്കെടുത്തു.

നർമ്മം കലർന്ന വാക്ചാതുരി ഷീനിന്റെ പ്രശസ്തി വർദ്ധിപ്പിച്ചു. റേഡിയോ പ്രഘോഷകനായി തുടങ്ങി ടെലിവിഷനിലേക്കു ചുവടുമാറ്റിയ ഷീൻ, റേഡിയോയെ "വചനം കാട്ടാതെ അതിനെ കേൾപ്പിക്കുക മാത്രം ചെയ്യുന്ന പഴയനിയമത്തോടും" ടെലിവിഷനെ, "മാംസരൂപമായ വചനത്തെ നമുക്കിടയിൽ എത്തിക്കുന്ന പുതിയനിയമത്തോടും" താരതമ്യപ്പെടുത്തി. 1953-ൽ ടെലിവിഷനിലെ ഏറ്റവും ശ്രദ്ധേയനായ വ്യക്തിക്കുള്ള എമ്മി സമ്മാനം ലഭിച്ചപ്പോൾ സ്വീകരണപ്രസംഗത്തിൽ അദ്ദേഹം സ്വന്തം തിരക്കഥാകൃത്തുകൾ എന്ന നിലയിൽ നന്ദി പറഞ്ഞത് മത്തായി, മർക്കോസ്, ലൂക്കാ, യോഹന്നാൻ എന്നീ സുവിശേഷകന്മാർക്കായിരുന്നു. "കന്യാസ്ത്രികളുടെ കുമ്പസാരം കേൾക്കുന്നത് ചോളപ്പൊരി കൊണ്ട് എറിഞ്ഞു കൊല്ലപ്പെടുന്നതു പോലെയാണെന്നായിരുന്നു അദ്ദേഹത്തിന്റെ മറ്റൊരു ഫലിതം.


</doc>
<doc id="191945" url="https://ml.wikipedia.org/wiki?curid=191945" title="ടസ്കനി">
ടസ്കനി

ഇറ്റാലിയൻ ഉപദ്വീപിന്റെ വടക്കു പടിഞ്ഞാറു ഭാഗത്തു സ്ഥിതിചെയ്യുന്ന വിശാലമായ ഭൂപ്രദേശമാണ് ടസ്കനി. മാസ-കരാറ, ലൂക്ക, പിസ്തോയ, ഫിറൻസെ,പ്രാത്തോ,ലിവോർണോ, പിസ, അരെറ്റ്സ്സോ, സിയെന്ന, ഗ്രൊസെതോ എന്നീ 10 ഇറ്റാലിയൻ പ്രവിശ്യകൾ ടസ്കനിയിൽ ഉൾപ്പെടുന്നു. ഇറ്റാലിയൻ ഭാഷയിൽ "ടോസ്കാന" എന്നാണ് ഇതറിയപ്പെടുന്നത്. 

ഏതാണ്ട് ത്രികോണാകൃതിയിൽ വ്യാപിച്ചു കിടക്കുന്ന ഈ ഭൂപ്രദേശത്തിന്റെ അതിരുകൾ ഇപ്രകാരമാണ്:

ഭൂപ്രകൃതിയുടെ അടിസ്ഥാനത്തിൽ ടസ്കനിയെ നാലു പ്രധാന ഭൂവിഭാഗമായി തിരിക്കാം: 

ആപിനൈൻസിലെ ഏറ്റവും ഉയരം കൂടിയ പ്രദേശമാണ് മോൺട് സിമോൺ (2163 മീ.). മാഗ്രാ, സെർചിവോ, സീവ്, ആർണോ എന്നീ നദികളുടെ ഉത്ഭവസ്ഥാനത്തിനടുത്തായി നിരനിരയായുള്ള അനേകം തടങ്ങൾ കാണപ്പെടുന്നു. അസാധാരണമായ ചരിവുകളും നിമ്നോന്നതഭാഗങ്ങളുമുള്ള അപുവൻ ആൽപ്സ് പ്രദേശത്തിനു സമീപത്തെ കരാരയിൽ ധാരാളം മാർബിൾ ഖനനകേന്ദ്രങ്ങളുണ്ട്.

വരണ്ടതും പൊങ്ങിയും താണും കിടക്കുന്നതുമായ ഭൂപ്രകൃതി ടസ്കൻ പീഠഭൂമിയുടെ പ്രത്യേകതയാണ്. ഈ പീഠഭൂമിയുടെ ഭൂരിഭാഗവും രൂപപ്പെട്ടിരിക്കുന്നത് ടെർഷ്യറി മണ്ണും കളിമണ്ണും കൊണ്ടായതിനാൽ മഴക്കാലത്ത് കുത്തിയൊഴുകുന്ന ജലം ഉപരി തലത്തിൽ ആഴമുള്ള ചാലുകൾ സൃഷ്ടിക്കുന്നു. അഗ്നിപർവത പ്രവർത്തനത്തെ സൂചിപ്പിക്കുന്ന ഉഷ്ണനീരുറവകളും ചെളി-അഗ്നിപർവതങ്ങളും നിർജീവമായ ഒരു അഗ്നിപർവതവും (മോൺട് ആമിയാത) ഈ പ്രദേശത്തുണ്ട്.

ആർനോ നദീതടത്തിലെ നിമ്നപ്രദേശങ്ങളും തീരപ്രദേശവും കൂടിച്ചേർന്ന നിലയിലാണ് കാണപ്പെടുന്നത്. കടലിലേക്ക് തള്ളിനിൽക്കുന്ന പാറക്കൂട്ടങ്ങളും മണൽത്തിട്ടകളും ധാരാളമുള്ള തീരപ്രദേശം "മറേമ" എന്ന പേരിലറിയപ്പെടുന്നു. ലിഗൂറിയൻ പ്രദേശത്തെ "ലാ സ്പീസിയ" (La Spezia) ആണ് ടസ്കൻ തീരത്തെ ഒരേയൊരു പ്രകൃതിദത്ത തുറമുഖം. എന്നാൽ കൃത്രിമ തുറമുഖമായ "ലെഗോൺ" (Leghorn) വാണിജ്യപരമായി കൂടുതൽ പ്രാധാന്യം കൈവരിച്ചിരിക്കുന്നു.

ആർനോ, ഓമ്പ്രോൺ (Ombrone) എന്നിവയാണ് ടസ്കനിയിലെ മുഖ്യനദികൾ. കടുത്ത വേനലും കനത്ത മഴയും ടസ്കനിയിലെ നദികളുടെ ജലവിതാനത്തിൽ ഏറ്റകുറച്ചിലുകൾ സൃഷ്ടിക്കാറുണ്ട്. വേനൽക്കാലത്ത് വറ്റിപ്പോകുന്നതിനാൽ നദികൾ ജലഗതാഗതത്തിന് ഉപയുക്തമാകുന്നില്ല. ജല വൈദ്യുതോർജ ഉത്പ്പാദനവും ഇവിടെ കുറവാണ്.

മെഡിറ്ററേനിയൻ കാലാവസ്ഥയാണ് ടസ്കനിയിലനുഭവപ്പെടുന്നത്. ഇതിനനുസൃതമായി ഗോതമ്പും ഒലീവും മുന്തിരി തുടങ്ങിയ ഫലങ്ങളും ഇവിടെ ഉത്പ്പാദിപ്പിക്കപ്പെടുന്നു. ഇവിടെയനുഭവപ്പെടുന്ന കുറഞ്ഞ താപനില നാരകഫലങ്ങളുടെ കൃഷിക്ക് തടസ്സമായി വർത്തിക്കുന്നു. ചോളവും തീറ്റപ്പുല്ലിനങ്ങളും താഴ്ന്ന സമതലങ്ങളിൽ സമൃദ്ധമായി വളരുന്നു. വാണിജ്യപ്രാധാന്യമുള്ള പഴങ്ങൾ, പച്ചക്കറികൾ, പുകയില തുടങ്ങിയവയുടെ കൃഷിയും ഉത്പ്പാദനവും ആർനോ നദിയുടെ സമതലത്തിലാണ് കേന്ദ്രീകരിച്ചിരിക്കുന്നത്.

ഇറ്റലിയിലെ ഒരു പ്രധാന ധാതുവിഭവകേന്ദ്രമാണ് ടസ്കനി. മാർബിൾ, ഗ്രാനൈറ്റ്, പൈറൈറ്റുകൾ, ഇരുമ്പ് എന്നിവ പ്രധാന ധാതുനിക്ഷേപങ്ങളിൽപ്പെടുന്നു. അപ്പർ ആർനോയിൽ നിന്നു ലിഗ്നൈറ്റും, എൽബയിൽ (Elba) നിന്ന് ഇരുമ്പും മോണ്ട് ആമിയാത പ്രദേശത്ത് നിന്ന് മെർക്കുറിയും അപുവൻ ആൽപ്സ് പ്രദേശത്തുനിന്ന് മാർബിളും ഖനനം ചെയ്യപ്പെടുന്നു.

ടസ്കനിയിൽ ജലവൈദ്യുതോത്പ്പാദനം കുറവാണ്; ഊർജാവശ്യങ്ങൾക്കായി ഇന്ധനം ഇറക്കുമതി ചെയ്യപ്പെടുന്നു. ടസ്കനി ഒരു വ്യവസായകേന്ദ്രം കൂടിയാണ്. ലോഹശുദ്ധീകരണം, രാസവസ്തുക്കളുടെ ഉത്പ്പാദനം, എണ്ണ ശുദ്ധീകരണം, കപ്പൽ നിർമ്മാണ മുൾപ്പെടെയുള്ള എൻജിനിയറിങ് വ്യവസായം തുടങ്ങിയവ ലെഗോണിൽ കേന്ദ്രീകരിച്ചിരിക്കുന്നു. പിസ്തോയിയ (Pistoia) യിലും, ഫ്ലോറൻസിലും ഭക്ഷ്യസംസ്കരണം, വൈദ്യുത എൻജിനിയറിങ്, വസ്ത്രനിർമ്മാണം, രാസവസ്തുക്കളുടെ ഉത്പ്പാദനം, സൂക്ഷ്മോപകരണങ്ങളുടെ നിർമ്മാണം എന്നിവയ്ക്കാണ് പ്രാധാന്യം. കമ്പിളി വസ്ത്രനിർമ്മാണ വ്യവസായത്തിന്റെ പ്രധാനകേന്ദ്രം പ്രാറ്റോയാണ്. തടി, തുകൽ, ലോഹം, കളിമൺ എന്നിവയെ അടിസ്ഥാനമാക്കിയുള്ള കരകൗശല വ്യവസായങ്ങൾ ഫ്ലോറൻസ്, പിസ, സീന തുടങ്ങിയ പ്രദേശങ്ങളിൽ കേന്ദ്രീകരിച്ചിരിക്കുന്നു.

പ്രാചീന എട്രൂസ്കൻ സംസ്കാരത്തിന്റെ കേന്ദ്രമാണ് ടസ്കനി. പുരാതന എട്രൂറിയയോട് ഏതാണ്ട് തുല്യമാണ് ഈ പ്രദേശം. ഇവിടത്തെ ചരിത്രാവശിഷ്ടങ്ങളിൽ നിന്നും എട്രൂസ്കൻ സംസ്കാരത്തെപ്പറ്റിയുള്ള വിലപ്പെട്ട പല വിവരങ്ങളും ലഭിക്കുന്നുണ്ട്. ബി. സി. 4-ആം നൂറ്റാണ്ടിന്റെ മധ്യത്തോടെ റോമാക്കാർ ഇവിടം കീഴടക്കി. റോമാക്കാരുടെ പതനത്തിനുശേഷം എ. ഡി. 6 മുതൽ 8 വരെ നൂറ്റാണ്ടുകളിൽ ലൂക്ക ആസ്ഥാനമാക്കി ഭരണം പിടിച്ചെടുക്കുകയും അധീശത്വം പുലർത്തുകയും ചെയ്തതു ലൊംബാർഡുകളായിരുന്നു. ലൊംബാർഡുകളെ എ. ഡി. 8-ആം നൂറ്റാണ്ടിൽ ഷാർല മെയ് ൻ പരാജയപ്പെടുത്തിയതു മുതൽ 12-ആം നൂറ്റാണ്ടു വരെ ഈ പ്രദേശം ഫ്രാങ്കുകളുടെ കൈവശമായിരുന്നു. അവസാനത്തെ ഫ്രാങ്കിഷ് ഭരണാധിപയായിരുന്ന മാറ്റിൽഡ (1046-1115) മതാധികാരികളെ പിന്തുണച്ചത് പിന്നീട് പോപ്പും ചക്രവർത്തിമാരും തമ്മിൽ ദീർഘകാലം നിലനിന്ന ഏറ്റുമുട്ടലുകൾക്കു കാരണമായി. ഇതേത്തുടർന്ന് 11-ഉം 12-ഉം നൂറ്റാണ്ടൂകളിൽ പിസ, ലൂക്ക, സീന, ഫ്ലോറൻസ് തുടങ്ങിയ കമ്യൂണുകൾ രൂപംകൊണ്ടു. ഗ്വെൽഫുകളും (പോപ്പിന്റെ പക്ഷത്തുള്ളവർ) ഗിബെലിനുകളും (ചക്രവർത്തിയുടെ പക്ഷത്തുള്ളവർ) തമ്മിലുള്ള മത്സരം ഇക്കാലത്ത് രൂക്ഷമായിരുന്നു. കമ്യൂണുകൾ തമ്മിലുള്ള മത്സരവും നിലവിലിരുന്നു. 12-ഉം 13-ഉം നൂറ്റാണ്ടുകളിലെ പിസ നഗരത്തിന്റെ മേൽക്കോയ്മയ്ക്കുശേഷം ടസ്കനിയിൽ ഫ്ലോറൻസ് മേധാവിത്വം സ്ഥാപിച്ചു. ഇതോടെ ടസ്കനി ഫ്ലോറൻസിലെ മെഡിസി കുടുംബത്തിന്റെ ഭരണത്തിൻ കീഴിലായി. ഈ കുടുംബം 1569-ഓടെ ടസ്കനിയിലെ ഗ്രാൻഡ് ഡ്യൂക്ക് പദവിയിലെത്തി. മെഡിസി ഭരണനിരയുടെ പതനത്തിനുശേഷം ടസ്കനി 1737-ൽ ലൊറെയ്നിലെ (പിന്നീടുള്ള ഹാബ്സ്ബർഗ്-ലൊറെയ്ൻ പരമ്പര) ഫ്രാൻസിസ് പ്രഭുവിന്റെ (പിൽക്കാലത്ത് ഫ്രാൻസിസ് I എന്ന ഹോളി റോമൻ ചക്രവർത്തി) ഭരണത്തിൻകീഴിലായി. തുടർന്ന് ഗ്രാൻഡ് ഡ്യൂക്ക് ലിയോപോൾഡ് I (1765-90), ഫെർഡിനന്റ് III (1790-1801; 1814-24) എന്നിവർ ഭരണം നടത്തി. ഫ്രഞ്ച് റവല്യൂഷണറി സേന 1799-ൽ ടസ്കനി കീഴടക്കി. ഇതിന്റെ ഫലമായി ഫെർഡിനന്റ് പലായനം ചെയ്തു. അതോടുകൂടി ടസ്കനിയിൽ ഫ്രഞ്ചുകാരുടെ താത്ക്കാലിക ഗവൺമെന്റ് നിലവിൽ വന്നു. 1801 മുതൽ 1807 വരെ ടസ്കനി അന്നു നിലവിലിരുന്ന എട്രൂസ്കൻ രാജ്യത്തിൽ ഉൾപ്പെട്ടിരുന്നു. പിന്നീട് നെപ്പോളിയൻ I ഇവിടം ഫ്രാൻസിന്റെ ഭാഗമാക്കി. 1814-ൽ ഫെർഡിനന്റ് III അധികാരത്തിൽ തിരിച്ചെത്തി. തുടർന്ന് ലിയോപോൾഡ് II (1824-59) ഭരണം നടത്തി. ടസ്കനിക്ക് ഒരു ഭരണഘടനയുണ്ടാക്കാൻ ലിയോപോൾഡ് 1848-ൽ നിർബന്ധിതനായി. അതോടെ രൂപംപ്രാപിച്ചു വന്ന ഇറ്റലിരാജ്യത്തിന്റെ കേന്ദ്രമായിരുന്ന സാർഡീനിയയുടെ ഭാഗമായി ടസ്കനി മാറി (1860). ടസ്കനി ഉൾപ്പെട്ട ഇറ്റലിരാജ്യം 1861 ഫെബ്രുവരി 18-ന് നിലവിൽവന്നു.

മധ്യകാലം മുതൽ 19 ആം നൂറ്റാണ്ടുവരെ ടസ്കനി കലയുടെയും സംസ്കാരത്തിന്റെയും മണ്ഡലങ്ങളിൽ വളരെ ഔന്നത്യം പുലർത്തിയിരുന്നു. ദാന്തെ, ബൊക്കാഷിയോ എന്നീ സാഹിത്യകാരന്മാരും ലിയനാർഡോ ഡാവിഞ്ചി, മൈക്കൽ ആൻജലോ എന്നീ കലാകാരന്മാരും രാഷ്ട്രീയതത്ത്വചിന്തകനായിരുന്ന മാക്കിയവെല്ലിയും ശാസ്ത്രജ്ഞനായ ഗലീലിയോയും ഇക്കാലത്തു ജീവിച്ചിരുന്നവരാണ്.




</doc>
<doc id="191952" url="https://ml.wikipedia.org/wiki?curid=191952" title="സംസ്ഥാനപാത 32 (കേരളം)">
സംസ്ഥാനപാത 32 (കേരളം)

കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 32 (സംസ്ഥാനപാത 32). കോട്ടയം ജില്ലയിലെ അതിരമ്പുഴയിൽ നിന്നും ആരംഭിച്ച്, കോട്ടയം ജില്ലയിലെ പൂഞ്ഞാർ എന്ന പ്രദേശത്താണ് ഈ പാത അവസാനിക്കുന്നത്. 37.9 കിലോമീറ്റർ നീളമുണ്ട്.

ആതിരമ്പുഴ - എം സി റോഡ് മറി കടക്കുന്നു - ചേർപ്പുങ്കൽ - സംസ്ഥാനപാത 08 ചേരുന്നു - പാലാ ചന്ത - ഭരണങ്ങാനം ടൗൺ - ഈരാറ്റുപേട്ട ടൗൺ - പൂഞ്ഞാർ


</doc>
<doc id="191954" url="https://ml.wikipedia.org/wiki?curid=191954" title="സംസ്ഥാനപാത 31 (കേരളം)">
സംസ്ഥാനപാത 31 (കേരളം)

കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 31 (സംസ്ഥാനപാത 31). കാസർഗോഡ് ജില്ലയിലെ ചെർക്കലയിൽ നിന്നും ആരംഭിച്ച്, കേരളസംസ്ഥാനത്തിന്റെ വടക്കേ അതിർത്തിയിലാണ് ഈ പാത അവസാനിക്കുന്നത്. 28.8 കിലോമീറ്റർ നീളമുണ്ട്.

ചെർക്കള (ദേശീയപാത17) - ബദിയഡുക്ക കവല - SPP റോഡ് joins - അദകസ്ഥല - സംസ്ഥാന
അതിർത്തി


</doc>
<doc id="191960" url="https://ml.wikipedia.org/wiki?curid=191960" title="സംസ്ഥാനപാത 30 (കേരളം)">
സംസ്ഥാനപാത 30 (കേരളം)

കേരളത്തിലെ ഒരു സംസ്ഥാനപാതയാണ് ഒരു സംസ്ഥാനപാതയാണ് SH 30 (സംസ്ഥാനപാത 30). കണ്ണൂർ ജില്ലയിലെ തലശ്ശേരിയിൽ നിന്നും ആരംഭിച്ച്, കണ്ണൂർ ജില്ലയിലെ സംസ്ഥാന അതിർത്തിയായ കൂട്ടുപുഴ എന്ന പ്രദേശത്താണ് ഈ പാത അവസാനിക്കുന്നത്. 55.1 കിലോമീറ്റർ നീളമുണ്ട്.

തലശ്ശേരി - ദേശീയപാത 17 - കതിരൂർ - നിർമ്മലഗിരി കോളേജ് - മട്ടന്നൂർ - ഇരിട്ടി - വള്ളിത്തോട് - കിളിയന്തറ - കൂട്ടുപുഴ - സംസ്ഥാന
അതിർത്തി


</doc>
<doc id="191962" url="https://ml.wikipedia.org/wiki?curid=191962" title="പി.ആർ. രാജൻ">
പി.ആർ. രാജൻ

കേരളത്തിലെ ഒരു രാജ്യസഭാംഗവും സി.പി.ഐ.എം. നേതാവുമായിരുന്നു പി.ആർ. രാജൻ(24 മേയ് 1936 - 19 ഫെബ്രുവരി 2014). സി.പി.ഐ.എം. സംസ്ഥാന കമ്മിറ്റി അംഗമായ രാജൻ നേരത്തെ സർവ്വീസ് സംഘടനാ രംഗത്തിലൂടെയാണ് പൊതു പ്രവർത്തന രംഗത്തെത്തിയത്. എൻ.ജി.ഒ. യൂണിയൻ സ്ഥാപകനേതാക്കളിൽ ഒരാളായിരുന്നു. യൂണിയൻ സംസ്ഥാന ജനറൽ സെക്രട്ടറിയായും പിന്നീട് കെ.ജി.ഒ.എ നേതാവുമായി പ്രവർത്തിച്ചു. 
തൃശ്ശൂർ ജില്ലയിലെ വാടനാപ്പള്ളിയിൽ പി.എസ്. രാമന്റെയും ഏ.കെ. നാരായണിയുടെയും മകനായി ജനിച്ചു. ബി.എസ്.സി ബിരുദധാരിയാണ്. വിദ്യാർത്ഥി രാഷ്ട്രീയത്തിലൂടെ പൊതു രംഗത്തെത്തി. എൻ.ജി.ഒ യൂണിയൻ സംസ്ഥാന ജനറൽ സെക്രട്ടറിയായും പ്രവർത്തിച്ചിട്ടുണ്ട്. ട്രേഡ് യൂണിയൻ രംഗത്തും പ്രവർത്തിച്ചു. അടിയന്തരാവസ്ഥയിൽ ഒമ്പത് മാസം ജയിൽവാസമനുഭവിച്ചു. ദേശാഭിമാനി മാനേജരായിരുന്നു.
വിൽപ്പന നികുതി വകുപ്പിൽ ഓഫീസറായിരിക്കെ സർവീസിൽനിന്ന് രാജിവച്ചു.


</doc>
<doc id="191965" url="https://ml.wikipedia.org/wiki?curid=191965" title="സൂസന്ന (ബൈബിൾ)">
സൂസന്ന (ബൈബിൾ)

എബ്രായബൈബിളിലെ ദാനിയേലിന്റെ പുസ്തകത്തിന്റെ ഗ്രീക്കു പരിഭാഷയിൽ കാണപ്പെടുന്ന ഒരു കഥയുടേയും അതിലെ നായികയുടേയും പേരാണ് സൂസന്ന. 'സൂസന്ന' അല്ലെങ്കിൽ 'ശോശന്ന' എന്ന വാക്കിന് 'ലില്ലിപ്പുഷ്പം' എന്നാണർത്ഥം. റോമൻ കത്തോലിക്കരുടേയും പൗരസ്ത്യ ഓർത്തഡോക്സ് സഭകളുടേയും ബൈബിൾ സംഹിതകളിൽ ഇക്കഥ, ദാനിയേലിന്റെ പുസ്തകത്തിന്റെ ഭാഗമാണ്. പ്രൊട്ടസ്റ്റന്റ് ക്രിസ്തീയത ഇതിനെ ബൈബിളിന്റെ പ്രാമാണിക ഭാഗമായി അംഗീകരിക്കുന്നില്ല. ആംഗ്ലിക്കൻ സഭ സൂസന്നയുടെ കഥയെ ബൈബിൾ സംഹിതയുടെ ഭാഗമെങ്കിലും വിശ്വാസനിർണ്ണയത്തിൽ ആശ്രയിക്കാവുന്നതല്ലാത്ത ഖണ്ഡമായും കണക്കാക്കുന്നു. യഹൂദരുടെ ബൈബിൾ സംഹിതയായി തനക്കിൽ ഇതിനു സ്ഥാനമില്ല. ആദ്യകാല യഹൂദസാഹിത്യം ഇതിനെ പരാമർശിക്കുന്നുമില്ല.

പൊതുവർഷം രണ്ടാം നൂറ്റാണ്ടിലെ യവനീകൃതയഹൂദൻ തിയോഡോഷൻ സൃഷ്ടിച്ച ബൈബിൾ പരിഭാഷയിൽ സൂസന്നയുടെ കഥ ചേർത്തിരിക്കുന്നത് ദാനിയേലിന്റെ പുസ്തകത്തിന്റെ തുടക്കത്തിലാണ്. തിയൊഡോഷന്റെ പാഠത്തെ ആശ്രയിക്കുന്ന മറ്റു ഭാഷ്യങ്ങളും ഈ ക്രമീകരണം പിന്തുടർന്നു. എന്നാൽ പുരാതന യവനപരിഭാഷയായ സെപ്ത്വജിന്റിലും ജെറോമിന്റെ ലത്തീൻ പരിഭാഷയായ വുൾഗാത്തയിലും ഇതു ചേർത്തിരിക്കുന്നത് ദാനിയേലിന്റെ പുസ്തകത്തിന്റെ അവസാനമാണ്. ആധുനിക കാലത്തെ കത്തോലിക്കാ, പൗരസ്ത്യ ഓർത്തഡോക്സ് സഭകളുടെ ബൈബിൾ സംഹിതകളും ഈ ക്രമീകരണം പിന്തുടരുന്നു. 

ബാബിലോണിലെ ധനികനായ യഹൂദൻ, യോവാക്കീമിന്റെ പതിവ്രതയും സുന്ദരിയുമായ പത്നിയാണ് കഥയിലെ നായിക 'സൂസന്ന'. സായാഹ്നത്തിൽ വീട്ടിലെ ഉദ്യാനത്തിൽ ഉലാത്തിയിരുന്ന അവൾ, ആയിടെ ന്യായാധിപന്മാരായി നിയമിക്കപ്പെട്ട രണ്ടു മുതിർന്ന മനുഷ്യരുടെ ശ്രദ്ധയിൽ പെട്ടു. കാമമോഹിതരായ അവർ തങ്ങളുടെ ആഗ്രഹനിവൃത്തിക്ക് വഴങ്ങാൻ അവളെ പ്രേരിപ്പിച്ചു. അവൾ വഴങ്ങാതിരുന്നതിനെ തുടർന്ന് അവർ അവൾക്കെതിരെ വ്യഭിചാരക്കുറ്റം ആരോപിച്ചു. അവളുടെ കുറ്റത്തിന് ദൃക്സാക്ഷികളാണു തങ്ങളെന്ന അവരുടെ അവകാശവാദത്തിന്റെ ആശ്രയത്തിൽ വധശിക്ഷ വിധിച്ചുകിട്ടിയ അവൾ, കൊലക്കളത്തിലേക്ക് ആനയിക്കപ്പെട്ടു. 

അന്ന് കേവലം ബാലനായിരുന്ന ദാനിയേൽ പ്രവാചകൻ അപ്പോൾ അവളുടെ രക്ഷക്കെത്തി. സൂസന്നയുടെ ആരോപകരെ വെവ്വേറെ ചോദ്യം ചെയ്ത ദാനിയേൽ അവരുടെ ആരോപണത്തിന്റെ കാപട്യം തുറന്നു കാട്ടി. സൂസന്ന ചെയ്തതായി അവർ ആരോപിച്ച കുറ്റം ഉദ്യാനത്തിൽ ഏതു വൃക്ഷത്തിൽ കീഴിലാണ് നടന്നതെന്ന ചോദ്യത്തിന് ആരോപകർ ഇരുവരും വ്യത്യസ്ത മറുപടികൾ നൽകിയതാണ് അവർക്കു വിനയായത്. ഒടുവിൽ സൂസന്നക്കു വിധിച്ചിരുന്ന ശിക്ഷ കുറ്റാരോപകർക്കു ലഭിക്കുന്നതോടെ കഥ ശുഭമായി സമാപിക്കുന്നു. ബാലനായ ദാനിയേലിന്റെ പ്രശസ്തി ഇതുമൂലം ഉയർന്നതായും കഥയിൽ പറയുന്നു.

സൂസന്നയുടെ കഥയുടെ പശ്ചാത്തലത്തേയും, രചനാലക്ഷ്യങ്ങളേയും കുറിച്ച് വ്യത്യസ്തമായ അഭിപ്രായങ്ങൾ നിലവിലുണ്ട്. ഇതൊരു കല്പിതകഥയാണെന്ന കാര്യത്തിൽ സാമാന്യമായ അഭിപ്രായസമന്വയം ഉണ്ടെങ്കിലും ജെറമിയാ പ്രവാചകൻ ശപിച്ച രണ്ടു വ്യാജപ്രവാചകന്മാരുടെ ഗതിയാണ് ഇതു സൂചിപ്പിക്കുന്നതെന്ന പക്ഷവുമുണ്ട്. റബൈനിക കോടതികളിലെ നടപടിക്രമങ്ങൾ പരിഷ്കരിക്കണം എന്നു വാദിക്കുന്ന താർക്കിക രചനയാണ് ഇതെന്ന് ചിലർ കരുതുന്നു. എന്നാൽ, ജനപ്രീതി നേടിയ ഒരു മതേതര കഥയാണിതെന്ന അഭിപ്രായമാണ് പ്രബലം. അതിന്റെ പശ്ചാത്തലം യഹൂദേതരം ആയിരിക്കാൻ പോലും ഇടയുണ്ട്. പുരാതനലോകത്തിൽ സ്വതന്ത്രമായി പ്രചരിച്ചിരുന്ന ഒട്ടേറെ ദാനിയേൽ കഥകളിൽ ഒന്നാകാം ഇതിനു പിന്നിൽ. അത്തരം ദാനിയേൽ ഐതിഹ്യങ്ങളുടെ ശകലങ്ങൾ ചാവുകടൽ ചുരുളുകളുടെ ഭാഗമായി കണ്ടു കിട്ടിയിട്ടുണ്ടെന്നത് ഇതിനുള്ള സാധ്യത വർദ്ധിപ്പിക്കുന്നു. 

ഇതിന്റെ മൂലഭാഷ ഗ്രീക്ക് ആയിരിക്കണം. എന്നാൽ ഇത് ഒരു സെമെറ്റിക് ഭാഷയിൽ എഴുതപ്പെട്ടതാണെന്നും ആ ഭാഷ അരമായയോ എബ്രായ ഭാഷ തന്നെയോ ആകാം എന്നുമുള്ള വാദം അടുത്തകാലത്ത്
ഉന്നയിക്കപ്പെട്ടിട്ടുണ്ട്. പേർഷ്യൻ ഭരണകാലം മുതൽ പൊതുവർഷം ഒന്നാം നൂറ്റാണ്ടിനു മുൻപ് എന്നെങ്കിലും എഴുതപ്പെട്ടതാകാം ഇത്.

യഹൂദർ ഇക്കഥ മറച്ചുവെച്ചെന്ന് ക്രിസ്തീയചിന്തകൻ ഒരിജൻ പരാതിപ്പെടുക പോലും ചെയ്തു.


</doc>
<doc id="191971" url="https://ml.wikipedia.org/wiki?curid=191971" title="സംസ്ഥാനപാത 29 (കേരളം)">
സംസ്ഥാനപാത 29 (കേരളം)

കേരളത്തിലെ ഒരു സംസ്ഥാനപാതയാണ് SH 29 (സംസ്ഥാനപാത 29). കോഴിക്കോട് ജില്ലയിലെ ദേശീയപാത 17-ൽ നിന്നും ആരംഭിച്ച്, കേരളസംസ്ഥാനത്തിന്റെ അതിർത്തിയിലാണ് ഈ പാത അവസാനിക്കുന്നത്. 97 കിലോമീറ്റർ നീളമുണ്ട്.

കോഴിക്കോട് (ദേശീയപാത 17) – മലബാർ
ക്രിസ്സ്ത്യൻ 
കോളേജ് - സിവിൽ സ്റ്റേഷൻ, കോഴിക്കോട് - കുന്നമംഗലം - പടനിലം - താമരശ്ശേരി-ചുണ്ടേൽ - മേപ്പാടി - വടുവൻചാൽ - ചോലാടി - അതിർത്തി - ഗുഡല്ലൂർ റോഡിൽ ചേരുന്നു.


</doc>
<doc id="191973" url="https://ml.wikipedia.org/wiki?curid=191973" title="സംസ്ഥാനപാത 28 (കേരളം)">
സംസ്ഥാനപാത 28 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 28 (സംസ്ഥാനപാത 28). കോഴിക്കോട് ജില്ലയിലെ ദേശീയപാത 17-ൽ നിന്നും ആരംഭിച്ച്, കേരളസംസ്ഥാനത്തിന്റെ അതിർത്തിയിലാണ് ഈ പാത അവസാനിക്കുന്നത്. 103.6 കിലോമീറ്റർ നീളമുണ്ട്.

കോഴിക്കോട് - (ദേശീയപാത 17 - സംസ്ഥാനപാത 24) - വെള്ളുവമ്പ്രം - മഞ്ചേരി കവല - നിലമ്പൂർ - ചുങ്കത്തറ - എടക്കര - വഴിക്കടവ് - സംസ്ഥാന അതിർത്തി.


</doc>
<doc id="191980" url="https://ml.wikipedia.org/wiki?curid=191980" title="സംസ്ഥാനപാത 27 (കേരളം)">
സംസ്ഥാനപാത 27 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 27 (സംസ്ഥാനപാത 27). പാലക്കാട് ജില്ലയിലെ കലക്ട്രേറ്റിന്റെ മുമ്പിലുള്ള ദേശീയപാത 17-ൽ നിന്നും ആരംഭിച്ച്, കേരളസംസ്ഥാനത്തിന്റെ അതിർത്തിയിലാണ് ഈ പാത അവസാനിക്കുന്നത്. 35 കിലോമീറ്റർ നീളമുണ്ട്.

പാലക്കാട് കളക്ട്രേറ്റ് - കണ്ണാടി - കൊടുവയൂർ - തത്തമംഗലം - മേട്ടുപ്പാളയം കവല, തത്തമംഗലം - അയ്യപ്പങ്കാവ് ക്ഷേത്രം - നന്നിയോട് - മീനാക്ഷീപുരം - (ഗോപാലപുരം - മീനാക്ഷീപുരം റോഡ് ചേരുന്നു) - സംസ്ഥാന അതിർത്തി- റോഡ് പൊള്ളാച്ചിയിലേക്കു പോകുന്നു.


</doc>
<doc id="191985" url="https://ml.wikipedia.org/wiki?curid=191985" title="ഹുസൈൻ മടവൂർ">
ഹുസൈൻ മടവൂർ

ഓൾ ഇന്ത്യ ഇസ്ലാഹി മൂവ്മെന്റ് ജനറൽ സെക്രട്ടറിയും കേന്ദ്ര ന്യൂനപക്ഷ മന്ത്രാലയം കേരള കോ- ഓഡിനേറ്ററും ആണ് Dr. ഹുസൈൻ മടവൂർ. കാലിക്കറ്റ് സർവകലാശാലയിൽ അഫ്സലുൽ ഉലമാ പരീക്ഷയിലെ ആദ്യ റാങ്ക് ജേതാവാണ് ഹുസൈൻ മടവൂർ.

കേരളം പിറന്ന 1956 ജനുവരി ഒന്നിന് കോഴിക്കോട് ജില്ലയിൽ നരിക്കുനിക്കു സമീപം മടവൂർ പുനത്തുംകുഴിയിൽ പരേതനായ റിട്ട. അധ്യാപകൻ അബൂബക്കർ കോയയുടെയും ഹലീമയുടെയും മകനായി ജനനം. 
മോങ്ങം അൻവാറുൽ ഇസ്ലാം വനിതാ അറബിക് കോളജ് ലക്ചറർ സൽമയാണു ഭാര്യ. ജിഹാദ് (ബിസിനസ്), ജലാലുദ്ദീൻ (റൌളത്തൂൽ 
ഉലൂം അറബിക് കോളജ്), മുഹമ്മദ് (എൻജിനീയറിങ് വിദ്യാർഥി), അബ്ദുല്ല (ഹാഫിസ്), അബൂബക്കർ എന്നിവർ മക്കൾ. ഫാറൂഖ് കോളജിലാണ് ഇപ്പോൾ സ്ഥിരതാമസം.

മടവൂർ എയുപി സ്കൂൾ, കൊടുവള്ളി ഹൈസ്കൂൾ എന്നിവിടങ്ങളിൽ പ്രാഥമിക പഠനം. ഫാറൂഖ് റൌളത്തുൽ ഉലൂം അറബിക് കോളജിൽ നിന്ന് 1977ൽ ഒന്നാം റാങ്കോടെ അഫ്സലുൽ ഉലമാ ബിരുദം. 1980 - 85ൽ മക്ക ഉമ്മുൽഖുറാ സർവകലാശാലയിൽനിന്ന് ഇസ്ലാമിക പഠനത്തിൽ ഉന്നതബിരുദം. 1988ൽ അലിഗഢ് മുസ്ലിം സർവകലാശാലയിൽനിന്ന് അറബിക് ഭാഷയിലും സാഹിത്യത്തിലും ബിരുദാനന്തര ബിരുദം. 2004ൽ കാലിക്കറ്റ് സർവകലാശാലയിൽനിന്ന് പിഎച്ച്ഡി.മക്ക, മദീന വിശുദ്ധ നഗരങ്ങളിലെ ഇന്ത്യൻ പണ്ഡിത സാന്നിധ്യവും സേവനവും സംബന്ധിച്ച ഗവേഷണ ത്തിനാണ് കാലിക്കറ്റ് സർവകലാശാലയിൽനിന്ന് പിഎച്ച്ഡി നേടിയത്. മക്കയിലും മദീനയിലും സേവനം ചെയ്യുന്ന 31 ഇന്ത്യൻ പണ്ഡിതരുടെ ചരിത്രമാണ് ഈ ഗവേഷണത്തിൽ അനാവരണം ചെയ്യുന്നത്.

1972ൽ മുജാഹിദ് വിദ്യാർഥി സംഘടനാ (എം.എസ്.എം.) പ്രവർത്തകനായ ഇദ്ദേഹം പതിനെട്ടാം വയസ്സിൽ എം.എസ്.എം. കോഴിക്കോട് ജില്ലാ ജനറൽ സെക്രട്ടറിയായി. 1977ൽ സംസ്ഥാന സെക്രട്ടറിയുമായി. മുജാഹിദ് യുവജന സംഘടനയായ ഐഎസ്എം സംസ്ഥാന പ്രസിഡന്റായി 1985ൽ തിരഞ്ഞെടുക്കപ്പെട്ടു; ഒരു വ്യാഴവട്ടക്കാലം ഈ സ്ഥാനത്തു തുടർന്നു. മുജാഹിദ് ഉന്നത സംഘടനയായ കേരള നദ്വത്തുൽ മുജാഹിദീൻ കോഴിക്കോട് ജില്ലാ പ്രസിഡന്റായത് മുപ്പത്തിരണ്ടാം വയസ്സിൽ (1988). 1997ൽ കെ.എൻ.എം. സംസ്ഥാന സെക്രട്ടറിയായി. ഇതേവർഷം തന്നെ മുജാഹിദ് പണ്ഡിത സംഘടനയായ കേരള ജംഇയ്യത്തുൽ ഉലമാ സംസ്ഥാന സെക്രട്ടറിയായി. 2002ൽ മുജാഹിദ് സംഘടനയിലുണ്ടായ പിളർപ്പിനെത്തുടർന്ന് നദ്വത്തുൽ മുജാഹിദീൻ (മടവൂർ വിഭാഗം) ജനറൽ സെക്രട്ടറിയായി. ഇന്ന് കേരളത്തിലും മറ്റു സംസ്ഥാനങ്ങളിലും ഗൾഫ് ഉൾപ്പെടെയുള്ള വിദേശ രാജ്യങ്ങളിലുമായി വ്യാപിച്ച നദ്വത്തുൽ മുജാഹിദീൻ പ്രവർത്തനങ്ങളുടെ നേതൃത്വവും ഹുസൈൻ മടവൂരിനാണ്.

കേരളത്തിലെ ഒരു ഇസ്ലാമിക പണ്ഡിതനും ഉറുദു ഭാഷാ പണ്ഡിതനുമാണ് ഹുസൈൻ മടവൂർ. നാഷണൽ കൗൺസിൽ ഫോർ പ്രൊമോഷൻ ഓഫ് ഉറുദു ലാംഗ്വേജ് എക്‌സിക്യുട്ടീവ് കമ്മിറ്റി അംഗമായി കേന്ദ്ര സർക്കാർ ഇദ്ദേഹത്തെ നിയമിച്ചു. ഇന്ത്യൻ ഇസ്ലാഹി മൂവ്‌മെന്റ് സെക്രട്ടറി ആണിദ്ദേഹം. 

മക്കയിലെ ഉമ്മുൽ ഖുറാ യൂണിവേഴ്‌സിറ്റിയിൽ നിന്ന് അറബി ഭാഷയിൽ ബിരുദവും അലിഗർ യൂണിവേഴ്‌സിറ്റിയിൽ നിന്ന് എം എ യും കാലിക്കറ്റ് യൂണിവേഴ്‌സിറ്റിയിൽ നിന്ന് ഡോക്ടറേറ്റും നേടിയിട്ടുണ്ട് ഇദ്ദേഹം.


</doc>
<doc id="191987" url="https://ml.wikipedia.org/wiki?curid=191987" title="സൂസന്ന (ചലച്ചിത്രം)">
സൂസന്ന (ചലച്ചിത്രം)

ടി.വി. ചന്ദ്രൻ സംവിധാനം ചെയ്ത് വാണി വിശ്വനാഥ് പ്രധാന വേഷത്തിലഭിനയിച്ച് 2000-ൽ പുറത്തിറങ്ങിയ മലയാളചലച്ചിത്രമാണ് സൂസന്ന. ഈ ചിത്രത്തിനു രണ്ടു കേരളസംസ്ഥാന ചലച്ചിത്രപുരസ്കാരങ്ങൾ ലഭിച്ചിട്ടുണ്ട്. വാണി വിശ്വനാഥിനു മികച്ച രണ്ടാമത്തെ നടിക്കുള്ള പുരസ്കാരവും, ടി.വി. ചന്ദ്രനു ജൂറിയുടെ പ്രത്യേക പരാമർശവുമാണ് ഈ ചിത്രത്തിനു ലഭിച്ചത്. 


</doc>
<doc id="191989" url="https://ml.wikipedia.org/wiki?curid=191989" title="സംസ്ഥാനപാത 26 (കേരളം)">
സംസ്ഥാനപാത 26 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 26 (സംസ്ഥാനപാത 26). പാലക്കാട് ജില്ലയിലെ നാട്ടുകാൽ എന്ന പ്രദേശത്ത് നിന്നും ആരംഭിച്ച്, വേലംതാവളം എന്ന സ്ഥലത്താണ് ഈ പാത അവസാനിക്കുന്നത്. 11.6 കിലോമീറ്റർ നീളമുണ്ട്.

നാട്ടുകാൽ കവല - പാലക്കാട് - പൊള്ളാച്ചി റോഡ് - വേലംതാവളം കവല - റോഡ് തമിഴ് നാട്ടിലേക്കു പോകുന്നു


</doc>
<doc id="191991" url="https://ml.wikipedia.org/wiki?curid=191991" title="അബ്ദുൽ ഹഖ് അൻസാരി">
അബ്ദുൽ ഹഖ് അൻസാരി

ഇന്ത്യയിലെ പ്രമുഖ ഇസ്‌ലാമിക പണ്ഡിതനും, ഗ്രന്ഥകാരനുമായിരുന്നു അബ്ദുൽ ഹഖ് അൻസാരി (1931-2012). 2003 - 2007 കാലയളവിൽ ഇന്ത്യൻ ജമാഅത്തെ ഇസ്‌ലാമി അമീർ ആയിരുന്നു.

1931 സെപ്തംബർ 1-ന് ഉത്തർപ്രദേശിലെ പറ്റ്‌നയിൽ ജനിച്ചു. അലീമുദ്ദീൻ അൻസാരിയാണ് പിതാവ്. മാതാവ് റദിയ്യഖാത്തൂൻ. റാംപൂരിലെ ഥാനവി ദർസ്ഗാഹ്, ആലിഗഡ് സർവകലാശാല, അമേരിക്കയിലെ ഹാർവാർഡ് സർവകലാശാല എന്നിവിടങ്ങളിൽനിന്ന് പഠനം പൂർത്തിയാക്കി. സൗദി അറേബ്യയിലെ ഇമാം മുഹമ്മദുബ്‌നു സുഊദ് ഇസ്‌ലാമിക് യൂണിവേഴ്‌സിറ്റിയിൽ ദീർഘകാലം പ്രൊഫസറായി ജോലി ചെയ്തു. 2012 ഒക്ടോബർ 3 ന് അന്തരിച്ചു.

പ്രാഥമിക വിദ്യാഭ്യാസത്തിന് ശേഷം 1950 ൽ റാംപൂരിലെ ഥാനവി ദർസ് ഗാഹിൽ ചേർന്നു. 1953 ൽ അറബി ഇസ്‌ലാമിക വിഷയത്തിൽ ആലി ബിരുദമെടുത്തു. 1955 ൽ അലിഗഢ് സർവകലാശാലയിൽ ചേർന്ന് തത്ത്വശാസ്ത്രത്തിൽ ബിരുദാനന്തരബിരുദവും 1962 ൽ ഡോക്ടറേറ്റും നേടി. 1970 മുതൽ 72 വരെ അമേരിക്കയിലെ ഹാർവാഡ് സർവകലാശാലയിൽ വെച്ച് തിയോളജിക്കൽ സ്റ്റഡീസിൽ ബിരുദം നേടി. പിന്നീട് സഊദി അറേബ്യയിലെ ഇമാം മുഹമ്മദ് ബ്‌നു സഊദ് ഇസ്‌ലാമിക് യൂണിവേഴ്‌സിറ്റിയിൽ പ്രൊഫസറായി ദീർഘകാലം ജോലി ചെയ്തു. അലീഗഢിലെ സെന്റർ ഫോർ റിലീജ്യസ് സ്റ്റജീസ് ആന്റ് റിസർച്ച് ഡയറക്ടറായിരുന്നു. 

അറബി, ഇംഗ്ലീഷ്, ഉർദു ഭാഷകളിൽ എഴുതുകയും പ്രസംഗിക്കുകയും ചെയ്യും. പാർസി, ഹിന്ദി, ഫ്രഞ്ച്, ജർമൻ ഭാഷകളും വശമാണ്. അമേരിക്ക, പാകിസ്താൻ, ഇന്ത്യ, യൂറോപ്യൻ രാജ്യങ്ങൾ എന്നിവിടങ്ങളിൽ നിന്നിറങ്ങുന്ന അക്കാദമിക് ജേർണലുകളിൽ ലേഖനങ്ങൾ എഴുതാറുണ്ട്. ഖൗമി യക് ജീഹതി ഓർ ഇസ്‌ലാം (ഉർദു), മഖ്‌സൂദെ സിന്ദഗി കാ ഇസ്‌ലാമീ തസ്വ്വുർ (ഉർദു), സൂഫിസം ആന്റ് ശരീഅത്ത് (ഇംഗ്ലീഷ്), ഇന്റട്രൊഡക്ഷൻ ടുദി എക്‌സിജീസ് ഓഫ് ഖുർആൻ(ഇംഗ്ലീഷ്), മആലിമുത്തസവ്വുഫിൽ ഇസ്‌ലാമി ഫീ ഫിഖ്ഹി ഇബ്‌നി തൈമിയ്യ (അറബി) എന്നിവയാണ് പ്രസിദ്ധ കൃതികൾ. ഇബ്‌നു തൈമിയ്യ എക്‌സ്പിരട് ഇസ്‌ലാം, കമ്യൂണിറ്റി ഇൻ ദ ക്രീസ് ഓഫ് അത്ത്വഹാവി, ഇബ്‌നു തൈമിയ്യയുടെ രിസാലതുൽ ഉബൂദിയ്യ എന്നിവ ഇംഗ്ലീഷ് വിവർത്തനങ്ങളാണ്.

2012 ഒക്ടോബർ 3 ന് അലീഗഢിൽ വെച്ച് അന്തരിച്ചു.


</doc>
<doc id="191992" url="https://ml.wikipedia.org/wiki?curid=191992" title="എന്റെ...">
എന്റെ...

രാജേഷ് ടച്ച്റിവർ കഥയും തിരക്കഥയുമെഴുതി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് എന്റെ... ഇതോടൊപ്പം ചിത്രീകരിച്ച തെലുഗു പതിപ്പ് "പ്രത്യയം" എന്ന പേരിൽ തീയേറ്ററുകളിലെത്തും. സിദ്ദിഖും അഞ്ജലി പാട്ടിലുമാണ് പ്രധാനവേഷങ്ങളിൽ അഭിനയിച്ചിരിക്കുന്നത്. സൺ ടച്ച് പ്രൊഡക്ഷൻസിന്റെ ബാനറിൽ എം.എസ്. രാജേഷാണ് ചിത്രം നിർമ്മിച്ചത്.

സ്‌നേഹമയനായ ഗൃഹനാഥനും നാട്ടുകാർക്ക് സഹായിയുമാണ് ശ്രീനിവാസൻ (സിദ്ദിഖ്). ഹൈദരാബാദിൽ ജോലി ചെയ്യുന്ന അയാൾ ഭാര്യ ഭദ്രയെയും (നീന കുറുപ്പ്) ഏകമകൾ ദുർഗ്ഗയെയും (അഞ്ജലി പാട്ടിൽ) കാണാൻ ഇടയ്ക്കിടെ കേരളത്തിലെ സ്വന്തം ഗ്രാമത്തിലെത്തും. പ്ലസ് ടൂവിന് ഉജ്ജ്വലവിജയം നേടിയ ദുർഗ്ഗ അച്ഛനൊപ്പം താമസിച്ചു പഠിക്കാൻ ഹൈദരാബാദിലേക്ക് പോകുന്നു. തുടർന്നുണ്ടാകുന്ന സംഭവവികാസങ്ങൾ കുടുംബത്തെ വലിയൊരു ദുരന്തത്തിലേക്കു നയിക്കുന്നു.


നിരവധി ഡോക്യുമെന്ററികളും ഇംഗ്ലീഷ്, തെലുഗു ഭാഷകളിൽ ഫീച്ചർ ഫിലിമുകളും സംവിധാനം ചെയ്തിട്ടുള്ള രാജേഷ് ടച്ച്‌റിവർ മലയാളത്തിൽ അരങ്ങേറ്റം കുറിക്കുന്ന ഈ ചിത്രത്തിലൂടെ സിദ്ദിഖ് ആദ്യമായി തെലുങ്കിൽ നായകവേഷം ചെയ്യുകയാണ്. ഹൃദ്യമായ ഒരു കുടുംബകഥ അവതരിപ്പിക്കുന്നതിനൊപ്പം മനുഷ്യക്കടത്ത്, പെൺകുട്ടികൾക്കെതിരെ വർധിച്ചുവരുന്ന പീഡനങ്ങൾ എന്നിവയുമായി ബന്ധപ്പെട്ട വസ്തുതകളും ചിത്രം പ്രേക്ഷകർക്കുമുന്നിലെത്തിക്കുന്നു. രാജേഷിന്റെ ഭാര്യയും ദക്ഷിണേന്ത്യയിലെ പ്രമുഖ മനുഷ്യാവകാശ പ്രസ്ഥാനമായ പ്രജ്വലയുടെ സാരഥിയുമായ സുനിത കൃഷ്ണന്റെ അനുഭവങ്ങളെ ആധാരമാക്കിയാണ് കഥ തയ്യാറാക്കിയിരിക്കുന്നതെന്ന് സംവിധായകൻ പറയുന്നു.

2011 നവംബർ മുതൽ 2012 ജനുവരി വരെ ഹൈദരാബാദ്, രാജമുൻട്രി, ബാംഗ്ലൂർ തുടങ്ങിയ കേന്ദ്രങ്ങളിലാണ് "എന്റെ.." ചിത്രീകരിച്ചത്.

മുരുകൻ കാട്ടാക്കട രചിച്ച ഗാനങ്ങൾക്ക് ഈണം നൽകിയിരിക്കുന്നത് ശരത്തും ശന്തനു മൊയിത്രയുമാണ്. യൂണിവേഴ്സൽ മ്യൂസിക്കാണ് ഗാനങ്ങൾ വിപണനം ചെയ്തിരിക്കുന്നത്.



</doc>
<doc id="191993" url="https://ml.wikipedia.org/wiki?curid=191993" title="ടറാവ">
ടറാവ

പസിഫിക് സമുദ്രത്തിലെ ഒരു ദ്വീപരാഷ്ട്രമായ കിരിബാത്തിയുടെ തലസ്ഥാനമാണ് ടറാവ. കിരിബാത്തി കീരബാസ് എന്ന പേരിലും അറിയപ്പെടുന്നു. ഗിൽബർട്ട് ദ്വീപസമൂഹത്തിൽപ്പെടുന്ന പവിഴപ്പുറ്റുകളാൽ ആവൃതമായ ഒരു പ്രദേശമാണിത് [(അറ്റോൾ) (atoil)]. ഭൂമധ്യരേഖയ്ക്ക് തൊട്ടുവടക്കായി സ്ഥിതി ചെയ്യുന്നു. ടറാവ അറ്റോളിൽ ചെറുതും വലുതുമായ ധാരാളം പവിഴദ്വീപുകൾ ഉണ്ട്.


വാണിജ്യകേന്ദ്രമായ ടറാവയിൽ ഒരു അന്താരാഷ്ട്ര വിമാനത്താവളവും വിപുലമായ തുറമുഖ സൗകര്യങ്ങളുമുണ്ട്. ടറാവയുടെ പട്ടണപ്രദേശത്തെ മൂന്നു ഭാഗങ്ങളായി തിരിക്കാം: 

ബികെനിബുവും ബയ്റികിയും തമ്മിൽ ബന്ധിപ്പിക്കുന്ന ഒരു പാതയുണ്ട് (causeway). ടറാവയുടെ തെക്കു ഭാഗത്തായുള്ള ബെഷിയോ, കിരിബാത്തിയിലെ പ്രധാന വാണിജ്യകേന്ദ്രങ്ങളിലൊന്നാണ്. ഏറ്റവും ജനസാന്ദ്രതയുള്ള പ്രദേശവും ബെഷിയോ ആണ്. രാജ്യത്തെ പ്രധാന തുറമുഖം കൂടിയായ ബെഷിയോവിൽ ടറാവ ടെക്നിക്കൽ ഇൻസ്റ്റിറ്റ്യൂട്ട് പ്രവർത്തിക്കുന്നു. ടറാവയിൽ നിന്നുള്ള വിമാന സർവീസുകൾ കിരിബാത്തിയെ മറ്റു പതിനഞ്ചോളം ഗിൽബർട്ട് ദ്വീപുകളുമായി ബന്ധിപ്പിക്കുന്നു. ടറാവയുടെ തെക്കു കിഴക്കു ഭാഗത്തായുള്ള ബോൺറികിയിൽ കാണുന്ന അന്താരാഷ്ട്ര വിമാനത്താവളം വിദേശസഞ്ചാരികൾക്ക് യാത്രാസൗകര്യം നൽകുന്നു.

ബ്രിട്ടിഷ് പര്യവേക്ഷകനായിരുന്ന ക്യാപ്റ്റൻ തോമസ് ഗിൽബർട്ട് ആണ് ടറാവ കണ്ടെത്തിയത് (1788). 1892-ൽ ബ്രിട്ടീഷുകാർ ഇതിന്റെ നിയന്ത്രണം ഏറ്റെടുത്തു. 1915-ൽ ടറാവ "ഗിൽബർട്ട് ആൻഡ് എലിസ് ഐലൻഡ് കോളനി"യുടെ ഭാഗമായി. ഈ അറ്റോൾ രണ്ടാം ലോകയുദ്ധകാലത്ത് ജപ്പാന്റെ അധീനതയിലായി (1941). 1943-ലെ ഒരു യുദ്ധത്തിലൂടെ അമേരിക്കൻ സേന ജാപ്പനീസ് ആധിപത്യത്തിൽ നിന്നും ടറാവ പിടിച്ചെടുത്ത് ബ്രിട്ടിഷുകാർക്ക് മടക്കിക്കൊടുത്തു. തുടർന്ന് ബ്രിട്ടിഷ് ഡിപ്പെൻഡൻസി ഒഫ് ദ് ഗിൽബർട്ട് ആൻഡ് എലീസ് ദ്വീപുകളുടെ തലസ്ഥാനമായി ടറാവ മാറി. 1979-ൽ ടറാവ കിരിബാത്തിയുടെ തലസ്ഥാനമായി പ്രഖ്യാപിക്കപ്പെട്ടു.



</doc>
<doc id="191996" url="https://ml.wikipedia.org/wiki?curid=191996" title="പാഠം ഒന്ന്: ഒരു വിലാപം">
പാഠം ഒന്ന്: ഒരു വിലാപം

ആര്യാടൻ ഷൌക്കത്ത് തിരക്കഥയെഴുതി, ടി.വി. ചന്ദ്രൻ സംവിധാനം ചെയ്ത് 2003-ൽ പുറത്തിറങ്ങിയ ഒരു മലയാളചലച്ചിത്രമാണ് പാഠം ഒന്ന്: ഒരു വിലാപം. ഈ ചിത്രത്തിൽ ഷാഹിന എന്ന പെൺകുട്ടിയായി അഭിനയിച്ച മീര ജാസ്മിനു് 2003-ലെ മികച്ച നടിക്കുള്ള ദേശീയ ചലച്ചിത്രപുരസ്കാരവും കേരള ചലച്ചിത്രപുരസ്കാരവും ലഭിച്ചു.


</doc>
<doc id="192018" url="https://ml.wikipedia.org/wiki?curid=192018" title="ഇബ്രാഹിം ബേവിഞ്ച">
ഇബ്രാഹിം ബേവിഞ്ച

കേരളത്തിലെ ഒരു സാഹിത്യകാരനും, ഗ്രന്ഥകർത്താവുമാണ് ഇബ്രാഹിം ബേവിഞ്ച. മലയാള സാഹിത്യകാരൻ, ഗ്രന്ഥകർത്താവ്. കേരള സാഹിത്യ അക്കാദമി അംഗം, കോഴിക്കോട് സർവകലാശാല ബോർഡ് ഓഫ് സ്റ്റഡീസ് (മലയാളം) അംഗം എന്നീ നിലകളിൽ പ്രവർത്തിച്ചു.2012 ൽ വീണ്ടും സാഹിത്യ അക്കാദമി അംഗമായി തിരഞ്ഞെടുക്കപ്പെട്ടു.
1954 മെയ് 30-ന് കാസർഗോഡ് ജില്ലയിലെ ബേവിഞ്ചയിൽ ജനിച്ചു. പിതാവ് അബ്ദുല്ലക്കുഞ്ഞ് മുസ്‌ലിയാർ. കാസർഗോഡ് ഗവ. കോളേജ്, പട്ടാമ്പി സംസ്‌കൃത കോളേജ്, കാലിക്കറ്റ് യൂനിവേഴ്‌സിറ്റി എന്നിവിടങ്ങളിൽ പഠിച്ചു. മലയാള സാഹിത്യത്തിൽ എം.എ, എം. ഫിൽ ബിരുദധാരി. ചന്ദ്രിക ദിനപത്രത്തിന്റെ കാസർഗോഡ് ലേഖകനായും സഹപത്രാധിപരായും ജോലി ചെയ്തു. കാസർഗോഡ് ഗവ. കോളേജിൽ മലയാളം അധ്യാപകനായി വിരമിച്ചു. ചന്ദ്രിക വാരാന്തപ്പതിപ്പിൽ പ്രസക്തി, വാരാദ്യമാധ്യമത്തിൽ പോയമാസ കഥകൾ, ആരാമം വനിതാ മാസികയിൽ പെൺവഴികൾ എന്നീ പംക്തികൾ എഴുതി. എം.എസ്.എഫിന്റെ സംസ്ഥാന പ്രവർത്തക സമിതി അംഗം, അവിഭക്ത കണ്ണൂർ ജില്ലാ ട്രഷറർ, കാസർഗോഡ് ജില്ലാ പ്രസിഡന്റ് എന്നീ സ്ഥാനങ്ങൾ വഹിച്ചു. കേരള സാഹിത്യ അക്കാദമി അംഗം, കോഴിക്കോട് സർവകലാശാല ബോർഡ് ഓഫ് സ്റ്റഡീസ് (മലയാളം) അംഗം എന്നീ നിലകളിൽ പ്രവർത്തിച്ചു.



</doc>
<doc id="192020" url="https://ml.wikipedia.org/wiki?curid=192020" title="കെ. കുഞ്ഞാലി">
കെ. കുഞ്ഞാലി

ഏറനാട് കമ്മ്യൂണിസ്റ്റ്‌ പ്രസ്ഥാനത്തിന്‌ തുടക്കമിടുകയും നിലമ്പൂരിന്റെ പ്രഥമ എം.എൽ.എ.യുമായിരുന്നു സഖാവ്‌ കുഞ്ഞാലി എന്ന പേരിൽ അറിയപ്പെടുന്ന കെ. കുഞ്ഞാലി (കരിക്കാടൻ കുഞ്ഞാലി). (ജനനം: 8 ,ജൂലൈ 1924 മരണം: 28, ജൂലൈ 1969)

കരിക്കാടൻ കുഞ്ഞിക്കമ്മദിന്റേയും അമ്പലൻ ആയിശുമ്മയുടേയും ഏക മകനായി 1924 ൽ കൊണ്ടോട്ടിയിലായിരുന്നു കുഞ്ഞാലിയുടെ ജനനം.
1961 മെയ് 16ന് എഴുത്തുകാരൻ കെ ടി മുഹമ്മദിന്റെ സഹോദരി സൈനബയെ വിവാഹം ചെയ്തു.
രണ്ടുപ്രാവശ്യം സംസ്ഥാനനിയമസഭയിൽ നിലമ്പൂരിനെ പ്രതിനിധാനംചെയ്തു.

1969 ജൂലൈ 28ന് നിലമ്പൂരിലെ ഒരു എസ്റ്റേറ്റിൽ വച്ച് കുഞ്ഞാലി അജ്ഞാതരുടെ വെടിയേറ്റു മരിച്ചു. ആര്യാടൻ മുഹമ്മദായിരുന്നു കേസിലെ ഒന്നാം പ്രതി. എന്നാൽ ആര്യാടന് കേസിൽ പങ്കില്ലെന്ന് പറഞ്ഞ് കോടതി അദ്ദേഹത്തെ വെറുതെ വിടുകയായിരുന്നു.

കാളികാവ് പ്രവാസിയിൽ സഖാവ്‌ കുഞ്ഞാലിയെക്കുറിച്ച് കെ.പി. ഹൈദർ അലി


</doc>
<doc id="192026" url="https://ml.wikipedia.org/wiki?curid=192026" title="നീർത്തിപ്പലി">
നീർത്തിപ്പലി

വെർബിനേസി (Verbenaceae) കുടുംബത്തിൽപ്പെടുന്ന ഔഷധസസ്യമാണ് നീർതിപ്പലി അഥവാ ജലതിപ്പലി. ശാസ്ത്രനാമം ഫില നോഡിഫ്ലോറ (Phyla nodiflora), ലിപ്പിയ നോഡിഫ്ളോറ (Lippa nodiflora) എന്നും അറിയപ്പെടുന്ന നീർത്തിപ്പലി സംസ്കൃതത്തിൽ ജലപിപ്പലി, ശാരദീ, മത്സ്യഗന്ധാ, ബഹുശിഖാ എന്നീ പേരുകളിൽ അറിയപ്പെടുന്നു. ഈർപ്പമുള്ള പ്രദേശങ്ങളിൽ വളരുന്നതിനാലാണ് ഈ സസ്യത്തിന് നീർത്തിപ്പലി എന്ന പേര് ലഭിച്ചത്. ഇതിന്റെ ഫലങ്ങൾക്ക് തിപ്പലിയുടെ ഫലത്തിന്റെ ആകൃതിയും രസവുമാണ്.

ഉഷ്ണമേഖലാപ്രദേശങ്ങളിലെയും സമശീതോഷ്ണമേഖലാപ്രദേശങ്ങളിലെയും ജലാശയങ്ങളുടെ തീരത്തും, സമുദ്രതീരങ്ങളിലെ ചതുപ്പുപ്രദേശങ്ങളിലുമാണ് നീർത്തിപ്പലി സമൃദ്ധമായി വളരുന്നത്. നിലംപറ്റി വളരുന്ന ബഹുവർഷിയായ ഈ ഓഷധിക്ക് അനേകം ചെറിയ ശാഖകളുണ്ടാവും. ഇലകൾ വൃത്താകാരമോ ആയതാകാരമോ ആയിരിക്കും. 2.5-5 സെ.മീ. നീളമുള്ള ഇലകളുടെ സീമാന്തം ദന്തുരമാണ്. പത്രകക്ഷ്യങ്ങളിൽ നിന്നാണ് പൂങ്കുലകളുണ്ടാകുന്നത്. ആദ്യം ഗോളാകൃതിയിൽ കാണപ്പെടുന്ന പൂങ്കുല പിന്നീട് നീളത്തിലാകുന്നു. പുഷ്പങ്ങൾക്ക് വെളുപ്പോ ഇളം റോസോ നിറമായിരിക്കും. സഹപത്രങ്ങളുടെ അഗ്രഭാഗം വീതികൂടിയിരിക്കും. ബാഹ്യദളപുടത്തിന് രണ്ട് മി.മീ. നീളമുണ്ടായിരിക്കും ഉരുണ്ട ഡ്രൂപ്പാണ് ഫലം.

നീർത്തിപ്പലിയിൽ ലിപ്പിഫ്ളോറിൻ, ഗ്ലൈക്കോസൈഡ് നോഡിഫ്ലോറെറ്റിൻ, നോഡിഫ്ലോറിഡിൻ അ, ആ എന്നീ ഫ്ലാവോണുകൾ; നോഡിഫ്ലോറിൻ അ,ആ എന്ന തിക്തപദാർഥങ്ങൾ, ലാക്റ്റോസ്, മാൾട്ടോസ്, ഫ്രാക്റ്റോസ്, ഗ്ലൂക്കോസ്, സൈലോസ് എന്നീ രാസഘടകങ്ങൾ എന്നിവ അടങ്ങിയിട്ടുണ്ട്. സമൂലവും, ഇളം തണ്ടും, ഇലയും ഫലവും ഔഷധമായുപയോഗിക്കുന്നു. നേത്രരോഗങ്ങൾക്ക് ഔഷധമാണ്. ശുക്ലവർധകമാണ്. ഘീതവീര്യപ്രധാനമായതിനാൽ രക്തവികാരങ്ങൾ, ശരീരദാഹം, വ്രണം ഇവ ശമിപ്പിക്കും. നീർത്തിപ്പലി സമൂലം പച്ചയ്ക്ക് അരച്ചെടുത്ത് അപക്വമായ പരുവിൽവച്ചാൽ പരു എളുപ്പം പൊട്ടുകയും, പഴുത്തുപൊട്ടിയ പരുവിൽ വച്ചാൽ എളുപ്പം ഉണങ്ങുകയും ചെയ്യും. ഈ ഓഷധിയുടെ ഇലയും വിത്തും അരച്ച് മോരിൽ കലക്കിക്കുടിച്ചാൽ രക്താർശസ്സ് ശമിക്കും.
<poem>
ജലപിപ്പലികാ ഹൃദ്യാ ശുക്ലദാലഘു
സംഗ്രാഹിണീ ഹിമാരൂപക്ഷാരക്തദാഹവ്രണാപഹം
കടുപാകരസാ രുച്യാകഷായാവഹ്നി വർധിനീ
</poem>
എന്നാണ് ഭാവപ്രകാശത്തിൽ നീർത്തിപ്പലിയെ വിശേഷിപ്പിച്ചിട്ടുള്ളത്. ആസ്ത്മാ, ശ്വാസകോശരോഗങ്ങൾ, കാൽമുട്ടുവേദന, ഹൃദ്രോഗങ്ങൾ, പനി, അൾസറുകൾ, പിത്തരോഗങ്ങൾ, നെഞ്ചെരിച്ചിൽ തുടങ്ങിയവയ്ക്ക് ഔഷധങ്ങളുണ്ടാക്കാനുപയോഗിക്കുന്നു.



</doc>
<doc id="192044" url="https://ml.wikipedia.org/wiki?curid=192044" title="നീലകണ്ഠതീർഥപാദ ചരിത്രസമുച്ചയം">
നീലകണ്ഠതീർഥപാദ ചരിത്രസമുച്ചയം

മലയാളത്തിലെ ആദ്യത്തെ ലക്ഷണമൊത്ത ജീവചരിത്രഗ്രന്ഥമാണ് നീലകണ്ഠതീർഥപാദചരിത്രസമുച്ചയം. പന്നിശ്ശേരി നാണുപിള്ളയും ശ്രീവർധനത്ത് കൃഷ്ണപിള്ളയും ചേർന്ന് രചിച്ചതാണ് ഈ ഗ്രന്ഥം. ചട്ടമ്പി സ്വാമികളുടെ പ്രധാന ശിഷ്യനും ശ്രീനാരായണ ഗുരുവിന്റെ സുഹൃത്തുമായിരുന്ന നീലകണ്ഠ തീർത്ഥപാദർ സനാതന മതസമന്വയത്തിന്റെ വക്താവും യോഗാചാര്യനുമായിരുന്നു. സംസ്‌കൃതം, മലയാളം, തമിഴ് ഭാഷകളിലായി നാല്പത്തിരണ്ടോളം കൃതികൾ രചിച്ചിട്ടുണ്ട്. ആയിരത്തി നാനൂറോളം പേജുകളുള്ള നീലകണ്ഠതീർഥപാദചരിത്രസമുച്ചയത്തെ, മലയാളത്തിലെ ആദ്യത്തെ ലക്ഷണമൊത്ത ജീവചരിത്രമായി വിശേഷിപ്പിച്ചത് ശൂരനാട് കുഞ്ഞൻപിള്ളയാണ്. മലയാളത്തിലെ ആദ്യത്തെ ദാർശനിക ജീവചരിത്രം, ബൃഹദ്ജീവചരിത്രം എന്നീ നിലകളിലും ശ്രദ്ധേയമാണ് ഈ കൃതി. 


</doc>
<doc id="192048" url="https://ml.wikipedia.org/wiki?curid=192048" title="മയൂരസന്ദേശം">
മയൂരസന്ദേശം

കേരളവർമ്മ വലിയകോയിത്തമ്പുരാൻ രചിച്ച സന്ദേശകാവ്യം എന്ന വിഭാഗത്തിൽ പെടുന്ന കാവ്യമാണ് മയൂരസന്ദേശം. ആർക്കെങ്കിലും ഉള്ള സന്ദേശം അയക്കുന്ന തരത്തിലുള്ള കാവ്യങ്ങളെയാണ് സന്ദേശകാവ്യങ്ങൾ എന്നു പറയുന്നത്. കേരളവർമ്മ തടവിൽ കിടക്കുമ്പോൾ ഭാര്യയെ പിരിഞ്ഞതിലുള്ള വിഷമത്തിൽ ഭാര്യയ്ക്ക് ഒരു മയിലിന്റെ കൈവശം സന്ദേശം കൊടുത്തയയ്ക്കുന്ന രൂപത്തിലാണ് ഇതിന്റെ രചന. ശ്ലോകം 61 മുതൽ 73 വരെ നായികാവർണ്ണനയാണ്.
ആയില്യം തിരുനാൾ മഹാരാജാവിന്റെ അപ്രീതിക്ക് പാത്രമായ കേരളവർമ്മ വലിയകോയിത്തമ്പുരാനെ നാലുവർഷം അനന്തപുരം കൊട്ടാരത്തിലെ കുളപ്പുരമാളികയിൽ ഏകാന്ത തടവിന് ശിക്ഷിച്ചിരുന്നു. ഏകാന്ത തടവാണെങ്കിലും ഹരിപ്പാട് സുബ്രഹ്മണ്യസ്വാമി ക്ഷേത്രത്തിൽ ദർശനത്തിന് അനുവദിച്ചിരുന്നു. ഹരിപ്പാട്ടെ മയിലുകളാണ് അദ്ദേഹത്തിന് മയൂര സന്ദേശമെഴുതാൻ പ്രേരണയായത് എന്നു കരുതുന്നു. ആയില്യം തിരുനാളിന് ശേഷം വിശാഖം തിരുനാൾ അധികാരത്തിൽ വന്നപ്പോൾ തമ്പുരാൻ മോചിതനാവുകയും തുടർന്ന് തിരുവനന്തപുരം കൊട്ടാരത്തിലിരുന്ന് മയൂരസന്ദേശം എഴുതുകയും ചെയ്തു.

ഹരിപ്പാടുള്ള അനന്തപുരം കൊട്ടാരത്തിൽ മയൂരസന്ദേശത്തിന്റെ കൈയെഴുത്ത് പ്രതി സൂക്ഷിച്ചിട്ടുണ്ട്. തമ്പുരാൻ എഴുതിത്തുടങ്ങിയ തീയതിയാണ് ഇതിൽ ആദ്യം ചേർത്തിരിക്കുന്നത്. മലയാളവർഷം 1069 മേടം ഒന്നിനാണ്(1895) തുടക്കമിട്ടത്. മിഥുനം അഞ്ചിന് പൂർത്തിയായി.


</doc>
<doc id="192049" url="https://ml.wikipedia.org/wiki?curid=192049" title="ആതി">
ആതി

ഒരു പാരിസ്ഥിക നോവലായ ആതി 2011-ൽ തൃശ്ശൂർ കറന്റ് ബുക്സ് പുറത്തിക്കിയ പ്രശസ്ത എഴുത്തുകാരി സാറാ ജോസഫിന്റെ നോവലുകളിൽ ഒന്നാണ്. 

കായലുകളാൽ ചുറ്റപ്പെട്ട ആതിയെന്ന മനോഹരമായ പ്രദേശത്തിന് ചുറ്റും ജീവിക്കുന്നവരുടെ കഥയാണ് ആതി എന്ന ഈ നോവലിലൂടെ എഴുത്തുകാരി കാട്ടിത്തരുന്നത്. മനുഷ്യന്റെ അത്യാഗ്രഹം കൊണ്ട്, അവൻ കാട്ടിക്കൂട്ടുന്ന ദുഷ്പ്രവർത്തികൾക്ക് പ്രകൃതി എങ്ങനെയാണ് ഇരയാവുന്നത്  എന്ന്  നോവലിലൂടെ മനസ്സിലാക്കാം. കായൽ  മലിനപ്പെടുത്തുന്നതിലൂടെ, പാടം മണ്ണിട്ടു നികത്തുന്നതിലൂടെ മനുഷ്യൻ  സ്വന്തം  ജീവിതത്തിന്റെ താളം തെറ്റിക്കുക മാത്രമല്ല, ഭൂമിയിലെ കോടാനു കോടി ജൈവസമ്പത്ത്  നശിപ്പിക്കുക  കൂടിയാണ് ചെയ്യുന്നത്. മനസ്സിലും ശരീരത്തിലും മാരകമായി അണുവികിരണമേറ്റുകൊണ്ടിരിക്കുന്ന ഈ ലോകത്തു നിന്നും ഓടിപോയി മുങ്ങിക്കിടക്കാൻ എനിക്കൊരു കയം വേണം" എന്ന ആശയം ഈ നോവലിലൂടെ ലഭിക്കുന്നു.               

ആമുഖത്തിൽ  സാറാ ജോസഫ്  ആതി എഴുതാനിടയായതിനെക്കുറിച്ച് ഇപ്രകാരം പറയുന്നുണ്ട്. ആതി  തുടക്കത്തിൽ അത്തരമൊരു  പ്രദേശമായിരുന്നു. പക്ഷേ പുരോഗമനം  തേടി  പോയ യുവത്വം  ആതിയെ  നഷ്ടപ്പെടുത്തി. കഥപറച്ചിലിലൂടെ ആണ് നോവൽ പലപ്പോഴും മുന്നോട്ട് പോവുന്നത്. ദിനകരൻ, പൊന്മണി, സിദ്ധു , കുമാരൻ,  ബാജി, കായൽ, ഗീതാഞ്ജലി, കുഞ്ഞിമാതു, നൂർമുഹമ്മദ്,മാർക്കോസ്, ശൈലജ, ചന്ദ്രമോഹൻ,  അമ്പു,പ്രകാശൻ, തുടങ്ങിയവരൊക്കെ കഥാപാത്രങ്ങളാകുന്നുണ്ട്. പ്രകൃതിയോട്  നാം കാണിക്കുന്ന ക്രൂരതക്ക് നാം  തന്നെയാണ്  ഇരകളാകുന്നത്  എന്ന  മുന്നറിയിപ്പാണ്  ആതിയിലൂടെ  സാറാ  ജോസഫ്  വായനക്കാർക്ക്  നൽകുന്നത്.


</doc>
<doc id="192050" url="https://ml.wikipedia.org/wiki?curid=192050" title="സി.എൻ. ശ്രീകണ്ഠൻ നായർ">
സി.എൻ. ശ്രീകണ്ഠൻ നായർ

മലയാളത്തിലെ പ്രശസ്തനായ നാടകകൃത്ത് ആയിരുന്നു സി.എൻ. ശ്രീകണ്ഠൻ നായർ (1928-1976).

1928-ൽ കൊല്ലം ജില്ലയിലെ ചവറയിൽ ജനിച്ചു. അച്‌ഛൻ: നീലകണ്ഠപിള്ള. അമ്മ: മാധവിക്കുട്ടിയമ്മ. ഭാര്യ കനകലത. ഉണ്ണിക്കൃഷ്ണനും അംബികയുമാണ് മക്കൾ. വിദ്യാർത്ഥി കോൺഗ്രസ്, ആർ.എസ്.പി. എന്നീ സംഘടനകളുടെ പ്രവർത്തകനും നേതാവും, കൗമുദി വാരിക, കൗമുദി ദിനപത്രം, ദേശബന്ധു വാരിക, കേരളഭൂഷണം എന്നിവയുടെ പത്രാധിപരുമായി പ്രവർത്തിച്ചു. കുറെക്കാലം ജില്ലാ ഇൻഫർമേഷൻ ഓഫീസർ ആയി ജോലി നോക്കി. ചെറുകഥകൾ എഴുതിയിട്ടുണ്ടെങ്കിലും നാടകകൃത്ത് എന്നനിലയിലാണ് ഇദ്ദേഹം പ്രശസ്തനായത്.



സാകേതം, ലങ്കാലക്ഷ്മി, കാഞ്ചനസീത എന്നിവ ഒരു നാടകത്രയമാണ്. രാമനും ലക്ഷ്മണനും കൂടി അയോദ്ധ്യയിൽ നിന്നും വനവാസത്തിനു പോകുന്ന കഥയാണ് സാകേതം. കാഞ്ചനസീത എന്ന നാടകത്തിന് 1962-ലെ സാഹിത്യ അക്കാദമി അവാർഡ് ലഭിച്ചു. ഈ നാടകത്തിന്റെ ആശയത്തിൽ അരവിന്ദൻ, 1977-ൽ ഇതേ പേരിൽത്തന്നെ ഒരു ചലച്ചിത്രവും സം‌വിധാനം ചെയ്തിട്ടുണ്ട്. എം.പി. പോൾ സമ്മാനം നേടിയ നാടകമാണ് നഷ്ടക്കച്ചവടം. സി.എൻ.ശ്രീകണ്ഠൻ നായർ 1976-ൽ അന്തരിച്ചു.


</doc>
<doc id="192057" url="https://ml.wikipedia.org/wiki?curid=192057" title="ധർമ്മദൈവം">
ധർമ്മദൈവം

വടക്കൻ കേരളത്തിൽ കെട്ടിയാടിച്ച് വരുന്ന ഒരു തെയ്യമാണ് ധർമ്മദൈവം.തറവാട്ട് തെയ്യമായും സ്ഥാനദൈവമായും ആരാധിച്ചു വരുന്നു.
ആദി ചന്ദനാറ് കോട്ടയിലെ കന്യയുടെ മകനായ ആദി അരചക്കിടാവാണ് ധർമ്മദൈവമായി ആരാധിക്കപ്പെടുന്നത്.പുലയരാണ് ഈ തെയ്യത്തെ കെട്ടിയാടിക്കാറ്. അരചക്കിടാവിന് പതിനാറ് വയസ്സായപ്പൾ കീഴ് ലോകത്തിലെ പല സ്ഥാനങ്ങളും സന്ദർശിക്കണമെന്ന് സ്വപ്നം കണ്ടു.പോകരുതെന്ന് പെറ്റമ്മ തടഞ്ഞു.പൊന്നപ്പനെ കണ്ട് പോകാൻ ഉപദേശിച്ചു..പൊന്നപ്പൻ ഉദിച്ചുയരുമ്പോൾ പൂമരക്കീഴിൽ ഒളിച്ച് നിൽക്കണമെന്നും പറഞ്ഞു വിട്ടു.


</doc>
<doc id="192058" url="https://ml.wikipedia.org/wiki?curid=192058" title="കുണ്ഡോറച്ചാമുണ്ഡി">
കുണ്ഡോറച്ചാമുണ്ഡി

വടക്കൻ കേരളത്തിൽ കെട്ടിയാടിച്ച് വരുന്ന ഒരു തെയ്യമാണ് കുണ്ഡോറച്ചാമുണ്ഡി. കുണ്ടാടി ചാമുണ്ഡി തെയ്യം എന്ന പേരിലും ഈ തെയ്യം അറിയപ്പെടുന്നുണ്ട്
ദാരികനെ വധിച്ച കാളിതന്നെയാണ് കുണ്ഡോറച്ചാമുണ്ഡി. അസുര നിഗ്രഹം കഴിഞ്ഞ് കാളി കുളിക്കാനായി കാവേരി തീരത്തെത്തിയെന്നും തീർത്ഥാടനത്തിനെത്തിയ കുണ്ഡോറ തന്ത്രിക്കും എട്ടില്ലം തന്ത്രിക്കും കുളിയിലും നിത്യ കർമ്മങ്ങളിലും കാളി തപ്പും പിഴയും വരുത്തിയത്രെ.കാളിയാണിത് ചെയ്യുന്നതെന്ന് മനസ്സിലാക്കിയ കുണ്ഡോറ തന്ത്രി ദേവതയെ ചെമ്പ് കിടാരത്തിൽ ആവാഹിച്ച് അടക്കുകയും ചെയ്തു.ആ പാത്രവും കൊണ്ട് തന്ത്രിമാർ നാട്ടിലേക്ക് വരും വഴി മരത്തണലിൽ പാത്രം വച്ച് വിശ്രമിച്ചു. കാളി അവരെ ഉറക്കിക്കിടത്തി. കിടാരം പിളർന്ന് പുറത്ത് വന്ന കാളി കുമ്പഴക്കോവിലകത്തെ നൂറ്റൊന്നാലകളിലെ കന്ന് കാലികളെ ഒറ്റ രാവിൽ തിന്നു തീർത്തു.കാളിയുടെ സാന്നിദ്യം മനസ്സിലാകിയ നാടുവാഴി തന്റെ കന്നുകളെ തിരിച്ച് തന്നാൽ കുണ്ഡോറപ്പന്റെ വലതു ഭാഗത്ത് സ്ഥാനം കൊടുക്കാമെന്ന് പ്രർത്ഥിച്ചു.കാളി അവിടെ സ്ഥനം പിടിച്ചു.അങ്ങനെ ചാമുണ്ഡിക്ക് കുണ്ഡോറയിൽ സ്ഥാനം ലഭിച്ച് കുണ്ഡോറച്ചാമുണ്ഡി എന്ന പേരു ലഭിച്ചു.

മാർച്ചമയം - വെള്ളോട്ടു മാറുംമുല 

മുഖത്തെഴുത്ത് - ചായില്യത്തേപ്പ് 

തിരുമുടി - പുറത്തട്ട് 


</doc>
<doc id="192059" url="https://ml.wikipedia.org/wiki?curid=192059" title="റിസാറ്റ്-1">
റിസാറ്റ്-1

ഇന്ത്യയുടെ ആദ്യ തദ്ദേശനിർമിത റഡാർ ഇമേജിങ് ഉപഗ്രഹമാണ്‌ റിസാറ്റ്-1.റിസാറ്റ്-1 എന്നത് റഡാർ ഇമേജിങ്ങ് സാറ്റലൈറ്റ്-1 എന്നതിന്റെ ചുരുക്കപ്പേരാണ്. ഇന്ത്യൻ ബഹിരാകാശ ഗവേഷണ സംഘടന നിർമ്മിക്കുന്ന റിസാറ്റ് ശ്രേണിയിൽ പെട്ട ഒന്നാമത്തേതും എന്നാൽ രണ്ടാമതായി വിക്ഷേപിക്കുന്നതുമായ ഉപഗ്രഹമാണിത്. 1850 കിലോ ഭാരമുള്ള ഉപഗ്രഹം തദ്ദേശീയമായി നിർമിച്ചതിൽ ഏറ്റവും ഭാരമേറിയതുമാണ്.ഇന്ത്യ ഇതു വരെ വിക്ഷേപിച്ചിട്ടുള്ളതിൽ ഏറ്റവും ചിലവേറിയ ഉപഗ്രഹമാണിത്.

ശ്രീഹരിക്കോട്ട ദ്വീപിലെ സതീഷ് ദവാൻ ലോഞ്ചിങ്ങ് പാഡിൽ നിന്നു 2012 ഏപ്രിൽ 26 ൻ ഇന്ത്യൻ സമയം കാലത്ത് 5.47 നു വിക്ഷേപിച്ചു. 

ഏതു കാലാവസ്ഥയിലും, മേഘങ്ങൾ മൂടിയാലും, രാവും പകലും ഭൂമിയെ നിരീക്ഷിക്കുന്നതിന് സി-ബാന്റ് സിന്തറ്റിക് അപ്പെർച്ചർ റഡാർ (SAR) ഉപയോഗിക്കുന്നു.

ഉപഗ്രഹത്തിന്റെ തൂക്കം 1858 കി.ഗ്രാമാണ്. പ്രയോജന കാലം 5 വർഷമാണ്.ഏകദേശം 10 വർഷമെടുത്താണ് റിസാറ്റ്-1 നിർമിച്ചത്.
536 കി.മീറ്റര് ഉയരത്തിലുള്ള ഭ്രമണപഥത്തിലാണ് റിസാറ്റ്-1സഞ്ചരിക്കുക. ഒരു ദിവസത്തിൽ 14 പ്രാവശ്യം ഭൂമിയെ ചുറ്റും.
ഈ ദൗത്യത്തിന്റെ മൊത്തം ചെലവ് 498 കോടി രൂപയാണ്. അതിൽ 120 കോടി രൂപ റോക്കറ്റിന്റേതാണ്. 

പോളാർ സാറ്റലൈറ്റ് ലോഞ്ചിങ്ങ് വെഹിക്കിൾ സി-19 (XL) ഉപയോഗിച്ചാണു് വിക്ഷേപിച്ചത്. XL എന്നത് extra-large എന്നുദ്ദേശിച്ചാണ്.

4 ഘട്ടമായുള്ള ഖര-ദ്രാവക ഇന്ധനങ്ങളാണ് റോക്കറ്റിൽ ഉപയോഗിച്ചത് . ഒന്നും മൂന്നും ഘട്ടങ്ങളിൽ ഖര ഇന്ധനവും രണ്ടും നാലും ഘട്ടങ്ങളിൽ ദ്രാവക ഇന്ധനവും . വിക്ഷേപണ സമയത്ത്. റോക്കറ്റിന്റെ തൂക്കം 321 ടൺ ആണ്.പ്രസ്തുത റോക്കറ്റിന്റെ മൂന്നാമത്തെ ദൌത്യമാണ് ഇത്. ഇതിനു മുൻപ് ചന്ദ്രയാൻ, ജി സാറ്റ് 12 എന്നിവയും വിക്ഷേപിച്ചത് ഈ റോക്കറ്റ് ആയിരുന്നു. 

എം.അണ്ണാദുരൈ ആണ് പ്രോഗ്രാം ഡയരക്റ്റർ. എൻ. വളർമതിയാണ് പ്രോജക്റ്റ് ഡയരക്റ്റർ.



</doc>
<doc id="192065" url="https://ml.wikipedia.org/wiki?curid=192065" title="അശ്വസനം">
അശ്വസനം

ക്രമമായ ശ്വസനപ്രക്രിയ താത്കാലികമായി നിന്നുപോകുന്ന അവസ്ഥയെ അശ്വസനം എന്നു പറയുന്നു. ശ്വസനം തലച്ചോറിലെ ശ്വസനനിയന്ത്രണ കേന്ദ്രങ്ങളുടെ പ്രവർത്തനത്തെ ആശ്രയിച്ചാണ് നടക്കുന്നത്. ശ്വസനനിയന്ത്രണകേന്ദ്രങ്ങളെ ഉത്തേജിപ്പിക്കുന്നത് പ്രധാനമായും രക്തത്തിലെ കാർബൺഡൈയോക്സൈഡിന്റെ ആധിക്യവും ഓക്സിജന്റെ കുറവുമാണ്.

ക്രമീകൃതമായ ശ്വസനം നടക്കുന്നതിന് ആവശ്യമായ ഏറ്റവും കുറഞ്ഞ കാർബൺഡൈയോക്സൈഡ് സാന്ദ്രത പോലും രക്തത്തിൽ ഇല്ലാതിരിക്കുമ്പോൾ അശ്വസനം ഉണ്ടാകുന്നു. കാർബൺഡൈയോക്സൈഡ് സാന്ദ്രത കുറയുന്നത് പല കാരണങ്ങൾ കൊണ്ടാകാം. ഇതു രോഗമുള്ളപ്പോഴും ഇല്ലാത്തപ്പോഴും അനുഭവപ്പെടും. ഒരാൾ സ്വമേധായ ദീർഘമായും വളരെ വേഗത്തിലും കുറച്ചുനിമിഷങ്ങൾ ശ്വസിക്കുന്നുവെങ്കിൽ അതിനടുത്ത ചില നിമിഷങ്ങളിൽ ശ്വസനം നടക്കുകയില്ല. ഈ സമയത്ത് ശ്വാസകോശങ്ങളിലെയും രക്തത്തിലെയും കാർബൺഡൈയോക്സൈഡ് സാന്ദ്രത ക്രമമായി വർധിക്കുന്നു. പിന്നീട് ക്രമം തെറ്റിയ ശ്വസനമായിരിക്കും നടക്കുക. ക്രമേണ മുറപ്രകാരമുള്ള ശ്വസനം നടക്കുന്നു. 3600 മുതൽ 4500 വരെ മീറ്റർ ഉയർന്ന പ്രദേശങ്ങളിൽ സഞ്ചരിക്കുന്ന രോഗമില്ലാത്തവരിലും, ഉറങ്ങുന്ന ശിശുക്കളിലും മുറതെറ്റിയ ശ്വസനം അശ്വസനവുമായി ഇടകലർന്നുകണ്ടുവരാറുണ്ട്. തലച്ചോറിന്റെ ഭാഗമായ മെഡുലയെ (medulla) ബാധിക്കുന്ന ചില രോഗങ്ങൾ, ചില ഹൃദ്രോഗങ്ങൾ എന്നിവയുടെ ഫലമായും മോർഫിൻ, നിക്കോട്ടിൻ തുടങ്ങിയ മരുന്നുകളുടെ ഉപയോഗംകൊണ്ടും അശ്വസനം ഉണ്ടാകാം.



</doc>
<doc id="192067" url="https://ml.wikipedia.org/wiki?curid=192067" title="എസ്.എസ്.എൽ.സി.">
എസ്.എസ്.എൽ.സി.

കേരളത്തിലെ പൊതുവിദ്യാഭ്യാസ വകുപ്പ് പത്താം തരത്തിൽ കേരള സ്കൂൾ സിലബസിൽ പഠിക്കുന്ന വിദ്യാർത്ഥികൾക്കായി നടത്തുന്ന പരീക്ഷയാണ് സെക്കന്ററി സ്കൂൾ ലീവിങ്ങ് സർട്ടിഫിക്കറ്റ്(Secondary School Leaving Certificate) അഥവാ എസ്.എസ്.എൽ.സി. ഇന്ത്യൻ വിദ്യാഭ്യാസ വ്യവസ്ഥയുടെ ഭാഗമായി 5 വർഷത്തെ പ്രാഥമികവിദ്യാഭ്യാസത്തിന്റെയും (Primary Schooling) അഞ്ചു വർഷത്തെ സെക്കന്ററി വിദ്യാഭ്യാസത്തിന്റെയും അവസാനം നടത്തുന്നു എന്നതിനാലാണ് ഈ പേരിൽ ഇത് അറിയപ്പെടുന്നത്. എല്ലാ വർഷവും മാർച്ച് മാസത്തിലാണ് ഈ പരീക്ഷ നടത്തുന്നത്. കേരളത്തിലെ എല്ലാ വിദ്യാർത്ഥികൾക്കും ഒരൊറ്റ ചോദ്യപ്പേപ്പറും, കേന്ദ്രീകൃത മൂല്യനിർണ്ണയ രീതിയുമാണ് ഈ പരീക്ഷക്കുള്ളത്. സ്റ്റേറ്റ് കൗൺസിൽ എജ്യുക്കേഷൻ റിസേർച്ച് ആന്റ് ട്രയിനിങ്ങ് (State Council Educational Research and Training‌) അഥവാ എസ് സി ഇ ആർ ടി (SCERT) തയ്യാറാക്കിയ സിലബസ്സിനെ അടിസ്ഥാനമാക്കിയാണ് പരീക്ഷ നടത്തുന്നത്. 

എസ് എസ് എൽ സി ലഭിച്ച ഒരു വിദ്യാർത്ഥിക്ക് പ്രാഥമികവിദ്യാഭ്യാസം ലഭിച്ചതായി കണക്കാക്കപ്പെടുന്നു. സ്കൂൾ അംഗീകാരം നേടിയിട്ടുള്ള ബോർഡ് (കേരളത്തിൽ പൊതു വിദ്യാഭ്യാസ വകുപ്പ് , കേരള) നടത്തുന്ന ഈ പരീക്ഷ , പ്രീ ഡിഗ്രി , പ്ലസ് റ്റു മറ്റു തത്തുല്യ സർവകലാശാലാ വിദ്യാഭ്യാസങ്ങൾക്ക് യോഗ്യതയായി കണക്കാക്കപ്പെടുന്നു . ഈ കാരണത്താൽ ഒരു വിദ്യാർത്ഥി അഭിമുഖീകരിക്കുന്ന പ്രഥമ പ്രധാന പരീക്ഷയായി എസ് എസ് എൽ സിയെ പലപ്പോഴും കണക്കാക്കാറുണ്ട്.

കേരളത്തിലെ വിദ്യഭ്യാസ കലണ്ടർ ആരംഭിക്കുന്നത് ജൂണിലും അവസാനിക്കുന്നത് മാർച്ചിലുമാണ്. മാർച്ചിലാണ് എസ്.എസ്.എൽ.സി പരീക്ഷ നടത്തുന്നത്. 1986-1987 കാലഘട്ടത്തിൽ വിദ്യഭ്യാസപരിഷ്കരണ നടപടികളുടെ ഭാഗമായി പരീക്ഷയുടെ പേരിന് മാറ്റം വരുത്തി എസ്.എസ്.സി എന്നാക്കിയിരുന്നു. സെക്കന്ററി സ്കൂൾ സർട്ടിഫിക്കറ്റ്(Secondary School Certificate) എന്നാണ് മുഴുവൻ പേര്. പക്ഷേ 1987-1988 മുതൽ ഈ പരിഷ്കാരം പിൻവലിച്ച് എസ്.എസ്.എൽ.സി എന്ന് തന്നെയാക്കുകയും ചെയ്തു.
2004-വരെ എസ്.എസ്.എൽ.സി. പരീക്ഷയിൽ റാങ്ക് ഉണ്ടായിരുന്നു. ഏറ്റവും കൂടുതൽ മാർക്ക് വാങ്ങുന്ന വിദ്യാർത്ഥിക്ക് ഒന്നാം റാങ്ക് എന്ന രീതിയിലായിരുന്നു അത്. 2005-ൽ ഈ റാങ്ക് സമ്പ്രദായം എടുത്തുകളയുകയും പകരം ഗ്രേഡിംഗ് സമ്പ്രദായം നിലവിൽ വരികയും ചെയ്തു.2017 ൽ നടന്ന എസ് എസ് എൽ സി പരീക്ഷയിൽ 95 . 98 % വിദ്യാർഥികൾ വിജയിച്ചു 


</doc>
<doc id="192081" url="https://ml.wikipedia.org/wiki?curid=192081" title="അസീറിയ">
അസീറിയ

ബി.സി. മൂന്നും രണ്ടും സഹസ്രാബ്ദങ്ങളിൽ പശ്ചിമേഷ്യയിലെ ടൈഗ്രീസ്, യൂഫ്രട്ടീസ് നദീതടങ്ങളിൽ വർത്തിച്ചിരുന്ന സംസ്കാരസമ്പന്നമായ ഒരു സെമിറ്റിക് ജനവർഗത്തിന്റെ അധിവാസഭൂമിയാണ് അസീറിയ. നിനവെ പട്ടണത്തെ കേന്ദ്രമാക്കിക്കൊണ്ടു പ്രസരിച്ച ഈ സാംസ്കാരിക പ്രവാഹത്തിന്റെ ചരിത്രം ബാബിലോണിയയുടേതുമായി വേർതിരിക്കാനാവാത്തവിധം ബന്ധപ്പെട്ടിരിക്കുന്നു. അസീറിയയിൽനിന്നാണ് സിറിയ രൂപംകൊണ്ടത്.

മാനവസംസ്കാരം പിറന്നത് ഈജിപ്തിലോ ചൈനയിലോ ടൈഗ്രീസ്-യൂഫ്രട്ടീസ് നദീതടങ്ങളിലോ സിന്ധുഗംഗാസമതലങ്ങളിലോ എന്ന പ്രശ്നത്തിനു ഉത്തരം എന്തുതന്നെ ആയിരുന്നാലും ബി.സി. 3000-600 കാലഘട്ടത്തിൽ സാംസ്കാരികവും രാഷ്ട്രീയവുമായ വികാസം ബാബിലോണിയയുമൊത്ത് അസീറിയയിൽ ആകെപ്പാടെ വ്യാപിച്ചിരുന്നുവെന്നതിൽ തർക്കമില്ല. ബി.സി. ഏഴാം നൂറ്റാണ്ടിന്റെ അവസാനവർഷങ്ങളിൽ നബൊ പൊലസ്സർ രാജാവ് അസീറിയയുടെ ആധിപത്യം നിശ്ശേഷം തകർത്തതോടുകൂടിയാണ് ഈ പ്രാചീനജനപദം ബാബിലോണിയൻ സംസ്കാരപ്രവാഹത്തിൽ ആമൂലാഗ്രം ലയിക്കുന്നത്. പതിനഞ്ചോളം നൂറ്റാണ്ടുകൾ നീണ്ടുനിന്ന അസീറിയൻ കാലഘട്ടത്തിൽ അക്ഷരവിദ്യ, ഇനാമൽ വേല, ചിത്രരചന, പ്രതിമാശില്പം, വേഷവിധാനം, വൈദ്യശാസ്ത്രം, സംഗീതം, സൈന്യഘടന തുടങ്ങിയ മനുഷ്യപ്രവർത്തനമേഖലകളുടെ എല്ലാ ശാഖകളിലും ഈ പ്രദേശം അത്യുന്നതമായ നിലവാരം പുലർത്തിയിരുന്നു.

അസീറിയയുടെ തലസ്ഥാനനഗരിയായിരുന്ന അസൂർ (അശ്ശൂർ, അഷൂർ, അസ്ഹൂർ, ആധുനിക ഖലാത്ത് ഷർക്കത്ത്) ടൈഗ്രീസ് നദിയുടെ പടിഞ്ഞാറേക്കരയിൽ സ്ഥിതിചെയ്യുന്നു. ഇതിനു 96 കി.മീ. വടക്കാണ് നിനവെ (ആധുനിക കുയൂൻജിക്) എന്ന പ്രാചീന നഗരത്തിന്റെ ആസ്ഥാനം. ഈ നഗരങ്ങൾക്കിടയിൽ കലാക്ക് (നിമ്റുദ്) സ്ഥിതിചെയ്യുന്നു. നിനവെയ്ക്കു വടക്കു കിഴക്കായി അസീറിയൻ രാജാവായിരുന്ന സാർഗണിന്റെ ആസ്ഥാനമായ ദുർഷാറുക്കിൻ (ആധുനിക ഖൊർസാബാദ്) സ്ഥിതിചെയ്തിരുന്നു. പ്രാചീനനഗരങ്ങളായ അർബേല, ഹറാൻ എന്നിവയും ഈ പ്രദേശത്തുൾപ്പെട്ടിരുന്നു.

പ്രാകൃതഗോത്രങ്ങളുടെയും അലഞ്ഞുതിരിഞ്ഞു കഴിഞ്ഞുവന്ന ജനവിഭാഗങ്ങളുടെയും ആക്രമണത്തിൽനിന്നു രക്ഷപ്പെടുന്നതിന് അസീറിയയിലെ ജനങ്ങൾ പ്രാചീനകാലം മുതൽ പല പ്രതിരോധമാർഗങ്ങളും സ്വീകരിച്ചിരുന്നു. കാലാവസ്ഥയും ഇവിടത്തെ ജനങ്ങളുടെ സ്വഭാവരൂപവത്കരണത്തിൽ ഗണ്യമായ പങ്കുവഹിച്ചു. നിരന്തരം യുദ്ധങ്ങളിലേർപ്പെട്ടിരുന്ന അസീറിയൻ ജനത സാംസ്കാരിക വളർച്ചയിൽ സമീപസ്ഥിതരായിരുന്ന ബാബിലോണിയരെക്കാൾ പിന്നിലായിരുന്നു. അസീറിയക്കാരുടെ പ്രാചീനശിലാലിഖിതങ്ങളിൽ സൈനികപ്രവർത്തനങ്ങളെയാണ് അധികവും പരാമർശിച്ചിട്ടുള്ളത്. 

പുരാവസ്തുഗവേഷകരുടെ ഉത്ഖനനങ്ങളുടെ ഫലമായി ഈ പ്രദേശത്തിന്റെ പ്രാചീനചരിത്രം-ഗ്രാമങ്ങളായിരുന്ന കാലം മുതൽ ബി.സി. 3000-ൽ എഴുത്തുവിദ്യ നിലവിൽ വരുന്ന കാലം വരെ-മനസ്സിലാക്കുവാൻ കഴിയുന്നു. ബി.സി. 4750-ൽ ഇവിടെ ജനവാസം ഉണ്ടായിരുന്നതായി തെളിയിക്കപ്പെട്ടു കഴിഞ്ഞിട്ടുണ്ട്. അതിനുശേഷമുള്ള കാലഘട്ടങ്ങളിലെ സംസ്കാരസമ്പന്നരായ ജനവിഭാഗങ്ങളുടെ ജീവിതരീതി പ്രതിഫലിപ്പിക്കുന്ന പുരാവസ്തുക്കളുടെ അവശിഷ്ടങ്ങൾ ഈ പ്രദേശത്തുനിന്നു ലഭിച്ചിട്ടുണ്ട്.

സുമേറിയൻ-ബാബിലോണിയൻ സംസ്കാരങ്ങളുമായി അസീറിയയ്ക്കു ബന്ധങ്ങളുണ്ടായിരുന്നുവെന്നതിനു തെളിവുകളുണ്ട്. അസീറിയ, അക്കാദിലെ സാർഗണിന്റെയും അനന്തരാവകാശികളുടെയും സാമ്രാജ്യത്തിന്റെ (ബി.സി. 2300-2200) ഭാഗമായിരുന്നുവെന്നതിനും തെളിവുകളുണ്ട്. ബാബിലോണിയയുടെ കീഴിൽ അസീറിയ ഏതാണ്ട് ഒരു നൂറ്റാണ്ടു കാലത്തോളം കഴിഞ്ഞു (ബി.സി. 2050-1950)

ബി.സി. 1950-നോടടുത്ത കാലഘട്ടത്തിൽ അസീറിയ ഭരിച്ചിരുന്ന പുസൂർ-ആശ്ശൂർ കന്റെയും അനന്തരഗാമികളുടെയും കാലത്ത് അസീറിയ വിപുലമായ ഒരു സാമ്രാജ്യമായി വളർന്ന്, വിദേശവാണിജ്യംകൊണ്ട് സാമ്പത്തികമായി വളരെ അഭിവൃദ്ധിപ്പെട്ടിരുന്നു. ബാബിലോണിയ ഈ സാമ്രാജ്യത്തിന്റെ ഒരു ഭാഗമായിരുന്നു. അസീറിയയും വിദേശരാജ്യങ്ങളും തമ്മിൽ വാണിജ്യാധിഷ്ഠിതമായ സുദൃഢബന്ധങ്ങൾ അക്കാലത്തു നിലനിന്നു. ബി.സി. 1950-നും 1750-നും ഇടയ്ക്കുള്ള രണ്ടു ശതകങ്ങളിൽ ജനവാസമുണ്ടായിരുന്ന തെക്കുപടിഞ്ഞാറൻ ഏഷ്യ പടിഞ്ഞാറൻ സെമൈറ്റുകളുടെ ആക്രമണത്തിനു വിധേയമായി. പിൽക്കാലത്ത് ഇവർ അമോറൈറ്റുകൾ എന്നറിയപ്പെട്ടു. 1748-ൽ ഒരു അമോറൈറ്റ് തലവൻ ഷംഷി അദാദ് എന്ന പേരിൽ അസീറിയൻ രാജാവായി. ഈ വംശത്തിന്റെ ഭരണകാലത്ത് അസീറിയ ഒരു പ്രബലരാഷ്ട്രമായി. തെക്കു പടിഞ്ഞാറൻ ഇറാൻ മുതൽ മെഡിറ്ററേനിയൻ കടൽവരെ അന്ന് അസീറിയൻ സാമ്രാജ്യം വ്യാപിച്ചു. ഷംഷി അദാദിന്റെ പുത്രനായ ഇഷ്മെ ദഗാൻ കന്റെ മരണത്തോടുകൂടി അസീറിയയുടെ പ്രശസ്തിയും വളർച്ചയും കുറഞ്ഞുതുടങ്ങി; സാമ്രാജ്യത്തിന്റെ പല ഭാഗങ്ങളും സ്വതന്ത്രങ്ങളായി. പിന്നീട് അസീറിയ ബാബിലോണിയയിലെ ഹമ്മുറാബിയുടെ അധീശാധികാരത്തിൻകീഴിലായി (ബി.സി. 1696). ഹമ്മുറാബി നിര്യാതനായതോടുകൂടി അദ്ദേഹത്തിന്റെ സാമ്രാജ്യത്തിന്റെ ഉത്തരഭാഗത്ത് പ്രാകൃതവർഗങ്ങളുടെ ആക്രമണമുണ്ടായി. അവർ മെസപ്പൊട്ടേമിയയിൽ എത്തി. ബി.സി. 1700-1500 കാലത്ത് അസീറിയ ബലഹീനമായ ഒരു രാഷ്ട്രമായി കഴിഞ്ഞിരുന്നിരിക്കണം. ഹൂറിയൻമാരും ഇന്തോ-ആര്യൻമാരും വടക്കും കിഴക്കും പ്രദേശങ്ങളിൽനിന്ന് അസീറിയയിലും പലസ്തീനിലും വാസമുറപ്പിച്ചു. അസീറിയ കുറേക്കാലം ഈ വർഗക്കാരുടെ അധികാരത്തിൻ കീഴിലായിരുന്നു. ബി.സി. പതിനേഴാം നൂറ്റാണ്ടിന്റെ മധ്യകാലത്ത് ബൽബാനി എന്ന രാജാവ് അസീറിയ ഭരിച്ചിരുന്നതായി രേഖകളുണ്ട്. 

ബി.സി. 1500-നോടടുത്ത് അഷൂർമിരാരി ക അസീറിയ ഭരിച്ചു. അടുത്ത നൂറ്റാണ്ടിൽ അസീറിയയുടെ പ്രതാപം വീണ്ടും നഷ്ടപ്പെട്ടു. അന്നു പല വിദേശരാജ്യങ്ങളുമായി യുദ്ധങ്ങളും പല സമാധാനസന്ധികളും ഉണ്ടായി. ഇന്തോ-ആര്യൻ രാജ്യമായ മിതാന്നിയുടെ അധീശാധികാരവും അസീറിയയ്ക്ക് അംഗീകരിക്കേണ്ടിവന്നിട്ടുണ്ട്. തുത്മോസ് III (ഈജിപ്തിലെ രാജാവ്) അസീറിയ ആക്രമിച്ച് മിതാന്നിയൻ സേനയെ തോല്പിച്ചപ്പോൾ (1450), അസീറിയൻ രാജാവ് തുത്മോസിനു സമ്മാനങ്ങൾ അയച്ചുകൊടുത്തു. ഹിറ്റൈറ്റുകൾ മിതാന്നിയെ പരാജയപ്പെടുത്തിയതോടുകൂടി അസീറിയയിലെ എറിബാ-അദാദിന് (ബി.സി. 1383-57) അസീറിയൻ സാമ്രാജ്യം പുനരുദ്ധരിക്കുവാൻ സന്ദർഭം ലഭിച്ചു. അദ്ദേഹത്തിന്റെ പുത്രനായ ആഷൂർ ഉബാല്ലിത് I (ബി.സി. 1356-21) അസീറിയയെ ഒരു സൈനികശക്തിയായി വളർത്തി. അന്നു സാമ്രാജ്യത്തിന്റെ അതിരുകൾ വിപുലമാക്കുകയും ബാബിലോണിയയുടെമേൽ അധീശാധികാരം ഉറപ്പിക്കുകയും ചെയ്തു. അദ്ദേഹം ഈജിപ്തിലെ അഖ്നതെനു(ഇഖ്നാത്തൻ)മായി നടത്തിയ കത്തിടപാടുകൾ ചരിത്രവസ്തുതാണ്. അടുത്ത രണ്ടു രാജവംശങ്ങളുടെ ഭരണകാലത്ത് (ബി.സി. 1320-1299) അസീറിയ ശക്തമായ ഒരു രാഷ്ട്രമായി; അവർക്കു പല സൈനികവിജയങ്ങളും നേടാൻ കഴിഞ്ഞു. ഈ കാലഘട്ടത്തിലെ മുഖ്യ രാജാക്കന്മാർ അദാദ്നിരാരി I (ബി.സി. 1298-1266), ശൽമനേസർ I (ബി.സി. 1265-1236), തുകുൽതി നിനൂർത I (ബി.സി. 1235-1199) തുടങ്ങിയവരായിരുന്നു. അക്കാലത്തു മിതാന്നിയെ ആക്രമിച്ച് യൂഫ്രട്ടീസ് നദിക്കു മറുകര വരെ അസീറിയയുടെ അതിർത്തി വ്യാപിപ്പിച്ചു. ബി.സി. 1270-ൽ ഈജിപ്തുകാരും ഹിറ്റൈറ്റുകളും സന്ധി ഉണ്ടാക്കിയതോടുകൂടി അവർ തമ്മിലുള്ള ശത്രുത അവസാനിച്ചു. അസീറിയയുടെ വളർച്ചയെ വിഘാതപ്പെടുത്താൻ ഈ സൗഹൃദം അവർ ഉപയോഗിച്ചു. എങ്കിലും അസീറിയൻ രാജാവായ തുകുൽതി നിനുർത I ബാബിലോണിയ കീഴടക്കി തന്റെ സാമ്രാജ്യം അർമീനിയ മുതൽ പേർഷ്യൻ ഉൾക്കടൽ വരെ വ്യാപിപ്പിച്ചു. എന്നാൽ അദ്ദേഹത്തിന്റെ പുത്രന്റെ ഭരണകാലത്ത് അസീറിയ ബാബിലോണിയയുടെ സാമന്ത രാജ്യമായിത്തീർന്നു. തിഗ്ലത്ത് പിലീസർ I (ബി.സി. 1116-1078)-ന്റെ കാലത്ത് അസീറിയ വീണ്ടും ശക്തമായ രാഷ്ട്രമായി. അദ്ദേഹം ബാബിലോണിയയെ ആക്രമിച്ചു കീഴ്പ്പെടുത്തി.

മധ്യകാല അസീറിയൻ സാമ്രാജ്യത്തിന്റെ ഭരണസംവിധാനത്തെപ്പറ്റിയും മറ്റുമുള്ള വിവരങ്ങൾ ലഭ്യമാണ്. അന്നത്തെ നിയമസംവിധാനവും ശിക്ഷാസമ്പ്രദായങ്ങളും കർശനമായിരുന്നു. തിഗ്ലത്ത് പിലീസർ I-ന്റെ അനന്തരഗാമികളുടെ കാലത്ത് അസീറിയയുടെ പ്രതാപം നഷ്ടപ്പെട്ടു. ആഷൂർദാൻ II (ബി.സി. 934-912)-ന്റെ ശിലാശാസനങ്ങളിൽ നിന്ന് അന്നത്തെ അസീറിയൻ ജനതയുടെ ദാരിദ്ര്യത്തെപ്പറ്റിയുള്ള വിവരങ്ങൾ മനസ്സിലാക്കാം.

ആഷുർദാൻ IIഉം, പുത്രനായ അദാദ്നിരാരി IIഉം (ബി.സി. 911-891) അസീറിയയെ വീണ്ടും ശക്തമായ രാഷ്ട്രമാക്കാൻ യത്നിച്ചു. അടുത്ത രാജാവായ തുകുൽതി നിനുർത II-ഉം (ബി.സി. 890-884) പുത്രനായ ആഷുർ നാസിർ പാൾ IIഉം (ബി.സി. 884-859) അർമീനിയരെ ആക്രമിച്ചു; അവിടത്തെ ജനങ്ങളെ കൂട്ടക്കൊല ചെയ്തു. അസീറിയർ നടത്തിയ മർദനങ്ങളുടെ വിവരങ്ങൾ ശിലാലിഖിതങ്ങളിൽനിന്നു വ്യക്തമാകുന്നുണ്ട്. അടുത്ത അസീറിയൻ രാജാവായ ശൽമനേസർ III (ബി.സി. 858-824) അർമീനിയൻ-ഫിനീഷ്യൻ-പലസ്തീനിയൻ സഖ്യസേനയെ കർകർ യുദ്ധത്തിൽ (ബി.സി. 853) നേരിട്ടു. സഖ്യകക്ഷികളുടെ ഐക്യം നഷ്ടപ്പെട്ടെങ്കിലും അസീറിയയ്ക്കു വിജയിക്കാൻ സാധിച്ചില്ല; സഖ്യസേനകളുടെ ആസ്ഥാനമായ ദമാസ്കസ് പിടിച്ചെടുക്കുവാൻ ശൽമനേസർ IIIനു കഴിഞ്ഞുമില്ല. ബാബിലോണിയ കീഴടക്കാൻ സാധിച്ചെങ്കിലും പിന്നീട് ആഭ്യന്തരയുദ്ധത്തിന് അസീറിയ സാക്ഷ്യം വഹിക്കേണ്ടിവന്നു. ഷംഷി അദാദ് V (ബി.സി. 823-811) രാജാവായതോടുകൂടി രാജ്യത്ത് സമാധാനം പുനഃസ്ഥാപിതമായെങ്കിലും സാമ്രാജ്യത്തിന്റെ പല ഭാഗങ്ങളും സ്വതന്ത്രമായി. ഷംഷി അദാദിന്റെ നിര്യാണാനന്തരം അദ്ദേഹത്തിന്റെ പുത്രൻ രാജാവായി. അതോടുകൂടി, അസീറിയ സാമ്രാജ്യശക്തിയായി വീണ്ടും വളർന്നു. തെക്കു പടിഞ്ഞാറെ ഏഷ്യയിലെ ഏറ്റവും ശക്തമായ രാഷ്ട്രമായി അസീറിയ കരുതപ്പെട്ടിരുന്നെങ്കിലും യഥാർഥത്തിൽ ഇക്കാലത്ത് അതിന്റെ ശക്തി ക്ഷയോൻമുഖമായി. 

ബി.സി. 745-ൽ തിഗ്ലത്ത് പിലീസർ III രാജാവായി; അദ്ദേഹം അസീറിയൻ പ്രതാപം വീണ്ടെടുക്കുകയും ബാബിലോണിയയിലെ കാൽദിയരെ അമർച്ചവരുത്തുകയും ചെയ്തു. കിഴക്കും പടിഞ്ഞാറും അതിർത്തികളിലും സമാധാനം സ്ഥാപിച്ചു; ബി.സി. 740-ൽ അർപഡ് കീഴടക്കി; ബി.സി. 734-ൽ ഗാസ പിടിച്ചെടുത്തു. ഇസ്രയേലും ദമാസ്കസും തിഗ്ലത്ത് പിലീസർ III-ന് അധീനമായി. ബാബിലോൺ കീഴടക്കി അവിടത്തെയും രാജാവായി. രാഷ്ട്രത്തിനെതിരായി കലാപം നയിക്കുന്നവരെ കൂട്ടക്കൊല ചെയ്യുകയോ അടിമകളാക്കുകയോ ചെയ്യാതെ, അവരുടെ നേതാക്കന്മാരെ മാത്രം വധിച്ചശേഷം മറ്റുള്ളവരെ ഇതര പ്രദേശങ്ങളിലേക്കു മാറ്റി പാർപ്പിച്ചു. തിഗ്ലത്ത് പിലീസറിന്റെ പുത്രനായ ശൽമനേസർ V (ബി.സി. 726-722)നുശേഷം സാർഗൺ II (ബി.സി. 721-705) രാജാവായി. അദ്ദേഹം ഉറാർത്തു (അർമീനിയ) ഉൾപ്പെടെയുള്ള പല രാജ്യങ്ങളും ആക്രമിച്ചു കീഴടക്കി. ബാബിലോണിയയിലെ കാൽദിയൻ തലവനായ മൊർദേക്കയെ (ബൈബിളിൽ പരാമർശിക്കപ്പെട്ടിട്ടുള്ള) കീഴടക്കുന്നതിൽ സാർഗൺ വീജയിച്ചില്ല.

സാർഗണിന്റെ പുത്രനായ സെനക്കെരിബ് (ബി.സി. 704-681) ഭരണാധികാരിയായപ്പോൾ സാമ്രാജ്യത്തിലെ വിവിധ ഭാഗങ്ങളിൽ വിപ്ലവങ്ങൾ പൊട്ടിപ്പുറപ്പെട്ടു. അവ അമർച്ച ചെയ്യുവാനും സമീപരാജ്യങ്ങളെ ആക്രമിക്കുവാനും അദ്ദേഹത്തിനു കഴിഞ്ഞു. അദ്ദേഹത്തെ രണ്ടു പുത്രന്മാർ ചേർന്നു വധിച്ചു. മറ്റൊരു പുത്രനായ എസാർഹഡൻ (ബി.സി. 680-669) പിതാവിനെ വധിച്ച സഹോദരന്മാരെ രാജ്യത്തുനിന്നു നിഷ്കാസനം ചെയ്തു ഭരണം ഏറ്റെടുത്തു. അദ്ദേഹം ബാബിലോണിയയെ തന്റെ തലസ്ഥാനങ്ങളിലൊന്നാക്കുകയും മീഡിയ, അറേബ്യ എന്നീ പ്രദേശങ്ങൾ തന്റെ സാമ്രാജ്യത്തിലുൾപ്പെടുത്തുകയും ചെയ്തു. ഈജിപ്തിന്റെ ചില പ്രദേശങ്ങളും ഇദ്ദേഹം കൈവശപ്പെടുത്തി. ബാർബേറിയൻ ആക്രമണങ്ങളിൽനിന്നു രാജ്യത്തെ രക്ഷിക്കുവാൻ അദ്ദേഹത്തിനു സാധിച്ചു. എസാർഹഡൻ തന്റെ സാമ്രാജ്യം രണ്ടു പുത്രന്മാർക്കായി വിഭജിച്ചുകൊടുത്തു.

എസാർഹഡന്റെ പുത്രനായ ആഷൂർബാനിപാൾ (ബി.സി. 668-663) അസീറിയൻ സാമ്രാജ്യത്തിന്റെ അവസാനകാലത്തെ ഏറ്റവും പ്രമുഖനായ രാജാവായിരുന്നു. ഗ്രീക്കുചരിത്രത്തിൽ സർദാനപാലസ് എന്ന പേരിലാണ് ഈ ചക്രവർത്തി അറിയപ്പെടുന്നത്. ഈജിപ്ത്, നുബിയ, തീബ്സ് എന്നീ പ്രദേശങ്ങൾ അദ്ദേഹം കീഴടക്കി. ബാബിലോണിലെ രാജാവും ആഷൂർബാനിപാളിന്റെ സഹോദരനുമായ ഷംഷ്ഷുമുകിനും ആഷൂർബാനിപാളും തമ്മിൽ നടന്ന യുദ്ധത്തിൽ നിരവധി ബാബിലോണിയർ വധിക്കപ്പെട്ടു. നീണ്ട ഒരു യുദ്ധത്തിനുശേഷം ആഷൂർബാനിപാൾ അറേബ്യയും കീഴടക്കി. ലിഡിയയെയും അർമീനിയയെയും തന്റെ ആധിപത്യത്തിൻകീഴിലാക്കാനും ആഷൂർബാനിപാളിനു കഴിഞ്ഞു.

ആഷൂർബാനിപാളിന്റെ ഭരണകാലത്ത് അസീറിയൻ സംസ്കാരം വളരെ അഭിവൃദ്ധിപ്പെട്ടു. ക്യൂനിഫോം രീതിയിലുള്ള ലേഖനവിദ്യയുടെ വികാസവും തൻമൂലമുണ്ടായ വിജ്ഞാനവർധനവും ആഷൂർബാനിപാളിന്റെ കാലത്തെ പ്രത്യേകതകളാണ്. സുമേരിയൻ-അക്കേദിയൻ ഭാഷകളിൽ രചിക്കപ്പെട്ടിട്ടുള്ള ശാസനങ്ങൾ ശേഖരിക്കാൻ അദ്ദേഹം പണ്ഡിതൻമാരെ ബാബിലോണിയ ഉൾപ്പെടെയുള്ള പല പ്രാചീന നഗരങ്ങളിലേക്കും അയച്ചു. നിനവെയിൽ ഉണ്ടായിരുന്ന അദ്ദേഹത്തിന്റെ ഗ്രന്ഥശാലയിൽ ആയിരക്കണക്കിന് ലിഖിതഫലകങ്ങൾ ഉണ്ടായിരുന്നു (അവയിൽ പലതും ബ്രിട്ടീഷ് മ്യൂസിയത്തിൽ സൂക്ഷിച്ചിട്ടുണ്ട്). ബി.സി. 633-ൽ അദ്ദേഹം നിര്യാതനായതോടുകൂടി അസീറിയൻ സാമ്രാജ്യം നാശോൻമുഖമായി; ആഷൂർബാനിപാളിന്റെ അനന്തരഗാമികൾ തമ്മിലുള്ള അധികാരമത്സരംമൂലം സാമ്രാജ്യത്തിന്റെ പല ഭാഗങ്ങളും സ്വതന്ത്രങ്ങളായി. ബി.സി. 614-ൽ മീഡുകൾ തലസ്ഥാനമായ ആഷൂർ ആക്രമിച്ചു നശിപ്പിച്ചു; രണ്ടു കൊല്ലത്തിനുശേഷം നിനവെയും ആക്രമണവിധേയമായി. ആഷൂർ ഉബാലിത് കക, ഹറാൻ തലസ്ഥാനമാക്കിക്കൊണ്ടു ഭരണം തുടർന്നു. ബി.സി. 608-നും 606-നും മധ്യേ ഹറാനും മീഡുകൾ നശിപ്പിച്ചു. അതോടുകൂടി അസീറിയൻ സാമ്രാജ്യം നാമാവശേഷമായി.

അസീറിയൻ രാജാവായ ആഷൂർബാനിപാളിന്റെ ഗ്രന്ഥശേഖരത്തിൽനിന്ന് ഒരു പ്രാചീനവൈദ്യശാസ്ത്രകൃതി കണ്ടുകിട്ടിയിട്ടുണ്ട്. കളിമൺ ഫലകങ്ങളിൽ കൊത്തിവച്ച അക്ഷരങ്ങളോടുകൂടിയതും സുമേറിയനും അസീറിയനും ഭാഷകളിൽ എഴുതപ്പെട്ടതുമായ ഈ ഇഷ്ടിക ഗ്രന്ഥത്തിൽ പല പച്ചമരുന്നുകളെയും അവയുടെ പ്രയോഗവിധങ്ങളെയുംപറ്റി സവിസ്തരം പ്രതിപാദിച്ചിട്ടുണ്ട്.

ഇനാമൽ പ്രയോഗത്തിലും അസീറിയർ അദ്വിതീയരായിരുന്നു. വിവിധ ലോഹങ്ങളിൽ നിർമിതമായ ആഭരണങ്ങളിൽ മാത്രമല്ല, കെട്ടിടങ്ങൾക്കുള്ള ചുടുകട്ടകളിൽപ്പോലും നല്ലപോലെ തിളങ്ങുന്ന ഇനാമൽ പ്രയോഗം നടത്തുന്നതിൽ ഇവർ വൈദഗ്ദ്ധ്യം നേടി. ഇങ്ങനെ തിളക്കംവരുത്തിയ ചുടുകട്ടകൾകൊണ്ടു കെട്ടിയ കൊട്ടാരങ്ങളുടെയും മറ്റു കെട്ടിടങ്ങളുടെയും ചുമരുകളിൽ മനോഹരമായ ചിത്രങ്ങൾ വരച്ച് ഇവർ അലങ്കരിച്ചിരുന്നു. അവർക്കു പരിചിതമായ ജീവിതവ്യവഹാരരംഗങ്ങളാണ് ഈ ചിത്രരചനകൾക്കു വിഷയമായത്. ഇവരുടെ ലേഖനവിദ്യയെ ഉദാഹരിക്കുന്ന പല പ്രതിമാശില്പങ്ങളും കണ്ടെടുക്കപ്പെട്ടിട്ടുണ്ട്. ഒരു "ലേഖകൻ" തന്റെ നാരായമോ തൂവലോ കൊണ്ടു കളിമൺകട്ടകളിൽ അക്ഷരങ്ങൾ കൊത്തിവയ്ക്കുന്നതും പാപ്പിറസ് ചുരുളുകളിലുള്ള എഴുത്തു വായിക്കുന്നതുമായ പ്രതിമകൾ ഇക്കൂട്ടത്തിൽ ഉൾപ്പെടുന്നു. കൃഷിജോലികൾ, നായാട്ട്, ഗാർഹികരംഗങ്ങൾ, യുദ്ധം, വീട്ടുമൃഗങ്ങൾ തുടങ്ങിയവ അവതരിപ്പിക്കുന്ന ബാസ്-റിലീഫ് (Bas-Relief) ശില്പങ്ങളും ഒട്ടും കുറവല്ല.

അയഞ്ഞു നീണ്ടുകിടക്കുന്ന വസ്ത്രങ്ങളും കഞ്ചുകങ്ങളുമായിരുന്നു ഇവരുടെ സാധാരണ വേഷവിധാനം. ഞൊറിവുകളും മടക്കുകളും ധാരാളമായുള്ള കമ്പിളിവസ്ത്രങ്ങളായിരുന്നു ഇവർ ഉപയോഗിച്ചുവന്നത്.

ഇവർ സംഗീതകലയിൽ സാരമായ നൈപുണ്യം നേടിയിരുന്നുവെന്നതിന് ഈ പ്രദേശത്തുനിന്നു കിട്ടിയ പലവിധവാദ്യോപകരണങ്ങൾ സാക്ഷ്യം വഹിക്കുന്നു. അവനദ്ധതന്ത്രി-സുഷിരവാദ്യങ്ങൾ പലതും ഇവയിൽ ഉൾപ്പെടുന്നു.

പ്രാചീനകാലത്തെ സൈനികസംഘാടനത്തിൽ ഏറ്റവും മാതൃകായോഗ്യമായിരുന്ന ഒന്നാണ് അസീറിയർക്കുണ്ടായിരുന്നത്. വാളുകളും പരിചകളും കുന്തങ്ങളും ലോഹപ്പടച്ചട്ടകളും ആയിരുന്നു മുഖ്യയുദ്ധായുധങ്ങൾ. കുതിരകളെ പൂട്ടിയ രഥങ്ങളിൽ ഇരുന്നുകൊണ്ട് അമ്പും വില്ലും ഉപയോഗിക്കുന്ന കാര്യത്തിൽ, ഭാരതീയ പുരാണ നായകന്മാരെപ്പോലെ, അസീറിയരും അസാമാന്യസാമർഥ്യം പ്രകടിപ്പിച്ചിരുന്നു. യുദ്ധത്തടവുകാരെ അടിമകളാക്കി, പിന്നീട് ദേശീയ യുദ്ധമുറകളിൽ പരിശീലനം നൽകി സ്വന്തം സൈനികശക്തി വർധിപ്പിക്കുന്നതിൽ അസീറിയർ ശ്രദ്ധിച്ചിരുന്നു.

ഒരു കാലഘട്ടത്തിൽ മെസപ്പൊട്ടേമിയ എന്ന പേരിൽ അറിയപ്പെട്ടിരുന്ന അസീറിയ-ബാബിലോണിയാ പ്രദേശങ്ങളെപ്പറ്റി ബൈബിൾ പഴയനിയമ ഗ്രന്ഥങ്ങളിൽ വിവരിക്കുന്നുണ്ട്. ഈ പ്രദേശം ആദ്യകാല യൂറോപ്യൻ സഞ്ചാരികളെ പ്രധാനമായും ആകർഷിച്ചിരുന്നത് ബൈബിൾ കഥകളുടെ പൂർവരംഗം എന്ന നിലയ്ക്കായിരുന്നു. എന്നാൽ 16-ആം നൂറ്റാണ്ടിനു ശേഷം ഇവിടത്തെ പ്രാചീന സംസ്കാരാവശിഷ്ടങ്ങൾ കണ്ടുപിടിക്കാനുള്ള ഉദ്യമങ്ങൾ പലതും നടക്കുന്നു. പണ്ഡിതന്മാരും പുരോഹിതൻമാരും പുരാവസ്തു ഗവേഷകരും വ്യാപാരികളും നയതന്ത്രപ്രതിനിധികളും ഗവൺമെന്റ് ഉദ്യോഗസ്ഥന്മാരും ഈ പ്രദേശങ്ങളുടെ ചരിത്ര പ്രാധാന്യം മനസ്സിലാക്കാനും കൂടുതൽ അറിവ് നേടാനും ഇവിടം സന്ദർശിച്ചുകൊണ്ടിരുന്നെങ്കിലും മൊസൂളിലെ ഫ്രഞ്ചു പ്രതിനിധിയായ പാൾ എമിൽ ബോത്ത (Paul Emile Botta) ആണ് നിനവെയിൽ ആദ്യത്തെ (എ.ഡി. 1842) ശാസ്ത്രീയോത്ഖനനങ്ങൾ ആരംഭിച്ചത്. അദ്ദേഹം അനാവരണം ചെയ്ത പാത വിസ്തൃതമാക്കാൻ പുരാവസ്തു ശാസ്ത്രജ്ഞന്മാരുടെ ഒരു പരമ്പരതന്നെ ഇവിടം തങ്ങളുടെ പ്രധാന പ്രവർത്തനരംഗമാക്കി. ഭാഷയുടെ വ്യാപനവും രാഷ്ട്രീയ സാമ്പത്തിക വ്യതിയാനങ്ങളും സാംസ്കാരിക മൂല്യാന്തരങ്ങളുംകൊണ്ട് വിദലിതമായ രണ്ടുമൂന്നുസഹസ്രാബ്ദകാലത്തെ സംസ്കാരചരിത്രമാണ് മെസപ്പൊട്ടേമിയൻ പുരാവസ്തു വിജ്ഞാനീയത്തിന്റെ വിഷയമായിരിക്കുന്നത്.




</doc>
<doc id="192087" url="https://ml.wikipedia.org/wiki?curid=192087" title="ചുമ്മാട്">
ചുമ്മാട്

തലയിൽ ഭാരമേറ്റുന്നവർ തല വേദനിക്കാതിരിക്കുന്നതിന് തലക്കും ഭാരത്തിനുമിടയിൽ വയ്ക്കുന്ന മൃദുവായ താങ്ങാണ് ചുമ്മാട്. തുണിയോ ഉണങ്ങിയ വാഴയിലയോ വൃത്താകൃതിയിൽ കെട്ടി ചുമ്മാടുണ്ടാക്കാറുണ്ട്.


</doc>
<doc id="192089" url="https://ml.wikipedia.org/wiki?curid=192089" title="മൂലംപെറ്റ ഭഗവതി">
മൂലംപെറ്റ ഭഗവതി

കണ്ണൂർ ജില്ലയിലെ കുന്നത്തൂർ പാടിയിൽ കെട്ടിയാടിക്കപ്പെടുന്ന ഒരു തെയ്യമാണ് മൂലം പെറ്റ ഭഗവതി.
അയ്യങ്കര ഇല്ലത്തെ വാണവരുടെ പത്നിയായ പാടികുറ്റിയമ്മയാണ് മൂലം പെറ്റ ഭഗവതി എന്ന ഒരു വിശ്വാസം നിലനിൽക്കുന്നുണ്ട്.മുത്തപ്പൻ കുന്നത്തൂർ പാടിയിൽ വരുന്നതിനു മുമ്പേ സ്ഥലവാസികളുടെ ആരാധനമൂർത്തിയായിരുന്നു ഈ ഭഗവതിയെന്നും വിശ്വസിക്കപ്പെടുന്നു. സഒഉമ്യ മൂർത്തിയായി നിലകൊള്ളുന്ന ഭദ്രകാളിയാണ് മൂലം പെറ്റഭഗവതി എന്നും മുത്തപ്പൻ പാടിയിൽ എത്തിയപ്പോൾ സന്തോഷപൂർവ്വം എതിരേറ്റുവെന്നും പുത്രനെപോലെ സ്വ്വീകരിക്കുകയും ചെയ്തത്രെ.ഈ ദേവത വനദുർഗ്ഗയാണെന്നും എരുവേശിദേശത്തെ ദേശദേവതയായ പാടികുറ്റി ഭഗവതിയാണെന്നും മറ്റൊരു ഐതിഹ്യവും നിലവിൽ ഉണ്ട്.

മുളയും നാരും കൊണ്ട് ഗോപുരാകൃതിയിൽ കെട്ടിയെടുത്ത് മലവാഴയിലകൊണ്ട് പൊതിഞ്ഞുണ്ടാക്കുന്ന പച്ച നിറത്തിൽ മനോഹരമായ തിരു മുടിയാണ് മൂലം പെറ്റ ഭഗവതി അണിയുക.

മാർച്ചമയം - മാർ ഏഴിയരം

മുഖത്തെഴുത്ത് - മാൻകണ്ണ് 

തിരുമുടി - വാഴയിലമുടി 


</doc>
<doc id="192093" url="https://ml.wikipedia.org/wiki?curid=192093" title="ആരിയപ്പൂങ്കന്നി">
ആരിയപ്പൂങ്കന്നി

വടക്കൻ കേരളത്തിൽ കെട്ടിയാടിക്കപ്പെടുന്ന ഒരു തെയ്യമാണ് ആരിയപ്പൂങ്കന്നി. "ആര്യപൂങ്കന്നി "എന്നും ഈ തെയ്യത്തിനു പേരുണ്ട്. കൂരാങ്കുന്ന് ഭഗവതി ക്ഷേത്രമാണ് ആര്യപൂങ്കന്നിയുടെ ആരൂഢക്ഷേത്രം. വണ്ണാൻ സമുദായമാണ് ഈ തെയ്യം കെട്ടുന്നത്. തീയരുടെ പ്രധാന തെയ്യമാണ് ഈ തെയ്യം.
ആരിയക്കര നറുംകയത്തിൽ ആരിയപ്പട്ടരുടേയും ആരിയ പട്ടത്തിയുടേയും മകളായി ജനിച്ച ദൈവകന്യയാണ് ആര്യപൂങ്കന്നി എന്നു വിശ്വസിക്കുന്നു. കല്യാണ പ്രായമെത്തിയപ്പോൾ തലയിലണിയാൻ സഹോദരന്മാർ മുത്തിനുപോകാൻ തയ്യാറായി. പഴഞ്ചനായ ഒരു കപ്പലിൽ തുണിപിന്നി പായയുണ്ടാക്കിക്കെട്ടി കടൽവഴി യാത്ര തുടങ്ങി. കൂടെ ആര്യപൂങ്കന്നിയും യാത്ര ചെയ്തു. മടക്കയാത്രയിൽ കൊടും കാറ്റിൽ പെട്ട് പാമരം മുറിഞ്ഞ് കപ്പൽ തകർന്നു. പലക പിടിച്ച് സഹോദരർക്കൊപ്പം പൂങ്കന്നിയും ഏഴു ദിവസം കടലിലലഞ്ഞു. എട്ടാം ദിവസം കരക്കണഞ്ഞെങ്കിലും പരസ്പരം കണ്ആൻ സാധിച്ചില്ല. സഹോദരരെ കാണാതെ തീരത്തുകൂടി നടക്കുന്ന പൂങ്കന്നി ഒരു മരക്കലം പോകുന്നതു കണ്ടു. തന്നെക്കൂടി ആ മരക്കലത്തിൽ കയറ്റാൻ പൂങ്കന്നി ആവശ്യപ്പെട്ടു. അതിന്റെ കപ്പിത്താനായ ബപ്പിരിയൻ എന്ന മാപ്പിള പൂങ്കന്നിയെ അതിൽ കയറ്റാൻ കൂട്ടാക്കിയില്ല. പൂങ്കന്നി ഗംഗയുപദേശമന്ത്രം ജപിച്ച് ചൂരക്കോലുകൊണ്ട് വെള്ളത്തിൽ അടിച്ചപ്പോൾ തിര നീങ്ങി മരക്കലം വരെ വഴിയുണ്ടായി. മരക്കലം പമ്പരം പോലെ തിരിയാനും തുടങ്ങിയപ്പോൾ പൂങ്കന്നി ഒരു അമാനുഷിക ശക്തിയുള്ള പെണ്ണാണെന്ന് ബപ്പിരിയൻ എന്ന കപ്പിത്താനു മനസ്സിലായി. അയാൾ പൂങ്കന്നിയെ വണങ്ങി. അവളുടെ ഇഷ്ടാനുസരണം സഹോദരന്മാരെ അന്വേഷിച്ച് തുടർന്നവർ കപ്പലോടിച്ചു. ഒടുവിൽ വെണ്മണലാറ്റിങ്കരയിൽ അവരെ കണ്ടു. ആറു സഹോദരന്മാരെ അവിടെ കുടിയിരുത്തി. പൂങ്കന്നി യാത്ര വീണ്ടും തുടർന്നു. വഴിയിൽ ശ്രീ ശങ്കരനാരായണനെ കണ്ട് വണങ്ങി, പിന്നെ കൈതിക്കീലമ്പലത്തിൽ എത്തി മരക്കലം അവിടെ അടുപ്പിച്ചു. കൈതിക്കെലമ്മ എന്ന പേരും അങ്ങനെ ലഭിച്ചു. ആരിയ പൂങ്കന്നിക്കൊപ്പം മാപ്പിള തെയ്യം ആയി ബപ്പിരിയൻ തെയ്യം കൂടി എല്ലായിടവും കെട്ടിയാടിക്കാറുണ്ട്.


</doc>
<doc id="192095" url="https://ml.wikipedia.org/wiki?curid=192095" title="എം.കെ. രാജരത്‌നം">
എം.കെ. രാജരത്‌നം

കേരള സംസ്ഥാന ഗുസ്തി ചാമ്പ്യനും പ്രമുഖ സ്‌പോർട്‌സ് സംഘാടകനുമായിരുന്നു എം.കെ.രാജരത്‌നം (മരണം: 26 ഏപ്രിൽ 2012). ഗുസ്തി, ഭാരോദ്വഹനം എന്നിവയിൽ വർഷങ്ങളോളം സംസ്ഥാന ചാമ്പ്യനായിരുന്ന രാജരത്‌നം കേരള സ്‌പോർട്‌സ് കൗൺസിൽ സംസ്ഥാന വൈസ് പ്രസിഡന്റായും പ്രവർത്തിച്ചിട്ടുണ്ട്. 
മുണ്ടോൻകായത്ത് കൃഷ്ണന്റെയും സതീദേവിയുടെയും മകനായി കണ്ണൂരിൽ ജനിച്ചു. കണ്ണൂർ സെന്റ് മൈക്കിൾസ് സ്കൂളിലും മുനിസിപ്പൽ സ്കൂളിലും കണ്ണൂർ എസ്എൻ കോളേജിലും പഠിക്കുമ്പോൾ മികച്ച സ്പോർട്സ് ഓൾറൗണ്ടറായി തിളങ്ങി. കണ്ണൂർ ഡൈനാമൈറ്റ്സ്, കണ്ണൂർ സ്പോർട്സ് ക്ലബ്, കണ്ണൂർ ബ്രദേഴ്സ് എന്നിവയുടെ ഹോക്കിടീമിൽ അംഗമായിരുന്നു.1963 മുതൽ 65 വരെയും 1981, 1987 വർഷങ്ങളിലും ഗുസ്തിയിൽ സംസ്ഥാന ചാമ്പ്യനായിരുന്നു. സംസ്ഥാന ഭാരോദ്വഹന ചാമ്പ്യൻഷിപ്പിൽ 1980, 84, 85 വർഷങ്ങളിൽ ചാമ്പ്യൻപട്ടം നേടി. 2001 മുതൽ 2004 വരെ സംസ്ഥാന സ്‌പോർട്‌സ് കൗൺസിൽ വൈസ് പ്രസിഡന്റായിരുന്നു.
വർഷങ്ങളോളം കണ്ണൂർ ആര്യബന്ധു ജിംനേഷ്യത്തിലെ പരിശീലകനായിരുന്ന രാജരത്‌നത്തിന് നിരവധി ദേശീയ താരങ്ങൾ ശിഷ്യരായുണ്ട്. മികച്ച ഹോക്കി കളിക്കാരൻകൂടിയായിരുന്നു. ഹാമർത്രോ, ട്രിപ്പിൾ ജമ്പ് എന്നീ ഇനങ്ങളിലും തിളങ്ങിയിട്ടുണ്ട്. ദേശീയ ഗുസ്തി താരങ്ങളായ അബ്ദുൾകാദർ, സത്യാനന്ദൻ, മുഹമ്മദ് അസാഹിദ്, നിസാമുദ്ദീൻ, അസീബ് ഹസ്സൻ, അബ്ദുൾ സലാം എന്നിവർ ഇദ്ദേഹത്തിന്റെ ശിഷ്യരാണ്. 


</doc>
<doc id="192099" url="https://ml.wikipedia.org/wiki?curid=192099" title="നക്സൽബാരി">
നക്സൽബാരി

പശ്ചിമ ബംഗാളിന്റെ വടക്കു ഭാഗത്ത്‌ സ്ഥിതി ചെയ്യുന്ന ഒരു ഗ്രാമമാണ് നക്സൽബാരി. ദാർജീലിംഗ് ജില്ലയിലെ സിലിഗുരി ഉപജില്ലയുടെ അധികാരപരിധിയിൽ ആണ് ഈ ഗ്രാമം ഉൾപ്പെടുന്നത്. 1960-കളിൽ നടന്ന തീവ്ര ഇടതുപക്ഷ വിപ്ലവങ്ങളോടനുബന്ധിച്ചാണ് ഈ ഗ്രാമം പ്രശസ്തമായത്.



</doc>
<doc id="192117" url="https://ml.wikipedia.org/wiki?curid=192117" title="ഫീബി">
ഫീബി

ശനിയുടെ ഒരു രൂപരഹിത ഉപഗ്രഹമാണ് ഫീബി ( ; ഗ്രീക്ക്: "Phoíbē"). വില്യം ഹെൻറി പിക്കറിങ് ആണ് അദ്ദേഹത്തിന്റെ ഫോട്ടോഗ്രാഫിക് പ്ലേറ്റുകളിൽ നിന്ന് 1899 മാർച്ച് 17ന് ഫീബിയുടെ സാന്നിദ്ധ്യം തിരിച്ചറിഞ്ഞത്. ആദ്യമായി ഫോട്ടോഗ്രാഫിലൂടെ തിരിച്ചറിഞ്ഞ ഉപഗ്രഹവും ഇതുതന്നെയാണ്.ശനിയിൽ നിന്നും ഏറ്റവും അകലെയുള്ള ഉപഗ്രഹവും ഫോബേയാണ്.12.95 ദശലക്ഷം കി.മീ. ആണ് ശനിയിൽനിന്ന് ഇതിനുള്ള ദൂരം.

പൂർണ്ണമായും ഗോളാകൃതിയല്ലാത്ത ഫീബീയുടെ വ്യാസം 220 കി.മീറ്റർ ആണ്. ഒമ്പതു മണിക്കൂറിലൊരിക്കൽ സ്വന്തം അച്ചുതണ്ടിൽ കറങ്ങുകയും 18 മാസം കൊണ്ട് ശനിയെ ഒരിക്കൽ പ്രദക്ഷിണം വെയ്ക്കുകയും ചെയ്യുന്നു. ഇതിന്റെ ഉപരിതല താപനില 75 കെൽവിൻ (-198C) ആണ്. ശനിയുടെ ആന്തരിക ഉപഗ്രഹങ്ങൾ ഭൂരിഭാഗവും തിളക്കമേറിയവയാണ്. എന്നാൽ ഫീബീയുടെ പ്രതിഫലന ശേഷി വളരെ കുറവാണ്(0.06‌). 80കി.മീറ്റർ വരെ നീളമുള്ള ഗർത്തങ്ങൾ ഇതിലുണ്ട്. ഇതിലൊന്നിന് 20കി.മീറ്ററോളം നീളമുണ്ട്. കാസ്സിനി ചിത്രങ്ങളിൽ ഇതിലെ ഗർത്തങ്ങൾക്ക് മറ്റുഭാഗങ്ങളെ അപേക്ഷിച്ച് കൂടുതൽ തിളക്കമുള്ളതായി കണ്ടു. ഈ ഗർത്തങ്ങളിൽ നിക്ഷേപിക്കപ്പെട്ടിട്ടുള്ള മഞ്ഞുകട്ടകളാണ് ഈ തിളക്കത്തിനു കാരണം. 300മീറ്റർ മുതൽ 500മീറ്റർ വരെ കനത്തിൽ മഞ്ഞുകട്ടകൾ ഉണ്ടെന്നാണ് കണക്കാക്കിയിരിക്കുന്നത്. കൂടാതെ ഇതിന്റെ ഉപരിതലത്തിൽ കാർബ്ബൺ ഡയോക്സൈഡിന്റെ സാന്നിദ്ധ്യവും തിരിച്ചറിഞ്ഞിട്ടുണ്ട്. ഫീബീയിൽ 50% പാറയാണെന്നു കണക്കാക്കിയിട്ടുണ്ട്. അതുകൊണ്ട് ഇത് സെന്റോറുകളിൽ നിന്നും പിടിച്ചെടുത്ത ഗ്രഹസമാന പദാർത്ഥമാണെന്ന(planetoid) നിരീക്ഷണവും ഉണ്ടായിട്ടുണ്ട്.


</doc>
<doc id="192118" url="https://ml.wikipedia.org/wiki?curid=192118" title="പരിഷത്ത് ഭവൻ">
പരിഷത്ത് ഭവൻ

കേരളത്തിൽ പ്രവർത്തിക്കുന്ന കേരള ശാസ്ത്ര സാഹിത്യ പരിഷത്ത് എന്ന സംഘടനയുടെ ഓഫീസുകളാണ് പരിഷത്ത് ഭവൻ.എല്ലാ ജില്ലകളിലും ഇത്തരം ഓഫീസുകൾ പ്രവർത്തിക്കുന്നുണ്ട്. ജില്ലാതല കൂടിച്ചേരലുകളും പ്രവർത്തനങ്ങളുടെ ആസൂത്രണവും ഇത്തരം പരിഷത്ത് ഭവനിൽ നടക്കുന്നു. പരിഷത്ത് പ്രസിദ്ധീകരിക്കുന്ന പുസ്തകങ്ങളുടെയും ഉത്പന്നങ്ങളുടെയും സംഭരണശാലയായും പരിഷത്ത് ഭവനുകൾ പ്രവർത്തിക്കുന്നു.


ദൈനം ദിന സംഘടന പ്രവർത്തനങ്ങൾക്കുള്ള കേന്ദ്രമായും,പ്രസിദ്ധീകരണങ്ങളുടെ ആസ്ഥാനമായും മൂന്നു പരിഷത്ത് ഭവനുകൾ പ്രവർത്തിക്കുന്നു. പുസ്തകങ്ങൾ,പ്രസിദ്ധീകരണങ്ങൾ, ചൂടാറാപ്പെട്ടി, പുകയില്ലാത്ത അടുപ്പ്, ബയോ ഗ്യാസ് പ്ലാന്റ്, ഐ.ആർ.ടി.സി. ഉൽപ്പന്നങ്ങൾ, സോപ്പ് കിറ്റുകൾ എന്നിവ ഭവനുകളിലൂടെ വിൽപ്പന നടത്തുന്നു.ലൈബ്രറികൾ, പഠന കേന്ദ്രം, ഫിലീം ക്ലബ്ബ് തുടങ്ങിയവയും അനുബന്ധമായി പ്രവർത്തിക്കുന്നു.


</doc>
<doc id="192133" url="https://ml.wikipedia.org/wiki?curid=192133" title="പൂക്കോടൻ പരൽ">
പൂക്കോടൻ പരൽ

പുൻടിയ്സ് എന്ന കുടുംബത്തിലെ കേരളത്തിൽ മാത്രം കാന്നുന്ന ശുദ്ധജല മത്സ്യം ആണ് പൂക്കോടൻ പരൽ. ഇവ വയനാട് പൂക്കോട് തടാകത്തിൽ മാത്രമാണ്‌ കാണപ്പെടുന്നത്. ഇവ ഗുരുതരം ആയ വംശനാശത്തിന്റെ വക്കിൽ ആണ്. കേരളത്തിലെ തദ്ദേശീയ മത്സ്യം ആണ് ഇവ.



</doc>
<doc id="192134" url="https://ml.wikipedia.org/wiki?curid=192134" title="പി.വി. ഗംഗാധരൻ">
പി.വി. ഗംഗാധരൻ

കേരളത്തിൽ നിന്നുള്ള ചലച്ചിത്രനിർമ്മാതാവും വ്യവസായിയും രാഷ്ട്രീയ പ്രവർത്തകനുമാണ് പി.വി. ഗംഗാധരൻ. ഗൃഹലക്ഷ്മി പ്രൊഡക്ഷൻസ് എന്ന ബാനറിൽ ഇരുപതിലേറെ മലയാളചലച്ചിത്രങ്ങൾ ഇദ്ദേഹം നിർമ്മിച്ചിട്ടുണ്ട്. 1961-ൽ കോൺഗ്രസ്സിൽ ചേർന്ന ഇദ്ദേഹം 2005 മുതൽ എ.ഐ.സി.സി. അംഗമാണ്. കെ.ടി.സി. ഗ്രൂപ്പ് ഓഫ് കമ്പനീസ്, മാതൃഭൂമി എന്നിവയുടെ ഡയറക്ടർ കൂടിയാണ് ഇദ്ദേഹം.

കെ.ടി.സി. ഗ്രൂപ്പ് ഓഫ് കമ്പനീസ് തുടങ്ങിയ പി.വി. സാമിയുടെയും മാധവി സാമിയുടെയും മകനായി കോഴിക്കോട് ജില്ലയിൽ 1943-ലാണ് പി.വി. ഗംഗാധരൻ ജനിച്ചത്..വ്യാപാരപ്രമുഖനും മാതൃഭൂമി മാനേജിങ് എഡിറ്ററുമായ പി.വി. ചന്ദ്രൻ മൂത്ത സഹോദരനാണ്.



</doc>
<doc id="192137" url="https://ml.wikipedia.org/wiki?curid=192137" title="ഗോജിറാസോറസ്">
ഗോജിറാസോറസ്

മെക്സിക്കോയിൽ നിന്നും ഫോസ്സിൽ ലഭ്യമായിട്ടുള്ള ഒരു തെറാപ്പോഡ വിഭാഗത്തിൽ പെടുന്ന ദിനോസറാണ് ഗോജിറാസോറസ്. ഇവ ജിവിച്ചിരുനത് ഏകദേശം 210 ദശ ലക്ഷം കൊല്ലങ്ങൾക്ക് മുൻപ് അന്ത്യ ട്രയാസ്സിക് കാലത്ത് ആണ് എന്ന് അനുമാനിക്കുന്നു. ഈ കാലത്ത് നിന്നും ഉള്ളവയിൽ വെച്ചു സാമാന്യം വലിപ്പം ഉള്ള മാംസഭോജിയായ ആയിരുന്നു ഇവ.

പേര് വരുന്നത്‌ ഒരു ജപ്പാനീസ്‌ വാക്കിൽ നിന്നും ആണ്. ഗോഡ്സില്ല (ゴジラ) ജപ്പാനീസ്‌ സിനിമയിൽ ഉള്ള ഒരു ഭീകര ജീവി ആണ് , ഇതിന്റെ ജാപ്പനീസ് പേര് ആണ് ഗോജിറ എന്നത്. പേരിന്റെ അർഥം ഗോഡ്സില്ല പല്ലി എന്നാണ്.

ടൈപ്പ് സ്പെസിമെൻ ഒരു ഭാഗികമായ തലയോട്ടി ആണ് , ഏകദേശം 150-200 കിലോ ഭാരവും , 18 അടി നീളവും ആണ് ഇവക്ക് എന്ന് കണക്കാക്കപ്പെടുന്നു.


</doc>
<doc id="192142" url="https://ml.wikipedia.org/wiki?curid=192142" title="ഡോക്ടർ ഇന്നസെന്റാണ്">
ഡോക്ടർ ഇന്നസെന്റാണ്

അജ്മൽ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് ഡോക്ടർ ഇന്നസെന്റാണ്. ഇന്നസെന്റ്, സോന നായർ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്.

"ഡോക്റ്റർ ഇന്നസെന്റാണ്" എന്ന സിനിമ ഹോമിയോപ്പതി ഡോക്റ്ററായ ഭാർഗവൻ പിള്ളയുടെ (ഇന്നസെന്റ്) കഥയാണ് പറയുന്നത്. രോഗികളെ ചികിത്സിക്കാൻ വെറും 20 രൂപ മാത്രം ചികിത്സാഫീസ് വാങ്ങുന്ന ഈ ഡോക്റ്റർ, പാവപ്പെട്ട രോഗികൾക്ക് അങ്ങോട്ട് സഹായം ചെയ്ത്കൊടുക്കുകയും ഒക്കെ ചെയ്യുന്നതിനാൽ നാട്ടുകാരുടെ കണ്ണിലുണ്ണിയാണ്. എന്നാൽ അദ്ദേഹത്തിന്റെ ഭാര്യ ശുഭലക്ഷ്മി (സോന നായർ), സ്വന്തം ഭർത്താവിന്റെ പണം സമ്പാദിക്കാനുള്ള കഴിവില്ലായ്മയുടെ വിഷമത്തിലാണ്. അയൽക്കാരായി വരുന്ന വാസുദേവന്റേയും (സുരാജ് വെഞ്ഞാറമൂട്) ഭാര്യയുടേയും കയ്യിലുള്ള ആഭരണങ്ങൾ കണ്ട് ശുഭലക്ഷ്മിയുടെ വിഷമങ്ങളുടെ ആക്കം കൂട്ടുകയും ചെയ്യുന്നു.

പഞ്ചായത്ത് തിരഞ്ഞെടുപ്പിൽ ഒരു പാർട്ടി തങ്ങളുടെ സ്ഥാനാർത്ഥിയാവാൻ ഭാർഗവൻ പിള്ളയെ സമീപിക്കുന്നു. അദ്ദേഹത്തിന് അതിൽ താത്പര്യമില്ലെങ്കിലും ഭാര്യയുടെ നിർബന്ധം മൂലം സമ്മതിക്കേണ്ടിവരികയാണ്. പക്ഷേ അദ്ദേഹം മത്സരത്തിൽ പരാജയപ്പെടുന്നു.

ഭാർഗവൻ പിള്ളയുടെ സുഹൃത്ത് ഡോക്റ്റർ ജെയിംസ് (ദേവൻ) ഭാർഗ്ഗവൻ പിള്ളയെ തന്റെ മകളുടെ കല്യാണം ക്ഷണിക്കുന്നു. കല്യാണത്തിനു പോകാൻ നല്ല വസ്ത്രങ്ങളില്ല എന്ന് ഭാര്യ പരിതപിക്കുമ്പോൾ ഡോക്റ്റർ അവരറിയാതെ സ്വന്തം സ്കൂട്ടർ ഈട് വച്ച് ഒരു പണയക്കാരന്റെ കയ്യിൽ നിന്ന് 25,000 രൂപ വായ്പയെടുക്കുന്നു. വസ്ത്രങ്ങൾ വാങ്ങി വീട്ടിലെത്തിയ ഭാർഗ്ഗവൻ പിള്ളയോട് നല്ല ആഭരണങ്ങൾ ഇല്ലാതെ എങ്ങനെയാ വിവാഹത്തിനുപോകുക എന്ന് ഭാര്യ വീണ്ടും പരാതിപ്പെടുന്നു. അതിനായി ശുഭലക്ഷ്മി തന്നെ ഒരു മാർഗ്ഗവും പറഞ്ഞുകൊടുക്കുകയാണ്. അയൽക്കാരനായ വാസുദേവനോട് ഒരു ദിവസത്തേയ്ക്കായി ചോദിച്ചാൽ മതിയെന്ന്. അങ്ങനെ 10 പവന്റെ മാലയും വസ്ത്രങ്ങളും ആയി ഭാര്യയും കുട്ടികളും കല്യാണത്തിനു പോകുന്നു. പക്ഷേ കല്യാണച്ചടങ്ങുകൾക്കിടയിൽ ആ സ്വർണ്ണമാല ശുഭലക്ഷ്മിയുടെ കയ്യിൽ നിന്ന് കളഞ്ഞ്പോകുന്നു. അയൽക്കാരന്റെ മുന്നിൽ കടക്കാരനാകാതിരിക്കാൻ ഭാർഗ്ഗവൻ പിള്ള ഒരു ജ്വല്ലറിയിൽ നിന്ന് തത്കാലത്തേക്ക് അതേ പോലെ മറ്റൊരു സ്വർണ്ണമാല വാങ്ങിക്കുകയും കുറച്ച് ദിവസത്തിനകം ഗൾഫിൽ നിന്ന് പണം വരുമ്പോൾ തരാമെന്ന് കള്ളം പറയുകയും ചെയ്യുന്നു.

ഡോക്റ്റർ ജെയിംസിനു ശുഭലക്ഷ്മിയുടെ മാല സ്വന്തം പൂന്തോട്ടത്തിൽ നിന്ന് കളഞ്ഞ് കിട്ടുന്നു. അത് അദ്ദേഹം ഭാർഗ്ഗവൻ പിള്ളയെ ഏൽപ്പിക്കുന്നു. ഈ മാല ജ്വല്ലറിയിൽ കൊടുത്ത് ആ കടം വീട്ടാൻ ശ്രമിക്കുമ്പോഴാണ് അദ്ദേഹം അറിയുന്നത് ആ മാല സ്വണ്ണം പൂശിയത് മാത്രമായിരുന്നു എന്ന്. വാസുദേവനോട് ഇക്കാര്യം ചോദിക്കാനായി ഭാർഗ്ഗവൻ പിള്ള എത്തുമ്പോഴേക്കും ഇതേ പോലെയുള്ള മറ്റ് തട്ടിപ്പുകളുടെ പേരിൽ വാസുദേവനെ പോലീസ് കൊണ്ടുപോയിക്കഴിഞ്ഞിരുന്നു. തുടർന്ന്, സഹകരണ ബാക്കിൽ നിന്ന് ജീവനക്കാർ ജപ്തി നോട്ടീസ് കൊണ്ട് വരുമ്പോൾ, തിരഞ്ഞെടുപ്പിൽ മത്സരിക്കുന്ന സമയത്ത് താൻ ഒപ്പിട്ടുകൊടുത്ത കടലാസുകൾ വച്ച് രാഷ്ട്രീയക്കാരിലൊരാൾ സഹകരണ ബാക്കിൽ നിന്ന് രണ്ട് ലക്ഷം രൂപയ്ക്ക് വായ്പ എടുത്തതായും അദ്ദേഹം മനസ്സിലാക്കുന്നു. ഈ കടങ്ങളൊന്നും ഭാർഗ്ഗവൻ പിള്ള വീട്ടാൻ ശ്രമിക്കാത്തതിനാൽ കടക്കാർ ജപ്തിയുമായി മുന്നോട്ട് പോകാൻ തീരുമാനിച്ചു.

ജപ്തിനടപടികൾ പുരോഗമിക്കുമ്പോൾ അവിടെ അന്ന (നിത്യ മേനോൻ) എത്തിച്ചേരുന്നു. ഭാർഗ്ഗവൻ പിള്ള സൗജന്യമായി വൈദ്യസേവനം നടത്തിയിരുന്ന അനാഥാലയത്തിലെ അന്തേവാസിയായിരുന്ന അന്ന പിന്നീട് എന്തോ വലിയ അസുഖം പിടിപ്പെടുകയും അതിനു ഭാർഗ്ഗവൻ പിള്ളയുടെ ചികിത്സ മാത്രം തേടുകയും ചെയ്തിരുന്നു. തന്റെ ജീവൻ രക്ഷിച്ചതിനു പ്രതിഫലമായി ഭാർഗ്ഗവൻ പിള്ളയുടെ കടങ്ങൾ അന്ന ഏറ്റെടുക്കുന്നതോടെ ഭാർഗ്ഗവൻ പിള്ളയുടെ എല്ലാ പ്രശ്നങ്ങളും തീരുന്നു.




</doc>
<doc id="192159" url="https://ml.wikipedia.org/wiki?curid=192159" title="ആർട്ടിസ്റ്റ് സുജാതൻ">
ആർട്ടിസ്റ്റ് സുജാതൻ

കേരളത്തിലെ പ്രശസ്തനായ രംഗപടകലാകാരനാണ് ആർട്ടിസ്റ്റ് സുജാതൻ. 1967 മുതൽ ഈ രംഗത്ത് പ്രവർത്തിക്കുന്ന ഇദ്ദേഹം മൂവായിരത്തോളം നാടകങ്ങൾക്ക് രംഗപടമൊരുക്കിയിട്ടുണ്ട്. മികച്ച രംഗപടത്തിനുള്ള കേരളസംസ്ഥാന നാടകപുരസ്കാരം, ആരംഭം മുതൽ തുടർച്ചയായി പതിനഞ്ചുതവണ സുജാതൻ നേടിയിരുന്നു. ഈ പുരസ്കാരം ഇതുവരെ മറ്റാർക്കും ലഭിച്ചിട്ടുമില്ല. കെ.പി.എ.സി. പോലുള്ള പ്രമുഖ പ്രൊഫഷണൽ നാടകസംഘങ്ങൾക്കുവേണ്ടി പ്രവർത്തിച്ചിട്ടുള്ള ഇദ്ദേഹം നിരവധി അമേച്വർ നാടകങ്ങൾക്കുവേണ്ടിയും രംഗപടമൊരുക്കുന്നു.

1951 മേയ് 8-ന് ജനിച്ച സുജാതൻ അച്ഛനായ ആർട്ടിസ്റ്റ് കേശവനൊപ്പം 1967-ൽത്തന്നെ രംഗപടമേഖലയിലെത്തി. 1973 മുതൽ സ്വതന്ത്രമായി രംഗപടമൊരുക്കാനാരംഭിച്ചു. കോട്ടയം നാഷണൽ തിയേറ്റേഴ്‌സിന്റെ "നിശാസന്ധി" എന്ന നാടകത്തിനു വേണ്ടിയാണ് സുജാതൻ ആദ്യമായി രംഗപടമൊരുക്കിയത്.

കോട്ടയം ജില്ലയിലെ വേളൂർ ആണ് സുജാതന്റെ സ്വദേശം.


</doc>
<doc id="192167" url="https://ml.wikipedia.org/wiki?curid=192167" title="എ.കെ. സാജൻ">
എ.കെ. സാജൻ

മലയാളചലച്ചിത്രരംഗത്തെ ഒരു തിരക്കഥാകൃത്തും സംവിധായകനുമാണ് എ.കെ. സാജൻ. ഇരുപതിൽപ്പരം മലയാളചലച്ചിത്രങ്ങൾക്ക് തിരക്കഥ രചിച്ച ഇദ്ദേഹം 2002-ൽ പുറത്തിറങ്ങിയ സ്റ്റോപ് വയലൻസ് എന്ന ചിത്രത്തിലൂടെയാണ് സംവിധായകനായി അരങ്ങേറ്റം കുറിച്ചത്. ഇദ്ദേഹത്തിന്റെ സഹോദരനും തിരക്കഥാകൃത്തുമായ എ.കെ. സന്തോഷുമായി ചേർന്നാണ് ഇദ്ദേഹം മിക്ക തിരക്കഥകളും രചിച്ചത്.




</doc>
<doc id="192170" url="https://ml.wikipedia.org/wiki?curid=192170" title="മുസ്സോറസ്‌">
മുസ്സോറസ്

സോറാപോഡോമോർഫ വിഭാഗത്തിൽ ഉൾപ്പെടുന്ന ഒരിനം ദിനോസർ ആയിരുന്നു മുസ്സോറസ്‌. ഇവയുടെ ഫോസ്സിൽ കണ്ടു കിട്ടിയിടുള്ളത് അർജന്റീനയിൽ നിന്നും ആണ്. പേരിന്റെ അർഥം എലി പല്ലി എന്ന് വരും ഇതിനു കാരണം. ഇവയുടെ കുഞ്ഞുങ്ങളുടെ ഫോസ്സിൽ മാത്രമേ ഇത് വരെ കണ്ടു കിട്ടിയിടുള്ളൂ എന്നത് കൊണ്ടാണു്. ഇവ ജീവിച്ചിരുന്നത് ട്രയാസ്സിക് കാലത്തിന്റെ അവസാന കാലഘട്ടത്തിലാണെന്ന് കരുതപ്പെടുന്നു. 



</doc>
<doc id="192177" url="https://ml.wikipedia.org/wiki?curid=192177" title="റെയ്നോൾഡ്സ് സംഖ്യ">
റെയ്നോൾഡ്സ് സംഖ്യ

ദ്രവബലതന്ത്രത്തിൽ ഒരു വസ്തുവിന്മേൽ പ്രവർത്തിക്കുന്ന ജഡത്വബലവും, ശാന്യബലവും തമ്മിലുള്ള അനുപാതത്തെ റെയ്നോൾഡ്സ് സംഖ്യ എന്ന് വിളിക്കുന്നു. ഈ ഒരു സങ്കൽപം ആദ്യമായി അവതരിപ്പിച്ചത് ജോർജ് ഗബ്രിയേൽ സ്റ്റോക്ക്‌സ് ആണ്. പിന്നീട് ഓസ്‌ബോൺ റെയ്നോൾഡ് ഇതിനെ വ്യാപകമായി ഉപയോഗപ്പെടുത്തി. 
ഒരു ദ്രവത്തിന്റെ ഒഴുക്കിനെ അതിന്റെ റെയ്നോൾഡ്സ് സംഖ്യയുടെ അടിസ്ഥാനത്തിൽ മൂന്ന് മേഘകളായി തരം തിരിക്കാം 

ഒരു കുഴലിലൂടെ ഒഴുക്കുന്ന ദ്രവത്തിന്റെ റെയ്നോൾഡ്സ് സംഖ്യ
Re=ρvD/μ
ഇവിടെ ρ ദ്രവത്തിന്റെ സാന്ദ്രത,v ഒഴുക്കിന്റെ വേഗം, D ഹൈഡ്രോളിക് വ്യാസം, μ ഡയനാമിക് വിസ്കോസിറ്റി എന്നിങ്ങനെയാണ്.
 

</doc>
<doc id="192193" url="https://ml.wikipedia.org/wiki?curid=192193" title="നൂറി">
നൂറി

ഹരിയാനയിലെ കർണ്ണാൽ ആസ്ഥാനമായ എൻ.ഡി.ആർ.ഐ (നാഷണൽ ഡെയറി റിസേർച്ച് ഇൻസ്റ്റിറ്റ്യൂട്ട്)യുടെ ക്ലോണിംഗ് സാങ്കേതികസഹായത്തോടെ സൃഷ്ടിക്കപ്പെട്ട ആട്ടിൻകുട്ടിയാണ് നൂറി. അറബി ഭാഷയിൽ പ്രകാശം എന്നർത്ഥം വരുന്ന വാക്കാണ് നൂറി. 2012 മാർച്ച് 9 നാണ് ശ്രീനഗറിനടുത്തുള്ള ഷെർ-ഇ-കശ്മീർ യൂണിവേഴ്സിറ്റിയിലെ ഗവേഷകർ നൂറിയെ സൃഷ്ടിച്ചത്.
ഹിമാലയത്തിന്റെ ഉയർന്ന വിതാനങ്ങളിൽ മാത്രം കാണപ്പെടുന്നതും പഷ്‌മിന എന്നുപേരുള്ളതുമായ ആട്ടിൻവർഗ്ഗത്തിൽ നിന്നാണ് നൂറിയെ സൃഷ്ടിച്ചത്. അന്തർദ്ദേശീയവിപണിയിൽ കാശ്മീരിന്റെ ഉത്പന്നമായി അറിയപ്പെടുന്ന പഷ്‌മിന കമ്പളങ്ങൾ നിർമ്മിക്കുന്നത് പഷ്‌മിന ആടുകളുടെ രോമാവരണത്തിൽ നിന്നാണ്. ഇവയുടെ എണ്ണം ഇന്ന് ക്രമാതീതമായി കുറഞ്ഞുവരുന്നു. വംശശുദ്ധി നിലനിൽക്കുന്ന പഷ്‌മിന ആടുകളുടെ എണ്ണത്തിലും കാര്യമായ കുറവുണ്ടാകുന്നതിനാൽ അവയുടെ വംശനാശം തടയുക എന്നത് നൂറി ആടുകളുടെ ക്ലോണിംഗിന് കാരണമായി.

ലഡാക്കിലെ ചാങ്താങ് മേഖലയിൽ കാണപ്പെടുന്ന ചാങ്താങ്ങി ആടുകളും പഷ്‌മിന ആടുകളും ഒന്നാണ്. "Capra hircus laniger" എന്നാണ് ഇവയുടെ ശാസ്ത്രീയനാമം.
നൂറിയുടെ ക്ലോണിംഗിന് പഷ്മിന ആടിന്റെ ചെവിയിലെ കോശങ്ങളായ സൊമാറ്റിക് കോശങ്ങളെത്തന്നെയാണ് ഉപയോഗിച്ചിട്ടുള്ളത്. എന്നാൽ ഈ കോശങ്ങളിൽ നിന്ന് മർമ്മത്തെ നീക്കം ചെയ്യുന്ന പ്രവർത്തനം നടത്തിയത് അതിസൂക്ഷ്മചലനങ്ങൾ പോലും സാദ്ധ്യമാക്കുന്ന ഒരു കത്തി ഉപയോഗിച്ചാണ്. അതിനാൽ ഹസ്തനിയന്ത്രിത ക്ലോണിംഗ് എന്ന് ഇതറിയപ്പെടുന്നു.
<references>


</doc>
<doc id="192195" url="https://ml.wikipedia.org/wiki?curid=192195" title="ഭാരതി">
ഭാരതി

ദക്ഷിൺ ഗംഗോത്രി, മൈത്രി ഗവേഷണകേന്ദ്രം എന്നീ പര്യവേക്ഷണ കേന്ദ്രങ്ങൾക്കുശേഷം അന്റാർട്ടിക്കയിൽ പ്രവർത്തനമാരംഭിച്ച മൂന്നാമത്തെ ഇന്ത്യൻ പര്യവേക്ഷണ കേന്ദ്രമാണ് ഭാരതി . 2012 മാർച്ച് 18 നാണ് തുടക്കമിട്ട പ്രവർത്തനങ്ങളുടെ ഔപചാരിക ഉദ്ഘാടനം അന്റാർട്ടിക്കയിലെ വേനൽക്കാലമായ നവംബർ 2012 ന് പ്രതീക്ഷിക്കുന്നു. ഭൗമചരിത- സമുദ്രശാസ്ത്രപഠനങ്ങൾക്കായാണ് ഭാരതി നിർമ്മിക്കപ്പെട്ടിരിക്കുന്നത്. 2011 ഒക്ടോബർ 26ന് യാത്ര തിരിച്ച ഇന്ത്യയുടെ 30-ാമത് അന്റാർട്ടിക്ക പര്യവേക്ഷണസംഘമാണ് ഇതിന്റെ പ്രവർത്തനങ്ങൾക്ക് അവസാന രൂപം നൽകുന്നത്.

1984 ൽ പ്രവർത്തിച്ചു തുടങ്ങിയ ദക്ഷിണഗംഗോത്രി ഇപ്പോൾ പ്രവർത്തിക്കുന്നില്ല.മഞ്ഞിൽ മൂടിപ്പോയ ഈ കേന്ദ്രം രണ്ടാമത്തെ കേന്ദ്രമായ മൈത്രി പ്രവർത്തിച്ചു തുടങ്ങി ഒരു വർഷത്തിനു ശേഷം 1990 ൽ പ്രവർത്തനം നിർത്തി. ഇതിപ്പോൾ സൂക്ഷിപ്പ് കേന്ദ്രമാണ്.
അന്റാർട്ടിക് വൃത്തത്തിൽ ഒന്നിൽ കൂടുതൽ ഗവേഷണ സ്ഥാപനങ്ങളുള്ള ഒൻപത് രാജ്യങ്ങളിൽ ഒന്നാണ്, ഭാരതം.അർജന്റീന, ആസ്ത്രേലിയ, ചൈന, ചിലി, ഫ്രാൻസ്, റഷ്യ, ബ്രിട്ടൻ, അമേരിക്ക എന്നിവയാണ് മുറ്റുള്ളവ.

കിഴക്കേ അന്റാർട്ടിക്കയിൽ 69 ഡിഗ്രി തെക്കും 76 ഡിഗ്രി കിഴക്കുമായ് ലാർസെമാൻ പർവ്വതഭൂമിയിലെ സ്ട്രോർനെസ്, ബ്രോക്നെസ്സ് എന്നീ മുനമ്പുകൾക്കിടയിൽ ഭാരതി സ്ഥിതി ചെയ്യുന്നു. സമുദ്രനിരപ്പിൽ നിന്നും 90 മീറ്ററോളം ഉയർന്ന പാറക്കെട്ടുകൾക്കുമുകളിലായാണ് ഭാരതി നിർമ്മിക്കപ്പെട്ടിരിക്കുന്നത്. രണ്ടാമത്തെ പര്യവേക്ഷണകേന്ദ്രമായ മൈത്രിയിൽ നിന്നും ഭാരതിയിലേയ്ക്ക് 3000 കിലോമീറ്റർ ദൂരമുണ്ട്.

ഭാരതിയിൽ നിന്നുള്ള അതിവേഗ ഉപഗ്രഹ റോ ഡാറ്റ(raw data)കൾ ഹൈദ്രാബാദിലുള്ള ദേശീയ വിദൂര സംവേദന കെന്ദ്ര(National Remote Sensing Centre –NRSC) ത്തിൽ തത്സമയം എത്തും. അതിഉനുള്ള പ്രവർത്തനങ്ങൾ നടത്തിയത് ഇലക്ട്രോണിക് കോർപറേഷൻ ഓഫ് ഇന്ത്യ ലിമിറ്റഡ് (ECIL) ആണ്. 

ഭരതത്തിന്റെ അന്റാർട്ടിക്കയിലെ രണ്ടാമത്തെ ഗവേഷണകേന്ദ്രവും നാഷണൽ സെന്റർ ഫോറ് അന്റാര്ട്ടി ക് അന്റ് ഓഷൻ റിസർച്ച് (NCAOR) മായുള്ള വാർത്താ വിനിമയ സൌകര്യം 2007 ൽ ഒരുക്കിയതും ECIL ആണ്'

25 പേർക്ക് ഒരേസമയം ഒരുമിച്ചുതാമസിക്കാവുന്ന ഇരുനില കെട്ടിടമാണിത്. തണുപ്പുകാലത്ത് -40 ഡിഗ്രി സെൽഷ്യസും വേനൽക്കാലത്ത് 0 ഡിഗ്രി സെൽഷ്യസും അനുഭവപ്പെടുന്ന ഈ പ്രദേശത്ത് ശൈത്യകാലത്ത് 15 പേരെ മാത്രമാണ് ഉൾക്കൊള്ളാനാവുക.

ജർമനിയിൽ നിർമിച്ച 6562 ച.അടി വിസ്തൃതിയുള്ളതും 1000 മെട്രിക് ടൺ ഭരം വരുന്നതുമായ കെട്ടിടം അന്റാർടിക്കയിൽ വച്ച് കൂട്ടിയോജിപ്പിക്കുകയാണ് ഉണ്ടായത്. .134 കൂട്ടിയോജിപ്പിച്ചാണ് ഈ കേന്ദ്രം നിർമ്മിച്ചിരിക്കുന്നത്. 25 വർഷത്തെ ആയുസ്സാണ് ഇതിനു കണക്കാക്കിയിട്ടുള്ളത്. പരമ്പര്യേതര ഊർജ്ജമാണ് ഇവിടെ ഉപയോഗിക്കുന്നത്. 

<references>


</doc>
<doc id="192197" url="https://ml.wikipedia.org/wiki?curid=192197" title="തത്തമത്സ്യം">
തത്തമത്സ്യം

ലോകത്തെമ്പാടുമുള്ള താരതമ്യേന ആഴമില്ലാത്ത ഉഷ്ണമേഖലാ- ഉപോഷ്ണമേഖലാ പ്രദേശങ്ങളിലെ സമുദ്രത്തിൽ കാണപ്പെടുന്ന ഒരു മറൈൻ സ്പീഷീസാണ് തത്തമത്സ്യം. ഏകദേശം 95 ഇനങ്ങളുള്ള ഈ സംഘം ഇൻഡോ-പസിഫിക് മേഖലയിലെ വലിയ ഇനം ആകുന്നു. പവിഴപ്പുറ്റുകൾ , പാറക്കല്ലുകൾ, സീഗ്രാസ്സ് ബെഡ്ഡുകൾ എന്നിവയിൽ ഇവ കാണപ്പെടുന്നു. ബയോഎറോഷനിൽ ഇവ കാര്യമായ പങ്ക് വഹിക്കുന്നു. ഇവയ്ക്ക് തത്തകളുടേതു പോലെ ചുണ്ടും വർണ്ണപ്പകിട്ടുമുണ്ട്.

മനുഷ്യരെപ്പോലെ രാത്രിയിൽ ഉറങ്ങുന്ന സ്വഭാവം ഇവയ്ക്കുണ്ട്. വഴുവഴുപ്പുള്ള ഒരുതരം നിശാവസ്ത്രം ഏകദേശം ഒരുമണിക്കൂർ സമയം കൊണ്ട് ഇവ ശരീരത്തിനുചുറ്റും രൂപ്പെടുത്തുന്നു.. ശത്രുക്കളിൽ നിന്ന് രക്ഷനേടുന്നതിനുള്ള മാർഗ്ഗമാണിത്. വെള്ളത്തിൽ ഇവയുടെ മുട്ടകൾ പൊങ്ങിക്കിടക്കുകയും ഒറ്റ ദിവസം കൊണ്ട് വിരിഞ്ഞ് കുഞ്ഞുങ്ങളുണ്ടാകുകയും ചെയ്യുന്നു. പവിഴപ്പുറ്റുകളും കടൽച്ചെടികളും കരണ്ടുതിന്നാൻ സഹായിക്കുന്ന മൂർച്ചയേറിയ പല്ലുകൾ ഇവയ്ക്കുണ്ട്. പവിഴപ്പുറ്റുകഷണങ്ങളെ തൊണ്ടയിലെ പ്രത്യേകഭാഗത്തുവച്ചാണ് പൊടിച്ച് പരുവപ്പെടുത്തുന്നത്.

Nonetheless, according to the World Register of Marine Species the group is divided into two subfamilies as follows :




</doc>
<doc id="192200" url="https://ml.wikipedia.org/wiki?curid=192200" title="ബറാബ">
ബറാബ

ആസ്ട്രേലിയയിൽ നിന്ന് ഇന്ത്യയിലെത്തിയ പഴവർഗ്ഗച്ചെടിയാണ് ബറാബ ഇംഗ്ലീഷിൽ Lemon drop mangosteen എന്നാണ്.ശാസ്ത്രീയ നാമം Garcinia intermedia ; ഇത് Clusiaceae കുടുംബത്തിൽപ്പെടുന്നു. ആറടി ഉയരത്തിൽ ഭൂമിയ്ക്ക് ലംബമായി ശാഖകൾ നിർമ്മിച്ച് വളരുന്ന ഈ ചെറുസസ്യം പച്ചനിറത്തിൽ ഇടതൂർന്ന ഇലകളെ വഹിക്കുന്നു. നാലാം വർഷം മുതൽ കായ്ഫലം നൽകുന്ന ഇവ വീട്ടുവളപ്പുകൾക്ക് ഏറെ യോജിച്ച പഴവർഗ്ഗസസ്യമാണ്.ബറാബ നല്ലൊരു അലങ്കാര ചെടി കൂടിയാണ്. വെളുത്ത പൂക്കൾ നവംബർ മാസത്തോടെ വിരിയുന്നു. ഒരു ഞെട്ടിൽത്തന്നെ രൂപപ്പെടുന്ന മൂന്നുകായകൾക്കോരോന്നിനും നെല്ലിയ്ക്കാ വലിപ്പമുണ്ട്. പഴുത്തവയ്ക്ക് മഞ്ഞനിറമാണുള്ളത്. പുറംതൊലി നീക്കുമ്പോൾ കാണുന്ന മാംസളമായ പൾപ്പ് നിരവധി പോഷകാംശങ്ങൾ ഉൾക്കൊള്ളുന്നതാണ്. പഴങ്ങൾക്കുള്ളിലെ ചെറിയവിത്തുകൾ ശേഖരിച്ച് മണൽ നിറച്ച സഞ്ചികളിൽ പാകി മുളപ്പിച്ചാൽ മഴക്കാലാരംഭത്തോടെ തോട്ടത്തിൽ പറിച്ചുനട്ട് നാലുവർഷങ്ങൾക്കുള്ളിൽ വിളവെടുക്കാം.കൂടാതെ ഗ്രാഫ്റ്റിംങ്ങ് വഴിയും പുതിയ തൈകൾ ഉത്പാദിപ്പിച്ചെടുക്കാം. ധാരാളം വെയിലും അർദ്ധ തണലിലും ഈ ചെടി വളർന്ന് വിളവ്‌ നൽകുന്നു.


</doc>
<doc id="192205" url="https://ml.wikipedia.org/wiki?curid=192205" title="ജോസേട്ടന്റെ ഹീറോ">
ജോസേട്ടന്റെ ഹീറോ

കെ.കെ. ഹരിദാസ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ജോസേട്ടന്റെ ഹീറോ. അനൂപ് മേനോൻ, കൃതി കപൂർ എന്നിവരാണ് ഈ ചിത്രത്തിലെ നായികാനായകൻമാർ. കലാഭവൻ അൻസാർ, സത്യൻ കോലങ്ങാട് എന്നിവരാണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്.




</doc>
<doc id="192211" url="https://ml.wikipedia.org/wiki?curid=192211" title="തോപ്രാംകുടി">
തോപ്രാംകുടി

ഇടുക്കി ജില്ലയിലെ ഒരു ഗ്രാമമാണ്‌ തോപ്രാംകുടി. കൃഷിയാണ് ഇവിടത്തെ ജനങ്ങളുടെ പ്രധാന തൊഴിൽ. ഏലം, കുരുമുളക്‌, കാപ്പി, ഗ്രാമ്പു എന്നിവ ഇവിടെ കൃഷിചെയ്യുന്നു. ഇവിടെ വിളയുന്നവ കർഷകചന്തകളിലൂടെ കർഷർ തന്നെ വിറ്റഴിക്കുന്നു. കേരളത്തിന്റെ ദൈനംദിന പച്ചക്കറി സുഗന്ധവ്യന്ജന ആവശ്യങ്ങളിൽ തോപ്രാംകുടിയും ഈ നാട്ടിലെ കർഷകരും അവരുടേതായ സ്ഥാനം വഹിക്കുന്നു.



</doc>
<doc id="192217" url="https://ml.wikipedia.org/wiki?curid=192217" title="അസീറിയൻ കല">
അസീറിയൻ കല

പ്രാചീന അസീറിയൻ ജനപദത്തിലെ കലാസാംസ്കാരിക ചരിത്രം അതുമായി തൊട്ടുരുമ്മിക്കിടന്ന് ഒരൊറ്റ രാഷ്ട്രീയ സാമൂഹികസത്തയായി നിലകൊണ്ട ബാബിലോണിയയുടേതിൽനിന്നു വ്യവച്ഛേദിച്ചെടുക്കുക ദുഷ്കരമാണ്. ഇവ രണ്ടും ചേർന്ന രാജ്യം പിന്നീട് മെസപ്പൊട്ടേമിയ എന്നും ആധുനികകാലത്ത് ഇറാക്ക് എന്നും അറിയപ്പെടുന്നു. രാഷ്ട്രീയശക്തികേന്ദ്രം പ്രാചീനകാലത്ത് ഇവയുടെ തലസ്ഥാനങ്ങളായിരുന്ന അഷൂറിലും ബാബിലോണിലും മാറിമാറി പ്രതിഷ്ഠിതമായിക്കൊണ്ടിരുന്നു. അസീറോ-ബാബിലോണിയൻ അല്ലെങ്കിൽ അക്കേദിയൻ എന്ന ഭാഷയാണ് ഈ പ്രദേശങ്ങളിൽ പുരാതനകാലത്ത് പ്രചരിച്ചിരുന്നത്.

ബി.സി. ഒന്നാം സഹസ്രാബ്ദത്തിലെ ആദ്യശതകങ്ങളിൽ (സുമാർ 1000-600) ആണ് അസീറിയ മെസപ്പൊട്ടേമിയൻ പ്രദേശത്തിലെ പ്രമുഖ ശക്തിയായിത്തീരുന്നത്. അക്കാലത്തെ രാജ്യചരിത്രം അറിയുന്നതിന് മുഖ്യമായും ബൈബിളിലെ പഴയനിയമമാണ് ജനങ്ങൾക്കു സഹായകമായിരുന്നതെങ്കിലും 1842-ൽ ആരംഭിച്ച് ഏതാണ്ട് രണ്ടാം ലോകയുദ്ധകാലംവരെ വിവിധരാഷ്ട്രങ്ങൾ അവിടെ നടത്തിവന്ന ഉത്ഖനനങ്ങളുടെയും ഗവേഷണ |പഠനങ്ങളുടെയും ഫലമായി പുരാവസ്തുശാസ്ത്രപരമായും രാഷ്ട്രീയ-സാമൂഹിക-സാംസ്കാരിക സ്ഥിതിഗതികളെ സംബന്ധിച്ചും അമൂല്യമായ പല പുതിയ അറിവുകളും പുറത്തുവന്നിട്ടുണ്ട്.

അസീറിയൻ കലാകാരൻമാർ തങ്ങളുടെ സൃഷ്ടികളിൽ അയൽ രാജ്യങ്ങളിലെ മാതൃകകൾ പലതും കടംകൊണ്ടിട്ടുണ്ടെന്ന് ഇവ സ്പഷ്ടമാക്കുന്നു. എന്നാൽ "റിലീഫ്" (relief) ശില്പങ്ങളിൽ ഇവർക്കു തനതായ ഒരു വ്യക്തിത്വം പുലർത്താൻ കഴിഞ്ഞിരുന്നു. തങ്ങളുടെ രാജാക്കൻമാരെയും അവരുടെ അപദാനവിശേഷങ്ങളേയും കലാരൂപങ്ങളിൽക്കൂടി ശാശ്വതീകരിക്കാനാണ് അസീറിയൻ കലാകാരൻമാർ ശ്രമിച്ചിട്ടുള്ളതെന്നതിനു തെളിവാണ് അവിടെനിന്നും ലഭിച്ചിട്ടുള്ള ചിത്രശില്പമാതൃകകൾ മിക്കതും. കൊട്ടാരങ്ങളുടെ ഉൾഭാഗങ്ങളിലെ കൊത്തുപണികൾ രാജാക്കന്മാർ പങ്കെടുത്തിട്ടുള്ള യുദ്ധങ്ങളെയും മൃഗയാവിനോദങ്ങളെയും ചിത്രീകരിക്കുന്നു. പ്രവേശനദ്വാരങ്ങളുടെ ഇരുവശങ്ങളിലും മനുഷ്യശിരസ്സോടുകൂടിയ, ചിറകുകളുള്ള കൂറ്റൻ രാക്ഷസചിത്രശില്പങ്ങളും അങ്ങിങ്ങ് കാണാനുണ്ട്.

ഉയർന്നതും കുഴിഞ്ഞതും വളഞ്ഞതുമായ ശരീരഭാഗങ്ങളെ യാഥാതഥ്യബോധത്തോടുകൂടി അവതരിപ്പിക്കുന്ന മനുഷ്യ ജന്തുരൂപങ്ങളുടെ റിലീഫ് ശില്പങ്ങൾ അസീറിയൻ പ്രദേശങ്ങളിൽ അനവധിയുണ്ട്. സകല വിശദാംശങ്ങളിലും നിഷ്കൃഷ്ടമായ സത്യസന്ധത പാലിക്കുന്ന ഈ ശില്പപരമ്പരകൾ പല ആഖ്യാനങ്ങളെയും അവതരിപ്പിക്കുന്നു. ആഷൂർബാനിപാൾ രാജാവിന്റെ (ബി.സി. 666-626) കൊട്ടാരത്തിനുള്ളിൽ കാണുന്ന ഒരു നായാട്ടുശില്പം ഇവയ്ക്ക് ഒരു നല്ല മാതൃകയാണ്. ഏഴു മുതൽ ഒൻപതു വരെ അടിപൊക്കമുള്ള ഈ ശില്പങ്ങൾ പലതും ഒരുകാലത്ത് ചായം പൂശിയവയായിരുന്നു എന്നു കരുതാൻ ന്യായമുണ്ട്.

നിമ്ദൂദിനടുത്തുള്ള ബാലാവത് കൊട്ടാരത്തിലെ പ്രവേശനകവാടത്തിൽ പതിച്ചിരിക്കുന്ന പ്രതിമകൾ അസീറിയൻമാർ ലോഹശില്പകലയിൽ എത്രവലിയ നൈപുണ്യമാണ് നേടിയിരുന്നതെന്നു തെളിയിക്കുന്നു. ഖൊറാസബാദ് കൊട്ടാരത്തിന്റെ ചുവരുകളും അതിലെ ആസ്ഥാനമണ്ഡപത്തിലെ സിംഹാസനങ്ങളും വർണസംയോജനത്തിന് വിശിഷ്ട നിദർശനങ്ങളാണ്. ഇതിഹാസ കഥാപാത്രങ്ങളായ മൃഗങ്ങളെ വരച്ചും കൊത്തിയും ചേർത്തിരിക്കുന്ന മിനുസമേറിയ ഇഷ്ടികകൾകൊണ്ടും ശ്ലക്ഷ്ണശിലകൾകൊണ്ടും നിർമിതമായ ദേവാലയങ്ങളും അസീറിയയിൽ ധാരാളം കാണാം. സ്നിഗ്ധശിലാഖണ്ഡങ്ങൾകൊണ്ടുള്ള ശില്പവിദ്യ പ്രാചീനകാലത്ത് അസീറിയയിലും സമീപപ്രദേശങ്ങളിലും വ്യാപകമായി പ്രചാരത്തിലിരുന്നു.

രാഷ്ട്രീയശക്തിയുടെ പതനത്തോടുകൂടി അവിടത്തെ കലാസമ്പത്തും അപചയത്തിലേക്കു വഴുതിവീണതായി കരുതപ്പെടേണ്ടിയിരിക്കുന്നു. പക്ഷേ, അതിന്റെ സ്വാധീനത വളരെക്കാലത്തേക്ക് പേഴ്സ്യൻ കലാസംസ്കാരങ്ങളിൽ ആധിപത്യം നിലനിർത്തിപ്പോന്നു. ഭൂമിശാസ്ത്രപരമായും ചരിത്രപരമായും ഒന്നായിക്കിടക്കുന്ന ബാബിലോണിയയുടേതുമായി അസീറിയൻ കലയും കെട്ടുപിണഞ്ഞിരിക്കുകയാണ്.

ബാബിലോണിയ




</doc>
<doc id="192219" url="https://ml.wikipedia.org/wiki?curid=192219" title="ആംഗ് സാൻ">
ആംഗ് സാൻ

മ്യാൻമറിലെ സ്വാതന്ത്ര്യ സമര പോരാളിയും "കമ്യൂണിസ്റ്റ് പാർട്ടി ഓഫ് ബർമ്മ "-യുടെ സ്ഥാപകനുമായിരുന്നു ബർമ്മയുടെ രാഷ്ട്ര പിതാവായി കണക്കാക്കപ്പെടുന്ന ജനറൽ ആംഗ് സാൻ( ഓങ് സാൻ). അദ്ദേഹം ബാമോയുടെ പാവഗവണ്മെന്റിൽ രാജ്യരക്ഷാ വകുപ്പു മന്ത്രി(1943-45)യായി സേവനം അനുഷ്ഠിച്ചു. ബർമീസ് സൈന്യത്തോടുള്ള ജപ്പാൻകാരുടെ പെരുമാറ്റത്തിൽ അമർഷം തോന്നിയതിനാൽ ഇദ്ദേഹം കൂറുമാറുകയും ബർമാ ദേശീയ സൈന്യം രൂപവത്കരിക്കുകയും ചെയ്തു. 1947 ജൂലൈ 19-ന് അദ്ദേഹം വധിക്കപ്പെട്ടു.പട്ടാള ഭരണകൂടത്തോട് പതിറ്റാണ്ടുകളായി ഏറ്റുമുട്ടുകയും 2012ൽപ്രതിപക്ഷ നേതാവായി തിരഞ്ഞെടുക്കപ്പെടുകയും ചെയ്ത ഓങ് സാൻ സൂ ചി , ജനറൽ ഓങ് സാൻ-ന്റെ പുത്രിയാണ്. 

1915 ഫെബ്രുവരി 13-ന് മധ്യബർമയിൽ മഗ്വെ ജില്ലയിലെ നച്ചമോക്കിൽ ജനിച്ചു. റംഗൂൺ സർവകലാശാലയിലെ വിദ്യാർഥി യൂണിയൻ സെക്രട്ടറി എന്ന നിലയിൽ ഊനൂവുമൊന്നിച്ച് 1936 ഫെബ്രുവരി-ൽ വിദ്യാർഥിസമരം നയിച്ചു. 1938-ൽ ബിരുദം നേടിയശേഷം ഇദ്ദേഹം ഒരു വിപ്ലവസംഘടനയുടെ (Dobama Asiayon, We Burmans Association) പ്രവർത്തകനായി; 1939-ൽ അതിന്റെ സെക്രട്ടറി ജനറലുമായി. 1940-41 കാലത്ത് ഇദ്ദേഹം രഹസ്യമായി ജപ്പാനിലെത്തി സൈനിക പരിശീലനം നേടി. തിരിച്ചു നാട്ടിലെത്തിയപ്പോൾ ആംഗ് സാൻ ബർമീസ് സ്വാതന്ത്യ്രസേനയുടെ സൈന്യാധിപനായി. ഈ സൈന്യം രണ്ടാം ലോകയുദ്ധകാലത്ത് ജപ്പാൻ സൈന്യത്തെ സഹായിച്ചു. ജപ്പാൻകാരെ ചെറുക്കാൻ 1944-ൽ ഫാസിസ്റ്റ് വിരുദ്ധസംഘടന സ്ഥാപിക്കുകയും 1945 മാ.-ൽ സഖ്യകക്ഷികൾക്കനുകൂലമായി ജപ്പാനെതിരെ യുദ്ധത്തിൽ ഏർപ്പെടുകയും ചെയ്തു. അതിനുശേഷം ഇദ്ദേഹം ദേശീയ സ്വാതന്ത്ര്യം നേടാനായി ഫാസിസ്റ്റ് വിരുദ്ധ ജനകീയ സ്വാതന്ത്ര്യലീഗും (Anti-Fascist People's Freedom League) ജനകീയ സന്നദ്ധസംഘടനയും (People's Volunteer league) സ്ഥാപിച്ചു. 1946 സെപ്റ്റംബർ 26-ന് ഇദ്ദേഹം ഗവർണറുടെ കൗൺസിലിലെ ഡെപ്യൂട്ടി ചെയർമാനായി. ലണ്ടൻ സന്ദർശിച്ചശേഷം ഉണ്ടാക്കിയ 'ആറ്റ്ലി-ആംഗ് സാൻ കരാറി'ൽ ഇദ്ദേഹം ഒപ്പുവച്ചു. ഒരു വർഷത്തിനുള്ളിൽ ബർമയ്ക്ക് സ്വാതന്ത്ര്യം നല്കുമെന്നതായിരുന്നു ഈ കരാറിലെ മുഖ്യ വ്യവസ്ഥ. 1947 ഏപ്രിൽ-ൽ ഭരണഘടനാനിർമ്മാണസഭയിലേക്കു നടന്ന തെരഞ്ഞെടുപ്പിൽ ആംഗ് സാന്റെ കക്ഷി 202 സ്ഥാനങ്ങളിൽ 196-ഉം കരസ്ഥമാക്കി. എക്സിക്യൂട്ടിവ് കൌൺസിൽ സമ്മേളിച്ചുകൊണ്ടിരിക്കവേ, 1947 ജൂലൈ 19-ന് ഒരു സായുധസംഘം അവിടേക്ക് പ്രവേശിക്കയും, ആംഗ് സാനെയും അദ്ദേഹത്തിന്റെ ആറു സഹപ്രവർത്തകരെയും വധിക്കുകയും ചെയ്തു. ഒരു രാഷ്ട്രീയ പ്രതിയോഗിയായ യുസോയുടെ നിർദ്ദേശമനുസരിച്ചാണ് ആംഗ് സാനും കൂട്ടരും വധിക്കപ്പെട്ടത് എന്നു കരുതപ്പെടുന്നു.



</doc>
<doc id="192227" url="https://ml.wikipedia.org/wiki?curid=192227" title="സോളിഡ് സ്റ്റേറ്റ് പോളിമറൈസേഷൻ">
സോളിഡ് സ്റ്റേറ്റ് പോളിമറൈസേഷൻ

ഖരാവസ്ഥയിലുളള ഏകകങ്ങളേയോ പ്രിപോളിമറുകളേയോ പോളിമറീകരിക്കുന്ന രീതിയാണ് സോളിഡ് സ്റ്റേറ്റ് പോളിമറൈസേഷൻ തുടക്കത്തിൽ ഖരാവസ്ഥയിലുളള അക്രിലമൈഡ്, എഥിലീൻ ഗ്ലൈക്കോൾ ഡൈമിഥാക്രിലേറ്റ് എന്നീ ഏകകങ്ങളെ അയണീകരണ ശേഷിയുളള പ്രസരങ്ങൾ ( ionizing radiation) ഉപയോഗിച്ച് പോളിമറീകരിക്കാനുളള ശ്രമങ്ങളാണ് നടന്നത്. . ബഹുമുഖഭേദഗതികളോടെ ഈ പ്രക്രിയ ഇപ്പോൾ പോളിയെസ്റ്റർ, പോളിഅമൈഡ്, പോളികാർബണേറ്റ് എന്നിവ നിർമ്മിക്കാനും ഉതകുന്നു. , 



</doc>
<doc id="192235" url="https://ml.wikipedia.org/wiki?curid=192235" title="എയറോഫോയിൽ">
എയറോഫോയിൽ

വിമാനചിറകിന്റെയോ പ്രോപെല്ലർ, റോട്ടർ,ഫാൻ തുടങ്ങിയവയുടെ ബ്ലേഡിന്റെയൊ പരിച്ഛേദ ഘടനക്ക് എയറോഫോയിൽ എന്ന് പറയുന്നു. അമേരിക്കൻ ഇംഗ്ലീഷിൽ ഇതിനെ എയർഫോയിൽ എന്ന് വിളിക്കുന്നു. 

ചിറക്‌ അല്ലെങ്കിൽ ബ്ലേഡ് വായുവിലൂടെ നീങ്ങുംപ്പോൾ വായു പ്രവാഹം രണ്ടായി മുറിഞ്ഞു അവയുടെ മുകളിലൂടെയും താഴെകൂടെയും പോകുന്നു. ഇതിൽ മുകളിലൂടെയുള്ള പ്രവാഹത്തിന്റെ വേഗത കൂടാൻ സഹായകമാകുന്ന രീതിയിലാണ് എയറോഫോയിൽ ആകൃതി. ഇത് മുകളിലെ മർദം കുറയ്ക്കും. ചിറകിൽ ഒരു ഉയർത്തൽ ബലം നൽകാൻ ഇത് കാരണമാകുന്നു. 

വായുപ്രവാഹത്തെ നേരിടുന്ന അറ്റത്തെ ലീഡിംഗ് എഡ്ജ് എന്നും പിറകിലുള്ള അറ്റത്തെ ട്രെയിലിംഗ് എഡ്ജ് എന്ന്, വിളിക്കും. ഇവ തമ്മിൽ ബന്ധിപ്പിക്കുന്ന രേഖയാണ് കോർട് ലൈൻ. മുകളിലെയും താഴത്തെയും പ്രതലങ്ങളുടെ മധ്യബിന്ദുകൾ യോജിപിച്ചാൽ കിട്ടുന്ന രേഖയാണ് കെമ്പർ ലൈൻ. 

കോർട് ലൈനും വായു പ്രവാഹവും തമ്മിലുള്ള കോൺ ആണ് ആംഗിൾ ഓഫ് അറ്റാക്ക്‌. തിൻ എയ്റോഫോയിൽ തിയറി ഒരു എയ്റോഫോയിലിൽ ഉണ്ടാകുന്ന ഉയർത്തൽ ബലത്തെ അതിന്റെ ആംഗിൾ ഓഫ് അറ്റാക്കും ആയി ബന്ധിപ്പിക്കുന്നു.

നാസയുടെ മുൻഗാമിയായിരുന്ന നാഷണൽ എട്വ്‌വൈസറി കമ്മിറ്റി ഫോർ എയ്റോനോട്ടിക്സ് (നാക്ക) എയറോഫോയിൽ ആകൃതികളെ പറ്റി വിശദമായി പഠിക്കയും അവയുടെ പ്രത്യേകതകൾ രേഖപെടുത്തുകയും ചെയ്തു. ഇതിനായി അവർ ഉപയോഗിച്ച നാമകരണ രീതി ഇന്ന് ഒരു സ്റ്റാൻഡേർഡ് ആയി അംഗീകരിച്ചു. 

നാക്കയുടെ ടെക്നിക്കൽ റിപ്പോർട്ട്‌ നമ്പർ 420 നാല് അക്ക ശ്രേണിയെ പറ്റി വിശദീകരിച്ചിരിക്കുന്നു. ഇതിൻ പ്രകാരം എയറോഫോയിലിനെ നാല് ആക്കൽ ഉപയോഗിച്ച് സൂചിപിക്കുന്നു
ഉദാഹരണത്തിന് NACA 2315 എന്ന എയറോഫോയിലിന്റെ പരമാവധി കേംബ്ർ അതിന്റെ കോർട് നീളത്തിന്റെ 2% ആണ്. ഈ പരമാവധി കേംബ്ർ ലീഡിംഗ് എട്ജിൽ നിന്നും 
കോർട് നീളത്തിന്റെ 31% ദൂരത്തു സ്ഥിതി ചെയ്യുന്നു. ഇതിന്റെ പരമാവധി വീതി കോർട് നീളത്തിന്റെ 15% ആണ്. 

കൂടുതൽ സങ്കീർണ്ണമായ എയറോഫോയിൽ ആകൃതികൾ നാക്ക അഞ്ച് അക്ക ശ്രേണി ഉപയോഗിച്ച് പറയുന്നു. 

ആറക്കശ്രേണി പ്രധാനമായും ലമിനാർ എയരോഫോയിലുക്കൾക്ക് ഉപയോഗിക്കുന്നു. 


</doc>
<doc id="192248" url="https://ml.wikipedia.org/wiki?curid=192248" title="പ്ലാസ്‌മിഡ്">
പ്ലാസ്‌മിഡ്

ചിലയിനം ബാക്ടീരിയങ്ങളിൽ സ്വതേയുള്ള ജനിതകക്രോമസോം കൂടാതെ കോശദ്രവ്യത്തിൽ കാണപ്പെടുന്ന ചെറിയ, വൃത്താകൃതിയുള്ള അടഞ്ഞ ഡി.എൻ.ഏ തന്മാത്രകളാണ് പ്ലാസ്‌മിഡുകൾ.ഇവയ്ക്ക് സ്വയം വിഭജനശേഷിയുണ്ട്. രണ്ട് ഇഴകളുള്ള ഈ തന്മാത്രകളിൽ 1 മുതൽ 1000 ത്തിലധികം കിലോബെയ്സ് ജോടികൾ കാണപ്പെടുന്നു.1952 ൽ ജോഷ്വാ ലെഡർബർഗ് ആണ് ഈ പേരുനൽകിയത്.

അർക്കിയ, ബാക്ടീരിയ, യൂക്കാരിയ എന്നീ മൂന്നു ഡൊമെയിനുകളിലും ഉള്ള ജീവികളിൽ പ്ലാസ്‌മിഡുകൾ നിലനിൽക്കുന്നുണ്ട്. Entamoeba histolytica, യീസ്റ്റ് എന്നീ യൂക്കാരിയോട്ടുകളിലും ഇവ കാണപ്പെടുന്നു. തലമുറകൾ കഴിഞ്ഞാലും ഒരു ജീവിവർഗ്ഗത്തിലെ പ്ലാസ്‌മിഡുകളുടെ എണ്ണത്തിൽ മാറ്റം വരുന്നില്ല.സാധാരണയായി ബാക്ടീരിയങ്ങളുടെ ഡി.എൻ.ഏയുടെ 0.5% മുതൽ 5.0% വരെ പ്ലാസ്‌മിഡുകൾ കാണപ്പെടുന്നു.സ്ട്രെപ്റ്റോമൈസസ് പോലുള്ള ജീവികളിൽ ലീനിയർ പ്ലാസ്മിഡുകളുണ്ട്.ഏറ്റവും സാധാരണയായി കാണപ്പെടുന്ന ഒരു പ്ലാസ്മിഡാണ് pBR322. ഈ.കോളി ബാക്ടീരിയയുടെ ശരീരത്തിലാണിത് കാണപ്പെടുന്നത്. ഇതിന് 4361 ബേയ്സ് ജോടിയുണ്ട്.

കൈമാറ്റം ചെയ്യപ്പെടാവുന്ന തരത്തിൽ ജീനുകളുണ്ടെങ്കിൽ കോൺജുഗേറ്റീവ് എന്നും ഇല്ലെങ്കിൽ നോൺ-കോൺജുഗേറ്റീവ് എന്നും ഇവയെ തരംതിരിക്കാം. കോശങ്ങളിൽ ഒന്നോ രണ്ടോ പ്ലാസ്മുഡുകളേ ഉള്ളൂ എങ്കിൽ അവയെ സ്ട്രിൻജന്റ് (Stringent) പ്ലാസ്‌മിഡ് എന്നും എണ്ണം വളരെക്കൂടുതലുണ്ടെങ്കിൽ റിലാക്സ്ഡ് (Relaxed) പ്ലാസ്‌മിഡ് എന്നും വിളിക്കുന്നു. എഫ്-പ്ലാസ്മിഡുകൾക്ക് അവയെത്തന്നെ ഒരു കോശത്തിൽ നിന്നും മറ്റൊരു കോശത്തിലേയ്ക്ക് ജീനുകൾ കൈമാറ്റം ചെയ്യാൻ കഴിയും. ആർ-പ്ലാസ്മിഡുകൾ ആന്റിബയോട്ടിക്കുകളെ പ്രതിരോധിക്കുന്ന ജീനുകളെ ഉൾക്കൊള്ളുന്നവയാണ്. മറ്റ് പ്ലാസ്മിഡുകളെ നശിപ്പിക്കുന്ന പ്രോട്ടീനുകൾ ഉൽപ്പാദിപ്പിക്കുന്ന കോൾ (Col) പ്ലാസ്മിഡുകളും ടൊളുവിൻ, സാലിസിലിക്കാസിഡ് എന്നിവയെ നശിപ്പിക്കുന്ന ഡീഗ്രഡേറ്റീവ് പ്ലാസ്മിഡുകളും ബാക്ടീരിയയെ രോഗകാരിയാക്കുന്ന വിറുലന്റ് പ്ലാസ്മിഡുകളുമുണ്ട്.

ഇംഗ്ലീഷിലെ "p" എന്ന അക്ഷരമാണ് സാധാരണയായി പ്ലാസ്മിഡുകളെ കുറിക്കാൻ ഉപയോഗിക്കുന്നത്. തുടർന്ന് ഗവേഷകന്റെ പേരിന്റെ ആദ്യാക്ഷരങ്ങളും തുടർന്ന് കൃത്യമായ ഒരു നമ്പരും നൽകുന്നു. ബോളിവാറും റൊഡ്രിഗ്വസും കണ്ടെത്തിയ പ്ലാസ്മിഡാണ് pBR322. ചിലപ്പോൾ കണ്ടെത്തിയ പ്രദേശമോ പരീക്ഷണശാലയോ പേരിലുൾപ്പെടാറുണ്ട്. pUC എന്നത് യൂണിവേഴ്സിറ്റി ഓഫ് കാലിഫോർണിയയിൽ കണ്ടെത്തപ്പെട്ടതാണ്.
പ്ലാസ്മിഡുകളെ ജനിതകഎഞ്ചിനീയറിംഗിൽ വെക്ടറുകൾ എന്ന ജീൻ വാഹകരായി ഉപയോഗിക്കുന്നു. ആവശ്യാനുസരണം വിഭജിക്കുവാനും പ്രത്യേക സന്ദർഭങ്ങളിൽ ആവശ്യമായ മാംസ്യതന്മാത്രകളെ ഉത്പാദിപ്പിക്കുവാനും ഇവയ്ക്ക് കഴിവുണ്ട്. ജനിതകഎഞ്ചിനീയറിംഗിനുപയോഗിക്കുന്ന അഭിലഷണീയ ജീനിനെ പ്ലാസ്മിഡിൽ ഉൾപ്പെടുത്തിയശേഷം അവയെ ബാക്ടീരിയയിലേയ്ക്ക് കടത്തുന്നു. പിന്നീട് ആവശ്യാനുസരണം ബാക്ടീരിയയെ ഉപയോഗിക്കുന്നു. ജീൻ തെറാപ്പിയിലും പ്ലാസ്മിഡുകളെ വ്യാപകമായി ഉപയോഗിക്കുന്നു. മനുഷ്യജനിതകഘടനയിലേയ്ക്ക് അഭിലഷണീയജീനുകളെ തിരുകിക്കയറ്റാനായി ഇവ വ്യാപകമായി ഉപയോഗത്തിലുണ്ട്.


</doc>
<doc id="192250" url="https://ml.wikipedia.org/wiki?curid=192250" title="പോളിമെറേയ്സ് ചെയിൻ റിയാക്ഷൻ">
പോളിമെറേയ്സ് ചെയിൻ റിയാക്ഷൻ

അഭിലഷണീയഗുണങ്ങളുള്ള ഒരു ഡി.എൻ.ഏ തന്മാത്രയുടെ ആവശ്യാനുസരണമുള്ള പകർപ്പുകൾ നിർമ്മിക്കാനുള്ള സാങ്കേതികവിദ്യയാണ് പി.സി.ആർ അഥവാ പോളിമെറേയ്സ് ചെയിൻ റിയാക്ഷൻ. 1984 ൽ ക്യാരി മുള്ളിസ് ആണ് ഇത് വികസിപ്പിച്ചെടുത്തത്. ഡി.എൻ.ഏ ആംപ്ലിഫിക്കേഷൻ എന്നും ഇത് അറിയപ്പെടുന്നു. ജീൻ സീക്വൻസിങ്ങിനും ജീൻ വിശകലനത്തിനും ജനിതക ഫിംഗർപ്രിന്റ് പരിശോധനയ്ക്കും പകർച്ചവ്യാധികളുടെ കണ്ടെത്തലിനും ഡി.എൻ.എ യുടെ പരിണാമപരമായ അപഗ്രഥനത്തിനും ഈ സാങ്കേതികവിദ്യ വ്യാപകമായി ഉപയോഗിക്കുന്നു. 
രണ്ടിഴകളുള്ള ഡി.എൻ.ഏ തന്മാത്രയെ വെവ്വേറെ ഇഴകളാക്കിയശേഷം ഒരു പ്രൈമർ ഡി.എൻ.ഏയോട് കൂട്ടിച്ചേർത്ത് കൂടുതൽ ഡി.എൻ.ഏ തന്മാത്രകളെ സൃഷ്ടിക്കുകയാണ് ചെയ്യുന്നത്. 
95 ഡിഗ്രി സെന്റീഗ്രേഡിൽ ഒരു മിനിറ്റോളം ചൂടാക്കുക വഴി ഡി.എൻ.ഏ തന്മാത്രയുടെ ഇഴകൾ വേർപെടുന്നു. 
മിശ്രിതത്തെ 55 ഡിഗ്രി സെന്റീഗ്രേഡിലേയ്ക്ക് പതിയെ ഊഷ്മനില താഴ്ത്തുന്നു. ഇവയ്ക്ക് അനുപൂരകമായ അൻപതിൽത്താഴെ ന്യൂക്ലിയോടൈഡുകളുള്ള പ്രൈമറുകൾ നിർമ്മിക്കുന്നു. നാലുതരം ഡിഓക്സിട്രൈന്യൂക്ലിയോടൈഡുകളെ ടാക് (taq) പോളിമെറേയ്സ് രാസാഗ്നിയോടൊപ്പം വേർപെട്ട ഡി.എൻ.ഏ തന്മാത്രകളോടൊപ്പം ചേർക്കുന്നു. താപനില ഉയർത്തി 72 ഡിഗ്രി സെൽഷ്യസാക്കുന്നു. 90 ഡിഗ്രിയിലും നശിച്ചുപോകാത്ത Taq DNA Polymerase എന്ന രാസാഗ്നി Thermus aquaticus എന്ന, ചുടുനീരുറവകളിൽ വസിക്കുന്ന ബാക്ടീരിയത്തിൽ നിന്ന് വേർതിരിച്ചെടുക്കുന്നതാണ്.
തുടർന്നുള്ള രണ്ടുമുതൽ അഞ്ചുവരെ മിനിറ്റുകൾക്കുള്ളിൽ ഈ പ്രൈമറുകൾക്കൊപ്പിച്ച് അനുപൂരകരീതിയിൽ വേർപെട്ട ഡി.എൻ.ഏ തന്മാത്രകൾ ബെയ്സ് ജോടികൾ ഉണ്ടാക്കുന്നു.


</doc>
<doc id="192260" url="https://ml.wikipedia.org/wiki?curid=192260" title="ഗ്രാന്റ്മാസ്റ്റർ (ചലച്ചിത്രം)">
ഗ്രാന്റ്മാസ്റ്റർ (ചലച്ചിത്രം)

ബി. ഉണ്ണികൃഷ്ണൻ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ ഒരു മലയാള കുറ്റാന്വേഷണ ചലച്ചിത്രമാണ് ഗ്രാന്റ്മാസ്റ്റർ. മോഹൻലാൽ, പ്രിയാമണി, നരേൻ, അനൂപ് മേനോൻ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഇന്ത്യയിലെ പ്രമുഖ നിർമ്മാണ സ്ഥാപനമായ യു.ടി.വി. മോഷൻ പിക്ചേഴ്സ് ആണ് ഈ ചിത്രം നിർമ്മിച്ചിരിക്കുന്നത്. 2012 മേയ് 3-ന് ചിത്രം പ്രദർശനത്തിനെത്തി.


മാടമ്പിക്ക് ശേഷം ബി. ഉണ്ണികൃഷ്ണനും മോഹൻലാലും ഒന്നിക്കുന്ന ചലച്ചിത്രമാണ് ഗ്രാന്റ്മാസ്റ്റർ. 2011 ഡിസംബറിലാണ് ചിത്രീകരണം ആരംഭിച്ചത്. ബോളിവുഡ് നിർമ്മാണ സ്ഥാപനമായ യു.ടി.വി. മോഷൻ പിക്ചേഴ്സിന്റെ ആദ്യ മലയാളചലച്ചിത്രസംരംഭമാണിത്.

കൊച്ചി, ഒറ്റപ്പാലം, തമിഴ്‌നാട് എന്നിവിടങ്ങളിലാണ് ഈ ചിത്രം പ്രധാനമായും ചിത്രീകരിച്ചിരിക്കുന്നത്.

ഏങ്ങണ്ടിയൂർ ചന്ദ്രശേഖരൻ, ചിറ്റൂർ ഗോപി, ബി.കെ. ഹരിനാരായണൻ എന്നിവർ എഴുതിയ ഗാനങ്ങൾക്ക് ദീപക് ദേവ് ആണ് സംഗീതം പകർന്നിരിക്കുന്നത്. 2012 ഏപ്രിൽ 4-ന് കൊച്ചിയിലെ പീപ്പിൾസ് പ്ലാസയിൽ പ്രകാശനം ചെയ്ത സംഗീത ആൽബം, യു.ടി.വി. വിപണനം ചെയ്തിരിക്കുന്നു.


</doc>
<doc id="192263" url="https://ml.wikipedia.org/wiki?curid=192263" title="ബി. ഉണ്ണികൃഷ്ണൻ">
ബി. ഉണ്ണികൃഷ്ണൻ

മലയാളചലച്ചിത്രസംവിധായകനും തിരക്കഥാകൃത്തുമാണ് ബി. ഉണ്ണികൃഷ്ണൻ. ചലച്ചിത്രസംഘടനായ ഫെഫ്കയുടെ ജെനറൽ സെക്രട്ടറിയായി ഇദ്ദേഹം പ്രവർത്തിച്ചിട്ടുണ്ട്.





</doc>
<doc id="192291" url="https://ml.wikipedia.org/wiki?curid=192291" title="അർമീനിയൻ കല">
അർമീനിയൻ കല

എ.ഡി. നാലാം നൂറ്റാണ്ടോടുകൂടി ക്രിസ്തുമതം അർമീനിയയിൽ പ്രചരിക്കാനാരംഭിക്കുന്നതിനു മുൻപുതന്നെ അവിടെയുണ്ടായിരുന്ന ജനങ്ങൾ അവരുടേതായ ചില ചിത്ര-ശില്പ(കലാ)സങ്കേതങ്ങൾ പുലർത്തുകയും പോഷിപ്പിക്കുകയും ചെയ്തിരുന്നു. പക്ഷേ, അവയുടെ അവശിഷ്ടങ്ങൾ വളരെ വിരളമായേ കണ്ടെത്തപ്പെട്ടിട്ടുള്ളു. ക്രിസ്തുവിനു മുൻപുള്ള നൂറ്റാണ്ടുകളിൽ പണികഴിപ്പിച്ചതെന്നു വിശ്വസിക്കപ്പെടുന്ന പ്രാകൃത പാഷണ്ഡൻ (Pagan) മാരുടെ നഷ്ടപ്രായമായ ഗാർണി ദേവാലയത്തിന്റെ അവശിഷ്ടങ്ങൾ യവന-റോമൻ സ്വാധീനതയെ വെളിപ്പെടുത്തുന്നുവെന്നാണ് ഗവേഷകന്മാർ കരുതുന്നത്.

രാജ്യത്തിന്റെ ദേശീയ ചരിത്രത്തിലെ മുഖ്യഘട്ടങ്ങൾക്കു സമാന്തരമായി അർമീനിയൻ കലാസംസ്കാരപരിണാമങ്ങളിലും വ്യക്തമായ ചില ദശാന്തരങ്ങൾ കാണാൻ കഴിയും. ഇതിൽ ആദ്യത്തേത് അഞ്ചാം നൂറ്റാണ്ടു മുതൽ അറബി ആക്രമണം നടന്ന ഏഴാം നൂറ്റണ്ടിന്റെ മധ്യംവരെയാണ്; ഒൻപതാം നൂറ്റാണ്ടിന്റെ അവസാനം ബഗ്രതിദ് രാജവംശ സ്ഥാപനത്തോടുകൂടി ആരംഭിക്കുന്ന രണ്ടാംഘട്ടം സെൽജൂക് തുർക്കികളുടെ ആക്രമണകാല(11-ആം നൂറ്റാണ്ടിന്റെ മധ്യം)ത്തോടുകൂടി അവസാനിക്കുന്നു; 12-14 നൂറ്റാണ്ടുകളിൽ ജോർജിയയുടെയോ മംഗോളിയയുടെയോ സാമന്തപദവിയിൽ അർമീനിയൻ രാജാക്കന്മാരുടെ ഭരണത്തിൻകീഴിൽ ഈ പ്രദേശം കഴിഞ്ഞകാലം അർമീനിയൻ കലാ-സാംസ്കാരിക ചരിത്രത്തിലെ മൂന്നാംഘട്ടമായി വ്യവഹരിക്കപ്പെട്ടുവരുന്നു.

മധ്യത്തിൽ കുംഭകവും ചുറ്റും മൂന്നു വളച്ചുവാതിലുകളും ഉള്ള, കമാനാകൃതിയിൽ നിർമിച്ച ക്രൈസ്തവദേവാലയങ്ങളാണ് ആദ്യകാലത്തെ അർമീനിയൻ വാസ്തുശില്പത്തിന്റെ മാതൃകകൾ. ഇരുവശവും നീണ്ട ഇടനാഴികളും അവയെ മധ്യശാലയിൽനിന്ന് വേർതിരിക്കുന്ന നിരനിരയായുള്ള തൂണുകളുമാണ് ഈ പള്ളികൾക്ക് ഉണ്ടായിരുന്നത്. പല പ്രവേശനകവാടങ്ങളും അർധവൃത്താകൃതിയിലുള്ള വാതായനങ്ങളും ഇവയുടെ പ്രത്യേകതകളായിരുന്നു. സമൃദ്ധമായി അലങ്കാരപ്പണികൾ ചെയ്തു മോടിപിടിപ്പിക്കപ്പെട്ടവയായിരുന്നു ഇവ.

കുരിശിന്റെ ആകൃതിയിൽ നിർമിച്ച പള്ളികളും ഇക്കൂട്ടത്തിലുണ്ട്; അതായത്, സമകോണമായി മൂന്നു വശത്തേക്കും ഉന്തിനിൽക്കുന്ന എടുപ്പുകളോടുകൂടിയവ. ഇവ മൂന്നും ചേരുന്ന മധ്യഭാഗത്ത് മുകളിലാണ് ഒരു അഷ്ടഭുജമണ്ഡപത്തിൽ ഉയർന്നു നില്ക്കുന്ന കേന്ദ്രകുംഭകം. ഈ പള്ളികളിൽ ചിലത് ഇപ്പോഴും കാണാം.

രണ്ടും മൂന്നും കാലഘട്ടങ്ങളിലും ഈ ശില്പമാതൃകകൾ തന്നെയാണ് അനുവർത്തിക്കപ്പെട്ടുവന്നത്; എന്നാൽ അക്കാലത്ത് പരിമാണപരമായി കെട്ടിടങ്ങളുടെ നീളം വർധിച്ചിരുന്നു. 1001-ൽ പണിപൂർത്തിയാക്കപ്പെട്ട അനി പട്ടണത്തിലെ ഭദ്രാസനപ്പള്ളിയാണ് അർമീനിയൻ ദേവാലയശില്പങ്ങളിൽ ഏറ്റവും പ്രാധാന്യം വഹിക്കുന്നത്. പേർഷ്യയിലും മെസപ്പൊട്ടേമിയയിലും നിന്നു സംക്രമിച്ച ഇസ്ലാമിക ശില്പമാതൃകകളുടെ അതിപ്രസരം അല്പാല്പം കാണാമെങ്കിലും അർമീനിയൻ പള്ളികൾ അവയുടേതായ വ്യക്തിത്വം പുലർത്തിയിരുന്നു.

അലങ്കാരപ്രധാനമായ കൊത്തുപണിയിൽ മധ്യകാല അർമീനിയ അയൽരാജ്യങ്ങളെക്കാൾ വളരെ മുൻപിലെത്തിയിരുന്നു. പള്ളികളുടെ വാതായനങ്ങളിലും കമാനങ്ങളുടെ ഇടയിലും കതകുകളിലും കട്ടിളപ്പടികളിലും കല്ലിലും തടിയിലുമായി നിരവധി കൊത്തുവേലകൾ അവർ ചെയ്തിരുന്നു. പുഷ്പലതാദികളും രേഖീയശില്പങ്ങളും നിറഞ്ഞ പ്രസിദ്ധമായ ഒരു ക്രൈസ്തവദേവാലയമാണ് വാൻ തടാകത്തിലെ അഘ്താമർ ദ്വീപിലുള്ള കുരിശുപള്ളി (Church of the Holy Cross). പൂർണമായും "റിലീഫ്" (Relief) ശില്പങ്ങൾകൊണ്ട് ആവരണം ചെയ്യപ്പെട്ട ശിലാനിർമിതമായ ഈ മന്ദിരം, ഈ മാതൃകയിലുള്ള മധ്യകാലവാസ്തുശില്പങ്ങളിൽ ഏറ്റവും പ്രാചീനമാണ് (10-ആം നൂറ്റാണ്ട്). താൻ പണിയിച്ച ഈ പള്ളിയുടെ ഒരു ചെറുമാതൃക ഗാഗിക് രാജാവ് യേശുവിന് സമർപ്പിക്കുന്ന ഒരു ചിത്രം ഇതിന്റെ ചുവരിലുള്ളത് അത്യാകർഷകമാണ്.

വിചിത്രോപലഖചിതങ്ങളായ ശില്പങ്ങളുടെയും വിവിധ വർണാങ്കിതങ്ങളായ ചുവർ ചിത്രങ്ങളുടെയും ലഭ്യമായ അവശിഷ്ടങ്ങളിൽ നിന്നു തെളിയുന്നത് അർമീനിയൻ ദേവാലയങ്ങളുടെ ഉൾഭാഗങ്ങൾ പല ഇതിഹാസകഥാരംഗങ്ങളുടെയും ചിത്രീകരണങ്ങൾകൊണ്ടു മനോഹരമായിരുന്നിരിക്കണമെന്നാണ്. യേശുവിന്റെയും കന്യാമറിയത്തിന്റെയും അപ്പൊസ്തലന്മാരുടെയും സുവിശേഷോപാഖ്യാനങ്ങളിലെ അംഗങ്ങളുടെയും ആലേഖ്യങ്ങൾ ഇക്കൂട്ടത്തിൽപ്പെടുന്നു. എന്നാൽ "പ്രകാശിതഹസ്തലിഖിത"ങ്ങൾ (Illuminated Manuscripts) വഴിയാണ് അർമീനിയൻ ചിത്രരചനാ നൈപുണ്യത്തിന്റെ സവിശേഷതകൾ പിൽക്കാല തലമുറകൾ മനസ്സിലാക്കുന്നത്. 9-17 നൂറ്റാണ്ടുകൾക്കിടയിൽ നിർമിതമായ ഇത്തരം പല വിശിഷ്ടമാതൃകകളും ലഭ്യമാണ്. ജന്തുസസ്യാദികളുടെ രൂപമാതൃകകൾ ചേർന്ന അരികുപാളങ്ങൾ ഈ താളിയോലകളെ മനോഹരമാക്കുന്നു. നീലയും ചുവപ്പുമല്ലാതെ മറ്റു ചായങ്ങൾ അന്ന് ഉപയോഗിക്കപ്പെട്ടിരുന്നില്ല.

അർമീനിയൻകലയിൽ വ്യക്തമായ രണ്ടു ഭാവങ്ങൾ ദൃശ്യമാണ്. ആലങ്കാരികവും കലാപരവുമായ മുൻതൂക്കത്തിനു കീഴിൽ മങ്ങിപ്പോകുന്ന മാനുഷികരൂപരചന പൌരസ്ത്യ സ്വാധീനതകളുടെ ഫലമാണ്. നേരേമറിച്ച്, ബൈസാന്തിയൻ അതിപ്രസരമുള്ള ചിത്രശില്പലേഖനങ്ങളിലാകട്ടെ, നിശ്ചിത സങ്കേതങ്ങൾക്കു പ്രാധാന്യം കൊടുത്തുകൊണ്ടുള്ള യഥാതഥ ചിത്രീകരണങ്ങളാണ് അധികവും. 



</doc>
<doc id="192296" url="https://ml.wikipedia.org/wiki?curid=192296" title="കൗൺസലിംഗ്">
കൗൺസലിംഗ്

സ്വന്തം പ്രശ്നങ്ങൾ സമചിത്തതയോടെ സ്വയം പരിഹരിക്കുവാൻ ഒരു വ്യക്തിയെ മാനസികമായി തയ്യാറാക്കുന്ന പ്രക്രിയയാണ് കൗൺസലിംഗ്. മതിയായ പരിശീലനം സിദ്ധിച്ച ഒരു കൗൺസിലറും സംഘർഷങ്ങൾ അനുഭവിക്കുന്ന വ്യക്തിയും പരസ്പരം പങ്കുവെയ്ക്കലിലൂടെ പ്രശ്നപരിഹാരം കണ്ടെത്തുന്ന രീതിയാണിത്. പ്രശ്നം അനുഭവിക്കുന്നയാൾ വേദനാജനകമായ അനുഭവങ്ങളെ വിശകലനം ചെയ്ത് സ്വതന്ത്രമായ പരിഹാരമാർഗ്ഗങ്ങൾ കണ്ടെത്തി പ്രശ്നപരിഹരണത്തിനുശ്രമിക്കുകയാണ് ചെയ്യുന്നത്. വ്യക്തിപരമായ ആർജ്ജവം വർദ്ധിപ്പിക്കുക, ശരിയായ മാനികാരോഗ്യം നേടുക, ജീവിതവിജയത്തിന് ഉതകുന്ന ജീവിതനൈപുണികൾ ആർജിക്കുക എന്നിവയാണ് കൗൺസിലിംഗിന്റെ ലക്ഷ്യങ്ങൾ.
ഓരോ വ്യക്തിയും പരസ്പരം വിഭിന്നമാണ്. അവരവരുടേതായ മൂല്യവും വ്യതിരിക്തതയും ഉള്ള സമൂഹജീവിയാണ് മനുഷ്യൻ. പ്രശ്നപരിഹരണത്തിന് കൗൺസിലർ ആദ്യം അറിയേണ്ട പാഠമാണിത്. മുൻധാരണകളെല്ലാം മാറ്റിവച്ച് വിശ്വാസ്യതയോടെ, വ്യക്തിനിഷ്ഠമായ പ്രശ്നപരിഹരണത്തിന് ഇത് അത്യാവശ്യമാണ്.
സ്വന്തം കാഴ്ചപ്പാടുകളും ചിന്തകളും പെരുമാറ്റരീതികളും നിരന്തരവ്യതിയാനത്തിന് വിധേയമാണെങ്കിൽ അത്തരത്തിലുള്ള വ്യക്തികളിൽ കൗൺസലിംഗ് സുഗമമാണ്. അത്തരക്കാർക്ക് ഒരളവുവരെയെങ്കിലും തങ്ങളുടെ വൈകാരികാവസ്ഥകളെ നിയന്ത്രിക്കാൻ കഴിവുണ്ട്.
ആത്മവിശ്വാസവും സ്വന്തം നിലപാടുകളെ ആശ്യമെങ്കിൽ തുറന്ന് വിമർശിക്കുവാനുമുള്ള കഴിവ് ഓരോ കൗൺസലറുടേയും വിജയത്തിനുപിന്നിലുണ്ട്. അനുഭവങ്ങളിൽ നിന്നും കൂടുതൽ അറിവ് നേടാനും പുതിയ സന്ദർഭങ്ങളിൽ പരീക്ഷിക്കാനുമുള്ള പരിശീലനവും പരിമിതികളെക്കുറിച്ചുള്ള സുവ്യക്തതയും കൗൺസലർക്ക് ഉണ്ടാകണം.
കൗൺസിലർക്ക് അടിസ്ഥാനപരമായി ഉണ്ടായിരിക്കേണ്ട മഹിമയാണിത്. കൗൺസിലിംഗിനെത്തുന്നയാളുടെ വൈകാരികാവസ്ഥയ്ക്ക് അനുപൂരകരീതിയിൽ വാക്കുകളോ ഭാവപ്രകടനങ്ങളോ നടത്തുകയും അതിവൈകാരികതയില്ലാതെ സമചിത്തതയിലൂന്നി അഭിപ്രായങ്ങൾ കേൾക്കുന്നതിനുള്ള മാനസികാവസ്ഥ കൗൺസിലർക്ക് ഉണ്ടാകണം.
കൗൺസിലിംഗിനെത്തുന്നയാളുടെ അതിസൂക്ഷ്മ ശാരീരിക മാനസിക വൈകാരിക ഭാവങ്ങളെ സൂക്ഷ്മമായി നിരീക്ഷിക്കാനുള്ള കഴിവ് ഉണ്ടാകണം.
പ്രശ്നത്തിന്റെ തുടക്കം, ആഴം, സാഹചര്യം എന്നിവ അവധാനതയോടെ പുറത്തുകൊണ്ടുവരുന്ന തരത്തിലുള്ള ചോദ്യശകലങ്ങൾ നിർബാധം ഉപയോഗിക്കാൻ കൗൺസലർക്ക് കഴിയണം. ചോദ്യം ചെയ്യലല്ലാതെ, തീർത്തും സൗഹൃദപരമായ അന്തരീക്ഷം അനവദിക്കേണ്ടത് കൗൺസലറുടെ കർത്തവ്യമാണ്.
സംഘർഷത്തിലാണ്ട വ്യക്തി പ്രകടിപ്പിക്കുന്ന വികാരങ്ങളെ അതേ കൃത്യതയോടെ മറ്റൊരാൾ നിരീക്ഷിക്കുകയും മനസ്സിലാക്കുകയും ചെയ്യുന്നുണ്ട് എന്ന തോന്നൽ രൂപപ്പെടുന്ന തലത്തിലേയ്ക് കൗൺസലർ ഉയരണം.
പ്രശ്നബാധിതമനസ്സിന് ഒട്ടൊക്കെ ആശ്വാസം പകരുന്നതിനും ആത്മവിശ്വാസം നൽകുന്നതിനും ഒറ്റപ്പെടലിൽ നിന്ന് ഒഴിഞ്ഞുനിൽക്കുന്നതിനും സ്വാനുഭവങ്ങളെ ഫലപ്രദമായി വിനിയോഗിക്കാം.


</doc>
<doc id="192297" url="https://ml.wikipedia.org/wiki?curid=192297" title="വേരിക്കോസ് വെയിൻ">
വേരിക്കോസ് വെയിൻ

ശരീരകലകൾക്ക് ഓക്സിജൻ നൽകിയശേഷം കലകളിൽ നിന്ന് ലഭിക്കുന്ന കാർബൺ ഡൈ ഓക്സൈഡ് എന്ന മലിനവസ്തുവിനെ പുറന്തള്ളാനും ഓക്സിജൻ സമ്പുഷ്ടമാക്കാനും കലകളിൽ നിന്ന് രക്തം ഹൃദയത്തിലേയ്ക്ക തിരിച്ചെത്താൻ സഹായിക്കുന്ന രക്തക്കുഴലുകളാണ് സിരകൾ അഥവാ വെയിനുകൾ. സിരകൾക്കകത്ത് മുന്നോട്ടുള്ള രക്തപ്രവാഹത്തിന് സഹായിക്കുവാൻ നിരവധി സൂക്ഷ്മവാൽവുകൾ കാണപ്പെടുന്നു. കാലിന്റെ അറ്റത്തുനിന്നും ഹൃദയം പോലൊരു പമ്പിംഗ് ഉപകരണമില്ലാതെ രക്തം മുകളിലേയ്ക്കൊഴുകിയെത്തുന്നതിനുകാരണം ഈ വാൽവുകളും സിരകളെ അമർത്തുന്ന പേശികളുമാണ്. ഈ വാൽവുകളുടെ പ്രവർത്തനത്തിലുണ്ടാകുന്ന തകരാറുമൂലം രക്തത്തിന്റെ ഒഴുക്കു തടസ്സപ്പെടുകയും സിരകൾ വളഞ്ഞ് വികസിക്കുകയും ചെയ്യുന്ന അവസ്ഥയാണ് വേരിക്കോസ് വെയിൻ.
ഭൂഗുരുത്വം മൂലം കൂടുതൽ രക്തം കാലുകളിൽത്തന്നെ തങ്ങിനിൽക്കാനിടയുണ്ട്. അമിതവണ്ണമുള്ളവരും കൂടുതൽ സമയം നിന്നുകൊണ്ടുജോലി ചെയ്യേണ്ടിവരുന്നവരിലും സിരകൾ വളഞ്ഞ വികൃതരൂപം പ്രാപിക്കുന്നു. പ്രൊജസ്ട്രോൺ എന്ന സ്ത്രീഹോർമോണിനും സ്ത്രീകളിൽ ഈ അവസ്ഥ ഉണ്ടാക്കുന്നതിന് പങ്കുണ്ട്. വളരെക്കാലത്തേയ്ക്കു നീണ്ടുനിൽക്കുന്ന വേരിക്കോസിൽ കാലുകഴപ്പ്, വ്രണങ്ങൾ, നീര് എന്നിവയുണ്ടാക്കുന്നു. വേരിക്കോസ് വ്രണങ്ങൾ കരിയാൻ വളരെക്കൂടുതൽ കാലതാമസം വരുന്നതാണ്.
ഇത്തരം അസുഖങ്ങളുള്ളവർ വളരെക്കൂടുതൽ നിൽക്കുന്നത് ഒഴിവാക്കണം. ഇടയ്ക്കിടെ നടക്കുന്നതും ഇറുകിയ അടിവസ്ത്രങ്ങൾ ഉപയോഗിക്കാതിരിക്കുന്നതും അമിതവണ്ണം കുറയ്ക്കുന്നതും രോഗചികിത്സയ്ക്ക് അത്യന്താപേക്ഷിതമാണ്. 

ശസ്ത്രക്രിയയാണ് ഇതിനുള്ള പ്രധാന ചികിത്സ. എൻഡ്രാവെനസ് ലേസർതെറാപ്പി എന്നറിയപ്പെടുന്ന ചികിത്സയും ഫലപ്രദമാണ്.


</doc>
<doc id="192301" url="https://ml.wikipedia.org/wiki?curid=192301" title="തൊണ്ണൂറാമാണ്ട് ലഹള">
തൊണ്ണൂറാമാണ്ട് ലഹള

കേരളചരിത്രത്തിൽ രേഖപ്പെടുത്തപ്പെട്ട ആദ്യ തൊഴിൽസമരങ്ങളിലൊന്നാണ് തൊണ്ണൂറാമാണ്ട് ലഹള. ഇന്ത്യയിൽ സംഘടിത തൊഴിൽ സമരങ്ങളോ ട്രേഡ് യൂനിയനുകളോ ഇല്ലാതിരുന്ന കാലത്ത് 1904ൽ കർഷകതൊഴിലാളികളെ സംഘടിപ്പിച്ച് അയ്യൻകാളിയുടെ നേതൃത്വത്തിൽ ഒരു വർഷം നീണ്ട തൊഴിൽ സമരമാണിത്. കേരളത്തിലെ കർഷകതൊഴിലാളികളെ സംഘടിപ്പിച്ചാണ് അയ്യൻകാളി സമരം നടത്തിയത്. വേതനവർധന, ദലിത് കുട്ടികൾക്ക് സ്കൂളിൽ പ്രവേശം നൽകുക എന്നിവയായിരുന്നു മുഖ്യ ആവശ്യങ്ങൾ. കുട്ടികളെ പള്ളിക്കൂടത്തിൽ കയറ്റിയില്ലെങ്കിൽ പാടത്ത് ‘മുട്ടപ്പുല്ല്’ മുളപ്പിക്കുമെന്നായിരുന്നു മുദ്രാവാക്യം. വേതനവർധന അംഗീകരിച്ച ജന്മിമാർ ദലിതരുടെ സ്കൂൾപ്രവേശം അംഗീകരിച്ചില്ല. സമരത്തിന്റെ ഫലമായി 1907 ൽ തിരുവിതാംകൂർ സർക്കാർ ദലിതർക്ക് വിദ്യാഭ്യാസ സ്വാതന്ത്ര്യം അനുവദിച്ച് ഉത്തരവിട്ടു. ഇത് സവർണജന്മിമാർ അംഗീകരിച്ചില്ല. ഇതിനെതിരെയുള്ള കലാപത്തിൻെറ ഭാഗമായി പഞ്ചമി എന്ന പുലയ പെൺകുട്ടിയുമായി അയ്യൻകാളി ഊരുട്ടമ്പലം പള്ളിക്കൂടത്തിൽ പ്രവേശിച്ചു. ഇത് വലിയ സംഘർഷത്തിന് വഴിവെച്ചു. ഈ സംഭവങ്ങൾ തൊണ്ണൂറാമാണ്ട് ലഹളകൾ എന്നപേരിലാണ് അറിയപ്പെടുന്നത്1907 ൽ ആണ് തിരുവിതാംകൂർ ഭരിച്ചിരുന്ന ശ്രീമൂലം തിരുനാൾ ആദ്യമായി സ്ക്കൂൾ പ്രവേശനം നല്കികൊണ്ട് ഉത്തരവിറക്കിയത് .എന്നാൽ സമ്പന്നന്മാരായ ജന്മിമാർ അത് നടപ്പിലാക്കിയില്ല .അക്ഷരം അഗ്നി ആണെന്ന തിരിച്ചറിവ് അവർക്കുണ്ടായിരുന്നു .മാത്രമല്ല തങ്ങളുടെ പാടങ്ങളിൽ പണിയെടുക്കാനുംസമ്പത്തുണ്ടാക്കുന്നതിനും ഒരു ജന വിഭാഗം വേണം .അതിനു അവരെ അയിത്താചാരവും അനാചാരവും വഴി അടിമകളാക്കി നില നിർത്തേണ്ടത് അവരുടെ തന്നെ ആവശ്യമായിരുന്നു. എന്നാൽ അയ്യൻകാളി അധസ്ഥിത ജനവിഭാഗത്തിന്റെ സ്കൂൾ പ്രവേശനത്തിന് വേണ്ടിയുള്ള പോരാട്ടങ്ങൾ തുടങ്ങിയിരുന്നു .ഇതിന്റെ ഫലമായി തിരുവിതാംകൂർ സർക്കാർ 1910 ൽ വീണ്ടും സ്കൂൾ പ്രവേശന ഉത്തരവിറക്കി .ഈ ഉത്തരവ് നടപ്പിലാക്കാൻ വേണ്ടിയാണു.1907 ൽ സ്ഥാപിച്ച ഊരൂട്ടംബലം സ്കൂളിലേക്ക് പൂജാരി അയ്യരുടെ മകളായ പഞ്ചമിയുമായി അയ്യങ്കാളി എത്തിയത്.

എന്നാൽ കൊച്ചപ്പിപിള്ള എന്ന ജന്മിയുടെ നേതൃത്വത്തിൽ അയ്യൻകാളിയെയും കൂട്ടരെയും വളഞ്ഞിട്ട് ആക്രമിച്ചു .പഞ്ചമി എന്ന ജാതീയ വിവേചനത്തിന്റെ ഇര കയറിയ ഊരൂട്ടംമ്പലം സ്കൂൾ തീയിട്ടു നശിപ്പിക്കുകയും ആ കുറ്റം അയ്യങ്കാളിയുടെ മേൽ കെട്ടി വയ്ക്കുകയും ചെയ്തു .ഊരൂട്ടംമ്പലം സ്കൂളിൽ പ്രവേശനവുമായി ബന്ധപെട്ടു നടന്ന ഈ കലാപം മാറനല്ലൂർ ഗ്രാമത്തിൽ ആകെ പടർന്നു.ഏറ്റവും കൂടുതൽ കർഷക തൊഴിലാളികൾ പാർത്തിരുന്ന കണ്ടല,മുണ്ടെൻ ചിറ ,ഇറയംകോട്,ആനമല ,കൊശവല്ലൂർ ,കരിങ്ങൽ ,അരുവിക്കര തുടങ്ങിയ പ്രദേശങ്ങളിൽ ലഹള പടർന്നു .7 ദിവസം നീണ്ടു നിന്ന അക്രമങ്ങൾ ആയിരുന്നു ഈ പ്രദേശങ്ങളിൽ പുലയ സമുദായാംഗങ്ങൾക്കു നേരെയുണ്ടായത് .കുടിലുകൾ തീയിട്ടു നശിപ്പിക്കുകയും സ്ത്രീകളെ മാനഭംഗപെടുത്തുകയും ചെയ്തു .ജീവൻ രക്ഷിക്കാനായി ആണുങ്ങൾ കുറ്റിക്കാടുകളിലും പാറമടകളിലും ഒളിക്കേണ്ടി വന്നു. ഈ ലഹളയുടെ അലയൊലികൾ പെരുംപഴുതൂർ ,മാരയമുട്ടം ,പള്ളിച്ചൽ ,മുടവൂർ പാറ ,കണിയാപുരം തുടങ്ങിയ സ്ഥലങ്ങളിലും ഉണ്ടായി.

ഊരൂട്ടംമ്പലം സ്കൂളിൽ ഉണ്ടായ ലഹളക്ക് ശേഷം അയ്യങ്കാളി വെങ്ങാനൂർ ചാവടി സ്കൂളിലും പുലയ സമുദായാംഗങ്ങളുമായി പ്രവേശനത്തിന് ചെന്നു.അവിടെയും സവർണ്ണ ജന്മിമാർ ആക്രമണം അഴിച്ചു വിട്ടു. അതോടെ അയ്യങ്കാളി സ്കൂൾ പ്രവേശനത്തിനായി പുതിയൊരു സമരത്തിന് രൂപം നല്കി .അയിത്ത ജാതിക്കാരുടെ സ്കൂൾ പ്രവേശനം ,അവർക്ക് തൊഴിൽ സ്ഥിരത ,കൂലി കൂടുതൽ തുടങ്ങിയ ചില ആവശ്യങ്ങൽ കൂടി ഉന്നയിച്ചു കൊണ്ട് തിരുവിതാംകൂറിൽ ആദ്യമായി ഒരു കർഷകതൊഴിലാളി പണിമുടക്കിന് അയ്യൻകാളി ആഹ്വാനം ചെയ്തു.

1913 ജൂണ് മാസത്തിൽ അയ്യങ്കാളിയുടെ ആഹ്വാനപ്രകാരം കർഷക തൊഴിലാളികൾ പണിമുടക്കി .ഈ പണിമുടക്ക് ഏറ്റവും ശക്തമായത് കണ്ടലയിലും പരിസരങ്ങളിലുംആയിരുന്നു .കർഷക തൊഴിലാളികൾ പാടത്ത് ഇറങാതയത്തോടെ ജന്മിമാരുടെ പാടങ്ങളിൽ മുട്ടി പുല്ലു കിളിർത്തു തുടങ്ങി. ഈ പണിമുടക്ക് പൊളിക്കാൻ ജന്മിമാർ പലതും ചെയ്തു .അയ്യങ്കാളിയെ ജീവനോടെ പിടിച്ചു കൊടുത്താൽ 2000 രൂപയും 2 കഷ്ണമാക്കി കൊടുത്താൽ 1000 രൂപയുംഇനാം പ്രഖ്യപിച്ചു. സമരം ശക്തമായതോടെ എങ്ങനെയും സമരം തീരക്കണമെന്നചിന്ത ജന്മിമാർക്കും സർക്കാരിനുംഉണ്ടായി .ഇതിന്റെ ഫലമായി അന്നത്തെ ദിവാൻ രാജഗോപാലാചാരി സമരം ഒത്തു തീർപ്പാക്കാനായി ഒരു മധ്യസ്ഥനെ വച്ചു.ഫസ്റ്റു ക്ലാസ് മജിസ്ട്രേട്ട് ആയ കണ്ടല സി .കെ നാഗർപിള്ള ആയിരുന്നു മധ്യസ്ഥൻ .ഇദ്ദേഹം ഇരു കൂട്ടരുമായി സംസാരിച്ചു സമരക്കാരുടെ ആവശ്യങ്ങൾ ന്യായമാണെന്ന് തീർപ്പാക്കി .ഇതിനോട് ജന്മിമാരും സഹകരിച്ചു .ജോലി സ്ഥിരത ,കൂലി കൂടുതൽ തുടങ്ങിയ ആവശ്യങ്ങളും അംഗീകരിച്ചു .1914 ൽ വീണ്ടും സ്കൂൾ പ്രവേശന ഉത്തരവ് ഇറക്കുകയും ചെയ്തു .അങ്ങനെ 1913 ജൂണിൽ തുടങ്ങിയ ആദ്യത്തെ കർഷകതൊഴിലാളി സമരം 1914 മെയിൽ അവസാനിച്ചു.


</doc>
<doc id="192304" url="https://ml.wikipedia.org/wiki?curid=192304" title="ഡയമണ്ട് നെക്‌ലെയ്സ്">
ഡയമണ്ട് നെക്‌ലെയ്സ്

ലാൽ ജോസ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഡയമണ്ട് നെക്‌ലെയ്സ്. ഫഹദ് ഫാസിൽ, സംവൃത സുനിൽ, ഗൗതമി നായർ, അനുശ്രീ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ഇഖ്‌ബാൽ കുറ്റിപ്പുറണ് ചിത്രത്തിന്റെ രചന നിർവ്വഹിച്ചിരിക്കുന്നത്.

ദുബായിൽ സാമ്പത്തിക അച്ചടക്കമില്ലാതെ ആഡംബരത്തോടെ ജീവിക്കുന്ന ഒരു മലയാളി ഡോക്ടറുടെ കഥയാണ് ഈ ചിത്രം പറയുന്നത്. സാമ്പത്തികപ്രതിസന്ധികൾ നേരിടുന്ന അയാളുടെ ജീവിതത്തിലേക്ക് മൂന്നു സ്ത്രീകൾ പല ഘട്ടങ്ങളിലായി കടന്നുവരുന്നു. അയാളും അവരും തമ്മിലുള്ള ബന്ധവും തന്റെ ജീവിതത്തിലെ പ്രതിസന്ധികൾ അയാൾ എങ്ങനെ തരണം ചെയ്യുന്നു എന്നതുമാണ് ചിത്രത്തിന്റെ മുഖ്യപ്രമേയം.

ഫഹദ് ഫാസിലിനോടൊപ്പം സംവൃത സുനിൽ, ഗൗതമി നായർ, അനുശ്രീ എന്നീ മൂന്ന് നായികമാരാണ് ഈ ചിത്രത്തിലുള്ളത്. സൂര്യ ടി.വി.യിലെ വിവെൽ ആക്ടീവ് ഫെയർ ബിഗ് ബ്രേക്ക് എന്ന റിയാലിറ്റി ഷോയിലെ ജേതാവാണ് അനുശ്രീ. പ്രസ്തുത ഷോയുടെ വിധികർത്താക്കളിൽ ഒരാളായിരുന്നു ലാൽ ജോസ്. "സെക്കന്റ് ഷോ" എന്ന ചിത്രത്തിലൂടെ അരങ്ങേറിയ ഗൗതമി നായരുടെ രണ്ടാമത്തെ ചലച്ചിത്രമാണിത്. എൽ.ജെ. ഫിലിംസിന്റെയും അനിത പ്രൊഡക്ഷൻസിന്റെയും ബാനറുകളിൽ ലാൽ ജോസ്, പി.വി. പ്രദീപ് എന്നിവർ ചേർന്നാണ് ഈ ചിത്രം നിർമ്മിച്ചിരിക്കുന്നത്. ലാൽ ജോസിന്റെ ആദ്യ നിർമ്മാണ സംരംഭമാണ് ഈ ചിത്രം. "അറബിക്കഥയ്ക്കു" ശേഷം ലാൽ ജോസും ഇഖ്‌ബാൽ കുറ്റിപ്പുറവും ഒന്നിച്ച ചിത്രം കൂടിയാണ് ഡയമണ്ട് നെക്‌ലെയ്സ്. ദുബായിലാണ് ചിത്രീകരണം പ്രധാനമായും നടന്നത്. ബുർജ് ഖലീഫയ്ക്കുള്ളിൽ വച്ചും ചില രംഗങ്ങൾ ചിത്രീകരിച്ചു.



</doc>
<doc id="192312" url="https://ml.wikipedia.org/wiki?curid=192312" title="ഇ.പി.എഫ്.ഒ.">
ഇ.പി.എഫ്.ഒ.

ഇന്ത്യയിലെ തൊഴിലാളികളുടെ ഏറ്റവും വലിയ സാമൂഹ്യ സുരക്ഷിതത്വ പദ്ധതിയായ തൊഴിൽ സുരക്ഷാസംരക്ഷണ പെൻഷൻ പദ്ധതി( ഇ.പി.എഫ്) നടപ്പിലാക്കുന്ന സ്ഥാപനമാണ് എംപ്ലോയീസ് പ്രോവിഡന്റ് ഫണ്ട് ഓർഗനൈസേഷൻ.(ഇ.പി.എഫ്.ഒ.) ഇ.പി.എഫ്.ഓർഗനൈസേഷന്റെ കീഴിൽ അഞ്ചുലക്ഷം വരിക്കാരാണുള്ളത്. തൊഴിൽ മന്ത്രി തലവനായ ഇ.പി.എഫ്.ഒ.യുടെ സെൻട്രൽ ബോർഡ് ഓഫ് ട്രസ്റ്റീസാണ് ഇ.പി.എഫ് (എംപ്ലോയീസ് പ്രൊവിഡൻറ് ഫണ്ട്) പലിശനിരക്ക് നിശ്ചയിക്കുന്നത്.
എംപ്ലായീസ് പ്രൊവിഡണ്ട് ഫണ്ടു പദ്ധതിയിൽ പെൻഷൻ സ്‌കീം നടപ്പിലാക്കുന്നതു 1995 നവംബർ മാസം പതിനാറാം തീയതിയാണ്. ഇന്ത്യയിലെ മൂന്നു കോടിയിലധികം വരുന്ന പി.എഫ് അംഗങ്ങളായ തൊഴിലാളികൾക്കുവേണ്ടി കേന്ദ്ര ഗവൺമെന്റ് ആവിഷ്‌ക്കരിച്ചു നടപ്പിലാക്കിയ ഒരു ക്ഷേമപദ്ധതിയായിരുന്നു ഇ.പി.എഫ് പെൻഷൻ സ്‌കീം 1995 എന്ന പേരിലറിയപ്പെട്ട പദ്ധതി. 1971 ലെ കുടുംബ പെൻഷൻ പദ്ധതിയുടെ പുനരാവിഷ്‌ക്കരണ പദ്ധതിയായിരുന്നു 1995 പെൻഷൻ പദ്ധതി. അതുകൊണ്ടുതന്നെ 1971ലെ കുടുംബ പെൻഷൻ പദ്ധതിയിൽ അംഗങ്ങളായവരെല്ലാം പുതിയ പദ്ധതിയിൽ അംഗങ്ങളായി മാറി. 

1995 നവംബർ 16 മുതൽ പെൻഷൻ പദ്ധതിയിൽ തൊഴിലാളികളുടെ വിഹിതമായി ഉടമകൾ അടക്കുന്ന ഒരു വിഹിതത്തിൽ നിന്നും 8.33 ശതമാനം സംഖ്യ നിക്ഷേപിക്കണം. അങ്ങനെ നിക്ഷേപിക്കുന്ന സംഖ്യയിൽനിന്നും പെൻഷനും അനുബന്ധ ആനുകൂല്യങ്ങളും നൽകുകയെന്നതായിരുന്നു പദ്ധതിയുടെ ഉദ്ദേശം. ഇതിന്റെ ഭരണ ചുമതല പൂർണ്ണമായും എംപ്ലോയീസ് പ്രൊവിഡണ്ട് ഫണ്ടിന്റെ ട്രസ്റ്റീ ബോർഡിനാണ്. ബോർഡിന്റെ ചെയർമാൻ കേന്ദ്രതൊഴിൽ മന്ത്രിയും അംഗങ്ങൾ കേന്ദ്രതൊഴിലാളി സംഘടനാ നേതാക്കളുമാണ്. 1995 നവംബർ 16ന് പ്രഖ്യാപിച്ച പെൻഷൻ പദ്ധതിയനുസരിച്ച് 58 വയസ്സ് കഴിഞ്ഞു സർവ്വീസിൽനിന്നും പിരിയുന്ന തൊഴിലാളി 10 വർഷമെങ്കിലും പെൻഷൻ ഫണ്ടിൽ വിഹിതം അടച്ചവരാണെങ്കിൽ അവർക്ക് പ്രതിമാസ പെൻഷൻ നൽകുന്നതാണ്.
പെൻഷൻ ലഭിച്ചു വരുന്ന തൊഴിലാളി മരണപ്പെട്ടു പോയാൽ അദ്ദേഹം നോമിനിയാക്കിയവർക്കു പ്രതിമാസ പെൻഷന്റെ നൂറു ഇരട്ടി സംഖ്യ തിരിച്ചുനൽകുന്ന ഒരു പദ്ധതിയായിരുന്നു അത്. ആയിരം രൂപ പെൻഷൻ ലഭിക്കുന്ന തൊഴിലാളി മരണപ്പെട്ടു പോയാൽ അവരുടെ നോമിനിക്ക് ഒരു ലക്ഷം രൂപ തിരിച്ചു ലഭിക്കുമായിരുന്നു. കൂടാതെ ആശ്രിതർക്ക് ഭാര്യ അല്ലെങ്കിൽ ഭർത്താവ് ജീവിതാവസാനം വരെ പെൻഷൻ - രണ്ടു മക്കൾക്ക് 25 വയസ്സ് പ്രായമാകുന്നതുവരെ പെൻഷൻ എന്നിവയും പദ്ധതിയിൽ വ്യവസ്ഥ ചെയ്തിരുന്നു. കൂടാതെ പെൻഷണറെ ഇൻഷൂർ ചെയ്യുന്ന വ്യവസ്ഥയും ഉണ്ടായിരുന്നു. ഈ പദ്ധതി നിർത്തൽ ചെയ്തു. 
എംപ്ലോയീസ് പ്രൊവിഡൻറ് ഫണ്ട് ഓർഗനൈസേഷന്റെ (ഇ.പി.എഫ്.ഒ.) ഇ-പാസ്ബുക്ക് സേവനം 2012 ൽ തുടങ്ങി. അഞ്ച് കോടി പി.എഫ്. ഗുണഭോക്താക്കൾക്ക് അവരുടെ അക്കൗണ്ടുകൾ ഓൺലൈനായി ലഭ്യമാകുന്ന സേവനമാണിത്. ഇപ്പോൾ ജോലിയിലുള്ള ഗുണഭോക്താക്കൾക്ക് അവരുടെ ഇ-പാസ്ബുക്ക് ഓരോ മാസവും വെബ്‌സൈറ്റിൽനിന്ന് ഡൗൺലോഡ് ചെയ്യാം.
ഇൻഷൂറൻസ് പരിരക്ഷയും നിർത്തൽ ചെയ്തതും റിട്ടേൺ ക്യാപിറ്റൽ ഫണ്ടു സ്‌കീം നിറുത്തലാക്കിയതും പദ്ധതിയെ അനാകർഷകമാക്കിയെന്ന് തൊഴിലാളി സംഘടനകൾ ആക്ഷേപമുയർത്തിയിരുന്നു.ആനുപാതിക വർദ്ധനവും പെൻഷൻ പദ്ധതിയിൽ വിഭാവനം ചെയ്തിരുന്നെങ്കിലും അതും ഉണ്ടായില്ല. 1996 നുശേഷം 4 തവണയാണ് ചെറിയൊരു ശതമാനം വർദ്ധനവ് പ്രഖ്യാപിച്ചത്. കഴിഞ്ഞ പത്തുവർഷമായി പെൻഷനിൽ വർദ്ധനവുണ്ടായില്ല.



</doc>
<doc id="192314" url="https://ml.wikipedia.org/wiki?curid=192314" title="ലേബർ വെൽഫെയർ, കേരളം">
ലേബർ വെൽഫെയർ, കേരളം

കേരളസർക്കാരിന്റെ അസംഘടിത തൊഴിലാളി സമൂഹത്തിനായുള്ള തൊഴിൽ സംരക്ഷണ സുരക്ഷാ പെൻഷൻ പദ്ധതിക്കായി സ്ഥാപിച്ച വിഭാഗമാണ് ലേബർ വെൽഫെയർ.


</doc>
<doc id="192320" url="https://ml.wikipedia.org/wiki?curid=192320" title="പോളികാർബണേറ്റ്">
പോളികാർബണേറ്റ്

ചില പ്രത്യേകയിനം പ്ലാസ്റ്റിക്കുകളാണ് പോളികാർബണേറ്റുകൾ. ലെക്സാൻ, മാക്രോലോൺ, മാക്രോക്ലിയർ തുടങ്ങിയ വ്യാപാരനാമങ്ങളിൽ ആഗോളവിപണിയിൽ അറിയപ്പെടുന്ന ഇവ തെർമോപ്ലാസ്റ്റിക് പോളിമറുകളിലെ ഒരു പ്രത്യേക വിഭാഗമാണ്. രാസപരമായി കാർബണേറ്റു ഗ്രൂപ്പുകൾ (–O–(C=O)–O–) കൊളുത്തുകളായുളള ശൃംഖലയാണ് പോളികാർബണേറ്റ്. പല അഭിലഷണീയ ഗുണങ്ങളുമുളള പോളികാർബണേറ്റ് ഗാർഹിക സാങ്കേതിക മേഖലകളിൽ നാനാവിധത്തിൽ ഉപയോഗപ്പെടുന്നു. 
ബിസ് ഫീനോൾ എയും ഫോസ്ജീനുമായുളള രാസപ്രക്രിയയിലൂടെയാണ് പോളികാർബണേറ്റ് ഉണ്ടാക്കിയെടുക്കുന്നത് 
വിഷവാതകമായ ഫോസ്ജീൻ ഒഴിവാക്കാനായി, സോളിഡ് സ്റ്റേറ്റ് പോളിമറൈസേഷൻ, ട്രാൻസ് എസ്റ്ററിഫിക്കേഷൻ എന്നീ ഹരിതമാർഗ്ഗങ്ങളും പരിഗണനയിലുണ്ട്.

സുതാര്യത, ദൃഢത, താപസഹനശക്തി എന്നിവ കാരണം പോളികാർബണേറ്റ്, പ്ലാസ്റ്റിക്കുകളുടെ പട്ടികയിൽ മുൻപന്തിയിൽ നിൽക്കുന്നു. തിളച്ച വെളളത്തിൽ പോളികാർബണേറ്റ് ഉരുപ്പടികൾ സ്റ്റെറിലൈസ് ചെയ്യാവുന്നതാകയാൽ ഭക്ഷ്യമേഖലയിലും, ചികിത്സാരംഗത്തും ഗ്ലാസ്സിനു പകരമായി ഉപയോഗിക്കുന്നു. പക്ഷേ, ഒരു ന്യൂനത എളുപ്പത്തിൽ പോറലുകളേൽക്കുന്നു എന്നതാണ്. മറ്റൊന്ന് ശൃംഖലയിലെ ബെൻസീൻ ഘടകങ്ങൾ പ്രകാശരശ്മികളേറ്റ് രാസപരിണാമത്തിനു വിധേയമാകുകയും അതുകാരണം ഉരുപ്പടികൾക്ക് മഞ്ഞ നിറം വരികയും ചെയ്യും. ഇതു മറയ്ക്കാനാണ് നിറം നൽകുകയോ, പ്രാതിരോധശക്തിയുളള രാസപദാർത്ഥങ്ങൾ( Stabilizers) ചേർക്കുകയോ ആവാം. . ,


</doc>
<doc id="192322" url="https://ml.wikipedia.org/wiki?curid=192322" title="അർമീനിയൻ സാഹിത്യം">
അർമീനിയൻ സാഹിത്യം

അർമീനിയൻ സാഹിത്യം എന്നാൽ അർമിനിയയിൽ അധിവസിച്ച ജനവിഭാഗങ്ങൾക്കിടയിൽ വികസിച്ചുവന്ന സാഹിത്യമെന്നാണ്. ചരിത്രാതീതകാലം മുതൽ പല സാമ്രാജ്യങ്ങളുടെയും ഉദയാസ്തമയങ്ങൾ കണ്ട അർമീനിയയിലെ ജനവർഗങ്ങളും ഭാഷകളും സംസ്കാരധാരകളും പല വിധപരിണാമങ്ങൾക്കും വിധേയമായിട്ടുണ്ട്. അർമീനിയൻ ഭാഷാസാഹിത്യങ്ങളുടെ വികാസത്തിലും പല വിരുദ്ധശക്തികളുടെയും ആഘാതപ്രത്യാഘാതങ്ങൾ ദൃശ്യമാണ്.

ഇന്തോ-യൂറോപ്യൻ ഭാഷാഗോത്രത്തിലെ ഒരു സ്വതന്ത്ര ഭാഷയാണ് അർമീനിയൻ. തെക്കു പടിഞ്ഞാറൻ ഏഷ്യയിലെ പർവതപ്രദേശങ്ങളിലും അർമീനിയയിലും ഇതു സംസാരിക്കപ്പെടുന്നു. എ.ഡി. അഞ്ചാം നൂറ്റാണ്ടിനു ശേഷമാണ് ഈ ഭാഷയ്ക്കു സ്വന്തമായ ലിപിമാലയുണ്ടായത്. അതിനുമുൻപ് ചിത്രലിപി ഉപയോഗിച്ചുവന്നിരുന്നു. ലിപിവ്യവസ്ഥ ഉണ്ടായതിനു ശേഷം മൗലികവും പരിഭാഷാരൂപത്തിലുള്ളതുമായ പല മതഗ്രന്ഥങ്ങളും രചിക്കപ്പെട്ടു. ബിഷപ്പ് എസ്നിക്കിന്റെ ബൈബിൾ തർജുമ ഇക്കൂട്ടത്തിൽ പ്രത്യേകം ശ്രദ്ധയർഹിക്കുന്നു. എ.ഡി. 19-ആം നൂറ്റാണ്ടിനു ശേഷം വിവിധവിഷയങ്ങളെ പുരസ്കരിച്ചുള്ള ഗ്രന്ഥങ്ങൾ പലരും രചിച്ചുതുടങ്ങി. ഇവയിൽ ചരിത്രഗ്രന്ഥങ്ങളായിരുന്നു ഏറ്റവും കൂടുതൽ. ഈ നൂതനഗ്രന്ഥങ്ങളുടെ രചനയോടുകൂടി ഒരു പ്രത്യേക സാഹിത്യഭാഷ വികസിച്ചുവന്നു.

അർമീനിയയുടെ വിവിധഭാഗങ്ങളിൽ മാറിമാറി വന്ന രാഷ്ട്രീയ ശക്തികൾക്കിടയിൽ പ്രചരിച്ചുവന്ന ഭാഷകളുമായുണ്ടായ സമ്പർക്കത്തിന്റെ ഫലമായി അർമീനിയൻ ഭാഷയുടെ ശബ്ദസമൂഹം സമ്പന്നമായിക്കൊണ്ടിരുന്നുവെങ്കിലും വ്യത്യസ്തരീതിയിലുള്ള പ്രാദേശികഭാഷാരൂപങ്ങൾ പ്രബലമാവുകതന്നെ ചെയ്തു. റഷ്യൻഭരണത്തിൻകീഴിൽപ്പെട്ട തിബിലിസ് എന്ന പ്രദേശത്തെ അധിവസിച്ചിരുന്ന ജനങ്ങൾ റഷ്യൻഭാഷയുമായി ബന്ധപ്പെട്ട അർമീനിയൻഭാഷ ഉപയോഗിച്ചു; കോൺസ്റ്റാന്റിനോപ്പിൾ (ഈസ്താംബുൾ) കേന്ദ്രമാക്കി ഉയർന്നുവന്ന ബൈസാന്തിയൻ സാമ്രാജ്യത്തിൽ മറ്റൊരുതരം പ്രാദേശികഭാഷാരൂപമാണു വ്യവഹരിക്കപ്പെട്ടിരുന്നത്. ഈ രണ്ടു പ്രാദേശികരൂപങ്ങൾക്കും വ്യാകരണകാര്യങ്ങളിൽ വലിയ വ്യത്യാസമില്ല. രണ്ടിലും സമാനാർഥത്തിലുള്ള പദങ്ങൾ നിരവധിയുണ്ട്. ഈ രണ്ടു ഭാഷാരൂപങ്ങളിലും സമീപദേശത്തുള്ള തുർക്കി, അറബി തുടങ്ങിയ ഭാഷകളിലെ പദങ്ങൾ വളരെ ചുരുക്കമായേ കാണാനുള്ളു.

ഇന്തോ-യൂറോപ്യൻ, ഇന്തോ-ഇറാനിയൻ എന്നീ ഭാഷാഗോത്രങ്ങളുടെ സങ്കരസ്വഭാവമുള്ള ഒരു ഭാഷയാണ് അർമീനിയൻ; ഗ്രീക്ക് ഭാഷയുടെ ചില അംശങ്ങളും ഇതിൽ കാണാനുണ്ട്. എങ്കിലും, സ്വതന്ത്രമായി വികസിച്ചതുമൂലം ഈ ഭാഷകളിൽനിന്നെല്ലാം ഭിന്നമായ വ്യക്തിത്വം അർമീനിയനു ലഭിക്കുകയുണ്ടായി.

അർമീനിയന്റെ വ്യാകരണസ്വരൂപത്തിന് ഇന്തോ-യൂറോപ്യനോടാണ് അടുപ്പമെങ്കിലും തികച്ചും സ്വന്തമായ ഘടനാസവിശേഷതകൾ ഇതിൽ വ്യക്തമായിക്കാണാം. പ്രാചീന അർമീനിയനിൽനിന്നും വ്യത്യസ്തമായ വ്യാകരണനിബന്ധനകളാണ് നവീന അർമീനിയനിൽ നിലവിലുള്ളത്. എങ്കിലും, സ്വതന്ത്രമായി വികസിച്ചതുമൂലം ഈ ഭാഷകളിൽനിന്നെല്ലാം ഭിന്നമായ വ്യക്തിത്വം അർമീനിയനു ലഭിക്കുകയുണ്ടായി. പ്രാചീന പദങ്ങൾ ഒട്ടുമുക്കാലും ഗണ്യമായ പരിവർത്തനം സംഭവിക്കാതെതന്നെ ആധുനികഭാഷയിലും പ്രയോഗിക്കപ്പെട്ടുവരുന്നുണ്ട്.

ബി.സി. മൂന്നാം നൂറ്റാണ്ടു മുതൽ എ.ഡി. മൂന്നാം നൂറ്റാണ്ടു വരെ അർമീനിയ ഭരിച്ചിരുന്നതു പാർത്തിയൻ രാജാക്കന്മാരാകയാൽ ധാരാളം ഇറാനിയൻ വാക്കുകൾ അർമീനിയനിലേക്കു കടന്നുവരാനിടയായി. സിറിയൻ പള്ളിയുടെയും ബൈസാന്തിയൻ പള്ളിയുടെയും ശക്തമായ സ്വാധീനത്തിന്റെ ഫലമായി നിരവധി ഗ്രീക്കുപദങ്ങളും കുരിശുയുദ്ധകാലത്തുണ്ടായ സമ്പർക്കഫലമായി കുറെ ഫ്രഞ്ചുപദങ്ങളും ഈ ഭാഷയിലേക്കു സംക്രമിക്കാനിടയായിട്ടുണ്ട്.

എ.ഡി. അഞ്ചാം നൂറ്റാണ്ടിനെക്കാൾ പഴക്കമുള്ള അർമീനിയൻ ലിഖിതരേഖകളൊന്നുംതന്നെ ലഭ്യമല്ലെങ്കിലും, അവിടെനിന്നും അതിനുമുൻപുള്ള ചില താമ്രശിലാശാസനങ്ങൾ ഹൂറിയൻ, ഹിറ്റൈറ്റ്, ഉറാർതു, അസീറിയൻ, അർമീനിയൻ, ഗ്രീക് എന്നീ ഭാഷകളിൽ കണ്ടെടുക്കപ്പെട്ടിട്ടുണ്ട്. ടൈഗ്രേനസ് എന്ന അർമീനിയൻ രാജാവ് (ബി.സി. 95-55) ഒരു ആസ്ഥാനചരിത്രകാരനെ സംരക്ഷിച്ചിരുന്നുവെന്നും ഇദ്ദേഹത്തിന്റെ പുത്രൻ അർടവാസ്ദസ് ക എഴുതിയ ഏതാനും ദുരന്തനാടകങ്ങൾ പ്ലൂട്ടാർക്കിന്റെ പ്രശംസയ്ക്കു വിഷയമായിട്ടുണ്ടെന്നും ഇവയിൽനിന്നും മനസ്സിലാക്കാം. ക്രിസ്തുമതത്തിന്റെ ആദ്യകാലങ്ങളിൽ വ്രോയ്ർ എന്ന ഒരു കവിയും പരോയ്ർ എന്ന ഒരു മതപ്രഭാഷകനും ജീവിച്ചിരുന്നതായി തെളിഞ്ഞിട്ടുണ്ട്.

മതപരമായ സാഹിത്യ കൃതികളുടെ ആവിർഭാവം ഏറിയകൂറും സ്വന്തമായ അക്ഷരമാലയുണ്ടായ എ.ഡി. അഞ്ചാം നൂറ്റാണ്ടടടുപ്പിച്ചാണ്. ബൈബിൾ വിവർത്തനങ്ങളും ആധ്യാത്മികമായ പ്രബന്ധങ്ങളും ആദ്യമായി അർമീനിയനിൽ രചിച്ച് പ്രസിദ്ധി നേടിയവരാണ് വി. മെസ്രോപ്പും (350-439) കതോലികോസ് സാഹകും (മ. 438) അവരുടെ ശിഷ്യന്മാരും. അർമീനിയയുടെ ക്രിസ്തുമതപരിവർത്തനചരിത്രം രചിച്ച അഗതാഞ്ജലോസും, മെസ്രോപ്പിന്റെ ജീവചരിത്രകാരനായ കൊരിയൂനും, ചരിത്രകാരനായ ഫാറസ്റ്റസ് ബൈസാന്തിനസ്സും, ക്രിസ്തുമതവും സരതുഷ്ട്രമതവും തമ്മിലുള്ള മത്സരത്തെക്കുറിച്ച് ഒരു ഇതിഹാസകാവ്യം നിർമിച്ച എലിഷേയും ഈ ശിഷ്യവർഗത്തിലെ പ്രമുഖൻമാരായിരുന്നു. ആറാം നൂറ്റാണ്ടിലെ പ്രമുഖ ഗ്രന്ഥകാരൻ, "ദാർശനികൻ" എന്ന ബിരുദം നേടിയ ദാവീദ് ആണ്. 

ശാസ്ത്രവിഷയങ്ങളെക്കുറിച്ചു പ്രബന്ധരചന നടത്തുവാനുള്ള അഭിനിവേശം അർമീനിയനിൽ ഏഴാം നൂറ്റാണ്ടോടുകൂടി ഉദയം ചെയ്തത് പിന്നീട് വളരെക്കാലത്തേക്കു നിലനിന്നു. ഭൂമി ഒരു ഗോളമാണെന്നു സമർഥിച്ചും സൂര്യചന്ദ്രഗ്രഹണങ്ങളുടെ യഥാർഥഹേതുക്കൾ വിവരിച്ചും അനേനിയ ഷിരാകാത്സി ഗ്രന്ഥങ്ങൾ രചിച്ചു; യൂക്ലിഡിന്റെയും പ്ലേറ്റോയുടെയും ഗ്രീക്കുകൃതികൾ ഗ്രിഗറി മജിസ്ത്രോസ് (10-ആം നൂറ്റാണ്ട്) വിവർത്തനം ചെയ്തു; മെഖിതാർ ഹെരാത്സി ചില വൈദ്യശാസ്ത്രഗ്രന്ഥങ്ങളും രചിച്ചു.

ദേശചരിത്രഗ്രന്ഥങ്ങളും ഈ കാലങ്ങളിൽ ധാരാളം ഉണ്ടാകാതിരുന്നില്ല. ഹെരാക്ലിയൂസ് ചക്രവർത്തിയുടെ ചരിത്രം രചിച്ച സെബിയോസും (ഏഴാം നൂറ്റാണ്ട്) എസസ്സിലെ അൽബേനിയൻമാരുടെ ചരിത്രത്തിന്റെ കർത്താവായ മോവ്സസ് കലാൻകതുവാത്സി(10-ആം നൂറ്റാണ്ട്)യും ഈ കൂട്ടത്തിൽ ഗണനീയരാണ്. മതപുരോഹിതന്മാരുടെയും തത്ത്വജ്ഞാനികളുടെയും ലഘുജീവചരിത്രങ്ങളെഴുതുന്നതിൽ തത്പരരായ പല ഗ്രന്ഥകാരന്മാരെയും ഈ കാലഘട്ടത്തിൽ കാണാം.

കതോലികോസ് കോമിറ്റാസ് (മ. 628) രചിച്ച നിഗൂഢാർഥകവിതകളും സ്തോത്രഗാനങ്ങളുമാണ് ലഭ്യമായതിൽ ഏറ്റവും പ്രാചീനമായ അർമീനിയൻ പദ്യസാഹിത്യമാതൃകകൾ. ഗ്രിഗോർനരെകാത്സി (950-1010) അർമീനിയയിലെ ഏറ്റവും പ്രമുഖനായ മിസ്റ്റിക് കവിയായി വാഴ്ത്തപ്പെടുന്നു. അർമീനിയൻ സാംസ്കാരിക നവോത്ഥാനത്തിന്റെ കാലമെന്നു കരുതപ്പെടുന്ന 11-16 നൂറ്റാണ്ടുകളിൽ ഉത്കൃഷ്ടമായ പല കാവ്യങ്ങളുടെയും ആവിർഭാവത്തിനു സാക്ഷ്യം വഹിച്ചു. നെർസസ് ഷ്നോർഹാലി (1098-1173) ദേശചരിത്രം പദ്യത്തിലെഴുതി. മതത്തിന്റെ തീക്ഷ്ണമായ അതിപ്രസരങ്ങളിൽനിന്നും സാഹിത്യം വിമോചിതമായിത്തുടങ്ങിയതിന്റെ സൂചനകൾ ഈ കാലഘട്ടത്തിൽ ദൃശ്യമാകുന്നു. "പൌരസ്ത്യദേശത്തിലെ പറുദീസാനഷ്ടം" എന്ന ബഹുമതി ലഭിച്ചിട്ടുള്ള ആദാമിന്റെ പുസ്തകം എന്ന മഹാകാവ്യം എഴുതിയ അരാക്വേൽ സിയൂനെത്സി ജീവിച്ചിരുന്നത് 15ആം നൂറ്റാണ്ടിന്റെ പൂർവാർധത്തിലാണ്.

"അഷൂഘ്" (അറബിയിൽ "കാമുകൻ" എന്ന് അർഥം) എന്ന പേരിൽ പ്രചാരം നേടിയ ധാരാളം ജനകീയ കവികൾ 16-18 നൂറ്റാണ്ടുകളിൽ എണ്ണമറ്റ നാടൻ പാട്ടുകൾ എഴുതി രാജ്യമെങ്ങും ആലപിച്ചുക്കൊണ്ടു നടന്നു. താരാട്ടുപാട്ടുകൾ, പ്രേമഗാനങ്ങൾ, വിലാപഗാനങ്ങൾ, വിവാഹഗാനങ്ങൾ തുടങ്ങി ഇക്കാലത്തു സൃഷ്ടിക്കപ്പെട്ട ഇത്തരം പാട്ടുകളുടെ കൈയെഴുത്തുപ്രതികൾ അർമീനിയനിൽ സുലഭമാണ്. 10- ആം നൂറ്റാണ്ടിൽ തന്നെ രചിക്കപ്പെട്ടതെന്നു സാഹിത്യചരിത്രകാരന്മാർ കരുതുന്ന സസൂൻട്ഷി ദേവിദ് (സസൂനിലെ ദാവീദ്) എന്ന വീരഗാഥ ഇക്കാലത്താണു സാർവത്രികപ്രചാരം നേടിയത്. 

ആദ്യമായി അർമീനിയൻ ഭാഷയിൽ മുദ്രിതമായ പുസ്തകം (1512) പള്ളിയിലെ പെരുന്നാളുകളുടെ ഒരു പട്ടികയാണ്. അർമീനിയൻ ഭാഷയിലുള്ള ബൈബിൾ അച്ചടിപ്പിച്ചത് (1666) യെരവാനിലെ ഓസ്കൻ (1614-75) ആയിരുന്നു. 17- ആം നൂറ്റാണ്ടിൽ രചിക്കപ്പെട്ട മറ്റുകൃതികളിൽ 1602-60 കാലത്ത് അർമീനിയയിൽ നടന്ന യുദ്ധങ്ങളുടെ വിവരണങ്ങളാണ് മുഖ്യം; ഇവയുടെ കർത്താവ് തബ്രീസിലെ അരാക്വേൽ എന്ന പുരോഹിതനും.

18-ആം നൂറ്റാണ്ടോടുകൂടി അച്ചടിവിദ്യ അർമീനിയയിലെങ്ങും പ്രചരിക്കുകയും പല പ്രാചീന കൃതികളും സാമാന്യജനങ്ങൾക്കു ലഭ്യമായിത്തുടങ്ങുകയും ചെയ്തു. 19-ആം നൂറ്റാണ്ടിന്റെ മധ്യത്തിലാണ് പത്രപ്രവർത്തനത്തിന്റെ ആരംഭം; ആധുനികരീതിയിലുള്ള പാഠശാലകളും ഇക്കാലത്ത് ആവിർഭവിച്ചുതുടങ്ങി. എന്നാൽ യഥാക്രമം തുർക്കിയുടെയും റഷ്യയുടെയും കീഴിലമർന്നിരുന്ന അർമീനിയൻ ഭൂവിഭാഗങ്ങൾ തമ്മിൽ പലതരത്തിലുള്ള തർക്കങ്ങളും സൌന്ദര്യപ്പിണക്കങ്ങളും ഈ കാലത്തോടടുപ്പിച്ച് ഉടലെടുക്കാനാരംഭിച്ചു. പാശ്ചാത്യസാഹിത്യങ്ങളിൽ നിന്നും പ്രചോദനം നേടാൻ ശ്രമിച്ച തുർക്കി-അർമീനിയൻ എഴുത്തുകാരിൽ തോവ്മ ടെഴ്സിയാൻ (1840-1909), മൃക്തിച് പെഷിക്താഷ്ലിയാൻ (1828-68), ഹാകോബ് പരോണിയാൻ (1842-91), എറുവാണ്ട് ഓടിയാൻ (1869-1929), ഗ്രിഗോർ സൊറാസ് (1861-1915) തുടങ്ങിയവരുൾപ്പെടുന്നു.

റഷ്യൻ സാഹിത്യധാരകളെ അനുകരിച്ചും ഉപജീവിച്ചും നോവലുകളെഴുതി പ്രശസ്തിനേടിയ വചാതുർ അബോവിയാൻ (1805-48) ആണ് ആധുനിക അർമീനിയൻ സാഹിത്യത്തിന്റെ പിതാവെന്നനിലയിൽ അറിയപ്പെടുന്നത്. ഹോവ്ഹാന്നസ് തുമേനിയൻ (1869-1923) എന്ന കവിക്കും ഗബ്രിയേൽ സുന്ദുകിയാൻ എന്ന നാടകകൃത്തിനും (1825-1912) അർമീനിയൻ സാഹിത്യത്തിലുള്ള പദവി സമുന്നതമാണ്.

അർമീനിയൻ സംസ്കാരധാരകളുടെ പ്രഭവകേന്ദ്രം എന്ന സ്ഥാനം ചരിത്രപരവും രാഷ്ട്രീയവുമായ കാരണങ്ങളാൽ 20-ആം നൂറ്റാണ്ടീന്റെ ആരംഭത്തോടുകൂടി ഇസ്താംബൂളിനു നഷ്ടമായി. ഇന്ന് പാരിസും ബെയ്റൂട്ടും ബോസ്റ്റണും ആസ്ഥാനമാക്കി അർമീനിയനിൽ സാഹിത്യസൃഷ്ടി ചെയ്യുന്നവർ ധാരാളമുണ്ട്.

1920-ൽ അർമീനിയയിൽ സോവിയറ്റു ഭരണം സ്ഥാപിതമായി. വിപ്ലവപൂർവ കാലഘട്ടത്തിലെ എഴുത്തുകാരിൽ പ്രമുഖരായ തുമന്യാൻ, ഷിർവാൻ സാദെ, ദെമിർ ച്യാൻ, ഇസഹക്യാൻ തുടങ്ങിയവർ സോവിയറ്റു സാഹിത്യത്തിന്റെ പങ്കാളികളായി. യുവതലമുറയ്ക്കു മാർഗനിർദ്ദേശം നൽകിയ വിപ്ലവകാരിയായ എഗിഷെചരെൻത്സ് (Egishe charents) നിളസ്തോവിയെ തൾപ്പി (രോഷാകുലമായ ജനക്കൂട്ടം, 1919) ആദിയായ കൃതികളിൽ ജനങ്ങളുടെ വിപ്ലവാവേശത്തെ ചിത്രീകരിച്ചു.

1920-30-കളിലെ മുഖ്യ പദ്യകൃതികളിൽ വ്ഷ്തുനി (A.Vshtuni)യുടെ വസ്ത്തോച്ച്നിയെ പയമി (പൗരസ്ത്യ കവിതകൾ); അകൊപ്യാന്റെ ഇതിഹാസകാവ്യമായ ഷിർകനാൽ ബൾഷേവിക് (Shirkanal-Bolshevik); ബാലസാഹിത്യകാരനായ ഹൻകൊയാന്റെ (A.Khnkoian) പദ്യങ്ങളും കല്പിതകഥകളും; സര്യാൻ (G.B.Sarian), മഹരി (G.G.Mahari) തുടങ്ങിയവരുടെ ഗീതകങ്ങൾ, നയിരി സര്യാന്റെ (Nairi Zarian) റുഷാൻസ്കയ സ്കാള (റഷ്യൻ കൊടുമുടി, 1930) എന്നിവ ഉൾപ്പെടുന്നു. ഈ കാലയളവിലെ ഗദ്യസാഹിത്യത്തിൽ പല പുത്തൻ പ്രവണതകളും വികസിച്ചിരുന്നു. നോവലിസ്റ്റും കഥാകൃത്തുമായിരുന്ന സൊര്യനെ (Stepan Zorian) ഈ മാറ്റത്തിന്റെ മുഖ്യപ്രതിനിധിയെന്നു വിശേഷിപ്പിക്കാം. പ്രിദ്സിദാച്ചെൽ രേവ്കോമ (വിപ്ലവക്കമ്മിറ്റിയുടെ പ്രസിഡന്റ്, 1923), ജ്യേവുഷ്ക ഇസ്ബിബ്ലി അച്ചേക്കി (വായനശാലയിൽ നിന്നുള്ള പെൺകുട്ടി, 1925), ഇസ്ത്തോരിയ അദ്നോയ്ഴ് ഷീസ്നി (ഒരു ജീവിതത്തിന്റെ കഥ, ഒന്നും രണ്ടും വാല്യങ്ങൾ, 1934-39) എന്നിവയാണ് ഇദ്ദേഹത്തിന്റെ പ്രധാന കൃതികൾ. ഇവയിലെല്ലാം തന്നെ സോഷ്യലിസത്തിൽ നിന്നു പ്രചോദനം ഉൾക്കൊള്ളുന്ന ജനതയുടെ ധീരതയാണു പ്രമേയം.

യഥാതഥസാഹിത്യം അർഹിക്കുന്ന പ്രാധാന്യത്തോടെ കൈകാര്യം ചെയ്യുന്ന അക്സെൽ ബകുന്ത്സിന്റെ കഥകളായ ചോമ്നയെ ഉഴ്ശേലിയെ (ഇരുണ്ട മലയിടുക്ക്, 1927), സ്യേയച്ചിലി ചോർനിഹ്ബാഷിൻ (കരിനിലങ്ങളിൽ വിതയ്ക്കുന്നവർ, 1933) എന്നിവ ഗ്രാമീണജീവിതത്തിന്റെ ചാരുതയാർന്ന വർണനകളാണ്. ദെറെനിക് ദെമിർച്യാൻ (Derenik Demirchain) സോഷ്യലിസ്റ്റുയുഗത്തിലെ അധ്വാനിക്കുന്ന മനുഷ്യന്റെ സ്വഭാവ രൂപീകരണം ചിത്രീകരിച്ചു. അറാസി (M.Arazi) ശ്രദ്ധ കേന്ദ്രീകരിച്ചത് തൊഴിലാളിയുടെ ആധ്യാത്മിക വളർച്ചയിലാണ്. 1930-കളിൽ തോതൊവ്യെന്ത്സിന്റെ ഴ്ഷീസിൻ നദ്ര്യേവ്നെയ് ദ റോഗെ (പുരാതന റോമൻ പാതയിലെ ജീവിതം, 1934), ജി.ജി. മഹരിയുടെ ജ്യേത്സ്ത് വ ഇ യൂനസ്ച് (ബാല്യവും കൗമാരവും, 1930) തുടങ്ങിയ ശ്രദ്ധേയങ്ങളായ ആത്മകഥകൾ പുറത്തിറങ്ങി. സര്യാൻ നയിരിയുടെ അസ്തവാൻ (Astavan, ഒന്നും രണ്ടും വാല്യങ്ങൾ, 1937-47) ഗദ്യസാഹിത്യത്തിലെ സുപ്രധാന നാഴികക്കല്ലാണ്.

1941-45 ലെ യുദ്ധകാലത്ത് അർമീനിയൻ സാഹിത്യം ജനതയുടെ പ്രബുദ്ധത വളർത്തുന്നതിൽ പ്രധാന പങ്കുവഹിച്ചു. ഇസഹക്യാൻ (Avetik Isashakian), ദെമിർച്യാൻ (Derenik Demirchain), ഒർബെലി (I.A.Orbeli) തുടങ്ങിയവരുടെ പ്രചാരണഗ്രന്ഥങ്ങളിലും മുന്നണിപ്പടയാളിയും എഴുത്തുകാരനുമായിരുന്ന റചി കൊചാറി (Rachi Kochar)ന്റെ രചനകളിലും ദേശഭക്തി അലതല്ലി. ദെമിർച്യാന്റെ ചരിത്രനോവലായ വർദനങ്ക് (Vardanank, ഒന്നും രണ്ടും വാല്യങ്ങൾ, 1943-46), സ്തിപാൻ സൊര്യാൻ എഴുതിയ ത്സാർ പാപ്പ് (പാപ്പ് രാജാവ്, 1944), എൻ. സര്യാന്റെ അറാപ്രിക് റാസ്നി (സുമുഖനായ അറാ, 1944) എന്ന ശോകാന്ത നാടകം എന്നിവയും യുദ്ധകാലകൃതികളിൽപ്പെടുന്നു.

യുദ്ധാനന്തര കൃതികളിൽ റചി കൊചാറിന്റെ ജ്യേച്ചി ബൽഷോവദോമ (വലിയ വീട്ടിലെ കുട്ടികൾ, 1952), സെവുന്ത്സിന്റെ ചെഗിറാൻ (തെഹ്റാൻ, 1952), തുടങ്ങിയ നോവലുകളും നബരിഗുസിവാന (സെവാൻ തടാകതീരങ്ങളിൽ, 1951), പ്ല്യേന്നിക്കി ബർസോവ ഉസ്യേലിയ (ബാർസോവ് മലയിടുക്കിലെ തടവുകാർ, 1954-55) എന്നീ കഥകളും പ്രസിദ്ധങ്ങളാണ്. സര്യാൻ രചിച്ച ഉറോദ്നിക്ക (ഉറവയിൽ, 1949), ഓപ്പിത്ത്നയെ പോലെ (പരീക്ഷണഭൂമി, 1950), ബൊര്യാൻ (G.Borian) രചിച്ച നവിസത്താഹ് (ഉയരങ്ങളിൽ, 1948) എന്നീ നാടകങ്ങൾ അർമീനിയൻ നാടകവേദിയിൽ വിജയകരമായി അവതരിപ്പിച്ചിട്ടുണ്ട്. ഈ കാലഘട്ടത്തിലെ പ്രസിദ്ധകവിതകൾ എമീന്റെ (G.G.Emin) നോവയ ദറോഗ (പുതിയ പാത, 1949), കപുതിക്യാന്റെ (S.B.Kaputikian) മയീ റദ്നീയെ (എന്റെ ജനത) എന്നിവയാണ്. സെവകി(P.Sevak)ന്റെ പ്രസിദ്ധ ആഖ്യാന കവിതയായ നി സ്മൾക്കായുഴ്ശി കോളക്കൾ (നിലയ്ക്കാത്ത മണിയൊച്ച) 1959-ലും ചിളവേക് ന ളാദനി (കൈവെള്ളയിലെ മനുഷ്യൻ) എന്ന സമാഹാരം 1963-ലും പ്രത്യക്ഷപ്പെട്ടു. കപുതിക്യാന്റെ റസ് ദൂമിയ ന വൾപുച്ചി (വഴിമധ്യത്തിലെ ചിന്തകൾ, 1960), എമീനി (Emin)ന്റെ ദ്വേദറോഗി (രണ്ടു പാതകൾ), സഗ്യാന്റെ (Sageian) പെരിദ് സക്കാത്തം (സൂര്യാസ്തമയത്തിനു മുമ്പ്), പ്യേസിൻ സ്ക്കാൾ (പാറകളുടെ സംഗീതം) തുടങ്ങിയവ 1980-കളിലെ പ്രാതിനിധ്യസ്വഭാവമുള്ള കൃതികളാണ്. മികച്ച ഗദ്യകൃതികളും ഈ കാലയളവിൽ പുറത്തിറങ്ങി. ഹൻസദ്യാന്റെ (S.Kh.Khanzadian) സിംലാ (ഭൂമി, 1954), അഹവ്നി (Akhavni)യുടെ ഷിറാക് (Shirak, 1954), സയിന്യാൻ (A.A.Sainian) രചിച്ച ന പിരി പൂച്ച്യഹ് (നാല്ക്കവലകളിൽ, 1946), സര്യാന്റെ (Zarian) ഗസ്പജീൻ പിത്രോസ് ഇ ഇവോ മിനിസ്തറീ (മി. പെത്രോസും മന്ത്രിമാരും, 1958), സ്തെപന്യാന്റെ (A.Stepanian) ന പറോഗെ ലേത (ഗ്രീഷ്മത്തിന്റെ പടിവാതിലിൽ, 1959), ദര്യാൻ (Z.M.Darian) എഴുതിയ സയദ്-നോവ (Sayat-Nova, വാല്യങ്ങൾ ഒന്നും രണ്ടും, 1961-63), അയ്വസ്യാൻ (S.B.Aivazian) രചിച്ച സുജ്ബാ അർമ്യാൻ സ്കയ (അർമീനിയയുടെ വിധി, 1966), ഹെച്ചൂനിയന്റെ (Khechunian) ക്നീഗ ബീച്ചിയ (ഉല്പത്തിപ്പുസ്തകം), ഹലാനിയന്റെ (Z.Khalanian) ലിപ്പ്യേത്സ്കി റൊമാഷ്ക്കി (ഡെയ്സി പുഷ്പത്തിന്റെ ഇതളുകൾ) തുടങ്ങിയ നോവലുകൾ ഉദാഹരണങ്ങളാണ്. ഇക്കാലത്തെ മികച്ച കഥാകാരന്മാരായിരുന്ന അറമ്യാൻ, അവക്യാൻ, സെവാൻ, സർകിസ്യാൻ, പെത്രൊസ്യാൻ എന്നിവർ ആധുനിക ജീവിതത്തെ പരാമർശിക്കുന്ന കൃതികളാണു രചിച്ചത്. തെർ ഗ്രിഗര്യാന്റെ (G.A.Ter-Grigorian) ഉമിറായുഴ്ശയഫ്ളോറ (നാശോന്മുഖമായ സസ്യജാലങ്ങൾ, 1961), അറക്സ്മന്യാന്റെ (A.A.Araksmanian) റോസി ഇക്റോവ് (രക്തവും റോസാപുഷ്പങ്ങളും), ബര്യാൻ (Borian) രചിച്ച പദ് അദ്നോയ് ക്റീഷയ് (ഒരേ വിതാനത്തിൻ കീഴിൽ, 1958) എന്നിവ ഈ വിഭാഗത്തിൽപ്പെടുന്നു.

ആധുനിക അർമീനിയൻ സാഹിത്യകാരന്മാർ സോഷ്യലിസ്റ്റു റിയലിസത്തിലൂടെ സാഹിത്യവികാസത്തിനു വഴിയൊരുക്കുന്നതായി കാണാം. വിദേശത്തുള്ള വിവിധ അർമീനിയൻ കോളനികളിലെ സാഹിത്യത്തെയും സംസ്കാരത്തെയും പ്രസ്തുത പ്രസ്ഥാനം സ്വാധീനിച്ചു വരുന്നു. ലെബണിലെ പുരോഗമന സാഹിത്യകാരന്മാരായ അദ്ദര്യാൻ (G.Addarian), വഗ്യാൻ (Vagian), അമേരിക്കൻ ഐക്യനാടുകളിലെ അന്ദ്രേയസ്യാൻ (A.Andreasian), സിതൽ (K.Sital), ഫ്രാൻസിലെ ഷഹ്നുർ (Sh.Shakhnur), ഇറാനിലെ ദേവ് (Dev) എന്നിവർ അർമീനിയൻ ഭാഷയിലെ പ്രസിദ്ധ എഴുത്തുകാരാണ് 



</doc>
<doc id="192323" url="https://ml.wikipedia.org/wiki?curid=192323" title="എൽ.ബി.എസ്. കോളേജ് ഓഫ് എഞ്ചിനീയറിംഗ്, കാസർഗോഡ്">
എൽ.ബി.എസ്. കോളേജ് ഓഫ് എഞ്ചിനീയറിംഗ്, കാസർഗോഡ്

കേരളത്തിലെ കാസർഗോഡ് ജില്ലയിലെ പൊവ്വൽ എന്ന സ്ഥലത്ത് സ്ഥിതി ചെയ്യുന്ന ഒരു സർക്കാർ നിയന്ത്രിത സ്വാശ്രയ എൻജിനീയറിങ് കോളജാണ് എൽ.ബി.എസ്. കോളേജ് ഓഫ് എഞ്ചിനീയറിംഗ്. സർക്കാർ നിയന്ത്രണത്തിലുള്ള കേരളത്തിലെ ആദ്യത്തെ സാശ്രയ എഞ്ചിനീയറിംഗ് കോളേജ്‌ ആണ് 1993 ൽ സ്ഥാപിതമായ എൽ ബി എസ് കോളജ്‌ ഓഫ് എഞ്ചിനീയറിംഗ്.എ.ഐ.സി.ടി. ഇ. യുടെ അംഗീകാരമുള്ള എൽ.ബി.എസ്. കോളേജ് കണ്ണൂർ സർവ്വകലാശാലയുമായി അഫിലിയേറ്റ് ചെയ്തിരിക്കുന്നു .




http://www.lbscek.org/


</doc>
<doc id="192329" url="https://ml.wikipedia.org/wiki?curid=192329" title="വിത്തുകോശങ്ങൾ">
വിത്തുകോശങ്ങൾ

എല്ലാ ബഹുകോശജീവികളിലും കാണപ്പെടുന്നതും ക്രമഭംഗം വഴി വിഭജനം നടത്തി പുതിയ കോശങ്ങളെ ഉത്പാദിപ്പിക്കുവാൻ കഴിവുള്ളതും ആയ കോശങ്ങളാണ് വിത്തുകോശങ്ങൾ. വൈവിധ്യമാർന്ന പുതിയ കോശങ്ങളെ പിന്നീട് ഉത്പാദിപ്പിക്കുവാൻ ഇവയ്ക്ക് കഴിവുണ്ട്. യഥാർത്ഥത്തിൽ ഇവ പ്രത്യേകമായി രൂപഭേദമോ വികാസമോ പ്രാപിച്ചിട്ടില്ലാത്തവയാണ്. ഇവയെ പ്രത്യേകപരീക്ഷണസാഹചര്യങ്ങളിൽ ഉത്തേജിപ്പിച്ച് അഭിലഷണീയകോശങ്ങളെ നിർമ്മിച്ചെടുക്കാവുന്നതാണ്. മനുഷ്യരിൽ 3 മുതൽ 5 വരെ ദിവസം മാത്രം പ്രായമുള്ള ഭ്രൂണങ്ങളിൽ നിന്ന് കാലക്രമേണ ശരീരനിർമ്മാണത്തിനും മറ്റ് ശാരീരികപ്രവർത്തനങ്ങൾക്കുമാവശ്യമായ ത്വക്ക്, ഹൃദയ, ശ്വാസകോശ, പേശീ, അസ്ഥികലകളെല്ലാം രൂപപ്പെടുന്നു.
വിത്തുകോശങ്ങൾക്ക് കലകളുടെ സ്ഥാനത്തേയോ സ്വഭാവത്തെയോ അടിസ്ഥാനപ്പെടുത്തി നിയതമായ ഘടനയില്ല. എന്നാൽ ഈ കോശങ്ങൾക്ക് പിന്നീട് ഹൃദയപേശിയേയോ മാംസപേശിയേയോ ഉത്പാദിപ്പിക്കുന്നതിന് തടസ്സമുണ്ടാകുന്നില്ല.
വളരെക്കൂടുതൽ കാലത്തേയ്ക്ക് സ്വയംവിഭജനശേഷി കാണിക്കുന്ന കോശങ്ങളാണിവ. ക്രമഭംഗം എന്ന, ക്രോമസോം എണ്ണത്തിനുമാറ്റമുണ്ടാകാത്ത തരത്തിലുള്ള വിഭജനം വഴി പുതിയ കോശങ്ങളെ പുനഃസൃഷ്ടിക്കാൻ ഇവയ്ക്ക് കഴിയുന്നു. 
വിത്തുകോശങ്ങളുടെ ക്രമഭംഗം വഴി നിരവധി വ്യതിരിക്ത ഘടനയും ധർമ്മവുമുള്ള കോശങ്ങൾ രൂപപ്പെടുന്നു. 
ഭ്രൂണവിത്തുകോശങ്ങൾ (എംബ്രിയോണിക് സ്റ്റെം സെൽ)എന്നും പരിപക്വവിത്തുകോശങ്ങൾ (അഡൾട്ട് സ്റ്റെം സെൽ)എന്നും വിത്തുകോശങ്ങളെ രണ്ടായി തിരിക്കാം. ഭ്രൂണങ്ങളിൽ നിന്ന് രൂപപ്പെടുന്ന കോശങ്ങൾ വിവിധപരീക്ഷണഘട്ടങ്ങളിലൂടെ സാധാരണ വിത്തുകോശങ്ങളുടെ ഗുണങ്ങൾ ഉണ്ടോ എന്ന് പരിശോധിക്കപ്പെടുന്നു. പിന്നീട് വളർച്ചാമാധ്യമങ്ങളിൽ വച്ച് ഇവയെ പരുവപ്പെടുത്തി പരീക്ഷണങ്ങൾക്ക് ഉപയോഗിക്കുന്നു. പൂർണ്ണ വളർച്ചയെത്തിയ അവയവങ്ങളിലോ കലകളിലോ കാണപ്പെടുന്ന രൂപഭേദമോ വികാസമോ പ്രാപിച്ചിട്ടില്ലാത്ത തരത്തിലുള്ള കോശങ്ങളാണ് പരിപക്വവിത്തുകോശങ്ങൾ. സൊമാറ്റിക് സ്റ്റെം സെൽ എന്നും ഇവ വിവക്ഷിക്കപ്പെടുന്നു. അസ്ഥിമജ്ജയും ആഡിപ്പോസ് കലകളും രക്തവുമാണ് ഇത്തരം കോശങ്ങളുടെ ഏറ്റവും വിലപ്പെട്ട സ്വാഭാവികഉറവിടങ്ങൾ.
വിത്തുകോശങ്ങളുടെ പ്രാധാന്യം നാൾക്കുനാൾ വർദ്ധിച്ചുവരുന്നു. രക്താർബുദം പോലെയുള്ള രോഗങ്ങളുടെ ചികിത്സയിൽ ആശാവഹമായ മുന്നേറ്റമുണ്ടാക്കാൻ വിത്തുകോശപഠനങ്ങൾക്ക് കഴിയുന്നു. പാർക്കിൻസൺസ്, അമയിലോട്രോഫിക്ക് ലാറ്റിറൽ സ്ക്ളീറോസിസ്, മൾട്ടിപ്പിൽ സ്ക്ളിറോസിസ്, പേശീനാശം എന്നിവയുടെ ചികിത്സയ്ക്ക് വിത്തുകോശങ്ങൾ വ്യാപകമായി ഉപയോഗിക്കപ്പെടുന്നു.
രോഗബധിതമായി നശിച്ചുപോയതോ പ്രവർത്തനരഹിതമായ അവയവങ്ങളെ മൂല കോശങ്ങളുടെ സഹായത്തോടെ പുതിയ കോശങ്ങളുണ്ടാക്കി പുനരുജ്ജീവിപ്പിക്കുന്ന പ്രക്രിയ യാണ് മൂല കോശ ചികിത്സ


</doc>
<doc id="192330" url="https://ml.wikipedia.org/wiki?curid=192330" title="ചിത്രലേഖ (വിവക്ഷകൾ)">
ചിത്രലേഖ (വിവക്ഷകൾ)



</doc>
<doc id="192334" url="https://ml.wikipedia.org/wiki?curid=192334" title="സോഷ്യൽ ഡെമോക്രാറ്റിക് ട്രേഡ് യൂണിയൻ">
സോഷ്യൽ ഡെമോക്രാറ്റിക് ട്രേഡ് യൂണിയൻ

ഇന്ത്യയിൽ പ്രവർത്തിക്കുന്ന ഒരു തൊഴിലാളി പ്രസ്ഥാനമാണ് സോഷ്യൽ ഡെമോക്രാറ്റിക് ട്രേഡ് യൂണിയൻ (SDTU). 2012 മെയ് 1 മെയ് ദിനത്തിലാണ് സംഘടന പിറവിയെടുത്തത്. 
സോഷ്യൽ ഡമോക്രാറ്റിക് പാർട്ടി ഓഫ് ഇന്ത്യയുടെ പോഷക സംഘടന എന്ന നിലയിലാണ് എസ.ഡി.ടി.യു പ്രവർത്തിക്കുന്നത്.

ചൂഷണം ചെറുക്കുകയും തൊഴിൽ സുരക്ഷ ഉറപ്പാക്കുകയും ചെയ്യുന്നതോടൊപ്പം സാമൂഹിക ഉത്തരവാദിത്തം തിരിച്ചറിയുന്ന തൊഴിലാളി പ്രസ്ഥാനമാണു ലക്ഷ്യമാക്കുന്നതെന്ന് സംഘടന അവകാശപ്പെടുന്നു.
മുകളിൽ പച്ചയും താഴെ ചുവപ്പും നിറത്തിലുള്ള പതാകയിൽ ഇടതു വശത്ത് ലംബമായി എസ്.ഡി.ടി.യു എന്ന് വെള്ള നിറത്തിൽ ആംഗലേയ അക്ഷരങ്ങളിൽ ആലേഖനം ചെയ്തിരിക്കുന്നു.
എസ്.ഡി.ടി.യു കേരള സംസ്ഥാന കമ്മിറ്റി 2012 മെയ് ഒന്നിന് നിലവിൽ വന്നു. പ്രമുഖ മനുഷ്യവകാശപ്രവർത്തകൻ ഗ്രോ വാസു ആണ് പ്രഥമ പ്രസിഡന്റ്. ഒ അലിയാർ എറണാകുളം ആണ് ജനറൽ സെക്രട്ടറി.


</doc>
<doc id="192341" url="https://ml.wikipedia.org/wiki?curid=192341" title="ഒരു മറവത്തൂർ കനവ്">
ഒരു മറവത്തൂർ കനവ്

ശ്രീനിവാസന്റെ തിരക്കഥയിൽ ലാൽ ജോസ് സംവിധാനം ചെയ്ത് 1998-ൽ പുറത്തിറങ്ങിയ മലയാളചലച്ചിത്രമാണ് ഒരു മറവത്തൂർ കനവ്. മമ്മൂട്ടി, ബിജു മേനോൻ, മോഹിനി, ദിവ്യ ഉണ്ണി എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. നിരവധി ചിത്രങ്ങളിൽ സഹസംവിധായകനായി പ്രവർത്തിച്ച ലാൽ ജോസ് സംവിധാനം ചെയ്ത ആദ്യ ചലച്ചിത്രമാണിത്. പിന്നണിഗായകനായ ദേവാനന്ദും ഈ ചിത്രത്തിലൂടെ അരങ്ങേറി.




</doc>
<doc id="192345" url="https://ml.wikipedia.org/wiki?curid=192345" title="രസികൻ">
രസികൻ

ലാൽ ജോസ് സംവിധാനം ചെയ്ത് 2004-ൽ പുറത്തിറങ്ങിയ മലയാളചലച്ചിത്രമാണ് രസികൻ. ദിലീപ്, സംവൃത സുനിൽ എന്നിവരാണ് ഈ ചിത്രത്തിലെ നായികാനായകന്മാർ. ഭരത് ഗോപിയുടെ മകനായ വി.ജി. മുരളീകൃഷ്ണൻ ഈ ചിത്രത്തിലൂടെ നടനായും തിരക്കഥാകൃത്തായും അരങ്ങറി.




</doc>
<doc id="192347" url="https://ml.wikipedia.org/wiki?curid=192347" title="മുണ്ടുമുഴി">
മുണ്ടുമുഴി

മലപ്പുറം ജില്ലയിലെ വാഴക്കാട് പഞ്ചായത്തിലെ ഒരു ഗ്രാമമാണ് മുണ്ടുമുഴി.


</doc>
<doc id="192354" url="https://ml.wikipedia.org/wiki?curid=192354" title="കെ.ജി.ബി.">
കെ.ജി.ബി.

സോവിയറ്റ് യൂണിയന്റെ ചാര സംഘടനയായിരുന്നു കെ.ജി.ബി. (Komitet gosudarstvennoy bezopasnosti അഥവാ Committee for State Security) എന്നതിന്റെ ചുരുക്കെഴുത്ത്. 1954 മുതൽ 1991 വരെയായിരുന്നു പ്രവർത്തന കാലം. 

74 വർഷത്തെ കാലയളവിൽ പല പേരുകളിലും അറിയപ്പെട്ടെങ്കിലും അവസാനമായി സ്വീകരിച്ച കെ.ജി.ബി. എന്ന പേരിലാണ് ഈ രഹസ്യാന്വോഷണ ഏജൻസി അറിയപ്പെട്ടത്. പ്രതാപകാലത്ത് ലോകത്തിലെ ഏറ്റവും മികച്ച രഹസ്യ ശേഖരണ എജൻസിയായിരുന്നു ഇത്. സോവിയറ്റ്‌ യൂണിയനെ ലോകോത്തര ശക്തിയായി ഉയർത്തുന്നതിലും കെ.ജി.ബി ക്ക് നിർണായക പങ്കുണ്ട്. 


</doc>
<doc id="192364" url="https://ml.wikipedia.org/wiki?curid=192364" title="രംഗ് രസിയാ">
രംഗ് രസിയാ

വിഖ്യാത ചിത്രകാരൻ രാജാ രവിവർമയുടെ ജീവിതത്തെ ആധാരമാക്കി 2008-ൽ കേതൻ മേത്ത സംവിധാനം ചെയ്ത ചലച്ചിത്രമാണ് രംഗ് രസിയാ (ഹിന്ദി: रंग रसिया). 'കളേഴ്സ് ഓഫ് പാഷൻ' എന്ന പേരാണ് ചിത്രത്തിന്റെ ഇംഗ്ലീഷ് പതിപ്പിനുള്ളത്.

കേരളം, മുംബൈ, വാരാണസി എന്നിവിടങ്ങളിലായിരുന്നു 'രംഗ് രസിയാ'യുടെ ചിത്രീകരണം.
രജ്ഞിത്ത് ദേശായിയുടെ മറാത്തി നോവലായ 'രാജാ രവിവർമ്മ' യെ ആസ്പദമാക്കിയാണ് ഈ സിനിമ. രാജാ രവിവർമയുടെ പൊതുജീവിതവും സ്വകാര്യജീവിതവും രംഗ് രസിയായിൽ പ്രതിപാദിക്കപ്പെടുന്നു. 
രവിവർമയെ വളരെയേറെ സ്വാധീനിക്കുകയും രവിവർമയുടെ ചിത്രരചനയ്ക്ക് പ്രചോദനമായിത്തീരുകയും ചെയ്ത സുഗന്ധ എന്ന സ്ത്രീയുമായി രവിവർമയ്ക്കുള്ള ബന്ധവും ഈ ബന്ധം രവിവർമയുടെ പൊതുജീവിതത്തിൽ വരുത്തുന്ന വ്യതിയാനങ്ങളുമാണ് ചിത്രത്തിന്റെ മുഖ്യ ഇതിവൃത്തം. നിറങ്ങളോടുള്ള രവിവർമയുടെ അഭിനിവേശവും അവിഷ്കാരസ്വാതന്ത്ര്യത്തിനുള്ള പോരാട്ടവും ഈ ചലച്ചിത്രത്തെ വ്യത്യസ്തമാക്കുന്നു. 
രവിവർമ്മയെക്കുറിച്ച വാസ്തവവിരുദ്ധമായ ചിത്രീകരണങ്ങളും പരാമർശങ്ങളും നടത്തി ആക്ഷേപിച്ചെന്ന് കാട്ടി അദ്ദേഹത്തിന്റെ കുടുംബാംഗങ്ങൾ മായാ മൂവീസിനും സംവിധായകൻ കേതൻ മേത്തയ്ക്കും ഇദ്ദേഹത്തിന്റെ ഭാര്യയും നിർമാതാവുമായ ദീപാസാഹിക്കും സഹനിർമാതാവായ ആനന്ദ് മഹേന്ദ്രുവിനുമെതിരെ കേസു നൽകിയതിനെത്തുടർന്ന് ചിത്രത്തിന്റെ പ്രദർശനം കോടതി തടഞ്ഞിരുന്നു. വിവാദപരവും പ്രകോപനപരവുമായ പരാമർശങ്ങളും രംഗങ്ങളും ഉണ്ടായിരുന്നതിനാൽ നേരത്തേ സെൻസർബോർഡിന്റെ വിലക്കുണ്ടായിരുന്നു.




</doc>
<doc id="192372" url="https://ml.wikipedia.org/wiki?curid=192372" title="രതീഷ്">
രതീഷ്

മലയാളചലച്ചിത്ര രംഗത്തെ ഒരു അഭിനേതാവായിരുന്നു രതീഷ് (ജീവിത കാലം: 1954–2002). 150-ലേറെ മലയാളചലച്ചിത്രങ്ങളിൽ ഇദ്ദേഹം അഭിനയിച്ചിട്ടുണ്ട്. ജയന്റെ മരണശേഷം എൺപതുകളിൽ മലയാള സിനിമയിലെ സൂപ്പർ സ്റ്റാർ രതീഷ് ആയിരുന്നു

ആലപ്പുഴയിലെ കലവൂരിൽ രാജഗോപാൽ പത്മാവതിയമ്മ ദമ്പതികളുടെ മകനായി ജനിച്ചു.ഷേർളി, ലൈല എന്നീ സഹോദരിമാർ രതീഷിനുണ്ട്. കൊല്ലം ശ്രീനാരായണ കോളേജിലും ആലപ്പുഴ SN കോളേജിലും ഇദ്ദേഹം പഠിച്ചു.
1977-ൽ പുറത്തിറങ്ങിയ വേഴാമ്പൽ എന്ന സിനിമയിലൂടെയാണ് ഇദ്ദേഹം ചലച്ചിത്രരംഗത്ത് അരങ്ങേറ്റം കുറിക്കുന്നത്. എന്നാൽ, 1979-ൽ കെ.ജി. ജോർജ്ജ് സംവിധാനം ചെയ്ത് പുറത്തിറങ്ങിയ ഉൾക്കടൽ എന്ന ചിത്രത്തിലൂടെയാണ് ഇദ്ദേഹം ശ്രദ്ധേയനാകുന്നത്. പിന്നീട് തേരോട്ടം എന്ന ചിത്രത്തിൽ സഹനായകനായി അഭിനയിച്ചെങ്കിലും ചിത്രം പുറത്തിറങ്ങിയില്ല. 1981-ൽ പുറത്തിറങ്ങിയ തുഷാരം എന്ന ഐ.വി. ശശി ചിത്രത്തിൽ രതീഷ് ആദ്യമായി നായകനായി വേഷമിട്ടു. ജയനു വേണ്ടി ഉണ്ടാക്കിയ ഈ കഥാപാത്രം രതീഷ് മികവുറ്റതാക്കി.

1981 മുതൽ 1988 വരെയുള്ള കാലഘട്ടത്തിലാണ് രതീഷ് മലയാള സിനിമയിൽ സജീവമായിരുന്നത്. ഈ കാലയളവിൽ മോഹൻലാലിനും മമ്മൂട്ടിയോടുമൊപ്പം ഈ നാട്, രാജാവിന്റെ മകൻ, വഴിയോരക്കാഴ്ചകൾ, അബ്കാരി, ഉണരൂ, ജോൺ ജാഫർ ജനാർദ്ദനൻ എന്നിങ്ങനെ നിരവധി ശ്രദ്ധേയമായ ചലച്ചിത്രങ്ങളിൽ വേഷമിട്ടു. 1990-ഓടെ രതീഷ് ചലച്ചിത്രരംഗത്ത് നിന്ന് പൂർണ്ണമായി വിട്ടു നിന്നു. നാലു വർഷത്തെ ഇടവേളയ്ക്ക് ശേഷം ഷാജി കൈലാസ് സംവിധാനം ചെയ്ത കമ്മീഷണർ എന്ന സിനിമയിലൂടെയാണ് രതീഷ് ചലച്ചിത്രരംഗത്തേക്ക് മടങ്ങി വന്നത്.

നടൻ സത്താറുമായി ചേർന്ന് മൂന്നു ചിത്രങ്ങളും അയ്യർ ദി ഗ്രേറ്റ്‌ , ചക്കിക്കൊത്തൊരു ചങ്കരൻ എന്നീ ചിത്രങ്ങൾ ഒറ്റയ്ക്കും നിർമിച്ചിട്ടുണ്ട്. മുൻ മന്ത്രി MK ഹേമചന്ദ്രന്റെ മകൾ ഡയാനയാണ് രതീഷിന്റെ ഭാര്യ. ഇവരുടെ മക്കളും ഇന്ന് സിനിമയിൽ സജീവമാണ്. 2002 ഡിസംബർ 23-ന് അദ്ദേഹം അന്തരിച്ചു.




</doc>
<doc id="192377" url="https://ml.wikipedia.org/wiki?curid=192377" title="പൊട്ടാസ്യം ഹൈഡ്രോക്സൈഡ്">
പൊട്ടാസ്യം ഹൈഡ്രോക്സൈഡ്

കാസ്റ്റിക് പൊട്ടാഷ് എന്ന നാമത്തിൽ അറിയപ്പെടുന്ന ഒരു അകാർബണിക സംയുക്തമാണ് പൊട്ടാസ്യം ഹൈഡ്രോക്സൈഡ്.
സോഡിയം ഹൈഡ്രോക്സൈഡിനേപ്പോലെ (NaOH) ശക്തിയേറിയ ഒരു ക്ഷാരമാണ് പൊട്ടാസ്യം ഹൈഡ്രോക്സൈഡ്. വളരെയധികം വ്യാവസായിക ഉപയോഗങ്ങളുള്ള ഒരു ക്ഷാരമാണിത്. 2005-ലെ കണക്കുകൾ പ്രകാരം ഏതാണ്ട് എഴുരത് ലക്ഷത്തോളം ടൺ പൊട്ടാസ്യം ഹൈഡ്രോക്സൈഡ് ഉത്പാദിപ്പിച്ചു.



</doc>
<doc id="192385" url="https://ml.wikipedia.org/wiki?curid=192385" title="പോളിമർ ലായനി">
പോളിമർ ലായനി

പോളിമർ ശൃംഖലകളെക്കുറിച്ചുളള കൂലങ്കഷമായ പഠനങ്ങൾക്കും, മറ്റു ചില സാങ്കേതിക ഉപയോഗങ്ങൾക്കും, പോളിമർ ലായനികൾ ആവശ്യമാണ്. ലഘുതന്മാത്രകളെപ്പോലെ ലായകത്തിലിട്ട് ഇളക്കിയാൽ എളുപ്പത്തിൽ ലയിക്കുന്നവയല്ല ശൃംഖലാ തന്മാത്രകൾ. അവയുടെ വലിപ്പം തന്നെയാണ് ഇതിനു തടസ്സമായി നിൽക്കുന്നത്. പോരാത്തതിന് രാസഘടന, ശൃംഖലാഘടന എന്നിവയും വിലയനപ്രക്രിയയെ ഏറെ സ്വാധീനിക്കുന്നു. വെളളത്തിൽ നിഷ്പ്രയാസം ലയിക്കുന്ന ഗ്ലുക്കോസിന്റെ തന്നെ പോളിമറുകളായ സ്റ്റാർച്ചും സെല്ലുലോസും ഇതിനു പറ്റിയ ഉദാഹരണമാണ്. 

ഇതിന് രണ്ടു വ്യക്തമായ ഘട്ടങ്ങളുണ്ട്. 
അനുകൂലമായ ലായകത്തിലിടുമ്പോൾ ആദ്യം, പോളിമർ ലായകത്തെ ഉൾക്കൊണ്ട്(absorb)ചീർക്കുന്നു(swelling). ഈ ഘട്ടം വളരെ പതുക്കെയേ പുരോഗമിക്കൂ. ഇളക്കുന്നതുകൊണ്ട് വേഗം കൂട്ടാനാവില്ല. ലായകത്തെ ആഗിരണം ചെയ്ത് കുതിർന്നു ചീർത്ത വഴുവഴുത്ത, അതീവ മൃദുപിണ്ഡമാണ് പോളിമർ ജെൽ. ലായകം ജലമാണെങ്കിൽ ഹൈഡ്രോജെൽ എന്നു പറയുന്നു. കുരുക്കുകളുളള പോളിമറാണെങ്കിൽ (crosslinked polymer) പ്രക്രിയ ഇവിടെ സമാപ്തം. അവക്ക് വിലയനമില്ല. ശൃംഖലകൾക്ക് വേറിട്ടു പോകാനാകാത്തത് കൊണ്ടാണ് വിലയനം അസാദ്ധ്യമാവുന്നത്. 
വഴുവഴുത്ത മൃദുപിണ്ഡത്തെ ലായകത്തിലിട്ട് ശക്തിയായി ഇളക്കുമ്പോൾ അത് ചെറുകണികകളായി മാറുകയും ക്രമേണ ശൃംഖലകൾ വേർപെടുകയും ചെയ്യുന്നു. ഇതും പെട്ടെന്നു നടക്കുന്നതല്ലെങ്കിലും ഇളക്കൽ സഹായകമാവും. പരസ്പരം വേറിടുന്നതോടെ ശൃംഖലകൾക്ക് ചലനസ്വാതന്ത്ര്യം (mobility)കൈ വരികയും ലായക തന്മാത്രകളുമായി കൂടുതൽ ഇടപെടുകയും ചെയ്യുന്നു. ഈ ഘട്ടത്തിൽ ശൃംഖലാ-ലായക തന്മാതകൾ തമ്മിലുളള ഇടപെടലിനാണ് കൂടുതൽ ( Polymer-Solvent interaction)പ്രസക്തി.
ലഘുതന്മാത്രകളെ സംബന്ധിച്ചേടത്തോളം അവയും ലായകതന്മാത്രകളും തമ്മിൽ ഗണ്യമായ വലിപ്പ വ്യത്യാസമില്ല. അതുകൊണ്ട് ചലനസ്വാതന്ത്ര്യവും ഒരു പ്രശ്നമാകുന്നതേയില്ല. ലായനിയുടെ സ്വഭാവവിശേഷതകളെ വിശ്ലേഷണം ചെയ്യുമ്പോൾ ലേയത്തിന്റേയും ലായകത്തിന്റേയും ആനുപാതിക തന്മാത്ര സംഖ്യാംശം ( mole fraction)ആണ് പരിഗണിക്കാറ്. പക്ഷേ, പോളിമറുടെ കാര്യത്തിൽ ലേയത്തിന്റേയും ലായകത്തിന്റേയും തന്മാത്രകളല്ല, അവയുടെ ആനുപാതിക വ്യാപ്തം( volume fraction) ആണ് പരിഗണനക്കെടുക്കുന്നത്. 
എല്ലാ ലായകങ്ങളിലും ശൃംഖലകൾക്ക് ഒരേ വ്യാപ്തം ആവണമെന്നില്ല. ശൃംഖലകളും ലായകതന്മാത്രകളും തമ്മിലുളള പരസ്പര ബന്ധം എത്രത്തോളം മെച്ചപ്പെട്ടതാണോ, അതിനനുസരിച്ച് ശൃംഖലകളുടെ പിരിമുറുക്കം കുറയുകയും അവ അയഞ്ഞു കിടക്കുകയും ( relaxed state)ചെയ്യും. മറ്റൊരു ശ്രദ്ധേയകരമായ വസ്തുത ലായനി എത്രത്തോളം നേർപ്പിക്കുന്നുവോ, അതനുസരിച്ച് ശൃംഖലകൾ തമ്മിലുളള ദൂരം വർദ്ധിക്കുന്നു. നേർപ്പിക്കൽ അപരിമേയമാവുന്ന( Infinite dilution) അവസ്ഥയെ അടിസ്ഥാനപ്പെടുത്തിയാണ് ശൃംഖലകളുടെ പല സവിശേഷതകളും പഠനവിധേയമാക്കുന്നത്. 


</doc>
<doc id="192392" url="https://ml.wikipedia.org/wiki?curid=192392" title="റെഡ് റിബൺ എക്‌സ്പ്രസ്സ്">
റെഡ് റിബൺ എക്‌സ്പ്രസ്സ്

എയ്‌ഡ്‌സ്‌ അവബോധമുണർത്തുന്നതിന് വേണ്ടി ഇന്ത്യൻ റെയിൽവേ നടത്തുന്ന ദേശീയ പര്യടനമാണ് റെഡ് റിബൺ എക്‌സ്പ്രസ്സ്.

എയ്‌ഡ്‌സ്‌ രോഗികളോടുള്ള വിവേചനം ഒഴിവാക്കുക, രോഗം വരാതിരിക്കാനുള്ള മുൻകരുതൽ സ്വീകരിക്കുക എന്നീ സന്ദേശങ്ങളുമായാണ് ട്രെയിൻ ജനുവരി 12 ന് ന്യൂഡൽഹിയിൽ നിന്ന് യാത്ര തിരിച്ചത്.കൗൺസിലിങ്ങും എച്ച്.ഐ.വി. പരിശോധനയ്ക്കുള്ള സംവിധാനവും ട്രെയിനിൽ ഒരുക്കിയിട്ടുണ്ട്. സന്ദർശകർക്ക് കൗൺസലിങ്ങിനും എച്ച്.ഐ.വി. പരിശോധനയ്ക്കും അവസരമുണ്ടാകും. എയ്ഡ്‌സ് ബാധിതരുടെ കൂട്ടായ്മകൾ ബോധവത്കരണവുമായി പ്ലാറ്റ്‌ഫോമിൽ സ്റ്റാളുകൾ ഉണ്ടാകും .21 സംസ്ഥാനങ്ങൾ സന്ദർശിച്ചതിനു ശേഷമാണ് ഡൽഹിയിൽ തിരിച്ചെത്തുക.എച്ച്.ഐ.വി. സന്ദേശങ്ങളുമായി യക്ഷഗാന, വീരഗൈസ് സംഘങ്ങൾ പരിപാടികൾ അവതരിപ്പിക്കുന്നുണ്ട്.


</doc>
<doc id="192399" url="https://ml.wikipedia.org/wiki?curid=192399" title="സംസ്ഥാനപാത 25 (കേരളം)">
സംസ്ഥാനപാത 25 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 27 (സംസ്ഥാനപാത 27). തമിഴ്നാട് സംസ്ഥാനത്തിലെ മേട്ടുപ്പാളയത്തിൽ നിന്നും ആരംഭിച്ച്, പാലക്കാട് ജില്ലയിലെ വേലംതാവളം ഹൈവേയിലാണ് ഈ പാത അവസാനിക്കുന്നത്. 14.2 കിലോമീറ്റർ നീളമുണ്ട്.

മേട്ടുപ്പാളയം കവല, തത്തമംഗലം - ചിറ്റൂർ - നാട്ടുകാൽ കവല (നാട്ടുകാൽ - വേലംതാവളം ഹൈവേയിൽ ചേരുന്നു)


</doc>
<doc id="192402" url="https://ml.wikipedia.org/wiki?curid=192402" title="ദി സ്ക്രീം">
ദി സ്ക്രീം

നോർവീജിയൻ ചിത്രകാരൻ എഡ്വേർഡ് മങ്കിന്റെ ഒരു രചനയാണ് ദി സ്ക്രീം. സായന്തനച്ചോപ്പു പടർന്ന ചക്രവാളത്തിന്റെ പശ്ചാത്തലത്തിൽ ഭീതിതനായി നിൽക്കുന്ന ഒരു മനുഷ്യന്റെ ചിത്രമാണ് ദ സ്ക്രീം. ചിത്രത്തിന്റെ നാലു പതിപ്പുകൾ ചിത്രകാരൻ വരച്ചിരുന്നു. ആശങ്കയും ഭയവുമാണ് ചിത്രം പ്രതിഫലിപ്പിക്കുന്നത്. 11.99 കോടി ഡോളർ രൂപക്ക് ലേലത്തിൽ പോയ ഈ ചിത്രം ലോകത്തിലെ ഏറ്റവും വില കൂടിയ ചിത്രങ്ങളിലൊന്നാണ്. പിക്കാസോയുടെ ചിത്രമായിരുന്നു ഇതുവരെ ഏറ്റവും കൂടിയ വിലക്ക് വിറ്റുപോയത്. 2010ൽ 10.65 കോടി ഡോളറാണ് ഈ ചിത്രത്തിന്റെ ലേലത്തിലൂടെ ലഭ്യമായത്.2012 മെയ്‌ മൂന്നിന് ഈ ചിത്രം വീണ്ടും ലേലം ചെയ്യപ്പെട്ടപ്പോൾ ലഭിച്ചത് 119.9 മില്യൺ ഡോളറാണ് . 
ഈ മാസ്റ്റർപീസ് വരയ്ക്കാനുള്ള സാഹചര്യത്തെക്കുറിച്ച് ഒരിക്കൽ മങ്ക് എഴുതി, 
ബിസിനസുകാരനായ പീറ്റർ ഒസ്ലന്റെ കൈവശമായിരുന്നു ദ സ്ക്രീം. ഈ ചിത്രം ഇപ്പോൾ വിൽക്കുന്നതു മഞ്ചിന്റെ ഓർമയ്ക്കായി വലിയൊരു മ്യൂസിയം നിർമ്മിക്കാനാണെന്നും പീറ്റർ പറയുന്നു. മങ്കിന്റെ അയൽക്കാരനും സുഹൃത്തുമായിരുന്നു പീറ്ററിന്റെ അച്ഛൻ തോമസ്. അഡോൾഫ് ഹിറ്റ്ലർ നോർവെ കീഴടക്കിയപ്പോൾ തന്റെ ചിത്രങ്ങൾ നാസികൾ നശിപ്പിക്കും എന്ന് മങ്ക് ഭയപ്പെട്ടിരുന്നു. ഇക്കാര്യം തോമസിനോടു പറയുകയും ചെയ്തിരുന്നു. 1944ൽ മങ്ക് അന്തരിച്ചു. നാസികളുടെ കൈയിൽപ്പെടാതെ മങ്കിന്റെ എഴുപത്തിനാലു പെയ്ൻറിങ്ങുകൾ തോമസ് രക്ഷപെടുത്തുകയായിരുന്നു.


</doc>
<doc id="192406" url="https://ml.wikipedia.org/wiki?curid=192406" title="അവയവം">
അവയവം

ഒരു പ്രത്യേകധർമം നിർവഹിക്കുന്ന വ്യതിരിക്ത ശരീരഭാഗമാണ് അവയവം. പരസ്പരബദ്ധമായ ഒരു പറ്റം കലകൾ (tissues) ചേർന്നതാണ് ഓരോ അവയവവും. ഒന്നോടൊന്നു കൂടിച്ചേരാതെ വേറിട്ടുനില്ക്കുന്നത് എന്നാണ് 'അവയവ' ശബ്ദത്തിന്റെ അർഥം. ജീവന്റെ എല്ലാ പ്രത്യേക സ്വഭാവങ്ങളും പ്രദർശിപ്പിക്കുന്ന ഏറ്റവും ചെറിയ ഘടകമാണ് കോശം. ഒരേ ധർമമുള്ള കോശങ്ങളുടെ സമൂഹത്തെ കല എന്നു വിളിക്കുന്നു. അവയവം എന്നത് കുറേക്കൂടി ബൃഹത്തായ ഒരു ഘടനാവിശേഷമാണ്. നഗ്നനേത്രങ്ങളാൽ കാണാൻ കഴിയുന്ന ഇത് രണ്ടോ അതിലധികമോ കലകൾ ചേർന്നുണ്ടാകുന്നു. ഒരു ശരീരധർമം നിർവഹിക്കാൻ സഹകരിച്ചു പ്രവർത്തിക്കുന്ന ഒരുകൂട്ടം അവയവങ്ങളാണ് അവയവവ്യൂഹം എന്ന പേരിലറിയപ്പെടുന്നത്. ഉദാഹരണത്തിന് അന്നനാളി, ആമാശയം, കരൾ തുടങ്ങിയ അവയവങ്ങൾ ചേർന്നു ദഹനേന്ദ്രിയവ്യൂഹം രൂപംകൊള്ളുന്നു. രക്തപര്യയനവ്യൂഹത്തിലെ അവയവങ്ങളാണ് ഹൃദയം, ധമനികൾ, സിരകൾ, കാപ്പിലറികൾ എന്നിവ. ഇല, തണ്ട്, വേര് എന്നിവ സസ്യങ്ങളുടെ വളർച്ചയ്ക്കാവശ്യമായ ശരീരഭാഗങ്ങളാണ്; പുഷ്പങ്ങൾ പ്രജനനാവയവങ്ങളും. 

അവയവങ്ങൾ, വിശേഷിച്ചും മൃഗങ്ങളിൽ, ഘടനയുടെ കാര്യത്തിൽ വൈവിധ്യം നിറഞ്ഞവയാണ്. തലമുറകളിലൂടെ ആവർത്തിക്കപ്പെട്ട പ്രകൃതിനിർധാരണത്തിന്റെ (natural selection) ഫലമാണിത്. അവയവങ്ങൾ കുറവും ലളിതവുമായിരിക്കുമ്പോൾ ഒരേ അവയവത്തിനു പല ധർമങ്ങളുണ്ടായിരിക്കുക സ്വാഭാവികമാണ്. എന്നാൽ സാധാരണഗതിയിൽ ഓരോ പ്രത്യേകധർമത്തിനും പ്രത്യേകാവയവങ്ങളോ അവയവഭാഗങ്ങളോ ഉള്ളതായാണ് കണ്ടുവരുന്നത്. പരിണാമചരിത്രത്തിൽ ഏറ്റവും മുകളിലത്തെ പടിയിൽ എത്തിനില്ക്കുന്ന മനുഷ്യനെ സംബന്ധിച്ചിടത്തോളം ഇതു വളരെ ശരിയായിരിക്കുന്നു. ദഹനേന്ദ്രിയത്തിന്റെ ഏറ്റവും ലളിതമായ രൂപമാണ് അമീബയിലും മറ്റു പ്രോട്ടോസോവ(Protozoa)കളിലും കാണുന്നത്. സ്പോഞ്ചുകളിലും (Sponges) മണ്ണിരകളിലും ഇതു കുറേക്കൂടി പുരോഗമിച്ചിരിക്കുന്നു. പരിണാമഫലമായി ഉയർന്ന ജന്തുക്കളിലും മനുഷ്യനിലും വിവിധഭാഗങ്ങളുള്ള ഭിന്നാവയവങ്ങൾ ചേർന്നാണ് ദഹനേന്ദ്രിയവ്യൂഹം രൂപംകൊണ്ടിരിക്കുന്നത്. 

ശരീരത്തിൽ അവയവങ്ങളുടെ സ്ഥാനം അവയുടെ ധർമത്തിന് ഏറ്റവും അനുയോജ്യമായവിധത്തിലായിരിക്കും. അവയവങ്ങളുടെ ആകൃതി, ഘടന, രൂപം എന്നിവ നിർണയിക്കുന്നതും പ്രധാനമായി അവയുടെ ധർമംതന്നെ. അണ്ഡവിഭജനാരംഭത്തോടെ പ്രാവർത്തികമാകുന്ന പല യാന്ത്രികതത്ത്വങ്ങളും തുടർച്ചയായ പ്രകൃതിനിർധാരണത്തിലൂടെ ജീവജാലങ്ങളുടെ സമമിതിയെയും ക്രമീകരണത്തെയും നിയന്ത്രിച്ചുവരുന്നു. സമമിതി രണ്ടുതരമുണ്ട്: സസ്യങ്ങളിലും താഴ്ന്നതരം ജീവികളിലും കാണപ്പെടുന്ന ആരീയസമമിതിയും (radial or axial symmetry), ആർത്രോപ്പോഡുകളിലും കശേരുകികളിലും (Vertebrates) കാണപ്പെടുന്ന ദ്വിപാർശ്വസമമിതിയും (bilateral symmetry). എന്നാൽ ബാഹ്യമായി കാണുന്ന ദ്വിപാർശ്വസമമിതി പലപ്പോഴും ആന്തരികാവയവങ്ങളെ ബാധിക്കാറില്ല. ചില പ്രോട്ടോസോവകളിൽ ഗോളാകാര (spherical) സമമിതിയും കാണുന്നുണ്ട്. 

ഒരു അവയവത്തിന്റെ രൂപവത്കരണത്തിനു സഹായിക്കുന്ന ഓരോ കലയ്ക്കും പ്രത്യേക സ്ഥാനവും ധർമവും ഉണ്ടായിരിക്കും. ഒരു പ്രത്യേക കലയ്ക്കായിരിക്കും ആ അവയവത്തിന്റെ പരമമായ ധർമത്തിന്റെ ചുമതല. മറ്റു കലകൾ അതിന്റെ സഹായകഘടകങ്ങളായിരിക്കും. ദഹനേന്ദ്രിയവ്യൂഹം പരിശോധിച്ചാൽ ദഹനവും അവശോഷണവും പോഷകകോശങ്ങൾ (nutritive cells) നിർവഹിക്കുന്നതായി കാണാം. ആഹാരത്തെ മുന്നോട്ടു നയിക്കുന്ന മാംസപേശികൾ, ദഹനത്തിനുശേഷം പോഷകവസ്തുക്കൾ വലിച്ചെടുത്ത് ശരീരത്തിന്റെ വിവിധ ഭാഗങ്ങളിലെത്തിക്കുന്ന രക്തക്കുഴലുകൾ, പലതരം കോശങ്ങളുടെ പ്രവർത്തനം ഏകോപിപ്പിക്കുന്ന നാഡീകല, നാനാതരം കോശങ്ങളെ ചേർത്തു നിർത്തുന്ന സംയോജകകല (connective tissue) ഇവയൊക്കെ സഹായഘടകങ്ങളാണ്. മറ്റൊരു അവയവമായ കണ്ണിൽ നാഡികളുടെ ഒരു മിശ്രപാളിയായ (complex layer of nerve elements) ദൃഷ്ടിപടലം (retina) ആണ് പ്രധാനഭാഗം. പ്രകാശരശ്മികൾ ദൃഷ്ടിപടലത്തിൽ പതിച്ച് നാഡികളെ (nerves) ഉത്തേജിപ്പിക്കുന്നു. നാഡീ-ആവേഗങ്ങൾ (nerve impulses) തലച്ചോറിലെത്തിക്കുന്ന നാഡീതന്തുക്കൾ (nerve fibres), പ്രകാശരശ്മികളെ ദൃഷ്ടിപടലത്തിലേക്കു കേന്ദ്രീകരിക്കുന്ന സുതാര്യകാചം (lens), കണ്ണിനെ പരിരക്ഷിക്കുകയും വിവിധ കലകളെ ഒന്നിച്ചു ചേർക്കുകയും ചെയ്യുന്ന സംയോജകകല, കണ്ണിന്റെ ചലനം സാധ്യമാക്കുന്നതും കണ്ണിലേക്കു വീഴുന്ന പ്രകാശരശ്മികളുടെ അളവ് നിയന്ത്രിക്കുന്നതുമായ മാംസപേശികൾ, രക്തക്കുഴലുകൾ എന്നിവയാണ് കണ്ണിന്റെ പ്രവർത്തനത്തെ സഹായിക്കുന്ന മറ്റു ഘടകങ്ങൾ. 

വിഭിന്ന സാഹചര്യങ്ങളിൽ ജീവിക്കുന്ന വ്യത്യസ്തസ്വഭാവികളായ ജന്തുക്കളുടെ അവയവങ്ങൾക്കു വൈവിധ്യമുണ്ടായിരിക്കും. ഉദാഹരണത്തിന് ജലജീവികളുടെ ചലനാവയവങ്ങൾ പത്രങ്ങളായിരിക്കുമ്പോൾ(fin), പക്ഷികളിൽ അതേ അവയവം ചിറകുകളായും(wing) കരയിൽ ജീവിക്കുന്നവയിൽ കാലുകളും കൈകളുമായും രൂപാന്തരപ്പെട്ടിരിക്കുന്നു. കശേരുകികളുടെ പാർശ്വാംഗങ്ങൾ (lateral appendages) ഓടുക, ചാടുക, നീന്തുക, പറക്കുക, പിടിച്ചു തൂങ്ങുക തുടങ്ങിയ കൃത്യങ്ങൾക്ക് അനുയോജ്യമായ വിധത്തിൽ രൂപഭേദം പ്രാപിക്കുന്നതിനു തെളിവാണ് ഇത്. മനുഷ്യന്റെ കൈ, പക്ഷികളുടെ ചിറക്, കുതിരയുടെ മുൻകാലുകൾ, തിമിംഗിലത്തിന്റെ ഫ്ളിപ്പറുകൾ (flippers) എന്നിവ വ്യത്യസ്തമാണെന്നു തോന്നാമെങ്കിലും ഇവയുടെ എല്ലുകൾ, സിരകൾ, മാംസപേശികൾ, നാഡികൾ എന്നിവ സൂക്ഷ്മമായി പഠിക്കുമ്പോൾ ഇവയുടെ ഘടനാസാമ്യം ബോധ്യമാകും. ഈ സാമ്യം പൊതുവായ ഒന്നിൽനിന്നു രൂപമെടുക്കുന്നതുകൊണ്ടുള്ളതാകാം. പലപ്പോഴും ഇവയുടെ ധർമവും ഒരേതരത്തിലാകുന്നു (ഉദാ. നായ്, തവള, പല്ലി ഇവയുടെ മുൻകാലുകൾ). മനുഷ്യന്റെ കൈ, പക്ഷിയുടെ ചിറക്, മാനിന്റെ മുൻകാലുകൾ എന്നിവ ഒരേ സമയത്ത് വ്യത്യസ്തരീതിയിലുള്ള കൃത്യങ്ങൾ നിർവഹിക്കുന്നു. സസ്യങ്ങളിലും ഈ സ്ഥിതിവിശേഷം കാണാം. വരണ്ട ഭൂമിയിൽ വളരുന്ന ചെടികളിലെ മുള്ളുകൾ സാധാരണ ചെടികളിൽ കാണുന്ന ഇലകൾക്കോ ശാഖകൾക്കോ പകരമുള്ളവയാകാം. ഡാൻഡെലിയോൺ (Dandelion) പൂവും പൈൻ മരത്തിന്റെ കോണും ഉദ്ഭവപരമായി ഒന്നുതന്നെ (homologous structure).

അപ്പെൻഡിക്സ് (Vermiform appendix), സീക്കം (Caecum) തുടങ്ങിയ അവയവങ്ങൾ മനുഷ്യനിൽ വളരെ ചെറുതായും ഉപയോഗശൂന്യമായും ആണ് കാണപ്പെടുന്നത്. മുയൽ തുടങ്ങിയ ചില ജന്തുക്കളിൽ ഇവ വളരെ വികസിച്ച അവസ്ഥയിലും ദഹനേന്ദ്രിയവ്യൂഹത്തിലെ പ്രവർത്തനക്ഷമമായ ഒരു ഭാഗമായും കാണാം. നിമേഷകപടലം (nictitating membrane) അഥവാ മൂന്നാമത്തെ കൺപോള മനുഷ്യനിൽ കാണപ്പെടുന്നില്ല. പക്ഷേ പക്ഷികൾ, ഇഴജന്തുക്കൾ, ഉഭയജീവികൾ (Amphibians) എന്നിവയിൽ ഇതു കൂടുതൽ വികസിച്ചിരിക്കുന്നു. ചെവികളും വാലുകളും ചലിപ്പിക്കുന്നതിനുള്ള മാംസപേശികൾ പല കശേരുകികളിലും നന്നായി പ്രവർത്തിക്കുന്നുവെങ്കിലും മനുഷ്യനിൽ പ്രായേണ പ്രവർത്തനശൂന്യമാണ്. മുൻതലമുറക്കാരിൽ ഉണ്ടായിരുന്നതും ഉപയോഗരാഹിത്യം മൂലം ശോഷിച്ചുപോയതുമായ ഈ അവയവങ്ങൾ പാരമ്പര്യസിദ്ധിമൂലമാണ് കാണാനിടയാകുന്നത്. മനുഷ്യനിൽ കാണുന്ന 150-ഓളം 'അവശോഷാവയവങ്ങൾ' (vestigial organs) പരിണാമസിദ്ധാന്തത്തിനു തെളിവായി നിലനില്ക്കുന്നു. ഭ്രൂണത്തിലും ഇപ്രകാരമുള്ള അവശോഷാവയവങ്ങൾ കാണാം. ഉരുളക്കിഴങ്ങിന്റെ 'കണ്ണി'ന് അടുത്തുകാണുന്ന സൂക്ഷ്മമായ ഇലകൾ, കള്ളിച്ചെടിയുടെ മുള്ളുകൾ എന്നിവ സസ്യങ്ങളിലെ അവശോഷാവയവങ്ങൾക്ക് ഉദാഹരണങ്ങളാണ്. ഒരേതരത്തിൽ ഉദ്ഭവിച്ച അവയവങ്ങളിൽ കാണുന്ന ഉപരിപ്ളവമായ വ്യത്യാസങ്ങളും അവയുടെ ധർമങ്ങളിലുള്ള വ്യത്യാസങ്ങളും ജൈവപരിണാമത്തെയാണ് സൂചിപ്പിക്കുന്നത്. 

മനുഷ്യനിൽ പ്രധാനമായി എട്ട് അവയവവ്യൂഹങ്ങളാണ് പ്രവർത്തിക്കുന്നത്. അസ്ഥിവ്യൂഹം, പേശീവ്യൂഹം എന്നിവ ശരീരത്തിനു താങ്ങും സംരക്ഷണവും ചലനക്ഷമതയും നല്കുന്നു; ദഹനേന്ദ്രിയവ്യൂഹം കഴിക്കുന്ന ഭക്ഷണത്തിലെ പോഷകപദാർഥങ്ങളെ ശരീരത്തിലേക്ക് അവശോഷണം ചെയ്യത്തക്കവണ്ണം രൂപാന്തരപ്പെടുത്തുന്നതിനും രക്തചംക്രമണവ്യൂഹം ഓക്സിജൻ, പോഷകസാധനങ്ങൾ എന്നിവയുടെ സംവഹനത്തിനും വിസർജ്യവസ്തുക്കളുടെ നിഷ്കാസനത്തിനും സഹായിക്കുന്നു. ശ്വസനേന്ദ്രിയവ്യൂഹം ശ്വാസകോശങ്ങൾക്കകത്തുവെച്ച് വാതകങ്ങളുടെ പരസ്പരമാറ്റം നടക്കുന്നതിനും ശബ്ദം പുറപ്പെടുവിക്കുന്നതിനും സഹായിക്കുന്നു. വിസർജനേന്ദ്രിയവ്യൂഹം ശാരീരികപ്രവർത്തനങ്ങളുടെ ഫലമായുണ്ടാകുന്ന വിസർജ്യപദാർഥങ്ങൾ പുറംതള്ളുവാൻ ഉപകരിക്കുന്നു. പ്രജനനവ്യൂഹം വംശവർധനവിനു കാരണമാകുന്നു; നാഡീവ്യൂഹം, അന്തഃസ്രാവിവ്യൂഹം എന്നിവ എല്ലാ വ്യൂഹങ്ങളുടെയും പരസ്പരസഹകരണത്തിനു സഹായിക്കുന്നു. 

സവിശേഷവും എന്നാൽ പരിമിതവുമായ ധർമങ്ങളുള്ള ചില 'അപ്രധാനാവയവ'ങ്ങളും (lesser organs) ശരീരത്തിൽ കാണപ്പെടുന്നു. ഇവയെ സംബന്ധിച്ച പ്രധാന കണ്ടുപിടിത്തങ്ങൾ നടത്തിയവരുടെ പേരുകളുമായി ബന്ധപ്പെട്ടാണ് ഇവ അറിയപ്പെടുന്നത്. ജേക്കബ്സൺ അവയവം (Jacobson's Organ); മനുഷ്യനിൽ അപുഷ്ടമായി കാണപ്പെടുന്നതെങ്കിലും നാല്ക്കാലികളിൽ വളരെയധികം വികാസം പ്രാപിച്ചിട്ടുള്ള ഒരു ഘ്രാണേന്ദ്രിയം (organ of smell); കോർട്ടി അവയവം (Organ of Corti); ചെവിയിലെ കോക്ളിയാർ നാള(cochlear duct)ത്തിൽ കാണപ്പെടുന്നതും ശബ്ദഗ്രഹണസംബന്ധിയുമായ ഒരു അവയവം. 'സ്പൈറൽ അവയവം' എന്നും ഇതിനു പേരുണ്ട്); ഗോൾഗി അവയവം (Organ of Golgi); സ്നായു (tendon) വിനടുത്ത് പേശിയുടെ ഉപരിഭാഗത്തായി കാണപ്പെടുന്ന ഒരു അഗ്രാവയവം) തുടങ്ങിയവ അപ്രധാനാവയവങ്ങൾക്ക് ഉദാഹരണങ്ങളാണ്. 


</doc>
<doc id="192409" url="https://ml.wikipedia.org/wiki?curid=192409" title="സി.എൽ. പൊറിഞ്ചുക്കുട്ടി">
സി.എൽ. പൊറിഞ്ചുക്കുട്ടി

കേരളത്തിലെ പ്രശസ്ത ചിത്രകാരനാണ് സി.എൽ. പൊറിഞ്ചുക്കുട്ടി. 2011 ലെ രാജാ രവിവർമ്മ പുരസ്കാരം നേടിയിട്ടുണ്ട്. തിരുവനന്തപുരം ഫൈൻ ആർട്സ് കോളജ് പ്രഥമ പ്രിൻസിപ്പലായിരുന്നു. 
1932ൽ തൃശൂരിൽ കേച്ചേരിക്കടുത്തു ചിറനെല്ലൂരിൽ ലൂയിസിൻറേയും താണ്ടമ്മയുടേയും മകനായി ജനിച്ചു. പി. ഐ. ഇട്ടൂപ്പായിരുന്നു പൊറിഞ്ചുക്കുട്ടിയുടെ ഗുരു. പെയ്ൻറിങ്ങിൽ ഡിപ്ലോമ നേടി. 1956ൽ അധ്യാപകനായി. ആദ്യം തിരുവനന്തപുരത്ത്. 1968ൽ രാജസ്ഥാനിലെ ഉദയ്പൂർ യൂനിവേഴ്സിറ്റിയിൽനിന്ന് മാസ്റ്റർ ഓഫ് ഫൈൻ ആർട്സ് ബിരുദം. രവിവർമ സ്കൂൾ ഒഫ് പെയ്ൻറിങ്ങിൽ ഫാക്വൽറ്റിയായി ജോലിയിൽ പ്രവേശിച്ചു. പിന്നീട് ട്രിവാൻഡ്രം സ്കൂൾ ഒഫ് ആർട്സിലെത്തി. .കേരളത്തിലെ വിവിധ കേന്ദ്രങ്ങളിലായി ബാച്ചിലർ ഓഫ് ഫൈൻ ആർട്സ് ബിരുദവും ആർട്ട് എജുക്കേഷനിലെ നാഷനൽ ഡിപ്ളോമയും തുടങ്ങുന്നതിന് മുൻകൈയെടുത്തു പ്രവർത്തിച്ചു.1986 മുതൽ 1988 വരെ കേരള ലളിത കലാ അക്കാഡമിയുടെ ചെയർമാൻ, കേന്ദ്ര ലളിത കലാ അക്കാഡമിയുടെ സെക്രട്ടറി, തുടർച്ചയായി മൂന്നു തവണ കേന്ദ്ര ലളിത കലാ അക്കാഡമി വൈസ് ചെയർമാൻ. എന്നീ നിലകളിൽ പ്രവർത്തിച്ചു.
നാഷനൽ ജൂറി ചെയർമാൻ, കമ്മിറ്റി ഫോർ ട്രിനാലെ ചെയർമാൻ, ഇന്ത്യൻ കൗൺസിൽ ഫോർ കൾചറൽ റിലേഷൻസ് അംഗം, ന്യൂദൽഹിയിലെ നാഷനൽ ഗാലറി ഓഫ് മോഡേൺ ആർട്ടിൻെറ ആർട്ട് പർച്ചേസ് വിഭാഗം അംഗം എന്നീ നിലകളിൽ സേവനമനുഷ്ഠിച്ചിട്ടുണ്ട്. ബോംബെ, ജയ്പൂർ, തിരുവനന്തപുരം എന്നിവിടങ്ങളിൽ സോളോ എക്സിബിഷനുകൾ നടത്തി. 


</doc>
<doc id="192410" url="https://ml.wikipedia.org/wiki?curid=192410" title="പി.ആർ. ചന്ദ്രൻ">
പി.ആർ. ചന്ദ്രൻ

ഒരു മലയാള നാടക കൃത്തും നാടകസംവിധായകനും സാംസ്‌കാരിക പ്രവർത്തകനുമാണ് പി.ആർ. ചന്ദ്രൻ ( - 3 മേയ് 2012).നാടകരംഗത്ത് ഏറെ മാറ്റങ്ങൾക്ക് തിരികൊളുത്തിയ ചന്ദ്രന്റെ നിരവധി നാടകങ്ങൾ ഇന്ത്യയിലെ വിവിധ സർവകലാശാലകളിലെ പുസ്തകങ്ങളായിരുന്നു. നാടകത്തിനുള്ള കേരള സാഹിത്യ അക്കാദമി അവാർഡ് നേടിയിട്ടുണ്ട്.
കെ.എസ്.ആർ.ടി.സി. യിൽ വിവിധ വിഭാഗങ്ങളിൽ പ്രവർത്തിച്ച് ഡി.ടി.ഒ. ആയി വിരമിച്ചു. 1970-80 കാലഘട്ടത്തിൽ സ്റ്റേജ്, റേഡിയോ നാടകങ്ങളിലൂടെ സ്വന്തമായ തട്ടകമൊരുക്കിയെടുത്ത ചന്ദ്രന്റെ നാടകങ്ങൾ ഇന്ത്യയിൽ വിവിധ ഭാഗങ്ങളിൽ അവതരിപ്പിച്ചിട്ടുണ്ട് അക്കൽദാമ, അഹല്യ, തടവുകാർ എന്നീ കൃതികൾ വിവിധ സർവകലാശാലകൾ പാഠപുസ്തകങ്ങളാക്കി. ഇതിൽ അക്കൽദാമ ഇന്ത്യയിലെ വിവിധ ഭാഷകളിലേക്ക് ഭാഷാന്തരം ചെയ്തു. അക്കൽദാമ, മിഥ്യ, അഹല്യ എന്നീ നാടകകൃതികൾ ചലച്ചിത്രങ്ങളായി. കാമം ക്രോധം മോഹം എന്ന പേരിലാണ് മിഥ്യ തീയേറ്ററുകളിലെത്തിയത്. നടനും നിർമ്മാതാവുമായ മധുവാണ് അക്കൽദാമയും കാമം ക്രോധം മോഹവും സംവിധാനം ചെയ്തത്.




</doc>
<doc id="192411" url="https://ml.wikipedia.org/wiki?curid=192411" title="സംസ്ഥാനപാത 23 (കേരളം)">
സംസ്ഥാനപാത 23 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 23 (സംസ്ഥാനപാത 23). പാലക്കാട് ജില്ലയിലെ ഷൊർണ്ണൂർ റെയിൽവേ സ്റ്റേഷനിൽ നിന്നും ആരംഭിച്ച്, പെരിന്തൽമണ്ണക്ക് ശേഷമുള്ള സംസ്ഥാനപാത 24-ൽ ആണ് ഈ പാത അവസാനിക്കുന്നത്. 39.3 കിലോമീറ്റർ നീളമുണ്ട്.

ഷൊർണ്ണൂർ റെയിൽവേ സ്റ്റേഷൻ - പട്ടാമ്പി നെല്ലു ഗവേഷണ കേന്ദ്രം - (പൊള്ളാച്ചി റോഡ് തുടങ്ങുന്നു) - ശങ്കരമംഗലം കവല - ചെറുകര - പെരിന്തൽമണ്ണ കവല - സംസ്ഥാനപാത 24-ൽ ചേരുന്നു.


</doc>
<doc id="192414" url="https://ml.wikipedia.org/wiki?curid=192414" title="സംസ്ഥാനപാത 21 (കേരളം)">
സംസ്ഥാനപാത 21 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 21 (സംസ്ഥാനപാത 21). തൃശ്ശൂർ ജില്ലയിലെ ചാലക്കുടിയിൽ നിന്നും ആരംഭിച്ച്, കേരള-തമിഴ്നാട് അതിർത്തിയായ തമിഴ്നാടിലെ കോയമ്പത്തൂർ ജില്ലയിലെ ആനമലയിലാണ് ഈ പാത അവസാനിക്കുന്നത്. 86 കിലോമീറ്റർ നീളമുണ്ട്.

ചാലക്കുടി (ദേശീയപാത 544) - ആതിരപ്പള്ളി - വാഴച്ചാൽ - പെരിങ്ങൽക്കുത്ത് - ഷോളയാർ വൈദ്യുതോത്പാദന കേന്ദ്രത്തിലേക്കുള്ള റോഡ് - ആനമല - സംസ്ഥാന അതിർത്തി.


</doc>
<doc id="192416" url="https://ml.wikipedia.org/wiki?curid=192416" title="ചേരാക്കൊക്കൻ">
ചേരാക്കൊക്കൻ

ചേരാക്കൊക്കൻ (ആംഗലേയം:'Asian openbill ') ( "Anastomus oscitans") കൊറ്റി കുടുംബത്തിലെ ഒരു പക്ഷിയാണ്‌. ഞവുഞ്ഞിപ്പൊട്ടൻ എന്നും തൃശ്ശൂർ ഭാഗങ്ങളിൽ വിളിയ്ക്കാറുണ്ട്.

കേരളത്തിൽ സാധാരണ കാണുന്ന ഒരു കൊറ്റിയാണ്‌ ചേരാക്കൊക്കൻ. ഒരു മീറ്ററിൽ താഴെ പൊക്കമുള്ള ഇതിനു വെള്ളനിറമോ (പ്രജനനകാലത്ത്) വെളുപ്പു കലർന്ന ചാരനിറമോ (പ്രജനനേതര കാലത്ത്) ആണ് .ചുവപ്പുകലർന്ന കറുത്ത നിറമുള്ള ചുണ്ടും കമാനാകൃതിയിൽ ചേരുന്ന മേൽക്കൊക്കും കീഴ്ക്കൊക്കും അതിനിടയിലെ വിടവും കൊണ്ട് ഈ പക്ഷിയെ എളുപ്പത്തിൽ തിരിച്ചറിയാം.

കുളങ്ങളിലും ചതുപ്പു നിലങ്ങളിലും ഒറ്റയ്ക്കോ, രണ്ടുമൂന്നെണ്ണമുള്ള കൂട്ടമായോ ചേരാക്കൊക്കൻ ഇരതേടുന്നു. ഒച്ച്, കക്ക, ഞണ്ട് , മീൻ തുടങ്ങിയവയാണ്‌ ഭക്ഷണം. ഒച്ചുകളുടെയും കക്കകളുടെയും കടുപ്പമുള്ള തോട് നിഷ്പ്രയാസം പൊളിച്ച് മാംസമെടുക്കാൻ ഇവ വിടവുള്ള കൊടിൽപോലെയുള്ള കൊക്ക് ഉപയോഗിക്കുന്നു.

കരിങ്കൊക്ക്, വാത്ത, കടൽക്കാക്ക തുടങ്ങിയ പക്ഷികളോടൊപ്പം ചേർന്ന് വലിയ കോളനികളിലാണ്‌ ചേരാക്കൊക്കൻ കൂടു കെട്ടാറ്‌. വൃത്താകാരമായ തട്ടുപോലെ ചുള്ളിക്കമ്പുകൾ നിരത്തിയുണ്ടാക്കിയ കൂടിന്റെ നടുഭാഗത്തുള്ള കുഴിയിൽ ജലസസ്യങ്ങളുടെ തണ്ടും ഇലകളും നിരത്തിയിടും. ഒരു സമയം മൂന്നോ നാലോ വെളുത്ത മുട്ടകൾ ഇടാറുണ്ട്. 

asdas


</doc>
<doc id="192421" url="https://ml.wikipedia.org/wiki?curid=192421" title="കൃത്യം (ചലച്ചിത്രം)">
കൃത്യം (ചലച്ചിത്രം)

വിജി തമ്പി സംവിധാനം ചെയ്ത് പൃഥ്വിരാജ് സുകുമാരൻ ഇരട്ട കഥാപാത്രങ്ങളെ അവതരിപ്പിച്ച് 2005-ൽ പുറത്തിറങ്ങിയ മലയാളചലച്ചിത്രമാണ് കൃത്യം.


</doc>
<doc id="192425" url="https://ml.wikipedia.org/wiki?curid=192425" title="എഡ്വേർഡ് മങ്ക്">
എഡ്വേർഡ് മങ്ക്

നോർവീജിയൻ ചിത്രകാരനായ എഡ്വേർഡ് മങ്ക്(Edvard Munch) 1863 ഡിസംബർ 12ന് ജനിച്ചു. മനശാസ്ത്രപരമായ ആശയങ്ങളോട് അതിയായ താല്പര്യം പുലർത്തിയിരുന്ന മങ്ക് ചിത്രകലയിലെ ഒരു സങ്കേതമായ എക്സ്പ്രഷണിസത്താൽ ഏറെ ആകർഷിക്കപ്പെട്ടു. അദ്ദേഹത്തിന്റെ ഏറെ പ്രസിദ്ധമായ ദി സ്ക്രീം(നിലവിളി) (The Scream-1893) എന്ന ചിത്രം ആധുനിക ലോകത്തെ വൈകാരിക സംഘർഷങ്ങളെ പ്രതിനിധീകരിക്കുന്ന ഏറ്റവും നല്ല ചിത്രമായി വിലയിരുത്തപ്പെട്ടു. 1912 മെയ് 2ന് ഇത് 119,922,500 അമേരിക്കൻ ഡോളറിന് വില്പന നടത്തി ലോകത്തിൽ തന്നെ ഏറ്റവും കൂടിയ വിലയ്ക്കു വിൽക്കപ്പെടുന്ന ചിത്രമെന്ന ഖ്യാതി നേടി. മഡോണ മറ്റൊരു പ്രശസ്തചിത്രമാണ്.



</doc>
<doc id="192429" url="https://ml.wikipedia.org/wiki?curid=192429" title="ഗ്ലാസ്സ് ട്രാൻസീഷൻ">
ഗ്ലാസ്സ് ട്രാൻസീഷൻ

ക്ലിപ്തരൂപമില്ലാത്ത (amorphous) ഖരപദാർത്ഥങ്ങൾ, താപമേൽക്കുമ്പോൾ മുഴുവനായി ഉരുകിയൊലിക്കുന്നതിനു മുമ്പ് മൃദുവും ഇലാസ്തികതയുളളതുമായ ഒരു അവസ്ഥയിലൂടെ കടന്നു പോകുന്നു. ഈ മാറ്റമാണ് ഗ്ലാസ്-ലിക്വിഡ് ട്രാൻസീഷൻ അഥവാ ഗ്ലാസ്സ് ട്രാൻസീഷൻ. ഈ മാറ്റം ആരംഭിക്കുന്ന താപമാനത്തെ ഗ്ലാസ് ട്രാൻസീഷൻ താപമാനം (glass transition temperature) എന്നു പറയുന്നു. T എന്ന സംജ്ഞയാണ് ഇതിനുപയോഗിക്കാറ്. ഗ്ലാസ്സ്, അമോർഫസ് പോളിമറുകൾ എന്നിവ ഈ സ്വഭാവവിശേഷം പ്രദർശിപ്പിക്കുന്ന പദാർത്ഥങ്ങളിൽ പെടുന്നു.

ദ്രവണാങ്കത്തെയോ (melting point) ക്വഥനാങ്കത്തെയോ (boiling point) പോലെ സുനിർവിചിതമായ ഒരു താപമാനമല്ല T. രാസഘടനയനുസരിച്ച് സ്ഫടികങ്ങളുടെ T 150C മുതൽ 1200 C വരെയാകാം. പോളിമറുകളുടെ കാര്യത്തിലാണെങ്കിൽ രാസഘടന, ശൃംഖലാഘടന, ശൃംഖലാ സംഞ്ചയനരീതി, ക്രിസ്റ്റലൈനിറ്റിയുടെ തോത്, എന്നിവയെല്ലാം Tയെ സ്വാധീനിക്കുന്നു.

ഉറച്ചതെങ്കിലും എളുപ്പം ഒടിയുന്ന അവസ്ഥയാണ് സ്ഫടികാവസ്ഥ അഥവാ ഗ്ലാസ്സി സ്റ്റേറ്റ് (glassy state). ഈ അവസ്ഥയിൽ ശൃംഖലകൾക്ക് ചലനശേഷി ഉണ്ടാവില്ല, അവ സ്വസ്ഥാനങ്ങളിൽ ഉറച്ചിരിക്കും. താപമാനം വർദ്ധിക്കുന്നതോടെ ഊർജ്ജസ്വലരാവുന്ന ശൃംഖലകൾക്ക് ചലനാത്മകത കൈ വരുന്നു. എന്നാൽ കെട്ടുപിണഞ്ഞു കിടക്കുന്നതിനാൽ തുടക്കത്തിൽ ഭാഗികമായ പാർശ്വ ചലനങ്ങളേ സാധ്യമാകുന്നുളളു. ഇങ്ങനെ ഇളകുന്നതിനു കൂടുതൽ വ്യാപ്തി (Free volume) ആവശ്യമായി വരുന്നു. കൂടുതൽ താപോർജ്ജം വലിച്ചടുത്ത് പതുക്കെ പതുക്കെ, ശൃംഖലകൾ ഏറെക്കുറെ വേറിട്ട് കൂടുതൽ സ്വാതന്ത്ര്യത്തോടെ ചലിക്കാറാകുന്നു. പദാർത്ഥം മൃദുവാകയും ഒടുവിൽ പൂർണ്ണമായി ദ്രവീകരിക്കുകയും ചെയ്യുന്നു. 
പ്ലാസ്റ്റിക്കുകളെ മൃദുവാക്കുവാനായി ഉപയോഗിക്കപ്പെടുന്ന രാസസംയുക്തങ്ങളാണ് പ്ലാസ്റ്റിസൈസറുകൾ എളുപ്പത്തിലൊടിയുന്ന പദാർത്ഥ സ്വാഭാവത്തെ ഇല്ലാതാക്കി, Tg താപമാനം താഴ്ത്തുകയാണ് ഇവ ചെയ്യുന്നത്. ഓരോ പോളിമറിനും അതിൻറേതായ ഭൌതികരാസഗുണങ്ങളനുസരിച്ച്, പ്രത്യേകം പ്രത്യേകം പ്ലാസ്റ്റിസൈസറുകൾ ആണ് ഉപയോഗിക്കേണ്ടത്.


</doc>
<doc id="192430" url="https://ml.wikipedia.org/wiki?curid=192430" title="കുറവൻതോട്">
കുറവൻതോട്

ആലപ്പുഴയിലെ പുന്നപ്ര തെക്ക് ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമം ആണ് കുറവൻതോട്. ഈ ഗ്രാമത്തിന്റെ അതിർത്തിയിലൂടെ ഒഴുകുന്ന തോട് ആണ് ഈ സ്ഥലത്തിനു കുറവൻതോട് എന്ന പേര് നൽകിയത്


</doc>
<doc id="192431" url="https://ml.wikipedia.org/wiki?curid=192431" title="ശ്രീകണ്ഠദത്ത നരസിംഹരാജ വൊഡയാർ">
ശ്രീകണ്ഠദത്ത നരസിംഹരാജ വൊഡയാർ

1939 മുതൽ 1950 വരെ മൈസൂർ നാട്ടുരാജ്യം ഭരിച്ചിരുന്ന വൊഡയാർ രാജവംശത്തിലെ 1974-മുതൽ 2013-വരെയുള്ള അധിപനായിരുന്നു ശ്രീകണ്ഠദത്ത നരസിംഹരാജ വൊഡയാർ. 1950 ഫെബ്രുവരി 20-ന് ജനിച്ച ഇദ്ദേഹം 1974-ൽ പിതാവ് ജയചാമരാജേന്ദ്ര വൊഡയാറിന്റെ മരണത്തോടെ രാജപദവിയിൽ എത്തി. ഇദ്ദേഹം സ്വതന്ത്ര ഇന്ത്യയുടെ എട്ടാമത്തെതും ഒൻപതാമത്തേതും പതിനൊന്നാമത്തേതും പതിമൂന്നാമത്തേതും ലോക്‌സഭകളിൽ അംഗമായിരുന്നു.

2013 ഡിസംബർ 10-ന് ബാംഗ്ലൂരിൽ വെച്ച് ഹൃദയാഘാതം മൂലം അദ്ദേഹം മരണമടഞ്ഞു.

വൊഡയാർ രാജകുടുംബം



</doc>
<doc id="192438" url="https://ml.wikipedia.org/wiki?curid=192438" title="യം">
യം

ആർ.പി.എം ഉപയോഗിക്കുന്ന ലിനക്സ് വിതരണങ്ങളിൽ പാക്കേജുകൾ കൈകാര്യം ചെയ്യാനുപയോഗിക്കുന്ന സോഫ്റ്റ്വെയറാണ് യെല്ലോ ഡോഗ് അപ്ഡേറ്റർ അഥവാ യം. ഇത് ഗ്നൂ അനുമതി പത്രപ്രകാരം പുറത്തിറക്കിയിട്ടുള്ള ഒരു സ്വതന്ത്രസോഫ്റ്റ്വെയറാണ്. ഒരു കൂട്ടം പ്രോഗ്രാമർമാർ സെത് വിദാലിന്റെ നേതൃത്വത്തിലാണ് ഇത് നിർമ്മിച്ചത്. കമാന്റ് ലൈൻ സമ്പർക്കമുഖമാണ് യം ന് ഉള്ളത്. എന്നാൽ ചിത്രസമ്പർക്കമുഖം ഉപയോഗിക്കുന്ന ചില സോഫ്റ്റ്വെയറുകൾ യം ഉപയോഗിക്കാനായി രൂപപ്പെടുത്തിയിട്ടുണ്ട്.

ഡ്യൂക്ക് സർവ്വകലാശാലയിലെ ഭൗതികശാസ്ത്രവിഭാഗത്തിലുള്ള റെഡ്ഹാറ്റ് ലിനക്സ് വിതരണങ്ങളിൽ മെച്ചപ്പെടുത്തുന്നതിനാണ് പ്രധാനമായും യം നിർമ്മിച്ചത്. യെല്ലോഡോഗ് അപ്ഡേറ്ററിനെ പൊളിച്ച് എഴുതിയാണ് യം നിർമ്മിച്ചത്. റെഡ്ഹാറ്റ് എന്റർപ്രൈസ് ലിനക്സ്, ഫെഡോറ, സെന്റ് ഒഎസ് എന്നിവയിലെല്ലാം യം ഉപയോഗിച്ചുവരുന്നു.



</doc>
<doc id="192442" url="https://ml.wikipedia.org/wiki?curid=192442" title="ലൈംഗികപ്രത്യുൽപ്പാദനം">
ലൈംഗികപ്രത്യുൽപ്പാദനം

രണ്ടു ജീവികൾക്കിടയിൽ ജനിതകവസ്തുക്കളുടെ കൈമാറ്റം വഴി നടക്കുന്ന പ്രത്യുൽപ്പാദനമാണ് ലൈംഗികപ്രത്യുൽപ്പാദനം. ഇതിനുമുന്നോടിയായി മാതൃ-പിതൃജീവകളിൽ നിന്ന് ക്രോമസോം സംഖ്യ പകുതിയായി കുറയ്ക്കുന്ന ഊനഭംഗം എന്ന കോശവിഭജനം നടക്കുന്നു. പുതുതായി രൂപപ്പെടുന്ന മാതൃ- പിതൃ സ്വഭാവങ്ങളെ വഹിക്കുന്ന ആൺ-പെൺ ബീജങ്ങൾ ബീജസംയോഗം എന്ന പ്രക്രിയവഴി കൂടിച്ചേർന്ന് സിക്താണ്ഡം എന്ന ഒറ്റകോശമുണ്ടാകുന്നു. സിക്താണ്ഡം പടിപടിയായി ക്രമഭംഗം എന്ന കോശവിഭജനത്തിന് വിധേയമായി പൂർണ്ണവളർച്ചയെത്തിയ ജീവിയായി മാറുന്നു. രണ്ടുവ്യത്യസ്ത ലിംഗകോശങ്ങൾ ചേർന്നുരൂപപ്പെട്ടവയായതിനാൽ പുതുതായുണ്ടായ ജീവികൾ മാതൃ-പിതൃജീവികളിൽ നിന്ന് ജനിതകഘടനയിൽ തീർത്തും വ്യത്യസ്തരായിരിക്കും. ബഹുകോശജീവികളിൽ പ്രബലരായ മനുഷ്യരിൽ പുംബീജവും അണ്ഡവും തമ്മിൽ ആന്തരബീജസംയോഗത്തിലൂടെ യോജിച്ച് പുതിയ സന്താനങ്ങൾ രൂപപ്പെടുന്നു.

ഇത്തരം പ്രത്യുൽപ്പാദനത്തിന് മാതൃജീവിയും പിതൃ ജീവിയും ആവശ്യമാണ്. മാതൃ-പിതൃ ജീവികളിൽ നിന്ന് ജനിതകവ്യതിയാനങ്ങൾ ഉൾക്കൊള്ളുന്ന പുതിയ തലമുറയെ ഉത്പാദിപ്പിക്കുക വഴി മാറുന്ന പരിസ്ഥിതിയ്ക്കനുസരിച്ച് അനുകൂലനങ്ങൾ രൂപപ്പെടുന്നു. രണ്ടുവ്യത്യസ്തജീവികളുടെ ജീനുകളുടെ സങ്കരണം വഴി നിലനിൽക്കാൻ ഏറെ സാദ്ധ്യതകളുള്ള സന്താനങ്ങളുടെ ഉത്പാദനവും ഇത് സാദ്ധ്യമാക്കുന്നു. എന്നാൽ രണ്ടുജീവികളുടെ സംയോഗത്തിന് ആവശ്യമായ ഊർജ്ജനഷ്ടം, ഉൽപ്പരിവർത്തനങ്ങൾ രൂപപ്പെടാനുള്ള സാദ്ധ്യത, വളരെക്കുറച്ചുജീവജാലങ്ങൾ മാത്രം സൃഷ്ടിക്കപ്പെടാനുള്ള സാദ്ധ്യത ഇവയൊക്കെ ലൈംഗികപ്രത്യുൽപ്പാദനത്തിന്റെ പരിമിതിയാണ്.
പുഷ്പിക്കുന്ന സസ്യങ്ങൾ, പന്നൽച്ചെടികൾ, ബ്രയോഫൈറ്റുകൾ എന്നിവയിൽ ലൈംഗികപ്രത്യുൽപ്പാദനം നടക്കുന്നു. സസ്യങ്ങളിൽ ഊനഭംഗത്തിലൂടെ രൂപ്പെടുന്ന രേണുക്കൾ പിന്നീട് ക്രമഭംഗത്തിലൂടെ വളർന്ന് ഗാമറ്റോഫൈറ്റ് ഘട്ടത്തിലെത്തുന്നു. സ്പോറോഫൈറ്റ് ഘട്ടത്തെത്തുടർന്ന് ഗാമറ്റോഫൈറ്റ് ഘട്ടം വരുന്ന തരത്തിൽ തലമുറകളുടെ ചാക്രികത സസ്യങ്ങളിൽ നിരീക്ഷിക്കാം.
മാതൃ-പിതൃജീവികളിൽനിന്ന് ഊനഭംഗം എന്ന കോശവിഭജനം വഴി ബീജങ്ങൾ ഉണ്ടാകുന്നു. രൂപപ്പെടുന്ന പുംബീജങ്ങളും സ്ത്രീബീജങ്ങളും പരസ്പരം യോജിച്ച് അവയുടെ ക്രോമസോം ഘടകങ്ങൾ ഒന്നിപ്പിക്കുന്ന പ്രക്രിയയാണ് ബീജസംയോഗം. ബീജസംയോഗഫലമായി ഉണ്ടാകുന്ന ഒറ്റക്കോശമായ സിക്താണ്ഡം ക്രമഭംഗത്തിലൂടെ വളർന്നുവിഭജിച്ച് പൂർണ്ണവർച്ചയുള്ള ജീവിയായി മാറുന്നു. ജന്തുക്കളിൽ ശരീരത്തിനകത്തുവച്ച് ബീജങ്ങൾ സംയോജിക്കുന്ന പ്രക്രിയ ആന്തരബീജസങ്കലനം എന്നും ശരീരത്തിനുപുറത്തുവച്ച് നടക്കുന്ന സംയോജനം ബാഹ്യബീജസങ്കലനം എന്നും അറിയപ്പെടുന്നു.
സസ്യങ്ങളിൽ പുംബീജമായ പൂമ്പൊടി അതേ പൂവിന്റേയോ അതേ സസ്യത്തിലെ മറ്റൊരു പൂവിന്റേയോ പരാഗണസ്ഥലത്തുപതിക്കുന്ന പ്രക്രിയയാണ് സ്വപരാഗണം. ഒരു പൂവിലെ പൂമ്പൊടി അതേ വർഗ്ഗത്തിൽപ്പെട്ട മറ്റൊരു പൂവിന്റെ പരാഗണസ്ഥലത്തുപതിക്കുന്നതാണ് പരപരാഗണം. പൂമ്പൊടി പരാഗണസ്ഥലത്തുപതിക്കുന്നതിന് അജീവീയമാധ്യമങ്ങളും ജീവീയമാധ്യമങ്ങളും സഹായിക്കുന്നു.
കാറ്റിന്റെ സഹായത്താൽ നടക്കുന്ന പരാഗണം അനിമോഫിലി എന്നറിയപ്പെടുന്നു. അപ്പൂപ്പൻതാടി മരം ഈ ഗണത്തിൽപ്പെടുന്നു. ജലത്തിന്റെ സഹായത്താൽ നടക്കുന്ന പരാഗണമാണ് ഹൈഡ്രോഫിലി. തെങ്ങ്, കുരുമുളക് ഇവ ഈ ഗണത്തിലുൾക്കൊള്ളുന്നു.
ഷഡ്പദങ്ങൾ വഴി നടക്കുന്ന എന്റമോഫിലി എന്ന പരാഗണം ചിത്രശലഭം, നിശാശലഭം, ഉറുമ്പുകൾ, വണ്ടുകൾ എന്നിവവഴി നടക്കുന്നു. സൂര്യകാന്തി, ഓർക്കിഡുകൾ, സെക്കാട് എന്നീ സസ്യങ്ങൾ എന്റമോഫിലിയെ ആശ്രയിക്കുന്നു. പക്ഷികളാൽ നടക്കുന്ന ഓർണിത്തോഫിലി എന്ന തരം പരാഗണം താരതമ്യേന ചുവപ്പുകൂടുതലുള്ള, ധാരാളം തേനടങ്ങിയ സസ്യങ്ങളിൽ നടക്കുന്നു.വാവലുകളുടെ സഹായത്താൽ നടക്കുന്ന കൈറോപ്റ്റീറോഫിലി രാത്രിയിൽ പുഷ്പിക്കുന്ന സസ്യങ്ങളായ മ്യൂക്കുന, സോസേജ് മരം എന്നിവയ്ക്ക് അനുയോജ്യമാണ്.
സസ്യങ്ങളിൽ ഏറ്റവും പ്രബലരാണ് സപുഷ്പികൾ. പൂക്കളാണ് ഇവയുടെ പ്രത്യുൽപ്പാദന അവയവങ്ങൾ. പുഷ്പത്തിലെ പുരുഷലൈംഗികാവയവമാണ് കേസരപുടം. കേസരപുടത്തിൽ ധാരളം കേസരങ്ങളുണ്ടാകും. കേസരത്തിലെ നേർത്ത തണ്ട് പോലുള്ള ഭാഗം ആണ് തന്തുകം .വീർത്ത അഗ്രഭാഗത്തെ പരാഗി എന്നുവിളിക്കുന്നു. സ്ത്രീലൈംഗികാവയവമാണ് ജനിപുടം. പരാഗണസ്ഥലം, ജനിദണ്ഡ്, അണ്ഡാശയം എന്നിവയാണ് ജനിപുടത്തിലെ പ്രധാനഭാഗങ്ങൾ.
കേസരവും ജനിയും ഒരേ പൂവിൽത്തന്നെയുണ്ടെങ്കിൽ അവ ദ്വിലിംഗപുഷ്പങ്ങളാണ്. നെല്ല്, വെണ്ട, മാവ്, കശുമാവ്, ചെമ്പരത്തി, പയർ, വഴുതന, ചുണ്ട എന്നിവ ഈ ഗണത്തിൽപ്പെടുന്നു. കേസരമോ ജനിയോ ഏതെങ്കിലും ഒന്നുമാത്രം വഹിക്കുന്നവയാണ് ഏകലിംഗപുഷ്പങ്ങൾ. കേസരം മാത്രമുള്ളവ ആൺപൂവായും ജനിമാത്രമുള്ളവ വെൺപൂവായും വിവക്ഷിക്കപ്പെടുന്നു. വെള്ളരി, ജാതി, കമുക്, പടവലം, തെങ്ങ്, മത്തൻ, പാവൽ എന്നിവ ഈ ഗണത്തിൽ ഉൾപ്പെടുന്നു. ആൺപൂക്കളോ പെൺപൂക്കളോ മാത്രമുള്ള ജാതി, പപ്പായ എന്നിവ ഏകലിംഗസസ്യങ്ങളാണ്. ആൺ-പെൺപൂക്കൾ ഒരേ സസ്യത്തിൽതന്നെയുണ്ടെങ്കിൽ അവയാണ് ദ്വിലിംഗസസ്യങ്ങൾ. മത്തൻ, പടവലം, പാവൽ, തെങ്ങ് ഇവ ദ്വിലിംഗസസ്യങ്ങളാണ്. 
കാറ്റ്, ജലം, ജന്തുക്കൾ എന്നിവയുടെ സഹായത്താൽ പരാഗണം നടക്കുമ്പോൾ പൂമ്പൊടി പരാഗണസ്ഥലത്ത് പതിക്കുന്നു. അവിടെ നിന്നും രൂപപ്പെടുന്ന ഒരു ചെറിയ നാളിയിലൂടെ (പോളൻ ട്യൂബ്) പൂമ്പൊടി അണ്ഡാശയത്തിലെത്തുന്നു. പൂമ്പൊടിയിലെ സെക്സ് സെൽ ന്യൂക്ലിയസ്സ് ഓവ്യൂളിലേയ്ക്ക് കടക്കുന്നു. അവിടെ എഗ് സെല്ലുമായും എൻഡോസ്പേം ന്യൂക്ലിയസ്സുമായും പൂമ്പൊടിയിലെ സെക്സ് സെൽ സംയോജിക്കുന്ന പ്രക്രിയയാണ് ഡബിൾ ഫെർട്ടിലൈസേഷൻ. പുതുതായി രൂപപ്പെടുന്ന സിക്താണ്ഡം ഭ്രൂണമായും തൈച്ചെടിയായും പരിണമിക്കുന്നു. അണ്ഡാശയം ഫലമായും അണ്ഡം വിത്തായും അണ്ഡാശയഭിത്തി ഫലകഞ്ചുകമായും ക്രമേണ മാറ്റപ്പെടുന്നു. അണ്ഡാശയഭിത്തി വിത്തിന്റെ പുറം ആവരണവുമായി യോജിച്ച് നെല്ലിലും ഗോതമ്പിലും തവിട് രൂപപ്പെടുന്നു. 
റൈസോം എന്ന ഭാഗവും വേരുകളും ഇലകളുമുള്ള സ്പോറോഫൈറ്റുകളാണ് പന്നൽച്ചെടികൾ(ഫേൺ). ഇവയ്ക് പൂക്കളെ വിത്തുകളോ ഇല്ല. ഇരട്ട ക്രോമസോം എണ്ണം ഉൾക്കൊള്ളുന്ന സ്പോറോഫൈറ്റ് ഘട്ടത്തിൽ ഊനഭംഗം വഴി ക്രോമസോം എണ്ണം പകുതിയായ രേണുക്കളെ ഉത്പാദിപ്പിക്കുന്നു. ഈ രേണുക്കൾ ക്രമഭംഗത്തിന് വിധേയമായി പ്രകാശസംശ്ലേഷണ ശേഷിയുള്ള പ്രോതാലസ്സിനെ ഉൾക്കൊള്ളുന്ന ഗാമറ്റോഫൈറ്റ് ഘട്ടത്തിലെത്തുന്നു. ഗാമറ്റോഫൈറ്റ് ശരീരമായ താലസ്സിലെ ഗോളാകൃതിയിലുള്ള ആന്തരിഡിയയിൽ ചലനശേഷിയുള്ള പുംബീജങ്ങളും ഫ്ലാസ്കിന്റെ രൂപത്തിലുള്ള ആർക്കിഗോണിയയിൽ അണ്ഡങ്ങളും രൂപപ്പെടുന്നു. ഇവയുടെ ബീജസങ്കലനഫലമായി ഉണ്ടാകുന്ന സിക്താണ്ഡം ഡിപ്ലോയിഡ് സ്പോറോഫൈറ്റായി വളർച്ച തുടരുന്നു. 
ശേവാലം (മോസ്),ലിവർവേർട്ട്, ഹോൺവേർട്ട് പോലെയുള്ള സസ്യങ്ങളെ ഉൾക്കൊള്ളുന്ന ബ്രയോഫൈറ്റകളിൽ ആന്തരിഡിയ, ആർക്കിഗോണിയ എന്നിവിടങ്ങളിൽ യഥാക്രമം പുംബീജങ്ങളും അണ്ഡങ്ങളും ക്രമഭംഗം വഴി രൂപപ്പെടുന്നു. ഇവ ചേർന്നുണ്ടാകുന്ന സിക്താണ്ഡം വളർന്ന് ഡിപ്ലോയിഡ് സ്പോറോഫൈറ്റ് ഉണ്ടാകുന്നു. 
ഡ്യൂട്ടറോമൈസെറ്റിസ് എന്ന ഫംജൈ ഇംപെർഫെക്ടെയിലൊഴിച്ച് മിക്ക ഫംഗസ്സുകളിലും പ്ലാസ്മോഗാമി, കാരിയോഗാമി, ഊനഭംഗം എന്നിങ്ങനെ മൂന്നുഘട്ടങ്ങളിലൂടെ നടക്കുന്ന പ്രത്യുൽപ്പാദനം വഴി റെസ്റ്റിംഗ് സ്പോറുകളുണ്ടാകുന്നു.
സസ്യങ്ങളിലേതുപോലെ ജന്തുക്കളിലും പുംബീജങ്ങളും അണ്ഡങ്ങളും ചേർന്ന് സിക്താണ്ഡം രൂപപ്പെടുകയും അവ വളർന്ന് പൂർണ്ണവളർച്ചയെത്തിയ ജീവിയായി മാറുകയും ചെയ്യുന്നു. ജന്തുക്കൾ ഉത്പാദിപ്പിക്കുന്ന അണ്ഡങ്ങൾക്കും പുംബീജങ്ങൾക്കും എണ്ണത്തിൽ വ്യത്യാസമുണ്ടാകാം. ഒറ്റത്തവണ തവളകൾ 1500 ഉം അണലി 12 ഉം മനുഷ്യൻ ഒന്നുമാണ് അണ്ഡങ്ങളെ ഉത്പാദിപ്പിക്കുന്നത്. ജന്തുക്കളിൽ ബീജസംയോഗം ബാഹ്യമോ ആന്തരികമോ ആകാം.മത്സ്യങ്ങളും ഉഭയജീവികളും ജലത്തിൽ ബീജങ്ങളെ നിക്ഷേപിക്കുകയും അവ ശരീരത്തിനുപുറത്ത് ജലം മാധ്യമമായി സ്വീകരിച്ച് ബാഹ്യബീജസംയോജനം നടത്തുന്നു. സസ്തനികൾ, പക്ഷികൾ, ഉരഗങ്ങൾ എന്നിവയിൽ മാതൃശരീരത്തിനകത്തേയ്ക്ക് പൂംബീജങ്ങൾ പ്രവേശിപ്പിക്കപ്പെടുകയും ശരീരത്തിനകത്ത് അണ്ഡങ്ങളുമായി യോജിച്ച് സിക്താണ്ഡം രൂപപ്പെടുകയും ചെയ്യുന്നു. ആന്തരബീജസംയോഗം മിക്ക ഉയർന്നയിനം ജന്തുക്കളിലും കാണപ്പെടുന്നു. 
എക്കിഡ്ന, പ്ലാറ്റിപ്പസ് എന്നിവ ഒഴിച്ച് മിക്ക സസ്തനികളിലും സന്താനങ്ങൾ അവുയുടെ ഭ്രൂണവളർച്ച പൂർത്തിയാക്കുന്നത് മാതൃശരീരത്തിനകത്ത് ഗർഭാശയഭിത്തിക്കുള്ളിലാണ്. ലൈംഗികപ്രത്യുൽപ്പാദനം നടത്തുന്ന ജന്തുക്കൾ ആൺ-പെൺ രൂപവ്യത്യാസം കാണിക്കുന്നതിനെ സെക്ഷ്വൽ ഡൈമോർഫിസം എന്നുവിവക്ഷിക്കപ്പെടുന്നു. സസ്തനികളിലും പക്ഷികളിലും ഉഭയജീവികളിലുംപുംബീജങ്ങൾ രൂപപ്പെടുത്തുന്നത് വൃഷണങ്ങളിലാണ് പ്രൈമോർഡിയൽ കോശങ്ങൾ തുടർച്ചയായി ഊനഭംഗത്തിലൂടെ വിഭജിക്കപ്പെട്ട് സ്പെർമാറ്റോജനസിസിന് വിധേയമാകുന്നു. പിന്നീട് സ്പെർമിയോജനസിസിലൂടെ സഞ്ചാഗയോഗ്യമായ ബീജങ്ങളുണ്ടാകുന്നു. അണ്ഡാശയങ്ങളിൽ അണ്ഡങ്ങൾ രൂപപ്പെടുന്നതും ഊനഭംഗം വഴിയാണ്. അണ്ഡങ്ങൾ ചാക്രികമായി ശരീരത്തിനുപുറത്തെത്തുന്നത് ചിലയിനം ജന്തുക്കളിൽ ഇസ്ട്രസ് ചക്രവും മനുഷ്യരിൽ ആർത്തവചക്രവും വഴിയാണ്.
മണ്ണിരയിൽ പുംബീജങ്ങളും സ്ത്രീബീജങ്ങളും ഒരേ ജീവിയിൽത്തന്നെ കാണപ്പെടുന്നു. ഉഭയലിംഗജീവിയാണെങ്കിലും പ്രത്യുൽപാദനത്തിൽ രണ്ടുജീവികളും പങ്കെടുക്കേണ്ടതുണ്ട്.. ഉഭയലിംഗജീവിയായ നാടവിരയിൽ അതേജന്തുവിന്റെ ലിംഗകോശങ്ങൾ പരസ്പരം യോജിച്ച് സിക്താണ്ഡങ്ങളുണ്ടാകുന്നു.

ലൈംഗികപ്രത്യുൽപ്പാദനത്തിൽ പങ്കെടുക്കുന്ന ലിംഗകോശങ്ങൾക്ക് ആകൃതിയിലും ഘടനയിലും സാമ്യതയോ വ്യത്യാസമോ ഉണ്ടാകാം. മനുഷ്യരിൽ പുംബീജത്തിന് 0.05 മി.മീറ്ററേ വലിപ്പമുള്ളൂ. ഇവയ്ക്ക് സഞ്ചാരശേഷിയുണ്ട്. വാലുപയോഗിച്ച് ദ്രവമാധ്യമത്തിലൂടെ സഞ്ചരിക്കാനും കഴിയും. വ്യക്തമായ ഒരു തലഭാഗവും വാലും ചെറിയ കഴുത്തും ഇവയ്ക്കുണ്ട്. ഇവ പ്രായപൂർത്തിയാകുന്നതിനനുസരിച്ചാണ് ഉത്പാദിപ്പിക്കപ്പെടുന്നത്. മനുഷ്യരിലെ ഏറ്റവും ചെറിയ കോശമാണിത്, അണ്ഡങ്ങൾക്ക് ഗോളാകൃതിയാണുള്ളത്. 0.14 മി.മീറ്ററാണ് ഇവയുടെ വലിപ്പം. സ്വയം ചലനശേഷിയില്ലാത്ത ഇവ പെൺകുട്ടി ജനിക്കുന്ന സമയത്തുതന്നെ പ്രാഥമികഅണ്ഡകോശങ്ങളായി രൂപപ്പെട്ടിരിക്കും.
ഷഡ്പദങ്ങളിൽ പുംബീജവും അണ്ഡവും ശരീരത്തിനകത്തായി സംയോജിപ്പിക്കപ്പട്ട് സിക്താണ്ഡങ്ങൾ രൂപപ്പെടുന്നു. ബീജസംയോജനത്തിനുമുമ്പ് ഇവയിൽ ബീജങ്ങൾ പതിപ്പിക്കുന്നതിന് മേറ്റിംഗ് ഡാൻസ് നടത്തുന്നു. തേനീച്ചകളിൽ ബീജസംയോഗം നടക്കാത്ത അണ്ഡങ്ങൾ വളർന്ന് ആൺതേമീച്ചകൾ ഉണ്ടാകുന്ന പ്രക്രിയയാണ് അനിഷേകജനനം.
സസ്തനികളിൽ സ്ത്രീബീജങ്ങൾ രൂപപ്പെടുന്നത് അണ്ഡാശയങ്ങളിലാണ്. മനുഷ്യരിൽ ഉദരാശയത്തിനകത്ത് ഇരുവശങ്ങളിലുമായി കാണപ്പെടുന്ന അണ്ഡാശയങ്ങളിൽ നിന്നും രൂപപ്പെടുന്ന അണ്ഡങ്ങൾ അണ്ഡവാഹിനിക്കുഴലുകൾ വഴി ഗർഭാശയത്തിലേയ്ക്ക് സീലിയ ചലനങ്ങളിലൂടെ നീങ്ങുന്നു. പുംബീജങ്ങൾ രൂപപ്പെടുന്നത് വൃഷണങ്ങളിലാണ്. രൂപപ്പെടുന്ന ബീജങ്ങൾ ബീജവാഹി വഴി ശുക്ലത്തിലൂടെ പുറത്തെത്തുന്നു. അണ്ഡവാഹിനിക്കുഴലുകളിൽ ചലിച്ചെത്തുന്ന പുംബീജങ്ങൾ ഇവയുമായി സംയോജിച്ചുണ്ടാകുന്ന സിക്താണ്ഡം ഗർഭാശയഭിത്തിക്കുള്ളിലെ എൻഡോമെട്രിയത്തിൽ പതിപ്പിക്കപ്പെടുന്നു. പ്ലാസന്റ എന്ന താൽക്കാലികസംവിധാനത്തിലൂടെ മാതാവിൽ നിന്നും ഓക്സിജനും പോഷകങ്ങളും സന്താനത്തിലെത്തുന്നു. മലിനവസ്തുക്കൾ കുഞ്ഞിൽ നിന്നും പുറത്തുകടക്കുന്നതും ഈ സംവിധാനത്തിലൂടെയാണ്. ഇങ്ങനെ ഓരോ സസ്തനിയും വളർച്ചപൂർത്തിയാക്കപ്പെടുന്ന കാലഘട്ടത്തെ ഗർഭധാരണകാലം അഥവാ ജെസ്റ്റേഷണൽ പീരിയഡ് എന്നുവിളിക്കുന്നു. ഓരോ ജീവിയിലും ഗർഭധാരണകാലം വ്യത്യസ്തപ്പെട്ടിരിക്കുന്നു. ആനകളിൽ 616 ദിവസവും നായ്ക്കളിൽ 61 ദിവസവും മനുഷ്യനിൽ 266 ദിവസവുമാണ് ഈ കാലയളവ്. ഇക്കാലയളവോടെ വളർച്ച പൂർത്തിയാകുന്ന കുഞ്ഞുങ്ങൾ ശരീരത്തിനുവെളിയിലെത്തുന്നത് പ്രസവത്തിലൂടെയാണ്. പ്ലാസന്റ വേർപെട്ട് മറൂളയാകുന്നു. ഇകാരണത്താൽ പ്രസവസമയത്ത് രക്തസ്രാവമുണ്ടാകുന്നു. ജനിക്കുന്ന കുഞ്ഞുങ്ങളെ പാലൂട്ടി വളർത്തുന്ന സ്വഭാവമാണ് സസ്തനികൾക്കുള്ളത്.


</doc>
<doc id="192448" url="https://ml.wikipedia.org/wiki?curid=192448" title="പോളി വൈനൈൽ അസറ്റേറ്റ്">
പോളി വൈനൈൽ അസറ്റേറ്റ്

പോളി വൈനൈൽ അസറ്റേറ്റ്, PVAc, PVA, എന്നീ പേരുകളിലും അറിയപ്പെടുന്ന ഈ അമോർഫസ് പോളിമർ വളരെയധികം വാണിജ്യപ്രാധാന്യമുളള തെർമോപ്ലാസ്റ്റിക് ആണ്. മരപ്പണിക്കാവശ്യമായ പശകളിലെല്ലാം തന്നെ മുഖ്യ ഘടകം പോളി വൈനൈൽ അസറ്റേറ്റ് ആണ്. 
വൈനൈൽ അസറ്റേറ്റ് ഏകകം പോളിമറീകരിച്ചാണ് പോളിവൈനൈൽ അസറ്റേറ്റ് ഉണ്ടാക്കുന്നത്. എമൾഷൻ രീതിയാണ് കൂടുതൽ സൌകര്യപ്രദം. അസറ്റേറ്റ് ഗ്രൂപ്പുകൾ ഹൈഡ്രോലൈസ് ചെയ്താണ് പോളി വൈനൈൽ ആൽക്കഹോൾ നിർമ്മിക്കുന്നത്. 
PVAcയുടെ T, 30C നു താഴെയാണ്. അതുകൊണ്ട് സാധാരണ താപനിലയിൽ പോളിമർ തരികൾ ഒട്ടിപ്പിടിക്കുന്നു. ഇവ ഉണക്കിയെടുക്കണമെങ്കിൽ ഒട്ടിപ്പിടിക്കാതിരിക്കാനായി പ്രത്യേക രാസവസ്തുക്കൾ ചേർക്കേണ്ടതുണ്ട്. എന്നിരിക്കിലും ഈ വിശേഷത കാരണവും, എത്രവേണമെങ്കിലും ചവച്ചരക്കാമെന്നതുകൊണ്ടും ( masticate) ച്യൂയിംഗ് ഗം നിർമ്മിക്കാനുപയോഗപ്പെടുന്നു. 
എമൾഷൻ രൂപത്തിലാണ് പോളിവൈനൈൽ അസറ്റേറ്റ് വിപണിയിലെത്തുന്നത്. ഇത് മുഴുവനും പശയും പെയിൻറ ും ഉണ്ടാക്കാനാണ് ഉപയോഗപ്പെടുന്നത്


</doc>
<doc id="192450" url="https://ml.wikipedia.org/wiki?curid=192450" title="എം.എൽ.എ. മണി പത്താം ക്ലാസ്സും ഗുസ്തിയും">
എം.എൽ.എ. മണി പത്താം ക്ലാസ്സും ഗുസ്തിയും

ശ്രീജിത്ത് പലേരി സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് എം.എൽ.എ. മണി പത്താം ക്ലാസ്സും ഗുസ്തിയും. കലാഭവൻ മണി കേന്ദ്രകഥാപാത്രത്തെ അവതരിപ്പിക്കുന്ന ഈ ചിത്രത്തിൽ വിദ്യ ആണ് നായിക. ടി.എ. ഷാഹിദ് ആണ് തിരക്കഥ രചിച്ചിരിക്കുന്നത്. കലാഭവൻ മണി തന്നെയാണ് ഗാനങ്ങൾ സംഗീതം ചെയ്ത് പാടിയിരിക്കുന്നത് എന്ന പ്രത്യേകതയും ഈ ചിത്രത്തിനുണ്ട്.




</doc>
<doc id="192462" url="https://ml.wikipedia.org/wiki?curid=192462" title="മൈക്കൽസൺ മോർലി പരീക്ഷണം">
മൈക്കൽസൺ മോർലി പരീക്ഷണം

1887യിൽ നടത്തിയ മൈക്കൽസൺ മോർലി പരീക്ഷണത്തിന്റെ ലക്ഷ്യം പദാർത്ഥങ്ങളും ലൂമിനിഫെറസ് ഈതെറും തമ്മിലുള്ള ആപേക്ഷിക ചലനം നിരീക്ഷിക്കുക എന്നതായിരുന്നു.
ആൽബർട്ട് അബ്രഹാം മൈക്കൾസൺ(Albert Abraham Michelson), എഡ്വാർഡ് മോർലി(Edward Morley) എന്നിവർ ചേർന്നാണ് ഈ പരീക്ഷണം നടത്തിയത്.അക്കാലത്തു പ്രകാശതരംഗങ്ങൾക്ക് സഞ്ചാരിക്കാൻ ഒരു മാധ്യമം ആവശ്യമാണെന്നും ലൂമിനിഫെറസ് ഈതെർ എന്ന സർവവ്യാപിയായ ഒരു മാധ്യമത്തിൽ കൂടെയാണ് പ്രകാശം സഞ്ചരിക്കുന്നത് എന്നും ഒരു വാദം ഉണ്ടായിരുന്നു. മൈക്കൽസൺ മോർലി പരീക്ഷണത്തിന്റെ പരാജയം ഈ വാദം തെറ്റാണു എന്ന് തെളിയിച്ചു. 


</doc>
<doc id="192464" url="https://ml.wikipedia.org/wiki?curid=192464" title="സംസ്ഥാനപാത 19 (കേരളം)">
സംസ്ഥാനപാത 19 (കേരളം)

ഇന്ത്യയിൽ കേരള സംസ്ഥാനത്തെ ഒരു സംസ്ഥാനപാതയാണ് SH 19 (സംസ്ഥാനപാത 19). ഇടുക്കി ജില്ലയിലെ മൂന്നാറിൽ നിന്നും ആരംഭിച്ച്, ഇടുക്കി ജില്ലയിലെ കുമളി എന്ന പ്രദേശത്താണ് ഈ പാത അവസാനിക്കുന്നത്. 106 കിലോമീറ്റർ നീളമുണ്ട്.

മൂന്നാർ (മൂന്നാർ ടോപ് സ്റ്റേഷൻ ഹൈവേയിൽ 0/2 കി. മി. യിൽ തുടങ്ങുന്നു) - ദേവികുളം ടൗൺ - പൂപ്പാറ (കുമ്പൻപാറ റോഡ് തുടങ്ങുന്നു) - പൂപ്പാറ - ബോഡിമേട്ടു റോഡ് തുടങ്ങുന്നു - ശാന്തമ്പാറ കവല – ഉടുമ്പഞ്ചോല ടൗൺ - വട്ടപ്പാറ കവല - അമരാവതി - കുമളി (കോട്ടയം കുമളി ഹൈവേയിൽ ചേരുന്നു)


</doc>
<doc id="192467" url="https://ml.wikipedia.org/wiki?curid=192467" title="പോളി വൈനൈൽ ആൽക്കഹോൾ">
പോളി വൈനൈൽ ആൽക്കഹോൾ

PVOH, PVA എന്നീ പേരുകളിലും അറിയപ്പെടുന്ന, ജലത്തിൽ ലയിക്കുന്നപോളിമറുകളിലൊന്നാണ് പോളി വൈനൈൽ ആൽക്കഹോൾ. പരൽ ഘടനയില്ലെങ്കിലും, നാരുകളായി വലിച്ചു നീട്ടാൻ പറ്റും. ചൂടാക്കുമ്പോൾ, 150C നോടടുത്ത്, ഉരുകുന്നതിനു മുമ്പു തന്നെ വിഘടിക്കുന്നതിനാൽ തെർമോപ്ലാസ്റ്റിക് എന്ന നിലയിൽ ഉപകാരപ്പെടുന്നില്ല.

തണുത്ത വെളളത്തിൽ പതുക്കേയും ചൂടു വെളളത്തിൽ വേഗത്തിലും ലയിക്കുന്നു. ഈ ജലലായനികൾക്ക് സ്ഥിരത പോര. അമ്ലത്തിന്റെയോ, ക്ഷാരത്തിന്റെയോ വളരെ കുറഞ്ഞ അംശം ഉണ്ടായാൽ മതി, സങ്കീർണ്ണവും, മാറ്റാനൊക്കാത്തതുമായ ഒട്ടനവധി രാസപ്രക്രിയകളുടെ ( രാസകുരുക്കുകളടക്കം) ഫലമായി ഹൈഡ്രോജെൽ ആയി മാറുന്നു. 

പല എമൾഷനുകളിലും പോളി വൈനൈൽ ആൽക്കഹോൾ സാന്ദ്രകാരകമായി ( thickening agent)ഉപയോഗിക്കുന്നു. വൈനൽ( vinal)എന്ന പേരിൽ വിപണിയിലുളള നാരുകൾ, രാസപരിണാമത്തിനു വിധേയമാക്കപ്പെട്ട പോളി വൈനൈൽ ആൽക്കഹോൾ നാരുകളാണ്. നനഞ്ഞ അവസ്ഥയിലുളള ശുദ്ധപോളി വൈനൈൽ ആൽക്കഹോൾ നാരുകൾ ഫോർമാൽഡിഹൈഡുമായി രാസപ്രവർത്തനത്തിൽ ഏർപ്പെടുമ്പോൾ സമീപസ്ഥരായ ഹൈഡ്രോക്സിൽ ഗ്രൂപ്പുകൾ ബന്ധിപ്പിക്കപ്പെടുന്നു. ഈ രാസപരിണാമം മൂലം ജലവിലയനം അസാദ്ധ്യമാകുന്നു. 



</doc>
<doc id="192468" url="https://ml.wikipedia.org/wiki?curid=192468" title="സംസ്ഥാനപാത 18 (കേരളം)">
സംസ്ഥാനപാത 18 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 18 (സംസ്ഥാനപാത 18). ഇടുക്കി ജില്ലയിലെ മൂന്നാറിൽ നിന്നും ആരംഭിച്ച്, കേരള-തമിഴ്നാട് സംസ്ഥാന അതിർത്തിയിലാണ് ഈ പാത അവസാനിക്കുന്നത്. 57.3 കിലോമീറ്റർ നീളമുണ്ട്.

മൂന്നാർ (ആലുവ മൂന്നാർ റോഡിൽ 113/6 കി.മി.യിൽ തുടങ്ങുന്നു) - മാട്ടുപ്പെട്ടി ഡാം - ഇൻഡോ സ്വിസ്സ് പ്രോജക്റ്റ് ഗേറ്റ് - ടോപ് സ്റ്റേഷൻ - സംസ്ഥാന അതിർത്തി - റോഡ് തമിഴ്നാട്ടിലേക്കു പോകുന്നു


</doc>
<doc id="192471" url="https://ml.wikipedia.org/wiki?curid=192471" title="റവല്യൂഷണറി മാർക്സിസ്റ്റ്‌ പാർട്ടി">
റവല്യൂഷണറി മാർക്സിസ്റ്റ്‌ പാർട്ടി

കമ്മ്യൂണിസ്റ്റ് പാർട്ടി ഓഫ് ഇന്ത്യ(മാർക്സിസ്റ്റ്)യിൽ നിന്നും ആശയപരമായ കാരണങ്ങളാൽ വിട്ടുപോന്നവർ ടി.പി. ചന്ദ്രശേഖരന്റെ നേതൃത്വത്തിൽ കോഴിക്കോട് ജില്ലയിലെ വടകരയ്ക്കടുത്ത് ഒഞ്ചിയം എന്ന സ്ഥലത്ത് രൂപീകരിച്ച ഇടതുപക്ഷ പാർട്ടിയാണ് റെവലൂഷ്യണറി മാർക്സിസ്റ്റ്‌ പാർട്ടി (ആർ.എം.പി). സി.പി.എമ്മിന് ഏറെ സ്വാധീനം ഉണ്ടായിരുന്ന ഒഞ്ചിയം ഗ്രാമപഞ്ചായത്ത് സി.പി.എമ്മിൽ നിന്ന് റെവലൂഷ്യണറി മാർക്സിസ്റ്റ്‌ പാർട്ടി പിടിച്ചെടുത്തത് ആർ.എം.പിയുടെ നല്ല രീതിയിലുള്ള രാഷ്ട്രീയ സ്വാധീനം അവിടെ കാണിച്ചിരുന്നു. 

ആർ.എം.പി. എന്ന് ചുരുക്കെപേരിലറിയപ്പെടുന്ന പാർട്ടിയുടെ സ്ഥാപക നേതാവ് ടി.പി ചന്ദ്രശേഖരനാണ്. 2012 മെയ്‌ 4-ന് രാത്രി 10 മണിക്ക് വടകരക്കടുത്തു വള്ളിക്കാട് വെച്ച് കൊല്ലപ്പെട്ടു. പാതകത്തിന്റെ വിശദവിവരങ്ങൾ ടി.പി. ചന്ദ്രശേഖരൻ വധക്കേസ്‌ എന്ന താളിലുണ്ട്.

ഏറാമല പഞ്ചായത്തു പ്രസിഡന്റ് സ്ഥാനം എൻ. വേണുവിൽ നിന്ന് ജനതാദളിന് വിട്ടുകൊടുക്കാനുള്ള പ്രാദേശിക സി.പി.ഐ(എം) നേതാക്കളുടെ തീരുമാനത്തിനെതിരെ ടി.പി.ചന്ദ്രശേഖരനും മറ്റ് സഖാക്കളും പ്രതികരിച്ചു. തുടർന്ന് പാർട്ടി വിട്ട് മറ്റു സമാന മനസ്കരായ സഖാക്കളോടുചേർന്ന് 2009-ൽ ഒഞ്ചിയത്ത് റെവല്യൂഷണറി മാർക്സിസ്റ്റ് പാർട്ടി (ആർ.എം.പി) രൂപീകരിക്കുകയായിരുന്നു .


</doc>
<doc id="192491" url="https://ml.wikipedia.org/wiki?curid=192491" title="സംസ്ഥാനപാത 17 (കേരളം)">
സംസ്ഥാനപാത 17 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 17 (സംസ്ഥാനപാത 17). ഇടുക്കി ജില്ലയിലെ മൂന്നാറിൽ നിന്നും ആരംഭിച്ച്, കേരള-തമിഴ്നാട് സംസ്ഥാന അതിർത്തി പിന്നിട്ട് ഉടുമൽപ്പേട്ടിലേക്കുള്ള റോഡിലാണ് ഈ പാത അവസാനിക്കുന്നത്. 85 കിലോമീറ്റർ നീളമുണ്ട്.

മൂന്നാർ (ആലുവ - മൂന്നാർ ഹൈവേയിൽ നിന്നും തുടങ്ങുന്നു) - രാജമുടിയിലേക്കുള്ള റോഡ് മറികടക്കുന്നു - ആനക്കാല്പെട്ടി റോഡ് മറികടക്കുന്നു- ചിന്നാറ് നദി (സംസ്ഥാന അതിർത്തി) - റോഡ് ഉടുമൽപ്പെട്ടിലേക്കു തുടരുന്നു.


</doc>
<doc id="192496" url="https://ml.wikipedia.org/wiki?curid=192496" title="പൂതപ്പാട്ട്‌">
പൂതപ്പാട്ട്

മഹാകവി ഇടശ്ശേരി ഗോവിന്ദൻ നായർ എഴുതിയ ഒരു കവിതയാണ് പൂതപ്പാട്ട്. മാതൃത്വത്തിന്റെ മഹത്ത്വം വിളിച്ചോതുന്നും പൂത(ഭൂതം)ത്തിന്റെ വികാരങ്ങൾ പങ്കുവെക്കുന്നതുമായ ഈ കൃതി ഇടശ്ശേരിയുടെ പ്രധാന കവിതകളിലൊന്നായി കണക്കാക്കപ്പെടുന്നു. പൂതപ്പാട്ട് അനുവാചകരുടെ ഹൃദയത്തിൽ താലോലിക്കാൻ കഴിയുന്ന ഒന്നാന്തരം മിത്താണ്.

വടക്കേ മലബാർ (വള്ളുവനാട്) പ്രദേശങ്ങളിൽ കണ്ടുവരുന്ന പൂതൻ എന്ന നാടോടി കലാരൂപവും അതന്റെ മിത്തുമാണ് കവിതക്ക് ആധാരം.

പലവിധമായ സാങ്കൽപിക കഥകളുടെ 'പൊട്ടിപ്പിരിഞ്ഞും കെട്ടിപ്പിണഞ്ഞും' ഉണ്ടായ ഒരു ദേവതാ സങ്കൽപമാണ് ഈ കവിതയിലെ പൂതമെന്ന് ഇടശ്ശേരിതന്നെ വ്യക്തമാക്കിയിട്ടുണ്ട്.

മലയാള കവിതകളിൽ ഇത്രയധികം ആവിഷ്കാരങ്ങൾക്ക് പാത്രമായ സാഹിത്യകൃതി ഉണ്ടാവില്ല. പലവിധ നൃത്താിഷ്കരങ്ങൾ. ബാലെ, കഥകളി, കഥാപ്രസംഗം, നിഴൽ നാടകം തുടങ്ങി സാധ്യമായ കലാരൂപങ്ങളിലെല്ലാം പൂതപ്പാട്ട് ആവിഷ്കരിക്കപ്പെട്ടുകഴിഞ്ഞു.

യാത്ഥാർത്ഥ്യ ബോധത്തോടെ മണ്ണാനകൊണ്ടും മറ്റും കളിക്കുന്ന കുട്ടികളുടെ ഉന്മാദമോ, കേവലം കഥാകഥന കൌതുകമോ മാത്രമല്ല ഈ കവിതയുടെ പ്രേരണ. അവ നാടോടിക്കഥയിൽ നിന്ന് മനുഷ്യഭാവങ്ങളിലേക്ക് കീറിയ ചാലുകളാണെന്ന് ഡോക്ടർ എം ആർ രാഘവവാരിയർ നിരൂപിക്കുന്നു. 


</doc>
<doc id="192501" url="https://ml.wikipedia.org/wiki?curid=192501" title="സംസ്ഥാനപാത 16 (കേരളം)">
സംസ്ഥാനപാത 16 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 16 (സംസ്ഥാനപാത 16). എറണാകുളം ജില്ലയിലെ ആലുവയിൽ നിന്നും ആരംഭിച്ച്, ഇടുക്കി ജില്ലയിലെ മൂന്നാറിലെ ഹൈവേയിലാണ് ഈ പാത അവസാനിക്കുന്നത്. 57.3 കിലോമീറ്റർ നീളമുണ്ട്.

ആലുവ - പോഞ്ഞശ്ശേരി (കിഴക്കമ്പലം റോഡ് തുടങ്ങുന്നു)- മണ്ണൂർ (പോഞ്ഞശ്ശേരി റോഡ് അവസാനിക്കുന്നു - പെരുമ്പാവൂർ (എം സി റോഡ് മറി കടക്കുന്നു) - കൂവപ്പടി (കുറുപ്പമ്പടി - കൂട്ടിക്കൽ റോഡ് മറി കടക്കുന്നു) - (പനേലി- മൂവാറ്റുപുഴ റോഡ് മറി കടക്കുന്നു) - കോതമംഗലം - നേരിയമംഗലം കവല – ചേനപ്പാറ വെള്ളച്ചാട്ടം - ദേവിയാറ് പാലം - അടിമാലി കവല (അടിമാലി - ചിത്തിരപുരം റോഡ് തുടങ്ങുന്നു) - കല്ലാർപുഴ - പള്ളീവാസൽ - മൂന്നാർ ടൗൺ - വടക്കേ അന്തർസംസ്ഥാന റോഡ് തുടങ്ങുന്നു


</doc>
<doc id="192503" url="https://ml.wikipedia.org/wiki?curid=192503" title="സംസ്ഥാനപാത 15 (കേരളം)">
സംസ്ഥാനപാത 15 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 15 (സംസ്ഥാനപാത 15). കോട്ടയം ജില്ലയിലെ ഏറ്റുമാനൂരിൽ നിന്നും ആരംഭിച്ച്, എറണാകുളം ജില്ലയിലെ പുളിക്കൽ എന്ന പ്രദേശത്താണ് ഈ പാത അവസാനിക്കുന്നത്. 57.3 കിലോമീറ്റർ നീളമുണ്ട്.

ഏറ്റുമാനൂർ (എം സി റോഡ് ) - കുറുപ്പുന്തറ - തലയോലപ്പറമ്പ് - വൈക്കം കവല - ഉദയം പേരൂർ - ദേശീയപാത 49 മറികടക്കുന്നു തൃപ്പൂണിത്തുറ കവല - വൈറ്റില - പുളിക്കൽ കവല (ദേശീയപാത 544-ൽ ചേരുന്നു)


</doc>
<doc id="192509" url="https://ml.wikipedia.org/wiki?curid=192509" title="സംസ്ഥാനപാത 14 (കേരളം)">
സംസ്ഥാനപാത 14 (കേരളം)

ഇന്ത്യയിലെ കേരള സംസ്ഥാനത്തെ ഒരു സംസ്ഥാനപാതയാണ് SH 14 (സംസ്ഥാനപാത 14). കോട്ടയം ജില്ലയിലെ ഈരാറ്റുപേട്ടയിൽ നിന്നും ആരംഭിച്ച്, കോട്ടയം ജില്ലയിലെ പട്ടിത്താനം എന്ന പ്രദേശത്താണ് ഈ പാത അവസാനിക്കുന്നത്. 49.1 കിലോമീറ്റർ നീളമുണ്ട്.

ഈരാറ്റുപേട്ട - വെള്ളിക്കുളം - വാഗമൺ - (പുള്ളിക്കാനം- ഏലപ്പാറ റോഡിൽ ചേരുന്നു) - പട്ടിത്താനം കവല


</doc>
<doc id="192522" url="https://ml.wikipedia.org/wiki?curid=192522" title="സൂപ്പർമൂൺ">
സൂപ്പർമൂൺ

പൂർണ്ണചന്ദ്രൻ ഭൂമിയുമായി വളരെയടുത്തു വരുന്ന പ്രതിഭാസത്തെയാണ് സൂപ്പർമൂൺ (Super Moon) എന്നു പറയുന്നത്. ഓരോ മാസവും ഭൂമിയും ചന്ദ്രനും തമ്മിലുള്ള ദൂരം 354,000 കി. മീ (220,000 മൈൽ) മുതൽ 410,000 കി. മീ (254,000 മൈൽ) വരെയായി വ്യത്യാസപ്പെടുന്നു. വേലിയേറ്റം, കടൽക്ഷോഭം, ഭൂകമ്പം, അഗ്നിപർവതസ്ഫോടനം തുടങ്ങിയ പ്രതിഭാസങ്ങൾ ഈ സമയത്തുണ്ടാവാറുണ്ട്. സൂപ്പർ മൂൺ സമയത്ത് പൌർണ്ണമിയും കൂടി ഒത്തുവന്നാൽ വലിപ്പമേറിയ ചന്ദ്രൻ ദൃശ്യമാവും. ഇത് അപൂർവമായാണ് സംഭവിക്കാറുള്ളത്.

1950നും 2050നും മധ്യേയുള്ള അതിചന്ദ്രസാമീപ്യങ്ങൾ താഴെ കൊടുത്തിരിക്കുന്നു


ഈ വർഷത്തെ സൂപ്പർമൂൺ 2012 മേയ് 6 ന് ദൃശ്യമാകും. ഈ ദിവസം ഭൂമിയിൽ നിന്നും ചന്ദ്രനിലേക്കുള്ള ദൂരം 3,56,955 കിലോമീറ്ററായിരിക്കും. സൂര്യോദയത്തിന് നിമിഷങ്ങൾക്കു മുമ്പ് പടിഞ്ഞാറൻ ചക്രവാളത്തിൽ അസ്തമിക്കുന്ന ചന്ദ്രൻ അന്നു വൈകുന്നേരം സൂര്യനസ്തമിച്ച് ഒരു മണിക്കൂറിനു ശേഷം അതേ ചക്രവാളത്തിൽ ഉദിക്കും. നവംബർ 28 നായിരിക്കും ഭൂമിയിൽ നിന്നും ചന്ദ്രൻ ഏറ്റവും അകലത്തിലെത്തുന്നത്. 4,06,349 കിലോമീറ്ററായിരിക്കും അന്ന് ചന്ദ്രനിലേക്കുള്ള ദൂരം. ഈ ദിവസത്തേക്കാൾ 11 ശതമാനം വലിപ്പമുള്ള ചന്ദ്രനെയായിരിക്കും ഞായറാഴ്ച കാണാൻ കഴിയുക.

അതിചന്ദ്രസാമീപ്യസമയത്ത് വേലിയേറ്റത്തിന്റെ ആക്കം കൂടുതലായി അനുഭവപ്പെടാറുണ്ട്. വേലിയേറ്റം, കടൽക്ഷോഭം, ഭൂകമ്പം, അഗ്നിപർവത സ്ഫോടനം തുടങ്ങിയവ സൂപ്പർമൂൺ കാലത്തുണ്ടാവാറുണ്ട്.

സൂപ്പർമൂൺ ദൃശ്യമാകുന്ന സമയങ്ങളിൽ ഭൂമിയിൽ ചില മാറ്റങ്ങൾക്ക് കാരണമായേക്കുമെന്നും ഈ ദിവസങ്ങളിൽ ശക്തമായ തിരമാലകൾക്ക് സാധ്യതയുണ്ടെന്നും കൂടാതെ ഭൂചലനത്തിനു സാധ്യതയുണ്ടെന്നാണ് ശാസ്ത്രനിരീക്ഷകരുടെ വിലയിരുത്തൽ. ഈ സമയത്ത് പ്രകൃതിയിൽ ചില ചലനങ്ങൾ കണ്ടെക്കാം. ഭൂമിയിൽ നിന്നു ചന്ദ്രനിലേക്കുള്ള ദൂരം കുറയുന്നതിനാൽ ഇത്തരം മാറ്റങ്ങൾ സാധാരണയാണെന്നും ശാസ്ത്രനിരീക്ഷകർ പറയുന്നു. ഈ സമയത്ത് ഭൂമി ചന്ദ്രന്റെ ഗുരുത്വാകർഷണ വലയത്തിലാകും. ഇതിനാൽ തന്നെ പൂർണചന്ദ്രദിനങ്ങളിൽ ഭൂചലനങ്ങൾ വർധിക്കാറുണ്ട്. ആകർഷണഫലമായി ഭൂമിയിലെ പാറക്കെട്ടുകളിലും ഭൗമപാളികളിലും വലിച്ചിൽ അനുഭവപ്പെടാൻ ഇടയുണ്ട്. ഇത്തരം പ്രതിഭാസങ്ങളുടെ ഫലമായുള്ള ചെറു ഭൂചലനങ്ങൾ പിന്നീട് വൻ ഭൂകമ്പങ്ങളിലേക്കു നയിക്കുന്നതായി ചില പഠനങ്ങളിൽ തെളിഞ്ഞിട്ടുണ്ട്.

ചന്ദ്രന്റെയും സൂര്യന്റെയും ആകർഷണം ഒരുമിച്ച് അനുഭവപ്പെടുമ്പോൾ ഭൂചലനസാധ്യത ഏറുന്നതായി ഗ്രീസിലെ ഹെലനിക് ആർക്കിൽ നടത്തിയ പഠനത്തിലും തെളിഞ്ഞതാണ്. ചന്ദ്രൻ ഭൂമിയോട് അടുത്തുവരുന്ന സൂപ്പർമൂൺ സമയത്ത് ആകർഷണ ശക്തിമൂലം ഭൗമപാളികൾ ഒന്നിനടിയിൽ മറ്റൊന്നായി തെന്നിക്കയറുന്നതായി അടുത്ത കാലത്തുണ്ടായ ജപ്പാൻ ഭൂചലനത്തിൽ തെളിഞ്ഞു. വടക്കെ അമേരിക്കൻ പാളികളിലുണ്ടായ നിരക്കവും തെന്നലുമാണ് ഈ ഭൂകമ്പത്തിനു പെട്ടെന്നു പ്രേരകമായത്. ചന്ദ്രഗ്രഹണവും സൂപ്പർമൂണും ഒരേ സമയം അനുഭവപ്പെടുന്ന സമയത്ത് സൂര്യനിലെ ചെറിയ കളങ്കങ്ങൾ പൊട്ടിത്തെറിക്കകൂടി ചെയ്താൽ (സോളാർ ഫ്ലെയർ) ഭൂമിയിൽ പലതും സംഭവിക്കാൻ സാധ്യത കൂടുതലാണെന്നും കണ്ടെത്തിയിരുന്നു. സൂര്യനിൽ നിന്നുള്ള കാന്തികക്കാറ്റുകൾ അന്തരീക്ഷത്തിലെ പ്ലാസ്മയെ ദശലക്ഷക്കണക്കിനു കെൽവിൻ ഡ്രിഗ്രിയിലേക്കു അത്യന്തം ചൂടുപിടിപ്പിച്ച് ഇലക്ട്രോണുകളെയും പ്രോട്ടോണുകളെയും ഘന അയോണുകളെയും പ്രകാശ വേഗത്തിലേക്ക് പ്രചോദിപ്പിക്കുന്നതിന് ഇടയാക്കും. ഈ സാഹചര്യത്തിൽ ഭൂകമ്പ സാധ്യതയും വർധിച്ചിരിക്കും. 2004 ഡിസംബർ 26 ലെ സുമാട്രാ ഭൂചലനവും അടുത്ത കാലത്തുണ്ടായ ജപ്പാൻ ഭൂചലനവും സൂര്യനിലെ സൗരകളങ്കങ്ങളിൽ നിന്നുള്ള പൊട്ടിത്തെറിയെ തുടർന്നുണ്ടായതാണെന്നു തെളിഞ്ഞിട്ടുണ്ട്. 

ഭൂമിയുടെ അന്തർഭാഗം തിളച്ചു മറിഞ്ഞ് ദ്രാവകാവസ്ഥയിലായതിനാൽ ചന്ദ്രൻ അടുത്തുവരുന്നത് ഭൗമോപരിതലത്തെയും ഭൗമപാളികളെയും ബാധിക്കും. ഇതു ഭൂചലനത്തിനു പുറമെ തിരമാലകളുടെ ശക്തി വർധിക്കുന്നതിനും ഇടയാക്കും. 2011 മാർച്ചിലെ സൂപ്പർമൂൺ സമയത്ത് പസഫിക്കിലെ ഭൗമപാളികൾ അസ്ഥിരമായതിനെ തുടർന്നു ഫിലിപ്പീൻസിൽ ഭൂചലനമുണ്ടായി. ലോകത്തുണ്ടായ ശക്തിയേറിയ ആറ് പ്രധാന ഭൂകമ്പങ്ങൾക്ക് പൂർണചന്ദ്രനുമായി ബന്ധമുണ്ടെന്നു തെളിഞ്ഞിട്ടുണ്ട്.

പാകിസ്താൻ (2011), ചിലി (2010), സുമാട്രാ (2004), ലത്തൂർ (1993), ഉത്തരകാശി (1991), അലാസ്കാ (1964), സുമാട്രാ (1833)– ഇവയെല്ലാം പൂർണചന്ദ്രദിനത്തിലോ അതിന് ഒന്നോ രണ്ടോ ദിവസം മുമ്പോ പിന്നീടോ ആണ് ഉണ്ടായത്. 



</doc>
<doc id="192523" url="https://ml.wikipedia.org/wiki?curid=192523" title="പോളി അക്രിലോനൈട്രൈൽ">
പോളി അക്രിലോനൈട്രൈൽ

പോളി അക്രിലോ നൈട്രൈൽ മനുഷ്യനിർമ്മിത ഫൈബറുകളുടെ കൂട്ടത്തിൽ മുൻപന്തിയിൽ നിൽക്കുന്നു. സയനൈഡ് (-CN ) ഗ്രൂപ്പിന്റെ സാന്നിധ്യം ഈ പോളിമറിന്റെ രാസഭൗതിക ഗുണങ്ങളെ കാര്യമായി സ്വാധീനിക്കുന്നു.
അക്രിലോ നൈട്രൈൽ ആണ് ഏകകം. ഇത് ഫ്രീ റാഡിക്കൽ പോളിമറീകരണത്തിലൂടെയാണ് പോളി അക്രിലോ നൈട്രൈൽ ആയി മാറ്റുന്നത്. അധികമായ ക്രിസ്റ്റലൈനിറ്റി, വളരെ ഉയർന്ന ദ്രവണാങ്കം, ലയന സാധ്യത തീരെ കുറവ്, പ്ലാസ്റ്റിസൈസ് ചെയ്യാൻ വഴങ്ങാത്തത് ഈ വക ബുദ്ധിമുട്ടുകൾ ആദ്യ കാലങ്ങളിൽ തടസ്സമായി നിന്നെങ്കിലും, പിന്നീട് പല പരിഹാരങ്ങളും കണ്ടെത്തിയതോടെ ഇന്ന് പോളി അക്രിലോ നൈട്രൈൽ വളരെ വ്യാവസായിക വാണിജ്യ പ്രാധാന്യമുളള വസ്തുക്കളിലൊന്നായി മാറിയിരിക്കുന്നു. 

അക്രിലിക് ഫൈബർ 85% അക്രിലോ നൈട്രൈലും, ബാക്കി 15% മറ്റേതെങ്കിലും അനുയോജ്യമായ സഹഏകകങ്ങളുമടങ്ങിയ കോപോളിമർ ആണ്. ഉറപ്പ്, ദാർഢ്യം, ഘർഷണ പ്രതിരോധം,( abrasion resistance), ഇവ കൂടാതെ, കറകളും പാടുകളും പറ്റിപ്പിടിക്കുകയില്ല എന്നതും, അഭിലഷണീയ ഗുണങ്ങളിൽ പെയുന്നു. സ്പർശിക്കുമ്പോൾ രോമവസ്ത്രങ്ങളുടെ( wool) മാർദ്ദവവും മിനുസവുമുളളതിനാൽ അക്രിലിക് ഫൈബറിനെ പലപ്പോഴും കൃക്രിമ വൂൾ എന്നും പറയാറുണ്ട് 
അക്രിലോനൈട്രൈൽ, ബ്യൂട്ടാഡൈയീൻ, സ്റ്റൈറീൻ എന്നീ മൂന്ന് ഏകകങ്ങളടങ്ങിയ എബിഎസ്( ABS) പ്ലാസ്റ്റിക്കും, സ്റ്റൈറീനും അക്രിലോനൈട്രൈലും അടങ്ങിയ സാനും(SAN) വളരെ വ്യാവസായിക പ്രാധാന്യമുളള കോപോളിമറുകളാണ്
പോളി അക്രിലോനൈട്രലിൽ നിന്ന് കാർബൺ ഫൈബർ ഉണ്ടാക്കാം. ചൂടാക്കിയോ, രാസപ്രേരകങ്ങളുപയോഗിച്ചോ സമീപസ്ഥരായ സയനൈഡ് ഗ്രൂപ്പുകളെ തമ്മിൽ കൂട്ടിക്കെട്ടുകയാണ് ആദ്യം ചെയ്യുന്നത്. ഇതിനെ പിന്നീട് വിവിധ രാസത്വരകങ്ങളുടെ സാന്നിധ്യത്തിൽ പല ഘട്ടങ്ങളിലായി ഉയർന്ന താപനിലയിലേക്ക് എത്തിച്ചാണ് കാർബണീകരണം പൂർത്തിയാക്കുന്നത്. അന്തിമ രൂപത്തിന് ഗ്രാഫൈറ്റിന്റെ ഘടനയായിരിക്കും.



</doc>
<doc id="192524" url="https://ml.wikipedia.org/wiki?curid=192524" title="പരിസ്ഥിതി ദൈവശാസ്ത്രം">
പരിസ്ഥിതി ദൈവശാസ്ത്രം

പരിസ്ഥിതി സംബന്ധമായ ആധുനികവ്യഗ്രതകളെ മുൻനിർത്തി, മതവും പ്രകൃതിയും തമ്മിലുള്ള ബന്ധത്തെ വിശകലനം ചെയ്യുന്ന ഈശ്വരവിജ്ഞാനീയമാണ് പരിസ്ഥിതിദൈവശാസ്ത്രം. മനുഷ്യന്റെ ലോകവീക്ഷണത്തിലെ ആത്മീയ-ധാർമ്മിക വശങ്ങളും പരിസ്ഥിതിശോഷണവും തമ്മിൽ ബന്ധമുണ്ടെന്ന സങ്കല്പത്തിലാണ് ഇതിന്റെ തുടക്കം. പരിസ്ഥിതി സംബന്ധമായ മൂല്യങ്ങളുടെ അടിസ്ഥാനത്തിൽ, പ്രകൃതിയുടെ മേലുള്ള മനുഷ്യന്റെ മേധാവിത്വത്തെ പരിസ്ഥിതിദൈവശാസ്ത്രം പുന:പരിശോധിക്കുന്നു. ലോകമാസകലം ഒട്ടേറെ മതാധിഷ്ഠിത പരിസ്ഥിതിമുന്നേറ്റങ്ങൾക്ക് അതു പ്രചോദനമായിട്ടുണ്ട്. 

ഭൂമിയും മനുഷ്യനുമായുള്ള ബന്ധത്തിന്റെ ഈ ധാർമ്മിക പരിചിന്തനത്തിനു വഴിയൊരുക്കിയത് പരിസ്ഥിതിപ്രതിസന്ധിയെ സംബന്ധിച്ച ബോദ്ധ്യത്തിന്റെ ആധുനികകാലത്തെ വളർച്ചയാണ്. എങ്കിലും, പ്രപഞ്ചോല്പത്തി, സന്മാർഗ്ഗശാസ്ത്രം മുതലായ മേഖലകളിലെ മതപാരമ്പര്യങ്ങളിൽ പരിസ്ഥിതിദൈവശാസ്ത്രത്തിലെ ഉൾക്കാഴ്ചകളുടെ പൂർവരൂപം കാണാം. 

പരിസ്ഥിതിശോഷണത്തിന്റെ പശ്ചാത്തലത്തിൽ മതവും പ്രകൃതിയും തമ്മിലുള്ള ബന്ധത്തിന്റെ പരിശോധനയ്ക്കു പുറമേ, പ്രകൃതിവ്യവസ്ഥകളുടെ പ്രയോജനകരമായ പരിപാലനത്തിനുള്ള സാദ്ധ്യതകളുടെ അന്വേഷണവും പരിസ്ഥിതിദൈവശാസ്ത്രത്തിന്റെ പരിധിയിൽ വരുന്നു. അതിനാൽ, മതവും പ്രകൃതിയുമായുള്ള ബന്ധത്തിലെ സമസ്യകൾ തിരിച്ചറിയാൻ ശ്രമിക്കുന്നതിനൊപ്പം അവയ്ക്കു പരിഹാരം നിർദ്ദേശിക്കാനും അതു ശ്രമിക്കുന്നു. പരിസ്ഥിതി പ്രതിസന്ധി തരണം ചെയ്യാൻ അതിനെക്കുറിച്ചുള്ള അറിവു മാത്രം മതിയാവില്ലെന്നതിനാൽ, പരിഹാരത്തിനുവേണ്ടിയുള്ള ഈ അന്വേഷണം പരിസ്ഥിതിദൈവശാസ്ത്രത്തിന് ഒഴിച്ചുകൂടാത്തതാകുന്നു.

1967-ൽ കാലിഫോർണിയ സർവകലാശാലയിൽ ചരിത്രാദ്ധ്യാപകനായിരുന്ന ലിൻ വൈറ്റ് പ്രസിദ്ധീകരിച്ച ഒരു പ്രബന്ധത്തെ പിന്തുടർന്നാണ് ദൈവശാസ്ത്രവും ആധുനികകാലത്തെ പരിസ്ഥിതി പ്രതിസന്ധിയും തമ്മിലുള്ള ബന്ധം പാശ്ചാത്യ അക്കാദമിക ലോകത്ത് ചർച്ചാവിഷയമായത്. "നമ്മുടെ പരിസ്ഥിതിപ്രതിസന്ധിയുടെ ചരിത്രപരമായ വേരുകൾ" എന്ന പേരിൽ പ്രസിദ്ധീകരിച്ച ആ പ്രബന്ധത്തിൽ വൈറ്റ്, മനുഷ്യന് പ്രകൃതിയുടെ മേൽ മേധാവിത്വം അവകാശപ്പെടുന്ന ക്രിസ്തീയസങ്കല്പമാണ് പരിസ്ഥിതിവിനാശത്തിലേക്കും പ്രതിസന്ധിയിലേക്കും നയിച്ചതെന്നു വാദിച്ചു. ഈ നിലപാടിന്റെ വികസിതരൂപം, ക്രിസ്തുമതത്തിനെതിരായ 'പരിസ്ഥിതിപ്പരാതി' (ecological complaint) എന്ന പേരിൽ അറിയപ്പെടുന്നു. 

വൈറ്റിന്റെ ലേഖനത്തോട് പന്ത്രണ്ടോളം ദൈവശാസ്ത്രജ്ഞന്മാരുടെ പ്രതികരണങ്ങളെ വിശകലനം ചെയ്യുന്ന ഒരു ലേഖനം 1973-ൽ ദൈവശാസ്ത്രജ്ഞനായ ജാക്ക് റോജേഴ്സ് പ്രസിദ്ധീകരിച്ചു. ദൈവവും മനുഷ്യനും പ്രകൃതിയുമായുള്ള ബന്ധത്തെ സംബന്ധിച്ച വേദപുസ്തകവിവരങ്ങളെ ഫലപ്രദമായി വിശകലനം ചെയ്യാൻ പറ്റിയ ഒരു ദൈവശാസ്ത്രമാതൃക അന്വേഷിക്കുകയായിരുന്നു ഈ ദൈവശാസ്ത്രജ്ഞന്മാർ.

ദൈവവും ദൈവച്ഛായയിൽ സൃഷ്ടിക്കപ്പെട്ടതായി അവകാശപ്പെടുന്ന മനുഷ്യനും പ്രകൃതിയെ അതിലംഘിച്ചു നിൽക്കുന്നു എന്ന സങ്കല്പം പ്രചരിപ്പിക്കുക വഴി ക്രിസ്തുമതം തന്നെയാണ് പരിസ്ഥിതി പ്രതിസന്ധി സൃഷ്ടിച്ചതെന്ന വാദം ശക്തമാണ്. ഈവിധം ക്രിസ്തുമതത്തെ പ്രതിക്കൂട്ടിൽ കയറ്റുന്ന "പരിസ്ഥിതിപ്പാരാതി'-യോടുള്ള പ്രതികരണമാണ് പരിസ്ഥിതി ദൈവശാസ്ത്രത്തിലെ ചർച്ചകളുടെ മുഖ്യഭാഗം. ക്രിസ്തുമതം പ്രകൃതിയുടെ മേലുള്ള മനുഷ്യന്റെ മേധാവിത്വം എന്ന സങ്കല്പത്തെ പ്രോത്സാഹിപ്പിക്കുന്നതായും മനുഷ്യന്റെ നിലനില്പിനും പുരോഗതിക്കുമായി ഉപയോഗിക്കാനോ ചൂഷണം ചെയ്യാൻ തന്നെയോ ഉള്ള ഉപകരണം മാത്രമായി പ്രകൃതിയെ കാണുന്നതായും 'പരാതിക്കാർ' കുറ്റപ്പെടുത്തുന്നു.

പ്രകൃതിയുടെ ദുരിതങ്ങൾക്കു പിന്നിൽ ജൂത-ക്രിസ്തീയ-ഇസ്ലാം മതങ്ങൾ പങ്കുപറ്റുന്ന സെമറ്റിക് പാരമ്പര്യത്തിലെ പ്രപഞ്ചവീക്ഷണമാണെന്ന് ചരിത്രകാരനായ ആർനോൾഡ് ടോയൻബീ പോലും പാരാതിപ്പെട്ടിട്ടുണ്ട്:-

ബൈബിളിലെ ഉല്പത്തിപ്പുസ്തകം ഒന്നാം അദ്ധ്യായം 28-ആം വാക്യം, സൃഷ്ടിയെ ഭരിച്ച് ചൂഷണം ചെയ്യാൻ മനുഷ്യനെ അനുവദിക്കുക മാത്രമല്ല അതിനു കല്പിക്കുക തന്നെ ചെയ്യുന്നെന്നും ടോയൻബീ ചൂണ്ടിക്കാട്ടുന്നു.
അതേസമയം, പരിസ്ഥിതിയെ സംബന്ധിച്ച ധനാത്മകമൂല്യങ്ങളും നിലപാടുകളും ക്രിസ്തീയപാരമ്പര്യത്തിന് അന്യമല്ലെന്നും ചൂണ്ടിക്കാണിക്കപ്പെട്ടിട്ടുണ്ട്. ഭൂമിയുടെയും അതിലെ ജീവജാലങ്ങളുടേയും നന്മയെ പുണർന്ന ചിന്തകന്മാർ ക്രിസ്തീയതയിൽ നേരത്തേ ഉണ്ടായിരുന്നു. ക്രിസ്തീയമായ പരിസ്ഥിതിശാസ്ത്രത്തിനു പിന്തുടരാവുന്ന മാതൃകകളിൽ ഏറ്റവും പ്രസിദ്ധമായത് അസ്സീസിയിലെ ഫ്രാൻസിന്റേതാണെങ്കിലും, പരിസ്ഥിതിചിന്തക്ക് ആശ്രയിക്കാവുന്ന ഇതര ക്രിസ്തീയചിന്തകന്മാരും പ്രബോധകന്മാരും ഇല്ലാതില്ല. അവരിൽ പലരുടേയും പശ്ചാത്തലം പൗരസ്ത്യക്രിസ്തീയത ആയതിനാൽ, പാശ്ചാത്യലോകത്ത് അവർ അധികം അറിയപ്പെടുന്നില്ല എന്നേയുള്ളു.


</doc>
<doc id="192526" url="https://ml.wikipedia.org/wiki?curid=192526" title="ബ്രെയ്ടൺ ചക്രം">
ബ്രെയ്ടൺ ചക്രം

ഗ്യാസ്‌ ടർബൈനുകളുടെ പ്രവർത്തനം വിശദീകരിക്കുന്ന ഒരു താപഗതിക ചക്രമാണ് ബ്രെയ്ടൺ ചക്രം. വായു ശ്വസിക്കുന്ന എൻജിനുകളുടെ പ്രവർത്തനത്തിന് ആധാരം ഈ ചക്രമാണ്.

ആന്തരിക ദഹന യന്ത്രങ്ങളുടെയും ബാഹ്യദഹന യന്ത്രങ്ങളുടെയും പ്രവർത്തനം ബ്രെയ്ടൺ ചക്രം ഉപയോഗിച്ച് വിശദീകരിക്കാം. 

ജോൺ ബാർബർ എന്ന ഇംഗ്ലീഷ്കാരൻ ഇത് 1791ൽ മുന്നോട്ടു വെക്കുകയും പേറ്റന്റ്‌ സ്വന്തമാക്കുകയും ചെയ്തു. തുടർന്ന് അമേരിക്കൻ എഞ്ചിനീയർ ജോർജ് ബ്രെയ്ടൺ ഈ ചക്രത്തെ കൂടുതൽ വികസിപ്പിച്ചു. 



</doc>
<doc id="192528" url="https://ml.wikipedia.org/wiki?curid=192528" title="അറ്റ്‌ലസ്">
അറ്റ്‌ലസ്

ഭൂപടങ്ങളുടെയും (maps) ചാർട്ടുകളുടെയും (charts) സമാഹാരമാണ് അറ്റ്ലസ്. മാനചിത്രാവലി എന്നും ഇത് അറിയപ്പെടുന്നു. ഭൂമിശാസ്ത്രപരമായ ചിത്രങ്ങളാണ് അറ്റ്ലസുകൾ സാധാരണ ഉൾക്കൊള്ളുന്നത്. അടുത്ത കാലത്തായി ഭൂമിശാസ്ത്രേതര വസ്തുതകളുടെ വിതരണ ചിത്ര(distribution map)ങ്ങളോ ലേഖ(graph)കളോ ഉൾക്കൊള്ളുന്ന സമാഹാരങ്ങൾക്കും അറ്റ്ലസ് എന്നു പറയാറുണ്ട്. ആധുനികമാനചിത്രകലയുടെ ഉപജ്ഞാതാക്കളായ ജെറാർഡ് മർക്കാറ്ററും കൂട്ടരും തങ്ങളുടെ സമാഹാരങ്ങളുടെ മുഖചിത്രമായി ഭൂമിയെ ചുമലിൽ വഹിച്ചു നില്ക്കുന്ന അറ്റ്ലസിന്റെ ചിത്രം ചേർത്തുപോന്നതിനെ ആസ്പദമാക്കിയാണ് പിൽക്കാലത്ത് മാനചിത്രാവലികൾ അറ്റ്ലസ് എന്ന പേരിൽ അറിയപ്പെട്ടുതുടങ്ങിയത്.

മാനചിത്രങ്ങൾക്കും ചാർട്ടുകൾക്കും പുറമേ, ഒരു അറ്റ്ലസ്സിൽ ചിത്രങ്ങൾ, സാരണികൾ, പ്രത്യേക വസ്തുക്കളുടെ വിശദീകരണങ്ങൾ, സ്ഥലനാമങ്ങളുടെ പട്ടിക തുടങ്ങിയവകൂടി ചേർത്തിരിക്കും. പേരുകളോടൊപ്പം പ്രസക്തസ്ഥലം ഏതു രാജ്യത്തിന്റെ ഭാഗമാണ് എന്ന വിവരവും അതിന്റെ അക്ഷാംശരേഖാംശങ്ങളും നൽകിക്കൊണ്ടാണ് സ്ഥലസൂചി (index) തയ്യാറാക്കുക.

അറ്റ്ലസ്സുകളെ ലോകമാനചിത്രാവലി (World Atlas), മേഖലാമാനചിത്രാവലി (Regional Atlas) എന്നിങ്ങനെ രണ്ടായി തിരിക്കാം. ഒരു റഫറൻസ് അറ്റ്ലസ്സിൽ ഭൂപടങ്ങൾ, രാജ്യങ്ങളുടെ ഒറ്റയ്ക്കോ കൂട്ടായോ ഉള്ള മാനചിത്രങ്ങൾ, ഉച്ചാവചസൂചി (relief index), പ്രധാനനദികളുടെ നീളം അടിസ്ഥാനമാക്കിയുള്ള താരതമ്യസ്വഭാവം വ്യക്തമാക്കുന്ന ചാർട്ട്, സ്ഥലസൂചി എന്നിവ തീർച്ചയായും അടങ്ങിയിരിക്കും. ഇവയ്ക്കു പുറമേ ഭൂമിയുടെ ഭ്രമണപഥം, സൗരയൂഥം, ഖഗോളം തുടങ്ങിയവയുടെ പ്രതീകാത്മക ചിത്രങ്ങളും ഉണ്ടാവും. ഭൂപ്രക്ഷേപ(map projection)ങ്ങളെ സംബന്ധിച്ച സചിത്രവിശദീകരണങ്ങൾകൂടി ഉൾപ്പെടുത്തേണ്ടതാണ്. രാഷ്ട്രങ്ങളുടെ സ്ഥിതിവിവരങ്ങൾ സൂചിപ്പിക്കുന്നതും ഭൗതികവിവരണങ്ങൾ നൽകുന്നതുമായി രണ്ടു ഭൂപടങ്ങൾ ഉണ്ടാകും. ഓരോ രാജ്യത്തിലെയും ഭൗതികവിവരണവും, രാഷ്ട്രീയ സംവിധാനവും രേഖപ്പെടുത്തിയിട്ടുള്ള മാനചിത്രങ്ങൾ പ്രത്യേകം ഉണ്ടാകേണ്ടതുണ്ട്. മേല്പറഞ്ഞവ കൂടാതെ കാലാവസ്ഥ, ശിലാഘടന, സമ്പദ് വ്യവസ്ഥ, ഭാഷകൾ, ജനങ്ങൾ, മതം, വാർത്താവിനിമയവ്യവസ്ഥകൾ, സസ്യജാലം, പ്രകൃതിവിഭവങ്ങൾ തുടങ്ങിയവയുടെ വിതരണക്രമം പ്രത്യേക മാനചിത്രങ്ങൾ വഴി സ്പഷ്ടമാക്കിയിരിക്കും. ചരിത്രവസ്തുതകളെ കാലാടിസ്ഥാനത്തിൽ അപഗ്രഥിക്കുന്ന ഭൂപടസമാഹാരങ്ങളും പ്രസിദ്ധീകൃതങ്ങളായിട്ടുണ്ട്.

ഇന്നത്തെ നിലയിൽ അറ്റ്ലസ്സുകൾ രൂപംകൊണ്ടത് വിവിധഘട്ടങ്ങളിലൂടെയാണ്. ബ്രഹ്മാണ്ഡത്തിന്റെയും ഖഗോളത്തിന്റെയും ചിത്രങ്ങൾ ഏറ്റവും ആദ്യം ഉൾപ്പെടുത്തിക്കാണുന്നത് പുരാതന ഗ്രന്ഥങ്ങളായ നാച്ചുറൽ ഹിസ്റ്ററി (Natural History), പോളിഹിസ്റ്റർ (Polyhister) എന്നിവയിലാണ്. എന്നാൽ ഭൂപടങ്ങൾക്കു പ്രചാരം സിദ്ധിച്ചത്, ടോളമിയുടെ ജ്യോഗ്രഫിയ (Geographia) (എ.ഡി. 150)യിലൂടെയായിരുന്നു. പ്രതിപാദ്യം സുവ്യക്തമാക്കുന്നതിനു മാനചിത്രങ്ങളെ ആശ്രയിച്ച ആദ്യത്തെ ഗ്രന്ഥം ജ്യോഗ്രഫിയ ആണ്; മാനചിത്രങ്ങൾ അനുബന്ധമായാണ് ചേർത്തിട്ടുള്ളത്. പുരാതനകാലത്തെ അന്വേഷണ സഞ്ചാരികൾക്കെല്ലാം ഈ ഗ്രന്ഥത്തിലെ മാനചിത്രങ്ങൾ മാർഗദർകങ്ങളായിട്ടുണ്ട്. 1472-ൽ ഗ്രീക്കുഭാഷയിൽ അച്ചടിച്ചു പ്രസിദ്ധീകരിച്ച ഈ ഗ്രന്ഥത്തിന്റെ കാലം എ.ഡി. 150 ആണോയെന്നത് വിവാദവിഷയമാണ്. എട്ടും പതിനഞ്ചും നൂറ്റാണ്ടുകൾക്കിടയിൽ രചിക്കപ്പെട്ടിട്ടുള്ള അറബിഗ്രന്ഥങ്ങളിൽ ടോളമിയെ സംബന്ധിക്കുന്ന സൂചനകൾ കാണാം. എ.ഡി. 415-ൽ പോളസ് ഒറോസിയസ് എഴുതിയ ഡേറിയാമുണ്ഡി എന്ന ഗ്രന്ഥത്തിന്റെ ആധാരം ജ്യോഗ്രഫിയ ആയിരുന്നു. ഗോത്തിലെ ചരിത്രകാരനായ ജോർഡെയിൻ 550-ൽ രചിച്ച "ദെ ഓറിജിൻ ആക്റ്റിബസ്ക് ജെറ്ററം" (De Origine Actibusque Geterum) എന്ന പുസ്തകത്തിലും ടോളമിയെ സംബന്ധിച്ച പരാമർശമുണ്ട്.

15-ആം നൂറ്റാണ്ടിൽ ഇമ്മാനുവൽ ക്രിസളോറസ് ജ്യോഗ്രഫിയ ലത്തീൻഭാഷയിൽ വിവർത്തനം ചെയ്യാനുള്ള ശ്രമം ആരംഭിച്ചു; പ്രസ്തുത പരിഭാഷ പൂർത്തിയാക്കിയത് ഇമ്മാനുവലിന്റെ പുത്രനായ ജാക്കോബസ് ആൻജെലസ് (1410) ആണ്; ഈ ഗ്രന്ഥത്തിന്റെ ശീർഷകം കോസ്മോഗ്രാഫിയ എന്നായിരുന്നു. ഈ പരിഭാഷയുടെ അടിസ്ഥാനത്തിൽ ജ്യോഗ്രഫിയയുടെ ഒരു പുതിയ കൈയെഴുത്തുപ്രതി നിർമ്മിക്കുവാൻ ഡോമിനസ് നിക്കളാസ് ജർമാനസ് ശ്രമിച്ചു; ജ്യോഗ്രഫിയയിലെ വലിപ്പംകൂടിയ മാനചിത്രം പുസ്തകത്തിന്റെ അളവിലേക്കു സംഗ്രഹിച്ചു എന്നതാണ് ഇദ്ദേഹത്തിന്റെ ഏറ്റവും വലിയ സേവനം. ടോളമിയുടെയും ഡോമിനസ്സിന്റെയും ഭൂപടനിർമ്മാണരീതികൾ പിൽക്കാലത്തു പ്രസിദ്ധപ്പെടുത്തിയ അറ്റ്ലസ്സുകൾക്കു മാർഗനിർദ്ദേശകമായി. 1478-ൽ ഫ്രാൻസിസ്കോ ബെർലിൻ ഗിയറേ ജ്യോഗ്രഫിയയുടെ ഇറ്റാലിയൻ പരിഭാഷ പ്രസിദ്ധപ്പെടുത്തി; പാഠത്തിനു യാതൊരു മാറ്റവും വരുത്താത്ത പരിഭാഷാരീതിയാണ് ഫ്രാൻസിസ്കോ സ്വീകരിച്ചത്; എന്നാൽ സ്ഥലസൂചി അക്ഷരമാലാക്രമത്തിൽ അക്ഷാംശരേഖാംശങ്ങൾ സഹിതം തയ്യാറാക്കിയിരുന്നു; ജ്യോഗ്രഫിയയിലെ സ്ഥലസൂചി ഭൂമിശാസ്ത്രപരമായ ക്രമത്തിലായിരുന്നു.

16-ആം നൂറ്റാണ്ടിന്റെ ഉത്തരഘട്ടത്തിൽ ഭൂമിശാസ്ത്രപരമായി ലഭിച്ച നൂതന വിവരങ്ങളെക്കൂടി ഉൾക്കൊള്ളിച്ചുകൊണ്ട് ജ്യോഗ്രഫിയയുടെ പരിഷ്കരിച്ച പതിപ്പ് തയ്യാറാക്കുവാനുള്ള ശ്രമം നടന്നു. പ്രസിദ്ധ ഭൂമിശാസ്ത്രജ്ഞനായ വാൾഡ്സീമുള്ളറും റിംഗ്മാനും ചേർന്നാണ് ഇതിനുദ്യമിച്ചത്. 1507-ൽ കോസ്മോഗ്രാഫിയ ഇൻട്രൊഡക്ഷ്യോ (Cosmographia) എന്ന പേരിൽ പുതിയ ഗ്രന്ഥം പ്രസിദ്ധീകൃതമാവുകയും ചെയ്തു. നാലു ഭാഗങ്ങളിലായി തയ്യാറാക്കപ്പെട്ട ഈ ഗ്രന്ഥം വാൾഡ്സീമുള്ളർ പ്രത്യേകം നിർമിച്ച ഒരു ഭൂപടംകൂടി ഉൾക്കൊണ്ടിരുന്നു. അമേരിക്കകൂടി ഉൾപ്പെട്ട ആദ്യത്തെ ഭൂപടം ഇതായിരുന്നു. നൂതന ഭൂഖണ്ഡം കണ്ടെത്തിയ വ്യക്തിയായി വാൾഡ്സീമുള്ളർ പരിഗണിച്ച അമേരിഗോ വെസ്പൂച്ചിയുമായി ബന്ധപ്പെടുത്തിയാണ് പ്രസ്തുത ഭൂഭാഗത്തിന് അമേരിക്ക എന്ന പേരു നൽകപ്പെട്ടത്. ഉത്തര-ദക്ഷിണ ഖണ്ഡങ്ങളായി അമേരിക്കാവൻകരകളെ വേർതിരിച്ചടയാളപ്പെടുത്തിയതും വാൾഡ്സീമുള്ളറായിരുന്നു. പിൽക്കാലത്ത് ഈ നിർദ്ദേശങ്ങൾ അംഗീകരിക്കപ്പെട്ടു.

തിയേട്രം ഓർബിസ് ടെറാറം (Theatrum Orbis Terrarum) എന്ന ശീർഷകത്തിൽ ലത്തീൻഭാഷയിൽ തയ്യാറാക്കപ്പെട്ട ഗ്രന്ഥമാണ് ആധുനിക അറ്റ്ലസ്സിന്റെ ആദ്യത്തെ മാതൃക. 1570-ൽ എബ്രഹാം ഓർട്ടീലിയസ് പൂർത്തിയാക്കിയ ഈ അറ്റ്ലസ് 53 മാനചിത്രങ്ങൾക്കു പുറമേ 35 താളുകളിലെ പാഠഭാഗവും ഉൾക്കൊണ്ടിരുന്നു. ഭൂപടത്തിൽ തുടങ്ങി, ഓരോ വൻകരയുടെയും പ്രത്യേക ചിത്രങ്ങളും അതേത്തുടർന്നു പ്രധാന രാജ്യങ്ങളുടെയും, ചെറിയ രാഷ്ട്രീയ വിഭാഗങ്ങളുടെയും മാനചിത്രങ്ങളും ഉൾപ്പെടുത്തിയ പ്രത്യേക ക്രമീകരണരീതിയാണ് ഈ ഗ്രന്ഥത്തിൽ സ്വീകരിച്ചത്. അന്നത്തെ നിലയിൽ ഒരു പുതിയ സംഭാവനയായിരുന്ന ഈ അറ്റ്ലസ്സിന്റെ പതിപ്പുകൾ വിവിധഭാഷകളിൽ പ്രസിദ്ധീകൃതങ്ങളായി. ഓർട്ടീലിയസ്സിന്റെ ചരമത്തിനു (1598) മുൻപുതന്നെ ലത്തീൻ, ഡച്ച്, ജർമൻ, ഫ്രഞ്ച്, സ്പാനിഷ് തുടങ്ങി 28 ഭാഷകളിൽ ഈ അറ്റ്ലസ് പ്രസിദ്ധീകരിച്ചു കഴിഞ്ഞിരുന്നു.

ഓർട്ടീലിയസ്സിന്റെ സമകാലികനായിരുന്ന ജെറാർഡ് മർക്കാറ്റർ ഇക്കാലത്തുതന്നെ സ്വതന്ത്രമായ നിലയിൽ ഒരു അറ്റ്ലസ് നിർമ്മാണത്തിനു ശ്രമം നടത്തി. ഭൂമി സ്വയം സർവേ ചെയ്യുകയും ഭൂപടംവരയ്ക്കുകയും മുദ്രണം ചെയ്യുകയും ചെയ്ത മർക്കാറ്ററുടെ ലക്ഷ്യം മൂന്നുഭാഗങ്ങളുള്ള പുസ്തകരൂപത്തിലുള്ള ഒരു അറ്റ്ലസ് പ്രകാശനം ചെയ്യുകയായിരുന്നു. ഈ ഗ്രന്ഥത്തിന്റെ രണ്ടാംഭാഗമാണ് ആദ്യം പ്രസിദ്ധീകൃതമായത് (1585). ഇതിൽ ഫ്രാൻസ്, ജർമനി, നെതർലൻഡ്സ് എന്നീ രാജ്യങ്ങളുടെ 51 മാനചിത്രങ്ങളും, ലത്തീൻ ഭാഷയിലെ വിശദീകരണങ്ങളും ചേർത്തിരുന്നു. 1590-ൽ Atlus.pngപ്രസിദ്ധീകൃതമായ മൂന്നാം ഭാഗത്തിൽ ഇറ്റലി, സ്ലോവേനിയ, കാൽദിയ, ഗ്രീസ് എന്നീ രാജ്യങ്ങളുടെ 23 മാനചിത്രങ്ങൾ ഉൾക്കൊള്ളിച്ചിരുന്നു. മർക്കാറ്ററുടെ ചരമത്തിനുശേഷം ഒരു വർഷം കഴിഞ്ഞ് (1595) ഇദ്ദേഹത്തിന്റെ പുത്രൻ റുമോൾഡ് ഒന്നാം ഭാഗം പ്രസിദ്ധപ്പെടുത്തി. ഐസ്ലൻഡ്, ധ്രുവപ്രദേശങ്ങൾ, ബ്രിട്ടീഷ് ദ്വീപുകൾ, സ്കാൻഡിനേവിയ, പ്രഷ്യ, ലെവോണിയ, റഷ്യ, ലിത്വാനിയ, ട്രാൻസിൽവേനിയ, ക്രീമിയ, ഏഷ്യ, ആഫ്രിക്ക, അമേരിക്ക തുടങ്ങിയ ഭൂഭാഗങ്ങളുടെ മാനചിത്രങ്ങളാണ് ഇതിൽ അടങ്ങിയിരിക്കുന്നത്. ആമുഖത്തിൽ "അറ്റ്ലസ്" എന്ന പുരാണപുരുഷന്റെ വംശപരമ്പരകൂടി നൽകിക്കൊണ്ടാണ് "അറ്റ്ലസ്" എന്ന ശീർഷകത്തിലുള്ള മർക്കാറ്ററുടെ ഗ്രന്ഥാവലി പ്രസിദ്ധീകരിക്കപ്പെട്ടത്.

1602-ൽ പ്രസ്തുത ഗ്രന്ഥത്തിന്റെ മൂന്നുഭാഗങ്ങളും ചേർത്ത് ഒറ്റ വാല്യത്തിലുള്ള പതിപ്പ് പ്രകാശിതമായി. ഇതേത്തുടർന്നു ധാരാളം അറ്റ്ലസ്സുകൾ പുറത്തുവരാൻ തുടങ്ങി. പുതിയ മാനചിത്രങ്ങൾ കൂടി ഉൾപ്പെടുത്തി മർക്കാറ്റർ അറ്റ്ലസിന്റെ വലുതും ചെറുതുമായ രണ്ടു പതിപ്പുകൾ ഹോണ്ടിയസ് പ്രസിദ്ധപ്പെടുത്തി. ജെറാർഡ് ദെ ജോഡ് രചിച്ച സ്പെക്കുലം ഓർബിസ് ടെറാറം (Speculum Orbis Terrarum) 1579-ൽ പ്രകാശിതമായെങ്കിലും അതിനു വലിയ പ്രചാരം സിദ്ധിച്ചില്ല. 1575-ൽ നൂറു മാനചിത്രങ്ങളടങ്ങിയ ഒരു ഇറ്റാലിയൻ അറ്റ്ലസ് പുറത്തുവന്നു. പക്ഷേ, ഇതിന്റെ കർത്താവാരെന്നോ, രചനാകാലം ഏതെന്നോ അറിവുണ്ടായിരുന്നില്ല. ഭൂമിയെ ചുമലിൽ വഹിച്ചു നിൽക്കുന്ന അറ്റ്ലസ്സിന്റെ പടം മുഖചിത്രമായി ചേർത്തിരുന്നുവെന്നത് ഈ ഗ്രന്ഥത്തിന്റെ സവിശേഷതയായിരുന്നു. പിൽക്കാലത്ത് മാനചിത്രാവലികളെ അറ്റ്ലസ് എന്നു വിളിക്കുവാൻ കാരണമായിത്തീർന്നത് ഈ ഗ്രന്ഥമാണെന്ന ഒരഭിപ്രായമുണ്ട്. 1597-ൽ കോർണെലി വിറ്റ്ഫീൽഡ് ആധുനിക ഭൂഖണ്ഡങ്ങളെ ചിത്രീകരിക്കുന്ന 19 മാനചിത്രങ്ങളുടെ ഒരു സമാഹാരം പ്രസിദ്ധീകരിച്ചു. പ്രധാന പട്ടണങ്ങളുടെയും കോട്ടകളുടെയും സംവിധാനരീതികൾ ചിത്രീകരിച്ചിരുന്ന പ്രസ്തുത അറ്റ്ലസ്സിനു വളരെ വേഗം പ്രചാരം സിദ്ധിച്ചു.

വ്യാവസായിക പുരോഗതിയെത്തുടർന്നാണ് ദേശീയ അറ്റ്ലസ്സുകൾക്കു പ്രചാരം സിദ്ധിച്ചത്. ഇംഗ്ലണ്ടും വെയിൽസും ശാസ്ത്രീയമായി സർവേ നടത്തിയശേഷം 35 മാനചിത്രങ്ങൾ തയ്യാറാക്കി പ്രസിദ്ധപ്പെടുത്തിയ (1579) ക്രിസ്റ്റഫർ സാക്സണാണ് ആദ്യത്തെ ദേശീയ അറ്റ്ലസ്സിന്റെ കർത്താവ്. എലിസബത്ത് കന്റെ മേൽനോട്ടത്തിലും പിന്തുണയോടുകൂടിയും തയ്യാറാക്കപ്പെട്ട ഈ അറ്റ്ലസ്സിന്റെ മുഖചിത്രം സ്ട്രാബോയുടെയും ടോളമിയുടെയും നടുവിൽ ഉപവിഷ്ടയായ രാജ്ഞിയുടേതാണ്. 1594-ൽ മോറിസ് ബുഗേറിയൻ ഫ്രാൻസിന്റെ 16 മാപ്പുകളുള്ള ദേശീയ അറ്റ്ലസ് പ്രസിദ്ധീകരിച്ചു.

ഈ കാലഘട്ടത്തിലെ ഏറ്റവും മികച്ച അറ്റ്ലസ് ആയി കണക്കാക്കപ്പെടുന്നത് വില്യം ജാൻസൂൺ ബ്ളൂ (1571-1638) രചിച്ച അറ്റ്ലസ് മേജർ (Atlas Major) ആണ്. ലത്തീൻ വിശദീകരണങ്ങളടക്കം 12 വാല്യങ്ങളിലായി മുദ്രിതമായിരുന്ന ഈ ഗ്രന്ഥത്തിന്റെ 1662-ൽ പ്രസിദ്ധീകൃതമായ പുതിയ പതിപ്പ് 600 മാനചിത്രങ്ങൾ ഉൾക്കൊണ്ടിരുന്നു. 1663-ൽ ഇതിന്റെ ഫ്രഞ്ചു പതിപ്പ് പുറത്തുവന്നു.

സാങ്കേതികചിഹ്നങ്ങളും പ്രതിരൂപങ്ങളും ഉപയോഗിച്ച് മാനചിത്രണം നിർവഹിക്കുന്ന ഇന്നത്തെ രീതി വളരെ സാവധാനത്തിലാണ് നിലവിൽ വന്നത്. ചിഹ്നങ്ങളും പ്രതിരൂപങ്ങളും വ്യക്തമായി വരയ്ക്കാനും മുദ്രണം ചെയ്യാനുമുള്ള കലാകാരന്റെ കഴിവും, ഭൂപടശാസ്ത്രജ്ഞന്റെ ഈ വിഷയത്തിലുള്ള താത്പര്യവും അനുസരിച്ചായിരുന്നു പ്രതിരൂപാത്മകചിത്രീകരണത്തിന്റെ പുരോഗതി. എന്നാൽ ചായക്കൂട്ടുകൾ ഉപയോഗിച്ചുള്ള ചിത്രണം തുടക്കം മുതലേ നിലവിൽ വന്നു. ചിത്രത്തിനു വർണപ്പകിട്ടിലൂടെ ആകർഷകത്വം വർധിപ്പിക്കാനും, മാനചിത്രത്തിൽ രേഖപ്പെടുത്തേണ്ട വിശദാംശങ്ങളെ സുവ്യക്തമാക്കുന്നതിനും ചായങ്ങൾക്കു കഴിഞ്ഞിരുന്നുവെന്നതാണ് ഈ രീതി സ്വീകരിക്കുവാൻ മാനചിത്രകാരന്മാരെ പ്രോത്സാഹിപ്പിച്ചത്.

അന്തർദേശീയ-ദേശീയ-മേഖലാ അറ്റ്ലസ്സുകൾ ഇന്നു സുലഭമാണ്. പ്രത്യേക ആവശ്യങ്ങൾക്ക് ഇണങ്ങുന്ന തരത്തിലുള്ള ഭൂപ്രക്ഷേപങ്ങൾ (map projections) ഉപയോഗിക്കപ്പെട്ടുവരുന്നു. നിറങ്ങൾ, ചിഹ്നങ്ങൾ, പ്രതീകങ്ങൾ എന്നിവയുടെ കാര്യത്തിൽ തികച്ചും ശാസ്ത്രീയവും സാർവദേശീയവുമായ സമീപനമാണ് സ്വീകരിക്കപ്പെട്ടുവരുന്നത്. ഭൂപടങ്ങളിൽ നിന്നു വിവരങ്ങൾ ഗ്രഹിക്കുന്നതും, അവയുടെ വ്യാഖ്യാനം നടത്തുന്നതും എത്രയും ലളിതമാക്കിക്കൊണ്ടുള്ള ഒരു പ്രതിപാദനരീതിയാണ് ആധുനിക അറ്റ്ലസ്സുകളിൽ ഉപയോഗിക്കുന്നത്. 

ഗ്രീക്കു പുരാണപ്രകാരം ഇയാപ്പേറ്റസിന്റെയും ക്ലൈമീനിന്റെയും പുത്രനും പ്രൊമിത്യൂസിന്റെ സഹോദരനും ആണ് അറ്റ്ലസ്. ആകാശം പശ്ചിമചക്രവാളത്തിലുള്ള തൂണുകളിന്മേൽ പൊങ്ങിനിൽക്കയാണെന്നും ഈ തൂണുകൾക്കു താങ്ങുകൊടുക്കുന്നത് അറ്റ്ലസ് ആണെന്നുമായിരുന്നു പൌരാണികസങ്കല്പം. ചക്രവാളത്തെപ്പറ്റിയുള്ള അറിവു വർധിച്ചതോടെ ഗ്രീക്കുകാർ ആഫ്രിക്കയുടെ വടക്കുപടിഞ്ഞാറു സ്ഥിതിചെയ്യുന്ന ഒരു പർവതനിരയ്ക്ക് "അറ്റ്ലസ്" എന്നു പേരുനൽകി. ആതിഥ്യമര്യാദ ലംഘിച്ചതിനു ശിക്ഷയായി പെഴ്സിയൂസ് "സർപ്പകേശി"യുടെ (Medusa) തലകാട്ടി ശിലാകൂടമാക്കി മാറ്റിയ ഒരു രാജാവായും അറ്റ്ലസ് പില്ക്കാലം ചിത്രീകരിക്കപ്പെട്ടു. വേറൊരു വിവരണം അനുസരിച്ച് സിയൂസിനെതിരായുള്ള യുദ്ധത്തിൽ പങ്കെടുത്ത ടൈറ്റാൻമാരിലൊരാളാണ് അറ്റ്ലസ്. ഈ ഘോരാപരാധത്തിനു ശിക്ഷയായി എന്നെന്നേക്കും ആകാശം പൊക്കിപ്പിടിച്ചുകൊണ്ടു നില്ക്കുവാൻ അയാൾ വിധിക്കപ്പെട്ടുവത്രെ. 



</doc>
<doc id="192530" url="https://ml.wikipedia.org/wiki?curid=192530" title="അയമോദകം">
അയമോദകം

അയമോദകം -Ajwan, (Ajwain) എന്നു ആംഗലേയത്തിലും, अजवायन, अजवान എന്നു ഹിന്ദിയിലും यवनक, यवानी എന്നു സംസ്കൃതത്തിലും ஓமம் (ഓമം) തമിഴിലും പറയുന്നു. കാരം കോപ്റ്റിക്കം (Carum copticum) എന്ന ശാസ്ത്രീയ നാമമുള്ള ഒരുതരം ജീരകമാണിത്. ട്രാക്കിസ്പേമം അമ്മി (Trachyspermum ammi) എന്നും വുളിക്കാറുണ്ട്. പലഹാരങ്ങളിലും മറ്റും ചേർക്കുന്നതിനാലാണിതിനെ കേക്കുജീരകം എന്നുവിളിക്കുന്നത്. പഞ്ചാബ്, വടക്കൻ ഗുജറാത്ത് ​എന്നിവിടങ്ങളിൽ ഇവ കാര്യമായി കൃഷി ചെയ്യപ്പെടുന്നു.

അംബെലിഫെറ കുടുംബത്തിൽപ്പെട്ട ഈ ഔഷധ സസ്യം ഗുജറാത്ത്, മധ്യപ്രദേശ്, ബീഹാർ, ആന്ധ്ര എന്നിവിടങ്ങളിൽ വാണിജ്യാടിസ്ഥാനത്തിൽ കൃഷി ചെയ്യപ്പെടുന്നുണ്ട്. അഷ്ടചൂർണ്ണത്തിലെ ഒരു കൂട്ടാണിത്.

ശാഖകളായി പടരുന്ന, ഏകദേശം മാംസളമായ, ചെറിയ ഇലകൾ നിറഞ്ഞ സസ്യമാണിത്. വെള്ള നിറത്തിലുള്ള പൂക്കളാണിതിനുള്ളത്. നിറവും മണവുമുള്ള വിത്തുകൾ ഇവ ഉദ്പാദിപ്പിക്കുന്നു.

ഇവയിൽ തൈമോൾ, ആൽഫാ പൈനീൻ, സൈമീൻ എന്നീ രാസവസ്തുക്കൾ കണ്ടെത്തിയിട്ടുണ്ട്. ഇവയിൽ നിന്നുണ്ടാക്കുന്ന എണ്ണയ്ക്ക് പാരാസിംപതറ്റിക് വ്യവസ്ഥയെ ഉത്തേജിപ്പിക്കുന്നതിന് കഴിവുണ്ട്. ദഹനക്കേടിനും ഗ്യാസ്ട്രബിളിനും മരുന്നായി ഉപയോഗിക്കുന്നു. ഇവ ശ്വാസനാളത്തിന്റെ വികാസത്തിനായി ഉപയോഗിക്കുന്നു. സാധാരണ ഗതിയിൽ മസാലയായി ഇത് വിവക്ഷിക്കപ്പെടുന്നു. വാത-കഫ രോഗങ്ങൾക്കും അഗ്നിമാദ്യം, ഉദരകൃമി, പ്ലീഹാവൃദ്ധി എന്നീ രോഗങ്ങൾക്കു് ചികിത്സയ്ക്കും മുലപ്പാൽ വർദ്ധിപ്പിക്കാനും ഇത് ഉപയോഗിക്കുന്നു.

രസം :കടു, തിക്തം

ഗുണം :ലഘു, രൂക്ഷം, തീക്ഷ്ണം

വീര്യം :ഉഷ്ണം

വിപാകം :കടു
വിത്ത്


</doc>
<doc id="192531" url="https://ml.wikipedia.org/wiki?curid=192531" title="പേരേലം">
പേരേലം

നേപ്പാൾ എന്ന രാജ്യത്തുനിന്നും ഇറക്കുമതി ചെയ്തെത്തുന്നതിനാൽ നേപ്പാൾ ഏലം എന്നറിയപ്പെടുന്ന ഏലത്തിനുസമാനമായ ചെടിയാണിത്. സാധാരണ ഏലത്തിൽ നിന്നും അല്പം വലുതാണിവ. ഏലത്തിനുള്ള സാധാരണ ഗുണഗണങ്ങളെല്ലാം ഇവയ്ക്കുണ്ട്. എന്നാൽ ഏലത്തിന്റെയത്ര ഗുണവും മണവും ഇതിനുണ്ടാകില്ല. അമോമം സുബുലേറ്റം (Amomum subulatum) എന്നാണിതിന്റെ ശാസ്ത്രീയനാമം.സിക്കിമിലും പശ്ചിമബംഗാളിലെ ഡാർജിലിംഗ് ജില്ലയിലുമാണ് പേരേലം ധാരാളമായി കൃഷിചെയ്യപ്പെടുന്നത്.ഇടുക്കിയിലും ഈ ഏലം അപൂർവ്വമായി കാണപ്പെടുന്നുണ്ട്. 

സിഞ്ചിബറേസ്യേ ഫാമിലിയിൽ ആൽപീനിയ ട്രൈബസിൽ അമോമം എന്ന ജീനസിലാണ് ഇവ ഉൾപ്പെടുന്നത്. ഗ്രേറ്റർ കാർഡമോമം, ഇന്ത്യൻ കാർഡമോമം, ബംഗാൾ കാർഡമോമം, ബ്രൗൺ കാർഡമോമം, വിംഗ്ഡ് കാർഡമോമം എന്നിങ്ങനെ ബഹുവിധനാമങ്ങൾ ഇവയ്ക്കുണ്ട്. 
അഞ്ചടിയോളം പൊക്കത്തിൽ വളരുന്ന നിത്യഹരിതസസ്യമാണിത്. ഇലകൾ സസ്യകാണ്ഡത്തിന് അഗ്രഭാഗത്തായി കാണപ്പെടുന്നു. മങ്ങിയ ചുവപ്പുനിറമുള്ള കാണ്ഡച്ചുവടും അവിടെ നിന്ന് രൂപപ്പെടുന്ന പൂക്കളും ഇതിന്റെ സവിശേഷതയാണ്.


</doc>
<doc id="192534" url="https://ml.wikipedia.org/wiki?curid=192534" title="പെരുംജീരകം">
പെരുംജീരകം

ഒരു ഔഷധസസ്യമാണ് പെരും ജീരകം അഥവാ പെരുഞ്ജീരകം ഫീനിക്കുലം വൾഗയർ (Foeniculum vulgare)എന്ന ശാസ്ത്രീയനാമമുള്ള പെരുംജീരകം സംസ്കൃതത്തിൽ സ്ഥൂലജീരകം എന്നറിയപ്പെടുന്നു. പഞ്ചാബ്, രാജസ്ഥാൻ, ഹരിയാന എന്നീ പ്രദേശങ്ങളിലാണിത് സാധാരണയായി കൃഷിചെയ്യുന്നത്. ആഹാരം കഴിച്ച് വായയുടെ ഗന്ധം മാറാൻ ഉപയോഗിക്കുന്ന ഒരു മസാലയാണിത്.
ഭക്ഷണശേഷമുള്ള വായുടെ വിരസത ഒഴിവാക്കുക, അഗ്നിബലം വർദ്ധിപ്പിക്കുക, വായുവിനെ അനുലോമനം ചെയ്യുക, ദഹനത്തെ ത്വരിതപ്പെടുത്തുക എന്നിവയാണ് ഇവയുടെ ഉപയോഗങ്ങൾ. ചടങ്ങായും ആദരവിന്റെ പ്രതീകമായും ഗുജറാത്ത്, മാഹാരാഷ്ട്ര എന്നിവിടങ്ങളിൽ ഉപയോഗിക്കുന്നു.
എസ്ട്രഗോൺ, ഹൈഡ്രോസിന്നാമിക് ആസിഡ് എന്നിവയാണ് ഇതിൽ നിന്നെടുക്കുന്ന പ്രധാന രാസദ്രവ്യങ്ങൾ.


</doc>
<doc id="192541" url="https://ml.wikipedia.org/wiki?curid=192541" title="സംസ്ഥാനപാത 12 (കേരളം)">
സംസ്ഥാനപാത 12 (കേരളം)

കേരള സംസ്ഥാനത്തിലെ ആലപ്പുഴ ജില്ലയിൽ കുട്ടനാടിന്റെ ഓരത്തുകൂടെ അമ്പലപ്പുഴ മുതൽ പത്തനംതിട്ട ജില്ലയിലെ തിരുവല്ല വരെയുള്ള ഹൈവേ. ഇരുവശവും നീണ്ടു നിവർന്നു കിടക്കുന്ന വയലേലകൾ മനോഹരമായ കാഴ്ചയാണ്. ആലപ്പുഴ നിന്നും തിരുവല്ലയ്ക്ക് അമ്പലപ്പുഴ വഴിയുള്ള നിരവധി ഓർഡിനറി ബസുകളും പത്തനംതിട്ടയിലേക്ക് ഫാസ്റ്റ് ബസുകളും ഈ ഹൈവേയിലൂടെ സർവ്വീസ് നടത്തുന്നു.
പ്രസിദ്ധ സാഹിത്യകാരൻ തകഴി ശിവശങ്കരപ്പിള്ളയുടെ വീടായ ശങ്കരമംഗലം ഈ പാതയോരത്താണ്.



</doc>
<doc id="192545" url="https://ml.wikipedia.org/wiki?curid=192545" title="പാദുവാപുരം പള്ളി">
പാദുവാപുരം പള്ളി

ആലപ്പുഴ ജില്ലയിലെ ചേർത്തല താലൂക്കിൽ അരൂക്കുറ്റി പഞ്ചായത്തിൽ സ്ഥിതി ചെയ്യുന്ന ഒരു ക്രൈസ്തവ ദേവാലയമാണ് പാദുവാപുരം പള്ളി എന്നറിയപ്പെടുന്ന സെന്റ് ആന്റണീസ് ദേവാലയം. കൈതപ്പുഴ കായലിനു അഭിമുഖമായി സ്ഥിതി ചെയ്യുന്ന ഈ ദേവാലയം അന്തോനിസ് പുണ്യവാളന്റെ നാമധേയത്തിലുള്ള ഒരു തീർത്ഥാടന കേന്ദ്രം കൂടിയാണ്. 
സർക്കാർ ആയുർവേദ വൈദ്യനായ കേരള വർമ്മ തമ്പുരാന് തന്റെ സമ്പത്ത ഭവനമായ ത്രിച്ചട്ടുകുളം കുഴുവേലി കോവിലകത്ത് കൊച്ചനുജന് തിരുമുൽപ്പാടിനെ സമീപിച്ച് അദേഹത്തിന്റെ വക വാലയില് എന്ന സ്ഥലം പള്ളിക്കായി വിട്ടുകൊടുപ്പിച്ചു. കൈതപ്പുഴകായലിലേക്ക് വാലുപോലെനീണ്ടു കിടക്കുന്ന സ്ഥലമായിരുന്നതിനാലാണ് ഇവിടം വാലെ എന്നറിയപ്പെട്ടിരുന്നത്. ഇവിടെ നിർമ്മിച്ച കുരിശുപള്ളിക്ക് വാലെപള്ളി എന്നപേര് ലഭിച്ചു.ഇന്നും ഇതരമതവിശാസികൾ ഈ പേരു തന്നെ വിളിച്ചുപോരുന്നു. പിൽക്കാലത്ത് ഒരു ഷെഡുനിർമ്മിച്ച് വി.അന്തോനീസിന്റ രൂപം വെച്ചു വണങ്ങി പോന്നു. 1922-ൽ അരൂർ ഇടവക വികാരിയായിരുന്ന ഫാ . ജോർജ് മെനെസീസ് ഈ ദേവാലയം വി.അന്തോനീസിന്റെ നാമധേയത്തി ലുള്ള പള്ളിയായി വെഞ്ചെരിച്ചു പടുവപുരം എന്നുനാമകരണം ചെയ്തു. അന്നുമുതല് ഈപള്ളി പാദുവാപുരം പള്ളി എന്നറിയപ്പെടാൻ തുടങ്ങി. പാദുവാപുരം പള്ളിയിലെ പ്രധാനനേർച്ചകൾ ഭജനയിരിക്കലും,അടിമയിരിക്കലും ,പുഴുക്ക് നേർച്ചയുമാണ്.

തന്റെ കുഞ്ഞിന്റെ വൈകല്യം മാറാൻ ഭജനയിരുന്നു പുണ്യവാന്നോട് പ്രാർത്ഥിച്ചതുവഴിയായി കുഞ്ഞിന്റെ വൈകല്യം മാറിയതിന്റെ തുടർച്ച യായിട്ടാണ് ഇന്നും ഈ ദേവാലയത്തിൽ ഭക്തർ ഭാജനയിരിക്കുന്നത് വിവ്വിധങ്ങളായ രോഗശാന്തിക്കായി ശരീരത്തിന്റെ വിവ്വിധ ഭാഗങ്ങളുടെ രൂപത്തിൽ അരിമാവിൽ ശർക്കരയും ചേർത്ത് തയ്യാറാക്കുന്ന പുഴുക്ക് ഇവിടുത്തെ പ്രധാന വഴിപാടാണ് അതുകൊണ്ട് ഈ തിരുന്നാളിനെ പുഴുക്ക് പെരുന്നാളെന്നു വിളിക്കാറുണ്ട് തിരുന്നാൾ ദിനങ്ങ ളിൽ നാന്നാ ജാതി മതസ്തരായ വിശ്വാസികൾ വീട്ടിലും പള്ളി പരിസരത്തുമായി തൈയ്യറാക്കുന്ന ഭക്ഷണം തുടർച്ചയായി വെഞ്ചരിച് വിളമ്പുന്ന കാഴ്ച ഇവിടുത്തെ പ്രതേകതയാണ് .


</doc>
<doc id="192552" url="https://ml.wikipedia.org/wiki?curid=192552" title="അസുര ടെയിൽ ഓഫ് വാൻക്വിഷ്ഡ്">
അസുര ടെയിൽ ഓഫ് വാൻക്വിഷ്ഡ്

രാക്ഷസ രാജാവായ രാവണനെ കേന്ദ്ര കഥാപാത്രമാക്കി ഇംഗ്ലിഷിൽ എഴുതപ്പെട്ട പുസ്തകമാണ് അസുര ടെയിൽ ഓഫ് വാൻക്വിഷ്ഡ്. ഇന്ത്യൻ ഓയിൽ കോർപറേഷനിലെ മാനേജർ ആയ ശ്രീ ആനന്ദ് നീലകണ്ഠൻ ആണ് രചയിതാവ്.
ആസുരിക ഭാവമാണെങ്കിലും രാവണനിലും നന്മയുടെ അംശങ്ങളുണ്ട്. ആസുരിക ലോകം കണ്ടതിൽ വച്ചേറ്റവും ധൈര്യശാലിയും പണ്ഡിതനും വാഗ്മിയും ശക്തിമാനുമായിരുന്നു രാവണൻ. ബ്രാഹ്മണ കുലത്തിലാണ് ജനിച്ചതെങ്കിലും അസുരനായി വളർന്ന രാവണനിൽ ചില സമയങ്ങളിൽ തന്റെ പൈതൃകം വെളിവാകുന്നതു കാണാം. രാക്ഷസരാജനായിരുന്നെങ്കിലും ലങ്കാ നിവാസികൾക്ക് രാവണൻ ഉത്തമനായ ഭരണാധികാരിയായിരുന്നു. മാത്രമല്ല ശൈവാരാധകനായിരുന്ന രാവണൻ ധാരാളം ക്ഷേത്രങ്ങളും പണികഴിപ്പിച്ചിരുന്നു. സംസ്കൃത സാഹിത്യത്തിലെ ഏറ്റവും പടു കഠിനം എന്നു വിശേഷിപ്പിക്കപ്പെടുന്ന ശിവ താണ്ഡവ സ്തോത്രം എഴുതിയത് രാവണനാണ്. ഇതൊക്കെയായിരിക്കാം ഇന്നും ലങ്കാനിവാസികൾ രാവണനെ ആരാധിക്കുന്നതിനു നിദാനം. രാവണന്റെ ആസുരികമായ ഭാവം പുറമെയുള്ള ഒരു ചട്ടക്കൂടു മാത്രമാണ്. ചില നേരങ്ങളിൽ രാവണനിലെ അസുരനും ബ്രാഹ്മണനും പരസ്പരം ഏറ്റുമുട്ടുന്നതു കാണാം. സീതാപഹരണത്തിൽ ഇതു വ്യക്തമാണ്. വാല്മീകി രാമായണം ഉൾപ്പെടെയുള്ള പല രാമരാവണ കഥകളിലും ഇതു വ്യക്തമാണ്. തീർച്ചയായും അസാമാന്യമായ ബുദ്ധിവൈഭവവും പാണ്ഡിത്യവും കലാനിപുണതയുമുള്ള രാവണൻ വെറും സുഖലോലുപതയ്ക്കു വേണ്ടി സീതാപഹരണം ചെയ്യാൻ വഴിയില്ല. നന്മയേയും തിന്മയയേയും വേർതിരിക്കുന്ന ചില ഉൾബോധങ്ങൾ നഷ്ട്ടപ്പെട്ടതായിരിക്കാം രാവണനെ ബാധിച്ച പ്രശ്നമെന്നു ഭാരതീയരല്ലാത്ത ചില ആധുനിക പുരാണ പണ്ഡിതർ പറയുന്നുണ്ട്. മഹാഭാരതത്തിലെ കർണൻ തീർച്ചയായും ഇതുപോലൊരു കഥാപാത്രമാണ്. നൈമിഷികമല്ലാത്ത ത്രിശങ്കു സ്വർഗ്ഗത്തിലാണ് ഇവർ രണ്ടു പേരും. 

അസുര എന്നത് രാവണന്റെ മാത്രം കഥയല്ല. ഈ പുസ്തകത്തിൽ മറ്റൊരു നായകനും ഉണ്ട്. ഒരു സാധാരണ അസുരനായ ഭദ്രൻ. രാവണനും ഭദ്രനും മാറിമാറി അവരവരുടെ കഥ പറയുന്ന രീതിയിൽ ആണ് ഇതിലെ ആഖ്യാന രീതി. അസുര എന്ന ഈ പുസ്തകം രാമനാൽ കൊലചെയ്യപ്പെട്ട അസുരരാജാവായ രാവണന്റെയും, വിവരവും വിദ്യാഭ്യാസവും ഇല്ലാത്തവനും അജ്ഞനും അവഗണിക്കപ്പെട്ടവനും ആയ, പാവപ്പെട്ടവനും കറുത്തവനുമായ, ഒരു സാധാരണ അസുരനായ ഭദ്രന്റെയും കാഴ്ചപ്പാടിൽ രാമായണത്തെ നോക്കികാണുന്നു. പുരാതനമായ അസുര സാമ്രാജ്യത്തിലൂടെയുള്ള ഒരു മഹായാത്രയാണിത്‌. കൂടാതെ, പകുതി ബ്രാഹ്മണനും പകുതി അസുരനുമായി ജീവിച്ച ഒരു ശൈശവത്തിൽ നിന്നും അതിശക്തനായ ഒരു സ്വേച്ഛാധിപതിയിലേക്കുള്ള രാവണന്റെ വളർച്ചയും നാം രാമായണത്തിൽ കാണുന്നു. മഹാബലിയുടെ രാജ്യത്തിൽ ദേവന്മാർ യുദ്ധം നയിച്ചപ്പോൾ സ്വന്തം കുടുംബം നഷ്ടപ്പെട്ട അസുരനാണ് ഭദ്രൻ. മറ്റു പല അസുരന്മാരെ പോലെ തന്നെ അവസാനത്തെ അസുര രാജാവായ മുസിരിസിലെ മഹാബലിയും വാമനന്റെ കുതന്ത്രത്തിൽ അടിയറവു പറഞ്ഞപ്പോൾ ദേവന്മാർക്കെതിരെ പ്രതികാരം ചെയ്യുമെന്ന് ഭദ്രനും പ്രതിജ്ഞ ചെയ്തു. അസുരന്മാർ അവരുടെ നഷ്ടപ്പെട്ട പ്രതാപവും സംസ്കാരവും തിരിച്ചുപിടിക്കാൻ കെൽപ്പുള്ള ഒരാളായി രാവണനെ കണ്ടു. രാവണൻ, ഭദ്രനെ പോലുള്ള സാധാരണ അസുരന്മാരുടെയും, മാരീചൻ, പ്രഹസ്തൻ, രുദ്രകൻ തുടങ്ങിയ മിടുക്കരായ മന്ത്രിമാരുടെയും സഹായത്തോടെ പല പ്രശസ്ത വിജയങ്ങളും നേടിയെങ്കിലും സാധാരണ അസുരരുടെ മനസ്സിൽ തങ്ങൾക്കു രാവണന്റെ ഭരണത്തിൻകീഴിൽ മെച്ചമൊന്നും ഉണ്ടായില്ല എന്നൊരു തോന്നലായിരുന്നു. ഈ കഥയിൽ സീത രാവണന്റെ പുത്രിയാണ്. രാവണൻ തന്റെ സഹോദരിയെ അംഗഭംഗം വരുത്തിയ ദേവകളോട് തന്റെ പുത്രിക്ക് വേണ്ടിയാണു യുദ്ധം ചെയ്യുന്നത്. കുതന്ത്രം മെനയുന്ന വിഭീഷണന്റെ കീഴിൽ സാമ്രാജ്യം ചിന്നഭിന്നമാകുമ്പോൾ രാജ്യത്ത് പിടി മുറുക്കുന്ന ജാതി വ്യവസ്ഥയിൽപ്പെട്ടു ഭദ്രന്റെ നില വളരെ മോശമാകുന്നു. ലങ്കയിൽ നിന്നും രക്ഷപ്പെട്ടോടി അയോധ്യയിലെത്തുന്ന ഭദ്രൻ കാണുന്നത് ഒട്ടും വിഭിന്നമല്ലാത്ത കാഴ്ചകൾ തന്നെ. ഇവിടെയും സാധാരണക്കാരന്റെ അവസ്ഥ ദയനീയം തന്നെ. ഭദ്രന്റെ വളര്തു പുത്രനായ ശംഭുകനെ വേദം പഠിച്ചുവെന്ന പേരിൽ രാമൻ തലയറുത്ത് കൊന്നു. അബദ്ധ ധാരണകൾ മാറിയ ഭദ്രൻ ദൈവത്തിന്റെ സ്വന്തം നാട്ടിലേക്ക് തിരിച്ചു പോകുന്നു. കഥയുടെ അവസാനമെത്തുന്പോഴേക്കും ഭദ്രനെപോലുള്ള ആളുകൾ ജാതി വ്യവസ്ഥയുടെ കുരുക്കുകളിൽ പെട്ട് ശ്വാസം മുട്ടി സമൂഹത്തിൽ ഒറ്റപ്പെടുന്നതും സാക്ഷാൽ രാമൻ പോലും തങ്ങളുടെ മഹത്തായ സംസ്കാരത്തിന്റെ കൂപ്പുകുത്തലിനെതിരെ ഒന്നും ചെയ്യാനാവാതെ നിസ്സഹായനാകുന്നതും നാം കാണുന്നു.

സീതയെ അപഹരിച്ചതിൽ രാവണനുണ്ടായ ദുഃഖം ചില രാമായണങ്ങളിലെങ്കിലും പറയുന്നുണ്ട്. കേവലം ശാരീരികമായ വികാരമായിരിക്കില്ല രാവണനു സീതയോട് തോന്നിയിട്ടുള്ളത്. എന്നാൽ യഥാർഥമായി തോന്നിയതെന്ത് എന്നത് ഇന്നും പുരാണ പണ്ഡിതരെ കുഴക്കുന്ന ഒരു ചോദ്യമാണ്. അശോകവനിയിലെ സീതയെ രാവണൻ ഒരു തവണ പോലും സ്പർശിച്ചിരുന്നില്ല എന്നതു തന്നെ രാവണന്റെ നന്മയെ ചൂണ്ടിക്കാണിക്കുന്നു. രസകരമായ ഒരു സംഗതി, ഭാരതത്തിനു പുറത്തുള്ള ചില രാമായണങ്ങളിൽ രാവണന്റെ മകളാണ് സീത. തന്റെ അറിവോ സമ്മതമോ കൂടാതെ തന്റെ പുത്രിയെ പ്രണയിച്ചു സ്വന്തമാക്കിയ രാമനിൽ നിന്നും സീതയെ മാറ്റിനിർത്തുക മാത്രമാണ് രാവണൻ ചെയ്തത്. രാമരാവണയുദ്ധം നടന്നപ്പോൾ രാവണനെ വന്ദിച്ചതിനു ശേഷമാണ് രാമൻ യുദ്ധം ചെയ്യാൻ തുടങ്ങിയത്. 

രാവണനിലെ ഇത്തരം നന്മകളുടെ ഉറവിടം തേടിപ്പോവുകയാണ് ഈ പുസ്തകത്തിൽ ശ്രീ ആനന്ദ് നീലകണ്ഠൻ ചെയ്തിരിക്കുന്നത്.


</doc>
<doc id="192558" url="https://ml.wikipedia.org/wiki?curid=192558" title="പ്രധാന ദിനങ്ങൾ">
പ്രധാന ദിനങ്ങൾ

രാജ്യങ്ങൾ ആചരിക്കുന്ന പ്രധാന ദിനങ്ങളെ അന്തർദ്ദേശീയ ദിനങ്ങൾ എന്നും രാജ്യത്തിനകത്തു പ്രാധാന്യത്തോടെ ആഘോഷിക്കുന്ന ദിനങ്ങളെ ദേശീയ ദിനങ്ങൾ എന്നും വിളിക്കുന്നു.







Augest 







</doc>
<doc id="192569" url="https://ml.wikipedia.org/wiki?curid=192569" title="യക്ഷി, ഫെയ്ത്ത്ഫുള്ളി യുവേഴ്‌സ്">
യക്ഷി, ഫെയ്ത്ത്ഫുള്ളി യുവേഴ്‌സ്

പ്രണയാർദ്രമായ നാഗയക്ഷിയുടെ കഥപറയുന്ന 2012ലെ ഒരു ചിത്രമാണു യക്ഷി, ഫെയ്ത്ത്ഫുള്ളി യുവേഴ്‌സ്. നവാഗതനായ അഭിറാം സുരേഷ് ഉണ്ണിത്താൻ ആണു സംവിധാനം നിർവഹിച്ചിരിക്കുന്നതു. ഈ ചിത്രത്തിൽ ഫൈസൽ മുഹമ്മദ്, അഖിൽ ദേവൻ, മനോജ് മധുസൂദനൻ, വിഷ്ണു മനോഹർ, അവന്തിക മോഹൻ, പാർവതി, ലിഖിയ തുടങ്ങിയവരാണ് പ്രധാന കഥാപാത്രങ്ങളെ അവതരിപ്പിക്കുന്നത്. സീഷെൽ മൂവീസിന്റെ ബാനറിൽ മധുസൂദനൻ മാവേലിക്കര നിർമ്മിക്കുന്ന ഈ ചിത്രത്തിന്റെ ഛായാഗ്രഹണം ജെമിൻ ജോം അയ്യനേത്ത് നിർവഹിക്കുന്നു. സംഗീതം- അരവിന്ദ് ചന്ദ്രശേഖർ.


</doc>
<doc id="192570" url="https://ml.wikipedia.org/wiki?curid=192570" title="തെസ്‌നിഖാൻ">
തെസ്‌നിഖാൻ

മലയാളചലച്ചിത്ര മേഖലയിലെ ഒരു നടിയാണ് തെസ്‌നിഖാൻ . മലയാളചലച്ചിത്രങ്ങളിൽ ഹാസ്യ വേഷങ്ങളാണ് തെസ്‌നിഖാൻ പ്രധാനമായും കൈകാര്യം ചെയ്തിട്ടുള്ളത്.

തന്റെ ഹാസ്യ അഭിനയം കൊണ്ട് ശ്രദ്ധേയയായ ഒരു നടിയാണ് തെസ്‌നിഖാൻ. ഫലിതരസപ്രാധാനമായ പരിപാടികളിൽ സ്ഥിരമായി പങ്കെടുക്കാറുള്ള നടിയാണ് തെസ്‌നിഖാൻ.


</doc>
<doc id="192571" url="https://ml.wikipedia.org/wiki?curid=192571" title="ഏകലവ്യൻ (നോവലിസ്റ്റ്)">
ഏകലവ്യൻ (നോവലിസ്റ്റ്)

ഒരു മലയാള സാഹിത്യകാരനാണ് ഏകലവ്യൻ എന്ന തൂലികാ നാമത്തിൽ അറിയപ്പെടുന്ന കെ.എം. മാത്യു (ഓഗസ്റ്റ് 14 1934 - മേയ് 6 2012). പട്ടാള നോവലുകളിലൂടെ ശ്രദ്ധേയനായ ഇദ്ദേഹത്തിന്റെ ചില കൃതികൾ ചലച്ചിത്രങ്ങളായിട്ടുണ്ട്.
1934-ൽ കുന്നംകുളത്ത് ജനിച്ചു. പുകയിലക്കച്ചവടക്കാരനായ പിതാവ് മരിച്ചശേഷം കുടുംബം മാത്യുവിന്റെ ചുമലിലായി. മെട്രിക്കുലേഷൻ ജയിച്ചശേഷം 1953-ൽ പട്ടാളത്തിൽ ചേർന്നു. 1960 മുതൽ സാഹിത്യരംഗത്ത് സജീവമായി. പട്ടാളത്തിൽ ജോലിയിലിരിക്കെ സാഹിത്യരചനയ്ക് വിലക്കുള്ളതിനാലാൽ ഏകലവ്യൻ എന്ന തൂലികാനാമത്തിലായിരുന്നു എഴുതിയിരുന്നത്. 33 നോവലുകളും മൂന്നു ചെറുകഥാ സമാഹാരങ്ങളും ഒരു യാത്രാവിവരണവും പ്രസിദ്ധീകരിച്ചിട്ടുണ്ട്. ഇവയിൽ അയനം, കാഞ്ചനം, പാപത്തിന്റെ ശമ്പളം എന്നീ നോവലുകൾ സിനിമയായി. ട്രഞ്ച്, കയം, എന്തു നേടി, ചോര ചീന്തിയവർ, ഗ്രീഷ്മവർഷം, കർമാന്തം, കല്ലു, കടലാസുപൂക്കൾ, സന്ധ്യ, പ്രഹരം, ശിവജിക്കുന്നുകൾ, ദർപ്പണം, അപർണ, നീരാളി, നീതിയെ തിരക്കിയ സത്യം,മൃഗതൃഷ്ണ തുടങ്ങിയവയാണു മറ്റ് പ്രശസ്ത നോവലുകൾ. കോവിലൻ, പാറപ്പുറം, നന്തനാർ എന്നിവർക്കൊപ്പം പട്ടാളബാരക്കുകളിലെ ജീവിതം മലയാള സാഹിത്യത്തിലെത്തിച്ച എഴുത്തുകാരനാണ് ഏകലവ്യൻ. 1980-ൽ സുബേദാർ മേജർ ആയി പട്ടാളത്തിൽ നിന്നു വിരമിച്ചു. വൃക്കസംബന്ധമായ രോഗത്തിനു ചികിൽസയിലായിരുന്ന ഇദ്ദേഹം തൃശൂരിലെ ഒരു സ്വകാര്യ ആശുപത്രിയിൽ വെച്ച് 2012 മേയ് 6-ന് അന്തരിച്ചു.


</doc>
<doc id="192581" url="https://ml.wikipedia.org/wiki?curid=192581" title="നിഴൽക്കുത്ത് (വിവക്ഷകൾ)">
നിഴൽക്കുത്ത് (വിവക്ഷകൾ)



</doc>
<doc id="192585" url="https://ml.wikipedia.org/wiki?curid=192585" title="പി.കെ. മെമ്മോറിയൽ ഗ്രന്ഥശാല">
പി.കെ. മെമ്മോറിയൽ ഗ്രന്ഥശാല

ആലപ്പുഴ ജില്ലയിലെ അമ്പലപ്പുഴ താലൂക്കിൽ സ്ഥിതിചെയ്യുന്ന ഒരു ഗ്രന്ഥശാലയാണ് പി.കെ.മെമ്മോറിയൽ ഗ്രന്ഥശാല. സാഹിത്യപഞ്ചാനനൻ എന്നറിയപ്പെട്ട പി.കെ.നാരായണപിള്ളയുടെ സ്മാരകമാണ് ഈ ഗ്രന്ഥശാല. അമ്പലപ്പുഴയിലെ കരൂർ പ്രദേശത്തെ ഒരു പറ്റം ചെറുപ്പക്കാർ ചേർന്ന് പി.കെ.വിലാസം ലൈബ്രറി എന്ന പേര് നൽകി ഒരു ഗ്രന്ഥശാല ആദ്യകാലത്തു തുടങ്ങിയെങ്കിലും ആറുമാസമേ അതിന് ആയുസ്സുണ്ടായിരുന്നുള്ളൂ. പിന്നീട് കുട്ടനാട്ടിലെ നീലംപേരൂർ ഗ്രാമത്തിൽ നിന്ന് പ്രൈമറി സ്കൂൾ അധ്യാപകനായി അമ്പലപ്പുഴയിലെത്തിയ പി.എൻ. പണിക്കർ ന്റെ നേതൃത്വത്തിൽ ഈ വായനശാല ജസ്റ്റീസ് പി.കെ.വിലാസം ലൈബ്രറി എന്ന പേരിൽ പുനരാരംഭിച്ചു.അമ്പലപ്പുഴ ക്ഷേത്രത്തിന്റെ തെക്കേനടയിൽ ഒരു രൂപ വാടകയ്ക്ക് ഒരു ചെറുകെട്ടിടം വാടകയ്ക്ക് എടുത്ത് പ്രവർത്തനം തുടങ്ങി. 1938 ഫെബ്രുവരിയിൽ പി.കെ.നാരായണപിള്ള അന്തരിച്ചു. 1938 മാർച്ചിൽ ഗ്രന്ഥശാലയുടെ പേര് പി.കെ.മെമ്മോറിയൽ ലൈബ്രറി എന്നാക്കി മാറ്റുകയും ചെയ്തു. 1945 ൽ ഗ്രന്ഥശാലയ്ക്ക് സ്വന്തം കെട്ടിടം ഉണ്ടായി. 

1945 ൽ അമ്പലപ്പുഴയിലെ സാഹിത്യപഞ്ചാനന തീയേറ്ററിൽ വച്ചു നടന്ന തിരുവതാംകൂർ ഗ്രന്ഥശാലാസംഘ രൂപീകരണയോഗത്തിൽ ശ്രീ.പി.എൻ.പണിക്കരെ ജനറൽ സെക്രട്ടറിയായി തെരഞ്ഞെടുത്തു. കേരളത്തിൽ ആദ്യം രൂപീകരിക്കപ്പെട്ട ഗ്രന്ഥശാല അല്ലെങ്കിൽ കൂടിയും ഗ്രന്ഥശാലകളുടെ രജിസ്ട്രേഷനിൽ ഒന്നാം നമ്പർ പി.കെ.മെമ്മോറിയൽ ഗ്രന്ഥശാലയ്ക്ക് ലഭിച്ചു. 

1996 ൽ ആലപ്പുഴ ജില്ലയിലെ ഏക മോഡൽ വില്ലേജ് ലൈബ്രറിയായി ഈ ഗ്രന്ഥശാല തെരഞ്ഞെടുക്കപ്പെടുകയും 1997 ലെ പ്രഥമ ഇ.എം.എസ് പുരസ്ക്കാരം കേരള സ്റ്റേറ്റ് ലൈബ്രറി കൗൺസിലിൽ നിന്നും ലഭിക്കുകയും ചെയ്തു.

നിരവധി റഫറൻസ് പുസ്തകങ്ങൾ ഉൾപ്പെടെ 40000 ത്തിലധികം പുസ്തകങ്ങളും മുപ്പതിലധികം ആനുകാലികങ്ങളും ഇവിടെയുണ്ട്.


</doc>
<doc id="192586" url="https://ml.wikipedia.org/wiki?curid=192586" title="മല്ലിക (നടി)">
മല്ലിക (നടി)

ദക്ഷിണേന്ത്യൻ ചലച്ചിത്രനടിയാണ് മല്ലിക എന്നറിയപ്പെടുന്ന റീജ വേണുഗോപാൽ. തമിഴ്, മലയാളം, തെലുങ്ക്, ബ്യാരി എന്നീ ഭാഷകളിലായി പത്തിലധികം ചലച്ചിത്രങ്ങളിൽ അഭിനയിച്ചിട്ടുണ്ട്.

അടൂർ ഗോപാലകൃഷ്ണൻ സംവിധാനം ചെയ്ത "നിഴൽക്കുത്ത്" എന്ന ചിത്രത്തിൽ ബാലതാരമായി അഭിനയരംഗത്ത് കടന്നുവന്ന മല്ലിക, ചേരൻ സംവിധാനം ചെയ്ത "ഓട്ടോഗ്രാഫ്" എന്ന തമിഴ് ചലച്ചിത്രത്തിലൂടെയാണ് ശ്രദ്ധിക്കപ്പെടുന്നത്. ഈ ചിത്രത്തിലെ അഭിനയത്തിന് മികച്ച സഹനടിക്കുള്ള ഫിലിംഫെയർ പുരസ്കാരം മല്ലികയ്ക്ക് ലഭിച്ചു. അതിന് ശേഷം നിരവധി തമിഴ് ചലച്ചിത്രങ്ങളിൽ സഹനടിയായി വേഷമിട്ട മല്ലിക, പിന്നീട് "ഇന്ത്യൻ റുപ്പി", "സ്നേഹവീട്" എന്നീ മലയാളചലച്ചിത്രങ്ങളിൽ ശ്രദ്ധേയമായ വേഷങ്ങൾ അവതരിപ്പിച്ചു. 2011-ൽ പുറത്തിറങ്ങിയ ബ്യാരി എന്ന ഭാഷയിലെ ആദ്യ ചലച്ചിത്രമായ "ബ്യാരി"യിലെ അഭിനയത്തിന് ആ വർഷത്തെ ദേശീയ ചലച്ചിത്രപുരസ്കാരങ്ങളിൽ പ്രത്യേക പരാമർശം ലഭിച്ചു.


</doc>
<doc id="192597" url="https://ml.wikipedia.org/wiki?curid=192597" title="സംസ്ഥാനപാത 10 (കേരളം)">
സംസ്ഥാനപാത 10 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 10 (സംസ്ഥാനപാത 10). മാവേലിക്കരയിൽ നിന്നും ആരംഭിക്കുന്ന ഈ പാത കോഴഞ്ചേരിയിലാണ് അവസാനിക്കുന്നത്. 28.7 കിലോമീറ്റർ നീളമുണ്ട്.

മാവേലിക്കര - പുതിയകാവ് - ചെറിയനാട് - പേരിശ്ശേരി - ചെങ്ങന്നൂർ (എം സി റോഡ് ചേരുന്നു) - മാലക്കര - കോഴിപ്പാലം - ആറന്മുള - കോഴഞ്ചേരി - തെക്കേമല (സംസ്ഥാനപാത 7-ൽ ചേരുന്നു)


</doc>
<doc id="192599" url="https://ml.wikipedia.org/wiki?curid=192599" title="നിഴൽക്കുത്ത്">
നിഴൽക്കുത്ത്

കൊല്ലവർഷം 300 മുതൽ (പൊതുവർഷം പന്ത്രണ്ടാം നൂറ്റാണ്ടുമുതൽ) കേരളത്തിൽ പ്രചാരമുള്ള ഒരു ആഭിചാരക്രിയയാണു് നിഴൽക്കുത്ത്. വേലസമുദായത്തിൽ പെട്ട മന്ത്രവാദികൾ അനുഷ്ഠിച്ചുവന്നിരുന്ന ഈ മന്ത്രവാദാചാരം അത്യന്തം അപകടകരവും മരണസാദ്ധ്യതയുള്ളതും ആണെന്നു വിശ്വസിക്കപ്പെട്ടിരുന്നു. കേരളത്തിന്റെ പല ഭാഗങ്ങളിലും നിലവിലുണ്ടായിരുന്ന ഒടിയൻ, മാട്ട് തുടങ്ങിയ മന്ത്രവാദക്രിയകൾക്കു് ഏറെക്കുറെ സമാനമാണു് നിഴൽക്കുത്തും. ഇരയുടെ നിഴലിനെ ലക്ഷ്യമാക്കി മന്ത്രം ചൊല്ലിയ അമ്പെയ്തു് ഇരയെത്തന്നെ കൊല്ലുക എന്ന സങ്കൽ‌പ്പമാണു് ഈ ക്രിയയുടെ മൂലതത്വം.

മഹാഭാരതത്തിലെ ഒരു ഉപകഥ അടിസ്ഥാനമാക്കിയാണു് നിഴൽക്കുത്ത് എന്ന പേരു പ്രയോഗത്തിലായതെന്നു കരുതപ്പെടുന്നു. ഒരിക്കൽ ദുര്യോധൻ ഒരു വേലനെക്കൊണ്ട് പാണ്ഡവന്മാരുടെ നിഴലിനെ ലക്ഷ്യമാക്കി അമ്പെയ്യിക്കുകയും അതുവഴി പാണ്ഡവന്മാരെ ഒന്നടങ്കം വധിക്കുകയും ചെയ്തുവത്രേ. ഇതറിഞ്ഞുവന്ന വേലത്തി എതിർമന്ത്രം ചൊല്ലി പാണ്ഡവരെ പുനർജ്ജീവിപ്പിച്ചു എന്നാണു് കഥ.

(ഈ കഥയുടെ കഥകളി ആവിഷ്കരണം സംഗ്രഹിക്കപ്പെട്ട രൂപത്തിൽ ഈ ലേഖനത്തിൽ വായിക്കാം).

വേലർ, പാണർ, പുള്ളുവർ എന്നിങ്ങനെ പല വർഗ്ഗക്കാരും കേരളത്തിലെ പുരാതന സാമൂഹ്യക്രമത്തിലെ സജീവ ഘടകങ്ങളായിരുന്നു. കുടുംബങ്ങളിലെ സുസ്ഥിതിയും സൗഖ്യവും പരിപാലിക്കാൻ ഈവക വർഗ്ഗക്കാരുടെ സേവനങ്ങൾ ആവശ്യമായി കണക്കാക്കിയിരുന്നു. ശത്രുദോഷം ഒഴിവാക്കാനുള്ള വേലൻ പ്രവൃത്തി (നിഴൽക്കുത്ത്), സർപ്പദോഷം പോക്കാനുള്ള പുള്ളുവൻപാട്ട് മുതലായി പലതും പ്രചരിച്ചു വന്നത് അവയുടെ പ്രയോക്താക്കളായ പ്രത്യേക വർഗ്ഗക്കാർക്ക് ഉപജീവനമാർഗ്ഗങ്ങളായിട്ടുകൂടിയായിരുന്നു. ഇത്തരം ഓരോ സമുദായങ്ങൾക്കും അവരുടേതായ ഇതിഹാസങ്ങളും ക്രിയാപദ്ധതികളും ഉണ്ടായിരുന്നു. അവയോടനുബന്ധിച്ച് തനതു ശൈലികളിൽ പല ഗാനങ്ങളും അവർ പാടി വന്നു. അക്കാലത്തെ കേരളത്തിലെ ജീവിതരീതികളുടേയും ആചാരങ്ങളുടേയും വിവിധവശങ്ങളെ പ്രതിബിംബിപ്പിക്കുന്ന അപരിഷ്കൃതമെങ്കിലും ചൈതന്യപൂർണ്ണമായ ചിത്രങ്ങളാണ് ഇത്തരം പാട്ടുകളും ഗാനങ്ങളും. അവയുടെ ഭാഷാരീതികളും വൃത്തരൂപങ്ങളും ഭാഷയുടെ പരിണാമനിരൂപണത്തിൽ ഉപയോഗിക്കാവുന്ന വിലയേറിയ ചരിത്രസാമഗ്രികൾ കൂടിയാണ്.
നിഴൽക്കുത്തിനോടനുബന്ധിച്ച് ‘ചാറ്റാൻ’(മന്ത്രോച്ചാരണം നടത്താൻ) ഉപയോഗിച്ചിരുന്ന പ്രത്യേക പാട്ടുകളാണ് നിഴൽക്കുത്തുപാട്ടുകൾ. "ഭൂഷണങ്ങളെ എന്തു ചെയ്വ്തിതെന്നുടൻ ദുരിയോധനൻ ദൂരെ നിന്നൊരു ശകുനിയോടു വിളിച്ചു മെല്ലെ പറഞ്ഞുടൻ...' എന്നാണ് മിക്കവാറും നിഴൽക്കുത്തുപാട്ടുകൾ തുടങ്ങുന്നത്. കരുണരസപ്രധാനങ്ങളാണ് ഇത്തരം പാട്ടുകൾ. വേലർപാട്ട് എന്നും കുറവർപാട്ട് എന്നും ചിലയിടങ്ങളിൽ അറിയപ്പെടുന്നു.

മിക്കവാറും നിഴൽക്കുത്തുപാട്ടുകളെല്ലാം തന്നെ മഹാഭാരതം കഥയെ അടിസ്ഥാനമാക്കിയാണു രചിക്കപ്പെട്ടിരിക്കുന്നത്. മൂലമഹാഭാരതകഥയിൽ നിന്നും കുറേയൊക്കെ വ്യത്യാസത്തോടെയാണ് കഥാതന്തുക്കൾ പ്രാചീനമായ ഒരു ഗ്രാമീണ ശൈലിയിൽ ഇവയിൽ പ്രത്യക്ഷപ്പെടുന്നത്. പ്രൗഢമായ മഹാഭാരതകഥ കേരളത്തിൽ വ്യാപകമായി പ്രചരിക്കുന്നതിനുമുമ്പോ അഥവാ ഐതിഹ്യമായി മാത്രം കേൾക്കപ്പെട്ടിരുന്നപ്പോഴോ അവ്യുൽപ്പന്നനായ ഏതെങ്കിലും ഗ്രാമീണകവിയായിരിക്കാം ഇത്തരം പാട്ടുരൂപങ്ങൾ ആദ്യം നിർമ്മിച്ചത്. ഇതനുസരിച്ച് കുന്തി കുരുനാട്ടിലെ റാണിയാണ്. ഗാന്ധാരി കരുനാട്ടിലേയും. പാണ്ഡവരിൽ ഏറ്റവും ഇളയ ആൾ കുഞ്ചുപീമൻ ആണു്. കൗരവരാകട്ടെ, ആകെ 99 പേരേയുള്ളൂ.
പ്രാക്തനകാലത്ത് കർശനമായ അനുഷ്ഠാനാംശമായി, ചാറ്റുപാട്ടുകൾ മാത്രമായി ഒതുങ്ങിനിന്നിരുന്ന നിഴൽക്കുത്തുപാട്ടുകൾ ക്രമേണ ഉപജീവനമാർഗ്ഗത്തിന്റെ പരിമിതികൾ മൂലം നാട്ടാചാരങ്ങളിൽ പെട്ട് അയഞ്ഞ നിയമക്രമങ്ങൾ സ്വീകരിക്കുകയും കേരളത്തിലെ പ്രാചീനനാടൻപാട്ടുസാഹിത്യത്തിന്റെ ഭാഗമായിത്തീരുകയും ചെയ്തു. വേലൻപാട്ടിൽ, പിണി ബാധിച്ച സ്ത്രീയുടെ ദോഷം തീർന്നുകിട്ടാൻ ഇലഞ്ഞിത്തോൽ ഉഴിഞ്ഞുകൊണ്ട് വേലൻ പാടുന്ന പാട്ടുകളിൽ ഒന്ന് ഇപ്രകാരമാണ്:
നിഴൽക്കുത്തുപാട്ട് മേവാരതം പാട്ട് എന്നും വേലർപാട്ട്, കുറവർപാട്ട് എന്നും പലയിടങ്ങലിലും വ്യത്യസ്തനാമങ്ങളിൽ അറിയപ്പെടുന്നുണ്ടു്.

മറ്റു പല കലാരൂപങ്ങളും ആചാരസങ്കൽ‌പ്പങ്ങളും പോലെത്തന്നെ, നിഴൽക്കുത്തും അതിന്റെ പ്രാചീനസ്വാധീനം പിൽക്കാലത്ത് വിവിധ കലകളിലേക്കു് സന്നിവേശിപ്പിച്ചിട്ടുണ്ടു്. കഥകളിയിൽ പന്നിശ്ശേരി നാണുപിള്ള എഴുതി ചിട്ടപ്പെടുത്തിയ നിഴൽക്കുത്തു് എന്ന കഥ തെക്കൻ ചിട്ടയിൽ ഏറെ പ്രചാരമുള്ളതും മറ്റു കഥകളുടെ ആര്യപ്രഭാവങ്ങളിൽനിന്നു് ഏറെ വഴിമാറിനിൽക്കുന്നതുമാണു്.
സമകാലീനഭാരതത്തിലെ ചലച്ചിത്രരംഗത്ത് പ്രഗല്ഭനായ അടൂർ ഗോപാലകൃഷ്ണൻ ഒരു ആരാച്ചാരുടെ ജീവിതം ആസ്പദമാക്കി നിഴൽക്കുത്ത് എന്ന പേരിൽ ചിത്രമെടുത്തിട്ടുണ്ടു്.


</doc>
<doc id="192601" url="https://ml.wikipedia.org/wiki?curid=192601" title="സംസ്ഥാനപാത 9 (കേരളം)">
സംസ്ഥാനപാത 9 (കേരളം)

കേരളസംസ്ഥാനത്തെ ഒരു സംസ്ഥാനപാതയാണ് SH 9 (സംസ്ഥാനപാത 9). കോട്ടയത്ത് നിന്നും ആരംഭിക്കുന്ന ഈ പാത, പത്തനംതിട്ട ജില്ലയിലെ കോഴഞ്ചേരിയിലാണ് അവസാനിക്കുന്നത്. 44.4 കിലോമീറ്റർ നീളമുണ്ട്.

കോട്ടയം - കറുകച്ചാൽ - മല്ലപ്പള്ളി കവല - വളങ്കര കവല - കോഴഞ്ചേരി


</doc>
<doc id="192605" url="https://ml.wikipedia.org/wiki?curid=192605" title="അലക്സാണ്ട്ര">
അലക്സാണ്ട്ര

ഇംഗ്ലണ്ടിലെ രാജാവായ എഡ്വേഡ് VII-ന്റെ (1841-1910) പത്നിയായിരുന്നു അലക്സാണ്ട്ര. ഡെൻമാർക്കിലെ ക്രിസ്റ്റ്യൻ രാജകുമാരന്റെ മൂത്ത പുത്രിയായി 1844 ഡിസംബർ ഒന്നിന് കോപ്പൻഹേഗിൽ ജനിച്ചു. "അലക്സാണ്ട്ര കരോലിൻ മേരി ഷാർലറ്റ് ലൂയിസെ ജൂലി" എന്നാണ് ഇവരുടെ പൂർണമായ പേര്. വെയിൽസ് രാജകുമാരനായിരുന്ന ആൽബർട്ട് എഡ്വേഡിനെ വിവാഹം ചെയ്തു (1863 മാർച്ച് 10). അലക്സാണ്ട്രയുടെ പിതാവ് ഡെന്മാർക്കിലെ രാജാവായത് അക്കൊല്ലമാണ്. സഹോദരനായ ജോർജ് ഗ്രീസിലെ ആദ്യത്തെ ഭരണാധികാരിയുമായി. പിന്നീട് ഇംഗ്ലണ്ടിലെ രാജാവായിത്തീർന്ന ജോർജ് ഇവരുടെ പുത്രനാണ്. 1868-നുശേഷം രാജ്ഞി ഭരണകാര്യങ്ങളിൽ ശ്രദ്ധിക്കാൻ തുടങ്ങി. തുടർന്ന് അവർ റഷ്യ, ഡെന്മാർക്ക് എന്നീ രാജ്യങ്ങൾ സന്ദർശിച്ചു.

1901-ൽ ആൽബർട്ട് എഡ്വേഡ് ഇംഗ്ലണ്ടിലെ രാജാവായി. രാജാവിനോടൊപ്പം രാജ്ഞിക്കും 1902 ആഗസ്റ്റ് 9-ന് കിരീടധാരണം നടത്തി. "ക്വീൻ അലക്സാണ്ട്ര ഇമ്പീരിയൽ നേഴ്സിങ് സർവീസ്" സ്ഥാപിച്ചത് (1902) അലക്സാണ്ട്രയായിരുന്നു. 1910-ൽ എഡ്വേഡ് VII നിര്യാതനായി. 1925 നവംബർ 20-ന് ഇവർ അന്തരിച്ചു. വിൻസറിലെ സെന്റ് ജോർജ്സ് പള്ളിയിൽ ഭർത്താവിന്റെ ശവകുടീരത്തിനരികെ അവരുടെ മൃതദേഹം സംസ്കരിക്കപ്പെട്ടു. ആസ്ഥാനകവിയായ ടെന്നിസൺ ഇവർക്ക് സ്വാഗതമാശംസിച്ചുകൊണ്ട് "വെൽക്കം ടു അലക്സാണ്ട്രാ" എന്ന തലക്കെട്ടിൽ ഒരു കവിത എഴുതിയിട്ടുണ്ട്.




</doc>
<doc id="192606" url="https://ml.wikipedia.org/wiki?curid=192606" title="ഗുജറാത്ത് കലാപം (2002)">
ഗുജറാത്ത് കലാപം (2002)

2002-ൽ ഗുജറാത്തിൽ നടന്ന ഒരു കലാപമാണ് ഗുജറാത്ത് കലാപം അഥവാ ഗുജറാത്ത് വംശഹത്യ. അഹമദാബാദിൽ ആരംഭിച്ച കലാപം സംസ്ഥാനത്തുടനീളം പടരുകയായിരുന്നു. ഗോധ്രയിൽ സബർമതി എക്സ്പ്രെസിൽ അയോദ്ധ്യാ സന്ദർശനത്തിനു ശേഷം മടങ്ങി പോയ്‌ക്കൊണ്ടിരുന്ന കർസേവകർ ഉൾപ്പെടെ 58 പേർ കൊല്ലപ്പെട്ട ഗോധ്ര തീവണ്ടികത്തിക്കൽ കേസിനെ തുടർന്നാണ് കലാപങ്ങളുടെ ആരംഭം എന്ന് കരുതപ്പെടുന്നു. എന്നാൽ കലാപം മുൻകൂട്ടി ആസൂത്രണം ചെയ്യപ്പെട്ടതാണെന്നും ഗോധ്ര സംഭവം ഒരു കാരണമാക്കിയത് മാത്രമാണെന്നും ആക്രമണങ്ങളുടെ സംഘടിത സ്വഭാവവും ആസൂത്രണവും വിശകലനം ചെയ്തുകൊണ്ട് ചിലർ വാദിക്കുന്നുണ്ട്.

കലാപങ്ങളിൽ 790 മുസ്‌ലിംകളും 254 ഹിന്ദുക്കളും കൊല്ലപ്പെടുകയും, 223 പേരെ കാണാതാവുകയും , 2500 ഓളം ആളുകൾക്ക് പരുക്കേൽക്കുയും ചെയ്തു എന്നാണ് ഔദ്യോഗിക കണക്ക്. എന്നാൽ ഈ കലാപത്തിൽ ഏതാണ്ട് 2000 നടുത്ത് ആളുകൾ കൊല്ലപ്പെട്ടിട്ടുണ്ടെന്നു അനൗദ്യോഗിക കണക്കുകൾ പറയുന്നു. കൊലപാതകങ്ങൾ കൂടാതെ, കൊള്ളയും, ബലാത്സംഗങ്ങളും ഈ കലാപത്തിൽ അരങ്ങേറിയിരുന്നു. കലാപം നടക്കുന്ന വേളയിൽ ഗുജറാത്ത് മുഖ്യമന്ത്രിയായിരുന്ന നരേന്ദ്ര മോദി, പരോക്ഷമായി ഈ കലാപത്തിനു നേതൃത്വം നൽകിയിരുന്നുവെന്ന് അന്വേഷണ കമ്മീഷൻ റിപ്പോർട്ടുകൾ പറയുന്നു. 

ഗുജറാത്ത് കലാപത്തെക്കുറിച്ചന്വേഷിക്കാൻ സുപ്രീം കോടതി നിയോഗിച്ച പ്രത്യേക അന്വേഷണ കമ്മീഷൻ നരേന്ദ്ര മോദിക്ക് ക്ലീൻ ചിറ്റ് നൽകി. കൂടാതെ, കലാപം തടയാൻ ഗുജറാത്ത് സർക്കാർ യാതൊന്നും തന്നെ ചെയ്തില്ല എന്ന ആരോപണവും പ്രത്യേക അന്വേഷണ കമ്മീഷൻ നിരാകരിച്ചു. പ്രത്യേക അന്വേഷണ സംഘത്തിനെതിരേ , ഗുജറാത്ത് കലാപത്തിലെ നിർണ്ണായകമായ തെളിവുകൾ ഒളിപ്പിച്ചു എന്ന ആരോപണം ഉയർന്നു വന്നു. 2014 പ്രത്യേക അന്വേഷണ സംഘത്തിന്റെ റിപ്പോർട്ടിൽ സുപ്രീം കോടതി തൃപ്തി രേഖപ്പെടുത്തിയിരുന്നു, കൂടാതെ മോദിക്ക് ക്ലീൻ ചിറ്റ് നൽകിയതിനെതിരേ സമർപ്പിച്ചിരുന്ന ഒരു ഹർജിയും കോടതി തള്ളി.

ഗുജറാത്ത് കലാപം ഒരു വർഗ്ഗീയ സംഘർഷമായിരുന്നുവെങ്കിലും, അത് ഒരു പ്രത്യേക മതവിഭാഗത്തെയോ, വംശീയ വിഭാഗത്തെയോ കൊന്നൊടുക്കുകയോ, ദ്രോഹിക്കുകയോ ലക്ഷ്യമാക്കി നടത്തുന്ന ഹിംസാത്മകമായ കലാപമായിട്ടാണ് ഗുജറാത്ത് കലാപത്തെ രേഖപ്പെടുത്തിയിരിക്കുന്നത്. ഗുജറാത്ത് കലാപത്തെ ഒരു വംശഹത്യ ആയിട്ടു തന്നെ കാണുന്നവരും ഉണ്ട്.

2002 ഫെബ്രുവരി ഇരുപത്തേഴാം തീയതി അയോധ്യയിൽ നിന്നും അഹമ്മബദാബാദിലേക്കു വരുകയായിരുന്നു സബർമതി എക്സ്പ്രസ്സ് ഗോധ്ര സ്റ്റേഷനിൽ നിറുത്തി. അയോധ്യയിൽ തീർത്ഥാടനം കഴിഞ്ഞു വരുന്ന ഹിന്ദു സന്യാസിമാരായിരുന്നു ട്രെയിനിലെ ഭൂരിഭാഗം യാത്രികരും. ഹിന്ദു സന്യാസിമാർ. അവർ മറ്റുള്ളവരെക്കൊണ്ട്, ജയ് ശ്രീരാം എന്നു വിളിക്കാൻ നിർബന്ധിച്ചിരുന്നു. ഗോധ്ര സ്റ്റേഷനിലെ കച്ചവടക്കാരുമായി സന്യാസിമാർ വാക്കു തർക്കമുണ്ടായി. സന്യാസിമാർ വാങ്ങിയ സാധനങ്ങൾക്ക് വില കൊടുക്കാൻ അവർ തയ്യാറായിരുന്നില്ല എന്നതായിരുന്നു വാക്കു തർക്കത്തിനു കാരണം. ട്രെയിൻ അയോധ്യയിൽ നിന്നും പോന്നതു മുതൽ സന്യാസിമാർ ഈ നിലപാടു തന്നെയായിരുന്നു സ്വീകരിച്ചിരുന്നതെന്ന് സഹയാത്രികർ അന്വേഷണ കമ്മീഷനു കൊടുത്ത മൊഴികളിൽ രേഖപ്പെടുത്തിയിരിക്കുന്നു. വാക്കുതർക്കം മൂർച്ഛിക്കേ, പെട്ടെന്ന് തീവണ്ടിയുടെ നാലു കോച്ചുകൾ അഗ്നിക്കിരയാക്കപ്പെട്ടു. 25 സ്ത്രീകളും, 25 കുട്ടികളും, ഒമ്പതു പുരുഷന്മാരും ജീവനോടെ ചുട്ടെരിക്കപ്പെട്ടു.

ഗുജറാത്ത് ഹൈക്കോടി ജഡ്ജായിരുന്ന കെ.ജി.ഷാ ഈ സംഭവത്തെക്കുറിച്ചന്വേഷിക്കാൻ നിയോഗിക്കപ്പെട്ടു. പിന്നീട്, സുപ്രീം കോടതി ജഡ്ജിയായിരുന്ന കെ.ടി.നാനാവതിയെ കമ്മീഷന്റെ ചെയർമാനായി നിയമിച്ചു. രണ്ടായിരത്തോളം വരുന്ന ആളുകളായിരുന്നു ഈ സംഭവത്തിനു പിന്നിലെന്ന് ആറു വർഷങ്ങൾക്കുശേഷം സമർപ്പിച്ച റിപ്പോർട്ടിൽ രേഖപ്പെടുത്തിയിരിക്കുന്നു.


</doc>
<doc id="192617" url="https://ml.wikipedia.org/wiki?curid=192617" title="ഫലകചലനസിദ്ധാന്തം">
ഫലകചലനസിദ്ധാന്തം

ഭൂമിയുടെ പുറംപാളിയായ ഭൂവൽക്കം അഥവാ ലിത്തോസ്‌ഫിയറിലുണ്ടാകുന്ന വൻ‌തോതിലുള്ള ചലനങ്ങളെ വിശദീകരിക്കുന്ന സിദ്ധാന്തമാണ്‌ ഫലകചലനസിദ്ധാന്തം അല്ലെങ്കിൽ വൻകരാവിസ്ഥാപന സിദ്ധാന്തം. ഇരുപതാം നൂറ്റാണ്ടിന്റെ ആദ്യപാതിയിൽ നിരീക്ഷിക്കപ്പെട്ട ഭൂഖണ്ഡചലനം, 1960-കളിൽ നിരീക്ഷിക്കപ്പെട്ട കടൽത്തട്ട് പരക്കൽ (seafloor spreading) എന്നീ പ്രതിഭാസങ്ങൾ ഉൾക്കൊള്ളിച്ചുകൊണ്ടുള്ള സിദ്ധാന്തമാണിത്
ഭൂമിയുടെ പുറമ്പാളി പ്രധാനമായും ഏഴു ഭൂവൽക്കഫലകങ്ങൾ ചേർന്നതാണ്‌. ഈ ഏഴു പ്രധാന ഫലകങ്ങൾക്കു പുറമേ ഒട്ടനവധി ചെറുഫലകങ്ങളുമുണ്ട്. പരമാവധി നൂറു കിലോമീറ്റർ വരെ കട്ടിയുള്ള ഈ ഫലകങ്ങൾ തൊട്ടു താഴെയുള്ള പാളിയായ അസ്തെനോസ്ഫിയറിനു മുകളിലാണ്‌ നിലകൊള്ളുന്നത്. താരതമ്യേന മൃദുവായ അസ്തെനോസ്ഫിയറിനു മുകളിലൂടെ വൻ ചങ്ങാടങ്ങൾ പോലെ ലിത്തോസ്ഫിയറിന്റെ ഫലകങ്ങൾക്ക്‌ തെന്നി നീങ്ങാൻ സാധിക്കുന്നു. ഇതു മൂലം ലിത്തോസ്ഫെറിക് ഫലകങ്ങൾ പരസ്പരം അകലുകയും കൂട്ടിയിടിക്കുകയും ഒന്നിനു മുകളിലൂടെ തെന്നിമാറുകയും ചെയ്യുന്നു. ഫലകങ്ങളോടൊപ്പമുള്ള വൻകരകളേയും, കടൽത്തട്ടുകളേയും ഇതോടൊപ്പം ചലിപ്പിക്കുകയും ചെയ്യുന്നു. ഇതാണ്‌ ഫലകചലനത്തിന്‌ ആധാരം. അസ്തെനോസ്ഫിയറിലെ താപസം‌വഹനം മൂലമുള്ള ധാരയാണ്‌ ഫലകചലനത്തിന്റെ ചാലകശക്തി

അഗ്നിപർവതങ്ങൾ, കടലുകൾ, മലനിരകൾ, ദ്വീപുകൾ എന്നിവ പുതിയതായി രൂപം കൊള്ളുന്നതിനും, ഭൂകമ്പത്തിനും കാരണം ഫലകചലനമാണ്‌. ജപ്പാൻ, ഗ്രീസ്, കാലിഫോർണിയ, തുർക്കി തുടങ്ങിയ സ്ഥലങ്ങൾ ഫലകങ്ങൾ കൂടിച്ചേരുന്ന ഇടങ്ങളിൽ സ്ഥിതി ചെയ്യുന്നതിനാൽ വിനാശകാരികളായ ഭൂകമ്പങ്ങൾ ഈ പ്രദേശത്ത് ഇടക്കിടെ സംഭവിക്കുന്നു.

1908 ൽ അമേരിക്കൻ ഭൗമശാസ്ത്രജ്ഞനായ എഫ്.ബി. ടെയ്ലർ ആണ് ഈ ആശയം ആദ്യമായി ഉന്നയിച്ചത് എങ്കിലും 1912 ൽ ആൽഫ്രഡ് വാഗ്നർ എന്ന ജർമ്മൻ ശാസ്ത്രകാരനാണ് സ്വതന്ത്രമായും പരിപൂർണ്ണമായും ഈ ആശയം ആവിഷ്കരിച്ചത്. തുടക്കത്തിൽ വലിയ തർക്കങ്ങൾ ഉന്നയിക്കപ്പെട്ടെങ്കിലും ഭൗമകാന്തിക മേഖലയിൽ ഉണ്ടായ മുന്നേറ്റങ്ങൾ പിൽക്കാലത്ത് ഈ വാദഗതി സമർത്ഥിക്കുകയും ഇന്നത്തെ പ്ലേറ്റ് ടേക്ടോണിക്സ് ആശയത്തിന് അടിസ്ഥാനമിടുകയും ചെയ്തു. 1915 ൽ പ്രസിദ്ധീകരിച്ച ഓൺ ദി ഒറിജിൻ ഓഫ് കോണ്ടിനെന്റ്സ് ആൻഡ് ഓഷൻസ് എന്ന പുസ്തകത്തിലാണ് ഈ ആശയം അവതരിപ്പിക്കപ്പെട്ടത്.

ഈർച്ചവാളുകളുടെ പല്ലുപോലെ പരസ്പരം ചേരുന്ന വൻകരകളുടെ അരികുകൾ നിരീക്ഷിച്ചാണ് വാഗ്‌നർ വൻകര വിസ്ഥാപനസിദ്ധാന്തം ആവിഷ്കരിച്ചത്. മീസോസോറസ് എന്നയിനം ശുദ്ധജല ഉരഗങ്ങൾ ബ്രസീലിലും തെക്കേ ആഫ്രിക്കയിലും സമുദ്രതീരപ്രദേശങ്ങളിൽ കാണപ്പെടുന്നത് ഈ വൻകരാഭാഗങ്ങൾ ഒരുകാലത്ത് ഒന്നിച്ചുനിന്നിരുന്നവയാണെന്ന വാദം പ്രബലപ്പെടുത്തുന്നു. തെക്കേ അമേരിക്ക, ആഫ്രിക്ക, അന്റാർട്ടിക്ക എന്നിവിടങ്ങളിൽ ഒരേ കാലയളവിൽ രൂപപ്പെട്ട ശിലകളിൽ നിന്ന് ലിസ്ട്രോസോറസ് എന്നയിനം ഉരഗങ്ങളുടെ ഫോസിലുകൾ കണ്ടെത്താൻ കഴിഞ്ഞതും ഈ സിദ്ധാന്തത്തിനെ ശാക്തീകരിക്കുന്നു.

230 ദശലക്ഷം വർഷങ്ങൾക്കുമുൻപ് ലോകഭൂഖണ്ഡങ്ങളെല്ലാം പാൻജിയ എന്ന വാക്കിന് തുല്യമായ അർത്ഥമുള്ള ഉർകോണ്ടിനെന്റ് എന്ന ഒറ്റ വൻകരയായി നിലനിന്നിരുന്നു. എന്നാൽ ഏകദേശം 170 ദശലക്ഷം വർഷങ്ങൾക്കുമുൻപ്, ജൂറാസ്സിക് യുഗത്തിൽ ഈ വൻകര ലൗറേഷ്യയും ഗോണ്ട്വാനാ ലാൻഡുമായി വേർപിരിഞ്ഞു. ആഫ്രിക്ക, തെക്കേ അമേരിക്ക, ഇന്ത്യ ഇവയൊക്കെ ഗോണ്ടാനാ ലാൻഡിന്റെ ഭാഗമായിരുന്നു.



ഫലകങ്ങളുടെ കൂട്ടിയിടിയിൽ നിന്ന് രൂപം കൊള്ളുന്ന പർവതങ്ങൾക്ക് ഏറ്റവും പ്രധാനപ്പെട്ട ഉദാഹരണമാണ്‌ ഹിമാലയം. വളരെ ഭാരമേറിയതും വൻകര ഉൾപ്പെടുന്നതുമായ ഫലകങ്ങൾ തമ്മിലിടിക്കുമ്പോൾ ഒന്ന് മറ്റൊന്നിനടിയിലേക്ക് തെന്നി നീങ്ങുന്നതിനു പകരം കൂട്ടിയിടിക്കുന്ന അഗ്രം പല പാളികളും മടക്കുകളുമായി മാറുകയും, മുകളിലെ കരപ്രദേശത്തിന്റെ കനം വർദ്ധിപ്പിച്ച് മുകളിലേക്ക് ഉയർത്തുകയും ചെയ്യുന്നു. ഇങ്ങനെ ഇന്ത്യൻ ഫലകം വടക്കോട്ടു ചലിച്ച് യുറേഷ്യൻ ഫലകത്തിൽ കൂട്ടിയിടിക്കുന്നതിന്റെ ഫലമായി രൂപം കൊണ്ട പർ‌വതനിരയാണ്‌ ഹിമാലയം.

മൊത്തം ജപ്പാൻ ദ്വീപുകളും അഗ്നിപർവതജന്യമാണ്‌. സമുദ്രോപരിതലം അടങ്ങിയ ഒരു ഫലകം ഇത്തരത്തിലുള്ള മറ്റൊരു ഫലകവുമായി കൂട്ടിയിടിച്ച് ഒന്ന് മറ്റൊന്നിനടിയിലേക്ക് തെന്നി മാറുമ്പോൾ ഈ പ്രദേശത്ത് സമുദ്രത്തിൽ ഒരു കിടങ്ങ് രൂപം കൊള്ളുന്നു. അടിയിലേക്ക് തെന്നി നീങ്ങിയ ഫലകത്തിന്റെ അവശിഷ്ടങ്ങൾ ആഴക്കടലിൽ ഉരുകി മാഗ്മയായി വീണ്ടും ഉയരുകയും അഗ്നിപർവതങ്ങൾ രൂപം കൊള്ളാൻ ഇടയാകുകയും ചെയ്യുന്നു. ഇത്തരം അഗ്നിപർവതങ്ങളുടെ പ്രവർത്തനഫലമായി പുതിയ ദ്വീപുകൾ രൂപാന്തരപ്പെടുന്നു.

പസഫിക് ഫലകം യുറേഷ്യൻ ഫലകത്തിനടിയിലേക്ക് തെന്നിമാറിയതിന്റെ ഫലമായി ഇത്തരത്തിലാണ്‌ ജപ്പാൻ രൂപം കൊണ്ടത്.

സമുദ്രോപരിതലമുള്ള ഖനമേറിയ ഫലകങ്ങൾ, കര ഉപരിതലമുള്ള താരതമ്യേന കനം കുറഞ്ഞ ഫലകങ്ങളുമായി സന്ധിക്കുമ്പോൾ ആദ്യത്തേത് രണ്ടാമത്തേതിനടിയിലേക്ക് തെന്നി നീങ്ങുന്നു. കൂട്ടിയിടിയിലുണ്ടാകുന്ന വൻ മർദ്ദവും അടിയിൽ നിന്നുള്ള മാഗ്മയും അഗ്നിപർവതരൂപേണ പുറത്തേക്ക് വരുകയും മലനിരകളുടെ രൂപവത്കരണത്തിന്‌ കാരണമാകുകയും ചെയ്യുന്നു. തേക്കേ അമേരിക്കൻ വൻകരയുടെ പടിഞ്ഞാറൻ തീരമായ ആൻഡീസ് മലനിരകൾ ഇതിന്‌ ഉത്തമോദാഹരണമാണ്‌ 

ചലിക്കുന്ന ഫലകങ്ങൾക്കിടക്കുള്ള ഘർഷണമാണ്‌ ഭൂകമ്പത്തിന്‌ കാരണം. രണ്ടു ഫലകങ്ങൾ കൂട്ടിയിടിക്കുകയോ, പരസ്പരം അകലുകയോ അല്ലെങ്കിൽ പരസ്പരം ഉരസി നീങ്ങുകയോ ചെയ്യുന്നതിനിടയിൽ ഘർഷണം മൂലം വൻ തിട്ടകൾ രൂപപ്പെടുന്നു. ഫലകങ്ങൾ ഈ തിട്ടകളിൽ തടഞ്ഞ് ചലനത്തിൽ നിന്നും താൽക്കാലികമായി തടയപ്പെടുന്നു. കാലക്രമേണ ഈ തിട്ടകൾ പൊടുന്നനേ തകരുകയും ഫലകങ്ങളിൽ വൻ‌തോതിലുള്ള ചലനത്തിന്‌ കാരണമാകുകയും ചെയ്യുന്നു. ഇതാണ്‌ ഭൂകമ്പം.

സമുദ്രോപരിതലമുള്ള രണ്ടു ഫലകങ്ങൾ തമ്മിൽ അകലുമ്പോൾ രണ്ടു ഫലകങ്ങളുടെ വിടവിൽ സമുദ്രമദ്ധ്യത്തിൽ ഒരു തിട്ട രൂപം കൊള്ളുന്നു. ഇതിലൂടെ ഉയരുന്ന മാഗ്മ മൂലം വലിയ മലനിരകൾ രൂപം കൊള്ളുന്നു. ഈ മാഗ്മ ഉറച്ച് പുതിയ കടൽത്തട്ട് നിരന്തരം രൂപപ്പെട്ടുകൊണ്ടിരിക്കും. വിടവുകളിലൂടെ ഇറങ്ങുന്ന സമുദ്രജലം ആവിയായി പുറത്തേക്കു വരുന്നു. ഇതിനെയാണ്‌ ബ്ലാക്ക് സ്മോക്കേഴ്സ് എന്നു പറയുന്നത്. ഫലകചലനം മൂലം യുറോപ്പും ആഫ്രിക്കയും അമേരിക്കൻ ഭൂഖണ്ഡങ്ങളിൽ നിന്നകലുമ്പോൾ അറ്റ്ലാന്റിക് സമുദ്രത്തിൽ ഇത്തരം തിട്ടകൾ രൂപം കൊള്ളുന്നു.

രണ്ടു ഫലകങ്ങൾ തമ്മിൽ പരസ്പരം അകലുന്നത്, ഭൂവൽക്കത്തിൽ ഭ്രംശങ്ങളും, അഗ്നിപർവതങ്ങളും, ഭൂകമ്പങ്ങളും സൃഷ്ടിക്കുന്നു. രണ്ടോ മൂന്നോ കോടി വർഷങ്ങൾക്കു മുൻപ് അറേബ്യൻ ഫലകം ആഫ്രിക്കൻ ഫലകത്തിൽ നിന്ന് വേർപെട്ടു പോയുണ്ടായ വിള്ളലിലാണ്‌ ചെങ്കടൽ രൂപം കൊണ്ടിരിക്കുന്നത്. കുറച്ച് ലക്ഷം വർഷങ്ങൾക്കു ശേഷം ഈ മേഖലയിൽ മറ്റൊരു കടലിന്റെ രൂപവത്കരണത്തിനും സാധ്യതയുണ്ട്.


</doc>
<doc id="192618" url="https://ml.wikipedia.org/wiki?curid=192618" title="മാങ്ങ ചമ്മന്തി">
മാങ്ങ ചമ്മന്തി

കേരളത്തിലെ ഒരു കറി വിഭവമാണ് മാങ്ങ ചമ്മന്തി. പച്ച മാങ്ങ ഉപയോഗിച്ചാണ് ഇത് തയ്യാറാക്കുന്നത്. കഞ്ഞിയുടെ കറിയായിട്ടാണ് ഇത് ഉപയോഗിക്കുന്നത്. കേരളത്തിൽ മാങ്ങ ധാരാളമായി ലഭിക്കുന്നതുകൊണ്ട് വളരെ പ്രചാരത്തിലുള്ള ഒരു കറിയാണ് ഇത്. തയ്യാറാക്കി ഏതാനും മണിക്കൂറുകൾക്കകം ഇത് ഉപയോഗിക്കേണ്ടതാണ്. 
മാങ്ങ പൂളുകളായി മുറിച്ചത്, അഞ്ചെണ്ണം പച്ചമുളക് അല്ലെങ്കിൽ ചുവന്നമുളക് , തേങ്ങ ചിരവിയത്, ചെറിയ കഷണം ഇഞ്ചി , ചുവന്നുള്ളി, ഉപ്പ്

തൊലികളഞ്ഞ മാങ്ങ ഉപ്പുചേർത്ത് ആദ്യം അരച്ചെടുക്കുക. അതിനുശേഷം ഇഞ്ചിയും ചുവന്നുള്ളിയും പച്ചമുളകും ചേർത്ത് അരക്കുക. അതിനുശേഷം ചിരകിയ തേങ്ങ ചേർത്ത് മയത്തിൽ അരച്ചെടുക്കുക. അരക്കുന്നതിനായി അല്പം വെള്ളം ചേർക്കാറുണ്ട്.
]

</doc>
<doc id="192620" url="https://ml.wikipedia.org/wiki?curid=192620" title="തിക്കുറിശ്ശി ഗംഗാധരൻ">
തിക്കുറിശ്ശി ഗംഗാധരൻ

കേരളവർമ്മ വലിയ കോയിത്തമ്പുരാനെ കുറിച്ചും തെക്കൻ പാട്ടുകളെകുറിച്ചും ശ്രദ്ധേയമായ നിരവധി ഗവേഷണ ഗ്രന്ഥങ്ങൾ പ്രസിദ്ധീകരിച്ചിട്ടുള്ള ഗവേഷകനാണ് ഡോ. തിക്കുറിശ്ശി ഗംഗാധരൻ. പൂർണ്ണനാമം വാസുദേവൻ പിള്ള ഗംഗാധരൻ നായർ . 
ഡോ. തിക്കുറിശ്ശി ഗംഗാധരൻ 1934 ഒക്ടോബർ 31ന് കന്യാകുമാരി ജില്ലയിലെ തിക്കുറിശ്ശി എന്ന ഗ്രാമത്തിൽ ജനിച്ചു. അച്ഛൻ സുബ്രഹ്മണ്യൻ പോറ്റി, അമ്മ പരമേശ്വരി അമ്മ. തിക്കുറിശ്ശി ആർ.സി. സ്കൂൾ, കുഴിത്തുറ മാധവ വിലാസം സ്കൂൾ, മാർത്താണ്ഡം ഗവ: ഹൈസ്കൂൾ എന്നിവിടങ്ങളിലായി സ്കൂൾ വിദ്യാഭ്യാസത്തിനുശേഷം വിളവംകോട് ടീച്ചേഴ്സ് ട്രെയിനിങ് സ്കൂളിൽ നിന്നും ടി.ടി.സി വിജയിച്ച് 1958-ൽ പ്രൈമറി സ്കൂൾ അദ്ധ്യാപകനായി തിരുവനന്തപുരത്ത് എത്തി. ഇതോടൊപ്പം പഠനവും തുടർന്നു. 1962, 1965, 1970 എന്നീ വർഷങ്ങളിലായി ബി.എ., ബി.എഡ്., എം.എ. എന്നീ ബിരുദങ്ങൾ നേടിയശേഷം 1982-ൽ പിഎച്ച്ഡി യും നേടി. സർവ്വീസ് ജീവിതത്തിൽ ദീർഘകാലം തിരുവനന്തപുരം എസ്സ്.എം.വി. സ്കൂളിൽ അധ്യാപകനായിരുന്നു. അതിനുശേഷം തലശ്ശേരി ട്രെയിനിംഗ് കോളേജ് അധ്യാപകനായിരിക്കെ കേരളാ സർവ്വകലാശാലയിൽ ലെക്സിക്കന്റെ സബ് എഡിറ്ററായി നിയമിതനായി. 1994-ൽ സർവ്വീസിൽ നിന്ന് പിരിഞ്ഞശേഷവും ഗവേഷണവും സാഹിത്യ പ്രവർത്തനങ്ങളും തുടരുന്നു.

തിരുവനന്തപുരത്ത് എസ്സ്.എം.വി. സ്കൂളിൽ അധ്യാപകനായിരിക്കെയാണ് ഡോ. തിക്കുറിശ്ശി ഗംഗാധരൻ ഗവേഷണത്തിലേയ്ക്ക് കടക്കുന്നത്. കേരളവർമ്മ വലിയ കോയിത്തമ്പുരാനെ കേന്ദ്രീകരിച്ചായിരുന്നു ആദ്യഗവേഷണം. കേരളവർമ്മ മലയാള ഭാഷയ്ക്കുനൽകിയ സേവനങ്ങൾ വ്യക്തതയോടെ അനാവരണം ചെയ്തുകാട്ടിയ പഠനങ്ങൾ വളരെ പ്രസിദ്ധമാണ്.

ഇതുപോലെ തന്നെയാണ് തന്റെ മറ്റോരു പ്രധാന ഗവേഷണ മേഖലയായ പാട്ടുസാഹിത്യത്തിന്റെ കാര്യത്തിലും ഡോ. തിക്കുറിശ്ശി ഗംഗാധരൻ കാട്ടിയ ശുഷ്കാന്തി. കാര്യമായ പഠനങ്ങളൊന്നും നടന്നിട്ടില്ലായിരുന്നതെക്കൻ പാട്ടുകൾക്കുപിന്നിലെ സംസ്കൃതിയെ ആധുനിക കേരളത്തിനു പരിചയപ്പെടുത്തുന്ന നിരവധി പഠനങ്ങൾ നടത്തിയിട്ടുണ്ട് ..

ഡോ: തിക്കുറിശ്ശി ഗംഗാധരൻ മലയാളത്തിന് സംഭാവനചെയ്ത കൃതികളിൽ ഗവേഷണ ഗ്രന്ഥങ്ങൾക്കുപുറമെ ജീവചരിത്രം, ബാല സാഹിത്യം, പാഠപുസ്തകങ്ങൾ എന്നിവയും ഉൾപ്പെടുന്നു.

പരേതയായ പത്മാവതി അമ്മയാണ് ഭാര്യ. ഇവർക്ക് ഒരുപുത്രനും രണ്ട് പുത്രിമാരുമുണ്ട്. തിരുവനന്തപുരത്ത് ബാലരാമപുരത്തിനടുത്ത് ഭഗവതിനട എന്ന ഗ്രാമത്തിലെ കൈരളീ സദനത്തിലാണ് താമസം.







</doc>
<doc id="192624" url="https://ml.wikipedia.org/wiki?curid=192624" title="ജീൻ">
ജീൻ

ഒരു ജീവിയിലെ പാരമ്പര്യസ്വഭാവങ്ങളുടെ വാഹകതന്മാത്രകളാണ് ജീനുകൾ. ന്യൂക്ലികാമ്ലങ്ങളായ ഡി.എൻ.ഏ യുടേയോ ആർ.എൻ.ഏ യുടേയോ ഘടനയിൽ ഉൾകൊള്ളപ്പെട്ടിരിക്കുകയും അവയിലെ ചില നിയന്ത്രിതഭാഗങ്ങളുടേയോ, ട്രാൻസ്ക്രൈബ്ഡ് ഭാഗങ്ങളുടേയോ, മറ്റ് ധർമ്മപരശ്രേണികളുടെയോ ഒപ്പം ചേർന്ന് ഒരു മാംസ്യതന്മാത്രയുടേയോ ആർ.എൻ.ഏ ശൃംഖലയുടേയോ നിർമ്മാണത്തിന് കാരണമാകുകയും ചെയ്യുന്ന അസ്തിത്വമാണ് ജീനുകൾ. ഇവ ന്യൂക്ലികാമ്ളങ്ങളുടെ ഭാഗമായിരുന്ന് ജീവജാലങ്ങളുടെ പാരമ്പര്യസ്വഭാവങ്ങളെ നിയന്ത്രിക്കുകയും ഒരു തലമുറയിൽ നിന്ന് അടുത്ത തലമുറയിലേയ്ക്ക് സ്വഭാവങ്ങളെ കൈമാറ്റം ചെയ്യുന്ന ഭൗതികവസ്തുക്കളായി പ്രവർത്തിക്കുകയും ചെയ്യുന്നു. ജനിതകശാസ്ത്രത്തിന്റെ പിതാവായി അറിയപ്പെടുന്ന ജോൺ ഗ്രിഗർ മെൻഡൽ ആണ് ജീനുകളെ സൂചിപ്പിക്കുന്ന പാരമ്പര്യഘടകങ്ങളെക്കുറിച്ച് ആദ്യമായി ധാരണ നൽകിയത്.

ഡി.എൻ.ഏ യുടേയോ ആർ.എൻ.ഏ യുടേയോ ഭാഗമായാണ് ജീനുകൾ നിലനിൽക്കുന്നത്. ഒരു ഡി.എൻ.ഏയിൽ സാധാരണഗതിയിൽ പഞ്ചസാരത്തന്മാത്രകളുടേയും ഫോസ്ഫേറ്റ് തന്മാത്രകളുടേയും ഒന്നിടവിട്ട് ആവർത്തിക്കുന്ന രണ്ട് സമാന്തരഇഴകളുണ്ട്. ഈ ഇഴകളിലെ പഞ്ചസാരത്തന്മാത്രകളെത്തമ്മിൽ നൈട്രജൻ ബേയ്സുകളായ അഡിനിൻ, തൈമിൻ അല്ലെങ്കിൽ ഗ്വാനിൻ, സൈറ്റോസിൻ എന്നീജോടികൾ ഉപയോഗിച്ച് ബന്ധിപ്പിച്ചിരിക്കുന്നു. ഒരു ഇഴയിൽ വരാവുന്ന ഒരു പഞ്ചസാരത്തൻമാത്രയും ഫോസ്ഫേറ്റുതൻമാത്രയും ഒരു നൈട്രജൻ ബേയ്സും ചേർന്നതാണ് ന്യൂക്ലിയോടൈഡുകൾ. ന്യൂക്ലിക്കാസിഡുകളെല്ലാം ഒന്നിലധികം ന്യൂക്ലിയോടൈഡുകളുടെ ശൃംഖലയാണ്.

ജീനുകളുടെ ലക്ഷ്യം അനുയോജ്യമായ മാംസ്യതൻമാത്രകളെ നിർമ്മിക്കുകയാണ് എന്നുള്ളതിനാൽ ജീൻ പ്രവർത്തനത്തെ മാംസ്യസംശ്ലേഷണം അഥവാ ജീൻ എക്സ്പ്രഷൻ എന്ന് വിവക്ഷിക്കുന്നു. ജീൻ എക്സ്പ്രഷനിൽ ട്രാൻസ്ക്രിപ്ഷൻ, ട്രാൻസ്ലേഷൻ എന്നീ രണ്ടുഘട്ടങ്ങളുണ്ട്.
ഡി.എൻ.ഏ യിൽ നിന്ന് മെസഞ്ചർ ആർ.എൻ.ഏ ഉണ്ടാകുന്ന പ്രവർത്തനമാണ് ട്രാൻസ്ക്രിപ്ഷൻ. ഇതിൽ താഴെയുള്ള ഘട്ടങ്ങൾ ഉൾചേർന്നിരിക്കുന്നു.
ഡി.എൻ.ഏയുടെ ഇഴകളിലെ നൈട്രജൻ ബേയ്സുകളുടെ ക്രമമനുസരിച്ച് അനുപൂരകമായ ഒരു മെസഞ്ചർ ആർ.എൻ.ഏ ഉണ്ടാവുകയും അത് മർമ്മസ്തരത്തിലൂടെ കോശദ്രവ്യത്തിലെ റൈബോസോമുകളിലെത്തുന്നു. 
എം.ആർ.എൻ.ഏയിലെ കോഡിംഗ് ശ്രേണി അനുസരിച്ച് റൈബോസോമിലേയ്ക്ക് കോശദ്രവ്യത്തിൽ നിന്നും വിവിധ ട്രാൻസ്ഫർ ആർ.എൻ.ഏകൾ അനുയോജ്യമായ അമിനോആസിഡുകളുമായി എത്തുന്നു. എത്തിച്ചേരുന്ന അമിനോ ആസിഡുകൾക്കിടയിൽ പെപ്റ്റൈഡ് രാസബന്ധനങ്ങൾ രൂപപ്പെട്ടാൽ അവ വലിപ്പം കുറഞ്ഞ പോളിപെപ്റ്റൈഡുകൾ ആകും. നിരവധി പോളിപെപ്റ്റൈഡുകൾ ചേർന്ന് വിവിധതലങ്ങളിലുള്ള മാംസ്യതന്മാത്രയുണ്ടാകുന്നു.
എപ്പോഴെങ്കിലും എം.ആർ.എൻ.ഏയിൽ UAA, UAG, UGA എന്നീ കോഡുകൾ വന്നാൽ അവയ്ക്കനുസരിച്ചുള്ള അമിനോ ആസിഡുകൾ കോശദ്രവ്യത്തിലില്ലാത്തതിനാൽ മാംസ്യനിർമ്മാണം നിലയ്ക്കുന്നു. ആവശ്യമായ അളവിൽ മാംസ്യങ്ങൾ രൂപപ്പെടുന്നതിനനുസരിച്ച് കൂടിച്ചേർന്നുകൊണ്ടിരിക്കുന്ന എം.ആർ.എൻ.ഏ, ടി. ആർ.എൻ.ഏ എന്നിവ റൈബോസോമിൽ നിന്ന് വിട്ടുപോകുന്നു.
മെസഞ്ചർ ആർ.എൻ.ഏ യിലെ നൈട്രജൻ ബേയ്സിന്റെ ക്രമീകരണമനുസരിച്ച് ആവശ്യമായ അമിനോ ആസിഡുകൾ കൂടിച്ചേർന്ന് മാംസ്യങ്ങളാകുന്ന പ്രക്രിയയാണ് ട്രാൻസ്‌ലേഷൻ. 
നിശ്ചിത ആവശ്യങ്ങൾ നിറവേറ്റുന്നതിനാവശ്യമായ മാംസ്യങ്ങൾ നിർമ്മിക്കുന്നതിന് അനുയോജ്യമായ അമിനോആസിഡുകളെ റൈബോസോമുകളിലെത്തിക്കുന്നത് മെസഞ്ചർ ആർ.എൻ.ഏ യിലെ നൈട്രജൻ ബേയ്സ് ശ്രേണികളാണ്. ഈ നിർദ്ദേശം മർമ്മത്തിലെ ഡി.എൻ.ഏയിലെ നൈട്രജൻ ബേയ്സ് ശ്രേണിയ്ക്കനുസരിച്ചാണ് രൂപപ്പെടുന്നത്. എങ്കിൽ ഒരു നിശ്ചിത മാംസ്യത്തെയോ മാംസ്യങ്ങളേയോ നിർമ്മിക്കാനാവശ്യമായ ഡി.എൻ.ഏയിലെ ഈ നൈട്രജൻ ബേയ്സ് ശ്രേണിയെ ജീൻ എന്നുവിളിക്കാം.
യൂക്കാരിയോട്ടുകളിൽ ഡി.എൻ.ഏയുടെ എല്ലാ നെട്രജൻ ബേയ്സ് ശ്രേണിയും അവസാനഘട്ട മെസഞ്ചർ ആർ.എൻ.ഏ യായി മാറുന്നില്ല. പൂർണ്ണ എം.ആർ.എൻ.ഏ യായി മർമ്മം വിടുന്നതിനുമുൻപ് ഈ ആർ.എന്.ഏയിലെ ചില ഭാഗങ്ങൾ സ്പ്ലൈസിംഗ് എന്ന പ്രക്രിയയിലൂടെ നീക്കം ചെയ്യുന്നു. ഫിലിപ്പ് ഷാർപ്പും റിച്ചാർഡ് റോബർട്ട്സും ആണ് 1977 ൽ ഇൻട്രോണുകളെ കണ്ടെത്തുന്നത്. ഇതിന് 1993 ലെ ഫിസിയോളജി-മെഡിസിൻ നോബൽപ്രൈസ് അവർക്ക് ലഭിച്ചു.

അവസാനഘട്ട മെസഞ്ചർ ആർ.എൻ.ഏയിൽ ഉൾക്കൊള്ളുന്ന ഡി.എൻ.ഏയിലെ ഭാഗങ്ങളാണ് ഇക്സോണുകൾ.

ഒരു ജീവകോശത്തിലെ ദൈനംദിനപ്രവർത്തനങ്ങൾക്കാവശ്യമായ എല്ലാ ഉൽപ്പന്നങ്ങളേയും(രാസാഗ്നികൾ മൂലം സൃഷ്ടിക്കപ്പെടുന്നവ) ഉൽപാദിപ്പിക്കുന്ന പ്രവർത്തനം നടത്തുന്ന ജീനുകളാണ് ഈ വിഭാഗത്തിൽ ഉൾപെടുന്നത്. ഇവ ഹൈസ് കീപ്പിംഗ് ജീനുകൾ എന്നും അറിയപ്പെടുന്നു.
ഉൽപ്പാദിപ്പിക്കപ്പെടുന്ന ചില ഉൽപ്പന്നങ്ങളുടെ ഗാഢതമൂലം ചില മാംസ്യങ്ങളെ ഉത്പാദിപ്പിക്കുന്നതിനുള്ള കഴിവ് ഡി.എൻ.ഏ വ്യത്യാസപ്പെടുന്നു. ഇൻഡ്യൂസർ ആയ ഉൽപ്പന്നം ജീനിന്റെ പ്രവർത്തനത്തെ ഉത്തേജിപ്പിക്കുന്നു എങ്കിൽ അത് ഇൻഡ്യൂസിബിൾ ജീൻ എന്നും മറിച്ചാണെങ്കിൽ റിപ്രസ്സർ ജീൻ എന്നും വിളിക്കുന്നു.
വിവിധ ജീവികളിൽ ജീനുകളുടെ എണ്ണം വ്യത്യാസപ്പെട്ടിരിക്കുന്നു. ഹ്യൂമൻ ജീനോം പ്രോജക്ട് അനുസരിച്ച് മനുഷ്യരിൽ 25000 ത്തിനടുത്ത് ജീനുകളേ ഉള്ളൂ എന്ന് കണക്കാക്കിയിട്ടുണ്ട്. ഈ- കോളി ബാക്ടീരിയയിൽ 4377 ജീനുകളുണ്ട്.Daphnia pulex എന്ന ജലസൂക്ഷ്മജീവിക്കാണ് കണ്ടെത്തിയിട്ടുള്ളതിൽ ഏറ്റവുംകൂടുതൽ ജീനുകളുള്ളത്- 31000.


</doc>
<doc id="192654" url="https://ml.wikipedia.org/wiki?curid=192654" title="അഖില ശശിധരൻ">
അഖില ശശിധരൻ

അഖില ശശിധരൻ (ജനനം: 1989 ജൂൺ 12) തെക്കേ ഇന്ത്യയിലെ ഒരു ചലച്ചിത്ര അഭിനേത്രിയും, നർത്തകയും, ടെലിവിഷൻ അവതാരകയുമാണ്. കേരളത്തിലെ കോഴിക്കോട് ജില്ലയിലാണ് ജനനം. ഭരതനാട്യവും കളരിപ്പയറ്റും അഭ്യസിച്ച അഖില, 2007-ൽ ഏഷ്യാനെറ്റ് ടെലിവിഷൻ സംപ്രേഷണം ചെയ്ത "തകധിമി" എന്ന നൃത്ത റിയാലിറ്റി പരിപാടിയിൽ പങ്കെടുത്തിട്ടുണ്ട്. തോംസൺ കെ. തോമസ് സംവിധാനം ചെയ്ത് ദിലീപ് നായകനായി അഭിനയിച്ച 2010-ൽ പുറത്തിറങ്ങിയ കാര്യസ്ഥൻ എന്ന മലയാളചലച്ചിത്രത്തിൽ ശ്രീബാല എന്ന കഥാപാത്രത്തെ അവതരിപ്പിച്ചുകൊണ്ടാണ് അഖില ചലച്ചിത്രരംഗത്തേക്ക് കടന്നുവന്നത്. പൃഥ്വിരാജ് നായകനായ തേജാഭായി ആന്റ് ഫാമിലിയാണ് രണ്ടാമത് അഭിനയിച്ച ചലച്ചിത്രം.



</doc>
<doc id="192656" url="https://ml.wikipedia.org/wiki?curid=192656" title="അൽഗോങ്കിയൻ വർഗം">
അൽഗോങ്കിയൻ വർഗം

വടക്കേ അമേരിക്കയിൽ ഗാറ്റിനോ നദീതടങ്ങളിൽ പാർത്തിരുന്ന ഒരു വിഭാഗം അമേരിന്ത്യരാണ് അൽഗോങ്കിയൻ വർഗം എന്ന പേരിൽ അറിയപ്പെടുന്നത്. അമേരിക്കയിലെ ആദിവാസികളുടെ ഏറ്റവും ശ്രേഷ്ഠമായ ഗോത്രങ്ങളിലൊന്നാണിത്. അൽഗോങ്കിയൻ എന്ന പേര് ക്രമേണ ക്യൂബക്കിലെയും ഒന്റോറിയയിലെയും ജനവർഗങ്ങളിലേക്കുകൂടി വ്യാപിക്കുകയും ഒടുവിൽ അവരെല്ലാം അംഗങ്ങളായുള്ള ഭാഷാവർഗത്തിന്റെയാകെ പേരായിത്തീരുകയും ചെയ്തു.

അൽഗോങ്കിയൻ അമേരിക്കൻ ഇന്ത്യൻ വർഗക്കാരുടെ ആധുനിക പ്രതിനിധികൾ ഭാഷാപരമായി മൂന്നു വിഭാഗത്തിൽപ്പെടുന്നു:- 
ഇവരിൽ വബനാകികൾ ആണ് മുഖ്യവിഭാഗം.

പുരാതനകാലത്ത് അൽഗോങ്കിയൻഭാഷ സംസാരിച്ചിരുന്ന ജനവർഗക്കാർ മറ്റു ഭാഷക്കാരെ അപേക്ഷിച്ചു വളരെക്കൂടുതലായിരുന്നു. അധിവാസസ്ഥലത്തിന്റെ വിസ്തൃതിയുടെ കാര്യത്തിലും അവരായിരുന്നു മുന്നിട്ടുനിന്നത്. അമേരിക്കൻ കോളനികളുടെ ചരിത്രത്തിൽ അൽഗോങ്കിയൻ ഇന്ത്യൻ വർഗക്കാർ നല്ലൊരു പങ്കു വഹിച്ചിട്ടുണ്ട്. അമേരിന്ത്യരും വെള്ളക്കാരും തമ്മിലുള്ള ബന്ധത്തിൽ അവർ നിർണായകശക്തികളായി വർത്തിച്ചിരുന്നു. ആദ്യകാലത്തെ കുടിയേറ്റക്കാരിൽ അൽഗോങ്കിയൻഭാഷയും സംസ്കാരവും ചെലുത്തിയ സ്വാധീനം കുറവല്ല.

ഹഡ്സൺ ഉൾക്കടലിനു തെക്കും കിഴക്കും തെക്കുപടിഞ്ഞാറും ഭാഗങ്ങളിൽ ക്രീ-ഒജീബ്വ ഇന്ത്യൻ വിഭാഗക്കാർ നിവസിക്കുന്നുണ്ട്. 18-ആം നൂറ്റാണ്ടിൽ അന്യംനിന്നുപോയ ബിയോതുക് ഇന്ത്യൻ വർഗക്കാർ (ന്യൂഫൗണ്ടലൻഡ്) സംസാരിച്ചിരുന്നതും ഒരു അൽഗോങ്കിയൻ ഭാഷയാണ്. ന്യൂ ഇംഗ്ലണ്ടിലെ തീരദേശജില്ലകളിൽ പാർത്തിരുന്ന അമേരിക്കൻ ഇന്ത്യൻ തദ്ദേശീയവാസികളുടെ ഭാഷയും അൽഗോങ്കിയൻ ആയിരുന്നു. കത്തോലിക്കർ അൽഗോങ്കിയരെ മതപരിവർത്തനത്തിനു പ്രേരിപ്പിക്കുകയും അവരോട് ഏറ്റുമുട്ടുകയും ചെയ്തു. അമേരിക്കൻ കോളനികളിൽ ബൈബിൾ ആദ്യമായി അച്ചടിക്കപ്പെട്ടത് (1663) അൽഗോങ്കിയൻ ഭാഷയിലായിരുന്നു.

കാനഡയിലെ വനാന്തരങ്ങളിലും ലാബ്രഡോർ ഉപദ്വീപിലും പാർത്തിരുന്ന അൽഗോങ്കിയർ നായാട്ടുകാരായിരുന്നു. ഇക്കൂട്ടരാണ് ഹഡ്സൺ ഉൾക്കടലിന്റെ തീരപ്രദേശങ്ങളിലെത്തിയ വെള്ളക്കാരുമായി ആദ്യം സമ്പർക്കം പുലർത്തിയത് തദ്ദേശീയ ഇന്ത്യൻ വംശജർ, അവർ വെള്ളക്കാരുമായി രോമവ്യാപാരത്തിൽ ഏർപ്പെട്ടു. ബർച്ചു മരപ്പട്ടകൊണ്ട് വള്ളമുണ്ടാക്കാൻ വെള്ളക്കാരായ പരിഷ്കൃതർ ആദ്യമായി അഭ്യസിച്ചത് അവരിൽനിന്നാണ്. ഉത്തരസമതലങ്ങളിൽ പാർത്തിരുന്ന അൽഗോങ്കിയർ കാട്ടുപോത്തുകളെ വേട്ടിയാടിയിരുന്നു. വൻതടാകങ്ങളുടെ തെക്കൻഭാഗങ്ങളിൽ പാർത്തുവന്നവർ മൃഗവേട്ടയും മീൻപിടിത്തവും നടത്തിവന്നു. കൃഷിയിലും അവർ തത്പരരായിരുന്നു; ചോളമായിരുന്നു മുഖ്യാഹാരം. ആദ്യകാലകുടിയേറ്റക്കാരെ ധാന്യകൃഷി അഭ്യസിപ്പിച്ചത് ഇവരായിരുന്നു. അൽഗോങ്കിയൻ ഭാഷയുടെ സ്വാധീനത അമേരിക്കയിലെ ഇംഗ്ലീഷിൽ തെളിഞ്ഞുകാണാം. അമേരിക്കൻ ഇംഗ്ലീഷ് പ്രാദേശിക ഭാഷകളിൽനിന്നും കടംകൊണ്ടിട്ടുള്ള വാക്കുകളിൽ ഏറിയകൂറും അൽഗോങ്കിയൻ ആണ്. 130-ൽ അധികം വരുന്ന അവയിൽ പലതും പതിനേഴാം നൂറ്റാണ്ടിനു മുൻപുതന്നെ സ്വീകരിക്കപ്പെട്ടുകഴിഞ്ഞിരുന്നു. അൽഗോങ്കിയർ ഭൂരിപക്ഷവും കത്തോലിക്കാമത വിശ്വാസികളാണ്.



</doc>
<doc id="192658" url="https://ml.wikipedia.org/wiki?curid=192658" title="വിഷൻസ് ഓഫ് എക്സ്റ്റസി">
വിഷൻസ് ഓഫ് എക്സ്റ്റസി

ബ്രിട്ടീഷ് സംവിധായകൻ നിഗൽ വിൻഗ്രോവ് സംവിധാനം ചെയ്ത ഒരു ഹ്രസ്വ ചലച്ചിത്രമാണ് വിഷൻസ് ഓഫ് എക്സ്റ്റസി.
16-ആം നൂറ്റാണ്ടിൽ സ്‌പെയിനിലെ ആവിലായിലെ വിശുദ്ധ കന്യാസ്ത്രീക്ക് യേശുവിനോട് തോന്നുന്ന ലൈംഗിക അനുരാഗത്തിന്റെ കഥയാണ് സിനിമയിൽ. സിനിമയുടെ ദൈർഘ്യം 18 മിനിറ്റാണ്.
ചിത്രത്തിൽ യേശുവിന്റെ ക്രൂശിത രൂപത്തിൽ അനുരാഗാസക്തയായി കിടക്കുന്ന കന്യാസ്ത്രീയുടെ ദൃശ്യങ്ങൾ ചിത്രീകരിച്ചിട്ടുണ്ട്.
സിനിമ മതനിന്ദയാണെന്ന് ആരോപിച്ച് ബ്രിട്ടീഷ് സെൻസർ ബോർഡ് സിനിമയ്ക്ക് അനുമതി നിഷേധിച്ചിരുന്നു.
2008-ൽ മതനിന്ദാ നിയമം എടുത്തുകളഞ്ഞതിനെത്തുടർന്ന് സംവിധായകൻ വീണ്ടും സിനിമ അംഗീകാരത്തിനായി സമർപ്പിച്ചു. ഇതേത്തുടർന്ന് ഇപ്പോൾ കോടതി അനുമതി നൽകി. അഡൾട്ട്‌സ് ഒൺലി വിഭാഗത്തിൽ ഉൾപ്പെടുത്തി സിനിമ 23 വർഷത്തിന് ശേഷം തിയേറ്ററുകളിലെത്തുന്നുണ്ട്.


</doc>
<doc id="192661" url="https://ml.wikipedia.org/wiki?curid=192661" title="നേവിയർ-സ്റ്റോക്സ് സമവാക്യങ്ങൾ">
നേവിയർ-സ്റ്റോക്സ് സമവാക്യങ്ങൾ

ദ്രവപദാർത്ഥങ്ങളുടെ ചലനത്തെ വിശദീകരിക്കുന്ന ആംശിക അവകലന(Partial differential equations) സമവാക്യങ്ങളാന്നു നേവിയർ-സ്റ്റോക്സ് സമവാക്യങ്ങൾ. ഒരു ചലിക്കുന്ന ദ്രവത്തിന്റെ പ്രവേഗം, മർദ്ദം, സാന്ദ്രത, താപനില എന്നിവ തമ്മിലുള്ള ബന്ധം ഈ സമവാക്യങ്ങൾ വ്യക്തമാക്കുന്നു. ശ്യാന ദ്രവങ്ങളുടെ ചലനപഠനത്തിനാണ് നേവിയർ-സ്റ്റോക്സ് സമവാക്യങ്ങൾ പ്രധാനമായും ഉപയോഗിക്കുന്നത്.

ഒരു സമയാശ്രിത ദ്രവ്യസംരക്ഷണസമവാക്യം, മൂന്ന് സമയാശ്രിത ആക്കസംരക്ഷണസമവാക്യം, ഒരു സമയാശ്രിത ഊർജസംരക്ഷണസമവാക്യം എന്നിവ അടങ്ങിയതാണു നേവിയർ-സ്റ്റോക്സ് സമവാക്യങ്ങൾ. 

1822ൽ ക്ലോദേ ലൂയിസ് നേവിയരും 1845ൽ ജോൺ ഗബ്രിയേൽ സ്റ്റോക്ക്സും ഇവ സ്വതന്ത്രമായി കണ്ടു പിടിച്ചു. 

പ്രയോഗിക തലത്തിൽ ഒരുപാട് ദ്രവപ്രവാഹങ്ങളെ പഠിക്കാൻ നേവിയർ-സ്റ്റോക്സ് സമവാക്യങ്ങൾ ഉപയോഗിക്കുന്നു. കൂടാതെ കാലാവസ്ഥ പഠനത്തിനും, മാക്സ്‌വെൽ സമവാക്യങ്ങലോടെ ചേർത്ത് മാഗ്നെറ്റോഹൈഡ്രോഡയനമിക്സ് പഠനത്തിനും ഇവ ഉപയോഗിക്കുന്നു. ഇവയുടെ നിർദ്ധാരണം പ്രയാസമേറിയതാണ്.


</doc>
<doc id="192671" url="https://ml.wikipedia.org/wiki?curid=192671" title="ഇതൾ ത്രൈമാസിക">
ഇതൾ ത്രൈമാസിക

നാഷണൽ വിമൻസ് ഫ്രണ്ട് (NWF) കേരള ഘടകം കോഴിക്കോട് നിന്നും പുറത്തിറക്കുന്ന പ്രസിദ്ധീകരണമാണ് ഇതൾ ത്രൈമാസിക. മൂന്ന് മാസത്തിലൊരിക്കൽ ഇറങ്ങുന്ന രീതിയിലാണ് പ്രസിദ്ധീകരിക്കുന്നത്. പൂർണ്ണമായും സ്ത്രീകളുടെ പത്രാധിപത്യത്തിലാണ് ഇതൾ പുറത്തിറങ്ങുന്നത്. 2011-ലാണ് ഇതൾ ത്രൈമാസിക പ്രസിദ്ധീകരണം ആരംഭിച്ചത്.


</doc>
<doc id="192674" url="https://ml.wikipedia.org/wiki?curid=192674" title="ഉസ്താദ് ഹോട്ടൽ">
ഉസ്താദ് ഹോട്ടൽ

അഞ്ജലി മേനോന്റെ തിരക്കഥയിൽ അൻവർ റഷീദ് സംവിധാനം ചെയ്ത് 2012 ജൂൺ 29-നു് പുറത്തിറങ്ങിയ മലയാളചലച്ചിത്രമാണ് ഉസ്താദ് ഹോട്ടൽ. ദുൽഖർ സൽമാൻ, നിത്യ മേനോൻ, തിലകൻ, ലെന, മാമുക്കോയ, സിദ്ദിഖ് എന്നിവർ ഇതിൽ പ്രധാന വേഷങ്ങളിൽ അഭിനയിച്ചിരിക്കുന്നു. മാജിക് ഫ്രേംസിന്റെ ബാനറിൽ ലിസ്റ്റിൻ സ്റ്റീഫനാണ് ചിത്രം നിർമ്മിച്ചിരിക്കുന്നത് . ഗോപി സുന്ദർ സംഗീതസംവിധാനം നിർവ്വഹിച്ചിരിക്കുന്ന ചിത്രത്തിന്റെ ഛായാഗ്രഹണം ലോകനാഥനും, എഡിറ്റിങ്ങ് മഹേഷ് നാരായണനും ആണ് നിർവ്വഹിച്ചിരിക്കുന്നത്.



</doc>
