<doc id="177314" url="https://ml.wikipedia.org/wiki?curid=177314" title="ശ്രീയുക്തേശ്വരഗിരി">
ശ്രീയുക്തേശ്വരഗിരി

ബംഗാളിലെ ശ്രീരാമപുരത്ത് 1855 മേയ് 10 ന് ജനിച്ച പ്രിയനാഥ് കരാർ,മദ്ധ്യവയസ്സോടടുത്ത് ,ക്രിയായോഗപ്രയോക്താവായ ലാഹിരിമഹാശയന്റെ 
ശിഷ്യനായി യോഗദീക്ഷ നേടുകയും ശ്രീയുക്തേശ്വരഗിരി എന്ന പേരു സ്വീകരിച്ച് നിരവധി ശിഷ്യന്മാരെ ക്രിയായോഗം പരിശീലിപ്പിക്കുകയും ചെയ്തു.യുക്തേശ്വരൻ എന്നാൽ ഈശ്വരനുമായി സംയോജിച്ചവൻ എന്ന് അർത്ഥം.ലളിതമായ ജീവിതം നയിച്ചിരുന്ന അദ്ദേഹത്തിന്റെ ദാർശനിക ജ്ഞാനം അതിരറ്റതായിരുന്നു. ഭാരതീയദർശനങ്ങളും സത്യവേദപുസ്തകത്തിലെ വചനങ്ങളും സമഞ്ജസമായി സമന്വയിക്കുന്ന ‘ദ് ഹോളി സയൻസ് ‘ എന്ന കൃതി അപൂർവ്വവും അമൂല്യവുമായൊരു രചനയാണ്. ബംഗാളി, ഹിന്ദി, ഫ്രഞ്ച്,ഇംഗ്ലീഷ്, എന്നീ ഭാഷകൾ ഒഴുക്കോടെ സംസാരിക്കാൻ അദ്ദേഹത്തിനാവുമായിരുന്നു.സംസ്കൃത ഭാഷയും അദ്ദേഹത്തിനു സ്വായത്തമായിരുന്നു. നമ്മുടെ ഇപ്പോഴത്തെ കാലഘട്ടത്തിന് , 24000 കൊല്ലങ്ങളുള്ള ഒരു വിഷുവചക്രത്തിന്റെ ഗണിതശാസ്ത്രപരമായ പ്രയോഗസാദ്ധ്യതയെ ശ്രീയുക്തേശ്വരൻ കണ്ടുപിടിച്ചു.ദ് ഹോളി സയൻസ് എന്ന പുസ്തകത്തിന്റെ തുടക്കത്തിൽ ഇതു വിശദീകരിച്ചിട്ടുണ്ട്. ഹിന്ദുവേദശാസ്ത്രങ്ങളിലെ നിരീക്ഷണങ്ങളിൽ നിന്നു വ്യത്യസ്തമാണ് ഈ കാലഗണന.
1936 മാർച്ച് 9 -ന് തന്റെ പുരി ആശ്രമത്തിൽ വച്ച് അദ്ദേഹം ശരീരം വെടിഞ്ഞു.
അദ്ദേഹത്തിന്റെ പ്രമുഖശിഷ്യനാണ് പരമഹംസ യോഗാനന്ദൻ.


</doc>
<doc id="177315" url="https://ml.wikipedia.org/wiki?curid=177315" title="അമ്മാനക്കളി">
അമ്മാനക്കളി

കേരളീയ വനിതകളുടെ ഒരു നാടൻകളിയാണ് അമ്മാനക്കളി അഥവാ അമ്മാനാട്ടം. ഈ കളിക്കുപയോഗിക്കുന്ന കരു അമ്മാനക്കരു (അമ്മാനക്കായ) എന്നും കളിക്കുമ്പോൾ പാടുന്ന പാട്ട് അമ്മാനപ്പാട്ട് എന്നും അറിയപ്പെടുന്നു. തടികൊണ്ടുണ്ടാക്കുന്ന ഉരുണ്ട കരുവാണ് സാധാരണയായി കളിക്ക് ഉപയോഗിക്കുന്നത്. ചെറുനാരങ്ങ, പുന്നയ്ക്ക എന്നിവയും ഇതിനായി ഉപയോഗിക്കാറുണ്ട്. ഒരു കൈ കൊണ്ടോ ഇരു കൈകൾ കൊണ്ടോ അമ്മാനമാട്ടം നടത്താറുണ്ട്. നന്നായി പരിചയം സിദ്ധിച്ചവർ എട്ടു വരെ കരുക്കൾ ഉപയോഗിച്ച് ആട്ടം നടത്തുന്നു. ഓണാഘോഷ പരിപാടികളിൽ ഇത് മത്സരമായി നടത്താറുണ്ട്.

കരുക്കൾ ഒന്നൊന്നായി ക്രമത്തിൽ മുകളിലേക്ക് എറിയുകയും അവ തിരിച്ചു വീഴുമ്പോൾ കൈ കൊണ്ട് അതേ നിരയിൽ പിടിച്ചെടുക്കുകയും വീണ്ടും മുകളിലേക്ക് എറിയുകയും ചെയ്യുന്നു. പരിചയം ഏറിയവർ ഇത് അതിവേഗത്തിൽ ആവർത്തിക്കുന്നു. കരുക്കൾ താഴേക്കു പതിക്കുമ്പോൾ അവ വെട്ടിപ്പിടിച്ച് മുകളിലേക്കു എറിയുന്ന രീതിയും നിലനിന്നിരുന്നു. കളിക്കിടയിൽ കരു താഴെ വീഴുകയോ കൈക്കുള്ളിൽ ഇരുന്നു പോകുകയോ ചെയ്താൽ കളിക്കുന്ന വ്യക്തി പുറത്താകും.


</doc>
<doc id="177322" url="https://ml.wikipedia.org/wiki?curid=177322" title="കെ.വി. രാമകൃഷ്ണൻ">
കെ.വി. രാമകൃഷ്ണൻ

ഒരു പ്രമുഖ മലയാള കവിയും അദ്ധ്യാപകനുമാണ് കെ.വി. രാമകൃഷ്ണൻ.കവിതയ്ക്കുള്ള കേരളസാഹിത്യഅക്കാദമി അവാർഡു നേടിയിട്ടുണ്ട്.
1933-ൽ മലപ്പുറം ജില്ലയിലെ ക്ഷേത്രഗ്രാമമായ കാടാമ്പുഴയിൽ ജനിച്ചു. അമ്മ : കെ.വി. പാർവതി വാരസ്യാർ. അച്ഛൻ : എം.രാഘവവാരിയർ. 1954 മുതൽ 1962 വരെ സർക്കാർ ഉദ്യോഗസ്ഥനായിരുന്നു പിന്നീട് എറണാകുളം മഹാരാജാസ്‌ കോളേജിൽ ഉപരിപഠനം. 1966-67 ൽ കോതമംഗലം മാർ അത്തനേഷ്യസ്‌ കോളേജിൽ ഇംഗ്ലീഷ്‌ ലക്‌ചറർ. 1988-ൽ ഗുരുവായൂർ ശ്രീകൃഷ്‌ണാ കോളെജിൽ പ്രൊഫസറായിരിക്കെ സ്വമേധയാ വിരമിച്ച്‌ മാതൃഭൂമി ആഴ്‌ചപ്പതിപ്പിന്റെ അസിസ്‌റ്റന്റ്‌ എഡിറ്ററായി ചേർന്നു.



</doc>
<doc id="177323" url="https://ml.wikipedia.org/wiki?curid=177323" title="ധാർമികനീതി">
ധാർമികനീതി

ധർമത്തെ അടിസ്ഥാനമാക്കി വിഭിന്ന ജനസമുദായങ്ങൾ അനുഷ്ഠിക്കേണ്ട നിയമങ്ങളെയാണ് ധാർമികനീതി എന്നു പറയുന്നത്. നല്ല പെരുമാറ്റം തന്നെയാണ് ധർമം. ധർമം എന്ന പദത്തിന് മതം എന്നും അർഥമുണ്ട്. ഹിന്ദുധർമം, ബുദ്ധധർമം തുടങ്ങിയ പ്രയോഗങ്ങൾ അങ്ങനെ ഉണ്ടായതാണ്. ഹിന്ദുക്കളുടെ പെരുമാറ്റച്ചട്ടങ്ങളുടെ ലിഖിത രൂപങ്ങളാണ് ധർമസൂത്രവും ധർമശാസ്ത്രവും മറ്റും. ബുദ്ധമതക്കാരുടെ മതഗ്രന്ഥമാണ് ധർമപദം. പാലി ഭാഷയിൽ ധമ്മപദം എന്നാണ് പറയുക. വ്യാസന്റെ അഭിപ്രായത്തിൽ നല്ല ആചാരങ്ങളിലൂടെയാണ് ധർമം ഉരുത്തിരിയുന്നത്. ധർമം ആയുസ്സിനെ വർധിപ്പിക്കുന്നു.
<poem>
ആചാരപ്രഭവോ ധർമഃ
ധർമാദായുർവിവർധതേ
</poem>

ധാർമികമായ പ്രവൃത്തികൾ മാത്രമേ ചെയ്യാവൂ എന്ന് പഞ്ചതന്ത്രവും നിർദ്ദേശിക്കുന്നുണ്ട്.
<poem>
സത്കുലേ യോജയേത് കന്യാം
പുത്രം വിദ്യാസു യോജയേത്
വ്യസനേ യോജയേച്ഛത്രും
ഇഷ്ടം ധർമേണ യോജയേത്
</poem>

(കന്യകയെ നല്ല കുടുംബത്തോടും പുത്രനെ വിദ്യയോടും ശത്രുവിനെ വ്യസനത്തോടും കർത്തവ്യകർമത്തെ ധർമത്തോടും യോജിപ്പിക്കണം.) ഏറ്റവും വലിയ ധർമം അഥവാ ധർമസർവസ്വം എന്താണെന്ന കാര്യത്തിലും പഞ്ചതന്ത്രകാരന് വ്യക്തമായ അഭിപ്രായമുണ്ട്.
<poem>
ശ്രൂയതാം ധർമസർവസ്വം ശ്രുത്വാചൈവാവധാര്യതാം
ആത്മനഃ പ്രതികൂലാനിപരേഷാം ന സമാചരേത്
</poem>
(ധർമസർവസ്വം എന്താണെന്ന് കേട്ടുമനസ്സിലാക്കിയാലും. തന്നോട് മറ്റുള്ളവർ ചെയ്യരുതെന്നു കരുതുന്ന കാര്യങ്ങൾ മറ്റുള്ളവരോടും ചെയ്യരുത്.) മഹത്തായ ഈ ആശയം വിദേശീയർ പോലും അംഗീകരിച്ച് അവരുടെ ഭാഷകളിൽ അവതരിപ്പിച്ചിട്ടുണ്ട്. മനുസ്മൃതി സനാതനമായ ധർമത്തെപ്പറ്റി പറഞ്ഞിരിക്കുന്നത് ഇപ്രകാരമാണ്:-
<poem>
സത്യം ബ്രൂയാത് പ്രിയം ബ്രൂയാത്
ന ബ്രൂയാത് സത്യമപ്രിയം
നാസത്യം ച പ്രിയം ബ്രൂയാത്
ഏഷധർമഃ സനാതനഃ
</poem>

(സത്യം പറയണം. എന്നാൽ ആ സത്യം കേൾക്കുന്നവർക്ക് പ്രിയമുള്ളതായിരിക്കണം. അപ്രിയ സത്യം പറയാതിരിക്കയാണു നല്ലത്. കേൾക്കുന്നവർക്ക് പ്രിയമുള്ളതാണെങ്കിൽക്കൂടി അസത്യ ഭാഷണം ഒരിക്കലും നടത്തരുത്. ഇതാണ് സനാതനമായ ധർമം).

വാല്മീകിയുടെ അഭിപ്രായത്തിൽ സനാതനമായ ധർമം മറ്റൊന്നാണ്.
<poem>
കൃതേ ച പ്രതികർത്തവ്യം
ഏഷ ധർമഃ സനാതനഃ
</poem>

(ഉപകാരത്തിന് പ്രത്യുപകാരം ചെയ്യാൻ മറക്കരുത്. ഇതാണ് സനാതന ധർമം.) സാഗരലംഘനം നടത്തുന്ന ഹനുമാനോട് തന്റെ ശിഖരത്തിൽ വിശ്രമിച്ച് ആതിഥ്യം സ്വീകരിച്ചു പോകാൻ മൈനാകം പറയുന്നതാണ് സന്ദർഭം. രാമന്റെ വംശക്കാരാണ് പണ്ട് സാഗരം വലുതാക്കിയത്. അതിനു പ്രത്യുപകാരമാണ് രാമദൂതനു നൽകുന്ന ഈ അതിഥിപൂജ. "ഏഷ ധർമഃസനാതനഃ" എന്ന വാക്യം ആദികവിയിൽനിന്ന് മനുസ്മൃതികാരനായ ഭൃഗു മുനി കടമെടുത്തതാകാം.

മൃഗങ്ങളിൽനിന്ന് മനുഷ്യനെ വേറിട്ടുനിർത്തുന്ന വിശിഷ്ടഗുണം ധർമമാണെന്ന് താഴെച്ചേർക്കുന്ന ശ്ലോകം സമർഥിക്കുന്നു.
<poem>
ആഹാരനിദ്രാഭയമൈഥുനം ച
സാമാന്യമേതത്പശുഭിർനരാണാം
ധർമോ ഹി തേഷാമധികോ വിശേഷോ
ധർമേണ ഹീനാഃ പശുഭിസ്സമാനാഃ
</poem>
(ഭക്ഷണം, ഉറക്കം, ഭയം, ഇണചേരൽ എന്നിവ മനുഷ്യർക്കും മൃഗങ്ങൾക്കും ഉള്ള പൊതുസ്വഭാവമാണ്. ധർമാനുഷ്ഠാനം ഒന്നു മാത്രമത്രെ മൃഗങ്ങളിൽനിന്ന് മനുഷ്യരെ വേർതിരിക്കുന്ന ഗുണം. ധർമഹീനർ മൃഗതുല്യർതന്നെ). സാധാരണ മനുഷ്യർ മാത്രമല്ല ഭരണാധികാരികളും ധർമനിഷ്ഠരായിരിക്കണം എന്ന് ധർമ ശാസ്ത്രജ്ഞന്മാർ അനുശാസിച്ചിരുന്നു. 
<poem>
കിം ചിത്രം യദി രാജ
നീതികുശലോ രാജാ ഭവേദ്ധാർമികഃ 
</poem>
(രാജനീതികുശലനായ രാജാവ് ധർമിഷ്ഠനാണെങ്കിൽ അതിൽ അത്ഭുതപ്പെടാനെന്തിരിക്കുന്നു). "ധർമോസ്മത് കുലദൈവതം" എന്ന മുദ്രാവാക്യം മുറുകെപ്പിടിച്ചിട്ട് ആദർശജീവിതം നയിച്ചിരുന്നവരാണ് വേണാട്ടരചന്മാർ. "സ്വധർമേ നിധനം ശ്രേയഃ" എന്ന ഗീതാവാക്യവും സ്മരണീയമാണ്.

ധർമത്തെപ്പറ്റി അറിയാമെങ്കിലും ധർമനിഷ്ഠരാകാൻ കഴിയാത്തതിലുള്ള കൗരവന്മാരുടെ ധർമസങ്കടം മഹാഭാരതത്തിൽ വ്യാസൻ ഇങ്ങനെ വ്യക്തമാക്കിയിരിക്കുന്നു:
<poem>
ജാനാമിധർമം ന ച മേ പ്രവൃത്തിഃ
ജാനാമ്യധർമം ന ച മേ നിവൃത്തിഃ
കേനാപി ദേവേന ഹൃദിസ്ഥിതേന
യഥാ നിയുക്തോസ്മി തഥാ കരോമി
</poem>

(ധർമം എന്തെന്നറിയാം. പക്ഷേ പ്രാവർത്തികമാക്കാൻ സാധിക്കുന്നില്ല. അധർമം എന്തെന്നറിയാം. എന്നാൽ അത് ഒഴിവാക്കാൻ പറ്റുന്നില്ല. ഉള്ളിലിരുന്ന് ഏതോ ഒരു ദുഷ്ടദേവത ആജ്ഞാപിക്കുന്നതുപോലെ ഞാൻ എന്തൊക്കെയോ കാട്ടിക്കൂട്ടുന്നു എന്നുമാത്രം.) ഇത് ധൃതരാഷ്ട്രന്റെ മാത്രമല്ല, ധർമധീരതയില്ലാത്ത ഓരോ ദുർബലചിത്തന്റെയും വിലാപമാണ്. 


</doc>
<doc id="177325" url="https://ml.wikipedia.org/wiki?curid=177325" title="ദ പാഷൻ ഓഫ് ദ ക്രൈസ്റ്റ്">
ദ പാഷൻ ഓഫ് ദ ക്രൈസ്റ്റ്

മെൽ ഗിബ്സൺ സംവിധാനം ചെയ്ത് 2004ൽ പുറത്തിറങ്ങിയ അമേരിക്കൻ നാടക ചലച്ചിത്രമാണ് ദ പാഷൻ ഓഫ് ദ ക്രൈസ്റ്റ് .യേശുവിന്റെ ജീവചരിത്രത്തെ അടിസ്ഥാനമാക്കിയിട്ടുള്ളതാണ് സിനിമയുടെ കഥ .


</doc>
<doc id="177343" url="https://ml.wikipedia.org/wiki?curid=177343" title="തക്രപാക ചൂർണം">
തക്രപാക ചൂർണം

ഒരു ആയുർവേദ ഔഷധം ആണ് തക്രപാക ചൂർണം. ഗ്രഹണി, അർശസ്, അഗ്നിമാന്ദ്യം, അതിസാരം, പാണ്ഡുരോഗം എന്നീ രോഗങ്ങളുടെ ചികിത്സയ്ക്ക് നിർദ്ദേശിക്കാറുണ്ട്.

പുളിയാറൽ, ശുദ്ധിചെയ്ത കാട്ടുചേന, കുടകപ്പാലവേരിൻ തൊലി, മുത്തങ്ങാ, കൂർമുള്ളിൻ വേര്, വെളുത്ത അമ്പഴത്തിൻ തൊലി, ചെറുകടലാടി, നിലമ്പരണ്ട, ഇഞ്ചി, കദളിവാഴയുടെ കൂമ്പ്, മാങ്ങയണ്ടിയുടെ പരിപ്പ്, പ്ളാവിന്റെ തൊലി, കൊടിത്തൂവവേര്, ചന്ദനം, നാല്പാമരത്തൊലി; ചെറുനാരകം, കറിനാരകം, വള്ളിനാരകം, മാതളനാരകം ഇവയുടെ വേര് ഇവ 30 ഗ്രാം വീതം നന്നായി ചതച്ച് 12 ലി. പശുവിൻ മോരിൽ (തക്രം) കുറുക്കി 3 ലി. ആകുമ്പോൾ പിഴിഞ്ഞ് അരിച്ചെടുക്കണം. തിപ്പലി, ചതകുപ്പ, കൃമി ശത്രു, അതിവിടയം, അക്രാവ്, തൂവർച്ചിലക്കാരം, ചവർക്കാരം, ഇന്തുപ്പ്, വെടിയുപ്പ്, ജീരകം, കിരിയാത്ത്, ചുവന്നരത്ത, വാൽമുളക്, അയമോദകം, ഏലത്തരി, വിഴാലരി, ഇലവർങം, മാഞ്ചി, ത്രിഫലത്തോട്, ജാതിക്ക, മാശിക്ക എന്നീ ഔഷധങ്ങൾ 8 ഗ്രാം വീതം എടുത്ത് പൊടിച്ച് ഭസ്മമാക്കി അരിച്ചുവച്ചിരിക്കുന്ന തക്രക്വാഥത്തിൽ കലക്കണം.

ഈ മിശ്രിതം അടുപ്പിൽ വച്ച് തിളപ്പിച്ചു കുറുക്കിയെടുത്ത് ഒരു പലകയിൽ തേച്ചുണക്കി പൊടിയാക്കുന്നു. ഈ പൊടി അഞ്ചു ഗ്രാം വീതം തേനിൽ ചാലിച്ച് ദിവസം രണ്ടുനേരം കഴിക്കാനാണ് സാധാരണ നിർദ്ദേശിക്കാറുള്ളത്.


</doc>
<doc id="177344" url="https://ml.wikipedia.org/wiki?curid=177344" title="ഒറ്റ">
ഒറ്റ

ഉഷ്ണ-ഉപോഷ്ണമേഖലയിലെ കാടുകളിലും നദീതടങ്ങളും കണ്ടുവരുന്ന ഒരു പുൽ വർഗ്ഗ സസ്യമാണ് ഒറ്റ. "ഒട്ടൽ" , "ഓട" എന്നീ പേരുകൾ ഉള്ള ഈ സസ്യത്തിന് മുളയുടെ ഘടനയാണുള്ളത്. "Poaceae" സസ്യകുടുംബത്തിൽ ഉൾപ്പെടുന്ന ഇതിന്റെ ശാസ്ത്രീയനാമം "Ochlandra scriptoria" എന്നാണ്. പശ്ചിമഘട്ടതദ്ദേശവാസിയായ ഒരു ബഹുവർഷസസ്യമാണിത്.



</doc>
<doc id="177346" url="https://ml.wikipedia.org/wiki?curid=177346" title="നാസികാചൂർണം">
നാസികാചൂർണം

സഹസ്രയോഗത്തിൽ വിവരിക്കുന്ന ഒരു ഔഷധയോഗം ആണ്നാസികാചൂർണം. ദുഷ്ടപീനസം, തലയ്ക്കകത്തുണ്ടാകുന്ന കഫക്കെട്ട്, തലവേദന, വായ്നാറ്റം തുടങ്ങിയ അസുഖങ്ങൾ ഈ ചൂർണം മൂക്കിൽ വലിച്ചാൽ മാറിക്കിട്ടുന്നതാണ്.

നെല്ലിക്കാത്തോട്, ജീരകം, മയിൽപ്പീലി, ജാതിക്ക, ജാതിപത്രി, ഇരുവേലി, രാമച്ചം, വെള്ളക്കൊട്ടം, ഇരട്ടിമധുരം, കച്ചോലം ഇവ തുല്യ അളവിൽ എടുത്തശേഷം, ഇവ എല്ലാം കൂടുന്നതിനു സമം ചന്ദനവും പുകയിലയും കൂട്ടിച്ചേർത്ത് ഉണക്കിപ്പൊടിച്ച് നാരങ്ങാനീരിൽ അരച്ചുണക്കി അതു വീണ്ടും കരിക്കിൻ വെള്ളത്തിൽ അരച്ചുണക്കി നല്ലതുപോലെ പൊടിച്ചെടുക്കുന്നു. ഇതിൽ പച്ചക്കർപ്പൂരം, സാമ്പ്രാണി, വെരുകും പുഴു ഇവയും ചേർത്തരച്ച് യോജിപ്പിച്ച് വീണ്ടും ഉണക്കിപ്പൊടിച്ചെടുത്താണ് നാസികാചൂർണം തയ്യാറാക്കുന്നത്.


</doc>
<doc id="177348" url="https://ml.wikipedia.org/wiki?curid=177348" title="കോസ്‌റ്റാ കോൺകോർഡിയ കപ്പൽചേതം">
കോസ്‌റ്റാ കോൺകോർഡിയ കപ്പൽചേതം

2012 ജനുവരി 13 വെള്ളിയാഴ്ച രാത്രി ( ഇന്ത്യൻ സമയം ശനിയാഴ്ച പുലർച്ചെ) ആഡംബരക്കപ്പലായ "'കോസ്‌റ്റാ കോൺകോർഡിയ", മദ്ധ്യധരണ്യാഴിയിൽ ഇറ്റലിക്കു സമീപം ഐസോളോ ഡെൽ ഗിഗ്ലിഒ ( Isolo del Giglio) ദ്വീപിന്റെ തീരത്ത്‌ കടൽപ്പാറയിൽ ഇടിച്ചു ചരിഞ്ഞ് പാതി മുങ്ങി. ദ്വീപിന്റെ തീരത്തിന് 300 മീറ്റർ സമീപം കൂടി സഞ്ചരിച്ചിരുന്ന കപ്പൽ നാവിക ചിത്രത്തിൽ കാണിച്ചിട്ടില്ലാത്ത പാറയിൽ ഇടിക്കുകയും, വെള്ളം കയറിക്കൊണ്ടിരിക്കുമ്പോൾ വീണ്ടും 1000 മീറ്ററോളം മുന്നോട്ടു സഞ്ചരിച്ചു. അപ്പോൾ ഗിഗ്ലിഒ തുറമുഖത്തേക്ക് കപ്പൽ വെട്ടിത്തിരിച്ചപ്പോൾ ചരിഞ്ഞ് മുങ്ങാൻ തുടങ്ങി എന്നാണു അപകടത്തിൽ നിന്നും രക്ഷപ്പെട്ട ക്യാപ്ടൻ പറഞ്ഞത്. സിവിതാവേഷ്യ തുറമുഖത്തു നിന്ന്‌ വടക്കുപടിഞ്ഞാറൻ ഇറ്റലിയിലെ സവോനയിലേക്കു യാത്ര പുറപ്പെട്ട്‌ മൂന്നു മണിക്കൂർ കഴിഞ്ഞായിരുന്നു അപകടം. 

രാത്രി യാത്രക്കാർ അത്താഴം കഴിച്ചുകൊണ്ടിരിക്കേ പൊടുന്നനേ ലൈറ്റുകൾ അണഞ്ഞു. വൻശബ്‌ദത്തോടെ കപ്പൽ ഉലഞ്ഞു. അത്താഴമേശയിൽനിന്നു പാത്രങ്ങൾ നിലത്തുവീണു. അതു ടൈറ്റാനിക്കിലെ ഒരു രംഗം പോലെയുണ്ടായിരുന്നു എന്ന് രക്ഷപ്പെട്ട യാത്രക്കാരിലൊരാളായ പത്രപ്രവർത്തക മാരാ പാംജിയാനി പറഞ്ഞു..പാറയിൽത്തട്ടിയ കപ്പലിന്റെ ഇടതുവശം 50 മീറ്ററോളം പിളർന്നു. കപ്പൽ ചെരിയുകയും ലൈഫ്‌ ജാക്കറ്റ്‌ ധരിക്കാൻ ക്യാപ്‌ടൻ നിർദ്ദേശിക്കുകയും ചെയ്‌തതോടെ യാത്രക്കാർ പരിഭ്രാന്തരായി. ചിലർ കടലിലേക്ക്‌ എടുത്തുചാടി.

കപ്പലിൽ യാത്രക്കാരും ജീവനക്കാരുമായി 4232 പേരാണ് ഉണ്ടായിരുന്നത്. ഇവരിൽ മലയാളികൾ ഉൾപ്പെടെയുള്ള ഇന്ത്യക്കാരുമുള്ളതായാണു സൂചന. ചില യാത്രക്കാരുടെ മൃതദേഹങ്ങൾ കടലിൽനിന്നു കണ്ടെടുത്തു. . യാത്രക്കാരെയും ജീവനക്കാരെയും ലൈഫ്‌ ബോട്ടുകളിലും തീരസേനയുടെ ഹെലികോപ്‌ടറുകളിലുമായി രക്ഷപ്പെടുത്തി. കപ്പലിൽ ശേഷിക്കുന്നവരെ രക്ഷപ്പെടുത്താൻ ശ്രമം നടക്കുന്നു. ആകെ 6 പേർ മരണമടയുകയും 15 പേരെ കാണാതായി എന്നുമാണ് ബീ. ബീ. സീ റിപ്പോർട്ട്‌. . 

രക്ഷപ്പെടുത്തിയവരെയെല്ലാം വിനോദസഞ്ചാരത്തിനു പേരുകേട്ട ചെറുദ്വീപായ ടസ്‌കാനിലെ സ്‌കൂളുകൾ, ഹോട്ടലുകൾ, പള്ളി എന്നിവിടങ്ങളിൽ പാർപ്പിച്ചു. തീര-നാവികസേന, വ്യോമസേന എന്നിവയുടെ അഞ്ചു ഹെലികോപ്‌ടറുകളാണു രക്ഷാപ്രവർത്തനത്തിൽ ഏർപ്പെട്ടത്‌. തീരസേനാംഗങ്ങളിൽ ഒരാൾ കപ്പലിൽ ഇറങ്ങി യാത്രക്കാരെ പ്രത്യേക ബാസ്‌കറ്റിൽ കയറ്റി ഹെലികോപ്‌ടറിലേക്ക്‌ ഉയർത്താൻ സഹായിച്ചു. കോസ്‌റ്റാ ക്രൂയിസ്‌ എന്ന കമ്പനിയുടേതാണു കപ്പൽ.


</doc>
<doc id="177349" url="https://ml.wikipedia.org/wiki?curid=177349" title="തിക്തകം">
തിക്തകം

തിക്ത (കയ്പു) രസമുള്ള ആയുർവേദ ഔഷധ ദ്രവ്യങ്ങളെ മൊത്തമായി പറയുന്ന പേരാണ് തിക്തകം. ഈ ഗണത്തിൽ ഏറ്റവും ശ്രേഷ്ഠമായ ദ്രവ്യം പടോലം ആണ്. കുലകം, തിക്തം, പാണ്ഡുകം, കയ്ക്കശച്ഛദം, രാജീഫലം, പാണ്ഡുഫലം, രാജേയം, അമൃതഫലം, ബീജഗർഭം, പ്രതീകം, കുഷ്ഠഹാ കാസഭഞ്ജനം എന്നിവ പര്യായങ്ങൾ. ഇത് ആമത്തെ പചിപ്പിക്കും, ഹൃദ്യവും വ്യഷ്യവും ലഘുവും അഗ്നിദീപനവും സ്നിഗ്ധവും ഉഷ്ണവുമാണ്. കാസം, ജ്വരം, ത്രിദോഷം,കൃമി ഇവയെ ശമിപ്പിക്കും. വേര് സുഖവിരേചനത്തെയുണ്ടാക്കും. തണ്ട് കഫത്തേയും പത്രം പിത്തത്തേയും ഫലം ത്രിദോഷത്തേയും ശമിപ്പിക്കും. ഘൃതം, കഷായം, ചൂർണം തുടങ്ങിയ കല്പനകളായി ഉപയോഗപ്പെടുത്തുന്നു.


</doc>
<doc id="177350" url="https://ml.wikipedia.org/wiki?curid=177350" title="അസംഗജനനം">
അസംഗജനനം

ലൈംഗികത പൂർണമായും ഒഴിവാക്കിക്കൊണ്ടുള്ള പ്രത്യുത്പാദനരീതി ആണ് അസംഗജനനം. മിക്ക ജീവികളിലും ലൈംഗിക പ്രത്യുത്പാദനമാണ് നടക്കുന്നത്. ബീജാണ്ഡസംയോജനം ഇത്തരത്തിലുള്ള പ്രത്യുത്പാദനത്തിന് അനിവാര്യമാണ്. ബീജാണ്ഡങ്ങളുടെ പരിപക്വനസമയത്ത് ക്രോമസോമുകളുടെ എണ്ണം പകുതിയായി കുറയുന്നതുമൂലം ബീജസങ്കലനഘട്ടത്തിൽ സ്പീഷീസിനു സഹജമായ ക്രോമസോം നില കൈവരുന്നു. ഇങ്ങനെ പ്രത്യുത്പാദനം നടന്നുകൊണ്ടിരിക്കുന്ന പല ജീവികളിലും കാലക്രമത്തിൽ പരിണാമം സംഭവിച്ച് ലൈംഗികത നഷ്ടപ്പെടുകയും അലൈംഗികമായ മാർഗങ്ങളാൽ പ്രത്യുത്പാദനം നടക്കാനിടയാകുകയും ചെയ്യുന്നു. ഈ പ്രതിഭാസമാണ് അസംഗജനനം. ലൈംഗികമായും അലൈംഗികമായും പ്രത്യുത്പാദനം നടക്കുന്ന പല സസ്യങ്ങളുമുണ്ട്; ഈ രീതിയെ അസംഗജനനമായി കണക്കാക്കാനാകില്ല.

ജന്തുക്കളിൽ ഇപ്രകാരം പ്രത്യുത്പാദനം നടക്കുന്നത് അനിഷേകജനനം മൂലമാണ്. ബീജസങ്കലനമില്ലാതെതന്നെ ഇവയിൽ അണ്ഡവികാസം സംഭവിക്കുന്നു. ചില റോട്ടിഫെറുകൾ, വിരകൾ , ക്രസ്റ്റേഷ്യകൾ , പ്രാണികൾ തുടങ്ങിയവ ഉദാഹരണങ്ങളാണ്. അണ്ഡകോശത്തിലെ ക്രോമസോമുകളുടെ എണ്ണം പരിപക്വനസമയത്ത് കുറയാതെ നിലനിർത്തുന്നതിനു പല സമ്പ്രദായങ്ങളും കണ്ടുവരുന്നു. ഐച്ഛികമായുള്ള അനിഷേകജനനം തേനീച്ചകളിൽ കണ്ടുവരുന്നുണ്ട്. ബീജസങ്കലനമില്ലാതെ അണ്ഡം വികാസം പ്രാപിക്കുന്നതാണ് ആൺതേനീച്ചകൾ; മറിച്ച് ബീജസങ്കലനമുണ്ടാകുമ്പോൾ പെൺതേനീച്ചകളും ഉണ്ടാകുന്നു. ചില റോട്ടിഫെറുകളിലും ക്രസ്റ്റേഷ്യകളിലും അനിഷേകജനനം മാത്രമാണ് പ്രത്യുത്പാദനമാർഗം.

ചില പന്നൽച്ചെടികൾ, തൃണവർഗങ്ങൾ, ഉള്ളി വർഗങ്ങൾ തുടങ്ങിയ സസ്യങ്ങളിൽ അസംഗജനനം മൂലമാണ് പ്രത്യുത്പാദനം നടക്കുന്നത്. എലോഡിയ കാനഡെൻസിസ് ഐച്ഛികമായ അസംഗജനനത്തിന് ഉദാഹരണമാണ്. ശൈത്യമേഖലകളിൽ കായികപ്രജനനം മൂലവും, ഉഷ്ണമേഖലാപ്രദേശങ്ങളിൽ ലൈംഗികവും അലൈംഗികവുമായ മാർഗങ്ങൾ മുഖേനയുമാണ് ഈ സസ്യത്തിൽ പ്രത്യുത്പാദനം നടക്കുന്നത്. അവികല്പരൂപത്തിലുള്ള അസംഗജനനം സസ്യങ്ങളിൽ വിരളമാണെങ്കിലും ചില തൃണവർഗങ്ങളിൽ ഇതു സാധാരണമാണ്. മറ്റു ചിലവയെ അപൂർണമായ അവികല്പി എന്നു വിളിക്കാവുന്നതാണ്. ഇവയിൽ ചിലപ്പോഴെല്ലാം പുഷ്പങ്ങൾ വിരിയുകയും അപ്പോഴെല്ലാം ലൈംഗികമായ പ്രത്യുത്പാദനം നടക്കുകയും ചെയ്യുന്നു. അസംഗജനനത്തിന്റെയും ലൈംഗിക പ്രത്യുത്പാദനത്തിന്റെയും ആവൃത്തി നിശ്ചയിക്കുന്നത് ജനിതകഘടനയും പരിസരവുമായുള്ള ലോലമായ പൊരുത്തത്തിലൂടെയാണ്. തൃണവർഗങ്ങളും ഉള്ളി ഇനങ്ങളും പെട്ടെന്നു പെരുകുന്നത് വിത്തുകൾക്കു പകരം ബൾബിൽസ് എന്നറിയപ്പെടുന്ന പ്രോപ്പഗ്യുളുകൾ മുഖേനയാണ്.

പായലുകൾ, പന്നൽവർഗച്ചെടികൾ തുടങ്ങിയ പല സസ്യങ്ങളിലും ഗാമറ്റോഫൈറ്റ്, സ്പോറോഫൈറ്റ് എന്നീ സ്പഷ്ടമായ രണ്ടു പരമ്പരകൾ ആവർത്തനരൂപത്തിലുണ്ടായിരിക്കും. ലൈംഗികമായ പ്രത്യുത്പാദനം നടക്കുന്നവയിൽ ഗാമറ്റോഫൈറ്റ് ഏകഗുണിതവും സ്പോറോഫൈറ്റ് ദ്വിഗുണിതവുംആയിരിക്കും. ബീജസങ്കലനവും ന്യൂനീകരണവിഭജനവും ആണ് ഈ നില കൈവരുത്തുന്നത്. അസംഗജനനം മാത്രമുള്ള ചില പന്നൽ വർഗങ്ങളിലും പ്രസ്തുത പരമ്പരകൾ ഒന്നിടവിട്ടു കാണാം. ഗാമറ്റോഫൈറ്റിൽ ന്യൂനീകരണവിഭജനമില്ലാതെ ദ്വിഗുണിത അവസ്ഥ നിലനില്ക്കുന്നതുകൊണ്ടും ബീജസങ്കലനമില്ലാത്ത അണ്ഡവികാസംകൊണ്ട് സ്പോറോഫൈറ്റുണ്ടാകുന്നതിനാലുമാണ് ഇതു സാധ്യമാകുന്നത്.

പായലുകൾ, പന്നൽവർഗച്ചെടികൾ തുടങ്ങിയ പല സസ്യങ്ങളിലും ഗാമറ്റോഫൈറ്റ്, സ്പോറോഫൈറ്റ് എന്നീ സ്പഷ്ടമായ രണ്ടു പരമ്പരകൾ ആവർത്തനരൂപത്തിലുണ്ടായിരിക്കും. ലൈംഗികമായ പ്രത്യുത്പാദനം നടക്കുന്നവയിൽ ഗാമറ്റോഫൈറ്റ് ഏകഗുണിതവും സ്പോറോഫൈറ്റ് ദ്വിഗുണിതവുംആയിരിക്കും. ബീജസങ്കലനവും ന്യൂനീകരണവിഭജനവും ആണ് ഈ നില കൈവരുത്തുന്നത്. അസംഗജനനം മാത്രമുള്ള ചില പന്നൽ വർഗങ്ങളിലും പ്രസ്തുത പരമ്പരകൾ ഒന്നിടവിട്ടു കാണാം. ഗാമറ്റോഫൈറ്റിൽ ന്യൂനീകരണവിഭജനമില്ലാതെ ദ്വിഗുണിത അവസ്ഥ നിലനില്ക്കുന്നതുകൊണ്ടും ബീജസങ്കലനമില്ലാത്ത അണ്ഡവികാസംകൊണ്ട് സ്പോറോഫൈറ്റുണ്ടാകുന്നതിനാലുമാണ് ഇതു സാധ്യമാകുന്നത്.

അസംഗജനനത്തെക്കുറിച്ചുള്ള പഠനങ്ങൾ ആരംഭിച്ചത് വിങ്ക്ളർ എന്ന ശാസ്ത്രകാരനാണ്. സസ്യങ്ങളിലുള്ള അസംഗജനനത്തിന്റെ ഉത്പത്തി, പരിണാമം, അടിസ്ഥാനം എന്നീ വിഷയങ്ങളെക്കുറിച്ച് സ്റ്റെബിൻസ് , ഗസ്റ്റാഫ്സൺ തുടങ്ങിയവർ വിപുലമായ പഠനങ്ങൾ നടത്തിയിട്ടുണ്ട്. വർഗസങ്കരണത്തിൽനിന്നാണ് അസംഗജനനമുള്ള പല സ്പീഷീസുകളുടെയും ഉദ്ഭവമെന്നും, അവയിൽ പലതും ബഹുഗുണിതങ്ങളാണെന്നും കാണുന്നുണ്ട്; ഇവ (വർഗസങ്കരണവും ബഹുഗുണിതാവസ്ഥയും) എപ്പോഴും അസംഗജനനത്തിനു കാരണമല്ല. വർഗസങ്കരണംകൊണ്ട് വൈവിധ്യമുള്ള ക്രോമസോമുകൾ ഒത്തുകൂടുമ്പോൾ അസംഗജനനത്തിനുള്ള ജനിതകാടിസ്ഥാനം യാദൃച്ഛികമായി വന്നുകൂടാവുന്നതാണ്. അല്ലിയം ഇനങ്ങളിൽ നടത്തിയ ചില സങ്കരണപരീക്ഷണങ്ങൾ , അസംഗജനനത്തിനു ജനിതകപരമായ അടിസ്ഥാനങ്ങളുണ്ടെന്നു കാണിക്കുന്നു. ചിലവയിൽ ഒരു പ്രഭാവിത ജീൻ ആണ് ഇതിനു കാരണമെങ്കിൽ മറ്റു ചിലവയിൽ രണ്ടുമൂന്നു വ്യത്യസ്ത ജീനുകളുടെ സംയോജിതപ്രവർത്തനമായിരിക്കും. ദ്വിഗുണിതം ലൈംഗികവും, ബഹുഗുണിതം അസംഗജനനികവുമായി കാണപ്പെടുന്ന സ്പീഷീസിൽ 'ബഹുഗുണിത' നിലതന്നെയാണ് അസംഗജനനത്തിനു നിദാനമെന്നു കരുതാം. അസംഗജനനത്തിനു കാരണഭൂതമാകാവുന്ന ജീനുകൾ അധികരിച്ച രീതിയിൽ ഒരു പോളിപ്ലോയിഡിൽ വരാവുന്നതാണ്.
ലൈംഗികതയുടെ ഏറ്റവും വലിയ നേട്ടം, ജനിതകപരമായ വിഭിന്നത ക്രമാനുഗതമായി കൈവരുത്തി പരിണാമത്തിനുള്ള കളമൊരുക്കുന്നുവെന്നതാണ്. അസംഗജനനം മൂലം ഈ പ്രധാനനേട്ടം നഷ്ടമാകുന്നുണ്ടെങ്കിലും പ്രകൃതിയിൽ വിജയിക്കാനാവശ്യമായ സംഖ്യാബലം വേഗം നേടിയെടുക്കുവാൻ ഇതു സഹായകമാവുന്നുണ്ട്. മാതൃവഴി മാത്രം പ്രത്യുത്പാദനം നടക്കുന്നതുകൊണ്ട് അതിവേഗം പെരുകാനും ഒരു പ്രദേശത്തു കാലുറപ്പിക്കാനും ഇവയ്ക്കു സാധിക്കുന്നു. ലൈംഗികപ്രക്രിയയ്ക്ക് അനിവാര്യമായ ചില പരിസരഘടകങ്ങൾ ലഭ്യമാകാത്ത പ്രദേശങ്ങളിൽ അസംഗജനനികസ്പീഷിസിനു കടന്നുചെല്ലാനും ഇതു സഹായകമാണ്.


</doc>
<doc id="177352" url="https://ml.wikipedia.org/wiki?curid=177352" title="അരിമേദാദി തൈലം">
അരിമേദാദി തൈലം

ഒരു ആയൂർവേദൗഷധം ആണ് അരിമേദാദി തൈലം. എല്ലാവിധ മുഖരോഗങ്ങളുടെയും ശമനത്തിന് ഇത് ഉപയോഗിച്ചുവരുന്നു; ദന്തരോഗങ്ങളിൽ വിശേഷിച്ചും ഇത് ഫലപ്രദമായി കാണുന്നുണ്ട്. പല്ലുവേദന, പല്ലുവേദനകൊണ്ട് മുഖത്തുണ്ടാകുന്ന നീര് എന്നീ രോഗങ്ങളിൽ കവിൾക്കൊള്ളാനും തേച്ചുകുളിക്കാനും ഇത് ഉപയോഗിച്ചുവരുന്നു. മുൻപറഞ്ഞ രോഗങ്ങളിൽ നസ്യം, വസ്തി എന്നീ ക്രിയാക്രമങ്ങൾക്കും ഇതു പ്രയോഗിച്ചുവരുന്നു. ഇത് ഉള്ളിൽ സേവിക്കുകയും ചെയ്യാം.

കരിവേലപ്പട്ട 100 പലം, പേരാൽപ്പട്ട, അത്തിപ്പട്ട, അരയാൽപ്പട്ട, ഇത്തിപ്പട്ട ഇവയെല്ലാംകൂടി 100 പലം. ഈ മരുന്നുകളെല്ലാം ചതച്ച് 64 ഇടങ്ങഴി വെള്ളത്തിൽ കഷായം വച്ച് നാലിലൊന്നാക്കി വറ്റിച്ച് അരിച്ചെടുക്കണം. ഈ കഷായത്തിൽ 4 ഇടങ്ങഴി എള്ളെണ്ണ ചേർത്തു താഴെ പറയുന്ന മരുന്നുകൾ പൊടിച്ചരച്ച് കല്ക്കമായി ചേർത്തു പാകപ്പെടുത്തണം.അതിമധുരം, ഏലം, ഇലവർങം, പച്ചില, മഞ്ചട്ടി, കരിങ്ങാലിക്കാതൽ, പാച്ചോറ്റിത്തൊലി, കുമിഴിൻവേര്, നാല്പാമരപ്പട്ട, കരിവേലപ്പട്ട, മുത്തങ്ങാക്കിഴങ്ങ്, അകിൽ, ചന്ദനം, രക്തചന്ദനം, കർപ്പൂരം, ജാതിക്കായ്, തക്കോലം, മാഞ്ചി, താതിരിപ്പൂവ്, കാവിമണ്ണ്, താമരവളയം, ശതകുപ്പ, തിപ്പലി, താമരയല്ലി, കുങ്കുമപ്പട്ട, കോലരക്ക്, പറച്ചുണ്ടവേര്, ചെറുവഴുതിനവേര്, പകുതിവിളവുള്ള കൂവളക്കായ്, ദേവതാരം, കന്മദം, ചരളം, ചോനകപ്പുല്ല്, പ്ളാശിൻപട്ട, വരട്ടുമഞ്ഞൾ, മരമഞ്ഞൾത്തൊലി, ഞാഴൽപൂവ്, ചെറുപ്പുന്നയരി, നീർമരുതിൻവേരിൻതൊലി, കൊഴിഞ്ഞിൽവേര്, ത്രിഫലത്തോട്, ചെഞ്ചല്യം, പുഷ്കരമൂലവേര്, വെളുത്തവഴുതിനവേര്, മലങ്കാരയ്ക്കായ് എന്നീ മരുന്നുകൾ ഓരോന്നും മൂന്നു കഴഞ്ചു വീതം, പാകത്തിന് അരിച്ച് അഞ്ജനക്കല്ല്, കർപ്പൂരം എന്നിവ പാത്രപാകം ചേർത്ത് എടുക്കുമ്പോൾ നിർമ്മാണം പൂർത്തിയാകുന്നു.


</doc>
<doc id="177366" url="https://ml.wikipedia.org/wiki?curid=177366" title="ജി. ബാലകൃഷ്ണൻ നായർ">
ജി. ബാലകൃഷ്ണൻ നായർ

വേദാന്ത ആചാര്യനും ഭഗവദ്ഗീതയുടെയും ശ്രീനാരായണ കൃതികളുടെയും വ്യാഖ്യാതാവും ആത്മീയ പ്രഭാഷകനുമായിരുന്നു ജി. ബാലകൃഷ്ണൻ നായർ (1923, ഫെബ്രുവരി 5 - 2011 ഫെബ്രുവരി 4). ശിവഗിരിമഠം മുൻ ആചാര്യനും സംസ്‌കൃതാധ്യാപകനുമായിരുന്നു ഇദ്ദേഹം. 

1923 ഫെബ്രുവരി 5-ന് തിരുവനന്തപുരം ജില്ലയിലെ പേരൂർക്കടയിൽ വഴയില കുറുക്കണ്ണാൽ വീട്ടിൽ സർവശ്രീ ഗോവിന്ദപ്പിള്ളയുടെയും ഗൗരിയമ്മയുടെയും മകനായി ജനിച്ചു. സാമ്പത്തിക പരാധീനത മൂലം അദ്ദേഹത്തിന് ഇംഗ്ലീഷ് സ്കൂളിൽ പ്രവേശിക്കുവാൻ സാധിച്ചിരുന്നില്ല. പിന്നീട് പേരൂർക്കടയിൽ ആരംഭിച്ച സംസ്കൃത സ്കൂളിൽ വിദ്യാർഥികളുടെ എണ്ണം തികയ്ക്കാനായി സ്കൂൾ അധികൃതർ ബാലകൃഷ്ണനെ നിർബന്ധിച്ചു ചേർത്തു. സംസ്കൃത പഠനത്തിന് അക്കാലത്ത് പ്രവേശനത്തുക വേണ്ടിയിരുന്നില്ല. പേരൂർക്കട സ്കൂളിൽ ചതുർത്ഥം (നാലാം ക്ലാസ്) വരെയും പഞ്ചമം മുതൽ പാൽക്കുളങ്ങരയിലെ സംസ്കൃത സ്കൂളിലും വിദ്യ അഭ്യസിച്ചു. 

തിരുവനന്തപുരം ഗവണ്മെന്റ് സംസ്കൃത കോളേജ്, യൂണിവേഴ്സിറ്റി കോളേജ് എന്നിവിടങ്ങളിൽ ഔപചാരിക വിദ്യാഭ്യാസം നടത്തി. സംസ്കൃത വ്യാകരണണത്തിൽ മഹോപാധ്യായ ബിരുദവും കേരള യൂണിവേഴ്സിറ്റിയിൽ നിന്നും മലയാളത്തിലും, സംസ്കൃതത്തിലും ബിരുദാനന്തര ബിരുദവും ബനാറസ് ഹിന്ദു യൂണിവേഴ്സിറ്റിയിൽ നിന്ന് ഹിന്ദിയിൽ ബിരുദാനന്തര ബിരുദവും നേടി. തുടർന്ന് തിരുവനന്തപുരം യൂണിവേഴ്സിറ്റി കോളേജിൽ ലക്ചററായി ജോലിയിൽ പ്രവേശിച്ചു. 

ആദ്യകാലങ്ങളിൽ ക‌മ്യൂണിസ്റ്റ് പാർട്ടിയുടെ സജീവ പ്രവർത്തകനായിരുന്നു ഇദ്ദേഹം. ദിവസവും നാലും അഞ്ചും മീറ്റിങ്ങുകളിൽ പ്രസംഗിയ്ക്കുകയും ക‌മ്യൂണിസ്റ്റ് സിദ്ധാന്തം ആഴത്തിൽ മനസ്സിലാക്കാൻ ശ്രമിയ്ക്കുകയും ചെയ്തു. പട്ടം താണുപിള്ളയുടെ പ്രജാ സോഷ്യലിസ്റ്റ് പാർട്ടിയുടെ ശക്തികേന്ദ്രമായ പാൽക്കുളങ്ങരയിൽ നിന്ന് ക‌മ്യൂണിസ്റ്റ് പാർട്ടിയുടെ സ്ഥാനാർത്ഥിയായി നഗരസഭാ തിരഞ്ഞെടുപ്പിൽ മത്സരിച്ചെങ്കിലും ബാലകൃഷ്ണൻ പരാജയപ്പെട്ടു. ചൈനാ യുദ്ധത്തിന്റേയും അതോടാനുബന്ധിച്ച പ്രത്യയശാസ്ത്രസമരത്തിന്റേയും പേരിൽ 1962 ഓടെ ക‌മ്യൂണിസ്റ്റ് പ്രസ്ഥാനത്തിൽ ഭിന്നിപ്പുണ്ടായപ്പോൾ പാർട്ടിയിൽ നിന്നു വിട്ടുപോന്നു.

1962 ജൂലൈ മാസം ഒന്നാംതീയതി, ഏഴര വയസ്സുള്ള മകൻ അരവിന്ദൻ ടെറ്റനസ് ബാധിതനായി തിരുവനന്തപുരം ജനറൽ ആശുപത്രിയിൽ വച്ച് മരണമടഞ്ഞു.ഏതാണ്ട് അമ്പതു മിനിട്ടോളം ശാന്തനായി ശിവ, ശിവ എന്നുച്ചരിച്ചുകിടന്ന ശേഷമാണ് ആ കുട്ടി മരണമടഞ്ഞത്.മകന്റെ മരണത്തോടെ പ്രൊഫസർ.ജീ ബാലകൃഷ്ണൻ നായർ “എന്തായാലും ഇനി യഥാർത്ഥ ശിവനെ, അതായത് ശാസ്ത്രീയമായ ജീവിതസത്യം എന്നൊന്നുണ്ടെങ്കിൽ അതന്വേഷിച്ചു കണ്ടെത്തിയിട്ട് മേൽകാര്യം“ എന്നുറച്ച് ആഴത്തിൽ വേദാന്ത കൃതികളുടെ പഠനം ആരംഭിച്ചു.ഇനി മുതൽ ഭൌതികമായ നേട്ടത്തിനുവേണ്ടി മുൻകൈയെടുത്ത് യാതൊന്നും പ്രവർത്തിക്കുകയില്ലെന്നും തീരുമാനിച്ചു.മകനായ അരവിന്ദനെ അദ്ദേഹം ഗുരുവായി സ്വീകരിച്ചു.

പാലക്കാട് വിക്ടോറിയാ കോളേജിലേക്ക് അദ്ദേഹത്തിന് സ്ഥലം മാറ്റം കിട്ടി. അവിടെ കോളേജിനടുത്ത് വിജ്ഞാനരമണീയം എന്ന പേരിൽ രമണമഹർഷിയുടെ സ്മാരകമായി നിർമ്മിച്ച ഒരു ആശ്രമമുണ്ടായിരുന്നു.വിക്റ്റോറിയ കോളേജിലും നല്ലൊരു സംസ്കൃത ഗ്രന്ഥശാല ഉണ്ടായിരുന്നു.അവിടെവച്ച് അദ്ദേഹം പ്രമുഖ വേദാന്ത കൃതികളായ ഭഗവദ്ഗീത, മാണ്ഡൂക്യോപനിഷത്തിന് ഗൌഡപാദാചാര്യർ എഴുതിയിട്ടുള്ള മാണ്ഡൂക്യകാരിക,യോഗവാസിഷ്ഠം, ബ്രഹ്മസൂത്രഭാഷ്യം, ഉപനിഷത്തുകൾ, വിദ്യാരണ്യസ്വാമികളുടെ പഞ്ചദശി, ജീവൻമുക്തിവിവേകം എന്നിവ ആഴത്തിൽ പഠിച്ചു

വിക്ടോറിയ കോളേജിൽ പഠിപ്പിയ്ക്കുന്ന സമയത്ത് പ്രൊഫസർ. എസ് ഗുപ്തൻ നായരുടെ കൂടെയാണ് താമസിച്ചിരുന്നത്. അദ്ദേഹത്തിന്റെ പ്രോത്സാഹനത്തിൽ കേരളത്തിലെ മിക്ക രാമകൃഷ്ണ മിഷനുകളുമായും ബന്ധമുണ്ടാവുകയും രാമകൃഷ്ണ മിഷൻ പ്രസിദ്ധീകരണങ്ങളിൽ ലേഖനങ്ങൾ പ്രകാശിതമാവുകയും ചെയ്തു.തുടർന്ന് കേരളത്തിലെ പല പ്രമുഖ പ്രസിദ്ധീകരണങ്ങളിലും വേദാന്തവിഷയത്തിൽ അദ്ദേഹത്തിന്റെ ലേഖനങ്ങൾ പ്രസിദ്ധീകരിച്ചു. പാലക്കാട് വച്ച് അദ്ദേഹം വേദാന്തഗ്രന്ഥങ്ങൾ വിശദീകരിയ്ക്കുന്ന പ്രഭാഷണങ്ങൾ തുടങ്ങുകയും ബ്രഹ്മയജ്ഞം എന്ന പേരിൽ അത് പിന്നീട് കേരളമാകെ പ്രസിദ്ധമാവുകയും ചെയ്തു

പാലക്കാട് വിക്ടോറിയാ കോളേജിൽ അധ്യാപകനായിരിയ്ക്കുന്ന സമയത്തു തന്നെയാണ് ശ്രീനാരായണഗുരുവിന്റെ കൃതികൾ അദ്ദേഹം ആദ്യം വായിയ്ക്കുന്നത്. സാധാരണക്കാർക്ക് ദുർഗ്രാഹ്യമായ ഗുരുദേവകൃതികൾക്ക് അന്ന് വ്യാഖ്യാനങ്ങൾ വളരെ കുറവായിരുന്നു.ശ്രീ നാരായണഗുരുവിന്റെ ദർശനങ്ങൾ സ്വയം ഉറച്ചുകിട്ടുന്നതിനായി പ്രൊഫസർ.ജീ ബാലകൃഷ്ണൻ നായർ ചില കൃതികൾക്ക് വ്യാഖ്യാനങ്ങളെഴുതുകയും, കേരളത്തിൽ ഗുരുദേവൻ സ്ഥാപിച്ച എല്ലാ ക്ഷേത്രങ്ങളിലും പോയി കുറച്ചുനാൾ താമസിച്ച് പ്രഭാഷണങ്ങൾ നടത്തുകയും ചെയ്തു.

പാലക്കാട് വിക്ടോറിയ കോളേജ്, തിരുവനന്തപുരം മഹാത്മാഗാന്ധി കോളേജ് , യൂണിവേഴ്സിറ്റി കോളേജ് , ഗവണ്മെന്റ് സംസ്കൃത കോളേജ് എന്നിവിടങ്ങളിൽ ലക്ചററും പ്രൊഫസറുമായി ജോലിനോക്കി.1978ൽ ഉദ്യോഗത്തിൽ നിന്നും വിരമിച്ചു.

ഉദ്യോഗത്തിലിരിയ്ക്കുമ്പോൾ തന്നെ വേദാന്തത്തിൽ അഗാധമായ അറിവു നേടിയ അദ്ദേഹം, വിരമിച്ച ശേഷം 1980ൽ വർക്കല ശിവഗിരി സന്യാസമഠത്തിലെ മുഖ്യ ആചാര്യനായി സ്ഥാനമേറ്റു. 1980 മുതൽ 1990 വരെ പത്തുകൊല്ലം അദ്ദേഹം അവിടെ മുഖ്യാചാര്യനായി ഉണ്ടായിരുന്നു. അവിടെ വച്ച് ഒരുകൊല്ലം ഒരു കൃതി എന്ന നിലയിൽ പത്തുകൊല്ലം കൊണ്ട് പത്ത് വാള്യങ്ങളിലായി ശ്രീനാരായണ ഗുരുവിന്റെ സമ്പൂർണ്ണ കൃതികൾക്കും വ്യാഖ്യാനമെഴുതി പ്രസിദ്ധീകരിച്ചു.

ചെന്തിട്ട തിയോസഫിക്കൽ സൊസൈറ്റിയിൽ വളരെക്കാലം ഗീതാ പ്രഭാഷണവും യോഗവാസിഷ്ഠ പ്രഭാഷണവും നടത്തിയിരുന്നു. ശാസ്തമംഗലം ശ്രീരാമകൃഷ്ണാശ്രമത്തിലും ഏറെനാൾ അദ്ദേഹത്തിന്റെ വേദാന്ത പ്രഭാഷണം നടന്നു

ഏതെങ്കിലും രീതിയിലുള്ളാ മതാചാരങ്ങളോടോ, ആശ്രമങ്ങളുമായോ പ്രസ്ഥാനങ്ങളുമായോ അദ്ദേഹത്തിനു ഒരു ബന്ധവുമുണ്ടായിരുന്നില്ല. ശ്രീനാരായണ ഗുരുവിനെപ്പോലെ തന്നെ എല്ലാ മതങ്ങൾക്കും അതീതനായിത്തന്നെ അദ്ദേഹം അവസാനം വരേയും ജീവിച്ചു.അതേയവസരത്തിൽ എല്ലാവരോടും യാതൊരു ദ്വേഷ്വവുമില്ലാതെ സഹകരിയ്ക്കുകയും ചെയ്തു. വേദാന്തം സത്യജ്ഞാനത്തിനുള്ള ചിന്താരീതിയെന്ന നിലയിൽ ഒരു ഉപാധിയാണെന്നും അതിനു ഒരു മതത്തോടും യാതൊരു ബന്ധവുമില്ലെന്നും അദ്ദേഹം വീണ്ടും വീണ്ടും ശ്രീനാരായണഗുരുവിനെ ഉദ്ധരിച്ച് പറയുമായിരുന്നു.

2010 അവസാനത്തോടു കൂടി ശാരീരികമായി തികച്ചും അവശനാകുന്നതു വരെ സ്ഥിരമായി വേദാന്ത വിഷയത്തിൽ കൊല്ലത്തും തിരുവനന്തപുരത്തും മറ്റുമായി പ്രഭാഷണങ്ങൾ നടത്തിവന്നു.വേദാന്തവിഷയത്തിൽ സംശയങ്ങളുണ്ടാകുന്നവർക്ക് അദ്ദേഹത്തെ എപ്പോഴും ചെന്നുകാണുവാനും സാധിച്ചിരുന്നു.പ്രധാന ശിഷ്യയും ആയൂർവേദ ഡോക്ടറുമായ ഡോ.സരളയുടെ കൊല്ലത്തുള്ള വീട്ടിൽ മാസത്തിൽ കുറച്ചുനാൾ തങ്ങി ചികിത്സ കൊള്ളുകയും ആ സമയത്ത് കൊല്ലത്ത് പ്രഭാഷണം നടത്തുകയും ചെയ്യുമായിരുന്നു.അത്തരത്തിൽ ചികിത്സയിലിരിയ്ക്കുമ്പോൾ 2011 ഫെബ്രുവരി നാലാം തീയതി ദേഹവിയോഗമുണ്ടായി.

ബാലകൃഷ്ണൻ നായർ സംസ്കൃതകോളേജിൽ പഠിച്ച സഹപാഠിയായ സരസ്വതിയമ്മയെ പ്രണയിച്ചു വിവാഹം കഴിച്ചു. 1990-ൽ ഭാര്യ സരസ്വതിയമ്മ അന്തരിച്ചു. ഡോ. ഗോപാലകൃഷ്ണൻ നായർ (ആയുർവേദ കോളേജ് റിട്ട. പ്രൊഫസർ), വൈദ്യുതി ബോർഡിൽ നിന്ന് വിരമിച്ച ബാലചന്ദ്രൻ നായർ, ഡോ. സതി എന്നിവർ മക്കളാണ്.





</doc>
<doc id="177367" url="https://ml.wikipedia.org/wiki?curid=177367" title="കുഞ്ഞളിയൻ">
കുഞ്ഞളിയൻ

സജി സുരേന്ദ്രൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് കുഞ്ഞളിയൻ. ജയസൂര്യ, അനന്യ എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. കൃഷ്ണ പൂജപ്പുരയാണ് രചന നിർവ്വഹിച്ചിരിക്കുന്നത്. മുളകുപാടം ഫിലിംസിന്റെ ബാനറിൽ ടോമിച്ചൻ മുളകുപാടമാണ് ചിത്രം നിർമ്മിച്ചത്.


സജി സുരേന്ദ്രൻ സംവിധാനം ചെയ്ത നാലാമത്തെ ചിത്രമാണ് "കുഞ്ഞളിയൻ". 2011 സെപ്റ്റംബർ അവസാനത്തോടെ പൊള്ളാച്ചിയിലാണ് ചിത്രീകരണം ആരംഭിച്ചത്.



</doc>
<doc id="177370" url="https://ml.wikipedia.org/wiki?curid=177370" title="ഹോമായ് വ്യാരവാല">
ഹോമായ് വ്യാരവാല

ഇന്ത്യയുടെ ചരിത്രപ്രധാനമായ മൂഹൂർത്തങ്ങളിൽ പലതും ക്യാമറയിൽ പകർത്തിയ രാജ്യത്തെ ആദ്യത്തെ വനിതാ പത്ര ഛായാഗ്രാഹകയായിരുന്നു ഹോമായ് വ്യാരവാല. (9 ഡിസംബർ 1913 - 15 ജനുവരി 2012)
1913-ൽ തെക്കൻ ഗുജറാത്തിലെ നവ്സാരിയിൽ ഒരു പാഴ്‌സി കുടുംബത്തിൽ ജനിച്ചു. ' ഡാൽഡ 13 ' എന്ന പേരിലും അറിയപ്പെട്ട ഹോമായ്, ജെ. ജെ. സ്‌കൂൾ ഓഫ് ആർട്‌സ് വിദ്യാർഥിനിയായിരിക്കെ ഫോട്ടോഗ്രാഫിയിൽ ആകൃഷ്ടയായി. പിന്നീട് ജീവിത പങ്കാളിയായ മനേക് ഷാ വ്യാരവാല ആയിരുന്നു പ്രചോദനം. ആദ്യചിത്രം ബോംബെക്രോണിക്കിളിൽ പ്രസിദ്ധീകരിച്ചു. പിന്നീട് ബ്രിട്ടീഷ് ഇൻഫർമേഷൻ സർവീസിന്റെ ഡൽഹി ബ്യൂറോയിൽ ഫോട്ടോഗ്രാഫറായി. ഒപ്പം ഓൺലുക്കറിലും ടൈമിലും ഫോട്ടോകൾ പ്രസിദ്ധീകരിച്ചു. പിന്നീട് ബോംബെ ആസ്ഥാനമായി ഇല്ലസ്‌ട്രേറ്റഡ് വീക്ക്‌ലിയിൽ ചേർന്നു. ജവാഹർലാൽ നെഹ്രുവായിരുന്നു ഹോമായുടെ ക്യാമറയ്ക്ക് ഏറ്റവും ഇഷ്ടപ്പെട്ട വ്യക്തി. ഗാന്ധിജിയുടെ ചിത്രവും ഹോമായ് ക്യാമറയിൽ പകർത്തി. 1938മുതൽ 73വരെ വാർത്താ ഫോട്ടോഗ്രാഫി രംഗത്ത് സജീവമായി നിന്ന ഹോമായ് പിന്നീട് രംഗത്തുനിന്ന് സ്വമേധയാ പിന്മാറി. ഭർത്താവ് മനേക് ഷാ 1970-ൽഅന്തരിച്ചു.

രണ്ടാം ലോകമഹായുദ്ധം, ഇന്ത്യൻ സ്വാതന്ത്ര്യസമരം, ബംഗാൾ വിഭജനം, റെഡ്‌ഫോർട്ടിൽ ആദ്യമായി ദേശീയ പതാക ഉയർത്തുന്നത് ഇവയെല്ലാം അവരുടെ ക്യാമറയിലൂടെ ചരിത്രത്തിന്റെ താളുകളിലെ മായാത്ത ചിത്രങ്ങളായി. പാകിസ്താനിലേക്ക് യാത്രതിരിക്കുന്നതിന് മുമ്പ് വ്യാകുലനായി കാണപ്പെട്ട ജിന്നയുടെ പടം, ഗാന്ധിജിയുടെ വിയോഗവേളയിലെ ദൃശ്യങ്ങൾ എന്നിവയും പ്രസിദ്ധങ്ങളായിരുന്നു.
പത്മവിഭൂഷൺ (2011)
ഹോമായുടെ ക്ലിക്കുകൾ


</doc>
<doc id="177390" url="https://ml.wikipedia.org/wiki?curid=177390" title="യുഗപുരുഷൻ">
യുഗപുരുഷൻ

ശ്രീനാരാണയഗുരുവിന്റെ ജീവിതത്തെ ആസ്പദമാക്കി ആർ. സുകുമാരൻ സംവിധാനം ചെയ്ത് 2010-ൽ പ്രദർശനത്തിനെത്തിയ മലയാളചലച്ചിത്രമാണ് യുഗപുരുഷൻ. തലൈവാസൽ വിജയ് ആണ് ശ്രീനാരായണ ഗുരുവിനെ അവതരിപ്പിച്ചിരിക്കുന്നത്. മമ്മൂട്ടി, കലാഭവൻ മണി, സിദിഖ്, നവ്യ നായർ എന്നിവർ മറ്റു പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. ചിത്രത്തിന്റെ കഥ, തിരക്കഥ, സംഭാഷണം എന്നിവയെല്ലാം ആർ. സുകുമാരൻ തന്നെയാണ് നിർവഹിച്ചിരിക്കുന്നത്. കൈതപ്രം ദാമോദരൻ നമ്പൂതിരി, കുമാരനാശാൻ, ശ്രീ നാരായണഗുരു എന്നിവർ രചിച്ച ഗാനങ്ങൾക്ക് മോഹൻ സിത്താര ഈണം നൽകിയിരിക്കുന്നു.




</doc>
<doc id="177394" url="https://ml.wikipedia.org/wiki?curid=177394" title="ആനന്ദമയി മാ">
ആനന്ദമയി മാ

ഭാരതത്തിലെ പ്രമുഖയായ ഒരു ആത്മീയ വ്യക്തിത്വമായിരുന്നു ബംഗാളിലെ ആനന്ദമയി മാ. 

ബംഗാളിൽ ഖിവരാദേശത്ത് 1896 ഏപ്രിൽ 30 ന് ജനിച്ച നിർമ്മലാ സുന്ദരി എന്ന ബാലിക, കുട്ടിക്കാലത്തു തന്നെ ദിവ്യാനുഭൂതികൾ നേടി . അന്നത്തെ നാട്ടുനടപ്പനുസരിച്ച് പതിമൂന്നാം വയസ്സിൽ വിവാഹിതയായെങ്കിലും അവർ തന്റെ ധ്യാനാത്മകജീവിതം തുടർന്നു. ഭർത്താവായി വന്ന ഭോലാനാഥിനെ അവർ പിതാജീ എന്നു വിളിച്ചുപോന്നു. അചിരേണ അദ്ദേഹം അവരുടെ ശിഷ്യനാവുകയാണ് ഉണ്ടായത്.
നൈസർഗ്ഗികവും ജന്മസിദ്ധവുമായ യോഗാനുഭൂതിയിൽ മുഴുകി എപ്പോഴും കഴിഞ്ഞിരുന്ന അവരെ ജനസാമാന്യം ആദരപൂർവ്വം ആനന്ദമയി മാ എന്നു വിളിച്ചുപോന്നു.മായുടെ മൊഴികൾ അവാച്യമാം വിധം സംഗീതാത്മകമായിരുന്നു. അതിമധുരമായിരുന്നു ആ സ്വരം.
കമലാ നെഹ് റു , ജമുനാലാൽ ബജാജ് എന്നിങ്ങനെ , സ്വദേശികളും വിദേശികളുമായ നിരവധി പ്രശസ്തരും പ്രഗല്ഭരും മാതാജിയുടെ അപൂർവ്വത കണ്ടറിഞ്ഞ് അവരെ ആരാധിച്ചിരുന്നു.
ഭാരതത്തിലെ യോഗാത്മകപാരമ്പര്യത്തിൽ അസാധാരണമായ ഒരു സാന്നിദ്ധ്യമായിരുന്നു അവർ.
1982 ആഗസ്റ്റ് 27 ന് ഡെറാഡൂണിൽ വച്ച് ആനന്ദമയി മാ ദേഹം വെടിഞ്ഞു.



</doc>
<doc id="177396" url="https://ml.wikipedia.org/wiki?curid=177396" title="ടി.എ. തൊമ്മൻ">
ടി.എ. തൊമ്മൻ

കേരളത്തിലെ മുൻമന്ത്രിയും ഒന്നും, രണ്ടും കേരളനിയമസഭകളിൽ പൂഞ്ഞാർ നിയോജകമണ്ഡലത്തെ പ്രതിനിധീകരിച്ച രാഷ്ട്രീയ നേതാവായിരുന്നു ടി.എ. തൊമ്മൻ (- 11 ഏപ്രിൽ 1984). ബി.എ, ബി.എൽ. ബിരുദധാരിയായിരുന്ന ഇദ്ദേഹം ആർ. ശങ്കർ മന്ത്രിസഭയിലെ നിയമം, റവന്യൂ വകുപ്പുകളാണ് കൈകര്യം ചെയ്തിരുന്നത്. 

കോട്ടയം ജില്ലയിലെ പൂഞ്ഞാറിൽ ജനിച്ച ഇദ്ദേഹം പാലായിലാണ് അഭിഭാഷകവൃത്തി നോക്കിയത്, കുറച്ച് നാൾ പാലാ നഗരസഭയുടെ മുനിസിപ്പൽ അംഗവുമായിട്ടുണ്ട്. കോൺഗ്രസ് പ്രതിനിധിയായി പൂഞ്ഞാർ മണ്ഡലത്തിൽ നിന്നാണ് ടി.എ. തൊമ്മൻ ഒന്നും, രണ്ടും കേരളനിയമസഭയിലേക്ക് തിരഞ്ഞെടുക്കപ്പെട്ടത്. തന്റെ ദീർഘ നാളത്തെ രാഷ്ട്രീയ ജീവിതത്തിനിടയിൽ നിരവധി സ്ഥാനങ്ങളിൽ ഇദ്ദേഹം പ്രവർത്തിച്ചിട്ടുണ്ട്. 1960കളിലെ കോൺഗ്രസ് നിയമസഭാകക്ഷിയുടെ ചീഫ് വിപ്പ്, 1958 മുതൽ 1959 വരെ കെ.പി.സി.സി. എക്സിക്യൂട്ടീവ് അംഗം, 1962 മുതൽ 1963 വരെ പബ്ലിക് അക്കൗണ്ട് കമ്മിറ്റിയുറ്റെ തലവൻ, സബോർഡിനേറ്റ് ലെജിസ്ലേഷൻ കമ്മിറ്റി ചെയർമാൻ, ഖാദി ഗ്രാമവികസന ബോർഡിന്റെ ജില്ലാ ഉപദേശകസമിതിയംഗം എന്നിവയാണ് അവയിൽ ചിലത്. 1984 ഏപ്രിൽ 11ന് ഇദ്ദേഹം അന്തരിച്ചു.


</doc>
<doc id="177401" url="https://ml.wikipedia.org/wiki?curid=177401" title="ദ വുമൻ ഇൻ ബ്ലാക്ക്">
ദ വുമൻ ഇൻ ബ്ലാക്ക്

ജേംസ് വാട്കിൻസ് സംവിധാനം ചെയ്ത് ഡാനിയേൽ റാഡ്ക്ലിഫ് ,സോഫി സ്റ്റുക്കി ,ലിസ് വൈറ്റ് എന്നിവർ പ്രധാന വേഷങ്ങൾ അഭിനയിച്ച് 2012 ഫെബ്രുവരി 3ന് ഹാമ്മർ ഫിലിംസ് പുറത്തിറക്കുന്ന ഇംഗ്ലീഷ് ഭയാനക ചലച്ചിത്രമാണ് ദ വുമൻ ഇൻ ബ്ലാക്ക്



</doc>
<doc id="177410" url="https://ml.wikipedia.org/wiki?curid=177410" title="വേട്ടൈക്കാരൻ">
വേട്ടൈക്കാരൻ

ബി.ബാബുശിവൻ സംവിധാനം ചെയ്ത് വിജയ് ,അനുഷ്ക ഷെട്ടി എന്നിവർ പ്രധാന കഥാപാത്രങ്ങളെ അവതരിപ്പിച്ച് സൺ പിക്ച്ചേഴ്സ് 2009 ഡിസംബർ 18ന് പുറത്തിറക്കിയ തമിഴ് ചലച്ചിത്രമാണ് വേട്ടൈക്കാരൻ .


</doc>
<doc id="177413" url="https://ml.wikipedia.org/wiki?curid=177413" title="ബി.ടി. രണദിവെ">
ബി.ടി. രണദിവെ

അവിഭക്ത കമ്മ്യൂണിസ്റ്റ് പാർട്ടിയുടേയും തുടർന്നു് സി.പി.ഐ.(എം)-ന്റേയും പ്രമുഖനായ ഒരു അഖിലേന്ത്യാ നേതാവായിരുന്നു ബാലചന്ദ്ര ത്രയംബക് രണദിവെ. 1990 ഏപ്രിൽ 6-ന് അന്തരിക്കുന്ന സമയത്ത് സി.പി.ഐ. (എം)-ന്റെ പൊളിറ്റ് ബ്യൂറോയിലും കേന്ദ്ര കമ്മിറ്റിയിലും അംഗമായിരുന്നു .

1904 ഡിസംബർ 19-ന് ബോംബെയിലെ ദാദർ മേഖലയിലെ ധുരുവാഡി എന്ന സ്ഥലത്ത് ത്രയംബക് മൊറേശ്വർ രണദിവെയുടെയും യശോദയുടെയും മകനായിട്ടാണ് ബി.ടി. രണദിവെ ജനിച്ചത് .

എട്ടാമത്തെ വയസ്സിൽ രണദിവെയെ പൂനെയിലെ പ്രസിദ്ധമായ നൂതൻ മറാത്തി വിദ്യാലയത്തിൽ നാലാം ക്ലാസിൽ പ്രവേശിപ്പിച്ചു. ചെറുപ്പത്തിൽ തന്നെ രാഷ്ട്രീയത്തിൽ താല്പര്യം കാണിച്ച ബി.ടി.ആർ. തന്റെ ആദ്യകാലങ്ങളിൽ ലോകമാന്യ തിലകന്റെയും ഗാന്ധിജിയുടെയും പ്രത്യയശാസ്ത്രങ്ങളിൽ ആകൃഷ്ടനായിരുന്നു .

1921-ൽ അദ്ദേഹം മട്രിക്കുലേഷൻ പരീഷ ജയിക്കുകയും പൂനെയിലെ ഫെർഗൂസൻ കോളേജിൽ ഉന്നതപഠനത്തിനായി ചേരുകയും ചെയ്തു. എന്നാൽ അദ്ദേഹത്തിന്റെ പിതാവിന്റെ നിർദ്ദേശത്തിന് വഴങ്ങി പിറ്റേ വർഷം അദ്ദേഹം ബോംബെയിലെ വിൽസൺ കോളേജിൽ ചേർന്നു. 1925-ൽ ചരിത്രവും സാമ്പത്തികശാസ്ത്രവും വിഷയങ്ങളായെടുത്ത് ബി.എ. പരീക്ഷ ജയിക്കുകയുണ്ടായി .

1925-ൽ രണദിവെ ബോംബെ സ്കൂൾ ഓഫ് എക്കണോമിക്സിൽ എം.എ. പഠിക്കുവാനായി ചേർന്നു. അക്കാലത്തെ പ്രശസ്ത സാമ്പത്തികശാസ്ത്രജ്ഞരായ കെ.ടി. ഷായുടെയും സി.എൻ. വക്കീലിന്റെയും കീഴിലായിരുന്നു അദ്ദേഹം തന്റെ എം.എ. പ്രബന്ധത്തിനായി ഗവേഷണം ചെയ്തിരുന്നത്. 1927-ൽ ബോംബെ യൂണിവേഴ്സിറ്റിയുടെ സ്വർണ്ണ മെഡലോടെ അദ്ദേഹം എം.എ. പാസ്സായി .

1990 ഏപ്രിൽ 6-ന് അന്തരിക്കുന്ന സമയത്ത് സി.പി.ഐ. (എം)-ന്റെ പൊളിറ്റ് ബ്യൂറോയിലും കേന്ദ്ര കമ്മിറ്റിയിലും അംഗമായിരുന്നു .

രണദിവെയുടെ പിതാവ് ഗോപാല കൃഷ്ണ ഗോഖലെയുടെ ആശയങ്ങളിൽ തല്പരനായ, സ്വാതന്ത്ര സമരത്തെ പിന്തുണച്ചിരുന്ന ഒരു കോൺഗ്രസ്സ് അനുകൂലി ആയിരുന്നു. 1924-ൽ രണദിവെയുടെ ബിരുദ പഠന സമയത്ത് ചൗരി-ചൗര സംഭവത്തെ തുടർന്ന് ഗാന്ധിജി നിസ്സഹരണ പ്രസ്ഥാനം പിൻവലിച്ചിരുന്ന സമയമായിരുന്നു. എന്നാൽ രണദിവെ ഈ നീക്കത്തിൽ അസംതൃപ്തനായിരുന്നു .

ബിരുദാനന്തര ബിരുദ പഠനത്തിന് ശേഷം മൂന്ന് വർഷത്തെ ഗവേഷണത്തിനായി സ്കോളർഷിപ്പ് ലഭിച്ചിരുന്നുവെങ്കിലും, വീട്ടിൽ നിന്ന് ജോലി ചെയ്യുവാനായി പിതാവിന്റെ നിർബ്ബന്ധമുണ്ടായിരുന്നെവെങ്കിലും സജീവ രാഷ്ട്രീയത്തിൽ പ്രവേശിക്കുവാനുള്ള ഉൽക്കടമായ ആഗ്രഹം നിമിത്തം അദ്ദേഹം അതെല്ലാം നിരാകരിക്കുകയുണ്ടായി .
ഇക്കാലത്തിനിടെ ജർമ്മനിയിൽ രസതന്ത്രത്തിൽ ഗവേഷണത്തിന് പോയിരുന്ന അദ്ദേഹത്തിന്റെ മച്ചുനൻ ജി.എം. അധികാരി അവിടെ കമ്മ്യൂണിസ്റ്റുകാരുമായി സമ്പർക്കത്തിലാവുകയും രണദിവെയ്ക്ക് രഹസ്യമായി മാർക്സിസ്റ്റ് ലേഖനങ്ങൾ എത്തിച്ചു കൊടുക്കുകയും ചെയ്തിരുന്നു. ഇംഗ്ലണ്ടിൽ നിന്നും ആർ.പി. ദത്ത് പത്രാധിപനായി പ്രസിദ്ധീകരിച്ചിരുന്ന ലേബർ മന്ത്ലിയും, ലെനിന്റെ ലേഖനങ്ങളും വായിക്കുകയും മാർക്സിസ്റ്റ് പ്രത്യയശാസ്ത്രത്തിൽ ആകൃഷ്ടനായി 1928-ൽ കമ്മ്യൂണിസ്റ്റ് പാർട്ടിയിൽ അംഗമാവുകയും ചെയ്തു .

1928-ൽ ക്രാന്തി എന്ന മറാഠി വാരികയിലെ എഡിറ്ററായിരുന്നു. 1929-ൽ തൊഴിലാളികളുമായി സംവദിക്കുന്നതിന്റെ മദ്ധ്യത്തിൽ പൊലീസ് അറസ്റ്റ് ചെയ്യുകയുണ്ടായി .


</doc>
<doc id="177422" url="https://ml.wikipedia.org/wiki?curid=177422" title="മിസോ ഭാഷ">
മിസോ ഭാഷ

ഇന്ത്യയിലെ സംസ്ഥാനമായ മിസോറമിലെ മിസോ ജനങ്ങൾ സംസാരിക്കുന്ന ഭാഷയാണ് മിസോ ഭാഷ. ബ്രിട്ടീഷ്‌ കൊളോണിയൽ കാലത്ത് ലൂഷായ് എന്നും ഇതു അറിയപ്പെട്ടിരുന്നു.

മിസോ ഭാഷ ടിബറ്റോ-ബർമൻ ഭാഷയുടെ കുകിഷ്‌ ശാഖയിൽ നിന്നാണ്.

മൊത്തം 25 അക്ഷരങ്ങളാണ് എഴുതുവാൻ വേണ്ടി മിസോ ഭാഷയിൽ ഉപയോഗിക്കുന്നത്.


</doc>
<doc id="177426" url="https://ml.wikipedia.org/wiki?curid=177426" title="അസ്ഗർ ഫർഹാദി">
അസ്ഗർ ഫർഹാദി

ഒരു പ്രമുഖ ഇറാനി തിരക്കഥാകൃത്തും ചലച്ചിത്ര സംവിധായകനുമാണ് അസ്ഗർ ഫർഹാദി. ഗോൾഡൻ ഗ്ലോബ് പുരസ്‌കാരമടക്കം നിരവധി പുരസ്കാരങ്ങൾ ഇദ്ദേഹത്തിന്റെ ചിത്രങ്ങൾക്ക് ലഭിച്ചിട്ടുണ്ട്.മികച്ച വിദേശചിത്രത്തിനുള്ള അക്കാദമി പുരസ്കാരം 2012 ൽ നാദർ ആന്റ് സിമിൻ, എ സെപ്പറേഷൻ എന്ന ചിത്രത്തിന് ലഭിച്ചിട്ടുണ്ട്.
ഇറാനിലെ പുതുയുഗ സംവിധായകരിൽ ഏറ്റവും ശ്രദ്ധേയമായ വ്യക്തിത്വമാണ് അസ്ഗർ ഫർഹാദി. ടെഹ്റാൻ സർവ്വകലാശാലയിൽ നിന്നും നാടക പഠനത്തിൽ ബിരുദവും ടാർബിയാത്ത് മൊദാരസ് (Tarbiat Modarres ) സർവ്വകലാശാലയിൽ നിന്നും സംവിധാനത്തിലും ബിരുദാനന്തര ബിരുദവും നേടി. ഇറാനിലെ യംഗ് സിനിമ സൊസൈറ്റിയുടെ 8 mm,16 mm ചിത്രങ്ങളിലൂടെ ശ്രദ്ധേയനായി. ഇറാൻ ഉൻഫർമേഷൻ ബ്യൂറോയ്ക്കു വേണ്ടിയും പ്രവർത്തിച്ചു. എ ടേൽ ഓഫ് ദ സിറ്റി തുടങ്ങിയ ടെലിവിഷൻ സീരിയലുകൾ സംവിധാനം ചെയ്തു.

ഡാൻസിംഗ് ഇൻ ദ ഡസ്റ്റ് ആയിരുന്നു പ്രഥമ ചിത്രം.2006ൽ കേരളത്തിൽ നടന്ന പതിനൊന്നാം അന്തർദേശീയ ചലച്ചിത്രോത്സവത്തിൽ മികച്ച സംവിധായകനുള്ള രജതചകോരം അസ്ഗർ ഫർഹാദിക്കായിരുന്നു. അദ്ദേഹത്തിന്റെ ഫയർവർക്സ് വെനസ്ഡേ നിരൂപകശ്രദ്ധ നേടി. എബൗട്ട് എല്ലിയിലൂടെ മികച്ച ചിത്രത്തിനുള്ള സുവർണ ചകോരം ലഭിച്ചു . ഐ.എഫ്.എഫ്.കെരാജ്യാന്തരമേളയിൽ തുടർച്ചയായ സിനിമകളിലൂടെ രണ്ടു ചകോരം സ്വന്തമാക്കിയ ആദ്യ സംവിധായകനെന്ന ബഹുമതിയും ഫർഹാദിക്കാണ്. ബെർലിൻ ചലച്ചിത്രോത്സവത്തിൽ മികച്ച രണ്ടാമത്തെ ചിത്രത്തിനുള്ള പുരസ്കാരം എബൗട്ട് എല്ലി നേടിയിരുന്നു. ഈ ചിത്രം ഇറാനിൽ നിന്ന് ഔദ്യോഗികമായി ഓസ്‌കാറിന് പരിഗണിക്കപ്പെടുകയും ചെയ്തു. വിവിധ ചലച്ചിത്രമേളകളിൽ നിരവധി പുരസ്‌കാരങ്ങൾ വാരിക്കൂട്ടിയ ചിത്രമാണ് 'നാദർ ആന്റ് സിമിൻ, എ സെപ്പറേഷൻ'. ഗോവ രാജ്യാന്തര ചലച്ചിത്രോത്സവത്തിൽ നല്ല സംവിധായകനുള്ള പുരസ്‌കാരവും ഈ ചിത്രം നേടി. ഗോൾഡൻ ബർളിൻ പുരസ്‌കാരമുൾപ്പടെ നാല്പതോളം മറ്റ് പുരസ്‌കാരങ്ങളും ചിത്രം വാങ്ങിക്കൂട്ടി. മികച്ച വിദേശഭാഷാ ചിത്രത്തിനുള്ള 69-മത് ഗോൾഡൻ ഗ്ലോബ് പുരസ്‌കാരം ലഭിച്ചു.

മതപരമായ വിലക്കുകൾ നേരിടുന്ന ഇറാനിയൻ സിനിമകളിൽ നിയന്ത്രണങ്ങൾ നിരവധിയാണ്. സർക്കാർ വിലക്കേർപ്പെടുത്തിയ സംവിധായകരായ ജാഫർ പനാഹി ,ബഹ്മൻ ഗോബാദി എന്നിവരെ അനുകൂലിച്ചു സംസാരിച്ചതിന് സംവിധായകൻ അസ്ഗർ ഫർഹാദിക്ക് കുറെ ദിവസങ്ങൾ ഷൂട്ടിംഗ് നിർത്തിവയ്‌ക്കേണ്ടി വന്നിട്ടുണ്ട്.




</doc>
<doc id="177430" url="https://ml.wikipedia.org/wiki?curid=177430" title="പന്തളം കേരള വർമ പുരസ്കാരം">
പന്തളം കേരള വർമ പുരസ്കാരം

പന്തളം കേരള വർമ്മയുടെ സ്മരണക്കായി രൂപീകരിക്കപ്പെട്ട പന്തളം കേരളവർമ്മ സാഹിത്യ സമിതി ഏർപ്പെടുത്തിയിരിക്കുന്ന പുരസ്കാരമാണ് മഹാകവി പന്തളം കേരളവർമ്മ പുരസ്കാരം. 

സാഹിത്യരംഗത്തും(കവിത വിഭാഗം) മാധ്യമരംഗത്തും മികച്ച സംഭാവനകൾ നൽകുന്നവർക്കായി പന്തളം കേരളവർമ കവിതാപുരസ്കാരം, പന്തളം കേരളവർമ മാധ്യമപുരസ്കാരം എന്നിങ്ങനെ രണ്ട് വ്യത്യസ്ത പുരസ്കാരങ്ങളുണ്ട്. 10,001 രൂപയും ഫലകവും പ്രശസ്തിപത്രവും അടങ്ങുന്നതാണ് കവിതാപുരസ്കാരം. 5001 രൂപയും ഫലകവും പ്രശസ്തിപത്രവും അടങ്ങുന്നതാണ് മാധ്യമപുരസ്കാരം.

ഒ.എൻ.വി. കുറുപ്പ്, കെ. അയ്യപ്പപ്പണിക്കർ, വിഷ്ണുനാരായണൻ നമ്പൂതിരി, സച്ചിദാനന്ദൻ, കടമ്മനിട്ട രാമകൃഷ്ണൻ, അക്കിത്തം അച്യുതൻ നമ്പൂതിരി, സുഗതകുമാരി, ഏഴാച്ചേരി രാമചന്ദ്രൻ എന്നിവർ പന്തളം കേരളവർമ കവിതാപുരസ്കാരം ലഭിച്ചവരാണ്.


</doc>
<doc id="177439" url="https://ml.wikipedia.org/wiki?curid=177439" title="മാട്ടുപ്പെട്ടി അണക്കെട്ട്">
മാട്ടുപ്പെട്ടി അണക്കെട്ട്

കേരളത്തിലെ ഇടുക്കി ജില്ലയിൽ മൂന്നാറിനു സമീപം ദേവികുളം പഞ്ചായത്തിൽ മാട്ടുപ്പെട്ടിയിൽ സ്ഥിതി ചെയ്യുന്ന ഒരു അണക്കെട്ടാണ് മാട്ടുപ്പെട്ടി അണക്കെട്ട്. പള്ളിവാസൽ ജലവൈദ്യുതപദ്ധതി, ഒരു സംഭരണി അണക്കെട്ടുമാണിത്. ഇത് പെരിയാറിന്റെ പോഷകനദിയായ മുതിരപ്പുഴയാറിലാണ് ഇത് നിർമിച്ചിട്ടുള്ളത് . വൈദ്യുതോല്പാദനത്തിനായി നിർമ്മിച്ച കോൺക്രീറ്റ് ഗ്രാവിറ്റി അണക്കെട്ടാണിത്. അണക്കെട്ടിലെ ചെളി പുറത്തേക്ക് കളയാനായി അടിഭാഗത്ത് വാൽവ് സ്ഥാപിച്ചിട്ടുണ്ട്.

കെ.എസ്.ഇ.ബിയുടെ കേരളത്തിലെ ആദ്യത്തെ ജലവൈദ്യുത പദ്ധതിയായ പള്ളിവാസൽ ജലവൈദ്യുതപദ്ധതി 1942 ഫെബ്രുവരി 10 നു 4.5 മെഗാവാട്ടിന്റെ 3 ടർബൈനുകൾ ഉപയോഗിച്ച് 13.5 മെഗാവാട്ട് വൈദ്യുതി ഉത്പാദിപ്പിക്കുന്ന നിലയിൽ നിലവിൽ വന്നു . 1951 മാർച്ച് 7ന് 7.5 മെഗാവാട്ടിന്റെ 3 ടർബൈനുകൾ കൂടി കമ്മീഷൻ ചെയ്തു . 2001 ൽ പദ്ധതി നവീകരിച്ചു 36 മെഗാവാട്ടിൽ നിന്ന് 37.5 മെഗാവാട്ടായി ഉയർത്തി .നിലവിൽ വാർഷിക ഉൽപ്പാദനം 158 MU ആണ്.

1998 ൽ അണക്കെട്ടിന് താഴെ 2 മെഗാവാട്ടിന്റെ ഒരു ടർബൈൻ ഉപയോഗിച്ചുള്ള മാട്ടുപ്പെട്ടി പവർ സ്റ്റേഷൻ എന്ന ചെറിയ ഒരു പദ്ധതി കൂടെ നിലവിൽ വന്നു . ഇവിടുത്തെ വാർഷിക ഉൽപ്പാദനം 6.4 MU ആണ്.

മൂന്നാറിന്റെ സമീപപ്രദേശമായതുകൊണ്ട് തന്നെ മാട്ടുപ്പെട്ടി ഡാം സന്ദർശിക്കാൻ വളരെയധികം സഞ്ചാരികൾ വരാറുണ്ട്. ഡാമിന്റെ ആകർഷണവും മാട്ടുപ്പെട്ടിയുടെ പ്രകൃതിസൗന്ദര്യവും അണക്കെട്ടിൽ സാധ്യമാകുന്ന സ്പീഡ് ബോട്ട് സഞ്ചാരവുമാണ്.സുപ്രസിദ്ധമായ എക്കോ പോയിന്റ് ഇവിടെയാണ്.


</doc>
<doc id="177447" url="https://ml.wikipedia.org/wiki?curid=177447" title="എം. ഉമേഷ് റാവു">
എം. ഉമേഷ് റാവു

കേരളനിയമസഭയിൽ ആദ്യമായി എതിരില്ലാതെ തിരഞ്ഞെടുക്കപ്പെട്ട അംഗമാണ് എം. ഉമേഷ് റാവു (25 ഒക്ടോബർ 1898 - 1968). ഒന്നാം കേരളനിയമസഭയിൽ മഞ്ചേശ്വരത്തു നിന്ന് സ്വതന്ത്രനായാണ് ഇദ്ദേഹം എതിരില്ലാതെ തിരഞ്ഞെടുക്കപ്പെട്ടത്. അഭിഭാഷക വൃത്തി നോക്കിയിരുന്ന ഇദ്ദേഹം ബി.എൽ. ബിരുദധാരിയാണ്.

1921ലാണ് ഇദ്ദേഹം രാഷ്ട്രീയത്തിലേക്ക് വരുന്നത്, കാസർഗോഡ് താലൂക്ക് കോൺഗ്രസ് കമ്മിറ്റി പ്രസിഡന്റ്, തെക്കൻ കാനറ ഡി.സി.സി പ്രസിഡന്റ്, കാസർഗോഡ് നെയ്ത്ത് സഹകരണസംഘത്തിന്റെ സ്ഥാപകൻ, തെക്കൻ കാനറ ജില്ലാ ബോർഡംഗം എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്. 1968 ഓഗസ്റ്റ് 21ന് നിയമസഭ ഇദ്ദേഹത്തിന്റെ നിര്യാണത്തിൽ അനുശോചിച്ചു.


</doc>
<doc id="177451" url="https://ml.wikipedia.org/wiki?curid=177451" title="മാട്ടുപ്പെട്ടി കന്നുകാലി വികസനകേന്ദ്രം">
മാട്ടുപ്പെട്ടി കന്നുകാലി വികസനകേന്ദ്രം

കേരളത്തിലെ ഇടുക്കി ജില്ലയിൽ മൂന്നാറിനു സമീപം മാട്ടുപ്പെട്ടിയിൽ കേരള കന്നുകാലി വികസന ബോർഡ് സ്ഥാപിച്ചിരിക്കുന്ന പശുപരിപാലന കേന്ദ്രമാണ് മാട്ടുപ്പെട്ടി കന്നുകാലി വികസനകേന്ദ്രം. സങ്കരഇനത്തിൽപ്പെട്ട 80 പശുക്കളും 40 കിടാവുകളും 120 കാളകളുമാണ് ഫാമിലുള്ളത്. ഇന്ത്യയിലെ പ്രധാനപ്പെട്ട ബീജോത്പാദന കേന്ദ്രം കൂടിയാണ് മാട്ടുപ്പെട്ടി ഫാം. ഫാമിലെ പശുക്കൾ ഭൂരിഭാഗവും പ്രതിദിനം 14 മുതൽ 17 വരെ കിലോഗ്രാം പാൽ നൽകുന്നു.

ബീജഗുണനിലവാരത്തിന് എച്ച്.എ.സി.സി.എ. സർട്ടിഫിക്കറ്റുള്ള ഫാമിലെ ബീജശേഖരണ കേന്ദ്രത്തിന് ഗുണമേന്മയിൽ എ ഗ്രേഡും 2011 ഏപ്രിലിൽ ഐ.എസ്.ഒ. 9001:2008 അംഗീകാരവും ലഭിച്ചിട്ടുണ്ട്. 


</doc>
<doc id="177455" url="https://ml.wikipedia.org/wiki?curid=177455" title="ധ്വാനിക ടോർപിഡൊ">
ധ്വാനിക ടോർപിഡൊ

ധ്വാനിക രീതികളുപയോഗിച്ച് ലക്ഷ്യത്തിലെത്തുന്ന നാവിക ടോർപിഡൊയാണ് ധ്വനിക ടോർപിഡൊ(Acoustic torpedo). ഇതിനെ "ഹോമിങ് ടോർപിഡൊ" എന്നും വിളിക്കാറുണ്ട്. ലക്ഷ്യം കണ്ടെത്തുന്ന രീതി ഒഴികെ മറ്റെല്ലാത്തിലും (വലിപ്പം, ആയുധക്കോപ്പുകൾ, നോദന സംവിധാനം) ഇവയും ഇതര ടോർപിഡൊകളും സമാനമാണ്. ഈയിനം ടോർപിഡോകൾ കൃത്യമായ ലക്ഷ്യത്തിനു പകരം ലക്ഷ്യപ്രാന്തത്തെ ലാക്കാക്കി വിക്ഷേപിച്ചാൽ മതിയാകും.

ലക്ഷ്യവുമായുള്ള അകലം ഇതിലെ ധ്വാനിക സംവിധാനത്തിന്റെ പ്രഭാവപരിധിയിലും (100-500 മീ.) കുറയുന്നതോടെ ഇതിലെ സെർവോമെക്കാനിസം പ്രവർത്തിച്ചുതുടങ്ങും. ഈ ഗൈഡിങ് സംവിധാനത്തിൽ പ്രധാന പങ്കുവഹിക്കുന്നത് ടോർപിഡൊയിൽ ഉറപ്പിച്ചിട്ടുള്ള ധ്വാനിക സംസൂചകമാണ്. ഇത് സക്രിയ ഇനത്തിലോ നിഷ്ക്രിയ ഇനത്തിലോ ഉള്ളതാകാം. സക്രിയ ഇനമാണെങ്കിൽ ടോർപിഡൊയുടെ നാസികയിൽ ഒരു സോണാർ ഉണ്ടാകും. സോണാർ ഉത്സർജനം ചെയ്യുന്ന ധ്വാനിക സിഗ്നലുകൾ ലക്ഷ്യസ്ഥാനത്ത് തട്ടി പ്രതിഫലിച്ച് തിരിച്ചുവരുന്നു. ഇവയെ ആശ്രയിച്ച് ടോർപിഡൊ സ്വയം ഗതി നിയന്ത്രിച്ച് ലക്ഷ്യസ്ഥാനത്തെത്തുന്നു. നിഷ്ക്രിയ രീതിയിൽ ശരവ്യസ്ഥാനത്തുനിന്നു പുറപ്പെടുന്ന ശബ്ദത്തെ (ഉദാ. പ്രൊപ്പെല്ലർ രവം) അവലംബിച്ചാണ് ടോർപിഡൊ നീങ്ങുന്നത്.

കുറഞ്ഞ ആക്രമണ പരാസം, വേഗതക്കുറവ് എന്നിവയാണ് ഇവയുടെ പ്രധാന പോരായ്മകൾ. ഇതിലെ ട്രാൻസ്ഡ്യൂസെർ ചെറുതും അതിന്റെ ദിശാത്മകത (directivity) ഉയർന്നതുമായതിനാൽ അവയുടെ പ്രവർത്തനത്തിനുപയോഗിക്കേണ്ടിവരുന്ന തരംഗ ആവൃത്തിയും ഉയർന്നതായിരിക്കും. ഇതുകൊണ്ട് ആക്രമണ പരാസം കുറയാനിടയാകുന്നു. ടോർപിഡൊയുടെ ജലാന്തര പ്രയാണം സൃഷ്ടിക്കുന്ന രവത്തിന്റെ തീവ്രത ലക്ഷ്യസ്ഥാനത്തുനിന്ന് ഉത്സർജനം ചെയ്യപ്പെടുന്ന രവത്തിന്റേതിനെക്കാൾ കുറഞ്ഞിരിക്കാൻവേണ്ടി ടോർപിഡൊയുടെ പ്രയാണവേഗത കുറയ്ക്കുകയാണ് പതിവ്.

ഇവയിൽനിന്ന് രക്ഷപ്പെടുന്നത് രണ്ട് രീതികളിലാകാം. നിഷ്ക്രിയ സംവിധാനമുള്ളവയെ ആകർഷിക്കാനായി ലക്ഷ്യത്തിൽനിന്ന് അകലെ ഏതെങ്കിലും വിധത്തിൽ കൂടിയ തീവ്രതയുള്ള ശബ്ദം സൃഷ്ടിക്കുന്നു. ടോർപിഡൊ ഉന്നംതെറ്റി സഞ്ചരിച്ച് സ്വയം നിർവീര്യമാകും. സക്രിയ രീതിയിലുള്ളവയിൽനിന്ന് രക്ഷനേടാനായി ഏതെങ്കിലും തരത്തിലുള്ള മാധ്യമങ്ങളുടെ സാന്നിധ്യം വേണ്ടിവരും. ഇവയിൽ തട്ടി പ്രതിഫലിച്ചുവരുന്ന സിഗന്ലുകളാൽ നയിക്കപ്പെട്ട് ടോർപിഡൊ പ്രസ്തുത മാധ്യമത്തിൽ തട്ടി വിസ്ഫോടനവിധേയമാവുന്നു. 



</doc>
<doc id="177460" url="https://ml.wikipedia.org/wiki?curid=177460" title="ചെങ്കുളം അണക്കെട്ട്">
ചെങ്കുളം അണക്കെട്ട്

കേരളത്തിലെ ഇടുക്കി ജില്ലയിൽ വെള്ളത്തൂവൽ പഞ്ചായത്തിലെ മുതുവാൻകുടിയിൽ മുതിരപ്പുഴയാറിന്റെ പോഷക നദിയായ ആനച്ചാൽ പുഴക്ക് കുറുകെ സ്ഥിതി ചെയുന്ന അണക്കെട്ടാണ് ചെങ്കുളം അണക്കെട്ട്. ചെങ്കുളം ജലവൈദ്യുതപദ്ധതിയുടെ ഭാഗമായി 144.50 മീറ്റർ നീളവും, 27 മീറ്റർ ഉയരവുമുള്ള ഈ അണക്കെട്ട് 1957 ൽ നിർമ്മിക്കപ്പെട്ടു. 48 മെഗാ വാട്ട് ശേഷിയുള്ള വൈദ്യുതോല്പാദന നിലയവും ഇതിനോടൊപ്പം സ്ഥിതി ചെയുന്നു.
പള്ളിവാസൽ ജലവൈദ്യുതപദ്ധതിയിൽ നിന്നും പുറത്തുവിടുന്ന വെള്ളം ഒരു തുരങ്കം വഴി ഇവിടെ എത്തിക്കുന്നു . ഇവിടെ ശേഖരിക്കുന്ന വെള്ളം പെൻസ്റ്റോക്ക് പൈപ്പ് വഴി വെള്ളത്തൂവലിൽ ഉള്ള ചെങ്കുളം പവർഹൗസിൽ എത്തിച്ചു 12 മെഗാവാട്ടിന്റെ 4 ടർബൈനുകൾ ഉപയോഗിച്ച് 48 മെഗാവാട്ട് വൈദ്യുതി ഉത്പ്പാദിപ്പിക്കുന്നു. 1955 പദ്ധതി നിലവിൽ വന്നു . 2002 ൽ പദ്ധതി നവീകരിച്ചു 48 മെഗാവാട്ടിൽ നിന്ന് 51.2 മെഗാവാട്ടായി ഉയർത്തി .നിലവിൽ വാർഷിക ഉൽപ്പാദനം 182 MU ആണ്.



</doc>
<doc id="177465" url="https://ml.wikipedia.org/wiki?curid=177465" title="പി.പി. ഉമ്മർകോയ">
പി.പി. ഉമ്മർകോയ

കേരളത്തിലെ മുൻമന്ത്രിയും ഒന്നും രണ്ടും കേരളനിയമസഭകളിലെ അംഗവുമായിരുന്നു പരപ്പിൽ പുതിയപുരയിൽ ഉമ്മർകോയ എന്ന പി.പി. ഉമ്മർകോയ (01 ജൂലൈ 1922 - 1 സെപ്റ്റംബർ 2000). ഒന്നാം കേരള നിയമസഭയിലെ പ്രതിപക്ഷ ഉപനേതാവായിരുന്ന പി.പി. ഉമ്മർകോയ രണ്ട് തവണ കേരളത്തിന്റെ മന്ത്രിയായിട്ടുണ്ട്.

1922 ജൂലൈ ഒന്നിന് കോഴിക്കോട് ജില്ലയിൽ ജനിച്ച ഉമ്മർകോയ ചെറുപ്പത്തിലെ പൊതുപ്രവർത്തനങ്ങളിൽ സജീവമായിരുന്നു. 1954-ൽ ഇദ്ദേഹം മദ്രാസ് നിയമസഭയിലേക്കും തിരഞ്ഞെടുക്കപ്പെട്ടിട്ടുണ്ട്. കേരളസംസ്ഥാനം രൂപികൃതമായതിനു ശേഷം നടന്ന രണ്ട് നിയമസഭാതിരഞ്ഞെടുപ്പുകളിലും കോൺഗ്രസ് പ്രതിനിധിയായി മഞ്ചേരി നിയോജകമണ്ഡലത്തിൽ നിന്ന് ഇദ്ദേഹം തിരഞ്ഞെടുക്കപ്പെട്ടു. 1960 ഫെബ്രുവരി 2 മുതൽ 1962 സെപ്റ്റംബർ 26 വരെ പട്ടം താണുപിള്ള മന്ത്രിസഭയിലെ വിദ്യാഭ്യാസമന്ത്രി, 1962 സെപ്റ്റംബർ 26 മുതൽ 1964 സെപ്റ്റംബർ 10 വരെ ആർ. ശങ്കർ മന്ത്രിസഭയിലെ പൊതുമരാമത്ത് വകുപ്പ് മന്ത്രിസ്ഥാനവും പി.പി. ഉമ്മർകോയ വഹിച്ചിട്ടുണ്ട്. കെ.പി.സി.സി. ഉപാധ്യക്ഷൻ, കേരള പബ്ലിക് സർവീസ് കമ്മീഷൻ അംഗം എന്നീ നിലകളിലും ഇദ്ദേഹം പ്രവർത്തിച്ചിട്ടുണ്ട്. 2000മാണ്ട് സെപ്റ്റംബർ ഒന്നിന് 78-ആം വയസ്സിൽ പി.പി. ഉമ്മർകോയ അന്തരിച്ചു.


</doc>
<doc id="177467" url="https://ml.wikipedia.org/wiki?curid=177467" title="കോറ">
കോറ

പടിഞ്ഞാറൻ ആഫ്രിക്കയിൽ ഉപയോഗിക്കുന്ന ഒരു പരമ്പരാഗത സംഗീത ഉപകരണമാണ് കോറ.



</doc>
<doc id="177471" url="https://ml.wikipedia.org/wiki?curid=177471" title="റോസാദലങ്ങൾ">
റോസാദലങ്ങൾ

എസ്. ജയചന്ദ്രൻ നായർ എഴുതിയ ലേഖന സമാഹാരമാണ് റോസാദലങ്ങൾ. സമകാലിക മലയാളം വാരികയിൽ ഇതേ പേരുള്ള ഒരു പംക്തിയായി പ്രസിദ്ധീകരിച്ചു വന്ന ലേഖനങ്ങളുടെ പുസ്തകരൂപം ആണിത് .

2010 ൽമാതൃഭൂമിബുക്സ് ആണ് ഈ ക്യതി പ്രസിദ്ധീകരിച്ചത് .



</doc>
<doc id="177482" url="https://ml.wikipedia.org/wiki?curid=177482" title="ഇടമലയാർ അണക്കെട്ട്">
ഇടമലയാർ അണക്കെട്ട്

കേരളത്തിലെ എറണാകുളം ജില്ലയിൽ ഇടമലയാർ ഫോറെസ്റ് ഡിവിഷനിൽ കുട്ടമ്പുഴ ഗ്രാമപഞ്ചായത്തിൽ ഭൂതത്താൻ കെട്ടിനു സമീപം പെരിയാറിന്റെ പോഷക നദിയായ ഇടമലയാറിനു കുറുകെ നിർമിച്ച അണക്കെട്ടാണ് അണക്കെട്ടാണ് ഇടമലയാർ അണക്കെട്ട്. 1985 ൽ ഇടമലയാർ ജല വൈദ്യുത പദ്ധതി , യുടെ ഭാഗമായി നിർമ്മിച്ച ഈ അണക്കെട്ടിനു 373 മീറ്റർ നീളവും, 102 മീറ്റർ ഉയരവുമുണ്ട്.

ഇവിടെ സംഭരിക്കുന്ന വെള്ളം താഴെയുള്ള ഇടമലയാർ പവർ ഹൗസിലേക്ക് വലിയ പെൻസ്റ്റോക്ക് പൈപ്പുകൾ വഴി എത്തിക്കുന്നു. 37.5 മെഗാവാട്ട്‌ ശേഷി 2 ഉള്ള ടർബൈനുകൾ ഉപയോഗിച്ച് 75 മെഗാവാട്ട് വൈദ്യുതി ഉത്പാദിപ്പിക്കുന്ന ജലവൈദ്യുതപദ്ധതി 1987 മാർച്ച് 2 നു നിലവിൽ വന്നു .75 മെഗാവാട്ടാണ് പദ്ധതിയുടെ സ്ഥാപിതശേഷി. നിലവിൽ വാർഷിക ഉൽപ്പാദനം 380 MU ആണ്.



</doc>
<doc id="177494" url="https://ml.wikipedia.org/wiki?curid=177494" title="ധീവരർ">
ധീവരർ

പരമ്പരാഗതമായി സമുദ്രവിഭവങ്ങളെ ആശ്രയിച്ച് ഉപജീവനം നടത്തുന്ന വിവിധ വിഭാഗങ്ങൾക്ക് പൊതുവായി നൽകിയിട്ടുള്ള ഒരു പേരാണ് ധീവരർ. കേരളത്തിൽ മത്സ്യബന്ധനം കുലത്തൊഴിലായി സ്വീകരിച്ചിട്ടുള്ള പല വിഭാഗങ്ങളുണ്ട്. ഇവർ സമാനമായ തൊഴിൽമേഖലയിലാണ് ഏർപ്പെട്ടിട്ടുള്ളതെങ്കിലും പ്രാദേശികമായി വ്യത്യസ്ത പേരുകളിലാണ് അറിയപ്പെട്ടുപോരുന്നത്. അരയന്മാർ, മുക്കുവർ, വാലന്മാർ തുടങ്ങിയവർ ഇക്കൂട്ടത്തിൽ പ്പെടുന്നു. പിൽക്കാലത്ത് "ധീവരർ" എന്ന പൊതുനാമത്തിൽ ഇവർ അറിയപ്പെടുകയും ഇവർക്കിടയിൽ പൊതുവായ കൂട്ടായ്മ ഉണ്ടാവുകയും ചെയ്തു. എങ്കിലും ആചാരാനുഷ്ഠാനങ്ങളിലും ആരാധനാസമ്പ്രദായങ്ങളിലും പ്രാദേശികമായി നേരത്തേ നിലനിന്നിരുന്ന ചില പ്രത്യേകതകൾ ഇപ്പോഴും തുടരുന്നതായി കണ്ടുവരുന്നു.

കേരളത്തിലെ ധീവരർ വേലുത്തമ്പി ദളവാ, ചെമ്പിൽ അരയൻ തുടങ്ങിയ മഹാരഥന്മാരുടെ നേതൃത്വത്തിൽ ബ്രിട്ടിഷു കാർക്കെതിരായി 1808 അണിനിരന്നു. ബ്രിട്ടീഷുകാർക്ക് എതിരായ ആദ്യത്തെ സായുധ സമരമായിരുന്നു അതെന്ന് ചരിത്രം രേഖപ്പെടുത്തിയിരിക്കുന്നു. കൊച്ചി വലിയ അരയനായിരുന്നു കൊച്ചി രാജാവിന്റെ നാവികസേനാമേധാവി. ചെമ്പിൽ അരയൻ എന്ന യോദ്ധാവിന്റെ കീഴിൽ വന്ന അരയന്മാരുടെ പട 1809-ൽ മകാളി പ്രഭുവിന്റെ കൊട്ടാരമായ ബോൾ‌ഗാട്ടി പാലസ് ആക്രമിച്ച് ബ്രിട്ടീഷുകാരെ നേരിട്ടതായി ചരിത്രമുണ്ട്. തൃപ്പൂണിത്തുറ കൊട്ടാരത്തിൽ നിന്ന് പുറപ്പെടുന്ന അത്തച്ചമയ ഘോഷയാത്രയിൽ ചെമ്പിൽ അരയന് പ്രത്യേകം സ്ഥാനം നൽകി വരുന്നുണ്ട്. 

ഇന്ന് ഈ സമുദായാംഗങ്ങളെ മുഴുവൻ ഒരുകുടക്കീഴിൽ അണിനിരത്തി ഒന്നിച്ചുകൊണ്ടുപോകാനായി രൂപീകരിച്ച സംഘടന യാണ് "അഖില കേരള ധീവര സഭ". സഭയുടെ ആദ്യകാല അധ്യക്ഷൻ ഡി. ഇ. ഒ. ആയി വിരമിച്ച കെ. കെ. ഭാസ്ക്കരനായിരുന്നു.

കേരളത്തിലുള്ളള ധീവര വിഭാഗത്തിൽ പെട്ട ഒരു പ്രമുഖ ജനസമൂഹമാണ് വാലന്മാർ. പരമ്പരാഗതമായി മത്സ്യബന്ധനം നടത്തി ഉപജീവനം നടത്തുന്ന വിഭാഗമാണ് ഇവർ.

കേരളത്തിന്റെ തീരദേശത്തുള്ള ധീവര വിഭാഗത്തിൽ പെട്ട ഒരു പ്രമുഖ ജനസമൂഹമാണ് അരയന്മാർ. പരമ്പരാഗതമായി മത്സ്യബന്ധനം മുഖ്യ ജീവിതവൃത്തിയായുള്ള ഇവരിൽ ബഹുഭൂരിപക്ഷവും ഹിന്ദുമതവിശ്വാസികളാണ്.

കേരളത്തിലുള്ളള ധീവര വിഭാഗത്തിൽ പെട്ട ഒരു പ്രമുഖ ജനസമൂഹമാണ് മുക്കുവർ പരമ്പരാഗതമായി കടലിൽ മത്സ്യബന്ധനം നടത്തി ഉപജീവനം നടത്തുന്ന വിഭാഗമാണ് ഇവർ.

അരയന്മാരുടെ സാമൂഹ്യജീവിതത്തെ അധികരിച്ച് സാഹിത്യകൃതികളും ചലച്ചിത്രങ്ങളും നിർമ്മിക്കപ്പെട്ടിട്ടുണ്ട്. തകഴി ശിവശങ്കരപ്പിള്ളയുടെ ചെമ്മീൻ എന്ന നോവലിൽ അരയന്മാരുടെ ജീവിതം ചിത്രീകരിക്കപ്പെടുന്നുണ്ട്. ആ നോവലിനെ ആശ്രയിച്ച് ചെമ്മീൻ എന്ന പേരിൽ തന്നെ നിർമ്മിച്ച ചലച്ചിത്രത്തിലും, മറ്റൊരു മലയാള ചലച്ചിത്രമായ അമരത്തിലും അരയന്മാരുടെ ജീവിതം ചിത്രീകരിക്കപ്പെട്ടുണ്ട്. ആധുനികകേരളത്തിലെ ആദ്ധ്യാത്മികനവോത്ഥാന മണ്ഡലത്തിലെ പ്രമുഖയായ അമൃതാനന്ദമയി അരയസമുദായത്തിലാണ് ജനിച്ചത്.

റാവുബഹദൂർ വിവി ഗോവിന്ദൻ




</doc>
<doc id="177495" url="https://ml.wikipedia.org/wiki?curid=177495" title="പെട്ടിയും പറയും">
പെട്ടിയും പറയും

കേരളത്തിൽ നെൽകൃഷി ചെയുന്ന പാടശേഖരങ്ങളിൽ ജലസേചനത്തിനായി ഉപയോഗിക്കുന്ന ഒരു സംവിധാനമാണ് പെട്ടിയും പറയും. കൃഷിയുടെ വിവിധ ഘട്ടങ്ങളിൽ പാടശേഖരങ്ങളിൽ വെള്ളം കയറ്റിയും, ഇറക്കിയും ജല നിരപ്പ് നിയന്ത്രിച്ചു നിർത്താൻ പെട്ടിയും പറയും പൊതുവേ ഉപയോഗിച്ചു വരുന്നു. 

മരത്തടി കൊണ്ടാണ് സാധാരണ രീതിയിൽ പെട്ടിയും പറയും നിർമ്മിക്കപ്പെട്ടിരിക്കുന്നത്. ഒരു വശം തുറന്ന, ഉൾവശം പൊള്ളയായ ചതുര പെട്ടിയും, പെട്ടിയുടെ അടച്ച വശത്തു അതിനു കീഴിലായി, അകം പൊള്ളയായ പറയും പിടിപ്പിച്ചിരിക്കുന്നു. പറ പെട്ടിയോട് ചേരുന്ന ഭാഗത്ത് ഒരു വലിയ ദ്വാരം തീർത്തിരിക്കുന്നു. പറക്കുള്ളിൽ ഏറ്റവും താഴെ ഇലകളോടു കൂടിയ, കറങ്ങുന്ന ഒരു നീളൻ ദണ്ഡ് ഉണ്ട് (ചിലർ ഇതിനു ഇലവെട്ടു എന്ന് പറയുന്നു). പറയും, പെട്ടിയും കടന്നു മുകളിലേക്ക് തള്ളി നിൽക്കുന്ന ഈ ദണ്ഡിൽ പെട്ടിക്കു മുകളിലായി ഒരു വലിയ ചക്രം ഘടിപ്പിച്ചിരിക്കുന്നു. അതായത് പെട്ടിക്കു മുകളിലെ ചക്രം കറക്കിയാൽ, അതു ഘടിപ്പിച്ചിരിക്കുന്ന നീളൻ ദണ്ഡും, ദണ്ഡിൽ പിടിപ്പിച്ചിരിക്കുന ഇലകളും കറങ്ങും. മുകളിലെ വലിയ ചക്രത്തോട് ഒരു വൈദ്യുത മോട്ടോറിൽ നിന്നുള്ള ബെൽറ്റ്‌ ബന്ധിപ്പിച്ചിരിക്കുന്നു. പറ വെള്ളത്തിൽ മുങ്ങി കിടക്കത്തക്ക രീതിയിൽ ഒരു കുഴി (പറക്കുഴി) നിർമ്മിച്ച്‌ അതിൽ പറ മുങ്ങുന്ന രീതിയിൽ പെട്ടിയും പറയും സ്ഥാപിക്കുന്നു.

വൈദ്യുത മോട്ടോർ പ്രവർത്തിക്കുമ്പോൾ അതുമായി ഘടിപ്പിച്ചിരിക്കുന്ന ബെൽറ്റ്‌ മുഖേന പെട്ടിക്കു മുകളിലെ ചക്രം തിരിയുകയും, അതോടൊപ്പം പറക്കുള്ളിലെ ദണ്ഡും, ഇലകളും തിരിയുന്നു. ജലത്തിൽ മുങ്ങി കിടക്കുന്ന ഇലകളുടെ അതി വേഗത്തിലുള്ള തിരിച്ചിൽ മൂലം പറക്കുള്ളിലൂടെ ജലം മുകളിലേക്ക് തള്ളപ്പെടുകയും, പറയുമായി ഘടിപ്പിച്ചിരിക്കുന്ന പെട്ടിയിൽ പ്രവേശിക്കുകയും ചെയുന്നു. തുടർച്ചയായ തള്ളൽ മൂലം പെട്ടിയിൽ പ്രേവേശിച്ച ജലം പെട്ടിയുടെ മറു വശത്തെ തുറന്ന ഭാഗത്ത് കൂടി പുറത്തേക്ക് ഒഴുകുന്നു.

സാധാരണയായി ഉപയോഗിക്കുന്ന വൈദ്യുത മോട്ടോർ പമ്പുമായി താരതമ്യം ചെയുമ്പോൾ വളരെ കാര്യക്ഷമത കൂടിയ സംവിധാനമാണ് പെട്ടിയും പറയും. തുല്യമായ വൈദ്യുത ഉപഭോഗവും, സമയവും കണക്കിലെടുത്താൽ പോലും മോട്ടോർ പമ്പിനേക്കാൾ അഞ്ചു മുതൽ പത്തു ഇരട്ടി അധികം വെള്ളം വരെ കടത്താൻ പെട്ടി-പറ സംവിധാനത്തിനാകും.


</doc>
<doc id="177502" url="https://ml.wikipedia.org/wiki?curid=177502" title="പീഡോഫ്രിൻ അമൊയെൻസിസ്">
പീഡോഫ്രിൻ അമൊയെൻസിസ്

പാപുവ ന്യൂ ഗിനിയ ദ്വീപിൽ നിന്നും ലോകത്തിലെ നട്ടെല്ലുള്ള ജീവികളിൽ ഏറ്റവും ചെറിയ ഇനത്തെ 2009 ഓഗസ്റ്റിൽ കണ്ടെത്തിയിരിക്കുന്നു. പീഡോഫ്രിൻ അമൊയെൻസിസ് (Paedophryne amauensis) എന്ന് നാമകരണം ചെയ്യപ്പെട്ടിരിക്കുന്ന, തവള വർഗത്തിൽപ്പെട്ട ഇവയുടെ നീളം 7.7 മില്ലീ മീറ്റർ മാത്രമാണ്. 

<references>


</doc>
<doc id="177514" url="https://ml.wikipedia.org/wiki?curid=177514" title="ഫാൽക്കൺ എച്ച്ടിവി-2">
ഫാൽക്കൺ എച്ച്ടിവി-2

അമേരിക്ക വികസിപ്പിച്ച പൈലറ്റില്ലാത്ത ഹൈപ്പർ സോണിക് വിമാനമാണ് ഫാൽക്കൺ എച്ച്ടിവി-2 .ഒരു മണിക്കൂറിനുള്ളിൽ ലോകത്തിന്റെ ഏതു ഭാഗത്തും പറന്നുചെന്ന് അണുബോംബ് ഉൾപ്പെടെ നാലരക്വിന്റലോളം ഭാരമുള്ള ആയുധങ്ങൾ പ്രയോഗിക്കാൻ ഇതിന് സാധിക്കും .അമേരിക്കയുടെ പ്രതിരോധവിഭാഗമായ പെന്റഗണും ഡിഫൻസ് അഡ്വാൻസ്ഡ് റിസർച്ച് പ്രോജക്ട്സ് ഏജൻസിയും ചേർന്നാണ് ഫാൽക്കൺ വികസിപ്പിച്ചെടുത്തത് .


</doc>
<doc id="177517" url="https://ml.wikipedia.org/wiki?curid=177517" title="ഡ്രാക്കോ (ഒറ്റമൂലി)">
ഡ്രാക്കോ (ഒറ്റമൂലി)

അമേരിക്കയിലെ മസാച്യുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ ഗവേഷകസംഘം വികസിപ്പിച്ചെടുത്ത വൈറസുകളെ നശിപ്പിക്കുന്ന ഒറ്റമൂലിയാണ് ഡ്രാക്കോ .
പെനിസിലിൻ കണ്ടെത്തിയശേഷമുള്ള വൈദ്യശാസ്ത്രരംഗത്തെ മറ്റൊരു വിപ്ലവമായാണ് ഈ കണ്ടുപിടിത്തം വിശേഷിപ്പിക്കപ്പെടുന്നത് .
വൈറസ് ബാധിച്ച കോശങ്ങളെ മാത്രം തിരഞ്ഞുപ്പിടിച്ച് നശിപ്പിക്കുകയാണ് ഈ ഒറ്റമൂലിയുടെ പ്രവർത്തനം .



</doc>
<doc id="177612" url="https://ml.wikipedia.org/wiki?curid=177612" title="വാലാബി">
വാലാബി

ഒരിനം സഞ്ചിമൃഗ വർഗ്ഗമാണ് വാലാബി - Wallaby. ഇതിൽ 30 ഓളം ഇനങ്ങൾ ഉൾപ്പെടുന്നു. കാംഗരൂവിനോട് വളരെ സാമ്യമുള്ള ഇവ ഏതുതരം ചെടുകളും ഭക്ഷിക്കുന്നു. കറുപ്പും തവിട്ടും കലർന്ന ഉടൽ, ഇരുണ്ട നിറത്തിലുള്ള മുഖം എന്നിവയാണ് ഇവയുടെ സവിശേഷത. 




</doc>
<doc id="177614" url="https://ml.wikipedia.org/wiki?curid=177614" title="ബിൽബി">
ബിൽബി

ഒരിനം സഞ്ചിമൃഗമാണ് ബിൽബി - Bilby. മുയലിനോടു സമാനമായി നീണ്ട ചെവികളുള്ള ഇവയുടെ പിൻകാലുകൾ വലിപ്പം കൂടിയവയാണ്. ഇവയുടെ നീളമുള്ള വാലുകൾ മൂന്നു നിറത്തിൽ ഇടവിട്ടിരിക്കുന്നു. മാതൃ ബിൽബിയുടെ ഉദരത്തിൽ 14 ദിവസം മാത്രമാണ് ഇവയുടെ വളർച്ച. ജനിച്ചയുടൻ അമ്മയുടെ സഞ്ചിയിലെത്തി 80 ദിവസം കഴിയുന്നു. ഏഴു വയസ്സുവരെയാണ് ഇവയുടെ ആയുസ്സ്. ചെറുജീവികളെയും പ്രാണികളെയും ആഹാരമാക്കുന്ന ഇവ പത്തടി വരെ നീളത്തിൽ മുയലുകളെപ്പോലെ മാളം ഉണ്ടാക്കാറുണ്ട്. 



</doc>
<doc id="177619" url="https://ml.wikipedia.org/wiki?curid=177619" title="കോമൺ കസ്കസ്">
കോമൺ കസ്കസ്

വീടുകളിൽ ഓമനിച്ചു വളർത്തുന്ന ഒരിനംസഞ്ചിമൃഗമാണ് കോമൺ കസ്കസ് - Common Spotted Cuscus. മരം കയറാൻ കഴിയുന്ന ഇവ കുരങ്ങിനോടു സാമ്യം പുലർത്തുന്നു. ഇവയുടെ ശരീരത്തിന്റെ മുകൾ ഭാഗം കടും നിറവും താഴെ ഇളം നിറവുമാണ്. മൂന്നര കിലോഗ്രാം വരെ ഭാരം വയ്ക്കുന്ന ഇവയുടെ വാലിനു 17 സെന്റീമീറ്റർ വരെ നീളമുണ്ടാകും. ഇവയുടെ മുതുകു ഭാഗത്തായി ഒരു വര കാണപ്പെടുന്നു. പഴങ്ങളും ഇലവർഗ്ഗങ്ങളുമാണ് ഇവയുടെ ഭഷണം. 



</doc>
<doc id="177623" url="https://ml.wikipedia.org/wiki?curid=177623" title="ഹണി പോസ്സം">
ഹണി പോസ്സം

ഒരിനം സഞ്ചിമൃഗമാണ് ഹണി പോസ്സം - Honey Possum. ബാങ്ക്സിയ എന്നയിനം കുറ്റിച്ചെടികളിലെ പരാഗണം നടത്താൻ ഇവ സഹായിക്കുന്നു. ഈ ചെടിയിലെ പൂക്കളിലെ തേൻ ഭക്ഷിക്കാനെത്തുന്ന ഹണി പോസ്സം ബ്രഷു പോലുള്ള നാക്കു കൊണ്ട് തേൻ ഭക്ഷിക്കുന്നു. ഈ അവസരത്തിൽ ഇവയുടെ രോമങ്ങളിൽ പറ്റിപ്പിടിക്കുന്ന പൂമ്പൊടികളുമായി ഇവ മറ്റു ചെടികളിൽ എത്തുമ്പോൾ പൂമ്പൊടികൾ ആ പൂവിൽ പറ്റിപ്പിടിക്കുന്നു. ഇങ്ങനെ ബാങ്ക്സിയയിലെ പരാഗണം നടക്കുന്നു. ഇവയുടെ മുഖത്തിനു ഇരു വശത്തുമായി മീശരോമങ്ങൾ കാണപ്പെടുന്നു. കാലുകളിലെ വിരലുകൾ പഞ്ഞി പോലെ മൃദുവാണ്. രാത്രിയിലാണ് ഇവ ഭക്ഷണം തേടുന്നത്. 


</doc>
<doc id="177625" url="https://ml.wikipedia.org/wiki?curid=177625" title="കോൺക്രീറ്റ്">
കോൺക്രീറ്റ്

സിമന്റ്, ലൈം എന്നിവയെപ്പോലെയുള്ള ഏതെങ്കിലും സംയോജക വസ്തു (binding material) ചില ഘടകപദാർത്ഥങ്ങളുമായി വെള്ളംചേർത്ത് കുഴച്ച് ഉണ്ടാക്കുന്ന മിശ്രിതം ഉറയ്ക്കുമ്പോൾ ഉണ്ടാകുന്ന ശിലാസമാനമായ കാഠിന്യം ഉള്ള പദാർത്ഥമാണ് കോൺക്രീറ്റ്. സിവിൽ എഞ്ചിനീയറിങ്ങ് നിർമ്മാണങ്ങൾക്ക് ധാരാളമായി ഉപയോഗിക്കുന്ന പദാർത്ഥമാണിത്. മുൻപ് കോൺക്രീറ്റിനു പകരം വ്യാപകമായി ഉപയൊഗിചിരുന്ന സ്റ്റീലിനെക്കാൾ ചെലവുകുറഞ്ഞതും പണിസ്ഥലത്തുവെച്ചുതന്നെ ഇഷ്ടമുള്ളരൂപത്തിലും വലിപ്പത്തിലും വാർത്തെടുക്കവുന്നതുമാണു എന്നതാണു ഇതിന്റെ മേന്മ

സംയോജകപദാർത്ഥങ്ങളായ (binding materials) സിമെന്റ്, ലൈം, മഡ് എന്നിവയിലൊന്ന്, അഗ്രിഗേറ്റുകൾ, ജലം എന്നിവയോട് നിശ്ചിത അനുപാതത്തിൽ മിശ്രണം ചെയ്താണ് കോൺക്രീറ്റ് നിർമ്മിക്കുന്നത്.ഉപയോഗിക്കുന്ന സംയോജകപദാർത്ഥത്തെ അടിസ്ഥാനമാക്കി കോൺക്രീറ്റിനെ മൂന്നായി തരംതിരിക്കാം.

ചെളി കൊണ്ടുള്ള മോർട്ടറിൽ ഇഷ്ട്ടിക കഷണങ്ങൾ ,ഗ്രാവൽ,മെറ്റൽ,പാറചീളുകൾ മുതലായവ ചേർത്ത് മിക്സ് ചെയ്താണ് ഇത് നിർമ്മിക്കുന്നത്.ഇത് വളരെ പ്രചാരത്തിലുള്ള ഒന്നല്ല.

ഇത് വളരെ ഉപയോഗത്തിലുള്ളതും പ്രാധാന്യമർഹിക്കുന്നതുമായ കോൺക്രീറ്റാണ്.മൂന്നും,നാലും നിലകളുള്ള കെട്ടിടങ്ങളുടെ ഫൗണ്ടെഷൻ നിർമ്മിക്കുന്നതിന് ഉപയോഗിക്കുന്നു .കൂടാതെ ഫ്ളോറിന് കാഠിന്യമുള്ള ഒരു അടിത്തറയുണ്ടാക്കാനും റൂഫ് സ്ളാബുകളുടെ നിർമ്മാണത്തിനും ഉപയോഗിക്കുന്നു.പൊതുവെ ഇവയ്ക്ക് ചെലവ് കുറവാണ്.
സിമന്റ്,മണൽ,മെറ്റൽ അഥവാ പൊടിച്ച് ചെറുതാക്കിയ പാറക്കഷണങ്ങൾ,ജലം എന്നിവ കുഴച്ചുചേർത്താണ് സിമന്റ് കോൺക്രീറ്റ് നിർമ്മിക്കുന്നത് . ഇന്ന് എറ്റവും കൂടുതൽ ഉപയോഗിക്കുന്നതും സിമന്റ്കോൺക്രീറ്റണ്.
മറ്റുള്ളവയെ അപേക്ഷിച്ച് സിമെന്റ് കോൺക്രീറ്റിന്റെ സവിശെഷതകൾ. 

കോൺക്രീറ്റ് അണക്കെട്ടുകളുടെ രൂപകല്പനയിലും നിർമ്മാണത്തിലും കോൺക്രീറ്റ് പിണ്ഡത്തിന്റെ താപനിയന്ത്രണപ്രശ്നം വളരെ പ്രധാനപ്പെട്ട ഒരു കാര്യമാണ്. സിമന്റും ജലവുമായുള്ള രാസപ്രവർത്തനം ചൂട് ഉത്പാദിപ്പിക്കുന്നു. കോൺക്രീറ്റ് ഉറയ്ക്കുമ്പോൾ ചൂട് ഉത്പാദിപ്പിക്കപ്പെടാനിടയാവുന്നു. വലിയ കോൺക്രീറ്റ് പിണ്ഡങ്ങളിൽ ചൂട് വെളിയിൽ പോകാൻ സൌകര്യമില്ലാത്തതുകൊണ്ട് താപം വർധിച്ചുകൊണ്ടിരിക്കും. അനിയന്ത്രിതമായ താപമാറ്റം വ്യാപ്തവ്യത്യാസങ്ങൾക്കിട നല്കുന്നു. ഇത് അണക്കെട്ടിൽ വിള്ളലുകളുണ്ടാക്കും. ഇത്തരം വിള്ളലുകൾ അണക്കെട്ടിന്റെ ദീർഘായുസ്സിനെയും നിരപായതയെ തന്നെയും പ്രതികൂലമായി ബാധിക്കാനിടയുണ്ട്.

കോൺക്രീറ്റിൽ താപനിയന്ത്രണം ഉറപ്പുവരുത്തുന്നതിന് വിവിധതരത്തിലുള്ള മുൻകരുതലുകൾ സ്വീകരിക്കാൻ കഴിയും. ജലയോജന (hydration) പ്രവർത്തനത്തിനിടയ്ക്ക് പ്രത്യേകിച്ചും താപനിയന്ത്രണം ഉറപ്പുവരുത്തേണ്ടതാണ്. ഇതിന് കുറഞ്ഞ ചൂട് ഉളവാക്കുന്ന സിമന്റ് ഉപയോഗപ്പെടുത്തുകയാണ് പതിവ്. കോൺക്രീറ്റിൽ സിമന്റിന്റെ നിരക്ക് കഴിയുന്നത്ര കുറച്ചുപയോഗിക്കുക, നിർമ്മാണപദാർഥങ്ങൾ തണുപ്പിച്ചശേഷം മാത്രം ഉപയോഗപ്പെടുത്തുക, മുൻകൂട്ടി സ്ഥാപിച്ചിട്ടുള്ള പൈപ്പുകൾ വഴി തണുത്ത ജലം അപ്പപ്പോൾ ഒഴുക്കിക്കൊണ്ടിരിക്കുക മുതലായവ താപനിയന്ത്രണോപാധികളാണ്.

കോൺക്രീറ്റ് പിണ്ഡങ്ങൾ ഉറച്ച് തണുത്തുകഴിയുമ്പോൾ ചെറിയ തോതിൽ സങ്കോചനം (contraction) ഉണ്ടാകും. വലിയ കൽക്കെട്ടു പിണ്ഡങ്ങളും ഇത്തരത്തിൽ വളരെ ചെറിയ തോതിൽ ചുരുങ്ങാറുണ്ട്. പിണ്ഡത്തിന്റെ വലിപ്പം കൂടുന്നതിനനുസരിച്ച് ഈ ചുരുങ്ങലിന്റെ അളവും വർധിക്കും. അണക്കെട്ടുകളിൽ ഈ പ്രക്രിയമൂലം വിള്ളലുകളുണ്ടാവാനിടയുണ്ട്. ഇതൊഴിവാക്കുന്നതിന് അണക്കെട്ടുകളിൽ 10 മീ. മുതൽ 20 മീ. വരെ അകലത്തിൽ സങ്കോചനസന്ധികൾ (contraction joints) സ്ഥാപിക്കുന്നു. ചെമ്പുതകിട്, ഉരുക്ക്, തകിട് മുതലായവകൊണ്ട് ഈ സന്ധികൾക്കു കുറുകെ ജലരോധകസ്തരം ഉറപ്പിക്കുന്നു. ഇതുമൂലം ചുരുങ്ങൽ കൊണ്ട് ഉണ്ടാകുന്ന വലിവുപ്രതിബലം (tensile stress) ഒഴിവാക്കാൻ കഴിയും. വലിവു പ്രതിബലംകൊണ്ട് അണക്കെട്ടിലുണ്ടാകുമായിരുന്ന വിള്ളലുകൾ ഇപ്രകാരം തടയാൻ കഴിയുന്നതാണ്. കോൺക്രീറ്റ് പൂർണമായിത്തണുത്ത് ചുരുങ്ങൽ തികച്ചും അവസാനിച്ചുകഴിഞ്ഞാൽ സിമന്റ് ഗ്രൌട്ട് ഉപയോഗിച്ച് ഇത്തരം വിടവുകൾ അടയ്ക്കുകയും ചെയ്യാം.


</doc>
<doc id="177626" url="https://ml.wikipedia.org/wiki?curid=177626" title="സതേൺ മാർസൂപ്പിയൽ മോൾ">
സതേൺ മാർസൂപ്പിയൽ മോൾ

ഒരിനംസഞ്ചിമൃഗമാണ് സതേൺ മാർസൂപ്പിയൽ മോൾ - Southern Marsupial mole. മൺകോരിയുടെ ആകൃതിയിലുള്ള നഖങ്ങൾ ഉള്ളതിനാൽ ഇംഗ്ലീഷിൽ ഇവ ബറോയിങ് മെഷീൻ എന്നറിയപ്പെടുന്നു. ഒറ്റ പ്രസവത്തിൽ രണ്ടു കുഞ്ഞുങ്ങൾക്കാണ് ജന്മം നൽകുന്നത്. ജനിച്ചയുടൻ കുഞ്ഞുങ്ങൾ അമ്മയുടെ സഞ്ചിയിൽ പ്രവേശിക്കുന്നു. പകൽ സമയം കൂടുതലും ഇവ മണ്ണിൽ തുരന്നുണ്ടാക്കുന്ന മാളങ്ങളിൽ കഴിയുന്നു. ഏകദേശം 8 അടി വരെ നീളത്തിൽ ഇവ മുയലിനെപ്പോലെ മാളങ്ങൾ നിർമ്മിക്കുന്നു. മഴ കഴിയുമ്പോളാണ് ഇവ സാധാരണയായി ഭക്ഷണം തേടിയിറങ്ങുന്നത്. പഴുതാര, പല്ലി തുടങ്ങിയ ചെറു ജീവികളെ ഇവ ഭക്ഷണമാക്കുന്നു. ഇരയുടെ മണം പിടിച്ച് അവയുടെ മാളത്തിൽ പ്രവേശിച്ചാണ് ഇവ ഭക്ഷിക്കുന്നത്. 



</doc>
<doc id="177629" url="https://ml.wikipedia.org/wiki?curid=177629" title="പറക്കും അണ്ണാൻ (സഞ്ചിമൃഗം)">
പറക്കും അണ്ണാൻ (സഞ്ചിമൃഗം)

പെറ്റാറസ് എന്ന സസ്തനി ജനുസ്സിലെ ഒരിനം സഞ്ചിമൃഗമാണ് പറക്കും അണ്ണാൻ അഥവാ പറക്കും പോസ്സം - Squirrel Glider. (ശാസ്ത്രനാമം: "Petaurus norfolcensis") തെന്നിത്തെന്നിയാണ് ഇവയുടെ പറന്നുള്ള സഞ്ചാരം. ഒറ്റപ്പറക്കലിൽ ഇവ ഏകദേശം 100 മീറ്റർ വരെ സഞ്ചരിക്കും. 12 വർഷം വരെയാണ് ഇവയുടെ ആയുസ്സ്. പറക്കും അണ്ണാന്റെ രോമം നിറഞ്ഞ വാലിന് 30 സെന്റീമീറ്റർ വരെ നീളമുണ്ടാകും. ശരീരമാസകലം ചാര നിറമുള്ള ഇവയുടെ മൂക്കു മുതൽ മുതുകിന്റെ അഗ്രം വരെ കറുത്ത വരകൾ കാണപ്പെടുന്നു. സാധാരണയായി രാത്രിയിലാണ് ഇവ ഇര തേടി പറക്കുന്നത്. പ്രാണികളെയും ചെറു ജീവികളെയും ആഹാരമാക്കുന്ന ഇവ പൂമ്പൊടി, തേൻ, മരത്തിന്റെ കറ എന്നിവയും ആഹാരമാക്കുന്നു. 


</doc>
<doc id="177637" url="https://ml.wikipedia.org/wiki?curid=177637" title="ചെറിയാച്ചന്റെ ക്രൂരകൃത്യങ്ങൾ">
ചെറിയാച്ചന്റെ ക്രൂരകൃത്യങ്ങൾ

1979-ൽ പുറത്തിറങ്ങിയ മലയാളചലച്ചിത്രം ആണ് ചെറിയാച്ചന്റെ ക്രൂരകൃത്യങ്ങൾ. ജോൺ എബ്രഹാം ആണ് സിനിമയുടെ സംവിധായകൻ. ഈ ചിത്രത്തിലെ അഭിനയത്തിലൂടെ മികച്ച നടനുള്ള സംസ്ഥാന ചലചിത്ര പുരസ്കാരം അടൂർ ഭാസിക്കു ലഭിച്ചു.


</doc>
<doc id="177643" url="https://ml.wikipedia.org/wiki?curid=177643" title="പൊന്തൻമാട">
പൊന്തൻമാട

ടി.വി. ചന്ദ്രന്റെ സംവിധാനത്തിൽ 1994-ൽ പുറത്തിറങ്ങിയ മലയാളചലച്ചിത്രമാണ് പൊന്തൻമാട. മമ്മൂട്ടി, നസറുദ്ദീൻ ഷാ, ലബോനി സർക്കാർ, ജനാർദ്ദനൻ, മണിയൻപിള്ള രാജു എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. 1994- ലെ മികച്ച രണ്ടാമത്തെ ചിത്രത്തിനുള്ള കേരളസംസ്ഥാന പുരസ്കാരം ഈ ചിത്രത്തിനു ലഭിച്ചു. അതോടൊപ്പം ഈ ചിത്രത്തിലെയും വിധേയൻ എന്ന ചിത്രത്തിലെയും അഭിനയത്തിന് മമ്മൂട്ടിക്ക് മികച്ച നടനുള്ള പുരസ്കാരവും ലഭിച്ചു. 1994-ലെ ദേശീയ ചലച്ചിത്രപുരസ്കാരത്തിൽ മികച്ച സംവിധായകൻ, നടൻ, ഛായാഗ്രാഹകൻ, സംഗീതസംവിധായകൻ എന്നീ പുരസ്കാരങ്ങൾ മലയാളത്തിനു ഈ ചിത്രത്തിലൂടെ ലഭിച്ചു.

മലയാളത്തിലെ ചെറുകഥാകൃത്തായ സി.വി. ശ്രീരാമന്റെ "പൊന്തൻമാട", "ശീമത്തമ്പുരാൻ" എന്നീ ചെറുകഥകളെ ആസ്പദമാക്കിയാണ് ഈ ചിത്രം നിർമ്മിച്ചിരിക്കുന്നത്.

1940-കളിലെ സാഹചര്യങ്ങളാണ് ചിത്രത്തിൽ പശ്ചാത്തലമാക്കിയിരിക്കുന്നത്. താഴ്ന്ന ജാതിൽ പെട്ട മാടയും ഇംഗ്ലണ്ടിൽ നിന്നും പുറത്താക്കപ്പെട്ട നാടുവാഴിയായ ശീമ തമ്പുരാനും തമ്മിലുള്ള ബന്ധമാണ് ചിത്രത്തിന്റെ ഇതിവൃത്തം.



</doc>
<doc id="177650" url="https://ml.wikipedia.org/wiki?curid=177650" title="ഓർമ്മകളുണ്ടായിരിക്കണം">
ഓർമ്മകളുണ്ടായിരിക്കണം

ടി.വി. ചന്ദ്രന്റെ സംവിധാനത്തിൽ 1995-ൽ പുറത്തിറങ്ങിയ മലയാളചലച്ചിത്രമാണ് ഓർമ്മകളുണ്ടായിരിക്കണം. 1958-ൽ കേരളത്തിൽ നടന്ന വിമോചന സമരത്തെ ആസ്പദമാക്കിയാണ് ചിത്രം ഒരുക്കിയിരിക്കുന്നത്. സലാം കാരശ്ശേരി നിർമ്മിച്ച ചിത്രത്തിൽ മമ്മൂട്ടി, മാസ്റ്റർ നിഥിൻ, ഭരത് ഗോപി, പ്രിയംബദ റായ്, നെടുമുടി വേണു, കുക്കു പരമേശ്വരൻ, ശ്രീനിവാസൻ എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു.

1959 കാലയളവിലെ ഗ്രാമീണ കേരളത്തിന്റെ പശ്ഛാത്തലത്തിൽ ചിത്രീകരിച്ച ചിത്രം. ജനാധിപത്ത്യ വ്യവസ്തയിലെ ആദ്യത്തെ കമ്മ്യുണിസ്റ്റ് മന്ത്രിസഭയെ കേന്ദ്രത്തിൽ അധികാരമുള്ള നെഹ്രു മന്ത്രിസഭ പിരിചുവിട്ട കാലം. ഈ പരിതസ്ഥിയിൽ ജയൻ (നിതിൻ) എന്ന ബാലന്റെ കണ്ണുകളിലൂടെ ചിത്രം ചരിക്കുന്നു.
കമ്മ്യൂണിസ്റ്റ് പ്രവർത്തകനായ ടെയിലർ ഭാസി (മമ്മൂട്ടി) , കോൺഗ്രസ് ചായവുള്ള ജയന്റെ അച്ഛൻ , ലോകാവസാനം പ്രവചിച്ചു നടക്കുന്ന ശാസ്ത്രജ്ഞൻ എന്നിവരെ കേന്ദ്രീകരിച്ചു ചിത്രം മുന്നോട്ടു നീങ്ങുന്നു.




</doc>
<doc id="177654" url="https://ml.wikipedia.org/wiki?curid=177654" title="എം. ബസവപുന്നയ്യ">
എം. ബസവപുന്നയ്യ

ഇന്ത്യയിലെ അവിഭക്ത കമ്മ്യൂണിസ്റ്റ് പാർട്ടിയിലേയും, പിളർപ്പിന് ശേഷം രൂപീകൃതമായ കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്)-ന്റെയും ഒരു നേതാവാണ് മാകിനേനി ബസവപുന്നയ്യ. സി.പി.ഐ. (എം)-ന്റെ വിവിധ കാലങ്ങളിലുള്ള പൊളിറ്റ് ബ്യൂറോകളിൽ അംഗമായിരുന്നു. 1952 മുതൽ 1966 വരെ ആന്ധ്രാപ്രദേശിൽ നിന്നുള്ള രാജ്യസഭാംഗമായിരുന്നു.

1914 ഡിസംബർ 14-ന് ആന്ധ്രാപ്രദേശിലെ ഗുണ്ടൂർ ജില്ലയിലാണ് ബസവപുന്നയ്യ ജനിച്ചത് .

1992 ഏപ്രിൽ 27-ന് ന്യൂഡൽഹിയിൽ വെച്ച് മരണപ്പെട്ടു .

1934-ൽ ബസവപുന്നയ്യ കമ്മ്യൂണിസ്റ്റ് പാർട്ടി ഓഫ് ഇന്ത്യയിൽ അംഗമായി. 1943-ൽ കമ്മ്യൂണിസ്റ്റ് പാർട്ടിയുടെ പ്രൊവിൻഷ്യൽ കമ്മിറ്റിയിലേക്കും അതിന്റെ സെക്രട്ടേറിയേറ്റിലേക്കും തെരെഞ്ഞെടുക്കപ്പെട്ടു. 1948-ൽ നടന്ന കമ്മ്യൂണിസ്റ്റ് പാർട്ടിയുടെ രണ്ടാമത്തെ പാർട്ടി കോൺഗ്രസ്സിൽ വെച്ച് അദ്ദേഹം പാർട്ടിയുടെ കേന്ദ്ര കമ്മിറ്റിയിലേക്ക് തിരഞ്ഞെടുക്കപ്പെട്ടു. 1950 ജൂണിൽ പൊളിറ്റ് ബ്യൂറോയിലും അംഗമായി. 1950-ൽ വെച്ച് ജോസഫ് സ്റ്റാലിൻ ഉൾപ്പെടെയുള്ള സി.പി.എസ്.യു. നേതാക്കളുമായുള്ള പ്രത്യയശാസ്ത്ര ചർച്ചകൾക്ക് നിയുക്തമായ നാലംഗ പ്രതിനിധികളിൽ ഒരാൾ ബസവപുന്നയ്യ ആയിരുന്നു. 1957-ൽ അന്നത്തെ യു.എസ്.എസ്.ആറിലെ മോസ്കോയിൽ വെച്ച് നടന്ന കമ്മ്യൂണിസ്റ്റ് പാർട്ടികളുടെ അന്താരാഷ്ട്ര കോൺഫറൻസിൽ കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ പ്രതിനിധിയായി പങ്കെടുത്തു .

1964-ലെ അവിഭക്ത കമ്മ്യൂണിസ്റ്റ് പാർട്ടിയിലെ പിളർപ്പിന് ശേഷം അദ്ദേഹം സി.പി.ഐ.(എം‌) പക്ഷത്ത് ചേർന്നു. സി.പി.ഐ. (എം)-ന്റെ ആദ്യ പൊളിറ്റ് ബ്യൂറോയിൽ അംഗമായി തിരഞ്ഞെടുക്കപ്പെട്ടു. സി.പി.ഐ. (എം)-ന്റെ മുഖപത്രമായ പീപ്പിൾസ് ഡെമോക്രസിയുടെ എഡിറ്റർ ആയിട്ടും അദ്ദേഹം സേവനമനുഷ്ഠിച്ചിട്ടുണ്ട് .

3 ഏപ്രിൽ 1952 മുതൽ 2 ഏപ്രിൽ 1966 വരെ 14 വർഷത്തോളം കാലം ആന്ധ്രപ്രദേശിൽ നിന്നുള്ള രാജ്യസഭാംഗമായിരുന്നു .


</doc>
<doc id="177659" url="https://ml.wikipedia.org/wiki?curid=177659" title="കഥാവശേഷൻ">
കഥാവശേഷൻ

ടി.വി. ചന്ദ്രന്റെ സംവിധാനത്തിൽ 2004-ൽ പുറത്തിറങ്ങിയ മലയാളചലച്ചിത്രമാണ് കഥാവശേഷൻ. ടി.വി. ചന്ദ്രൻ തന്നെ രചന നിർവഹിച്ചിരിക്കുന്ന ചിത്രം നിർമ്മിച്ചിരിക്കുന്നത് നടൻ ദിലീപും സഹോദരൻ അനൂപും ചേർന്നാണ്. ദിലീപ്, ജ്യോതിർമയി എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്ന ചിത്രത്തിൽ ബംഗാളി അഭിനേത്രി ഗീത ദേയും അഭിനയിച്ചിരിക്കുന്നു.


ഗിരീഷ് പുത്തഞ്ചേരിയുടെ വരികൾക്ക് എം.ജയചന്ദ്രൻ ഈണമിട്ട് പി. ജയചന്ദ്രനും വിദ്യാധരൻ മാസ്റ്ററും ചേർന്ന് ആലപിച്ച ഈ ചിത്രത്തിലെ ഏക ഗാനമാണ് "കണ്ണുനട്ട് കത്തിരുന്നിട്ടും എന്റെ കരളിന്റെ കരിമ്പ് തോട്ടം കട്ടെടുത്തതാരാണ്... എന്നത്.



</doc>
<doc id="177664" url="https://ml.wikipedia.org/wiki?curid=177664" title="വിട പറയും മുൻപെ">
വിട പറയും മുൻപെ

1981 ൽ പുറത്തിറങ്ങിയ ഒരു മലയാള ചലച്ചിത്രം ആണ് വിട പറയും മുൻപെ. ജോൺപോളിന്റെ കഥക്ക് തിരക്കഥ, സംഭാഷണം സംവിധാനം എന്നിവ നിർവഹിച്ചത് മോഹൻ ആണ്. ഇന്നസന്റാണ് ചിത്രം നിർമ്മിച്ചത്. പ്രേം നസീർ പ്രധാന കഥാപാത്രമാകുന്ന ഈ സിനിമയിൽ നെടുമുടി വേണു, ലക്ഷ്മി എന്നിവർ അഭിനയിക്കുന്നു. ഈ സിനിമയിലെ അഭിനയത്തിന് നസീറിന് ആ വർഷത്തെ സ്പെഷൽ ജൂറി പരാമർശം ലഭിച്ചിരുന്നു. നെടുമുടിവേണുവാണ് ഈ സിനിമയിൽ നായകനായി അഭിനയിച്ചിരിക്കുന്നത്. 
അനുദിനം മരണത്തോടടുത്തു കൊണ്ടിരിക്കുന്ന മാരകരോഗിയായ സേവ്യറിന്റെ കഥയാണ് സിനിമ പറയുന്നത്. മരണം ഇങ്ങടുത്തു എന്നറിഞ്ഞിട്ടും സന്തോഷവാനും തന്റെ സങ്കൽപത്തിലുള്ള, എന്നാൽ തനിക്കു ലഭിക്കാത്ത ജീവിതത്തെ കുറിച്ച് കൊച്ചു നുണകൾ പറയുകയാണ്‌ സേവ്യർ. അവ നുണകൾ ആണെന്ന് പ്രേക്ഷകർ അറിയുന്നത് അയാളുടെ മരണ ദിനത്തിലാണെന്ന് മാത്രം .

സേവിയർ ഒരു ഒഫീസിലെ സ്റ്റനോ ആണ്. മാനേജർ പല തവണ മുന്നറിയിപ്പു നൽകിയിട്ടും അയാൾ ഒരു ഉത്തരവാദിത്തവുമില്ലാതെ പെരുമാറുന്നു. ഒരു തിരക്കുള്ള ദിവസം ആഫീസിൽ വരാതിരുന്ന അയാളെ മാനേജർ ബീച്ചിൽ കുട്ടികളോടൊപ്പം കളിക്കുന്നത് കണ്ട് ജോലിയിൽ നിന്നും പുറത്താക്കുന്നു. പിറ്റേന്ന് അയാൾ കാൻസർ രോഗിയാണെന്ന് തിരിച്ചറിയുന്നു.

നെടുമുടി വേണു വിന്റെ അഭിനയ ജീവിതത്തിലെ ഒരു മികച്ച കഥാപാത്രം ആണ് ഈ സിനിമയിലെ സേവ്യർ .

കാവാലംഎഴുതിയ ഗാനങ്ങൾക്ക് എം. ബി. ശ്രീനിവാസൻ ഈണം നൽകിയിരിക്കുന്നു.

വിടപറയും മുമ്പേ യൂട്യൂബിൽ1981


</doc>
<doc id="177668" url="https://ml.wikipedia.org/wiki?curid=177668" title="സ്റ്റോപ് ഓൺലൈൻ പൈറസി നിയമം">
സ്റ്റോപ് ഓൺലൈൻ പൈറസി നിയമം

സ്റ്റോപ്പ് ഓൺലൈൻ പൈറസി നിയമം (SOPA), അഥവാ ഹൗസ് ബിൽ 3261, യു എസ് ഹൗസ് ഓഫ് റെപ്രസന്റേറ്റീവ് 2011 ഒക്ടോബർ 26ന് മുൻപോട്ട് വച്ച ഒരു ബില്ല് ആണ്. ജുഡീഷ്യറി കമ്മിറ്റി പ്രതിനിധിയായ ലമർ എസ്. സ്മിത്തും 12 സഹകാരികളും ചേർന്നാണ് ഇത് കൊണ്ടുവന്നത്. ഈ ബിൽ നിയമമായി മാറിയാൽ പകർപ്പവകാശസംബന്ധിയായ പ്രശ്നങ്ങളിൽ വാദികൾക്ക് കൂടുതൽ അധികാരങ്ങൾ കൈവരുകയും അതുവഴി പകർപ്പവകാശവ്യവസ്ഥ ലഘിക്കുന്നവർക്ക് കൂടുതൽ കണിശമായ നിയമനടപടികൾക്ക് വിധേയമാകേണ്ടിയും വരും.


</doc>
<doc id="177674" url="https://ml.wikipedia.org/wiki?curid=177674" title="പ്രൊട്ടക്റ്റ് ഐ.പി. നിയമം">
പ്രൊട്ടക്റ്റ് ഐ.പി. നിയമം

പകർപ്പവകാശകർക്ക് തങ്ങളുടെ അനുമതിയില്ലാതെ ഉത്പന്നങ്ങൾ പുനരുപയോഗിക്കുന്നവടെ മേൽ നടപടി സ്വീകരിക്കുന്നതിന് കൂടുതൽ അധികാരങ്ങൾ നൽകാൻ വേണ്ടി യു. എസ്. സർക്കാർ മുൻപോട്ട് വച്ച ഒരു നിയമമാണ് പ്രൊട്ടക്ട് ഐ. പി. നിയമം" (Preventing Real Online Threats to Economic Creativity and Theft of Intellectual Property Act of 2011 or PIPA"), അഥവാ സെനറ്റ് ബിൽ 968 അല്ലെങ്കിൽ എസ്. 968 2011 മെയ് 12ന് സെനറ്ററായ പാട്രിക്ക് ലെഹിയും 11 സഹകാരികളും ചേർന്നാണ് ഈ ബിൽ അവതരിപ്പിച്ചത്. കോൺഗ്രസ് ബഡ്ജറ്റ് ഓഫീസിന്റെ അനുമാനപ്രകാരം ഈ ബിൽ നിയമമാക്കിയാൽ 2016ഓടെ ഏതാണ്ട് 47 ദശലക്ഷം അമേരിക്കൻ ഡോളർ ചെലവ് വരാം 


</doc>
<doc id="177684" url="https://ml.wikipedia.org/wiki?curid=177684" title="വേൾഡ്സ്പേസ്">
വേൾഡ്സ്പേസ്

ഒരു ഉപഗ്രഹവാർത്താവിനിമയ റേഡിയോ സ്ഥാപനമായിരുന്നു വേൾഡ്സ്പേസ്. 2008-ൽ വേൾഡ്സ്പേസ് എന്ന ഈ സ്ഥാപനം ആഗോളമാന്ദ്യത്തെത്തുടർന്ന് പ്രവർത്തനം അവസാനിപ്പിച്ചു. ഏ.ആർ. റഹ്മാനായിരുന്നു കമ്പനിയുടെ ബ്രാൻഡ്‌ അംബാസിഡർ. ആർ.എം. റേഡിയോ എന്ന മലയാളം ചാനൽ ഉൾപ്പെടെയുള്ള ഇന്ത്യൻ ഭാഷകളിൽ ചാനലുകൾ പ്രക്ഷേപണം ചെയ്തിരുന്നു. ഇംഗ്ലീഷ് ഭാഷയിൽ വാർത്തകളും സംഗീതവുമായിരുന്നു കൂടുതലായും സംപ്രേഷണം ചെയ്തിരുന്നത്. ചാനലുകൾ ഏറിയ പങ്കും വാർഷിക ഫീസ് ഈടാക്കിയായിരുന്നു ഉപഭോക്താക്കൾക്ക് ലഭിച്ചിരുന്നത്.


</doc>
<doc id="177689" url="https://ml.wikipedia.org/wiki?curid=177689" title="ആടും കൂത്ത്">
ആടും കൂത്ത്

ടി.വി. ചന്ദ്രന്റെ സംവിധാനത്തിൽ 2005-ൽ പുറത്തിറങ്ങിയ തമിഴ് ചലച്ചിത്രമാണ് ആടും കൂത്ത്. 2006-ലെ മികച്ച തമിഴ്ചലച്ചിത്രത്തിനുള്ള ദേശീയപുരസ്കാരം ഈ ചിത്രത്തിനു ലഭിച്ചു. നവ്യ നായർ, ചേരൻ, പ്രകാശ് രാജ്, അഖിൽ കുമാർ, സീമൻ, മനോരമ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്. ചലച്ചിത്ര മേളകളിലും മറ്റും പ്രദർശിപ്പിച്ച ഈ ചിത്രം തിയേറ്ററുകളിൽ പ്രദർശിപ്പിച്ചിട്ടില്ല.




</doc>
<doc id="177707" url="https://ml.wikipedia.org/wiki?curid=177707" title="നദീർ ആൻഡ് സമിൻ, എ സെപ്പറേഷൻ">
നദീർ ആൻഡ് സമിൻ, എ സെപ്പറേഷൻ

അസ്ഗർ ഫർഹാദി സംവിധാനം ചെയ്ത ഇറാൻ ചിത്രമാണ് നദീർ ആൻഡ് സമിൻ, എ സെപ്പറേഷൻ. ഈ ചിത്രത്തിന് ഗോവ രാജ്യാന്തര ചലച്ചിത്രോത്സവത്തിൽ നല്ല സംവിധായകനുള്ള പുരസ്‌കാരവും 69 ാമത് ഗ്ലോബ് പുരസ്കാരവും ഗോൾഡൻ ബർളിൻ പുരസ്‌കാരമുൾപ്പടെ നാല്പതോളം മറ്റ് പുരസ്‌കാരങ്ങളും ലഭിച്ചു. 84-ആം അക്കാദമി അവാർഡുകളിൽ മികച്ച വിദേശ ചിത്രത്തിനുള്ള പുരസ്കാരവും ഈ ചിത്രത്തിനു ലഭിച്ചു. 
ടെഹ്‌റാനിൽ ജീവിക്കുന്ന നാദിറും സമിനും പതിന്നാലു വർഷങ്ങളായി വിവാഹിതരായിട്ട്. അവർക്ക് തെർമ എന്ന പതിനൊന്നു വയസ്സുള്ള പെൺകുട്ടിയുമുണ്ട്. അൾഷിമേഴ്‌സ് ബാധിച്ച നാദിറിന്റെ പിതാവും അവർക്കൊപ്പമാണ് താമസം. സിമിന് തന്റെ ഭർത്താവ് നാദെറും മകൾ തെർമെയുമായി ഇറാൻ വിടാൻ ആഗ്രഹമുണ്ട്. എന്നാൽ അൽഷിമേഴ്സ് രോഗബാധിതനായ സ്വന്തം പിതാവിനെ ഉപേക്ഷിക്കാൻ നാദെർ തയ്യാറാകുന്നില്ല. സിമിൻ അയാളുമായുള്ള ബന്ധം അവസാനിപ്പിക്കാൻ തീരുമാനിക്കുന്നു. എന്നാൽ കോടതി അനുവദിക്കുന്നില്ല. വിവാഹമോചനവും വീട്ടിലുണ്ടാകുന്ന വഴക്കുകളും കുട്ടിയുടെ ജീവിതത്തെ ബാധിക്കുന്നു. ഇറാൻ പോലൊരു രാജ്യത്തെ കോടതികളിലെ വ്യവഹാര വ്യവസ്ഥയിലെ സുതാര്യതയില്ലായ്മയെയും ചിത്രം ചർച്ചയ്ക്കു സമർപ്പിക്കുന്നുണ്ട്. പകൽ നേരങ്ങളിൽ പിതാവിനെ നോക്കാൻ റസിയ എന്ന സ്ത്രീയെ നാദിർ വാടകയ്‌ക്കെടുക്കുന്നു. അവർ ഗർഭിണിയും അഞ്ചുവയസ്സുള്ള പെൺകുട്ടിയുടെ മാതാവുമാണ്. ഒരിക്കൽ റസിയ വീട്ടിലാരുമില്ലാത്തപ്പോൾ നാദിറിന്റെ പിതാവിനെ കട്ടിലിൽ കെട്ടിയിട്ട ശേഷം പുറത്തു പോകുന്നു. തുടർന്നുണ്ടാകുന്ന സംഭവങ്ങളാണ് സിനിമയിൽ

തെർമേ എന്ന പതിനൊന്നുകാരിയെ സംവിധായകൻ അസ്ഗർ ഫർഹാദിയുടെ മകൾ സരിന ഫർഹാദി ആണ് അവതരിപ്പിച്ചിട്ടുള്ളത് .




</doc>
<doc id="177723" url="https://ml.wikipedia.org/wiki?curid=177723" title="ഡ്രീം (ശില്പം)">
ഡ്രീം (ശില്പം)

ഇംഗ്ലണ്ടിലെ മെഴ്സിസൈഡിൽ സട്ടനിൽ സ്ഥാപിച്ചിരിക്കുന്ന ഒരു ശില്പമാണ് ഡ്രീം. കണ്ണുകൾ അടച്ചിരിക്കുന്ന നാരീശില്പം സെന്റ് ഹെലന്റെ സ്മരണയ്ക്കായാണ് നിർമ്മിച്ചിരിക്കുന്നത്. സ്പെയിനിൽ നിന്നുള്ള നിന്നുള്ള ജൊമി പ്ലെൻസ എന്ന ശില്പിയാണ് 20 മീറ്റർ ഉയരമുള്ള ഡ്രീം ശില്പം തയ്യാറാക്കിയിരിക്കുന്നത്. പ്രി കാസ്റ്റ് കോൺക്രീറ്റും മാർബിളും ചേർന്നുള്ള മിശ്രിതം ഉപയോഗിച്ചാണ് മെഴ്സിസൈഡ് മോട്ടോർവേയ്ക്കു സമീപമായി ശില്പം നിർമ്മിച്ചിരിക്കുന്നത്. 90 ഓളം വലിയ മാർബിൾ കഷണങ്ങൾ ഇതിനായി ഉപയോഗിച്ചിരിക്കുന്നു. പതിനാല് കോടിയിലധികം രൂപ നിർമ്മാണത്തിനായി ചെലവഴിച്ചു. 



</doc>
<doc id="177725" url="https://ml.wikipedia.org/wiki?curid=177725" title="ഫ്രാൻസ്വാ ത്രൂഫോ">
ഫ്രാൻസ്വാ ത്രൂഫോ

ചലച്ചിത്രസംവിധായകൻ, നടൻ, തിരക്കഥാകൃത്ത് എന്നീ നിലകളിൽ പ്രസിദ്ധനായ ഫ്രഞ്ച് പൗരനാണ് ഫ്രാൻസ്വാ ത്രൂഫോ (ഫ്രഞ്ച്: "François Roland Truffaut"; 6 ഫെബ്രുവരി 1932 – 21 ഒക്ടോബർ 1984). 1950 കളിലെ ഫ്രെഞ്ച് നവതരംഗ സിനിമയുടെ പ്രമുഖവക്താക്കളിലൊരാൾ ത്രൂഫോ ആയിരുന്നു. ചെറുപ്പകാലത്ത് സൈനികസേവനവും ജയിൽവാസവും മറ്റുമായി കഴിഞ്ഞ ത്രൂഫോ ഒരു നിരൂപകനായിട്ടാണ് ചലച്ചിത്ര രംഗപ്രവേശം നടത്തിയത്. 1940-കളിലെ ഫ്രഞ്ച് മുഖ്യധാരാ സിനിമയുടെ രൂക്ഷവിമർശനം ഇദ്ദേഹത്തെ ശ്രദ്ധേയനാക്കി. പുതിയൊരു സിനിമാശൈലിക്കുവേണ്ടിയാണ് ത്രൂഫോ ശബ്ദമുയർത്തിയിരുന്നത്.ഫ്രഞ്ച് സിനിമയുടെ ശവക്കുഴി തോണ്ടാൻ വന്നയാൾ എന്നായിരുന്നു മുഖ്യ ധാരാ സിനിമാ പ്രവർത്തകരുടെ പരാതി, അതിനാൽ തന്നെ 1958 ലെ കാൻ ഫിലിം ഫെസ്റ്റിവലിലേക്ക് മനഃപൂർവം ഇദ്ദേഹത്തെ മാത്രം ക്ഷണിച്ചില്ല. പക്ഷേ അടുത്ത വർഷത്തെ ഏറ്റവും നല്ല സംവിധായകനുള്ള പുരസ്കാരം നേടി. 

കാൽനൂറ്റാണ്ടോളം നീണ്ടു നിന്ന ചലച്ചിത്രജീവിതത്തിൽ സംവിധായകനായും തിരക്കഥാകൃത്തായും നിർമ്മാതാവായും നടനായും പ്രവർത്തിച്ചിട്ടുണ്ട്. 1955-ൽ 23-മത്തെ വയസ്സിൽ "Une Visite" എന്ന പേരിൽ സ്പാനിഷ് ഭാഷയിലുള്ള ഒരു ഹ്രസ്വചലച്ചിത്രം നിർമ്മിച്ചുകൊണ്ട് ചലച്ചിത്രജീവിതമാരംഭിക്കുന്നതിനു മുൻപ് "കഹേ ദു സിനിമ" (Cahiers du cinéma) എന്ന ഫ്രെഞ്ച് സിനിമാ മാസികയിൽ എഴുത്തുകാരനായും എഡിറ്ററായും പ്രവർത്തിച്ചിട്ടുണ്ട്.

യനീൻ ദി മോൺ‌ഫെരാന്ദ് (Jeanine de Monferrand) എന്ന സ്ത്രീയ്ക്കു വിവാഹത്തിനു പുറമെ ജനിച്ച കുട്ടിയായിരുന്നു ഫ്രാൻസ്വാ ത്രൂഫോ. ശാരീരികമായി ഫ്രാൻസ്വായുടെ പിതാവാരാണെന്നു തെളിയിക്കുന്ന ഔദ്യോഗികരേഖകളില്ല. ഫ്രാൻസ്വായുടെ മാതാവിന്റെ പ്രതിശ്രുതവരൻ അദ്ദേഹത്തെ ഒരു ദത്തൂപുത്രനായി സ്വീകരിക്കുകയും, തന്റെ കുടുംബപ്പേര് ത്രൂഫോയ്ക്കു നൽകുകയും ചെയ്തു. എങ്കിലും അപമാനഭീതി നിമിത്തം ഒരു ആയയുടെ സംരക്ഷണയിലായിരുന്നു ഫ്രാൻസ്വാ വളർന്നത്. പിന്നീട് അമ്മയുടെ അമ്മ അദ്ദേഹത്തെ സ്വീകരിക്കുകയും വളർത്തുകയും ചെയ്തു. കർശനമായ അച്ചടക്കത്തിന്റെ അന്തരീക്ഷത്തിലായിരുന്നു കുട്ടിക്കാലമെങ്കിലും സാഹിത്യവും സംഗീതവും ആസ്വദിക്കാൻ അദ്ദേഹത്തിനു അവസരം ലഭിച്ചിരുന്നു. 
എട്ടാമത്തെ വയസ്സിൽ ആദ്യമായി സിനിമ കാണാൻ അവസരം ലഭിച്ചപ്പോൾതന്നെ അദ്ദേഹത്തിനു സിനിമയിൽ താത്പര്യമായി. പിന്നീട് പലപ്പോഴും പഠനമുപേക്ഷിച്ച് സിനിമ കാണാൻ പോകുക പതിവായിരുന്നു. ഓരോ ആഴ്ചയിലും പുതിയ മൂന്നു സിനിമകളും, പുതിയ മൂന്നു പുസ്തകങ്ങളും ത്രൂഫോയുടെ ഒരു പതിവായി മാറി. പതിനാലാമത്തെ വയസ്സിൽ ത്രൂഫോ വിദ്യാലയത്തോട് വിടപറഞ്ഞു. കുറേക്കാലം ഒരു വ്യവസായശാലയിൽ വെൽഡർ ആയി ജോലി ചെയ്തു. പിന്നീട് ജീവിക്കാനായി മറ്റു പല ജോലികളും ചെയ്തു. 1948-ൽ പതിനാറാമത്തെ വയസ്സിൽ ഒരു ചലച്ചിത്രാസ്വാദന ക്ലബ് അദ്ദേഹം തുടങ്ങുകയുണ്ടായി. ആദ്യകാലത്ത്, തന്റെ പിതാവിന്റെ ഓഫീസിലെ ഒരു ടൈപ് റൈറ്റർ മോഷ്ടിച്ചാണ്, ഈ ക്ലബിൽ സിനിമ പ്രദർശിപ്പിക്കാനുള്ള പണം സ്വരൂപിച്ചത്.

1948-ലാണ്, അക്കാലത്ത് പ്രശസ്ത സിനിമാ-നിരൂപകനായിരുന്ന ആന്ദ്രേ ബാസിനെ ത്രൂഫോ പരിചയപ്പെടുന്നത്. ചലച്ചിത്രപ്രവർത്തനങ്ങൾ അവസാനിപ്പിക്കാമെന്നും പകരം സാഹിത്യത്തിൽ ശ്രദ്ധിച്ച് സ്ഥിരജോലി നേടാമെന്നും പിതാവിനു കൊടുത്തിരുന്ന വാഗ്ദാനം പാലിക്കാതിരുന്നതിനെത്തുടർന്ന് ത്രൂഫോയുടെ പിതാവു തന്നെ അദ്ദേഹത്തെ പോലീസിലേൽപ്പിക്കുകയുണ്ടായി. അതെത്തുടർന്ന് പ്രായപൂർത്തിയായിട്ടില്ലാത്തവർക്കായുള്ള ജയിലിലടക്കപ്പെട്ട ത്രൂഫോ, ബാസിന്റെ ഇടപെടലുകളുടെ സഹായത്തോടെയാണു ജയിൽ മോചിതനായത്. 18-മത്തെ വയസ്സിൽ ബാസിൻ അദ്ദേഹത്തെ സെക്രട്ടറിയായി നിയമിക്കുകയും, പിന്നീട് ത്രൂഫോ തന്റെ മാതാപിതാക്കളിൽ നിന്ന് നിയമപരമായി സ്വാതന്ത്ര്യം നേടുകയും ചെയ്തു.

1951-ൽ ആന്ദ്രേ ബാസീന്റെ നേതൃത്വത്തിൽ ‘കഹേ ദു സിനിമ’ എന്ന ഫിലിം മാഗസിൻ പ്രവർത്തനമാരംഭിച്ചപ്പോൾ ഷാക്വ് റിവറ്റ്, ഴാങ്ങ്‌-ലുക് ഗൊദാർദ്, ക്ലോദ് ഷാബ്രോൾ എന്നിവർക്കൊപ്പം എഴുത്തുകാരനായി ത്രൂഫോയുമുണ്ടായിരുന്നു. 1957-ൽ തന്റെ ലേഖനങ്ങൾ കൂടുതൽ പ്രാധാന്യത്തോടെ പ്രസിദ്ധീകരിക്കണമെന്ന ത്രൂഫോയുടെ ആവശ്യം എഡിറ്റോറിയൽ ബോർഡ് അംഗീകരിക്കുകയും ത്രൂഫോയുടെ നിരൂപണലേഖനങ്ങൾക്കെല്ലാം ബൈലൈൻ അനുവദിക്കുകയും ചെയ്തു. സിനിമകളുടെ ആപേക്ഷികഗുണനിലവാരം കാണിക്കാനായി സ്റ്റാർ റേറ്റിംഗ് സമ്പ്രദായം ആരംഭിക്കുന്നതും ത്രൂഫോയുടെ നിർദ്ദേശപ്രകാരമായിരുന്നു. ഈ രീതി പിന്നീട് ലോകമെമ്പാടും പ്രചാരം നേടി. 1950-കളുടെ രണ്ടാം പകുതിയിൽ ‘കഹേ ദു സിനിമ’യുടെ നിരൂപകന്മാർ ഓരോരുത്തരായി സംവിധാനത്തിലേക്ക് തിരിഞ്ഞു. ഷാക്വ് റിവെറ്റിന്റെ Le coup du berger (1956) എന്ന ഹ്രസ്വചിത്രത്തിൽ നടനായി സഹകരിച്ചതാണ് സംവിധാനത്തിലേക്ക് തിരിയാൻ ത്രൂഫോയെ പ്രചോദിപ്പിച്ചത്. 1957 സെപ്റ്റംബറിൽ ത്രൂഫോ Les Mistons (1957) എന്ന ഹ്രസ്വചിത്രം പൂർത്തിയാക്കി. ഈ ചിത്രം 1958-ൽ ബ്രസൽ‌സ് ഫെസ്റ്റിവൽ ഓഫ് വേൾഡ് സിനിമയിൽ മികച്ച സംവിധായകനുള്ള പുരസ്കാരം ത്രൂഫോയ്ക്ക് നേടിക്കൊടുത്തു.

പ്രസിദ്ധ സംവിധായകനായ റോസെലിനിയുടെ സഹായിയായി കുറച്ചുകാലം പ്രവർത്തിച്ചശേഷം 1959-ൽ ദ് 400 ബ്ലോസ് എന്ന ചലച്ചിത്രം സംവിധാനം ചെയ്തു. ത്രൂഫോയുടെ കൗമാരകാലം പ്രതിഫലിപ്പിക്കുന്ന ഈ ചിത്രം കാൻ ഫെസ്റ്റിവലിൽ മികച്ച സംവിധായകനുള്ള പുരസ്കാരത്തിനു ത്രൂഫോയെ അർഹനാക്കിയതിനു പുറമെ 450,000 ടിക്കറ്റുകളുടെ വില്പനയുമായി ആദ്യകാല നവ തരംഗ സിനിമകളിൽ വൻ‌വിജയമായിത്തീർന്നു. 1960-ൽ സംവിധാനം പൂർത്തിയാക്കിയ ഷൂട്ട് ദ് പിയാനോ പ്ലേയർ ഹോളിവുഡ് ആക്ഷൻ ചിത്രങ്ങളുടെ ഒരു ഫ്രഞ്ച് പതിപ്പായിരുന്നു. തുടർന്ന് പുറത്തുവന്ന ജൂൾസ് എറ്റ് ജിമ് (1961) ലാപിൻ ഡൗസ് (1964) എന്നീ ചിത്രങ്ങൾ ട്രൂഫോയെ മുൻനിരക്കാരനാക്കി. അവഗണിക്കപ്പെട്ട പ്രേമം പ്രമേയമാക്കുന്ന മറ്റൊരു ചിത്രമാണ് ലൗ അറ്റ് ട്വന്റി (1962). ഫാരൻഹീറ്റ് 451 (1966), ദ് ബ്രൈഡ് വോർ ബ്ലാക്ക് (1967), സ്റ്റോളൻ കിസ്സസ് (1968), ബെഡ് ആന്റ് ബോഡ് (1970), ലൗ ഓൺ ദ് റൺ (1979) എന്നിവയാണ് തുടർന്നുവന്ന ശ്രദ്ധേയ ചിത്രങ്ങൾ. ഹിച്ച്കോക്കിൽ നിന്നു പ്രചോദനം ഉൾക്കൊണ്ട് സംവിധാനം ചെയ്ത ചിത്രമാണ് ദ് ബ്രൈഡ് വോർ ബ്ലാക്ക്. വനവാസിയായ ഒരു ബാലനെ പരിഷ്കാരിയാക്കാൻ ശ്രമിക്കുന്ന ശാസ്ത്രജ്ഞന്റെ കഥയാണ് എൽ എൻഫാന്റ് സാവേജ്. ഈ ചിത്രത്തിൽ ശാസ്ത്രജ്ഞന്റെ വേഷമണിഞ്ഞത് ട്രൂഫോ തന്നെയായിരുന്നു.

വിക്ടർ യുഗോയുടെ കഥയെ ആസ്പദമാക്കി സംവിധാനം ചെയ്ത ദ സ്റ്റോറി ഒഫ് അഡിലി എച്ച്(1975) നാസി ആക്രമണത്തെ സംബന്ധിച്ച ദ് ലാസ്റ്റ് മെട്രോ (1980) എന്നിവ അവസാനകാലചിത്രങ്ങളിൽ ഉൾപ്പെടുന്നു. സ്റ്റീവൻ സ്പീൽബെർഗിന്റെ ചിത്രമായ ക്ലോസ് എൻകൗണ്ടേഴ്സ് ഒഫ് ദ് തേഡ് കൈന്റിൽ ട്രൂഫോ അഭിനയിച്ചിട്ടുണ്ട്.

1957 ൽ മദെലീൻ മോർഗൻസ്റ്റൺ എന്ന ധനിക യുവതിയെ ത്രൂഫോ വിവാഹം ചെയ്തു. ഈ ദാമ്പത്യത്തിൽ ഇവർക്ക് രണ്ട് പെൺകുട്ടികളുണ്ടായിരുന്നു. ഫ്രാൻസിലെ ഒരു വലിയ സിനിമാ വിതരണ കമ്പനിയുടെ ഉടമസ്ഥന്റെ മകളായിരുന്നു മദെലീൻ. ത്രൂഫോയുടെ ചലച്ചിത്രങ്ങൾക്കാവശ്യമായ പണം കണ്ടെത്തുന്ന ഉത്തരവാദിത്തം നിർവ്വഹിച്ചിരുന്നത് മദെലീൻ ആയിരുന്നു. ത്രൂഫോയ്ക്ക് മറ്റു പല സ്ത്രീകളുമായി ബന്ധമുണ്ടായിരുന്നു. ഫ്രഞ്ച് അഭിനേത്രികളായിരുന്ന ക്ലോഡ് ജേഡ്, ഫാനി ആർദാന്റ് എന്നിവരുടെ കൂടെയും ത്രൂഫോ ഒരുമിച്ചു താമസിച്ചിരുന്നു. ത്രൂഫോയുടെ ഇത്തരത്തിലുള്ള ജീവിതം മദെലീനുമായുള്ള വിവാഹമോചനത്തിൽ കലാശിച്ചു. 1965 ൽ ഇരുവരും വിവാഹ ബന്ധം വേർപെടുത്തി. ഫാനിയുമായുള്ള മൂന്നു വർഷം മാത്രം നീണ്ടു നിന്ന ബന്ധത്തിൽ ത്രൂഫോയ്ക്ക് ഒരു മകളും ജനിച്ചിരുന്നു. ഒരു നിരീശ്വരവാദിയായിരുന്നു ത്രൂഫോ.

സംവിധായകനായിരുന്ന ഗൊദാർദ്ദുമായി ത്രൂഫോയക്ക് വളരെ അടുത്ത ബന്ധമായിരുന്നു. ഫ്രഞ്ച് നവതരംഗ സിനിമയിലെ ലെനോൺ-മക്കാർട്ടിനി എന്നാണ് ഇരുവരേയും പത്രങ്ങൾ വിശേഷിപ്പിച്ചിരുന്നത്. 1973 ൽ ത്രൂഫോ സംവിധാനം ചെയ്ത ഒരു ചിത്രത്തെക്കുറിച്ച് ഗൊദ്ദാർദ്ദ് വിമർശിക്കുകയുണ്ടായി. 20 താളുകൾ വരുന്ന ഒരു കത്തിലൂടെയാണ് ത്രൂഫോ ഗൊദ്ദാർദ്ദിന് മറുപടി നൽകിയത്. എല്ലാവരും ഒന്നായിരിക്കണമെന്ന തത്ത്വം പറയുകയും, എന്നാൽ അത് നടപ്പിലാക്കാൻ ശ്രമിക്കാത്ത ഒരു കപടവേഷധാരിയാണ് ഗൊദ്ദാർദ്ദെന്നും ഈ കത്തിലൂടെ ത്രൂഫോ പറയുകയുണ്ടായി. പിന്നീടൊരിക്കലും ഇരുവരും തമ്മിൽ കണ്ടിട്ടില്ല. ഇമ്മാനുവൽ ലോറന്റ് സംവിധാനം ചെയ്ത ടു ഇൻ ദ വേവ് എന്ന ഡോക്യുമെന്ററി ചിത്രം ഗൊദ്ദാർദ്ദിന്റേയും, ത്രൂഫോയുടേയും സൗഹൃദത്തിന്റേയും, വേർപിരിയലിന്റേയും കഥ പറയുന്നു.

1983 ൽ തന്റെ പുതിയ ചലച്ചിത്രത്തിന്റെ പണിപ്പുരയിലിരിക്കുമ്പോഴാണ് അദ്ദേഹത്തിന് ആദ്യമായി ഹൃദയാഘാതം സംഭവിക്കുന്നത്. വിശദമായ വൈദ്യപരിശോധനയിൽ അദ്ദേഹത്തിന്റെ തലച്ചോറിൽ വളരുന്ന ഒരു ട്യൂമറിനെക്കുറിച്ചുള്ള സംശയം സ്ഥിരീകരിക്കപ്പെട്ടു. 1984 ഒക്ടോബർ 21 ന് ത്രൂഫോ അന്തരിച്ചു. മരിക്കുമ്പോഴും നിരവധി ചിത്രങ്ങളെക്കുറിച്ചുള്ള ചർച്ചകളിലായിരുന്നു അദ്ദേഹം, ഏതാനും ചിത്രങ്ങൾ കൂടി നിർമ്മിച്ചശേഷം തന്റെ സിനിമാ അനുഭവങ്ങളെക്കുറിച്ചും, നവതരംഗ സിനിമകളെക്കുറിച്ചും പുസ്തകരചനയിലേർപ്പെടണം എന്നതായിരുന്നു ത്രൂഫോയുടെ ആഗ്രഹം. ഇരുപത്തഞ്ച് ചിത്രങ്ങൾക്കു പിന്നിൽ പ്രവർത്തിക്കാനേ അദ്ദേഹത്തിനു സാധിച്ചിരുന്നുള്ളു. പാരീസിലുള്ള മോൺമാർത്രെ സെമിത്തേരിയിലാണ് ത്രൂഫോയുടെ ശരീരം അടക്കം ചെയ്തിരിക്കുന്നത്.

ത്രൂഫോയുടെ ആദ്യ ഫീച്ചർചിത്രമായ 400 ബ്ലോസ്, 1959-ലെ കാൻ ഫെസ്റ്റിവലിൽ മത്സരവിഭാഗത്തിൽ തെരഞ്ഞെടുക്കപ്പെട്ടതിനു പുറമെ ഒ.ഐ.സി.സി അവാർഡു നേടുകയും മികച്ച സംവിധായകനുള്ള പുരസ്കാരം ത്രൂഫോയ്ക്ക് നേടിക്കൊടുക്കുകയും ചെയ്തു.
1960-ൽ മികച്ച അവലംബിതമല്ലാത്ത തിരക്കഥയ്ക്കുള്ള അക്കാദമി അവാർഡ് നോമിനേഷനും ത്രൂഫോയ്ക്ക് ലഭിച്ചു. 
1962-ലെ കാൻ ഫിലിം ഫെസ്റ്റിവലിൽ ജൂറിയംഗമായിരുന്നു ത്രൂഫോ.
1964-ൽ സംവിധാനം ചെയ്ത ദി സോഫ്റ്റ് സ്കിൻ എന്ന ചലച്ചിത്രം കാൻ ഫെസ്റ്റിവലിന്റെ മത്സരവിഭാഗത്തിലേക്ക് തെരഞ്ഞെടുക്കപ്പെട്ടു.

ലവ് അറ്റ് ട്വെന്റി (1962), സ്മോൾ ചേയ്ഞ്ച് (1976), ദി മാൻ ഹു ലവ്ഡ് വിമെൻ (1977), ലവ് ഓൺ ദി റൺ (1979) എന്നീ ചലച്ചിത്രങ്ങൾ ബെർലിൻ ഫിലിം ഫെസ്റ്റിവലിന്റെയും ഫാരൻഹീറ്റ് 451 (1966) വെനീസ് ഫിലിം ഫെസ്റ്റിവലിന്റെയും മത്സരവിഭാഗത്തിലേക്ക് തെരഞ്ഞെടുക്കപ്പെട്ടു.

1973-ൽ സംവിധാനം ചെയ്ത ഡേ ഫോർ നൈറ്റ് എന്ന ചിത്രത്തിന് ഏറ്റവും നല്ല വിദേശചിത്രത്തിനുള്ള 46-ആമത് ഓസ്കാർ പുരസ്കാരം ലഭിക്കുകയുണ്ടായി.


</doc>
<doc id="177731" url="https://ml.wikipedia.org/wiki?curid=177731" title="ക്ഷേമരാഷ്ട്രം">
ക്ഷേമരാഷ്ട്രം

സാമൂഹികവും സാമ്പത്തികവും സാംസ്കാരികവും രാഷ്ട്രീയവും ആയ സമത്വവും സ്വാതന്ത്ര്യവും നീതിയും ഓരോ വ്യക്തിക്കും ഉറപ്പുവരുത്തുന്ന രാഷ്ട്രം ആണ് ക്ഷേമരാഷ്ട്രം.

സൈദ്ധാന്തികമായി ഒരു പ്രത്യയശാസ്ത്രത്തിന്റെയും പിന്തുണ ഈ സങ്കല്പത്തിനില്ല. തോമസ് കാർലൈൽ, ജോൺ റസ്കിൻ തുടങ്ങിയ ഗ്രന്ഥകാരന്മാരും വില്യം മോറിസ്, മാത്യു ആർനോൾഡ് തുടങ്ങിയ കവികളും ചാൾസ്ഡിക്കൻസ്, ചാൾസ്കിങ്‌സ്‌ലി തുടങ്ങിയ നോവലിസ്റ്റുകളും ജോൺസ്റ്റുവർട്ട്മിൽ, തോമസ് ഹിൽഗ്രീൻ തുടങ്ങിയ രാഷ്ട്രീയ തത്ത്വചിന്തകന്മാരുമായിരുന്നു 19-ാം ശതകാന്ത്യത്തിൽ ഈ വാദം ഉന്നയിച്ചത്. അക്കാലത്തെ അഭിപ്രായഗതികളെ മാറ്റിമറിക്കാൻ ഇതു സഹായിച്ചു. ഇപ്പോഴും വളർച്ച പ്രാപിച്ചുകൊിരിക്കുന്ന ഈ ആശയത്തിന് ചരിത്രപരവും രാഷ്ട്രീയവുമായ വ്യത്യസ്തതകളനുസരിച്ച് ഓരോ രാജ്യത്തിനും അതിന്റേതായ രൂപമുണ്ട് . യുദ്ധാനന്തര കാലത്ത് ഈ വ്യവസ്ഥിതിയെ ഒരു സാമൂഹിക തത്ത്വസംഹിതയുടെ ഭാഗമെന്ന നിലയിൽ വികസിപ്പിച്ചത് ബ്രിട്ടിഷ് ലേബർ പാർട്ടിയാണ്.

പ്രധാന വ്യവസായങ്ങളുടെ ദേശസാത്ക്കരണം, കേന്ദ്രസാമ്പത്തികാസൂത്രണം, സമ്പത്തിലും നികുതിയിലുമുള്ള നിയന്ത്രണം എന്നിവയാണ് ക്ഷേമരാഷ്ട്രത്തിന്റെ സാമ്പത്തിക മണ്ഡലത്തിലെ പ്രത്യേകതകൾ. സാമൂഹികമണ്ഡലത്തിലെ പ്രത്യേകതകൾ ഗ്രൂപ്പ് ഇൻഷ്വറൻസ് പദ്ധതി, ചികിത്സാ സൗകര്യങ്ങളിലൂടെ ദേശീയാരോഗ്യം, വിദ്യാഭ്യാസം, ശിശു-വൃദ്ധസംരക്ഷണം, സാംസ്കാരിക സേവനങ്ങൾ, പാർപ്പിടനിർമ്മാണം, നഗരാസൂത്രണം, ഗ്രാമസംവിധാനം തുടങ്ങിയവയാണ്. സാവധാനത്തിലുള്ള പരിണാമം വഴി സാമൂഹികപരിവർത്തനം വരുത്താനുള്ള ശ്രമമാണ് ക്ഷേമരാഷ്ട്രവാദം.



</doc>
<doc id="177734" url="https://ml.wikipedia.org/wiki?curid=177734" title="സ്ക്രാച്ച്">
സ്ക്രാച്ച്

അനിമേഷൻ, ഗെയിമുകൾ, ഇന്ററാക്ടീവ് അപ്ലെറ്റുകൾ,എന്നിവ തയ്യാറാക്കാൻ സഹായിക്കുന്ന ലളിതമായ ഒരു വിഷ്വൽ പ്രോഗ്രാമിംഗ് ഭാഷയാണ് സ്ക്രാച്ച്. അമേരിക്കയിലെ മസാച്ചുസറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലെ ലൈഫ് ലോംഗ് കിന്റർഗാർഡൻ റിസർച്ച് ഗ്രൂപ്പ് ആണ് ഇതി വികസിപ്പച്ചത്. പ്രോഗ്രാമിംഗ് ഭാഷയുടെ അടിസ്ഥാന ധാരണകൾ ലഭിക്കാൻ ഇതിലെ പ്രവർത്തനങ്ങൾ സഹായിക്കുന്നു.

സ്ക്രാച്ചന്റെ ഇപ്പോഴത്തെ വെർഷൻ ഇതാണ്.

The following youth computing projects also originated in the MIT Lifelong Kindergarten Group:



</doc>
<doc id="177735" url="https://ml.wikipedia.org/wiki?curid=177735" title="സോഷ്യലിസ്റ്റ് റിയലിസം">
സോഷ്യലിസ്റ്റ് റിയലിസം

1930 കളുടെ ആരംഭം മുതൽ സോവിയറ്റ് കമ്മ്യൂണിസ്റ്റ് പാർട്ടിയെ നയിച്ച കലാതത്വസംഹിതയാണ് സോഷ്യലിസ്റ്റ് റിയലിസം. ലോകമെങ്ങും കമ്മ്യൂണിസ്റ്റ് പ്രസ്ഥാനങ്ങളുടെ പ്രവർത്തനശൈലിയും, തത്ത്വങ്ങളും ഇതിനെ അടിസ്ഥാനമാക്കിയുള്ളവയാണ്.
വിപ്ലവത്തെയും ജനങ്ങളെയും ഫലപ്രദമായി സേവിക്കുവാൻ കലാപരവും സാഹിത്യപരവുമായ രചനകൾ `യഥാതഥത്വം' പുലർത്തുകയും പ്രാതിനിധ്യസ്വഭാവം കാട്ടുകയും അതേസമയം `മാതൃകാപുരുഷ' ന്മാരായ കഥാനായകരെ ഉപയോഗിച്ച്, സോഷ്യലിസത്തിലേക്കുള്ള തൊഴിലാളിവർഗത്തിന്റെ മുന്നേറ്റം വരച്ചുകാട്ടുകയും വേണമെന്ന് ഈ തത്ത്വം അനുശാസിക്കുന്നു.
==സാഹിത്യത്തിൽ



</doc>
<doc id="177738" url="https://ml.wikipedia.org/wiki?curid=177738" title="ധൂളിക്കൊടുങ്കാറ്റ്">
ധൂളിക്കൊടുങ്കാറ്റ്

ഊഷര പ്രദേശങ്ങളിൽ ഉണ്ടാകുന്ന ഒരിനം പ്രാദേശിക ചുഴലിക്കാറ്റാണ് ധൂളിക്കൊടുങ്കാറ്റ്."ധൂളിച്ചുഴലി" എന്നും പേരുള്ള ഈ മണൽക്കാറ്റിനെ പലപ്പോഴും ഡെവിൾ (Devil) എന്നാണ് വിശേഷിപ്പിക്കുന്നത്. തീവ്രമായ സംവഹനത്തിൽ (strong convection) പ്പെട്ട് മണൽത്തരികളും പൊടിയും മീറ്ററുകളോളം ഉയർന്നു പൊങ്ങുന്നതാണ് ധൂളിച്ചുഴലിയുടെ പ്രത്യേകത. സാധാരണയായി ചെറുപ്രദേശങ്ങളിൽ പ്രാദേശികമായി മാത്രമേ ധൂളിച്ചുഴലി അനുഭവപ്പെടാറുള്ളൂവെങ്കിലും ചിലപ്പോൾ ചുഴലിക്കാറ്റുമായി യോജിച്ച് വൻതോതിൽ ഇവ വീശിയടിക്കാറുണ്ട്.

സഹാറ പോലുള്ള വിസ്തൃതങ്ങളായ മരുപ്രദേശങ്ങളിൽ അനുഭവപ്പെടുന്ന വർധിച്ച താപം ശക്തമായ സംവഹന വായുപ്രവാഹങ്ങൾക്ക് ജന്മം നൽകുന്നു. ഇതിൽനിന്നു രൂപംകൊള്ളുന്ന ശക്തമായ കാറ്റുകൾ മേഘരൂപത്തിലുള്ള വായുപടലങ്ങളെ അവ പോകുന്ന ദിശയിൽ വഹിച്ചുകൊണ്ടുപോവുക പതിവാണ്. പൊതുവേ അസ്ഥിരമായ വാതങ്ങളായാണ് ഇവ അനുഭവപ്പെടുന്നത്. ഇങ്ങനെ മണൽപ്രദേശങ്ങളിലും ഊഷരപ്രദേശങ്ങളിലും വീശുന്ന ധൂളിക്കൊടുങ്കാറ്റ് ഭൂതലത്തിൽനിന്നുമുള്ള പൊടിപടലങ്ങളെ അന്തരീക്ഷത്തിലേക്ക് ഉയർത്തിക്കൊണ്ടുപോകുന്നു. സഹാറയിൽ വീശുന്ന സിമൂം (Simoom), ആസ്ടേലിയയിൽ വീശുന്ന ബ്രിക് ഫീൽഡർ (Brick fielder) എന്നീ പ്രാദേശിക വാതങ്ങൾ ധൂളിക്കൊടുങ്കാറ്റിന് ഉത്തമോദാഹരണങ്ങളാണ്. വിനാശകരങ്ങളായ ധൂളിക്കൊടുങ്കാറ്റുകൾക്കും പൊതുവേ സിമൂം എന്ന് പേര് നൽകാറുണ്ട്. ഇത്തരത്തിൽപ്പെട്ട കാറ്റുകൾക്ക് ഇന്ത്യയിൽ ഡെവിൾ (Devil), ഷെയ്ത്താൻ (Shaitan) എന്നീ പേരുകളുണ്ട്. "പൊടിപടലങ്ങളാൽ രൂപംകൊണ്ട ഒരു മതിൽ" (Wall of dust) ഈ കാറ്റിന്റെ തൊട്ടുമുമ്പിലായി മിക്കവാറും കാണപ്പെടുന്നു. 3000 മീറ്റർ വരെ ഉയരം ഈ മതിലിനുണ്ടാകും. മണൽത്തരികളെ കുറച്ചു ദൂരത്തേക്കു വഹിച്ചുകൊണ്ടുപോകുന്ന മണൽക്കാറ്റിൽ മണൽത്തരികൾ 15-30 മീറ്റർ ഉയരം വരെ മാത്രമേ പരമാവധി എത്താറുള്ളൂ. മണൽക്കാറ്റിനും (sand storm) ധൂളിക്കൊടുങ്കാറ്റിനും (dust storm) ഇടയിലുള്ള മുഖ്യവ്യത്യാസവും ഇതുതന്നെ.

പൊടിപടലങ്ങളെയും മണൽത്തരികളെയും വഹിച്ചുകൊണ്ടുപോകുന്ന കാറ്റുകളെയെല്ലാം പൊതുവേ ധൂളിക്കാറ്റുകൾ (dust laden winds) എന്ന സംജ്ഞ ഉപയോഗിച്ചാണ് വിശേഷിപ്പിക്കുന്നത്. എന്നാൽ ഇവ എല്ലായ്പ്പോഴും ചുഴലിക്കാറ്റുകളാകണമെന്നില്ല.

യു.എസ്സിന്റെ പടിഞ്ഞാറൻ ഭാഗത്തുള്ള ഭൂപ്രദേശം "ധൂളിതടം" (Dust bowl) എന്നറിയപ്പെടുന്നു. കടുത്ത വരൾച്ചയും ഇടയ്ക്കിടെയുണ്ടാകുന്ന ധൂളിക്കാറ്റുകളും പ്രത്യേകതകളായുള്ള ലോകത്തിലെ മറ്റു ഭൂഭാഗങ്ങളെ വിവരിക്കുവാനും ഈ പദം ഉപയോഗിക്കാറുണ്ട്. 1934-35-ൽ കാൻസാസിലെ ധൂളിതടത്തിൽനിന്നു ജന്മമെടുത്ത ധൂളിക്കാറ്റ് ഐക്യനാടുകൾ കടന്ന് അറ്റ്ലാന്റിക്ക് വരെ എത്തിയിരുന്നു.



</doc>
<doc id="177741" url="https://ml.wikipedia.org/wiki?curid=177741" title="ഇലാസ്റ്റോമർ">
ഇലാസ്റ്റോമർ

റബ്ബറിന്റെ ശാസ്ത്രീയ നാമമാണ് ഇലാസ്റ്റോമർ. വലിച്ചാൽ നീളുകയും പിടി വിട്ടാൽ ഉടൻ തന്നെ ചുരുങ്ങി പൂർവ്വസ്ഥിതി പ്രാപിക്കുകയും ചെയ്യുന്ന പ്രതിഭാസമാണ് ഇലാസ്തികത. ഈ സ്വഭാവഗുണം ഉളള പദാർത്ഥമാണ് ഇലാസ്റ്റോമർ. സ്വാഭാവിക റബ്ബറും മനുഷ്യ നിർമ്മിതമായ കൃത്രിമ റബ്ബറുകളും ഈ വർഗ്ഗത്തിൽ പെടുന്നു. ഇലാസ്റ്റിൻ എന്ന പ്രോട്ടീൻ ആണ് ജീവജാലങ്ങളുടെ ശരീരചർമത്തിന്റേയും, മാംസപേശികളുടേയും ഇലാസ്തികതക്ക് കാരണം.

ഇലാസ്റ്റോമറുകൾ പോളിമറുകൾ ആണ്. പക്ഷേ എല്ലാ പോളിമറുകളും ഇലാസ്റ്റോമറുകളാകുന്നില്ല. ദൈർഘ്യമേറിയ, എളുപ്പത്തിൽ വഴുതി മാറുന്ന ശൃംഖലകളും അവക്കിടയിൽ മിതമായ അളവിൽ കുരുക്കുകളും ഇലാസ്തികതക്ക് അത്യാവശ്യമാണ്. മറ്റൊരു പ്രധാന നിബന്ധന കൂടിയുണ്ട്. T (ഗ്ലാസ്സ് ട്രാൻസീഷൻ താപമാനം) പരിസര താപനിലക്ക് താഴെയായിരിക്കണം.

സ്വതേ ദുർബലവും ഒട്ടിപ്പിടിക്കുന്നതുമായ റബ്ബർ പശ ഗന്ധകവുമായളള രാസപ്രക്രിയയിലുടെ ദൃഢവും, ഇലാസ്തികതയുമുളള ഉപയോഗപ്രദമായ പദാർത്ഥമായി മാറ്റിയെടുക്കാമെന്ന് വളരെ യാദൃഛികമായാണ് ചാൾസ് ഗുഡിയർ കണ്ടുപിടിച്ചത്. ഈ പ്രക്രിയയാണ് വൾക്കനൈസേഷൻ. 1844-ൽ ഗുഡിയർ ഇതിനുളള പേറ്റന്റ് എടുത്തു. വൾക്കനൈസേഷൻ പൊതുവെ മന്ദഗതിയിലാണ് നടക്കുക. ഇതിനെ ത്വരിതപ്പെടുത്താനായി ത്വരകങ്ങൾ ചേർക്കുന്നു. 

വൾക്കനൈസേഷൻ ശൃംഖലകളെ കുരുക്കുകളിലൂടെ ബന്ധിപ്പിക്കുന്ന രാസപ്രക്രിയയാണെന്ന കാര്യം പിന്നീടാണ് വ്യക്തമായത്. കുരുക്കുകൾ വീഴുന്നതോടെ, ദുർബലവും ഒട്ടിപ്പിടിക്കുന്നതുമായ പദാർത്ഥം ഉപയോഗപ്രദമായ ഇലാസ്റ്റോമറായി മാറുന്നു. വൾക്കനൈസേഷൻ പ്രായോഗികമായതോടെ റബ്ബർ ഒരു സുപ്രധാനമായ വ്യാവസായികോത്പന്നമായി മാറി. ഉപയോഗപ്പട്ടികയിൽ അഗ്രിമസ്ഥാനത്ത് വണ്ടിച്ചക്രങ്ങൾക്കായുളള റബ്ബർ ടയറുകളും

വൾക്കനൈസേഷനു പുറമെ, ഉപയോഗയോഗ്യമാക്കാനായി റബ്ബറിൽ മറ്റു പല രാസ വസ്തുക്കളും ചേർക്കേണ്ടതുണ്ട്. ഇതിലൊരു വിഭാഗമാണ് ഫില്ലേഴ്സ്(fillers). കാർബൺ ബ്ലാക്ക്, സിലിക്ക, ചോക്കു പൊടി, ഇവയെല്ലാം ഫില്ലേഴ്സായി ഉപയോഗുക്കപ്പെടുന്നു. 

സ്വാഭാവിക റബ്ബറിന്റെ T -70C ആണ്. അതായത് പരിസരതാപനില -70C നു താഴെയെങ്കിൽ സ്വാഭാവിക റബ്ബർ ഉറച്ചുകട്ടിയായ പദാർത്ഥമായിരിക്കും. പരിസരതാപനില -70C നു മുകളിലാണെങ്കിലോ ഇലാസ്തികതയുളള മൃദുവായ അവസ്ഥയിലും. T ഇത്രയും താണതായതിനാൽ നമുക്ക് ഇലാസ്തികതയുളള മൃദുവായ റബ്ബറുമായാണ് കൂടുതൽ പരിചയം. ഈ അവസ്ഥയിൽ റബ്ബറിലെ നീണ്ട ശൃംഖലകൾ ഒരടുക്കും ചിട്ടയുമില്ലാതെ കുഴഞ്ഞു മറിഞ്ഞാണ് കിടക്കുന്നത്. എന്നാൽ ബലം പ്രയോഗിച്ചു പിടിച്ചു വലിക്കുമ്പോൾ ശൃംഖലകൾ അണിനിരക്കുന്നു. പിടി വിട്ടാൽ പൂർവ്വസ്ഥിതി പ്രാപിക്കയും ചെയ്യുന്നു.

താപഗതിക തത്ത്വങ്ങളെ(Principles of Thermodynamics) ആസ്പദമാക്കി ഇലാസ്തികതയെ വ്യാഖ്യാനിക്കാം. താപഗതികത്തിലെ ഉദാത്തമായ ആശയമാണ് എൻട്രോപി. ഒരു കൂട്ടത്തിന്റെ (system) വൈവിധ്യത്തിൻറേയും അതുമൂലമുളവാകുന്ന സ്ഥിരതയുടേയും (stability) അളവുകോലാണ് എൻട്രോപി. വൈവിധ്യം കൂടുന്തോറും എൻട്രോപി വർദ്ധിക്കുന്നു; സ്ഥിരതയും കൂടുന്നു. ഒരടുക്കും ചിട്ടയുമില്ലാതെ കുഴഞ്ഞു മറിഞ്ഞു കിടക്കുന്ന അവസ്ഥയാണ് റബ്ബർ ശൃംഖലകളുടെ സ്ഥായിയായ സ്ഥിരതയുളള അവസ്ഥ. ഓരോ ശൃംഖലക്കും വിവിധഘടനകൾ( conformations)പ്രാപിക്കാനുളള സ്വാധ്യതകളുണ്ട്. എന്നാൽ ഇവയെ ബലം പ്രയോഗിച്ച് അണിനിരത്തുമ്പോൾ പൂർവ്വസ്ഥിതി പ്രാപിക്കാനുളള ത്വരയും കൂടുന്നു.
ഐസോപ്രീൻ എന്ന് ഓർഗാനിക് തന്മാത്രയാണ് സ്വാഭാവിക റബ്ബറിന്റെ ഏകകം( Monomer). ഇത് കണ്ണികളായി ഇണക്കിച്ചേർ]]ക്കുമ്പോൾ അപൂരിത ബോണ്ടുകളുടെ എണ്ണം കുറയുന്നു. ശൃംഖലയിലെ അപൂരിത ബോണ്ടുകളാണ് പിന്നീട് വൾക്കനൈസേഷനു പ്രയോജനപ്പെടുന്നത്. "cis" "trans" എന്ന രണ്ടു രീതികളിൽ ശൃംഖലയുണ്ടാക്കാം.സ്വാഭാവിക റബ്ബറിൽ സിസ് രീതിയിലാണ് ഐസോപ്രീൻ കണ്ണികൾ ഇണക്കിയിട്ടുളളത്. റബ്ബറിന്റെ ഇലാസ്തികതക്ക് സിസ് വിധാനവും ഒരു മുഖ്യ പങ്കു വഹിക്കുന്നു. കാരണം ട്രാൻസ് രീതിയിൽ ഐസോപ്രീൻ കണ്ണികൾ ഇണക്കിയിട്ടുളള ഗുട്ടാപെർച്ച എന്ന മറ്റൊരു പ്രകൃതിദത്ത പദാർത്ഥത്തിന് ഇലാസ്തികതയില്ല. 

ഒന്നും രണ്ടും ആഗോളയുദ്ധങ്ങളാണ് കൃത്രിമ റബ്ബർ കണ്ടുപിടിക്കപ്പെടാനുളള മുഖ്യ പ്രേരകങ്ങൾ. റബ്ബർ കൃഷി വലിയതോതിൽ നടന്നിരുന്ന ദക്ഷിണപൂർവ്വേഷ്യയുടെ സിംഹഭാഗവും ബ്രിട്ടന്റെ അധീനതയിലായിരുന്നതിനാൽ സംഖ്യകക്ഷികളുടെ നില സുരക്ഷിതമായിരുന്നു. എന്നാൽ ജർമനിയടക്കം അച്ചുതണ്ടു ശക്തികളുടെ കാര്യം നേരെ മറിച്ചും. ഇതിനകം റബ്ബറിന്റെ രാസഘടന ശാസ്ത്രജ്ഞർ അപഗ്രഥിച്ചെടുത്തിരുന്നു. ഇതിനോടൊപ്പം തന്നെ ഗന്ധകം ഉപയോഗിച്ചു മാത്രമല്ല മറ്റു പല രീതിയിലും വൾക്കനൈസേഷൻ നടത്താമെന്നും വ്യക്തമായി. കൃത്രിമ റബ്ബർ നിർമ്മാണത്തിനു വേണ്ട രൂപരേഖ തയ്യാറാക്കാൻ ഇവയെല്ലാം സഹായകമായി. പൊതുവായും പ്രത്യേകമായുമുളള ആവശ്യങ്ങൾക്കനുസരിച്ച് പല തരം റബ്ബറുകൾ ഇന്ന് വിപണിയി ൽ ലഭ്യമാണ്.. 


വൾക്കനൈസേഷനിലൂടെ ശൃംഖലകളെ ബന്ധിപ്പിക്കുന്ന കുരുക്കുകൾ ശാശ്വതമാണ് അസ്ഥിരപ്പെടുത്താനാവില്ല.(irreversible). അതിനാൽ വൾക്കനൈസേഷനു ശേഷം റബ്ബർ പുനരുപയോഗത്തിനുതകുന്നതല്ല. ഇതിനൊരു പരിഹാരമെന്നോണമാണ് തെർമോപ്ലാസ്റ്റിക് ഇലാസ്റ്റോമറുകൾ രംഗത്തെത്തിയത്. താപോർജ്ജം ഉപയോഗിച്ച് അസ്ഥിരപ്പെടുത്താവുന്ന താത്കാലിക കുരുക്കുകൾ ഏറെ പ്രയോജനകരമാവുന്നു.


</doc>
<doc id="177746" url="https://ml.wikipedia.org/wiki?curid=177746" title="ജി കോംപ്രിസ്">
ജി കോംപ്രിസ്

രണ്ട് വയസ്സു മുതൽ പതിന്നാലു വയസ്സു വരെയുള്ള കുട്ടികൾക്ക് കളിച്ച് പഠിക്കാനുള്ള കളികളുടെ കൂട്ടമാണ് ജി കോംപ്രിസ് നിലവിൽ ഗ്നു പദ്ധതിയുടെ ഭാഗമാണിത്. ഗ്നു/ലിനക്സ്, മാക് ഓ.എസ്, വിൻഡോസ് എന്നിവയിലും ഇത് പ്രവർത്തിക്കും. മാക് ഓ.എസ്, വിൻഡോസ് എന്നിവയിൽ ലഭ്യമായ കളികളുടെ എണ്ണത്തിൽ കുറവുണ്ട്. പൂർണ്ണമായി ലഭ്യമാകണമെങ്കിൽ ഫീസടയ്ക്കേണ്ടതായിട്ടുണ്ട്. തിമൊത്തി ഗിയെറ്റ്, ജോണി എന്നിവരാണ് ഇപ്പോൾ ഈ പദ്ധതി പരിപാലിക്കുന്നത്.
ജി കോംപ്രിസിൽ വൈവിധ്യമാർന്ന നൂറിലധികം പ്രവർത്തനങ്ങൾ ലഭ്യമാണ്.


ജി കോംപ്രിസിന്റെ ആദ്യ ലക്കം 2000 ത്തിലാണ് ബ്രൂണോ കുഡോയിൻ എന്ന ഫ്രഞ്ച് സോഫ്റ്റ് വെയർ വിദഗ്ദ്ധൻ പുറത്തിറക്കുന്നത്. ആദ്യ ലക്കം മുതൽ സൗജന്യമായി ഇന്റർനെറ്റ് വഴി വിതരണം ചെയ്യപ്പെടുകയും ഗ്നു ലൈസൻസ് വഴി സംരക്ഷിക്കപ്പെടുകയും ചെയ്യുന്നത്. തദ്ദേശീയമായ വിദ്യാഭ്യാസ വിഭവങ്ങൾ ഉണ്ടാക്കുക എന്ന ലക്ഷ്യമായിരുന്നു ഇതിന്റെ പ്രേരണ. ഗ്രാഫിക്സിന്റെയും പ്രവർത്തനങ്ങളുടെയും കാര്യത്തിൽ നിരന്തരം പരിഷ്ക്കരിക്കപ്പെട്ടുകൊണ്ടിരിക്കുന്ന ഒരു സോഫ്റ്റ് വെയറാണിത്.

ബ്രൂണോ കുഡോയിൻ ഈ പദ്ധതിയോട് വിടപറയുകയും ജികോമ്പ്രിസ് ക്യുടി ക്വിക് എന്ന ലാഗ്വേജ് ഉപയോഗിച്ച് ഏതാണ്ട് പൂർണ്ണമായും മാറ്റിയെഴുതുകയും ചെയ്തു. ജാവാസ്ക്രിപ്റ്റ്, ക്യുഎംഎൽ, സി++ എന്നീ ഭാഷകൾ ഉപയോഗിച്ചാണ് ഇപ്പോൾ ജികോംപ്രിസ് വികസിപ്പിച്ചുവരുന്നത്.



</doc>
<doc id="177747" url="https://ml.wikipedia.org/wiki?curid=177747" title="കേശവാനന്ദഭാരതി കേസ്">
കേശവാനന്ദഭാരതി കേസ്

സ്വതന്ത്ര ഇന്ത്യയിലെ സുപ്രധാനമായ ഒരു ഭരണഘടനാ കേസ് ആണ് കേശവാനന്ദഭാരതി Vs സ്റ്റേറ്റ് ഓഫ് കേരള. കാസർഗോഡിനു സമീപമുള്ള എടനീർ മഠത്തിന്റെ അധിപതി സ്വാമി കേശവാനന്ദഭാരതിയാണ് 1971-ൽ കേരളസർക്കാർ നടപ്പാക്കിയ ഭൂപരിഷ്കരണ നിയമത്തിനെതിരെ സുപ്രിം കോടതിയെ സമീപിച്ചത്. സ്വത്തവകാശം മൗലികാവകാശമാണോ എന്ന തർക്കം ഈ കേസിൽ, പാർലമെന്റിന് ഭരണഘടന ഭേദഗതി ചെയ്യുവാനുള്ള അധികാരത്തെ സംബന്ധിച്ച പരിശോധനയായി പരിണമിച്ചു. ഇന്ത്യയുടെ പാർലമെന്റിന്ഭരണഘടനാ ഭേദഗതിയാവാം, പക്ഷേ അത് ഭരണഘനയുടെ അടിസ്ഥാന സ്വഭാവത്തെ മാറ്റിമറിച്ചുകൊണ്ടാവരുത് എന്ന വിധിപ്രഖ്യാപനത്തിലേക്ക് സുപ്രീംകോടതി എത്തുകയും ചെയ്തതാണ് ഈ കേസിന്റെ സവിശേഷത. 

ഭൂപരിഷ്കരണ നിയമപ്രകാരം കാസർഗോഡിനു സമീപമുള്ള എടനീർ മഠത്തിന്റെ സ്വത്തുക്കൾ കേരള സർക്കാർ ഏറ്റെടുത്തതായിരുന്നു കേസിന്റെ തുടക്കം. മഠാധിപതിയായിരുന്ന സ്വാമി കേശവാനന്ദഭാരതി ഇതിനെതിരെ സുപ്രീംകോടതിയെ സമീപിക്കകയും ഭൂപരിഷ്കരണ നിയമത്തിന്റെ സാധുത ചോദ്യം ചെയ്യുകയും ചെയ്തു. ഇതോടൊപ്പം മതസ്വാതന്ത്ര്യത്തിനും മതസ്ഥാപനങ്ങൾ നടത്തുന്നതിനുമുള്ള അവകാശം, തുല്യതയ്കുള്ള അവകാശം, സമത്വത്തിനുള്ള അവകാശം, സ്വത്തവകാശം തുടങ്ങിയ തന്റെ മൗലികാവകാശങ്ങൾ സംരക്ഷിക്കണമെന്ന പ്രാർത്ഥനകളും 1970 മാർച്ച് 21 ന് സമർപ്പിച്ച ഈ റിട്ട് ഹർജിയിൽ (റിട്ട് ഹർജി നം. 1970 ൽ 135) കേശവാനന്ദഭാരതി ഉയർത്തിയിരുന്നു. 

കേസിൽ വിധിപറഞ്ഞുകൊണ്ട് പൊതു ആവശ്യങ്ങൾക്കുവേണ്ടിയുടം ഭരണഘടനയുടെ ഭാഗം നാലിൽ പറയുന്ന നിർദ്ദേശക തത്ത്വങ്ങളുടെ നടപ്പാക്കലിനായും രാഷ്ട്രത്തിന് സ്വത്തവകാശം എന്ന മൗലികാവകാശത്തിൽ നിയന്ത്രണങ്ങൾ ഏർപ്പെടുത്താമെന്ന് കോടതി വിധിച്ചു. അതേസമയം ഭരണഘടനയുടെ അടിസ്ഥാന സ്വഭാവങ്ങളായ, ജനാധിപത്യം, ഫെഡറൽ സ്വഭാവം തുടങ്ങിയവയിൽ മാറ്റം വരുത്താനുള്ള അധികാരം പാർലമെന്റിന് ഇല്ലെന്നും കണ്ടെത്തി. 68 ദിവസം നീണ്ടു നിന്ന വാദം നയിച്ചവരിൽ പ്രമുഖൻ നാനി പാൽഖിവാലാ ആയിരുന്നു. 13 സുപ്രിംകോടതി ജഡ്ജിമാരടങ്ങിയ ഭരണഘടനാ ബഞ്ചാണ് കേസ് കേട്ടത് (കെ.കെ. മാത്യു, വൈ.വി. ചന്ദ്രചൂഡ്, എച്ച്.ആർ. ഖന്ന,ആർ ,എൻ .ഗ്രോവർ,റേ,പലേക്കർ,ബെയ്ഗ്,സിക്രി,ശെലാത്,ഹെഗ്ഡേ,റെഡ്ഡി,ദ്വിവേദി, മുഖർജിതുടങ്ങിയവരായിരുന്നു ജഡ്ജിമാർ). ഇത്ര വിപുലമായ ഒരു ബഞ്ച് അതിനുമുമ്പ് സുപ്രിം കോടതിയിൽ ഉണ്ടായിട്ടില്ല. തളിപ്പറമ്പിനടുത്ത തൃച്ചംബരത്ത് ജനിച്ച കേശവാനന്ദഭാരതിക്ക് 1971-ൽ 30 വയസ്സായിരുന്നു പ്രായം.

മുഖ്യമായും കോടതിയുടെ പരിഗണനയ്ക്കു പാത്രീഭവിച്ച കാതലായ വിഷയം ഭരണഘടന ഭേദഗതി ചെയ്യുന്നതിനു അനിയന്ത്രിതവും അപരിമേയവുമായ അധികാരം പാർലമെന്റിൽ സ്വയമേവ നിക്ഷിപ്തമാണോ എന്നുള്ളതായിരുന്നു .
പാർലമെന്റ് ഭരണഘടനയുടെ തന്നെ ഒരു സൃഷ്ടിയായതിനാൽ ഭരണഘടനയുടെ മൗലികമായ ഘടനയെ മാറ്റിമറിയ്ക്കുന്നതിനു അതിനു സ്വാഭാവികമായ പരിമിതിയും വിലക്കും പരോക്ഷമായി നിലനിൽക്കുന്നു എന്ന വാദം ഈ കേസിൽ ഉയർത്തപ്പെട്ടു.ജനങ്ങൾ എന്നതിനു തുല്യമാക്കാവുന്ന ഒന്നല്ല പാർലമെന്റെന്നും ജനങ്ങളുടെ അഭീഷ്ടത്തെ പദാനുപദത്തിൽ പാർലമെന്റ് പ്രതിനിധാനം ചെയ്യുന്നില്ല എന്ന വാദവും ഉയർത്തപ്പെട്ടു.
നാനി പാൽഖിവാലാ ഈ കേസിൽ ഭരണഘടനയെക്കുറിച്ച് ഉന്നയിച്ച ചില വാദമുഖങ്ങൾ ഇവയാണ്.

ഈ കേസിൽ കേരളാ സർക്കാരിനു വേണ്ടി ഹാജരായത് പ്രമുഖ അഭിഭാഷകനും ഭരണഘടനാവിദഗ്ദ്ധനുമായ എച്ച്.എം. സീർവായി ആയിരുന്നു. അന്നത്തെ മഹാരാഷ്ട്ര അഡ്വക്കേറ്റ് ജനറൽ ആയിരുന്ന സീർവായ് 21 ദിവസങ്ങൾ കൊണ്ടാണ് തന്റെ വാദം പൂർത്തിയാക്കിയത്. അദ്ദേഹമുന്നയിച്ച പ്രധാനവാദമുഖങ്ങളിൽ ചിലത് താഴെപ്പറയുന്നവയാണ്. 



</doc>
<doc id="177752" url="https://ml.wikipedia.org/wiki?curid=177752" title="കേരളത്തിലെ ഇമെയിൽ ചോർത്തൽ വിവാദം">
കേരളത്തിലെ ഇമെയിൽ ചോർത്തൽ വിവാദം

കേരളത്തിലെ രഹസ്യാന്വേഷണ വിഭാഗം 268 പൗരന്മാരുടെ ഇമെയിൽ ഐ.ഡി ചോർത്തിയെന്നാരോപിച്ച് 2012 ജനുവരി 23 ലക്കം മാധ്യമം ആഴ്ചപ്പതിപ്പ് റിപ്പോർട്ടിനെ തുടർന്ന് കേരളത്തിലുണ്ടായ വിവാദമാണ് ഇ-മെയിൽ ചോർത്തൽ വിവാദം. മാധ്യമം ലേഖകൻ വിജു.വി. നായരായിരുന്നു വാർത്ത റിപ്പോർട്ട് ചെയ്തത്. 268 പേരുള്ള പട്ടികയിൽ നിന്നും മുസ്ലിം സമുദായത്തിൽപ്പെടുന്ന 257 പേരുടെ പട്ടിക മാത്രമാണ് മാധ്യമം പ്രസിദ്ധീകരിച്ചത്. പാർലമെന്റംഗം, മുസ്ലിം രാഷ്ട്രീയ പാർട്ടി നേതാക്കൾ, പത്രപ്രവർത്തകർ, വിദ്യാർഥികൾ, പ്രൊഫഷണലുകൾ, എഴുത്തുകാർ, സാധാരണക്കാർ തുടങ്ങിയവരാണ് ലിസ്റ്റിലുണ്ടായിരുന്നത്. 268 പേരിൽ 257 പേരും ഒരു പ്രത്യേക സമുദായത്തിൽ നിന്നുള്ളവരാണ് എന്നത് ഉയർത്തിക്കാട്ടിയാണ് മാധ്യമത്തിലെ ലേഖനം ഇത് വിവാദമാക്കിയത്.
ലിസ്ററിലുള്ള വ്യക്തികൾക്ക് നിരോധിത സംഘടനയായ സിമിയുമായി ബന്ധമുണ്ടെന്നും മാധ്യമം പ്രസിദ്ധീകരിച്ച കത്തിൽ പരാമർശമുണ്ടായിരുന്നു. എന്നാൽ തുടർന്നുള്ള അന്വേഷണത്തിൽ മാധ്യമം പ്രസിദ്ധീകരിച്ച കത്ത് യഥാർത്ഥ കത്തല്ല, മറിച്ച് പകർത്തിയെഴുതിയതാണെന്ന് കണ്ടെത്തി. പോലിസ് അന്വേഷിക്കുന്ന ഒരാളിൽ നിന്ന് ലഭിച്ച ഇ-മെയിൽ വിലാസങ്ങളുടെ വിശദാംശങ്ങൾ അന്വേഷിച്ചുകൊണ്ടുള്ളതയിരുന്നു ഈ കത്ത്, ഇ-മെയിൽ ചോർത്താൻ കത്തിൽ നിർദ്ദേശമുണ്ടായിരുന്നില്ല, മറിച്ച് ലോഗിൻ വിശദാംശങ്ങളാണ് അന്വേഷിച്ചത് എന്ന് പോലീസ് വ്യക്തമാക്കി. കത്തിന്റെ പകർപ്പെടുത്ത് അതിൽമാറ്റങ്ങൾ വരുത്തി 
സർക്കാറിന്റെ രഹസ്യാന്വേഷണ വിഭാഗം നൽകിയ 268 ഐ.ഡികളിളുണ്ടെന്ന് പറഞ്ഞ് കൊണ്ട് അതിൽ ഒരു പ്രത്യേക സമുദായത്തിൽ പെട്ട 258 ഇമെയിൽ ഐ.ഡികളാണ് വാരിക ആദ്യം പുറത്ത് വിട്ടത്. നൽകിയ പട്ടികയിൽ 63 വ്യക്തികൾക്കു മാത്രമാണു പേരും ഇ-മെയിൽ വിലാസവും ഉണ്ടായിരുന്നത്. ഇതിൽ ഇ-മെയിൽ വിലാസം മാത്രം ഉള്ളതിൽ നിന്നും പേര് കൊണ്ടു മതം മനസ്സിലാക്കാൻ സാധിച്ചവയിൽ നിന്നും ചിലരെ ഒഴിവാക്കിയാണ് മാധ്യമം പട്ടിക പ്രസിദ്ധപ്പെടുത്തിയത് . 

വിട്ടുകളഞ്ഞുവെന്ന് മുഖ്യമന്ത്രി പറഞ്ഞ പേരുകളടക്കം ബാക്കി 10 പേരുകളും ഐ.ഡിയും പിന്നീട് മാധ്യമം ദിനപത്രം വഴി പുറത്ത് വിട്ടു.
258 പേരുടെ ഇ മെയിൽ ചോര്തിയതിനെ കുറിച്ച് മാധ്യമം ആഴ്ചപ്പതിപ്പ് വാർത്ത പ്രസിദ്ധീകരിച്ച രീതി ദൗർഭാഗ്യകരമായിപ്പോയി. ഇതാണ് മറ്റൊരു വിവാദത്തിന് കാരണമായി മാറിയത്. ഇത് കേരളത്തിലെ സമുദായ സൗഹാർദം തകർക്കാനുള്ള ശ്രമത്തിന്റെ ഭാഗമായാണ് നടന്നതെന്നു കേരള മുഖ്യമന്ത്രി ഉമ്മൻചാണ്ടി വ്യക്തമാക്കി . ഇതിന് പത്രം ജനങ്ങളോട് വിശദീകരണം നൽകേണ്ടതുണ്ടെന്നും നടപടി അങ്ങേയറ്റം ഖേദകരമാണെന്നും പറഞ്ഞു. സിമി ബന്ധം ഉണ്ടെന്നു ആരോപിച്ചാണല്ലോ ഇ മെയിൽ ഉടമകളുടെ പേര് അന്വേഷിച്ചത് എന്ന ചോദ്യത്തിന് അത് കത്തെഴുതിയ ഉദ്യോഗസ്ഥന് വന്ന പിഴവാണെന്നായിരുന്നു ഉത്തരം. പൊലീസ് പ്രത്യേകം നിരീക്ഷിക്കുന്ന ഒരാളിൽ നിന്ന് ലഭിച്ച ഇമെയിൽ വിലാസങ്ങൾ ആരുടെ പേരിൽ ആണെന്ന് അന്വേഷിക്കാനാണ് പൊലീസ് ഉത്തരവിട്ടത്. ഇത് ഒരു സാധാരണ പ്രക്രിയ മാത്രമാണ്. രാജ്യത്തിന്റെയും ജനങ്ങളുടെയും സുരക്ഷക്ക് ഇത്തരം നടപടികൾ ഇനിയും വേണ്ടി വരുമെന്ന് ഉമ്മൻ ചാണ്ടി മുന്നറിയിപ്പ് നൽകി. ആരുടെയും പാസ്‌വെഡോ മറ്റ് വിശദാംശങ്ങളോ പൊലീസ് ആവശ്യപ്പെട്ടിട്ടില്ല. ലോഗിൻ വിവരങ്ങളാണ് ആവശ്യപ്പെട്ടത് .

സംസ്ഥാന രഹസ്യാന്വേഷണ വകുപ്പിൽ നിന്നും രേഖകൾ മാധ്യമം വാരികക്ക് ചോർത്തി കൊടുത്തതിന്റെ പേരിൽ ഹൈടെക് സെല്ലിൽ നിന്നും 2012 ജനുവരി 24 ന് എസ്. ബിജുവിനെ അന്വേഷണ വിധേയമായി സസ്പെന്റ് ചെയ്തു. ഇ മെയിൽ വിവാദത്തിൽ വകുപ്പ് തല അന്വേഷണം ആരംഭിച്ചിരിക്കുന്നുവെന്നും പൊലീസ് ആസ്ഥാനത്തെ എ.ഐ.ജി ഘോറി സഞ്ജയ്കുമാർ ഐ.പി.എസിനാണ് അന്വേഷണചുമതലയെന്നും മുഖ്യമന്ത്രി അറിയിച്ചു. ബിജു സലിം എന്ന എസ്.ഐയെ പിന്നീട് പോലീസ് അറസ്റ്റുചെയ്തു.
അഡിഷണൽ ഡയറക്ടർ ജനറൽ ഓഫ് പോലീസ് (ഇന്റലിജന്റ്സ്) തിരുവനന്തപുരം പോലീസ് ഹെഡ് ക്വാർട്ടേഴ്സിലെ ഹൈടെക് ക്രൈം എൻക്വയറി സെല്ലിനെ അസിസ്റ്റന്റ് കമന്ററോട് സിമി പ്രവർത്തനങ്ങളുമായി ബന്ധമുള്ള കൂടെ കൊടുക്കുന്ന 268 ഇമെയിൽ ഐഡികളുടെ ലോഗിൻ വിവരങ്ങൾ ശേഖരിക്കാൻ ആവശ്യപ്പെട്ടുകൊണ്ട് സർക്കുലർ അയച്ചു. അഡിഷണൽ ഡയറക്ടർ ജനറൽ ഓഫ് പോലീസിന് വേണ്ടി അന്നത്തെ പോലീസ് സുപ്രണ്ട് കെ.കെ. ജയമോഹൻ ആണ് കത്തയച്ചത്. No.P3 2444/2011/SB/head quarters special branch CID എന്ന നമ്പറിലായിരുന്നു സർക്കുലർ .
രഹസ്യാന്വേഷണ വിഭാഗം അയച്ച കത്തും ഇമെയിൽ അഡ്രസ് ലിസ്റ്റും മാധ്യമം ആഴ്ചപ്പതിപ്പ് ചോർത്തി പുറത്ത് വിട്ടു. 2012 ജനുവരി 16 ന് പുറത്തിറങ്ങിയ മാധ്യമം ദിനപത്രത്തിൽ ഇമെയിൽ ചോർത്തൽ സംബന്ധമായ വാർത്ത പ്രസിദ്ധീകരിച്ചു. റിപ്പോർട്ട് വന്നതിനെ തുടർന്ന് ജനവരി 16-ന് കേരള മുഖ്യമന്ത്രി ശ്രീ. ഉമ്മൻചാണ്ടി അന്വേഷണം നടത്താൻ ഉത്തരവിട്ടു . ഇമെയിൽ ഐ.ഡി ചോർത്തിയിട്ടില്ലെന്നും സ്വാഭാവികമായ ഐ.ഡി. പരിശോധന മാത്രമാണ് നടത്തിയതെന്നും ഡി.ജി.പി തലവൻ ജേക്കബ് പുന്നൂസ് സർക്കാറിനെ അറിയിച്ചു.
2012 ജനുവരി 17 ന് പ്രതിപക്ഷ നേതാവ് വി.എസ്. അച്യുതാനന്ദൻ, മുസ്ലിം ലീഗ് ജനറൽ സെക്രട്ടറിയും എം.പി.യുമായ ഇ.ടി. മുഹമ്മദ് ബഷീർ തുടങ്ങിയവർ ശക്തമായ പ്രതിഷേധവുമായി രംഗത്ത് വന്നു. സംഭവത്തിനെതിരെ വിവിധ മത-രാഷ്ട്രീയ സംഘടനകളും രംഗത്തെത്തി . എന്നാൽ ഇമെയിൽ ചോർത്തൽ വിവാദം തന്നെ മാധ്യമത്തിന്റെ കള്ള പ്രചാരണമായിരുന്നുവെന്നാണ് മന്ത്രി പി.കെ. കുഞ്ഞാലിക്കുട്ടിയുടെ അഭിപ്രായം

2012 ജനുവരി 18 ന് കേരള മന്ത്രിസഭ വിഷയം ഗൗരവത്തിൽ ചർച്ച നടത്തുകയും തുടരന്വേഷണം നടത്തേണ്ടതില്ലെന്ന് തീരുമാനിക്കുകയും ചെയ്തു. അതോടപ്പം സാമുദായിക സ്പർദ്ധയുണ്ടാക്കാവുന്ന തരത്തിൽ മാധ്യമം വാർത്ത പ്രസിദ്ധീകരിച്ചത് ഖേദകരമായിപ്പോയി എന്നും മുഖ്യമന്ത്രി വാർത്താ സമ്മേളനത്തിൽ അറിയിച്ചു. ചില പേരുകൾ വിട്ടുകളഞ്ഞിട്ടുണ്ടെന്നും അത്തരം പേരുകളിൽ ചിലത് മുഖ്യമന്ത്രി വായിക്കുകയും ചെയ്തു. സിമി ബന്ധം ആരോപിച്ചുള്ള കത്ത് തെറ്റ് പറ്റിയാതെന്നും മുഖ്യമന്ത്രി സമ്മതിച്ചു . രാത്രിയോടെ മാധ്യമത്തിനെതിരെ കേസെടുക്കാൻ മന്ത്രിസഭ യോഗം തീരുമാനിച്ചതായും നിയമനടപടികൾക്കായി ഡി.ജി.പിക്ക് നിർദ്ദേശം നൽകുകയും ചെയ്തു .

പ്രസിദ്ധീകരിച്ചില്ല എന്ന് മുഖ്യമന്ത്രി ആക്ഷേപമുന്നയിച്ച ബാക്കിയുള്ള പത്ത് പേരുകളും 2012 ജനവരി 19 ന് മാധ്യമം ദിനപത്രം പ്രസിദ്ധീകരിച്ചു. ലിസ്റ്റിലുൾപ്പെട്ട വ്യക്തിക്കെതിരെ തീവ്രവാദത്തിന്റെ പേരിൽ അന്വേഷണം നടന്നതായും വാർത്ത പ്രസിദ്ധീകരിച്ചു . വിവാദത്തെ തുടർന്ന് ഗൗരവമായ ചർച്ചകളും ചാനലുകളിൽ നടക്കുകയുണ്ടായി.. മുഖ്യമന്ത്രിയുടെ വാദങ്ങൾക്ക് മാധ്യമം എഡിറ്റോറിയലിലൂടെ മറുപടി നൽകി . മാധ്യമം ബാക്കി പത്ത് പേരുകൾ കൂടി പ്രസിദ്ധീകരിച്ചതിനെ തുടർന്ന് മുഖ്യമന്ത്രി മാധ്യമത്തിനെതിരെ നിയമ നടപടിയില്ലെന്ന് വ്യക്തമാക്കി. സ്വയം നന്നായാൽ മതിയെന്നും ഉപദേശിച്ചു. 
കേരളത്തിലെ കോൺഗ്രസ് മന്ത്രിയായ ആര്യാടൻ മുഹമ്മദ് കേരള സർക്കാർ വീണാലും മാധ്യമത്തിനെതിരെ കേസെടുക്കുമെന്ന് പ്രഖ്യാപിച്ചു. അതേ സമയം മുഖ്യമന്ത്രി മാധ്യമത്തിനെതിരെ കേസ് ആവശ്യമില്ലെന്ന് ആവർത്തിക്കുകയും ചെയ്തു. ഭരണകക്ഷിയിൽ തന്നെയുള്ളവരുടെ വിഭിന്നാഭിപ്രായങ്ങൾ ചർച്ചയായി.

ഇൻറലിജൻസ് ഉദ്യോഗസ്ഥനെയും രാഷ്ട്രീയ പ്രമുഖരെയും പ്രതിചേർത്ത് തിരുവനന്തപുരം ചീഫ് ജുഡീഷ്യൽ മജിസ്ട്രേറ്റ് കോടതിയിൽ സമർപ്പിക്കപ്പെട്ട ഹരജി ഫയലിൽ സ്വീകരിച്ചു. ഗൂഢാലോചന, മതസ്പർധ വളർത്തൽ, ഐ.ടി നിയമത്തിലെ 43,65, 66 വകുപ്പുകൾ പ്രകാരം ഇൻറലിജൻസ് ഉദ്യോഗസ്ഥനെയും രാഷ്ട്രീയ പ്രമുഖരെയും പ്രതിചേർത്ത് കേസെടുക്കണമെന്ന ജനുവരി 20 ന് ചീഫ് ജുഡീഷ്യൽ മജിസ്ട്രേറ്റ് കോടതിയിൽ സമർപ്പിച്ച ഹരജിയിൽ സി.ജെ.എം ബി. കലാംപാഷ വാദം കേൾക്കും എന്നറിയിച്ചു.

ഇമെയിൽ ചോർത്തിയിട്ടുണ്ടെന്ന് തെളിഞ്ഞാൽ പശ്ചാത്തപിക്കാമെന്ന് മുഖ്യമന്ത്രി. ഇമെയിൽ വിവാദത്തിന്റെ അന്വേഷണ റിപ്പോർട്ട് രണ്ടാം ഭാഗത്തിൽ 30.1.2012 ലക്കം മാധ്യമം ആഴ്ചപ്പതിപ്പിൽ കൂടുതൽ വെളിപ്പെടുത്തലുള്ളതായി മാധ്യമം ദിനപത്രം പ്രസിദ്ധീകരിച്ചു. ഇ മെയിൽ ചോർത്തൽ മുഖ്യമന്ത്രിയുടെ അറിവോടെയെന്ന പ്രതിപക്ഷ നേതാവ്.. മുസ്ലിം ലീഗ് സംസ്ഥാനകമ്മിറ്റി നേതൃയോഗം ചേർന്നു. മുസ്ലിം സമുദായം ഭരണകൂടത്താൽ വേട്ടയാടപ്പെടുന്നുവെന്ന് പ്രചരിപ്പിച്ച് സമുദായത്തിനകത്ത് അരക്ഷിതബോധം സൃഷ്ടിക്കാനാണ് ചില ശക്തികളുടെ ശ്രമമെന്ന് മുസ്ലിം ലീഗ് സംസ്ഥാന ജനറൽ സെക്രട്ടറി ആരോപിച്ചു. 

ഇമെയിൽ വിവാദം വിജു.വി.നായരുടെ അന്വേഷണ റിപ്പോർട്ടിന്റെ രണ്ടാം ഭാഗം പുറത്ത് വന്നു.പാസ്വേഡ് അടക്കമുള്ള തീർത്തും സ്വകാര്യമായ വിവരങ്ങൾ ബന്ധപ്പെട്ട 23 മെയിൽ സർവിസ് കമ്പനികളോട് കഴിഞ്ഞ നവംബറിൽ ഹൈടെക് സെൽ കമാൻഡൻറ് ആവശ്യപ്പെട്ടിരുന്നു. ഗൂഗ്ൾ, യാഹു ഒഴികെയുള്ള ചെറുകിട മെയിൽസർവിസ് പ്രൊവൈഡർമാർ മൂന്നാഴ്ചക്കകവും പ്രമുഖ കമ്പനികൾ ഡിസംബർ ഏഴു മുതൽക്ക് ബന്ധപ്പെടുകയും ഏഴു ജിഗാബൈറ്റുള്ള വിവരങ്ങൾ ശേഖരിച്ച സീഡിതന്നെ സ്പെഷൽ ബ്രാഞ്ചിന് ലഭിച്ചു-ജനുവരി ആദ്യയാഴ്ചയിൽ ലഭിക്കുകയും ചെയ്തു. ഭീകരപ്രവർത്തനസംഘടനകളുമായി ബന്ധമുണ്ടെന്നു സംശയിക്കുന്നവരുടെ പട്ടികയാണ് തങ്ങൾ തരുന്നതെന്ന ഒൗദ്യോഗിക സന്ദേശത്തെതുടർന്നാണ് ഗൂഗ്ൾപോലുള്ള കമ്പനികൾ ഹൈടെക് സെല്ലിന് വിവരം കൈമാറാൻ തയ്യാറായത്. ഇതായിരുന്നു രണ്ടാം റിപ്പോർട്ടിന്റെ ചുരുക്കം

സംസ്ഥാന രഹസ്യാന്വേഷണ വകുപ്പിൽ നിന്നും സുപ്രധാനമായ രേഖകൾ മാധ്യമം വാരികക്ക് ചോർത്തി കൊടുത്തതിന്റെ പേരിൽ ഹൈടെക് സെല്ലിൽ നിന്നും എസ്. ബിജുവിനെ അന്വേഷണ വിധേയമായി സസ്പെന്റ് ചെയ്തു. മാധ്യമങ്ങൾക്ക് വ്യാജരേഖ നിർമ്മിച്ചു നൽകി എന്നതാണ് കേസ്.

ഇമെയിൽ ചോർത്തൽ എൻ.ഐ.എ കൊണ്ട് അന്വേഷണം നടത്തിക്കണമെന്ന് ബി.ജെ.പി ജനറൽ സെക്രട്ടറി കെ സുരേന്ദ്രൻ ആവശ്യപ്പെട്ടു. 


എന്നാൽ തുടർന്നുള്ള അന്വേഷണത്തിൽ മാധ്യമം പ്രസിദ്ധീകരിച്ച കത്ത് യഥാർത്ഥ രേഖ പകർത്തിയതാണെന്ന് പോലീസ് കണ്ടെത്തി. പ്രസിദ്ധീകരിച്ച വാർത്തയുടെ പിന്നിലെ ഗൂഢാലോചനയെക്കുറിച്ചുള്ള കൂടുതൽ വിവരങ്ങൾ തുടർന്നുള്ള അന്വേഷണത്തിൽ പുറത്തുവന്നു.


</doc>
<doc id="177758" url="https://ml.wikipedia.org/wiki?curid=177758" title="ദ സാക്രിഫൈസ്">
ദ സാക്രിഫൈസ്

ആന്ദ്രേ തർകോവ്സ്കി സംവിധാനം ചെയ്ത് 1986 ൽ പുറത്തിറങ്ങിയ റഷ്യൻ ചലച്ചിത്രം ആണ് ദ സാക്രിഫൈസ്(). തർക്കോവ്‌സ്കിയുടെ സ്വകാര്യജീവിതം അടുത്തറിയുന്നവർ ഈ സിനിമയെ പൂർണമായും ആത്മകഥാപരമായ ഒന്നായാണ് കാണുന്നത്.

1983 ൽ എഴുതിയ 'ദ വിച്ച്','ദ സാക്രിഫൈസ്'എന്നീ രണ്ടു രൂപരേഖകൾ ഒന്നിച്ചുായതാണ് ഈ സിനിമ.

ആണവയുദ്ധത്തിന്റെ പ്രഖ്യാപനം വന്നുകഴിഞ്ഞതിന്റെ പശ്ചാത്തലത്തിൽ ,ഒരു മധ്യവർഗകുടുംബത്തിനകത്തെ വ്യക്തിബന്ധങ്ങളിൽ സംഭവിക്കുന്ന നാടകീയമായ പരിവർത്തനങ്ങളെയാണ് ഈ സിനിമ പിന്തുടരുന്നത്.വസ്തുലോകവും ആത്മീയലോകവും വേർതിരിക്കപ്പെടുകയും ഭൗതികതയുടെയും സ്വന്തം ബുദ്ധിശക്തിയുടെയും അടിമയായി മനുഷ്യൻ മാറുകയും ചെയ്തതാണ് യഥാർഥത്തിലുള്ള പതനം എന്നാണ് സംവിധായകൻ കരുതുന്നത്.ഒരു മുൻ നടനും വിമർശകനുമായ അലക്‌സാർ എന്ന കുടുംബകാരണവരുടെ വേദനകളാണ് സിനിമ പിന്തുടരുന്നത്.ബാൾട്ടിക് കടലിന്റെ കരയിലുള്ള ഒരു ഒറ്റപ്പെട്ട വീട്ടിലാണ് അയാളും കുടുംബവും താമസിക്കുന്നത്.അയാളുടെ ജന്മദിനത്തിലാണ് ആ വാർത്ത വരുന്നത്,വരാനിരിക്കുന്ന ആണവദുരന്തത്തിന്റെ നടുക്കുന്ന വാർത്ത.തുടർന്നുള്ള ദിനങ്ങളിൽ കുടുംബാംഗങ്ങൾ വലിയ പരിഭ്രാന്തിയിൽ പെടുന്നു.എന്നാൽ ഈ വാർത്തയ്ക്ക് മുൻപേ തന്നെ വിഷമത്തിലായിരുന്ന അലക്‌സാർ മനസ്സിനു ശാന്തത കൈവന്നതായി മനസ്സിലാക്കുന്നു.അയാൾ ദൈവമുമായി ഒരു കരാറിലെത്തുന്നു:തന്റെ ഓമനയായ കുഞ്ഞുമകനു വേി ഈ ഭൂമി നശിക്കാതെ കാത്തുസൂക്ഷിച്ചാൽ തനിക്കുള്ള സകലതും താൻ ത്യജിക്കാം എന്നതായിരുന്നു ആ കരാർ.

1984 ഫെബ്രുവരിയിൽ തിരക്കഥ പൂർത്തിയായിരുന്നു എങ്കിലും സാമ്പത്തികഞെരുക്കം മൂലം ഷൂട്ടിംഗ് പിന്നെയും വൈകിയാണ് ആരംഭിച്ചത്.സ്വീഡനിൽ വെച്ചാണ് സിനിമ ചിത്രീകരിച്ചത്.



ഇംഗ്മർ ബർഗ്മാന്റെ വിശ്വസ്ത ഛായാഗ്രാഹകനായിരുന്ന സ്വെൻ നിക്വിസ്റ്റ് ഒരുക്കിയ മനോഹരമായ ദ്യശ്യങ്ങൾ സിനിമയെ സമ്പന്നമാക്കുന്ന ഒരു ഘടകമാണ്.

1985 അവസാനത്തോടെ ശ്വാസകോശകാൻസർ സ്ഥിരീകരിക്കപ്പെട്ടതിനു ശേഷം ആശുപത്രിക്കിടക്കയിൽ നിന്നാണ് തർകോവ്‌സ്കി ഈ സിനിമയുടെ ഡബ്ബിംഗിന്റെയും എഡിറ്റിംഗിന്റെയും മേൽനോട്ടം വഹിച്ചത്.

ദൈവമെ!എനിക്കുള്ളതെല്ലാം നീയെടുത്തു കൊൾക,സ്‌നേഹം പൊഴിക്കുന്ന എന്റെ കുടുംബമുപേക്ഷിക്കാം ഞാൻ .വീട് വിടാം.കുഞ്ഞിനെ തള്ളിപ്പറയാം.ഊമയാകാം.മേലിലാരോടും സംസാരിക്കാതിരിക്കാം.ജീവിതത്തോട് എന്നെ ചേർത്തു നിർത്തുന്ന സകലതും ഞാനുപേക്ഷിക്കാം.പകരം എല്ലാം പഴയതു പോലെയാക്കുക.ഈ പ്രഭാതം പഴ പ്രഭാതങ്ങളെപ്പോലെയാകട്ടെ.മരണതുല്യമായ ഭയം ,ഈ പ്രഭാതത്തിലെങ്കിലും ആരെയും അസ്വസ്ഥരാക്കാതിരിക്കട്ടെ! നിന്നോട് പറഞ്ഞതത്രയും ഞാൻ നിറവേറ്റിക്കൊള്ളാം...ദൈവമെ...എന്റെ ദൈവമെ...

The film won the Grand Prix and the FIPRESCI Prize at the 1986 Cannes Film Festival.

<noinclude>


</doc>
<doc id="177762" url="https://ml.wikipedia.org/wiki?curid=177762" title="കേരള മർച്ചന്റ്സ് യൂണിയൻ">
കേരള മർച്ചന്റ്സ് യൂണിയൻ

കേരള മർച്ചന്റ്സ് യൂണിയൻ - കേരളത്തിലെ വ്യാപാരി വ്യവസായികളുടെ സംഘടന. 1973ലാണ് ഈ സംഘടന നിലവിൽ വന്നത്. 1974ലാണ് ഇതിനു ലൈസൻസ് അനുവദിച്ചു കിട്ടിയത്. എറണാകുളം ബസാർ മർച്ചന്റ്സ് യൂണിയൻ എന്ന പേരിലാണ് ഇത് ആരംഭിച്ചത്.



</doc>
<doc id="177768" url="https://ml.wikipedia.org/wiki?curid=177768" title="കുടുംബകോടതി">
കുടുംബകോടതി

കുടുംബങ്ങളിലെ തർക്കങ്ങൾ പരിഹരിക്കുകയും തർക്കത്തിലുൾപ്പെട്ട കക്ഷികൾക്ക് ഉപദേശനിർദ്ദേശങ്ങൾ നൽകുകയും ചെയ്യുന്ന കോടതിയാണ് കുടുംബകോടതി. അനുരഞ്ജനം പ്രോത്സാഹിപ്പിക്കാനും വിവാഹം, കുടുംബകാര്യങ്ങൾ, അനുബന്ധ തർക്കങ്ങൾ എന്നിവ സംബന്ധിച്ച് വേഗത്തിൽ തീർപ്പുണ്ടാക്കാനാണ് 1984-ലെ കുടുംബക്കോടതി നിയമത്തിന് രൂപം നൽകിയത് .


</doc>
<doc id="177770" url="https://ml.wikipedia.org/wiki?curid=177770" title="ഇംഗ്ലീഷ് വിക്കിപീഡിയ ബ്ലാക്ക്ഔട്ട്">
ഇംഗ്ലീഷ് വിക്കിപീഡിയ ബ്ലാക്ക്ഔട്ട്

2012 ജനുവരി 18-19 തീയതികളിൽ ഇംഗ്ലീഷ് വിക്കിപീഡിയ 24 മണിക്കൂർ നേരത്തേക്ക് താത്കാലികമായി നിർത്തലാക്കിയ സംഭവമാണ് ഇംഗ്ലീഷ് വിക്കിപീഡിയ ബ്ലാക്ക്ഔട്ട് (English Wikipedia blackout). ലേഖനങ്ങളുടെ സ്ഥാനത്ത് ജാവാസ്ക്രിപ്റ്റ് പ്രവർത്തനസജ്ജമാകാത്തവർക്കും പേജ് ലോഡ് ചെയ്യുമ്പോൾ എസ്കേപ് കീ അമർത്താത്തവർക്കും ഒഴിച്ച് ബാക്കിയുള്ളവർക്ക് അമേരിക്കൻ കോൺഗ്രസ് നടപ്പിലാക്കാനുദ്ദേശിക്കുന്ന പിപ, സോപ എന്നിവയോടുള്ള എതിർപ്പ് പ്രകടമാക്കുന്ന ഒരു സന്ദേശമാണ് ലഭിച്ചത് 

72 മണിക്കൂർ നീണ്ടു നിന്ന ഒരു തിരഞ്ഞെടുപ്പിന് ശേഷം ജനുവരി 16ന് വിക്കിമീഡിയ സ്ഥാപകനായ ജിമ്മി വെയിൽ‌സും എക്സിക്കൂട്ടീവ് ഡയറക്റ്ററായ സ്യൂ ഗാർഡ്‌നറും ചേർന്നാണ് ബ്ലാക്കൗട്ടിനെപ്പറ്റി വിശദീകരിച്ചത്. റെഡിറ്റ് പോലുള്ള കുറെ സൈറ്റുകൾ സമാനസ്ഥിതിയിലുള്ള സമരം നടത്തുന്ന ജനുവരി 18ന് അന്താരാഷ്ട്രസമയം 05.00 (ഇന്ത്യൻ സമയം 10.30) മുതൽ 24 മണിക്കൂറത്തേക്കായിരുന്നു ഇത്. 


</doc>
<doc id="177774" url="https://ml.wikipedia.org/wiki?curid=177774" title="എബൗട്ട് എല്ലി">
എബൗട്ട് എല്ലി

2009 ൽ അസ്ഗർ ഫർഹാദി സംവിധാനം ചെയ്ത ഒരു ഇറാൻ സിനിമയാണ് എബൗട്ട് എല്ലി. ഇറാനിൽ നിന്ന് ഔദ്യോഗികമായി ഓസ്‌കാറിന് ഈ ചിത്രത്തെ പരിഗണിച്ചിരുന്നു,

മൂന്ന് കുടുംബങ്ങളോടൊപ്പം ഇറാനിലെ കാസ്പിയൻ കടൽതീരത്തേക്ക് അവധിദിവസം ചെലവിടാൻ പോവുന്ന 'എല്ലി' എന്ന അവിവാഹിതയായ സ്ത്രീയെ കേന്ദ്രീകരിച്ചുകൊണ്ടാണ് 'എബൗട്ട് എല്ലി'യുടെ കഥ കടന്നുപോവുന്നത്. സെപീഡ എന്ന യുവതിയാണ് മകളുടെ നഴ്‌സറി ടീച്ചറായ എല്ലിയെ മറ്റാരെയും അറിയിക്കാതെ കൂടെ ക്ഷണിക്കുന്നത്. സുഹൃത്തായ അഹമ്മദിന് എല്ലിയെ പരിചയപ്പെടുത്തുകയും സെപീഡ യുടെ ഉദ്ദേശമാണ്. ജർമൻകാരി ഭാര്യയുമായി വേർപിരിഞ്ഞ അഹമ്മദിന് എല്ലി യോജിച്ചവൾ ആകുമെന്ന് സെപീഡ വിശ്വസിച്ചു. കുട്ടികളുമായി എത്തുന്ന മൂന്നു കുടുംബിനികൾക്കും എല്ലിയെ ഇഷ്ടപ്പെടുന്നു. വളരെ വേഗം അവരിലൊരാളായി മാറുവാനും അവൾക്ക് കഴിയുന്നു. താമസ സൗകര്യം ലഭിക്കാതെ കടൽകരയിൽ പൂട്ടിക്കിടന്ന സൗകര്യങ്ങൾ കുറഞ്ഞ ഒരു ബംഗ്ലാവിലാണ് അവർ കഴിയുന്നത്. അഹമ്മദിനെ എല്ലിക്ക് സെപീഡ പരിചയപ്പെടുത്തിയപ്പോൾതന്നെ മറ്റുളളവർ അവളുടെ ഉദ്ദേശം ഊഹിക്കുന്നു. എല്ലിയെക്കുറിച്ച് എല്ലാവർക്കും നല്ല അഭിപ്രായം തന്നെ. രണ്ടാം ദിവസം എല്ലി അവിടെ നിന്ന് അപ്രത്യക്ഷയാകുകയാണ്. സെപീഡക്കും എല്ലിയെക്കുറിച്ച് പ്രാഥമിക വിവരങ്ങളല്ലാതെ മറ്റൊന്നുമറിയില്ലെന്ന് അപ്പോഴാണ് അവർ അറിയുന്നത്. അതിനിടയിൽ കടലിൽ കളിച്ചുകൊണ്ടിരുന്ന കുട്ടികളിലൊരാളെ കാണാതാവുന്നു. തുടർന്നുള്ള സംഭവ വികാസങ്ങളാണ് സിനിമയിൽ. സമുദ്രതീരത്തെ ഒരേ ഒരു ലൊക്കേഷനിലാണ് ചിത്രീകരണം പൂർത്തിയാക്കിയാക്കിയിരിക്കുന്നത്.





</doc>
<doc id="177780" url="https://ml.wikipedia.org/wiki?curid=177780" title="ജോസഫ് കലസാൻസ്">
ജോസഫ് കലസാൻസ്

കത്തോലിക്കാ സഭയിലെ ഒരു വിശുദ്ധനാണ് ജോസഫ് കലസാൻസ് (1557, സെപ്റ്റംബർ 11- 1648, ഓഗസ്റ്റ് 25). 

സ്പെയിനിൽ കലസാൻസാ എന്ന പ്രദേശത്ത് ജനിച്ച ജോസഫ് തത്ത്വശാസ്ത്രവും കാനൺനിയമവും ദൈവശാസ്ത്രവും പഠിച്ച് 27-ാമത്തെ വയസ്സിൽ വൈദികനായി .പല പരിഷ്കാരങ്ങളും സ്വദേശത്ത് വരുത്തിക്കൊണ്ടിരിക്കവേ ഒരാന്തരിക സ്വരം അദ്ദേഹത്തെ റോമായിലേക്ക് വിളിക്കുന്നതുപോലെയും ജോസഫും കുറേയേറെ മാലാഖമാരും ചേർന്ന് വളരെയേറെ കുട്ടികളെ പഠിപ്പിക്കുന്നത് പോലെയും തോന്നി .അതുകൊണ്ട് അദ്ദേഹം റോമിലേക്ക് പോവുകയും അവിടെയുള്ള ദരിദ്രരുടെ മക്കളെ പഠിപ്പിക്കുകയും ചെയ്തു .അങ്ങനെ അദ്ദേഹം പിയാറിസ്റ്റ്സ് എന്ന ഒരു വൈദികരുടെ സഭ സ്ഥാപിച്ചു .ജോസഫിന്റെ സത്പ്രവർത്തികൾ മൂലം അദ്ദേഹത്തിന് ശത്രുക്കളുണ്ടായി .ക്രമേണ ജയിലിൽ അടക്കപ്പെടാൻപോലും ഇടയായി .രോഗങ്ങളാൽ 1648 ആഗസ്റ്റ് 20ന് മരിച്ചു.




</doc>
<doc id="177792" url="https://ml.wikipedia.org/wiki?curid=177792" title="ടവർ ബ്രിഡ്ജ്">
ടവർ ബ്രിഡ്ജ്

ലണ്ടനിലെ തെയിംസ് നദിക്കു കുറുകെയായി നിർമ്മിച്ചിരിക്കുന്ന പാലമാണ് ടവർ ബ്രിഡ്ജ്. 1886-ലാണ് പാലത്തിന്റെ നിർമ്മാണം ആരംഭിച്ചത്. 1894-ൽ നിർമ്മാണം പൂർത്തിയാക്കി ഗതാഗതത്തിനു തുറന്നു കൊടുത്തു. ടവർ ഓഫ് ലണ്ടനു സമീപമായാണ് ബ്രിഡ്ജ്. പാലം മധ്യത്തിൽ നിന്നും ഇരുവശങ്ങളിലേക്കും ഉയർത്തിയാണ് കപ്പലുകൾക്ക് സഞ്ചരിക്കാനായി സൗകര്യമൊരുക്കുന്നത്. ഈ സമയം ഉച്ചഭാഷണിയിലൂടെ അറിയിപ്പു നൽകും.



</doc>
<doc id="177800" url="https://ml.wikipedia.org/wiki?curid=177800" title="വിശുദ്ധ അലെക്സിസ്">
വിശുദ്ധ അലെക്സിസ്

കത്തോലിക്കാ സഭയിലെ ഒരു വിശുദ്ധനാണ് അലെക്സിസ്. റോമിലെ അലെക്സിസ്, അലെക്സിസ് വോൺ എദേസ്സ എന്നും ഇദ്ദേഹം അറിയപ്പെടുന്നു.

അഞ്ചാം ശതാബ്ദത്തിൽ ജീവിച്ചിരുന്ന ഒരു റോമൻ സെനറ്റർ എവുഫേമിയന്റെ ഏകപുത്രനാണ് അലെക്സിസ്. ദാനധർമ്മങ്ങൾ സ്വർഗ്ഗത്തിൽ നിക്ഷേപിക്കുന്ന തുകകളാണെന്നായിരുന്നു ബാലനായ അലെക്സിന്റെ ബോധം. തന്റെ പക്കൽനിന്ന് ധർമ്മം സ്വീകരിക്കുന്നവരെ തന്റെ ഉപകാരികളെപോലെയാണ് അലെക്സ് ബഹുമാനിച്ചിരുന്നത്. വിവാഹദിവസം രാത്രി ആരോടും പറയാതെ വിദൂരദേശത്തേക്ക് അലെക്സ് പുറപ്പെട്ടു. ദരിദ്ര വേഷമണിഞ്ഞ് എദേസായിൽ കുടിൽ കെട്ടി ഏകാന്തതയിൽ താമസിച്ചു. അലെക്സ് ഒരു കുലീന കുടുംബജാതനാണെന്ന് ജനങ്ങൾക്ക് മനസ്സിലായപ്പോൾ അദ്ദേഹം സ്വദേശത്തേക്ക് തിരിച്ചുപോയി. അവിടെ മാളികയുടെ ഒരു മൂലയിൽ ഭിക്ഷുവിനെപോലെ മരണം വരെ കഴിഞ്ഞു. അലെക്സിൽ നിന്നും ലഭിച്ച ഒരെഴുത്തിൽ നിന്നും മാതാപിതാക്കൾക്കു കാര്യങ്ങളെല്ലാം മനസ്സിലായി. ഹൊരോണിയൂസ് ചക്രവർത്തിയുടെ കാലത്താണ് അലെക്സ് മരിച്ചത്. അത്ഭുതങ്ങൾ ധാരാളമായി നടന്നു. "മാർ അല്ലേ ശുപാന" വഴി കേരളീയർക്ക് ഈ വിശുദ്ധൻ സുപരിചിതനാണ്.



</doc>
<doc id="177801" url="https://ml.wikipedia.org/wiki?curid=177801" title="ജോസഫ് മറ്റം">
ജോസഫ് മറ്റം

ഒരു പ്രമുഖ മലയാള എഴുത്തുകാരനും വിവർത്തകനുമാണ് ജോസഫ് മറ്റം. സമഗ്ര സംഭാവനക്കുള്ള 2010 ലെ കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്.
കോട്ടയം ജില്ലയിലെ ചേർപ്പുങ്കൽ (പാലാ) മറ്റത്തിൽ അബ്രാഹമിന്റെയും അന്നമ്മയുടെയും മകനായി ജനിച്ചു. പാലാ സെന്റ്‌ തോമസ്‌ കോളജിൽനിന്ന്‌ 1954-ൽ ഒന്നാം ക്ലാസ്സോടെ ബി.എ. പാസ്സായി. ഒരു വർഷത്തെ അധ്യാപകവൃത്തിക്കുശേഷം ദീപിക ദിനപത്രത്തിൽ സബ്‌ എഡിറ്ററായി. 1967-ൽ ചങ്ങനാശ്ശേരി എസ്‌.ബി. കോളജിൽനിന്ന്‌ എം.എ പൂർത്തിയാക്കി. തുടർന്ന്‌ പാലാ സെന്റ്‌ തോമസ്‌ കോളജിൽ പ്രൊഫസറായി സേവനം ചെയ്തു. 1986-ൽ റിട്ടയർ ചെയ്‌തു. നോവൽ, കഥകൾ, ജീവചരിത്രം തുടങ്ങിയ ശാഖകളിൽ 80-ൽ പരം കൃതികൾ രചിച്ചു. വാർദ്ധക്യസഹജമായ അസുഖത്താൽ 2013 നവംബർ 5-ന് 83-ആം വയസ്സിൽ കൊച്ചിയിലെ സ്വകാര്യ ആശുപത്രിയിൽ അന്തരിച്ചു. 

ഭാര്യ : പരേതയായ ലീലാമ്മ നെടുന്തകിടി
മക്കൾ : ബോബി, ഗീതാഞ്ജലി, മാത്തുക്കുട്ടി



</doc>
<doc id="177822" url="https://ml.wikipedia.org/wiki?curid=177822" title="ഉപകരണശാസ്ത്രം">
ഉപകരണശാസ്ത്രം

ഒരു പ്രക്രീയയിലെ ഭൗതിക - രാസ സവിഷേതകളെ അളക്കുവാനും നിയന്ത്രിക്കുവാനുമുപകരിക്കുന്ന പ്രായോഗിക ശാസ്ത്ര ശാഖയാണു് ഉപകരണശാസ്ത്രം("Instrumentation"). ഇതിനെ ഉപകരണീയം എന്നും പറയാറുണ്ടു്. ഭൗതിക - രാസ സവിഷേതകളെ അളക്കുവാനുള്ള വിവിധ ഉപകരണങ്ങളുടെ പ്രവർത്തന തത്ത്വങ്ങൾ, ആന്തരിക, ഘടന, രൂപകൽപന എന്നിവയാണു് ഇതിൽ കൈകാര്യം ചെയ്യപ്പെടുന്നതു്.

instrumentation എൻജിനീയറിങ് എന്ന് പറയുന്നത് ആധുനികമായ ഒരു എൻജിനീയറിങ് ബ്രാഞ്ച് ആണ്. ഇതിന്റെ വേറൊരു പേരാണ് ഇൻഡസ്ട്രിയൽ ഓട്ടോമേഷൻ എന്നത്. സ്ഥാപനം പൂർണ്ണമായി ഓട്ടോമാറ്റിക് ആകുന്നത് ലൂടെ വളരെയധികം പണവും സമയവും ഊർജ്ജവും ലാഭിക്കാൻ കഴിയും. വലിയ വ്യവസായശാലകൾ  സാധാരണയായി പൂർണ്ണമായും ഓട്ടോമാറ്റിക് ആയിരിക്കും. ഇക്കാലത്ത് മിക്കവാറും എല്ലാ യന്ത്രങ്ങളും കമ്പ്യൂട്ടറുമായി കണക്ട് ആയിരിക്കും.  വ്യവസായശാലകളിലും കെമിക്കൽ ഇൻഡസ്ട്രി കളിലും വളരെ സങ്കീർണമായ പ്രവർത്തനങ്ങളാണ്   നടക്കുന്നത്. ഉദാഹരണമായി തെർമൽ പവർ പ്ലാന്റ് കളിൽ വെള്ളത്തെ നിശ്ചിതമായ  ചൂടിലും മർദ്ദത്തിലും നില നിർത്തി   അതിൽ നിന്നും പുറന്തള്ളുന്ന നീരാവിയുടെ ശക്തി ഉപയോഗിച്ച് ഒരു ജനറേറ്റർ കറക്കിയാണ് വൈദ്യുതി ഉൽപാദിപ്പിക്കുന്നത്. ഈ പ്രക്രിയയിൽ വെള്ളത്തിന്റെ അളവും  ചൂടും നീരാവിയുടെ മർദവും പ്രവാഹവും  നിയന്ത്രിക്കേണ്ടതുണ്ട് എന്നാൽ മാത്രമേ ശരിയായ അളവിലുള്ള വൈദ്യുതി നമുക്ക് ലഭിക്കുകയുള്ളൂ. ഇതിൽ വെള്ളത്തിന്റെ അളവും ചൂടും മർദ്ദവും ജനറേറ്റർ കറങ്ങുന്ന വേഗതയും എല്ലാം മനസ്സിലാക്കുന്നതിന് സെൻസറുകൾ  ഉപയോഗിക്കുന്നു.ഇവയെല്ലാം നിയന്ത്രിക്കുന്നതിന് ഫൈനൽ കണ്ട്രോൾ എലെമെന്റ്സ് എന്ന ഇൻസ്ട്രുമെൻസ്  ഉപയോഗിക്കുന്നു.ഈ സെൻസറുകളിൽ നിന്ന് ലഭിച്ച വിവരങ്ങൾ ഒരു ഒരു കേന്ദ്രീകൃത കമ്പ്യൂട്ടർ നെറ്റ്‌വർക്കിലേക്ക് ഇലേക്ക് അയക്കുന്നു.  ഈ സെൻസറുകൾ കണ്ടു പിടിച്ച വിവരങ്ങളുടെ അടിസ്ഥാനത്തിൽ കൺട്രോളുകൾ എന്നറിയപ്പെടുന്ന  കമ്പ്യൂട്ടറുകൾ വേണ്ട നിർദ്ദേശങ്ങൾ ഫൈനൽ കൺട്രോൾ എലമെൻസ് എന്നറിയപ്പെടുന്ന നിയന്ത്രണം സംവിധാനത്തിലേക്ക് വിവരങ്ങളെ കൈമാറി ഈ പ്രവർത്തനത്തെ നിയന്ത്രിക്കുന്നു. അതേസമയം ഈ സെൻസറുകൾ നിന്നും ലഭിച്ച വിവരങ്ങൾ ഡിസ്പ്ലേയിൽ കാണാൻ കഴിയുകയും ആവശ്യമെങ്കിൽ എന്തെങ്കിലും മാറ്റം വരുത്താൻ മനുഷ്യർക്ക് കഴിയുകയും ചെയ്യും. ഇത്തരത്തിലുള്ള വ്യവസായശാലകൾ പൂർണ്ണമായും സ്വയം നിയന്ത്രിതമായി 24 മണിക്കൂറും പ്രവർത്തിച്ചു കൊണ്ടിരിക്കും. ഇതിലൂടെ മനുഷ്യപ്രയത്നം വളരെയധികം കുറച്ച് വളരെ വേഗത്തിലും സുരക്ഷയിലും ഗുണത്തിലും ഉള്ള ഉൽപ്പന്നങ്ങൾ ഉണ്ടാക്കാൻ കഴിയും. അതിനാൽ തന്നെ ഇങ്ങനെയുള്ള കാര്യങ്ങൾ ആണ് instrumentation എൻജിനീയറിങ് കൈകാര്യം ചെയ്യുന്നത്. ഫിസിക്സിലും ഇലക്ട്രിസിറ്റി യിലും താല്പര്യമുള്ളവർക്ക് ശോഭിക്കാൻ കഴിയുന്ന മേഖലയാണിത്.

https://www.mathrubhumi.com/amp/print-edition/vijayapadham/vijayapadham-1.3623684


</doc>
<doc id="177832" url="https://ml.wikipedia.org/wiki?curid=177832" title="അമൃതഗീതം">
അമൃതഗീതം

ശിവൻ കുന്നമ്പിള്ളി നിർമ്മിച്ച് പുഷ്പനാഥിന്റെ കഥക്ക് വിജയൻ കാരോട്ട് തിരക്കഥയും സംഭാഷണവും എഴുതി ബേബിയുടെ സംവിധാനത്തിൽ 1982-ൽ പുറത്തിറങ്ങിയ മലയാളചലച്ചിത്രമാണ് അമൃതഗീതം. മമ്മൂട്ടി, നെടുമുടി വേണു, രതീഷ്, കുഞ്ചൻ, ടി.ജി. രവി, ജഗനാഥവർമ്മ, സത്യകല, ത്രിവേണി, സുകുമാരി എന്നിവർ ഇതിലെ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു. മുല്ലനേഴി, ജി.കെ പള്ളത്ത്എന്നിവരുടെ വരികൾക്ക് ജി. ദേവരാജൻ ഈണം നൽകിയിരിക്കുന്നു


</doc>
<doc id="177834" url="https://ml.wikipedia.org/wiki?curid=177834" title="കാകതാലീയ ന്യായം">
കാകതാലീയ ന്യായം

കേരളത്തിൽ പ്രചാരമുണ്ടായിരുന്ന ലൗകികന്യായങ്ങളിൽ ഒന്ന് ആണ് കാകതാലീയ ന്യായം. രണ്ടു സംഭവങ്ങൾ യാദൃച്ഛികമായി ഒരേ സമയത്തു തന്നെ സംഭവിക്കുന്നു എന്നതിനെ സൂചിപ്പിക്കുന്ന ലൗകികന്യായം. കാക്ക പനയിൽ വന്നിരുന്നതും പനംപഴം വീണതും ഒരേ സമയത്തു സംഭവിച്ചു എന്ന പോലെ, പാകമായി നിന്ന പനംപഴം കാക്ക വന്നിരുന്നില്ലെങ്കിലും വീഴുമായിരുന്നു, കാക്കയുടെ വരവും ഇരിപ്പും യദൃച്ഛയാ സംഭവിച്ചതു മാത്രം എന്നാണ് ഈ ന്യായത്തിന്റെ സൂചന. ധാരാളമായി ഉദ്ധരിക്കപ്പെടുന്ന ന്യായങ്ങളിൽ ഒന്നാണിത്.


</doc>
<doc id="177843" url="https://ml.wikipedia.org/wiki?curid=177843" title="പുലിമുട്ട്">
പുലിമുട്ട്

തുറമുഖങ്ങളെയും തുറമുഖ കവാടങ്ങളേയും തിരമാലകളിൽ നിന്ന് സംരക്ഷിക്കുന്ന പ്രതിരോധ ചിറയാണ് തരംഗരോധി (പുലിമുട്ട്). ശക്തമായ തിരമാലകളിൽ നിന്ന് തീരത്തിനു സംരക്ഷണം നൽകുന്ന ദ്വീപുകളും മുനമ്പുകളുമാണ് നൈസർഗിക തരംഗരോധികൾ. പ്രത്യേക ആവശ്യത്തിലേക്കായി വിഭിന്ന ആകൃതിയിലും വലിപ്പത്തിലും മനുഷ്യർ കൃത്രിമമായും ഇവ നിർമ്മിക്കാറുണ്ട്. തീരത്തോടു ബന്ധിപ്പിച്ചും അല്ലാതെയും ഇവ നിർമ്മിക്കാൻ സാധിക്കും. ചില സ്ഥലങ്ങളിൽ കടലോരങ്ങളെ സംരക്ഷിക്കുവാനും തരംഗരോധികൾ നിർമ്മിക്കാറുണ്ട്. പൊക്കം കുറഞ്ഞ ഭിത്തികളായാണ് മിക്കപ്പോഴും തരംഗരോധികൾ നിർമ്മിക്കപ്പെടുന്നത്. കപ്പലുകൾക്കു കരയിലേക്കടുക്കുവാനുള്ള പ്രവേശന കവാടം തുറന്നിട്ടുകൊണ്ടാണ് ഇവ നിർമ്മിക്കാറുള്ളത്. തരംഗരോധികളാൽ സംരക്ഷിതമായ ശാന്തമായ സമുദ്രഭാഗം കപ്പലുകൾക്ക് നങ്കൂരമിടുവാൻ അനുയോജ്യമാണ്. ചിലപ്പോൾ നിർമ്മാണാവശ്യങ്ങൾക്കു വേണ്ടിയും ധാതുക്കളുടെയോ പ്രകൃതി വാതകത്തിന്റെയോ ഖനന സൗകര്യത്തിനു വേണ്ടിയും താത്ക്കാലിക തരംഗരോധികൾ നിർമ്മിക്കുക പതിവാണ്. 

കടലും പുഴയും സംഗമിക്കുന്ന സ്ഥാനങ്ങളായ അഴിമുഖങ്ങളിൽ ഇവ നിർമ്മിക്കാറുണ്ട്. അഴിമുഖങ്ങളിൽ ജലത്തിന്റെ പ്രവാഹശക്തി കുറയുന്നതിനാൽ മണലും എക്കലും അടിഞ്ഞ് അഴിമുഖത്തിന്റെ ആഴം കുറയുന്നു. ഇത് വലിയ ബോട്ടുകളും മറ്റും അടുക്കുന്നതിനും സഞ്ചരിക്കുന്നതിനും തടസ്സം സൃഷ്ടിക്കുന്നു. പുഴയിലേക്കടിച്ചു കയറുന്ന തിരകളും ബോട്ടുകളടുക്കുന്നതിന് ബുദ്ധിമുട്ടുണ്ടാക്കുന്നു. ഈ പ്രശ്നം പരിഹരിക്കുന്നതിനാണ് പുലിമുട്ടുകൾ നിർമ്മിച്ചിരിക്കുന്നത്.

കരിങ്കല്ല്, കോൺക്രീറ്റ് ഫലകങ്ങൾ, തടി എന്നിവ തുറമുഖത്തി ന്റെ അടിവാരത്തുള്ള കടൽത്തറയിൽ അട്ടിയിട്ട് ഉയർത്തിയാണ് സ്ഥിരമായ തരംഗരോധികൾ നിർമ്മിക്കുന്നത്. വേലിയേറ്റ-ഇറക്ക ങ്ങൾ, കാറ്റ്, ജല പ്രവാഹങ്ങൾ, സമുദ്രത്തിന്റെ ആഴം, തിരമാലക ളുടെ ഘടന എന്നിവ തരംഗരോധികളുടെ ആകൃതിയും സ്ഥാനവും നിർണയിക്കുന്നതിൽ മുഖ്യ പങ്ക് വഹിക്കുന്നു. ചില തുറമുഖങ്ങളിൽ വെള്ളത്തിൽ പൊങ്ങിക്കിടക്കുന്നയിനം തരംഗരോധികളും കാണാം. തടിയോ ഇരുമ്പുരുക്ക് ഫലകങ്ങളോ കൊണ്ട് നിർമിച്ചിരിക്കുന്ന ഇത്തരം തരംഗരോധികളെ ചങ്ങലയുപയോഗിച്ച് കടൽത്തറയുമായി ബന്ധിച്ചിരിക്കും. നാവിക പരിശീലനത്തിലും മത്സ്യബന്ധനത്തിലും ഏർപ്പെട്ടവർക്ക് മുന്നറിയിപ്പു നൽകുന്ന വിളക്കുകളും മൂടൽമഞ്ഞുവീഴ്ചയെ ഘോഷിക്കുന്ന "ഫോഗ് ഹോൺ" തുടങ്ങിയ നാവികോപാധികളും സാധാരണ തരംഗരോധികളിലാണ് ഘടിപ്പിക്കാറുള്ളത്.

അഴിമുഖത്തിന്റെ വീതി കുറച്ച് കടലിനുള്ളിലേക്ക് ഇരുവശത്തുകൂടിയും ചെറിയ കരിങ്കൽ തിട്ടകൾ കെട്ടുക എന്നതാണ് ഇതിനുപിന്നിലെ സാങ്കേതികത. വീതിയേറിയ സ്ഥലം പൊടുന്നനെ ഇടുങ്ങിയതാവുമ്പോൾ ഒഴുക്കിന്റെ ശക്തി വർദ്ധിക്കുകയും അടിത്തട്ടിലെ മർദ്ദം കുറയുകയും ചെയ്യുന്നു. ഈ രണ്ട് ഘടകങ്ങളും ചേർന്ന് അഴിമുഖത്തെ അടിഞ്ഞു കൂടിയ മണ്ണും മണലും കടലിലേക്കൊഴുക്കുന്നു. മണ്ണും മണലും ഇവിടങ്ങളിൽ തുടർന്ന് അടിയാതെ ഇത് തടയുകയും ചെയ്യുന്നു. കടലിലേക്ക് വീതി കുറഞ്ഞ് വരുന്നരീതിയിൽ ഈ കെട്ട് നിർമ്മിച്ചിരിക്കുന്നതിനാൽ തിരമാലകൾ പുഴയിലേക്ക് തള്ളിക്കയറുന്നതും തടയുന്നു. ഇവ ഹാർബറിന്റെ പ്രവർത്തനത്തെ സുഗമമാക്കും. ഇതു കൂടാതെ കടലിലേക്കിറക്കിക്കെട്ടുന്ന കൽക്കെട്ടിനിരുവശം ആഴം കുറഞ്ഞ ബീച്ചായി രൂപപ്പെടുകയും ചെയ്യുന്നു.

കരയോടു ബന്ധപ്പെടുത്തിയും കരയിൽ നിന്ന് അകലത്തായും തരംഗരോധികൾ നിർമ്മിക്കാറുണ്ട്. മിക്കവാറും എല്ലാ തരംഗരോധികളുടേയും ഒരു ഭാഗം തീരത്തിന് ഏകദേശം സമാന്തരമായിട്ടായിരിക്കും നിർമ്മിക്കുക. ജെട്ടിയിൽ നിന്ന് തരംഗരോധികളെ വേർതിരിച്ചു നിർത്തുന്നതും ഇതേ ഘടകം തന്നെ. തീരത്തിനു ലംബമായാണ് മിക്കപ്പോഴും ജെട്ടികൾ നിർമ്മിക്കുന്നത്.


</doc>
<doc id="177848" url="https://ml.wikipedia.org/wiki?curid=177848" title="മാറ്റിൽഡാസ് ഹോൺഡ് വെപ്പർ">
മാറ്റിൽഡാസ് ഹോൺഡ് വെപ്പർ

അണലി വർഗ്ഗത്തിലെ വളരെ ചെറിയ ഒരിനമാണ് മാറ്റിൽഡാസ് ഹോൺഡ് വെപ്പർ അഥവാ അതെറൈസ് മാറ്റിൽഡ. 2010-2011 കാലയളവിൽ നടന്ന ബയോളജിക്കൽ സർവേയിൽ കിഴക്കൻ ആഫ്രിക്കയിലെ ടാൻസാനിയായിൽ നിന്നുമാണ് ഇവയെ കണ്ടെത്തിയത്. ഐ.യു.സി.എൻ. ചുവന്ന പട്ടികയിൽ ഗുരുതരമായ വംശനാശത്തിന്റെ വക്കിലാണ് ഇവയെ ഉൾക്കൊള്ളിച്ചിരിക്കുന്നത്. മഞ്ഞയും കറുപ്പും കലർന്ന നിറമാണ് ഇവയുടെ ശരീരത്തിന്. 60 സെന്റീമീറ്റർ (2.1 അടി) മാത്രമാണ് ഇവയുടെ നീളം. ഇവയുടെ കണ്ണുകൾക്കു മുകളിലായി കൊമ്പു പോലെ രണ്ടു ശൽകങ്ങൾ കാണപ്പെടുന്നു. ഉസമ്പറ ബുഷ് വൈപ്പറുമായി ഇവയ്ക്ക് സാമ്യമുണ്ട്.


</doc>
<doc id="177852" url="https://ml.wikipedia.org/wiki?curid=177852" title="നെല്ല് (ചലച്ചിത്രം)">
നെല്ല് (ചലച്ചിത്രം)

രാമു കാര്യാട്ട് സംവിധാനം ചെയ്ത് 1974-ൽ പുറത്തിറങ്ങിയ മലയാളചലച്ചിത്രമാണ് നെല്ല്. പി. വത്സലയുടെ "നെല്ല്" എന്ന നോവലിനെ ആസ്പദമാക്കി ഈ ചിത്രത്തിന്റെ തിരക്കഥ രചിച്ചത് രാമു കാര്യാട്ടും കെ.ജി ജോർജ്ജും ചേർന്നാണ്. എസ്.എൽ. പുരം സദാനന്ദൻ ആണ് സംഭാഷണം രചിച്ചത്. ജമ്മു ഫിലിംസ് ഇന്റർനാഷണലിന്റെ ബാനറിൽ എൻ.പി. അലി ആണ് ഈ ചിത്രം നിർമ്മിച്ചത്.

വയനാട്ടിലെ തിരുനെല്ലിയിൽ വെച്ചാണ് കഥ നടക്കുന്നത്.


വയലാർ രാമവർമ്മ എഴുതിയ ഗാനങ്ങൾക്ക് ഈണം പകർന്നത് സലിൽ ചൗധരി ആണ്.



</doc>
<doc id="177855" url="https://ml.wikipedia.org/wiki?curid=177855" title="ഗോൽഷിഫ്‌തെ ഫറഹാനി">
ഗോൽഷിഫ്‌തെ ഫറഹാനി

ഇറാനിലെ ഒരു പ്രമുഖ അഭിനേത്രിയും സംഗീതജ്ഞയുമാണ് ഗോൽഷിഫ്‌തെ ഫറഹാനി.
ഇറാനിലെ ഇസ്‌ലാമിക വിപ്ലവത്തിന് ശേഷം ഹോളിവുഡിൽ ആദ്യമായി അഭിനയിച്ച നടി എന്ന പ്രത്യേകതയും ഇവർക്കുണ്ട്. പ്രമുഖ നടൻമാരായ ലിയനാർഡോ ഡികാപ്രിയോയും റസ്സൽ ക്രോയും വേഷമിട്ട ബോഡി ഓഫ് ലൈസ് എന്ന ചിത്രത്തിൽ ഫറഹാനി വേഷമിട്ടിട്ടുണ്ട്. അസ്ഗർ ഫർഹാദി അടക്കമുള്ള പ്രമുഖ സംവിധായകരുടെ ചിത്രങ്ങളിൽ വേഷമിട്ടിട്ടുള്ള നടിയാണ് ഫറഹാനി. അസ്ഗർ ഫർഹാദിയുടെ എബൗട്ട് എല്ലി എന്ന ചിത്രത്തിൽ ഫറഹാനി ഏറ്റവും പ്രധാന വേഷം ചെയ്തു. ബെർലിൻ അടക്കമുള്ള മേളകളിൽ പുരസ്‌കാരങ്ങൾ വാരിക്കൂട്ടിയ ചിത്രമാണിത്.
ഫ്രഞ്ച് മാഗസിന് വേണ്ടി അർധനഗ്നയായി പ്രത്യക്ഷപ്പെട്ടതിന്റെ പേരിൽ ഫറഹാനിയ്ക്ക് ഇറാൻ ഭരണകൂടം വിലക്ക് ഏർപ്പെടുത്തി. ഫ്രാൻസിൽ നിന്ന് പ്രസിദ്ധീകരിക്കുന്ന മദാം ലെ ഫിഗാരോയ്ക്ക് വേണ്ടി നടത്തിയ ഫോട്ടോഷൂട്ടിൽ അർധനഗ്നയായി എന്ന് പറഞ്ഞാണ് ഇറാനിൽ പ്രവേശിക്കുന്നതിന് നടിയ്ക്ക് വിലക്ക് ഏർപ്പെടുത്തിയത്.



</doc>
<doc id="177856" url="https://ml.wikipedia.org/wiki?curid=177856" title="എം.ഐ. മാർക്കോസ്">
എം.ഐ. മാർക്കോസ്

നാലാം കേരളനിയമസഭയിൽ കോതമംഗലം നിയോജകമണ്ഡലത്തെ പ്രതിനിധീകരിച്ച ഒരു രാഷ്ട്രീയ പ്രവർത്തകനായിരുന്നു എം.ഐ. മാർക്കോസ് (10 ജനുവരി 1923 - 20 ജനുവരി 2012). ഇത്താപ്പൈരി-ശോശാ ദമ്പതികളുടെ മകനായി 1923 ജനുവരി 10 ന് ജനിച്ചു. അന്നമ്മയാണ് ഭാര്യ രണ്ട് ആൺമക്കളും മൂന്ന് പെൺകുട്ടികളും ഇദ്ദേഹത്തിനുണ്ട്. 1970-ൽ നാലാം കേരളനിയമസഭയിലേക്ക് നടന്ന പൊതു തിരഞ്ഞെടുപ്പിൽ കോതമംഗലം നിയോജകമണ്ഡലത്തിൽ നിന്ന് കേരള കോൺഗ്രസ് പിന്തുണയോടെ സ്വതന്ത്രനായി മത്സരിച്ചു വിജയിച്ചു.

1947-ൽ കോൺഗ്രസിലൂടെയാണ് എം.ഐ. മാർക്കോസ് സജീവ രാഷ്ട്രീയത്തിലേക്ക് പ്രവേശിച്ചത്. പിണ്ടിമന ഗ്രാമപഞ്ചായത്തിന്റെ പ്രസിഡന്റായി സേവനമൗഷ്ഠിച്ച ഇദ്ദേഹം 1964-ൽ കേരളകോൺഗ്രസിൽ അംഗമായി. 2012 ജനുവരി 20ന് കോതമംഗലത്തുവച്ച് ഇദ്ദേഹം നിര്യാതനായി.


</doc>
<doc id="177867" url="https://ml.wikipedia.org/wiki?curid=177867" title="റോബേർ ബ്രെസ്സോങ്">
റോബേർ ബ്രെസ്സോങ്

ഫ്രഞ്ച് ചലച്ചിത്രസംവിധായകനായിരുന്നു റോബേർ ബ്രെസോങ്(25 സെപ്റ്റം: 1901 – 18 ഡിസം: 1999) എക്കാലത്തേയും മികച്ച ഫ്രഞ്ച് സംവിധായകരിലൊരാളായി ബ്രെസോങിനെ കരുതിവരുന്നുണ്ട്. ബ്രെസോങ് ചലച്ചിത്രഭാഷ്യങ്ങളിൽ പുലർത്തിവന്നിരുന്ന ലാളിത്യവും ഋജുവുമായ രീതികൾ ലോകശ്രദ്ധ ശ്രദ്ധപിടിച്ചുപറ്റുകയുണ്ടായി.
ബിരുദാനന്തരം ചിത്രകലയും പരിശീലിച്ച ബ്രെസോങ് ഛായാഗ്രഹണത്തിലും തത്പരനായി.1934 ൽ ഇറങ്ങിയ"ലെ അഫേർ പുബ്ലിക്" ആയിരുന്നു അദ്ദേഹത്തിന്റെ ആദ്യ ഹ്രസ്വചിത്രം.

കരീർ ഗോൽഡൻ ലയൺ പുരസ്ക്കാരം വെനീസ് ചലച്ചിത്രമേളയിൽ 1989 ൽ അദ്ദേഹത്തിനു സമ്മാനിയ്ക്കപ്പെട്ടു.




</doc>
<doc id="177870" url="https://ml.wikipedia.org/wiki?curid=177870" title="ബൈചാൻസ് ബൽതേസർ">
ബൈചാൻസ് ബൽതേസർ

1966 ൽ പുറത്തിറങ്ങിയ ഒരു ഫ്രഞ്ച്ചലച്ചിത്രം ആണ് ബൈചാൻസ് ബൽതേസർ((French:Au hasard Balthazar) റോബർട്ട് ബ്രസ്സൻ ആണ് സംവിധായകൻ .അദ്ദേഹത്തിന്റെ മികച്ച ചിത്രങ്ങളിലൊന്നാണിത്.


The film premiered at the 1966 Venice Film Festival where it won the OCIC Award and the Jury Hommage.



</doc>
<doc id="177875" url="https://ml.wikipedia.org/wiki?curid=177875" title="ഡബ്ല്യു.എച്ച്. ഡിക്രൂസ്">
ഡബ്ല്യു.എച്ച്. ഡിക്രൂസ്

കേരള നിയമസഭയിലേക്ക് ആദ്യമായി നാമനിർദ്ദേശം ചെയ്യപ്പെട്ട നിയമസഭാ സാമാജികനാണ് ഡബ്ല്യു.എച്ച്. ഡിക്രൂസ് (14 മാർച്ച് 1902 - 11 മേയ് 1970). ഒന്നാം കേരളനിയമസഭയിലേക്കായിരൂന്നു ഡിക്രൂസ് നാമനിർദ്ദേശം ചെയ്യപ്പെട്ടത്. ഒരു വ്യവസായിയായ് ഡിക്രൂസ് 1950കളിലാണ് രാഷ്ട്രീയത്തിൽ പ്രവേശിച്ചത്. നൗകാഭാണ്ഡവാഹകരുടെ അസോസിയേഷൻ പ്രസിഡന്റ്, ഓൾ ഇന്ത്യ ആംഗ്ലോഇന്ത്യൻ അസോസിയേഷൻ (കൊച്ചി) പ്രസിഡന്റ്, കപ്പൽത്തുറയിലെ തൊഴിലാളി ബോർഡംഗം എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്.


</doc>
<doc id="177878" url="https://ml.wikipedia.org/wiki?curid=177878" title="കോത്തർ">
കോത്തർ

ഇന്ത്യയിലെ ഒരു ആദിവാസി സമൂഹമാണ് കോത്തർ. പശ്ചിമഘട്ടമലനിരകളിലാണ് ഇവർ വസിക്കുന്നത്. തമിഴ്നാട്ടിൽ നീലഗിരി ജില്ലയിലെ ഗൂഡല്ലൂരിലായി കോക്കാൽ, സോളൂരിലെ കോക്കാൽ, കോത്തഗിരി, കീഴ് കോത്തഗിരി, കുന്താ, കേത്തി, കക്കൂച്ചി എന്നീ ഗ്രാമങ്ങളിൽ മാത്രമാണ് ഇവർ വസിക്കുന്നത്. ഈ ഗ്രാമങ്ങളിലായി രണ്ടായിരം പേർ മാത്രമാണ് ഈ സമൂഹത്തിലുള്ളത്. സർക്കാർ ഇവർക്കായി പ്രഖ്യാപിച്ച ഭൂമി മാത്രമാണ് ഇവരുടെ കൈവശം ഇപ്പോൾ ഉള്ളത്. ഗോത്രസംസ്കാരം തനിമയിൽ തന്നെ ഇവർ പരിപാലിക്കുന്നു. പാരമ്പര്യമായി ആഭരണ നിർമ്മാണമാണ് ഇവരുടെ തൊഴിൽ. ശിലകളെയോ വിഗ്രഹങ്ങളെയോ ഇവർ ആരാധിക്കുന്നില്ല. അമ്മന്നൂർ ദേവിയാണ് ഗോത്രത്തിലെ കുലദൈവം.

ഒരു കാലത്ത് ഗൂഡല്ലൂർ നഗരം ഉൾപ്പെടെയുള്ള പ്രദേശങ്ങൾ മുൻപ് ഇവരുടെ ആധിപത്യത്തിലായിരുന്നു. പിന്നീട് നിലവിൽ വന്ന ഭൂ, വന നിയമങ്ങൾ മൂലം ഇവർക്ക് കൈവശമുണ്ടായിരുന്ന 40,000 ഏക്കർ ഭൂമി നഷ്ടപ്പെട്ടു. ഗൂഡല്ലൂരിലെ കോത്തർവയൽ ഇവരുടേതായിരുന്നെന്നും നിലമ്പൂർ കോവിലകം കൈമാറ്റം നടത്തും മുൻപ് ഈ ഭൂമിയിൽ ഇവർ നാടുവാഴികളായിരുന്നെന്നും കരുതപ്പെടുന്നു. 

തങ്ങളുടെ ആചാരങ്ങൾ അനുഷ്ഠിക്കാൻ വിസമ്മതിക്കുന്നവരെ ഇവർ ഗ്രാമത്തിൽ നിന്നും പുറത്താക്കും. വിദ്യാഭ്യാസപരമായി മറ്റ് ആദിവാസികളെക്കാൾ ഇവർ മികച്ചു നിൽക്കുന്നു. മറ്റു വിഭാഗങ്ങളുമായി ഇവർ വിവാഹ ബന്ധം അനുവദിക്കുന്നില്ല.


</doc>
<doc id="177881" url="https://ml.wikipedia.org/wiki?curid=177881" title="കോട്ടോ">
കോട്ടോ

ഒരു പരമ്പരാഗത ജപ്പാൻ തന്ത്രി വാദ്യമാണ് കോട്ടോ.(箏) ജപ്പാന്റെ ദേശീയ സംഗീത ഉപകരണം കൂടിയാണിത്.




</doc>
<doc id="177882" url="https://ml.wikipedia.org/wiki?curid=177882" title="ബി. രാമകൃഷ്ണറാവു">
ബി. രാമകൃഷ്ണറാവു

കേരളത്തിന്റെ ആദ്യ ഗവർണ്ണറും ഉത്തർപ്രദേശിന്റെ നാലാമത്തെ ഗവർണ്ണറുമായിരുന്നു ബി. രാമകൃഷ്ണറാവു എന്ന ബർഗുല രാമകൃഷ്ണറാവു (13 മാർച്ച് 1899 - 15 സെപ്റ്റംബർ 1967). ഹൈദരബാദ് സംസ്ഥനത്തിലെ ആദ്യത്തെ തിരഞ്ഞെടുക്കപ്പെട്ട മുഖ്യമന്ത്രിയും ബി. രാമകൃഷ്ണറാവു ആയിരുന്നു.


</doc>
<doc id="177887" url="https://ml.wikipedia.org/wiki?curid=177887" title="ചെമ്മലമറ്റം">
ചെമ്മലമറ്റം

കോട്ടയം ജില്ലയിലെ മീനച്ചിൽ താലൂക്കിലെ തിടനാട് ഗ്രാമപഞ്ചായത്തിലെ ഒരു ഗ്രാമമാണ് ചെമ്മലമറ്റം. എൽ.എഫ്.എച്ച്.എസ് ചെമ്മലമറ്റം എന്ന ഹൈസ്കൂൾ ഇവിടെയണ് സ്ഥിതിചെയ്യുന്നത്. സ്കൂളിനോട് ചേർന്ന് പന്ത്രണ്ട് ശ്ലീഹമാരുടെ ഒരു ദേവാലയമുണ്ട്.

ചെമ്മലമറ്റം എന്ന നാമത്തിന്റെ നിദാനം ഈ സ്ഥലത്തിന്റെ മണ്ണിന്റെ നിറം ചുവപ്പായതുകൊണ്ടാണെന്നു പറയപ്പെടുന്നു.


</doc>
<doc id="177888" url="https://ml.wikipedia.org/wiki?curid=177888" title="കർണ്ണൻ (നോവൽ)">
കർണ്ണൻ (നോവൽ)

മൃത്യുഞ്ജയ എന്ന പ്രശസ്തമായ മറാത്തി നോവലിന്റെ മലയാള പരിഭാഷയാണ് കർണ്ണൻ. ശിവാജി ഗോവിന്ദ് സാവന്ത് ആണ് മൃത്യുഞ്ജയ എഴുതിയത്. മഹാഭാരത കഥാപാത്രമായ കർണ്ണനിലൂടെയുള്ള ഒരു കഥപറച്ചിൽ രീതിയാണ് കഥാകൃത്ത് ഈ നോവലിൽ സ്വീകരിച്ചിരിക്കുന്നത്. ഭാരതീയ ജ്ഞാനപീഠത്തിന്റെ 1995 -ലെ മൂർത്തിദേവി പുരസ്കാരം ലഭിച്ച കൃതിയാണ് മൃത്യുഞ്ജയ. ഡോ.പി.കെ.ചന്ദ്രൻ , ഡോ.ടി.ആർ.ജയശ്രീ എന്നിവരാണ്, കർണ്ണൻ എന്ന പേരിൽ മലയാളത്തിലേക്കു വിവർത്തനം ചെയ്ത്. കർണ്ണൻ, കുന്തി, ദുര്യോധനൻ, വൃഷാലി, ശോണൻ, ശ്രീകൃഷ്ണൻ എന്നിവരുടെ ആത്മകഥാംശരൂപത്തിലുള്ള വിവരണങ്ങളിലൂടെ കഥ പറഞ്ഞുപോകുന്ന ഒരു രീതിയിലാണ് ഈ നോവൽ എഴുതപ്പെട്ടിട്ടുള്ളത്. പല ഭാരതീയ ഭാഷകളിലേക്കും ഈ കൃതി വിവർത്തനം ചെയ്തിട്ടുണ്ട്.

ഈ നോവൽ ഉത്തമപുരുഷ കഥാഖ്യാന രീതിയിലാണ് എഴുതിയിരിക്കുന്നത്. മരണത്തെ മുന്നിൽ കാണുന്ന കർണ്ണൻ സത്യസന്ധമായി തന്റെ കഥ പറയാൻ നിർബന്ധിതനാകുന്നു. കർണ്ണൻ തന്റെ വളർത്തച്ഛനായ അധിരഥന്റെകൂടെ ചമ്പാനഗരിയിൽനിന്നും ഹസ്തിനപുരത്തിലെത്തുന്ന മുതൽ കുരുക്ഷേത്രഭൂമിയിൽ മരിച്ചു വീഴുന്നതുവരെയുള്ള സംഭവങ്ങൾ ആറു കഥാപാത്രങ്ങളുടെ ആത്മകഥാകഥനത്തിലൂടെ വരച്ചുകാണിച്ചിരിക്കുന്നു.

തേരാളിയായ അധിരഥന്റെയും രാധയുടെയും പുത്രനായ കർണ്ണൻ ചമ്പാപുരിയിലാണ് വളർന്നത്. എന്നാൽ വിദ്യ അഭ്യസിക്കുന്നതിനും മറ്റുമായി അവർ ഹസ്തിനപുരത്തേക്ക് പോകുന്നു. ഹീനജാതിക്കാരനായി കരുതപ്പെട്ടതുമൂലം കർണ്ണനോടുള്ള അവഗണന അവിടെ തുടങ്ങുന്നു. കുലവും ജാതിയും ചോദിച്ച് ഗുരുജനങ്ങളാലും പാഞ്ചാലിയാലും , പാണ്ഡവരാലും പലയിടങ്ങളിലും വെച്ച് കർണ്ണൻ അപമാനിതനാകുന്നു. എങ്കിലും കഠിനയത്നത്താൽ പല വിശേഷപ്പെട്ട് അസ്ത്രങ്ങളും നേടുന്നു. ഇവയൊന്നും പക്ഷേ യഥാവിധി ഉപയോഗിക്കുവാൻ കഴിയുന്നില്ല. തന്റെ ജീവൻരക്ഷാകവചമായ കവചകുണ്ഡലങ്ങൾ ചതിയിലൂടെ ഇന്ദ്രന്ദാനം ചെയ്യപ്പെടുന്നു. അവസാനം അർജ്ജുനൻ കർണ്ണനെ അമ്പെയ്തു വീഴ്ത്തുന്നു. അവിടെ കിടന്നാണ് കർണ്ണൻ തന്റെ പൂർവ്വകാലം ഓർത്തെടുക്കുന്നത്.

ജാതിപറഞ്ഞ് കർണ്ണനെ അപമാനിച്ച അവസരത്തിൽ ദുര്യോധനനാണ് ആ ആപത്ഘട്ടത്തിൽ കർണ്ണനെ രക്ഷിക്കുന്നത്. ആ നിമിഷം മുതൽ ഇരുവരും തമ്മിൽ ഒടുങ്ങാത്ത സഖ്യമുണ്ടാകുന്നു. പാണ്ഡവരെ തോൽപിക്കാൻ കർണ്ണനെ കഴിയു എന്നുള്ള തിരിച്ചറിവാണ് എല്ലാത്തിലുമുപരി ഈ സഖ്യമുണ്ടാക്കാൻ ദുര്യോധനനെ പ്രേരിപ്പിക്കുന്നത്. ഒരിക്കൽ കൊടുത്ത വാക്ക് തെറ്റിക്കാതിരിക്കാനായിരുന്നു , കർണ്ണൻ പിന്നീട് തനിക്കു വെച്ചു നീട്ടിയ ഒന്നാം പാണ്ഡവൻ എന്ന സ്ഥാനവും , ദ്രൗപദിയുടെ ഒന്നാമൂഴവും എല്ലാം കർണ്ണൻ നിരസിക്കുന്നത്.

അമ്മ എന്ന രീതിയിൽ ഒട്ടും തന്നെ കർണ്ണന്റെ ജീവിതത്തെ സ്വാധീനിച്ചിട്ടില്ലാത്ത് വ്യക്തിയാണ് കുന്തി. അതുകൊണ്ട് ഒക്കെ തന്നെയാണ് യുദ്ധത്തിനുമുമ്പ് തന്നെ വന്നുകണ്ട കുന്തിയോട് പാണ്ഡവപക്ഷത്തേക്ക് വരില്ല എന്നു പറയാൻ കർണ്ണനു കഴിഞ്ഞത്. താൻ മൂത്ത പാണ്ഡവനാണെന്നറിഞ്ഞിട്ടും കർണ്ണനു തെല്ലും കുലുക്കമുണ്ടായില്ല. കുന്തീദേവിയുടെ മാനസികസംഘർഷം വരച്ചുകാണിക്കുന്നതിൽ കഥാകൃത്ത് വിജയിച്ചിരിക്കുന്നു.

കർണ്ണന്റെഅർദ്ധസഹോദരനാണ് ശോണൻ. മഹാഭാരതകഥയിൽ വളരെ വിദൂരമായിപ്പോലും ഈ കഥാപാത്രത്തെക്കുറിച്ചു പറയുന്നുണ്ടോ എന്നു സംശയം. എന്നാൽ ഇവിടെ കർണ്ണന്റെ വികാര വിചാരങ്ങൾക്കൊപ്പം നിൽക്കുന്ന ഒരു വ്യക്തിയാണ് ശോണൻ. കർണ്ണനും തന്റെ സഹോദരനോട് സ്നേഹവും , ലാളനയും ഒക്കെയാണ്.

കർണ്ണന്റെ ഒന്നാം ഭാര്യ ആണ് വൃഷാലി. മഹാഭാരതത്തിൽ വിദൂരനോട്ടത്തിൽ മാത്രം കാണാനാവുന്ന ഒരു കഥാപാത്രം. എന്നാൽ ഈ കൃതിയിൽ സാവന്ത് , വൃഷാലിയുടെ ചിന്തകൾക്കുകൂടി പ്രാധാന്യം കല്പിച്ചിരിക്കുന്നു. കർണ്ണനോടുള്ള തന്റെ അടങ്ങാത്ത സ്നേഹവും , സപത്നി വന്നിട്ടുകൂടി ഒട്ടും കുറയാതെ നില്ക്കുന്ന ആ സ്നേഹവായ്പും കരുതലും എല്ലാം മനോഹരമായി വർണ്ണിച്ചിരിക്കുന്നു.

ശ്രീകൃഷ്ണൻ ഈ നോവലിൽ ഒരു സുപ്രധാനകഥാപാത്രമായി വന്നു ചേരുന്നു. തുടക്കം മുതൽ കർണ്ണനു ശ്രീകൃഷ്ണനോട് പ്രതിപത്തിതന്നെയുള്ളു. പക്ഷേ ശ്രീകൃഷ്ണനാവട്ടെ കർണ്ണൻ കർണ്ണന്റെ രഹസ്യം അറിയാവുന്നതുകൊണ്ടുതന്നെ ഇഷ്ടക്കേടില്ലാതെ പെരുമാറുന്നു. അവസാനം കർണ്ണനു ഒന്നാം പാണ്ഡവനെന്ന സ്ഥാനവും , ദ്രൗപദിയുടെ ഒന്നാമൂഴവും ശ്രീകൃഷ്ണൻ വെച്ചു നീട്ടുന്നു. ഇതെല്ലാം നിരസിച്ചുകൊണ്ട് അടുത്ത ലോകത്തിൽ കണ്ടുമുട്ടാം എന്നു പറഞ്ഞുകൊണ്ട് യാത്രയാക്കുകയാണ് കർണ്ണൻ ശ്രീകൃഷ്ണനെ.



</doc>
<doc id="177892" url="https://ml.wikipedia.org/wiki?curid=177892" title="യൂണിവേഴ്സിറ്റി ഓഫ് പാരീസ്">
യൂണിവേഴ്സിറ്റി ഓഫ് പാരീസ്

ഫ്രാൻസിലെ പാരീസിൽ പന്ത്രണ്ടാം നൂറ്റാണ്ടിൽ സ്ഥാപിതമായ ഒരു സർവ്വകലാശാലയായിരുന്നു യൂണിവേഴ്സിറ്റി ഓഫ് പാരീസ്. യൂറോപ്പിലെ ഏറ്റവും പഴക്കം ചെന്ന സർവ്വകലാശാലകളിലൊന്നായിരുന്ന ഈ സ്ഥാപനം 1160-നും 1250-നും മദ്ധ്യേയാണു് ഔദ്യോഗികമായി അംഗീകരിക്കപ്പെട്ടതു്. നിലനിൽപ്പിനിടയിൽ പല മാറ്റങ്ങൾക്കും വിധേയമായിരുന്ന പാരീസ് സർവ്വകലാശാല 1970-ൽ ഇല്ലാതായി. പകരം 13 പുതിയ സ്വയംഭരണസർവ്വകലാശാലകൾ നിലവിൽ വന്നു.
റോബർട്ട് ഡി സൊർബോൺ എന്നയാൾ 1257-ൽ സർവ്വകലാശാലയുടെ കീഴിൽ ആദ്യത്തെ കോളേജ് സ്ഥാപിച്ചതിനുശേഷം സോർബോൺ സർവ്വകലാശാല എന്നുകൂടി അറിയപ്പെട്ടിരുന്നു. എന്നിരുന്നാലും, ഒരിക്കൽപോലും അതു് പൂർണ്ണമായും സൊർബോണിൽ കേന്ദ്രീകൃതമായിരുന്നില്ല.

പുതുതായി രൂപംകൊണ്ട സർവ്വകലാശാലകളിൽ നാലെണ്ണം സോർബോൺ കെട്ടിടങ്ങൾ ഉപയോഗിക്കുന്നുണ്ടു്. വേറെ മൂന്നെണ്ണത്തിന്റെ പേരിൽ സോർബോൺ എന്ന വാക്കു് ഒരു ഭാഗമാണു്. പുതിയ 13 സ്ഥാപനങ്ങളുടേയും ഭാഗികമായ ഭരണനേതൃത്വം കയ്യാളുന്ന ഒരു പൊതുചാൻസലർ ആയി പാരീസ് വിദ്യാഭ്യാസ അതോറിട്ടിയുടെ റെൿടർ പ്രവർത്തിക്കുന്നു. സൊബോണിൽ തന്നെയാണു് ഇദ്ദേഹത്തിന്റെ കാര്യാലയം.

മേരിക്യൂറിയെപ്പോലെയുള്ള നിരവധി ശാസ്ത്രപ്രതിഭകളുടെ സരസ്വതിക്ഷേത്രമാണ് സോർബൺ സർവകലാശാല.


</doc>
<doc id="177909" url="https://ml.wikipedia.org/wiki?curid=177909" title="പി. എ. പൗരൻ">
പി. എ. പൗരൻ

അഡ്വ. പി.എ. പൗരൻ. കേരളത്തിലെ പ്രമുഖനായ ഒരു മനുഷ്യാവകാശ പ്രവർത്തകൻ. പി.യു.സി.എൽ എന്ന മനുഷ്യാവകാശ സംഘടനയെ നയിച്ചു കൊണ്ടിരിക്കുന്നു.


</doc>
<doc id="177929" url="https://ml.wikipedia.org/wiki?curid=177929" title="നളിനി">
നളിനി

ആശാന്റെ നളിനിയെ കുറിച്ച് 
----മലയാളഭാഷയിൽ എഴുതപെട്ട ഒരു ഖണ്ഡകാവ്യമാണ് നളിനി. കുമാരനാശാന്റെ ഏറ്റവും വിശിഷ്ടമായ രചനയെന്ന് പല നിരൂപകരും വാഴ്ത്തിയിട്ടുള്ള കൃതിയാണ് നളിനി അല്ലെങ്കിൽ ഒരു സ്നേഹം. 1911-ലാണ് ഈ കൃതി ആദ്യമായി പ്രസിദ്ധീകൃതമായത്. ലോകസാധാരണമല്ലാത്ത ഒരു സ്ത്രീപുരുഷ പ്രേമത്തിന്റെ കഥയാണ് ഈ കഥാകാവ്യത്തിലെ പ്രതിപാദ്യം. പ്രേമകഥയിലെ നായികയുടെ പേരാണ് കാവ്യത്തിന് നൽകിയിട്ടുള്ളത്. അന്യാദൃശ്യമായ സ്നേഹം കാവ്യത്തിന്റെ പ്രധാന ഭാവമായിരിക്കുന്നതുകൊണ്ട് 'ഒരു സ്നേഹം' എന്നൊരു കാവ്യനാമം കൂടി ഇക്കാവ്യത്തിനുണ്ട്. 

ഗതാനുഗതികത്വത്തെക്കാൾ നവനവോല്ലേഖ കല്പനകളിൽ കവി ശ്രദ്ധ ചെലുത്തിയിട്ടുണ്ടെന്നു ബോധ്യം വന്ന പ്രൊഫ. ഏ.ആർ. രാജരാജവർമ, ഈ കാവ്യത്തിന്റെ അവതാരികയിൽ, ഇതൊരു പുതിയ പ്രസ്ഥാനത്തിൽപ്പെട്ട കാവ്യമാണെന്ന്, കവിതാഗതി പരിശോധിച്ചു വിലയിരുത്തിയിട്ടുണ്ട്. മലയാളകവിതയിൽ കാല്പനിക പ്രസ്ഥാനം വേരുറയ്ക്കുന്നതിന്റെ മഹനീയ ദൃഷ്ടാന്തമാണ് നളിനിയെന്ന് അദ്ദേഹം അങ്ങനെ സൂചിപ്പിച്ചു. സ്ത്രീപുരുഷപ്രേമത്തിന്റെ ആത്യന്തികരൂപമാണ് സംഭോഗശൃംഗാരമെന്ന് വിശ്വസിച്ചിരുന്ന നിയോക്ലാസ്സിക്ക് കാവ്യപാരമ്പര്യത്തിൽ നിന്ന് മലയാള കവിതയ്ക്കു മോചനമുണ്ടാകുന്നത് ഈ കാവ്യത്തിന്റെ പ്രചാരത്തോടെയാണ്. ആകെ 173 ശ്ലോകങ്ങളുള്ള ഈ കാവ്യത്തിലെ 166 ശ്ലോകങ്ങളും രഥോദ്ധത വൃത്തത്തിലാണ്. മാലിനിയിൽ മൂന്നും വസന്തതിലകത്തിൽ രണ്ടുംസ്ഥാനത്തും മന്ദാക്രാന്തയിലും ഓരോന്നു വീതവും ശ്ലോകങ്ങളാണ് ബാക്കിയുള്ളവ. ഈ കൃതിക്ക് ഒട്ടേറെ പഠനങ്ങളും മലയാളത്തിലുണ്ടായിട്ടുണ്ട്.

നളിനിയുടെ കളിത്തോഴനായിരുന്ന ദിവാകരൻ യൗവനാരംഭത്തിൽ സ്വദേശം വിട്ടുപോയി. അദ്ദേഹത്തിന്റെ അഭാവത്തിലും നളിനി ദിവാകരനെ ജീവതേശനായിക്കരുതി ആരാധിച്ചു. യൗവനയുക്തയായ മകളെ വിവാഹബന്ധത്തിലേർപ്പെടുത്താൻ മാതാപിതാക്കൾ തീരുമാനിച്ചു. തന്റെ വിവാഹം നിശ്ചയിക്കപ്പെട്ടതറിഞ്ഞ നളിനി തോഴിമാരോടുപോലും ആലോചിക്കാതെ വീടുവിട്ടിറങ്ങുകയും ആത്മഹത്യയ്ക്കു മുതിരുകയും ചെയ്തു. ജലപ്പരപ്പിലേക്കു കുതിച്ച അവളെ ഒരു താപസി രക്ഷപ്പെടുത്തി. ആ യോഗിനിയുടെ സംരക്ഷണയിൽ അഞ്ചു വർഷക്കാലം അവൾ ആ ആശ്രമത്തിൽ നിഷ്ഠയോടെ വസിച്ചു.

അനന്തരം ഒരു സുപ്രഭാതത്തിൽ, ഹിമവൽസാനുവിൽ വച്ച് കാഷായവേഷധാരിയായൊരു യോഗിയായി അവൾ ദിവാകരനെ കണ്ടെത്തി. പരസ്പരം മനസ്സിലാക്കിയശേഷം നളിനിയുടെ നിയമനിഷ്ഠയിൽ സന്തുഷ്ടനായ യോഗിവര്യൻ അവളെ അനുഗ്രഹിച്ചു യാത്രയാകാൻ ഒരുമ്പെട്ടു. തത്ക്ഷണം പതിപ്രേമനിഷ്ഠയായ അവൾ 'ദൃഢമിപ്പദാംബുജത്തിന്റെ സീമയിതു പോകിലില്ല ഞാൻ' എന്നു പറഞ്ഞുകൊണ്ട് അദ്ദേഹത്തിന്റെ കാല്ക്കൽ സ്വയം സമർപ്പിച്ചു. അപ്പോൾ ആ യോഗിവര്യന് അവളോട് കാരുണ്യമുണ്ടാവുകയും, മഹാവാക്യതത്ത്വം അവൾക്ക് ഉപദേശിച്ചുകൊടുക്കുകയും ചെയ്തു. പരമമായ ബ്രഹ്മാനന്ദാനുഭൂതിയിൽ ലയിച്ച അവളിൽ നിന്ന് ഓം എന്ന നാദവൈഖരിക്കൊപ്പം ഒരു ധാമവും മിന്നൽപോലെ വേർപെട്ടുപോയി. 'പട്ടിടഞ്ഞതനുതന്റെ മേനിവേർപെട്ടിടാഞ്ഞത്' യോഗി അറിയുകയും ചെയ്തു.

നളിനിയുടെ അന്ത്യം ഹൃദയസ്തംഭനം മൂലമാണോ എന്നും ശരിക്കുമുള്ള മോക്ഷപ്രാപ്തിയാണോ എന്നും തർക്കങ്ങളുണ്ടായി. അതുപോലെ കഥാവസ്തുവിന്റെ ഉറവിടത്തെക്കുറിച്ചും അഭിപ്രായാന്തരമുണ്ടായിരുന്നു. ഒളിവർ ഗോൾഡ് സ്മിത്തിന്റെ എഡ്വിൻ ആൻഡ് ഏഞ്ജലീന, എച്ച്. ഡബ്ല്യു. ലോങ്ഫെലോയുടെ ഇവാൻജലിൻ എന്നീ കാവ്യങ്ങളുടെ ഛായ ശ്രീനിയും കുട്ടികൃഷ്ണമാരാരും ഈ കാവ്യത്തിൽ കണ്ടെത്തിയിരിക്കുന്നു. പ്രമേയപരമായി കാളിദാസന്റെ പാർവതിയുടെയും, രബീന്ദ്രനാഥടാഗൂറിന്റെ നളിനിയുടെയും ഛായ ഡോ. എം. ലീലാവതിയും കണ്ടെത്തിയിട്ടുണ്ട്. ധാരാളം നിരൂപണങ്ങളും പഠനങ്ങളും ഈ കാവ്യത്തിന്മേലുണ്ടായി. വേദാന്തത്തെ അടിസ്ഥാനപ്പെടുത്തിയാണ് കവി നായികാനായകന്മാരെ ആവിഷ്കരിച്ചിട്ടുള്ളത് എന്ന ചിന്തയിലൂന്നിയ പഠനങ്ങളാണ് കൂടുതൽ സത്യാത്മകമായിട്ടുള്ള ത്.


</doc>
<doc id="177930" url="https://ml.wikipedia.org/wiki?curid=177930" title="പെരുവഴിയമ്പലം">
പെരുവഴിയമ്പലം

പി. പത്മരാജന്റെ രചനയും സംവിധാനവും നിർവ്വഹിച്ച് 1979-ൽ പുറത്തിറങ്ങിയ മലയാളചലച്ചിത്രമാണ് പെരുവഴിയമ്പലം. പത്മരാജൻ ഒരു സംവിധായകൻ എന്ന നിലയിൽ അരങ്ങേറ്റം നടത്തിയ ചലച്ചിത്രം കൂടിയാണ് "പെരുവഴിയമ്പലം". പി.പത്മരാജൻ തന്റെ ഇതേ പേരിലുള്ള നോവലിനെ ആസ്പദമാക്കിയാണ് ചിത്രത്തിന്റെ തിരക്കഥ രചിച്ചത്.




</doc>
<doc id="177934" url="https://ml.wikipedia.org/wiki?curid=177934" title="നിക്ടാജിനേസീ">
നിക്ടാജിനേസീ

ഒരു സസ്യകുടുംബം ആണ് നിക്ടാജിനേസീ. ഓഷധികളും കുറ്റിച്ചെടികളും വൃക്ഷങ്ങളും ഉൾപ്പെടുന്ന ഈ കുടുംബത്തിൽ 28 ജീനസ്സുകളിലായി 250-ലധികം സ്പീഷീസുണ്ട്. ഇതിൽ 60 സ്പീഷീസുള്ള മിറാബിലിസ് (നാലുമണിച്ചെടി) ആണ് ഏറ്റവും വലിയ ജീനസ്സ്. 14 ജീനസ്സുകൾക്ക് ഓരോ സ്പീഷീസ് മാത്രമേയുള്ളൂ. ഇതിലെ അംഗങ്ങൾ ഉഷ്ണമേഖലാ-ഉപോഷ്ണമേഖലാ പ്രദേശങ്ങളിലാണ് വ്യാപകമായി കണ്ടുവരുന്നത്. നിക്ടാജിനേസീ കുടുംബത്തിലെ സസ്യങ്ങൾക്ക് പ്രത്യേക സാമ്പത്തിക പ്രാധാന്യമൊന്നുമില്ല. ആകർഷകങ്ങളായ പുഷ്പങ്ങളുള്ളതിനാൽ നിക്ടാജിനേസീ കുടുംബത്തിൽ ഉൾപ്പെടുന്ന ബോഗൻവില്ലയും നാലുമണിച്ചെടിയും പൂന്തോട്ടങ്ങളിൽ നട്ടുവളർത്തുന്നു. തഴുതാമ ഔഷധ സസ്യമാണ്. 

ഇലകൾ സരളം; സമ്മുഖമായി വിന്യസിച്ചിരിക്കുന്നു; അനുപർണങ്ങളില്ല. സൈമോസ് പുഷ്പമഞ്ജരിയായിട്ടാണ് പുഷ്പങ്ങളുണ്ടാകുന്നത്. ചിലയിനങ്ങളിൽ ആൺ-പെൺ പുഷ്പങ്ങൾ വെവ്വേറെ ചെടികളിലാണുണ്ടാവുക; ചിലയിനങ്ങൾ ദ്വിലിംഗിയാണ്. പുഷ്പങ്ങൾക്ക് കടും നിറത്തിലുള്ള സഹപത്രകങ്ങളുണ്ടായിരിക്കും. പരിദളപുടം അഞ്ചായി വിഭജിക്കപ്പെട്ടിരിക്കുന്നു. മിക്കയിനങ്ങൾക്കും ദളങ്ങളില്ല. 1-30 കേസരങ്ങളുണ്ടായിരിക്കും. വർത്തിക സരളവും കനം കുറഞ്ഞതുമാണ്. മിക്കയിനങ്ങളിലും കായ്കൾ ഒരു വിത്ത് മാത്രമുള്ള അച്ഛിന്നഫലമാണ്. കായ്കൾ പലപ്പോഴും ചിരസ്ഥായിയായ പരിദളപുടങ്ങൾകൊണ്ട് ആവൃതമായിരിക്കും. ഇത് വിത്തു വിതരണത്തെ സഹായിക്കുന്നു.


</doc>
<doc id="177936" url="https://ml.wikipedia.org/wiki?curid=177936" title="നാലുമണിച്ചെടി">
നാലുമണിച്ചെടി

നിക്ടാജിനേസി സസ്യകുടുംബത്തിൽപ്പെടുന്ന ഓഷധി ആണ് നാലുമണിച്ചെടി.ശാസ്ത്ര നാമം മിറാബിലിസ് ജലപ്പ (Mirabilis jalapa). കൃഷ്ണകേലി, സന്ധ്യാകലി, അന്തിമലരി എന്നീ പേരുകളിലും അറിയപ്പെടുന്നു. 'മാർവൽ ഒഫ് പെറു' എന്നറിയപ്പെടുന്ന ഈ സസ്യം ഇന്ത്യയിലെല്ലായിടങ്ങളിലും വന്യമായി വളരുന്നു.

30-75 സെ.മീ. ഉയരത്തിൽ വളരുന്ന ഏകവർഷിയാണ് നാലുമണിച്ചെടി. ഇതിന്റെ കനം കൂടിയ വേരുകൾ കിഴങ്ങുരൂപത്തിൽ കാണപ്പെടുന്നു. മൃദുവും മാംസളവുമായ തണ്ടുകളിലെ പർവസന്ധികൾ പൊതുവേ മുഴച്ചിരിക്കും. ഇലകൾക്ക് 5-15 സെ.മീ. നീളവും 3-10 സെ.മീ. വീതിയുമുണ്ടായിരിക്കും. ചുവപ്പ്, പർപ്പിൾ, മഞ്ഞ, നീല തുടങ്ങിയ ആകർഷകങ്ങളായ നിറങ്ങളിലുള്ള പുഷ്പങ്ങളാണ് ഇവയുടേത്. ദളങ്ങൾപോലെ തോന്നിക്കുന്ന അഞ്ചുബാഹ്യദളങ്ങൾ ചേർന്നതാണ് ബാഹ്യദളപുടം. മൂന്ന് മുതൽ ആറു വരെയാണ് കേസരങ്ങളുടെ എണ്ണം. കായ 'അക്കിൻ' ആയിരിക്കും. കറുത്ത ഉരുണ്ട ചെറിയ വിത്തുകളാണ് നാലുമണിച്ചെടിയുടേത്. നാലുമണിച്ചെടിയുടെ വേരും ഇലയുമാണ് സാധാരണ ഔഷധമായി ഉപയോഗിക്കുന്നത്. വേരും കിഴങ്ങും വിരേചകമാണ്. ഇലകൾ അരച്ചുലേപനം ചെയ്യുന്നത് പൊള്ളലുകൾക്ക് ശമനം ലഭിക്കാൻ സഹായിക്കും. വേര് ഉണക്കിപ്പൊടിച്ച് നെയ്യിൽ ചാലിച്ച് ദിവസവും മൂന്ന് ഗ്രാം വീതം സേവിക്കുന്നത് ലൈംഗികശേഷി വർധിപ്പിക്കും. സസ്യത്തിൽനിന്നും 'ട്രൈഗോനെല്ലിൻ' എന്നൊരു ആൽക്കലോയ്ഡ് വേർതിരിച്ചെടുത്തിട്ടുണ്ട്.


</doc>
<doc id="177943" url="https://ml.wikipedia.org/wiki?curid=177943" title="താഴ്‌വാരം (ചലച്ചിത്രം)">
താഴ്‌വാരം (ചലച്ചിത്രം)

ഭരതന്റെ സംവിധാനത്തിൽ മോഹൻലാൽ നായകനായി 1990-ൽ പുറത്തിറങ്ങിയ മലയാളചലച്ചിത്രമാണ് താഴ്‌വാരം. ചിത്രത്തിന്റെ രചന എം.ടി. വാസുദേവൻ നായരാണ് നിർവ്വഹിച്ചിരിക്കുന്നത്.

സുഹൃത്തുക്കളായിരുന്ന ബാലനും (മോഹൻലാൽ) രാജുവും (സലിം ഘൗസ്) തമ്മിലുള്ള പ്രതികാരമാണ് ചിത്രത്തിന്റെ ഇതിവൃത്തം. ബാലൻ സ്വരൂക്കൂട്ടി വെച്ചിരുന്ന സമ്പാദ്യം ബാലന്റെ ഭാര്യയെ കൊലപ്പെടുത്തി രാജു സ്വർണ്ണമടക്കം കവർച്ച ചെയ്തു. കൊലപാതകത്തിൽ ബാലൻ പ്രതിയായി ജയിലിലടക്കപ്പെടുന്നു. ഇരുവരും ഒരുമിച്ചുള്ള ഒരു ബ്ലാക്ക് ആന്റ് വൈറ്റ് ചിത്രത്തിൽ നിന്നും കഠാര ഉപയോഗിച്ച് ബാലൻ രാജുവിന്റെ ചിത്രം വേർപെടുത്തിയെടുക്കുന്നിടത്താണ് ചിത്രം ആരംഭിക്കുന്നത്. ബാലൻ രാജുവിനെ അന്വേഷിച്ച് ഒരു താഴ്വാര മേഖലയിൽ എത്തിച്ചേരുന്നു. അവിടെ നാണുവിന്റെയും (ശങ്കരാടി) ഏകമകൾ കൊച്ചൂട്ടിയുടെയും (സുമലത) ഭവനത്തിനു സമീപം ഒരു കൂരയിലായിരുന്നു രാജു വസിച്ചിരുന്നത്. നാണുവിന്റെ മകൾക്ക് രാജുവിൽ നിന്നും ദുരനുഭവങ്ങൾ നേരിടേണ്ടി വരുന്നു. ബാലൻ ഗ്രാമത്തിലെത്തി രാജുവിനെ കാണുകയും അവർ തമ്മിൽ ഏറ്റുമുട്ടുകയും ചെയ്യുന്നു. ഏറ്റുമുട്ടലിൽ ബാലൻ പരാജയപ്പെടുന്നു. എന്നാൽ പരിക്കുകളാൽ ബാലൻ അബോധാവസ്ഥയിൽ ഒറ്റപ്പെട്ടു കിടക്കുന്നിടത്തു നിന്നും കൊച്ചൂട്ടി ബാലനെ രക്ഷപ്പെടുത്തി തന്റെ ഭവനത്തിലെത്തിക്കുന്നു. അവിടെ വരാന്തയിൽ ദുർബലശരീരത്താൽ അന്തിയുറങ്ങിയിരുന്ന ബാലന് പലതവണ രാജുവിൽ നിന്നും ആക്രമണം നേരിടേണ്ടി വരുന്നു. രാജു നുണക്കഥ സൃഷ്ടിച്ച് നാണുവിനെ ബാലനിൽ നിന്നും അകറ്റുന്നു. എന്നാൽ ബാലൻ തന്റെ കഥകൾ കൊച്ചൂട്ടിയെ അറിയിക്കുന്നു. ബാലൻ രാജുവിനെ കീഴ്പ്പെടുത്തി കുടിലിൽ കിടത്തി തോട്ട കത്തിച്ചെറിഞ്ഞ് കൊലപ്പെടുത്തുന്നു. ഒടുവിൽ തന്റെ പ്രതികാരം ലക്ഷ്യം കണ്ട് ബാലൻ അവിടെ നിന്നും നടന്നകലുന്നിടത്ത് ചിത്രം അവസാനിക്കുന്നു.


ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് ജോൺസൺ ആണ്. കൈതപ്രം ദാമോദരൻ നമ്പൂതിരി രചിച്ച ഗാനത്തിന് ഭരതൻ സംഗീതം നൽകിയിരിക്കുന്നു.



</doc>
<doc id="177960" url="https://ml.wikipedia.org/wiki?curid=177960" title="ബ്രോഡ് ബോഡീഡ് ചെയ്സർ">
ബ്രോഡ് ബോഡീഡ് ചെയ്സർ

കല്ലൻ തുമ്പികളിൽ ഒരിനമാണ് ബ്രോഡ് ബോഡീഡ് ചെയ്സർ. യൂറോപ്പ്, ഏഷ്യ എന്നീ ഭൂഖണ്ഡങ്ങളിൽ ഇവ സർവ്വസാധാരണമായി കാണപ്പെടുന്നു. ഇവയുടെ ഉദരത്തിന്റെ കീഴ്ഭാഗം വീർത്തിരിക്കുന്നതാണ് ഇവയുടെ പ്രത്യേകത. ഇവയുടെ 4 ചിറകുകൾ ശരീരത്തോടു ചേർത്തു തുന്നിയതു പോലെ കാണപ്പെടുന്നു. ഇതിൽ ആൺ തുമ്പികളുടെ വാൽ ഭാഗം ആകാശനീല നിറത്തിലാണ് കാണുന്നത്. 70 മില്ലീമീറ്ററാണ് ഇവയുടെ ചിറകുകളുടെ അഗ്രങ്ങൾ തമ്മിലുള്ള അകലം. 


</doc>
<doc id="177978" url="https://ml.wikipedia.org/wiki?curid=177978" title="ടീംവ്യൂവർ">
ടീംവ്യൂവർ

ദൂരെയിരുന്ന് മറ്റുള്ള കമ്പ്യൂട്ടറുകളെ പൂർണ്ണമായി നിയന്ത്രിക്കാനും ഫയലുകൾ കൈമാറ്റം ചെയ്യാനും ഉപയോഗിക്കുന്ന ഒരു സോഫ്റ്റ്‌വെയറാണ് ടീംവ്യൂവർ. ഒന്നിലധികം കമ്പ്യൂട്ടറുകളെ പരസ്പരം നിയന്ത്രിക്കാൻ സാധിക്കുന്ന ഈ സോഫ്റ്റ്‌വേർ മൈക്രോസോഫ്റ്റ് വിൻഡോസ്, മാക് ഒ.എസ്. ടെൻ, ലിനക്സ്, ഐ.ഒ.എസ്., ആൻഡ്രോയിഡ് എന്നീ ഓപ്പറേറ്റിങ് സിസ്റ്റങ്ങളിൽ പ്രവർത്തിക്കുന്നു. വാണിജ്യപരമായും അല്ലാതെയും രണ്ടു ലൈസൻസുകളിൽ സോഫ്റ്റ്‌വേർ ലഭ്യമാകുന്നു. 2005-ൽ ജർമ്മനിയിലാണ് സോഫ്റ്റ്‌വേർ നിർമ്മിച്ചത്. ഫയലുകൾ കൈമാറ്റം ചെയ്യൽ, ചാറ്റിങ്, വീഡിയോ കോൺഫറൻസ് എന്നിങ്ങനെ മറ്റു സൗകര്യങ്ങളും ഇതിലൂടെ സാധ്യമാകുന്നു. 

പ്രോഗ്രാം സിസ്റ്റത്തിൽ ഇൻസ്റ്റാൾ ചെയ്യുമ്പോൾ ഓരോ സിസ്റ്റത്തിനും പ്രത്യേകമായി ഓരോ ഐ.ഡി.യും പാസ്സ്‌വേഡും യാന്ത്രികമായി സൃഷ്ടിക്കപ്പെടുന്നു. കൂടാതെ ഓരോ പ്രാവശ്യവും പ്രോഗ്രാം തുറക്കുമ്പോൾ കമ്പ്യൂട്ടറിന്റെ സുരക്ഷക്കായി യാന്ത്രികമായി പുതിയ പാസ്‌വേഡുകൾ സൃഷ്ടിക്കപ്പെടുന്നു. ആവശ്യമെങ്കിൽ പാസ്‌വേഡുകൾ ഉപയോക്താവിന് പുതിയവ സൃഷ്ടിക്കാവുന്നതാണ്. ഇവ പരസ്പരം കൈമാറ്റം ചെയ്ത് സിസ്റ്റം നിയന്ത്രിക്കാൻ സാധിക്കും. ആവശ്യമെങ്കിൽ ഓരോ സിസ്റ്റത്തിലും സോഫ്റ്റ്വെയറിൽ പ്രത്യേകമായി പാസ്‌വേഡ് സ്ഥിരമായി സൂക്ഷിച്ചു വെയ്ക്കാവുന്നതാണ്. ഇതിലൂടെ റിമോട്ട് കമ്പ്യൂട്ടറിന്റെ സമ്മതമില്ലാതെ പ്രവേശിക്കാൻ സാധിക്കും. യാന്ത്രികമായോ അല്ലാതെയോ സൃഷ്ടിക്കുന്ന പാസ്‌വേഡ് സിസ്റ്റമോ പ്രോഗ്രാമോ റീസ്റ്റാർട്ട് ചെയ്യുന്നതിലൂടെ ഉപയോഗശൂന്യമായി മാറും. എന്നാൽ സേവ് ചെയ്ത് സൂക്ഷിക്കുന്ന പാസ്‌വേഡിലൂടെ റിമോട്ട് കമ്പ്യൂട്ടർ പ്രവർത്തിപ്പിക്കുന്ന ഉപയോക്താവിന്റെ സമ്മതമില്ലാതെ പ്രവേശിക്കാവുന്നതാണ്. 

സാധാരണ സിസ്റ്റം പോലെ തന്നെ റിമോട്ട് സിസ്റ്റത്തെ പ്രവർത്തിപ്പിക്കാൻ സാധിക്കുന്ന ഈ സോഫ്റ്റ്വെയറിൽ ഫയലുകൾ കൈമാറ്റം ചെയ്യൽ, ചാറ്റിങ്, വീഡിയോ കോൺഫറൻസ് എന്നീ സൗകര്യങ്ങളും ലഭ്യമാണ്.



</doc>
<doc id="177982" url="https://ml.wikipedia.org/wiki?curid=177982" title="ബോകോ ഹറം">
ബോകോ ഹറം

നൈജീരിയയിൽ പ്രവർത്തിക്കുന്ന ഇസ്ലാം മതത്തിന്റെ പേരിലുള്ള ഒരു തീവ്രവാദ ഗ്രൂപ്പാണ് ബോകോ ഹറാം എന്ന സംഘടന. പ്രാദേശിക ഭാഷയിൽ "പാശ്ചാത്യ വിദ്യാഭ്യാസം വിലക്കിയിരിക്കുന്നു" എന്നാണ് ബോകോ ഹറാം എന്ന പേരിന്റെ അർത്ഥം.മുഹമ്മദ് യൂസഫാണ് 2002ൽ ഈ സംഘടനയ്ക്ക് രൂപം നൽകിയത്.
നൈജീരിയയിലെ വടക്ക് കിഴക്കാൻ മേഖലയിലെ ബോർനൊ എന്ന സംസ്ഥാനത്ത് 2009ൽ ആണ് ബോകോ ഹറാം രൂപം കൊണ്ടത്‌. വിവിധ സംഘട്ടനങ്ങളിലായി 1200 ൽ അധികം ആളുകൾ കൊല്ലപ്പെട്ടിട്ടുണ്ട്.



</doc>
<doc id="177989" url="https://ml.wikipedia.org/wiki?curid=177989" title="ക്രൗൺ ഓഫ് തോൺസ്">
ക്രൗൺ ഓഫ് തോൺസ്

നക്ഷത്രമത്സ്യങ്ങളിൽ ഒരിനമാണ് ക്രൗൺ ഓഫ് തോൺസ്. (ശാസ്ത്രീയനാമം:"Acanthaster planci"). പവിഴപ്പുറ്റുകളെ വ്യാപകമായി തിന്നൊടുക്കുന്ന ഒരിനമായ ഇതിന് സാധാരണ നക്ഷത്രമത്സ്യങ്ങളെ അപേക്ഷിച്ച് 20-ലധികം കൈകൾ കാണപ്പെടുന്നു. പ്രതിവർഷം 65 ചതുരശ്ര അടിയോളം പവിഴപ്പുറ്റുകൾ ഇവ തിന്നു നശിപ്പിക്കുന്നു. പവിഴപ്പുറ്റുകളുടെ സംരക്ഷണത്തിനായി പ്രവർത്തിക്കുന്ന സംഘടനകൾ ഇവയുടെ വംശവർദ്ധനവ് ദുർബലപ്പെടുത്താനായി വിവിധ മാർഗങ്ങൾ ആവിഷ്കരിച്ചിട്ടുണ്ട്. ആസ്റ്റെറോയ്ഡിയ ക്ലാസിൽ വാൽവാറ്റിഡെ ഓർഡറിൽ അക്കാന്താസ്റ്റെറിഡെ എന്ന കുടുംബത്തിലണിവ ഉൾപ്പെടുന്നത്.

25 മുതൽ 34 വരെ സെന്റീമീറ്ററാണ് സാധരണ ഇവയുടെ വലിപ്പം. ഏഴു വയസ്സു വരെയാണ് ഇവയുടെ ആയുസ്സ്. സാധാരണ നക്ഷത്രമത്സ്യങ്ങളെ അപേക്ഷിച്ച് ഇവയ്ക്ക് 20 കൈകൾ ഉണ്ട്. ഈ കൈകൾക്ക് അടി വശത്തായി നൂറിലധികം കുഴൽപാദങ്ങൾ കാണപ്പെടുന്നു.

ഇവയ്ക്ക് പ്രകാശകിരണങ്ങളെ തിരിച്ചറിയാനും സഞ്ചാരപാത നിർണ്ണയിക്കാനും സഹായിക്കുന്നത് കൈകളുടെ അഗ്രത്തിലായുള്ള നേത്ര ബിന്ദുക്കളാണ്. ശത്രുക്കളുടെ ആക്രമണത്തിൽ ഇവയുടെ കൈകൾ മുറിഞ്ഞു പോയാൽ ഏതാനും ദിവസങ്ങൾക്കകം പുതിയ കൈകൾ വളരുന്നു. നീല കലർന്ന ചുവപ്പു നിറമോ, പച്ച കലർന്ന ചാരനിറമോ ആണ് ഇവയുടെ ശരീരത്തിന്റെ നിറം. ശരീരമാസകലം വിഷമുള്ളുകൾ കാണപ്പെടുന്ന ഇവയുടെ ശരീരത്തിന്റെ അടിവശത്താണ് വായ സ്ഥിതി ചെയ്യുന്നത്. പവിഴപ്പുറ്റുകൾ, ആൽഗകൾ, ചെറുജീവികൾ എന്നിവയെ ഇവ ഭക്ഷണമാക്കുന്നു. നവംബർ ജനുവരി മാസങ്ങളിലാണ് ഇവയുടെ പ്രജനന കാലഘട്ടം. ഒറ്റത്തവണ ലക്ഷത്തിലധികം മുട്ടകൾ ഇടുന്നു. മുട്ട വിരിഞ്ഞു വരുന്ന കുഞ്ഞുങ്ങൾ ആറു മാസം കൊണ്ട് തീറ്റ തേടാൻ പ്രാപ്തരാകുന്നു. 



</doc>
<doc id="177995" url="https://ml.wikipedia.org/wiki?curid=177995" title="കരടിപ്പുല്ല്">
കരടിപ്പുല്ല്

ലോകത്താകമാനം ചതുപ്പ് പ്രദേശങ്ങളിൽ സ്വാഭാവികമായി കണ്ടുവരുന്ന ഒരു പുൽ വർഗ്ഗ സസ്യമാണ് കരടിപ്പുല്ല്. ("Scirpus") ഏകദേശം നൂറ്റിയിരുപതോളം ഇനങ്ങൾ ഈ പേരിൽ അറിയപ്പെടുന്നു. ഈ ഇനത്തിൽ ഉൽപ്പെടുന്ന ചില സസ്യങ്ങൾ മൂന്ന് മീറ്ററിൽ കൂടുതൽ ഉയരത്തിൽ വളരുമ്പോൾ ചിലത് ഏതാനും സെന്റീമീറ്റർ മാത്രം ഉയരത്തിൽ വളരുന്നു. 

ആഴത്തിലേയ്ക്ക് വളരുന്ന ഉറപ്പുള്ള വേരുകൾ ഉള്ള കരടിപ്പുല്ലിന്റെ ഇലകൾ കാണ്ഡത്തിന്റെ ഇരുവശത്തു നിന്നും ഉണ്ടാകുന്നു. വീതികുറഞ്ഞ നീളമുള്ള ഇലകളേ രണ്ടായി പകുത്തുകൊണ്ട് വെള്ള നിറത്തിലുള്ള ഇലത്തണ്ട് കാണപ്പെടുന്നു. പൂക്കൾ ബ്രൗൺ നിറത്തിൽ കഌഅകളായി ഉണ്ടാകുന്നു. ഇപ്രകാരമുള്ള ഒരു കുലയിൽ എഴുപത്തി അഞ്ച് മുതൽ അഞ്ഞൂറുവരെ പൂക്കൾ ഉണ്ടാകാറുണ്ട്. ഇതിൽ തന്നെയാണ് വിത്തുകളും കാണപ്പെടുക. 


</doc>
<doc id="177999" url="https://ml.wikipedia.org/wiki?curid=177999" title="ഷിംഗിൾബാക്ക്">
ഷിംഗിൾബാക്ക്

ഓസ്ട്രേലിയയിൽ കാണപ്പെടുന്ന ഒരിനം നീല നാക്കൻ പല്ലിയാണ് ഷിംഗിൾബാക്ക് - shingleback . (ശാസ്ത്രീയനാമം:"Tiliqua rugosa"). പൈൻകോൺ ലിസാർഡ്, ബോഗ്ഗി, ബോബ്ടെയ്‌ൽ, സ്റ്റമ്പ് ടെയ്ൽഡ് ലിസാർഡ് എന്നീ പേരുകളിലും ഇവ അറിയപ്പെടുന്നു. റെപ്റ്റൈലിയ ക്ലാസിൽ സ്കിൻസിഡെ കുടുംബത്തിൽ സ്ക്വാമാറ്റ എന്ന ഓർഡറിലാണ് ഇവയെ ഉൾപ്പെടുത്തിയിരിക്കുന്നത്. കടും നീലനിറത്തിലുള്ള വലിയ നാക്കാണ് ഇവയുടെ പ്രത്യേകത. ഇവയിൽ നാല് ഉപവിഭാഗങ്ങൾ പടിഞ്ഞാറൻ ഓസ്ട്രേലിയയിൽ മാത്രം കാണപ്പെടുന്നു .

25 ഇഞ്ചാണ് ഇവയുടെ ശരീരത്തിന്റെ നീളം. ശത്രുക്കളിൽ നിന്നും രക്ഷ നേടാനായി ഇവ നാക്ക് പുറത്തേക്കു നീട്ടി ഉച്ചത്തിൽ ശബ്ദമുണ്ടാക്കാറുണ്ട്. കാഴ്ചയിൽ ഇവയുടെ തലയും വാലുമൊരു പോലിരിക്കുന്നു. ശത്രുക്കളിൽ നിന്നും രക്ഷനേടാൻ ഇവ ഈ ആശയക്കുഴപ്പം മാർഗ്ഗമാക്കുന്നു. വരണ്ട പ്രദേശങ്ങളിലാണ് ഇവ സാധാരണയായി വസിക്കുന്നത്. കറുത്ത ചെതുമ്പലുകൾ നിറഞ്ഞ കട്ടിയേറിയ പുറന്തോടാണ് ഇവയ്ക്കുള്ളത്. ശത്രുക്കളുടെ ആക്രമണത്തിൽ നിന്നും രക്ഷ നേടാനും ചൂടിൽ നിന്നും സംരക്ഷണത്തിനായും ഇവയെ ഈ പുറന്തോട് സഹായിക്കുന്നു. 

ചെറുപ്രാണികൾ, ഇല, പൂവ്, കായ, ചത്ത മൃഗങ്ങളുടെ മാംസം എന്നിവയാണ് ഇവ സാധാരണയായി ആഹാരമാക്കുന്നത്. പല്ലി വർഗക്കാരെ പോലെ ഇവയും ഭക്ഷണം കൊഴുപ്പാക്കി വാലിൽ സൂക്ഷിക്കുന്നു.

കണ്ടെത്തിയിട്ടുള്ളതിൽ നാലിനങ്ങൾ:-



</doc>
<doc id="178010" url="https://ml.wikipedia.org/wiki?curid=178010" title="അർഫ കരീം">
അർഫ കരീം

മൈക്രോസോഫ്റ്റ് അംഗീകരിച്ച ലോകത്തിലെ ഏറ്റവും പ്രായം കുറഞ്ഞ കമ്പൂട്ടർ പ്രൊഫഷണലാണ് അർഫാ കരീം (ഫെബ്രുവരി 2, 1995 - ജനുവരി 14, 1995)

പഞ്ചാബിലെ ഫൈസലാബാദിൽ 1995 ഫെബ്രുവരി 2ന് ജനിച്ചു. വിദ്യാഭ്യാസം പാകിസ്താനിലായിരുന്നു. 2005 ആഗസ്റ്റ് 2ന് സയൻസ് ആന്റ് ടെക്നോളജി രംഗത്ത് പ്രശസ്തയായിരുന്ന അർഫയ്ക്ക് പാകിസ്താനിലെ പ്രധാനമന്ത്രിയായിരുന്ന ഷൗക്ദ് അസിസ്, ഫാത്തിമ ജിന്നാ സുവർണ്ണ പുരസ്കാരം സമ്മാനിച്ചു. ഒമ്പതാമത്തെ വയസ്സിൽ ലോകത്തിലെ ഏറ്റവും പ്രായം കുറഞ്ഞ കമ്പൂട്ടർ പ്രൊഫഷണൽ എന്ന മൈക്രോസോഫ്റ്റ് അംഗീകാരം ലഭിച്ചു. പത്താം വയസ്സിൽ മൈക്രോസോഫ്റ്റ് സ്ഥാപകനായ ബിൽഗേറ്റ് അർഫയെ അമേരിക്കയിലേക്ക് ക്ഷണിച്ച് ആദരിച്ചിരുന്നു.

2012 ജനുവരി 14ന് അപസ്മാരം രോഗത്തെതുടർന്ന് അർഫാ കരീം അന്തരിച്ചു. അർഫായുടെ സ്മരണാർത്ഥം പിറ്റേദിവസം മുഖ്യമന്ത്രിയായിരുന്ന ഷാബാസ് ഷാരിഫ്, ലാഹോറിലെ ടെക്നോളജി പാർക്കിന്റെ പേര് മാറ്റി പകരം അർഫാ സോഫ്റ്റ്‌വേർ ടെക്നോളജി പാർക്ക് എന്നാക്കി. മൃതദേഹം ഫൈസലാബാദിൽ കബറടക്കി.



</doc>
<doc id="178015" url="https://ml.wikipedia.org/wiki?curid=178015" title="കാനറിപ്പുല്ല്">
കാനറിപ്പുല്ല്

മെഡിറ്ററേനിയൻ പ്രദേശം ജന്മദേശമായുള്ള ഒരു പുൽ വർഗ്ഗ സസ്യമാണ് കാനറിപ്പുല്ല് ("Canary grass"). ഫിഞ്ച് കുടുംബത്തിലെ കാനറി പക്ഷികളുടെ ഇഷ്ട ഭക്ഷണമാണ് ഈ പുല്ലിന്റെ വിത്തുകൾ. അതിനാൽ ഇവയ്ക്ക് കാനറിപ്പുല്ല് എന്ന പേര് ലഭിച്ചു. 


</doc>
<doc id="178021" url="https://ml.wikipedia.org/wiki?curid=178021" title="സെക്രട്ടറി പക്ഷി">
സെക്രട്ടറി പക്ഷി

ആഫ്രിക്കൻ പുൽമേടുകളിലും സഹാറയുടെ ചില മേഖലകളിലും കണ്ടുവരുന്ന ഒരിനം വേട്ടപ്പക്ഷിയാണ് സെക്രട്ടറി പക്ഷി. (ശാസ്ത്രീയനാമം:"സാഗിറ്റാറിയസ് സെർപ്പെന്റേറിയസ്", "Sagittarius serpentarius"). ഇവയുടെ തലയിൽ വിചിത്രമായ രീതിയിൽ ഇരുപതോളം തൂവലുകൾ അലങ്കരിച്ചിരിക്കുന്നു. ഏവ്സ് ക്ലാസിൽ അസൈപിട്രിഫോംസ് ഓർഡറിൽ സാഗിറ്റാറിഡെ എന്ന കുടുംബത്തിൽ ഉൾപ്പെടുത്തിയാണ് ഇവയെ വർഗീകരിച്ചിരിക്കുന്നത്. 

തലയിൽ അലങ്കരിച്ചിരിക്കുന്ന തൂവലിന്റെ പ്രത്യേകതയിൽ നിന്നുമാണ് ഇവയ്ക്ക് ഈ പേരു ലഭിച്ചത്. പഴയ കാലത്തെ ഭരണാധികാരികളുടെ തലയിൽ തിരുകി വച്ചിരുന്ന തൂവൽ പേനകളെ ഓർമ്മപ്പെടുത്തുന്നതിനാലാണ് ഈ പേരു ലഭിച്ചത്. എന്നാൽ അറബി ഭാഷയിലെ Saqr-et-tair എന്ന വാക്കിൽ നിന്നുമാണ് പേരു ലഭിച്ചതെന്നു ചിലർ അഭിപ്രായപ്പെടുന്നു. 

1.3 മീറ്റർ വരെ ഉയരമുള്ള ഇവയുടെ ചിറകുകൾ വിടർത്തുമ്പോൾ ഏകദേശം ആറടി വരെ വിസ്താരം കാണുന്നു. കറുപ്പും വെളുപ്പും ചാരനിറവും കലർന്നതാണ് ഇവയുടെ തൂവലുകൾ. ഇവയുടെ ശരീരത്തിനു പരുന്തുകളോടു സാമ്യതയുണ്ട്. വളഞ്ഞു കൂർത്ത ചുണ്ട്, നീണ്ട കാലുകൾ എന്നിവ ഇവയുടെ ശാരീരിക പ്രത്യേകതകളാണ്. വലിയ ചിറകുകളാണ് ഇവയ്ക്കുള്ളത്. എങ്കിലും ഇവ അധികം ഉയരത്തിൽ പറക്കാതെ കിലോമീറ്ററുകളോളം നടക്കുന്ന സ്വഭാവക്കാരാണ്. ഇരകളെ കാലുകൊണ്ട് ചവിട്ടി കൊലപ്പെടുത്തി കൂർത്ത കൊക്കു കൊണ്ട് ചെറു കഷണങ്ങളാക്കി ഇവ ഭക്ഷിക്കുന്നു. ഇവ പ്രാണികൾ, ചെറിയ സസ്തനികൾ, പല്ലി, പാമ്പ്, ചെറിയ പക്ഷികൾ എന്നിവയെ ആഹാരമാക്കുന്നു. 

സാധാരണയായി 20 അടി വരെ ഉയരത്തിലുള്ള അക്കേഷ്യമരങ്ങളിലാണ് ഇവ കൂടുണ്ടാക്കുന്നത്. മുട്ടയിടുന്നതിനായി മാസങ്ങൾക്കു മുൻപെ ഇവ സ്ഥലം കണ്ടു വെയ്ക്കുന്നു. രണ്ടര മീറ്റർ വരെ വ്യാസമുള്ള കൂടാണ് ഇവ ചുള്ളിക്കമ്പുകളും മറ്റും ഉപയോഗിച്ച് ഉണ്ടാക്കുന്നത്. ഒറ്റ തവണ മൂന്നു മുട്ടകൾ ഇടുന്നു. മുട്ടകൾക്ക് ഇളം പച്ച നിറമാണ്. ഏകദേശം 45 ദിവസങ്ങൾ കൊണ്ട് മുട്ട വിരിയും.



</doc>
<doc id="178034" url="https://ml.wikipedia.org/wiki?curid=178034" title="കരിവെള്ളൂർ മുരളി">
കരിവെള്ളൂർ മുരളി

പ്രമുഖ മലയാള നാടകകൃത്തും കവിയുമാണ് കരിവെള്ളൂർ മുരളി. കമ്യൂണിസ്റ്റ് കർഷക പ്രസ്ഥാനങ്ങളുടെ സ്ഥാപകനേതാവും കരിവെള്ളൂർ സമരനായകനുമായ എ.വി.കുഞ്ഞമ്പുവിന്റെയും സ്വാതന്ത്ര്യസമരസേനാനിയും കമ്മ്യൂണിസ്റ്റ് പാർട്ടി പ്രവർത്തകയുമായ കെ. ദേവയാനിയുടെയും മകനായി ജനിച്ചു. നാടക രചനയ്ക്കുള്ള കേരള സാഹിത്യ അക്കാദമി അവാർഡടക്കം നിരവധി പുരസ്കാരങ്ങൾ നേടിയിട്ടുണ്ട്.

1955 നവംബർ 15-ന് ഏ.വി.കുഞ്ഞമ്പുവിന്റേയും കെ ദേവയാനിയുടേയും മകനായി അന്നത്തെ മലബാർ ജില്ലയിലെ കരിവെള്ളൂരിൽ ജനിച്ചു. 1976 മുതൽ കണ്ണൂർ കെൽട്രോണിൽ ഔദ്യോഗിക ജീവിതം ആരംഭിച്ചു കണ്ണൂർ കെൽട്രോണിലെ സീനിയർ സ്റ്റോഴ്‌സ് ഓഫീസറായി ജോലിയിൽ നിന്ന് 2013 നവമ്പർ 30 ന് വിരമിച്ചു. സ്റ്റേറ്റ് ബാങ്ക് ഓഫ് ഇന്ത്യാ ജീവനക്കാരി കോമളവല്ലി.കെ.വി-യാണ് ഭാര്യ. 20 വർഷത്തോളം കെൽട്രോൺ എംപ്ലോയീസ് അസോസിയേഷൻ (സി.ഐ.ടി.യു)ന്റെ പ്രസിഡന്റായിരുന്നു.

കുട്ടിക്കാലം മുതൽ കവിതകളും ഗാനങ്ങളും എഴുതിത്തുടങ്ങി. പത്താംവയസ്സിൽ നാടകത്തിൽ അഭിനയിച്ചുകൊണ്ടാണ് മുരളി തന്റെ കലാ ജീവിതം ആരംഭിക്കുന്നത്. കെ.കെ.ഈയ്യക്കാട് രചിച്ച്, 1966-ലെ കരിവെള്ളൂർ രക്തസാക്ഷിദിനത്തിൽ അരങ്ങേറിയ സ്മാരകം എന്ന നാടകത്തിലാണ് ആദ്യം അഭിനയിച്ചത്. കരിവെള്ളൂർ മുരളിയുടെ ആദ്യകവിതാസമാഹാരം 'എന്റെ ചോന്ന മണ്ണിന്റെ പാട്ട്' 1982-ലാണ് പ്രസിദ്ധീകരിച്ചത്. എ.വി. കുഞ്ഞമ്പു നേതൃത്വം നൽകിയ കരിവെള്ളൂർ സമരത്തെകുറിച്ചുള്ള കവിതയടങ്ങിയതാണു് ആ കൃതി. ഇരുപത്തിയൊന്നാം വയസിൽ 'അപരാജിതരുടെ രാത്രി' എന്ന നാടകമാണ് ആദ്യമായെഴുതിയത്. ആ നാടകാവതരണത്തിന് ജില്ലാതലത്തിൽ അഞ്ച് അവാർഡുകൾ ലഭിച്ചു. 1980 തൊട്ട് 25 വർഷക്കാലത്തോളം കേരള ശാസ്ത്രസാഹിത്യ പരിഷത്ത് നടത്തിയ കലാ ജാഥകളിലെ നാടകങ്ങളും കവിതകളും രചിച്ചത് മുരളിയായിരുന്നു.കെൽട്രോൺ ക്ലബ്, കല്യാശ്ശേരി കവിത തീയേറ്റേഴ്‌സ്, അരോളി ശാന്തിപ്രഭ തുടങ്ങിയ നാടകസംഘങ്ങളുമായി സഹകരിച്ചുകൊണ്ട് നാടകപ്രവർത്തനം സജീവമാക്കി. 

1987-ൽ കണ്ണൂരിൽ സംഘചേതന എന്ന നാടകസംഘം രൂപികരിച്ചു. അതിന്റെ സ്ഥാപക സെക്രട്ടറിയായിരുന്നു. പിന്നീട് 3 വർഷം പ്രസിഡന്റുമായി പതിനേഴു വർഷം കണ്ണൂർ സംഘചേതനയെ നയിച്ചു. സംഘചേതനയെ ഇന്ത്യയിലെതന്നെ അറിയപ്പെടുന്ന ജനകീയ നാടകപ്രസ്ഥാനമാക്കി മാറ്റുന്നതിൽ നിർണായക പങ്കുവഹിച്ചു അദ്ദേഹത്തിന്റെ നിരവധി രചനകൾ മറ്റ് ഭാഷകളിലേക്ക് മൊഴിമാറ്റം നടത്തിയിട്ടുണ്ട്. 1998-ൽ മുരളി രചിച്ച് സംഘചേതന അവതരിപ്പിച്ച ചെഗുവേര നാടകം ആറ് സംസ്ഥാന അവാർഡുകൾ കരസ്ഥമാക്കി. ഒരുവർഷം മുന്നൂറോളം വേദികളിൽ ആ നാടകം അവതരിപ്പിച്ചു. നിരവധി കവിതകളും ലേഖനങ്ങളും അദ്ദേഹം രചിച്ചിട്ടുണ്ട്. കേരളത്തിലെ പ്രമുഖനായ സാംസ്കാരിക പ്രഭാഷകനാണ്.പുരോഗമന കലാ സാഹിത്യ സംഘം ജില്ലാ സെക്രട്ടറി, പ്രസിഡന്റ്, സംസ്ഥാന സെക്രട്ടറി, കേരള സംഗീത നാടക അക്കാദമി നിർവാഹക സമിതി അംഗം,കേരള പ്രസ് അക്കാദമിയുടെ നിർവാഹകസമിതി അംഗം തുടങ്ങി നിരവധി ചുമതലകൾ വഹിച്ചിട്ടുണ്ട്. .[2




</doc>
<doc id="178044" url="https://ml.wikipedia.org/wiki?curid=178044" title="ചെങ്കാലി പാൽത്തുമ്പി">
ചെങ്കാലി പാൽത്തുമ്പി

പാൽത്തുമ്പി കുടുംബത്തിൽ ഉള്ള വളരെ നീണ്ടു നേർത്ത ശരീരമുള്ള ഒരിനം സൂചിത്തുമ്പിയാണ് ചെങ്കാലി പാൽത്തുമ്പി - Blue Bush Dart. (ശാസ്ത്രീയനാമം:-"Copera vittata").ഇന്ത്യയിലെ മിക്ക സംസ്ഥാനങ്ങൾ ഉൾപ്പെടെ ഏഷ്യൻ രാജ്യങ്ങളായ ബ്രൂണൈ, ഇന്തോനേഷ്യ, ലാവോസ്, മലേഷ്യ, നേപ്പാൾ, മ്യാന്മാർ, ഫിലിപ്പീൻസ്, സിംഗപ്പൂർ, തായ്‌ലന്റ്, വിയറ്റ്നാം എന്നിവിടങ്ങൾ ഇവയുടെ സഹജമായ വാസമേഖലകളാണ്.

മഞ്ഞക്കാലി പാൽത്തുമ്പിയോട് വളരെ സാമ്യമുള്ള ഒരിനമാണിത്. ഇവയുടെ കാലുകൾക്ക് മഞ്ഞ കലർന്ന ചുവപ്പു നിറമാണ്. ഉരസ്സിന്റെ മുകൾ ഭാഗം കറുപ്പു നിറത്തിലും വശങ്ങളിൽ ചോക്ലേറ്റ് നിറവുമാണ്. ഉരസ്സിൽ നീല വരകളും വാലിന്റെ അറ്റത്തായി വെള്ള പൊട്ടും കാണപ്പെടുന്നു.

മഞ്ഞക്കാലി പാൽത്തുമ്പിയിൽനിന്നും ഇതിനെ വേർതിരിക്കുന്നത് കുറുവാലുകളുടെ വലിപ്പവും രൂപവും നോക്കിയാണ്. ആൺതുമ്പിയുടെ മുകളിലത്തെ കുറുവാലുകൾക്ക് ഉദരത്തിലെ പത്താം ഖണ്‌ഡത്തിന്റെ അത്രയുംതന്നെ നീളമുണ്ടാകും. താഴത്തെ കുറുവാലുകൾക്കാകട്ടെ ഇവയുടെ ഇരട്ടിനീളവും. എന്നാൽ മഞ്ഞക്കാലി പാൽത്തുമ്പിയുടെ മുകളിലത്തെ കുറുവാലുകൾക്ക് ഉദരത്തിലെ പത്താം ഖണ്‌ഡത്തിന്റെ പകുതി നീളമേ ഉണ്ടാകൂ. താഴത്തെ കുറുവാലുകൾക്കാകട്ടെ ഇവയുടെ നാലിരട്ടിയെങ്ങിലും നീളമുണ്ടാകും.



</doc>
<doc id="178058" url="https://ml.wikipedia.org/wiki?curid=178058" title="ലോക കൊതുകു ദിനം">
ലോക കൊതുകു ദിനം

എല്ലാ വർഷവും ഓഗസ്റ്റ് 20-നാണ് ലോക കൊതുകു ദിനമായി ആചരിക്കുന്നത്. 1897 ഓഗസ്റ്റ് 20-നാണ് മലേറിയ പരത്തുന്ന പ്ലാസ്മോഡിയം എന്ന രോഗാണു കൊതുകിലൂടെയാണ് മനുഷ്യരിലെത്തുന്നതെന്ന് കണ്ടെത്തിയത്. ഇന്ത്യയിൽ സേവനം ചെയ്തിരുന്ന ബ്രിട്ടീഷ് ഡോക്ടറായ സർ റൊണാൾഡ് റോസാണ് ഈ കണ്ടെത്തൽ നടത്തിയത്. അദ്ദേഹത്തിന്റെ സ്മരണാക്കായാണ് അന്നേ ദിവസം ലോക കൊതുകു ദിനമായി ആചരിക്കുന്നത്.


</doc>
<doc id="178064" url="https://ml.wikipedia.org/wiki?curid=178064" title="കസ്തൂരിമാൻ">
കസ്തൂരിമാൻ

സസ്തനികളിലെ ഒരു കുടുംബമാണ് കസ്തൂരി മാൻ. ഏഷ്യയിലെ ഹിമാലയത്തിലും റഷ്യയുടെ കിഴക്കൻ ഭാഗങ്ങളിലുംകാണപ്പെടുന്ന കൊമ്പില്ലാത്ത ചെറിയ ഇനം മാനാണ് ഇവ. പിത്താശയം (Gall bladder) ഉള്ള ഏക മാൻ വർഗ്ഗമാണ് കസ്തൂരിമാൻ. മനുഷ്യവാസമേഖലകളിൽ വരാതെ കാടുകളിൽ മാത്രമാണ് ഇവ വസിക്കുന്നത്. ഇവയിൽ ആൺ മാനുകൾ ഇണയെ ആകർഷിക്കാനായി പുറപ്പെടുവിക്കുന്ന സുഗന്ധവസ്തുവാണ് കസ്തൂരി. കറുപ്പോ ചുവപ്പു കലർന്ന ഇളം തവിട്ടു നിറത്തിലോ ഇവ കാണപ്പെടുന്നു. 

പല സുഗന്ധലേപനങ്ങളുടെയും ഔഷധങ്ങളുടേയും അടിസ്ഥാന ഘടകമായി ഇവ വിസർജ്ജിക്കുന്ന ജൈവവസ്തുവായ കസ്തൂരി ഉപയോഗിക്കുന്നു. 

പുറത്തേക്ക് തള്ളി നിൽക്കുന്ന കോമ്പല്ലുകൾ ഇവയിൽ ആണിന്റെ പ്രത്യേകതയാണ്. പൃഷ്ഠഭാഗത്തും കാൽ‌വിരലുകൾക്കുടയിലും ഗന്ധം പുറപ്പെടുവിക്കുന്ന ഗ്രന്ധികളുണ്ട്. എന്നാൽ പ്രായപൂർത്തിയായ ആണിന്റെ വയറിന്റെ ഭാഗത്തുള്ള ഗ്രന്ഥിയിൽ നിന്നാണ് കസ്തൂരി (Musk) ലഭിക്കുന്നത്. പരിണാമപരമായി ഇവ മാനുകളുടെ മുൻ‌ തലമുറക്കാരാണെന്നാണ് ജീവശാസ്ത്രജ്ഞർ വിശ്വസിക്കുന്ന്ത്. ഉത്തരാഖണ്ഡിലുള്ള കേദാർനാഥ് വന്യജീവി സങ്കേതത്തിലാണ് കസ്തൂരിമാനുകളെ ഏറ്റവും സുലഭമായി കാണുന്നത്. ഉത്തരാഖണ്ഡിന്റെ സസ്ഥാന മൃഗവും ഇവയാണ്.



</doc>
<doc id="178075" url="https://ml.wikipedia.org/wiki?curid=178075" title="ടി.ബി. വേണുഗോപാലപ്പണിക്കർ">
ടി.ബി. വേണുഗോപാലപ്പണിക്കർ

അദ്ധ്യാപകൻ, ഭാഷാശാസ്ത്രജ്ഞൻ, വൈയാകരണൻ എന്നീനിലകളിൽ പ്രശസ്തനായ വേണുഗോപാലപണിക്കർ 1945 ഓഗസ്റ്റ് 2-നു് വടക്കൻ പരവൂരിനടുത്ത് ഏഴിക്കരയിൽ ഉളനാട്ട് ബാലകൃഷ്ണപ്പണിക്കരുടേയും തറമേൽ മീനാക്ഷിക്കുഞ്ഞമ്മയുടേയും 8 മക്കളിൽ ഇളയവനായി ജനിച്ചു.
മഹാരാജാസ് കോളേജിൽനിന്നും ഭൗതികശാസ്ത്രത്തിൽ ബിരുദവും (1966) അണ്ണാമലൈ സർവ്വകലാശാലയിൽനിന്നു് മലയാളത്തിൽ എം.എ. ബിരുദവും (1968) എടുത്തു. തുടർന്നു് ഭാഷാശാസ്ത്രത്തിൽ ഒന്നാം റാങ്കോടെ ബിരുദാനന്തരബിരുദം. സുകുമാർ അഴിക്കോടിന്റെ നേതൃത്വത്തിൽ തയ്യാറാക്കിയ കേരളപാണിനീയത്തിന്റെ പീഠിക - ഒരു വിമർശനാത്മകപഠനം (A critical study of pitika of Keralapanineeyam) എന്ന പ്രബന്ധത്തിനു് 1981-ൽ കാലിക്കറ്റ് സർവ്വകലാശാലയിൽ നിന്നു് ഡോക്ടറേറ്റ് ലഭിച്ചു.

1971-ൽ മദ്രാസ് സർവ്വകലാശാലയിൽ ഉപഗവേഷകനായി ജോലിയിൽ പ്രവേശിച്ചു. 1973 ജനുവരി 4-നു് കാലിക്കറ്റ് സർവ്വകലാശാലയിൽ മലയാളവിഭാഗം അദ്ധ്യാപകൻ. 2003-2005 കാലത്ത് അവിടത്തെ വകുപ്പദ്ധ്യക്ഷൻ. കണ്ണൂർ യൂണിവേയ്സിറ്റിയിൽ ഭാഷാ സാഹിത്യവിഭാഗത്തിന്റെ തലവനായും ഇദ്ദേഹം പ്രവർത്തിച്ചിട്ടുണ്ട്.

ഭാഷാർത്ഥം എന്ന കൃതിക്ക് കേരള സാഹിത്യ അക്കാദമിയുടെ ഐ.സി. ചാക്കോ എൻഡോവ്മെന്റ് പുരസ്കാരം ലഭിച്ചു. (2000). വിവർത്തനത്തിനുള്ള 2006-ലെ കേന്ദ്രസാഹിത്യ അക്കാദമി അവാർഡ് കൂനൻതോപ്പ് എന്ന തമിഴ്നോവലിന്റെ മലയാള പരിഭാഷയ്ക്ക് ലഭിച്ചു.


</doc>
<doc id="178076" url="https://ml.wikipedia.org/wiki?curid=178076" title="ബെർക്കീലി സോഫ്‌റ്റ്‌വെയർ വിതരണം">
ബെർക്കീലി സോഫ്‌റ്റ്‌വെയർ വിതരണം

1977 മുതൽ 1995 വരെയുള്ള കാലയളവിൽ ബെർക്കീലി ആസ്ഥാനമായുള്ള കാലിഫോർണ്ണിയ യൂണിവേഴ്സിറ്റിയിലെ കമ്പ്യൂട്ടർ സിസ്റ്റംസ് റിസർച്ച് ഗ്രൂപ്പ്‌ (സി എസ്‌ ആർ ജി) വികസിപ്പിച്ചു, വിതരണം നടത്തിയ ഒരു യൂണിക്സ് ഓപ്പറേറ്റിങ്ങ്‌ സിസ്റ്റമാണ്‌ ബി.എസ്‌.ഡി. എന്നറിയപെടുന്ന ബെർക്കീലി സോഫ്റ്റ്‌വെയർ വിതരണം ( ബെർക്കീലി യൂണിക്സ് എന്നും അറിയപ്പെടുന്നു). യഥാർത്ഥ എ.ടി & ടി യുണിക്സിന്റെ രൂപ കല്പനയും, ഉറവിടവും പങ്കിടുന്ന ബി.എസ്‌.ഡി, ചരിത്രപരമായി യുണിക്സിന്റെ ഒരു ശാഘയായി കണക്കാക്കപ്പെടുന്നു. 

പിൽക്കാലത്ത് ബി.എസ്.ഡി. അടിസ്ഥാനമാക്കി വളർന്നു വന്നതാണു ഫ്രീ ബി.എസ്.ഡി., നെറ്റ് ബി.എസ്.ഡി., ഓപ്പൺ ബി.എസ്.ഡി. എന്നീ ഓപ്പറേറ്റിങ്ങ്‌ സിസ്റ്റങ്ങൾ 




</doc>
<doc id="178080" url="https://ml.wikipedia.org/wiki?curid=178080" title="കടന്നിരിക്കൽ">
കടന്നിരിക്കൽ

കടവല്ലൂരന്യോന്യം എന്ന വേദമത്സരപ്പരീക്ഷയിൽ മേലേക്കിടയിലുള്ള പരീക്ഷ. കടവല്ലൂർ ശ്രീരാമക്ഷേത്രത്തിൽ വച്ച് തൃശൂർയോഗക്കാരും തിരുനാവായയോഗക്കാരും എല്ലാ വർഷവും (തുലാം 30-നു മുതൽ) നടത്തുന്ന ഋഗ്വേദ പരീക്ഷയാണ് കടവല്ലൂരന്യോന്യം. വാരമിരിക്കുക, ജടചൊല്ലുക, രഥചൊല്ലുക എന്നിവയാണ് വിഷയങ്ങൾ. കടന്നിരിക്കലിനു മേലുള്ളതാണ് വലിയ കടന്നിരിക്കൽ. ഇതു വിജയിക്കുന്ന ആളിന് സമൂഹത്തിൽ വലിയ സ്ഥാനമുണ്ട് .


</doc>
<doc id="178084" url="https://ml.wikipedia.org/wiki?curid=178084" title="ഗ്രന്ഥാലോകം">
ഗ്രന്ഥാലോകം

കേരള സ്റ്റേറ്റ് ലൈബ്രറി കൗൺസിലിന്റെ മുഖപത്രം ആണ് ഗ്രന്ഥാലോകം.

1948 ജൂൺ മുതൽ തിരുവനന്തപുരത്തു നിന്നു പ്രസിദ്ധീകരിച്ചുവരുന്നു. 
മാസിക-പുസ്തകനിരൂപണങ്ങൾക്കു പ്രാധാന്യം നല്കുന്നു. നിരൂപണങ്ങൾക്കും സാഹിത്യലേഖനങ്ങൾക്കും പുറമെ, ലൈബ്രറി സയൻസിലെ വിഷയങ്ങളെക്കുറിച്ചുള്ള ലേഖനങ്ങളും ഗ്രാമീണഗ്രന്ഥശാലകളുടെ പരിചയക്കുറിപ്പുകളും പ്രകാശനംചെയ്യുന്നു. ഗ്രന്ഥാലയവിശേഷങ്ങൾ ഉൾക്കൊള്ളുന്ന ന്യൂസ് സപ്ലിമെൻറ് അനുബന്ധമായുണ്ട് .
ആദ്യകാലത്ത് തെക്കൻ തിരുവിതാംകൂറിനെ ഉദ്ദേശിച്ച് ഒരു തമിഴ് സപ്ലിമെൻറും 13 ആം വർഷം മുതൽ കുറച്ചുകാലത്തേക്ക് ഒരു ഹിന്ദി സപ്ലിമെൻറും ഗ്രന്ഥാലോകത്തിന്റെ ഘടകങ്ങളായിരുന്നു.
ഭാഷയിലെ പ്രമുഖ സാഹിത്യകാരന്മാരിൽ ചിലർ മാസികയുടെ പത്രാധിപസമിതിയിൽ പലപ്പോഴായി സേവനമനുഷ്ഠിച്ചിട്ടുണ്ട് .ആദ്യ പത്രാധിപർ എസ്. ഗുപ്തൻനായർആയിരുന്നു. 


</doc>
<doc id="178088" url="https://ml.wikipedia.org/wiki?curid=178088" title="അസോസിയേറ്റഡ് പ്രസ്">
അസോസിയേറ്റഡ് പ്രസ്

ലോകപ്രസിദ്ധമായ വാർത്താ ഏജൻസി ആണ് അസോസിയേറ്റഡ് പ്രസ്. അമേരിക്കയിലെ ആദ്യത്തെ വാർത്താ ഏജൻസിയും ആണിത്. ന്യൂയോർക്ക് നഗരത്തിലെ ആറു ദിനപത്രങ്ങൾ ചേർന്ന് 1848-ൽ ഇല്ലിനോയിയിൽ സ്ഥാപിച്ച സഹകരണപ്രസ്ഥാനം. 1900-ൽ `എ.പി'. എന്ന പേരിൽ അന്താരാഷ്ട്ര പ്രശസ്തി നേടി. ദിനപത്ര പ്രസാധകരുടെ ഉടമസ്ഥതയിലും നിയന്ത്രണത്തിലും പ്രവർത്തിച്ച എ.പി.യിൽ റേഡിയോ, ടെലിവിഷൻ സ്റ്റേഷനുകൾ അസോസിയേറ്റ് അംഗത്വം സ്വീകരിച്ചു. ലാഭേച്ഛയില്ലാതെ പ്രവർത്തിക്കുന്ന എ.പി. 1950-ൽ തെക്കെ അമേരിക്കയിലേക്കും പിന്നീട് ലോകമെമ്പാടും വ്യാപിച്ചു. ടെലി ടൈപ്‌സെറ്റിങ്, റേഡിയോ ടെലി ടൈപ്പ്, ന്യൂസ് സർവീസ് എന്നിവ ആദ്യമായി ആരംഭിച്ച ഈ ഏജൻസിയുടെ വരിക്കാരുടെ എണ്ണം 8000-ൽ കവിയും. എല്ലാ ലോകനഗരങ്ങളിലും എ.പി.യുടെ പ്രതിനിധികളുണ്ട് .



</doc>
<doc id="178090" url="https://ml.wikipedia.org/wiki?curid=178090" title="സ്കങ്ക്">
സ്കങ്ക്

സസ്തനികളിലെ ഒരു കുടുംബമാണ് സ്കങ്ക് - Mephitidae. അമേരിക്കൻ ഐക്യനാടുകളിലാണ് വെരുകുകളുടെ വർഗ്ഗത്തിൽ പെട്ട ഇവ സാധാരണയായി കാണപ്പെടുന്നത്. ചില പ്രദേശങ്ങളിൽ ഇവ പോൾക്യാറ്റ് എന്നു വിളിക്കപ്പെടുന്നു. പൂച്ചയോളം വലിപ്പമുള്ള ഇവയുടെ ശരീരം കറുപ്പും വെളുപ്പും വരകൾ നിറഞ്ഞിരിക്കുന്നു. ശത്രുവിൽ നിന്നും രക്ഷ നേടാനായി ഇവ ശത്രുവിന്റെ നേരേ തിരിഞ്ഞ് ഒരു ദ്രാവകം ചീറ്റുന്നു. ദുർഗന്ധമുള്ള ഈ ദ്രാവകം കണ്ണിൽ പതിക്കുമ്പോൾ കാഴ്ച കുറച്ചു സമയത്തേക്ക് നഷ്ടമാകുന്നു. ഈ സമയത്ത് ഇവ ആക്രമണമേൽക്കാതെ രക്ഷപെടുന്നു. 

വിവിധ ഇനങ്ങളിലുള്ള സ്കങ്കുകൾക്കു് 40 മുതൽ 94 വരെ സെ.മീ. നീളവും 0.5 മുതൽ 8 വരെ കി.ഗ്രാം. ഭാരവും കാണപ്പെടുന്നു. സാമാന്യം നീളമേറിയ ശരീരവും കുറിയതും ബലവത്തായതുമായ കാലുകളും മുൻകാലുകളിൽ നീളമേറിയ നഖങ്ങളുമാണു് അവയ്ക്കുള്ളതു്. ക്രീം, തവിട്ടുനിറങ്ങളിൽ അപൂർവ്വമായി കാണാമെങ്കിലും എല്ലാ സ്കങ്കുകൾക്കും പൊതുവായി കറുപ്പും വെളുപ്പും നിറത്തിലുള്ള വരകൾ ജന്മനാ മുതൽ കാണാം.

മിശ്രഭുക്കുകളാണു് സ്കങ്കുകൾ. ഷദ്പദങ്ങൾ, കീടങ്ങൾ, പുഴുക്കൾ, എലി, പല്ലി, പാമ്പു് തുടങ്ങിയ ഉരഗങ്ങൾ, പക്ഷികൾ, മുട്ട തുടങ്ങിയവയും കായ്കനികൾ, വേരുകൾ, കിഴങ്ങുകൾ, ഇല തുടങ്ങിയ സസ്യഭാഗങ്ങളും ഇവ ഭക്ഷണമാക്കുന്നുണ്ടു്. വ്യത്യസ്ത കാലാവസ്ഥകളിൽ ലഭ്യമാവുന്ന വിവിധ ഭക്ഷണങ്ങൾക്കനുസരിച്ച് ഇവയുടെ ഭക്ഷണശീലങ്ങളും മാറുന്നു.



</doc>
<doc id="178097" url="https://ml.wikipedia.org/wiki?curid=178097" title="മന്ദൻ പുൽച്ചാടി">
മന്ദൻ പുൽച്ചാടി

ഒരിനം പുൽച്ചാടിയാണ് മന്ദൻ പുൽച്ചാടി (Romalea microptera)- ലബ്ബർ ഗ്രാസ്ഹോപ്പർ. അമേരിക്കയുടെ തെക്കൻ പ്രദേശങ്ങളിലും ദക്ഷിണപൂർവ്വ മേഖലകളിലുമാണ് ഇവ കാണപ്പെടുന്നത്. 3 ഇഞ്ചാണ് ഇവയുടെ ശരീര വലിപ്പം. ശത്രുക്കളിൽ നിന്നും രക്ഷ നേടാനായി ഇവ ശരീരത്തിലെ രാസവസ്തുക്കൾ വായുവിൽ കലർത്തി ഒരുതരം പതയുണ്ടാക്കുന്നു. നിരവധി ചെറുകുമിളകളാൽ നിർമ്മിതമായ ഈ പത പൊട്ടിച്ച് ഒരു വാതകം ശരീരത്തിനു ചുറ്റും പൊതിയുന്നു. എന്നിട്ടും ശത്രു ആക്രമണത്തിനു മുതിർന്നാൽ രൂക്ഷ ഗന്ധമുള്ള ഒരു ദ്രാവകം ചീറ്റി രക്ഷപെടും. 



</doc>
<doc id="178100" url="https://ml.wikipedia.org/wiki?curid=178100" title="ബുൾഡോഗ് ഉറുമ്പ്">
ബുൾഡോഗ് ഉറുമ്പ്

ഉറുമ്പുകളിലെ ഒരു ജനുസ്സാണ് ബുൾഡോഗ് ഉറുമ്പ് - (മിർമീസിയ). ബുൾ ആന്റ്സ്, ഇഞ്ച് ആന്റ്സ്, സെർഗെന്റ് ആന്റ്സ്, ജമ്പർ ആന്റ്സ്, ജാക്ക് ജമ്പർ എന്നൊക്കെയും ഇവ അറിയപ്പെടുന്നു. വളരെ ശൗര്യമുള്ള ഇനം ഉറുമ്പുകളാണ് ഇവ. ഓസ്ട്രേലിയയിലാണ് ഇവ കൂടുതലായും കണ്ടു വരുന്നത്. ഉളി പോലുള്ള പല്ലു കൊണ്ട് ഇവ കടിച്ചു പറിക്കുകയാണ് ചെയ്യുന്നത്. വിഷം കലർന്ന ഫോമിക് ആസിഡ് ഇരയുടെ ശരീരത്തിൽ കുത്തി വയ്ക്കും. ഏറ്റവും അപകടകാരികളായ ഉറുമ്പുകളായാണ് ഇവ അറിയപ്പെടുന്നത്. ഈ ഉറുമ്പിൽ നിന്നും 30 കടി ഏറ്റാൽ മനുഷ്യനു മരണം സംഭവിക്കാം. 




</doc>
<doc id="178104" url="https://ml.wikipedia.org/wiki?curid=178104" title="അന്ധകാരനഴി (നോവൽ)">
അന്ധകാരനഴി (നോവൽ)

ഇ. സന്തോഷ് കുമാർ എഴുതി 2011-ൽ പുറത്തിറങ്ങിയ മലയാള നോവൽ ആണ് അന്ധകാരനഴി (ISBN : 978-81-8265-093-0). മാതൃഭൂമി ആഴ്ചപ്പതിപ്പിൽ പ്രസിദ്ധീകരിച്ച ഈ കൃതി മാതൃഭൂമി ബുക്സ് തന്നെയാണ് പുറത്തിറക്കിയത്. അന്ധകാരനഴി കെ.ഷെറിഫിന്റെ വർണചിത്രങ്ങളോടെയാണ് നോവൽ പുറത്തിറക്കിയിട്ടുള്ളത് . 
2012-ലെ കേരള സാഹിത്യ അക്കാദമി പുരസ്കാരത്തിൽ നോവലിനുള്ള പുരസ്കാരം ലഭിച്ചു.

കേരളത്തിലെ തീവ്രമായ ഇടതുപക്ഷ രാഷ്ട്രീയ ഗതിമാറ്റങ്ങളെയും അതിൽപ്പെട്ടുലഞ്ഞ ജീവിതങ്ങളേയുമാണ് നോവലിൽ പ്രമേയമാക്കിയിരിക്കുന്നത്. മാതൃഭൂമിയുടെ ആഴ്ചപ്പതിപ്പിൽ പ്രസിദ്ധീകരിച്ച ഈ നോവൽ കേരളത്തിന്റെ കഴിഞ്ഞ ദശകങ്ങളുടെ ചരിത്രപരവും രാഷ്ട്രീയവുമായ വിശകലനമാണ്.


</doc>
<doc id="178111" url="https://ml.wikipedia.org/wiki?curid=178111" title="ഇടവേള ബാബു">
ഇടവേള ബാബു

ഒരു മലയാളചലച്ചിത്രനടനാണ് ഇടവേള ബാബു എന്നറിയപ്പെടുന്ന അമ്മനത്ത് ബാബു ചന്ദ്രൻ. 1982-ൽ പുറത്തിറങ്ങിയ തന്റെ ആദ്യ ചിത്രമായ ഇടവേളയിൽ അഭിനയിച്ചതോടു കൂടിയാണ് ഇടവേള ബാബു എന്ന പേരു ലഭിച്ചത്.

ഇപ്പോൾ അമ്മ എന്ന ചലച്ചിത്രസംഘടനയുടെ സെക്രട്ടറിയായും പ്രവർത്തിക്കുന്നു.
അവിവാഹിതൻ ആണ്



</doc>
<doc id="178120" url="https://ml.wikipedia.org/wiki?curid=178120" title="ഖാലിദ്">
ഖാലിദ്

പ്രമുഖനായ ഒരു മലയാള നോവലിസ്റ്റാണ് ഖാലിദ്.(10 ഒക്ടോബർ 1930 - 1 ഒക്ടോബർ 1994). 1988-ൽ നോവൽ രചനയ്ക്കുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്.
1930 ഒക്‌ടോബർ 10ന്‌ ജനനം. മധ്യപ്രദേശിലെ റായ്‌പ്പൂരിൽ ട്രാൻസ്‌പോർട്ട്‌ കമ്പനിയിലും റായ്‌പ്പൂരിൽ ട്രാൻസ്‌പോർട്ട്‌ കമ്പനിയിലും വ്യാപാര ഏജൻസിയിലും പ്രവർത്തിച്ചു. 1994 ഒക്‌ടോബർ 1ന്‌ അന്തരിച്ചു. 

1988 ലെ കേരള സാഹിത്യ അക്കാദമി അവാർഡ് (ഒരേ ദേശക്കാരായ ഞങ്ങൾ)


</doc>
<doc id="178123" url="https://ml.wikipedia.org/wiki?curid=178123" title="ഉണ്ണിക്കൃഷ്ണൻ തിരുവാഴിയോട്">
ഉണ്ണിക്കൃഷ്ണൻ തിരുവാഴിയോട്

ഒരു പ്രമുഖ മലയാള നോവലിസ്റ്റും കഥാകാരനുമാണ് ഉണ്ണിക്കൃഷ്ണൻ തിരുവാഴിയോട്.(1942 - ).1992-ൽ നോവലിനുള്ള കേരള സാഹിത്യ അക്കാദമി അവാർഡ്‌ ലഭിച്ചു.
1942-ൽ വളളുവനാട്‌ താലൂക്കിലെ തിരുവാഴിയോട്‌ ഗ്രാമത്തിൽ ജനിച്ചു. വിക്‌ടോറിയ കോളജിൽനിന്ന്‌ ശാസ്‌ത്രത്തിലും ഫാറൂക്ക്‌ ട്രെയിനിങ്ങ്‌ കോളജിൽനിന്ന്‌ അദ്ധ്യാപനപരിശീലനത്തിലും ബിരുദം നേടി. 1963-ൽ ആദ്യ കഥ പ്രസിദ്ധപ്പെടുത്തി. അദ്ധ്യാപകനായി ഔദ്യോഗികജീവിതം ആരംഭിച്ചു. 1966 മുതൽ കേന്ദ്ര ഗവൺമെന്റിൽ ഉദ്യോഗസ്‌ഥനാണ്‌. സ്‌കോട്‌ലൻഡിലെ സ്‌ട്രാറ്റ്‌ക്ലൈഡ്‌ യൂനിവേഴ്‌സിറ്റിയിൽനിന്ന്‌ അഡ്വാൻസ്‌ഡ്‌ ഫിനാൻഷ്യൽ മാനേജ്‌മെന്റിലും ലീഡ്‌സ്‌ യൂനിവേഴ്‌സിറ്റിയിൽനിന്ന്‌ പബ്ലിക്‌ സെക്‌റ്റർ മാനേജ്‌മെന്റിലും ഉന്നതപരിശീലനം നേടിയിട്ടുണ്ട്‌. ഡൽഹിയിൽ സ്‌ഥിരതാമസം. ഭാര്യ : ശ്രീദേവി. മക്കൾ : അമൃത, നമ്രത, അഭിലാഷ്‌. 



</doc>
<doc id="178127" url="https://ml.wikipedia.org/wiki?curid=178127" title="കെ.ജെ. ബേബി">
കെ.ജെ. ബേബി

ഒരു പ്രമുഖ മലയാള സാഹിത്യകാരനും സാംസ്കാരിക പ്രവർത്തകനുമാണ് കെ.ജെ. ബേബി.
കണ്ണൂർ ജില്ലയിലെ മാവിലായിയിൽ 1954 ഫെബ്രുവരി 27ന്‌ ജനിച്ചു. 1973-ൽ കുടുംബം വയനാട്ടിൽ കുടിയേറിപ്പാർത്തു. വയനാട്ടിൽ ചിങ്ങോടിൽ ആദിവാസി കുട്ടികൾക്കായി, ബദൽ വിദ്യാഭ്യാസത്തിന്റെ സന്ദേശം പരത്തി വയനാട്ടിലെ ആദിവാസി കുട്ടികളെ വിദ്യാഭ്യാസം ചെയ്യിക്കാനും, സ്വയം പര്യാപ്തമാകുന്നതിനും വേണ്ടി 'കനവ്‌ എന്ന പേരിൽ ഒരു ഗുരുകുലാശ്രമം സ്‌ഥാപിച്ച്‌ പ്രവർത്തിച്ചു. 2006ൽ ബേബി കനവിന്റെ പ്രവർത്തനങ്ങളിൽ നിന്ന് പിന്മാറുകയും അവിടെ പഠിച്ച മുതിർന്ന കുട്ടി കളെ ചുമതല ഏൽപ്പിക്കുകയും ചെയ് തു. കനവിൽ പഠിച്ച 24 പേർ അംഗങ്ങളായ ട്രസ്റ്റാണ് ഇപ്പോൾ സ്ഥാപനത്തിന്റെ പ്രവർത്തനങ്ങൾ നട ത്തുന്നത്. അടിയന്തരാവസ്ഥക്കാലത്ത് സാംസ്കാരിക വേദി പ്രവർത്തകനായിരുന്ന ബേബി തന്റെ നാടുഗദ്ദിക എന്ന നാടകവുമായി കേരളമെമ്പാടും സഞ്ചരിച്ചു. വയനാട് സാംസ്കാരികവേദി എന്ന സംഘടനയാണ് 18 കലാകാരന്മാരെ അണിനിരത്തി ഇത് കേരളത്തിലുടനീളം അവതരിപ്പിച്ചത്. കോഴിക്കോട് മുതലക്കുളത്തുവച്ച് സംഘാടകരെ 1981 മേയ് 22-ന് അറസ്റ്റുചെയ്തു. ആദ്യസംരംഭം തടയപ്പെട്ടുവെങ്കിലും പിന്നീട് ഒരു വ്യാഴവട്ടക്കാലത്തിനുശേഷം മഞ്ഞുമലൈ മക്കൾ എന്ന അവതരണസംഘത്തിലൂടെ ബേബിയുടെ നേതൃത്വത്തിൽ നിരവധി പുനരവതരണങ്ങൾ നടന്നു. മാവേലി മൻറം എന്ന നോവലിലൂടെ കേരള സാഹിത്യ അക്കാദമി അവാർഡും മുട്ടത്തുവർക്കി അവാർഡും ബേബിക്ക് ലഭിച്ചു.

ഭാര്യ: ഷേർളി, രണ്ടു മക്കൾ.




</doc>
<doc id="178130" url="https://ml.wikipedia.org/wiki?curid=178130" title="പി.എ. ഉത്തമൻ">
പി.എ. ഉത്തമൻ

ഒരു മലയാള കഥാകൃത്തും നോവലിസ്റ്റുമാണ് പി.എ. ഉത്തമൻ എന്ന പേരിൽ അറിയപ്പെട്ട പി.എ. പുരുഷേത്തമൻ. ആദ്യനോവൽ ‘ചാവൊലി’ക്ക്‌ കേരള സാഹിത്യ അക്കാദമി അവാർഡ്‌ ലഭിച്ചു.
1961 ഒക്‌ടോബർ 2-ന്‌ തിരുവനന്തപുരം ജില്ലയിലെ നെടുമങ്ങാട്‌ കൊടിപ്പുറത്ത്‌ ജനിച്ചു. 
2008 ജൂൺ 10-ന്‌ നിര്യാതനായി.

കേരള സാഹിത്യ അക്കാദമി അവാർഡ്‌[ 2൦൦8] ,
ഏറ്റുമാനൂർ കാവ്യവേദി പുരസ്കാരം ,
തുളുനാട് സമഗ്രസംഭാവന പുരസ്കാരം.


</doc>
<doc id="178133" url="https://ml.wikipedia.org/wiki?curid=178133" title="പി. സുകുമാർ">
പി. സുകുമാർ

ഒരു മലയാളചലച്ചിത്രഛായാഗ്രാഹകനും സംവിധായകനുമാണ് പി. സുകുമാർ. സോപാനം എന്ന ചിത്രത്തിനാണ് ഇദ്ദേഹം ആദ്യമായി സ്വതന്ത്ര ഛായാഗ്രഹണം നിർവഹിച്ചത്. സ്വ. ലേ., കളഭമഴ എന്നീ ചിത്രങ്ങളാണ് സുകുമാർ സംവിധാനം ചെയ്തത്.



</doc>
<doc id="178141" url="https://ml.wikipedia.org/wiki?curid=178141" title="ഓൾഡെൻലാൻഡിയ ഉമ്പെല്ലാട്ട">
ഓൾഡെൻലാൻഡിയ ഉമ്പെല്ലാട്ട

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഓൾഡെൻലാൻഡിയായിലെ ഒരു സ്പീഷിസാണ് ഓൾഡെൻലാൻഡിയ ഉമ്പെല്ലാട്ട - Oldenlandia umbellata. തമിഴിൽ ഇത് "ചായ് റൂട്ട്" എന്നാണ് വിളിക്കുന്നത്. വസ്ത്രങ്ങളിൽ ചുവപ്പ് നിറം നൽകാൻ ഇത് ഉപയോഗിക്കുന്നു. സിൽക്ക്, വൂളൻ തുടങ്ങിയവയ്ക്കാണ് കൂടുതൽ ഉപയോഗിക്കുന്നത്. ഇന്ത്യയിലെ കൊറോമാൻഡൽ തീരത്താണ് ഇവ വളരെയധികം കാണുന്നത്. ഇവിടെ ഇത് നിലം ചേർന്നു വളരുന്നു. സിദ്ധ ചികിത്സയിൽ ഇത് ഉപയോഗിക്കുന്നുണ്ട്. ആസ്തമ ചികിത്സയ്ക്കായും ഇത് ഉപയോഗിക്കുന്നുണ്ട്. 


</doc>
<doc id="178150" url="https://ml.wikipedia.org/wiki?curid=178150" title="ലൂയി അൽത്തൂസർ">
ലൂയി അൽത്തൂസർ

ഇരുപതാം നൂറ്റാണ്ടിലെ ഒരു പ്രമുഖനായ ഫ്രഞ്ച് മാർക്സിസ്റ്റ് തത്ത്വചിന്തകനായിരുന്നു ലൂയി പിയർ അൽത്തൂസർ (1918-1990) . 1960-കളിലെ ഘടനാവാദവുമായി അടുത്ത് ബന്ധമുള്ള വ്യക്തിയാണ് അൽത്തൂസർ .

അൾജീരിയയിലെ ഒരു ബിർമാൻഡ്രെയിസ് പ്രവിശ്യയിൽ 1918 ഒക്ടോബർ 16-നാണ് അൽത്തൂസർ ജനിച്ചത്. അൽത്തൂസറിന്റെ പിതാമഹന്മാർ അൾജീരിയയിൽ സ്ഥിരതാമസക്കാരായ ഫ്രഞ്ച് പൌരന്മാരായിരുന്നു. ജനന സമയത്ത് അദ്ദേഹത്തിന്റെ പിതാവ് ഫ്രഞ്ച് സൈന്യത്തിലെ ലെഫ്‌നൻന്റ് ആയി സേവനമനുഷ്ഠിക്കുക ആയിരുന്നു. സൈനിക സേവനത്തിന് ശേഷം പിതാവ് ഒരു അൾജീരിയയിലേക്ക് തിരികെ വരികയും ബാങ്കിങ്ങ് മേഖലയിൽ തൊഴിലെടുക്കുകയും ചെയ്തിരുന്നു. പെറ്റി ബൂർഷ്വാ കുടുംബ പശ്ചാത്തലത്തിൽ ലഭിക്കുന്ന സർവ്വ സൌകര്യങ്ങളും ആസ്വദിച്ചു കൊണ്ടുള്ള വടക്കൻ ആഫ്രിക്കയിലെ അൽത്തൂസറിന്റെ ജീവിതം പൊതുവെ സന്തോഷം നിറഞ്ഞതായിരുന്നു എന്നാണ് അദ്ദേഹത്തിന്റെ ആത്മകഥാ കുറിപ്പുകളിൽ നിന്ന് വ്യക്തമാകുന്നത് .




</doc>
<doc id="178165" url="https://ml.wikipedia.org/wiki?curid=178165" title="മഞ്ഞക്കാലി പാൽത്തുമ്പി">
മഞ്ഞക്കാലി പാൽത്തുമ്പി

പാൽത്തുമ്പി കുടുംബത്തിൽ ഉള്ള വളരെ നീണ്ടു നേർത്ത ശരീരമുള്ള ഒരിനം സൂചിത്തുമ്പിയാണ് മഞ്ഞക്കാലി പാൽത്തുമ്പി - Yellow Bush Dart. (ശാസ്ത്രീയനാമം:-"Copera marginipes"). ഇന്ത്യയിലെ മിക്ക സംസ്ഥാനങ്ങൾ ഉൾപ്പെടെ ഏഷ്യൻ രാജ്യങ്ങളായ ബ്രൂണൈ, ഇന്തോനേഷ്യ, ലാവോസ്, മലേഷ്യ, നേപ്പാൾ, മ്യാന്മാർ, ഫിലിപ്പീൻസ്, സിംഗപ്പൂർ, തായ്‌ലന്റ്, വിയറ്റ്നാം എന്നിവിടങ്ങൾ ഇവയുടെ സഹജമായ വാസമേഖലകളാണ്. 

ശരീരത്തിൽ മഞ്ഞ വരകളും ഉരസ്സിന് പിച്ചള നിറം കലർന്ന കറുപ്പു നിറവുമാണ്. ഇവയുടെ നീണ്ടു നേർത്ത വാൽ കറുപ്പു നിറമാണ്. വാലിൽ വെള്ളക്കുത്തുകളും അറ്റത്തായി വെള്ള പൊട്ടും കാണപ്പെടുന്നു. പെൺതുമ്പികൾക്ക് ആൺതുമ്പികളോട് സാദൃശ്യമുണ്ടെങ്കിലും അവയെ അപേക്ഷിച്ച് ഭംഗി കുറവാണ്. ഇടനാട്ടിലും വന മേഖലകളിലും ഇവയെ കാണാം. ചതുപ്പുപ്രദേശങ്ങളാണ് ഇവയുടെ വിഹാരമേഖല. 

ചെങ്കാലി പാൽത്തുമ്പിയിൽനിന്നും ഇതിനെ വേർതിരിക്കുന്നത് കുറുവാലുകളുടെ വലിപ്പവും രൂപവും നോക്കിയാണ്. ആൺതുമ്പിയുടെ മുകളിലത്തെ കുറുവാലുകൾക്ക് ഉദരത്തിലെ പത്താം ഖണ്‌ഡത്തിന്റെ പകുതി നീളമേ ഉണ്ടാകൂ. താഴത്തെ കുറുവാലുകൾക്കാകട്ടെ ഇവയുടെ നാലിരട്ടിയെങ്ങിലും നീളമുണ്ടാകും. എന്നാൽ ചെങ്കാലി പാൽത്തുമ്പിയുടെ മുകളിലത്തെ കുറുവാലുകൾക്ക് ഉദരത്തിലെ പത്താം ഖണ്‌ഡത്തിന്റെ അത്രയുംതന്നെ നീളമുണ്ടാകും. താഴത്തെ കുറുവാലുകൾക്കാകട്ടെ ഇവയുടെ ഇരട്ടിനീളവും.



</doc>
<doc id="178168" url="https://ml.wikipedia.org/wiki?curid=178168" title="മുആവിയ">
മുആവിയ

ഉമവി ഖിലാഫത്തിന്റെ സ്ഥാപകനാണ് മുആവിയ ബിൻ അബൂസുഫ്‌യാൻ ( ""; 602 – April 29 or May 1, 680) . റാഷിദൂൻ ഖിലാഫത്തിന് ശേഷമാണ് മുആവിയ അധികാരത്തിലെത്തുന്നത്. ആദ്യ ഖലീഫമാരായ അബൂബക്കർ, ഉമർ എന്നിവരുടെ ഭരണകാലത്ത് സിറിയയിൽ സൈനികനീക്കത്തിന് നേതൃത്വം നൽകിയിട്ടുണ്ട്.


</doc>
<doc id="178170" url="https://ml.wikipedia.org/wiki?curid=178170" title="വർഗ്ഗബോധം">
വർഗ്ഗബോധം

മാർക്സിസ്റ്റ് വർഗ്ഗാവലോകനങ്ങളിൽ നിന്നുരുത്തിരിഞ്ഞ ഒരു ആശയമാണ് വർഗ്ഗബോധം. ഒരു സമൂഹത്തിലെ പൊതുവായ സാമ്പത്തിക ബന്ധങ്ങൾ പങ്ക് വയ്ക്കുന്ന വിഭാഗങ്ങൾ, തങ്ങളിൽ പൊതുവായിട്ടുള്ള വർഗ്ഗ താല്പര്യങ്ങളെ പറ്റി അവബോധിതരാവുകയും, വർഗ്ഗ ലക്ഷ്യങ്ങൾ നേടുവാൻ വേണ്ടി ഐക്യപ്പെടുകയും, സ്വയം ബോധ്യത്തോടെ സംഘടിതരാവുകയും ചെയ്യുന്ന പ്രക്രിയയ്ക്ക് മാർകിസ്റ്റ് തത്ത്വശാസ്ത്രപ്രകാരം നൽകിയിരിക്കുന്ന പേരാണ് വർഗ്ഗബോധം. ക്ലാസിക് മാർക്സിസ്റ്റ് രൂപകല്പനകളിൽ വർഗ്ഗ നിലപാടുകൾ വർഗ്ഗ ബോധത്തിലേക്കും, വർഗ്ഗബോധം വർഗ്ഗ സമരത്തിലേക്കും നയിക്കും എന്ന് കരുതപ്പെടുന്നു.

ഏറ്റവും ലളിതമായി നിർവ്വചിക്കുകയാണെങ്കിൽ സമൂഹത്തിലെ ഏതെങ്കിലും സാമ്പത്തിക-സാമൂഹിക തലത്തിൽ ഏതൊരുത്തനും ഇതര അംഗങ്ങളുമായി പങ്ക് വയ്ക്കുന്ന പൊതുവായ ജീവിതനിലവാരത്തെക്കുറിച്ച് ബോധമുള്ള ഒരവസ്ഥയാണ് വർഗ്ഗബോധം .

കാൾ മാർക്സിന്റെ കാഴ്ചപാടിൽ സാമൂഹിക-രാഷ്ട്രീയ ഘടനാ നിർണ്ണയം നടക്കുന്നത് സമൂഹത്തിൽ തന്നെയുള്ള സാമ്പത്തികമായ ഉച്ചനീചത്വങ്ങളാണെന്നും, സാമ്പത്തിക വികസനങ്ങൾ മൂലമുണ്ടാകുന്ന അസമത്വം സുവിദിതവും സുതാര്യവുമാകുമ്പോൾ സമൂഹത്തിൽ വിപ്ലവാഭിമുഖ്യമുള്ള വർഗ്ഗബോധം സ്വതേ തന്നെ ഉണ്ടാകും എന്നായിരുന്നു. എന്നാൽ പൊതുതാല്പര്യങ്ങളല്ല സ്വയം ബോധ്യമുള്ള വർഗ്ഗ ബോധത്തെ ഉണർത്തുന്നതെന്ന് മാർക്സ് കരുതിയിരുന്നില്ല .


</doc>
<doc id="178174" url="https://ml.wikipedia.org/wiki?curid=178174" title="പച്ചവരയൻ ചേരാചിറകൻ">
പച്ചവരയൻ ചേരാചിറകൻ

സൂചിത്തുമ്പികളിൽ ചിറകുവിടർത്തിപ്പിടിക്കുന്ന (സ്പ്രെഡ്‌വിങ്സ്) ഒരിനമാണ് പച്ചവരയൻ ചേരാചിറകൻ - Emerald Spreadwing. (ശാസ്ത്രീയനാമം:-"Lestes elatus"). ഇവയുടെ തവിട്ടു നിറമുള്ള ശരീരത്തിൽ തിളങ്ങുന്ന പച്ച നിറമുള്ള വരയുണ്ട്. ഇവയുടെ വാൽ കനം കുറഞ്ഞ് വളരെ നേർത്തതാണ്. ഇന്ത്യയിൽ കേരളം, മധ്യപ്രദേശ്, മഹാരാഷ്ട്ര, തമിഴ്നാട് എന്നിവിടങ്ങളിലും ശ്രീലങ്ക, തായ്‌ലന്റ് എന്നീ രാജ്യങ്ങളിലും ഇവയെ കണ്ടെത്തിയിട്ടുണ്ട്. മഴ കഴിഞ്ഞുള്ള മാസങ്ങളിൽ ഇവ കൂടുതലായി കാണപ്പെടുന്നു. 

അധിക ദൂരം പറക്കാൻ ഇഷ്ടപെടാത്ത തുമ്പി ആണിത്. ചെടികളിലും പുൽകൂട്ടങ്ങളിലും തൂങ്ങി കിടന്നു വിശ്രമിക്കുന്ന സമയത്ത് ഉദരം മുകളിലോട്ടും കീഴെയ്ക്കും ചലിപ്പിക്കുന്നത് കാണാം.നനഞ്ഞ പുല്ലുകളിലാണ് മുട്ട ഇടുന്നത്. പെൺതുമ്പികൾ ജലാശയത്തിനു അകലെയാണ് ഇരിക്കാറുള്ളത്. ആൺതുമ്പികൾ ജലാശയത്തിനു അടുത്തുള്ള പുല്ലുകളിൽ മാറി മാറി ഇരിക്കാറുണ്ട് . 

ഉരസ്സിനു മുകളിൽ ചൂണ്ടയുടെ ആകൃതിയിൽ തിളങ്ങുന്ന പച്ചവര ഉണ്ട് 

കണ്ണുകൾക്ക്‌ പച്ച കലർന്ന നീല നിറമാണ്‌. kകണ്ണുകളുടെ കീഴ്ഭാഗം മങ്ങിയ വെളുപ്പുനിറമാണ്‌. തലയുടെ മുകൾ ഭാഗം ഇരുണ്ട തവിട്ട്‌ നിറം. ഇളം നീലയും തവിട്ട്‌ നിറവുമുള്ള ഉരസ്സിൽ കറുത്ത പൊട്ടുകളും ഉരസ്സിനു മുകൾ ഭാഗത്ത്‌ ചൂണ്ടയുടെ ആകൃതിയിൽ തിളങ്ങുന്ന പച്ച വരകളുമുണ്ട്.ഉദരത്തിന്റെ വശങ്ങളിൽ ഇളം നീലയും മുകളിൽ തിളങ്ങുന്ന പച്ച നിറത്തിലുള്ള വരയും ഉണ്ട്. പ്രായപൂർത്തിയാകാത്ത ആൺതുമ്പികൾ പെൺതുമ്പികളെ പോലെ തവിട്ട്‌ നിറത്തിലാണ് കാണുന്നത്.

കാഴ്ച്ചയിൽ ആൺതുമ്പികളെ പോലെയെങ്കിലും ശരീരത്തിൽ നീല നിറം കാണുകയില്ല 

കേരളത്തിലെ സമതല പ്രദേശങ്ങളിലും മലനിരകളിലുമെല്ലാം വളരെ സാധാരണമാണ് ഈ തുമ്പി. നെല്പാടങ്ങൾ, വലിയ കുളങ്ങൾ, ചതുപ്പ് നിലങ്ങൾ എന്നിവിടങ്ങളിൽ ഒക്കെ ഇവയുടെ വലിയ കൂട്ടങ്ങളെ കാണാം . മഴ കഴിഞ്ഞുള്ള മാസങ്ങളിൽ ഈ തുമ്പിയെ ധാരാളമായ്‌ കാണും . വേനൽ കാലങ്ങളിൽ ജലാശയത്തിനു അകലെ ഒറ്റയ്ക്കും ചെറു കൂട്ടമായും കാണാം .


</doc>
<doc id="178177" url="https://ml.wikipedia.org/wiki?curid=178177" title="2012-ൽ മരിച്ചവർ">
2012-ൽ മരിച്ചവർ

2012-ൽ മരിച്ച പ്രധാന വ്യക്തികളുടെ വിവരങ്ങളാണ് താഴെ കൊടുത്തിരിക്കുന്നത്.






</doc>
<doc id="178178" url="https://ml.wikipedia.org/wiki?curid=178178" title="ചേരാചിറകൻ">
ചേരാചിറകൻ

തുമ്പികളിലെ ഉപനിരയായ സൂചിത്തുമ്പികളിൽ സാർവ്വദേശീയമായ ഒരു ചെറിയ കുടുംബമാണ് ചേരാചിറകൻ - Spreadwing - Lestidae. ഇവയിൽ വളരെ മെലിഞ്ഞവയും എന്നാൽ വലിപ്പമുള്ള ഇനവുമാണിത്. സാധാരണ സൂചിത്തുമ്പികളെ അപേക്ഷിച്ച് ഇരിക്കുമ്പോൾ പ്രധാനമായും ചിറകു വിടർത്തിപ്പിടിക്കുന്നതിനാലാണ് ഇവയെ പ്രത്യേക കുടുംബമായി ഉൾപ്പെടുത്തിയിരിക്കുന്നത്. ലെസ്റ്റിനി, സിംഫെസ്മാറ്റിനി എന്നീ രണ്ട് ഉപകുടുംബങ്ങളും ഇവയിലുണ്ട്. ഇവയിൽ സിംഫെസ്മാറ്റിനി ഇനം ഇരിക്കുമ്പോൾ ചിറകുകൾ ശരീരത്തോടു ചേർത്തു വയ്ക്കുന്നവയാണ്. 



</doc>
<doc id="178184" url="https://ml.wikipedia.org/wiki?curid=178184" title="ഭൈരവൻ തെയ്യം">
ഭൈരവൻ തെയ്യം

ശിവ സങ്കല്പത്തിലുള്ള ഭൈരവന്റെ പേരിലുള്ള ഒരു തെയ്യമാണ് ഭൈരവൻ തെയ്യം. ശൈവാംശ ഭൂതമായ ദൈവമാണ് ഭൈരവൻ. നായയാണ്‌ ഭൈരവന്റെ വാഹനമായി കരുതപ്പെടുന്നത്. ഭൈരവനാണ് ഭൈരാവതി പഞ്ച മൂർത്തികളിൽ പ്രധാനി. ബ്രഹ്മ ശിരസറുത്ത് പാവം തീർപ്പാനായി കപാലവുമായി ഭിക്ഷയ്ക്കിറങ്ങിയ ശിവസങ്കല്പമാണിതിന്.

പാണന്മാർ കെട്ടിയാടുന്ന ഭൈരവമൂർത്തി വൈഷ്ണവ സങ്കൽപ്പത്തിലുള്ളവയാണ്. ചീരാളനെന്ന നാമത്തിൽ ചോയിയാർ മഠത്തിൽ ചോയിച്ചി പെറ്റ മകനാണ് ഭൈരവൻ. ഭൈരവനെ അറുത്ത് കറി വെച്ച് യോഗികൾക്ക് വിളമ്പിയെന്നും യോഗിമാർ ചീരാല എന്ന് ഉരുവിട്ടപ്പോൾ വിളമ്പിയ മാംസകഷണങ്ങൾ തുള്ളിക്കളിച്ചെന്നും പാണന്മാരുടെ തോറ്റത്തിൽ പറയുന്നു.

പൊലിക പൊലിക ദൈവമേ<br>
പൊലിക ദൈവമേ<br>
എടുത്തുവച്ച നാൽകാൽ മണിപീഠം<br>
പൊലിക ദൈവമേ<br>
മടക്കിയിട്ട പുള്ളിപ്പൂവാടപുലിത്തോൽ<br>
പൊലിക ദൈവമേ<br>
കടഞ്ഞുവച്ച ഭിക്ഷാപൂരക്കോൽ<br>
പൊലിക ദൈവമേ<br>

എന്നാരംഭിക്കുന്ന പാട്ട് ഭൈരവൻതെയ്യത്തിന്റെ പൊലിച്ചുപാട്ടിലുള്ളതാണ്. 


</doc>
<doc id="178191" url="https://ml.wikipedia.org/wiki?curid=178191" title="കടുശർക്കരയോഗം">
കടുശർക്കരയോഗം

ക്ഷേത്രങ്ങളിൽ പ്രതിഷ്ടിക്കാനുള്ള ദേവവിഗ്രഹം വാർക്കുന്നതിനുള്ള ഒരു അനുപാതം കടുശർക്കരയോഗം. തിരുവനന്തപുരം ശ്രീ പത്മനാഭസ്വാമിക്ഷേത്രം, അനന്തപുര തടാകക്ഷേത്രം എന്നീ ക്ഷേത്രങ്ങളിലെ ശ്രീപത്മനാഭ പ്രതിഷ്ഠകൾ കടുശർക്കരയോഗം കൊണ്ടാണ് നിർമിച്ചിട്ടുള്ളത്. 

ശരീരത്തിന്റെ ഉള്ളിലുള്ള അസ്ഥികൾ, സിരകൾ എന്നിവ സ്വർണ-വെള്ളി കമ്പികൾ കൊണ്ട് കെട്ടി ഹൃദയം മുതലായ അവയവങ്ങളുടെ സ്ഥാനത്ത് സാളഗ്രാമശിലകൾ വച്ച് കടുശർക്കരയോഗം പൂശി ശരീരതുല്യമാക്കുന്നു. കാവിമണ്ണ്, ത്രിഫല, കോഴിപ്പരൽ, ചെഞ്ചല്യം എന്നിവ 1:3:10:14 എന്ന അനുപാതത്തിൽ എടുത്ത് പ്രത്യേകം പൊടിച്ച് ശീലപ്പൊടിയാക്കി എണ്ണ ചേർത്ത് കൂട്ടുാക്കുന്നു. ഒരു പലം പൊടിക്ക് ഉഴക്കെണ്ണ എന്ന കണക്കിന് നല്ലെണ്ണ ചീനച്ചട്ടിയിലൊഴിച്ചു മൂപ്പിക്കും. മൂത്തുകഴിയുമ്പോൾ കലർത്തിയ പൊടിയിൽ പകുതി അല്പാല്പമായിചേർത്ത് ഇളക്കും. പൊടി പകുതിയാകുമ്പോൾ അത്രയും എണ്ണ വീുമൊഴിച്ച് ബാക്കി പൊടിയുമിട്ട് ഇളക്കി ചേർക്കും. തേൻപാകമെത്തുമ്പോൾ തീ കുറച്ച് ചീനച്ചട്ടി അടുപ്പിൽനിന്നെടുക്കാതെ കൂട്ട് അല്പാല്പമായി പലകയിട്ട് എണ്ണമയമുള്ള കൈകൊടെുത്ത് ബിംബം തയ്യാറാക്കും. കടുശർക്കരയോഗം കൊുനിർമിച്ച വിഗ്രഹം വളരെ വിശേഷമാണ്. ഇതിൽ അഭിഷേകം നടത്താറില്ല. പൈങ്കണ്ണൂർ, ആംബന്നൂർ എന്നീ ക്ഷേത്രങ്ങളിലുായിരുന്ന ഇത്തരം വിഗ്രഹങ്ങൾ പടയോട്ടക്കാലത്ത് നശിപ്പിക്കപ്പെട്ടു.



</doc>
<doc id="178207" url="https://ml.wikipedia.org/wiki?curid=178207" title="കുറുന്തിനിപ്പാട്ട്">
കുറുന്തിനിപ്പാട്ട്

കേരളത്തിലെ ഒരു അനുഷ്ഠാനകലാരൂപം ആണ് കുറുന്തിനിപ്പാട്ട്. പെരുവണ്ണാൻ സമുദായക്കാരാണ് ഈ കലയിലൂടെ നാഗദേവതകളെ ഉപാസിച്ചിരുന്നതു് . ഗർഭിണികളായ സ്ത്രീകളെ നാഗപ്രതിഷ്ഠകൾക്കു മുന്നിൽ സമർപ്പിക്കുന്നതായി സങ്കൽ‌പ്പിച്ച് സുഖപ്രസവവും ലക്ഷണമൊത്ത പുത്രജന്മവും അർത്ഥിച്ചുകൊണ്ടാണു് കുറുന്തിനിപ്പാട്ട് പാടുന്നത്.
നാഗരാജാവിന്റെയും വാണ്ടേരപ്പന്റെയും മറ്റും കഥകളാണ് പാടുന്നത്.

കണ്ണൂര് ജില്ലയില് പരക്കെ പ്രചരിപ്പിക്കപ്പെടുന്നു. പെരുവണ്ണാന് സമുദായത്തില്പ്പെട്ടവരാണ് അനുഷ്ഠാനപരമായ ഈ കല കൈകാര്യം ചെയ്യുന്നവര്.

മധ്യവയസ്കരാണ് ഇതില് പങ്കെടുക്കുന്നത്. തെയ്യം കെട്ടിയാടലാണ് ഇവരുടെ മുഖ്യ തൊഴില്. ഏതാണ്ട് 800 കൊല്ലത്തെ പഴക്കം കല്പ്പിക്കപ്പെട്ടുവരുന്നു. കൃത്യമായി കാലനിര്ണ്ണയം ചെയ്യപ്പെട്ടിട്ടില്ല.

ഏഴു പേര് ഈ കലാപ്രകടനത്തിനു വേണം. മിക്ക ഗ്രാമങ്ങളിലുമുള്ള തലമുതിര്ന്ന പെരുവണ്ണാന്മാരായിരിക്കും ഈ കലാസംഘത്തിന്റെ തലവന്മാരാകുന്നത്.

സന്താനലാഭത്തിനായി നടത്തപ്പെടുന്ന കലയാണിത്. മുറ്റത്ത് പന്തലൊരുക്കുന്നു. കുരുത്തോല കൊണ്ടും മറ്റും പന്തല് വിതാനിക്കാറുണ്ട്. പന്തലില് വരക്കപ്പെട്ട നാഗക്കളത്തില് അനപത്യമായ സ്ത്രീയെ ഇരുത്തുന്നു. 

ഗരുഡന്റെ പിറവി, പരീക്ഷിത്തിന്റെ വിഷബാധ എന്നിവയെക്കുറിച്ചുള്ള പാട്ടുകള് പാടുന്നു. പാട്ടിന്റെ അവസാനം കുറുന്തിനി ഭഗവതി, കന്നി, കുതിരമേല് കാമന് എന്നീ കോലങ്ങള് കെട്ടിയാടുന്നു.
മദ്ദളം മാത്രമാണ് വാദ്യോപകരണം. രാവിലെ 10 മണിക്കാരംഭിച്ചാല് നേരം വെളുക്കുന്നവരെ ചടങ്ങുകള് നീണ്ടുനില്ക്കും.
വിതാനിക്കപ്പെട്ട പന്തല്, നാഗക്കളം എന്നിവയാണ് അരങ്ങിനു വേണ്ട ഒരുക്കങ്ങള്. നാലു തൂക്കുവിളക്കുകളും ഒരു നിലവിളക്കും കൊളുത്തിവച്ചാല് ദീപവിതാനമായി.

കുളിച്ച് തറ്റുടുത്ത് മേല്മുണ്ടണിഞ്ഞ് മുകളിലോട്ട് മുടികെട്ടിവച്ച് വ്രതാനുഷ്ഠാനനിരതയായി വേണം സ്ത്രീ ഇരിക്കാന്. പാട്ടുകാര്ക്ക് പ്രത്യേകിച്ച് വേഷമില്ല. ോലങ്ങള്ക്കും മുടി, മുഖത്തെഴുത്ത്, ആടയാഭരണങ്ങള് എന്നിങ്ങനെ സാധാരണ തെയ്യങ്ങള്ക്കുള്ള വേഷവിധാനങ്ങള് ആവശ്യമാണ്.

</doc>
<doc id="178211" url="https://ml.wikipedia.org/wiki?curid=178211" title="മദർ ഇന്ത്യ">
മദർ ഇന്ത്യ

1957 ൽ പുറത്തിറങ്ങിയ ഒരു ഹിന്ദി ചലച്ചിത്രം ആണ് മദർ ഇന്ത്യ (.മെഹബൂബ് ഖാൻ ആണ് സംവിധായകൻ .

ഷക്കീൽ ബദായൂനിയുടെ ഗാനങ്ങൾക്ക് സംഗീതം നൽകിയത് നൌഷാദ് ആണ് .

അക്കാദമി അവാർഡ് നാമനിർദ്ദേശം ലഭിച്ച ആദ്യ ഇന്ത്യൻ സിനിമ ആണ് മദർ ഇന്ത്യ .

ഇന്ത്യയെ സംബന്ധിച്ചിടത്തോളം സ്വാതന്ത്ര്യാനന്തര സമൂഹത്തിന്റെ വളർച്ചയെയും ലക്ഷ്യങ്ങളെയും ആദർശങ്ങളെയും നമ്മുടെ സിനിമകൾ എങ്ങനെ പ്രതിഫലിപ്പിച്ചിരുന്നുവെന്ന് മുഖ്യധാരാ സിനിമകളും, സമാന്തരസിനിമകളും പരിശോധിച്ചാൽ കണ്ടെത്താനാവും. മദർഇന്ത്യ പോലുള്ള സിനിമകൾ ഇതിനു ഉദാഹരണം ആണ് .
പുരാണകഥാപാത്രങ്ങളിൽനിന്നും പ്രമേയങ്ങളിൽനിന്നും ‘മദർ ഇന്ത്യ’പോലുള്ള സിനിമകളിലേക്കെത്തുമ്പോൾ ദേശീയതയുടെ സങ്കൽപങ്ങളിലേക്ക് സ്ത്രീ ഉയർത്തപ്പെടുകയും പ്രതിഷ്ഠിക്കപ്പെടുകയും ചെയ്തു. ‘മദർ ഇന്ത്യ’യിലൂടെ ഒരു മാതൃകാ സ്ത്രീസങ്കൽപമായി മാറി നർഗീസ് .



</doc>
<doc id="178235" url="https://ml.wikipedia.org/wiki?curid=178235" title="സ്പൈറുലിന">
സ്പൈറുലിന

സ്പൈറോഗൈറ എന്ന വെണ്ണപ്പായലിൽ (കടൽസസ്യം) നിന്നും നിർമിച്ചതാണു് സ്പൈറുലിന. ഉന്നതജീവോർജം അടങ്ങിയിരിക്കുന്നു കടുത്തപച്ചനിറമുള്ള സസ്യജന്യമായ സമ്പൂർണ്ണ പോഷകാഹാരമാണീത്. 
എളുപ്പത്തിൽ കൃഷി ചെയ്യാൻ സാധിക്കുന്ന ഒന്നാണിത്. ശുദ്ധ ജലവും മലിനജലവും ഒരുപോലെ ഇതിനായി ഉപയോഗിക്കാം. സാധാരണ കുളങ്ങളിലും കെട്ടിനിൽക്കുന്ന വെള്ളത്തിലുമാണിത് കൃഷി ചെയ്യുന്നത്.

നാസയും (CELSS) യൂറോപ്യൻ സ്പേസ് ഏജൻസിയും (MELISSA) ദീർഘകാല ബഹിരാകാശ യാത്രകളിൽ കൃഷിചെയ്യുന്ന പ്രധാന ആഹാരമാണിത്. മനുഷ്യന്റെ പട്ടിണി അകറ്റാൻ പോന്ന പോഷകാഹാരമാണിത് എന്നതാണ് ഇതിന്റെ പ്രത്യേകത. വിളർചയുള്ള സ്ത്രീകൾക്കും ഗഭിണികൾ തിരക്കുകൂടുതലുള്ളവർക്കും ആഹാരത്തിനു നിയന്ത്രണം (ഹൃദ്രോഗം, പ്രമേഹം, അധികക്കൊഴുപ്പ്‌) വേണ്ടവർക്കും പൊണ്ണത്തടി നിയന്ത്രിക്കാനും, വിദ്യാർത്ഥികൾക്കും മെലിഞ്ഞിരിക്കുന്നവർക്കും രോഗികൾക്കും മുടികൊഴിയുന്നവർക്കും പോഷകാഹാരമായി ഉപയോഗിക്കാവുന്ന ഭക്ഷണമാണിത്. മുലയൂട്ടിവളർത്തുന്ന മാതാവിനു നൽകാവുന്ന ഉത്തമാഹാരമാണിത്. മുലപ്പാൽ കിട്ടാഞ്ഞകുഞ്ഞുങ്ങൾക് സ്പൈറുലിന നൽകാവുന്നതാണ്.


</doc>
<doc id="178247" url="https://ml.wikipedia.org/wiki?curid=178247" title="തത്ത്വമസി (ഗ്രന്ഥം)">
തത്ത്വമസി (ഗ്രന്ഥം)

ഭാരതീയ ദർശനത്തിലെ പ്രഖ്യാതരചനകളായ ഉപനിഷത്തുകളെ അടിസ്ഥാനമാക്കി സുകുമാർ അഴീക്കോട് രചിച്ച ഗ്രന്ഥമാണു തത്ത്വമസി. വാഗ്‌ഭടാനന്ദഗുരുവിനെ തന്റെ ഗുരുവായും ഗുരുവിന്റെ "ആത്മവിദ്യ" എന്ന വേദാന്തോപന്യാസസമാഹാരത്തെ തന്റെ വേദോപനിഷദ്പഠനങ്ങൾക്കുള്ള ആദ്യ പാഠമായും കരുതുന്ന അഴിക്കോടിന്റെ പ്രശസ്ത രചനകളിലൊന്നാണിത്. കേന്ദ്ര-കേരള സാഹിത്യ അക്കാദമി പുരസ്‌കാരങ്ങൾ, വയലാർ പുരസ്കാരം, രാജാജി പുരസ്കാരം തുടങ്ങി പന്ത്രണ്ട് ബഹുമതികൾ ഈ കൃതിക്ക് ലഭിച്ചിട്ടുണ്ട്.
ഉപനിഷത്ത്, ഉപനിഷത്തുകൾ, ഉപസംഹാരം എന്നിങ്ങനെ മൂന്നു ഭാഗങ്ങളായി "തത്ത്വമസി" ക്രമീകരിച്ചിരിക്കുന്നു. ഉപനിഷത്ത് എന്ന ഒന്നാം ഭാഗത്തിൽ 'ആത്മാവിന്റെ ഹിമാലയം', 'എന്താണ് ഉപനിഷത്ത്?', 'വേദവും ബ്രാഹ്മണങ്ങളും', 'ആരണ്യകങ്ങൾ', 'ഉപനിഷത്ത്-ചില വസ്തുതകൾ', 'ഉപനിഷത്തിന്റെ സന്ദേശം' എന്നിങ്ങനെ ആറു അദ്ധ്യായങ്ങളുണ്ട്. ആത്മാവിന്റെ ഹിമാലയം എന്ന ആദ്യ അദ്ധ്യായത്തിൽ ഭാരതീയരും പാശ്ചാത്യരുമായ പണ്ഡിതരുടെ അഭിപ്രായങ്ങളെ കോർത്തിണക്കി കൊണ്ട് ഗ്രന്ഥകാരൻ ഹിമാലയം ഉപനിഷത്തിന്റെ ഭൂമിശാസ്ത്രപശ്ചാത്തലവും ഉപനിഷത്ത് ഹിമാലയത്തിന്റെ ആത്മീയ പശ്ചാത്തലവുമാണെന്ന വിശദീകരണം നൽകുന്നു.

ഉപനിഷത്തുകൾ എന്ന രണ്ടാം ഭാഗത്തിൽ 'ഈശം', 'കേനം', 'കഠം', 'പ്രശ്നം', 'മുണ്ഡകം', 'മാണ്ഡൂക്യം', 'തൈത്തരീയം', 'ഐതരേയം', 'ഛാന്ദോഗ്യം', 'ബൃഹദാരണ്യകം' എന്നീ ദശോപനിഷത്തുകളുടെ ദർശനങ്ങൾ ഒരോ അദ്ധ്യായങ്ങളായി വിശദമാക്കപ്പെടുന്നു.

ഉപസംഹാരം എന്ന അവസാനഭാഗത്തിലെ 'വിശ്വദൃഷ്ടിയിൽ', 'നാളെയുടെ മുമ്പിൽ' എന്നിങ്ങനെയുള്ള രണ്ട് അദ്ധ്യായങ്ങളിൽ ആദ്യത്തേതിൽ അനേകം ചിന്തകരുടെ ഉപനിഷത്തുകളോടുള്ള സമീപനവും കാഴ്ചപ്പാടുകളും ഗ്രന്ഥകാരൻ അനുസ്മരിക്കുന്നു. അവരിൽ ദ്വൈത- അദ്വൈത ദർശനങ്ങളുടെ പ്രയോക്താക്കൾ മുതൽ സ്വാമി വിവേകാനന്ദൻ,ടാഗോർ, ഗാന്ധിജി, നെഹ്രു, ഡോ.രാധാകൃഷ്ണൻ തുടങ്ങിയ ആധുനിക ഭാരതീയരും മാക്സ്മുള്ളർ, പോൾ ഡോയ്സൻ തുടങ്ങിയ വിദേശിയരും ഉൾപ്പെടുന്നു. 'നാളെയുടെ മുമ്പിൽ' എന്ന അവസാന അദ്ധ്യായത്തിൽ ഉപനിഷത്തുകളുടെ കാലാതീതമായ പ്രസക്തിയും പ്രാഭവവും ചർച്ച ചെയ്യപ്പെടുന്നു.

1984-ൽ ആദ്യമായി പ്രസിദ്ധീകരിക്കപ്പെട്ട ഈ കൃതിക്ക് ഇരുപതിലേറെ പതിപ്പുകൾ ഇറങ്ങിയിട്ടുണ്ട്. 2000 മുതൽ പ്രസിദ്ധീകരണാവകാശം ഡി.സി. ബുക്സിസിനാണ്. 


</doc>
<doc id="178249" url="https://ml.wikipedia.org/wiki?curid=178249" title="കെ.എ. സെബാസ്റ്റ്യൻ">
കെ.എ. സെബാസ്റ്റ്യൻ

കേരള സാഹിത്യ അക്കാദമി അവാർഡ് നേടിയ ഒരു മലയാള ചെറുകഥാകൃത്താണ് കെ.എ. സെബാസ്റ്റ്യൻ

ആലപ്പുഴ ജില്ലയിലെ ചേർത്തല താലൂക്കിലെ ചെത്തിയിൽ 1963-ൽ ജനിച്ചു. പിതാവ്‌ഃ കാരക്കാട്ട്‌ സഞ്ചോൺ ആന്റണി. മാതാവ്‌ഃ ജോസഫീന. ഇലക്‌ട്രിക്കൽ എൻജിനിയറിങ്ങിൽ ഡിപ്ലോമയെടുത്തതിനുശേഷം കേരളത്തിലും മുംബൈയിലും കുറെനാൾ അദ്ധ്യാപകവൃത്തിയിലേർപ്പെട്ടു. അഞ്ചുവർഷം മണ്ണാർക്കാട്‌ താലൂക്ക്‌ സ്‌റ്റാറ്റിസ്‌റ്റിക്കൽ ഓഫീസിൽ ഇൻവെസ്‌റ്റിഗേറ്ററായിരുന്നു. അതിൽതന്നെ രണ്ടരക്കൊല്ലം ഡെപ്യൂട്ടേഷനിൽ അക്ഷരതീരം പദ്ധതിയിൽ അസ്‌സ്‌റ്റന്റ്‌ പ്രോജക്‌ട്‌ ഓഫീസറായും മാരാരിക്കുളം വടക്ക്‌ പഞ്ചായത്തിൽ സാക്ഷരതാ കോ-ഓർഡിനേറ്ററായും ജോലി ചെയ്‌തിട്ടുണ്ട്‌. ഇപ്പോൾ വൈദ്യുതി ബോർഡിന്റെ വൈറ്റില മേജർ സെക്‌ഷനിൽ മീറ്റർ റീഡർ. 1991 ഏപ്രിൽ ദേശാഭിമാനി വാരികയിൽ വന്ന വയലറ്റ്‌ നിറമുളള പകൽ ആദ്യകഥ.
ഭാര്യഃ നിമ്മി. മകൾ : റോസ്‌മേരി


</doc>
<doc id="178262" url="https://ml.wikipedia.org/wiki?curid=178262" title="ബസേലിയോസ് ഗീവർഗീസ് പ്രഥമൻ">
ബസേലിയോസ് ഗീവർഗീസ് പ്രഥമൻ

ഇന്ത്യൻ ഓർത്തഡോക്സ് സഭയുടെ രണ്ടാമത്തെ കാതോലിക്ക ബാവയായിരുന്നു 'വള്ളിക്കാട്ട് ബാവ' എന്നറിയപ്പെടുന്ന ബസേലിയോസ് ഗീവർഗീസ് പ്രഥമൻ. ഇദ്ദേഹം ശെമ്മാശനായിരുന്ന (കാരുചിറ ഗീവർഗീസ് ശെമ്മാശൻ) കാലത്ത് രചിച്ച കൊളംബ് യാത്രാവിവരണം മലയാളത്തിലെ ആദ്യകാല യാത്രാവിവരണങ്ങളിലൊന്നാണ്.
കോട്ടയം ജില്ലയിലെ വാകത്താനത്ത് കാരുചിറ കുടുംബത്തിൽ പൗലോസി(പുന്നൻ)ന്റെയും ഉണിച്ചിയുടേയും മകനായി1870 ജനുവരി 11-ന് ജനനം. പ്രാഥമിക വിദ്യാഭ്യാസത്തിന് ശേഷം സുറിയാനി ഭാഷയിൽ നൈപുണ്യം നേടി. 1886 ജൂൺ 13-ന് കോറുയോ സ്ഥാനവും 1892 സെപ്റ്റംബർ 18-ന് പൂർണ്ണ ശെമ്മാശു സ്ഥാനവും നേടി. 1896 ആഗസ്റ്റ് 16-ന് കശീശ സ്ഥാനവും1896 ആഗസ്റ്റ് 23 ന് റമ്പാൻ സ്ഥാനവും നേടിയ അദ്ദേഹം 1913 ഫെബ്രുവരി 9 ന് 'ഗീവർഗീസ് മാർ പീലക്സിനോസ്'എന്ന പേരിൽ മെത്രാപ്പോലീത്തായായി അഭിഷിക്തനായി. കോട്ടയം, അങ്കമാലി ഭദ്രാസനങ്ങളുടെ ചുമതലയുണ്ടായിരുന്ന അദ്ദേഹം വള്ളിക്കാട്ട് ദയറ തന്റെ ആസ്ഥാനമായി തെരഞ്ഞെടുത്തു. 1925 ഏപ്രിൽ 30-ന് 'ബസേലിയോസ് ഗീവർഗീസ് പ്രഥമൻ' എന്ന നാമത്തിൽ നിരണത്തു വെച്ച് പൗരസ്ത്യ കാതോലിക്കയായി സ്ഥാനമേറ്റു.1928 ഡിസംബർ 17-ന് നെയ്യൂർ എൽ.എം.എസ്. ആശുപത്രിയിൽ കാലം ചെയ്ത അദ്ദേഹത്തെ വള്ളിക്കാട്ട് ദയറായിൽ കബറടക്കിയിരിക്കുന്നു.



</doc>
<doc id="178274" url="https://ml.wikipedia.org/wiki?curid=178274" title="വിശുദ്ധ റോസ">
വിശുദ്ധ റോസ

അമേരിക്കയിൽ നിന്ന് ഒന്നാമതായി വിശുദ്ധയെന്ന് നാമകരണം ചെയ്യപ്പെട്ട വിശുദ്ധയാണ് റോസ (1586, ഏപ്രിൽ 20 – 1617 ഓഗസ്റ്റ് 24).
പെറു തലസ്ഥാനമായ ലീമായിൽ സ്പാനിഷ് മാതാപിതാക്കന്മാരിൽ നിന്ന് ജനിച്ചു. ജ്ഞാനസ്നാന നാമം ഇസബെല്ല എന്നായിരുന്നു.
ബാല്യംമുതൽ അവൾ പ്രർശിപ്പിച്ചിരുന്ന ക്ഷമയും സഹനവും അസാധാരണമായിരുന്നു. ആഴ്ചയിൽ മൂന്നുപ്രാവശ്യം റൊട്ടിയും വെള്ളവുംമാത്രം കഴിച്ച് അവൾ ഉപവസിച്ചിരുന്നു. അരയിൽ ഒരു ഇരുമ്പു ചങ്ങലയും തലമുടിയുടെ ഇടയിൽ ഒരു മുൾകിരീടവും അവൾ ധരിച്ചിരുന്നു. വളർന്നുവന്നപ്പോൾ തോട്ടത്തിൽ രുചിയില്ലാത്ത സസ്യങ്ങളാണ് അവൾ അധികവും വളർത്തിയിരുന്നത്. തന്റെ സൗന്ദര്യത്തെപ്പറ്റി പലരും സംസാരിക്കുന്നത് കേട്ടപ്പോൾ അവൾക്ക് ഭയംതോന്നിയിരുന്നു. തന്നിമിത്തം വല്ല യാത്രയും ചെയ്യേണ്ടിവരുമ്പോൾ തലേരാത്രി മുഖത്തും കൈകളിലും കുരുമുളക്പൊടി തേച്ച് മുഖം വിരൂപമാക്കിയിരുന്നു. ഒരിക്കൽ ഒരു യുവാവ് അവളുടെ കരങ്ങളുടെ മൃതുലതയെപ്പറ്റി സംസാരിക്കാൻ തുടങ്ങിയപ്പോൾ അവൾ ഓടിപ്പോയി രണ്ടു കരങ്ങളും ചൂടുള്ള കുമ്മായത്തിൽ താഴ്ത്തി. മറ്റുള്ളവർക്ക് താൻനിമിത്തം പരീക്ഷണങ്ങളുണ്ടാകാതിരിക്കാനാണ് അവൾ അങ്ങനെ ചെയ്തത്.
കന്യകയായി ദൈവത്തെ ശുശ്രൂഷിക്കാൻ നിശ്ചയിച്ചുകൊണ്ട് റോസ ഡൊമിനിക്കൻ മൂന്നാം സഭയിൽ ചേർന്നു. ഏകാന്തത്തിനുവേണ്ടി അവൾ ഉദ്യാനത്തിൽ ഒരു പർണ്ണശാല കെട്ടിയുണ്ടാക്കിയിരുന്നു. അമിതമായ രോഗത്താൽ 1617 ആഗസ്റ്റ് 24ന് 31-ാമത്തെ വയസ്സിൽ മരിച്ചു. 1671ൽ പത്താം ക്ലെമന്റ് മാർപ്പാപ്പ റോസിനെ പുണ്യവതിയെന്ന് നാമകരണം ചെയ്തു.



</doc>
<doc id="178278" url="https://ml.wikipedia.org/wiki?curid=178278" title="മെഡിയ (ചലച്ചിത്രം)">
മെഡിയ (ചലച്ചിത്രം)

1988 ൽ പുറത്തിറങ്ങിയ ഡാനിഷ്ചലച്ചിത്രംആണ് മെഡിയ.ലാർസ് വോൺ ട്രയർ ആണീ സിനിമയുടെ സംവിധായകൻ .

ബി സി 431ൽ യൂറിപ്പിഡീസ് എഴുതിയ പ്രാചീന ഗ്രീക്ക് ട്രാജഡിയായ മെഡിയയെ ആസ്പദമാക്കി വിഖ്യാത ചലച്ചിത്രകാരൻ കാൾ തിയൊഡോർ ഡ്രയർ പ്രെബെൻ തോംസണോട് ചേർന്ന് 1960ൽ എഴുതിയ തിരക്കഥയാണ് ലാർസ് വോൺ ട്രയർ അതേ പേരിൽ ചലച്ചിത്രമാക്കിയത്. 


</doc>
<doc id="178290" url="https://ml.wikipedia.org/wiki?curid=178290" title="ദ സർക്കിൾ">
ദ സർക്കിൾ

ജാഫർ പനാഹി സംവിധാനം ചെയ്ത് 2000 ൽ പുറത്തിറങ്ങിയ ഇറാനിയൻ ചലച്ചിത്രം ആണ് ദ സർക്കിൾ (.ഇറാനിലെ സ്ത്രീ ജീവിതത്തെ സത്യസന്ധമായി ആവിഷ്ക്കരിക്കുന്ന 'ദ സർക്കിൾ' ആണ് പനാഹിയെ ലോകപ്രശസ്തനാക്കിയത്.
വെനീസ് ചലച്ചിത്ര മേളയിൽ ഗോൾഡൻ ലയണും സാൻ സെബാസ്റ്യനിൽ മികച്ച ചിത്രത്തിനുള്ള ഫിപ്രെസ്കി പുരസ്കാരവും ഈ സിനിമയ്ക്ക് ലഭിച്ചു.


</doc>
<doc id="178295" url="https://ml.wikipedia.org/wiki?curid=178295" title="നീറ്">
നീറ്

മരമുകളിലും ചെടിത്തലപ്പുകളിലും കൂടു കെട്ടി ജീവിക്കുന്ന ഇളം ബ്രൗൺ നിറത്തിലുള്ള ഉറുമ്പുകളെയാണ് നീറ് അഥവാ പുളിയുറുമ്പ് എന്ന് വിളിക്കുന്നത്. ശാസ്ത്രീയ നാമം: ഏയ്കോഫില്ല സ്മരഗ്ഡിന, Oecophylla smaragdina. ഇംഗ്ലീഷ്: Weaver ant. സംഘടിത പ്രവർത്തനത്തിന്റെ ഉദാത്തമായ ഉദാഹരണമാണ് ഈ ജീവികൾ. പുളിയുറുമ്പുകൾ ഉള്ള മരത്തിലെ കായ് ഏറ്റവും ഭക്ഷ്യയോഗ്യമായിരിക്കും എന്നു പറയാറുണ്ട്. ഇവ വളരുന്ന ആവാസവ്യവസ്ഥയിൽ ഉള്ള കീടങ്ങളെ ഇവ കൊന്നൊടുക്കുന്നതു കൊണ്ട് വിവിധ രാജ്യങ്ങളിൽ കീടനിവാരണത്തിനായി കർഷകർ പുളിയുറുമ്പുകളെ ഉപയോഗിച്ചുവരുന്നു 

എയ്ക്കോഫില്ല സ്മരഗ്ഡിന എന്ന ഇനം ഏഷ്യൻ രാജ്യങ്ങളിലും എയ്കോഫില ലോങിനോഡ എന്ന ഇനം മദ്ധ്യ ആഫ്രിക്കയിലും കണ്ടുവരുന്ന അവശേഷിക്കുന്ന രണ്ട് സ്പീഷീസുകളാണ്. 13 മറ്റു സ്പീഷീസുകൾക്ക് വംശനാശം സംഭവിച്ചു.

ഇന്ത്യ, ശ്രീലങ്ക എന്നി രാജ്യങ്ങൾ മുതൽ തെക്ക് പടിഞ്ഞാറൻ ഏഷ്യൻ രാജ്യങ്ങളും വടക്കൻ ആസ്റ്റ്രേലിയയും മെലനേഷ്യ വരേക്കും കണ്ടു വരുന്നു. ആസ്റ്റ്രേലിയയിൽ ഭൂമധ്യരേഖക്കടുത്തുള്ള തീരപ്രദേശങ്ങളിൽ തെക്ക് ബ്രൂമേ വരേയും വടക്ക് ക്വീൻസ്ലാൻഡിലെ യെപ്പൂൺ വരെയും ഇവയെ കണ്ടുവരുന്നു. 

പുളിയുറുമ്പുകളുടെ ഒരു സമൂഹത്തെ സ്ഥാപിക്കുന്നത് ഒന്നോ അതിലധികമോ റാണി ഉറുമ്പുകളാണ്. ഇവ ഇണ ചേർന്നു കഴിഞ്ഞാണ് കോളനിസ്ഥാപനം നടത്തുക. റാണി ആദ്യത്തെ മുട്ടകൾ തിരഞ്ഞെടുത്ത ഒരു മരത്തിലെ ഒരിലയിൽ മുട്ടകൾ ഇടുകയും അവയെ സംരക്ഷിച്ചുകൊണ്ട് ആദ്യത്തെ പറ്റം ഉറുമ്പുകളെ സൃഷ്ടിക്കുന്നതു വരെ അവർക്ക് തീറ്റകൊടുക്കുകയും ചെയ്യുന്നു. മുതിർന്നു കഴിഞ്ഞ ഉറുമ്പുകൾ ആണ് ഇനിയുള്ള പണികൾക്കായി വിനിയോഗിക്കപ്പെടുന്ന ജോലിക്കാർ. ഇവർ ഇലകൾ നെയ്ത് കൂടുകൾ കെട്ടുകയും റാണി വഴിയേ ഇടുന്ന മുട്ടകൾക്ക് പൊർന്നയിരിക്കുകയും അവയുടെ സംരക്ഷണവും പാലിക്കുന്നു. അങ്ങനെ കൂടുതൽ ഉറുമ്പുകൾ ഉണ്ടാകുകയും കോളനി വികസിക്കുകയും ചെയ്യുന്നു. ജോലിക്കാരൻ ഉറുമ്പുകൾ പ്രത്യേകം സംഘങ്ങളായി തിരിഞ്ഞ് കോളനിയുടെ മരാമത്തുകൾ, പ്രതിരോധം, ഇരതേടൽ തുടങ്ങി വികസന പ്രവർത്തനങ്ങൾ നടത്തിവരുന്നു. ബൃഹത്തായ സംഘങ്ങൾ തമ്മിലുള്ള ആശയവിനിമയം സ്പർശനത്തിലൂടെയും ഫിറമോണുകൾ എന്നറിയപ്പെടുന്ന രാസപദാർത്ഥങ്ങളുടെ കൈമാറ്റത്തിലൂടെയുമാണ് സാധിക്കുന്നത്. ഈ അടയാളങ്ങൾ പ്രതിരോധത്തിനും ഇരതേടലിലുമാണ് ഉപയോഗിക്കുന്നത്. ഭക്ഷണമാക്കാവുന്ന ഇരകളെ കണ്ടെത്തുന്ന ആദ്യത്തെ ഉറുമ്പു ജോലിക്കാർ പ്രത്യേകതരം ഫിറമോണുകൾ പുറപ്പെടുവിക്കുന്നു. ഇതിനെ ആസ്പദമാക്കി കൂടുതൽ ഉറുമ്പുകൾ അവിടേക്ക് എത്തുകയും ഭക്ഷ്യവസ്തുവിനെ കൂടിലേക്ക് നിക്കാൻ സഹായിക്കുകയും ചെയ്യുന്നു. 

വളരെ സങ്കീർണ്ണമായ ഒരു സാമൂഹ്യവ്യവസ്ഥ നിലനിർത്തുന്നു എന്ന കാരണത്താൽ പുളിയുറുമ്പുകളെ റോബ്ബോട്ടിൿസ് തുടങ്ങിയ ആധുനികസാങ്കേതികശാസ്ത്രത്തിൽ പഠനവിധേയമാക്കുന്നുണ്ടു്. ഒരു സസ്യത്തിന്റെ വിവിധ ശാഖകളിലോ അടുത്തടുത്തുള്ള പല സസ്യങ്ങളിൽ തന്നെയായിട്ടോ നീറുകൾ കൂടുണ്ടാക്കുകയും അവയെല്ലാം ഒരു കോളനിയുടെത്തന്നെ ഭാഗങ്ങളായി പ്രവർത്തിക്കുകയും ചെയ്യുന്നു. റാണി ( റാണികൾ) ഇടുന്ന മുട്ടകളെല്ലാം മറ്റു കൂടുകളിലേക്കു് തക്കതായ സന്ദർഭങ്ങളിൽ വിതരണം ചെയ്യപ്പെടുന്നു. അതുവഴി ഏതെങ്കിലും ഒരു കൂടിന്റെ നാശം മൂലം കോളനി ഒന്നടങ്കം നശിക്കാതിരിക്കുന്നു.

കൂടുണ്ടാക്കുന്ന കാര്യത്തിൽ ഉറുമ്പുവംശങ്ങളിൽവെച്ച് ഏറ്റവും സങ്കീർണ്ണമായി കണക്കാക്കപ്പെടുന്ന ഒരു രീതിയാണു് പുളിയുറുമ്പുകളുടേതു്.

സജീവമായതും സാമാന്യം വലിപ്പമുള്ളതുമായ ഇലകളാണു് ഇവയുടെ കൂടിന്റെ അടിസ്ഥാനഘടകം. വേട്ടജീവികളിൽനിന്നും ചൂട്, മഴതുടങ്ങിയ പ്രാകൃതിക അവസ്ഥകളിൽനിന്നും അഭയം തേടാൻ ഇത്തരം കൂടുകൾ അവയെ സഹായിക്കുന്നു.
വേലക്കാരായ ഒരുപറ്റം ഉറുമ്പുകൾ സമീപസ്ഥമായ രണ്ടു് ഇലകളുടെ വക്കുകളിൽ വരിവരിയായി നിൽക്കുന്നു. വക്കുകളുടെ അറ്റത്തുനിൽക്കുന്ന ഉറുമ്പുകൾ ഇലകളെ പതുക്കെ അടുപ്പിക്കുകയും ക്രമേണ മറ്റുറുമ്പുകൾ കുറേശ്ശെക്കുറേശ്ശെയായി ഈ ഇലകളെ ചേർത്തുവെക്കുകയും ചെയ്യുന്നു. ഇതോടൊപ്പം തന്നെ ഒരു പറ്റം ഉറുമ്പുകൾ അവയുടെ ലാർവകളെ രണ്ട് ഇലകൾക്കുമിടയിലൂടെ ചേർത്തുനിർത്തി സാവധാനം ഞെരുക്കുന്നു. ഈ ലാർവകളുടെ പ്രത്യേക ഗ്രന്ഥികളിലൂടെ ഊറിവരുന്ന പട്ടുനൂൽ ഉപയോഗിച്ച് മുതിർന്ന ഉറുമ്പുകൾ ഇലകളെ ഒരറ്റത്തുനിന്നും മറ്റേ അറ്റം വരെ കോർത്തുകെട്ടുന്നു. ഇത്തരം പട്ടുനൂൽ ഉല്പാദിപ്പിക്കാൻ ലാർവകൾക്കു മാത്രമേ സാധിക്കൂ. മുതിർന്ന ഉറുമ്പുകൾക്കു് ഈ കഴിവില്ല.

ചെറിയ കീടങ്ങളെ സംബന്ധിച്ചിടത്തോളം ഒരു വേട്ടജീവിയാണു് നീറുകൾ. ചെടിയുടെ ഇലകൾ വൻ‌തോതിൽ തിന്നുതീർക്കുന്ന വിവിധ ഷഡ്പദങ്ങളുടെ ലാർവകൾ പുളിയുറുമ്പിന്റെ ആഹാരമാണു്. അതിനാൽ പുളിയുറുമ്പുകൾ ഫലത്തിൽ ഒരു പ്രാകൃതിക കീടനാശിനിയായി സഹവർത്തിക്കുന്നു. ഇതുകൂടാതെ, സസ്യഭുക്കുകളായ വലിയ ജീവികളും പുളിയുറുമ്പിന്റെ അസുഖകരമായ കടി മൂലം അവ പാർക്കുന്ന ചെടികൾ ഒഴിവാക്കുന്നു.

കടൽച്ചെമ്പരത്തി (Sea Hibiscus - Hibiscus tiliceaus), നോനി തുടങ്ങിയ സസ്യങ്ങൾ പുളിയുറുമ്പുകളുടെ ആവാസം ആകർഷിക്കാനായി അവയ്ക്കു് ഏറ്റവും പ്രിയങ്കരമായ വിധത്തിലുള്ള ഒരു തേൻ ഉല്പാദിപ്പിക്കുന്നുണ്ടു്.

ചില തരം ചിലന്തികളും ശലഭങ്ങളും പുളിയുറുമ്പുകളെ ഉപയോഗിക്കുന്നുണ്ടു്. ലിക്കേനിഡേ(Lycaenidae), നൊക്റ്റൂയ്ഡേ ( Noctuidae) വർഗ്ഗങ്ങളിൽ പെട്ട ശലഭങ്ങൾ പുളിയുറുമ്പുകളുടെ സംരക്ഷണം ലഭിയ്ക്കുന്നതിനായി അവയ്ക്കിഷ്ടപ്പെട്ട തരത്തിലുള്ള ഒരു തേൻ ഉല്പാദിപ്പിക്കുന്നു. അതോടൊപ്പം, ഇവയിൽ ചില ഇനങ്ങൾ പുളിയുറുമ്പുകളുടെ കൂടുകൾക്കുള്ളിൽ തന്നെ കടന്നുകയറി ഉറുമ്പിന്റെ ലാർവകളെ മോഷ്ടിക്കുകയും ചെയ്യുന്നു. ചില ചിലന്തികളാകട്ടെ, ഉറുമ്പിന്റേതുപോലുള്ള ഗന്ധം ചുരത്തി, കൂടുകൾക്കുള്ളിൽ കയറിയാണു് ഇങ്ങനെ ലാർവകളെ മോഷ്ടിക്കുന്നതു്. മയിർമപ്ലാറ്റ എന്ന ജനുസ്സിൽ പെട്ട ചിലന്തികൾ പുളിയുറുമ്പുകളെ അനുകരിക്കുകയും പുളിയുറുമ്പുകളുടെ ആവസവ്യവസ്ഥക്കരിൽ കൂടുണ്ടാക്കി ഇര പിടിക്കുന്നു. പുളിയുറുമ്പിനോട് മറ്റു ജീവികൾക്കുള്ള ഭീതിയെ മുതലെടുത്ത് സഹജീവിതം നടിക്കുന്നു.

വലിയ സമൂഹിക വ്യവസ്ഥയുള്ള പുളിയുറുമ്പുകൾക്ക് ധാരാളം ഭക്ഷണം ആവശ്യമുള്ളവരായതിനാൽ, അവ കൂടിനു സമീപത്തുള്ള വരുന്ന എന്തു തരം കീടങ്ങളെയും തുടർച്ചയായി തിന്നൊടുക്കുന്നു. നീറുകൾ വസിക്കുന്ന മരത്തിൽ പക്ഷികളും മറ്റു ജീവികളും ( മനുഷ്യനുൾപ്പടെ) കയറാൻ ഭയപ്പെടുന്നു. അത്രക്ക് അസഹ്യമാണ് നീറുകളുടെ കടിയും ഫോർമിക് ആസിഡിന്റെ നീറ്റലും. അതിനാൽത്തന്നെ നീറുകൾ ജീവിക്കുന്ന മരങ്ങൾക്ക് മറ്റു കീടശല്യം പുതുവേ കുറവായിരിക്കും. 400 AD മുതൽക്കുതന്നെ തോട്ടങ്ങളുടെ സംരക്ഷണത്തിനായി ചൈനയിലും തെക്കുകിഴക്കനേഷ്യയിലും നീറുകളെ ഉപയോഗപ്പെടുത്തിയിരുന്നു. കൃഷിക്കു ഹാനികരമായ കീടങ്ങളെ നിയന്ത്രിക്കുന്നതിനു നീറുകളുടെ കഴിവ് പല പഠനങ്ങളും ശരിവയ്ക്കുന്നുണ്ട്. പഴക്കൃഷിയിൽ ആസ്ത്രേലിയയിലും തെക്കുകിഴക്കേഷ്യയിലും ഇവയെ ഉപയോഗപ്പെടുത്തുന്നുണ്ട്. കീടനാശിനി ഉപയോഗം കുറച്ചുമാത്രം വേണ്ടിവരുന്ന ഈ കൃഷിയിടങ്ങളിൽ ഉന്നതഗുണമുള്ള ഫലങ്ങൾ ഉണ്ടാവുകയും കീടാക്രമണങ്ങൾ കുറവായും കണ്ടുവരുന്നു. ഫലപ്രദമായി കീടനിയന്ത്രണം സാധ്യമാകുന്നതുവഴി കർഷകർക്ക് ഉയർന്ന വരുമാനവും ലഭ്യമാകുന്നു.

തെക്കുകിഴക്കേഷ്യയിൽ നീറുകളെ സംരക്ഷിക്കാൻ പ്രത്യേകമായിത്തന്നെ കരുതൽ എടുക്കാറുണ്ട്. ഭക്ഷണവും സുരക്ഷയും നീറുകൾക്കു നൽകുന്നതു കൂടാതെ മരങ്ങൾക്കിടയിൽ അവയുടെ സഞ്ചാരം സുഗമമാക്കുന്നതിനു വള്ളികൾ കെട്ടിക്കൊടുക്കുകയും ചെയ്യുന്നു.
കേരളത്തിലും കശുമാവ് കർഷകർ ഇവയെ ഉപയോഗപ്പെടുത്തുന്നതിന് ഉദാഹരണങ്ങളൂണ്ട്. കശൂമാവ് പൂക്കുന്ന കാലത്ത് നീരൂറ്റിക്കുടിച്ച് പൂകരിച്ചിലിനും കായ്കൊഴിച്ചിലിനും കാരണമാകുന്ന തേയിലകൊതുകുകളെ നിയന്ത്രിക്കുന്നതിനായി നീറുകളെ ഉപയോഗിക്കുന്നു. ഇവയ്ക്ക് ഒരു മരത്തിൽ നിന്നും മറ്റൊരു മരത്തിലേക്ക് സഞ്ചരിക്കുവാനായി കർഷകർ വള്ളികളോ കേബിൾ വയറുകളോ ഉപയോഗിച്ച് മരങ്ങളെ തമ്മിൽ ബന്ധിപ്പിക്കുന്നു.
പുളിയുറുമ്പുകളുടെ കോളനികൾ എപ്പോഴും പരിപൂർന്ന ഗുണം ആയെന്നു വരണാമെന്നില്ല. ഈ ഉറുമ്പുകൾ കാരണം പരാഗണം നടത്തുന്ന കീടങ്ങൾ വരാതിരിക്കുകയും പരാഗണം നടത്തുന്നവയും പഴങ്ങൾ വിതരണം ചെയ്യുന്നതുമായ പക്ഷികളും ജീവികളും അകന്നു നിൽക്കുന്നതായും കണ്ടുവരുന്നുണ്ട്. ഉറുമ്പുകൾക്കു ഗുണകരമായ മറ്റു ചില കീടങ്ങളെ ഇവ സംരക്ഷിക്കുന്നതുവഴി മരങ്ങൾക്ക് വിപരീതഫലവും ഉണ്ടാവാറുണ്ട്.

പ്രാണികളെ ഭക്ഷിക്കുന്ന രാജ്യങ്ങളിൽ ഏറ്റവും വിലപിടിപ്പുള്ള പ്രാണികളാണ് പുളിയുറുമ്പുകൾ. ജൈവകീടനിയന്ത്രണത്തിന് ഉപയോഗിക്കുന്നതുകൂടാതെ മാംസ്യആവശ്യത്തിനും ഭക്ഷണാവശ്യത്തിനും പുളിയുറുമ്പുകളെയും അവയുടെ ലാർവകളെയും വ്യാപകമായി ഉപയോഗിച്ചുവരുന്നുണ്ട്. പ്രാദേശിക സാമ്പത്തികമേഖലയെത്തത്തെ നിയന്ത്രിക്കാൻ ഉതകുന്നതരത്തിൽ അത്ര വിലപിടിച്ചതാണ് പലയിടത്തും ഇവയുടെ വിപണി. നല്ലഗുണനിലവാരമുള്ള ബീഫിനേക്കാൾ വിലയുണ്ട് വടക്കേ തായ്‌ലാന്റിൽ നീറിന്റെ ലാർവകൾക്ക്. ഒരു തായ്‌ലാന്റ് സംസ്ഥാനത്ത് 620000 USD മൂല്യമുള്ള പുളിയുറുമ്പുലാർവകളാണ് ഒരു വർഷം ഉൽപ്പാദിപ്പിക്കുന്നത്. ഇങ്ങനെ ഭക്ഷ്യാവശ്യങ്ങൾക്ക് ഉറുമ്പുകളെ വളർത്തുന്നത് ഇവയുടെ ജൈവകീടനിയന്ത്രണശേഷിയെ ബാധിക്കുന്നുമില്ല കാരണം രാജ്ഞി ലാർവകളും പുഴുക്കളുമാണ് ഇതിനായി ശേഖരിക്കുന്നത്, ഇവയാവട്ടെ കോളനിയുടെ നിലനിൽപ്പിന് അത്രയ്ക്ക് അത്യന്താപേക്ഷിതമല്ല താനും. പ്രാണിഭോജികളായ പക്ഷികൾക്കുള്ള വിലയേറിയ ഭക്ഷണമാണ് ഇന്തോനേഷ്യയിൽ നീറുകൾ. ഇന്ത്യയിലും ചൈനയിലും നാട്ടുവൈദ്യത്തിൽ നീറുകളെ ഉപയോഗിക്കുന്നുമുണ്ട്.


</doc>
<doc id="178298" url="https://ml.wikipedia.org/wiki?curid=178298" title="ഥാലിക് അമ്ലം">
ഥാലിക് അമ്ലം

ബെൻസീൻ ഡൈകാർബോക്സിലിക് അമ്ലം.CH (COOH) എന്ന സാമാന്യ ഫോർമുലയുള്ള മൂന്ന് ഘടനാ ഐസോമറുകളുണ്ട്. അതിൽ ഓർ ത്തോ ഐസോമറിനെയാണ് സാധാരണയായി ഥാലിക് അമ്ലം എന്നതുകൊണ്ട് വിവക്ഷിക്കുന്നത്.

മെറ്റാ, പാരാ ഐസോമറുകൾ ഐസോഥാലിക് അമ്ലം, ടെറിഥാലിക് അമ്ലം എന്നീ പേരുകളിലാണ് അറിയപ്പെടുന്നത്. ഓരോ ഐസോമറിക അമ്ലത്തിനും അവയ്ക്കനുയോജ്യമായ ടൊളുയീൻ അഥവാ സൈലീൻ കാർബോക്സിലിക് അമ്ലങ്ങളെ ഓക്സീകരിച്ച് സംശ്ലേഷണം ചെയ്യാൻ സാധിക്കും. കൽക്കരിയിൽ നിന്നു ലഭിക്കുന്ന നാഫ്തലീൻ, ഓർത്തോസൈലീൻ എന്നിവ രാസത്വരകങ്ങളുടെ സാന്നിധ്യത്തിൽ ഓക്സീകരിച്ചുണ്ടാകുന്ന ഥാലിക് ആൻഹൈഡ്രൈഡിന്റെ ജലാപഘടനം വഴിയാണ് ഥാലിക് അമ്ലം സംശ്ലേഷണം ചെയ്യുന്നത്. വനേഡിയം പെന്റോക്സൈഡി(രാസത്വരകത്തിനു) മുകളിൽ (480C) നാഫ്തലീൻ ഓക്സീകരണവിധേയമാകുന്നത് ബാഷ്പാവസ്ഥയിലായതിനാൽ ഓക്സീകരണ ഉത്പന്നമായ ഥാലിക് ആൻഹൈഡ്രൈഡ് വളരെ ശുദ്ധമായ അവസ്ഥയിൽ ഉത്പതിക്കുന്നു. ഇക്കാരണത്താൽ ഥാലിക് അമ്ലം സംശ്ലേഷണം ചെയ്യുവാൻ ഗിബ്സ് പ്രക്രിയ എന്നറിയപ്പെടുന്ന ഈ സംശ്ലേഷണ രീതിയാണ് സ്വീകരിച്ചുവരുന്നത്.

മെറ്റാസൈലീൻ, പെർമാങ്ഗനേറ്റിന്റെ സാന്നിധ്യത്തിൽ ഓക്സീകരിച്ച് ഐസോഥാലിക് അമ്ലവും ദ്രവാവസ്ഥയിലുള്ള പാരാസൈലീൻ ലേയമായ കോബാൾട്ട്, മാങ്ഗനീസ് ലവണങ്ങളുടെ സാന്നിധ്യത്തിൽ വായു ഉപയോഗിച്ച് ഓക്സീകരിച്ച് ടെറിഥാലിക് അമ്ലവും ഉണ്ടാക്കാം.

രണ്ട് കാർബോക്സിലിക് ഗ്രൂപ്പുള്ളതിനാൽ എസ്റ്റർ രൂപീകരണം, അമൈഡ് രൂപീകരണം, ഡീകാർബോക്സിലേഷൻ തുടങ്ങിയ പ്രക്രിയകളെല്ലാംതന്നെ രണ്ട് തവണ പ്രദർശിപ്പിക്കാറുണ്ട്. ചൂടാക്കുമ്പോൾ ഒരു ജലതന്മാത്ര വിയോജിച്ച് ഥാലിക് ആൻഹൈഡ്രൈഡ് രൂപീകരിക്കും.

സോഡാലൈമുമായി ചേർത്തു ചൂടാക്കുമ്പോൾ ഡീകാർബോക്സിലേഷൻവഴി ബെൻസോയിക് അമ്ലവും തുടർന്ന് ബെൻസീനും ഉണ്ടാകുന്നു.
ടെറിഥാലിക് അമ്ലം എതിലീൻ ഗ്ലൈക്കോളുമായി പോളിമറിക എസ്റ്റർ രൂപീകരിക്കും. ടെറിലീൻ, ടെറീൻ, ഡാക്രോൺ, ഫോർടെൽ തുടങ്ങിയ പേരുകളിൽ വിപണിയിൽ ലഭിക്കുന്ന ഉയർന്നയിനം തുണിനാരുകൾ ഈ പോളിഎസ്റ്ററുകളിൽനിന്ന് നിർമിച്ചെടുത്തിട്ടുണ്ട്. കരോത്തറും സഹപ്രവർത്തകരുമാണ് ആദ്യമായി ഈ പോളിഎസ്റ്റർ നാരുകൾ ഉത്പാദിപ്പിച്ചത്.



</doc>
<doc id="178299" url="https://ml.wikipedia.org/wiki?curid=178299" title="ദ മിൽക്ക് ഓഫ് സോറോ">
ദ മിൽക്ക് ഓഫ് സോറോ

2009 ൽ പുറത്തിറങ്ങിയ പെറുവിയൻചലച്ചിത്രം ആണ് ദ മിൽക്ക് ഓഫ് സോറോ() . സ്പാനിഷ് ഭാഷയിൽ ആണ് ഈ സിനിമ നിർമിച്ചിരിക്കുന്നത് .ക്ലോഡിയ ലോസ ആണീ സിനിമയുടെ സംവിധാനം നിർവഹിച്ചിരിക്കുന്നത്.പ്രസിദ്ധ പെറുവിയൻ എഴുത്തുകാരനായ മറിയോ വർഗോസ് ലോസയുടെ മരുമകൾ കൂടിയായ ക്ലോഡിയയുടെ രണ്ടാമത്തെ കഥാ ചിത്രമാണ് ദ മിൽക്ക് ഓഫ് സോറോ.
ഹാർവാർഡ് സർവകലാശാലയിലെ നരവംശശാസ്‌ത്ര വിഭാഗത്തിൽ അസോസിയേറ്റ് പ്രൊഫസറും ഇൻസ്‌റ്റിറ്റ്യൂട്ട് ഓഫ് സോഷ്യൽ ജസ്‌റ്റീസിന്റെ പ്രാക്‌സിസ് ഡയരക്‌റ്ററുമായ കിംബെർലി തിയോഡോൺ രചിച്ച എൻത്രെ പ്രൊജിമോസ് എന്ന പുസ്‌തകമാണ് സിനിമക്ക് ആധാരമായത് .



</doc>
<doc id="178321" url="https://ml.wikipedia.org/wiki?curid=178321" title="തിയോ ആഞ്ചലോ പൗലോ">
തിയോ ആഞ്ചലോ പൗലോ

ലോകപ്രശസ്തനായ ഗ്രീക്ക് സിനിമാ സംവിധായകൻ. ഗ്രീക്ക് സിനിമയുടെ ചരിത്രത്തിൽ പ്രമുഖ സ്ഥാനം അലങ്കരിക്കുന്ന തിയോ 70-കളുടെ തുടക്കം മുതൽ ശ്രദ്ധേയമായ ചിത്രങ്ങളിലൂടെ രാജ്യാന്തരപ്രീതി നേടി. ഗ്രീക്ക് നവതരംഗചിത്രങ്ങളുടെ സ്രഷ്ടാക്കളിൽ പ്രമുഖ സ്ഥാനമാണ് തിയോയ്ക്കുള്ളത്.

1935 ഏപ്രിൽ 27 ന് ഏതൻസിൽ ജനിച്ചു. ഏതൻസ് സർവകലാശാലയിൽ നിയമ പഠനത്തിനു ചേർന്നു. പഠനം പൂർത്തിയാക്കാതെ നിർബദ്ധിത പട്ടാള സേവനത്തിനു പോവുകയാണുണ്ടായത്. അതിനുശേഷം പാരീസിൽ സാഹിത്യ-ചലച്ചിത്രപഠനത്തിനു ചേർന്നു. ഗ്രീസിൽ തിരിച്ചെത്തിയ തിയോ ഇടതുപക്ഷ ആശയങ്ങൾ പിന്തുണക്കുന്ന "ഡമോക്രാറ്റിക്ക് അലഗി" എന്ന പത്രത്തിൽ ചലച്ചിത്ര നിരൂപകനായി ജോലിനോക്കി. 1967-ൽ പത്രം നിരോധിക്കപ്പെട്ടതോടെ ചലച്ചിത്ര നിർമ്മാണത്തിലേക്ക് ശ്രദ്ധതിരിച്ചു. 1968-ൽ ആദ്യ ഹ്രസ്വചിത്രം "ദ ബ്രോഡ്കാസ്റ്റ്" സംവിധാനം ചെയ്തു. ആദ്യ മുഴുനീള ചലച്ചിത്രം "റീകൺസ്ട്രക്ഷൻ" 1970-ൽ പുറത്തിറങ്ങി. കവി, എഴുത്തുകാരൻ എന്നീ നിലകളിലും പ്രശസ്തനായ അദ്ദേഹത്തിന്റെ "അലക്‌സാണ്ടർ ദ ഗ്രേറ്റ്" എന്ന ചിത്രം 1980 ൽ വെനീസ് മേളയിൽ ഗോൾഡൺ ലയൺ പുരസ്‌കാരം നേടി. 1988-ൽ സംവിധാനം ചെയ്ത് "ലാന്റ്സ്ക്കേപ്പ് ഇൻ ദ മിസ്റ്റ്" വെനീസ് ചലച്ചിത്രമേളയിൽ സിൽവർ ലയൺ പുരസ്ക്കാരവും, ആ വർഷത്തെ ഏറ്റവും മികച്ച ചിത്രത്തിനുള്ള യൂറോപ്യൻ ഫിലിം പുരസ്ക്കാരവും നേടി. 1995-ൽ പുറത്തിറങ്ങിയ "യൂലിസസ് ഗേസ്" കാൻസ് അന്താരാഷ്ട ചലച്ചിത്രമേളയിൽ ഗ്രാന്റ് പ്രൈസിന് അർഹമായി. അദ്ദേഹത്തിന്റെ ഏറ്റവും മികച്ച സൃഷ്ടിയായി കരുതപ്പെടുന്ന "എന്റേണിറ്റി ആന്റ് ഏ ഡേ" 1998-ൽ പുറത്തിറങ്ങി. ചിത്രം ആ വർഷത്തെ കാൻസ് അന്താരാഷ്ട ചലച്ചിത്രമേളയിൽ ഗോൾഡൻ പാം പുരസ്കാരം നേടി. 2009 ലെ മുംബൈ ഫിലിം ഫെസ്റ്റിവലിൽ തിയോയെ ആദരിച്ചിരുന്നു.

2012 ജനുവരി 24-ന് ഏതൻസിൽ വച്ച് "ദ അതർ സീ" എന്ന ചിത്രത്തിന്റെ ചിത്രീകരണത്തിനിടെ വാഹനാപകടത്തിൽപെട്ട് മരണപ്പെട്ടു.





</doc>
<doc id="178322" url="https://ml.wikipedia.org/wiki?curid=178322" title="കെ.ജി. സുബ്രമണ്യൻ">
കെ.ജി. സുബ്രമണ്യൻ

പത്മവിഭൂഷൺ പുരസ്കാരത്തിനർഹനായ ഒരു ഭാരതീയ ചിത്രകാരനും പ്രഭാഷകനുമാണ് കെ.ജി. സുബ്രമണ്യൻ ശില്പകലയിലും കെ.ജി. സുബ്രമണ്യൻ തന്റെ പ്രാഗല്ഭ്യം തെളിയിച്ചിട്ടുണ്ട്.
കെ.ജി. സുബ്രഹ്മണ്യം
1924ൽ വടക്കേ മലബാറിലെ കൂത്തുപറമ്പിൽ ജനിച്ചു. കൽക്കത്ത വിശ്വഭാരതിയിലെ കലാഭവനിൽ നുന്ന് ചിത്രകലയിൽ ഡിപ്ലോമ നേടിയ ശേഷം ലണ്ടനിലെ സ്ലേഡ് യൂണിവേഴ്‌സിറ്റിയിൽ നിന്ന് ഉപരി പഠനം നേടി. ബറോഡ എം.എസ് യൂണിവേഴസിറ്റി, വിശ്വഭാരതി എന്നിവിടങ്ങളിൽ പെയിന്റിംഗ് വിഭാഗം മേധാവിയായി പ്രവർത്തിച്ചിട്ടുണ്ട്. കേരള സർക്കാരിന്റെ ചിത്രകലയ്ക്കുള്ള പരമോന്നത ബഹുമതിയായ രാജാരവിവർമ്മ പുരസ്‌കാരം നേടിയിട്ടുണ്ട്. പൂർവ്വ പള്ളി പരമ്പര, ബേർഡ്‌സ് ഓവർ ബനാറസ് എന്നിവ ശ്രദ്ധേയ രചനകൾ. 2016 ജൂൺ 29ന് അന്തരിച്ചു.



</doc>
<doc id="178324" url="https://ml.wikipedia.org/wiki?curid=178324" title="ജതിൻദാസ്">
ജതിൻദാസ്

പത്മഭൂഷൺ പുരസ്കാരത്തിനർഹനായ ഒരു ഭാരതീയ ചിത്രകാരനും ശിൽപ്പിയുമാണ് ജതിൻദാസ്

ഒറീസ്സയിൽ 1941 ൽ ജനിച്ചു. ജെ.ജെ. സ്കൂൾഓഫ് ആർട്സിൽ നിന്ന് ഡിപ്ലോല നേടി.ഡൽഹി ജാമിയ മിലിയ യൂണിവേഴ്സിറ്റിയിലെ ചിത്രകലാ പ്രൊഫസറായിരുന്നു. ഹെൽസിങ്കി,ലണ്ടൻ,ബർമിംഗ്ഹാം, ആംസ്റ്റർഡാം,ഫ്രാങ്ക്ഫർട്ട്,വെസ്റ്റ് ജർമ്മനി എന്നിവടങ്ങളിൽ ചിത്ര കലാ പ്രദർശനം നടത്തി.ഉത്കലാ അവാർഡ്,ഭാരത് നിർവാൺ അവാർഡ് തുടങ്ങി നിരവധി പുരസ്കാരങ്ങൾ ലഭിച്ചിട്ടുണ്ട്.




</doc>
<doc id="178329" url="https://ml.wikipedia.org/wiki?curid=178329" title="ആട്ടപ്രകാരങ്ങൾ">
ആട്ടപ്രകാരങ്ങൾ

കൂത്ത്, കൂടിയാട്ടം, കഥകളി തുടങ്ങിയ കേരളീയദൃശ്യകലാരൂപങ്ങൾ രംഗത്ത് അവതരിപ്പിക്കുമ്പോൾ ഓരോ കഥാപാത്രവും കാണിക്കേണ്ട ആംഗ്യമുദ്രാഭിനയരീതികളെ വിവരിക്കുന്ന കൃതിയാണ് ആട്ടപ്രകാരം. അഭിനയത്തിൽ ഉപയോഗിക്കപ്പെട്ടുവരുന്ന നാട്യപ്രബന്ധങ്ങളിലെ കഥാപാത്രങ്ങളെ എങ്ങനെയാണ് അവതരിപ്പിക്കേണ്ടതെന്ന നിർദ്ദേശങ്ങൾ ഇത്തരം കൃതികളിൽ അടങ്ങിയിരിക്കുന്നു. നാട്യപ്രബന്ധാദികളിലെ പാഠങ്ങളെയും, അവയെവിട്ട് നടൻ അഥവാ നടി പ്രദർശിപ്പിക്കേണ്ട മനോധർമങ്ങളെയും ആട്ടപ്രകാരഗ്രന്ഥങ്ങൾ സന്ദർഭാനുസരണം വിവരിക്കുന്നു.

മലയാളസാഹിത്യചരിത്രത്തിൽ ആദ്യമായുണ്ടായ ഗദ്യകൃതികൾ ആട്ടപ്രകാരങ്ങൾ ആണെന്നു കരുതപ്പെടുന്നു. ആട്ടപ്രകാരം ക്രമദീപിക എന്നിവയുടെ കർത്താവായി കരുതുന്നത് തോലനെ ആണ് ശക്തിഭദ്രന്റെ ആശ്ചര്യചൂഡാമണിയെ അടിസ്ഥാനമായി ഉണ്ടായ ആട്ടപ്രകാരങ്ങളാണ് പര്ണശാലാങ്കo, ശൂർപ്പണഗാങ്കo, അംഗുലീയങ്കo,അശോകവനികാഘം. ഭാഷയിലെ ഏറ്റവും പഴക്കമുള്ള ആട്ടപ്രകാരമാണ് മന്ത്രാങ്കവും മത്തവിലാസവും. ഭാസന്റെ പ്രതിജ്ഞായൗകാന്തരായണത്തിനുണ്ടായ ആട്ടപ്രകാരമാണ് മന്ത്രാങ്കo. അക്കാലത്തെ മറ്റു മലയാളസാഹിത്യസൃഷ്ടികളിൽ, ചെന്തമിഴിന്റെയോ സംസ്കൃതത്തിന്റെയോ രണ്ടിന്റെയുംകൂടിയോ അതിപ്രസരം പൊതുവേ ദൃശ്യമാണെന്നിരിക്കെ, സ്വതന്ത്രമായ ഒരു വ്യവഹാരഭാഷ സൃഷ്ടിക്കാനുള്ള യത്നം ഈ ആട്ടപ്രകാരങ്ങളിൽ കാണുന്നു എന്നത് എടുത്തുപറയാവുന്ന ഒരു സവിശേഷതയാണ്.

പഴയകാലം മുതൽ പ്രചാരത്തിലിരുന്നതും പുതിയതായി ഉണ്ടായിക്കൊണ്ടിരിക്കുന്നവയുമായ പല ആട്ടക്കഥകൾക്കും പുതിയ ആട്ടപ്രകാരങ്ങൾ എഴുതിച്ചേർത്ത് പ്രസിദ്ധീകരിക്കാൻ കേരളകലാമണ്ഡലംപോലെയുള്ള സാംസ്കാരിക സ്ഥാപനങ്ങൾ തുടക്കം കുറിച്ചിട്ടുണ്ട്. 

'കൗഡലീയ'ത്തിന്റെ കാലത്തും ഒരു പക്ഷേ അതിനു മുൻപും പിൻപും കേരള ഭാഷയിലുണ്ടായ മിക്ക ഗദ്യ കൃതികളും ഒരിനത്തിൽപ്പെട്ടവയാണ്. കൂടിയാട്ടം എന്ന പേരിൽ കേരളത്തിൽ അഭിനയിച്ചിരുന്ന സംസ്കൃത നാടകങ്ങളിൽ ഓരോ ഭാഗവും അഭിനയിക്കുന്നതെങ്ങനെയാണെന്ന് വിശദവും സൂക്ഷ്മവുമായ നിർദ്ദേശങ്ങൾ നടീ നടന്മാർക്ക് നൽകുന്ന ഗ്രന്ഥങ്ങളാണ് ആട്ടപ്രകാരങ്ങൾ എന്ന് അറിയപ്പെടുന്നത്.കഥാഗതിയിലെ ഓരോ ഘട്ടത്തിലും നടൻ രംഗത്തു നിന്നു എന്തൊക്കെ ചെയ്യണം എന്ന് വിവരിച്ചിട്ടുള്ള ഒരു പ്രാചീന ഗ്രന്ഥമായാണ് അന്നും ഇന്നും ഇത്തരം വിഭാഗത്തിൽപ്പെടുന്നവ അറിയപ്പെടുന്നത്.


അട്ട പ്രകാരങ്ങളിൽ ഉപയോഗിച്ചിരുന്ന ഭാഷ വലിയ സാഹിത്യ പ്രധാനമല്ലാത്തതായിരുന്നു. കാര്യബോധനം മാത്രമാണ് അതു ലക്ഷ്യമിട്ടിരുന്നത്. ആയതിനാൽ ഏത് വിദ്യാഭാസ പശ്ചാത്തലത്തിലുള്ളയാൾക്കും വ്യക്തമായി മനസ്സിലാക്കാൻ കഴിയുന്ന ഗ്രന്ഥമാണിത്.
ഒരു നാടകത്തിനു തന്നെ ഒന്നിലധികം ആട്ടപ്രകാരങൾ ഉപയോഗിച്ചിരുന്നു. പിന്നണി പ്രവർത്തനങ്ങൾ വ്യക്തമാക്കുവാനായി 'ഉപ ആട്ടപ്രകാരങ്ങളും' അന്നു നിലനിന്നിരുന്നു. 'ഉപഅഭിനയ നിർദ്ദേശക ഗ്രന്ഥ'ങ്ങളായി അതു പരിഗണിക്കപ്പെട്ടിരുന്നു. ചുരുക്കത്തിൽ ഇന്നത്തെ 'നാടക സ്ക്രിപ്റ്റു'കളുടെ മുൻഗാമിയാണ് 'ആട്ടപ്രകാരങ്ങൾ' എന്നു പറയാം.


</doc>
<doc id="178331" url="https://ml.wikipedia.org/wiki?curid=178331" title="ഭാരതീയ വിദ്യാ നികേതൻ">
ഭാരതീയ വിദ്യാ നികേതൻ

ഭാരതീയ വിദ്യാ നികേതൻ

രാഷ്ട്രീയ സ്വയം സേവക സാംഘത്തിന്റെ പരിവാർ പ്രസ്താനമായ വിദ്യാ ഭാരതിയുടെ കേരളാ ഘടകമാണ് ഭാരതീയ വിദ്യാ നികേതൻ. കേരളത്തിൽ 500 ഓളം വിദ്യാലയങ്ങൾ ഇതിനു കീഴിൽ നടത്തപ്പെടുന്നു

</doc>
<doc id="178336" url="https://ml.wikipedia.org/wiki?curid=178336" title="ഹ്യൂഗോ (ചലച്ചിത്രം)">
ഹ്യൂഗോ (ചലച്ചിത്രം)

മാർട്ടിൻ സ്കോർസസെയുടെ സംവിധാനത്തിൽ 2011-ൽ പുറത്തിറങ്ങിയ ഇംഗ്ലീഷ് 3ഡി ചലച്ചിത്രമാണ് ഹ്യൂഗോ. ബ്രയാൻ സെല്സ്നിക്കിന്റെ "ദ ഇൻവെൻഷൻ ഓഫ് ഹ്യൂഗോ കാബ്രെറ്റ്" എന്ന നോവലിനെ ആസ്പദമാക്കിയാണ് ഈ സിനിമ നിർമ്മിച്ചിരിക്കുന്നത്. പാരീസ് റെയിൽവേ സ്റ്റേഷനിൽ ജീവിക്കുന്ന ഒരു കുട്ടിയുടെയും, അവിടെ കളിപ്പാട്ടക്കട നടത്തുന്ന ഒരു വൃദ്ധന്റെയും കഥയാണ് ഈ ചിത്രം പറയുന്നത്. മാർട്ടിൻ സ്കോർസസെ സംവിധാനവും ജോൺ ലോഗൻ നിർമ്മാണവും നിർവ്വഹിച്ചിരിക്കുന്നു. ഗ്രഹാം കിങിന്റെ ജി.കെ. ഫിലിംസും, ജോണി ഡെപ്പിന്റെ ഇൻഫെന്റിയും നിഹിലുമാണ് ഈ ചിത്രം നിർമ്മിച്ചിരിക്കുന്നത്. അസ ബട്ടർഫീൽഡ്, ക്ലോ ഗ്രേസ് മാർട്ടസ്, ബെൻ കിങ്സ്ലി, സച്ചാ ബറോൺ കൊഹേൻ, റേ വിൻസ്റ്റോൺ, ക്രിസ്റ്റഫർ ലീ എന്നിവർ പ്രധാന കഥാപാത്രങ്ങളെ അഭിനയിപ്പിച്ചിരിക്കുന്നു. 

സ്കോർസസെയുടെ ആദ്യ 3ഡി ചലച്ചിത്രമാണിത്. 3ഡി അയതു കാരണം താനത് കൂടുതൽ ആസ്വദിക്കുന്നുണ്ടെന്നും, കഥാപാത്രങ്ങൾക്ക് കൂടതൽ വികാരപരമായി ദൃശ്യവൽക്കരിക്കുന്നതിനു സാധിക്കുന്നുണ്ടെന്ന് സംവിധായകൻ വ്യക്തമാക്കി. പാരാമൗണ്ട് പിക്ചേർസ് വിതരണം ചെയ്ത ഈ ചിത്രം 2011 നവംബർ 23-നു് അമേരിക്കൻ ഐക്യനാടുകളിൽ പ്രദർശനത്തിനെത്തി . 

മികച്ച ചലച്ചിത്രം, മികച്ച സംവിധായകൻ എനിവയടക്കം 11 അക്കാദമി പുരസ്കാര നാമനിർദ്ദേശങ്ങൾ ഈ ചിത്രത്തിനു ലഭിച്ചിരുന്നു. 84-ആം അക്കാദമി പുരസ്കാരങ്ങളിൽ ഏറ്റവുമധികം നാമനിർദ്ദേശം ലഭിച്ചിരുന്നത് ഈ ചിത്രത്തിനായിരുന്നു. മികച്ച ശബ്ദ മിശ്രണം(Sound mixing), മികച്ച സൗണ്ട് എഡിറ്റിംഗ്, മികച്ച കലാസംവിധാനം, മികച്ച വിഷ്വൽ എഫക്റ്റ്സ്, മികച്ച ഛായാഗ്രഹണം എന്നീ 5 അക്കാദമി പുരസ്കാരങ്ങൾ ഈ ചിത്രം നേടി. ഇതു കൂടാതെ 2 ബാഫ്റ്റ അവാർഡുകളും നേടി. 3 ഗോൾഡൻ ഗ്ലോബ് പുരസ്കാരങ്ങൾക്ക് ഈ ചിത്രം നാമനിർദ്ദേആവും നേടിയിരുന്നു.

മികച്ച ചിത്രം, സംവിധായകൻ എന്നിവയിലടക്കം 11 നാമനിർദ്ദേശങ്ങൾ ലഭിച്ചു .
Golden Globe Awards

National Board of Review]]

Washington D.C. Area Film Critics Association Awards

Boston Society of Film Critics Award



</doc>
<doc id="178341" url="https://ml.wikipedia.org/wiki?curid=178341" title="മീരാ നായർ">
മീരാ നായർ

ഇന്ത്യൻ വംശജയായ ചലച്ചിത്ര സംവിധായികയാണ് മീരാ നായർ (born October 15, 1957).ന്യൂയോർക്ക് കേന്ദ്രീകരിച്ചാണ് മീരാ നായർ ഇപ്പോൾ പ്രവർത്തിച്ചു വരുന്നത് .

ഡൽഹിസർവകലാശാല ,ഹാർവാട് സർവകലാശാല എന്നിവിടങ്ങളിലായിരുന്നു പഠനം .

മീരാ നായരുടെ ആദ്യ ചലച്ചിത്രമായ സലാം ബോംബെ അവർക്ക് 1988 ലെ കാൻ ചലച്ചിത്രമേളയിൽ ഗോൾഡൻ ക്യാമറ നേടിക്കൊടുത്തു.കൂടാതെ മികച്ച വിദേശ ഭാഷാ ചിത്രത്തിനുള്ള ഓസ്കാർ നോമിനെഷനും ലഭിച്ചു ഈ ചിത്രത്തിന്.ഈ സിനിമയിൽ നിന്ന് കിട്ടിയ വരുമാനം കൊണ്ട് തെരുവ് കുട്ടികളുടെ ക്ഷേമത്തിനായുള്ള "സലാം ബാലക് ട്രസ്റ്റ്‌ " എന്ന സംഘടന സ്ഥാപിച്ചു .


2012 ലെ പത്മഭൂഷൻ അടക്കം ഒട്ടേറെ ബഹുമതികൾ ഇവരെ തേടിയെത്തി .



</doc>
<doc id="178344" url="https://ml.wikipedia.org/wiki?curid=178344" title="ദ ഡാവിഞ്ചി കോഡ്">
ദ ഡാവിഞ്ചി കോഡ്

2003-ൽ പുറത്തിറങ്ങിയ ഇംഗ്ലീഷ് നോവൽ ആണ് ദ ഡാവിഞ്ചി കോഡ്.
ഡാൻ ബ്രൌൺ എഴുതിയ ഈ നോവൽ കുറഞ്ഞ കാലം കൊണ്ട് ലോകമെമ്പാടും ധാരാളം വായനക്കാരെ നേടി. ക്രിസ്തീയസഭകളിൽ നിന്നും വലിയ എതിർപ്പ് നേരിടേണ്ടി വന്ന ഈ ത്രില്ലർ നാല്പതിലധികം ഭാഷകളിലേക്ക് വിവർത്തനം ചെയ്യപ്പെടുകയുണ്ടായി. ഈ നോവലിനെ അടിസ്ഥാനമാക്കി സോണിയുടെ കൊളംബിയ പിക്ച്ചേഴ്സ് 2006 -ൽ ഇതേ പേരിൽ ഒരു ചലച്ചിത്രം പുറത്തിറക്കിയിരുന്നു. റോൺ ഹോവാർഡ്‌ സംവിധാനം ചെയ്ത ഈ ചിത്രത്തിൽ നായക കഥാപാത്രത്തെ അവതരിപ്പിച്ചത് ടോം ഹാങ്ക്സ് ആയിരുന്നു. 

പാരീസിലെ ലൂവ്ര് മ്യൂസിയത്തിൽ നടന്ന ഒരു കൊലപാതകത്തിന്റെ രഹസ്യം ചുരുൾ നിവർത്താൻ ശ്രമിക്കുന്ന 
റോബർട്ട് ലാങ്ഡൺ എന്ന ചിഹ്നശാസ്ത്രജ്ഞനാണ് നായകൻ. ഇതിനിടെ കൊല്ലപ്പെട്ട ഴാക് സൊനീയറുടെ ചെറുമകളായ സോഫി നെവെ ലാങ്ഡണോടൊപ്പം കൂടുന്നു. ഡാവിഞ്ചിയുടെ വിട്രൂവിയൻ മനുഷ്യന്റെ ആകൃതിയിൽ കിടക്കുന്ന മൃതശരീരത്തിൽ നിന്നും തുടങ്ങുന്ന അന്വേഷണം നായകനേയും നായികയേയും കൊണ്ടെത്തിക്കുന്നത് ക്രിസ്തുവിന്റെ കാലത്തോളം ചെന്നെത്തുന്ന ഒരു രഹസ്യത്തിലേക്കാണ്. യേശു ക്രിസ്തുവും മഗ്ദലനമറിയവും വിവാഹിതരായിരുന്നുവെന്നും അവരുടെ സന്തതിപരമ്പരകൾ ഇന്നും ജീവിച്ചിരിക്കുന്നുവെന്നും നോവലിലൂടെ ബ്രൗൺ പറയുന്നു. ഡാവിഞ്ചിയും ഐസക് ന്യൂട്ടണും ഉൾപ്പെടുന്ന മഹാന്മാർ പ്രയറിയുടെ മഹാഗുരുക്കന്മാരായിരുന്നുവെന്നും നോവൽ പറയുന്നു. 

യഥാർത്ഥ സംഘടനയായ സിയോനിലെ പ്രയറിയും കത്തോലിക്കാസഭാ വിഭാഗമായ ഓപുസ് ദേയിയും നോവലിന്റെ ഇതിവൃത്തത്തിൽ പ്രധാന പങ്ക് വഹിക്കുന്നു. ഈ നോവലിലെ കലാസൃഷ്ടികൾ, വാസ്തുവിദ്യ, രേഖകൾ, രഹസ്യാചാരങ്ങൾ എന്നിവ ഏതാണ്ട് കൃത്യമാണ്.





</doc>
<doc id="178353" url="https://ml.wikipedia.org/wiki?curid=178353" title="തേംസ്">
തേംസ്

' ( ) ഇംഗ്ലണ്ടിന്റെ തെക്ക് ഭാഗത്തുകൂടി ഒഴുകുന്ന നദിയാണ് തേംസ് . ഇംഗ്ലണ്ടിലെ ഏറ്റവും നീളമുള്ളതും, യുണൈറ്റഡ് കിങ്ഡത്തിലെ രണ്ടാമത്തെ ഏറ്റവും നീളം ഉള്ളതും ആണ് ഇത്.



</doc>
<doc id="178354" url="https://ml.wikipedia.org/wiki?curid=178354" title="ദ സ്റ്റാറി നൈറ്റ്">
ദ സ്റ്റാറി നൈറ്റ്

വിഖ്യാത ചിത്രകാരൻ വിൻസെന്റ് വാൻഗോഗിന്റെ പ്രസിദ്ധമായ ഒരു ചിത്രം ആണ് സ്റ്റാറി നൈറ്റ് (). ഇത് വാൻ ഗോഗിന്റെ മാസ്റ്റർ പീസ്‌ ആയി കരുതപ്പെടുന്നു .

1889 ജൂണിൽ വരച്ച ഈ ചിത്രം സൂര്യോദയത്തിന് തൊട്ടുമുമ്പ്, സെന്റ്-റൂമി-ഡി-പ്രോവെൻസിലെ അദ്ദേഹത്തിന്റെ അഭയകേന്ദ്രമായ മുറിയുടെ കിഴക്ക് അഭിമുഖമായുള്ള ജാലകത്തിൽ നിന്നുള്ള കാഴ്ച ചിത്രീകരിക്കുന്നു. 1941 മുതൽ ന്യൂയോർക്ക് നഗരത്തിലെ മ്യൂസിയം ഓഫ് മോഡേൺ ആർട്ടിന്റെ സ്ഥിരമായ ശേഖരത്തിൽ കാണപ്പെടുന്ന ഈ ചിത്രം ലില്ലി പി. ബ്ലിസ് ബീക്വസ്റ്റ് വഴിയാണ് മ്യൂസിയത്തിന് ലഭിച്ചത്. വാൻ ഗോഗിന്റെ ഏറ്റവും മികച്ച രചനകളിലൊന്നായി ഈ ചിത്രം കണക്കാക്കപ്പെടുന്നു. പാശ്ചാത്യ സംസ്കാരത്തിന്റെ ചരിത്രത്തിലെ ഏറ്റവും അംഗീകൃത ചിത്രങ്ങളിലൊന്നാണ് സ്റ്റാറി നൈറ്റ്. 



</doc>
<doc id="178361" url="https://ml.wikipedia.org/wiki?curid=178361" title="പണ്ഡിറ്റ് കെ.പി. കറുപ്പൻ">
പണ്ഡിറ്റ് കെ.പി. കറുപ്പൻ

പ്രമുഖ മലയാള കവിയും നാടകകൃത്തും സാമൂഹ്യപരിഷ്കർത്താവുമായിരുന്നു പണ്ഡിറ്റ് കെ.പി. കറുപ്പൻ (24 മേയ് 1885 - 23 മാർച്ച് 1938). മുഴുവൻ പേര് "കണ്ടത്തിപ്പറമ്പിൽ പാപ്പു കറുപ്പൻ" എന്നാണ്.

എറണാകുളം ജില്ലയിലെ ചേരാനെല്ലൂരിൽ അരയാ-വാല സമുദായത്തിൽപ്പെട്ട പാപ്പുവിന്റെയും കൊച്ചുപെണ്ണിന്റെയും പുത്രനായി ജനിച്ചു. ജാതിയമായ ഉച്ചനീചത്വങ്ങൾക്കെതിരെ അദ്ദേഹം പൊരുതി. പ്രൈമറി വിദ്യാഭ്യാസത്തിനുശേഷം കൊടുങ്ങല്ലൂർ കോവിലകത്ത്‌ ഹൈസ്ക്കൂൾ വിദ്യാഭ്യാസം. കൊച്ചിരാജാവ്‌ പ്രത്യേക താൽപര്യമെടൂത്തതിനാൽ സംസ്കൃതവും അദ്ദേഹത്തിനു പഠിക്കാനായി. പതിനാലാം വയസ്സിൽ കവിതകളെഴുതിത്തുടങ്ങിയ അദ്ദേഹം ഇരുപതോളം കാവ്യങ്ങൾ രചിച്ചു. എറണാകുളം മഹാരാജാസ്‌ കോളേജിൽ അദ്ധ്യാപകനായിരുന്നു. കേരളവർമ്മ വലിയ കോയിത്തമ്പുരാൻ 'വിദ്വാൻ' ബഹുമതിയും കൊച്ചി മഹാരാജാവ്‌ 'കവിതിലക' ബിരുദവും നൽകി. 1925ൽ കൊച്ചിൻ ലെജിസ്ളേറ്റീവ്‌ കൌൺസിലിലേക്ക്‌ തിരഞ്ഞെടുക്കപ്പെട്ടു. ആ കാലത്തു നിലവിലിരുന്ന ജാതിയിലെ ഉച്ചനീചത്വങ്ങളെ വരച്ചുകാട്ടുകയും വിമർശിക്കുകയും ചെയ്യുന്ന അദ്ദേഹത്തിന്റെരചനയാണ്‌ പ്രശസ്തമായ ജാതിക്കുമ്മി എന്ന കവിത.
അരയസമുദായത്തിന്റെ ഉന്നമനത്തിനുവേണ്ടി കറുപ്പൻ സ്ഥാപിച്ച പ്രാദേശിക ശാഖകളാണ് സഭകൾ.കേരള ലിങ്കൺ എന്ന പേരിൽ പണ്ഡിറ്റ് കറുപ്പൻ അറിയപ്പെടുന്നു.






</doc>
<doc id="178363" url="https://ml.wikipedia.org/wiki?curid=178363" title="ബാലൻ നമ്പ്യാർ">
ബാലൻ നമ്പ്യാർ

പ്രമുഖനായ ഒരു ഭാരതീയ ശിൽപിയും ചിത്രകാരനും ഫോട്ടോഗ്രാഫറും ഗവേഷകനുമാണ് ബാലൻ നമ്പ്യാർ. കേന്ദ്ര ലളിതകലാ അക്കാദമിയുടെ മുൻ ചെയർമാനായി (2012 -) പ്രവർത്തിച്ചു. 2014 ലെ രാജാരവിവർമ പുരസ്‌കാരം ലഭിച്ചിട്ടുണ്ട്.

1937-ൽ കണ്ണൂർ ജില്ലയിലെ കണ്ണപുരത്ത് ജനിച്ച ബാലൻ നമ്പ്യാർ 1971-ൽ ചെന്നെയിലെ ഗവണ്മെന്റ് കോളേജ് ഓഫ് ആർട്‌സ് ആൻഡ് ക്രാഫ്റ്റ്‌സിൽ നിന്ന് ഫൈൻ ആർട്‌സിൽ ഡിപ്ലോമ നേടി.കളിമണ്ണിൽ ശില്പനിർമ്മാണം ആരംഭിച്ച അദ്ദേഹം പിന്നീട് കോൺക്രീറ്റിലും കല്ലിലും ഇരുമ്പ്, വെങ്കലം, സ്റ്റെയിലൻസ് സ്റ്റീൽ തുടങ്ങിയ ലോഹങ്ങളിലും ശില്പങ്ങൾ നിർമ്മിച്ചിട്ടുണ്ട്. ഇന്ത്യയിലെ പ്രമുഖ നഗരങ്ങളിലെല്ലാം അദ്ദേഹത്തിന്റെ ശിൽപങ്ങൾ തലയുയർത്തി നിൽക്കുന്നു. ഡൽഹി സാദിഖ് നഗറിലെ ഇന്ത്യൻ ഓയിൽ കോർപറേഷൻ സമുച്ചയത്തിൽ 'സ്കൈ ഇസ് നോട്ട് ദ് ലിമിറ്റ് ' എന്ന 21 അടി ഉയരമുള്ള സ്റ്റീൽ ശിൽപം, ബാംഗ്ലൂർ ഇലക്ട്രോണിക് സിറ്റിയിലെ 17 അടി ഉയരമുള്ള ശിൽപം, ബാംഗ്ലൂർ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിലുള്ള വലംപിരി ശംഖിന്റെ സ്റ്റീൽ ശിൽപം തുടങ്ങിയവയെല്ലാം അദ്ദേഹത്തിന്റെ കരവിരുതിന്റെ തെളിവുകളാണ്. സ്റ്റീൽ ശിൽപ നിർമ്മാണത്തിലെ പ്രാഗല്ഭ്യം അദ്ദേഹത്തെ ലിംക ബുക്ക് ഓഫ് റെക്കോർഡ്സിലും എത്തിച്ചു. ദക്ഷിണേന്ത്യയുടെ പടിഞ്ഞാറൻ തീരത്തെ ക്ഷേത്രകലകളെക്കുറിച്ച് ഗവേഷണം നടത്തിയിട്ടുള്ള അദ്ദേഹത്തിന്റെ പ്രബന്ധങ്ങൾ അന്താരാഷ്ട്രതലത്തിൽ പ്രസിദ്ധീകരിച്ചിട്ടുണ്ട്. ഇതിനു പുറമേ പെയിന്റിങ്ങിലും ഫോട്ടോഗ്രാഫിയിലും അദ്ദേഹം പ്രതിഭ തെളിയിച്ചിട്ടുണ്ട്.തെയ്യം, തെയ്യത്തിന്റെ മുഖത്തെഴുത്ത്, മുഖമൂടി, കളമ്പാട്ട് എന്നിവയുമായി ബന്ധപ്പെട്ട് നാടുചുറ്റിയെടുത്ത പന്ത്രണ്ടായിരം ഫോട്ടോകൾ നമ്പ്യാരുടെ ശേഖരത്തിലുണ്ട്. തെയ്യത്തെക്കുറിച്ചും ഇരുപത്തിയാറ് ക്ഷേത്രകലകളെക്കുറിച്ചും നടത്തിയ പഠനങ്ങൾ പുസ്തകങ്ങളായിട്ടുണ്ട്. ഇപ്പോൾ ബാംഗ്ലൂരിൽ സ്ഥിരതാമസം. 
ആണവ ശാസ്ത്രജ്ഞയായ ഇറ്റലിക്കാരി ഡോ. എവ്‌ലിനാണു ഭാര്യ. ദിവ്യശ്രീ, നന്ദിനി എന്നിവരാണ് മക്കൾ




</doc>
<doc id="178366" url="https://ml.wikipedia.org/wiki?curid=178366" title="നെർപ">
നെർപ

ഒരു റഷ്യൻ ആണവ മുങ്ങിക്കപ്പലാണ് നെർപ. 1993-ൽ കോംസോമോല്സ്ക്-ഓൺ-അമുർ എന്ന കപ്പൽനിർമ്മാണശാലയിൽ വെച്ച് നെർപയുടെ നിർമ്മാണപ്രവർത്തനങ്ങളാരംഭിച്ചു. 2008-ൽ പുറത്തിറങ്ങിയ ഈ കപ്പൽ 2009 മുതൽ റഷ്യൻ നേവിയിൽ പ്രവർത്തനമാരംഭിച്ചു. ആദ്യം നടത്തിയ പരീക്ഷണത്തിൽ വിഷവാതം ശ്വസിച്ച് 21 പേർ മരണമടഞ്ഞിരുന്നു. 2011 ജനുവരിയിൽ ഇന്ത്യൻ നേവി നെർപയെ 10 വർഷത്തേക്ക് പാട്ടത്തിനെടുത്തു. 73 പേരെ ഉൾക്കൊള്ളാനുൢള്ള സൗകര്യങ്ങൾ കപ്പലിലുണ്ട്. 600 മീറ്റർ ആഴത്തിൽ നൂറുദിവസംവരെ മുങ്ങിക്കിടക്കാൻ കഴിന്ന കപ്പലിന് ടോർപസ്, ക്രൂയിസ് മിസൈലുകൾ ഉൾക്കൊള്ളാൻ ശേഷിയുണ്ട്. 2004ലാണ് നെർപ വാങ്ങുന്നതിന് ആദ്യം കരാറുണ്ടാക്കിയത് എന്നാൽ വിലയിലുണ്ടായ അന്തരം മൂലമാണ് കൈമാറ്റം വൈകിയത്. 


</doc>
<doc id="178370" url="https://ml.wikipedia.org/wiki?curid=178370" title="കിന്റർ സർപ്രൈസ്">
കിന്റർ സർപ്രൈസ്

ഫെററോ എന്ന ഇറ്റാലിയൻ കമ്പനി നിർമ്മിയ്ക്കുന്ന ഒരു തരം മിഠായി ആണു് കിന്റർ സർപ്രൈസ്. ഒരു മുട്ടയുടെ രൂപത്തിൽ പൊതിയുന്ന ഇതിൽ ഒരു ചെറിയ കളിപ്പാട്ടവും ഉണ്ടായിരിയ്ക്കും. ഇതു് ചെറിയ കുട്ടികളെ ലക്ഷ്യം വെച്ചു് ഇറക്കുന്ന ഒരു ഉത്പന്നമാണു്. ഇന്ത്യയിൽ ഇതിനു് കിന്റർ ജോയ് എന്നാണു് പേരിട്ടിരിയ്ക്കുന്നതു്.
താരതമ്യം ചെയ്യുമ്പോൾ കിന്റർ ജോയിയിലെ ചോക്ലേറ്റിനു് വളരെയധികം വിലയുണ്ടു്. 20 ഗ്രാം ചോക്ലേറ്റിനു് 30 രൂപ ചെലവാകുമ്പോൾ കാഡ്ബറിയുടെ പ്രീമിയം ബ്രാന്റായ ബോൺവിലെയ്ക്കു് 90 ഗ്രാമിനു് 75 രൂപയേ ആകുന്നുള്ളൂ. കിന്റർ ജോയിയ്ക്കു് കാഡ്ബറിയുടെ പ്രീമിയം ചോക്ലേറ്റിന്റെ ഇരട്ടിയോളം വിലയുണ്ടു്.

1972-ൽ ഇറ്റലിയിലാണു് ഇതു് ആദ്യമായി നിർമ്മിയ്ക്കുന്നതു്. അമേരിക്കയൊഴിച്ചുള്ള ലോകത്തിലെ എല്ലാ രാജ്യങ്ങളിലും ഇതു് വില്ക്കപ്പെടുന്നു. 1938-ലെ ഭക്ഷ്യ-ഔഷധ-ചമയക്കൂട്ടുകളെ സംബന്ധിയ്ക്കുന്ന നിയമം അനുശാസിയ്ക്കുന്ന "മിഠായിയിൽ ഭക്ഷ്യേതരവസ്തുക്കൾ ചേർക്കുവാൻ പാടില്ല" എന്ന വകുപ്പനുസരിച്ചു് അമേരിയ്ക്കയിൽ ഇതു് നിരോധിയ്ക്കപ്പെട്ടിരിയ്ക്കുന്നു.

1991-നും 1998-നും ഇടയിൽ ലോകത്തെമ്പാടുമായി കുറഞ്ഞതു് നാലു കുട്ടികളെങ്കിലും കിന്റർ മുട്ടയിലെ കളിപ്പാട്ടം വിഴുങ്ങിയതിന്റെ ഫലമായി മരണപ്പെട്ടിട്ടുണ്ടു്.


</doc>
<doc id="178382" url="https://ml.wikipedia.org/wiki?curid=178382" title="ആസ്ബസ്റ്റോസ്">
ആസ്ബസ്റ്റോസ്

ആസ്ബസ്റ്റോസ് എന്നുപേരായ ധതുവും സിമന്റും ചേർത്ത് നിർമ്മിക്കുന്നതാണ് ആസ്ബസ്റ്റോസ്-സിമന്റ് പാളികൾ. വീടുകളുടെ മേൽക്കൂരകൾക്കും മറ്റ് ആവശ്യങ്ങൾക്കും ഉപയോഗപ്പെടുത്തുന്ന ആസ്ബസ്റ്റോസ്സുമായുള്ള സമ്പർക്കം അർബുദ രോഗത്തിന് കാരണമാകാം. . ആരോഗ്യത്തിനു ഹാനികരമാണെന്ന കാരണത്താൽ ആസ്ബസ്റ്റോസ് ഷീറ്റുകൾ നിരോധിക്കാണമെന്ന ആവശ്യം ഈയിടെ സുപ്രീംകോടതി തള്ളുകയുണ്ടായി. ആസ്ബസ്റ്റോസ് നിരോധനം ആവശ്യപ്പെട്ട് 2004-ൽ കല്യാണേശ്വരി എന്ന ഒരു സന്നദ്ധ സംഘടനായാണ് പൊതു താത്പര്യ ഹർജി സമർപ്പിച്ചത്. .




</doc>
<doc id="178383" url="https://ml.wikipedia.org/wiki?curid=178383" title="ഷഹീദ് പർവേസ് ഖാൻ">
ഷഹീദ് പർവേസ് ഖാൻ

പ്രമുഖനായ ഒരു ഹിന്ദുസ്ഥാനി സംഗീതഞ്ജനും സിത്താർ വാദകനുമാണ് ഉസ്താദ് ഷഹീദ് പർവേസ് ഖാൻ
മുംബെയിൽ ജനിച്ചു. എട്ടു വയസ്സു മുതൽ സിത്താർ കച്ചേരി ആരംഭിച്ചു.



</doc>
<doc id="178394" url="https://ml.wikipedia.org/wiki?curid=178394" title="ഗുന്ദേച്ച സഹോദരങ്ങൾ">
ഗുന്ദേച്ച സഹോദരങ്ങൾ

ഉമാകാന്ത് ഗുന്ദേച്ച, രമാകാന്ത് ഗുന്ദേച്ച എന്നീ സഹോദരരാണ് ഗുന്ദേച്ച സഹോദരങ്ങൾ എന്ന പേരിലറിയപ്പെടുന്ന പ്രശസ്ത ഹിന്ദുസ്ഥാനി സംഗീതഞ്ജർ. മുൻനിര ദ്രുപദ് ഗായകരായ ഇവർ ഒരുമിച്ച് മാത്രം കച്ചേരി നടത്തുന്നവരാണ്. 2012 ലെ പത്മശ്രീ പുരസ്കാരം ഇരുവർക്കുമായി നൽകുകയുണ്ടായി.
മദ്ധ്യപ്രദേശിലെ ഉജ്ജയിനിൽ ജനിച്ചു. 1981 ൽ ദ്രുപദ് സംഗീതഞ്ജരായ സിയാ ഫരിദുദ്ദീൻ ദാഗറുടെയും സിയാ മൊഹിയുദ്ദീൻ ദാഗറിന്റെയും ശിഷ്യത്ത്വം സ്വീകരിച്ച് ഭോപ്പാലിലേക്ക് വന്നു.
ഭോപ്പാലിൽ ദ്രുപദ് ഇൻസ്റ്റിറ്റ്യൂട്ട് നടത്തുന്നു.

രമാകാന്ത് ഗുന്ദേച്ച 2019 നവംബർ 8 ന് അമ്പത്തേഴാം വയസിൽ അന്തരിച്ചു.



</doc>
<doc id="178400" url="https://ml.wikipedia.org/wiki?curid=178400" title="ആലപ്പി രംഗനാഥ്">
ആലപ്പി രംഗനാഥ്

ഒരു മലയാളം ചലച്ചിത്രസംഗീത സംവിധായകൻ ആണ് ആലപ്പി രംഗനാഥ് .
1949 മാർച്ച് മാസം 9-ന് ജനിച്ചു. രംഗനാഥ് നൃത്തസംഗീതങ്ങളിലുള്ള അഭ്യാസനത്തിനുശേഷം നാടകങ്ങളിലും, നൃത്തനാടകങ്ങളിലും ആണ് ശ്രദ്ധ കേന്ദ്രീകരിച്ചത്.
1973 ൽ പി.എ. തോമസ്സിന്റെ 'ജീസ്സസ്' എന്ന ചിത്രത്തിനുവേണ്ടി 'ഹോസാന...' എന്ന ഗാനത്തിനാണ് ആദ്യമായി സംഗീതം നൽകിയത്.

ആരാന്റെ മുല്ല കൊച്ചുമുല്ല, പപ്പൻ പ്രിയപ്പെട്ട പപ്പൻ തുടങ്ങി ആറ് ചിത്രങ്ങൾക്ക് സംഗീതം നൽകി. കുറെയധികം കാസറ്റുകൾക്ക് സംഗീതം നിർവ്വഹിച്ചു. അമ്പാടി തന്നിലൊരുണ്ണി എന്ന ചലച്ചിത്രം സംവിധാനം ചെയ്യുകയും ചെയ്തു.



</doc>
<doc id="178413" url="https://ml.wikipedia.org/wiki?curid=178413" title="പാരിറ്റി ബിറ്റ്">
പാരിറ്റി ബിറ്റ്

ഒരു ബൈനറി സംഖ്യയിലെ ഒന്നു വിലയായിട്ടുള്ള ബിറ്റുകളുടെ എണ്ണം ഒറ്റ സംഖ്യയൊ, ഇരട്ട സംഖ്യയൊ ആക്കുന്നതിനു വേണ്ടി കൂട്ടി ചേർക്കുന്ന ബിറ്റിനെയാണ് പാരിറ്റി ബിറ്റ് എന്നു വിളിക്കുന്നത്. ഒരു ലളിതമായ തെറ്റ് തിരുത്തൽ കോഡ് എന്ന രീതിയൽ പാരിറ്റി ബിററ് ഉപയോഗിച്ച് വരുന്നു.

പ്രധാനമായും രണ്ടു തരം പാരിറ്റി ബിറ്റുകൾ ഉണ്ട്, ഇരട്ട പാരിറ്റി ബിറ്റും, ഒറ്റ പാരിറ്റി ബിറ്റും.



</doc>
<doc id="178415" url="https://ml.wikipedia.org/wiki?curid=178415" title="മേൽവിലാസം (ചലച്ചിത്രം)">
മേൽവിലാസം (ചലച്ചിത്രം)

2011 ൽ പുറത്തിറങ്ങിയ മലയാള ചലച്ചിത്രം ആണ് മേൽവിലാസം .മാധവ് രാംദാസ് എന്ന നവാഗതൻ ആണീ സിനിമയുടെ സംവിധായകൻ .സ്വദേശ് ദീപക് എഴുതിയ കോർട്ട് മാർഷൽ എന്ന നാടകത്തെ ആസ്പദമാക്കി സൂര്യ കൃഷ്ണമൂർത്തി ആണ് തിരക്കഥ രചിച്ചത്.

പാർഥിപൻ ആണ് പട്ടാളക്കാരന്റെ വേഷത്തിൽ അഭിനയിക്കുന്നത്. ക്യാപ്റ്റൻ വികാസ് റോയി ആയി സുരേഷ് ഗോപിയും വിധി പറയുന്ന ജൂറിയുടെ പ്രധാനിയായി തലൈവാസൽ വിജയും അഭിനയിക്കുന്നു. രാമചന്ദ്രൻ വെടിവെച്ചിട്ട് പരിക്കുകളോടെ രക്ഷപ്പെട്ട ക്യാപ്‌റ്റൻ ബി.ഡി. കപൂർ (കൃഷ്ണകുമാർ), രാമചന്ദ്രനെ എതിർക്കുന്ന മേജർ അജയ് പുരി (കക്ക രവി) ഡോക്‌ടർ ആയ ക്യാപ്റ്റൻ ഗുപ്ത (അശോകൻ) ചില ഓഫീസർമാരും കുറച്ചു പട്ടാളക്കാരും അമ്മു എന്നൊരു കുട്ടിയും. ഇത്രയും പേരാണ് ഈ സിനിമയിലെ കഥാപാത്രങ്ങൾ.


</doc>
<doc id="178419" url="https://ml.wikipedia.org/wiki?curid=178419" title="ഒസ്തി (തമിഴ് ചലച്ചിത്രം)">
ഒസ്തി (തമിഴ് ചലച്ചിത്രം)

എസ്.ധരണി സംവിധാനം ചെയ്ത് സിലമ്പരസൻ, ഗിതൻ രമേഷ്, റിച്ച, സോനു സൂദ് എന്നിവർ പ്രധാനകഥാപാത്രങ്ങളെ അവതരിപ്പിച്ച് 2011 ഡിസംബർ 8-ന് പുറത്തിറങ്ങിയ തമിഴ് ചലച്ചിത്രമാണ് ഒസ്തി. 2010-ൽ പുറത്തിറങ്ങിയ ദബാംഗ് എന്ന ഹിന്ദി ചലച്ചിത്രത്തിന്റെ പുനരാവിഷ്കരണമാണ് ഒസ്തി.


</doc>
<doc id="178422" url="https://ml.wikipedia.org/wiki?curid=178422" title="ജാതിക്കുമ്മി">
ജാതിക്കുമ്മി

അധഃസ്ഥിത സമുദായങ്ങളെ ഒന്നിപ്പിക്കുക എന്ന ലക്ഷ്യത്തോടെ പണ്ഡിറ്റ് കറുപ്പൻ രചിച്ച ഒരു കാവ്യ ശിൽപ്പമാണ് ജാതിക്കുമ്മി.

1905ലാണ് ‘ജാതിക്കുമ്മി’ രചിക്കപ്പെട്ടതെങ്കിലും ആദ്യമായി അച്ചടിച്ചത് 1912ലാണ്. ശങ്കരാചാര്യാരുടെ മനീഷാപഞ്ചകത്തിന്റെ സ്വതന്ത്രവും വ്യാഖ്യാനാത്മകവുമായ പരിഭാഷയാണിത്. ജാതി വ്യത്യാസത്തിന്റെ അർത്ഥശൂന്യതയെ വ്യക്തമാക്കുന്ന സൃഷ്ടിയായി ഇതു വിലയിരുത്തപ്പെടുന്നു. ആശാന്റെ ദുരവസ്ഥ പുറത്തു വരുന്നതിനു ഒരു ദശാബ്ദം മുൻപ് പ്രസിദ്ധപ്പെടുത്തിയ കൃതിയാണിത്.

അച്ചടിമഷി പുരളുന്നതിനു മുമ്പുതന്നെ കൊടുങ്ങല്ലൂരിലും സമീപപ്രദേശങ്ങളിലും കൊച്ചിരാജ്യത്തിന്റെ തെക്കേയറ്റംവരെയും തൊട്ടുകിടക്കുന്ന തിരുവിതാംകൂർ പ്രദേശങ്ങളിലും പാടിയും പകർത്തിയും ഒട്ടേറെപ്പേർ അത് ഹൃദിസ്ഥമാക്കിയിരുന്നു. ഓണക്കാലത്ത് സ്ത്രീജനങ്ങൾ പാടിക്കളിക്കയും ചെയ്തിരുന്നു. കീഴാളജനങ്ങൾക്കിടയിൽ പ്രചരിച്ച പ്രസ്തുതകൃതിയിൽനിന്നും ഉൾക്കൊണ്ട ഉണർവ് അവരിൽ ആത്മവിശ്വാസം വളർത്തുകയും അയിത്താചരണങ്ങളെ ധീരതയോടെ നേരിടാൻ പ്രാപ്തരാക്കുകയും ചെയ്തു. ‘ജാതിക്കുമ്മി’ ഉണർത്തിയ യുക്തിബോധം കരുത്താർജിച്ചതിന്റെ ഫലമായിട്ടാണ് ‘കൊച്ചി പുലയമഹാജനസഭ’യുടെ ആദ്യസമ്മേളനം എറണാകുളം സെൻറ് ആൽബർട്ട് ഹൈസ്കൂളിൽ നടക്കാനിടയായത്. ‘‘നിരക്ഷരകുക്ഷികളായ കേരളത്തിലെ പുലയരും അവരെപ്പോലുള്ള മറ്റു നിർഭാഗ്യവാന്മാരും ‘ജാതിക്കുമ്മി’യിലെ പല ഭാഗങ്ങളും അക്കാലത്തിനിടക്ക് ഹൃദിസ്ഥമാക്കിയിരുന്നു. എന്നുമാത്രമല്ല, സനാതനികൾ ഹരിനാമകീർത്തനങ്ങളും സന്ധ്യാനാമാദികളും ചൊല്ലുംപോലെ എന്നും രാത്രികാലങ്ങളിൽ തങ്ങളുടെ കുടിലുകൾക്കകത്തിരുന്ന് അവരത് പാടിരസിക്കുകയും പതിവായിരുന്നു. ‘ജാതിക്കുമ്മി’ അത്രയേറെ ജനസ്വാധീനം ആർജിച്ചശേഷമാണ് ‘ദുരവസ്ഥ’ പ്രത്യക്ഷപ്പെട്ടതുതന്നെ.’’ എന്നിങ്ങനെ ജാതിക്കുമ്മിയുടെ സാമൂഹ്യ പ്രാധാന്യത്തെക്കുറിച്ച് ടി.കെ.സി. വടുതല രേഖപ്പെടുത്തിയിട്ടുണ്ട്..

‘അമ്മാനക്കുമ്മി’ എന്ന നാടൻശീലിൽ 141 പാട്ടുകളാണ് ‘ജാതിക്കുമ്മി’യിലുള്ളത്. അതീവ ലളിതമായ ഭാഷയിൽ കുമ്മിപ്പാട്ടിന്റെ തനി ഗ്രാമീണ ഈണത്തിലും താളത്തിലുമാണ് രചന നിർവഹിച്ചത്. ആദിശങ്കരന്റെ അനുഭവത്തെ പരാമർശിച്ചാണ് ജാതിക്കുമ്മി ആരംഭിക്കുന്നത്. ശിവനെ തൊഴാൻപോകുന്ന ശങ്കരാചാര്യർക്ക് പറയ സമുദായത്തിൽപ്പെട്ട രണ്ടുപേർ മാർഗതടസം ഉണ്ടാക്കുന്നു. തുടർന്നുള്ള സംഭാഷണത്തിലൂടെയാണ് ജാതിക്കുമ്മിയുടെ പ്രമേയം അനാവരണം ചെയ്യുന്നത്. തീണ്ടലും തൊടീലും പറിച്ചെറിഞ്ഞെങ്കിൽ മാത്രമെ സമൂഹത്തിന് പുരോഗതിയുണ്ടാകൂ എന്ന ഉപദേശം നൽകിയാണ് കൃതി അവസാനിക്കുന്നത്. ആത്മാവാണോ ശരീരമാണോ വഴിമാറിപ്പോകേണ്ടതെന്ന് ജ്ഞാനിയായ പറയൻ ചോദിക്കുന്നു.
‘‘ഗാത്രത്തിനോ തീണ്ടലാത്മാവിനോ?’’ എന്ന പറയന്റെ ചോദ്യത്തിനുമുന്നിൽ ആചാര്യസ്വാമിയുടെ ജാതിഗർവം അസ്തമിക്കുന്നു.
ജാതി ധിക്കാരമല്ലയോ എന്ന കവിയുടെ ചോദ്യം സവർണമേധാവിത്വത്തെ ചോദ്യം ചെയ്തു.


</doc>
<doc id="178427" url="https://ml.wikipedia.org/wiki?curid=178427" title="കോർട്ട് മാർഷൽ (നാടകം)">
കോർട്ട് മാർഷൽ (നാടകം)

സ്വദേശ് ദീപക് രചിച്ച് 1991 ൽ പ്രസിദ്ധീകരിച്ച നാടകം ആണ് കോർട്ട് മാർഷ്യൽ .
ഇന്ത്യൻ സമൂഹത്തെ ഗ്രസിച്ചിരിക്കുന്ന ജാതി വിവേചനം എന്ന വിപത്ത് നമ്മുടെ സേനയിലും ഉണ്ടെന്നു പറയുകയാണീ നാടകം . കടുത്ത ജാതി അധിക്ഷേപം മൂലം രണ്ടു മേലുദ്യോഗസ്‌ഥർക്കു നേരേ നിറയൊഴിക്കുകയും അതിലൊരാൾ മരിക്കുകയും ചെയ്‌ത കേസിൽ കോർട്ട് മാർഷൽ നേരിടുന്ന രാം ചന്ദർ എന്ന പട്ടാളക്കാരന്റെ കഥയാണിത്. അയാളുടെ ഭാഗം വാദിക്കുന്നത് പ്രഗത്‌ഭനായ ക്യാപ്റ്റൻ വികാസ് റോയി ആണ്.ഇന്ത്യൻ പടാളത്തിലെ ജാതി വിവേചനത്തിന്റെ ആരും പറയാത്ത കഥയാണ് നാടകം പറയാൻ ശ്രമിക്കുന്നത്.


</doc>
<doc id="178429" url="https://ml.wikipedia.org/wiki?curid=178429" title="റീഡിംഗ്, ബെർക്‌ഷയർ">
റീഡിംഗ്, ബെർക്‌ഷയർ

റീഡിംഗ് ( ) ഇംഗ്ലണ്ടിലെ ഒരു വലിയപട്ടണമാണ്. തേംസ് താഴ്വരയിലെ നദീസംഗമത്തിൽ തേംസ് നദിയും കെന്നറ്റ് നദിയും ഇവിടെ വെച്ചാണ് ഒന്നിക്കുന്നത്.


</doc>
<doc id="178432" url="https://ml.wikipedia.org/wiki?curid=178432" title="കേരളാ പാഠ്യപദ്ധതി ചട്ടക്കൂട് - 2007">
കേരളാ പാഠ്യപദ്ധതി ചട്ടക്കൂട് - 2007

2005 ൽ രൂപീകരിക്കപ്പെട്ട ദേശീയ പാഠ്യപദ്ധതി രൂപരേഖയുടെ ( NCF - 2005) ചുവടുപിടിച്ച് 2007 -ൽ തയ്യാറാക്കിയ കേരള പാഠ്യപദ്ധതിയാണ് ( KCF - 2007) കേരളാ പാഠ്യപദ്ധതി ചട്ടക്കൂട് - 2007 എന്നറിയപ്പെടുന്നത്. 1996 - 97 കാലഘടത്തിൽ തുടങ്ങിവെച്ച വിദ്യാഭ്യാസ പരിഷ്‌കരണത്തിന്റെ സ്വാഭാവികമായ ഒരു തുടർച്ചയായി ഇതിനെ കാണാം. അന്നുമുതൽ നടപ്പിലായ പല കാര്യങ്ങളും ഇതിൽ ഉൾപ്പെടുത്തിയിട്ടുണ്ട്. ആശയാവതരണരീതി , ഉദ്ഗ്രഥിത സമീപനം , ബഹുമുഖമായ ബുദ്ധിയുടെ വികാസം , അറിവിന്റെ നിർമ്മാണം തുടങ്ങിയ സമീപനങ്ങൾ ഇതിന്റെ ഭാഗമായി വന്നതാണ്.
കേരളം അഭിമുഖീകരിക്കുന്ന സാമൂഹിക- സാംസ്‌കാരിക- സാമ്പത്തിക- രാഷ്ട്രീയ പ്രശ്‌നങ്ങളെ വിലയിരുത്തി, (കെ.സി.എഫ് - 2007). ഈ പ്രശ്‌നങ്ങളെ വിശകലനം ചെയ്ത് എട്ട് പ്രശ്‌നമേഖലകളിലായി ക്രോഡീകരിക്കുന്നു.

14 ഫോക്കസ് ഗ്രൂപ്പുകളുടെ പഠനത്തിലൂടെയും സംസ്ഥാനതലത്തിൽ രൂപപ്പെടുത്തിയ കോർഗ്രൂപ്പിന്റെ നിരവധി യോഗങ്ങളിലെ ചർച്ചയിലൂടെയും രൂപപ്പെട്ട കരട് രൂപരേഖ കേരളത്തിലെ മുഴുവൻ തദ്ദേശസ്വയംഭരണ സ്ഥാപനങ്ങളിലും ചർച്ചചെയ്യുകയുണ്ടായി. അതുപോലെതന്നെ, വിദ്യാഭ്യാസ തൽപരരായ ഏതൊരാൾക്കും ഈ ചർച്ചയിൽ പങ്കെടുക്കുന്നതിന് സംസ്ഥാനതലത്തിലും ഇന്റർനെറ്റ്‌വഴിയും അവസരമൊരുക്കുകയും ചെയ്തു ഫോക്കസ്ഗ്രൂപ്പുകളുടെ കണ്ടെത്തൽ സംസ്ഥാന കോർസമിതി ചർച്ചചെയ്താണ് കരട്‌രേഖയുണ്ടാക്കിയത്. മുപ്പത് പേരാണ് ഈ കോർഗ്രൂപ്പിലുള്ളത്. പൊതുവിദ്യാഭ്യാസ പ്രിൻസിപ്പൽ സെക്രട്ടറി ചെയർമാനും ഭാഷാഇൻസ്റ്റിറ്റിയൂട്ടിലെ റിട്ടയേർഡ് അസിസ്റ്റന്റ് ഡയറക്ടർ വൈസ്‌ചെയർമാനും എസ്.സി. ഇ.ആർ.ടി ഡയറക്ടർ കൺവീനറും കരിക്കുലം ആൻഡ് ടെക്‌സ്റ്റ്ബുക്‌സ് വിഭാഗം തലവൻ, തൃശൂർ മുല്ലശ്ശേരി സ്‌കൂളിലെ അധ്യാപകൻ സി. മധുസൂദനൻ എന്നിവർ ജോയന്റ് കൺവീനർമാരുമായിട്ടുള്ള കമ്മിറ്റിയിൽ തദ്ദേശസ്വയംഭരണസ്ഥാപനങ്ങളുടെ ആറ് പ്രതിനിധികളും പത്ത് അധ്യാപക സംഘടനാപ്രതിനിധികളും വിദ്യാഭ്യാസവകുപ്പ്, കേരള യൂനിവേഴ്‌സിറ്റി എന്നിവയിലെ ഉന്നത ഉദ്യോഗസ്ഥന്മാരായ പത്ത് പേരും അടങ്ങുന്നു. എൻ.സി.ഇ.ആർ.ടിയിലെ കരിക്കുലം ഗ്രൂപ്പ് തലവൻ ഡോ. എം.എ. ഖാദർ, ജവഹർലാൽ നെഹ്‌റു യൂനിവേഴ്‌സിറ്റിയിലെ ഡോ. അനിത രാംപാൽ, കേരള വിദ്യാഭ്യാസ ഉപദേശകസമിതി ചെയർമാൻ പ്രഫ.എം.ആർ. രാഘവവാര്യർ എന്നിവരെ കമ്മിറ്റിയിൽ വിദ്യാഭ്യാസ വിദഗ്ദ്ധരായി ഉൾപ്പെടുത്തി. സന്നദ്ധ സംഘടനാ പ്രതിനിധിയായി ശാസ്ത്രസാഹിത്യ പരിഷത്തിന്റെ സംസ്ഥാന പ്രസിഡന്റായിരുന്ന ഡോ. കെ.എൻ. ഗണേശിനെ ഉൾപ്പെടുത്തിയിരുന്നു.

കെ.സി.എഫിന്റെ രൂപീകരണത്തിൽ കേരള ശാസ്ത്രസാഹിത്യപരിഷത്തിന്റെ അമിത സ്വാധീനമുണ്ടായിരുന്നതായി ആക്ഷേപമുയർന്നിരുന്നു.



</doc>
<doc id="178435" url="https://ml.wikipedia.org/wiki?curid=178435" title="ഇന്ത്യൻ ആനിമേഷൻ വ്യവസായം">
ഇന്ത്യൻ ആനിമേഷൻ വ്യവസായം

ചലച്ചിത്രങ്ങൾക്കുള്ള ദ്വിമാന അനിമേഷനും, ത്രിമാന ആനിമേഷനും, വിഷ്വൽ എഫക്ടും ചേർന്നതാണ് ഇന്ത്യൻ ആനിമേഷൻ വ്യവസായം.

ഏക്‌ അനേക് ഓർ ഏകതാ ആണ് ഇന്ത്യയിലെ ആദ്യത്തെ ആനിമേഷൻ ഫിലിം ആയി കണക്കാക്കുന്നത് .

2006-ൽ ഇന്ത്യൻ ആനിമേഷൻ വ്യവസായം 354 മില്യൺ യു.എസ് ഡോളർ വരെയും, 2010-ൽ 869 മില്യൺ യു.എസ് ഡോളർ വരെയും എത്തി. 2015-ൽ ഇന്ത്യൻ ആനിമേഷൻ വ്യവസായം 1.5 യു.എസ് ഡോളർ ബില്ല്യൻ വരെ എത്തുമെന്ന് കരുതുന്നു.


</doc>
<doc id="178447" url="https://ml.wikipedia.org/wiki?curid=178447" title="എം.കെ. ഹരികുമാർ">
എം.കെ. ഹരികുമാർ

മലയാളത്തിലെ പ്രമുഖ വിമർശകനും സാഹിത്യ പത്രപ്രവർത്തകനുമാണ് എം.കെ. ഹരികുമാർ 
1962 ജൂലൈ 30 നു എറണാകുളം ജില്ലയിലെ കൂത്താട്ടുകുളത്ത് ജനിച്ചു.മംഗളം ,കേരളകൗമുദി പത്രങ്ങളിൽ പത്രപ്രവർത്തനം. കലാകൗമുദി വാരികയിലെ അക്ഷരജാലകം എന്ന കോളം എഴുതുന്നുണ്ട്.. 

ആത്മായനങ്ങളുടെ ഖസാക്ക് 


</doc>
<doc id="178463" url="https://ml.wikipedia.org/wiki?curid=178463" title="പുറമത്ര">
പുറമത്ര

കേരളത്തിലെ പാലക്കാട്‌ ജില്ലയിൽ കുലുക്കല്ലുർ പഞ്ചായത്തിൽ സ്ഥിതി ചെയുന്ന ഒരു ഗ്രാമമാണ്‌ പുറമത്ര ( ഇംഗ്ലീഷ് - ). 

ഒറ്റപ്പാലം ഉപജില്ലയിൽ ഉൾപ്പെടുന്ന ഈ ഗ്രാമത്തിന്റെ അടുത്തുള്ള റെയിൽവേ സ്റ്റേഷൻ കുലുക്കല്ലുരിൽ ആണ്, ഷോർണൂർ നിലമ്പൂർ റെയിൽവേ പാത ഇവിടെ കടന്നു പോകുന്നു. കൃഷിക്കാർ ആണ് ഈ ഗ്രാമത്തിൽ ഏറെയും. പ്രധാനപ്പെട്ട കൃഷി നെൽകൃഷിയും വാഴകൃഷിയും ആണ്. ഇവിടുത്തുകാരുടെ പ്രധാനപ്പെട്ട ഉത്സവം ആണ് കാളവേല. മുളയൻകാവ്‌ കാളവേല വളരെ പ്രസിദ്ധം ആണ്. പ്രകൃതി മനോഹര ദൃശ്യങ്ങളാൽ സമ്പന്നമാണ് ഈ ഗ്രാമം, പുറമത്ര പാടം, ആനക്കൽ നരിമട, ആന പാറ എന്നിവ അവയിൽ ചിലതാണ് . തൂത പുഴ ഈ നാട്ടിലൂടെ കടന്നു പോകുന്നു. പ്രധാനപ്പെട്ട പല ജലസേചന പദ്ധതികൾ ഈ ഗ്രാമത്തിൽ നിലവിൽ ഉണ്ട്.മുളയൻകാവ്‌ ഭഗവതി ക്ഷേത്രം , ആനക്കൽ ഭഗവതി ക്ഷേത്രം , തട്ടേക്കര ശിവ ക്ഷേത്രം , സൂര്യ ചന്ദ്ര ക്ഷേത്രം , ആനപ്പായ ഗണപതി ക്ഷേത്രം എന്നിവയാണ് അടുത്തുള്ള പ്രധാനപെട്ട ക്ഷേത്രങ്ങൾ . മപ്പാട്ടുകര, മാരായമംഗലം സൌത്ത് , പള്ളിയൽ തൊടി , കമ്പ തൊടി , മുളയൻകാവ്‌ എന്നിവയാണ് അടുത്തുള്ള മറ്റു ഗ്രാമങ്ങൾ.

കരിപ്പൂർ വിമാന താവളം


പ്രൈമറി ഹെൽത്ത്‌ സെന്റെർ പുറമത്ര







</doc>
<doc id="178464" url="https://ml.wikipedia.org/wiki?curid=178464" title="വി. ആദിമൂർത്തി">
വി. ആദിമൂർത്തി

ഒരു പ്രമുഖ ഭാരതീയ ബഹിരാകാശ ശാസ്ത്രഞ്ജനും ഇന്ത്യൻ ബഹിരാകാശ ഇൻസ്റ്റിറ്റ്യൂട്ടിന്റെ ഡീനും ഐ.എസ്.ആർ.ഒ ഗ്രഹാന്തരയാത്രാ മേധാവിയുമാണ് ഡോ.വി. ആദിമൂർത്തി. ശാസ്ത്ര രംഗത്തെ സംഭാവനകൾക്കായി 2012 ൽ പത്മശ്രീ പുരസ്കാരം ലഭിച്ചു.
1973 ൽ ഐ.എസ്.ആർ.ഓ യിൽ ചേർന്നു.കാൺപൂർ ഐ.ഐ.ടിയിൽനിന്ന് പിഎച്ച്.ഡിയെടുത്ത ശേഷം സയൻറിസ്റ്റ് എൻജിനീയറായി വി.എസ്.എസ്.സിയിലെത്തി. അന്ന് മുതൽ സൈക്കിളായിരുന്നു വാഹനം.
ഐ.എസ്.ആർ.ഒയുടെയും വി.എസ്.എസ്.സിയുടെയും പല കണ്ടെത്തലുകൾക്ക് പിന്നിലും അദ്ദേഹം പ്രവർത്തിച്ചിരുന്നു. ചന്ദ്രയാൻ ഒന്നിന്റെ റൂട്ട് നിശ്ചയിക്കുന്നതിലും ഇദ്ദേഹം നിർണായക പങ്കുവഹിച്ചു. വി.എസ്.എസ്.സിയിൽനിന്ന് വിരമിച്ചശേഷം പുതിയ കണ്ടുപിടിത്തങ്ങൾക്ക് വഴിയൊരുക്കുന്ന ഗ്രഹാന്തരയാത്രയുടെയും പുത്തൻ ബഹിരാകാശ ശാസ്ത്രജ്ഞരെ വാർത്തെടുക്കുന്ന ഇന്ത്യൻ ബഹിരാകാശ ഇൻസ്റ്റിറ്റ്യൂട്ടിന്റെ മേധാവിയുമാണ്.


</doc>
<doc id="178470" url="https://ml.wikipedia.org/wiki?curid=178470" title="വെള്ളപ്പൈൻ">
വെള്ളപ്പൈൻ

പശ്ചിമഘട്ട മഴക്കാടുകളിൽ വളരുന്ന നിത്യഹരിതമായ ഒരു വൻമരമാണ് വെള്ളപ്പൈൻ അഥവാ വെള്ളക്കുന്തിരിക്കം. (ശാസ്ത്രീയനാമം:"Vateria indica"). 40-60 മീറ്ററോളം ഉയരം വയ്ക്കും. പശ്ചിമഘട്ടത്തിൽ 2000 മില്ലി മീറ്ററിൽ കൂടുതൽ മഴയുള്ള ഉയരം കുറഞ്ഞ മലകളിലാണ് ഇവ വളരുന്നത്. എന്നാൽ അപൂർവ്വമായി ഭൂമിക്കടിയിൽ ജലം കൂടുതലായുള്ള ചില ഇലകൊഴിയും കാടുകളിലും നാട്ടിൻപ്രദേശത്തും ഇവയെ കണ്ടെത്തിയിട്ടുണ്ട്. തീരപ്രദേശങ്ങളിലും ഇവ വളരുന്നു. 

ചെറുപ്പത്തിൽ തണലിലേ വളരൂ, പിന്നീടു തണൽ വേണമെന്നില്ല. തീയിലും ഫ്രോസ്റ്റിലും നശിച്ചുപോകും. വരൾച്ച അസഹ്യമാണ്‌. വിത്തിനു നല്ല ഭാരമുണ്ട്‌. സ്വാഭാവികമായിത്തന്നെ പുനരുദ്ഭവിക്കുന്നു, അതിനാൽ തായ്‌മരത്തിന്റെ ചുവട്ടിൽ തന്നെ ധാരാളം തൈകൾ കാണാം. നേഴ്‌സറിത്തൈകൾ വേണമെങ്കിൽ വിളഞ്ഞ പുതിയ വിത്ത്‌ മുളപ്പിച്ച്‌ മൂന്നോ നാലോ ആഴ്‌ച വളർന്നുകഴിയുമ്പോൾ തോട്ടത്തിലേക്കു മാറ്റിനടാം. 95 ശതമാനത്തോളം വിത്തുകളും മുളയ്ക്കും. ആദ്യത്തെ വേനൽക്കാലം കടന്നുകിട്ടലാണ്‌ ഏറ്റവും പ്രയാസകരം, അതുകടന്നാൽ രക്ഷപ്പെട്ടെന്നു കരുതാം. അതീവഗുരുതരമായ വംശനാശഭീഷണി നേരിടുന്ന ഒരു വൃക്ഷമാണിത്. ഇതിനെ നേരിടാനായി കർണാടകത്തിൽ മൂന്നു നേഴ്സറികളിൽ വെള്ളപ്പയിന്റെ 2-3 ലക്ഷം വിത്തുകൾ ഓരോ വർഷവും ഉണ്ടാക്കിയെടുക്കുന്നുണ്ട്. പലവിധം പ്രാണികളും ഈ മരത്തിന് ശല്യമാവാറുണ്ട്. ഇത്തരം 42 പ്രാണിവർഗ്ഗത്തെ തിരിച്ചറിഞ്ഞിട്ടുണ്ട്. 


വൃഷത്തിന്റെ തൊലി മിനുസമാർന്നതും നേർത്തതുമാണ്. ഇതിൽ വെള്ളപ്പൊട്ടുകൾ കാണപ്പെടുന്നു. വെള്ളയും കാതലുമുള്ളവയാണ് ഇതിന്റെ തടി. മങ്ങിയ വെള്ള നിറമാണ് കാതലിന്. സാവധാനം ഈ നിറം തവിട്ടു നിറമായി മാറുന്നു. ജനുവരി മുതൽ മാർച്ച് വരെയാണ് പുഷ്പിക്കുന്നത്. സുഗന്ധമുള്ള പൂക്കൾക്ക് വെള്ളനിറമാണ്. പരാഗണം നടത്തുന്നത് പ്രാണികളാണ്. തടിക്കു ഭാരവും ബലവും കുറവായതിനാൽ പ്ലൈവുഡ്, പാക്കിങ് പെട്ടികൾ എന്നിവയുടെ നിർമ്മാണത്തിനായി ഉപയോഗിക്കുന്നു. സാവധാനം വളർന്ന് കാടിന്റെ മുകൾത്തട്ട് വരെ ഉയരമെത്തും. വളവില്ലാതെ വളരെ ഉയരെവരെ വളരുന്ന മരങ്ങൾ സാധാരണമാണ്. മരം ഘനഅടിയ്ക്ക് 575 വരെ ഭാരമുണ്ടാവും. 

വൃക്ഷത്തിന്റെ കറ ഉറച്ചാൽ കിട്ടുന്ന കുന്തിരിക്കം പോലെയുള്ള വസ്തു പുകയ്ക്കാനും മരുന്നായും വാർനിഷ്‌ ഉണ്ടാക്കുവാനും ഉപയോഗിക്കാറുണ്ട്‌. ഇതൊരു നല്ല താപ വൈദ്യുത അചാലകമാണ്. കറ ശേഖരിക്കുവാനായി പലപ്പോഴും മരത്തിന്റെ ചുവട്ടിൽ തീയിടുന്ന പ്രാകൃതമായ രീതിയാണ്‌ അവലംബിക്കുന്നത്‌. അപ്പോൾ വെന്ത മരത്തിൽ നിന്നും കറ ഊറി വരുന്നു. ഈ കറയ്ക്ക് ഔഷധഗുണവുമുണ്ട്. പുതിയ ചില പഠനങ്ങൾ പറയുന്നത് ട്യൂമർ ചികിൽസയ്ക്കായി ഇതുപയോഗിക്കാൻ കഴിയുമെന്നാണ്. തീ സഹിക്കാൻ പറ്റാത്ത പ്രകൃതമാണ്‌ വെള്ളപ്പയിന്‌ , ഇങ്ങനെ മുറിവേറ്റ മരങ്ങൾ നശിക്കാനിടയാകുന്നു. വെള്ളപ്പൈനിന്റെ കായയിൽ നിന്നും കിട്ടുന്ന എണ്ണയ്ക്കും ഔഷധഗുണമുണ്ട്. . വെട്ടിക്കളഞ്ഞ മരച്ചുവട്ടിൽ നിന്നും പുതിയകിളിർപ്പുകൾ ഉണ്ടാവുന്നത് തീരെ കുറവാണ്. 

മരത്തിന്റെ തടിയിൽ നിന്നും ലഭ്യമാകുന്ന കറയാണ് "വെറ്റ് ഡാമ്മർ". ഇത് വാർണിഷ് ഉണ്ടാക്കാനും പുകയ്ക്കാനും ഉപയോഗിക്കുന്നു.

ഇല, കറ എന്നിവ ആയുർവേദത്തിൽ ഉപയോഗിക്കുന്നു. ഇലകളിൽ നിന്നും പലവിധ രാസഘടകങ്ങളും വേർതിരിച്ചെടുത്തിട്ടുണ്ട്. 

പശ്ചിമഘട്ടത്തിൽ മാത്രം കാണപ്പെടുന്ന വെള്ളപ്പൈൻ കടുത്ത വംശനാശഭീഷണിയിലാണ്. കാസർകോട് കേന്ദ്രസർവകലാശാലയുടെ പഠനത്തിൽ കണ്ടെത്തിയ പ്രകാരം വീഴുന്ന കായകളിൽ ഭൂരിഭാഗവും മുളയ്ക്കാൻ അനുവദിക്കാതെ ശേഖരിച്ച് വിൽക്കുന്നതാണ് പ്രധാന കാരണം. തോടിൽ നിന്നും വേർതിരിച്ചെടുക്കുന്ന എണ്ണ പെയിന്റ് ഉത്പാദനത്തിന് ഉപയോഗിക്കുന്നുണ്ട്. ഈ എണ്ണ ഭക്ഷ്യയോഗ്യവുമാണ്. കേരള-കർണാടക അതിർത്തിപ്രദേശങ്ങളായ സുള്ള്യ, കുടക്, ശൃംഗേരി, ആഗുംബെ, കുതരെമുഖ് എന്നിവിടങ്ങളിലാണ് വെള്ളപ്പൈൻ മരങ്ങൾ ധാരാളമായി കാണുന്നത്. ഓരോ വർഷവും ഇടവിട്ടാണ് മരങ്ങൾ കായ്ക്കുന്നത്. നല്ല മഴക്കാലത്തു നിലത്തുവീഴുന്ന കായ്കൾ ഒരാഴ്ചയ്ക്കുള്ളിൽ മുളയ്ക്കും. പക്ഷികൾ, മരപ്പട്ടി, വവ്വാലുകൾ തുടങ്ങിയവ ജീവികൾ ഈ കായകൾ ഭക്ഷിക്കാത്തതിനാൽ വിത്ത് വിതരണം ദൂരങ്ങളിലേക്കു നടക്കുന്നില്ല. കുറച്ച് വിത്തുകൾ കാട്ടരുവിയിലൂടെ ഒഴുകി മറ്റിടങ്ങളിൽ മുളയ്ക്കുന്നു. അതിനാൽ, പശ്ചിമഘട്ടത്തിന്റെ കുറച്ച് ഭാഗത്തേ ഇവ കാണുന്നുള്ളൂ. വീഴുന്ന കായകൾ മനുഷ്യർ വ്യാപകമായി ശേഖരിക്കുന്നതിനാൽ ഏതാണ്ട് മൂന്നു ശതമാനം തൈകളേ മുളയ്ക്കുന്നുള്ളൂ. ദക്ഷിണകർണാടകയിലെ ഒരു താലൂക്കിൽനിന്ന് മാത്രം 820 ടൺ കായ്കളാണ് മഹാരാഷ്ട്രയിലേക്ക് കയറ്റിയയക്കുന്നത്. വലിയ മരത്തിൽനിന്ന് വെള്ളപ്പൈനിന്റെ കറ ശേഖരിക്കുന്നതിനാൽ ഇവയും നാശത്തിലാണ്. കായ്കൾ നോൺ ടിമ്പർ ഫോറസ്റ്റ് പ്രൊഡ്യൂസിൽ (എൻ.എഫ്.എഫ്.പി.) വിഭാഗത്തിലാണ് ഉൾപ്പെടുന്നത്.

വെള്ളപ്പൈനിന്റെ വിത്തിൽ നിന്നും ഒരു എണ്ണ വേർതിരിച്ചെടുക്കാറുണ്ട്.

പുരാതനകാലംമുതൽക്കു തന്നെ ആരാധനാലയങ്ങളിലും ഇവ ഉപയോഗിച്ചിരുന്നു. ബുദ്ധ ജെനമത വിശ്വാസികളും കുന്തിരിക്കത്തിന്റെ പുക പ്രാർഥനാ വേളകളിൽ ഉപയോഗിച്ചിരുന്നു. മൂലം നക്ഷത്രത്തിൽ ജനിച്ചവരുടെ നക്ഷത്രവൃക്ഷമാണ് വെള്ളപ്പൈൻ.

പാലക്കാടുജില്ലയിലെ മുത്തിക്കുളത്ത് വലിയ പൂവും ഇലയും കായുമുള്ള വലിയ വെള്ളപ്പൈൻ കാണാം. ഇതിന്റെ ബാഹ്യദളങ്ങൾക്ക് ത്രികോണാകൃതിയാണ്, ചെറുതുമാണ്. KFRI-യിലെ അസി.ബോട്ടണിസ്റ്റായ ബി.എൽ.ഗുപ്ത ഇതിനെ പ്രത്യേക സ്പീഷീസായി നിർണ്ണയിച്ചിട്ടുണ്ട്. പേര് Vateria macrocarpa.




</doc>
<doc id="178473" url="https://ml.wikipedia.org/wiki?curid=178473" title="വിരൂപാക്ഷക്ഷേത്രം">
വിരൂപാക്ഷക്ഷേത്രം

കർണ്ണാടകയിലെ ഹംപിയിൽ സ്ഥിതി ചെയ്യുന്ന ഒരു ഹൈന്ദവക്ഷേത്രമാണ് വിരൂപാക്ഷക്ഷേത്രം അഥവാ പമ്പാപതി ക്ഷേത്രം. തുംഗഭദ്ര നദിയുടെ തെക്കൻ തീരത്തും ഹേമകൂടഗിരിയുടെ തൊട്ടുവടക്കുമായാണ് ഇത്. രണ്ടുവലിയ വിഭാഗങ്ങളായി തിരിക്കപ്പെട്ട ദീർഘചതുരാകൃതിയിലുള്ള ക്ഷേത്രസമുച്ചയമാണ്. 

ക്ഷേത്രത്തിലേക്കു കടക്കുമ്പോൾ കാണുന്ന 52 അടി ഉയരമുള്ള ഗോപുരം കൃഷ്ണദേവരായരുടെ കാലത്ത് പണികഴിപ്പിച്ചതാണ്. 1510-ൽ ഇത് അറ്റകുറ്റപ്പണികൾ ചെയ്തതായി രേഖകളുണ്ട്.


</doc>
<doc id="178475" url="https://ml.wikipedia.org/wiki?curid=178475" title="വോൾഗ മുതൽ ഗംഗ വരെ">
വോൾഗ മുതൽ ഗംഗ വരെ

പ്രസിദ്ധ ഹിന്ദി സാഹിത്യകാരനായ രാഹുൽ സംകൃത്യായൻ എഴുതിയ "വോൾഗ സെ ഗംഗ "(वोल्गा से गंगा) എന്ന കൃതിയുടെ മലയാള പരിഭാഷയാണ് വോൾഗ മുതൽ ഗംഗ വരെ. ഒട്ടേറെ ഇന്ത്യൻ ഭാഷകളിൽ പരിഭാഷപ്പെടുത്തി ലക്ഷക്കണക്കിന്‌ കോപ്പികൾ വിറ്റഴിഞ്ഞ ഈ പുസ്തകത്തിന്റെ മലയാള പരിഭാഷ നിർവഹിച്ചത് ഇ .കെ.ദിവാകരൻ പോറ്റിയാണ്. ചിന്ത പബ്ലിഷേഴ്സ് ആണ് പ്രസാധകർ.

ഇൻഡോ -യൂറോപ്യൻ ജനവർഗത്തിന്റെ പരിണാമകഥ ഇരുപത് വലിയ കഥകളുടെ രൂപത്തിലാണ് പുസ്തകത്തിൽ സരളമായി പ്രതിപാദിക്കുന്നത്. എല്ലാ കഥകളും ചേർന്ന് ഒരു നോവലിന്റെ വായനാസുഖം നൽകുകയും നൽകുകയും ചെയ്യുന്നു.


</doc>
<doc id="178485" url="https://ml.wikipedia.org/wiki?curid=178485" title="കോട്ടുക്കൽ">
കോട്ടുക്കൽ

കൊല്ലം ജില്ലയിലെ ഇട്ടിവ ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കോട്ടുക്കൽ. കേരള സർക്കാരിന്റെ സംരക്ഷണയിലുള്ള കോട്ടുക്കൽ ഗുഹാക്ഷേത്രം ഈ ഗ്രാമത്തിലാണ് സ്ഥിതി ചെയ്യുന്നത്. കോട്ടുക്കൽ ദേവീക്ഷേത്രം ഈ ഗ്രാമത്തിലെ ഒരു ഹൈന്ദവ ആരാധനാലയമാണ്. 
കല്ലിൽ മനോഹരമായി ക്ഷേത്രം ‘കോട്ടി’ (നിർമ്മിച്ച്)യെടുത്തപ്പോൾ ‘കോട്ടിയകല്ല്’ “കോട്ടുക്കൽ” ആയിതീർന്നതാണെന്ന് പറയപ്പെടുന്നു. കോട്ടുക്കല്ലിനടുത്തുള്ള ‘കൊട്ടാരഴികം’ കൊട്ടുകാർ അഴികമായിരുന്നുവത്രേ. മഹാവാദ്യമായ ചെണ്ടകൊട്ട് കുലത്തൊഴിലാക്കിയ മാരാർ സമുദായക്കാർ അവിടെ താമസിച്ചിരുന്നു. ഇന്നും ഈ വിഭാഗത്തിൽ ധാരാളം പേർ കൊട്ടാരഴികത്ത് താമസിക്കുന്നു.


</doc>
<doc id="178495" url="https://ml.wikipedia.org/wiki?curid=178495" title="വെള്ളക്കണ്ണി എരണ്ട">
വെള്ളക്കണ്ണി എരണ്ട

വെള്ളക്കണ്ണി എരണ്ടയുടെ ശാസ്ത്രീയ നാമം "Aythya nyroca" എന്നും ഇംഗ്ലീഷിലെ പേര് Ferruginous Duck, Ferruginous pochard, അഥവാ White-eyed pochard എന്നുമാണ്. 

ഇടത്തരം വലിപ്പമുള്ള മുങ്ങാംകുഴിയിടുന്ന താറാവാണ്. 
ഇവ യൂറോപ്പിന്റെ തെക്കും കിഴക്കും ഭാഗങ്ങളിലും ഏഷ്യയുടെ തെക്കും പടിഞ്ഞാറും പ്രജനനം നടത്തുന്നത്. 
തണുപ്പുകാളത്ത് തെക്കോട്ടും ആഫ്രിക്കയുടെ വടക്കുഭാഗത്തേക്കും ദേശാടനം നടത്തും. 
മുതിര്ന്ാട ആണ്പആക്ഷി ചെമ്പിച്ച തവിട്ടു നിറത്തോടുകൂടിയതാൺ. പുറം കൂടുതൽ ഇരുണ്ടതാണ്. മഞ്ഞ കണ്ണുകളുണ്ട്. പിടയ്ക്ക് അല്പം മങ്ങിയ നിറവും ഇരുണ്ടകണ്ണുകളുമാണ്. 
ഇവ തണുപ്പുകാലത്ത് വലിയ കൂട്ടങ്ങളായി ചേരും. പല്പ്പോണഴും മറ്റു മുങ്ങല്കാുരായ താറവുകളുമായും ഇടകലര്ന്ന് കാണാറുണ്ട്.
ഇവ അധികവും മുങ്ങാംകുഴിയിട്ടാണ് ഇര തേടുന്നത്. ജലസസ്യങ്ങളും ജലത്തിലെ പ്രാണികളും ചെറുമത്സ്യങ്ങളുമൊക്കെയാൺ ഭക്ഷണം.



</doc>
<doc id="178497" url="https://ml.wikipedia.org/wiki?curid=178497" title="റാക്കൂൺ">
റാക്കൂൺ

വടക്കേ അമേരിക്കയിലും തെക്കേ അമേരിക്കയിലും കാണപ്പെടുന്ന ഒരിനം സസ്തനിയാണ് റാക്കൂൺ (നോർത്ത് അമേരിക്കൻ കാമറൂൺ, കോമൺ റാക്കൂൺ). രോമാവൃതമായ ഇവയുടെ ശരീരം സാധാരണയായി കുറുപ്പും വെളുപ്പും കലർന്ന ചാരനിറത്തിലും അപൂർവ്വമായി ചിലപ്പോൾ മഞ്ഞയും തവിട്ടും ഇടകലർന്ന ചാര നിറത്തിലും കാണപ്പെടുന്നു. 




</doc>
<doc id="178501" url="https://ml.wikipedia.org/wiki?curid=178501" title="വരി എരണ്ട">
വരി എരണ്ട

വരി എരണ്ടയുടെ ശാസ്ത്രീയ നാമം Anas querquedula എന്നും ഇംഗ്ലീഷിലെ പേര് Garganey, Blue winged Teal എന്നുമാണ്.
വരിഎരണ്ട യൂറോപ്പിലും പശ്ചിമഏഷ്യയിലും പ്രജനനം നടത്തുന്നു. മുഴുവൻ‌ പക്ഷികളും തണുപ്പുകാലത്ത് ഇന്ത്യ, തെക്കേ ആഫ്രിക്ക, ആസ്ത്രേലിയ എന്നിവിടങ്ങളിലേക്ക് ദേശാടനനം നടത്തുന്നു. 
ഈ വർഗ്ഗ ത്തെ ഇന്നത്തെ ശാസ്ത്രീയ നാമത്തിൽ ആദ്യമായി വിവരിച്ചത് 1758ൽ Linnaeus ആണ്. ഇവയ്ക്ക് വെള്ളത്തിൽ നിന്ന് പെട്ടെന്നു പറന്നു പൊങ്ങാൻ കഴിയും. 
ആൺപകക്ഷിയെ തിരിച്ചറിയാൻ ഏളുപ്പമാണ്. തവിടുനിറത്തിലുള്ള തലയും മാറിടവും വെളുത്ത പുരികവും ഇവയുടെ പ്രത്യേകതയാണ്. മറ്റുള്ള ഭാഗങ്ങളൊക്കെ ചാരനിറമ്മാണ്. പറക്കുമ്പോൾ ഇളം നീല നിറത്തിൽ വെള്ള അരികുകളോടു കൂടിയ പക്ഷിപതാക കാണാം. കൊക്കും കാലുകളും ചാരനിറമാണ്. മുഖം ചുവപ്പുകലർന്ന തവിട്ടുനിറമാണ്. 
വെള്ളത്തിനുമുകളിൽ ഭക്ഷണം തേടുന്നവയാണ്. ജലസസ്യങ്ങളും, വേരും, വിത്തും, ചെടികളും ഒക്കെയാണ് ഭക്ഷണം .

കേരളത്തിലെ പക്ഷികൾ - ഇന്ദുചൂഡൻ, കേരള സാഹിത്യ അക്കാദമി
Birds of periyar – ആർ. സുഗതൻ, കേരള വനം, വന്യജീവി വകുപ്പ്
Birds of Kerala - ഡീ.സി. ബുക്സ്


</doc>
<doc id="178506" url="https://ml.wikipedia.org/wiki?curid=178506" title="ദേശീയഫലങ്ങളുടെ പട്ടിക">
ദേശീയഫലങ്ങളുടെ പട്ടിക

വിവിധ രാജ്യങ്ങളിലെ ദേശീയ ഫലങ്ങളുടെ പട്ടികയാണ് ചുവടെ ചേർത്തിരിക്കുന്നത്. ചില രാജ്യങ്ങളുടേതിന് അംഗീകാരമില്ല.


</doc>
<doc id="178509" url="https://ml.wikipedia.org/wiki?curid=178509" title="സോളിഡാരിറ്റി">
സോളിഡാരിറ്റി

പോളണ്ടിലെ സ്വതന്ത്ര തൊഴിലാളി സംഘടനയാണ് സോളിഡാരിറ്റി (. ലേ വലേസയുടെ നേതൃത്വത്തിൽ 1980 സെപ്തംബറിൽ സ്ഥാപിതമായി. 1981-89 കാലത്ത് നിയമവിരുദ്ധമായി പ്രഖ്യാപിക്കപ്പെട്ടിരുന്നു.
ഭക്ഷ്യവസ്തുക്കളുടെ വില കൂട്ടുന്നതിനെതിരെ ഉണ്ടായ സമരമാണ് കമ്മ്യൂണിസ്റ്റിതര സ്വതന്ത്രതൊഴിലാളി യൂണിയൻ എന്ന ആശയം യാഥാർഥ്യമാകാൻ കാരണം.
1981-ൽ യൂണിയൻ നിരോധിക്കപ്പെട്ടു; വലേസ ഉൾപ്പെടെ നിരവധി നേതാക്കൾ അറസ്റ്റിലായി. 1982 ഡിസംബറിൽ വലേസ മോചിതനായി. 1989-ൽ വ്യാപകമായ സമരത്തെ തുടർന്ന് സോളിഡാരിറ്റിയെ നിയമ വിധേയമാക്കി സർക്കാർ അംഗീകരിച്ചു. അതേ വർഷം നടന്ന തെരഞ്ഞെടുപ്പിൽ ഭൂരിപക്ഷം സീറ്റുകൾ നേടി സോളിഡാരിറ്റി സർക്കാർ രൂപീകരിച്ചു. 1990-ൽ വലേസ പോളണ്ടിന്റെ പ്രസിഡന്റായി.വർഷങ്ങൾ നീണ്ട കമ്യൂണിസ്റ്റ് ഭരണത്തിന്റെ അന്ത്യവുമായിരുന്നു അത് .ആ നിലയ്ക്ക് ഈ സംഭവത്തിന്‌ ചരിത്രത്തിൽ നല്ല സ്ഥാനം ഉണ്ട് .



</doc>
<doc id="178514" url="https://ml.wikipedia.org/wiki?curid=178514" title="ദേശീയ പക്ഷികളുടെ പട്ടിക">
ദേശീയ പക്ഷികളുടെ പട്ടിക

വിവിധ രാജ്യങ്ങളിലെ ദേശീയ പക്ഷികളുടെ പട്ടികയാണ് ചുവടെ ചേർത്തിരിക്കുന്നത്. ചില രാജ്യങ്ങളുടേതിന് അംഗീകാരമില്ല.



</doc>
<doc id="178517" url="https://ml.wikipedia.org/wiki?curid=178517" title="ദേശീയമൃഗങ്ങളുടെ പട്ടിക">
ദേശീയമൃഗങ്ങളുടെ പട്ടിക

വിവിധ രാജ്യങ്ങളിലെ ദേശീയ മൃഗങ്ങളുടെ പട്ടികയാണ് ചുവടെ ചേർത്തിരിക്കുന്നത്.


</doc>
<doc id="178535" url="https://ml.wikipedia.org/wiki?curid=178535" title="ബഹുമുഖ ബുദ്ധി സിദ്ധാന്തം">
ബഹുമുഖ ബുദ്ധി സിദ്ധാന്തം

1983 ൽ ' ഫ്രെയിംസ് ഓഫ് മൈൻഡ് ' ​​​​​​എന്ന പുസ്തകത്തിലൂടെ GHANASYAM MALAYIL ബുദ്ധിയെ കുറിച്ച് അവതരിപ്പിച്ച സിദ്ധാന്തമാണിത്.
ബുദ്ധിയെ സംബന്ധിച്ച് അനവധി GHANASYAM MALAYIL സിദ്ധാന്തങ്ങൾ പല കാലങ്ങളിലായി മുന്നോട്ടു വെക്കപ്പെട്ടിട്ടുണ്ട് . ബുദ്ധി ഏകാത്മകമാണ് എന്ന അഭിപ്രായമാണ് സ്പിയർമാന് ഉണ്ടായിരുന്നത്. വ്യത്യസ്തമായ ഏഴുതരം ഘടകങ്ങൾ ചേർന്നതാണ് ബുദ്ധിയെന്ന അഭിപ്രായക്കാരനായിരുന്നു തേഴ്സ്റ്റൺ. മൂന്നുതരത്തിൽ പെട്ട ബുദ്ധിയെ കുറിച്ചായിരുന്നു സ്റ്റേൺബർഗ് സിദ്ധാന്തിച്ചത്.
മനുഷ്യന്റെ ബുദ്ധി ബഹുമുഖമാണെന്ന അഭിപ്രായക്കാരനായിരുന്നു ജ്ഞാതൃവാദിയായ ഗാർഡ്നർ. മസ്തിഷ്കാഘാതം സംഭവിച്ചവർ, പ്രതിഭാശാലികൾ, പ്രത്യേക മേഖലകളിൽ വൈദഗ്ദ്ധ്യമുള്ളവർ ​എന്നിവരടക്കം നൂറു കണക്കിനാളുകളിൽ നടത്തിയ പഠനത്തിലൂടെയാണ് ഗാർഡ്നർ ഈ നിഗമനത്തിലെത്തിയത്. അദ്ദേഹത്തിന്റെ അഭിപ്രാത്തിൽ താഴെ ചേർക്കുന്ന ഒമ്പതു തരം ബൗദ്ധികശേഷികളാണ് ഉള്ളത്.




</doc>
<doc id="178549" url="https://ml.wikipedia.org/wiki?curid=178549" title="മുഗൾ-ഇ-അസം">
മുഗൾ-ഇ-അസം

1960-ൽ പുറത്തിറങ്ങിയ ഹിന്ദി ചലച്ചിത്രം ആണ്‌ മുഗൾ-ഇ-അസം.അക്കാലത്തെ ഏറ്റവും പണച്ചെലവ് വന്ന ഇന്ത്യൻ സിനിമയാണ്‌ മുഗൾ-ഇ-അസം. കെ.ആസിഫ് ആണീ സിനിമയുടെ സംവിധായകൻ.

മുഗൾ ചക്രവർത്തിയായ അക്ബറിന്റെ പുത്രൻ സലീമും അനാർക്കലി എന്ന ദരിദ്ര യുവതിയും തമ്മിലുള്ള പ്രണയകഥയാണ്‌ സിനിമ പറയുന്നത്.


ഹിന്ദി സിനിമാസംഗീതത്തിലെ എക്കാലത്തെയും ഹിറ്റുകളാണ് ഈ സിനിമയിലെ ഗാനങ്ങൾ .



</doc>
<doc id="178556" url="https://ml.wikipedia.org/wiki?curid=178556" title="ദ ഗൈഡ്">
ദ ഗൈഡ്

പ്രസിദ്ധ ഇന്ത്യൻ-ഇംഗ്ലീഷ് എഴുത്തുകാരനായ ആർ.കെ.നാരായൺ എഴുതിയ ഇംഗ്ലീഷ് നോവലാണ്‌ ദ ഗൈഡ് .1958 ൽ ആണ് ഈ പുസ്തകം പുറത്തിറങ്ങിയത് ആർ.കെ .നാരായണിന്റെ നോവലുകളിലെ പശ്ചാത്തലം ആയ സാങ്കല്പിക തെക്കേ ഇന്ത്യൻ ഗ്രാമം ആയ "മാൽഗുഡി"യിൽ വെച്ചാണ് ഈ നോവലിന്റെയും കഥ നടക്കുന്നത്.

ടൂറിസ്റ്റ് ഗൈഡ് ആയ കഥാനായകൻ രാജു ഒരു ആത്മീയ നേതാവ് ആകുന്നതാണ് നോവലിന്റെ ഇതിവ്യത്തം .

1960 ലെ കേന്ദ്ര സാഹിത്യ അക്കാദമി അവാർഡു (ഇംഗ്ലീഷ്)നേടി ഈ ക്യതി 



</doc>
<doc id="178564" url="https://ml.wikipedia.org/wiki?curid=178564" title="ദേശീയവൃക്ഷങ്ങളുടെ പട്ടിക">
ദേശീയവൃക്ഷങ്ങളുടെ പട്ടിക

ദേശീയ വൃക്ഷങ്ങളുടെ പട്ടിക .വിവിധ രാജ്യങ്ങളിലെ ദേശീയ വൃക്ഷങ്ങളാണ് ചുവടെ ചേർത്തിരിക്കുന്നത്. ചില രാജ്യങ്ങളുടേത് ഔദ്യോഗികമല്ല.


</doc>
<doc id="178565" url="https://ml.wikipedia.org/wiki?curid=178565" title="കേരളത്തിലെ തദ്ദേശീയ മത്സ്യങ്ങളുടെ പട്ടിക">
കേരളത്തിലെ തദ്ദേശീയ മത്സ്യങ്ങളുടെ പട്ടിക

പശ്ചിമഘട്ട ജൈവവൈവിധ്യമേഖലയിൽ കേരളത്തിലെ 44 നദികളിലും തണ്ണീർത്തടങ്ങളിലുമായി കാണപ്പെടുന്ന 210 ഇനം മത്സ്യങ്ങളിൽ 33 എണ്ണം തദ്ദേശീയമാണ്. ഇവയുടെ ശാസ്ത്രീയനാമവും ഇവയെ കണ്ടെത്തിയ ഇടങ്ങളുമാണ് ഇവിടെ നൽകിയിരിക്കുന്നത്. ഇതിൽ ഏറിയ പങ്കും പുഴകളിലും വനങ്ങളിലെ അരുവികളിലുമാണ് കണ്ടെത്തിയിരിക്കുന്നത്. എന്നാൽ ചിലയിനം കിണറുകളിലും ഉറവു ചാലുകളിലും മാത്രം വസിക്കുന്നവയാണ്. 


</doc>
<doc id="178580" url="https://ml.wikipedia.org/wiki?curid=178580" title="മൈഥിലി ശരൺ ഗുപ്ത">
മൈഥിലി ശരൺ ഗുപ്ത

ഹിന്ദിയിലെ ആധുനിക കവികളിൽ പ്രശസ്തനും ഒരു സ്വാതന്ത്ര്യ സമരസേനാനിയുമാണ് മൈഥിലി ശരൺ ഗുപ്ത് (3 ആഗസ്റ്റ് 1885-12 ഡിസംബർ 1964).
സേത് രാംചരൺ ഗുപ്തയുടേയും കാശീബായിയുടേയും മകനായി ഝാൻസിയിൽ ജനിച്ചു. വിദ്യാലയത്തിലെ വിദ്യാഭ്യാസത്തോട് താൽപര്യമില്ലാതിരുന്നതിനാൽ സ്വഭവനത്തിലായിരുന്നു അദ്ദേഹം വിദ്യാഭ്യാസം നടത്തിയിരുന്നത്. സംസ്കൃതം ,ഇംഗ്ലീഷ് ,ബംഗാളി എന്നീ ഭാഷകൾ പഠിച്ചിരുന്നു. 1895ൽ വിവാഹിതനായി. രാമായണം, മഹാഭാരതം മുതലായ പുരാണഗ്രന്ഥങ്ങളെ ആസ്പദമാക്കിയിട്ടുള്ളതായിരുന്നു ഇദ്ദേഹത്തിന്റെ കവിതകൾ. വിവിധ മാസികകൾ വഴിയാണ് ഇദ്ദേഹത്തിന്റെ കവിതകൾ ജനങ്ങൾ വായിച്ചിരുന്നത്. കവിയെന്നതിന് പുറമെ ഒരു നല്ല നാടകരചയതാവുകൂടിയായിരുന്നു അദ്ദേഹം.



</doc>
<doc id="178593" url="https://ml.wikipedia.org/wiki?curid=178593" title="ചാർമി കൗർ">
ചാർമി കൗർ

ഒരു ഇന്ത്യൻ ചലച്ചിത്ര അഭിനേത്രിയാണ് ചാർമി കൗർ.
മുംബൈയിൽ ഒരു പഞ്ചാബി കുടുംബത്തിൽ 1987 മെയ് 17ന് ജനിച്ചു. വസായിലെ കർമ്മലീത്ത കോൺവെന്റ് ഇംഗ്ലീഷ് സ്കൂളിലായിരുന്നു വിദ്യാഭ്യാസം. 2002ൽ പുറത്തിറങ്ങിയ നീ തൊടു കാവലി എന്ന തെലുഗു സിനിമയിലൂടെ ചലച്ചിത്രരംഗത്തേക്ക് കടന്നുവന്ന ചാർമി, തെലുങ്ക് സിനിമകളിലാണ് കൂടുതലായി അഭിനയിച്ചിട്ടുള്ളത്. തമിഴ് ,മലയാളം ,ഹിന്ദി എന്നീ ഭാഷകളിലെ ചലച്ചിത്രങ്ങളിലും അഭിനയിച്ചിട്ടുണ്ട്.


</doc>
<doc id="178647" url="https://ml.wikipedia.org/wiki?curid=178647" title="തോൽപ്പുറകൻ കടലാമ">
തോൽപ്പുറകൻ കടലാമ

ഇന്ന് ജീവിച്ചിരിക്കുന്നതിൽ വെച്ച് ഏറ്റവും വലിയ കടലാമയാണ്‌ "'ലെതർ ബാക്ക് കടലാമ" അഥവാ "തോൽപ്പുറകൻ കടലാമ", ഇന്ന് ജീവിച്ചിരിക്കുന്ന ഉരഗവർഗ്ഗത്തിൽപ്പെട്ട ഏറ്റവും വലിയ നാലാമത്തെ ജീവിയും ഇവ തന്നെ.

അറ്റ്ലാന്റിക് മഹാസമുദ്രം, പസഫിക് സമുദ്രം, ഇന്ത്യൻ മഹാസമുദ്രം എന്നിവിടങ്ങളിൽ ഇവയെ കാണാം. ഒരു വൻകരാതീരഭാഗത്തുനിന്നും മറ്റൊരു വൻകരാതീരഭാഗത്തേക്ക് ഇവ സഞ്ചരിക്കും. ഇപ്പോൾ വംശനാശ ഭീഷണി നേരിടുന്നു. 1980-ൽ 115000 ഉണ്ടായിരുന്നത് 2007-ൽ 26000 ആയി കുറഞ്ഞു. "ഡെർമോകീലിസ് കോറിഏസിയ" എന്നാണ് ശാസ്ത്രനാമം.


</doc>
<doc id="178650" url="https://ml.wikipedia.org/wiki?curid=178650" title="തോട്ടുമുക്കം സെന്റ്‌ തോമസ്‌ ഫൊറോന പള്ളി">
തോട്ടുമുക്കം സെന്റ്‌ തോമസ്‌ ഫൊറോന പള്ളി

താമരശ്ശേരി രൂപതയിലുൾപെടുന്ന ഒരു പള്ളിയാണ് തോട്ടുമുക്കം സെൻറ് തോമസ്‌ ഫൊറോന പള്ളി(Thottumukkam St: Thomas Forane Church). കോഴിക്കോട് ജില്ലയിലെ തോട്ടുമുക്കം എന്ന സ്ഥലത്താണു ഈ പള്ളി സ്ഥിതി ചെയ്യുന്നത്. വിശുദ്ധ തോമസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. ഇടവകയുടെ കീഴിൽ 520 കുടുംബങ്ങളുമുണ്ട്. തിരുന്നാൾ എല്ലാ കൊല്ലവും ജനുവരി മാസത്തിൽ ആഘോഷപൂർവ്വം നടത്തിവരുന്നു.


</doc>
<doc id="178653" url="https://ml.wikipedia.org/wiki?curid=178653" title="മത്സ്യശാസ്ത്രം">
മത്സ്യശാസ്ത്രം

മത്സ്യങ്ങളെക്കുറിച്ചുള്ള പഠനമാണ് മത്സ്യശാസ്ത്രം അഥവാ ഇക്തിയോളജി. ജലത്തിൽ വസിക്കുകയും സഞ്ചരിക്കാനായി ചിറകുകളും ശ്വസനത്തിനായി ചെകിളകളുമുള്ള ശീതരക്ത ജീവികളാണ് മത്സ്യങ്ങൾ. പീറ്റർ ആർത്തേദിയെയാണ് മത്സ്യശാസ്ത്രത്തിന്റെ പിതാവായി കണക്കാക്കുന്നത്. അരിസ്റ്റോട്ടിലും മത്സ്യങ്ങളെ വർഗ്ഗീകരണം നടത്തിയിട്ടുണ്ട്. 

1822-ലാണ് ഭാരതത്തിൽ ആദ്യമായി ശാസ്ത്രീയ മത്സ്യപഠനം ആരംഭിച്ചത്. ഫ്രാൻസിസ് ഹാമിൽട്ടൻ ഗംഗാനദിയിലും അതിന്റെ പോഷകനദികളിലുമാണ് ആദ്യമായി പഠനങ്ങൾ നടത്തിയത്. 1827-ൽ ഇദ്ദേഹം തെന്നിന്ത്യയിലൂടെ നടത്തിയ യാത്രയിൽ പുതിയ മത്സ്യങ്ങളെ ശാസ്ത്രലോകത്തിനു പരിചയപ്പെടുത്തിക്കൊടുത്തു. 1839-ൽ കേണൽ സൈക്സ് എന്ന ശാസ്ത്രജ്ഞൻ നിരവധി പുതിയ ഇനങ്ങളെ കണ്ടെത്തി അവയ്ക്ക് ശാസ്ത്രനാമങ്ങൾ നൽകി. ഫിഷസ് ഓഫ് ദുക്കും (Fishes of Dukkum) എന്നായിരുന്നു പ്രസിദ്ധീകരണത്തിന്റെ നാമം. ഇതിൽ "ദുക്കും" എന്ന വാക്ക് ദക്ഷിണം എന്നാണെന്നു കരുതപ്പെടുന്നു. 

1849-ൽ തോമസ് കാവൽഹിൽ ജെർഡൻ (T.C. Jerdon) വയനാട്, തമിഴ്നാട്, കർണ്ണാടക എന്നിവിടങ്ങളിൽ സഞ്ചരിക്കുകയും മത്സ്യങ്ങളെ കണ്ടെത്തി ശാസ്ത്രനാമം നൽകുകയും ചെയ്തു. മക്‌ക്ലല്ലന്റ്, ബീവാൻ എന്നിവർ ഈ കാലയളവിൽ ഇന്ത്യയിലെ മത്സ്യങ്ങളെക്കുറിച്ച് പുസ്തകങ്ങൾ പ്രസിദ്ധീകരിച്ചു.

ബ്രിട്ടീഷ് സൈന്യത്തിലെ ഭിഷഗ്വരൻ ഫ്രാൻസിസ് ഡേയാണ് ഇന്ത്യയിലെ മത്സ്യങ്ങളെക്കുറിച്ച് സമഗ്രപഠനം നടത്തിയത്. 1865-ൽ "മലബാറിലെ മത്സ്യങ്ങൾ" എന്ന ഒരു ഗ്രന്ഥവും 1875-1878 കാലഘട്ടത്തിൽ ഇന്ത്യയിലെ മത്സ്യങ്ങളെക്കുറിച്ച് 2 ഗ്രന്ഥങ്ങളും ആധികാരികമായി പ്രസിദ്ധീകരിച്ചു. "മത്സ്യഗവേഷകരുടെ ബൈബിൾ" എന്നാണ് ഈ ഗ്രന്ഥങ്ങൾ ഇന്നും വിശേഷിപ്പിക്കപ്പെടുന്നത്.



</doc>
<doc id="178659" url="https://ml.wikipedia.org/wiki?curid=178659" title="ഊത്തുക്കാട് വെങ്കടസുബ്ബയ്യർ">
ഊത്തുക്കാട് വെങ്കടസുബ്ബയ്യർ

കർണാടക സംഗീതത്തിലെപ്രസിദ്ധനായ വാഗ്ഗേയകാരൻ ആണ് ഊത്തുക്കാട് വെങ്കടസുബ്ബയ്യർ (. " ഊത്തുക്കാട് വെങ്കിട കവി " എന്നും അറിയപ്പെടുന്നു . എ.ഡി.1700നും 1765നും ഇടയിൽ ജീവിച്ചിരുന്നു എന്നു കണക്കാക്കപ്പെടുന്ന ഇദേഹത്തിന്റെ ഗാനങ്ങൾ അതീവ ഹ്യദ്യമാണ് .പ്രധാനമായും കൃഷ്ണ ഭക്തിഗാനങ്ങളാണ് ഇദ്ദേഹം എഴുതിയത് .

ഇദ്ദേഹത്തിന്റെ “തായേ യശോദ ഉന്തൻ ആയർ ആയർകുലത്തുദിത്ത” എന്ന ഗാനം കാവ്യാത്മകതയും സംഗീതവും മനോഹരമായി ഇഴച്ചേർന്ന കൃതിയാണ്.

ഭരതനാട്യം പഠിക്കുന്നവർക്ക് ഒരിക്കലും മറക്കാനാവാത്ത നാമമാണ് വെങ്കടസുബ്ബയ്യർ എന്ന കവിയുടേത്. ഭരതനാട്യത്തിലും കുച്ചിപ്പുടിയിലും ഇദ്ദേഹത്തിന്റെ ഗാനങ്ങൾ ഉപയോഗിക്കാത്തവർ ഉണ്ടാകാൻ വഴിയില്ല. ക്ഷേത്രങ്ങളിലെ താളിയോല ഗ്രന്ഥങ്ങളിൽ നിന്ന് കിട്ടിയ വിവരമനുസരിച്ച് എ.ഡി.1700നും 1765നും ഇടയിൽ ജീവിച്ചിരുന്നു എന്നു കണക്കാക്കപ്പെടുന്നു. നൃത്തത്തിന് ഉപയോഗിച്ച് വരുന്ന ചില കൃതികൾ ഇവയാണ്‌.

മരഗതമണിമയചേല - ആരഭി<br>
സ്വാഗതം കൃഷ്ണ - മോഹനം<br>
അലൈപായുതേ - കാനഡ<br>
പാൽവടിയും മുഖം - നാട്ടക്കുറിഞ്ഞി<br>
കുഴലൂതി മനമെല്ലാം - കാംബോജി<br>
ആടാത് അശങ്കാത്വാ - കേദാരഗൗളം<br>
നീരദ സമനീലകൃഷ്ണ - ജയന്തശ്രീ<br>



</doc>
<doc id="178669" url="https://ml.wikipedia.org/wiki?curid=178669" title="മാണിക് സർക്കാർ">
മാണിക് സർക്കാർ

ഇന്ത്യയിലെ ഒരു പ്രമുഖ ഇടതുപക്ഷ രാഷ്ട്രീയ നേതാവാണ് മാണിക് സർക്കാർ (ബംഗാളി: মাণিক সরকার) (ജനനം: 1949 ജനുവരി 22).1998 മാർച്ച് 11 മുതൽ ത്രിപുരയുടെ മുഖ്യമന്ത്രി സ്ഥാനം വഹിക്കുന്ന ഇദ്ദേഹം സി. പി. ഐ. (എം) പോളിറ്റ് ബ്യൂറോ അംഗവുമാണ്.

ദക്ഷിണ ത്രിപുരയിലെ രാധാകിഷോർപൂരിലെ ഒരു ഇടത്തരം കുടുംബത്തിൽ ജനനം. പിതാവ് അമുല്യ സർക്കാർ ഒരു തയ്യൽക്കാരനും മാതാവ് അഞ്ജലി സർക്കാർ സംസ്ഥാന ആരോഗ്യ വകുപ്പിലെ ഒരു ഉദ്യോഗസ്ഥയുമായിരുന്നു. വിദ്യാഭ്യാസകാലത്ത് തന്നെ മാണിക് സർക്കാർ രാഷ്ട്രീയ പ്രക്ഷോഭങ്ങളിൽ സജീവമായി പങ്കെടുത്തിരുന്നു. ത്രിപുരയിലെ പ്രധാന വിദ്യാഭ്യാസസ്ഥാപനങ്ങളിലൊന്നായ എം.ബി.ബി കോളേജിൽ, എസ്.എഫ്.ഐ പ്രതിനിധിയായി ജനറൽ സെക്രട്ടറി പദത്തിലെത്തിയ അദ്ദേഹം ചുരുങ്ങിയ കാലത്തിനുള്ളിൽ എസ്.എഫ്.ഐ-യുടെ സംസ്ഥാന കമ്മറ്റി സെക്രട്ടറിയായും തുടർന്ന് അഖിലേന്ത്യാ കമ്മറ്റി വൈസ്-പ്രസിഡണ്ടായും തെരഞ്ഞെടുക്കപ്പെട്ടു. കൽക്കട്ട സർവ്വകലാശാലയിൽ നിന്നും കൊമേഴ്‌സിൽ ബിരുദം നേടിയ അദ്ദേഹം 1972-ൽ സി.പി.ഐ (എം) സംസ്ഥാന കമ്മറ്റി അംഗമായും 1978-ൽ സംസ്ഥാന സെക്രട്ടിയേറ്റ് അംഗമായും തെരഞ്ഞെടുക്കപ്പെട്ടു. 1985-ൽ പാർട്ടിയുടെ കേന്ദ്ര കമ്മറ്റി അംഗമായി. 1993-ൽ മൂന്നാം വട്ടം ഇടതുപക്ഷം സംസ്ഥാനഭരണത്തിലെത്തിയ കാലയളവിൽ മാണിക് സർക്കാർ സി.പി.ഐ (എം) സംസ്ഥാന സെക്രട്ടറിയായും ഇടതുപക്ഷ മുന്നണിയുടെ കൺവീനറായും തെരഞ്ഞെടുക്കപ്പെട്ടു. 
1980-ലെ ഉപതെരഞ്ഞെടുപ്പിൽ അഗർത്തല നഗരം നിയമസഭാ മണ്ഡലത്തിലെ മത്സരവിജയത്തോടു കൂടിയാണ് അദ്ദേഹത്തിന്റെ നിയമസഭാ ജീവിതം ആരംഭിക്കുന്നത്. 1998-ലെ നിയമസഭാ തെരഞ്ഞെടുപ്പിൽ പശ്ചിമ ത്രിപുരയിലെ ധൻബാദ് നിയോജക മണ്ഡലത്തിൽ നിന്നും വിജയിച്ച അദ്ദേഹത്തെ മുഖ്യമന്ത്രി സ്ഥാനത്തേക്ക് പാർട്ടി നാമനിർദ്ദേശം ചെയ്തു. മുൻമുഖ്യമന്ത്രിയായിരുന്ന ദശരഥ് ദേബ് അനാരോഗ്യം കാരണം മത്സരിക്കാതിരുന്നതും മറ്റൊരു നേതാവും മുൻ സഹമുഖ്യമന്ത്രിയുമായിരുന്ന ബൈദ്യനാഥ് മജൂംദാർ അനാരോഗ്യ കാരണത്താൽ തന്നെ മുഖ്യമന്ത്രി സ്ഥാനമേറ്റെടുക്കുവാൻ വിസമ്മതിച്ചതുമായ സാഹചര്യത്തിലാണ് നാല്പത്തൊൻപത് വയസ്സുകാരനായിരുന്ന മാണിക് സർക്കാർ സംസ്ഥാനഭരണത്തിന് നേതൃത്വം നൽകുവാൻ നിയോഗിതനായത്. 1998 മാർച്ച് 11-ന് സംസ്ഥാനത്തിന്റെ ഒൻപതാമത്തെ മുഖ്യമന്ത്രിയായി സത്യപ്രതിജ്ഞ ചെയ്ത് അധികാരമേറ്റെടുത്തപ്പോൾ അതു വരെയുള്ളതിൽ വെച്ചേറ്റവും പ്രായം കുറഞ്ഞ മുഖ്യമന്ത്രിയായിരുന്നു. അതേ വർഷം തന്നെ പോളിറ്റ് ബ്യൂറോ അംഗവുമായി. തുടർന്നുള്ള നിയമസഭാ തെരഞ്ഞെടുപ്പുകളിലും കേവലഭൂരിപക്ഷത്തിലേറെ സീറ്റുകൾ നേടിയ ഇടതുപക്ഷ മുന്നണി മുഖ്യമന്ത്രി സ്ഥാനത്ത് മാണിക് സർക്കാരിനെ തന്നെ നിലനിർത്തി.

ഒന്നിലേറെ തവണ അധികാരത്തിലിരുന്ന മാണിക് സർക്കാരിന്റെ കുറഞ്ഞ സാമ്പത്തിക സ്ഥിതി വാർത്താ പ്രാധാന്യം നേടിയിരുന്നു. 2008-ലെ നിയമസഭാ തെരഞ്ഞെടുപ്പിനോടനുബന്ധമായി സ്വത്തു വിവരം ബോധിപ്പിച്ചു കൊണ്ട് സമർപ്പിച്ച സത്യവാങ്മൂലപ്രകാരം വസ്തുവോ ഭവനമോ വാഹനമോ സ്വന്തമായില്ലാത്ത അദ്ദേഹത്തിന് 13,920 രൂപ മാത്രമാണ് ബാങ്ക് നിക്ഷേപമായുണ്ടായിരുന്നത്. ഇന്ത്യയിലെ ഏറ്റവും 'ദരിദ്രനായ മുഖ്യമന്ത്രി' എന്നാണ് മാധ്യമങ്ങൾ അദ്ദേഹത്തെ വിശേഷിപ്പിച്ചത്. അതു പോലെ തന്നെ ത്രിപുര സർവ്വകലാശാലാ ബിരുദദാന ചടങ്ങിൽ ഗൗൺ ധരിക്കുവാൻ അദ്ദേഹം വിസമ്മതിച്ചതും മാധ്യമശ്രദ്ധ ആകർഷിക്കുകയുണ്ടായി.


</doc>
<doc id="178670" url="https://ml.wikipedia.org/wiki?curid=178670" title="തായേ യശോദ ഉന്തൻ ആയർകുലത്തുദിത്ത">
തായേ യശോദ ഉന്തൻ ആയർകുലത്തുദിത്ത

കർണാടക സംഗീതത്തിലെ പ്രസിദ്ധനായ വാഗ്ഗേയകാരൻ ആയ ഊത്തുക്കാട് വെങ്കടസുബ്ബയ്യർ രചിച്ച പ്രസിദ്ധ കൃഷ്ണ ഭക്തി ഗാനം ആണ് തായേ യശോദ.ഇത് കാവ്യാത്മകതയും സംഗീതവും മനോഹരമായി ഇഴച്ചേർന്ന കൃതിയാണ്. ഈ ഗാനം ആദ്യമായി അദ്ദേഹം പാടിയപാടെ ശ്രീകൃഷ്ണൻ മുൻപിലെത്തി ന്യത്തം ചെയ്തു എന്നാണ് ഐതിഹ്യം .

തോടി രാഗത്തിലാണ് ഈ ഗാനം ചിട്ടപ്പെടുത്തിയിട്ടുള്ളത് .ആദി താളത്തിൽ ആണ് ആലപിക്കുന്നത് .

തായേ യശോദേ ഉൻതൻ ആയർകുലത്തുദിത്ത മായൻ<br>
ഗോപാലകൃഷ്ണൻ ചെയ്യും ജാലത്തെ കേളടി<br>

തയ്യലേ കേളടി ഉൻതൻ പൈയ്യനേ പോലവേ ഇന്ത<br>
വയ്യഗത്തിൽ ഒരു പിള്ളൈ അമ്മമ്മാ നാൻ കണ്ടതില്ലൈ<br>

കാലിനിൽ ചിലമ്പുകൊഞ്ച-ക്കൈവളകുലുങ്കമുത്തുമാലൈകൾ അസൈയത്തെരു വാസലിൽ വന്താൻ<br>
കാലശൈയ്യും കൈയ്യശെയ്യും താളമോഡിസൈന്തു വര നീലവണ്ണക്കണ്ണനിവൻ നർത്തനമാടിനാൻ<br>
ബാലനെന്നുതാവി അണൈത്തേൻ, അണൈത്ത എന്നെ മാലയിട്ടവൻപോൽ വായിൽ മുത്തമിട്ടാണ്ടി<br>
ബാലനല്ലടീ ഉൻ മകൻ ജാലമിഗ സെയ്യും കൃഷ്ണൻ നാലുപേർകൾ കേട്ടകൊള്ള നാണമിഗലാഗുമെടീ<br>

സുധ രഘുനാഥൻ 'തായേ യശോദ' ആലപിക്കുന്നു 


</doc>
<doc id="178695" url="https://ml.wikipedia.org/wiki?curid=178695" title="മനീഷാപഞ്ചകം">
മനീഷാപഞ്ചകം

ശങ്കരാചാര്യസ്വാമികൾ രചിച്ച വേദാന്തപ്രകരണ ഗ്രന്ഥമാണ് മനീഷാപഞ്ചകം.
കാശിയിൽവച്ച് ശങ്കരാചാര്യരുടെ അദ്വൈതജ്ഞാനദാർഢ്യത്തെ പരീക്ഷിക്കാൻ ചണ്ഡാലരൂപിയായി വന്ന വിശ്വനാഥൻ, ഉന്നയിച്ച പ്രശ്നത്തിന് സമാധാനമായി ശങ്കരാചാര്യർ നല്കിയ മറുപടിയാണ് മനീഷാപഞ്ചകം.ഈ പഞ്ചകത്തിന്റെ അവസാനത്തെ വാക്കുകൾ , 'മനീഷാ മമ ' എന്നാകയാലാണ് ഇതിന് 'മനീഷാപഞ്ചകം' എന്ന പേർ വന്നത് .


</doc>
<doc id="178709" url="https://ml.wikipedia.org/wiki?curid=178709" title="ഹിപ്നോട്ടിസം">
ഹിപ്നോട്ടിസം

ഹിപ്നോട്ടിസം എന്നു പറയുമ്പോൾ മാജിക് അല്ലെങ്കിൽ, ഒരു അജ്ഞാത ശക്തി ഇവയിലേതെങ്കിലുമാണ് ഭൂരിഭാഗം പേരുടെയും മനസ്സിലേക്കോടിയെത്തുന്നത്,ഈ തെറ്റിദ്ധാരണ വിദ്യാസമ്പന്നരുടെയിടയിൽപ്പോലും ഉണ്ട്. ഭീതി പരത്തുന്ന ഒരു പുകമറ ആയി ബാല്യമനസുകളിലും ഈ വാക്ക് കുത്തിത്തിരുകപ്പെട്ടിരിക്കുന്നു.ഒരു സ്വാഭാവിക ഉറക്കം തന്നെയാണ് ഹിപ്നോട്ടിസം കൊണ്ട് ഉദ്ദേശിക്കുന്നത്.എന്താണ് സ്വാഭാവിക ഉറക്കം. അതായത്,ഒരാളുടെ പഞ്ചേന്ദ്രിയങ്ങളിലൂടെ കടന്നുപോകുന്ന ആവേഗം തലച്ചോറിലെത്തുകയും തുടര്ന്ന് അതിനെ മടുപ്പിക്കുകയും ചെയ്യുമ്പോഴാണ് ഉറക്കം അനുഭവപ്പെടുന്നത്. ചിട്ടയായ നിർദ്ദേശങ്ങളും ശബ്ദത്തിന്റെ പ്രത്യേക താളക്രമവും ഉപയോഗിച്ചാണ് ഇവിടെ ഒരു വ്യക്തിയെ മോഹ നിദ്രയിലേക്ക് (ഹിപ്നോട്ടിസം) നയിക്കുന്നത്. മനസ്സിന്റെ അവസ്ഥയെ പൊതുവായി നാല്  ആയി തിരിക്കാം. ബോധ മനസ് (CONCIOUS MIND), ഉപ ബോധ മനസ് (SUB CONCIOUS MIND), അബോധ മനസ് (UN CONCIOUS MIND), പ്രപഞ്ച ബോധ മനസ് (COSMIC CONCIOUS MIND). പുരാതന ഹിന്ദു ശാസ്ത്രത്തിൽ മനസിന്റെ അവസ്ഥകളെപ്പറ്റി ധാരാളമായി പറയുന്നുണ്ട്. ആയുർവ്വേദം പോലുള്ള വേദ ശാസ്ത്രത്തിൽ ഇത് ചികിത്സാ രംഗത്തും പ്രയോജനപ്പെടുത്തുന്നു.അവിടെ മനസിന്റെ അവസ്ഥയെ നാളായിട്ടല്ല മറിച്ച്‌  ആറ് ആയി പറയുന്നു. അവ ഇപ്രകാരമാണ്.ജാഗ്രത്, സ്വപ്നം,സുഷ്പ്തി, തുരീയം , തുരീയാതീതം, ജന്മ ജന്മാന്തരങ്ങളിൽ കൂടി നാം ആർജ്ജിച്ച പല വിവരങ്ങളും ഇവിടെ പല തട്ടുകളിലായി സൂക്ഷിക്കപ്പെട്ടിരിക്കുന്നു. ഒരു പ്രത്യേക രീതിയിലൂടെ അവയെ പുറത്തുകൊണ്ടുവന്ന് ചികിത്സക്ക് ഉപയോഗിക്കുക എന്നതാണ് ഇവിടെ നടക്കുന്ന കാര്യം.പല വ്യക്തികളും ഇന്ന് അനുഭവിക്കുന്ന പല പ്രശ്നങ്ങൾക്കും ഉള്ള പരിഹാരം അവരുടെ പൂർവ ജന്മം അന്വേഷിച്ചാൽ ലഭിക്കുന്നതാണ്.

ഹിപ്നോട്ടിസമെന്ന പ്രതിഭാസത്തിൽ ആ ഗാഢനിദ്രയ്ക്കു വേണ്ട സാഹചര്യങ്ങൾ ഒരുക്കി കൊടുക്കുകയാണ് ചെയ്യുന്നത്. അങ്ങനെ ഒരേ തരത്തിലുള്ള ഉത്തേജനം മസ്തിഷ്ക്കത്തിലെത്തുമ്പോൾ അവിടെ അതിന് ഒരു നിരോധനം ഉണ്ടാകുന്നു. താരാട്ട് പാടുമ്പോൾ കുട്ടികൾ ഉറങ്ങുന്നതും ഇതേ ശാസ്ത്രതത്വം മൂലമാണെന്നു കരുതപ്പെടുന്നു. പ്രകാശമുള്ള വസ്തുവിൽ ശ്രദ്ധ കേന്ദ്രീകരിക്കുക, ഒരേ താളത്തിലുള്ള ഈണം കേൾക്കുക തുടങ്ങിയവ ഒരാളെ അഗാധനിദ്രയിലേയ്ക്കു നയിക്കും.ഹിപ്നോട്ടിക് നിദ്രയിലായിരിക്കുമ്പോൾ തന്നെ വ്യക്തിയുമായി ആശയവിനിമയം നടത്താൻ മനശ്ശാസ്ത്രജ്ഞൻ ഒരു സെൻട്രി പോസ്റ്റ് നിലനിർത്തുന്നു. ഉദാഹരണം വ്യക്തിയുമായി സംസാരിച്ചുകൊണ്ടിരിക്കുന്നവേളയിൽത്തന്നെ ഇങ്ങനെ, നിദ്രയിലായാലും ആശയ വിനിമയം സുസാധ്യമാകുന്നു.

ജനുവരി 4 ന് ലോക ഹിപ്നോട്ടിസ ദിനമായി ആചരിക്കുന്നു. ആളുകളുടെയിടയിൽ പ്രചാരമുള്ള കെട്ടുകഥകളും തെറ്റിദ്ധാരണകളും നീക്കം ചെയ്യുക, ഹിപ്നോട്ടിസത്തിലൂടെ സത്യവും നേട്ടങ്ങളും ജനങ്ങളിലേക്ക് എത്തിക്കുകയെന്നതാണ് ഈ ദിനാചരണത്തിന്റെ ലക്ഷ്യം. 


</doc>
<doc id="178714" url="https://ml.wikipedia.org/wiki?curid=178714" title="മൈൻഡ് അപ്‌ലോഡിങ്">
മൈൻഡ് അപ്‌ലോഡിങ്

മസ്തിഷ്കത്തെ, അഥവാ മനസ്സിനെ ഒരു കമ്പ്യൂട്ടറിലേക്കോ അതുപോലുള്ള ഏതെങ്കിലും അജൈവിക ഉപകരണങ്ങളിലേക്കോ മാറ്റി സ്ഥാപിക്കുന്ന ഒരു പ്രക്രിയയാണ് മൈൻഡ് അപ്‌ലോഡിങ് അഥവാ "മൈൻഡ് ട്രാൻസ്ഫർ". 
മസ്തിഷ്കത്തിന്റെ പ്രവർത്തനങ്ങളെ പൂർണമായും കമ്പ്യൂട്ടറിലേക്ക് പകർത്തിക്കഴിയുമ്പോൾ, അതിന്റെ സ്ഥാനം കമ്പ്യൂട്ടർ ഏറ്റെടുക്കുന്നു. ഈ പകർത്തപ്പെട്ട വ്യക്തിത്വം ഒരു കമ്പ്യൂട്ടർ നിർമ്മിത വെർച്വൽ ലോകത്തിലോ അല്ലെങ്കിൽ ഒരു മനുഷ്യസദൃശ റോബോട്ടിലോ ഇൻസ്റ്റാൾ ചെയ്ത് പ്രവർത്തന സജ്ജമാക്കാവുന്നതാണ്. "കൃത്രിമ ശരീരങ്ങൾ" കണ്ടുപിടിക്കപ്പെടുകയാണെങ്കിൽ അതിലും പ്രവർത്തിപ്പിക്കാം. 

"കമ്പ്യൂട്ടേഷണൽ ന്യൂറോസയൻസ്", "ന്യൂറോ ഇൻഫർമാറ്റിക്സ്" തുടങ്ങിയ മേഖലകളിൽ ഇതിനെ സംബന്ധിച്ച പഠനങ്ങൾ നടക്കുന്നുണ്ട്. "ആർട്ടിഫിഷ്യൽ ഇന്റലിജൻസ്" ( കൃത്രിമ ബുദ്ധി ) ഗവേഷണ പ്രബന്ധങ്ങളിലും ഇത് പ്രതിപാദിക്കപ്പെട്ടിരിക്കുന്നു.ഭാവിവാദികളുടെയും ട്രാൻസ് ഹ്യുമാനിസ്റ്റുകളുടെയും അഭിപ്രായപ്രകാരം വളരെ ഫലവത്തായ ഒരു അമരത്വ പ്രക്രിയയാണ് ഇത്. ഇന്ന് ശാസ്ത്രകഥകളിലും സിനിമകളിലും കാണപ്പെടുന്ന ഈ ചിന്താഗതിയുടെ തുടക്കം ബയോമെഡിക്കൽ സാഹിത്യത്തിൽ നിന്നാണെന്ന് കരുതപ്പെടുന്നു.

ശാസ്ത്രജ്ഞരും ഗവേഷകരും ഭവിഷ്യവാദികളുമൊക്കെ സമ്പൂർണ മസ്തിഷ്ക പകർപ്പിന്റെ സാധ്യതകളെ അനുകൂലിക്കുന്നു. ഇത് എന്ന് സംഭവിക്കും എന്ന പ്രവചനങ്ങളിൽ ചില ദിവസങ്ങൾ ഇപ്പോൾതന്നെ കഴിഞ്ഞിരിക്കുന്നു. എന്നിരിന്നാലും ഇപ്പോഴത്തെ സാങ്കേതിക വളർച്ചാ നിരക്കുകൾ അനുസരിച്ച് ഇരുപത് വർഷങ്ങൾക്കുള്ളിൽ നടന്നേക്കാം എന്നാണ് പ്രവചനം. ഇത് നേരത്തെയുമാകാം.സൂപ്പർ കമ്പ്യൂട്ടറുകൾ, വെർച്വൽ റിയാലിറ്റി, മസ്തിഷ്ക-കമ്പ്യൂട്ടർ പഠനങ്ങൾ, ബ്രയിൻ മാപ്പിങ്ങ്, നാനോസാങ്കേതികവിദ്യ, നാഡീ ശാസ്ത്രം, മുതലായവയുടെ വളർച്ചാ നിരക്കുകൾ മൈൻഡ് അപ്ലോഡിങ്ങിന്റെ വളർച്ചയെ സ്വാധീനിക്കുന്നു.

മനുഷ്യ മസ്തിഷ്കത്തിൽ ഏതാണ്ട് 1000 ബില്ല്യൺ (1000 ലക്ഷം കോടി) നാഡീകോശങ്ങൾ ഉണ്ട്. ആക്സോണുകൾ ഡെൻഡ്രൈറ്റുകൾ മുതലായ ഭാഗങ്ങൾ ഉപയോഗിച്ച് ഓരോ നാഡീകോശവും പരസ്പരം ബന്ധപ്പെട്ടിരിക്കുന്നു.ആവേഗങ്ങളും ഉദ്ദീപനങ്ങളും, ഇവയ്ക്കിടയിലുള്ള സിനാപ്സിലൂടെയുള്ള നാഡീയ പ്രേഷകങ്ങൾ വഴി കൈമാറ്റം ചെയ്യപ്പെടുന്നു. ഇങ്ങനെ നാഡീ ശൃംഖലകൾ വഴിയുള്ള ആവേഗ കൈമറ്റങ്ങളാണ് മനുഷ്യ മനസ്സിന്റെ അടിസ്ഥാനം എന്നാണ് നിലവിൽ ന്യൂറോസയൻസ് സ്ഥിരീകരിച്ച അഭിപ്രായം.

മനസ്സിന്റെ പ്രധാന പ്രവർത്തനങ്ങളായ പഠനം ( മനസ്സിലാക്കൽ ),ഓർമ്മ,ബോധം മുതലായവ ഭൗതികവും രാസ-വൈദ്യുതവുമായ പ്രവർത്തനങ്ങളുടെ ഫലമായാണ് ഉണ്ടാകുന്നതെന്ന് ന്യൂറോഗവേഷകർ പ്രസ്ഥാവിച്ചുകഴിഞ്ഞു.ഇത് എങ്ങനെയാണെന്ന് വ്യക്തമായ നിയമങ്ങളുടെ അടിസ്ഥാനത്തിൽ പഠിച്ചെടുക്കാനാവും. 

ക്രിസ്റ്റഫ് കോച്, ഗിലിയോ ടൊണോണി മുതലായവർ 'IEEE Spectrum' മാസികയിൽ എഴുതിയ ഒരു ഉദാഹരണം : 

" ബോധാവസ്ഥ എന്നുള്ളത് സ്വാഭാവികമായി ഉള്ളതാണ്. ഗണിതം, ലോജിക് മുതലായവ, ഫിസിക്സ്, കെമിസ്ട്രി, ബയോളജി തുടങ്ങിയവയിലെ ചില തത്ത്വങ്ങൾ, ഇവയുടെയൊക്കെ അടിസ്ഥാനത്തിലാണ് ഇത് എന്നു ഞങ്ങൾ വിശ്വസിക്കുന്നു. അല്ലാതെ ഏതെങ്കിലും മാന്ത്രികമോ അഭൗമമോ ആയ രീതികളിലൊന്നുമല്ല ഇത് പ്രവർത്തിക്കുന്നത്. "

മൈൻഡ് അപ്‌ലോഡിങ് എന്ന ആശയം മെക്കാനിസം എന്ന തത്ത്വചിന്തയുടെ പിൻബലത്തോടുകൂടിയതാണ്. വൈറ്റലിസം എന്ന തത്ത്വത്തെ ഇത് നിരാകരിക്കുന്നു.

കമ്പ്യൂട്ടറുകൾക്ക് ചിന്തിക്കാനും ബോധത്തെ ഉൾക്കൊള്ളാനും സാധിക്കും എന്ന് Koch, Tononi, Douglas Hofstadter, Jeff Hawkins, Marvin Minsky, Randal A. Koene, Rodolfo Llinas എന്നിവരടക്കം പല ശാസ്ത്രജ്ഞരും പ്രവചിച്ചിരിക്കുന്നു.

അപ്ലോഡ് ചെയ്യപ്പെട്ട വ്യക്തിത്വം/വിവരങ്ങൾ ക്രിത്രിമ ബുദ്ധി നിലനിൽക്കുന്ന രൂപത്തിലായിരിക്കും ഉണ്ടായിരിക്കുക. ഇതിനെ ഇൻഫോമോർഫ് അഥവാ നൂമോർഫ് എന്നു വിളിക്കുന്നു.

മസ്തിഷ്കത്തിലെ വിവരങ്ങളെ ഉൾക്കൊള്ളാൻ എന്തുമാത്രം കമ്പ്യൂട്ടർ ശേഷി വേണം എന്നതിനെപ്പറ്റി പല മാതൃകകളും അവതരിപ്പിച്ചിട്ടുണ്ട്. ഈ മോഡലുകളുടെ അടിസ്ഥാനത്തിൽ എത്തിയ നിഗമനം എന്തെന്നാൽ മൂർ നിയമം അനുസരിച്ച് ഏതാനും ദശാബ്ദങ്ങൾക്കുള്ളിൽ തന്നെ കമ്പ്യൂട്ടറുകൾ ഈ ശേഷി കൈവരിക്കും.

ഇങ്ങനെയൊക്കെയാണെങ്കിലും മൈൻഡ് അപ്ലോഡിങ് എന്ന ആശയം ചില ആശയപരമായ പ്രശ്നങ്ങൾ ഉയർത്തുന്നുണ്ട്. ആത്മാവും മനസ്സും തലച്ചോറിന്റെ ചില പ്രവർത്തന ഫലമായാണ് ഉണ്ടാകുന്നതെങ്കിൽ വ്യക്തിത്വം, സ്വത്വം, മുതലായവയ്ക്ക് അപ്ലോഡിങ്ങിലൂടെ എന്തു സംഭവിക്കും തുടങ്ങിയ പ്രശ്നങ്ങൾ, പിന്നെ ജന്തുക്കളിൽ നടത്തുന്ന പരീക്ഷണങ്ങൾ, വൈദ്യശാസ്ത്ര സദാചാരസംഹിത മുതലായവയിലെ പ്രശ്നങ്ങൾ തുടങ്ങിയവ.

തലച്ചോറിലെ വിവരങ്ങളും മനസ്സിന്റെ പ്രവർത്തനങ്ങളും ജൈവ ശരീരത്തിൽ നിന്ന് വേർപെടുത്തിയെടുക്കാൻ സാധിച്ചാൽ, പരിമിതികളിൽ നിന്നും ശരീരത്തിന്റെ ആയുസ്സിൽ നിന്നും മുക്തമാകാം. മസ്തിഷ്കത്തെ പൂർണമായോ ഭാഗികമായോ മറ്റൊരു ഉപകരണത്തിലേക്കോ ക്രിത്രിമത്തലച്ചോറിലേക്കോ മാറ്റാൻ സാധിച്ചാൽ മരണനിരക്ക് കുറയ്ക്കാൻ സാധിക്കും.

അപ്ലോഡ് പോലെയുള്ള ഒരു കമ്പ്യൂട്ടർ അധിഷ്ടിത ബുദ്ധി, അത് വളരെ ബുദ്ധിയുള്ളതല്ലെങ്കിൽകൂടി സാധാരണ മനുഷ്യനെക്കാൾ വളരെ വേഗത്തിൽ ചിന്തിക്കാൻ കഴിവുള്ളതായിരിക്കും. മനുഷ്യ മസ്തിഷ്കത്തിൽ നാഡീയ ആവേഗങ്ങൾ സെക്കൻഡിൽ 150 മീറ്റർ എന്ന വേഗത്തിലാണ് കൈമാറ്റം ചെയ്യപ്പെടുന്നത്. എന്നാൽ പ്രകാശത്തിന്റെ വേഗത സെക്കൻഡിൽ 300 മില്ല്യൺ ( 300 ദശലക്ഷം ) മീറ്ററാണ്, അതായത് ഏതാണ്ട് രണ്ട് മില്ല്യൺ ഇരട്ടി വേഗത്തിൽ. തന്നെയല്ല ന്യൂറോണുകൾ സെക്കൻഡിൽ 200 മുതൽ 1000 വരെ ആക്ഷൻപൊട്ടൻഷ്യലുകൾ ആണ് കൈകാര്യം ചെയ്യുന്നത്.എന്നാൽ ആധുനിക കമ്പ്യൂട്ടർ ചിപ്പുകളിൽ ഒരു സെക്കൻഡിലെ സിഗ്നലുകൾ 3 GHz (3 ജിഗാ ഹെർട്സ് )കളാണ്, അതായത് 20 മില്ല്യൺ ഇരട്ടി. Singularity Institute for Artificial Intelligenceലെ Eliezer Yudkowsky കണക്കുകൂട്ടിയത് പ്രകാരം ക്രിത്രിമ ന്യൂറൽശൃംഖലകളുടെ വേഗത യദാർഥ മസ്തിഷ്കത്തെക്കാൾ ഒരു മില്ല്യൺ ഇരട്ടി വേഗത്തിലായിരിക്കും. അതായത് ഒരു വർഷത്തെ കാര്യങ്ങൾക്ക് വെറും മുപ്പത്തിയൊന്ന് സെക്കൻഡുകൾ മതിയാകും.

എന്നിരിക്കിലും, ഓരോ 100 ബില്ല്യൺ ന്യൂറോണുകൾക്കും 100 ട്രില്ല്യൺ സിനാപ്സുകൾക്കും പ്രത്യേകം കമ്പ്യൂട്ടേഷണൽ യൂണിറ്റുകൾ നിർമ്മിക്കാൻ വളരെ സങ്കീർണ്ണമായ സങ്കേതങ്ങൾ തന്നെ വേണ്ടിവരും. അത് ഇന്നത്തെ സൂപ്പർകമ്പ്യൂട്ടറുകളെയും അപേക്ഷിച്ച് ബൃഹത്തായ ഒരു കമ്പ്യൂട്ടറോ ക്രിത്രിമ ന്യൂറൽ ശൃംഖലയോ ആവേണ്ടതുണ്ട്.എന്നാൽ ചില ആശയങ്ങളുടെ അടിസ്ഥാനത്തിൽ, ടൈംഷെയറിങ്ങ് സങ്കേതം ഉപയോഗിച്ച് ധാരാളം ന്യൂറോണുകളെ ഒരു കമ്പ്യൂട്ടേഷണൽ യൂണിറ്റിൽ തന്നെ കൈകാര്യം ചെയ്യാൻ കഴിയും, അങ്ങനെ കമ്പ്യൂട്ടറുകളുടെ വലിപ്പം കുറയ്ക്കാൻ സാധിക്കും. പക്ഷേ വേഗത കുറയും.കോർട്ടിക്കൽ കോളങ്ങളോളം പോന്ന കമ്പ്യൂട്ടേഷണൽ യൂണിറ്റാണെങ്കിൽ ഇന്നത്തെ സൂപ്പർകമ്പ്യൂട്ടറുകൾ ഉപയോഗിച്ച് സസ്തനികളുടെ തലച്ചോറ് അനുകരിച്ച് നിർമ്മിക്കാൻ സാധിക്കും,പക്ഷേ നിലവിലെ ജൈവ മസ്തിഷ്കത്തെക്കാൾ വേഗത കുറവായിരിക്കും.

അമിത വേഗത മൂലം തടസ്സം നേരിടേണ്ടി വരുന്ന ബഹിരാകാശ യാത്രകൾ മൈൻഡ് അപ്‌ലോഡിങ്ങിനാൽ പരിഹരിക്കാം. നിരവധി അപ്‌ലോഡുകൾ അടങ്ങിയ ഒരു സമൂഹത്തെ ഒരു ചെറിയ കമ്പ്യൂട്ടർ വഴി ചെറിയ സ്പേസ് ഷിപ്പിനകത്ത് ഉൾക്കൊള്ളിക്കാം, അങ്ങനെ ബഹിരാകാശ യാത്രകൾക്ക് ആവശ്യമായ ഊർജ്ജ ഉപഭോഗത്തിന്റെ അളവു കുറയ്ക്കാം. ഭൂമിയിൽ നിന്നുള്ള നിയന്ത്രണത്തിനു പകരം അതിനകത്തുള്ള അപ്‌ലോഡുകൾക്ക് തന്നെ വാഹനത്തെ നിയന്ത്രിക്കാം. ഇത് മാസങ്ങളോ വർഷങ്ങളോ നീളുന്ന ബഹിരാകാശ യാത്രകൾക്ക് സഹായകമാവും. വിർച്ച്വൽ മനസ്സുകളെ ദീർഘകാലത്തേക്ക് ഉറക്കിയിടാനോ, പ്രവർത്തന വേഗത കുറയ്ക്കാനോ സാധിക്കും, ഇതുവഴി നൂറുകണക്കിനോ ആയിരക്കണക്കിനോ വർഷം യാത്ര ചെയ്താലും വിരസത ഒഴിവാക്കാനാവും, ലക്ഷ്യത്തിൽ എത്തിച്ചേരുമ്പോൾ സിസ്റ്റത്തിനകത്തുതന്നെയുള്ള കമ്പ്യൂട്ടറുകൾ താനെ ഉണർത്തിക്കോളും. ഒമേഗാപോയിന്റ് എന്ന പുസ്തകത്തിൽ പറയുന്നതനുസരിച്ച് പ്രപഞ്ചം ഇത്തരം അതി ബുദ്ധികളുടെ കോളനി വൽക്കരണത്തിന് വിധേയമാവും.

യാത്രയുടെ മറ്റൊരു സാധ്യതയെന്തെന്നാൽ ലേസർ രൂപത്തിലോ റേഡിയോ തരംഗ രൂപത്തിലോ വ്യക്തിത്വത്തെ യാത്രചെയ്യാൻ കഴിയും.ഇന്ന് കമ്പ്യൂട്ടർ ഡാറ്റകൾ കൈമാറുന്നത് പോലെ.യാത്ര ചെയ്യേണ്ട സ്ഥലങ്ങളിൽ ഒരു പ്രേഷണ ഉപകരണവും സ്വീകരണ ഉപകരണവും സ്ഥാപിച്ചാൽ ഡാറ്റാ രൂപത്തിൽ യാത്ര ചെയ്യാം ഏതാണ്ട് ടെലിപ്പോർടേഷൻ പോലെ. വാഹനങ്ങളുടെ ആവശ്യമില്ല, ഈ സിഗ്നലുകളെ കൈമാറ്റം ചെയ്യാൻ ആവശ്യമായ ഊർജ്ജം മാത്രം മതി. പ്രകാശത്തിനോടടുത്ത വേഗത്തിൽ യാത്ര ചെയ്യാം.ക്ഷണനേരം മതിയാകും.

സയൻസ് ഫിക്ഷനുകളിൽ പൊതുവേ കണ്ടുവരുന്ന മറ്റൊരു പ്രതിഭാസമാണ് ഒരേ സമയം ഒരേ വ്യക്തിത്വത്തിന്റെ രണ്ട് പകർപ്പുകൾ ഉണ്ടാവുക എന്നുള്ളത്. ഇങ്ങനെയുള്ള കോപ്പികളെ ഒരേ സമയം വിവിധങ്ങളായ അനുഭവങ്ങൾക്കു വിധേയമാക്കുന്നു എന്നിട്ട് ഈ അനുഭവങ്ങളെല്ലാം ഒരു പ്രധാന വ്യക്തിത്വത്തിൽ സമൻവയിപ്പിക്കുന്നു. ഫലത്തിൽ ഒരു ബോധ മനസ്സിനെ "ഒരേ സമയം" "പല സ്ഥലത്ത്" പല കാര്യങ്ങൾ ചെയ്യാൻ വിട്ടതായി. ഇത് ഫിക്ഷനുകളിൽ പ്രധാനമായും കണ്ടുവരുന്ന ഒരു ആശയമാണ്. പക്ഷേ ഇത് സ്വത്വം, വ്യക്തിത്വം മുതലായവയെ സംബന്ധിച്ച് രസകരമായ പല ചോദ്യങ്ങൾക്കും വഴിവയ്ക്കുന്നു.

ആവശ്യമായ കമ്പ്യൂട്ടേഷണൽ ശേഷി ഏതാനും ദശാബ്ദത്തിനുള്ളിൽ നടക്കും എന്ന് മൂർ നിയമത്തിനെ അടിസ്ഥാനമാക്കി മൈൻഡ് അപ്‌ലോഡിങ് വാദികൾ ചൂണ്ടിക്കാട്ടുന്നു. എന്നിരുന്നാലും ഒരു പൂർണ്ണ മനുഷ്യ മസ്തിഷ്കത്തെ ഉൾക്കൊള്ളാൻ വേണ്ട കമ്പ്യൂട്ടേഷണൽ ശേഷി എത്രയാണെന്ന് കണ്ടെത്താൻ പ്രയാസമാണ്.

മനുഷ്യ മസ്തിഷ്കത്തെ അപ്‌ലോഡ് ചെയ്യാൻ വേണ്ട സങ്കേതങ്ങളെക്കാൾ, സങ്കീർണമായിക്കിടക്കുന്നത് ധാരാളമായിക്കിടക്കുന്ന ന്യൂറോണുകളും ഓരോ ന്യൂറോണിന്റെയും സങ്കീർണ്ണതയും ആണ്.

2004 ൽ ബ്ലൂബ്രെയിൻ പ്രൊജക്ടിന് നേതൃത്വം കൊടുക്കുന്ന ഗവേഷകൻ ഹെൻറി മർക്രാം പറഞ്ഞത് " ഇന്റലിജന്റ് ന്യൂറൽ നെറ്റ്വർക്ക് നിർമ്മിക്കേണ്ടത് (അവരുടെ) ലക്ഷ്യമല്ല ",അത്തരം പ്രൊജക്ടിന്റെ കമ്പ്യൂട്ടേഷണൽ ആവശ്യകതയെ മാത്രം അടിസ്ഥാനമാക്കി പറഞ്ഞത്.

ഇത് വളരെ ശ്രമകരമായ ജോലിയാണ്. മസ്തിഷ്കത്തിലെ ഓരോ തന്മാത്രയും ഒരു ശക്തമായ കമ്പ്യൂട്ടറിനു തുല്യമാണ്. നമുക്ക് ട്രില്ല്യൺ കണക്കിന് ന്യൂറോണുകളുടെ ഘടനയും പ്രവർത്തനവും അവയുടെ പരസ്പര ബന്ധത്തെ നിയന്ത്രിക്കുന്ന നിയമങ്ങളും ഒക്കെ മനസ്സിലാക്കേണ്ടതുണ്ട്. ശരിക്കും പറഞ്ഞാൽ ഇന്ന് നിലനിൽക്കുന്ന ഏതൊരെണ്ണത്തെക്കാളും ശക്തമായ ഒരു കമ്പ്യൂട്ടറാണ് നമുക്ക് ആവശ്യം.

അഞ്ച് വർഷത്തിനു ശേഷം, ഒരു എലിയുടെ മസ്തിഷ്കത്തിന്റെ ചില ഭാഗങ്ങൾ വിജയകരമായി സിമുലേറ്റ് ചെയ്തതിനു ശേഷം, അതേ ശാസ്ത്രജ്ഞൻ കൂടുതൽ ശുഭാപ്തി പ്രകടിപ്പിച്ചു തുടങ്ങി. 2009 ൽ 
ബ്ലൂബ്രെയിൻ പ്രൊജക്ടിന് നേതൃത്വം വഹിക്കവെ അദ്ദേഹം പറഞ്ഞു,

" വ്യക്തമായ, പ്രവർത്തിക്കുന്ന ക്രിത്രിമ മനുഷ്യ മസ്തിഷ്കം അടുത്ത പത്ത് വർഷത്തിനുള്ളിൽ നിർമ്മിക്കാൻ സാധിക്കും."

മനുഷ്യ മസ്തിഷ്കത്തിന്റെ പ്രവർത്തനവും, ന്യൂറൽ നെറ്റ്വർക്കുകളിൽ നിന്ന് അത് എങ്ങനെ ഉണ്ടാകുന്നു എന്നതും ഇന്നും വളരെ കുറച്ചു മാത്രമേ മനസ്സിലാക്കാൻ കഴിഞിട്ടുള്ളു. മൈൻഡ് അപ്ലോഡിങ് എന്ന ആശയം ന്യൂറൽ നെറ്റ്വർക്ക് എമുലേഷനെ അടിസ്ഥാനപ്പെടുത്തിയുള്ളതാണ്. ഹൈലെവെൽ സൈക്കോളജിക്കൽ പ്രക്രിയയെയും മസ്തിഷ്കത്തിന്റെ ലാർജ് സ്കെയിൽ ഘടനയെയും ആർട്ടിഫിഷ്യൽ ഇന്റലിജൻസ് രീതികൾ ഉപയോഗിച്ചും കഗ്നിറ്റീവ് സൈക്കോളജി മാതൃകകൾ ഉപയോഗിച്ചും ചെയ്യുന്നു. അതിനെക്കാൾ ന്യൂറൽ ശൃംഖലകളുടെ ലോലെവൽ ഘടന മനസ്സിലാക്കാനും ചിത്രീകരിക്കാനും, ഒരു കമ്പ്യൂട്ടർ സിസ്റ്റം ഉപയോഗിച്ച്. മസ്തിഷ്കത്തിലുള്ള അൽഗരിതമിക് ഡാറ്റകളെ റിവേഴ്സ് എഞ്ജിനീയറിങ്ങ് നടത്തുന്നതിനെക്കാൾ അതിന്റെ സോഴ്സ് കോഡിന്റെ ബ്ലൂപ്രിന്റിനെ പ്രോഗ്രാമിങ്ങ് ഭാഷയിലേക്ക് മാറ്റണം. അപ്പോൾ മനസ്സും വ്യക്തിത്വവും എല്ലാം ജൈവ ന്യൂറൽ നെറ്റ്വർക്കിൽ എന്നപോലെ എമുലേറ്റഡ് ന്യൂറൽ നെറ്റ്വർക്കിൽ ഉളവാകുന്നു.

മസ്തിഷ്കത്തിന്റെ മൊളിക്യുലാർ സ്കെയിൽ സിമുലേഷൻ വേണമെന്നില്ല. ന്യൂറോണുകളുടെ പ്രവർത്തനങ്ങളെ ക്വാണ്ടം ബലതന്ത്രം ബാധിക്കുന്നില്ല എന്ന് കണ്ടെത്തിയിട്ടുണ്ട്. ന്യൂറൽ നെറ്റ്വർക്ക് എമുലേഷന്, ന്യൂറോണുകളുടെ പ്രവർത്തനവും ന്യൂറോണുകളും സിനാപ്സുകളും തമ്മിലുള്ള ബന്ധങ്ങളും മനസ്സിലാക്കിയാൽ മതിയാകും. നാഡീയ ഉദ്ദീപനങ്ങൾക്ക് ( വൈദ്യുത, രാസ ) ന്യൂറോണുകൾ എങ്ങനെ പ്രതികരിക്കുന്നു എന്നു മനസ്സിലാക്കാൻ ബ്ലാക്ക്ബോക്സ് സിഗ്നൽ പ്രൊസസിങ് മോഡൽ മതിയാകും എന്നു കരുതുന്നു.

സങ്കീർണ്ണവും കൃത്യതയുള്ളതുമായ ന്യൂറൽ മോഡൽ ആവശ്യമാണ്, ആർട്ടിഫിഷ്യൽ ന്യൂറൽ നെറ്റ്വർക് മോഡൽ. ഉദാഹരണം, മൾട്ടി ലെയർ പെർസെപ്ഷൻ മോഡൽ മതിയാകില്ല എന്നു കരുതുന്നു, ഡൈനാമിക് സ്പൈക്കിങ് ന്യൂറൽ നെറ്റ്വർക്ക് ആവശ്യമാണ്.

ദീർഘകാല ഓർമ്മകൾ,പഠിക്കുന്ന കാര്യങ്ങൾ, മുതലായവ സിനാപ്സുകളുടെ സിനാപ്റ്റിക് പ്ലാസ്റ്റിസിറ്റി ( സിനാപ്റ്റിക് അഡാപ്റ്റേഷൻ ) എന്ന പ്രവർത്തന ഫലമായാണ് ഉണ്ടാവുന്നത്. മോഡൽ ഈ പ്രവർത്തനം ഉൾക്കൊള്ളുന്നതായിരിക്കണം. സെൻസറി റിസപ്റ്ററുകൾക്ക് വിവിധ ഉദ്ദീപനങ്ങളുമായുള്ള പ്രതികരണവും മോഡലിൽ ഉണ്ടായിരിക്കണം.

ന്യൂറോണുകൾ ഹോർമോണുകളുമായി എങ്ങനെ പ്രവർത്തിക്കുന്നു എന്നത് അറിയേണ്ടതുണ്ട് അതിനാൽ മോഡൽ ഉപാപചയ പ്രവർത്തനങ്ങൾ ഉൾക്കൊള്ളേണ്ടതുണ്ട്. ന്യൂറോ മോഡുലേറ്ററുകൾ, ന്യൂറോ ട്രാൻസ്മിറ്ററുകൾ, അയോൺ ചാനലുകൾ മുതലായവയും മോഡൽ ഉൾക്കൊള്ളേണ്ടതുണ്ട്. പ്രോട്ടീൻ ഇന്റെറാക്ഷനുകളും മോഡലിന് ഉൾക്കൊള്ളേണ്ടതിനാൽ അത് കമ്പ്യൂട്ടേഷണൽ ആയി സങ്കീർണ്ണമാകുന്നു.

മസ്തിഷ്കത്തെപ്പോലെയുള്ള ഒരു അനലോഗ് സിസ്റ്റത്തിന്റെ ഡിജിറ്റൽ കമ്പ്യൂട്ടർ സിമുലേഷൻ നടത്തുമ്പോൾ ക്വാണ്ടൈസേഷൻ ഏററുകൾ, ഡിസ്റ്റോർഷൻ മുതലായവ ഉണ്ടാകാൻ സാധ്യതയുണ്ട്, എന്നാലും ജൈവ ന്യൂറോണുകളും റാൻഡമ്നെസ്സ് ലിമിറ്റഡ് പ്രിസിഷൻ മുതലായവയ്ക്ക് വിധേയമാവുന്നുണ്ട്. ഉദാ : ഒരു ശബ്ദത്തിൽ തന്നെ ശ്രദ്ധിച്ചുകൊണ്ടിരിക്കുമ്പോൾ മറ്റു 'ഒച്ച' കൾ മൂലമുണ്ടാകുന്ന ശബ്ദമലിനീകരണം. ഹൈ വേരിയബിൾ റെസൊല്യൂഷൻ, നോൺ ലീനിയാരിറ്റി കൃത്യതയാർന്ന മാതൃകകൾ മുതലായവ ഉപയോഗിച്ച് മോഡലിന്റെ എററുകൾ ജൈവ ന്യൂറോണിന്റെതിനെക്കാൾ കുറച്ച് കൊണ്ടുവരാൻ കഴിയും. ഇത്രയും ബൃഹത്തായ കമ്പ്യൂട്ടേഷണൽ പവറും കമ്പ്യൂട്ടേഷണൽ മെമ്മറിയും പ്രവർത്തിപ്പിക്കാൻ റിയൽ ടൈം കമ്പ്യൂട്ടറുകളിൽ(RTC) കഴിയും എന്നു കരുതുന്നു.

ഒരു പ്രത്യേക വ്യക്തിയുടെ മസ്തിഷ്കം സിമുലേറ്റ് ചെയ്യുമ്പോൾ, ഇതിന്റെ അനാട്ടമിക്കൽ മോഡലിൽ ഒരു ബ്രെയിൻ മാപ്പോ ന്യൂറോണുകൾ തമ്മിലുള്ള ബന്ധം കാണിക്കുന്ന കണക്ടിവിറ്റി ഡാറ്റാബേസോ ഉണ്ടായിരിക്കണം. പൂർണ്ണ ബ്രെയിൻ സിമുലേഷനിൽ സുഷുമ്നാകാണ്ഡം, സെൻസറി റിസപ്റ്ററുകൾ, പേശീ കോശങ്ങൾ എന്നിവയടക്കം മുഴുവൻ നെർവസ് സിസ്റ്റത്തിന്റെയും കണക്ടിവിറ്റി ഈ മാപ്പിൽ കാണും. ഒരു എലിയുടെ തലച്ചോറിലെ സിനാപ്ടിക് വിവരങ്ങളുടെ ഡിസ്ട്രക്ടീവ് സ്കാനിങ്, 2010 ൽ സാധ്യമായി.

ഹ്രസ്വകാല ഓർമ്മകളും മറ്റും ന്യൂറോണുകളുടെ തുടർച്ചയായ പ്രവാഹം, ഇൻട്രാ ന്യൂറൽ ഡൈനാമിക് പ്രവർത്തനം, ഇവ ഉൾക്കൊള്ളുന്നതിനാൽ രാസ വൈദ്യുത സിഗ്നൽ പ്രവർത്തനങ്ങൾ പകർത്താൻ പ്രയാസമായിരിക്കും. അങ്ങനെയാണെങ്കിൽ സിമുലേഷൻ സമയത്ത് അൽപ്പനേരം ഓർമ്മ , ചില മാനസിക പ്രവർത്തനങ്ങൾ എന്നിവ നിലയ്ക്കാൻ സാധ്യതയുണ്ട്.
nano-replacement procedure വഴിയാണ് നടത്തുന്നതെങ്കിൽ ഈ പ്രശ്നം ഒഴിവാക്കാം.

ഒരു പൂർണ്ണ ബ്രയിൻമാപ്പ് 2 x 100,000,000,000,000,000 bytes (20,000 TB) സ്ഥലത്തിൽ താഴെയേ ഉൾക്കൊള്ളുന്നുള്ളു.

മൈൻഡ് അപ്‌ലോഡിങ് നടത്തുന്നതിൽ ഒരു പ്രധാന രീതിയാണ് സീരിയൽ സെക്ഷനിങ്. ഈ രീതിയിൽ മസ്തിഷ്ക കലകളെയും മറ്റു ഭാഗങ്ങളെയും ശീതീകരിച്ച (frozen) ശേഷം ഓരോ പാളികളായി അപഗ്രഥിക്കുന്ന രീതിയാണിത്. ഈ സാമ്പിളിലെ ന്യൂറോണുകളുടെയും അവയുടെ പരസ്പര ബന്ധങ്ങളെയും നാനോ-സ്കെയിലിൽ അപഗ്രഥിക്കാൻ ക്രയോ-അൾട്രാ മൈക്രോമീറ്റർ വേണ്ടിവരും]. പുറത്തെ പാളിയിലെ നാഡീ കലകളെ അപഗ്രഥിച്ച് ശേഖരിച്ച ശേഷം പുറം പാളി മാറ്റുന്നു.
ഇത് വളരെയേറെ ദൈർഘ്യമേറിയ പ്രക്രിയയായ്തിനാലും ഇതിനെ ശ്രദ്ധിക്കാൻ പ്രത്യേകം ആളുകൾ വേണ്ടതിനാലും ഇതിനെ യന്ത്രവൽക്കരിക്കാൻ ശ്രമങ്ങൾ നടക്കുന്നു. സ്ക്കാൻ ചെയ്തെടുത്ത ന്യൂറൽ ശൃംഖല കമ്പ്യൂട്ടർ സിസ്റ്റത്തിനുള്ളിൽ പ്രവർത്തിക്കുന്നു.അങ്ങനെ മനസും കമ്പ്യൂട്ടറിനുള്ളിൽ പ്രവർത്തിക്കുന്നു.

നാഡീ പ്രവർത്തനങ്ങളെ അതിനെ പുറമേ അപഗ്രഥിക്കുക വഴി സിമുലേറ്റ് ചെയ്യാൻ പറ്റുമെന്നുണ്ടെങ്കിൽ, അത് സ്കാനിങ് ഇലക്ട്രോൺ മൈക്രോസ്കോപ്പ് വഴിയുള്ള നിർധാരണം വഴി കഴിയും.] ഈ രീതി ഉപയോഗിച്ച് നമുക്കാവശ്യമായ എല്ലാ ജൈവ-രാസ പ്രവർത്തനങ്ങളും പകർത്താൻ കഴിയണമെന്നില്ല.

മസ്തിഷ്കത്തിന്റെ ത്രിമാന മാതൃകകൾ നിർമ്മിക്കാൻ സാധിക്കും. ഫങ്ഷണൽ എം.ആർ.ഐ , എം.ഇ.ജി (മാഗ്നെറ്റോസെഫലോഗ്രഫി ) , മുതലായ ന്യൂറോ ഇമേജിങ് സാങ്കേതികവിദ്യകൾ ഉപയോഗിച്ചോ, രണ്ടും ഒരുമിച്ച് ഉപയോഗിച്ചോ മസ്തിഷ്കത്തിന്റെ വ്യക്തമായ ത്രിമാന മാതൃക നിർമ്മിക്കാൻ കഴിയും. ഇത് ഒരു നോൺ ഡിസ്ട്രക്ടീവ് രീതിയാണ്, അതായത് നിലവിലെ മസ്തിഷ്കത്തിന് കുഴപ്പമൊന്നും കൂടാതെ തന്നെ ഇത് ചെയ്യാൻ സാധിക്കും.
സങ്കീർണ്ണമായ കഗ്നിറ്റീവ് പ്രവർത്തനങ്ങൾ നടക്കുമ്പോൾ ഉണ്ടാകുന്ന സിഗ്നലുകളെ അപഗ്രഥിക്കാൻ ഇന്ന് എഫ്.എം.ആർ.ഐ യും എം.ഇ.ജി യും ഉപയോഗിക്കുന്നു. മാപ്പിങ്ങിന്റെ റെസൊല്യൂഷൻ ഇപ്പോൾ അൽപ്പം കുറവാണ്, എങ്കിലും ഈ സങ്കേതത്തിന്റെ പുരോഗമനം കൂടുതൽ വ്യക്തതയുള്ള സ്കാനിങ്ങിന് വഴിയൊരുക്കും.

ജീവനുള്ള മസ്തിഷ്കത്തിലെ നാഡീകോശങ്ങളും കമ്പ്യൂട്ടറുമായി നേരിട്ട് ബന്ധപ്പെടുത്തുന്ന സാങ്കേതികത. ഇത് ഒരു നോൺ ഡിസ്ട്രക്ടീവ് പ്രക്രിയയാണ്. ജീവനോടെയുള്ള മനുഷ്യ മസ്തിഷ്കത്തെ പകർത്താൻ ഇത്തരത്തിലുള്ള സാങ്കേതികതകൾ ആവശ്യമാണ്.

ഈ ജീവിയുടെ സ്പർശന ശേഷിയുടെ നാഡീ ശൃംഖല 1985ൽ പകർത്തപ്പെട്ടു. 2004ൽ നാഡീ-പേശീ വ്യവസ്ഥയുടെ മുഴുവനായുള്ള സോഫ്റ്റ്‌വേർ സിമുലേഷനും അതിന്റെ ആവാസ വ്യവസ്ഥയുടെ മാതൃകയും നിർമ്മിക്കപ്പെട്ടു. ഇത് ഡൗൺലോഡ് ചെയ്യാനും ലഭ്യമാണ്. എന്നിരുന്നാലും, ഇത്തരം താരതമ്യേന ചെറിയ ജീവികളിൽ ഇത്രയും സങ്കീർണ്ണമായ നാഡീ വിനിമയങ്ങൾ എങ്ങനെയാണ് സംഭവിക്കുന്നതെന്ന് പൂർണ്ണമായും മനസ്സിലാക്കാൻ നമുക്ക് സാധിച്ചിട്ടില്ല. 

ഡ്രോസോഫില്ലയുടെയും മസ്തിഷ്കം പരിപൂർണമായും പഠിക്കപ്പെട്ടുകഴിഞ്ഞു. ഒരു പരിധിവരെ പകർക്കപ്പെടുകയും ചെയ്തു.

എലിയുടെ തലച്ചോറിന്റെ പകുതിയോളം വലിപ്പവും അത്രയും തന്നെ സങ്കീർണ്ണതയും ഉള്ള ഒരു കൃത്രിമ നാഡീ ശൃംഖല ഐ.ബി.എമ്മിന്റെ ബ്ലൂജീൻ സൂപ്പർകമ്പ്യൂട്ടറിൽ 2007ൽ University of Nevada ഗവേഷണ സംഘം പ്രവർത്തിപ്പിക്കുകയുണ്ടായി. ഒരു സെക്കൻഡിന്റെ സിമുലേറ്റ് ചെയ്ത സമയത്തിന് കമ്പ്യൂട്ടറിന്റെ പത്തു സെക്കൻഡ് സമയം വേണ്ടിവന്നു. വിർച്ച്വൽ കോർട്ടെക്സ് വഴി ജൈവസമാനമായ നാഡീയ ആവേഗങ്ങൾ പോകുന്നത് കാണാൻ പറ്റി എന്ന് ഗവേഷകർ പറയുകയുണ്ടായി. എങ്കിലും സിമുലേഷനിൽ യദാർത്ഥ എലിയുടെ മസ്തിഷ്കത്തിൽ കാണുന്ന ചില ഘടകങ്ങളുടെ അഭാവം ഉണ്ടായിരുന്നു, നാഡീ മാതൃകയുടെ കൃത്യത മെച്ചപ്പെടുത്താൻ അവർ താൽപ്പര്യപ്പെടുന്നു.

തന്മാത്രാ തലത്തിൽ സസ്തന കോർട്ടിക്കൽ കോളത്തിന്റെ കമ്പ്യൂട്ടർ സിമുലേഷൻ നിർമ്മിക്കുക എന്ന ലക്ഷ്യത്തോടെ ഐ.ബി.എമ്മും സ്വിസ് ഫെഡറൽ ഇൻസ്റ്റിറ്റ്യൂട്ട് ഓഫ് ടെക്നോളജിയും ചേർന്ന് Lausanne യിൽ 2005ൽ തുടങ്ങിയതാണ് ബ്ലൂബ്രെയിൻ പദ്ധതി. സിനാപ്ടിക് ബന്ധം, ആന്തരിക സ്തര വൈദ്യുത പ്രവാഹങ്ങളുടെ പൂരണം എന്നിവയെ അടിസ്ഥാനപ്പെടുത്തി ന്യൂറോണുകളുടെ വൈദ്യുത സ്വഭാവം പകർത്താനായി ഐ.ബി.എമ്മിന്റെ ബ്ലൂജീൻ അടിസ്ഥാനപ്പെടുത്തി ഉള്ള ഒരു സൂപ്പർകമ്പ്യൂട്ടർ ഈ പദ്ധതിയിൽ ഉപയോഗിക്കുന്നു. പദ്ധതിയുടെ ആദ്യത്തെ ലക്ഷ്യം 2006 ഡിസംബറിൽ പൂർത്തിയായി, 10,000 ന്യൂറോണുകൾ(10^8 സിനാപ്സുകളും) അടങ്ങുന്ന, എലിയുടെ നിയോകോർട്ടിക്കൽ കോളം സിമുലേറ്റ് ചെയ്തു. ഇത് നിയോകോർട്ടെക്സിന്റെ(ബോധം,ചിന്തകൾ മുതലായവയ്ക്ക് കാരണമെന്നു കരുതപ്പെടുന്ന മസ്തിഷ്കഭാഗം) ഏറ്റവും ചെറിയ പ്രവർത്തനഭാഗം ആയി കണക്കാക്കാം. 1995നും 2005നും ഇടയ്ക്ക് ഹെന്രി മർക്രം ന്യൂറോണുകളുടെ തരവും ഇത്തരം കോളങ്ങളിൽ ഉള്ള ബന്ധവും പകർത്തി. നിയോകോർട്ടിക്കൽ കോളത്തിന്റെ നിർമ്മാണം,ക്രമീകരിക്കൽ,ഗവേഷണം, എന്നിവയുടെ ഡാറ്റാധിഷ്ടിത പ്രോസസ് ലഭിച്ചതിലൂടെ പദ്ധതിയുടെ ഒന്നാം ഘട്ടം കഴിഞ്ഞതായി പദ്ധതി അറിയിച്ചു. മനുഷ്യന്റെ ധൈഷണികശേഷി, ന്യൂറോണുകളുടെ പ്രവർത്തനത്തിലെ പ്രശ്നംകാരണം ഉണ്ടാകുന്ന ഓട്ടിസം പോലുള്ള മാനസിക രോഗങ്ങൾ, മരുന്നുകൾ ന്യൂറോണുകളുടെ സ്വഭാവത്തെ എങ്ങനെ ബാധിക്കുന്നു, എന്നിവയിലെ വസ്തുതകൾ ക്രമേണ ചുരുളഴിക്കാൻ പദ്ധതി ശ്രമിക്കുന്നു.

2010ൽ സ്ഥാപിതമായ ബ്രെയിൻ പ്രിസർവേഷൻ ഫൗണ്ടേഷൻ എന്ന സംഘടന, മസ്തിഷ്കം സൂക്ഷിച്ചു വയ്ക്കുന്നത് പ്രോത്സാഹിപ്പിക്കാനായി പ്രസ്തുത സാങ്കേതിക സമ്മാനത്തിനുള്ള അവസരം ഒരുക്കിയിരിക്കുന്നു. നിലവിൽ 106,000 ഡോളർ ഉള്ള അവാർഡ് രണ്ടു ഭാഗങ്ങളായാണ് ലഭിക്കുക.ഒരു എലിയുടെ മുഴുവൻ മസ്തിഷ്കത്തിന് 25 % ആദ്യ ആഗോള സംഘത്തിനും വലിയ മൃഗത്തിന്റെ മസ്തിഷ്കത്തിന് 75 % ആദ്യ ടീമിനും ആയി ആണ് നൽകുക. ആശുപത്രിയിലോ അത്തരം സംവിധാനങ്ങളുള്ളിടത്തോ സംഭവിക്കുന്ന മരണത്തിൽ ഇത് മനുഷ്യന്റെ കാര്യത്തിലും അനുവർത്തിക്കാം. ഈ സമ്മാനത്തിന്റെ പ്രധാന ലക്ഷ്യം എന്നത്, വിർച്വൽ സ്പേസിലേക്ക് 'മനസ്സിനെ' റീബൂട്ട് ചെയ്യുകയോ അപ്‌ലോഡ് ചെയ്യുകയോ വഴി സമ്പൂർണ്ണ മസ്തിഷ്ക ചിത്രം രൂപപ്പെടുത്തുക എന്നുള്ളതാണ്.

വിർച്വൽ ലോകങ്ങളും, അപ്‌ലോഡ് ചെയ്യപ്പെട്ട അതിമാനുഷ ശേഷിയുള്ള വ്യക്തിത്വങ്ങളും സമൂഹത്തിൽ ഉണ്ടാവുമ്പോൾ, നിലവിലെ സാമ്പത്തിക/സാമൂഹിക നിലവാര സ്ഥിതിയ്ക്കനുസരിച്ചാണ് പരിവർത്തനം എങ്കിൽ അത് സാധാരണ മനുഷ്യർ-അതിമാനുഷർ എന്ന വർഗ്ഗീകരണം സൃഷ്ടിക്കും. എല്ലാ മനുഷ്യർക്കും ഇതിന്റെ സാധ്യതകൾ ലഭിക്കാതെ പോകും.
ട്രാൻസ് ഹ്യൂമനിസവും രാഷ്ട്രീയ ആശയങ്ങളുടെ പിൻ പറ്റിയുള്ളതാണെങ്കിൽ അവിടെയും പരിവർത്തനം എങ്ങനെ/ഏത് രാഷ്ട്രീയ കാഴ്ച്ചപ്പാട് അനുസരിച്ച് എന്നുള്ള പ്രശ്നങ്ങൾ ഉണ്ടാകും.. ലിബർട്ടേറിയൻ ട്രാൻസ് ഹ്യുമാനിസം, ഡെമോക്രാറ്റിക് ട്രാൻസ് ഹ്യുമാനിസം തുടങ്ങിയ രാഷ്ട്രീയാദർശങ്ങൾ ഇപ്പോഴേ നിലവിലുണ്ട്.
ക്ലോണിങ്ങ്, അബോർഷൻ മുതലായ ശാസ്ത്രപരീക്ഷണങ്ങൾക്ക് നേരിടേണ്ടി വന്നതുപോലെയുള്ള വൈദ്യശാസ്ത്ര സദാചാരത്തിൽ നിന്നുള്ള എതിർപ്പുകൾ, മത വിശ്വാസങ്ങളുടെ എതിർപ്പ് തുടങ്ങിയവ.

സയൻസ് ഫിക്ഷനുകളിൽ കണ്ടുവരുന്നതുപോലെയുള്ള മറ്റൊരു താത്വികമായ പ്രശ്നമാണ് പകർപ്പുകളെ സംബന്ധിച്ച് ഉള്ളത്. അപ് ലോഡ് ചെയ്യപ്പെട്ട വ്യക്തിത്വം അതേ വ്യക്തി തന്നെ ആയിരിക്കുമോ, ഒരേ പോലത്തെ ഓർമ്മകളും വ്യക്തിത്വവുമുള്ള മറ്റൊരു പകർപ്പ് ആയിരിക്കുമോ എന്നത് ഒരു ആശയക്കുഴപ്പമാണ്. അപ് ലോഡിങ് ചെയ്യുന്ന സമയം വരെ ഒരു വ്യക്തി ആയിരുന്ന വ്യക്തി, ഇത് ചെയ്യപ്പെട്ട അടുത്ത നിമിഷം മുതൽ ഒരേ ഓർമ്മകളും സ്വഭാവവും ഉള്ള രണ്ടു വ്യക്തികളാകാം-അനേകം വ്യക്തികളാകാം. ദ സിക്സ്ത് ഡേ എന്ന സിനിമയിൽ ഇത്തരം ഒരു സന്ദർഭം അവതരിപ്പിച്ചിരിക്കുന്നു.

2. www.minduploading.org

3. http://www.medicaldaily.com/news/20301117/3877/new-imaging-method-developed-at-stanford-reveals-stunning-details-of-brain-connections.htm

4. http://www.merkle.com/merkleDir/brainAnalysis.html

5. http://www.mcb.harvard.edu/lichtman/ATLUM/ATLUM_web.htm





</doc>
<doc id="178728" url="https://ml.wikipedia.org/wiki?curid=178728" title="കുണ്ടാടി ചാമുണ്ഡി തെയ്യം">
കുണ്ടാടി ചാമുണ്ഡി തെയ്യം

ദാരികാസുരനെ വധിച്ച കാളിയുടെ ഭാവമാണ് കുണ്ടാടി ചാമുണ്ഡി. കുണ്ടോറ ചാമുണ്ഡി, കുണ്ടൂർ ചാമുണ്ഡി എന്നീ പേരുകളിലും ഈ തെയ്യം അറിയപ്പെടുന്നു. വേലന്മാർ ആണ് ഈ തെയ്യം കെട്ടിയാടിക്കുന്നത്. ഇത് വളരെ കുറച്ച് സ്ഥലങ്ങളിൽ മാത്രം കെട്ടിയാടുന്ന തെയ്യങ്ങളിൽ പെട്ടതാണ്.

ദാരികാസുരനെ വധിച്ചശേഷം കുളിക്കുവാനായി കാവേരിയിൽ പോയ കാളി അവിടെ താമസിക്കുവാൻ തുടങ്ങി. ഒരിക്കൽ കുണ്ടൂർ തന്ത്രി കാവേരിയമ്മയെ ഭജിക്കാനായി അവുടെ ചെന്നപ്പോൾ അദ്ദേഹത്തിന്റെ കൂടെ കോലത്തുനാട്ടിലേക്ക് പുറപ്പെട്ടു. അവിടെ കുണ്ടോരപ്പന്റെ(ശിവൻ) അമ്പലത്തിൽ താമസിക്കുവാൻ തുടങ്ങിയ കാളിയെ കുണ്ടോരപ്പൻ വർഷങ്ങളോളം വേലക്കാരിയാക്കി വെച്ചു. പിന്നീട് തന്റെ ശക്തി തെളിയിച്ച കാളിയെ ശിവൻ മുക്തയാക്കുകയും കാളിക്ക് തന്റെ വലതുവശത്ത് സ്ഥലമൊരുക്കുകയും ചെയ്തു. കുണ്ടൂർ തന്ത്രിയുടെ കൂടെ കോലത്തുനാട്ടിലേക്ക് വന്നതുകൊണ്ട് കുണ്ടൂർ ചാമുണ്ഡിയെന്ന് വിളിക്കുന്നു.

മോന്തിക്കോലം എന്ന ചടങ്ങ് കുണ്ടാടി ചാമുണ്ഡി കുണ്ടോരപ്പന്റെ വേലക്കാരിയായിരുന്ന കാലത്തെ കാണിക്കുന്നതാണ്.

തെയ്യം കെട്ടിയാടിക്കുന്നതിനുമുന്നേയുള്ള ചടങ്ങിനെ പുറപ്പാടെന്ന് പറയുന്നു. ഇത് കുണ്ടാടിച്ചാമുണ്ടിയുടെ ഇളംകോലമാണ്.


</doc>
<doc id="178750" url="https://ml.wikipedia.org/wiki?curid=178750" title="നിവിൻ പോളി">
നിവിൻ പോളി

ഒരു മലയാളചലച്ചിത്ര അഭിനേതാവാണ് നിവിൻ പോളി . മലർവാടി ആർട്സ് ക്ലബ് എന്ന ചലച്ചിത്രത്തിലാണ് അദ്ദേഹം ആദ്യമായി അഭിനയിച്ചത്.

കേരളത്തിലെ എറണാകുളം ജില്ലയിലെ ആലുവയിൽ 1984 ഒക്ടോബർ 11- നു ജനിച്ചു. 2006ൽ ഫെഡറൽ ഇൻസ്റ്റിറ്റ്യൂട്ട് ഓഫ് സയൻസ് ആന്റ് ടെക്നോളജി|ഫെഡറൽ ഇൻസ്റ്റിറ്റ്യൂട്ട് ഓഫ് സയൻസ് ആന്റ് ടെക്നോളജിയിൽ നിന്നും ഇലക്ട്രോണിക്സ് ആന്റ് കമ്മ്യൂണിക്കേഷനിൽ എഞ്ചിനീയറിങ്ങ് നേടി. ഇൻഫോസിസ് ബാംഗളൂരിലായിരുന്നു ഉദ്യോഗം. പിതാവിന്റ മരണശേഷം സ്വദേശത്ത് താമസമായി. മലർവാടി ആർട്സ് ക്ലബ് എന്ന മലയാളചലച്ചിത്രത്തിൽ അഭിനയത്തിന്റെ കഴിവ് തെളിയിച്ചു. പിന്നീട് കോളേജിലെ സുഹൃത്തായിരുന്ന റിന്ന ജോയിയെ വിവാഹം ചെയ്തു.

മലർവാടി ആർട്സ് ക്ലബ് എന്ന മലയാളചലച്ചിത്രത്തിൽ പ്രധാനകഥാപാത്രത്തെ അവതരിപ്പിച്ചുകൊണ്ട് സിനിമാരംഗത്തേക്ക് കടന്നുവന്ന നിവിൻ, തുടർന്ന് സിനിമാരംഗത്ത് സജ്ജീവമാകാൻ തുടങ്ങി. "ട്രാഫിക്", "ദി മെട്രോ", "സെവൻസ്" തുടങ്ങിയ മലയാളചലച്ചിത്രങ്ങളിൽ അഭിനയിച്ചിട്ടുണ്ട്.വിനീത് ശ്രീനിവാസൻ സംവിധാനം ചെയ്ത തട്ടത്തിൻ മറയത്തിലെ നായക കഥാപാത്രം ഏറെ ശ്രദ്ധിക്കപ്പെടുകയും പ്രശംസ പിടിച്ചുപറ്റുകയും ചെയ്തു.



</doc>
<doc id="178758" url="https://ml.wikipedia.org/wiki?curid=178758" title="കക്കരി">
കക്കരി

വെള്ളരിയോട് രൂപസാദൃശ്യമുള്ള വാർഷിക വള്ളിച്ചെടി. കുടുംബം: കുക്കുർബിറ്റേസീ. ശാസ്ത്രനാമം: കുക്കുമിസ് സറ്റൈവസ്. മുള്ളൻ വെള്ളരിയെന്നും പേരു്. ഉത്തരേന്ത്യയിൽ കൃഷിചെയ്തുവരുന്നു. മഞ്ഞനിറമുള്ള പൂക്കളും ചെറുവെള്ളരിക്കയോളം വലിപ്പമുള്ള കായ്കളുമുണ്ട് . സൂര്യാഘാതത്തിൽനിന്നു രക്ഷനേടാൻ ഉത്തരേന്ത്യക്കാർ കക്കരിക്കായ്കൾ പച്ചയായി ഭക്ഷിക്കും. പോഷകസമ്പന്നമായ വിത്തിൽ ഒരിനം എണ്ണ അടങ്ങിയിരിക്കുന്നു. വിത്ത് മൂത്രവർധകമാണ്. രക്തപിത്തം, കഫം, വാതം എന്നിവയ്ക്ക് ഔഷധമാണ് കക്കരി.


</doc>
<doc id="178759" url="https://ml.wikipedia.org/wiki?curid=178759" title="കോഴഞ്ചേരി പ്രസംഗം">
കോഴഞ്ചേരി പ്രസംഗം

തിരുവിതാംകൂർ ഗവൺമെന്റിന്റെ ഭരണനയത്തെയും നടപടികളെയും വിമർശിച്ചുകൊണ്ട് നിവർത്തന പ്രക്ഷോഭ നേതാവായിരുന്ന സി.കേശവൻ 1935 മെയ് 11-നു കോഴഞ്ചേരിയിൽ ചെയ്ത പ്രസംഗം. ബാരിസ്റ്റർ ജോർജ് ജോസഫ് ആയിരുന്നു അദ്ധ്യഷൻ. ഈഴവ-ക്രിസ്റ്റ്യൻ- മുസ്ലിം സമുദായങ്ങളുടെ നേർക്കുള്ള ഗവൺമെന്റിന്റെ നയത്തിൽ യോഗം ശക്തമായി പ്രതിഷേധിച്ചു. യോഗാധ്യക്ഷൻ സി. കേശവന്റെ പ്രസംഗം രാജ്യദ്രോഹപരമാണെന്നാരോപിച്ച് ആലപ്പുഴ കിടങ്ങാംപറമ്പ് ക്ഷേത്ര മൈതാനത്തു വച്ച് അറസ്റ്റ് ചെയ്തു. ഒരുവർഷത്തെ കഠിനതടവും 500 രൂപ പിഴയും ശിക്ഷിച്ചു. രണ്ടു മാസത്തേക്ക് പ്രസംഗിക്കുന്നതും വിലക്കി. തുടർന്ന് ഉണ്ടായ സംഭവ വികാസങ്ങൾ തിരുവിതാംകൂറിലെ സാമുദായിക-രാഷ്ട്രീയ സ്ഥിതിഗതികളിൽ ഒരു വഴിത്തിരിവായിത്തീർന്നു.
തിരുവിതാംകൂർ രാഷ്ട്രീയത്തിൽ നിർണായകസ്ഥാനമുള്ളതാണ് കോഴഞ്ചേരി പ്രസംഗം.സമഗ്രാധികാരത്തിലൂടെ തിരുവിതാംകൂറിനെ സി.പി. രാമസ്വാമി അയ്യർ അടക്കിഭരിച്ച ഘട്ടത്തിൽ 'സർ സി പി എന്ന ജന്തുവിനെ നമുക്കാവശ്യമില്ല' എന്ന് പ്രഖ്യാപിക്കാനുള്ള ധൈര്യം കാട്ടിയ പ്രസംഗമാണ് 1935 മെയ് 11ന് സി. കേശവൻ നടത്തിയത്. ചേർത്തലയിലെ തൊഴിലാളികളെക്കുറിച്ച് താൻ അഭിമാനംകൊള്ളുന്നുവെന്നുപറഞ്ഞ സി. കേശവൻ 'ഇൻക്വിലാബ് സിന്ദാബാദ്' എന്ന മുദ്രാവാക്യം മുഴക്കിക്കൊണ്ടാണ് അന്ന് പ്രസംഗം ഉപസംഹരിച്ചത്.


</doc>
<doc id="178760" url="https://ml.wikipedia.org/wiki?curid=178760" title="അംബിക (നദി)">
അംബിക (നദി)

ഗുജറാത്തിലെ ഡാംഗ്സ് ജില്ലയിൽ നിന്നും ഉത്ഭവിച്ച് അറബിക്കടലിൽ ചേരുന്ന നദിയാണ് അംബിക നദി.("Ambika River"), ("અંબિકા નદી"). ഗുജറാത്തിലെ നവസാരി ജില്ലയിലൂടെ കടന്ന് മഹാരാഷ്ട്ര സംസ്ഥാനത്തിലെ നാസികിലൂടെ ഒഴുകുന്നു. 136 കിലോമീറ്റർ നീളമുള്ള ഈ നദിയിൽ ശരാശരി 1247 ദശലക്ഷം ക്യു.മീറ്റർ ജലമാണ് പ്രതിവർഷം ഒഴുകുന്നത്.



</doc>
<doc id="178761" url="https://ml.wikipedia.org/wiki?curid=178761" title="ബീരേന്ദ്രകുമാർ ഭട്ടാചാര്യ">
ബീരേന്ദ്രകുമാർ ഭട്ടാചാര്യ

ജ്ഞാനപീഠപുരസ്കാരം നേടിയ (1978) അസമിയ നോവലിസ്റ്റും കവിയും ആണ് ബീരേന്ദ്രകുമാർ ഭട്ടാചാര്യ. ഗുവാഹതി സർവകലാശാലയിൽ നിന്ന് എം.എ., പിഎച്ച്.ഡി. ബിരുദങ്ങൾ നേടി . രാംധേനു (1959-63), സാദിനിയാ നവയുഗ് (1963-67) എന്നീ അസമിയ ആനുകാലികങ്ങളുടെ എഡിറ്ററായും പ്രവർത്തിച്ചിട്ടുണ്ട്.


ഇയറുയിങ്ഗം സാഹിത്യ അക്കാദമി അവാർഡും (1961) മൃത്യുഞ്ജയ ജ്ഞാനപീഠപുരസ്കാരവും (1978) നേടി.



</doc>
<doc id="178766" url="https://ml.wikipedia.org/wiki?curid=178766" title="വൈതരണ നദി">
വൈതരണ നദി

മഹാരാഷ്ട്രയിലെ നാസിക് ജില്ലയിൽ നിന്നും ഉദ്ഭവിച്ച് അറബിക്കടലിൽ ചേരുന്ന ഒരു നദിയാണ്. ഇത് നാസിക് ജില്ലയിലെ ട്രിംബക്-അൻജനേരി മലനിരകളിൽ നിന്നും ഉദ്ഭവിച്ച് പടിഞ്ഞാറോട്ട് ഒഴുകി മാഹിം പട്ടണത്തിനു ഏകദേശം ഇരുപത് കിലോമീറ്റർ തെക്കായി അറബിക്കടലിൽ ചേരുന്നു. 172 കിലോമീറ്റർ നീളമുള്ള ഈ നദിയിൽ പ്രതിവർഷം ശരാശരി 4350 ക്യു.മീറ്റർ ജലം ഒഴുകുന്നു. സൂര്യ എന്നൊരു പോഷകനദി കൂടി ഈ നദിക്ക് ഉണ്ട്.


</doc>
<doc id="178768" url="https://ml.wikipedia.org/wiki?curid=178768" title="ദേശീയഗാനങ്ങളുടെ പട്ടിക">
ദേശീയഗാനങ്ങളുടെ പട്ടിക

ഐക്യരാഷ്ട്രസഭ-യുടെ അംഗ രാജ്യങ്ങളുടെ ദേശീയ ഗാനങ്ങളുടെ പട്ടിക ചുവടെ കൊടുക്കുന്നു. ആംഗലേയത്തിൽ അല്ലാത്ത ഗാനങ്ങളുടെ ആംഗലേയ അർഥം ബ്രാക്കട്ടുകൾക്ക് അകത്തു കൊടുക്കുന്നു. 




</doc>
<doc id="178772" url="https://ml.wikipedia.org/wiki?curid=178772" title="പി.എഫ്. മാത്യൂസ്">
പി.എഫ്. മാത്യൂസ്

മലയാളത്തിലെ ഒരു പ്രമുഖ തിരക്കഥാകൃത്തും കഥാകൃത്തുമാണ് പി.എഫ്.മാത്യൂസ്(18 ഫെബ്രുവരി 1960 - ) എന്നറിയപ്പെടുന്ന പൂവങ്കേരി ഫ്രാൻസീസ് മാത്യൂ.
1960 ഫെബ്രുവരി 18ന് പൂവങ്കേരി ഫ്രാൻസീസിന്റെയും മേരിയുടെയും മകനായി എറണാകുളത്ത് ജനനം.ഡോൺബോസ്കോ, സെൻറ് അഗസ്റ്റിൻ എന്നിവിടങ്ങളിലെ സ്കൂൾ വിദ്യാഭ്യാസത്തിനു ശേഷം എറണാകുളം സെൻറ് ആൽബർട്ട്സ് കോളേജിൽ നിന്ന് ധനതത്വശാസ്ത്രത്തിൽ ബിരുദം നേടി. തുടർന്ന് മലയാളത്തിൽ ബിരുദാനന്തര ബിരുദം.പത്താമത്തെ വയസ്സിൽ ഏകാങ്ക നാടകങ്ങൾ എഴുതിത്തുടങ്ങി. പതിനാറു വയസ്സായപ്പോഴേക്കും ചെറുകഥകളും. പി.എഫ്.മാത്യൂസിന്റെ ചെറുകഥകൾ തുടർച്ചയായി മലയാള മനോരമ. കലാകൗമുദി, മാതൃഭൂമി, മാധ്യമം,ഭാഷാപോഷിണി തുടങ്ങി മലയാളത്തിലെ പ്രമുഖ മാഗസിനുകളിലെല്ലാം പ്രസിദ്ധീകരിച്ചിട്ടുണ്ട്.




പി.എഫ്. മാത്യൂസിന്റെ വെബ്സൈറ്റ്


</doc>
<doc id="178773" url="https://ml.wikipedia.org/wiki?curid=178773" title="നേത്രാവതി">
നേത്രാവതി

കർണ്ണാടകയിലെ മംഗലാപുരത്തിനടുത്ത് അറബിക്കടലിൽ ചേരുന്ന ഒരു നദിയാണ് നേത്രാവതി. (തുളു: ನೇತ್ರಾವತಿ ತುದೆ , കന്നഡ: ನೇತ್ರಾವತಿ) ) ദക്ഷിണ കന്നഡ ജില്ലയിലെ പശ്ചിമ പർവ്വത നിരയുടെ പടിഞ്ഞാറു നിന്നും ഉദ്ഭവിക്കുന്നു. 103 കിലോമീറ്റർ നീളമുള്ള ഈ നദിയിൽ ഏകദേശം 4600 ക്യു. മീറ്റർ ജലപ്രവാഹമാണ് പ്രതിവർഷം ഉണ്ടാകുന്നത്.


</doc>
<doc id="178793" url="https://ml.wikipedia.org/wiki?curid=178793" title="തലചുറ്റൽ">
തലചുറ്റൽ

തലയും കണ്ണിൽപ്പെടുന്ന എല്ലാ വസ്തുക്കളും കറങ്ങുന്നതായി തോന്നുന്ന അവസ്ഥയാണ് തലചുറ്റൽ. തലചുറ്റൽ ഉണ്ടാകുമ്പോൾ ശരീരത്തിന്റെ സന്തുലിതാവസ്ഥ നഷ്ടപ്പെട്ട് വീഴുകയോ വീണുപോകുമെന്ന് തോന്നുകയോ ചെയ്യുന്നു. ചില രോഗങ്ങളുടെ ലക്ഷണമായും ക്ഷീണം മൂലവും തലചുറ്റൽ അനുഭവപ്പെടാം. നിമിഷനേരത്തേക്ക് തലച്ചോറിലേക്കുള്ള രക്തയോട്ടം കുറയുകയും തലച്ചോറിൽ ഓക്സിജൻ ലഭ്യമല്ലാതാവുകയും ചെയ്യുന്നതുമൂലം തലചുറ്റൽ അനുഭവപ്പെടാറുണ്ട്. ഉദാ. കിടക്കുകയോ ഇരിക്കുകയോ ചെയ്യുന്ന അവസ്ഥയിൽ നിന്ന് പെട്ടെന്ന് ചാടി എഴുന്നേൽക്കുമ്പോൾ നൈമിഷികമായി തലചുറ്റൽ അനുഭവപ്പെടാറുണ്ട്. സ്ഥാനികമായ താഴ്ന്ന രക്തസമ്മർദമാ(postural hypotension)ണിതിനു കാരണം. പ്രായമേറിയവരിലും ഉയർന്ന രക്തസമ്മർദത്തിനുള്ള ഔഷധങ്ങൾ സേവിക്കുന്നവരിലും ആണ് ഇത് സാധാരണയായി ഉണ്ടാകുന്നത്. തലച്ചോറിലേക്കുള്ള ധമനികളിൽ താത്ക്കാലികവും ഭാഗികവുമായി തടസ്സം ഉണ്ടാകുന്ന ക്ഷണിക രക്തക്കുറവും (transient ischaemic attack) തലചുറ്റലിനു കാരണമാകാറുണ്ട്. ആയാസം, ക്ഷീണം, പനി, വിളർച്ച, ഹൃദയപേശികളുടെ തകരാറുകൾ, ഹൈപോഗ്ലൈസീമിയ (രക്തത്തിൽ പഞ്ചസാരയുടെ അളവു കുറയുക), മസ്തിഷ്ക രക്തസ്രാവം എന്നിവയാണ് മറ്റു കാരണങ്ങൾ.

ആന്തരികകർണത്തിന്റേയോ ശ്രവണനാഡിയുടേയോ, മസ്തിഷ്ക കാണ്ഡത്തിന്റേയോ തകരാറുകൾ മൂലമുണ്ടാകുന്ന തലചുറ്റലാണ് വെർട്ടിഗോ (vertigo). ശരീരത്തിന്റെ സന്തുലിതാവസ്ഥ നിലനിറുത്തുന്ന ആന്തരികകർണ ഭാഗങ്ങൾക്കുണ്ടാകുന്ന തകരാറുകളായ ലാബ്രിന്തൈറ്റിസ് (Labrynthitis), മെനിയേഴ്സ് രോഗം (Meniere's disease) എന്നിവ തലചുറ്റലിനും മനംപിരട്ടൽ, ഛർദ്ദി എന്നിവയ്ക്കും കാരണമാകാറുണ്ട്. വൈറൽബാധമൂലം ചർമ്മലാബ്രിന്തിന് ഉണ്ടാകുന്ന വീക്കമാണ് ലാബ്രിന്തൈറ്റിസ്. പ്രായമേ റുമ്പോൾ ആന്തരകർണ ഭാഗങ്ങൾക്കുണ്ടാകുന്ന സ്വാഭാവിക അപചയമാണ് മെനിയേഴ്സ് രോഗത്തിനു കാരണം. ശ്രവണനാഡിക്കുണ്ടാവുന്ന വീക്കം (acoustic neuroma), മസ്തിഷ്ക ചർമ വീക്കം (meningites) എന്നീ ശ്രവണനാഡി രോഗങ്ങൾ തലചുറ്റലുണ്ടാക്കാ റുണ്ട്. ചെന്നിക്കുത്ത് (migraine), മസ്തിഷ്ക കാണ്ഡത്തിൽ സമ്മർദം ചെലുത്തുന്ന മസ്തിഷ്ക ട്യൂമറുകൾ, കഴുത്തിനും സുഷുമ്നയ്ക്കും ഉണ്ടാകുന്ന വാതം (cervical osteo arthritis), മസ്തിഷ്ക കാണ്ഡത്തിലേക്കുള്ള രക്തയോട്ടക്കുറവ് (vertebro basilar insufficiency) എന്നിവമൂലം തലയും കഴുത്തും അനക്കുമ്പോൾ വേദനയും തലചുറ്റലും ഉണ്ടാകാറുണ്ട്.

ക്ഷണനേരത്തേക്ക് ചെറുതായി തലചുറ്റുന്നതായി തോന്നുന്നതും മറ്റും പ്രത്യേക ചികിത്സയൊന്നും കൂടാതെ സ്വയം പരിഹൃതമാകാറുണ്ട്. ദീർഘമായി ശ്വാസം വലിക്കുകയും വിശ്രമിക്കുകയും ചെയ്യുന്നത് നല്ലതാണ്. ഇടയ്ക്കിടെ തീവ്രമായും ദീർഘ സമയത്തേക്കും തലചുറ്റലനുഭവപ്പെട്ടാൽ ചികിത്സ ആവശ്യമാണ്. തലചുറ്റലുണ്ടാകാനുള്ള അടിസ്ഥാന കാരണം കണ്ടെത്തി അനുയോജ്യമായ ചികിത്സ നൽകേണ്ടതാണ്. 

ഉദാ. വെർട്ടിഗോ മൂലമുള്ള തലചുറ്റലിന് പ്രതിവമനകാരകങ്ങളും ആന്റിഹിസ്റ്റാമിനുകളും ആണ് നൽകാറുള്ളത്. തലകറക്കത്തോടൊപ്പം ഉണ്ടാകുന്ന മറ്റു ലക്ഷണങ്ങളിൽ നിന്ന് രോഗകാരണം പലപ്പോഴും നിർണയിക്കാൻ സാധിക്കും.



</doc>
<doc id="178801" url="https://ml.wikipedia.org/wiki?curid=178801" title="അമ്പാരി">
അമ്പാരി

ആനപ്പുറത്ത് സവാരിചെയ്യുന്നവർക്കുള്ള ഇരിപ്പിടം ആണ് അമ്പാരി. പേഴ്സ്യൻ ഭാഷയിൽ ഇതിനെ സൂചിപ്പിക്കുന്ന 'അമാരി' എന്ന പദം ഹിന്ദിയിൽ 'അംബാരി'യായി സംക്രമിച്ചതിന്റെ തദ്ഭവമാണ് മലയാളത്തിലെ 'അമ്പാരി' എന്നു ഭാഷാശാസ്ത്രജ്ഞന്മാർ അനുമാനിക്കുന്നു.

ക്ഷേത്രോത്സവങ്ങളിലും നാടുവാഴികളുടെ ആഘോഷപൂർവമായ യാത്രകളിലും ഉള്ള ആഡംബരത്തിന്റെ ഒരു ഭാഗമാണ് ആനയും അമ്പാരിയും. ആനപ്പുറത്ത് ഇളകാത്തവണ്ണം പട്ടുമേൽക്കട്ടികളും ജാലറകളും മറ്റും തുന്നിപ്പിടിപ്പിച്ച് അമ്പാരി സ്ഥാപിക്കുകയും സവാരി ചെയ്യേണ്ട ആൾ അതിൽ ഇരിപ്പുറപ്പിക്കുകയും ചെയ്യുന്നു. തിരുവനന്തപുരം ശ്രീ പത്മനാഭസ്വാമി ക്ഷേത്രത്തിലെ ആറാട്ടെഴുന്നള്ളത്തിന് ആനയും അമ്പാരിയും ഉണ്ടെങ്കിലും കേരളത്തിലെ മറ്റു ക്ഷേത്രങ്ങളിൽ ഇതു പ്രായേണ കണ്ടുവരാറില്ല.

എന്നു വള്ളത്തോൾ നാരായണമേനോൻ ചിത്രയോഗം മഹാകാവ്യത്തിൽ വർണിക്കുന്നതുപോലെ തിരുവിതാംകൂർ, കൊച്ചി, മൈസൂർ തുടങ്ങിയ ചില നാട്ടുരാജ്യങ്ങളിലെ മുൻനാടുവാഴികളുടെ അപൂർവം ചില രാജകീയാഘോഷങ്ങളുടെ ഒരു ഔപചാരികപ്രദർശനപരിപാടിയായി ആധുനിക കാലത്ത് അമ്പാരികളുടെ ഉപയോഗം മാറിയിട്ടുണ്ട്.


</doc>
<doc id="178802" url="https://ml.wikipedia.org/wiki?curid=178802" title="ആഗൈറ്റ്">
ആഗൈറ്റ്

ഒരു ശിലാകാരക സിലിക്കേറ്റ് ധാതു ആണ് ആഗൈറ്റ്. പൈറോക്സീൻ സമൂഹത്തിലെ പ്രമുഖാംഗം. (Ca,Na)(Mg,Fe,Al)(Si,Al)O. ഇവ ഏകനതാക്ഷവും(monoclinal) പ്രിസ്മീയ(prismatic)വുമായ പരലുകളായി കാണപ്പെടുന്നു.. ദ്യുതി എന്നർഥം വരുന്ന ആഗ് (Ague) എന്ന ഗ്രീക്ക് പദമാണ് ആഗൈറ്റ് എന്ന പേരിനാധാരം.

പൊതുവേ അഷ്ടഫലകീയം (octagonal) ആയിരിക്കും. സവിശേഷമായ പരൽരൂപം കൊണ്ടുതന്നെ ആഗൈറ്റിനെ തിരിച്ചറിയാം. സ്പഷ്ട വിദളനം (cleavage) ഉണ്ട്. കാഠിന്യം 5-6; ആ. ഘ: 3.2-3.4. കാചാഭദ്യുതിയുണ്ട്. പച്ച മുതൽ കറുപ്പുവരെ വിവിധ നിറങ്ങളിൽ കണ്ടുവരുന്നു. ഇരുമ്പിന്റെ അംശം അധികമുള്ള ഇനങ്ങൾ ഇളംപച്ച, പച്ച, പാടലം, തവിട്ട് എന്നീ നിറങ്ങളിൽ ആയിരിക്കും. ഇരുമ്പിന്റെ അംശത്തോടൊപ്പം, അപവർത്തനാങ്കവും വർധിക്കുന്നു.

ആഗ്നേയശിലകളിൽ സർവസാധാരണമായി ആഗൈറ്റ് അടങ്ങിക്കാണുന്നു. ക്വാർട്ട്സിന്റെ ആധിക്യമുള്ള ശിലകളിൽ വളരെ വിരളമായിരിക്കും. ബസാൾട്ടിക ലാവയിലാണ് ധാരാളം കാണുന്നത്; ഓർതോക്ലേസ്, പ്ലാജിയോക്ലേസ്, ഫെൽസ്പാറുകൾ, നെഫെലിൻ, ഒലിവീൻ, ലൂസൈറ്റ്, ഹോൺബ്ളെൻഡ്, മാഗ്നട്ടൈറ്റ് എന്നിവയാണ് ആഗൈറ്റുമായി ചേർന്നുകാണുന്ന മറ്റു ധാതുക്കൾ.


</doc>
<doc id="178807" url="https://ml.wikipedia.org/wiki?curid=178807" title="ടാനിസ്">
ടാനിസ്

ഒരു പുരാതന ഈജിപ്ഷ്യൻ നഗരം ആണ് ടാനിസ്. നൈൽനദീ ഡെൽറ്റയുടെ വടക്ക് കിഴക്കൻ ഭാഗത്തായി മൻസിഹ് തടാകത്തിനു തെക്ക് പടിഞ്ഞാറ് മാറി സ്ഥിതി ചെയ്യുന്നു. നാശോന്മുഖമായിക്കൊണ്ടിരിക്കുന്ന ഈ പുരാതന നഗരം ഭാഗികമായി സാൻ മത്സ്യബന്ധനഗ്രാമം കൈവശപ്പെടുത്തിയിരിക്കുന്നു.

അലക്സാഡ്രയുടെ സ്ഥാപനത്തിനു (ബി. സി. 332) മുമ്പുവരെ ടാനിസ് ഈജിപ്തിലെ ഒരു പ്രധാന വാണിജ്യ കേന്ദ്രമായിരുന്നു. എ. ഡി. 174-ലെ റോമാസാമ്രാജ്യ വിരുദ്ധകലാപത്തെ തുടർന്ന് ഈ നഗരം നശിപ്പിക്കപ്പെട്ടു. ഈജിപ്തിലെ ഹൈകോസ് രാജാക്കന്മാരുടെ തലസ്ഥാനമായിരുന്ന ടാനിസ് 19-ാം രാജവംശത്തിന്റെ ആസ്ഥാനമായും, 21-ഉം, 23-ഉം രാജവംശങ്ങളുടെ ഉത്ഭവകേന്ദ്രമായും ചരിത്രത്തിൽ അറിയപ്പെടുന്നു. ബൈബിളിൽ സോവൻ നഗരമെന്നു വിശേഷിപ്പിക്കപ്പെട്ടിരിക്കുന്നത് ടാനിസ് ആണെന്ന് കരുതപ്പെടുന്നു. ഇവിടെ പുരാതന ആരാധനാലയങ്ങൾ, പ്രതിമകൾ തുടങ്ങിയവയുടെ നിരവധി അവശിഷ്ടങ്ങൾ ഇവിടെ കണ്ടെത്തിയിട്ടുണ്ട്.


</doc>
<doc id="178818" url="https://ml.wikipedia.org/wiki?curid=178818" title="ഫിഷസ് ഓഫ് മലബാർ">
ഫിഷസ് ഓഫ് മലബാർ

1865-ൽ ലണ്ടനിലെ ബെർണാർഡ് ക്വാറിച്ച് പ്രസിദ്ധീകരിച്ച മത്സ്യശാസ്ത്ര ഗ്രന്ഥമാണ് ഫിഷസ് ഓഫ് മലബാർ അഥവാ മലബാറിലെ മത്സ്യങ്ങൾ ("Fishes of Malabar"). ബ്രിട്ടീഷ് സൈന്യത്തിലെ ഭിഷഗ്വരനായിരുന്ന ഫ്രാൻസിസ് ഡേയാണ് പുസ്തകത്തിന്റെ രചയിതാവ്. ഇന്ത്യയിലെ മത്സ്യങ്ങളെക്കുറിച്ച് സമഗ്രപഠനം നടത്തിയ അദ്ദേഹം മലബാർ പ്രദേശങ്ങളിൽ നടത്തിയ പഠനത്തിൽ നിന്നുമാണ് പുസ്തകം തയ്യാറാക്കിയത്.



</doc>
<doc id="178826" url="https://ml.wikipedia.org/wiki?curid=178826" title="മലബാർ ട്രാവല്ലി">
മലബാർ ട്രാവല്ലി

മലബാർ ജാക്ക്, മലബാർ കിങ്ഫിഷ് എന്നിങ്ങനെ അറിയപ്പെടുന്ന മലബാർ ട്രാവല്ലി എന്ന മത്സ്യം; ഇന്ത്യ, ശാന്തസമുദ്രത്തിന്റെ പടിഞ്ഞാറൻ ഭാഗങ്ങൾ, ദക്ഷിണാഫ്രിക്ക, ജപ്പാൻ, ആസ്ട്രേലിയയുടെ കിഴക്കൻ ഭാഗങ്ങൾ എന്നിവിടങ്ങളിലെ പവിഴപ്പുറ്റ് നിരകളിൽ കാണപ്പെടുന്നു.


</doc>
<doc id="178831" url="https://ml.wikipedia.org/wiki?curid=178831" title="കരുമാടിക്കുട്ടൻ (ചലച്ചിത്രം)">
കരുമാടിക്കുട്ടൻ (ചലച്ചിത്രം)

വിനയന്റെ സംവിധാനത്തിൽ കലാഭവൻ മണി, നന്ദിനി, രാജൻ പി. ദേവ് എന്നിവർ കേന്ദ്രകഥാപാത്രങ്ങളെ അവതരിപ്പിച്ച് 2001-ൽ പ്രദർശനം ആരംഭിച്ച ചലച്ചിത്രമാണ് കരുമാടിക്കുട്ടൻ. സാംസൺ ജെ. പാണാടൻ നിർമ്മിച്ച് സുരഭി സിനിമ വിതരണം ചെയ്ത് ഈ ചലച്ചിത്രത്തിന്റെ കഥ വിനയനും ജെ പള്ളാശ്ശേരിയും ചേർന്നാണ് എഴുതിയത്. തിരക്കഥ ജെ. പള്ളാശ്ശേരിയും സംഗീതം മോഹൻ സിത്താരയും നിർവ്വഹിച്ചു. അഴഗപ്പൻ ഛായാഗ്രഹണവും ചിത്രസംയോജനം ജി. മുരളിയുമാണ് നിർവ്വഹിച്ചിരിക്കുന്നത്.

ഗാനങ്ങൾ : യൂസഫലി കേച്ചേരി <br>
ഈണം :മോഹൻ സിതാര

കരുമാടിക്കുട്ടൻ


</doc>
<doc id="178835" url="https://ml.wikipedia.org/wiki?curid=178835" title="യക്ഷിയും ഞാനും">
യക്ഷിയും ഞാനും

വിനയൻ സംവിധാനം ചെയ്ത് മേഘന രാജ് ,ഗൗതം എന്നിവർ പ്രധാനകഥാപാത്രങ്ങളെ അവതരിപ്പിച്ച് 2010-ൽ പുറത്തിറങ്ങിയ ഭയാനക ചലച്ചിത്രമാണ് യക്ഷിയും ഞാനും. ആകാശഗംഗ, വെള്ളിനക്ഷത്രം, അത്ഭുതദ്വീപ് എന്നിവയ്ക്ക് ശേഷം വിനയൻ സംവിധാനം ചെയ്ത മലയാളചലച്ചിത്രമാണ് യക്ഷിയും ഞാനും.



</doc>
<doc id="178840" url="https://ml.wikipedia.org/wiki?curid=178840" title="ചെറുകാട">
ചെറുകാട

കാടകളുടെ കുടുംബത്തിൽ ഉൾപ്പെടാത്തതും കാടകളോടു രൂപത്തിലും ആഹാര സമ്പാദനരീതിയിലും സാമ്യം പുലർത്തുന്നതുമായ പക്ഷി ഇനമാണ് ചെറുകാട. (ശാസ്ത്രീയ നാമം Turnix sylvaticus") . (ഇംഗ്ലീഷ് Kurrichane Buttonquail, Small Buttonquail, Common Buttonquail, or Andalusian Hemipode"'). ഇവ സ്പെയിനിലും ആഫ്രിക്ക മുതൽ ഇന്ത്യവരേയും ഏഷ്യയുടെ ധ്രുവഭാഗങ്ങൾ മുതൽ ഇന്തോനേഷ്യ വരേയും കാണപ്പെടുന്നു. ഇവയെ കണ്ടെത്തുവാൻ വളരെ പ്രയാസമാണ്. പുൽപ്രദേശങ്ങളിലോ കുറ്റിക്കാടുകളിലോ ചെറിയ പ്രാണികളേയും വിത്തുകളേയും തിന്നു ജീവിക്കുന്നു.

15 സെ.മീ വലിപ്പമേയുള്ളു. പുറത്ത് മങ്ങിയ തവിട്ടുനിറത്തിലുള്ള വരകളുണ്ട്. അടിവശം മങ്ങിയ നിറമാണ്.
ഇവയിൽ ഇണയെ ശൃംഗരിച്ചു വശത്താക്കുന്നത് പിടകളാണ്. കൂടുണ്ടാക്കുന്നതും പിടകളാൺ. ആണാണ് അടയിരിക്കുന്നത്.

കൂടുകെട്ടുന്ന കാലം ജൂൺ മുതൽ സെപ്തംബർ വരെയാൺ. മുട്ടയിൽ നിന്നു വിരിഞ്ഞ ഉടനെ കുഞ്ഞുന്ങ്ങള്ക്ക് ഓടാൺ കഴിയും.



</doc>
<doc id="178855" url="https://ml.wikipedia.org/wiki?curid=178855" title="നാസ്ക വരകൾ">
നാസ്ക വരകൾ

<mapframe width="500" height="500" text="Nazca lines" zoom="11" longitude="-75.0600" latitude="-14.6850">
SELECT ?id (if(bound(?image),'#c00','#f66') as ?stroke) (?stroke as ?fill) (6 as ?stroke_width)
WHERE {
</mapframe>
തെക്കൻ പെറുവിൽ മരുഭൂമിയിൽ കാണപ്പെടുന്ന രേഖാചിത്രങ്ങളാണ് നാസ്ക വരകൾ. ഏകദേശം 80 കിലോമീറ്ററോളം പരന്നു കിടക്കുന്ന ഈ വരകൾ അവയുടെ രചനാ ചാതുരിയിലും നിർമ്മാണോദേശ്യത്തിലും ഒരു മരീചികയായി അവശേഷിക്കുന്നു. 1940-കളിൽ തുടങ്ങിയ പര്യവേക്ഷണങ്ങൾക്ക് ഇനിയും നാസ്ക വരകളെക്കുറിച്ച് കൃത്യമായ വിവരങ്ങൾ നൽകാനായിട്ടില്ല. 1994-ൽ യുനെസ്കോ നാസ്ക വരകളെ ലോക ഹെറിറ്റേജ് ലിസ്റ്റിൽപ്പെടുത്തി. എ.ഡി. 400-നും 650 ഇടയിലാണ് ഇവ സൃഷ്ടിക്കപ്പെട്ടതെന്നു കരുതുന്നു .

ഈ ചിത്രങ്ങളെക്കുറിച്ച് വിവിധ വാദഗതികൾ നിലവിലുണ്ട്. അവയിൽ പ്രധാനപ്പെട്ടവ താഴെ പറയുന്നവയാണ്.



</doc>
<doc id="178864" url="https://ml.wikipedia.org/wiki?curid=178864" title="അങ്കക്കാരൻ">
അങ്കക്കാരൻ

കടത്തനാട്ട് സ്വരൂപത്തിൽപ്പെട്ട പ്രദേശങ്ങളിൽ മുന്നൂറ്റാന്മാർ കെട്ടിയാടിക്കാറുള്ള ഒരു തിറയാണ് അങ്കക്കാരൻ. തീയസമുദായക്കാരുടെ ആരാധനാമൂർത്തികളിലൊന്നാണ് അങ്കക്കാരൻ. മറുതലയുമായുള്ള പോരാട്ടം ഇതിന്റെ സവിശേഷതയാണ്. ചേരമാൻ കെട്ടിൽ പടനായരുടെ സങ്കൽപ്പത്തിലുള്ള വണ്ണാൻ സമുദായക്കാർ കെട്ടിയാടുന്ന കരിവഞ്ചാൽ ദൈവത്താർ എന്ന തെയ്യത്തേയും ചിലയിടങ്ങളിൽ അങ്കക്കാരൻ എന്ന് പറയാറുണ്ട്.

യുദ്ധപരാക്രമിയായ ഒരാളുടെ സ്മരണയ്ക്കുവേണ്ടി കെട്ടിയാടുന്നതാണിത്. ഈ തെയ്യം അണ്ടലൂർക്കാവ് ദൈവത്താറീശ്വരന്റെ (ശ്രീ രാമൻ) സന്തതസഹചാരിയായ ലക്ഷ്മണനെയാണ് കാണിക്കുന്നത്. വെളളിയിൽ തീർത്ത മുടിയേന്തി, രൌദ്രഭാവത്തിന്റെ മൂർത്തീമദ്ഭാവം ദ്യോതിപ്പിക്കുന്ന കടുംകറുപ്പിൽ മുഖത്തെഴുത്തോട് കൂടിയതാണ് ഈ തെയ്യം.

അങ്കക്കാരൻ എന്ന പേരിനു (അങ്കം = പോര് = യുദ്ധം) അഥവാ യുദ്ധത്തെ നയിക്കുന്നവൻ എന്നും അർഥമുണ്ട്. 



</doc>
<doc id="178865" url="https://ml.wikipedia.org/wiki?curid=178865" title="അങ്കക്കുളങ്ങര ഭഗവതി">
അങ്കക്കുളങ്ങര ഭഗവതി

അങ്കംവെട്ടി ജയിച്ച അമ്മദൈവമാണ് അങ്കക്കുളങ്ങര ഭഗവതി. അങ്കക്കുളങ്ങരക്കാവിലാണ് ഈ ദേവതയുടെ മുഖ്യസ്ഥാനം. വണ്ണാൻ സമുദായക്കാരാണ് ഈ തെയ്യം കെട്ടിയാടിക്കുന്നത്.




</doc>
<doc id="178866" url="https://ml.wikipedia.org/wiki?curid=178866" title="അങ്കദൈവം">
അങ്കദൈവം

തലശ്ശേരിയിലെ അണ്ടലൂർക്കാവിൽ ആരാധിക്കപ്പെടുന്ന ഒരു തെയ്യമാണ് അങ്കദൈവം.

രാമായണകഥാപാത്രമായ ലക്ഷ്മണന്റെ സങ്കല്പത്തിലുള്ളതാണ് അങ്കക്കാരൻ.




</doc>
<doc id="178867" url="https://ml.wikipedia.org/wiki?curid=178867" title="അണ്ടലൂർ ദൈവത്താർ">
അണ്ടലൂർ ദൈവത്താർ

കണ്ണൂർ ജില്ലയിൽ തലശ്ശേരിയിലെ അണ്ടലൂർക്കാവിൽ ആരാധിക്കപ്പെടുന്ന മുഖ്യദേവതയാണ് അണ്ടലൂർ ദൈവത്താർ. 

ശ്രീരാമസങ്കൽപ്പത്തിലുള്ള ദൈവമാണിതെന്നാണ് ഐതിഹ്യം.രാവണ വധത്തിനു ശേഷം രാമൻ സീതയുമൊത്ത് തിരിച്ചു വരുന്ന സങ്കൽപ്പത്തിലുള്ളതാണ് ഇവിടത്തെ ദൈവത്താർ. ശ്രീരാമൻ, ഹനുമാൻ, എന്നിവരുടെ സാന്നിദ്യം മേലെക്കാവിലും രാവണ സങ്കൽപ്പവും ലങ്കാ സങ്കൽപ്പവും താഴെക്കാവിലും വിശ്വസിക്കപ്പെടുന്നു.കൂടെ ഹനുമാൻ വേഷത്തിൽ ബപ്പിരിയൻ, ലക്ഷ്മണരൂപത്തിൽ അങ്കക്കാരൻ എന്നീ തെയ്യങ്ങൾ കൂടി ഈ തെയ്യത്തിനൊപ്പം കെട്ടിയാടിക്കും. സ്വർണ്ണം കൊണ്ട് നിർമ്മിച്ച മുടി അലങ്കാരങ്ങൾ ആണു ഈ കോലം അണിയുക , അങ്കക്കാരൻ വെള്ളിയിൽ തീർത്ത മുടിയും അണിയുന്നു.


</doc>
<doc id="178868" url="https://ml.wikipedia.org/wiki?curid=178868" title="അതിരാളൻ ഭഗവതി">
അതിരാളൻ ഭഗവതി

തലശ്ശേരിയിലെ അണ്ടലൂർക്കാവിൽ വണ്ണാൻ സമുദായക്കാർ കെട്ടിയാടിക്കുന്ന തെയ്യമാണ് അതിരാളൻ ഭഗവതി. ഈ തെയ്യത്തിന്റെ കൂടെ രണ്ടുമക്കളും ഉണ്ടാകും.

അതിരാളൻ ഭഗവതി സീതാദേവിയും, മക്കൾ തെയ്യങ്ങൾ ലവനും, കുശനുമാണെന്നാണ് ഐതിഹ്യം. അതിരാളൻ കോട്ട ഭരിച്ചിരുന്ന കുഞ്ഞിക്കന്നിയുടെ സ്മരണയുണർത്തുന്നതാണ് അതിരാളൻ ഭഗവതിയെന്ന വിശ്വാസവും ഉണ്ട്.



</doc>
<doc id="178869" url="https://ml.wikipedia.org/wiki?curid=178869" title="മുതലക്കണ്ണീർ">
മുതലക്കണ്ണീർ

മലയാളഭാഷയിൽ വ്യാപകമായി ഉപയോഗിക്കുന്ന ഒരു പ്രയോഗമാണ് മുതലക്കണ്ണീർ. സ്വാർത്ഥലാഭത്തിനു വേണ്ടി ഒഴുക്കുന്ന കണ്ണുനീർ എന്ന അർത്ഥത്തിലാണിതുപയോഗിക്കുന്നത്.

കണ്ണുനീർ ഗ്രന്ഥികൾ ഉണ്ടെങ്കിലും മുതലയ്ക്ക് കണ്ണ് നീർ ഒഴുക്കി കരയാൻ അറിയില്ല എന്നാൽ അവയ്ക്ക് ഒരുപാട് നേരം കരയിൽ കഴിയുമ്പോൾ കണ്ണിന്റെ സംരക്ഷണത്തിനായി ഈ ഗ്രന്ഥി സ്രവങ്ങൾ പുറപ്പെടുവിയ്ക്കുന്നു. ചിലപ്പോൾ ഇരയെ രുചിയോടെ ഭക്ഷിക്കുമ്പോളാകാം ഇത് സംഭവിയ്ക്കുന്നത് . ഇരയോടുള്ള അനുകമ്പ മൂലം കരയുന്നതായി തോന്നുകയും ചെയ്യാം. ഈ ഒരു കരച്ചിലിനെ അവലംബമായി എടുത്താണ് മുതലക്കണ്ണീർ എന്ന പ്രയോഗം നിലവിൽ വന്നത് എന്നനുമാനിക്കാം.


</doc>
<doc id="178879" url="https://ml.wikipedia.org/wiki?curid=178879" title="സായുധസേനാ പ്രത്യേകാധികാര നിയമം, 1958">
സായുധസേനാ പ്രത്യേകാധികാര നിയമം, 1958

1958-ൽ ഇന്ത്യൻ പാർലമെന്റ് നടപ്പിലാക്കിയതാണ് സായുധസേനാ പ്രത്യേകാധികാര നിയമം അഥവാ അഫ്‌സ്​പ (ആംഗലേയം- Armed Forces Special Powers Act). ഇത് നടപ്പാക്കുന്ന സ്ഥലങ്ങളിൽ സൈന്യത്തിന് അമിതാധികാരത്തിന് വ്യവസ്ഥ ചെയ്യുന്നു. 
ഈ നിയമ പ്രകാരം അരുണാചൽ പ്രദേശ്, അസം, മണിപ്പൂർ, മേഘാലയ, മിസോറം, നാഗാലാൻഡ്, ത്രിപുര എന്നീ സംസ്ഥാനങ്ങളിലെ അസ്വസ്ഥ ബാധിത പ്രദേശങ്ങിലാണ് പ്രശ്‌നങ്ങൾ നേരിടുന്നതിന് സൈന്യത്തിന് പ്രത്യേകാധികാരം വ്യവസ്ഥ ചെയ്യുന്നത്. 1990 ജൂലൈയിൽ The Armed Forces (Jammu and Kashmir) Special Powers Act എന്ന പേരിൽ ജമ്മുകശ്മീരിലേക്കും ഈ നിയമം വ്യാപിപ്പിച്ചു.

നിയമം ലംഘിക്കുന്നവർക്കോ അഞ്ചിൽ കൂടുതൽ പേർ സംഘം ചേർന്നാലോ ആയുധങ്ങൾ കൈവശം വെച്ചാലോ ബലപ്രയോഗത്തിനും വെടിവെക്കുന്നതിനും സായുധസേനയ്ക്ക് നിയമം അധികാരം നൽകുന്നു. ഇത്തരം നടപടികളിൽ കരസേനാ ഓഫീസർമാർക്ക് നിയമപരിരക്ഷയും വ്യവസ്ഥ ചെയ്തിട്ടുണ്ട്. 

അഫ്സ്പ നിയമപ്രകാരം സൈന്യത്തിന് ആരെ എപ്പോൾ വേണമെങ്കിലും അറസ്റ്റു ചെയ്യാനും കേസ് എടുക്കാതെ തടവിൽ വെക്കാനും അധികാരമുണ്ട്.സർക്കാറിനെതിരായി കൂട്ടം കൂടുകയോ, നിയമം കൈയ്യിലെടുക്കുന്നതായി തോന്നുകയോ ചെയ്യുന്ന സമയങ്ങളിൽ സൈന്യത്തിന് ഇടപെടാവുന്നതാണ്. ഏത് വീട്ടിലും എപ്പോൾ വേണമെങ്കിലും പ്രത്യേകിച്ച് കാരണമൊന്നും കൂടാതെ തിരച്ചിൽ നടത്താവുന്നതാണ്. ഈ നിയമം പ്രദേശവാസികളുടെ ജീവനും സ്വത്തിനുമുള്ള സുരക്ഷിതത്വം ഇല്ലാതാക്കിയെന്ന് മാത്രമല്ല. ഭരണകൂടത്തിനെതിരെയുള്ള പ്രവർത്തനങ്ങൾക്ക് പ്രേരിപ്പിക്കകയും ചെയ്തു. മണിപ്പൂരിൽ ഇത്തരം പ്രതിഷേധങ്ങൾക്ക് നേതൃത്വം കൊടുത്തത് ഇറോം ചാനു ശർമ്മിളയാണ്. പത്തു വർഷമായി അവർ നടത്തുന്ന നിരാഹാര സത്യാഗ്രഹം മണിപ്പൂരിന്റെ ചരിത്രത്തിലെ ആദ്യത്തെ സംഭവമാണ്.



</doc>
<doc id="178880" url="https://ml.wikipedia.org/wiki?curid=178880" title="പോൾ ഗോഗിൻ">
പോൾ ഗോഗിൻ

വിഖ്യാത ഫ്രഞ്ച് ചിത്രകാരൻ ആണ് പോൾ ഗോഗിൻ. നാവികനായിരുന്നു. പിന്നീട് സ്റ്റോക്ക് എക്‌സ്‌ചേഞ്ചിൽ സേവനമനുഷ്ഠിച്ചു. 1870-ൽ പിസ്സാറോയുമായി സമ്പർക്കത്തിലായി. 1883 മുതൽ ചിത്രകലയിൽ ശ്രദ്ധ കേന്ദ്രീകരിച്ചു. 1891-ൽ താഹിതിയിലേക്കുപോയി. മികച്ച ചിത്രങ്ങൾ: ദ സ്പിരിട്ട് ഒഫ് ദ ഡെഡ് വാച്ചിങ്, ദ ഡേ ഒഫ് ഗോഡ്, ദ യെല്ലോ ക്രൈസ്റ്റ്, വെയർ ഡൂ വി കം ഫ്രം, വാട്ട് ആർ വി, വെയർ ആർ വി ഗോയിങ്.


</doc>
<doc id="178894" url="https://ml.wikipedia.org/wiki?curid=178894" title="സിലമ്പരസൻ">
സിലമ്പരസൻ

ഒരു ഇന്ത്യൻ ചലച്ചിത്രനടനും സംവിധായകനും പിന്നണിഗായകനുമാണ് സിലമ്പരസൻ (1985 ഫെബ്രുവരി 3)

വിജയ രാജേന്ദറിന്റേയും ഉഷ രാജേന്ദറിന്റേയും മകനായി തമിഴ്നാട്ടിലെ ചെന്നൈയിൽ ജനിച്ചു. കുരലരസൻ എന്ന ഒരു സഹോദരനും ഇലക്കിയ എന്ന ഒരു സഹോദരിയുമുണ്ട്. ചെന്നൈയിലെ ഡോൺബോസ്കോ മാട്രികുലേഷൻ ഹയർ സെക്കണ്ടറി സ്കൂളിലായിരുന്നു വിദ്യാഭ്യാസം. ദ ആശ്രം സ്കൂളിൽ നിന്നും ഓഡിയോ എഞ്ചിനീയറിങ്ങ് കരസ്ഥമാക്കി. പിതാവ് സംവിധാനം ചെയ്ത സിനിമകളിൽ ബാലതാരമായി കടന്നുവന്ന സിലമ്പരസൻ ഒട്ടേറെ തമിഴ് ചലച്ചിത്രങ്ങളിലഭിനയിക്കുകയും നിരവധി സിനിമകൾ സംവിധാനം ചെയ്യുകയും ചെയ്തിട്ടുണ്ട്.


</doc>
<doc id="178901" url="https://ml.wikipedia.org/wiki?curid=178901" title="രസികരഞ്ജിനി">
രസികരഞ്ജിനി

ഭാഷാപോഷണത്തിന് മാതൃകാപരമായ ഒരു ആനുകാലിക പ്രസിദ്ധീകരണം ആവശ്യമാണെന്നു കണ്ട് രാമവർമ്മ അപ്പൻ തമ്പുരാൻ ആരംഭിച്ച മാസികയാണ് രസികരഞ്ജിനി. 1902-ൽ കൊടുങ്ങല്ലൂർ കുഞ്ഞിക്കുട്ടൻ തമ്പുരാന്റെ പത്രാധിപത്യത്തിൽ അതിന്റെ ആദ്യലക്കം പുറത്തുവന്നു. വിഷയവൈവിധ്യത്തിലും ആശയപുഷ്ടിയിലും ശൈലീവൈചിത്യ്രത്തിലും ഭാഷാശുദ്ധിയിലും നിർബന്ധമുണ്ടായിരുന്നതിനാൽ രസികരഞ്ജിനി സമാനപ്രസിദ്ധീകരണങ്ങൾക്ക് ഒരു മാതൃകയായിത്തീർന്നു. രസികരഞ്ജിനി ഭാഷാസാഹിത്യത്തിനു ചെയ്തിട്ടുള്ള സേവനങ്ങൾ അമൂല്യമാണ്. ഉണ്ണുനീലിസന്ദേശം ആദ്യം വെളിച്ചം കണ്ടത് ഈ മാസികയിലൂടെയാണ്. എന്നാൽ സാമ്പത്തികക്ളേശംമൂലം 1907-ഓടുകൂടി അതിന്റെ പ്രസിദ്ധീകരണം നിർത്തിവയ്ക്കേണ്ടതായി വന്നു.


</doc>
<doc id="178939" url="https://ml.wikipedia.org/wiki?curid=178939" title="ലിറ്റ്മസ്">
ലിറ്റ്മസ്

റൊസീലിയ റ്റിന്റൊരിയ Roccella tinctoria മുതലായ ലൈക്കനുകളിൽ നിന്നും വേർതിരിച്ചെടുക്കുന്നതും ജലത്തിൽ ലയിക്കുന്നതുമായ മിശ്രിതമാണു ലിറ്റ്മസ്. ലിറ്റ്മസ് ആഗിരണം ചെയ്യപ്പെട്ട അരിപ്പുകടലാസ് പീ എച്ച് [pH] മൂല്യനിർണയത്തിന് ഉപയൊഗിക്കുന്നു. നീല ലിറ്റ്മസ് കടലാസ് അമ്ലഗുണസാഹചര്യത്തിൽ ചുവപ്പ് നിറമാകുകയും ചുവപ്പ് ലിറ്റ്മസ് ക്ഷാരഗുണസാഹചര്യത്തിൽ നീലനിറമാകുകയും ചെയ്യും. ലിറ്റ്മസ് കടലാസിന്റെ സാധാരണ നിറം പർപ്പിൾ ആണ്.


</doc>
<doc id="178940" url="https://ml.wikipedia.org/wiki?curid=178940" title="പവിഴവാലൻ വയലി">
പവിഴവാലൻ വയലി

കല്ലൻ തുമ്പികളിൽ ഒരിനമാണ് പവിഴവാലൻ വയലി അഥവാ പവിഴവാലൻ വ്യാളി - Crimson-tailed Marsh Hawk (ശാസ്ത്രീയനാമം:- "Orthetrum pruinosum"). ആൺതുമ്പികളുടെ ഉരസ്സിന്റെ മുകൾഭാഗം നീലനിറത്തിലും ഉദരം പവിഴവർണ്ണത്തിലും കാണപ്പെടുന്നു. പെൺതുമ്പികളുടെ ഉരസ്സിൽ ചുവപ്പുകലർന്ന തവിട്ടു നിറവും അതിൽ വരകളും കാണാം. ഇവയുടെ മറ്റു ഭാഗങ്ങൾ മങ്ങിയ നിറത്തിൽ കാണപ്പെടുന്നു. കുളങ്ങളുടെയും വയലുകളുടെയും സമീപം ഇവ സാധാരണയായി കാണപ്പെടുന്നു. ഇടനാട് മേഖലയിലും വനപ്രദേശങ്ങളിലുമാണ് ഇവ കൂടുതലായി കാണുന്നത്. ഇന്ത്യയടക്കമുള്ള മിക്ക ഏഷ്യൻ രാജ്യങ്ങളും ഇവയുടെ ആവാസമേഖലകളാണ്. 




</doc>
<doc id="178962" url="https://ml.wikipedia.org/wiki?curid=178962" title="ഷാർലറ്റ്സ് വെബ് (1973-ലെ ഇംഗ്ലീഷ് ചലച്ചിത്രം)">
ഷാർലറ്റ്സ് വെബ് (1973-ലെ ഇംഗ്ലീഷ് ചലച്ചിത്രം)

ഹന്ന ബാർബറ പ്രൊഡക്ഷൻസ് 1973-ലെ ഒരു ഇംഗ്ലിഷ് അനിമേറ്റഡ് സംഗീത ചലച്ചിത്രമാണ് ഷാർലറ്റ്സ് വെബ്.


</doc>
<doc id="178982" url="https://ml.wikipedia.org/wiki?curid=178982" title="അവിടനല്ലൂർ">
അവിടനല്ലൂർ

കോഴിക്കോട് ജില്ലയിലെ ബാലുശ്ശേരി ബ്ലോക്ക് പഞ്ചായത്തിലെ ഒരു ഗ്രാമമാണ് അവിടനല്ലൂർ. പ്രമുഖ കവിയായ എൻ.എൻ. കക്കാട് ജനിച്ചത് ഇവിടെയാണ്. കോഴിക്കോട്ട് നിന്ന് 32കിമി ദൂരമുണ്ട് ഇവിടേക്ക്. കൂട്ടാലിട ആണ് അടുത്ത നഗരം(2.8 കിമി) . ചുണ്ടലി ശിവക്ഷേത്രം, അവിടനല്ലൂർ ലക്ഷ്മിനാരായണ ക്ഷേത്രം.അമ്പലപ്പറമ്പ് മഹാവിഷ്‌ണു ക്ഷേത്രം 'ജുമാമസ്ജിദ് എന്നിവ ഇവിടുത്തെ പ്രധാന ആരാധനാലയങ്ങൾ. 


</doc>
<doc id="178993" url="https://ml.wikipedia.org/wiki?curid=178993" title="കാനൺ സി300">
കാനൺ സി300

കാനൺ സി300 4കെ. റസല്യൂഷനോടുകൂടിയ ഒരു ഡിജിറ്റൽ സിനിമാ ക്യാമറയാണ്. റെഡ് എപ്പിക്, ആരി അലെക്സാ തുടങ്ങിയ ഛായാഗ്രാഹികളുടെ ഗണത്തിലേക്കാണ് കാനൺ തങ്ങളുടെ ആദ്യ 4കെ ഡിജിറ്റൽ സിനിമാ ക്യാമറ ഇറക്കിയിരിക്കുന്നത്. കാനോൺ ഇഎഫ് മൗണ്ട് കൂടാതെ ആരി പിഎൽ മൗണ്ട് ഉള്ള ഛായാഗ്രാഹികൾ മാർച്ചോടുകൂടി വിപണിയിൽ ലഭ്യമാണ്. 


</doc>
<doc id="179028" url="https://ml.wikipedia.org/wiki?curid=179028" title="ലിങ്ക്ഡ്ഇൻ">
ലിങ്ക്ഡ്ഇൻ

തൊഴിൽ ദാതാക്കളായ വ്യവസായങ്ങൾക്കും ഉദ്യോഗാർത്ഥികൾക്കും വേണ്ടിയുള്ള സോഷ്യൽ നെറ്റ് വർക്കിങ് സേവനമാണ് ലിങ്ക്ഡ് ഇൻ. വെബ്‌സൈറ്റ് വഴിയും മൊബൈൽ ആപ്ലിക്കേഷനുകൾ വഴിയും ലിങ്ക്ഡ് ഇൻ സേവനങ്ങൾ ലഭ്യമാണ്. 2002 ഡിസംബർ 28 നാണ് ലിങ്ക്ഡ് ഇൻ സ്ഥാപിക്കപ്പെടുന്നത്. 2003 മേയ് 5 മുതലാണ് ലിങ്ക്ഡ് ഇൻ പൊതുമധ്യത്തിലേക്കെത്തുന്നത്. തൊഴിൽ ദാതാക്കൾ തൊഴിലവസരം പ്രസിദ്ധപ്പെടുത്താനും ഉദ്യോഗാർത്ഥികൾക്ക് അവരുടെ യോഗ്യതാ രേഖകൾ സമർപ്പിക്കുന്നതിനുമുള്ള അവസരമാണ് ലിങ്ക്ഡ് ഇൻ ഒരുക്കുന്നത്. 

2015ൽ കമ്പനിയ്ക്കുണ്ടായ വരുമാനത്തിന്റെ ഏറിയ പങ്കും ഉദ്യോഗാർത്ഥികളുടെ വിവരങ്ങൾ തൊഴിൽ ദാതാക്കൾക്കും സെയിൽസ് പ്രൊഫഷണലുകൾക്കും വിൽപ്പന നടത്തിയതിലൂടെയാണ് ലഭിച്ചത്. 2017 ലെ കണക്കനുസരിച്ച് ലിങ്ക്ഡ് ഇൻ-ന് 50കോടി അംഗങ്ങളാണുള്ളത്. ഇതിൽ 10.6 കോടി പേർ സജീവമാണ്. ഉദ്യോഗാർത്ഥികൾക്കും തൊഴിൽദാതാക്കൾക്കും ലിങ്ക്ഡ് ഇൻ-ൽ അക്കൗണ്ട് ഉണ്ടാക്കാം. അവർക്ക് പരസ്പരം ബന്ധം (connections)സ്ഥാപിക്കാം. അംഗങ്ങൾക്ക് നിലവിൽ അംഗങ്ങളായവരേയോ അല്ലാത്തവരേയോ നിങ്ങൾക്ക് ലിങ്ക്ഡ് ഇനിലേക്ക് ക്ഷണിക്കാം. 

അലക്‌സ ഇന്റർനെറ്റ് റാങ്കിങിൽ 20-ാം സ്ഥാനത്താണ് ഈ വെബ്‌സൈറ്റ്. അമേരിക്ക ആസ്ഥാനമാക്കി പ്രവർത്തിക്കുന്ന ഈ വെബ്‌സൈറ്റ് 2013-ൽ അറബിക്, ചൈനീസ്, ഇംഗ്ലീഷ്, ഫ്രഞ്ച്, ജർമ്മൻ, ഇറ്റാലിയൻ, പോർച്ചുഗീസ്, സ്പാനിഷ്, ഡച്ച്, സ്വീഡിഷ്, ഡാനിഷ്, റൊമാനിയൻ, റഷ്യൻ, ടർക്കിഷ്, ജാപ്പനീസ്, ചെക്ക്, പോളിഷ്, കൊറിയൻ, ഇന്തോനേഷ്യൻ, മലായ്, തഗാലോഗ് എന്നിങ്ങനെ 24 ഭാഷകളിൽ ലഭ്യമാണ്. 2016 ഡിസംബറിലാണ് ലിങ്ക്ഡ് ഇൻ കമ്പനിയെ 2620 കോടി ഡോളറിന് സ്വന്തമാക്കിയത്.


</doc>
<doc id="179029" url="https://ml.wikipedia.org/wiki?curid=179029" title="അമൃതാരിഷ്ടം">
അമൃതാരിഷ്ടം

ആയുർവേദത്തിൽ ചികിത്സയ്ക്ക് ഉപയോഗിക്കുന്ന ഒരു ഔഷധക്കൂട്ടാണ് അമൃതാരിഷ്ടം. ജ്വരത്തിനെതിരെ പ്രയോഗിക്കുന്ന ഒരു ഔഷധമാണിത്. അമൃത്, ദശമൂലം, ശർക്കര, അയമോദകം, പർപ്പടകപ്പുല്ല്, ഏഴിലംപാലത്തൊലി, ചുക്ക്, കുരുമുളക്, തിപ്പലി, മുത്തങ്ങാക്കിഴങ്ങ്, നാഗപ്പൂവ്, കടുകരോഹിണി, അതിവിടയം, കുടകപ്പാലയരി എന്നിവയാണ് പ്രധാന ചേരുവകൾ.


</doc>
<doc id="179031" url="https://ml.wikipedia.org/wiki?curid=179031" title="അശ്വഗന്ധാരിഷ്ടം">
അശ്വഗന്ധാരിഷ്ടം

ആയുർവേദത്തിൽചികിത്സക്കായി ഉപയോഗിക്കുന്ന ഒരു ഔഷധമാണ് അശ്വഗന്ധാരിഷ്ടം. അപസ്മാരം, ഭ്രാന്ത്, അർശസ്സ്, വാതരോഗം എന്നീ അസുഖങ്ങൾക്ക് പ്രതിവിധിയായി ഉപയോഗിക്കുന്നു.

അമുക്കുരം, നിലപ്പനക്കിഴങ്ങ്, മഞ്ചട്ടി, കടുക്കായുടെ തോട്, മഞ്ഞൾ, മരമഞ്ഞൾത്തൊലി, ഇരട്ടിമധുരം, അരത്ത, പാൽമുതക്കിന്റെ കിഴങ്ങ്, നീർമരുതിന്റെ തൊലി, മുത്തങ്ങാക്കിഴങ്ങ്, ത്രികോല്പക്കൊന്ന, കൊടുത്തൂവവേര്, നറുനീണ്ടിക്കിഴങ്ങ്, ചന്ദനം, രക്തചന്ദനം, വയമ്പ്, കൊടുവേലിക്കിഴങ്ങ്, തേൻ, താതിരിപ്പൂവ്, ചുക്ക്, കുരുമുളക്, തിപ്പലി, ഏലം, ഇലവർങ്ഗം, പച്ചില, ഞാഴൽപ്പൂവ്, നാഗപ്പൂവ് എന്നിവയാണ് അശ്വഗന്ധാരിഷ്ടത്തിന്റെ ചേരുവകൾ.


</doc>
<doc id="179041" url="https://ml.wikipedia.org/wiki?curid=179041" title="ജീരകാരിഷ്ടം">
ജീരകാരിഷ്ടം

ആയുർവേദത്തിൽ ചികിത്സക്കായി ഉപയോഗിക്കുന്ന ഒരു ഔഷധമാണ് ജീരകാരിഷ്ടം. പ്രസവാനന്തരം സ്ത്രീകൾക്കുണ്ടാകുന്ന രോഗങ്ങൾ, ഗ്രഹണി, അതിസാരം എന്നീ രോഗങ്ങൾക്ക് പ്രതിവിധിയായി ഉപയോഗിക്കുന്നു.

ജീരകം, ശർക്കര, താതിരിപ്പൂവ്, ചുക്ക്, ജാതിക്ക, മുത്തങ്ങാക്കിഴങ്ങ്, ഏലം, ഇലവർങ്ഗം, നാഗപ്പൂവ്, കുറശ്ശാണി, തക്കോലം, ഗ്രാമ്പൂ, എന്നിവയാണ് ജീരകാരിഷ്ടത്തിലെ പ്രധാന ചേരുവകൾ.


</doc>
<doc id="179043" url="https://ml.wikipedia.org/wiki?curid=179043" title="നോവെല്ല">
നോവെല്ല

ചെറുതും സുസംഘടിതവുമായ കൽപ്പിതകഥയാണ് നോവെല്ല. നോവലിന്റെയും ചെറുകഥയുടെയും പൂർവ്വരൂപമാണിത്. ചെറുകഥയെക്കാൾ വലുതും നോവലിനെക്കാൾ ചെറുതുമായ ഗദ്യരൂപം എന്നും ഇതിനെ വിശേഷിപ്പിക്കാം. ഒരു നോവെല്ലയിൽ ഏകദേശം 7000 മുതൽ 40,000 വരെ വാക്കുകളുണ്ടായിരിക്കും. 'പുതിയ' എന്നർത്ഥം വരുന്ന 'നൊവെല്ല' എന്ന ഇറ്റാലിയൻ പദത്തിൽ നിന്നാണ് ഈ വാക്കിന്റെ ഉത്ഭവം. പല യൂറോപ്യൻ സാഹിത്യകൃതികളിലും നോവെല്ലകളുണ്ട്. പതിനാലാം ശതകത്തിൽ ഇറ്റാലിയൻ സാഹിത്യകാരനായ ബൊക്കാച്ചിയോ രചിച്ച "ഡെക്കാമറൺ കഥകൾ" നോവെല്ലെയ്ക്ക് ഉദാഹരണമാണ്. ഇംഗ്ലീഷ് സാഹിത്യത്തിലെ ജെഫ്രി ചോസറുടെ "കാന്റർബറി കഥകളും" ഈ സാഹിത്യരൂപമായി പരിഗണിക്കുന്നു. പതിനെട്ടാം ശതകത്തിൽ നോവലും പത്തൊൻപതാം ശതകത്തിൽ ചെറുകഥയും വികാസം പ്രാപിച്ചതോടെ നോവെല്ലയ്ക്കു പ്രാധാന്യം കുറഞ്ഞു.

ചരിത്രം ഒരു എത്തിനോട്ടം

ഇറ്റാലിയൻ, ഫ്രെഞ്ച് ലിറ്ററൂറരകൾ നവോത്ഥാനകാലഘട്ടത്തിൽ രൂപകല്പന ചെയ്തതോടെയാണ് ദി ഡേമാറോൺ (1353) രചയിതാവായ ഗിയോവന്നി ബോക്കാകിയോയോ സാഹിത്യജീവിതം ആരംഭിച്ചത്. [2] ഫ്ലോറൻസിൽ നിന്ന് 1348-ൽ ഫിസോൾ കുന്നുകളിലേക്ക് രക്ഷപ്പെട്ട പത്ത് പേരെ (ഏഴ് വനിതകൾക്കും മൂന്നുപേർക്കും) പത്തുലക്ഷം ആൾക്കാർ കൊന്നൊടുക്കിയ ഡെക്കമെറോനിൽ 100 ​​നോവലുകളായിരുന്നു ഉണ്ടായിരുന്നത്. പിന്നീട് ഈ ലേഖനം പിന്തുടർന്ന് ഫ്രെഞ്ച് രാജ്ഞി മാർഗരറ്റ് ഡി ഡീമോറോൺ എന്ന ഘടനയുടെ മാതൃകയിൽ രൂപകൽപ്പന ചെയ്ത 72 ഹെപ്ലേമർൻ (1559) നാവറീനിൽ 72 യഥാർത്ഥ ഫ്രഞ്ച് കഥകൾ ഉണ്ടായിരുന്നു.

പതിനെട്ടും പത്തൊൻപതും നൂറ്റാണ്ടുകളിൽ വരെ, സാഹിത്യസൃഷ്ടികൾ ആഖ്യാന ശൈലിയും ചട്ടങ്ങളും ചട്ടക്കൂടുകളിലൂടെയാണ് രൂപം കൊള്ളുന്നത്. അക്കാലത്ത് ജർമൻ എഴുത്തുകാരിൽ ഏറ്റവും സജീവമായ എഴുത്തുകാരായിരുന്നു ജർമനീസ്. (ജർമ്മൻ: "നോവെല്ലെ" എന്ന ബഹുവചനം: "Novellen"). ജർമ്മൻ എഴുത്തുകാരനെ സംബന്ധിച്ചിടത്തോളം ഒരു നോവൽ എന്നത് അനിശ്ചിതത്വത്തിന്റെ നീണ്ടകാലത്തെ ഒരു കഥാപാത്രമാണ് - നൂറുകണക്കിനു-പരിമിതമായ ഒരു സംഭവത്തിലേക്ക് (വെൻഡെപ്നെക്ക്) നയിക്കുന്ന ഒരു സംശയാസ്പദമായ സംഭവം, സ്ഥിതി അല്ലെങ്കിൽ പൊരുത്തക്കേടുകൾ എന്നിവക്ക് പരിധി വരെ, ഒരു ലോജിക്കൽ എന്നാൽ ആശ്ചര്യകരമായ അവസാനത്തെ പ്രകോപിപ്പിച്ചു. നോവെല്ലൻ മൂർത്തമായ ചിഹ്നമായ സങ്കീർണ്ണമായ ചിഹ്നമാണ് കാണപ്പെടുന്നത്.

ഘടന

നവീനമായതിനേക്കാൾ ചെറിയ സംഘർഷങ്ങളാണെങ്കിലും, ഒരു ചെറുകഥയേക്കാൾ സങ്കീർണ്ണമായവയാണ് പൊതുവേ ഒരു നോവലിൽ അവതരിപ്പിക്കുന്നത്. ചെറു കഥകൾക്കപ്പുറം വികസിപ്പിക്കുന്നതിലും സംഘർഷങ്ങൾ കൂടുതൽ സമയം കണ്ടെത്തിയിട്ടുണ്ട്. നോവെല്ലസ് അധ്യക്ഷനുകളായി വിഭജിക്കപ്പെടുകയോ ചെയ്യാം. (ഹെഡ്ജിംഗ് ഓർവെൽ ആനിമൽ ഫാം, എച്ച്.ജി വെൽസ് എഴുതിയ വേൾഡ്സ് ഓഫ് വേൾഡ്സ് എന്നീ അദ്ധ്യായങ്ങളുള്ള നല്ല ഉദാഹരണങ്ങൾ) ഒറ്റക്കോയരത്തിലോ, ഒരു നോവലെ വൈറ്റ് സ്പെയ്നിൽ പലപ്പോഴും വിഭാഗങ്ങൾ വിഭജിക്കാൻ ഉപയോഗിക്കാറുണ്ട്, അതിനാൽ ഒരു ഒറ്റപ്രഭാവം നോവലിനെ നിയന്ത്രിക്കുന്നു. വാറൺ കരിയു എഴുതി:

                                               നോവലാണ് സാധാരണയായി ദീർഘകാലത്തെ കഥാപാത്രവും നോവലും ആകുലത ആയിട്ടുള്ളത്. സാധാരണയായി ഇത് , ബഹുവിധ പോയിന്റ്, നോവലിൽ സാധാരണമായ പൊതുവായ ജനകീയവൽക്കരണമില്ല. വലിയ സാമൂഹ്യ മണ്ഡലത്തേക്കാളും വ്യക്തിപരമായതും വൈകാരികവുമായ വികസനത്തിന് ഇത് വളരെ പ്രധാനമാണ്. ചെറു കഥയുടെ മുഖമുദ്രയായിട്ടുള്ള ഒരു കൂട്ടുകെട്ടിനെ സൂചിപ്പിക്കുന്നതാണ് ഈ നോവലിലുള്ളത്, എന്നാൽ കൂടുതൽ വികസിതമായ സ്വഭാവവും കൂടുതൽ അലങ്കാരവസ്തുക്കളും അതിൽ അടങ്ങിയിരിക്കുന്നു.


</doc>
<doc id="179044" url="https://ml.wikipedia.org/wiki?curid=179044" title="ജിയോവനി ബൊക്കാച്ചിയോ">
ജിയോവനി ബൊക്കാച്ചിയോ

ഡെക്കാമറൺ കഥകൾ എന്ന വിശ്വസാഹിത്യകൃതിയിലൂടെ പ്രസിദ്ധനായ ജിയോവനി ബൊക്കാച്ചിയോ 1313-ൽ ഇറ്റലിയിലെ ഫ്ലോറൻസിൽ ജനിച്ചു.

ബൊക്കാച്ചിയോയുടെ പിതാവ് ഒരു ബാങ്കറായിരുന്നു. ഇറ്റലിയുടെ സാംസ്‌കാരിക കേന്ദ്രമായിരുന്ന നേപ്പിൾസിലെ തൊഴിൽ പരിശീലനത്തിനു ശേഷം സ്വന്തം ബാങ്കിന്റെ ഒരു ശാഖയിൽ മാനേജരായി ബൊക്കാച്ചിയോ നിയമിതനായി. എന്നാൽ പണമിടപാടിൽ അത്രയധികം ശോഭിക്കാതിരുന്ന ബൊക്കാച്ചിയോ നിയമപഠനത്തിനായി ചേർന്നു. പക്ഷേ, അതും പാതി വഴിയിൽ നിർത്തുകയായിരുന്നു. തുടർന്നാണ് അദ്ദേഹം സാഹിത്യരംഗത്തേക്ക് എത്തിച്ചേർന്നത്. 1320 ൽ മാർഗെറ്റിയ ഡൈ മാർഡോളിയെ വിവാഹം കഴിച്ചു. 1326 ൽ ഫ്ലോറൻസിൽ നിന്നും നേപ്പിൾസിലേക്ക് താമസം മാറ്റി.
1341-ൽ നേപ്പിൾസിൽ കടുത്ത രാഷ്‌ട്രീയ, സാമ്പത്തിക പ്രതിസന്ധി ഉണ്ടായപ്പോൾ ബൊക്കാച്ചിയോ ജന്മഗ്രാമമായ ഫ്ലോറൻസിലേക്കു മടങ്ങി. പിന്നീട്, ഫ്ലോറൻസിന്റെ പ്രതിനിധിയായി പലതവണ റോമിലെത്തി പോപ്പിനെ സന്ദർശിക്കുകയും ചെയ്‌തു. സെർട്ടാൾഡോയിൽ വെച്ച് 1375 ഡിസംബർ 21-നു തന്റെ 62 ആമത്തെ വയസ്സിൽ ബൊക്കാച്ചിയോ അന്തരിച്ചു.



</doc>
<doc id="179047" url="https://ml.wikipedia.org/wiki?curid=179047" title="മഞ്ഞക്കാലിക്കാട">
മഞ്ഞക്കാലിക്കാട

കാഴ്ചയിൽ മാത്രം കാടകളോട് സാമ്യമുള്ള ഒരിനം പക്ഷിയാണ് മഞ്ഞക്കാലിക്കാട. ഇംഗ്ലീഷ്: Yellow-legged Buttonquai. (ശാസ്ത്രീയനാമം: "Turnix tanki")
പൂവനേക്കാൾ നിറപ്പകിട്ടും വലിപ്പവും പിടകൾക്കാണുള്ളത്. പിടകൾക്ക് കഴുത്തിൽ ഓറഞ്ചു കലർന്ന തവിട്ടുനിറത്തിലുള്ള പട്ടയുണ്ട്. വലിപ്പം 15 സെ.മീറ്ററാണ്.

ആൺപക്ഷിയാണ് മുട്ട വിരിയിക്കുന്നത്. 12 ദിവസംകൊണ്ട് മുട്ടവിരിയുന്നു. വിരിഞ്ഞ കുഞ്ഞുങ്ങൾ ആൺപക്ഷിയെ പിന്തുടരും.



</doc>
<doc id="179048" url="https://ml.wikipedia.org/wiki?curid=179048" title="എ.കെ. ദാമോദരൻ">
എ.കെ. ദാമോദരൻ

പ്രമുഖ ഭാരതീയ നയതന്ത്രജ്ഞനും സ്വാതന്ത്ര്യസമര സേനാനിയുമാണ് എ.കെ. ദാമോദരൻ (1921 - 31 ജനുവരി 2012). ഇന്ത്യയുടെ നയതന്ത്ര മേഖലയ്ക്ക് നിസ്തുലമായ സംഭാവനകൾ നൽകിയ എ.കെ. ദാമോദരൻ ഇറ്റലിയിലും സ്വീഡനിലും അംബാസഡറായിരുന്നു.
എറണാകുളം ജില്ലയിലെ തൃപ്പൂണിത്തുറയിൽ സംസ്‌കൃത പണ്ഡിതയായ അമ്പാടി മീനാക്ഷിയുടെയും അധ്യാപകനായിരുന്ന പള്ളിയിൽ കൃഷ്ണമേനോന്റെയും മകനായി ജനിച്ചു. തൃപ്പൂണിത്തുറ ഹൈസ്‌കൂളിലെ പഠനത്തിനുശേഷം മദ്രാസ് ക്രിസ്ത്യൻ കോളേജ്, തൃശ്ശൂർ സെന്റ് തോമസ് കോളേജ്എന്നിവിടങ്ങളിലായി ബിരുദം പൂർത്തിയാക്കി. ലഖ്‌നൗവിൽ നിന്ന് എം.എ., എൽഎൽ.ബി ബിരുദങ്ങൾ നേടി.
അമ്മയിൽ നിന്ന് ചെറുപ്പകാലത്തുതന്നെ സംസ്‌കൃതം പഠിച്ച അദ്ദേഹം മലയാളം, ഇംഗ്ലീഷ് സാഹിത്യങ്ങളിൽ പാണ്ഡിത്യം നേടി. കലാലയ പഠനകാലത്ത് വിദ്യാർഥി ഫെഡറേഷനിൽ പ്രവർത്തിച്ചു. ക്വിറ്റ് ഇന്ത്യാ സമരകാലത്ത് സ്വാതന്ത്ര്യസമരത്തിൽ സജീവമായി പങ്കെടുത്ത ദാമോദരൻ കുറച്ചുകാലം ജയിൽവാസവും അനുഭവിച്ചു വിയ്യൂർ സെൻട്രൽ ജയിലിൽ ഇക്കണ്ട വാര്യർ, അച്യുതമേനോൻ, പി. ഭാസ്‌കരൻ, പി.കെ. ബാലകൃഷ്ണൻ തുടങ്ങിയവർക്കൊപ്പമാണു തടവിൽ കഴിഞ്ഞത്.
1940 -കളിലാണ് എ.കെ. ദാമോദരൻ ഡൽഹിയിലെത്തി. ഡൽഹി സർവകലാശാലയ്ക്ക് കീഴിലെ ഹിന്ദു കോളേജിൽ ഇംഗ്ലീഷ് അധ്യാപകനായി ജോലിചെയ്തു. അധ്യാപകവൃത്തിക്കിടെ 1953-ൽ സിവിൽസർവീസ് പരീക്ഷയെഴുതിയ അദ്ദേഹം രണ്ടാംറാങ്ക് നേടി ഐ.എഫ്.എസ്സിൽ ചേർന്നു. ശ്രീലങ്ക, ചൈന, ജർമനി, റഷ്യ, സ്വീഡൻ, ഇറ്റലി തുടങ്ങിയ രാജ്യങ്ങളിലെ നയതന്ത്രകാര്യാലയങ്ങളിൽ ഉന്നതസ്ഥാനങ്ങൾ വഹിച്ചു. റഷ്യയുമായുള്ള സൗഹൃദകരാർ രൂപവത്കരിക്കുന്നതിൽ നിർണായക പങ്കുവഹിച്ചു.നെഹ്റുവിയൻ സോഷ്യലിസത്തിന്റെ വക്താവായാണ് ദാമോദരൻ അറിയപ്പെട്ടത്. ഇന്ത്യ-ചൈന, ഇന്ത്യ-റഷ്യ നയതന്ത്രബന്ധങ്ങൾ സുദൃഢമാക്കുന്നതിൽ ഇദ്ദേഹത്തിന്റെ സംഭാവന ഏറെയാണ്. വിദേശകാര്യ സർവീസിൽ നിന്ന് വിരമിച്ചശേഷം രണ്ടുവർഷം ജവാഹർലാൽ നെഹ്രു സർവകലാശാലയിൽ അധ്യാപകനായി. തുടർന്ന് കാബിനറ്റ് സെക്രട്ടേറിയറ്റിൽ പോളിസി റിസർച്ച് ഗ്രൂപ്പിൽ അംഗമായ ദാമോദരൻ രാജ്യത്തിന്റെ നയരൂപവത്കരണത്തിൽ പങ്കുവഹിച്ചു. രാജീവ് ഗാന്ധിയുടെ കാലത്ത് രൂപവത്കരിച്ച ഉന്നതതല ഉപദേശക സമിതിയിലും അംഗമായിരുന്നു.
തീൻമൂർത്തി നെഹ്രു മെമ്മോറിയൽ ലൈബ്രറിയിൽ പ്രവർത്തിച്ചു

ഭാര്യ കല്യാണി ദാമോദരൻ. മകൻ രാമു ദാമോദരൻ

ഫ്രണ്ട്ലൈൻ ലേഖനം


</doc>
<doc id="179049" url="https://ml.wikipedia.org/wiki?curid=179049" title="മണി രാം ബാഗ്രി">
മണി രാം ബാഗ്രി

മുതിർന്ന സോഷ്യലിസ്റ്റ് നേതാവും മുൻ എം.പിയുമായിരുന്നു മണി രാം ബാഗ്രി ( -31 ജനുവരി 2012). പ്രമുഖ സോഷ്യലിസ്റ്റ് നേതാവ് രാജ്‌നാരായണിന്റെ അടുത്ത അനുയായി ആയിരുന്നു. 1972-74 കാലഘട്ടത്തിൽ സംയുക്ത സോഷ്യലിസ്റ്റ് പാർട്ടി ജനറൽസെക്രട്ടറിയായിരുന്നു. അടിയന്തരാവസ്ഥയിൽ മിസാ പ്രകാരം ഇന്ദിരാഗാന്ധി സർക്കാർ ബാഗ്രിയെ തടങ്കലിലടച്ചിരുന്നു

3, 6, 7 ലോക്‌സഭകളിൽ എം.പി സ്ഥാനംവഹിച്ചിരുന്ന ബാഗ്രി അവിഭക്ത പഞ്ചാബ് നിയമസഭയിലെ അംഗവുമായിരുന്നു. ചെറുപ്പകാലംമുതൽ ദേശീയപ്രസ്ഥാനങ്ങളിൽ പങ്കുവഹിച്ച ബാഗ്രി ആചാര്യ നരേന്ദ്രദേവ്, ജയപ്രകാശ് നാരായൺ, രാം മനോഹർ ലോഹ്യ എന്നിവർക്കുകീഴിൽ സോഷ്യലിസ്റ്റ് പ്രസ്ഥാനത്തിൽ അണിചേർന്നു.


</doc>
<doc id="179074" url="https://ml.wikipedia.org/wiki?curid=179074" title="ഡെക്കാമറൺ കഥകൾ">
ഡെക്കാമറൺ കഥകൾ

ഇറ്റാലിയൻ കഥാസമാഹാരമാണ് ദെക്കാമറോൺ. ജൊവാനീ ബൊക്കാച്ചിയോ (1313-75) ആണ് ഇതിന്റെ കർത്താവ്. 1348-ആം ആണ്ട് അവസാനിച്ച് അധികമാകുന്നതിനു മുമ്പാകാം ഇതിന്റെ രചനാകാലം. "പത്തുദിവസം നീണ്ടു നിൽക്കുന്നത്" എന്നാണ് "ഡെകാമറൺ" എന്ന ഗ്രീക്ക് പദത്തിനർത്ഥം. പത്തുദിവസങ്ങൾ കൊണ്ട് പറഞ്ഞ് തീർത്ത കഥകൾ എന്നേ ഇതിനർത്ഥമുള്ളൂ. 1847 മുതൽ 1849 വരെ യൂറോപ്പിലാകമാനം പടർന്നു പിടിച്ച പ്ലേഗ്‌ബാധയുടെ അടിസ്ഥാനത്തിൽ രചിച്ച കഥകളാണിവ.

ഇറ്റാലിയൻ സാഹിത്യരംഗത്ത് ഒരു നൂറ്റാണ്ടിലെ മുഖ്യ പ്രകാശസ്രോതസ്സുകൾ എന്ന് ബൊക്കാച്ചിയോയും ദാന്തെയും പെട്രാർക്കും അംഗീകരിക്കപ്പെട്ടിരിക്കുന്നു. ദാന്തെ മനുഷ്യാത്മാവിന്റെ കഥയും പെട്രാർക് ശുദ്ധസാഹിത്യവും രചിച്ചപ്പോൾ ബൊക്കാച്ചിയോ പാരമ്പര്യത്തിന്റേതായ ചങ്ങലകളെ പൊട്ടിച്ച് സാധാരണക്കാരനുവേണ്ടി ജീവിതഗന്ധിയായ കഥകൾ പറയാനാണ് ശ്രമിച്ചത്. വിശ്വസാഹിത്യത്തിലെ സമാന കൃതികളായ ആയിരത്തൊന്നു രാവുകളിലെയും ചോസറിന്റെ കാന്റർബറി റ്റെയ്ൽസിലെയും പോലെ ഒരു ഗദിതകഥ(frame story)യുടെ സഹായത്തോടെ കഥകളുടെ ഒരു സമാഹാരം തന്നെ ദെക്കാമറോൺ അനുവാചകന് സമ്മാനിക്കുന്നു. മൊത്തം നൂറ് കഥകളാണ് ഇതിലുള്ളത്.

ഫ്ലോറൻസിൽ പൊട്ടിപ്പുറപ്പെടുന്ന ഭീകരമായ ഒരു പ്ലേഗ് ബാധയിൽ നിന്നു രക്ഷനേടാനായി പലായനം ചെയ്യുന്ന ഏഴ് യുവതികളും മൂന്ന് യുവാക്കന്മാരുമാണ് ദെക്കാമറോണിലെ ഗദിതകഥയിലെ കഥാപാത്രങ്ങൾ. യാദൃച്ഛികമായി ഒരു പള്ളിയിൽവച്ച് കണ്ടുമുട്ടുകയാണിവർ. ഫ്ലോറൻസിനു സമീപമുള്ള ഫീസോളിലെ സുന്ദരമായ ഒരു ഭവനത്തിലാണ് അവർ അഭയം കണ്ടെത്തിയത്. മനോഹരമായ ഉദ്യാനങ്ങളും രമ്യഹർമ്മ്യങ്ങളും ആ പ്രദേശത്തിന്റെ പ്രത്യേകതയാണ്. അവിടെക്കഴിയാൻ അവർ നിർബന്ധിതരായി. പത്തുദിവസം രസകരമായി തള്ളിനീക്കുക എന്ന ഉദ്ദേശ്യത്തിന്റെ ഭാഗമായി അവർ കഥാകഥനത്തിലേക്കു തിരിഞ്ഞു. ഇവരിൽ ഒരാളെ വീതം രാജാവോ രാജ്ഞിയോ ആയി ഒരു ദിവസത്തേക്കു തിരഞ്ഞെടുക്കും. ആ വ്യക്തിയുടെ നിർദ്ദേശപ്രകാരമുള്ള ഒരു കഥ വീതം പത്തുപേരും പത്തുദിവസവും പറയണം. അതിൽ നിന്ന് "പത്തു ദിവസം" എന്നർഥമുള്ള ശീർഷകവും ഉരുത്തിരിഞ്ഞു. ഒരാൾ പത്ത് കഥകൾ വെച്ച് പത്തുപേർ പത്തുദിവസങ്ങൾ എടുത്ത് 100 കഥകൾ പറഞ്ഞു തീർക്കുന്നു. ലൈംഗികതയാണ് എല്ലാ കഥകളിലും മുഴച്ചുനിൽക്കുന്നത്. കാമുകരുടേയും ഭാര്യാഭർത്താക്കന്മാരുടേയും അഗമ്യഗമനങ്ങൾ, കാമാർത്തരായ പുരോഹിതനമാരുടെ രസാവഹമായി കഥകൾ എന്നിവയൊക്കെയാണു കഥകൾക്കു വിഷയം. അതിശക്തമായ സാമൂഹിക വിമർശനമാണ് ഈ കഥകളുടെ പ്രത്യേകത.

ഓരോ ദിവസവും അവതരിപ്പിക്കപ്പെടുന്ന കഥകൾക്ക് ഒരു പൊതുഭാവവും പ്രതിപാദ്യവും ഉണ്ടായിരിക്കണം. ഒന്നാം ദിവസം നർമപ്രധാനമായ രീതിയിൽ മനുഷ്യനിലുള്ള തിന്മകൾ ചർച്ച ചെയ്യപ്പെടുന്നു. രണ്ടും മൂന്നും ദിവസങ്ങളിൽ യഥാക്രമം വിധി മനുഷ്യജീവിതങ്ങളെ വെറും കളിപ്പാട്ടങ്ങൾപോലെ കൈകാര്യം ചെയ്യുന്നതും മനുഷ്യന്റെ ഇച്ഛാശക്തി വിധിക്കുമേൽ വിജയം നേടുന്നതും കാട്ടിത്തരുന്നു. നാലാം ദിവസം ദുരന്തപ്രണയകഥകൾക്കായി മാറ്റിവച്ചിരിക്കുന്നു. പ്രാരംഭത്തിൽ തടസ്സങ്ങളെ അഭിമുഖീകരിക്കേണ്ടിവരുന്നെങ്കിലും ഒടുവിൽ പ്രണയസാഫല്യം നേടുന്ന കമിതാക്കളെ അഞ്ചാം ദിവസം അനുവാചകന് കണ്ടുമുട്ടാം. നർമോക്തികൾ, ആഹ്ലാദാരവങ്ങൾ എന്നിവ അടുത്ത ദിവസത്തെ കഥകളിൽ അനുരണനം ചെയ്യുന്നു. അടുത്ത മൂന്നുദിവസങ്ങളിൽ കൌശലപ്പണികൾ, വഞ്ചന, അശ്ലീലം എന്നിവയ്ക്കാണ് പ്രാമുഖ്യം. പത്താം ദിവസം മുൻദിവസങ്ങളിലെ പ്രതിപാദ്യങ്ങളെല്ലാംതന്നെ അവയുടെ അത്യുച്ചസ്ഥായിയിൽ ഒരിക്കൽക്കൂടി അവതരിപ്പിക്കപ്പെടുന്നു. ദ് പേഷ്യന്റ് ഗ്രിസെൽദ എന്ന കഥയോടെ കഥകളുടെ ചക്രം പൂർണമാകുന്നു. (ഈ കഥ അനേകം പിൽക്കാല സാഹിത്യകാരന്മാർ പുനരാവിഷ്കരിച്ചിട്ടുണ്ട്.) ഓരോ ദിവസത്തെ കഥാകഥനവും അവസാനിക്കുമ്പോൾ ഒരു നൃത്തവും ഗാനാലാപനവും ഉണ്ടായിരിക്കും. ഈ ഗാനങ്ങളിൽ ചിലവ ബൊക്കാച്ചിയോയുടെ കാവ്യരചനാപാടവത്തിന്റെ മകുടോദാഹരണങ്ങളാണ്.

ദെക്കാമറോണിലെ കഥകൾ മിക്കവാറും എല്ലാംതന്നെ നാടോടിക്കഥാസാഹിത്യം, ഐതിഹ്യങ്ങൾ തുടങ്ങിയവയിൽനിന്ന് കടംകൊണ്ടതാണ്. എന്നാൽ മികച്ച രചനാപാടവവും പരിഷ്കൃതമായ ഘടനയും അവയെ ഒന്നാംകിട രചനകളുടെ പട്ടികയിൽ പ്രതിഷ്ഠിക്കുന്നു. ഗ്രന്ഥകാരൻ വെറുമൊരു സമാഹാരകൻ അല്ല, മൌലിക പ്രതിഭയുള്ള എഴുത്തുകാരനാണെന്ന വസ്തുതയും ഈ കൃതി വിളിച്ചോതുന്നു. മിക്ക കഥകൾക്കും ഉദ്വേഗജനകമായ കഥാവസ്തുവും, വ്യക്തതയും ചാരുതയും ഒത്തിണങ്ങിയ പശ്ചാത്തലവും നർമത്തിൽ ചാലിച്ച സംഭാഷണങ്ങളും മാറ്റു കൂട്ടുന്നു. കെട്ടുറപ്പുള്ള ആഖ്യാനവും നാടകീയാംശങ്ങൾ ചോർന്നുപോകാതെയുള്ള അവതരണവും മറ്റും പ്രത്യേകതകളാണ്. മനുഷ്യന്റെ ബൌദ്ധികതയിലും പ്രകൃത്യാലുള്ള കഴിവുകളിലും ഊന്നി മുന്നോട്ടുപോകുന്ന കഥാപാത്രങ്ങളാണ് വായനക്കാരന്റെ മുന്നിലെത്തുന്നത്. അയാളുടെ ധാർമിക പ്രബുദ്ധത രചയിതാവ് ലക്ഷ്യമിടുന്നതേ ഇല്ല. രോഗാതുരമായ ഒരു അന്തരീക്ഷത്തിൽ കഴിയേണ്ടിവന്നവരുടെ മനസ്സിന് ഊഷ്മളത പകരുവാൻ ഇത്തരമൊരു ലോകത്തിനേ കഴിയൂ എന്ന് അനുവാചകന് മനസ്സിലാക്കിക്കൊടുക്കാൻ ബൊക്കാച്ചിയോ ഗദിതകഥയുടെ സഹായം തേടുന്നതായി അനുമാനിക്കപ്പെടുന്നു. "അലസവനിതകൾ"ക്കായാണ് ഈ ഗ്രന്ഥം സമർപ്പിച്ചിരിക്കുന്നത്. അതിലൂടെ ബൊക്കാച്ചിയോ, രസകരമായി സമയം ചെലവിടാൻ മാത്രം കാത്തിരിക്കുന്ന വായനക്കാരന്റെ അലസ നിമിഷങ്ങളെ വർണഭംഗിയാർന്നതാക്കുവാനാകും ശ്രമിക്കുന്നത് എന്ന് അനുമാനിക്കാം.

നവോത്ഥാനത്തിനുശേഷം എക്കാലവും യൂറോപ്പിനെ സ്വന്തം ആകർഷണവലയത്തിൽ നിർത്താൻ ദെക്കാമറോണിനു കഴിഞ്ഞു. ഇന്നും ലോകമെമ്പാടും ഇതിന് ആരാധകരുണ്ട്. ഋജുവും വ്യക്തവുമായ ശൈലിയിൽ ബൊക്കാച്ചിയൊ ഇതിലെ കഥകൾ അവതരിപ്പിച്ചപ്പോൾ, മൌലികകഥകൾ അല്ലാതിരുന്നിട്ടുപോലും, അവയ്ക്ക് ഒരു നവീനഭംഗി കൈവന്നു. രചനാകാലത്തിനു തൊട്ടുപിന്നാലെയുള്ള രണ്ടു ശതകങ്ങളിലും മികച്ച ഇറ്റാലിയൻ ഗദ്യത്തിന്റെ മാതൃകയായി ഈ കൃതി സ്വീകരിക്കപ്പെട്ടു.

ലോകസാഹിത്യത്തിൽ, വിശേഷിച്ചും ഇതര പശ്ചിമയൂറോപ്യൻ ഭാഷകളിൽ, ദെക്കാമറോണിലെ കഥകൾ ഉദ്ധരിക്കപ്പെടുകയോ അനുകരിക്കപ്പെടുകയോ പുനരാവിഷ്കരിക്കപ്പെടുകയോ ചെയ്തു. ഷെയ്ക്സ്പിയറുടെ സിംബലിൻ-ന്റെ കഥ ഭാഗികമായി ദെക്കാമറോണിലെ ബെർനാബൊ ഒഫ് ജെനോവയെ അവലംബിക്കുന്നു. ഷെയ്ക്സ്പിയറുടെതന്നെ ഓൾസ് വെൽ ദാറ്റ് എൻഡ്സ് വെലിന്റെ കഥാവസ്തുവിന്റെ പ്രഭവസ്ഥാനം ഇതിലെ ഗിലെത്തെ ഒഫ് നർബോനെ ആണ്. ചോസറുടെ കാന്റർബറി റ്റെയ് ൽസിലെ ഫ്രാങ്ക്ലിൻസ് റ്റെയ് ൽഇതിലെ ഏ ഗാർഡൻ ഇൻ ജനുവരിയെയും ക്ലാർക്ക്സ് റ്റെയ് ൽ എന്ന കഥ ദ് പേഷ്യന്റ് ഗ്രിസിൽദയെയും ആധാരമാക്കിയുള്ളവയാണ്. ഗ്രിസിൽദയുടെ കഥ പെട്രാർക്ക് വഴിയാണ് ചോസർക്കു ലഭ്യമായത്. ജീവിതനാടകത്തെ ആഹ്ലാദത്തോടെയും ദുഃഖത്തോടെയും മാറിമാറി നോക്കിക്കാണുന്ന കഥകളും അവയിൽ പ്രദർശിപ്പിക്കപ്പെടുന്ന വൈവിധ്യവും ദെക്കാമറോണിനെ ലോകസാഹിത്യത്തിലെ നിത്യപ്രിയങ്ങളായ കൃതികളിൽ ഒന്നാക്കിയിരിക്കുന്നു. ബൊക്കാച്ചിയോയുടെ പ്രകൃഷ്ട കൃതി എന്ന അംഗീകാരവും ഇതിനു തന്നെയാണ്. 



</doc>
<doc id="179080" url="https://ml.wikipedia.org/wiki?curid=179080" title="അകലങ്ങളിലെ മനുഷ്യർ">
അകലങ്ങളിലെ മനുഷ്യർ

ചലച്ചിത്ര സംവിധായകനും, എഴുത്തുകാരനും, നിരൂപകനുമായ കെ. രവീന്ദ്രൻ രചിച്ച യാത്രാവിവരണ ഗ്രന്ഥമാണ് അകലങ്ങളിലെ മനുഷ്യർ .മാതൃഭൂമി ബുക്സ് ആണീ പുസ്തകം പ്രസിദ്ധീകരിച്ചത് .മലയാള ഗദ്യത്തിൽ അതീവ ഹൃദ്യമായ ഒരു യാത്രാനുഭവരേഖ ആണിത് .


</doc>
<doc id="179082" url="https://ml.wikipedia.org/wiki?curid=179082" title="മറീന സ്വെറ്റേവ">
മറീന സ്വെറ്റേവ

പ്രസിദ്ധയായ റഷ്യൻ കവയിത്രി ആണ് മറീന സ്വെറ്റേവ().അന്ന അഖ്മത്തോവയ്ക്കും ബോറിസ് പാസ്തർനാക്കിനും സമശീർഷയായിരുന്നു അവർ. 

ഇംഗ്ലീഷിൽ അവരുടെ നിരവധി കവിതകൾ പരിഭാഷപ്പെടുത്തുകയും പുസ്തകരൂപത്തിൽ പ്രസിദ്ധീകരിക്കുകയും ചെയ്തിട്ടുണ്ട്. ഏകാന്തദീനമായ ജീവിതത്തിലേക്ക് പേർത്തും പേർത്തും മടങ്ങിപ്പോകുന്ന അവരുടെ കാവ്യസരണി ശുദ്ധമായ ഭാവഗീതത്തിന്റേതായിരുന്നു. 

1941 ആഗസ്ത് 31-ന് മറീന സ്വെറ്റേവ ആത്മഹത്യചെയ്യുകയായിരുന്നു .



</doc>
<doc id="179084" url="https://ml.wikipedia.org/wiki?curid=179084" title="സുദാമാ പാണ്ഡേയ്">
സുദാമാ പാണ്ഡേയ്

1960-നു ശേഷമുള്ള ഹിന്ദി കവിതകളിൽ പല വിപ്ലവചിന്തകളും നിക്ഷേധഭാവങ്ങളും ഉടലെടുത്തിരുന്നു. അക്കാലത്തെ പ്രബലനായ കവിയായിരുന്നു സുദാമാ പാണ്ഡേയ്. അറിയപ്പെടുന്നത് ധൂമിൽ എന്ന പേരിലാണ്
1936 നവംബർ 9ന് വാരണാസിക്കടുത്തുള്ള പാണ്ഡേപുരിൽ ജനിച്ചു. അറിയപ്പെടുന്നത് "ധൂമിൽ" എന്ന പേരിലാണ്. സമകാലീന സാമൂഹ്യവ്യവസ്ഥയെ തീക്ഷ്ണമായി പ്രഹരിക്കുന്ന ധൂമിലിന്റെ കവിതകൾ നിരന്തരം ചർച്ച ചെയ്യപ്പെട്ടിരുന്നു. ഭാഷ, ഭാവം, വിഷയം, ശില്പം എന്നിങ്ങനെ എല്ലാ തലത്തിലും സമകാലിക സാഹിത്യകാരിൽ അതുല്യനായി പരിഗണിക്കപ്പെട്ടിരുന്ന ധൂമിൽ; 1975 ഫെബ്രുവരി 10ന് നിര്യാതനായി.




</doc>
<doc id="179110" url="https://ml.wikipedia.org/wiki?curid=179110" title="സമാധാനപാലകദിനം">
സമാധാനപാലകദിനം

സംഘർഷങ്ങൾ നിറഞ്ഞ വിവിധ രാജ്യങ്ങളിൽ ഐക്യരാഷ്ട്രസഭയുടെ നിരവധി സമാധാന പാലകർ സേവനമനുഷ്ഠിക്കുന്നുണ്ട്. അവർക്ക് പിന്തുണയർപ്പിക്കാനായി യു.എൻ തെരഞ്ഞെടുത്ത ദിവസമാണ് മെയ് 29.
2003-ലാണ് യു.എൻ സമാധാന പാലകർക്കായുള്ള ഈ ദിനാചരണം ആരംഭിച്ചത്. 1948 മെയ് 29-ന് ആദ്യത്തെ ഐക്യരാഷ്ട്ര സമാധാന ദൗത്യത്തിന് പാലസ്തീനിൽ തുടക്കം കുറിച്ചിരുന്നു. ഈ ദിനത്തിന്റെ ഓർമ്മ പുതുക്കുന്നതിനായാണ് മെയ് 29 യു.എൻ സമാധാനപാലകർക്കായുള്ള ദിനമായി തെരഞ്ഞെടുത്തത്.


</doc>
<doc id="179161" url="https://ml.wikipedia.org/wiki?curid=179161" title="ബൂർഷ്വാസി">
ബൂർഷ്വാസി

സാമൂഹ്യ ശാസ്ത്രത്തിലും രാഷ്ടതന്ത്രത്തിലും ഒരു പ്രത്യേക സമൂഹ്യ - സാമ്പത്തിക വിഭാഗമെന്ന നിലയിൽ വിശേഷിപ്പിക്കപ്പെടുന്ന ആളുകളെയാണ് ബൂർഷ്വാസി എന്നു പറയുന്നത്.മുതലാളിത്തസമൂഹങ്ങളിലെ അധികാരം കൈയ്യാളുന്ന വിഭാഗത്തെയാണ് ഇക്കാലത്ത് ഈ പദം കൊണ്ട് വിവക്ഷിക്കുന്നത്. പാശ്ചാത്യ നാടുകളിൽ ഒരു സാമൂഹ്യ വർഗ്ഗമായിട്ടാണ് ബൂർഷ്വാസിയെ കണക്കാക്കുന്നത്. മൂലധനത്തിന്റെ ഉടമകളായിരിക്കുകയും ഉല്പാദനോപാധികൾ കയ്യടക്കിവെയ്ക്കുകയും ചെയ്യുന്ന ആളുകളെ ബൂർഷ്വാസി എന്നു വിളിക്കുന്നു .

ഫ്രഞ്ച് ഭാഷയിൽ ആദ്യമുണ്ടായ ഈ വാക്ക് (bourgeois) "ബൂർഗ്" അല്ലെങ്കിൽ പട്ടണ വാസിയായ ഒരാളെ ഉദ്ദേശിച്ചിട്ടുള്ള ഒന്നായിരുന്നു. കാലക്രമേണ ഇത് സ്വകാര്യസ്വത്തുടമസ്ഥരെയും പിന്നീട് മദ്ധ്യവർഗ്ഗത്തിനെയും ഉദ്ദേശിക്കുന്ന ഒന്നായി മാറി. മർക്സിയൻ പ്രത്യയശസ്ത്രം വിഭാവനം ചെയ്യുന്ന വിപ്ലവാഭിമുഖ്യം പ്രകടമാക്കാത്ത യാഥാസ്ഥിതികരെ നിന്ദാപൂർവ്വം വ്യപദേശിക്കുന്ന ഒരു പദമായിട്ടാണ് മാർക്സിസ്റ്റുകാരും ബൊഹീമിയക്കാരും ഈ പദത്തിനെ ഉപയോഗിക്കുന്നത്. ബൂർഷ്വാ എന്നും ബൂർഷ്വാസി എന്നും ഉച്ചരിക്കാറുണ്ട് .

ജീവിതത്തിന്റെ സമസ്ത മണ്ഡലങ്ങളിലേയ്ക്കും ഉപഭോഗ വസ്തുവിന്റെ ക്രയ-വിക്രയം പടർന്നു പന്തലിച്ച ഒരു സമൂഹത്തെയാണു, ബൂർഷ്വാ സമൂഹമെന്നു വിശേഷിപ്പിയ്ക്കുന്നത്. മാർക്സിസ്റ്റു വിശകലന രീതിപ്രകാരം കുടുംബവും, ഭരണകൂടവും തുടർന്നും നിലനിൽക്കുന്ന ഈ സമൂഹത്തിൽ, വ്യക്തി, കുടുംബം തുടങ്ങി എല്ലാ 'നാമങളും (nouns)' ചരക്കുവൽക്കരിയ്ക്കപ്പെടുന്നതായി നിരീക്ഷിയ്ക്കുന്നു. കുടുംബം എന്ന വ്യവസ്ഥിതിയിൽ സ്വാഭാവികമായും കാണേണ്ടുന്ന പ്രേമം, സ്നേഹം, സാഹോദര്യം എന്നിവ വറ്റുകയും, കേവലം ക്രയ-വിക്രയ സ്വഭാവമുള്ള ബന്ധങ്ങൾ തൽസ്ഥാനത്തു പ്രതിഷ്ടിക്കപ്പെടുന്നതായും, ഭരണകൂടം ബൂർഷ്വാസിയുടെ (അധീശ വർഗ്ഗത്തിന്റെ) താല്പര്യങ്ങൾ ഒളിമങ്ങാതെ നിലനിർത്താൻ മർദ്ദനോപാധികൾ പ്രയോഗിയ്ക്കുന്ന, അവരുടെ (ബൂർഷ്വാസിയുടെ) സാമ്പത്തിക താല്പര്യങ്ങൾ നേടാനായി ഉള്ള കേവലം ക്രയ-വിക്രയ സ്ഥാപനമായി അധഃപതിയ്ക്കുന്നതായും നിരീക്ഷിയ്ക്കപ്പെട്ടിട്ടുണ്ട്. .


</doc>
<doc id="179165" url="https://ml.wikipedia.org/wiki?curid=179165" title="ദി ഫോക്സ് ആൻഡ് ദി ഹൗണ്ട്">
ദി ഫോക്സ് ആൻഡ് ദി ഹൗണ്ട്

വാൾട്ട് ഡിസ്നി പ്രൊഡക്ഷൻസ് 1981-ലെ ഒരു ഇംഗ്ലിഷ് അനിമേറ്റഡ് ചലച്ചിത്രമാണ് ദി ഫോക്സ് ആൻഡ് ദി ഹൗണ്ട്.


</doc>
<doc id="179170" url="https://ml.wikipedia.org/wiki?curid=179170" title="പെരിപ്ലസ്">
പെരിപ്ലസ്

എ,ഡി. 80-ൽ അജ്ഞാതനായ ചരിത്രകാരൻ എഴുതിയ ഒരു കൃതിയാണ് പെരിപ്ലസ് മാരിസ് എറിത്രിയൻ അഥവാ പെരിപ്ലസ്. "എറിത്രിയൻ കടലിലൂടെയുള്ള സഞ്ചാരം" എന്നാണ് ഈ പേരിന്റെ അർത്ഥം. ചെങ്കടലിനെയാണു് ഇവിടെ എറിത്രിയൻ കടൽ എന്നുദ്ദേശിക്കുന്നതു്. നിരവധി ഗ്രീക്ക് റോമൻ കടൽ സഞ്ചാരവിവരണങ്ങളിൽ (പെരിപ്ലസ്സുകൾ) ചരിത്രപരമായും പ്രാചീന വാണിജ്യഭൂമിശാസ്ത്രപരമായും ഏറ്റവും പ്രധാനപ്പെട്ട ഒന്നായി എറിത്രിയൻ പെരിപ്ലസ് പരിഗണിക്കപ്പെടുന്നു. ഇന്ത്യയിലെ പല പ്രദേശങ്ങളെപ്പറ്റിയും, പ്രത്യേകിച്ച് ദക്ഷിണേന്ത്യൻ ഉപദ്വീപിലേയും ശ്രീലങ്കയിലേയും വാണിജ്യപ്രധാനമായ സ്ഥലങ്ങളെക്കുറിച്ചുള്ള ആദ്യവിവരണം ഈ കൃതിയിലാണു് പ്രത്യക്ഷപ്പെടുന്നതു്. കേരളത്തിന്റെ പ്രാചീനചരിത്രത്തിലും ഈ ഗ്രന്ഥം ഒരു പ്രധാനപ്പെട്ട പ്രമാണമാണ് .

ഹ്രസ്വമായ 66 അദ്ധ്യായങ്ങളാണു് പെരിപ്ലസ്സിനുള്ളത്. അതിൽ പരാമർശിച്ചിട്ടുള്ള ഒട്ടുവളരെ സ്ഥലനാമങ്ങൾ അവയുടെ ആധുനികനാമങ്ങളുമായി ഒത്തുപോകുന്നുണ്ടു്. എന്നാൽ ചില സ്ഥലങ്ങളുടെ യഥാർത്ഥ സ്ഥാനത്തെക്കുറിച്ച് ഇപ്പോഴും തർക്കങ്ങൾ നിലനിൽക്കുന്നുണ്ടു്.

ക്രി.മു. ഒന്നാം ശതകത്തിൽ ജീവിച്ചിരുന്ന ഹിപ്പാലസ് ചെങ്കടലിലൂടെ ഇന്ത്യൻ തീരത്തേക്കു് നേരിട്ടുള്ള ഒരു യാത്രാമാർഗ്ഗം കണ്ടുപിടിച്ചിരുന്നുവെന്നു് പെരിപ്ലസ്സിൽ രേഖപ്പെടുത്തിയിട്ടുണ്ടു്.

ഇന്ത്യ ഉൾപ്പെടെ അക്കാലത്ത് മെഡിറ്ററേനിയൻ രാജ്യങ്ങളിൽ അറിയപ്പെട്ടിരുന്ന ലോകരാഷ്ട്രങ്ങൾ തമ്മിലുള്ള വാണിജ്യത്തെപ്പറ്റിയും അവർ കൈമാറിയിരുന്ന ചരക്കുകളേപ്പറ്റിയും പെരിപ്ലസ്സിൽ ഏതാണ്ട് വിശദമായിത്തന്നെ പ്രതിപാദിക്കുന്നുണ്ടു്. എന്നാൽ അവയിൽ പലതിന്റേയും പേരുകൾ ഗ്രീക്ക് ഭാഷയിൽ പോലും മറ്റൊരിടത്തും ഉപയോഗിച്ചുകാണാത്തതിനാൽ ഇപ്പോഴും അവ്യക്തമായി അവശേഷിക്കുന്നു. മറ്റു ചില പേരുകൾ പിന്നീട് താരതമ്യപദപഠനങ്ങളിലൂടെ ഗവേഷകർ അനുമാനിച്ചെടുത്തിട്ടുണ്ട്. ഉദാഹരണത്തിനു് "ലാക്കോസ് ക്രൊമാറ്റിനോസ്" എന്നതു് സംസ്കൃതത്തിലെ ലാക്ഷ (കോലരക്കു് - ചെമ്പഞ്ഞിച്ചാറു്) ആണെന്നു് കണ്ടുപിടിച്ചിട്ടുണ്ടു്. (വിശേഷപ്പെട്ട ഒരു അംഗരാഗമായി ഉപയോഗിച്ചിരുന്ന സൗന്ദര്യവർദ്ധകവസ്തുവായിരുന്നു ചെമ്പഞ്ഞിച്ചാറു്).

പത്താം നൂറ്റാണ്ടിൽ ബൈസാന്റിയ സാമ്രാജ്യത്തിൽ വെച്ച് തയ്യാറാക്കപ്പെട്ട ഒരു കൈയെഴുത്തുപകർപ്പിൽ നിന്നാണു് പെരിപ്ലസ്സിനെപ്പറ്റി ആധുനികലോകം അറിയുന്നതു്. ജർമ്മനിയിലെ ഹെയ്ഡെൽബർഗ് സർവ്വകലാശാലയിൽ സൂക്ഷിക്കപ്പെട്ടിരുന്ന ഈ പകർപ്പ് 1618-1648ൽ നടന്ന മുപ്പതാണ്ടു യുദ്ധകാലത്തു് റോമിലേക്കും തുടർന്നു് നെപ്പോളിയൻ സൈന്യം പാരീസിലേക്കും കൊണ്ടുപോയി. 1816ൽ ഹെയ്ഡെൽബെർഗ്ഗ് ഈ ഗ്രന്ഥം (കാറ്റലോഗ് നമ്പർ: CPG 398: 40v-54v) വീണ്ടെടുത്ത് ഗ്രന്ഥശാലയിൽ പുനഃസ്ഥാപിച്ചു. ഇതുകൂടാതെ, 14ആം നൂറ്റാണ്ടിലോ 15-ആം നൂറ്റാണ്ടിലോ തയ്യാറാക്കിയ, ബൈസാന്റിയൻ കൈയെഴുത്തുപ്രതിയുടെ മറ്റൊരു പകർപ്പ് മറ്റൊരു പ്രതി (B.M. Add 19391 9r-12r) ബ്രിട്ടീഷ് മ്യൂസിയത്തിലും കണ്ടെത്തിയിരുന്നു. പത്താംനൂറ്റാണ്ടിലെ ഗ്രന്ഥത്തിൽ ഗ്രന്ഥകർത്താവായി സൂചിപ്പിക്കുന്നതു് റോമൻ ചരിത്രകാരനും ചിന്തകനുമായിരുന്ന അരിയെൻ എന്ന ആളെയാണു്. എന്നാൽ ഇതു് ഒരുപക്ഷേ, അരിയെൻ എഴുതിയ "പെരിപ്ലസ് പോന്തി യൂക്സീനി" എന്ന മറ്റൊരു ഗ്രന്ഥത്തിനു തൊട്ടുസമീപത്തുതന്നെ ഈ കൃതിയും കണ്ടെത്തിയതുകൊണ്ടുമാത്രം പകർപ്പെഴുത്തുകാരൻ ഊഹിച്ചെഴുതിയതാകാമെന്നു വിശ്വസിക്കപ്പെടുന്നു.

പ്രേഗിലെ സിഗ്മണ്ട് ഗെലെൻ എന്നയാൾ പെരിപ്ലസ് സംശോധനം ചെയ്തെഴുതുകയും 1533- ഹെയ്രോണിമസ് ഫ്രോബെൻ ഇതു് ആധുനികരീതിയിൽ പ്രസിദ്ധീകരിക്കുകയുമുണ്ടായി. എന്നാൽ ഈ പതിപ്പ് അബദ്ധജടിലവും അപഭ്രംശങ്ങളുള്ളതുമായിരുന്നുവത്രേ. എങ്കിലും എറിത്രിയൻ പെരിപ്ലസ്സ് എന്ന പ്രാചീനഗ്രന്ഥത്തിന്റെ സാന്നിദ്ധ്യത്തെക്കുറിച്ചറിയാൻ ഈ പതിപ്പ് അടുത്ത മൂന്നു നൂറ്റാണ്ടുകൾ വരെ ഗവേഷകരെ സഹായിച്ചു. ഹെയ്ഡെൽബെർഗ്ഗിൽ തിരിച്ചെത്തിയ പകർപ്പ് പിൽക്കാലത്തു് കൂടുതൽ സത്യസന്ധവും കൃത്യവുമായ പതിപ്പുകൾ സൃഷ്ടിക്കാൻ സഹായിച്ചു. 1912-ൽ സ്കോഫ് പെരിപ്ലസ്സ് പുതുതായി വായിച്ചെടുക്കുകയും അതിന്റെ പുനർനിർമ്മാണവും ചരിത്രപഠനവും നടത്തുകയുമുണ്ടായി


</doc>
<doc id="179179" url="https://ml.wikipedia.org/wiki?curid=179179" title="ദുൽഖർ സൽമാൻ">
ദുൽഖർ സൽമാൻ

ഒരു മലയാളചലച്ചിത്ര അഭിനേതാവാണ് ദുൽഖർ സൽമാൻ. മലയാള ചലച്ചിത്രനടനായ മമ്മൂട്ടിയുടെ മകനാണ് ഇദ്ദേഹം. 2012-ൽ പുറത്തിറങ്ങിയ "സെക്കന്റ് ഷോ" എന്ന ചിത്രത്തിലൂടെയാണ് ഇദ്ദേഹം അഭിനയരംഗത്ത് അരങ്ങേറ്റം കുറിച്ചത്. അഞ്ജലി മേനോന്റെ തിരക്കഥയിൽ അൻവർ റഷീദ് സംവിധാനം ചെയ്ത ഉസ്താദ് ഹോട്ടൽ ആണ് ദുൽഖറിന്റെ രണ്ടാമത്തെ ചിത്രം. 
ചാർലി എന്ന ചിത്രത്തിലെ അഭിനയത്തിന് മികച്ച നടനുള്ള കേരളസംസ്ഥാന ചലച്ചിത്ര അവാർഡ് ലഭിച്ചു.
"വായ് മൂടി പേസലാം" ആണ് ദുൽഖർ അഭിനയിച്ച ആദ്യ തമിഴ് സിനിമ. നസ്രിയ നാസിം നായികയായ ഈ സിനിമ മലയാളത്തിലേക്ക് "സംസാരം ആരോഗ്യത്തിനു ഹാനികരം "എന്ന പേരിലേക്ക് മൊഴിമാറ്റം ചെയ്തു. ദുൽഖർ സൽമാന് തമിഴിൽ ഒട്ടേറെ ആരാധകരെ നേടിക്കൊടുത്ത ചിത്രമാണ് മണിരത്‌നം സംവിധാനം ചെയ്ത "ഓക്കേ കണ്മണി". നിത്യാമേനോൻ ആയിരുന്നു ഈ ചിത്രത്തിലെ നായിക.
തെന്നിന്ത്യൻ നടിയായിരുന്ന സാവിത്രിയുടെ ജീവിതം ആസ്പദമാക്കിയൊരുക്കിയ "മഹാനടി"(2018)യിലൂടെ ദുൽഖർ തെലുങ്ക് സിനിമയിൽ അരങ്ങേറ്റം കുറിച്ചു. ജെമിനി ഗണേശനായാണ് മഹാനടിയിൽ അദ്ദേഹം അഭിനയിച്ചത്.

നടൻ മമ്മൂട്ടിയുടേയും സുൽഫത്തിന്റെയും മകനായി 1986 ജൂലൈ 28-ന് ജനിച്ചു. കേരളത്തിലും ചെന്നൈയിലെ ശിഷ്യ സ്കൂളിലുമായിരുന്നു പ്രാഥമിക വിദ്യാഭ്യാസം. അതിന് ശേഷം അമേരിക്കയിലെ പർഡ്യൂ സർവ്വകശാലയിൽ നിന്ന് ബി.ബി.എ. ബിരുദം നേടി. 2012 ഡിസംബർ 22-ന് ചെന്നൈയിലെ വ്യവസായി സെയ്ദ് നിസാമുദ്ദിന്റെ മകൾ അമാൽ സൂഫിയയെ വിഹാഹം ചെയ്തു.

സുഹൃത്തായ ശ്രീനാഥ് രാജേന്ദ്രൻ സംവിധാനം ചെയ്ത "സെക്കന്റ് ഷോ" എന്ന ചിത്രത്തിലൂടെയാണ് ദുൽഖർ ചലച്ചിത്രരംഗത്ത് അരങ്ങേറ്റം കുറിച്ചത്. അൻവർ റഷീദ് സംവിധാനം ചെയ്ത "ഉസ്താദ് ഹോട്ടൽ" ആണ് ദുൽഖറിന്റെ രണ്ടാമത്തെ ചിത്രം.

മണി രത്നത്തിന്റെ "ഓ കാതൽ കണ്മണി " എന്ന സിനിമയിലൂടെ ദുൽഖർ തമിഴ് സിനിമയിലും അരങ്ങേറ്റം നടത്തി . ഈ സിനിമയിലൂടെ ദുൽഖർ കേരളത്തിന്‌ പുറത്തും ശ്രദ്ധയും നിരൂപക പ്രശംസയും നേടിയിരുന്നു .



</doc>
<doc id="179184" url="https://ml.wikipedia.org/wiki?curid=179184" title="നാര്">
നാര്

"'നാര്" എന്നാണ് ഫൈബർ എന്ന ആംഗലേയ പദത്തിന്റെ അർത്ഥം. വ്യാസത്തിന്റെ നൂറിരട്ടിയോ അതിലധികമോ നീളം അതാണ് നാരുകളുടെ ലക്ഷണം. പരുത്തി, ചണം, ചകിരി, പട്ട്, കമ്പിളി തുടങ്ങിയ ഒട്ടനവധി പ്രകൃതിദത്ത നാരുകളോടു കിടപിടിക്കാനാവുന്ന പോളിയെസ്റ്റർ, പോളിഅമൈഡ്, അക്രിലിക് എന്നിങ്ങനെ പല കൃത്രിമനാരുകൾ (synthetic fibers) മനുഷ്യൻ വികസിപ്പിച്ചെടുത്തിട്ടുണ്ട്.

നാരുകളുടെ വ്യാസം മൈക്രോണിലാണ് അളക്കുക. പട്ടുനൂലിന്റെ ശരാശരി വ്യാസം 13 മൈക്രോണും, നൈലോണിൻറേത് 16 മൈക്രോണും, മെറീനോ രോമങ്ങളുടെ ശരാശരി വ്യാസം 26 മൈക്രോണുമാണ്. ഏതാനും സെൻറിമീറ്റർ മാത്രം നീളമുളള നാരുകളെ സ്റ്റേപ്പ്ൾ ഫൈബർ എന്നു പറയുന്നു. അനവധി മീറ്റർ നീളമുളളവയെ ഫിലമെൻറ് എന്നും. 
പരുത്തി, പട്ട്, കമ്പിളി എന്നിവ ചൂടു തട്ടിയാൽ ഉരുകുകയില്ല. അതുകൊണ്ട് ഇവയെ ഇസ്തിരിയിടുവാനും എളുപ്പമാണ്. എന്നാൽ നൈലോണും പോളിയെസ്റ്ററും മറ്റും ഇസ്തിരിയിടുമ്പോൾ പ്രത്യേക ശ്രദ്ധ ആവശ്യമാണ്. 

നാരുകളെ പ്രധാനമായും 3 ആയി തരംതിരിക്കാം.

പരുത്തി, ചണം എന്നീ നാരുകളിലെ മുഖ്യഘടകം സെല്ലുലോസ് ആണ്. ഫൈബ്രോയിൻ, സിറിസൈൻ എന്ന രണ്ടുതരം പ്രോട്ടീനുകളടങ്ങിയ മാംസ്യനാരാണ് പട്ട്. കമ്പിളി നാരുകൾ മൃഗരോമങ്ങളാണ്. ഇതിലെ പ്രോട്ടീൻ കെറാറ്റിൻ ആണ്.

ഇവയെ ഭാഗികമായി മനുഷ്യ നിർമ്മിതം എന്നു വേണമെങ്കിലും പറയാം.
പ്രകൃതിദത്ത പദാർത്ഥങ്ങളിൽ നിന്ന് മനുഷ്യൻ സംസ്കരിച്ചെടുത്തവയാണ് ഈ വിഭാഗത്തിൽ. പുനരുത്പാദിപ്പിക്കപ്പെട്ട സെല്ലുലോസ് (Regenerated Cellulose) മുൻപന്തിയിൽ നിൽക്കുന്നു.വൃക്ഷങ്ങളുടെ മൃദുവായ ഉൾക്കാമ്പ് ക്ഷാര ലായനിയിലും പിന്നീട്, കാർബൺ ഡൈ സൾഫൈഡിലും വീണ്ടും ക്ഷാര ലായനിയിലും രാസപ്രക്രിയകൾക്കു വിധേയമാക്കിയാണ് സെല്ലുലോസ് പുനരുത്പാദിപ്പിക്കപ്പെടുന്നത്. സമുദ്ര സസ്യങ്ങളിൽ നിന്നാണ് ആൽജിനേറ്റ് നാരുകളുണ്ടാക്കുന്നത്.

മനുഷ്യൻ രാസപ്രക്രിയയിലൂടെ വികസിപ്പിച്ചെടുത്ത പോളിമറുകളിൽ
നിന്നാണ് ഇവയുണ്ടാക്കുന്നത്. പോളിയെസ്റ്റർ, പോളിഅമൈഡ്, അക്രിലിക്ക് എന്നിങ്ങനെ പല വിഭാഗങ്ങളുമുണ്ട്.


</doc>
<doc id="179186" url="https://ml.wikipedia.org/wiki?curid=179186" title="കുഞ്ഞിക്കുട്ടൻ തമ്പുരാൻ (നടൻ)">
കുഞ്ഞിക്കുട്ടൻ തമ്പുരാൻ (നടൻ)

കൊച്ചി രാജകുടുംബാംഗവും മലയാളചലച്ചിത്ര സീരിയൽ അഭിനേതാവും കഥകളി കലാകാരനും എഴുത്തുകാരനുമായിരുന്നു ആർ.വി. കുഞ്ഞിക്കുട്ടൻ തമ്പുരാൻ. (1936 - 2010, ഓഗസ്റ്റ് 24) 50 ഓളം മലയാളചലച്ചിത്രങ്ങളിൽ ഇദ്ദേഹം അഭിനയിച്ചിട്ടുണ്ട്. കൂടാതെ കോട്ടൺമേരി എന്ന ഇംഗ്ലീഷ് ചലച്ചിത്രത്തിലും അഭിനയിച്ചിട്ടുണ്ട്.

സി.പി.എം. അനുഭാവിയായ ഇദ്ദേഹം 'കുരുക്ഷേത്ര' എന്ന പേരിൽ ഒരു ആട്ടക്കഥ പാർട്ടിക്കുവേണ്ടി തയ്യാറാക്കിയിരുന്നു. കഥകളി, കൂടിയാട്ട രംഗത്തെ ശ്രദ്ധേയരായ കലാകാരന്മാരെക്കുറിച്ച് "ആളുകൾ അരങ്ങുകൾ" എന്നൊരു പുസ്തകം രചിച്ചിരുന്നു.


</doc>
<doc id="179190" url="https://ml.wikipedia.org/wiki?curid=179190" title="വിസ്ലാവ സിംബോർസ്ക">
വിസ്ലാവ സിംബോർസ്ക

വിഖ്യാത പോളിഷ് കവയിത്രിയും 1996 ലെ സാഹിത്യത്തിനുള്ള നോബൽ പുരസ്കാര ജേതാവുമാണ് വിസ്ലാവ സിംബോർസ്ക [viˈswava ʂɨmˈbɔrska], (2 ജൂലൈ 1923 – 1 ഫെബ്രുവരി 2012).യുദ്ധവും തീവ്രവാദ വിരുദ്ധതയുമാണ് സിംബോർസ്ക കവിതകളിലെ മുഖ്യ പ്രമേയങ്ങൾ.
പടിഞ്ഞാറൻ പോളണ്ടിലെ പ്രോവന്റിൽ (Prowent) 1923 ൽ ജനിച്ചു. പോളിഷ് സാഹിത്യവും സാമൂഹ്യ ശാസ്ത്രവും പഠിച്ചു.(1945 - 48) ക്രാക്കോവിലെ ലിറ്ററി ലൈഫ് എന്ന മാഗസനിൽ ജോലി ചെയ്തിരുന്നു. വളരെ കുറച്ച് കവിതകൾ മാത്രം പ്രസിദ്ധീകരിച്ചിട്ടുള്ള സിംബോർസ്ക സാഹിത്യ നിരൂപകയുമായിരുന്നു. ഫ്രഞ്ച് കവിതകൾ വിവർത്തനം ചെയ്തിട്ടുണ്ട്. പോളണ്ട് കമ്യൂണിസ്റ്റ് ഭരണത്തിലായിരുന്നപ്പോൾ കമ്യൂണിസ്റ്റ് പാർട്ടിക്കും സോവിയറ്റ് യൂണിയനും പിന്തുണ നൽകിയിരുന്നു. സ്റ്റാലിൻ കാലത്താണ് ദാറ്റ്‌സ് വാട്ട് വി ലീവ് ഫോർ എന്ന ആദ്യകവിതാസമാഹാരം പുറത്തിറങ്ങിയത്. രണ്ട് വർഷത്തിന് ശേഷം രണ്ടാമത്തെ പുസ്തകം ക്വസ്റ്റ്യൻ പുട്ട് മൈസെൽഫ് പ്രസിദ്ധീകരിക്കപ്പെട്ടു. കമ്മ്യൂണിസ്റ്റ് പ്രത്യയശാസ്ത്രത്തോടായിരുന്നൂ സിംബോർസ്‌കയുടെ ആഭിമുഖ്യം. കമ്യൂണിസ്റ്റ് ഭരണത്തിന്റെ അവസാന കാലത്ത് അവർ ലേ വലേസയുടെ സോളിഡാരിറ്റി പ്രസ്ഥാനത്തിന് പിന്തുണ നൽകിയിരുന്നു. 2012 ഫെബ്രുവരി 1 ന് അന്തരിച്ചു.





</doc>
<doc id="179196" url="https://ml.wikipedia.org/wiki?curid=179196" title="സെക്കന്റ് ഷോ">
സെക്കന്റ് ഷോ

നവാഗതനായ ശ്രീനാഥ് രാജേന്ദ്രൻ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് സെക്കന്റ് ഷോ. മമ്മൂട്ടിയുടെ മകനായ ദുൽഖർ സൽമാൻ ആദ്യമായി അഭിനയിച്ച ചലച്ചിത്രമാണിത്. പുതുമുഖമായ ഗൗതമി നായർ ആണ് നായിക. സണ്ണി വെയ്ൻ, ബാബുരാജ്, രോഹിണി, സുധീഷ് ബെറി എന്നിവരാണ് ഈ ചിത്രത്തിലെ മറ്റ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. വിനി വിശ്വലാൽ ആണ് ചിത്രത്തിന്റെ രചന നിർവ്വഹിച്ചിരിക്കുന്നത്.


കൈതപ്രം, ഏങ്ങണ്ടിയൂർ ചന്ദ്രശേഖരൻ, സുധീഷ് വേളമണ്ണൂർ എന്നിവർ എഴുതിയ വരികൾക്ക് നിഖിൽ രാജനും മലയാള റോക്ക് സംഗീതസംഘമായ അവിയലുമാണ് സംഗീതം പകർന്നത്. ചിത്രത്തിന്റെ പശ്ചാത്തലസംഗീതം ഒരുക്കിയത് റെക്സ് വിജയനാണ്.


</doc>
<doc id="179200" url="https://ml.wikipedia.org/wiki?curid=179200" title="കിഴക്കൂട്ട് അനിയൻ മാരാർ">
കിഴക്കൂട്ട് അനിയൻ മാരാർ

കേരളത്തിലെ പ്രശസ്തനായ ചെണ്ട കലാകാരനാണ് കിഴക്കൂട്ട് അനിയൻ മാരാർ (യഥാർത്ഥനാമം നാരായണൻ മാരാർ).

പതിനൊന്നാം വയസിൽ നെട്ടിശ്ശേരി ക്ഷേത്രത്തിലായിരുന്നു അരങ്ങേറ്റം. താണിക്കുടം ഭഗവതി ക്ഷേത്രത്തിലെ സ്ഥിരം വാദ്യക്കാരനായി ഉദ്യോഗം വഹിക്കുന്നു. 17ാം വയസ്സിൽ ഇലഞ്ഞിത്തറ മേളത്തിന്റെ മുൻനിരയിൽ കൊട്ടിതുടങ്ങിയ അനിയൻ മാരാർ 35 വർഷത്തോളം തൃശ്ശൂർ പൂരത്തിലെ പാറമേക്കാവ് മേളത്തിൽ പങ്കാളിയായി. 2006 ൽ പാറമേക്കാവിന്റെ പകൽപൂരത്തിന് പ്രാമണ്യം വഹിച്ചു.2011 ൽ തിരുവമ്പാടി വിഭാഗത്തിന്റെ മേളപ്രമാണിയായി തിരഞ്ഞെടുക്കപ്പെട്ടു. തൃശ്ശൂർ പൂരത്തിൽ പാറമേക്കാവിന്റേയും തിരുവമ്പാടിയുടേയും മേളപ്രമാണിയായ ആദ്യ വ്യക്തികൂടിയാണ് കിഴക്കൂട്ട് അനിയൻ മാരാർ. സംസ്ഥാനത്ത് അറിയപ്പെടുന്ന മറ്റു പൂരങ്ങൾക്കും വേലകൾക്കും പ്രാമണ്യം വഹിച്ചിട്ടുണ്ട്.

അങ്കണവാടി അധ്യാപികയായ ചന്ദ്രികയാണ് ഭാര്യ. മക്കൾ മഹേഷ്, മനോജ്. ഇരുവരും പ്രഗല്ഭരായ ചെണ്ടവിദഗ്ദരാണു്


</doc>
<doc id="179204" url="https://ml.wikipedia.org/wiki?curid=179204" title="മെറ്റാമെറ്റീരിയൽ">
മെറ്റാമെറ്റീരിയൽ

പദാർത്ഥത്തിലും നാനോ സാങ്കേതികവിദ്യയിലും നൂതന സാധ്യതകൾ നൽകുന്ന പദാർത്ഥങ്ങളാണ് മെറ്റാമെറ്റീരിയലുകൾ. റോഡ്ജർ ആന്ഡ് വാൽസർ എന്ന ടെക്സാസ് സർവകലാശാലയിലെ ശാസ്ത്രജ്ഞനാണ് മെറ്റാമെറ്റീരിയൽ എന്ന വാക്കിന്റെ ഉപജ്ഞാതാവ്. ഇവ നിരവധി സവിശേഷതകളുള്ള പദാർത്ഥങ്ങളാണ്. നെഗറ്റീവ് അപവർത്തനാങ്കമാണ് ഇവയുടെ മുഖ്യ സവിശേഷത. അതുകൊണ്ട് പ്രകാശത്തോട് മറ്റു പദാർത്ഥങ്ങൾ പ്രതികരിക്കുന്നത് പോലെയല്ല ഇവ പ്രതികരിക്കുക. വസ്തുവിൽ തട്ടി പ്രതിഫലിക്കുന്ന പ്രകാശം കണ്ണിൽ പതിക്കുമ്പോഴാണ് വസ്തുവിനെ കാണാൻ സാധിക്കുന്നത്. എന്നാൽ മെറ്റാമെറ്റീരിയലുകൾ പ്രകാശത്തെ പ്രതിഫലിപ്പിക്കാതെ അവയെ പുറകോട്ട് വളക്കുന്നു. അതിനാൽ മെറ്റാമെറ്റീരിയൽ കൊണ്ടുണ്ടാക്കിയ കവചംകൊണ്ട് ഏതെങ്കിലും വസ്തുവിനെ മറച്ചാൽ വസ്തുവോ കവചമോ കാണാൻ സാധിക്കില്ല.



</doc>
<doc id="179222" url="https://ml.wikipedia.org/wiki?curid=179222" title="കണ്ണാടിക്കരടി">
കണ്ണാടിക്കരടി

തെക്കേ അമേരിക്കയിൽ കാണപ്പെടുന്ന ഒരിനം കരടിയാണ് കണ്ണാടിക്കരടി - Spectacled bear (ശാസ്ത്രീയനാമം:"Tremarctos ornatu"). ഇവയുടെ നേത്രങ്ങൾക്കു ചുറ്റുമുള്ള ഇളം മഞ്ഞനിറമാണ് ഈ പേര് ലഭിക്കാൻ കാരണം. മറ്റു കരടികളെ അപേഷിച്ച് ഇവയുടെ മുഖം ചെറുതാണ്. ആൻഡീസ് പർവത നിരകളിലുള്ള വന മേഖലകളിൽ ഇവ കൂടുതലായി കാണപ്പെടുന്നതിനാൽ ആൻഡിയൻ കരടിയെന്നും ഇവ അറിയപ്പെടുന്നു. കൃഷിയിടങ്ങളിലും മറ്റും നാശനഷ്ടം വരുത്തുന്നതിനാൽ ഇവ വ്യാപകമായി വേട്ടയാടപ്പെടുന്നു. 

ഈ സസ്തനികളിൽ ആൺ കരടികൾ 200 കിലോഗ്രാം വരെ ഭാരം വയ്ക്കുന്നു. ആൺ കരടികളെ അപേഷിച്ച് പെൺ കരടികൾക്ക് പകുതിയോളം മാത്രമേ ഭാരമുള്ളു. ഇവയുടെ നീളൻ രോമങ്ങൾ ബ്രൗണും ചുവപ്പും കലർന്ന നിറത്തിലോ കറുപ്പ് നിറത്തിലോ കാണപ്പെടുന്നു. പകൽ സമയം അധികവും വിശ്രമിക്കുന്ന ഇവ രാത്രിസഞ്ചാരികളാണ്. വിത്തുകൾ, പഴങ്ങൾ, പനവർഗ്ഗ ചെടികൾ, കരിമ്പ്, തേൻ തുടങ്ങിയവയാണ് കണ്ണാടിക്കരടിയുടെ ആഹാരം. സസ്യാഹാരപ്രിയരായ ഇവ ചിലപ്പോൾ ചെറുജീവികളെയും ലഭ്യതയനുസരിച്ച് ഭക്ഷിക്കുന്നു. പ്രത്യേക തരം ശബ്ദം പുറപ്പെടുവിച്ചാണ് ഇവ ആശയവിനിമയം നടത്തുന്നത്. ജനുവരി, മാർച്ച് മാസങ്ങളിലാണ് കണ്ണാടിക്കരടിക്ക് കുഞ്ഞുങ്ങളുണ്ടാകുന്നത്. കുഞ്ഞുങ്ങൾ ഒരു വർഷത്തോളം അമ്മയുടെ പരിചരണത്തിൽ വസിക്കുന്നു. 25 വയസ്സ് വരെയാണ് ശരാശരി ഇവയുടെ ആയുസ്സ്.



</doc>
<doc id="179230" url="https://ml.wikipedia.org/wiki?curid=179230" title="ലോക സമാധാനദിനം">
ലോക സമാധാനദിനം

ലോകസമാധാനത്തിന്റെ പ്രാധാന്യത്തെക്കുറിച്ച് ഓർമപ്പെടുത്താനായി ഐക്യരാഷ്ട്രസഭ തെരഞ്ഞെടുത്ത ദിനമാണ് സെപ്റ്റംബർ 21. വിവിധ രാജ്യങ്ങളും രാഷ്ട്രീയ സംഘടനകളും പട്ടാളക്യാമ്പുകളും സെപ്റ്റംബർ 21 സമാധാനദിനമായി ആചരിക്കുന്നുണ്ട്. 1981ൽ മുതലാണ് ഐക്യരാഷ്ട്രസഭ ഈ ദിവസം ആചരിക്കാൻ ആരംഭിച്ചത്.



</doc>
<doc id="179240" url="https://ml.wikipedia.org/wiki?curid=179240" title="വരയൻകാട">
വരയൻകാട

കാഴ്ചയിൽ കാടകളോട് സാമ്യം പുലർത്തുന്നതും എന്നാൽ ബന്ധമില്ലാത്തതുമായ ഒരിനം പക്ഷിയാണ് വരയൻകാട - Barred Buttonquail - Common Bustard-Quail (ശാസ്ത്രീയ നാമം: "Turnix suscitator"). ഇവയെ ഇന്ത്യയിലും ഏഷ്യയുടെ ധ്രുവപ്രദേശങ്ങളിലും തെക്കൻ ചൈനയിലും ഇന്തോനേഷ്യ, ഫിലിപ്പീൻസ് എന്നിവിടങ്ങളിലും കാണാം. കൊടുംകാടുകളും മരുഭൂമിയും ഒഴികെ മിക്ക പ്രദേശങ്ങളിലും കാണപ്പെടുന്നു.

പുറകുവശം ചെമ്പിച്ച തവിട്ടു നിറമാണ്. ആൺപക്ഷിയുടെ തല, കഴുത്ത്, താടി എന്നിവിടമെല്ലാം കറുത്ത വരകളുണ്ട്. വരിക്കാടകൾ കൂട്ടമായാണ് ജീവിക്കുന്നത്. അപകട സൂചന കിട്ടിയാൽ ഇവ പല സ്ഥലത്തേക്കുമായി ചിതറി ഒളിക്കും. കൊക്കും കാലുകളും നീല കലർന്ന ചാരനിറമാണ്. മറ്റു കാടകളെ അപേക്ഷിച്ച് ഇവയെ വെളിമ്പ്രദേശങ്ങളിൾ കാണാറുണ്ട്.

ശൃംഗാരത്തിനും കൂടുണ്ടാക്കാനും പിടകളാണ് മുൻ‌കൈയെടുക്കുന്നത്. തറയിലാണ് കൂടുണ്ടാക്കുന്നത്. ആണിനുവേണ്ടി പിടകൾ യുദ്ധം ചെയ്യാറുണ്ട്. മുട്ടയിട്ടാൽ അടയിരിക്കുന്നതും കുട്ടികളെ വളർത്തുന്നതും പൂവനാണ്. കുഞ്ഞുങ്ങൾ മുട്ടയിൽ നിന്നും വിരിഞ്ഞ ഉടനെ ഓടാൻ കഴിവുള്ളവയാണ്. പിട മറ്റു പൂവനെ തേടി പോവും. എന്നാൽ ഒരു സമയത്ത് ഒരു പൂവൻ മാത്രമെ കാണു. എല്ലാ കാലത്തും മുട്ടയിടും.



</doc>
<doc id="179261" url="https://ml.wikipedia.org/wiki?curid=179261" title="കൂടാളി ഹയർ സെക്കൻഡറി സ്കൂൾ">
കൂടാളി ഹയർ സെക്കൻഡറി സ്കൂൾ

കേരളത്തിലെ കണ്ണൂർ ജില്ലയിലെ ഒരു വിദ്യാലയമാണ് കൂടാളി ഹയർ
സെക്കൻഡറി സ്കൂൾ
1881 ഏപ്രിൽ 1 ന് കച്ചേരിവളപ്പിലെ എലിമെൻറിസ്കൂളിന് അംഗീകാരം ലഭിച്ചു.നാട്ടെഴുത്തച്ഛനും സ്കൂൾ മേനേജറുമായ വരിഷ്ഠഗുരു ശ്രീ പി.ടി.കുഞ്ഞിരാമൻ ഗുരുക്കളാണ് വിദ്യാലയം ആരംഭിച്ചത്.41 വർഷത്തിനു ശേഷം,1922 ൽ കുഞ്ഞിരാമൻ ഗുരുക്കളുടെ പ്രവർത്തന ഫലമായി ഒരു ഹയർ എലിമെൻറി സ്കൂളായി ഉയർത്തുകയുണ്ടായി.കുംഭത്തിലെ കച്ചേരി വളപ്പിൽ നിന്ന് കൂടാളിയിലെ പുതിയ കെട്ടിടത്തിലേക്ക് മാറ്റിയ സ്കൂൾ,അന്നത്തെ മാനേജർ കെ.പി.പത്മനാഭൻ നമ്പ്യാറുടെയും കണ്ണൻ കുട്ടിമാസ്റ്ററുടെയും നേതൃത്വത്തിൽ ബഹുദൂരം മുന്നേറി.1941 ൽ കെ.പി.കുഞ്ഞികേളപ്പൻ നമ്പ്യാർ പ്രധാനാധ്യപകനായി ഒരു സ്കൂൾ-എന്ന മഹത്തായ ആശയം രൂപംകൊണ്ടത് 1945 ഏപ്രിൽ 18ന് നടന്ന നാട്ടുകാരുടെയും പൗരപ്രമുഖരുടെയും ഒരു യോഗത്തിൽ വച്ചാണ്.താഴത്തുവീട് കാരണവരായിരുന്ന കെ.ടി.കുഞ്ഞിക്കമ്മാരൻ നമ്പ്യാരുടെ നേതൃത്വത്തിൽ 15,000 രൂപ സഞ്ചിതനിധിയായി വിദ്യാഭ്യാസ വകുപ്പിനെ ഏൽപ്പിച്ചു.1945 ജൂൺ 6 ന് സ്കൂൾ നിലവിൽ വന്നു.കെ.ടി.കുഞ്ഞിക്കമ്മാരൻ നമ്പ്യാർ മാനേജരായി.പ്രധമപ്രധാനാധ്യാപകനായി കെ.ടി.മാധവൻ നമ്പ്യാർ ചുമതലയേറ്റു.1950-1962 കാലയളവിൽ മഹാകവി.പി.കുഞ്ഞിരാമൻ നായർ ഇവിടെ സേവനമനുഷ്ഠിച്ചിട്ടുണ്ട്.1959 ൽ മദ്രാസിൽ,സമസ്ത കേരള സാഹിത്യ പരിഷത്ത് നടത്തിയ പ്രബന്ധമത്സരത്തിൽ പി.സി.മായിൻ കുട്ടി ഒന്നാം സ്ഥാനവും സ്വർണ്ണമെടലും സ്വന്തമാക്കി.ഇപ്പോൾ ടി.വി.ആനന്തവല്ലി ടീച്ചറാണ് പ്രധാനാധ്യാപിക.


</doc>
<doc id="179275" url="https://ml.wikipedia.org/wiki?curid=179275" title="മിഖേൽ ബുൾഗാക്കോവ്">
മിഖേൽ ബുൾഗാക്കോവ്

പ്രസിദ്ധനായ റഷ്യൻ നോവലിസ്റ്റും നാടകരചയിതാവും ആണ് മിഖേൽ ബുൾഗാക്കോവ്().ദ മാസ്റ്റർ ആൻഡ് മാർഗരീത്ത എന്ന നോവലിന്റെ കർത്താവ് എന്ന നിലയിലാണ് അദ്ദേഹം കൂടുതൽ പ്രസിദ്ധൻ . ദ ടൈംസ്‌ പത്രം ഇരുപതാം നൂറ്റാണ്ടിലെ മാസ്റ്റർ പീസുകളിൽഒന്നായി ഈ നോവലിനെ വിശേഷിപ്പിച്ചു .

1940-ൽ കിഡ്‌നി രോഗത്താൽ അദ്ദേഹം മരിച്ചു.

ദ് മാസ്റ്റർ ആൻഡ് മാർഗറീത്ത പൂർണരൂപത്തിൽ 1973- ൽ സോവിയറ്റ് യൂണിയനിൽ പ്രസിദ്ധീകരിക്കുമ്പോൾ 'അതൊരു സാഹിത്യ കൊടുങ്കാറ്റാ'യി മാറിയതായി ഗ്രന്ഥകർത്താവ് എഴുതുന്നു. പെരിസ്‌ട്രോയ്ക്കയുടെ കാലമായിരുന്നു അത്. ആ ഗ്രന്ഥസമുച്ചയം കരിഞ്ചന്തയിൽ, വിലയുടെ അൻപതിരട്ടിക്കാണ് വിറ്റുതീർന്നതെന്നും ഗ്രന്ഥകർത്താവ് എഴുതുന്നു.






</doc>
<doc id="179294" url="https://ml.wikipedia.org/wiki?curid=179294" title="കാരാഞ്ഞിലി">
കാരാഞ്ഞിലി

കേരളം, കർണ്ണാടക, തമിഴ്നാട് എന്നിവിടങ്ങളിൽ മാത്രം കാണപ്പെടുന്ന വൃഷമാണ് കാരാഞ്ഞിലി (ശാസ്ത്രീയനാമം: "Dipterocarpus bourdillonii"). കൽപ്പയിൻ, കരട്ടാണിലി, ചരട്ടാഞ്ഞിലി, കാരാന്നിലി തുടങ്ങിയ പേരുകളിലും തദ്ദേശീയമായി ഇവ അറിയപ്പെടുന്നു. ഗുരുതരമായ വംശനാശത്തിന്റെ വക്കിലുള്ള ഇവയെ കേരള വനഗവേഷണ കേന്ദ്രത്തിന്റെ മേൽനോട്ടത്തിൽ കേരളത്തിലെ കാടുകളിൽ കൃത്രിമമായി നട്ടു പിടിപ്പിച്ച് വ്യാപകമാക്കാനുള്ള ശ്രമങ്ങൾ നടപ്പിലുണ്ട്. ഐ.യു.സി.എന്നിന്റെ ചുവപ്പുപട്ടികയിൽ ഇവയെ ഗുരുതരമായ വംശനാശം നേരിടുന്ന വിഭാഗമായാണ് ഉൾപ്പെടുത്തിയിരിക്കുന്നത്. 50 മീറ്റർ വരെ ഉയരം വയ്ക്കാവുന്ന വൻമരങ്ങളാണിവ. കേരളത്തിലെ ഏറ്റവും വലിയനിത്യഹരിതമരങ്ങളിൽ ഒന്നാണിത്. വിത്തിന്റെ ജീവനക്ഷമത കുറവാണ്. കാട്ടുജീവികൾ കാരാഞ്ഞിലിയുടെ തൈകൾ വ്യാപകമായി തിന്നു നശിപ്പിക്കാറുണ്ട്.



</doc>
<doc id="179297" url="https://ml.wikipedia.org/wiki?curid=179297" title="മുറുക്ക്">
മുറുക്ക്

ഒരു തെന്നിന്ത്യൻ പലഹാരമാണ് മുറുക്ക്. വിരലുകളുടെ സഹായത്തോടെയോ സേവനാഴി പോലുള്ള ഉപകരണം ഉപയോഗിച്ചോ ഉണ്ടാക്കുന്ന പലതരത്തിലുള്ള മുറുക്കുകൾ പ്രചാരത്തിലുണ്ട്. സാധാരണയായി അരിമാവിൽ ഉണ്ടാക്കുന്ന ഇത് കുറച്ചുദീവസം കേടുവരാതെ നിൽക്കുന്നതിനാൽ കവറുകളിൽ നിറച്ച് വിൽക്കപ്പെടാറുണ്ട്. തെക്കേ ഇന്ത്യയിലാണ് ഇതിന്റെ ഉത്ഭവം. "പിരിയുള്ളത്" എന്നർത്ഥം വരുന്ന തമിഴ് വാക്കിൽ നിന്നാണ് മുറുക്ക് എന്ന പേരിന്റെ ഉത്ഭവം. ഇതിന്റെ ആകൃതി വ്യക്തമാക്കുന്നതാണ് നാമവും. ഇന്ത്യയിലും തമിഴ് സാന്നിധ്യമുള്ള ശ്രീലങ്ക, സിംഗപ്പൂർ മലേഷ്യ തുടങ്ങിയ രാജ്യങ്ങളിലും മുറുക്ക് ജനകീയമാണ്. ആകൃതിയുടേയും ഉപയോഗിക്കുന്ന കൂട്ടുകളുടെയും അടിസ്ഥാനത്തിൽ, വിവിധ ഇനം മുറുക്കുകൾ ലഭ്യമാണ്. 
അരി മാവുപയോഗിച്ചുണ്ടാക്കുന്ന സാധാരണ മുറുക്കുകളെ കൈ മുറുക്ക് എന്നും, റിബ്ബൺ ആകൃതിയിലുള്ളവയെ പഗോഡ മുറുക്ക് എന്നും അറിയപ്പെടുന്നു. തമിഴ്നാട്ടിലെ നഗരമായ മണപ്പറായ്, മുറുക്ക് നിർമ്മാണത്തിന് പേരു കേട്ടതാണ്. മണപ്പറായ് മുറുക്കുകൾ. എന്നാണ് ഇവ അറിയപ്പെടുന്നത്. ഇത് തമിഴ്നാടിന്റെ ഭൂപട രേഖയിൽ സ്ഥാനം പിടിച്ചതാണ്. 



</doc>
<doc id="179326" url="https://ml.wikipedia.org/wiki?curid=179326" title="രാമരാജാബഹദൂർ">
രാമരാജാബഹദൂർ

സി.വി. രാമൻപിള്ളയുടെ മൂന്നാമത്തെ ചരിത്രാഖ്യായികയാണ് 1918-ൽ പ്രസിദ്ധീകരിച്ച രാമരാജാബഹദൂർ. ധർമ്മരാജയുടെ തുടർച്ചയായാണ് ഈ ഗ്രന്ഥം രചിക്കപ്പെട്ടിട്ടുള്ളത്. രാമൻപിള്ള 61-ആം വയസ്സിലാണ് ഈ ഗ്രന്ഥം രചിച്ചത്. 1918, 1919 കളിലായി ഗ്രന്ഥം രണ്ടു ഭാഗങ്ങളിലായാണ് പ്രസിദ്ധപ്പെടുത്തിയത്. 

തിരുവിതാംകൂറും ടിപ്പുസുൽത്താനുമായുള്ള യുദ്ധമാണ് ഈ കഥയിലെ ഇതിവൃത്തം. തിരുവിതാംകൂർ സൈന്യം വിദഗ്ദ്ധതത്രങ്ങളിലൂടെ ടിപ്പുവിന്റെ സേനയെ പരാജയപ്പെടുത്തുന്നതാണ് കഥ. ദിവാൻ സ്ഥാനത്തേക്കെത്തിയ രാജാകേശവദാസാണ് നായകകഥാപാത്രം.


</doc>
<doc id="179340" url="https://ml.wikipedia.org/wiki?curid=179340" title="രാസോർജ്ജം">
രാസോർജ്ജം

ഒരു രാസപദാർത്ഥത്തിന് സ്വയം രാസ പരിണാമത്തിന് വിധേയമാകാനോ അല്ലെങ്കിൽ മറ്റ് പദാർത്ഥങ്ങളെ രാസ പരിണാമത്തിനു വിധേയമാക്കാനോ സഹായിക്കുന്ന ഊർജ്ജമാണ് രാസോർജ്ജം. രാസബന്ധനങ്ങൾ ഉണ്ടാകുമ്പോളും വേർപെടുമ്പോളും രാസസംവിധാനത്തിൻ നിന്ന് ഊർജ്ജം ബഹിർഗമിക്കുകയോ ആഗിരണം ചെയ്യപ്പെടുകയോ ചെയ്യാം. ഇത്തരത്തിൽ ഒരു രാസപ്രവർത്തനത്തിലൂടെ ബഹിർഗമിക്കുകയോ ആഗിരണം ചെയ്യപ്പെടുകയോ ചെയ്യുന്ന ഊർജ്ജം അഭികാരകങ്ങളുടെയും(reactants) ഉത്പന്നങ്ങളുടെയും(products) രസോർജ്ജങ്ങൾ തമ്മിലുള്ള വ്യത്യാസമാണ്. ഉദാഹരണത്തിന് വിറകോ മറ്റ് ഇന്ധനങ്ങളോ കത്തുമ്പോൾ ബഹിർഗമിക്കുന്ന ഊർജ്ജം യഥാർത്ഥത്തിൽ ഇവയിൽ സംഭരിക്കപ്പെട്ടിരിക്കുന്ന രാസോർജ്ജമാണ്. 

താപം ആഗിരണം ചെയ്യുന്ന രാസപ്രവർത്തനങ്ങളെ താപശോഷക രാസപ്രവർത്തനങ്ങൾ എന്നും താപം പുറത്തു വിടുന്ന രാസപ്രവർത്തനങ്ങളെ താപമോചന രാസപ്രവർത്തനങ്ങൾ എന്നും വിളിക്കുന്നു. 


</doc>
<doc id="179341" url="https://ml.wikipedia.org/wiki?curid=179341" title="പ്രൈഡ് ആന്റ് പ്രെജുഡിസ് (നോവൽ)">
പ്രൈഡ് ആന്റ് പ്രെജുഡിസ് (നോവൽ)

ജേൻ ഔസ്റ്റൻ 1813ൽ പുറത്തിറക്കിയ നോവലാണ് പ്രൈഡ് ആന്റ് പ്രെജുഡിസ്. ഇംഗ്ലണ്ടിലെ 19-ആം നൂറ്റാണ്ടിന്റെ പശ്ചാത്തലത്തിലാണ് നോവൽ അവതരിപ്പിച്ചിരിക്കുന്നത്. അഹങ്കാരത്തേയു മുൻവിധിയേയും കുറിച്ചാണ് ഈ നോവലിൽ പറയുന്നത്.



</doc>
<doc id="179348" url="https://ml.wikipedia.org/wiki?curid=179348" title="പ്രൈഡ് ആന്റ് പ്രെജുഡിസ് (ചലച്ചിത്രം)">
പ്രൈഡ് ആന്റ് പ്രെജുഡിസ് (ചലച്ചിത്രം)

1940ൽ പുറത്തിറങ്ങിയ ഇംഗ്ലീഷ് ചലച്ചിത്രമാണ് പ്രൈഡ് ആന്റ് പ്രെജുഡിസ്. ജെയ്ൻ ഓസ്റ്റെൻ പുറത്തിറക്കിയ പ്രൈഡ് ആന്റ് പ്രെജുഡിസ് എന്ന നോവലാണ് റോബർട്ട് ലിയോനാർഡ് സിനിമയാക്കിയിരിക്കുന്നത്.പ്രസിദ്ധ സാഹിത്യകാരനായ ആൽഡെസ് ഹക്സിലി ഈ സിനിമയുടെ തിരക്കഥ രചയിതാക്കളിൽ ഒരാളായി പ്രവർത്തിച്ചിട്ടുണ്ട് .
മേരി ബോലാന്റ്, മൗറീൻ ഒസുല്ലീവൻ, ബ്രൂസ് ലെസ്റ്റർ, ലോറൻസ് ഒലിവിയർ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചിരിക്കുന്നത്.


</doc>
<doc id="179381" url="https://ml.wikipedia.org/wiki?curid=179381" title="രാജീവ് ഗോവിന്ദ പിള്ള">
രാജീവ് ഗോവിന്ദ പിള്ള

ഒരു ഇന്ത്യൻ ചലച്ചിത്രനടനും മോഡലും ക്രിക്കറ്റ് കളിക്കാരനുമാണ് രാജീവ് ഗോവിന്ദ പിള്ള. കേരളത്തിലെ പത്തനംതിട്ട ജില്ലയിൽ ജനിച്ച രാജീവ്; മുംബൈയിലാണ് താമസിക്കുന്നത്. സെലബ്രറ്റി ക്രക്കറ്റ് ലീഗ് 2012ൽ കേരളത്തെ പ്രധിനിതീകരിച്ച് കേരള സ്ട്രൈക്കേഴ്സ് എന്ന ടീമിൽ കളിച്ചിരുന്നു.

2011-ൽ ലിജോ ജോസ് പെല്ലിശ്ശേരി സംവിധാനം ചെയ്ത "സിറ്റി ഓഫ് ഗോഡ്" എന്ന ചലച്ചിത്രത്തിലാണ് ഇദ്ദേഹം ആദ്യമായി പ്രധാനവേഷത്തിൽ അഭിനയിച്ചത്. ലാക്‌മേ ഫാഷൻ വീക്ക്, വിൽസ് ലൈഫ് സ്റ്റൈൽ ഫാഷൻ വീക്ക്, കോട്യൂർ വീക്ക് എന്നിവയിൽ ഇദ്ദേഹം സ്ഥിരമായി പങ്കെടുക്കാറുണ്ട്. ടോമി ഹിൽഫിയർക്കു വേണ്ടിയും അഭിഷേക് ദത്ത, ചൈതന്യ റാവു, ദുഗ്‌വിജയ് സിങ്ങ്, വരുൺ ബാൽ, അർജുൻ ഖന്ന, കരൺ ജോഹർ എന്നിവർക്കു വേണ്ടി ഇദ്ദേഹം മോഡൽ ചെയ്തിട്ടുണ്ട്. ദന്തഡോക്ടറായ ഇദ്ദേഹം ലണ്ടനിൽ ഉപരിപഠനം നടത്തുമ്പോഴാണ് ഫാഷൻ ഭ്രമം ബാധിച്ചത്. സെലബ്രറ്റി ക്രക്കറ്റ് ലീഗ് മത്സരങ്ങളിൽ 2012-ലും 2013-ലും ഇദ്ദേഹം കേരളത്തെ പ്രധിനിതീകരിച്ച് കേരള സ്ട്രൈക്കേഴ്സ് എന്ന ടീമിൽ കളിച്ചിരുന്നു.



</doc>
<doc id="179391" url="https://ml.wikipedia.org/wiki?curid=179391" title="വാലൻ എരണ്ട">
വാലൻ എരണ്ട

യൂറോപ്പിന്റെ വടക്കു ഭാഗങ്ങളിലും ഏഷ്യയിലും വടക്കേ അമേരിക്കയിലും വ്യാപകമായി കാണുന്ന എരണ്ടയാണ് വാലൻ എരണ്ട - Northern Pintail. (ശാസ്ത്രീയനാമം: "Anas acuta") തണുപ്പു കാലത്ത് തെക്കോട്ട് ദേശാടനം നടത്തുന്നവയാണ്. ഇത്ര വലിയ സമൂഹമായിട്ടും ഇവയ്ക്ക് ഉപകുടുംബം ഇല്ലെന്നുള്ളത് അത്ഭുതപ്പെടുത്തുന്ന കാര്യമാണ്. 

സാമാന്യം വലിയ ഒരു താറാവാണിത്. ഇതിന്റെ കൂർത്ത വാൽ ഇവയ്ക്ക് ഇംഗ്ലീഷിലെ പേരും ശാസ്ത്രീയ നാമവും കിട്ടുന്നതിനും കാരണമായിട്ടുണ്ട്. ഇവയ്ക്ക് വലിയ ചിറകുകളും നീളമുള്ള കഴുത്തും ചെറിയ തലയുമാണുള്ളത്. നീലകലർന്ന ചാരനിറത്തിലുള്ള കൊക്കുകളും ചാരനിറത്തിലുള്ള കാലുകളും പാദങ്ങളുമുണ്ട്.

ചിറകുകളുടെ അറ്റങ്ങൾ തമ്മിൾ 23.6 മുതല് 28.2 സെ.മീ വര നീളം കാണും.പൂവന് 450 മുതല് 1360 ഗ്രാം തൂക്കം കാണാറുണ്ട്. പിട്കൾ താരതമ്യേന ചെറുതാണ്. 

പ്രജനന കാലത്ത് ആണിനെ കുറച്ച് രൂപമാറ്റമൊക്കെയുണ്ട്. പ്രജനനകാലമല്ലാത്തപ്പോൾ വലിയ കൂട്ടങ്ങളായാണ് കാണുക.
വെള്ളത്തില് നിന്നും വളരെ അകലെയല്ലാത്ത സ്ഥലത്ത് നിലത്താണ് കൂടുണ്ടാക്കുന്നത്. ഒരു വര്ഷം പ്രായമാവുമ്പോള് പ്രജനനത്തിനുള്ള വളർച്ചയാവും. ഇണ ചേരാൻ ഒരുപാട് പൂവന്മാർ പിട്യ്ക്ക് പുറകെ പറക്കും. ഒരു പൂവന് മാത്രമാവുന്നതു വരെ പറക്കൽ തുടരും.
പ്രജനനകാലം ഏപ്രിൽ മുതല് ജൂൺവരേയാണ്. ഏഴു മുതൽ ഒമ്പത് വരെ മുട്ടയിടും, ദിവസം ഒന്നു വീതം. 45ഗ്രാം തൂക്കവും 5.5x3.8 സെ.മീ വലിപ്പവുമാണ് മുട്ടകള്ക്കുണ്ടാവുക. ഇളം മഞ്ഞ നിറമാണ് മുട്ടകൾക്ക്.
പിടയാണ് അടയിരിക്കുന്നത്. 22-24 ദിവസങ്ങൾ കൊണ്ട് മുട്ട വിരിയും.

വെള്ളത്തില് നീന്തികൊണ്ടാണ് ചെടികല് ഭക്ഷിക്കുന്നത്. പുഴുക്കളേയും ഭക്ഷണമാക്കാറുണ്ട്. 
സന്ധ്യക്കും രാത്രിയുമാണ് ഇരതേടുന്നത്. നീളമുള്ള കഴുത്തുള്ളതുകൊണ്ട് മറ്റു താറാവുകലേക്കാൾ ആഴതിലുള്ള ഭക്ഷണം ഇവയ്ക്ക് കിട്ടും.


</doc>
<doc id="179402" url="https://ml.wikipedia.org/wiki?curid=179402" title="ഉത്തങ്കൻ">
ഉത്തങ്കൻ

തക്ഷകനും ഇന്ദ്രനുമായുള്ള സഖ്യത്തെ സംബന്ധിച്ചും ദേവീ ഭാഗവതത്തിൽ വിവരണമുണ്ട്. ഉത്തങ്കൻ എന്ന ദിവ്യപ്രഭാവനായ ഒരു മുനികുമാരൻ വേദൻ എന്ന ഗുരുവിന്റെ കീഴിൽ വിദ്യാഭ്യാസം ചെയ്തിരുന്നു. വിദ്യാഭ്യാസം പൂർത്തിയാക്കിയപ്പോൾ പൗഷരാജാ വിന്റെ ഭാര്യയായ ക്ഷത്രിയസ്ത്രീ ധരിക്കുന്ന കുണ്ഡലങ്ങൾ ഗുരുദക്ഷിണയായി വാങ്ങിക്കൊണ്ടു വരുവാൻ ഗുരുപത്നി നിർദേ ശിച്ചു. ഉത്തങ്കൻ അതനുസരിച്ച് കുണ്ഡലങ്ങൾ വാങ്ങിക്കൊണ്ടു വന്നെങ്കിലും ഇന്ദ്രൻ തക്ഷകനെക്കൊണ്ട് അതു മോഷ്ടിപ്പിക്കുകയും മറ്റനേകം പ്രതിബന്ധങ്ങൾ മാർഗ്ഗമധ്യത്തിൽ സൃഷ്ടിക്കുകയും ചെയ്തു. ഇന്ദ്രനുമായുള്ള ഈ വേഴ്ച ഒരു നിത്യസ്നേഹബ ന്ധമായി വളർന്നു വരികയും തക്ഷകൻ ഇന്ദ്രന്റെ ഉത്തമസഖി യായിത്തീരുകയും ചെയ്തു.


</doc>
<doc id="179415" url="https://ml.wikipedia.org/wiki?curid=179415" title="മഞ്ഞക്കാഞ്ചി മരംകൊത്തി">
മഞ്ഞക്കാഞ്ചി മരംകൊത്തി

ഇന്ത്യൻ ഉപഭൂഖണ്ഡത്തിൽ കാണപ്പെടുന്ന ഒരു മരംകൊത്തിയാണ് മഞ്ഞക്കാഞ്ചി മരംകൊത്തി - Streak-throated Woodpecker (ശാസ്ത്രീയ നാമം : "Picus xanthopygaeus") scaly bellied green woodpecker എന്ന് "കേരളത്തിലെ പക്ഷികൾ" എന്ന ഇന്ദുചൂഡന്റെ പുസ്തകത്തിൽ പറയുന്നു.

പച്ച കലർന്ന മഞ്ഞനിറം. കഴുത്തിൽ കറുത്ത വരകൾ. മങ്ങിയ അടിവശം. അടിവശത്ത് ചിതമ്പൽ പോലെ അടയാളം. കണ്ണിനു മുകളിൽ വെളുത്ത വര. അതിനു മുകളിൽ കറുത്ത വര. കവിളിൽ കറുത്ത വര. പൂവന് നെറ്റിയും ശിഖയും തലയും ചുവപ്പ്. പിടയുടെ തലയും ശിഖയും കറുത്തത്. വാൽ കറുപ്പ്



</doc>
<doc id="179431" url="https://ml.wikipedia.org/wiki?curid=179431" title="ഞാനും എന്റെ ഫാമിലിയും">
ഞാനും എന്റെ ഫാമിലിയും

കെ.കെ. രാജീവ് സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് ഞാനും എന്റെ ഫാമിലിയും. ജയറാം, മംത മോഹൻദാസ്, മൈഥിലി എന്നിവരാണ് പ്രധാനകഥാപാത്രങ്ങളെ അവതരിപ്പിച്ചിരിക്കുന്നത്. ടെലിവിഷൻ സീരിയൽ സംവിധായകനായ കെ.കെ. രാജീവിന്റെ ആദ്യ ചലച്ചിത്രമാണിത്. ചെറിയാൻ കൽപകവാടി ആണ് ഈ കുടുംബചിത്രത്തിന്റെ തിരക്കഥ രചിച്ചത്. പാലക്കാട്, മൂന്നാർ, പൊള്ളാച്ചി എന്നിവങ്ങളിലായാണ് ഈ സിനിമ ചിത്രീകരിച്ചത്.




</doc>
<doc id="179433" url="https://ml.wikipedia.org/wiki?curid=179433" title="സിരി (സോഫ്റ്റ്‌വെയർ)">
സിരി (സോഫ്റ്റ്‌വെയർ)

ആപ്പിൾ കമ്പനിയുടെ പുതിയ മൊബൈൽ ഫോൺ മോഡൽ ആയ ഐ ഫോൺ 4എസ് -ൽ ഉപയോഗിച്ചിരിക്കുന്ന സോഫ്റ്റ്‌വേർ ആണ്‌ സിരി.ഇത് ഒരു വോയ്‌സ് കൺട്രോൾ സംവിധാനം ആണ് .
നമുക്കാരെയെങ്കിലും വിളിക്കനുണ്ടെങ്കിൽ ഫോണിനോട് പറഞ്ഞാൽ മതി,സ്വയം നമ്പർ തെരഞ്ഞ് കണ്ടുപിടിച്ച് വിളിയ്ക്കും .ഫോണിലേക്കു വരുന്ന സന്ദേശങ്ങൾ വായിച്ചു കേൾപ്പിക്കും .മറുപടി അയയ്ക്കണമെങ്കിൽ സന്ദേശം പറഞ്ഞു കൊടുത്താൽ സ്വയം ടൈപ് ചെയ്ത് അയയ്ക്കും.ഇന്റർനെറ്റിൽ എന്തെങ്കിലും സെർച് ചെയ്യണമെങ്കിൽ വിഷയം പറഞ്ഞാൽ മതി ,തിരഞ്ഞു ഫലം നൽകും. ഒരു പേഴ്‌സണൽ സെക്രട്ടറിയെപ്പോലെയാണ് സിരി നമ്മുടെ ഉള്ളംകൈയ്യിൽ കിടന്ന് കാര്യങ്ങൾ നിർവ്വഹിച്ചു തരുന്നത്.
യന്ത്രങ്ങൾക്ക് ക്യത്രിമബുദ്ധി നൽകുന്ന ഗവേഷണങ്ങളിൽ പുതിയ വഴിത്തിരിവാണീ സോഫ്റ്റ്‌വേർ.



</doc>
<doc id="179437" url="https://ml.wikipedia.org/wiki?curid=179437" title="ബെൻ ഗസാര">
ബെൻ ഗസാര

പ്രസിദ്ധനായ ഹോളിവുഡ് നടനും നാടകപ്രവർത്തകനും ആയിരുന്നു ബെൻ ഗസാര എന്നറിയപ്പെട്ടിരുന്ന ബിയജിയോ അന്തോണി ഗസാര.60 വർഷം നീണ്ടുനിന്ന ഹോളിവുഡ് കരിയറിൽ നൂറോളം സിനിമകളിലും ഒട്ടേറെ ടി. വി. ചലച്ചിത്രങ്ങളിലും ഗസാര അഭിനയിച്ചിട്ടുണ്ട്. 'ഹസ്ബൻഡ്‌സ്', 'ദി കില്ലിങ് ഓഫ് എ ചൈനീസ് ബുക്കീ', 'ഓപ്പണിങ് നൈറ്റ്' തുടങ്ങിയവ അദ്ദേഹത്തിന്റെ പ്രശസ്ത ചിത്രങ്ങളാണ്.വൈകാരിക സംഘർഷം അനുഭവിക്കുന്ന കഥാപാത്രങ്ങളെ അഭിനയിച്ചു ഫലിപ്പിക്കുന്നതിൽ അദ്ദേഹത്തിന് പ്രത്യേക വിരുതുണ്ടായിരുന്നു.

1930-ൽ സിസിലിയൻ കുടിയേറ്റവംശജരുടെ കുടുംബത്തിൽ ജനിച്ച ഗസാര, 13-ാം വയസ്സുമുതൽ അഭിനയരംഗത്ത് സജീവമായി. ഹൈസ്‌കൂൾ വിദ്യാഭ്യാസത്തിനു ശേഷം മാൻഹാട്ടൻസ് നാടകശാലയിൽ ചേർന്നു. പ്രസിദ്ധമായ ആക്ടേഴ്‌സ് സ്റ്റുഡിയോയിൽ 1951-ൽ അംഗമായി. എൽകെയാണ് ഭാര്യ. ഒരു മകളുണ്ട്.

2002-ൽ എച്ച്.ബി.ഒ.യിൽ സംപ്രേഷണം ചെയ്ത 'ഹിസ്റ്റീരിക്കൽ ബ്ലൈൻഡ്‌നസ്സി'ലെ അഭിനയത്തിന് മികച്ച സഹനടനുള്ള എമ്മി അവാർഡ് ലഭിച്ചിട്ടുണ്ട്. 1985-ൽ 'ആൻ ഏർലി ഫ്രോസ്റ്റ്' എന്ന ടി. വി. ചലച്ചിത്രത്തിലെ അഭിനയത്തിന് എമ്മി നാമനിർദ്ദേശം ലഭിച്ചിരുന്നു. 1975-ൽ ' ഹഗ്ഗീ/ ഡ്യുയറ്റ്', 77-ൽ 'ഹു ഈസ് അഫ്രയ്ഡ് ഓഫ് വിർജീനിയ വുൾഫ് ' എന്നീ ചിത്രങ്ങളിലെയും മറ്റൊരു ചിത്രത്തിലെയും അഭിനയത്തിന് മൂന്നുവട്ടം ടോണി നാമനിർദ്ദേശം ലഭിച്ചു.


</doc>
<doc id="179443" url="https://ml.wikipedia.org/wiki?curid=179443" title="ലിയെഫ് ഡേവിഡോവിച് ട്രോട്സ്കി">
ലിയെഫ് ഡേവിഡോവിച് ട്രോട്സ്കി

പ്രസിദ്ധനായ റഷ്യൻ കമ്മ്യൂണിസ്റ്റും വിപ്ലവകാരിയും ചിന്തകനും ആയിരുന്നു ലിയെഫ് ഡേവിഡോവിച് ട്രോട്സ്കി (26.10.1879- 21.8.1940). സോവിയറ്റ് യൂണിന്റെ (യു.എസ്.എസ്.ആർ സ്ഥാപകരിലൊരാളായിരുന്ന അദ്ദേഹം സോവിയറ്റ് ചെമ്പടയുടെ സ്ഥാപകനും നായകനും ആയിരുന്നു. വിപ്ലവത്തെ തുടർന്നുള്ള റഷ്യൻ ആഭ്യന്തരയുദ്ധത്തിൽ ബോൾഷെവിക്കുകളുടെ വിജയത്തിൽ അദ്ദേഹത്തിന്റെ പങ്ക് നിർണ്ണായകമായിരുന്നു. കമ്മ്യൂണിസ്റ്റ് പാർട്ട് പോളിറ്റ് ബ്യൂറോയിലെ പ്രാഥമികാംഗങ്ങളിൽ അദ്ദേഹം ഉൾപ്പെട്ടു.

ലെനിന്റെ മരണശേഷം 1920-കളിൽ സ്റ്റാലിന്റെ ഉയർച്ചയെ തുടർന്ന് ട്രോഡ്സ്കി പദവികളിലും അധികാരങ്ങളിലും നിന്നും ഒടുവിൽ പർട്ടി അംഗത്വത്തിൽ നിന്നു തന്നെയും പുറത്താക്കപ്പെട്ടു. പിന്നീട് റഷ്യ വിട്ടുപോയി മെക്സിക്കോയിൽ അഭയം തേടിയ അദ്ദേഹത്തെ സ്റ്റാലിന്റെ ഉത്തരവനുസരിച്ച് 1940-ൽ സ്പെയിൻകാരനായ സോവിയറ്റ് ഏജന്റ് റാമോൻ മെർക്കാദെർ ഹിമക്കോടാലി (Ice Axe) കൊണ്ടടിച്ച് കൊലപ്പെടുത്തി.

യൂറോപ്യൻ ഫാസിസത്തിനെതിരെ റഷ്യയുടെ ഇടപെടലിനു വേണ്ടി തുടക്കത്തിൽ തന്നെ വാദിച്ചിരുന്ന ട്രോഡ്സ്കി, ഹിറ്റ്ലറുമായി സ്റ്റാലിൻ ഭരണകൂടം ഒപ്പുവച്ച മൊളോട്ടോവ്-റിബ്ബത്രോപ്പ് സന്ധിയെ എതിർത്തിരുന്നു. ട്രോഡ്സ്കിയുടെ ആശയങ്ങൾ കമ്മ്യൂണിസ്റ്റ് ചിന്തയിലെ ട്രോഡ്സ്കിയിസ്റ്റ് ധാര ആയി അറിയപ്പെടുന്നു. മിഖായേൽ ഗോർബച്ചേവിന്റെ പെരിസ്ട്രോയിക്ക പരിഷ്കരണത്തിൽ പോലും ഔദ്യോഗിക ബഹുമാന്യത തിരികെ കിട്ടാതിരുന്ന ചുരുക്കം സോവിയറ്റു വിമതന്മാരിൽ ഒരാളായിരുന്നു അദ്ദേഹം. കമ്മ്യൂണിസ്റ്റ് വ്യവസ്ഥയുടെ പതനത്തെ തുടർന്ന് 2001-ലാണ് അദ്ദേഹത്തിന് 'പുനരധിവാസം' കിട്ടിയത്.

യുക്രൈനിലെ യനോവ്ക എന്ന ഗ്രാമത്തിൽ 7-November-1879 ലാണ് ലെവ് ട്രോട്സ്കി ജനിച്ചത്. ജനന പേര് Lev Davidovich Bronshtein. സാമാന്യം ധനികൻ ആയ ഒരു ജൂത കൃഷിക്കാരൻ David Leontyevich Bronshtein (1847–1922) ന്റെ എട്ടു മക്കളിൽ അഞ്ചാമൻ . മാതാവ്‌ Anna Bronshtein (1850–1910). ഒൻപതു വയസ്സ് ഉള്ളപ്പോൾ പഠിക്കാൻ മിടുക്കനായിരുന്ന ലെവ് നെ പിതാവ് ഒഡെസ്സയിലെ ഒരു German സ്കൂളിൽ പഠിക്കാൻ ചേർത്തു. 1896 ൽ Ukraine ലെ Mykolaiv എന്ന സ്ഥലത്ത് പഠിച്ചു കൊണ്ടിരുന്നപ്പോൾ ആദ്യമായി രാഷ്ട്രീയ പ്രവർത്തനത്തിൽ പ്രവേശിച്ചു. 1897 ൽ Mykolaiv ൽ South Russian Workers' Union എന്ന ട്രേഡ് യൂണിയൻ സംഘടിപ്പിക്കുന്നതിൽ നിർണായക പങ്കു വഹിച്ചു. Lvov എന്ന പേരിൽ വിപ്ലവ ലഘു ലേഖകൾ എഴുതി വിതരണം ചെയ്തിരുന്നു. ജനുവരി 1898 ൽ 200 ഓളം ട്രേഡ് യൂണിയൻ പ്രവർത്തകർ അറസ്റ്റിൽ ആയ കൂട്ടത്തിൽ ട്രോട്സ്കിയും ജയിലിൽ ആയി. ജയിലിൽ വച്ചു ഒരു പാർട്ടി പ്രവർത്തക ആയ Aleksandra Sokolovskaya യെ വിവാഹം ചെയ്തു.

കോടതി ട്രോട്സ്കിയെ സൈബീരിയിലേയ്ക്ക് നാടുകടത്താൻ വിധിച്ചു. അലക്സാൻഡ്രയുമായുള്ള വിവാഹം കാരണം രണ്ട് പേരെയും സൈബീരിയയിലെ ഒരേ പ്രദേശത്ത് പാർക്കാൻ അധികാരികൾ അനുവദിച്ചു. അവിടെ വച്ച് അവർക്ക് രണ്ട് പെൺകുട്ടികൾ ഉണ്ടായി. സൈബീരിയയിൽ വച്ച് ട്രോട്സ്കി ഫിലോസഫി പഠിക്കാനാരംഭിച്ചു. അന്നും പാർട്ടിയിൽ ഉൾപ്പോരുകൾക്ക് പഞ്ഞമൊന്നുമുണ്ടായിരുന്നില്ല. അക്കാലത്തദ്ദേഹം പാർട്ടിയിലെ ഒരു വിഭാഗം ലണ്ടനിൻ നിന്ന് നടത്തിയിരുന്ന Iskra (The Spark) എന്ന പത്രത്തിന് വേണ്ടി എഴുതാനാരംഭിച്ചു. 1902 ൽ അലക്സാൻഡ്രയുടെ നിർബന്ധം കാരണം ട്രോട്സ്കി ഒരു വൈക്കോൽ ട്രക്കിൽ ഒളിച്ചിരുന്നു സൈബീരിയയിൽ നിന്ന് രക്ഷപെട്ടു ലണ്ടനിലെത്തി. ലണ്ടനിൽ വച്ച് അദ്ദേഹം ബ്രോൺസ്റ്റീൻ എന്ന ജൂത ചുവയുള്ള പേര് ഉപേക്ഷിച്ച് ട്രോട്സ്കി എന്ന നാമം സ്വീകരിച്ചു (അദ്ദേഹത്തിന്റെ യഥാർത്ഥ പേര് Lev Davidovich Bronstein എന്നായിരുന്നു). അലക്സാണ്ട്രയും മക്കളും അധികം താമസിയാതെ സൈബീരിയയിൽ നിന്ന് രക്ഷപെട്ട് ബെർലിനിൽ താമസമായി അക്കാലത്ത് ഇസ്ക്രയുടെ എഡിറ്റർമാരിൽ ഒരാളായിരുന്നു ലെനിൻ.

ഇത്രയും കാലം സ്വന്തം പേരിൽ എഴുതിയിരുന്ന ട്രോട്സ്കി Pero (റഷ്യൻ ഭാഷയിൽ പേന എന്നർത്ഥം വരുന്ന വാക്ക്‌) എന്ന തൂലികാനാമത്തിൽ എഴുതാനാരംഭിച്ചു. താമസിയാതെ ട്രോട്സ്കി ഇസ്ക്രയുടെ പ്രധാന എഴുത്തുകാരിൽ ഒരാളായി മാറി. ഇതിനിടെ ട്രോട്സ്കി അലക്സാൻഡ്രയിൽ നിന്ന് വിവാഹമോചനം നേടി. 1902 ൽ Natalia Ivanovna Sedova എന്ന പാർട്ടി പ്രവർത്തകയെ വിവാഹം കഴിച്ചു. റഷ്യൻ സോഷ്യൽ ഡെമോക്രാറ്റിക് ലേബർ പാർട്ടിയുടെ 1903 ൽ നടന്ന രണ്ടാം കോൺഗ്രസ്സിൽ വച്ച് അത് വരെ പുകഞ്ഞ് കൊണ്ടിരുന്ന ആശയ വൈരുദ്ധ്യങ്ങൾ പൊട്ടിത്തെറിച്ച് തുറന്ന പോരിലേയ്ക്ക് നയിച്ചു. 1904 ൽ പാർട്ടി ബോൾഷെവിക്ക് മെൻഷെവിക്ക് എന്ന രണ്ട് വിഭാഗങ്ങളായി പിളർന്നു. അപ്രതീക്ഷിതമായി ട്രോട്സ്കി ലെനിൻ നയിച്ച ബോൾഷെവിക്കുകളുടെ കൂടെ നിൽക്കുന്നതിന് പകരം മെൻഷെവിക്കുകളെ പിന്തുണയ്ച്ചു.

904 ൽ റഷ്യൻ ലിബറൽ പാർട്ടിയുമായുള്ള സഖ്യത്തിന്റെ കാര്യത്തിൽ പ്രതിഷേധിച്ച് ട്രോട്സി മെൻഷവിക്ക് വിഭാഗം ഉപേക്ഷിച്ചു ബോൾഷെവിക്കുകളുടെ കൂടെച്ചേർന്നു. ദിനം പ്രതി പാർട്ടിയിൽ വർദ്ധിച്ചു വരുന്ന വിഭാഗീയതയ്ക്കിടയിൽ ട്രോട്സ്കി ഒരു മധ്യസ്ഥനായി പ്രവർത്തിക്കാൻ ശ്രമിച്ചു. അതിന്റെ പേരിൽ അക്കാലത്ത് ട്രോട്സ്കി ലെനിന്റെയും മറ്റ് ബോൾഷെവിക്കുകളുടെയും അപ്രീതി സമ്പാദിച്ചു. അക്കാലത്താണ് ട്രോട്സ്കി തന്റെ ശാശ്വതവിപ്ലവം (permanent revolution) എന്ന തത്ത്വം വികസിപ്പിച്ചെടുത്തത്. ലോകമാസകലം കമ്യൂണിസ്റ്റ് ഭരണം സ്ഥാപിക്കുന്നത് വരെ ശാശ്വത വിപ്ലവം നടത്തണം എന്നായിരുന്നു ഈ തത്ത്വം. ഇതിനിടെ റഷ്യയിൽ Tzar ചക്രവർത്തിയുടെ ഭരണത്തിനെക്കുറിച്ചുള്ള അസംതൃപ്തയും പ്രതിഷേധവും ശക്തിപ്രാപിച്ചു വന്നിരുന്നു. പ്രത്യേകിച്ച് തൊഴിലാളികളുടെ ഇടയിൽ. 1905 ൽ സെന്റ് പീറ്റർസ്ബർഗിലെ ഒരു ഫാക്ടറിയിൽ തുടങ്ങിയ ഒരു പണിമുടക്ക് സമരം ഒരു പൊതുസമരമായി വളർന്നു. നാല് ദിവസങ്ങൾക്കുള്ളിൽ സെന്റ് പീറ്റർസ്ബർഗിൽ ഒന്നര ലക്ഷത്തോരം തൊഴിലാളികൾ സമരത്തിൽ ചേർന്നു. ഒരു സമാധാനമായി നടന്ന ജാഥയ്ക്ക് നേരെ പോലീസ് നടത്തിയ വെടിവെയ്പ്പിൽ ആയിരത്തോളം തൊഴിലാളികൾ മരിച്ചു. ഈ സംഭവം സാർ ചക്രവർത്തിയുടെ ഭരണകൂടത്തിന്റെ ജനപിന്തുണ ഗണ്യമായി കുറയാൻ കാരണമായി. ഇതിനിടെ ട്രോട്സ്കി രഹസ്യമായി റഷ്യയിൽ എത്തി തൊഴിലാളി പ്രസ്ഥാനങ്ങളുടെ പ്രസിദ്ധീകരണങ്ങളിൽ എഴുതുകയും മറ്റ് സംഘടനാ പ്രവർത്തനങ്ങളിലും ഏർപ്പെട്ടു. 1905 സെപ്റ്റംബർ മാസം സെന്റ് പീറ്റർസ്ബർഗിൽ രൂപീകരിച്ച സോവിയറ്റ് എന്ന പേരുള്ള തൊഴിലാളി കൗൺസിലിൽ ജനപ്രതിനിധിയായി പ്രവർത്തിച്ചു. 1905 അവസാനത്തോടെ സാർ ഭരണകൂടം പട്ടാളത്തിന്റെ സഹായത്തോടെ 1905 റഷ്യൻ വിപ്ലവത്തെ അടിച്ചമർത്തി. ട്രോട്സ്കിയും മറ്റ് പ്രമുഖ നേതാക്കളും പിടിയിലായി. 1907 ൽ കോടതി വീണ്ടും ട്രോട്സ്കിയെ സൈബീരിയയിലേയ്ക്ക് നാട് കടത്താൻ ശിക്ഷിച്ചു. അങ്ങോട്ട് പോകുന്ന വഴിയിൽ തടവ് ചാടി ട്രോട്സ്കി ലണ്ടനിലോട്ട് കടന്നു. ലണ്ടനിൽ ചേർന്ന റഷ്യൻ സോഷ്യൽ ഡെമോക്രാറ്റ് ലേബർ (RSDLP) പാർട്ടിയുടെ അഞ്ചാം കോൺഗ്രസ്സിൽ പങ്കെടുത്തതിന് ശേഷം ട്രോട്സ്കി വിയന്നയിലേയ്ക്ക് താമസം മാറി. അവിടെ Adolf Joffe, Matvey Skobelev എന്നിവർ നടത്തിയിരുന്ന പ്രാവ്ദ (Pravda) എന്ന പത്രത്തിന്റെ എഡിറ്റോറിയൽ ബോർഡിൽ ചേർന്നു. പ്രാവ്ദ വിയന്നയിൽ നിന്ന് അച്ചടിച്ച് റഷ്യയിൽ ഒളിച്ച് നടത്തിയാണ് വിതരണം ചെയ്തിരുന്നത്. 1912 ൽ ലെനിനും മറ്റ് ബോൾഷെവിക്കുകളും ചേർന്ന് സെന്റ് പീറ്റർസ്ബർഗിൽ നിന്ന് പ്രാവ്ദ എന്ന പേരുള്ള മറ്റൊരു പത്രം തുടങ്ങി. തന്റെ പത്രത്തിന്റെ പേര് അപഹരിച്ചതിൽ അമർഷം പൂണ്ട ട്രോട്സ്കി ലെനിനെയും കൂട്ടരെയും നിശിതമായി വിമർശിച്ച് Nikolay Chkheidze എന്ന മെൻഷെവിക്ക് നേതാവിന് കത്തെഴുതിയിരുന്നു. ഈ കത്താണ് പിൽക്കാലത്ത് ട്രോട്സ്കിയുടെ ശത്രുക്കൾ ട്രോട്സ്കിയുടെ ലെനിൻ വിരുദ്ധതയുടെ തെളിവായി കുത്തിപ്പൊക്കിയത്.

ഒന്നാം ലോക മഹായുദ്ധം പൊട്ടിപ്പുറപ്പെട്ട കാലത്ത് ട്രോട്സ്കി റിപ്പോർട്ടർ എന്ന നിലയിൽ യുദ്ധം കവർ ചെയ്യാൻ ഫ്രാൻസിലേയ്ക്ക് പോയി. അവിടെ യുദ്ധവിരുദ്ധ പ്രക്ഷോഭങ്ങൾ സംഘടിപ്പിച്ചതിന് ട്രോട്സ്കിയെ ഫ്രെഞ്ച് സർക്കാർ സ്പെയിനിലേയ്ക്ക് നാടുകടത്തി. സ്പെയിൻ ട്രോട്സ്കിയെ അവിടെ നിൽക്കാൻ സമ്മതിക്കാതെ അമേരിക്കയിലേയ്ക്ക് നാടുകടത്തി. ട്രോട്സ്കി ന്യൂയോർക്കിൽ താമസിക്കുന്ന കാലത്താണ് റഷ്യയിൽ ഫെബ്രുവരി വിപ്ലവം (1917) പൊട്ടിപ്പുറപ്പെട്ടത്. 1917 മാർച്ച് മാസത്തിൽ ട്രോട്സ്കി റഷ്യയ്ക്ക് കപ്പൽ കയറി. 
ഒക്‌ടോബർ വിപ്ലവത്തിൽ അധികാരം പിടിച്ചെടുക്കുന്നതിനു നേതൃത്വം നല്കി. 1917-18 കാലത്ത് വിദേശകാര്യങ്ങളുടെ കമ്മിഷണറായിരുന്നു. എന്നാൽ ബ്രെസ്റ്റ്- ലിറ്റോപ്‌സ്ക് സഖ്യത്തെച്ചൊല്ലി രാജിവച്ച് യുദ്ധകാര്യങ്ങളുടെ കമ്മിഷണറായി (1918-1925). ട്രോട്‌സ്കിയാണ് ചെമ്പടയെ സുശക്തസേനയാക്കിയത്. ലെനിന്റെ മരണശേഷം (1924) അധികാരം നഷ്ടപ്പെട്ടു. 1929-ൽ നാടുകടത്തി.

സ്റ്റാലിന്റെ `ഏകരാഷ്ട്ര സോഷ്യലിസ്റ്റ്' വാദത്തെ എതിർക്കുകയും `സർവരാജ്യ വിപ്ലവം' എന്ന ആദർശം ഉയർത്തുകയും ചെയ്തു.
കലയെക്കുറിച്ചും വിപ്ലവത്തെക്കുറിച്ചും ധാരാളം ഗ്രന്ഥങ്ങൾ രചിച്ചിട്ടുണ്ട് .
1940 ആഗസ്റ്റ് 20 ന് Rio Churubusco റോഡിലെ 410 നമ്പർ വീട്ടിൽ വൈകിട്ട് അഞ്ച് മണിക്ക് ലെവ് ട്രോട്സ്കിയെ കാണാൻ ഒരു സന്ദർശകൻ എത്തി. ഒരു സ്പാനിഷ് കമ്യൂണിസ്റ്റും രാഷ്ട്രീയ ലേഖകനും ആയ രാമോൺ മെർകാഡർ ആയിരുന്നു ആ സന്ദർശകൻ. ട്രോട്സ്കിയെ മുൻ പരിചയമുള്ള മെർകാഡറിന് മുകളിലത്തെ നിലയിലുള്ള ട്രോട്സ്കിയുടെ സ്റ്റഡി റൂമിൽ പ്രവേശിക്കാനും ട്രോട്സിയെ കാണാനും ഒരു ബുദ്ധിമുട്ടും ഉണ്ടായില്ല. സംസാരിച്ച് നിൽക്കെ ട്രോട്സ്കിയുടെ പുറകിൽ നിന്ന മെർകാഡർ തന്റെ കോട്ടിന്റെ ഉള്ളിൽ ഒളിച്ച് വച്ചിരുന്ന പിക്കാക്സ് പോലെയുള്ള ആയുധം (ice pick used by mountaineers) കൊണ്ട് ട്രോട്സ്കിയുടെ തലയ്ക്ക് വെട്ടി. വെട്ട് കൊണ്ട ട്രോട്സ്കി ചാടിയെണീറ്റ് മെർകാഡറുമായി മൽപ്പിടുത്തം നടത്തി. ബഹളം കേട്ട് ഓടിയെത്തിയ അംഗരക്ഷകർ മെർകാഡറിനെ അവിടെയിട്ട് തല്ലാൻ തുടങ്ങി. തലയിൽ നിന്ന് രക്തം വാർന്നൊഴുകി നിന്നിരുന്ന ട്രോട്സ്കി പറഞ്ഞു "അവനെ കൊല്ലരുത്. അവൻ സംസാരിക്കണം". ആരാണ് കൊല്ലാൻ അയച്ചത് മെർകാഡറിനെ ചോദ്യം ചെയ്ത് അറിയണം എന്നായിരിക്കും ട്രോട്സ്കി ഉദ്ദേശിച്ചിരുന്നത്. തുടർന്ന് അബോധാവസ്ഥയിലായിരുന്ന ട്രോട്സ്കി പിറ്റെന്ന് വൈകിട്ട് ഏഴര മണിക്ക് ആശുപത്രിയിൽ വച്ച് മരണമടഞ്ഞു. അറുപത് വയസ്സായിരുന്നു. അതോടെ നാൽപ്പതോളം വർഷം റഷ്യൻ കമ്യൂണിസ്റ്റ് പ്രസ്ഥാനത്തിൽ പ്രവർത്തിച്ചിരുന്ന ഒരു വിപ്ലവനായകന്റെ രാഷ്ട്രീയ ജീവിതത്തിന് തിരശ്ശീല വീണു..

കൊലപാതകക്കുറ്റത്തിന് മെക്സിക്കോയിൽ തടവിലായ മെർക്കാദറെ സോവിയറ്റ് ഭരണകൂടം അസാന്നിദ്ധ്യത്തിലും ലെനിൻ പുരക്സാരം (Order of Lenin) നൽകി ബഹുമാനിച്ചു. 1961-ൽ ജെയിൽമുക്തനായ മെർക്കാദർക്ക് കെ.ജി.ബി. സോവിയറ്റു യൂണിയനിലെ വീരന്റെ (Hero of Soviet Union) ബഹുമതിയും നൽകി.




</doc>
<doc id="179452" url="https://ml.wikipedia.org/wiki?curid=179452" title="പ്രോജക്ട് ഗുട്ടൻബർഗ്">
പ്രോജക്ട് ഗുട്ടൻബർഗ്

പകർപ്പവകാശകാലാവധി കഴിഞ്ഞ സാഹിത്യ-സാഹിത്യേതര ക്യതികൾ ഡിജിറ്റൽവത്കരിക്കുകയും സംഭരിക്കുകയും അവ ഇ ബുക്കുകളാക്കിവിതരണം ചെയ്യുകയും ചെയ്യുന്ന, ലാഭേച്ഛയില്ലാതെ പ്രവർത്തിക്കുന്ന പ്രസ്ഥാനം ആണ് പ്രോജക്ട് ഗുട്ടൻബർഗ്.ഇന്ന് ലോകത്തിലെ ഏറ്റവും വലിയ ഡിജിറ്റൽ ഗ്രന്ഥശാല ആണ് 'പ്രോജക്ട് ഗുട്ടൻബർഗ്.

1971 ൽ മൈക്കേൽ എസ് .ഹാർട്ട് ആണ് ഇത് സ്ഥാപിച്ചത് .

ഇപ്പോൾ ഈ പദ്ധതിയിൽ പകർപ്പവകാശം കഴിഞ്ഞ ഒട്ടേറെ ഗ്രന്ഥങ്ങൾ അവയുടെ മുഴുവൻ രൂപത്തിൽ തന്നെ ലഭ്യമാണ്. അവ സൗജന്യമായി തന്നെ നൽകുകയും ചെയ്യുന്നു. നവംബർ 2011-ലെ കണക്കു പ്രകാരം പ്രോജക്ട് ഗുട്ടൻബർഗിൽ 38000 ഗ്രന്ഥങ്ങൾ ഉണ്ട്.



</doc>
<doc id="179455" url="https://ml.wikipedia.org/wiki?curid=179455" title="നീലിമംഗലം">
നീലിമംഗലം

കോട്ടയം ജില്ലയിൽ കോട്ടയം ടൗണിൽ നിന്നും 5 കിലോമീറ്റർ തെക്ക് മാറിയാണ് നീലിമംഗലം. മീനച്ചിലാറിന്റെ കൈവഴിയായ നീലിമംഗലം ആറിന് ഇരുവശത്തുമായി , തെക്ക് കുമാരനല്ലൂരിനും വടക്ക് സംക്രാന്തിക്കും ഇടയിലായുള്ള പ്രദേശമാണിത്.


</doc>
<doc id="179462" url="https://ml.wikipedia.org/wiki?curid=179462" title="എൽ.ആർ. ഈശ്വരി">
എൽ.ആർ. ഈശ്വരി

തമിഴ്-മലയാളം ചലച്ചിത്രഗായികയാണ് എൽ.ആർ. ഈശ്വരി. 1959-ൽ എം.എസ്.വിശ്വനാഥന്റെ സംഗീതസംവിധാനത്തിൽ 'നല്ല ഇടത്ത് സംബന്ധം' എന്ന തമിഴ് ചിത്രത്തിലാണ് ഈശ്വരിയുടെ തുടക്കമെങ്കിലും അവരെ ശ്രദ്ധേയയാക്കിയ ആദ്യഗാനം പാശമലർ (1961) എന്ന ചിത്രത്തിലെ 'വാരായെൻ തോഴി...' എന്ന ഗാനമാണ്.ദക്ഷിണേന്ത്യൻ ഭാഷകളിലും ഹിന്ദിയിലുമായി 30,000-ൽ പരം ഗാനങ്ങൾ ആലപിച്ചു ഇവർ .


</doc>
<doc id="179464" url="https://ml.wikipedia.org/wiki?curid=179464" title="ജിയോർഡാനോ ബ്രൂണോ">
ജിയോർഡാനോ ബ്രൂണോ

എ.ഡി. 1600 ൽ ജീവനോടെ ചുട്ടെരിക്കപ്പെട്ട ശാസ്ത്രജ്ഞനും ദാർശനികനും ആയിരുന്നു ജിയോർഡാനോ ബ്രൂണോ(1548 – February 17, 1600).

ഇറ്റലിയിലെ നേപ്പിൾസിൽ ജനിച്ച ബ്രൂണോ പ്രസംഗകലയിൽ അതിവിദഗ്ദ്ധൻ ആയിരുന്നു. അദ്ദേഹം ഡൊമിനിക്കൻ സഭയിൽ അംഗമായിരുന്നു. കോപ്പർനിക്കസിന്റെ പ്രപഞ്ചവീക്ഷണതിനും അപ്പുറം തന്റേതായ കാഴ്ചപ്പാടുകൾ അദ്ദേഹം അവതരിപ്പിച്ചു. സൂര്യൻ എന്നത് ഒരു നക്ഷത്രം ആണെന്നും ഭൂമി കൂടാതെ ബുദ്ധിയുള്ള ജീവികൾ ഉണ്ടായേക്കാവുന്ന ഒട്ടേറെ 'ഭൂമി'കൾ പ്രപഞ്ചത്തിൽ ഉണ്ടാകാൻ സാധ്യത ഉണ്ടെന്നും അദ്ദേഹം പരികല്പന ചെയ്തു. അദ്ദേഹത്തിന്റെ ദൈവസങ്കൽപം കത്തോലിക്കാ സഭയുടെതിൽ നിന്ന് വ്യത്യസ്തമായതിനാലാണ് അദ്ദേഹത്തെ സഭ വേട്ടയാടിയതെന്നും പറയപ്പെടുന്നു. ഈ സിദ്ധാന്തങ്ങൾ സഭയെ അദ്ദേഹത്തിന്റെ ശത്രു ആക്കി മാറ്റി.1592-ൽ അദ്ദേഹം അറസ്റ്റു ചെയ്യപ്പെട്ടു. മതകല്പനകൾക്കെതിരെ പ്രവർത്തിച്ചു എന്നതായിരുന്നു കുറ്റം. ഏഴ് വർഷത്തെ വിചാരണക്കൊടുവിൽ 1600-ൽ മതകോടതി അദ്ദേഹത്തെ വധശിക്ഷയ്ക്ക് വിധിച്ചു. വിധിയനുസരിച്ച് അദ്ദേഹത്തെ ജീവനോടെ ചുട്ടു കൊല്ലുകയായിരുന്നു.

ഏഴുകൊല്ലം നീണ്ട വിചാരണക്കാലത്ത് ബ്രൂണോ ഏകാന്തതടവിൽ ആയിരുന്നു, ഒടുവിലത്തെ കാലത്ത് നോണ ടവറിലും. വിചാരണയെക്കുറിച്ചുള്ള പല പ്രധാന രേഖകളും നഷ്ടമായെങ്കിലും ചിലതെ 1940 -ൽ വീണ്ടെടുക്കാൻ കഴിഞ്ഞു. തന്റെ പുസ്തകങ്ങളും സാക്ഷിമൊഴികളും എല്ലാം അദ്ദേഹത്തിന് എതിരെ ഉപയോഗിച്ചു. ദൈവദോഷവും, അസന്മാർഗ്ഗികതയും, ക്രൈസ്തവവിശ്വാസത്തിന് എതിരെ നിന്നതുമെല്ലാമാണ് പ്രധാന ആരോപണങ്ങൾ. ബ്രൂണോയ്ക്കെതിരെയുള്ള ആരോപണങ്ങൾ ലുയ്ദി ഫിർപോ ഇങ്ങനെ ചുരുക്കിപ്പറയുന്നു.
വെനീസിലെ വിചാരണയിൽ ബ്രൂണോ സ്വയം വാദിച്ചു. സഭയുടെ പലകാര്യങ്ങളിലും യോജിപ്പ് ഉണ്ടെന്നു പറഞ്ഞ ബ്രൂണോ തന്റെ വിശ്വാസങ്ങൾ നിലനിർത്താൻ ശ്രമിച്ചു. പലലോകങ്ങൾ ഉണ്ടേയേക്കാം എന്ന വിശ്വാസത്തിൽ ഉറച്ചു നിന്ന ബ്രൂണോയോട് അത് ഉപേക്ഷിക്കാൻ ആവശ്യപ്പെട്ടു. 1600 ജനുവരി 20 -ന് ക്ലെമന്റ് മാർപ്പാപ്പ ഏഴാമൻ ബ്രൂണോയ്ക്ക് വധശിക്ഷ വിധിച്ചു. തെന്നെ വിധിച്ച ആളോട് ബ്രൂണൊ പറഞ്ഞത്: "ഇത് കേൾക്കുമ്പോൾ എനിക്ക് ഉള്ള ഭയത്തേക്കാൾ ഭയത്തോടെയാാണ് നിങ്ങൾ ഈ ശിക്ഷ വിധിക്കുന്നത്" എന്നാണ്. 



</doc>
<doc id="179467" url="https://ml.wikipedia.org/wiki?curid=179467" title="ടാൻഗോ">
ടാൻഗോ

തെക്കേ അമേരിക്കയിലെ ഒരു ജനപ്രിയ കലാരൂപമാണ് ടാൻഗോ. ദക്ഷിണാഫ്രിക്കൻ പ്രയോഗമായ "ടാൻഗോ" എന്നതിനു വാദ്യം എന്നും "നൃത്തത്തിനായുള്ള ഒത്തുചേരൽ" എന്നും അർഥമുണ്ട്.

18-ആംനൂറ്റാണ്ടിന്റെ ഉത്തരാർധം വരെ പല നൃത്തസംഗീത കലാരൂപങ്ങളെയും "ടാൻഗോ" ചേർത്താണ് വിളിച്ചിരുന്നത് - ടാൻഗോ സിനീഗ്രോ, ടാൻഗോ അമേരിക്കാനോ, ടാൻഗോ അർജെന്റിനോ തുടങ്ങിയവ ഉദാഹരണം. "ക്രൈസ്തവവല്ക്കരണം" എന്ന കാരണം ചുമത്തി 18-ആം നൂറ്റാണ്ടിന്റെ അന്ത്യത്തിലും 19-ആം നൂറ്റാണ്ടിന്റെ തുടക്കത്തിലും ആഫ്രിക്കക്കാരുടെയും ആഫ്രിക്കൻ-അർജന്റീനക്കാരുടെയു മിടയിൽ നിലവിലിരുന്ന "ടാൻഗോ"കളെ നിരോധിക്കുകയുണ്ടായി. 1860-നും 1890-നുമിടയ്ക്കു ബ്യൂണസ് അയേഴ്സ്, അർജന്റീന, മൊൻടിവീഡിയോ എന്നിവിടങ്ങളിലായാണ് "ടാൻഗോ" എന്ന സവിശേഷ കലാരൂപം മൗലികമായ ഒന്നായി ഉരുത്തിരിഞ്ഞത്.

നഗരങ്ങളിലും പരിസരങ്ങളിലുമാണ് ഇതു പ്രായേണ നിലവിലിരുന്നത്. വ്യഭിചാരകേന്ദ്രങ്ങളിൽ ടാൻഗോ ഒരു പതിവായിരുന്നതു കാരണം ഇതിന് ഒരു അധാർമികത കല്പിക്കപ്പെട്ടിരുന്നു എങ്കിലും ഇറ്റലിക്കാരും സ്പെയിൻകാരും മറ്റും തിങ്ങിപ്പാർക്കുന്ന ഇടങ്ങളിൽ കുടുംബങ്ങൾ ഒത്തുചേരുമ്പോഴൊക്കെ ഇത് അവതരിപ്പിക്കാറുണ്ടായിരുന്നു.

1907-ൽ ഇതു പാരിസിലെത്തി. അവിടെനിന്ന് യൂറോപ്യൻ തലസ്ഥാന നഗരങ്ങളിലേക്കും ന്യൂസിലൻഡിലേക്കും ചേക്കേറി. പ്രഭുവർഗത്തിന്റെ ബാർ റൂമുകളിൽ ടാൻഗോയ്ക്കു പെട്ടെന്നു പ്രിയമേറുകയായിരുന്നു. 1950 മുതലാണ് പ്രചാരം കുറഞ്ഞു തുടങ്ങിയത്.

ഇതിനെ ഒരു ആലിംഗനനൃത്തം എന്നു വിശേഷിപ്പിക്കാവുന്നതാണ്. പുരുഷനെ പുണർന്നു കൊണ്ട് അയാളുടെ കൈകൾക്കുള്ളിൽ നിന്നു സ്ത്രീകൾ ചുവടുവയ്ക്കുന്നു എന്നതാണ് ഇതിന്റെ മുഖ്യസ്വഭാവം. പുരുഷനും ഒപ്പം കളിക്കുന്നുണ്ടാവും. പുരുഷനാണ് തുടക്കമിടുക. അയാൾക്കു തന്നെയായിരിക്കും എപ്പോഴും മേൽ ക്കൈയും. എങ്കിലും സ്ത്രീക്കും പുരുഷനും തുല്യപങ്കാളിത്തം തന്നെയാണുള്ളതെന്നു പറയാം, ക്ലോക്കിലെ സൂചി തിരിയുന്നതിനു വിപരീതമായാണ് ആലിംഗനബദ്ധരായ നർത്തകർ മെല്ലെ വട്ടം ചുറ്റുന്നത്. നൃത്തം ചെയ്യുമ്പോൾ പുരുഷന്റെ വലതു കൈത്തലം കൊണ്ടു സ്ത്രീയുടെ പിൻഭാഗത്തു തലോടുകയും ചെയ്യും. ഈ രീതികൾക്കപ്പുറം ടാൻഗോയ്ക്കു നിയതനിയമങ്ങളില്ലെന്നു പറയാം. എങ്കിലും ഓഷോ, ബോളിയോ, സെന്റാഡ, ക്യൂബ്രാഡ തുടങ്ങിയ ചില 'ചുവടു'കൾ ഇതിനുണ്ട്. ഇത് സ്റ്റേജിലും ഡാൻസ് ഹാളിലും അവതരിപ്പിക്കാറുണ്ട്. രണ്ടു സന്ദർഭത്തിലും അവതരണരീതി വ്യത്യസ്തവുമാണ്. ഹാളിൽ ഓരോ ആണും പെണ്ണും പലരുമായും മാറിമാറി നൃത്തം ചെയ്യും. കോറിയോഗ്രാഫിക്കു പകരം മനോധർമം കൊണ്ട് ഉചിതമായത് അവതരിപ്പിക്കുകയാണ് പതിവ്. സ്റ്റേജിൽ പ്രൊഫഷണൽ നർത്തകർ ജിംനാസ്റ്റിക്സും അക്രോബാറ്റിക് ഡാൻസും ഇഴചേർത്ത് അവതരിപ്പിക്കുന്ന പതിവുമുണ്ട്. സ്റ്റേജിൽ പാരിസ് ശൈലിയിലുള്ള ആർഭാടപൂർണമായ നൃത്തമാണ് നടത്തുക.

ടാൻഗോ സംഗീതത്തിന്റെ താളം ആഫ്രിക്കനും ഈണം ഇറ്റാലിയനുമാണ്. 20-ആം നൂറ്റാണ്ടിന്റെ തുടക്കം മുതൽ തന്നെ ടാൻഗോ സംഗീതം മൗലികത കൈവരിച്ചു തുടങ്ങി. പ്രസിദ്ധ ടാൻഗോ കവിയായ എന്റിക് സാന്റോസിന്റെ അഭിപ്രായത്തിൽ നൃത്തം ചെയ്യാവുന്ന ഒരു വിഷാദചിന്തയാണ് ടാൻഗോയിലെ ഇതിവൃത്തം. കാർലോസ് ഗാർഡെൽ (1890-1935) ടാൻഗോയ്ക്ക് ഒരു ആലാപനശൈലിയും ആസ്റ്റർ പിയാസ്സോള (1921-1992) ഒരു സവിശേഷ സംഗീതഭാവവും നൽകുകയുണ്ടായി. 20-ആം നൂറ്റാണ്ടിന്റെ അന്ത്യപാദത്തിൽ ഈ നൃത്തരൂപത്തെ പുനർജനിപ്പിച്ചത് ക്ലാഡിയോ സെഗോവിയയും ഹെക്ടർ ഒറിസ്സോലിയുമാണ്. 1993-ൽ അമേരിക്കയിലെയും യൂറോപ്പിലെയും ജപ്പാനിലെയും ലാറ്റിനമേരിക്കയിലെയും 57 നഗരങ്ങളിൽ ഇവർ തങ്ങളുടെ "ടാൻഗോ അർജന്റിനോ" അവതരിപ്പിക്കുകയുണ്ടായി. 

വിഖ്യാത ടാൻഗോ നർത്തകർ, കാസിമിറോ എയ് ൻ ജോസ് ഒവിഡിയോ, കാർലോസ് ആൽബെർട്ടോ, റാമൺ ഗിമ്പെറ, ജൂവാൻ കാർലോസ് കോപ്സ്, അന്റോണിയോ ടൊഡറോ തുടങ്ങിയവരാണ്; നർത്തകിമാർ: എഡിത് ബഗ്ഗി, ഓൾഗസാൻ ജൂവാൻ, മരിയ നീവ്സ്, എൽവിറ സാന്റാമരിയ തുടങ്ങിയവരും.



</doc>
<doc id="179483" url="https://ml.wikipedia.org/wiki?curid=179483" title="ദേശീയപാത 966 (ഇന്ത്യ)">
ദേശീയപാത 966 (ഇന്ത്യ)

നാഷണൽ ഹൈവേ-17ൽ രാമനാട്ടുകര നിന്നു തുടങ്ങി മലപ്പുറം വഴി കടന്നുപോകുന്ന കേരളത്തിലെ പ്രധാനപ്പെട്ട ഒരു പാതയാണ് ദേശീയപാത 966 (പഴയ ദേശീയപാത 213) . കേരളത്തിന്റെ ഗേറ്റ് ആയ പാലക്കാട് ചുരത്തേയും വടക്കൻ കേരളത്തെയും ബന്ധിപ്പിക്കുന്നതാണ്പാതയുടെ ദേശീയ - വാണിജ്യ പ്രാധാന്യംദേശീയപാത 544 ൽ പാലക്കാട്ട് അവസാനിക്കുന്ന ഈ പാതയുടെ നീളം 125 കിലോമീറ്ററാണ്. കരിപ്പൂർ വിമാനത്താവളം സ്ഥിതിചെയ്യുന്നത് ഈ പാതയ്ക്കു സമീപമാണ്. [[കൊണ്ടോട്ടി], വള്ളുവമ്പ്രം, പൂക്കോട്ടൂർ, [[മലപ്പുറം]], മക്കരപറമ്പ, അങ്ങാടിപ്പുറം,[[പെരിന്തൽമണ്ണ]], താഴേക്കോട്ഗ്രാമം, കരിങ്കല്ലത്താണി, തച്ചനാട്ടുകര ഗ്രാമം,[[മണ്ണാർക്കാട്]] ,തച്ചമ്പാറ, കല്ലടിക്കോട് ,മുണ്ടൂർ, മുട്ടിക്കുളങ്ങര, ഒലവക്കോട് തുടങ്ങിയ പ്രധാന സ്ഥലങ്ങൾ ഈ പാതയിലാണ്.

[[വർഗ്ഗം:കേരളത്തിലെ ദേശീയപാതകൾ]]

</doc>
<doc id="179489" url="https://ml.wikipedia.org/wiki?curid=179489" title="മനുഷ്യന് ഒരു ആമുഖം">
മനുഷ്യന് ഒരു ആമുഖം

സുഭാഷ് ചന്ദ്രൻ എഴുതിയ മലയാള നോവൽ ആണ് മനുഷ്യന് ഒരു ആമുഖം. മാതൃഭൂമി ആഴ്ചപ്പതിപ്പിൽ ഖണ്ഡശ പ്രസിദ്ധീകരിച്ച ഈ നോവൽ ഡി.സി. ബുക്സ് ആണ്‌ പുസ്തകരൂപത്തിൽ പുറത്തിറക്കിയത്.
"ധീരനും സ്വതന്ത്രനും സർവോപരി സർഗാത്മകനുമായ മനുഷ്യശിശു അറുപതോ എഴുപതോ വർഷംകൊണ്ട് ഭീരുവും പരതന്ത്രനുമായിത്തീർന്ന് സ്വന്തം സൃഷ്ടിപരത വംശവൃദ്ധിക്കുവേണ്ടി മാത്രം ചെലവിട്ട്, ഒടുവിൽ വൃദ്ധവേഷം കെട്ടിയ വലിയൊരു കുട്ടിയായി മരിച്ചുപോകുന്നതിനെയാണ് മനുഷ്യജീവിതം എന്ന് പറയുന്നതെങ്കിൽ, പ്രിയപ്പെട്ടവളേ, മനുഷ്യനായി പിറന്നതിൽ എനിക്ക് അഭിമാനിക്കാൻ ഒന്നുമില്ല."



</doc>
<doc id="179496" url="https://ml.wikipedia.org/wiki?curid=179496" title="കൃഷ്ണനീല">
കൃഷ്ണനീല

തുൻബെർഗിയ ജനുസ്സിൽപ്പെട്ട ഒരു ബഹുവർഷി കുറ്റിച്ചെടിയാണ് കൃഷ്ണനീല. മനോഹരമായ നീലനിറത്തിലുള്ള പൂക്കൾ കാരണം ഒരു അലങ്കാര സസ്യമായി ഉപയോഗിക്കപ്പെടുന്നു.


</doc>
<doc id="179497" url="https://ml.wikipedia.org/wiki?curid=179497" title="ഗലീലിയോ (ചലച്ചിത്രം)">
ഗലീലിയോ (ചലച്ചിത്രം)

1994 ൽ പുറത്തിറങ്ങിയ മലയാള ചലച്ചിത്രം ആണ് ഗലീലിയോ .ജയിംസ് ജോസഫ് ആണീ സിനിമയുടെ സംവിധായകൻ .

ഭൂമിയും പ്രപഞ്ചത്തെയും സംബന്ധിച്ച് നിലനിന്ന അന്ധവിശ്വാസങ്ങളെ തിരുത്തിക്കുരിച്ചതിനു കത്തോലിക്കാ സഭയുടെ പീഡനം ഏറ്റുവാങ്ങിയ ഗലീലിയോയുടെ സംഘർഷ നിർഭരമായ ജീവിതമാണ്‌ സിനിമയുടെ പ്രതിപാദ്യം .

വളരെ വ്യത്യസ്തമായ ഒരു കഥപറച്ചിൽ രീതിയാണ് നവാഗത സംവിധായകൻ ആയിരുന്ന ജയിംസ് ജോസഫ് അവലംബിച്ചത് . ഡോകുമെന്ററിയുടെയും കഥാഖ്യാന സിനിമയുടെയും തീയെട്ടരിന്റെയും ഘടകങ്ങളെ സംയോജിപ്പിക്കുന്ന ലളിതമായ ഒരാഖ്യാന ശൈലി ആണ് ഈ സിനിമയുടെത് .

നരേന്ദ്രപ്രസാദ് ആണ് ഗലീലിയോ ആയി അഭിനയിച്ചിരിക്കുന്നത് .


</doc>
<doc id="179499" url="https://ml.wikipedia.org/wiki?curid=179499" title="കേരളത്തിലെ പൂക്കൾ">
കേരളത്തിലെ പൂക്കൾ

പുഷ്പിക്കുന്ന സസ്യങ്ങളിലെ പ്രത്യുല്പാദന അവയവമോ പ്രധാന ഭാഗമോ ആണ്‌ പൂവ് അഥവാ പുഷ്പം. ബീജങ്ങളേയും അണ്ഡങ്ങളേയും വഹിക്കുകയും അവയുടെ സം‌യോജനത്തിനു വഴിയൊരുക്കി വിത്തുകൾ ഉത്പാദിപ്പിക്കുകയുമാണ്‌ പൂക്കളുടെ പ്രധാന ധർമ്മം. പൂക്കൾ ഒറ്റയായോ നിരവധി പൂക്കൾ ചേർന്ന് കുലകളായോ കാണപ്പെടുന്നു. പുഷ്പവൃതി, ദളപുടം, കേസരപുടം, ജനി എന്നിങ്ങനെ നാലു പ്രധാന ഭാഗങ്ങളാണ് പുഷ്പത്തിലുള്ളത്. കേരളത്തിൽ സർവ്വസാധാരണമായി കാണപ്പെടുന്ന പുഷ്പങ്ങളുടെ പട്ടിക താഴെ കൊടുത്തിരിക്കുന്നു. 


</doc>
<doc id="179502" url="https://ml.wikipedia.org/wiki?curid=179502" title="ആദാമിന്റെ വാരിയെല്ല്">
ആദാമിന്റെ വാരിയെല്ല്

1984ൽ പുറത്തിറങ്ങിയ മലയാള ചലച്ചിത്രം ആണ് ആദാമിന്റെ വാരിയെല്ല് . കെ.ജി. ജോർജ്ജ് ആണ് ഈ ചിത്രം സംവിധാനം ചെയ്തത്. കെ.ജി. ജോർജ്ജിന്റെ കഥയ്ക്ക് അദ്ദേഹവും കള്ളിക്കാട് രാമചന്ദ്രനും ചേർന്ന് തിരക്കഥയും സംഭാഷണവുമെഴുതി.

സമൂഹത്തിലെ മൂന്ന് വ്യത്യസ്ത തലങ്ങളിൽ ജീവിതം നയിക്കുന്ന മൂന്ന് സ്ത്രീകൾ. വിവാഹിതരും മധ്യവർഗ കുടുംബംഗങ്ങളുമായ രണ്ട് പേർ അവരുടെ പുരുഷന്മാരിൽ നിന്ന് ദുരിതം ഏറ്റുവാങ്ങുമ്പോൾ അമ്മിണി എന്ന വീട്ടുവേലക്കാരി അധഃസ്ഥിത സ്ത്രീ സമൂഹത്തിന്റെ പ്രതിനിധിയായി വേട്ടയാടപ്പെടുന്നു. ചിത്രത്തിൽ സുഹാസിനി അവതരിപ്പിച്ച കഥാപാത്രം ഒടുവിൽ മനോവിഭ്രാന്തിയിലാണ് തന്റെ സ്വാതന്ത്ര്യം പ്രഖ്യാപിക്കുന്നത്. ശ്രീവിദ്യയുടെ കഥാപാത്രം ആത്മഹത്യയിലും. പുനരധിവാസ കേന്ദ്രത്തിന്റെ വാതിൽ തകർത്ത് തെരുവിലേക്ക് കുതിക്കുകയാണ് അമ്മിണി (സൂര്യ).

വേണു നാഗവള്ളി, മമ്മൂട്ടി, ഭരത് ഗോപി, ടി.എം. എബ്രഹാം, സൂര്യ, സുഹാസിനി, ശ്രീവിദ്യ
ഓ.എൻ.വി യുടെ ഗാനത്തിന് ഈണം നൽകിയത് എം.ബി. ശ്രീനിവാസൻ ആണ്. സൽമ ജോർജ്ജ് ആണ് ഗായിക.

സ്വാതന്ത്ര്യബോധത്തോടെ കുതറുന്ന, എന്നാൽ പരാജയപ്പെട്ടു പോകുന്ന സ്ത്രീ കഥാപാത്രങ്ങൾ നമ്മുടെ സമൂഹത്തിലെയും കുടുംബത്തിലെയും മോശം അവസ്ഥയുടെ പരിച്ഛേദങ്ങളായി ഈ സിനിമയിൽ കടന്നുവരുന്നുണ്ട്. ആദാമിന്റെ വാരിയെല്ലിലെ സ്ത്രീകൾ ഒരുതരത്തിലല്ലെങ്കിൽ മറ്റൊരുതരത്തിൽ നമുക്ക് പരിചയമുള്ളവർ തന്നെയാണ്. അതിൽ വിജയിച്ചവരും പരാജയപ്പെട്ടവരുമുണ്ട്.
പ്രമേയത്തിലെന്ന പോലെ ആവിഷ്കാരത്തിലും സിനിമ വ്യത്യസ്തത പുലർത്തി. വ്യത്യസ്തരായ മൂന്ന് സ്ത്രീകളാണ് പ്രധാന കഥാപാത്രങ്ങൾ. അവർ ഒരുമിച്ചുവരുന്നതാകട്ടെ ഒരേ ഒരു രംഗത്തിലും. പരസ്പരം തിരിച്ചറിയപ്പെടേണ്ട ഘടകങ്ങൾ അവരിൽ ഉണ്ടായിട്ടും അങ്ങനെ സംഭവിക്കുന്നില്ല. മൂന്ന് കഥകളും നരേറ്റീവ് രീതിയിൽ പറയുകയും അതിനെ പ്രത്യേക രീതിയിൽ കോർത്തിണക്കുകയുമായിരുന്നു. മലയാളത്തിൽ തികച്ചും പുതുമയാർന്നരു രീതിയായിരുന്നു അത്.

ഏറ്റവും റിയലിസ്റ്റിക്കായി ചെയ്ത സിനിമയുടെ അന്ത്യമാകട്ടെ അങ്ങേയറ്റം സർറിയലിസ്റ്റിക്കുമായി. ക്യാമറയെയും ക്യാമറമാനെയുമൊക്കെ തള്ളിയിട്ട് സ്ത്രീകൾ തെരുവിലേക്ക് ഓടുന്നതാണ് അവസാന രംഗം. റസ്ക്യൂഹോമിൽ നിന്ന് സ്ത്രീകൾ തെരുവിലേക്ക് കുതിക്കുമ്പോൾ തട്ടിമറിയുന്ന ക്യാമറയുടെ സമീപത്ത് സംവിധായകനുമുണ്ട്.
ചലച്ചിത്ര കവാടം


</doc>
<doc id="179515" url="https://ml.wikipedia.org/wiki?curid=179515" title="ചെങ്കണ്ണൻ കുട്ടുറുവൻ">
ചെങ്കണ്ണൻ കുട്ടുറുവൻ

ചെങ്കണ്ണൻ കുട്ടുറുവൻ അഥവാ സിലോൺ കുട്ടുറുവന്റെ ശാസ്ത്രീയ നാമം "Psilopogon zeylanicus" ഇംഗ്ലീഷിൽ Brown-headed Barbet അല്ലെങ്കില് Large Green Barbet എന്നുമാണ്. ഏഷ്യയിൽ കണ്ടു വരുന്ന ഒരു ബാർബെറ്റാണ്. കട്ടിയുള്ള കൊക്കുകളുടെ അരികിലുള്ള മീശകൊണ്ടാണ് ഇവയ്ക്ക് ബാർബെ റ്റ് എന്ന പേർ കിട്ടിയത്.

ഈ കുട്ടുറുവൻ ഭാരതത്തിലും ശ്രീലങ്കയിലും കാണപ്പെടുന്നവയും ഇവിടെ തന്നെ മുട്ടയിട്ട് വളരുന്നവയുമാണ്.

വലിപ്പം 27 സെ.മീറ്ററാൺ. ചെറിയ കഴുത്തും വലിയ തലയും ചെറിയ വാലുമാണുള്ളത്. മുതിര്ന്ന പക്ഷിയ്ക്ക് വരകളുള്ള തവിട്ടു തലയും കഴുത്തും മാറിടവുമാണുള്ളത്. ബാക്കി മുഴുവൻ ഭാഗങ്ങളും പച്ച നിറവും. ചുവന്ന കട്ടിയുള്ള കൊക്കുകളാണുള്ളത്. പൂവനും പിടയ്ക്കും ഒരേ രൂപമാണുള്ളത്.

പഴങ്ങളും പ്രാണികളുമാണ് ഭക്ഷണം. കൃഷിചെയ്യുന്ന പഴങ്ങളായ മാമ്പഴം, പഴുത്ത ചക്ക, പപ്പായ, വാഴപ്പഴം തുടങ്ങിയവയാണ്.

മരപ്പൊത്തുകളിൽ കൂടുണ്ടാക്കി, രണ്ടോ നാലോ മുട്ടകളിടുന്നു. പൂവനും പിടയും മാറി മാറി മുട്ടകള്ക്ക് അടയിരിക്കും.


</doc>
<doc id="179525" url="https://ml.wikipedia.org/wiki?curid=179525" title="ദുരഭിമാനക്കൊല">
ദുരഭിമാനക്കൊല

ഒരു സമൂഹത്തിന്റെയോ കുടുംബത്തിന്റെയോ അഭിമാനക്ഷതിനു കാരണമായി എന്ന കുറ്റം ചുമത്തി ഒരു വ്യക്തിയെ ആ കുടുംബത്തിലെ/സമൂഹത്തിലെ മറ്റ് അംഗങ്ങൾ കൊലചെയ്യുന്നതിനെ അഭിമാനക്കൊല അഥവാ ദുരഭിമാനക്കൊല എന്നു വിശേഷിപ്പിക്കുന്നു. 

വർഷം തോറും 20,000ത്തിലധികം സ്ത്രീകൾ ദുരഭിമാനക്കൊലക്ക് വിധേയമാകുന്നതായി മദ്ധ്യപൂർവേഷ്യയിലെയും പശ്ചിമേഷ്യയിലെയും വനിതാസംഘടനകൾ വിശ്വസിക്കുന്നു
കേരളത്തിൽ 2018മെയ്‌ മാസത്തിൽ കോട്ടയം സ്വദേശിയായ കെവിൻ ജോസഫ് ദുരഭിമാനക്കൊലയ്ക്ക് ഇരയാത് കേരളത്തെ ഞെട്ടിച്ചിരുന്നു. കെവിൻ വിവാഹം ചെയ്ത പെൺകുട്ടിയുടെ വീട്ടുകാരായിരുന്നു ദുരഭിമാനകൊലയ്ക്ക് പിന്നിൽ.

ഹ്യൂമൻ റൈറ്റ്സ് വാച്ച് ദുരഭിമാനക്കൊലയെ താഴെ പറയും പ്രകാരം നിർവചിച്ചിരിക്കുന്നു.
ഒരു കുടുംബത്തിലെ സ്ത്രീയുമായി അനഭിമതമായ ബന്ധത്തിലേർപ്പെട്ടു എന്ന കാരണത്താൽ ആ സ്ത്രീയുടെ ബന്ധുക്കളാൽ ഒരു പുരുഷനും ദുരഭിമാനക്കൊലക്കിരയാകാവുന്നതാണ്. ദുരഭിമാനക്കൊല നടത്തിവരുന്ന സംസ്കാരങ്ങളിൽ ഈ പദം സ്ത്രീയേയും പുരുഷനെയും വധിക്കുന്നതിനെ സൂചിപ്പിക്കാൻ ഉപയോഗിക്കുന്നു 

സാമൂഹിക അസമത്വത്തിനെതിരെ പ്രവർത്തിക്കുന്ന വനിതകൾ, മറ്റു സമൂഹങ്ങളുമായി പരസ്യമായി ഇടപഴകുന്ന സ്ത്രീകൾ, മറ്റുമതങ്ങളിലെയും സമൂഹങ്ങളിലേയും ആചാരങ്ങളിലേർപ്പെടുന്നവർ , പൊതുജീവിത,രാഷ്ട്രീയ മേഖലകളിൽ പ്രവർത്തിക്കുന്ന സ്ത്രീകൾ (ഉദാ:ഫെമിനിസ്റ്റുകൾ) എന്നിവർ ആക്രമണത്തിനിരയാകാം. 



</doc>
<doc id="179538" url="https://ml.wikipedia.org/wiki?curid=179538" title="ടാന്റുലോകാരിഡ">
ടാന്റുലോകാരിഡ

ക്രസ്റ്റേഷ്യ വർഗത്തിൽപ്പെടുന്ന മാക്സിലോപോഡ(Maxillopoda) യുടെ ഒരു ഉപവർഗമാണ് ടാന്റുലോകാരിഡ. മുമ്പ് കോപിപോഡയിലും (Copepoda) സിറിപീഡിയയിലും (Cirripedia) പെടുത്തിയിരുന്ന രണ്ടു സ്പീഷീസ് ഇതിലുൾപ്പെട്ടിരുന്നു. എന്നാൽ നാലു പുതിയ ജീനസ്സുകൾകൂടി കണ്ടുപിടിക്കപ്പെട്ടപ്പോഴാണ് ക്രസ്റ്റേഷ്യ വർഗത്തിലെ മാക്സിലോപോഡയുടെ ഉപവർഗമായി ടാന്റുലോകാരിഡ പരിഗണിക്കപ്പെട്ടത്. ഡിയോടെർത്രോൺ, ബാസിപ്പോഡെല്ല, മൈക്രോഡാജസ് എന്നിവയാണ് ഈ ഉപവർഗത്തിലെ പ്രധാന ജീനസ്സുകൾ.

0.3 മി.മീ. നീളമുള്ള സൂക്ഷ്മപരജീവികളാണ് ടാന്റുലോകാരിഡ ഉപവർഗത്തിലുള്ളത്. കോപ്പിപോഡുകൾ, ഐസോപോഡുകൾ, ഓസ്ട്രാകോഡുകൾ തുടങ്ങിയവയാണ് ഇവയുടെ ആതിഥേയർ. പരജീവനസ്വഭാവം കാരണം പെൺജീവികൾക്കു ക്രസ്റ്റേഷ്യൻ ഘടനയോടുണ്ടായിരുന്ന സാദൃശ്യം പാടേ നഷ്ടമായിരിക്കുന്നു. ആൺജീവികൾക്കു ഇത്രയും തന്നെ ഘടനാപരിവർത്തനം സംഭവിച്ചിട്ടില്ല. ഒരളവുവരെ ഇവ സ്വതന്ത്രജീവികളാണ് എന്നതാണ് ഇതിനു കാരണം. മുട്ടയിൽ നിന്നു വിരിഞ്ഞ് ഏറെത്താമസിയാതെ ടാന്റുലേറിയൻ ലാർവ ആതിഥേയ ശരീരത്തിൽ പ്രവേശിക്കുന്നു. ലാർവയുടെ ശീർഷത്തിന്റെ (cephalon) ഉപരിഭാഗത്തായി കൂർത്ത മുനപോലുള്ള ഒരവയവം (rostrum) മുന്നിലേക്കു തള്ളിനിൽക്കുന്നു. ആതിഥേയ ശരീരത്തിൽ തുളച്ചുകയറുന്നതിന് ഈ അവയവം സഹായമേകുന്നു. റോസ്ട്രത്തിനു കീഴ്ഭാഗത്ത് ആതിഥേയ ശരീരത്തിൽ ബന്ധിക്കാനുള്ള മുഖനാളം സ്ഥിതിചെയ്യുന്നു. ഇതിനു ചുറ്റും ചക്രരൂപത്തിലുള്ള ഡിസ്ക്കും മുഖനാളത്തിലേക്ക് തള്ളിനിൽക്കുന്ന ദീർഘക്കുഴലും ആതിഥേയ ബന്ധം ദൃഢമാക്കാനുപകരിക്കുന്നു. മുഖഭാഗത്തു മുന്നോട്ടു തള്ളിനിൽക്കുന്ന ശിരോശൂലവും ശ്രദ്ധേയമാണ്.

മുട്ടയിൽ നിന്നു വിരിയുന്ന ലാർവ ആൺജീവിയോ പെൺജീവിയോ ആയി രൂപപ്പെടാം. ക്രസ്റ്റേഷ്യൻ ശരീരഘടനയോടുകൂടിയ ആൺജീവികൾക്ക് വ്യക്തമായി രൂപപ്പെട്ട തലയും തലയ്ക്കു പിന്നിലായി ആറു ഖണ്ഡങ്ങൾ ചേർന്ന വക്ഷഭാഗവുമുണ്ട്. ഓരോ ഖണ്ഡത്തിലും വികാസം പ്രാപിച്ച കവചവും ഒരു ജോടി വക്ഷാംഗംവീതവുമുണ്ടായിരിക്കും. ഇതിൽ ആദ്യത്തെ അഞ്ചു ജോടിയിലും ആധാരഘടകവും ഒരു ജോടി റാമസുകളും (rami) കാണപ്പെടുന്നു. ആറാമത്തെ ജോടി ചെറുതും അവികസിതവുമാണ്. വക്ഷത്തിനു പുറകിലുള്ള ഉദരത്തിൽ ഖണ്ഡങ്ങളുടെ എണ്ണം ഇനഭേദമനുസരിച്ച് വ്യത്യാസപ്പെട്ടിരിക്കും. ഡിയൊടെർത്രോൺ (Deoterthron), മൈക്രോഡാജസ് (Microdajus) എന്നിവയിൽ രണ്ടും സ്റ്റെഗോടാന്റുലസിൽ (Stygotantulus) ഏഴും ഖണ്ഡങ്ങൾ കാണാം. പൂർണ വളർച്ചയെത്തുമ്പോൾ അഞ്ചും ആറും വക്ഷഖണ്ഡങ്ങൾക്കിടയിലുള്ള ഭാഗം വീർത്തു വികസിക്കുന്നു. ചിലപ്പോൾ ഈ വികാസം ആറാം ഖണ്ഡത്തിനു പുറകിലുമാവാം. ഉദരം ഖണ്ഡിതമോ അഖണ്ഡിതമോ ആയിരിക്കും. അഖണ്ഡിതമായ ഉദരത്തിന്റെ അഗ്രഭാഗം നീളംകൂടിയ ഒരു ജോടി പുച്ഛീയസീറ്റയിൽ അവസാനിക്കുന്നു.

പെൺ ജീവികൾ രൂപപ്പെടുമ്പോൾ ശിരോകവചം ആതിഥേയ ശരീരത്തിൽ തുളച്ചുകയറുകയും തലയ്ക്കു പിന്നിലായി ടാന്റുലസ് വീർത്തുവികസിക്കുകയും ചെയ്യുന്നു. അതിനു പിന്നിലെ ശരീരഭാഗം വെറും സഞ്ചിപോലുള്ള അവശിഷ്ടഘടകമായി ചുരുങ്ങിപ്പോവുകയും ചെയ്യും.

ക്രസ്റ്റേഷ്യനുകളുടെ സാർവത്രിക ലക്ഷണമായ ശൃംഗികകളും (antenna) ലഘുശൃംഗികകളും (antennule) ടാന്റുലോകാരിഡുകളിൽ കാണുന്നില്ലെങ്കിലും ആൺജീവിയുടെ ശരീരാഗ്രത്തിൽ കാണുന്ന സംവേദക രോമങ്ങൾ ഇതേ അവയവങ്ങളുടെ പരിശിഷ്ടമായിരിക്കാമെന്നു കരുതപ്പെടുന്നു. ജനിരന്ധ്ര (gonopore)ത്തിന്റെ സ്ഥാനം തുടങ്ങിയ ചില സവിശേഷതകൾ ടാന്റുലോകാരിഡുകളും സിറിപീഡുകളും തമ്മിലുള്ള ബന്ധുത്വത്തെ സൂചിപ്പിക്കുന്നു. ഇതൊക്കെയാണെങ്കിലും ടാന്റുലോകാരിഡുകളുടെ പരിണാമപരമായ സ്ഥാനം ഇന്നും ഒരു തർക്കവിഷയമായി തുടരുന്നു



</doc>
<doc id="179539" url="https://ml.wikipedia.org/wiki?curid=179539" title="ദ ബാറ്റിൽ ഓഫ് അൾജിയേഴ്സ്">
ദ ബാറ്റിൽ ഓഫ് അൾജിയേഴ്സ്

ഗിലോ പോണ്ടെകൊർവോ സംവിധാനം ചെയ്ത അൾജീരിയൻ ചലച്ചിത്രം ആണ് ദി ബാറ്റിൽ ഓഫ് അൾജിയേഴ്സ്.എമ്പയർ മാഗസിൻ തിടഞ്ഞെടുത്ത ലോകത്തിലെ എക്കാലത്തെയും മികച്ച 500 സിനിമകളിൽ ഈ ചിത്രത്തിന് 120 ആം സ്ഥാനം ഉണ്ട് . എഫ് എൽ എൻ കമാൻഡറായിരുന്ന സാദിയാസേഫിന്റെ ഓർമക്കുറിപ്പുകൾ ആധാരമാക്കിയാണ് സംവിധായകനും ഫ്രാങ്കോ സൊളാനസും ചേർന്ന് ചിത്രത്തിന്റെ തിരക്കഥ രചിച്ചത്. പി എൽ ഒ അടക്കമുള്ള വിമോചന പ്രസ്ഥാനങ്ങളും സിഐഎ അടക്കമുള്ള ചാരസംഘടനകളും അധിനിവേശ ശക്തികളും ഒരുപോലെ സൂക്ഷ്മപഠനത്തിനു വിധേയമാക്കുകയും പാഠങ്ങൾ പരതുകയും ചെയ്തുപോന്ന ചലച്ചിത്ര ക്ലാസിക്കാണിത്. ഈ സിനിമ ഫ്രാൻസിൽ നിരോധിക്കപ്പെടുകയുണ്ടായി .
ഫ്രഞ്ച് അധിനിവിഷ്ട അൾജീരിയയുടെ സ്വാതന്ത്ര്യസമര (1954 നവംബർ 1960 ഡിസംബർ) ത്തിനിടക്ക് തലസ്ഥാനമായ അൾജിയേഴ്സിൽ ഉണ്ടാകുന്ന സംഭവവികാസങ്ങളാണ് "ദി ബാറ്റിൽ ഓഫ് അൾജിയേഴ്സ്" പുനരാവിഷ്കരിക്കുന്നത്. നഗരത്തിലെ കസബ എന്ന പ്രദേശത്ത് തദ്ദേശീയരും ഫ്രഞ്ച് കുടിയേറ്റക്കാരും തമ്മിൽ വൈരം മുറുകുന്നതോടെ അധിനിവേശ സേനയുടെ പാരാട്രൂപ്പുകാർ നാഷണൽ ലിബറേഷൻ ഫ്രണ്ടി (എഫ് എൽ എൻ) നെ വേട്ട ചെയ്യാനായി നിയോഗിക്കപ്പെടുന്നു. എഫ് എൽ എൻ നേതൃനിരയെ കൊന്നൊടുക്കിയോ തടവിലാക്കിയോ സൈന്യം നാമാവശേഷമാക്കുന്നു. പക്ഷേ വിമോചനസമരം അടിച്ചമർത്തിയെന്ന് ആശ്വസിക്കാൻ അനുവദിക്കാത്തവിധം ഒരു കോറസായി അൾജീരിയൻ ജനതയുടെ ശബ്ദം മുഴങ്ങുന്നു.അൾജിയേഴ്സ് അധീനത്തിലായെങ്കിലും അൾജീരിയ അധൃഷ്യമായിത്തന്നെ അവശേഷിക്കുന്നുവെന്ന് അധിനിവേശ ശക്തിക്ക് അംഗീകരിക്കേണ്ടിവരുന്നു. 
എഫ് എൽ എന്നിന്റെ മുഖ്യ കമാൻഡർ എൽഹാദി ജാഫറിന്റെ വേഷത്തിൽ സാദേ യാസേഫ് ചിത്രത്തിൽ അഭിനയിക്കുന്നുണ്ട്. 



</doc>
<doc id="179544" url="https://ml.wikipedia.org/wiki?curid=179544" title="ടാൻടലൈറ്റ്">
ടാൻടലൈറ്റ്

ടാൻടലത്തിന്റെ മുഖ്യ അയിരാണ് ടാൻടലൈറ്റ്. രാസസംഘടനം: (Fe, Mn) (Ta Nb) O, നൂറു ശതമാനവും ശുദ്ധമായ ടാൻടലൈറ്റ് വിരളമാണ്. ഇരുമ്പും മാങ്ഗനീസുമാണ് പ്രധാന മാലിന്യങ്ങൾ. ചുരുക്കത്തിൽ ഇരുമ്പ്, മാങ്ഗനീസ്, ടാൻടലം എന്നിവയുടെ ഓക്സൈഡാണ് ടാൻടലൈറ്റ്. ടാൻടലത്തിനു പകരം കുളംബിയം (നിയോബിയം) ആദേശം ചെയ്യപ്പെടുകയും കുളംബൈറ്റിൽ [(Fe,Mn) CbO] അവസാനിക്കുന്ന ഒരു സമരൂപിശ്രേണി രൂപംകൊള്ളുകയും ചെയ്യുന്നു.

ഓർതോറോംബിക് ക്രിസ്റ്റൽ വ്യൂഹത്തിൽ വളരെ ചെറിയ പ്രിസ്മീയ പരലുകളായി ക്രിസ്റ്റലീകരിക്കപ്പെടുന്ന ടാൻടലൈറ്റിന് കറുപ്പുനിറമാണ്. 

എന്നിവയാണ് മുഖ്യ ഭൗതിക ഗുണങ്ങൾ.

ഗ്രാനൈറ്റ് പെഗ്മറ്റൈറ്റ് ശിലകളിലാണ് പ്രധാനമായും ടാൻടലൈറ്റിന്റെ ഉപസ്ഥിതി. ഇവിടെ ഒരു അപക്ഷയ ഖനിജമായാണ് ടാൻടലൈറ്റ് കാണപ്പെടുന്നത്.

ലോകത്തെ പ്രധാന ടാൻടലൈറ്റ് ഉത്പാദനരാജ്യങ്ങൾ കോങ്ഗോയും നൈജീരിയയുമാണ്. 



</doc>
<doc id="179557" url="https://ml.wikipedia.org/wiki?curid=179557" title="സ്ഥിതികോർജ്ജം">
സ്ഥിതികോർജ്ജം

ഒരു വസ്തുവിനോ അല്ലെങ്കിൽ സംവിധാനത്തിനോ, അതിന്റെ സ്ഥാനം മൂലമോ അല്ലെങ്കിൽ അതിലെ കണികകളുടെ ക്രമീകരണം മൂലമോ ലഭിക്കുന്ന ഊർജ്ജമാണ് സ്ഥിതികോർജ്ജം. ഊർജ്ജത്തിന്റെ SI ഏകകം ജൂൾ ആണ്.


</doc>
<doc id="179567" url="https://ml.wikipedia.org/wiki?curid=179567" title="കാട്ടുപനങ്കാക്ക">
കാട്ടുപനങ്കാക്ക

കാട്ടുപനങ്കാക്ക യുടെ ശാസ്ത്രീയ നാമം Eurystomus orientalis എന്നാണ്. ഇംഗ്ലീഷിൽ Oriental Dollarbird എന്നും Dollar Roller എന്നും വിളിക്കും. ചിറകിൽ നാണയം പോലുള്ള നീല നിറത്തിലുള്ള അടയാളം ഉള്ളതുകൊണ്ടാൺ ഈ പേര്. 

കിഴക്കൻ ഏഷ്യയിലും വടക്കേ ആസ്ത്രേലിയ മുതൽ ജപ്പാൻ വരേയും കാണപ്പെടുന്നു. 

മിക്കപ്പോഴും ഒറ്റയ്ക്കാണ് കാണപ്പെടുക.
30 സെ.മീറ്റർ നീളമുണ്ട്. പ്രായമെത്താത്ത പക്ഷികൾക്ക് കൊക്കിൻ കടുത്ത നിറമാണ്. പ്രായമാവും തോറും കൂടുതൽ ഓറഞ്ചുനിറമാവും.
പ്രാണികളാണ് ഭക്ഷണം. പറക്കുന്നതിനിടയിലാണ്. ഇര പിടുത്തം. ഉയരമുള്ള മരങ്ങളുടെ ഒഴിഞ്ഞകൊമ്പിലിരുന്ന് അവിടെന്ന് പറന്ന് ഇര പിടിക്കും. അല്പ സമയത്തിനുള്ളിൽ അവിടെ തന്നെ തിരിച്ചെത്തും.


</doc>
<doc id="179568" url="https://ml.wikipedia.org/wiki?curid=179568" title="കരിന്തലയൻ‌മീൻ‌കൊത്തി">
കരിന്തലയൻ‌മീൻ‌കൊത്തി

കരിന്തലയൻ മീൻകൊത്തി യുടെ ശാസ്ത്രീയ നാമം Halcyon pileata എന്നും ഇംഗ്ലീഷിലെ പേര് Black-capped Kingfisher എന്നുമാൺ. ഏഷ്യയുടെ ഭൂമദ്ധ്യരേഖയോടടുത്ത ഭാഗങ്ങളിൽ ഭാരതം മുതൽ ചൈന, കൊറിയ, തെക്കു കിഴക്കൻ ഏഷ്യ വരെ കാണപ്പെടുന്നു. അതതു സ്ഥലത്തെ സ്ഥിരതാമസക്കാരാൺ. എന്നാൽ വടക്കുഭാഗത്തുള്ളവർ തണുപ്പുകാലത്ത് ശ്രീലങ്ക, തായ്‌ലാന്റ്, ബൊർണിയോ, ജാവ എന്നിവിടങ്ങിലേക്കൊക്കെ ഇവ ദേശാടനം നടത്താറുണ്ട്. 

ഇതൊരു 28 സെ.മീറ്റർ നീളമുള്ള വലിയ മീങ്കൊത്തിയാണ്. മുതിർന്നകവയ്ക്ക് വയലറ്റു കലർന്ന നീല നിറമുള്ള പുറകും കറുത്ത തലയും തോളും വെള്ളകഴുത്തുമുണ്ട്. അടിവശം ചെങ്കല്ലിന്റെ നിറമാൺ. നല്ല ചുവന്ന നിറത്തിലുള്ള വലിയ കൊക്കും കാലുകളുമുണ്ട്. പറക്കുമ്പോൾ നീലയും കറുപ്പും കലർന്ന ചിറകിൽ വെളുത്ത നിറം കാണാവുന്നതാണ്. 

പൂവനും പിടയും ഒരേ പോലെയാൺ. എന്നാൽ പ്രായമായാത്തവയ്ക്ക് പ്രായപൂർത്തിയായവയുടേതിനേക്കാൾ മങ്ങിയ നിറമാണുള്ളത്.

സാധാരണ വലിയ പ്രാണികളാൺ ഭക്ഷണം. എന്നാൽ കടലിനോടടുത്ത് താമസിക്കുന്നവ മത്സ്യങ്ങളേയും തവളകളേയും ഭക്ഷിക്കും. 
മണ്ണിലുള്ള തുരങ്കമായാണ് കൂടുണ്ടാക്കുന്നത്. ഉരുണ്ട വെളുത്ത 4-5 മുട്ടകളിടും.


</doc>
<doc id="179570" url="https://ml.wikipedia.org/wiki?curid=179570" title="കായൽ‌പൊന്മാൻ">
കായൽ‌പൊന്മാൻ

കായൽ പൊന്മാന്റെ ശാസ്ത്രീയ നാമം Todiramphus chloris എന്നും ഇംഗ്ലീഷ് പേര് Collared Kingfisher, White-collared Kingfisher, Mangrove Kingfisher എന്നൊക്കെയുമാണ്. 
ഇവയെ ചെങ്കടൽ മുതൽ തെക്കെ ഏഷ്യ വരേയും ആസ്റ്റ്രേലിയ മുതൽ പോളിനേഷ്യ വരെ എല്ലായിടത്തും കാണാപ്പെടുന്നു. ഇവയ്ക്ക് 50 ഉപവിഭാഗങ്ങളുണ്ട്.
കായൽ പൊന്മാൻ 22 മുതൽ 29 സെ.മീറ്റർ നീളവും 51 മുതല് 90 ഗ്രാം തൂക്കവുമുണ്ട്. മുകളിലെ നിറം നീല മുതൽ പച്ചവരെയാൺ. അടിവശം വെള്ളയോ മങ്ങിയ നിറമോ ആയിരിക്കും. കഴുത്തിനു ചുറ്റും വെള്ള നിറത്തിലുള്ള അടയാളമുണ്ട്. ചില വിഭാഗങ്ങൾക്ക് കണ്ണിനു മുകളിൽ വെള്ളയോ മങ്ങിയ വെള്ള വരയോ ഉണ്ട്. മറ്റുള്ളവയ്ക്ക് കണ്ണിനും കൊക്കിനും ഇടയിൽ വെളുത്ത പൊട്ടുണ്ട്. 
പിടയ്ക്ക് പൂവനേക്കാൾ പച്ച നിറം കൂടുതലാണ്. 

കുട്ടികൾക്ക് മുതിർന്നവയെ അപേക്ഷിച്ച് മങ്ങിയ നിറമാൺ. കൂടാതെ അടിവശത്ത് ഇരുണ്ട നിറത്തിൽ ചിതമ്പലുപോലുള്ള അടയാളമുണ്ട്. 

കടലിന്നടുത്തുള്ളവയ്ക്ക് ഞണ്ടാണ് പ്രധാന ഭക്ഷണം. മറ്റുള്ളവ പ്രാണികൾ, പുഴുക്കൾ, ഒച്ച്, ചെമ്മിൻ, മത്സ്യം, തവള, പല്ലി എന്നിവയെ ഒക്കെ ഭക്ഷിക്കും. ഇരയെകാത്ത് വളരെ സമയം അനങ്ങാതിരിക്കാൻ അവയ്ക്കാവും. വലിയ ഇരയാണെങ്കിൽ മരക്കൊമ്പിലടിച്ച് അവയെ കീഴ്പ്പെടുത്തും.

കൂട് മരത്തിലെ പൊത്തോ കേടായ മരത്തിൽ മറ്റു പക്ഷികൽ ഉപേക്ഷിച്ച കൂടോ ചിതൽ പുറ്റോ ആവാം. രണ്ടു മുതൽ ഏഴുവരെ ഉരുണ്ട വെളുത്ത മുട്ടകൾ കൂടിന്റെ തറയിലിടും. ഇവ കൂടു തയ്യാറാക്കാനുള്ള ഒരു തരം വസ്തുക്കലും ഉപയോഗിക്കാറില്ല. മുട്ടകൾക്ക് അടയിരിക്കുന്നതും കുട്ടികളെ തീറ്റുന്നതും പിടയും പൂവനും ചേര്ന്നാാൺ. മുട്ട വിരിഞ്ഞ് 44 ദിവസത്തിനുള്ളിൽ കുട്ടികൾ കൂട് ഉപേക്ഷിക്കും. ഒരു വർഷത്തിൽ രണ്ടു വട്ടം മുട്ടയിടും..



</doc>
<doc id="179572" url="https://ml.wikipedia.org/wiki?curid=179572" title="പൊടിപ്പൊന്മാൻ">
പൊടിപ്പൊന്മാൻ

പൊടിപൊന്മാന്റെ ശാസ്ത്രീയ നാമം Alcedo menintingഎന്നും ഇംഗ്ലീഷ് നാമം Blue-eared Kingfisher എന്നുമാണ്. 
16 സെ.മീറ്ററാണ് നീളം. സാധാരണ കുളങ്ങളുടേയും അരുവികളുടേയും അരികിലും 1000 മീറ്റരിൽ താഴെയുള്ള നിത്യഹരിതവനങ്ങളിലും കാണുന്നു.
പൊടിപൊന്മാൻ, രൂപത്തിൽ ചെറിയ മീങ്കൊത്തിയെ പോലെയാണ്. പൊടിപൊൻ‌മാൻ കൂടുതൽ കടുത്ത തെളിച്ചമുള്ള കോബാൾട്ട് നീല നിറത്തിലുള്ള മുകൾ ഭാഗവും നല്ല ചെമ്പിച്ച നിറത്തിലുള്ള അടിഭാഗവുമാണ്. ചെറിയ മീൻകൊത്തിയിൽ കാണപ്പെടുന്ന ചെവി ഭാഗത്തെ തവിട്ട് നിറം ഇവയ്ക്ക് കാണാറില്ല.


</doc>
<doc id="179608" url="https://ml.wikipedia.org/wiki?curid=179608" title="സെല്ലുലോസ്">
സെല്ലുലോസ്

സസ്യലോകത്തിലെ ഏറ്റവും പ്രധാനപ്പെട്ട ബൃഹത്തന്മാത്രയാണ് സെല്ലുലോസ്. അനേകായിരം ഗ്ലൂക്കോസ് തന്മാത്രകൾ ഇണക്കിച്ചേർത്തതാണ് ഒരു സെല്ലുലോസ് ശൃംഖല. പരുത്തി(പഞ്ഞി)യുടെ 95 ശതമാനം സെല്ലുലോസ് ആണ്. വൃക്ഷത്തടികളിലും ഇലകളിലും ലിഗ്നിനുമായി സങ്കരവും സങ്കീർണ്ണവുമായരൂപത്തിൽ കാണപ്പെടുന്നു. ഭക്ഷ്യനാരുകളിലെ മുഖ്യ ഘടകവും സെല്ലുലോസ് തന്നെ.

സെല്ലുലോസിന്റെ രാസ ഘടന ഇപ്രകാരമാണ്: (CHO) 
ഗ്ലൂക്കോസ് തന്മാത്രകളുടെ ശൃംഖലയായതിനാൽ സെല്ലുലോസ്, പോളിസാക്കറൈഡ് ( പഞ്ചസാരയുടെ ബൃഹത് തന്മാത്ര) എന്ന രാസവിഭാഗത്തിൽ പെടുന്നു. ഗ്ലൂക്കോസ് കണ്ണികൾ ഒരു പ്രത്യേക രീതിയിലാണ് ഇണക്കിച്ചേർത്തിരിക്കുന്നത്. ഇതിനെ ബീറ്റ(β)സന്ധി എന്നു പറയുന്നു.സ്റ്റാർച്ചുംഗ്ലൂക്കോസ് തന്മാത്രകളുടെ ശൃംഖലയാണെങ്കിലും ഗ്ലൂക്കോസ് കണ്ണികൾ ആൽഫാ(α)രീതിയിലാണ് കോർത്തിണക്കിയിട്ടുളളത്. സ്റ്റാർച്ചിന്റെയും സെല്ലുലോസിന്റെയും തികച്ചും വ്യത്യസ്തമായ ഭൌതികരാസഗുണങ്ങൾക്ക് ഇതാണ് മുഖ്യകാരണം. 

സെല്ലുലോസ് ശൃംഖലകൾ ക്രമമായി അടുക്കി വെക്കാൻ ബീറ്റ(β)സന്ധികളും അതുമൂലം സാധ്യമാവുന്ന ഹൈഡ്രജൻ സന്ധികളും പ്രേരകമാവുന്നതിനാൽ, ക്രിസ്റ്റലൈനിറ്റിയുടെ തോത് വളരെ ഉയർന്നതാണ്. പരുത്തിപ്പഞ്ഞിയിൽ നിന്നാണ് ഏറ്റവും ദൈർഘ്യമുളള പരുത്തി നാരുകൾ ലഭ്യമാകുന്നത്. 
സെല്ലുലോസിന് ഉതകുന്ന ലായകങ്ങളൊന്നും തന്നെയില്ല.പക്ഷേ, പല ലായകങ്ങളിലും കുതിർത്തിയെടുക്കാനാകും. രാസപ്രക്രിയയിലൂടെ രൂപഭേദം വരുത്തിയാൽ മാത്രമെ ലയിപ്പിക്കാൻ പറ്റു.

പരുത്തിയുടെ 95 ശതമാനവും സെല്ലുലോസ് ആണ്. പരുത്തിനാരുകൾ കൊണ്ടുളള വസ്ത്രങ്ങൾ പല ഗുണങ്ങളുമുണ്ട്. ഈർപ്പം വലിച്ചെടുക്കാനുളള കഴിവ് മുൻപന്തിയിൽ നിൽക്കുന്നു. അതുകൊണ്ട് മറ്റു മനുഷ്യ നിർമ്മിത നാരുകളോടൊപ്പം ഇടകലർത്തി ഉപയോഗിക്കപ്പെടുന്നു. 
മരച്ചീളുകളിൽ നിന്ന് വേർതിരിച്ചുടുക്കപ്പെടുന്ന സെല്ലുലോസാണ് സാധാരണ ഇതിനുപയോഗിക്കാറ്. സെല്ലുലോസിനെ ക്ഷാരലായനിയിൽ ( സോഡിയം ഹൈഡ്രോക്സൈഡ്) കുതിർത്തുകയാണ് ആദ്യം ചെയ്യുന്നത്. ഈ മിശ്രിതമാണ് സോഡാ സെല്ലുലോസ് അഥവാ ആൽക്കലി സെല്ലുലോസ്. ഏതാണ്ട് രണ്ടു മണിക്കൂറോളം ഇപ്രകാരം കുതിർത്തിയശേഷം അധികമുളള ലായകം ഊറ്റിക്കളഞ്ഞ്, സോഡാ സെല്ലുലോസിനെ കൊച്ചു കഷണങ്ങളായോ തരികളായോ രണ്ടാഴ്ച യോളം ഊറക്കിടുന്നു. ഇതിനെ കാർബൺ ഡൈസൾഫൈഡ് ലായകത്തിൽ ചേർത്തിളക്കുകയാണ് അടുത്ത പടി. ഈ മിശ്രിതമാണ് സെല്ലുലോസ് സാന്തേറ്റ്. കടുത്ത ഓറഞ്ചു നിറവും അസഹ്യമായ ദുർഗന്ധവും സെല്ലുലോസ് സാന്തേറ്റിന്റെ പ്രത്യേകതയാണ്. ഈ മിശ്രിതത്തിൽ നിന്ന് കാർബൺ ഡൈസൾഫൈഡ് നീക്കം ചെയ്ത ശേഷം കിട്ടുന്ന മൃദു പിണ്ഡം സോഡിയം ഹൈഡ്രോക്സൈഡ് ലായനിയിൽ ലയിപ്പിക്കുന്നു. ഇതാണ് വിസ്കോസ് സൊല്യൂഷൻ. ഇതിൽ നിന്ന് സെല്ലുലോസ് സ്വയം വേർതിരി്ഞ്ഞു വരാനായി ദിവസങ്ങളെടുക്കും.. 
വിസ്കോസ് സൊല്യൂഷനെ ഫിലിം രൂപത്തിൽ പാകപ്പെടുത്തിയെടുക്കുന്നതാണ് സെല്ലോഫേൻ
വിസ്കോസ് സൊല്യൂഷനിൽനിന്ന് വേർതിരി്ഞ്ഞുകിട്ടുന്ന സെല്ലുലോസ് നാരുകളായി രൂപപ്പെടുത്തുന്നതാണ് വിസ്കോസ് റയോൺ. 
അമ്ലങ്ങളുമായി സെല്ലുലോസിലെ ഹൈഡ്രോക്സിൽ ഗ്രൂപ്പുകൾ രാസപ്രക്രിയയിൽ ഏർപ്പെടുമ്പോഴാണ് സെല്ലുലോസ് എസ്റ്ററുകൾ ഉത്പാദിപ്പിക്കപ്പെടുന്നത്. 

മീഥൈൽ സെല്ലുലോസ്, ഈഥൈൽ സെല്ലുലോസ് കാർബോക്സി മീഥൈൽ സെല്ലുലോസ്, എന്നിവയാണ് ഈ വിഭാഗത്തിൽ പ്രധാനപ്പെട്ടവ. 
വെളളത്തിൽ ലയിക്കുന്ന ഇവയെല്ലാം ഭക്ഷണയോഗ്യമാണ്. പല ആഹാരവസ്തുക്കളും കുറുക്കിയെടുക്കാനും(thickening agent) കുഴമ്പു പരുവത്തിൽ(emulsifying agent) ആക്കാനുമായി ഇവ ഉപയോഗപ്പെടുന്നു.



</doc>
<doc id="179611" url="https://ml.wikipedia.org/wiki?curid=179611" title="ടാബർനാകിൾ">
ടാബർനാകിൾ

വാഗ്ദത്ത ഭൂമിയിലേക്കുള്ള യാത്രാമധ്യേ, യഹൂദർ മരുഭൂമിയിൽ താത്കാലികമായി നിർമിച്ച ആരാധനാകൂടാരമാണ് ടാബർനാകിൾ. മോശെയുടെ നിർദ്ദേശപ്രകാരം ബെസലേൽ എന്ന ശില്പിയാണ് ടാബർനാകിൾ നിർമിച്ചത് എന്ന് പുറ. 36 : 2-ൽ പറയുന്നു. ഈ ആരാധനാലയം സ്ഥിതി ചെയ്തിരുന്നത് മരുഭൂമിയിലെ യഹൂദ പാളയത്തിന്റെ മധ്യത്തിലായിരുന്നു എന്നും (പുറ. 25-31, 35-40), പുറത്തായിരുന്നു എന്നുമുള്ള (പുറ. 33:7) രണ്ടു പരാമർശങ്ങൾ ബൈബിളിൽ കാണുന്നുണ്ട്.

കരുവേലകത്തടി കൊണ്ടുള്ള ചട്ടക്കൂടും ലിനൻ വിരികളും ഉപയോഗിച്ചാണ് വിശുദ്ധ കൂടാരം നിർമിച്ചിരുന്നത്. ലിനൻ തിരശീലകൾ ഉപയോഗിച്ച് വിശുദ്ധ കൂടാരത്തെ പവിത്രസ്ഥാനം, പരമപവിത്രസ്ഥാനം എന്ന് രണ്ടായി പകുത്തിരുന്നു. പവിത്രസ്ഥാനത്ത് കാഴ്ചയപ്പം വയ്ക്കുന്ന മേശ, ധൂപപീഠം, 'മെനോറ' എന്ന പേരിൽ അറിയപ്പെടുന്ന സുവർണ മെഴുകുതിരിക്കാല് എന്നിവയും പരമപവിത്ര സ്ഥാനത്ത് സാക്ഷ്യപേടകവും (പത്ത് കൽപനകൾ ആലേഖനം ചെയ്ത സാക്ഷ്യപലകകൾ അടങ്ങുന്ന പേടകം) സൂക്ഷിച്ചിരുന്നു. കരുവേലകത്തടി കൊണ്ട് നിർമ്മിച്ച പേടകത്തിനുമുകളിൽ തങ്ക കൃപാസനവുമുണ്ടായിരുന്നു. കൃപാസനത്തിന്റെ രണ്ടറ്റത്തുമായി സ്വർണം കൊണ്ടുള്ള മാലാഖാരൂപങ്ങൾ പ്രതിഷ്ഠിച്ചിരുന്നു. പ്രായശ്ചിത്തദിനമായ യോംകിപ്പൂരിന് മാത്രമാണ് ഉന്നതപുരോഹിതൻ പരമപവിത്രസ്ഥാനത്തു പ്രവേശിച്ചിരുന്നത്. "ഇസ്രായേൽ ജനങ്ങളുടെ യാത്രകളിലെല്ലാം അവരുടെ കൺമുമ്പാകെ, പകൽസമയത്ത് വിശുദ്ധകൂടാരത്തിന്മേൽ യഹോവയുടെ മേഘവും രാത്രിയിൽ വിശുദ്ധകൂടാരത്തിനുമേൽ അഗ്നിയും ഉണ്ടായിരുന്നു" എന്ന് പുറ. 40:38-ൽ പറയുന്നു.

റോമൻ കത്തോലിക്കാ ദേവാലയങ്ങളിൽ നേർച്ചയപ്പം വയ്ക്കുന്ന താലത്തിനും ടാബർനാകിൾ എന്നു പറയാറുണ്ട്. മനുഷ്യശരീരം, കപ്പൽപ്പായ്മരത്തിന്റെ കീഴ്ഭാഗം ഉറപ്പിക്കാനുള്ള കുഴി, താത്ക്കാലിക വാസസ്ഥാനം എന്നീ അർഥങ്ങളിലും ടാബർനാകിൾ എന്ന പദം പ്രയോഗത്തിലുണ്ട്. 



</doc>
<doc id="179615" url="https://ml.wikipedia.org/wiki?curid=179615" title="ദ സ്റ്റോണിംഗ് ഓഫ് സൊറായ എം">
ദ സ്റ്റോണിംഗ് ഓഫ് സൊറായ എം

സൈറസ് നൌരസ്തേ സംവിധാനം ചെയ്ത് 2008 ൽ പുറത്തിറങ്ങിയ അമേരിക്കൻ -ഇറാനിയൻ ചലച്ചിത്രം ആണ് ദ സ്റ്റോണിംഗ് ഓഫ് സൊറായ എം(). ഫ്രഞ്ച് ഇറാനിയൻ പത്രപ്രവർത്തകനായ ഫ്രെയ്ഡൊൺ സഹെബ്ജാം എഴുതിയ ല ഫെമ്മെ ലപ്പീഡി(1990/ഫ്രഞ്ച്) എന്ന ഇറാനിൽ നിരോധിക്കപ്പെട്ട നോവലിനെ ആസ്പദമാക്കിയാണ് ഈ സിനിമ എടുത്തിട്ടുള്ളത്.

നിരവധി അന്താരാഷ്ട്ര മേളകളിൽ പ്രദർശിപ്പിക്കുകയും ബോക്സാപ്പീസിൽ വൻ തോതിൽ പണം വാരിക്കൂട്ടുകയും ചെയ്ത ദ സ്റോണിംഗ് ഓഫ് സൊറായ എം ലോകമെമ്പാടുമുള്ള സ്വാതന്ത്യ്രവാദികളെ പ്രകോപിപ്പിച്ചു. യൂറോപ്പിൽ വ്യാപകമായ ബുർഖാ നിരോധനത്തിലൂടെ മുസ്ളിം സ്ത്രീകളെ സ്വതന്ത്രരാക്കുക എന്ന മതനിരപേക്ഷ/രക്ഷാകർതൃ ആശയത്തിന് പ്രാബല്യം കിട്ടുന്നതിനിടയിലാണ് ഇത്തരത്തിലുള്ളൊരു റിയൽ സ്റോറി ചലച്ചിത്രരൂപത്തിൽ പ്രചരിച്ചതും.
2008 ലെ ടൊറന്റോ അന്താരാഷ്‌ട്ര ഫിലിം ഫെസ്റിവലിൽ ഓഡിയൻസ് ചോയ്സ് അവാർഡ്‌ ലഭിച്ചു ഈ ചിത്രത്തിന് .



</doc>
<doc id="179620" url="https://ml.wikipedia.org/wiki?curid=179620" title="പോളി എഥിലീൻ">
പോളി എഥിലീൻ

എഥിലീൻ (CH=CH) എന്ന വാതകത്തെ രാസത്വരകത്തിന്റെ സാന്നിധ്യത്തിൽ താപവും സമ്മർദ്ദവും ഉപയോഗിച്ച് പോളിമറീകരികരിച്ചാണ് പോളിഎഥിലീൻ അഥവാ പോളിഥീൻ ഉണ്ടാക്കിയെടുക്കുന്നത്. ഈ രാസപ്രക്രിയയിൽ മാറ്റങ്ങൾ വരുത്തി, പല തരത്തിലുമുളള പോളിഎഥിലീൻ ഉണ്ടാക്കാം.; 
പോളിഎഥിലീൻ ഒരു തെർമോപ്ലാസ്റ്റിക് പോളിമറാണ്. വിവിധ രൂപങ്ങളിൽ വിവിധ മേഖലകളിൽ പോളിഎഥിലീൻ നമുക്ക് പ്രയോജനപ്പെടുന്നു.

Linear Low Density Poly Ethylene എന്നാണ് മുഴുവൻ പേര്. എഥിലീനിനോടൊപ്പം 1-ബ്യൂട്ടീൻ, 1-ഹെക്സീൻ, 1-ഒക്റ്റേൻ, എന്നീ സഹഏകകങ്ങളും ചേർത്ത് പോളിമറീകരിക്കുന്നു. ഋജുവായ അധികം ദൈർഘ്യമില്ലാത്ത ശൃംഖലകൾക്ക് വളരെ കുറിയ, ഏതാനും ശാഖകളും കാണുന്നു. 0.915 സാന്ദ്രത ഏതാണ്ട് 0.915–0.925 g/cm. കനം കുറഞ്ഞ സഞ്ചികൾ, ഷീറ്റുകൾ, ഫിലിം എന്നിവ നിർമ്മിക്കാനുതകുന്നു. മുഖ്യമായും പാക്കിംഗിനാണ് എൽ.എൽ.ഡിപിഇ ഉപയോഗപ്പെടുന്നത്. 
നീണ്ടതും നിബിഡവുമായ ശാഖകളുളള ശൃംഖലകളാണ് എൽ.ഡിപിഇയുടെ (Low Density Poly Ethylene) പ്രത്യേകത. ശാഖകൾ കാരണമാണ് സാന്ദ്രത കുറയുന്നത്. ശരാശരി സാന്ദ്രത 0.910–0.940 g/cm. മൃദുവെങ്കിലും ഉറപ്പുളള കുപ്പികളും ഡപ്പികളും, സഞ്ചികളും,ഷീറ്റുകളും, ഫിലിമും ഉണ്ടാക്കാൻ പ്രയോജനപ്പെടുന്നു.

മുഴുവൻ പേര് High Density Poly Ethylene എന്നാണ്. ദൈർഘ്യമേറിയ, ശാഖകളില്ലാത്ത ശൃംഖലകളാണ് ഈ ഇനത്തിന്റെ ലക്ഷണം. സാന്ദ്രത ഏതാണ്ട് 0.941 g/cm. ഉറപ്പും കാഠിന്യവുമുളള കുപ്പികളും ഡപ്പികളും എച്ഡിപിഇ കൊണ്ടാണ് സാധാരണയായി ഉണ്ടാക്കുന്നത്. 

Ultra High Molecular Weight Poly Ethylene (അൾട്രാ ഹൈ മോളിക്യൂലാർ വെയ്റ്റ് പോളി എഥിലീൻ,) എന്നാണ് വിസ്തരിച്ച പേര്. 
ഒരു ലക്ഷത്തോളം എഥിലീൻ തന്മാത്രകളടങ്ങിയ ദൈർഘ്യമേറിയ ശൃംഖലകൾ ഈ പദാർത്ഥത്തിന് ഉറപ്പും ദൃഢതയും പ്രദാനം ചെയ്യുന്നു. ഭാരവാഹന ക്ഷമതയുളള ഉരുപ്പടികൾ നിർമ്മിക്കാൻ ഉതകുന്നു. ഉദാഹരണത്തിന് കൃത്രിമ ശ്രോണീ ഫലകം ( Hip bone implant) ഈ ഇനം പോളി എഥിലീൻ കൊണ്ടാണ് ഉണ്ടാക്കുന്നത്. 


</doc>
<doc id="179621" url="https://ml.wikipedia.org/wiki?curid=179621" title="കോലങ്ങൾ">
കോലങ്ങൾ

കെ.ജി. ജോർജ്ജിന്റെ സംവിധാനത്തിൽ 1981 ൽ പുറത്തിറങ്ങിയ ചലച്ചിത്രം ആണ് കോലങ്ങൾ. പി.ജെ. ആന്റണി എഴുതിയ 'ഒരു ഗ്രാമത്തിന്റെ ആത്മാവ്'എന്ന കഥയെ ആസ്പദമാകിയാണ് ഇ സിനിമ നിർമ്മിച്ചിട്ടുള്ളത്.

മധ്യതിരുവിതാംകൂർ ഗ്രാമത്തിലെ ക്രിസ്ത്യാനികളുടെ ജീവിതത്തിന്റെ പച്ചയായ ആവിഷ്കാരമാണ് കോലങ്ങളിലുടെ ദൃശ്യവൽക്കരിച്ചത്. 
annavi rajan-chacko
m c suraj-raman nair

അഭിനയത്തിന് രാജം കെ നായർക്ക് മികച്ച രണ്ടാമത്തെ സഹനടിക്കുള്ള അവാർഡ് കിട്ടി.


</doc>
<doc id="179625" url="https://ml.wikipedia.org/wiki?curid=179625" title="സുക്കോത്ത്">
സുക്കോത്ത്

യഹൂദരുടെ മൂന്നു തീർത്ഥാടകപ്പെരുന്നാളുകളിലൊന്നാണ് സുക്കോത്ത്. കൂടാരപ്പെരുന്നാൾ അഥവാ ടാബർനാകിൾസ് ഉത്സവം (Feast of Tabernacle) എന്ന പേരിലും ഈ ആഘോഷം അറിയപ്പെടുന്നു. ടാബർനാകിൾ എന്ന പദത്തിനർഥം താത്കാലിക വാസസ്ഥാനം എന്നാണ്.

ഹീബ്രു ഭാഷയിൽ സുക്കോത്ത് (സുക്ക-കുടിൽ) എന്നു പറയുന്നു. യഹൂദരുടെ ഒരു പ്രധാന ശരത്കാല ആഘോഷമായ ടാബർനാകിൾ വിളവെടുപ്പുത്സവം കൂടിയാണ്. യഹൂദകലണ്ടറിലെ ഏഴാമത്തെ മാസമായ "തിഷ്റി" 15-ന്ആരംഭിക്കുന്ന സുക്കോത്ത് ഏഴു ദിവസം നീണ്ടു നിൽക്കാറുണ്ട്. എട്ടാം ദിവസത്തെ ഉത്സവത്തിന് "ഷെമിനി അത്സെരിത്" (Shemini Atzeret) എന്നാണ് പേര്. "സിംചത്ത്തോറ" എന്നറിയപ്പെടുന്ന മറ്റൊരാഘോഷവും എട്ടാം ദിവസം നടത്തിപ്പോരുന്നു. ചില യഹൂദവിഭാഗങ്ങൾ ഒമ്പതാം ദിവസമാണ് "സിംചത്ത് തോറ" ആഘോഷിക്കാറുള്ളത്. യഹൂദരുടെ മതാചാരപ്രകാരം പരസ്പരം ബന്ധപ്പെട്ടു നിൽക്കുന്ന ആഘോഷങ്ങളാണ് സുക്കോത്ത്, അത്സെരിത്, സിംചത്ത് തോറ എന്നിവ.

രണ്ടു പ്രധാന ചടങ്ങുകൾ ഉൾപ്പെട്ടതാണ് സുക്കോത്ത് ഉത്സവം. "സുക്കാ" എന്ന പേരിൽ അറിയപ്പെടുന്ന കുടിലിൽ പാർക്കുക എന്നതാണ് ഇതിന്റെ ആദ്യത്തെ ചടങ്ങ്. ഇതിനായി വീട്ടുമുറ്റത്ത് കുടിലുകൾ നിർമ്മിക്കുന്നു. മൂന്നു ഭിത്തികൾ ഉള്ള ഈ കുടിലിന് മേൽക്കൂര ഉണ്ടായിരിക്കുകയില്ല, വയ്ക്കോൽ കൊണ്ടോ ഇലകൾ കൊണ്ടോ മുകൾഭാഗം മൂടിയിരിക്കും. ഉത്സവനാളുകളിൽ ഈ കുടിലിനുള്ളിലാണ് ആഹാരം പാകം ചെയ്തു കഴിക്കുന്നത്. ഉഷ്ണമേഖലയിൽ യഹൂദർ ഈ കുടിലിനുള്ളിൽ തന്നെ അന്തിയുറങ്ങുകയും ചെയ്യാറുണ്ട്. കുടിലിൽ പാർക്കുന്നതിന്റെ പ്രാധാന്യം ലേവിയർ 23:42, 43-ൽ ഇങ്ങനെ രേഖപ്പെടുത്തിയിരിക്കുന്നു- "ഏഴു ദിവസം നിങ്ങൾ കൂടാരങ്ങളിൽ പാർക്കണം..." ഈജിപ്തു ദേശത്തുനിന്ന് ഇസ്രായേൽ ജനതയെ കൊണ്ടുപോന്നപ്പോൾ, ഞാൻ, അവരെ കൂടാരങ്ങളിൽ പാർപ്പിച്ചിരുന്നു എന്ന് നിങ്ങളുടെ സന്തതി പരമ്പരകൾ ഗ്രഹിക്കാൻ വേണ്ടിയാണ് ഇത്. ഭൗതികസുഖങ്ങളുടെ നശ്വരതയെക്കുറിച്ച് മനുഷ്യനെ ബോധവാനാക്കുവാൻ വേണ്ടിയാണ് കുടിലുകളിൽ പാർക്കണം എന്ന നിർദ്ദേശം നൽകിയിരിക്കുന്നത് എന്ന് മതപണ്ഡിതന്മാർ ഈ ആചാരത്തെ വ്യാഖ്യാനിക്കുന്നു. ബൈബിളിലെ കഥാപാത്രങ്ങൾ സുക്കോത്ത് നാളുകളിൽ കുടിലുകൾ സന്ദർശിക്കുമെന്നൊരു വിശ്വാസം നിലവിലുണ്ട്. തന്മൂലം ഇവരെ പ്രീതിപ്പെടുത്തുവാനെന്ന സങ്കല്പത്തിൽ സ്വാഗതഗീതങ്ങൾ ആലപിക്കുക പതിവാണ്. ചെറുനാരകം, അരളി, കൊളുന്ത് എന്നീ ചെടികളുടെ ചെറുചില്ലകളും കുരുന്നു പനയോലയും ഉപയോഗിച്ചുള്ളതാണ് സുക്കോത്ത് ഉത്സവത്തിന്റെ രണ്ടാമത്തെ പ്രധാനചടങ്ങ്. ആരാധനായോഗങ്ങളിൽ ഇവ മുകളിലേക്കും താഴേയ്ക്കും നാല് ദിശകളിലേക്കും വീശുന്നു. ദുഷ്ടശക്തികളെ അകറ്റി ദൈവത്തിന്റെ സർവാധിപത്യം ഉറപ്പാക്കുവാനാകും എന്ന വിശ്വാസമനുസരിച്ചാണ് ഈ അനുഷ്ഠാനം നിർവഹിക്കുന്നത്. നല്ല വിളവ് കൊയ്തെടുക്കാൻ സാധിക്കുന്നതിന്റെ നാന്ദി സൂചകമായാണ് ഈ ചടങ്ങ് നടത്തുന്നത് എന്നും ചിലർ അഭിപ്രായപ്പെടുന്നു.

എട്ടാം ദിവസമായ 'ഷെമിനി അത്സെരിതി'ൽ മഴയ്ക്കുവേണ്ടി പ്രത്യേകം പ്രാർഥന നടത്തുന്നു. തോറ വായനയുടെ ഒരു വാർഷികചക്രത്തിന്റെ അവസാനവും പുതിയ ചക്രത്തിന്റെ ആരംഭവും കുറിക്കുന്നതാണ് "സിംചത്ത് തോറ" ആഘോഷം. തോറ വായനയുടെ വാർഷിക ചക്രം അവസാനിപ്പിക്കുന്ന വ്യക്തിയെ തോറയുടെ മണവാളൻ എന്നും പുതിയ ചക്രം ആരംഭിക്കുന്ന വ്യക്തിയെ ഉൽപ്പത്തിയുടെ മണവാളൻ എന്നും പറയുന്നു. 




</doc>
<doc id="179633" url="https://ml.wikipedia.org/wiki?curid=179633" title="ടാബോ">
ടാബോ

ഹിമാചൽ പ്രദേശിലെ ലാഹുൽ ആൻഡ് സ്പിറ്റി ജില്ലയിലുള്ള ഒരു ഭൂപ്രദേശമാണ് ടാബോ. ടാബോയിലെ ബുദ്ധവിഹാരം വളരെ പ്രശസ്തമാണ്. സ്പിറ്റി (Spiti) നദിക്കരയിൽ ലോയർ സ്പിറ്റി പ്രദേശത്താണ് ഈ ബുദ്ധവിഹാരം സ്ഥിതി ചെയ്യുന്നത്. ടിബറ്റൻ ബുദ്ധമത പണ്ഡിതനും മതനേതാവുമായിരുന്ന റിങ് ചാൻ സാങിന്റെ നേതൃത്വത്തിലാണ് എ.ഡി. 900-ൽ ടാബോ ബുദ്ധവിഹാരം പണികഴിപ്പിച്ചത്. 17 വർഷങ്ങളോളം ഇന്ത്യയിൽ താമസിച്ച ഇദ്ദേഹം കശ്മീരി ബുദ്ധകലാകാരന്മാരുടെ സഹായത്തോടെ നൂറോളം ബുദ്ധവിഹാരങ്ങൾ പണികഴിപ്പിച്ചിട്ടുണ്ട്.

ഹിമാചൽ പ്രദേശിലെ ബുദ്ധവിഹാരങ്ങളും ആശ്രമങ്ങളും വളരെ പണ്ടു മുതൽക്കേ ശ്രദ്ധേയമാണ്. ഇവയിൽ ഏറ്റവും മനോഹരമായ വിഹാരമാണ് ടാബോയിലുള്ളത്. ഈ ബുദ്ധവിഹാരത്തിലെ കലാസുന്ദരങ്ങളായ ചുവർ ചിത്രങ്ങൾ കേടുകൂടാതെ സംരക്ഷിക്കപ്പെട്ടിരിക്കുന്നു. അപൂർവങ്ങളായ ചുവർ ചിത്രങ്ങളാൽ അലംകൃതമായ ടാബോ സന്ദർശിക്കാൻ വർഷം തോറും ധാരാളം സന്ദർശകർ ഇവിടെ എത്താറുണ്ട്.

ടിബറ്റൻ ബുദ്ധമതത്തിന്റെ സ്വാധീനം ടാബോയിലെ ബുദ്ധവിഹാരങ്ങളിലും ഇവിടത്തെ മനോഹരങ്ങളായ ചിത്രങ്ങളിലും വ്യക്തമായി പ്രതിഫലിക്കുന്നു. വിഹാരത്തിലും ചുറ്റുമുള്ള മതിലുകളിലും കാണുന്ന "ഫ്രെസ്കോസ്"(frescos) എന്ന പേരിലറിയപ്പെടുന്ന പ്രത്യേകയിനം ചുവർ ചിത്രങ്ങളിൽ ശ്രീബുദ്ധന്റെ ജീവചരിത്രം ആലേഖനം ചെയ്തിരിക്കുന്നു. അജന്താ ഗുഹകളിൽ കാണുന്ന ചുവർ ചിത്രങ്ങളോട് ഇവയ്ക്ക് സാദൃശ്യമുണ്ട്. റിങ് ചാൻ സാങ് പോയുടെയും മറ്റു പ്രധാന ബുദ്ധനേതാക്കളുടെയും ചിത്രങ്ങളും ഇതിൽ ഉൾപ്പെടുന്നു.



</doc>
<doc id="179639" url="https://ml.wikipedia.org/wiki?curid=179639" title="ഒക്സിയാന്തസ്">
ഒക്സിയാന്തസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സാണ് ഒക്സിയാന്തസ് - Oxyanthus. 



</doc>
<doc id="179643" url="https://ml.wikipedia.org/wiki?curid=179643" title="ഒക്സിയാന്തസ് മോണ്ടനസ്">
ഒക്സിയാന്തസ് മോണ്ടനസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ ഒക്സിയാന്തസിലെ ഒരു സ്പീഷിസാണ് ഒക്സിയാന്തസ് മോണ്ടനസ് - Oxyanthus montanus. കാമറൂണിലും ഇക്വറ്റോറിയൽ ഗിനിയയിലുമാണ് ഇവ കണ്ടെത്തിയിട്ടുള്ളത്. ഉഷ്ണമേഖലാ പ്രദേശങ്ങളിലും ഉഷ്ണമേഖലയോടടുത്ത പ്രദേശങ്ങളിലും താഴ്ന്ന വന പ്രദേശങ്ങളിലാണ് ഇവ കൂടുതലായുള്ളത്. എന്നാൽ പർവ്വതപ്രകൃതമായ ഭൂപ്രദേശങ്ങളിലും ഇവയെ കണ്ടെത്തിയിട്ടുണ്ട്. ആവാസമേഖലയിൽ ഇവ വംശനാശം നേരിടുന്നു. 



</doc>
<doc id="179655" url="https://ml.wikipedia.org/wiki?curid=179655" title="ട്രൈക്കൂറിസ്">
ട്രൈക്കൂറിസ്

കശേരുകികളിലെ ഒരിനം പരാദവിര ആണ് ട്രൈക്കൂറിസ്. ട്രൈക്കോകെഫാലിഡ ഗോത്രത്തിലെ ട്രൈക്കൂറോയ്ഡിയ അതികുടുംബത്തിൽപ്പെടുന്നു. ശാസ്ത്രനാമം: ട്രൈക്കൂറിസ് ട്രൈക്കിയൂറ (Trichuris trichiura). 'ചാട്ടവിര' എന്ന പേരിലും ഇത് അറിയപ്പെടുന്നു. ആൺ പെൺ വിരകളുടെ ചാട്ടയുടെ ആകൃതിയാണ് ഈ പേരിനു നിദാനം.

ഏകദേശം 35 മില്ലി മീറ്ററോളം നീളമുള്ള വിരകളായതിനാൽ ഇവയെ പെട്ടെന്ന് കാണാൻ കഴിയും. ഇവയുടെ ശരീരത്തിന് പ്രകടമായ രണ്ടു ഭാഗങ്ങളുണ്ട്; ഗ്രസികയും (oesophagus) അനുബന്ധഗ്രന്ഥികളും (sitchosome) ഉള്ള നീളംകൂടി വീതികുറഞ്ഞ മുന്നറ്റവും, പ്രത്യുത്പാദനാവയവങ്ങളുള്ള വീർത്ത പിന്നറ്റവും. മലിനമായ ഭക്ഷണം, പ്രത്യേകിച്ചും പാചകം ചെയ്യാതെ ഭക്ഷിക്കുന്ന പച്ചക്കറികൾ എന്നിവയിൽ പറ്റിയിരിക്കുന്ന വിരയുടെ മുട്ടകളാണ് ചാട്ടപ്പുഴു രോഗത്തിനു കാരണമാകുന്നത്. ആതിഥേയരുടെ കുടലിൽ വച്ച് മാത്രമേ മുട്ടവിരിയാറുള്ളൂ. പ്രായപൂർത്തിയെത്തിയ വിരകൾ കുടലിൽ പറ്റിപ്പിടിച്ചിരിക്കും. ആതിഥേയരുടെ മലത്തിൽ കൂടിയാണ് വിരയുടെ മുട്ടകൾ പുറത്തുവരുന്നത്. 20 ദിവസം കൊണ്ട് മുട്ടവിരിഞ്ഞ് പൂർണവളർച്ചയെത്തിയ വിരകളായിത്തീരുന്നു.


</doc>
<doc id="179659" url="https://ml.wikipedia.org/wiki?curid=179659" title="ഐ.ആർ.സി.">
ഐ.ആർ.സി.

ഒരു കൂട്ടം ആളുകളുമായി തത്സമയം ഇന്റർനെറ്റ്‌ അല്ലെങ്കിൽ ഒരു നെറ്റ്‌വർക്ക് ഉപയോഗിച്ച് ചാറ്റ് ചെയ്യാൻ സഹായിക്കുന്ന ഒരു പ്രോട്ടോകോൾ ആണ് ഐ.ആർ.സി. അഥവാ ഇന്റർനെറ്റ് റിലേ ചാറ്റ് . 1988 ആഗസ്റ്റിൽ ജർക്കോ ഒയികരിനേൻ (Jarkko Oikarinen) ആണ് ഈ സംവിധാനം രൂപപ്പെടുത്തിയത്. ക്ലയന്റ് സോഫ്റ്റ്‌വെയർ നമ്മുടെ കമ്പ്യൂട്ടറിൽ ഇൻസ്റ്റാൾ ചെയ്താൽ മാത്രമേ ഐ.ആർ.സി ഉപയോഗിച്ച് ചാറ്റ് ചെയ്യാൻ സാധിക്കുകയുള്ളൂ.




</doc>
<doc id="179680" url="https://ml.wikipedia.org/wiki?curid=179680" title="ഇന്ത്യ-ചൈന യുദ്ധം">
ഇന്ത്യ-ചൈന യുദ്ധം

ഇന്ത്യയും ചൈനയും തമ്മിൽ 1962 ൽ നടന്ന അതിർത്തി തർക്കത്തെ തുടർന്നുള്ള യുദ്ധമാണ് ഇന്ത്യ-ചൈന യുദ്ധം(Hindi: भारत-चीन युद्ध Bhārat-Chīn Yuddh)(simplified Chinese: 中印边境战争; traditional Chinese: 中印邊境戰爭; pinyin: Zhōng-Yìn Biānjìng Zhànzhēng).ഹിമാലയൻ അതിർത്തി തർക്കമാണ് ഈ യുദ്ധത്തിന് പ്രധാന കാരണം.ഇന്ത്യ ദലൈലാമക്ക് അഭയം നൽകിയതും യുദ്ധത്തിന് കാരണമായി പറയപ്പെടുന്നു.

1962 ഒക്ടോബർ 20- ന് തുടങ്ങിയ യുദ്ധം നവംബർ 21ന് ചൈന വെടിനിർത്തൽ പ്രഖ്യാപിച്ചതോടെ അവസാനിച്ചു. അതിനോടൊപ്പം ചൈന തർക്കപ്രദേശത്ത് നടത്തിയ മുന്നേറ്റത്തിൽ നിന്നും പിന്മാറാനും തയ്യാറായി. 


</doc>
<doc id="179689" url="https://ml.wikipedia.org/wiki?curid=179689" title="ടാർ വീഡ്">
ടാർ വീഡ്

കമ്പോസിറ്റെ (Compositae) കുടുംബത്തിൽപ്പെടുന്ന ഒരു കളസസ്യമാണ് സ്റ്റാർ വീഡ്. ശാസ്ത്രനാമം: മാഡിയ എലിഗൻസ് ("Madia elegans"). കാലിഫോർണിയൻ പ്രദേശങ്ങളിലെ തരിശുസ്ഥലങ്ങളിലും മലഞ്ചരിവുകളിലും ധാരാളമായി വളരുന്നു. കേരളത്തിൽ ഇത് പൂന്തോട്ടങ്ങളിൽ ഒരു അലങ്കാരസസ്യമായി നട്ടുവളർത്തുന്നുണ്ട്.

ഏകവർഷിയോ ചിരസ്ഥായിയോ ആയി വളരുന്ന ടാർ വീഡിന് ഒരു പ്രത്യേക ഗന്ധവും പശിമസ്വഭാവവുമുണ്ട്. ഇവ 60-65 സെ.മീ. ഉയരത്തിൽ വളരും. ഇലകൾക്ക് വീതി കുറവാണ്. 75-130 മി. മീ. നീളമുണ്ടായിരിക്കും. കമ്പോസിറ്റെ കുടുംബത്തിന്റെ സവിശേഷ പുഷ്പമഞ്ജരിയാണ് ഇവയിൽ കാണപ്പെടുന്നത്. 9 മി.മീ. വ്യാസമുള്ള പുഷ്പമഞ്ജരിക്ക് നീളം കൂടിയ ഞെട്ടാണുള്ളത്. വൈകുന്നേരത്തോടെ വിരിയുന്ന പുഷ്പങ്ങൾ പിറ്റേന്ന് ഉച്ചസമയത്തിനു മുമ്പേ വാടിപ്പോകുന്നു.

കിഴക്കൻ യു.എസിലെ മാഡിയ സറ്റെവ എന്ന ചെടിയും ടാർ വീഡ് എന്നറിയപ്പെടുന്നു. ഒന്നര മീറ്ററോളം ഉയരത്തിൽ വളരാറുള്ള ഇതിന്റെ പുഷ്പമഞ്ജരി 13 മി. മീ. വ്യാസമുള്ളതാണ്. 



</doc>
<doc id="179691" url="https://ml.wikipedia.org/wiki?curid=179691" title="പോളിയെസ്റ്റർ">
പോളിയെസ്റ്റർ

മനുഷ്യനിർമ്മിതമായ പോളിമറുകളിൽ ഒരു മുഖ്യ വിഭാഗം ആണ് പോളിയെസ്റ്റർ. ശൃംഖലയിൽ ഏകകങ്ങളെ ഇണക്കിച്ചേർത്തിരിക്കുന്നത് എസ്റ്റർ ഗ്രൂപ്പിലൂടെയാകയാലാണ് ഇവയ്ക്ക് പോളിയെസ്റ്റർ. എന്ന പേർ.

പോളിയെസ്റ്റർ വിഭാഗത്തിൽ, പോളി എഥിലീൻ ടെറാഥാലേറ്റ് ആണ് ഏറ്റവും പ്രധാനപ്പെട്ടത്.
പോളിയെസ്റ്റർ ഫൈബറും, പെറ്റ്(PET)എന്ന ചുരുക്കപ്പേരിൽ പരക്കെ അറിയപ്പെടുന്ന തെർമോപ്ലാസ്റ്റിക്കും പോളി എഥിലീൻ ടെറാഥാലേറ്റ് ആണ്.

എഥിലീൻ ഗ്ലൈക്കോൾ എന്ന ആൽക്കഹോളിന്റെയും ടെറാഥാലിക് അമ്ലത്തിന്റെയും തന്മാത്രകൾ ഒന്നിനുപുറകെ ഒന്നായി സംയോജിപ്പിച്ചാണ് പോളി എഥിലീൻ ടെറാഥാലേറ്റ് എന്ന പോളിയെസ്റ്റർ ഉണ്ടാക്കുന്നത്. ഈ സംയോജനരീതിയെ പടിപ്പടിയായുളള പോളിമറീകരണം (stepwise polymerization) എന്നും സാന്ദ്രീകൃത പോളിമറീകരണം (condensation polymerization) എന്നും പറയുന്നു. ടെറാഥാലിക് അമ്ലത്തിലെ ഫിനൈൽ വളയങ്ങൾ മുറുക്കവും ഉറപ്പും പ്രദാനം ചെയ്യുന്നു. സാധാരണ ഗതിയിൽ പോളിയെസ്റ്റർ semi crystalline വിഭാഗത്തിലാണ് പെടുന്നത്. എന്നാൽ ഉത്പാദനരീതിയിൽ മാറ്റങ്ങൾ(വരുത്തി, ക്രിസ്റ്റലിനിറ്റി തീരെകുറഞ്ഞ സുതാര്യമായ പെറ്റും നിർമ്മിക്കാം.

ആഗോളതലത്തിൽ ഉത്പാദിപ്പിക്കപ്പെടുന്ന പോളിയെസ്റ്ററിന്റെ സിംഹഭാഗവും നാരുകളുണ്ടാക്കാനാണുപയോഗപ്പെടുന്നത്.
എളുപ്പത്തിൽ വളയാത്ത, മുറുക്കമുളള പോളിയെസ്റ്റർ നാരുകൾ കൊണ്ടുണ്ടാക്കുന്ന വസ്ത്രങ്ങളിൽ ചുളിവുകൾ വീഴുന്നില്ല. എന്നാൽ ഉചിതമായ തോതിൽ ചൂടുപയോഗിച്ച് സ്ഥിരമായ മടക്കുകൾ((permananet crease) ഉണ്ടാക്കിയെടുക്കാം. ഇതൊക്കെ നല്ലകാര്യങ്ങളാണെങ്കിലും, ഈർപ്പം, ഒട്ടും വലിച്ചെടുക്കാത്തതിനാൽ ഏറെ നേരം ധരിക്കുമ്പോൾ അസ്വസ്ഥതയുളവാക്കുന്നു. മാത്രമല്ല, സ്റ്റാറ്റിക് ഇലക്ട്രിസിറ്റിയുടെ പ്രശ്നവുമുണ്ട്. ഈ ന്യൂനതകൾ പരിഹരിക്കാനായിട്ടാണ് പരുത്തിനാരുകളുമായി ഇടകലർത്തി നെയ്തെടുത്ത തുണിത്തരങ്ങൾ വിപണിയിലെത്തിയത്. പോളിയെസ്റ്റർ നാരുകൾ പട്ടുനൂലിനോടൊപ്പം നെയ്തെടുത്ത തുണിത്തരങ്ങളും ലഭ്യമാണ്.

1970-കളിലാണ് സുതാര്യമായ പെറ്റ് കുപ്പികൾ, പാത്രങ്ങൾ, ഡപ്പികൾ, ഷീറ്റുകൾ എന്നിവ വിപണിയിലെത്തിയത് സ്ഫടികത്തെ വെല്ലുന്ന സുതാര്യത(Transparency), വളരെ കുറഞ്ഞ ഭാരം ഇവ രണ്ടും ഉടയുവാനോ, പൊട്ടുവാനോ സാധ്യതയില്ലാത്ത പെറ്റിനെ ഉപഭോക്തൃസമൂഹത്തിലെ പ്രധാന പാക്കേജിംഗ് പദാർത്ഥമാക്കി. അതു കൊണ്ടുതന്നെ ഇവ മൂലമുളള പരിസര മാലിന്യവും വർദ്ധിച്ചു വരുന്നു. പെറ്റ് ഉരുപ്പടികൾ പുനഃസംസ്കരിച്ച്, പുനരുപയോഗിക്കാനുളള ശ്രമങ്ങൾ]] നടന്നു കൊണ്ടിരിക്കുന്നു.

അപൂരിത പോളിയെസ്റ്ററുകളാണ് ഇതിനുപയോഗപ്പെടുന്നത്.
ഥാലിക് അൻഹൈഡ്രൈഡ്. മലീക് അൻഹൈഡ്രൈഡ്, പ്രൊപ്പിലീൻ ഗ്ലൈക്കോൾ]], എഥിലീൻ ഗ്ലൈക്കോൾ, സ്റ്റൈറീൻ എന്നീ രാസപദാർത്ഥങ്ങൾ]] കുഴമ്പു പരുവത്തിൽ പാകപ്പെടുത്തിയെടുക്കുന്നു. ഇതിൽക്കൂടുതൽ പോളിമറീകരണം തടയാനായി അല്പം ഹൈഡ്രോക്വിനോണും ചേർക്കുന്നു. ഇനീഷിയേറ്റർ പ്രയോഗസമയത്ത് മാത്രമാണ് ചേർക്കുക ഈ മിശ്രിതത്തിൽ ഗ്ലാസ് ഫൈബറുകൾ]] ചേർക്കുകയാണെങ്കിൽ കൂടുതൽ ബലമുളള reinforced polyester ലഭിക്കുന്നു.

പോളി ഹൈഡ്രോക്സി ബ്യൂട്ടറേറ്റ് (PHB) അഥവാ (PH3B)യാണ് ഈ വിഭാഗത്തിൽ പ്രധാനം. പോളി ഹൈഡ്രോക്സി വലറേറ്റ്,(PHV), ഇവ രണ്ടും കൂടിയ കോപോളിമറുകൾ എന്നിവയും ഈ കൂട്ടത്തിൽ തന്നെ.
മൈക്രോബുകൾ]] ഉത്പാദിപ്പിക്കുന്ന ഈ പോളിയെസ്റ്ററുകൾ തെർമോപ്ലാസ്റ്റിക്കുകളാണ് പ്രകൃതിയുടെതന്നെ ജൈവരാസപ്രക്രിയകളിലൂടെ പരിഛേദിച്ച് സാത്മീകരിക്കാനും സാധ്യമായതിനാൽ ഇവ ബയോഡിഗ്രേഡബ്ൾ]] കൂടിയാണ്. പക്ഷേ ഉത്പാദനച്ചെലവ് വളരെ കൂടുതലാണ്. അതുകൊണ്ട് വാണിജ്യപരമായി വിജയിച്ചില്ല.
പേരിൽ ആസിഡ് ഉണ്ടെങ്കിലും ഇവ രണ്ടും പോളിയെസ്റ്ററുകളാണ്. എളുപ്പത്തിൽ ശരീരത്തിലെ ജൈവരാസപ്രക്രിയക്ക് വിധേയമാകുന്നു എന്നതാണ് ഇവയുടെ സവിശേഷത. വില കൂടുതലായതിനാൽ സാർവ്വത്രികമായി ഉപയോഗിക്കപ്പെടുന്ന വാണിജ്യച്ചരക്കല്ല. പക്ഷേ ചികിത്സാരംഗത്ത് കൂടുതൽ പ്രയോജനപ്പെടുന്നു.
PLA, പോളിലാക്റ്റിക് ആസിഡ് എന്നുകൂടി അറിയപ്പെടുന്നു.
സ്റ്റാർച്ച്, ലാക്റ്റോബാസിലസ് എന്ന ബാക്റ്റീരിയ ഉപയോഗിച്ച് പുളിപ്പിച്ചെടുത്താണ് ലാക്റ്റിക് ആസിഡ് ഉണ്ടാക്കുന്നത്. ലാക്റ്റിക് ആസിഡിന് ലാക്റ്റൈഡ് ആയി മാറാനുളള പ്രവണത വളരെ കൂടുതലാണ്. ലാക്റ്റൈഡ് പോളിമറീകരിച്ചുകിട്ടുന്നതായതിനാലാണ് പോളി ലാക്റ്റൈഡ് എന്ന പേർ. തെർമോപ്ലാസ്റ്റിക് ഗുണങ്ങളുണ്ട്.
PGA, പോളി ഗ്ലൈകോളിക് ആസിഡ് എന്നീ പേരുകളിലും അറിയപ്പെടുന്നു. ഗ്ലൈകോലൈഡ് ആണ് ഏകകം. എളുപ്പത്തിൽ നാരുകളാക്കാവുന്നതിനാൽ മുറിവുകൾ]] തുന്നിക്കെട്ടുവാനുളള നൂലായി ഉപയോഗിക്കപ്പെടുന്നു.


</doc>
<doc id="179692" url="https://ml.wikipedia.org/wiki?curid=179692" title="ടാർക്വിനി">
ടാർക്വിനി

ഒരു പ്രാചീന എട്രൂസ്കൻ നഗരമായിരുന്നു ടാർക്വിനി. ഇപ്പോൾ "ടാർക്വിനിയ" എന്ന് അറിയപ്പെടുന്നു. മധ്യ ഇറ്റലിയിൽ റോമിനു വടക്കുപടിഞ്ഞാറായി സ്ഥിതിചെയ്യുന്നു.

ബി.സി. 800 മുതലേ ഇവിടെ ജനവാസമുണ്ടായിരുന്നു എന്നാണ് കരുതിപ്പോരുന്നത്. എട്രൂസ്കൻ ലീഗിന്റെ ആസ്ഥാനമായിരുന്നു ടാർക്വിനി എന്നും ഗ്രീസുമായി സാംസ്കാരികവും വാണിജ്യപരവുമായ ബന്ധം ഉണ്ടായിരുന്നു എന്നും വിശ്വസിക്കപ്പെടുന്നു. ബി.സി. 2-ആം നൂറ്റാണ്ട് വരെ ടാർക്വിനി ഒരു പ്രബല നഗരമായി നിലനിന്നിരുന്നു. ഏഴും ആറും നൂറ്റാണ്ടുകളിൽ ഈ നഗരം ഏറെ അഭിവൃദ്ധി പ്രാപിച്ചതായി കാണാം. 4-ആം നൂറ്റാണ്ടിൽ റോമുമായുണ്ടായ യുദ്ധങ്ങൾ ടാർക്വിനിയെ ദുർബലപ്പെടുത്തി. ഇതോടെ ടാർക്വിനിയുടെ സ്വതന്ത്ര നിലനിൽപ്പ് ഇല്ലാതാവുകയും ഒരു റോമൻ നഗരമായി (ഫെഡറേറ്റഡ് സ്റ്റേറ്റ്) മാറുകയും ചെയ്തു. 6-ഉം 8-ഉം നൂറ്റാണ്ടുകളിലെ യുദ്ധങ്ങളെത്തുടർന്ന് ടാർക്വിനിയിലെ ജനങ്ങൾ സമീപത്തുള്ള കോർനെറ്റോ (Corneto) എന്ന പ്രദേശത്തേക്കുമാറി. 1920- ഓടെ ഈ സ്ഥലത്തിന് ടാർക്വിനിയ എന്ന പേരുണ്ടായി. 1930-കളിൽ ഇവിടെ നിരവധി പുരാവസ്തു പര്യവേക്ഷണങ്ങൾ നടന്നു.

എട്രൂസ്കൻ സംസ്കാരാവശിഷ്ടങ്ങളുടെ മികച്ച ഒരു മ്യൂസിയം ഇവിടെയുണ്ട്. മ്യൂസിയം സ്ഥിതിചെയ്യുന്ന 15-ആം നൂറ്റാണ്ടിലെ വിറ്റലേഷി കൊട്ടാരം (Palazzo Vitelleschi) രണ്ടാം ലോകയുദ്ധത്തിലുണ്ടായ കേടുപാടുകൾ മാറ്റി പുതുക്കിപ്പണിതിരിക്കുന്നു. ടാർക്വിനിയിൽ കണ്ടെത്തിയിട്ടുള്ള ശവകുടീരങ്ങളിൽ ആലേഖനം ചെയ്തിരിക്കുന്ന ചിത്രപ്പണികളിൽ നിന്നും പ്രാചീന ടാർക്വിനിയിലെ ജീവിതരീതികളെപ്പറ്റിയുള്ള വിവരങ്ങൾ ലഭ്യമാണ്.



</doc>
<doc id="179699" url="https://ml.wikipedia.org/wiki?curid=179699" title="ബുക്ക് ബൈൻഡിംഗ്">
ബുക്ക് ബൈൻഡിംഗ്

അച്ചടിച്ചതോ, വരയിട്ടതോ വരയിടാത്തതോ ആയ കടലാസുകൾ വായിക്കാനോ എഴുതാനോ കഴിയുന്ന രീതിയിൽ കുത്തികെട്ടി പുറംചട്ടയിടുന്നതിനെ ബുക്ക് ബൈൻഡിംഗ് (Book binding) എന്ന് പറയുന്നു.

ബൈൻഡിംഗിനെ പ്രധാനമായും രണ്ടായി തരം തിരിച്ചിരിക്കുന്നു

അച്ചടിച്ച വായനയ്ക്കുപയോഗിക്കുന്ന പുസ്തകങ്ങളെ ഈ പേരിലറിയപ്പെടുന്നു. ഇതിന് നാല് ഉപവിഭാഗങ്ങൾ ഉണ്ട്.

എഴുതുവാനുപയോഗിക്കുന്ന ബുക്കുകളുടെ നിർമ്മാണം ഈ വിഭാഗത്തില് ഉൾപ്പെടുന്നു. 
കണക്ക് ബുക്ക്, രസീത് ബുക്ക്, പലവിധ രജിസ്റ്ററുകൾ എന്നിവ ഈ വിഭാഗത്തില് ഉൾപ്പെടുന്നു.


 ഇത് പ്രധാനമായും അച്ചടിക്കും എഴുതുവാനിള്ള പുസ്തകങ്ങൾക്കും ഉപയോഗിക്കുന്നു

 ഭൂപടങ്ങൾ പോസ്റ്ററുകൾ തുടങ്ങിയവ അച്ചടിക്കുന്നതിന് ഉപയോഗിക്കുന്നു.

 ലെറ്റർ പ്രസ്, സ്റ്റേഷ്നറി എന്നിവയ്ക്ക് ഉപയോഗി്ക്കുന്നു
പുസ്തകത്തിന്റെ കവർ, ഫോൾഡർ, ഫയലുകൾ എന്നിവയ്ക്കും വിവിധ രീതികളിലുള്ള ആശംസകൾ അച്ചടിക്കുന്നതിനും ഉപയോഗിക്കുന്നു

പുസ്തകങ്ങളുടെ പുറം ചട്ടയ്ക്ക് കൂടുതൽ ബലം ലഭിക്കുന്നതിന് വേണ്ടി ഇത് ഉപയോഗിക്കു്നു. പലതരത്തിലുള്ളവ ലഭ്യമാണെങ്കിലും സാധാരണ ഉപയോഗിക്കാറുള്ളത്


</doc>
<doc id="179701" url="https://ml.wikipedia.org/wiki?curid=179701" title="ടാർപ്പൻ">
ടാർപ്പൻ

ഒരിനം കാട്ടുകുതിരയാണ് ടാർപ്പൻ. കാട്ടുകുതിരകളിൽ വംശനാശം സംഭവിച്ച ഒരിനം ആണ് ഇവ. പെരിസോഡാക്ടൈല (Perissodactyla) ജന്തുഗോത്രത്തിലെ ഇക്വിഡെ (Equidae) കുടുംബത്തിൽപ്പെടുന്നു. ശാസ്ത്രനാമം: ഇക്വസ് റെസ്വാൽസ്കി മെലിനി (Equus Przewalskii gmelini). യുറോപ്യൻ കാട്ടുകുതിര എന്നും ഇത് അറിയപ്പെടുന്നു.

ടാർപ്പനുകൾക്ക് ഇളം ചാരനിറമാണ്. ഇടയ്ക്കിടെ വെളുത്ത രോമങ്ങൾ ഇടകലർന്ന തവിട്ടുനിറമുള്ളവയും ഉണ്ട്. ശരീരം തടിച്ചതാണ്. തോൾ വരെ 1.32 മീ. ഉയരം വരും. നീളം കൂടിയ തലയും കുറുകിയ കഴുത്തും മുതുകിൽ നിന്നുയർന്നു മുകളിലേക്കു നിൽക്കുന്ന കുഞ്ചിരോമങ്ങളും ഇവയുടെ പ്രത്യേകതയാണ്. ടാർപ്പനുകളുടെ പുറത്ത് നെടുനീളത്തിൽ ഇരുണ്ട നിറത്തിലുള്ള ഒരു രേഖയുണ്ട്.

ദക്ഷിണ റഷ്യ, പോളണ്ട് തുടങ്ങിയ രാജ്യങ്ങളിലായിരുന്നു ടാർപ്പനുകൾ ഏറ്റവും അധികം കാണപ്പെട്ടിരുന്നത്. പോളണ്ടിൽ 18- നൂറ്റണ്ടിന്റെ മധ്യം വരെ ഇവ വന്യ ഇനമായിരുന്നു. അതിനുശേഷമാണ് ടാർപ്പനുകളെ വളർത്തു കുതിരകളുമായി സങ്കരണം നടത്തി പുതിയ ഇനങ്ങളെ സൃഷ്ടിച്ചെടുത്തത്.

ടാർപ്പനുകളുടെ വർഗീകരണം ഒരു വിവാദവിഷയമാണ്. ഇവ മംഗോളിയൻ കാട്ടുകുതിരകളുടെ (Equus przewalskii) യുറോപ്യൻ ഇനമാണെന്നും മംഗോളിയൻ കാട്ടുകുതിരയും ടാർപ്പനുകളും വളർത്തു കുതിരയുടെ (Equus caballus) പ്രജാതികളാണെന്നും രണ്ടഭിപ്രായം ശാസ്ത്രകാരന്മാരുടെ ഇടയിൽ നിലവിലുണ്ട്.



</doc>
<doc id="179704" url="https://ml.wikipedia.org/wiki?curid=179704" title="അലോഷ്യസ് ഡി. ഫെർണാണ്ടസ്">
അലോഷ്യസ് ഡി. ഫെർണാണ്ടസ്

കേരളത്തിലെ വിമോചന ദൈവശാസ്ത്ര പ്രസ്ഥാനത്തിന്റെ ആദ്യപഥികരിലൊരാളായിരുന്നു ഫാ. അലോഷ്യസ് ഡി. ഫെർണാണ്ടസ് (ജനനം 1947 ആഗസ്റ്റ് 29 - മരണം 2012 ജനുവരി 24). പിന്നീട് ക്രൈസ്തവ സഭയുടെ നയങ്ങളിൽ കലഹിച്ച് വൈദികവൃത്തിയുപേക്ഷിച്ച് മതനിരപേക്ഷ മാനവികതയുടെ വ്യക്താവായി അദ്ദേഹം മാറി. കൊല്ലം ജില്ലയിൽ, കുമ്പളത്തു വലിയവിളപൊയ്കയിൽ ദാവീദ് വി. ഫെർണാന്റസിന്റെയും ത്രേസ്യാമ്മയുടെയും മകനാണ്. 

മനുഷ്യവിമോചന ശബ്ദമായി പ്രസിദ്ധീകരിച്ചുവരുന്ന ഓറ" (ഓർഗൻ ഫോർ റാഡിക്കൽ ആക്ഷൻ) മാസികയുടെ സ്ഥാപകാംഗം; തുടർന്ന് മാനേജിംഗ് എഡിറ്റർ എന്നീ നിലയിൽ പ്രവർത്തിച്ച അദ്ദേഹം അവസാനകാലത്ത് മാസികയുടെ മുഖ്യഉപദേഷ്ടാവ് ആയിരുന്നു. ദളിത് - മത്സ്യത്തൊഴിലാളി സമൂഹങ്ങളുടെ പ്രശ്നങ്ങൾ സമൂഹത്തിൽ ഉയർത്തിക്കാട്ടുന്നതിൽ ഓറ മുഖ്യപങ്കുവഹിച്ചു. കേരളത്തിൽ ഒരു എത്തീസ്റ്റ് സർവ്വകലാശാല സ്ഥാപിക്കുന്നതിന്റെ സാധ്യതകൾ ആരായാൻ ആന്ധ്രയിലെ എത്തീസ്റ്റ് സെന്റർ സന്ദർശിച്ച് മടങ്ങവേ വിജയവാഡയിൽ വെച്ചായിരുന്നു അന്ത്യം. തന്റെ ശാരീരികാവയവങ്ങൾ മറ്റുള്ളവർക്ക് ദാനം ചെയ്യണമെന്നും മൃദേഹം മെഡിക്കൽ കോളേജിന് വിട്ടു നൽകണമെന്നുമായിരുന്നു അദ്ദേഹത്തിൻ ആഗ്രഹം. അതിനാവശ്യമായ കരാർ അദ്ദേഹം തയ്യാറാക്കിയതു പ്രകാരം മരണാനന്തരം അദ്ദേഹത്തിന്റെ ശരീരം ആലപ്പുഴ മെഡിക്കൽ കോളേജിന് കൈമാറി. 

കുമ്പളത്ത് സെന്റ്‌മേരീസ് സ്‌കൂളിലും തങ്കശ്ശേരി ഇൻഫന്റ്ജീസസിലുമായി സ്‌കൂൾ വിദ്യാഭ്യാസം അലോഷ്യസ് ഡി. ഫെർണാണ്ടസ് 9 വർഷം സെമിനാരി പഠനം നടത്തുകയും കേരളാ യൂണിവേഴ്‌സിറ്റിയിൽ നിന്നും ഇംഗ്ലീഷ് സാഹിത്യത്തിൽ ബി. എ., ആലുവ സെന്റ് ജോസഫ് പൊന്റിഫിക്കൽ സെമിനാരിയിൽ നിന്നും ബി. ഡി., അമേരിക്കയിലെ ബോസ്റ്റൻ കോളേജിൽ നിന്നും ദൈവശാസ്ത്രത്തിൽ ബിരുദാനന്തര ബിരുദവും കരസ്ഥമാക്കിയ ശേഷം 1970 ൽ പൗരോഹിത്യം സ്വീകരിച്ചു. ഇന്ത്യയ്ക്കകത്തും പുറത്തുമുള്ള വിവിധ ഇൻസ്റ്റിറ്റ്യൂടുകളിൽ നിന്നും സോഷ്യൽവർക്കിലും കമ്മ്യൂണിറ്റി ഓർഗനൈസേഷനിലും സർട്ടിഫിക്കറ്റുകൾ കരസ്ഥമാക്കി. സഹജീവിതം നയിച്ച അദ്ദേഹത്തിന്റെ ജീവിതപങ്കാഴളി കൊച്ചുമോളും സാമൂഹ്യ പ്രവർത്തകയായിരുന്നു. നിരവധി ഗ്രന്ഥങ്ങളുടെ കർത്താവായ അദ്ദേഹത്തിന്റെ കറുത്ത കുർബാന എന്ന ആത്മകഥാപരമായ കൃതി ഏറെ ചർച്ചചെയ്യപ്പെട്ടു. 







</doc>
<doc id="179719" url="https://ml.wikipedia.org/wiki?curid=179719" title="ടാർപ്പാളിൻ">
ടാർപ്പാളിൻ

ചണം കൊണ്ടു നിർമിച്ച് ടാറിൽ മുക്കി ജലരോധകമാക്കിയ കാൻവാസ് തുണിയാണ് ടാർപ്പാളിൻ. ജലരോധകമാക്കാൻ പെയിന്റും മെഴുകും ഉപയോഗപ്പെടുത്താറുണ്ട്. "ടാർപ്പാളിൻ" എന്ന പദത്തിന്റെ അർഥം "ടാറിൽ മുക്കിയ തുണി" എന്നാണ്.

കപ്പലുകളുടെ മേൽത്തട്ട് മൂടുന്നതിനും നാവികന്റെ തൊപ്പിയുണ്ടാക്കാനുമായിരുന്നു ടാർപ്പാളിൻ പ്രധാനമായും ആദ്യകാലങ്ങളിൽ ഉപയോഗിച്ചിരുന്നത്. പന്തലിടാനും ചരക്കു ലോറികൾ മൂടാനും വ്യാപകമായി ടാർപ്പാളിൻ ഉപയോഗിച്ചു വരുന്നു. ഇന്ന് ടാർപ്പാളിനു പകരം പോളി എത്തിലീൻ നിർമിത ഷീറ്റുകളാണ് വ്യാപകമായി ഉപയോഗിക്കുന്നത്. പോളി എത്തിലീൻ (പി.ഇ)/പോളി പ്രോപ്പിലീൻ (പി.പി) ഇഴകൾ ഉപ യോഗിച്ചു നെയ്ത് ലാമിനേറ്റു ചെയ്യപ്പെട്ട ഇവയ്ക്ക് ശീതോഷ്ണ സ്ഥിതികളെ ചെറുക്കാൻ കൂടുതൽ കഴിവുണ്ട്; മാത്രമല്ല ടാർപ്പാളി നേക്കാൾ ഭാരം കുറഞ്ഞതായതുകൊണ്ട് കൈകാര്യം ചെയ്യാൻ കൂടുതൽ സൗകര്യപ്രദവുമാണ്. അൾട്രാവയലറ്റ് രശ്മികളെ തടുത്തു നിറുത്താൻ കഴിയുന്ന തരത്തിലും അഗ്നിപ്രതിരോധ ശേഷിയോടുകൂടിയും ഇവ നിർമ്മിക്കാറുണ്ട്. ന്യൂക്ലിയർ പവർ സ്റ്റേഷനുകൾ, പെട്രോകെമിക്കൽ റിഫൈനറികൾ, ഫാക്ടറികൾ തുടങ്ങിയവയിലെല്ലാം തന്നെ പോളി എത്തിലീൻ ഷീറ്റുകളാണ് ഇന്ന് ഉപയോഗിക്കുന്നത്.



</doc>
<doc id="179724" url="https://ml.wikipedia.org/wiki?curid=179724" title="ടാർസൻ">
ടാർസൻ

അമേരിക്കൻ നോവലിസ്റ്റായ എഡ്ഗാർ റൈസ് ബറോസിന്റെ രചനകളിലൂടെ പ്രശസ്തിയിലേക്കുയർന്ന സാഹസിക കഥാപാത്രമാണ് ടാർസൻ. 1912-ൽ ഒരു മാസികയിൽ പ്രസിദ്ധീകരിച്ച കഥയിലൂടെ കടന്നുവന്ന ഈ കഥാപാത്രം പിൽക്കാലത്ത് നോവലുകളിലും, ചലച്ചിത്രങ്ങളിലും കോമിക്കുകളിലും ചിരപ്രതിഷ്ഠനേടി. ടാർസൻ ഒഫ് ദി എയ്പ്സ് (1914) എന്ന പേരിലാണ് ആദ്യ നോവൽ പ്രസിദ്ധീകരിക്കപ്പെട്ടത്.

ഗ്രേസ്റ്റോക്ക് ദമ്പതികളുടെ മകനായി കാട്ടിൽ പിറന്ന ടാർസനെ മാതാപിതാക്കളുടെ മരണത്തെ തുടർന്ന് കുരങ്ങന്മാരാണ് എടുത്തു വളർത്തുന്നത്. "വെളുത്തതൊലി" എന്നർഥമുള്ള "ടാർസൻ" എന്ന പേരാണ് കുരങ്ങുകൾ ഈ കുഞ്ഞിന് നൽകിയത്. കുരങ്ങുകളുടെ ഭാഷ പഠിച്ച് അവയ്ക്കിടയിൽ വളരുന്ന ടാർസൻ പിൽക്കാലത്ത് സ്വന്തം പിതാവിന്റെ പുസ്തകങ്ങൾ കണ്ടെത്തുകയും വായിക്കാൻ പഠിക്കുകയും ചെയ്യുന്നു. ഇതോടെ താൻ സാധാരണ കുരങ്ങനല്ലെന്നു ടാർസൻ സ്വയം മനസ്സിലാക്കുന്നു. തുടർന്ന് മനുഷ്യരുമായി ഇടപഴകുന്നതോടെയാണ് ടാർസൻ കഥ പുരോഗമിക്കുന്നത്.

വിക്ടോറിയൻ കാലഘട്ടത്തിലെ തികച്ചും മാന്യനായ ഒരു നായകന്റെ രൂപത്തിലാണ് ടാർസനെ കഥാകൃത്ത് അവതരിപ്പിച്ചിരിക്കുന്നത്. സംഭവബഹുലമായ ടാർസൻ കഥയിൽ ക്രൂരന്മാരായ വില്ലന്മാരും സുന്ദരിമാരും, കാടന്മാരും വന്യമൃഗങ്ങളുമൊക്കെ കടന്നുവരുന്നു. അനുവാചകരെ ഉദ്വേഗഭരിതരാക്കുന്ന രീതിയിലാണ് ടാർസൻ കഥ അവതരിപ്പിച്ചിരിക്കുന്നത്. രണ്ടു ഡസനിലേറെ നോവലുകൾ ടാർസൻ കഥകളുമായി പുറത്തുവന്നു.

1918-ൽ "ടാർസൻ ഒഫ് ദി എയ്പ്സ്" ഒരു നിശ്ശബ്ദ ചലച്ചിത്രമായി പുറത്തുവന്നു. എൽമോ ലിങ്കൺ എന്ന നടനാണ് ടാർസനായി രംഗത്തുവന്നത്. തുടർന്ന് ഫ്രാങ്ക്മെറിൻ, ജെയിംസ് പിയേഴ്സ്, ബസ്റ്റർ ക്രാബ്, ബ്രൂസ് ബെന്നറ്റ് ഗ്ലെൻമോറിസ് എന്നിവരെല്ലാം ടാർസനായി അഭിനയിച്ചുവെങ്കിലും ജോണി വീസ്മുള്ളറാണ് ഈ റോളിൽ ഏറ്റവും പ്രശസ്തനായത്.

ടാർസൻ നായകനായുള്ള കോമിക്കുകൾ 1929-ലാണ് പത്രങ്ങളിൽ പ്രസിദ്ധീകരിക്കുവാനാരംഭിച്ചത്. ഹാൾ ഫോസ്റ്റർ വരച്ച ചിത്രങ്ങളിലൂടെ ടാർസൻ വീണ്ടും ജനശ്രദ്ധ ആകർഷിച്ചു. പിൽക്കാലത്ത് ബേൺ ഹൊഗാർത്ത്, ബോസ് ലുബേഴ്സ്, റസ് മാനിങ്, ഗിൽ കെയ് ൻ ഗ്രേമോറോ എന്നീ ചിത്രകാരന്മാരും ഈ പംക്തി കൈകാര്യം ചെയ്യുകയുണ്ടായി.

ടാർസൻ കഥയെ ആധാരമാക്കി വാൾട്ട് ഡിസ്നി ഒരു മുഴുനീള ആനിമേറ്റഡ് ഫീച്ചർ ഫിലിമും തയ്യാറാക്കിയിട്ടുണ്ട്. 



</doc>
<doc id="179751" url="https://ml.wikipedia.org/wiki?curid=179751" title="പാദഹസ്താസനം">
പാദഹസ്താസനം

ഇംഗ്ലീഷിലെ പേർ "'Hand-to-Feet Pose" എന്നാണ്.

കുറിപ്പ്: കാൽമുട്ടുകൾ വളയാതിക്കാൻ ശ്രദ്ധിക്കണം. പതുക്കെ കൈകൾ കാലിന്റെ ഇരു വശങ്ങളിലായി പതിച്ചു വയ്ക്കാൻ ശ്രമിക്കണം. തല മുട്ടിൽ മുട്ടിയ്ക്കാനും ശ്രമിക്കണം. അല്പ ദിവസത്തെ ശ്രമം കൊണ്ട് ശരിയാക്കാവുന്നതേയുള്ളു.



</doc>
<doc id="179752" url="https://ml.wikipedia.org/wiki?curid=179752" title="മകരാസനം">
മകരാസനം

ഇംഗ്ലീഷിൽ crocodile pose എന്നു് അറിയുന്നു.

( വലത് കൈയ്യിന്റെ മുകളിൽ ഇടത് കൈ വച്ച് ഇടതു കവിൾ ചേർത്ത് കിടക്കുകയുമാവാം)


</doc>
<doc id="179753" url="https://ml.wikipedia.org/wiki?curid=179753" title="ഭുജംഗാസനം">
ഭുജംഗാസനം

ഇംഗ്ലീഷിൽ Cobra Pose എന്ന് പറയുന്നു.

ഹെർണിയ, പെപ്റ്റിക് അൾ സർ, ഹൈപ്പോതൈറോഡിസം എന്നീ അസുഖങ്ങൾ ഉള്ളവർ ഈ ആസനം ചെയ്യുന്നത് ഒഴിവാക്കണം.


അവലംബം

http://www.eastcoastdaily.com/2018/06/20/bhujangasanam-yoga-gallery.html


</doc>
<doc id="179764" url="https://ml.wikipedia.org/wiki?curid=179764" title="അശോകാരിഷ്ടം">
അശോകാരിഷ്ടം

പ്രമേഹം, ശരീരത്തിനുണ്ടാകുന്ന നീര്, ജ്വരം, രക്തപിത്തം, അർശ്ശസ്, അരുചി തുടങ്ങിയ രോഗാവസ്ഥകൾക്ക് ആയുർവേദചികിത്സക്കായി ഉപയോഗിക്കുന്ന ഒരു ഔഷധമാണ് അശോകാരിഷ്ടം. അശോകം പ്രധാന ഔഷധമായി ഉപയോഗിക്കുന്ന ഇതിൽ താതിരിപ്പൂവ്, അയമോദകം, മുത്തങ്ങാക്കിഴങ്ങ്, ചുക്ക്, മരമഞ്ഞളിന്റെ തൊലി, ചെങ്ങഴുനീർക്കിഴങ്ങ്, നെല്ലിക്ക, താന്നിക്ക, കടുക്ക, മാങ്ങയുടെ വിത്ത്, ജീരകം, ആടലോടകത്തിന്റെ വേര്, ചന്ദനം എന്നിവയാണ്.


</doc>
<doc id="179766" url="https://ml.wikipedia.org/wiki?curid=179766" title="കേരളത്തിലെ പാമ്പുകൾ">
കേരളത്തിലെ പാമ്പുകൾ

ശീതരക്തമുള്ള ഇനം ഉരഗങ്ങളാണ് പാമ്പുകൾ. പ്രധാനമായും ഏഴ് കുടുംബങ്ങളിൽപ്പെട്ട പാമ്പുകളാണ് കേരളത്തിൽ കാണപ്പെടുന്നത്. എലാപ്പിഡേ, വൈപ്പറിഡേ, കൊളുബ്രിഡേ, ബോയ്ഗണേ, പൈത്തോണിഡേ, യൂറോപെൽറ്റിഡേ, ബോയ്ഡേ എന്നിവയാണ് പ്രധാനപ്പെട്ട കുടുംബങ്ങൾ. എലാപ്പിഡേ, വെപ്പറിഡേ കുടുംബത്തിൽ വിഷമുള്ള ഇനം പാമ്പുകളും കൊളുബ്രിഡേ, ബോയ്ഗണേ, പൈത്തോണിഡേ, യൂറോപെൽറ്റിഡേ, ബോയ്ഡേ എന്നീ അഞ്ചു കുടുംബങ്ങളിൽ വിഷമില്ലാത്ത ഇനം പാമ്പുകളുമാണ് ഉൾപ്പെടുന്നത്. പെരുമ്പാമ്പുകൾ ഉൾപ്പെടുന്ന കുടുംബമാണ് പൈത്തോണിഡേ. ഇങ്ങനെ ആകെ നൂറ് ഇനം പാമ്പുകളാണ്ലു കേരളത്തിള്ളത്
ഇതിൽ90%പാമ്പുകളും വിഷമില്ലാത്തവയാണ്. കേരളത്തിൽ നാലിനം പാമ്പുകൾക്കാണ് മനുഷ്യജീവൻ അപഹരിക്കാൻ കഴിയുന്നത് യഥാക്രമം

1..രാജവെമ്പാല(ophiophagus hannah)

2..അണലി(Daboia russelii)

3..മൂർഖൻ(Naja naja)

4..ശംഖുവരയൻ(Bungarus caerulus) 

ഇവയ്ക്കു പുറമെ മനുഷ്യമരണത്തിന് കാരണമാകാത്തതും വിഷമുള്ളതുമായ 20 ഓളം പാമ്പുകളും കേരളത്തിൽ കണ്ടുവരുന്നു. അണലിവർഗ്ഗക്കാരായ ചുരുട്ട മണ്ഡലി,പാറമണ്ഡലി,മുളമണ്ഡലി തുടങ്ങിയവ ഇതിന് ഉദാഹരണങ്ങളാണ്

1972-ലെ വന്യജീവിസംരക്ഷണ നിയമപ്രകാരം പാമ്പുകളെ കൊല്ലുന്നത് 25000 രൂപ പിഴയോ 3 വർഷം തടവോ ലഭിക്കുന്ന കുറ്റമാണ്. പെരുമ്പാമ്പുകളെ വന്യജീവിസംരക്ഷണനിയമ പ്രകാരം ഒന്നാം ഷെഡ്യൂളിലാണ് ഉൾപ്പെടുത്തിയിരിക്കുന്നത്. ഇവയെ കൊന്നാൽ ആറു വർഷം തടവോ പിഴയോ ശിഷ ഏർപ്പെടുത്തിയിരിക്കുന്നു. ചേര, മൂർഖൻ, അണലി, നീർക്കോലി, രാജവെമ്പാല എന്നിവയെ രണ്ടാം ഷെഡ്യൂളിലാണ് ഉൾപ്പെടുത്തിയിരിക്കുന്നത്. ഇവയെ കൊല്ലുന്നതും ശിഷയ്ക്കു കാരണമാകുന്നു. പാമ്പുകളെ വളർത്താനോ പിടിക്കാനോ നിയമം ശക്തമായി വിലക്കുന്നു.




http://unnimozhi.blogspot.in/

</doc>
<doc id="179769" url="https://ml.wikipedia.org/wiki?curid=179769" title="പാമ്പിൻ വിഷം">
പാമ്പിൻ വിഷം

പാമ്പുകളുടെ കവിളിൽ സ്ഥിതി ചെയ്യുന്ന വിഷഗ്രന്ഥികൾ ഉല്പാദിപ്പിക്കുന്ന സ്രവമാണ് പാമ്പിൻ വിഷം. പാമ്പിൻ വിഷം സാധാരണ മഞ്ഞ നിറത്തിൽ കാണപ്പെടുന്നു.വിഷഗ്രന്ഥികളോട് ബന്ധിപ്പിച്ചിരിക്കുന്ന ഒരു ജോഡി വിഷപ്പല്ലുകൾ ഇവയുടെ മേൽത്താടിയിൽ ഇരുവശത്തുമായി സ്ഥാപിച്ചിരിക്കുന്നു. ഈ പല്ലുകളിലൂടെയാണ് പാമ്പുകൾ വിഷം ഇരയുടെ ശരീരത്തിലേക്ക് കുത്തി വെയ്ക്കുന്നത്. ശത്രുക്കളിൽ നിന്നും രക്ഷ നേടുവാനും ഇര പിടിക്കുവാനുമാണ് പാമ്പുകൾ വിഷം കുത്തിവെയ്ക്കുന്നത്. പാമ്പിൻ വിഷം ആമാശയത്തിൽ പ്രവേശിക്കപ്പെട്ടാൽ സാധാരണ അപകടം സംഭവിക്കുന്നില്ല. മറിച്ച് വിഷം രക്തത്തിൽ കലർന്ന് ശാരീരികപ്രവർത്തനങ്ങളുടെ സന്തുലനാവസ്ഥയിൽ മാറ്റം ഉണ്ടാകുക വഴി മരണം സംഭവിക്കുന്നു. വ്യത്യസ്തങ്ങളായ പോഷകങ്ങളുടേയും ദീപനരസങ്ങളുടേയും മിശ്രിതമാണ് പാമ്പിൻവിഷം.

രാജവെമ്പാല, മൂർഖൻ, ശംഖുവരയൻ എന്നിവയുടെ വിഷം മനുഷ്യ നാഡീമണ്ഡലത്തെ (Neurotoxic) ബാധിക്കുന്നു. അണലിയുടെ വിഷം രക്തമണ്ഡലത്തെയാണ് (Haemotoxic) ബാധിക്കുന്നത്. നാഡീമണ്ഡലത്തെ ബാധിക്കുന്ന വിഷബാധയേറ്റാൽ കാഴ്ച മങ്ങൽ, ശ്വാസതടസ്സം, അമാശയവേദന എന്നിവ ഉണ്ടാകുന്നു. രക്തമണ്ഡലത്തെ ബാധിക്കുന്ന വിഷബാധ മൂലം കടിയേറ്റ ഭാഗത്ത് നീരും തലകറക്കവും ഉണ്ടാകുന്നു. കൂടാതെ രോമകൂപങ്ങളിലൂടെ രക്തം പൊടിയുകയും ചെയ്യുന്നു. 

പ്രധാനമായും പാമ്പിൻ വിഷത്തിനു പ്രതിവിധിയായിത്തന്നെ വിഷം ഉപയോഗിക്കുന്നു. അലോപ്പതി, ആയുർവേദം, ഹോമിയോപ്പതി എന്നീ ചികിത്സാ രീതികളിലെല്ലാം പാമ്പിൻ വിഷം ഉപയോഗിക്കുന്നു. ആയുർവേദത്തിൽ ക്ഷയരോഗചികിത്സക്കായി വിഷം ഉപയോഗിക്കുന്നു. ഹോമിയോപ്പതിയിൽ മൂർഖൻ പാമ്പിന്റെ വിഷം ഹൃദ്രോഗചികിത്സകൾക്കായും ആസ്മ, അപസ്മാരം എന്നീ രോഗങ്ങൾക്കു പ്രതിവിധിയായും ഉപയോഗിക്കുന്നു. അലോപ്പതിയിൽ കൊബ്രോക്സിൻ എന്ന വേദനാസംഹാരിയുടെ നിർമ്മാണത്തിനായി പാമ്പിൻ വിഷം ഉപയോഗിക്കുന്നു. മൂർഖൻ പാമ്പിന്റെ വിഷത്തിൽ നിന്നുമാണ് കൊബ്രോക്സിൻ നിർമ്മിക്കുന്നത്. ക്യാൻസർ ചികിത്സക്കായും പാമ്പിൻ വിഷം ഉപയോഗിക്കുന്നുണ്ട്.

പാമ്പിൻ വിഷത്തിനു പ്രതിവിധിയായി പാമ്പിൻ വിഷം കുതിര, ചെമ്മരിയാട് എന്നിവയുടെ ശരീരത്തിൽ കുറേശ്ശേയായി കുത്തിവെച്ചാണ് ആന്റിവെനം നിർമ്മിക്കുന്നത്. വിഷം കുതിരയുടെ ശരീരത്തിൽ എത്തിച്ചേരുമ്പോൾ അവയിൽ പ്രതിദ്രവ്യങ്ങൾ രൂപം കൊള്ളുന്നു. ഇവ ശാസ്ത്രീയമായി വേർതിരിച്ചെടുത്താണ് പ്രതിവിഷമായി ഉപയോഗിക്കുന്നത്. ഇന്ത്യയിൽ പ്രധാനമായും മുംബൈയിലെ ഹാഫ്കിൻ ഇൻസ്റ്റിറ്റ്യൂട്ട്, പൂനെയിലെ സിറം ഇൻസ്റ്റിറ്റ്യൂട്ട്, ചെന്നൈയിലെ കിങ്സ് ഇൻസ്റ്റിറ്റ്യൂട്ട് എന്നിവിടങ്ങളിൽ പ്രതിവിഷം നിർമ്മിക്കുന്നു.



</doc>
<doc id="179778" url="https://ml.wikipedia.org/wiki?curid=179778" title="പി.കെ. മേദിനി">
പി.കെ. മേദിനി

കേരളത്തിലെ പ്രശസ്തയായ വിപ്ലവ ഗായിക, നാടകനടി പുന്നപ്ര-വയലാർ സ്വാതന്ത്ര്യ സമര സേനാനി എന്നീ നിലകളിൽ വ്യക്തിമുദ്ര പതിപ്പിച്ച കമ്യൂണിസ്റ്റ് പാർട്ടി പ്രവർത്തകയാണ് പി.കെ. മേദിനി.(ആഗസ്റ്റ് 1933 - ) 

ആലപ്പുഴയിലെ ചീരഞ്ചിറയിൽ പുത്തൻപുരയ്ക്കൽ വീട്ടിൽ കങ്കാളിയുടെയും പാപ്പിയുടെയും പന്ത്രണ്ടു മക്കളിൽ ഏറ്റവും ഇളയവളായി 1933 ആഗസ്റ്റിൽ ജനിച്ചു. പുന്നപ്ര-വയലാർ സമരത്തെതുടർന്ന് നേതാക്കൾ ശിക്ഷിക്കപ്പെട്ടു. ജയിലിൽനിന്നിറങ്ങിയ ടി.വി. തോമസ്, കെ.ആർ. ഗൗരിയമ്മ, ആർ. സുഗതൻ തുടങ്ങിയ നേതാക്കൾക്ക് നൽകിയിരുന്ന സ്വീകരണപരിപാടികളിൽ സ്ഥിരം ഗായികയായിരുന്നു മേദിനി. പ്രസംഗത്തെക്കാൾ ജനങ്ങളെ ആകർഷിക്കാൻ പാട്ടിനു കഴിയുമെന്ന് മനസ്സിലാക്കി ഒട്ടുമിക്ക പൊതുസമ്മേളനങ്ങളിലും പ്രസംഗങ്ങൾക്കിടയിൽ മേദിനിയുടെ പാട്ടുകൾ പതിവായി. ഉച്ചഭാഷിണികൾ സാധാരണമല്ലാതിരുന്ന അക്കാലത്ത് പരിപാടികളുടെ നോട്ടീസിൽ "മേദിനിയുടെ പാട്ടും ഉച്ചഭാഷിണിയും ഉണ്ടായിരിക്കുന്നതാണ്" എന്ന അറിയിപ്പ് ആളുകളെ ആകർഷിക്കുന്നതിനായി പ്രത്യേകമായി ചേർക്കുമായിരുന്നു. കേരളത്തിന്റെ മുക്കിലും മൂലയിലും മേദിനിയുടെ വിപ്ളവഗാനങ്ങൾ മുഴങ്ങി. അതിനിടെ കെടാമംഗലത്തിന്റെ കൂടെ ഇരുനൂറോളം സ്റ്റേജുകളിൽ 'സന്ദേശം' എന്ന നാടകം അവതരിപ്പിച്ചു. കർഷക സ്ത്രീയായിട്ടായിരുന്നു വേഷം. പി ജെ ആന്റണിയുടെ കൂടെ 'ഇങ്ക്വിലാബിന്റെ മക്കൾ' എന്ന നാടകത്തിലെ റോസിയുടെ വേഷവും ഏറെ ശ്രദ്ധിക്കപ്പെട്ടു. പ്രശസ്ത തിരക്കഥാ കൃത്ത് ശാരംഗപാണിയുടെ സഹോദരിയാണ്. .

ആലപ്പുഴ മണ്ണഞ്ചേരി പഞ്ചായത്ത് പ്രസിഡന്റ്, ബ്ളോക്ക് പഞ്ചായത്ത് പ്രസിഡന്റ് തുടങ്ങിയ നിലകളിൽ പ്രവർത്തിച്ചു.സിപിഐ ജില്ലാ കമ്മിറ്റി അംഗം, എൻഎഫ്ഐഡബ്ള്യുവിന്റെ ദേശീയ നിർവാഹക സമിതി അംഗം എന്നീ നിലകളിൽ പ്രവർത്തിക്കുന്നു.



</doc>
<doc id="179782" url="https://ml.wikipedia.org/wiki?curid=179782" title="ടാറന്റെല്ല">
ടാറന്റെല്ല

ടാറന്റെല്ല ഒരു ഇറ്റാലിയൻ നാടോടിനൃത്തമാണ്. നേരിയ ചുവടുവയ്പുകളോടെ 38 അല്ലെങ്കിൽ 6/8 താളത്തിൽ കളിക്കുന്ന ഈ സംഘനൃത്തത്തിന് കർക്കശമായി പാലിക്കേണ്ടതായ വ്യവസ്ഥകളില്ലെന്നുതന്നെ പറയാം. നർത്തകരുടെ എണ്ണം, ലിംഗം, ഉപയോഗിക്കുന്ന സംഗീതോപകരണങ്ങൾ എന്നിവയ്ക്കുപോലും വൻതോതിലുള്ള പ്രാദേശികവ്യത്യാസങ്ങളുണ്ട്.

ഇറ്റലിയുടെ ദക്ഷിണതീരത്തുള്ള ഗ്രീക്ക് അധിനിവേശ മേഖലയായിരുന്ന ടാറന്റെം എന്ന സ്ഥലവുമായി ബന്ധപ്പെട്ടു കിടക്കുന്ന അതിദീർഘമായൊരു ചരിത്രപാരമ്പര്യം ഈ നൃത്തകലയ്ക്കുണ്ട്. യവനപ്പൂപ്പാത്ര ചിത്രകലയിലും, പോംപെയി ചുമർചിത്രത്തിലും, ചരിത്രകാരന്മാർ ഇതിന്റെ മുദ്രകൾ കണ്ടെത്തിയിട്ടുണ്ട്. എന്നാൽ എൽബ ഫാറാബെഗോലി എന്ന ആധുനിക നൃത്തവിദഗ്ദ്ധ (1981) ഇതിനു കേവലം അഞ്ചു നൂറ്റാണ്ടിന്റെ പഴക്കമേ ഉള്ളൂ എന്നാണ് അഭിപ്രായപ്പെടുന്നത്. ലൂസിയ, വില്ലാനെല്ല എന്നീ പേരുകളിലറിയപ്പെട്ടിരുന്ന ഒരു നൃത്തരൂപത്തിന്റെ പരിഷ്കൃതമാതൃകയാണ് ഇതെന്നാണ് അവരുടെ മതം. എങ്കിലും ജനഹൃദയങ്ങളിൽ പണ്ടുമുതൽ ഗാഢമായി വേരോട്ടം നേടിയിട്ടുള്ള ഒരു ഐതിഹ്യം ഇന്നും ഈ നൃത്തകലയെ ചുറ്റിപ്പറ്റി സജീവമായിത്തന്നെ നിലനിൽക്കുന്നുണ്ട്. ടറന്റുല എന്ന തീവ്രവിഷമുള്ള ചിലന്തിയുടെ കടിയേൽക്കുമ്പോൾ വിഷംനീങ്ങുന്നതിനായി ചെയ്യുന്ന നൃത്തചികിത്സ ആയതിനാലാണ് ഇതിന് ടാറാന്റെല്ല എന്നു പേരുവന്നത് എന്നതാണ് ആ ഐതിഹ്യം. ആധുനിക പഠനങ്ങൾ, പക്ഷേ ഈ ചിലന്തിക്ക് വിഷം ഇല്ലെന്നാണ് കണ്ടെത്തിയിട്ടുള്ളത്. തന്മൂലം ടാറന്റിസം എന്നത് ഒരുതരം അന്ധവിശ്വാസത്തിൽ നിന്നുളവാകുന്ന ചിത്തവിഭ്രാന്തിയായിരിക്കാം എന്നാണ് കരുതപ്പെടുന്നത്.

മൂന്നു നൂറ്റാണ്ടുകൾക്കുമുമ്പ് ഇറ്റലിയിൽ ടാറന്റിസം പടർന്നുപിടിച്ചുവെന്നും, അന്നു നർത്തകർ കൂട്ടത്തോടെ വൈദ്യന്മാരായിത്തീർന്നുവെന്നും പലയിടങ്ങളിലും പരാമർശമുണ്ട്. 19-ആം നൂറ്റാണ്ടിൽ കച്ചവടാടിസ്ഥാനത്തിൽത്തന്നെ നിരവധി ടാറന്റെല്ലാ സംഘങ്ങൾ പ്രവർത്തിച്ചിരുന്നു എന്നതിനും തെളിവുകളുണ്ട്. അക്കാലത്ത് ഓബർ, വെബർ, ലിസ്റ്റ്, ചോപിൻ, ഹെല്ലർ, താൽബർഗ്, കുയി, ഡർഗോഷിഷ്കി തുടങ്ങിയ ഒരു ഡസനിലേറെ ടാറന്റെല്ലാ അവതാരകർ പ്രശസ്തരായിരുന്നു.

ഇന്നും പാഠഭേദങ്ങളോടെയാണെങ്കിലും ഇറ്റലിയിൽ ഈ ചടുലനൃത്തം സജീവമായി നിലനില്പുണ്ട്. തെക്കുകിഴക്കൻ തീരപ്രദേശമായ അവുലിയയിൽ ഒരാണും ഒരു പെണ്ണും മാത്രം ചേർന്നാണ് ഈ നൃത്തം അവതരിപ്പിക്കുന്നത്. മറ്റുള്ളവർ ഇവർക്കു ചുറ്റുമായി നിന്ന് വെറുതേ ചുവടിളക്കിക്കൊണ്ടിരിക്കും. നർത്തകരിൽ ഒരാൾ തളരുമ്പോൾ കൂടെയുള്ളവരിൽ നിന്നൊരാൾ നർത്തകൻ/നർത്തകിയായി പ്രവേശിക്കും. കൈകൾ വളച്ചുവച്ച്, കണ്ണുകൾ നിലത്തുപതിച്ച് വ്രീളാഭാവത്തോടെയാണ് നർത്തകി ചുവടുവയ്ക്കുക. അക്കോഡിയൻ, ടാംബൊറിൻ തുടങ്ങിയവയായിരിക്കും പക്കമേളങ്ങൾ - സിസിലിയിൽ വിവാഹവേളകളിലും ഈ നൃത്തം അവതരിപ്പിക്കാറുണ്ട്. അപ്പോൾ പക്കമേളങ്ങൾ ഉണ്ടാവില്ല എന്നൊരു സവിശേഷതയുണ്ട്. പകരം കയ്യടിച്ച് താളമിടുകയാണു പതിവ്. അവുലിയയിൽ സ്ത്രീകൾ ലജ്ജാവതിമാരായി നൃത്തം ചെയ്യുമ്പോൾ കാംപാനിയയിലെ ടാറന്റെല്ലാ നർത്തകിമാർ, ശിരസ്സുയർത്തിപ്പിടിച്ച് ആത്മാഭിമാനത്തോടെയാണ് ഇതിൽ പങ്കെടുക്കുക. ചിലയിടങ്ങളിൽ റിബണോ മറ്റോ ഉപയോഗിച്ച് താളത്തിൽ ചുഴറ്റി നൃത്തം വർണാഭമാക്കാറുമുണ്ട്.

ശൈലീവത്ക്കരിച്ച ടാറന്റെല്ലാ, പലപ്പോഴും ബാലെകളിൽ ഉപയോഗിച്ചിട്ടുള്ളതായി കാണാം. ബാലെകൾക്ക് പ്രാദേശികവർണം നൽകുന്നതിനായാണിത്. 1836-ൽ 'ലാ ടാറൻട്യൂല' എന്ന ബാലെയിൽ ടാറന്റെല്ല ഉപയോഗിച്ചിട്ടുണ്ട്. ജീൻ കൊറാല്ലിയായിരുന്നു സംവിധായകൻ. ഇതിന്റെ സ്വാധീനഫലമായി 1842-ൽ ആഗസ്റ്റ് ബോർണോവില്ലിസിന്റെ "നപോലി" എന്ന ബാലെയിലും ടാറന്റെല്ല ഉപയോഗിക്കപ്പെട്ടിരുന്നതായി അറിയുന്നു.





</doc>
<doc id="179783" url="https://ml.wikipedia.org/wiki?curid=179783" title="എ.ബി. ബർദൻ">
എ.ബി. ബർദൻ

ഇന്ത്യൻ കമ്മ്യൂണിസ്റ്റ് പാർട്ടിയുടെ അഖിലേന്ത്യ ജനറൽ സെക്രട്ടറിയായിരുന്നു അർത്ഥേന്ദു ഭൂഷൺ ബർദൻ എന്ന എ.ബി. ബർദൻ (A. B. Bardhan) (ജ. 1925 സെപ്തംബർ 25 - മ. 2016 ജനുവരി 2). നാഗ്‌പൂർ സ്വദേശിയായ ഇദ്ദേഹം നിരവധി തെരഞ്ഞെടുപ്പുകളിൽ മത്സരിച്ചിട്ടുണ്ട്. 1957 -ലെ മഹാരാഷ്ട്ര നിയമ സഭാ തെരഞ്ഞെടുപ്പിൽ നാഗ്‌പൂൽ നിന്ന് സ്വതന്ത്ര സ്ഥാനാർത്ഥിയായി തെരഞ്ഞെടുക്കപ്പെട്ടിട്ടുണ്ട്. 1967 -ലെയും 80 -ലെയും ലോക്സഭാ തെരഞ്ഞെടുപ്പുകളിൽ നാഗ്പൂരിൽ നിന്ന് മത്സരിച്ചെങ്കിലും പരാജയപ്പെട്ടു. 1990 മുതൽ ഡൽഹി കേന്ദ്രീകരിച്ച് ദേശീയ രാഷ്ട്രീയത്തിൽ പ്രവർത്തിക്കുന്നു. ഇന്ദ്രജിത്ത് ഗുപ്തയ്ക്കു ശേഷം 1996 -മുതൽ സി.പി.ഐ ജനറൽ സെക്രട്ടറിയായിരുന്നു. 2016 ജനുവരി 2 -ന് ഡൽഹിയിലെ ഒരു സ്വകാര്യ ആശുപത്രിയിൽ വച്ച് മരണമടഞ്ഞു.


</doc>
<doc id="179785" url="https://ml.wikipedia.org/wiki?curid=179785" title="പോളി ഒലിഫീൻ">
പോളി ഒലിഫീൻ

ഒലിഫീൻതന്മാത്രകൾ പോളിമറീകരിച്ചെടുത്ത ബൃഹത് തന്മാത്രകളാണ് ഈ വിഭാഗത്തിൽ. 

പോളി എഥിലീൻ , പോളിപ്രോപ്പിലീൻ പോളിബ്യൂട്ടീൻ എന്നീ തെർമോപ്ലാസ്റ്റിക്കുകളും ഇപിഡിഎം,പോളിഐസോബ്യൂട്ടിലീൻ എന്നീ റബ്ബറുകളും, ഭാഗികമായി ക്ലോറിനേറ്റു ചെയ്യപ്പെട്ട പോളി എഥിലീൻ, പോളിപ്രോപ്പിലീൻ, എന്നിവയും ഈ വകുപ്പിൽ പെടുന്നു. 

അനായാസമായ പോളിമറീകരണം, പല തരത്തിലും രൂപത്തിലുമുളള ലഭ്യത, എളുപ്പത്തിൽ ഉരുപ്പടികൾ. രൂപപ്പെടുത്തിയെടുക്കാൻ സൌകര്യപ്രദമായT, T എന്നീ ഗുണങ്ങൾ. കാരണം ഒലിഫീൻ പോളിമറുകൾ. ബഹുമുഖോപയോഗങ്ങൾക്കായി തിരഞ്ഞെടുക്കപ്പെടുന്നു.


</doc>
<doc id="179789" url="https://ml.wikipedia.org/wiki?curid=179789" title="പോളിപ്രോപ്പിലീൻ">
പോളിപ്രോപ്പിലീൻ

ഏറ്റവും ഭാരം കുറഞ്ഞ പ്ലാസ്റ്റിക്കാണ് പോളിപ്രോപ്പിലീൻ. . ചുരുക്കപ്പേര് പിപി. അമോർഫസ് ഇനത്തിന്റെ സാന്ദ്രത 0.855g/cm മാത്രം. പ്ലാസ്റ്റിക്കായും, ഫൈബറായും ഉപയോഗപ്പെടുന്നു.

ഭൗതികഗുണങ്ങളിൽ പോളി എഥിലീനിനെ പോലെത്തന്നെയാണെങ്കിലും, ഒന്നിടവിട്ട കാർബണിലെ മീഥൈൽ ഗ്രൂപ്പ് രാസഗുണങ്ങൾക്ക് മാറ്റമുണ്ടാക്കുന്നു. സൂര്യനിൽ നിന്നുളള ചൂടും വെളിച്ചവും, പരിസര ഈർപ്പവും കൊണ്ട് ശൃംഖലകൾ ഖണ്ഡിക്കപ്പെടാനിടയുണ്ട്. അതിനാൽ ദീർഘകാല പുറം ഉപയോഗങ്ങൾക്കായി ഉരുപ്പടികൾ നിർമ്മിക്കുമ്പോൾ ആവശ്യമായ തോതിൽ സ്റ്റെബിലൈസറും, ആൻറിഓക്സിഡൻറും സംയോജിപ്പിക്കേണ്ടതുണ്ട്

ശൃംഖലയിലെ ഒന്നിടവിട്ട കാർബണിലെ മീഥൈൽ[[ ഗ്രൂപ്പ് ശൃംഖലാഘടനയെ കാര്യമായി സ്വാധീനിക്കുന്നു. ഇത്തരം ശൃംഖലകൾ മൂന്നു വിധത്തിൽ[[ ക്രമീകരിക്കാം.
ഈ ക്രമീകരണത്തിൽ[[ എല്ലാ മീഥൈൽ[[ ഗ്രൂപ്പുകളും ശംഖലയുടെ ഒരേ ഭാഗത്തായിരിക്കും. സീഗ്ലർ-- നാറ്റ രാസത്വരണത്തിലൂടെ ഉത്പാദിപ്പിക്കപ്പെടുന്ന പോളിപ്രോപ്പിലീൻ. ഇത്തരത്തിലുളളതാണ്. ഭാഗികമായി ക്രിസ്റ്റലിനിറ്റിയുളള ഈ ശൃംഖലകൾ എളുപ്പത്തിൽ ഹെലിക്കൽ അവസ്ഥ പ്രാപിക്കുന്നു. 
60 ശതമാനത്തോളം ക്രിസ്റ്റലിനിറ്റിയുളളതാണ് ഐസോടാക്റ്റിക് പിപി.
[[File:Isotactic-A-2D-skeletal.png|right|thumb|200px|isotactic polymers]]
[[File:Isotactic-polypropylene-3D-balls.png|right|thumb|200px|isotactic polypropylene]]
ഈ ക്രമീകരണത്തിൽ ഒന്നിടവിട്ട [[ മീഥൈൽ]] ഗ്രൂപ്പുകൾ ശൃംഖലയുടെ ഒരേ വശത്തായിരിക്കും. 
[[File:Syndiotactic-2D-skeletal.png|right|200px|thumb|syndiotactic polymers]]
[[File:Syndiotactic-polypropylene-3D-balls.png|right|thumb|200px|syndiotactic polypropylene]]
മീഥൈൽ[[ ഗ്രൂപ്പുകൾ ശൃംഖലയുടെ ഇരു വശങ്ങളിലും വ്യവസ്ഥയില്ലാതെ ചിതറിക്കിടക്കുന്നു. 
[[File:Atactic-2D-skeletal.png|right|Thumb|200px|atactic polymers]]

പിപി ബഹുവിധ വിപണിയിൽ പല ഗ്രേഡുകളിലും ലഭ്യമാണ് 

നിർമ്മാണസമയത്ത് നലിച്ചുനീട്ടപ്പെട്ട ഫിലിമുകൾ ആണ് BOPP, (അഥവാ ബൈആക്സിയലി ഓറിയൻറഡ് പിപി). സുതാര്യത,തിളക്കം, ഉറപ്പ്, ഈർപ്പവും രാസവസ്തുക്കളും തടുത്തുനിർത്താനുളള ശേഷി( barrier properties), വിലക്കുറവ് എന്നീ ഗുണമേന്മകളാൽ[[ ബിഓപിപി ഏറ്റവും സ്വീകാര്യമായ പാക്കിംഗ് ഫിലിമായി മാറിയിരിക്കുന്നു.

അടാക്റ്റിക് പിപി ഒട്ടിപ്പിടിക്കുന്ന സ്വഭാവമുളള, കൈകാര്യം ചെയ്യാൻ ബുദ്ധിമുട്ടുളള പദാർത്ഥമാണ്. എന്നാൽ[[, (അടാക്റ്റിക്) (ഐസോടാക്റ്റിക്) ബ്ലോക്ക് കോപോളിമറുകൾ, [[ഇലാസ്റ്റോമർ| തെർമോപ്ലാസ്റ്റിക് ഇലാസ്തികത]] പ്രദർശിപ്പിക്കുന്നു.

[[വർഗ്ഗം: പോളിമറുകൾ ]]

</doc>
<doc id="179790" url="https://ml.wikipedia.org/wiki?curid=179790" title="രുഗ്മിണി (ചലച്ചിത്രം)">
രുഗ്മിണി (ചലച്ചിത്രം)

കെ.പി.കുമാരന്റെ സമ്വിധാനത്തിൽ 1989 ൽ പുറത്തിറങ്ങിയ മലയാള ചലച്ചിത്രം ആണ് രുക്മിണി.മാധവിക്കുട്ടി എഴുതിയ 'രുക്മിണിക്കൊരു പാവക്കുട്ടി' എന്ന കഥയാണ് സിനിമയ്ക്ക് ആധാരം .

പുരുഷസമൂഹത്തിന്റെ വിക്യതവും ക്രൂരവുമായ സ്വാർഥ താത്പര്യങ്ങൾക്കായി നിരന്തരം അപമാനിക്കപെടുന്ന സ്ത്രീത്വത്തിന്റെ നിസ്സഹായതയും വിഹ്വലതകളും കലാപരമായ സത്യസന്ധതയോടെ ആവിഷ്കരിക്കുന്നു ഈ സിനിമ.കൗമാരം വിടുന്നതിനു മുൻപേ വേശ്യാലയത്തിൽ എത്തിപ്പെടുന്ന രുക്മിണിയാണീ സിനിമയിലെ മുഖകഥാപാത്രം.അമ്മയുടെ രൺടാം ഭർത്താവിനാൽ ആക്രമിക്കപ്പെട്ട അവളെ അവളുടെ അമ്മ തന്നെയാണ് വേശ്യാലയത്തിൽ കൊണ്ട് വന്ന് ഏല്പ്പിക്കുന്നത്.രുക്മിണിയുടെയും വേശ്യാലയ നടത്തിപ്പുകാരിയുടെയും അന്തേവാസികളായ മറ്റ് പെൺകുട്ടികളുടെയും ദൈനംദിന ജീവിതസന്ദർഭങ്ങളിലൂടെയാണ് അവരുടെ ആരും കാണാത്ത മനസ്സുകളിലേക്ക് ചലച്ചിത്രം പ്രേക്ഷകരെ നയിക്കുന്നത്.

രുക്മിണിയായി അഞ്ജു ആണ് അഭിനയിച്ചിരിക്കുന്നത് .

1988 ലെ മികച്ച സംവിധായകനുള്ള അവാർഡ് കെ.പി.കുമാരനും മികച്ച നടിക്കുള്ളത് അഞ്ജുവും കരസ്ഥമാക്കി .


</doc>
<doc id="179797" url="https://ml.wikipedia.org/wiki?curid=179797" title="ടാറന്റോ">
ടാറന്റോ

ദക്ഷിണ ഇറ്റലിയിലെ ഒരു വ്യാവസായിക-തുറമുഖ നഗരവും ഇതേ പേരിലുള്ള പ്രവിശ്യയുടെ ആസ്ഥാനവുമാണ് ടാറന്റോ. പുരാതന ദക്ഷിണ ഇറ്റലിയിലെ പ്രധാന നഗരങ്ങളിൽ ഒന്നായിരുന്ന ടാറന്റോയെ "ടാറെന്റം" (Tarentum) എന്നാണ് അറബികൾ വിശേഷിപ്പിച്ചിരുന്നത്. 


അപുലിയൻ (Apulian) തീരസമതലത്തിലാണ് ടാറന്റോ പ്രവിശ്യയുടെ ഭൂരിഭാഗവും സ്ഥിതി ചെയ്യുന്നത്. കുന്നുകൾ നിറഞ്ഞതാണ് കിഴക്കൻ മേഖല. ഗോതമ്പ്, വൈൻ, ഒലീവ് എണ്ണ, ഫലവർഗങ്ങൾ എന്നിവയാണ് മുഖ്യകാർഷികോത്പന്നങ്ങൾ.

പുരാതനനഗരം അഥവാ "സിറ്റവെച്ചിയ" (Cittavecchia) ഒരു ചെറുദ്വീപിലാണ് സ്ഥിതി ചെയ്യുന്നത്. വർധിച്ച ജനസാന്ദ്രതയും ഇടുങ്ങിയ തെരുവുകളും നഗരത്തിന്റെ പ്രത്യേകതയായിപ്പറയാം. പുരാതനനഗരത്തിന്റെ അവശിഷ്ടങ്ങൾ, പ്രത്യേകിച്ചും മധ്യകാലസൌധങ്ങൾ ഇവിടെ സംരക്ഷിക്കപ്പെട്ടിട്ടുണ്ട്. സൻകറ്റാൾഡാ കതിഡ്രൽ (11-ആം നൂറ്റാണ്ട്) ആണ് ഇതിൽ പ്രധാനം. ദ്വീപിന്റെ തെക്കു കിഴക്കൻ തീരപ്രദേശത്ത് 15-ആം നൂറ്റാണ്ടിൽ പുനർനിർമിച്ച ബൈസാന്തിയൻ വൻകോട്ട കാണപ്പെടുന്നു. ഇതാണ് നഗരത്തിലെ ഏറ്റവും പുരാതനമായ മധ്യകാല സ്മാരകം.

ഇറ്റലിയിലെ പ്രധാന നാവികകേന്ദ്രമായ ടാറന്റോയിലാണ് രാജ്യത്തെ മുഖ്യകപ്പൽനിർമ്മാണ കേന്ദ്രവും, ഭക്ഷ്യ സംസ്കരണ- വിപണന വ്യവസായശാലകളും സ്ഥിതി ചെയ്യുന്നത്. 1960-കളുടെ പ്രാരംഭത്തിൽ പുരാതന നഗരത്തിന്റെ വടക്കൻ മേഖലയെ കേന്ദ്രീകരിച്ച് ഇരുമ്പ്-ഉരുക്കു വ്യവസായം അഭിവൃദ്ധി പ്രാപിച്ചിരുന്നു. "മരെ പിക്കോളൊ" (Mare Piccolo) തീരത്തിന് സമാന്തരമായി ഒരു കൃത്രിമ നൗകാശയം നിർമിച്ചിട്ടുണ്ട്.

ടാറസ് കോളനിവൽക്കരണത്തിന്റെ ഭാഗമായി ബി.സി. 8-ആം നൂറ്റാണ്ടിന്റെ അവസാന ഘട്ടത്തിലാണ് സ്പാർട്ടക്കാർ (Spartans) ടാറന്റോ സ്ഥാപിച്ചത്. തുടർന്ന് ഗ്രീസ്സ് അധിനിവേശ പ്രദേശമായ ദക്ഷിണ ഇറ്റലിയിലെ പ്രമുഖ സാമ്പത്തിക നഗരമായി ടാറന്റോ വികസിച്ചു. ബി.സി. 3-ആം നൂറ്റാണ്ടിൽ റോമാസാമ്രാജ്യത്തിന്റെ അധിനിവേശ ഭീഷണിയിലമർന്ന ടാറന്റോ "ഇപിറസ്"(Epirus)ലെ രാജാവായ പൈറസിന്റെ (Pyrrhus) സഹായം തേടി. യുദ്ധാനന്തരം ബി.സി. 272-ൽ ടാറന്റോ റോമാസാമ്രാജ്യത്തിന്റെ ഭാഗമായിത്തീർന്നു. ടാറന്റോയിൽ അതിശക്തമായി നിലനിന്നിരുന്ന ഗ്രീക്ക് പാരമ്പര്യം മധ്യകാലഘട്ടത്തിന്റെ ആരംഭത്തിൽ വീണ്ടും ശക്തിപ്രാപിച്ചു തുടങ്ങി.

ബാബിലോണിയൻ അധിനിവേശത്തെ അതിജീവിച്ച ടാറന്റോയെ എ.ഡി. 927-ൽ മൂർസ് പരിപൂർണമായി നശിപ്പിച്ചു. തുടർന്ന് ബൈസാന്തിയൻ ചക്രവർത്തിമാർ വീണ്ടെടുത്ത് പുനർനിർമ്മിക്കുന്നതുവരെ മുസ്ലിം, ക്രിസ്ത്യൻ സംഘട്ടനത്തിന്റെ സങ്കേതമായിരുന്നു ടാറന്റോ. 1063-ൽ ടാറന്റോ നോർമൻകാരുടെ പിടിയിലമർന്നു. നോർമൻകാർക്കു ശേഷം ജെർമനിയിലെ ഹോഹെൻസ്റ്റാഫെൻ (Hohenstaufen) ചക്രവർത്തിമാരും, ഫ്രാൻസിലെ പ്രഭുവംശങ്ങളും ടാറന്റോയുടെ മേൽ ആധിപത്യം നിലനിർത്തി. 1860-ൽ ടാറന്റോ ഇറ്റലിയുടെ ഭാഗമായിത്തീർന്നു.



</doc>
<doc id="179801" url="https://ml.wikipedia.org/wiki?curid=179801" title="ഖാൻ">
ഖാൻ

ഓവിറാപ്പ്റ്റർ കുടുംബത്തിൽ പെട്ട തെറാപ്പോഡ വിഭാഗം ദിനോസർ ആണ് ഖാൻ. ഇവയുടെ ഫോസ്സിൽ കണ്ടുകിട്ടിയിട്ടുള്ളത് മംഗോളിയയിൽ നിന്നും ആണ്. ഏകദേശം 75 ദശലക്ഷം വർഷങ്ങൾക്ക് മുൻപ് അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്.

ഖാൻ എന്ന പേര് വരുന്നത്‌ ഒരു മംഗോളിയൻ വാക്കിൽ നിന്നും ആണ്, അർഥം മംഗോളിയൻ ഭാഷയിൽ പ്രഭു അല്ലെകിൽ ഭരിക്കുന്ന ആൾ എന്നാണ്.



</doc>
<doc id="179812" url="https://ml.wikipedia.org/wiki?curid=179812" title="പിതാമഹൻ (നോവൽ)">
പിതാമഹൻ (നോവൽ)

വി.കെ.എൻ എഴുതിയ മലയാള നോവൽ ആണ് പിതാമഹൻ .

നായർ പ്രമാണിയായ ചാത്തുനായർ സർ ചാത്തുനായർ ആകുന്നതും തുടർന്നു പടിപടിയായി വളർന്നു ഒടുവിൽ കൊച്ചി രാജ്യത്തിന്റെ പ്രധാനമന്ത്രി ആകുന്നതുമായ കഥ പറയുന്ന നോവൽ ഫ്യൂഡലിസത്തില് നിന്ന് ബൂർഷ്വാ ജനാധിപത്യത്തിലേക്കുള്ള കേരളത്തിന്റെ പരിണാമത്തിന്റെ ഉള്ളിൽ മറഞ്ഞു കിടന്നവയെ തുറന്നു കാട്ടുന്നു .ഖജാനാവിൽ ബാക്കിയുള്ള നാല് കോടി രൂപ തനിക്കും വൈസ്രോയിക്കുമായി പങ്കു വെച്ചെടുത്തു രാജ്യഭരണം കൈയൊഴിഞ്ഞു മടങ്ങുന്ന സർ ചാത്തുനായർ എന്നും പ്രസക്തനായ കഥാപാത്രം ആണ്.വി.കെ.എൻ നർമ്മം അതിന്റെ എല്ലാ സൌന്ദര്യതോടെയും ഈ ക്യതിയിൽ വായിക്കാം .

മുട്ടത്തു വർക്കി അവാർഡു നേടിയിട്ടുണ്ട് ഈ നോവൽ

ആ ചിരിയിൽ ഔഷധവീര്യമടങ്ങിയിട്ടുണ്ടെന്നു് നാം അറിയുകയില്ല. എന്നാൽ ആരെങ്കിലും പറഞ്ഞു കേൾക്കുമ്പോൾ അതു് സത്യമാണെന്നു് നാം സമ്മതിച്ചുപോകും. സർ ചാത്തു ഈ കാലഘട്ടത്തിന്റെ ഹീറോ ആണെങ്കിൽ പിതാമഹൻ നമ്മിലുണർത്തുന്ന ചിരിയിൽക്കൂടി മറ്റൊരു നായകസങ്കല്പം ഉരുത്തിരിയുകയാണു് ചെയ്യുന്നതു്. വി. കെ. എൻ. സാഹിതി നല്ലൊരു ചികിത്സയുടെ ഫലമാണു് ഉളവാക്കുക. 

ആധുനിക കാലത്തിന്റെ 'മോക് എപ്പിക്കാ'ണ് പിതാമഹാനെന്നു കെ പി അപ്പൻ അഭിപ്രായപ്പെട്ടിട്ടുണ്ട്.

</doc>
<doc id="179823" url="https://ml.wikipedia.org/wiki?curid=179823" title="സില്ലുനു ഒരു കാതൽ">
സില്ലുനു ഒരു കാതൽ

എൻ.കൃഷ്ണ സംവിധാനം ചെയ്ത് സൂര്യ ശിവകുമാർ, ജ്യോതിക, ഭൂമിക ചാവ്ല എന്നിവർ പ്രധാന കഥാപാത്രങ്ങളെ അവതരിപ്പിച്ച 2006ൽ പുറത്തിറങ്ങിയ തമിഴ് പ്രണയചലച്ചിത്രമാണ് സില്ലുനു ഒരു കാതൽ.

2007 ;ഫിലിംഫെയർ


</doc>
<doc id="179832" url="https://ml.wikipedia.org/wiki?curid=179832" title="ടാറാ കുന്നുകൾ">
ടാറാ കുന്നുകൾ

ടാറാ കുന്നുകൾ അയർലൻഡിലെ മേതാപ്രവിശ്യയിൽ ഉൾപ്പെടുന്ന ഒരു കുന്നിൻപ്രദേശമാണ്. നവാന് 10 കി.മീ. തെക്കായി സ്ഥിതിചെയ്യുന്നു. 154 മീറ്ററാണ് ടാറാ കുന്നുകളുടെ ശ.ശ. ഉയരം. പുരാതന അയർലൻഡിന്റെ മത-രാഷ്ട്രീയ-സാംസ്കാരിക തലസ്ഥാനമായിരുന്നു ഈ പ്രദേശം.

എ.ഡി. 560-നു മുമ്പ് വരെ അയർലൻഡ് രാജാക്കന്മാരുടെ ആസ്ഥാനമായിരുന്നു ടാറാ. 640 വരെ ദേശീയ അസംബ്ലികൾ ഇവിടെയാണ് സമ്മേളിച്ചിരുന്നത്. ഈ കുന്നിൻ പ്രദേശത്തിന്റെ ഏറ്റവും ഉയരമുളള ഭാഗത്ത് പൗരാണിക കാലഘട്ടത്തിൽ കിരീട ധാരണത്തിനായി ഉപയോഗിച്ചതെന്നു കരുതപ്പെടുന്ന ശിലയും, സെന്റ് പാട്രിക്കിന്റെ പ്രതിമയും കാണാം. "സ്റ്റോൺ ഓഫ് ഡെസ്റ്റിനി" (Stone of Destiny) എന്ന പേരിലറിയപ്പെടുന്ന സ്തംഭശിലയിൽ (pillar stone) വച്ചായിരുന്നു രാജാക്കന്മാർ രാജ്യാധികാരം ഏറ്റെടുത്തിരുന്നതെന്നാണ് വിശ്വാസം. ഇവിടെയുള്ള മൺകൂനകൾ രാജസഭ നിലനിന്നിരുന്ന പ്രദേശമാണെന്ന് വിശ്വസിച്ചുപോരുന്നു. 1952 മുതൽ ഈ പ്രദേശത്തു നടന്ന പുരാവസ്തുഗവേഷണങ്ങളുടെ ഫലമായി ഇവിടെനിന്നും വെങ്കലയുഗം മുതൽക്കുള്ള ശവകുടീരങ്ങൾ കണ്ടെടുത്തിട്ടുണ്ട്. 



</doc>
