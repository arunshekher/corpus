<doc id="262249" url="https://ml.wikipedia.org/wiki?curid=262249" title="മുണ്ടൂർ കുമ്മാട്ടി">
മുണ്ടൂർ കുമ്മാട്ടി

പാലക്കാട് ജില്ലയിലെ മുണ്ടൂർ ഗ്രാമത്തിലെ പ്രധാനമായ ഒരു ഉത്സവമാണ് മുണ്ടൂർകുമ്മാട്ടി. മുണ്ടൂരിലെ സാംസ്കാരിക സമന്വയത്തിനും കൂട്ടായ്മക്കും അന്തർധാരയായി നിലകൊള്ളുന്ന സവിശേഷത കൂടിയാണിത്. 24 ദേശങ്ങളിൽനിന്നായി ഉച്ചയോടെ പുറപ്പെടുന്ന ദേശവേലകൾ വൈകീട്ട് മുണ്ടൂർ ചുങ്കത്ത് സംഗമിക്കും. മുത്തുക്കുട ചൂടിയ ആനകൾ, വണ്ടിവേഷങ്ങൾ, മയിലാട്ടം, കാവടിയാട്ടം, കാളകൾ, കുതിരകൾ എന്നിവയൊക്കെ കുമ്മാട്ടിക്ക് മാറ്റുകൂട്ടും. മുണ്ടൂർ ജങ്ഷനിൽ നടക്കുന്ന വേലസംഗമമാണ് മുണ്ടൂർ കുമ്മാട്ടിയുടെ പ്രത്യേകത.
ദാരികാസുരവധവുമായി ബന്ധപ്പെട്ടതാണ് മുണ്ടൂർ കുമ്മാട്ടിയുടെ ഐതിഹ്യം.പാലക്കീഴ് ഭഗവതി ക്ഷേത്രമാണ് മുണ്ടൂരിലെ പ്രധാനക്ഷേത്രം.എല്ലാ വർഷവും മീനമാസത്തിലാണ് മുണ്ടൂർ കുമ്മാട്ടി ആഘോഷിക്കുന്നത്.പണ്ട് ഒടുവങ്ങാട്,കിഴക്കുമുറി,പടിഞ്ഞാറ്റുമുറി എന്നീ വേലകളാണ് ‌മുണ്ടൂർകുമ്മാട്ടിക്ക് ഉണ്ടായിരുന്നത്. ഇന്ന് ധാരാളം വേലകൾ കുമ്മാട്ടിയുടെ ഭാഗമാണ്. ഗ്രാമപ്രദേശങ്ങളിൽനിന്ന് ശേഖരിക്കുന്ന പൂക്കളുമായെത്തുന്ന മുടിചാട്ടക്കാരെ മുണ്ടൂർ ജങ്ഷനിൽ പഞ്ചവാദ്യത്തോടെ സ്വീകരിക്കും.

വാഴമാണി ,തെച്ചിപ്പൂവ് ,പാലപ്പൂവ് ,പുല്ലാണിപ്പൂവ് ,എരിക്കിൻപൂവ് ,കവുങ്ങിൻപൂക്കുല എന്നിവ മൂന്ന് നെച്ചിക്കോലിൽ വരിഞ്ഞുകെട്ടി പ്രത്യേകതരത്തിൽ നിർമ്മിക്കുന്നതാണ് നെച്ചിമുടി.ഇങ്ങനെ നിർമ്മിക്കുന്ന നെച്ചിമുടി ഉപയോഗിച്ചാണ് നെച്ചിമുടി ചാട്ടം എന്ന മുണ്ടൂർ കുമ്മാട്ടിയുടെ ഒരു പ്രധാന അനുഷ്ടാനകലാരൂപം അരങ്ങേറുന്നത്.

മുണ്ടൂർ കുമ്മാട്ടിയുടെ ഒരു പ്രധാന അനുഷ്ടാനകലാരൂപമാണ് നെച്ചിമുടി ചാട്ടം.മുണ്ടൂരിലെ നായർസമുദായത്തിന്റെ അനുഷ്ടാനകലയാണിത് .ഒടുവങ്ങാട്,പടിഞ്ഞാറ്റുമുറി,കിഴക്കുമുറി,നെച്ചിപ്പുള്ളി എന്നീ ദേശങ്ങളാണ് നെച്ചിമുടി ചാട്ടം അനുഷ്ടിക്കുക .പടിഞ്ഞാറ്റുമുറി, ഒടുവങ്ങാട് ,കിഴക്കുമുറി എന്നീ ദേശങ്ങളിലെ നൊച്ചിമുടി സംഘങ്ങൾ കൂട്ടുപാത ആലിൻചുവട് ഗണപതി, വിക്രമുണ്ടേശ്വരം, ശ്രീകുറുംബ, കയറൻ സന്നിധികളിൽ ദർശനം നടത്തി കുമ്മാട്ടിപ്പാറയിൽ എത്തിച്ചേരും.അങ്ങനെ മുണ്ടൂർ ദേശം ചുറ്റി ,കുമ്മാട്ടിസ്മാരകമായ നെച്ചിമുടി കണ്ടത്തിൽവന്ന് നെച്ചിപ്പുള്ളി ദേശമുടിയുമൊന്നിച്ച് ക്ഷേത്രത്തിലെത്തി മുടിച്ചാട്ടം നടത്തും. ഇതിനുമുന്നോടിയായി മറ്റ് ദേശവേലകൾ ക്ഷേത്രത്തിൽ സംഗമിച്ച് പ്രദക്ഷിണം നടത്തികഴിഞ്ഞിരിക്കും. തുടർന്ന് പടിഞ്ഞാറ്റുമുറി ദേശക്കാരുടെ അവകാശമായ കമ്പംകത്തിക്കാൻ വെളിച്ചപ്പാട് അരിയെറിഞ്ഞ് അനുവാദം നൽകുന്നതോടെ കുമ്മാട്ടി സമാപിക്കും. 


</doc>
<doc id="262280" url="https://ml.wikipedia.org/wiki?curid=262280" title="മനുഷ്യരറിയാൻ">
മനുഷ്യരറിയാൻ

കേരളത്തിലെ ഒരു പൊതുപ്രവർത്തകനായ മൈത്രേയൻ രചിച്ച ഒരു പുസ്തകമാണ് മനുഷ്യരറിയാൻ. സാധാരണ ജനങ്ങൾക്ക് ജീവിതത്തെക്കുറിച്ചും, ചുറ്റുപാടുകളെക്കുറിച്ചും ഉണ്ടായേക്കാവുന്ന സംശയങ്ങൾ ദുരീകരിക്കാൻ തന്റെ പുസ്തകം ഉപകരിക്കുമെന്ന് എഴുത്തുകാരൻ അവകാശപ്പെടുന്നു. വായനക്കാരൻ എഴുത്തുകാരനുമായി സംവദിക്കുന്നതിലൂടെ മാത്രമേ ഈ പുസ്തകം പൂർണ്ണതയിലെത്തുകയുള്ളു എന്ന് മൈത്രേയൻ പറയുന്നു.


</doc>
<doc id="262283" url="https://ml.wikipedia.org/wiki?curid=262283" title="ഒരേ തൂവൽ പക്ഷികൾ">
ഒരേ തൂവൽ പക്ഷികൾ

ചിന്ത രവി രചനയും, നിർമ്മാണവും നിർവഹിച്ച്, അദ്ദേഹത്തിന്റെ തന്നെ സംവിധാനത്തിൽ 1988ൽ തിയേറ്ററുകളിൽ എത്തിയ ഒരു മലയാളചലച്ചിത്രമാണ് ഒരേ തൂവൽ പക്ഷികൾ. ബ്രിട്ടീഷ് രാജിന്റെ അവസാന കാലഘട്ടമാണ് ഈ സിനിമയിൽ പ്രമേയമായത്. ബാലൻ കെ. നായർ, ടോം ആൾട്ടർ, നിലമ്പൂർ ബാലൻ തുടങ്ങിയവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്. ഈ ചിത്രത്തിന്റെ പശ്ചാത്തലസംഗീതം ഒരുക്കിയിരിക്കുന്നത് ജി. അരവിന്ദനും, ഗാനങ്ങൾ ചിട്ടപ്പെടുത്തിയിരിക്കുന്നത് എം.ബി. ശ്രീനിവാസനുമാണ്. മികച്ച ചലച്ചിത്രത്തിനുള്ള 1988ലെ കേരളസംസ്ഥാന പുരസ്കാരം ഈ ചലച്ചിത്രത്തിനാണ് ലഭിച്ചത്.
കേരളസംസ്ഥാന ചലച്ചിത്രപുരസ്കാരങ്ങൾ;


</doc>
<doc id="262293" url="https://ml.wikipedia.org/wiki?curid=262293" title="ആയഹുസ്കാ">
ആയഹുസ്കാ

ആമസോൺ വനാന്തരങ്ങളിലെ ഗോത്ര വർഗ്ഗക്കാരുടെ ഇടയിൽ പ്രചാരമുള്ള ഒരു മാനസികോത്തേജക പച്ചമരുന്നാണ് ആയുഹുസ്ക. ഇതിനെ യാഹേ എന്നും വിളിക്കുന്നു. ഇതുണ്ടാക്കുന്നത് ബനിസ്റ്ററിയോസ് കാപ്പി (eng: Banisteriopsis caapi) എന്ന ചെടിയുടെ വള്ളിയും ഡൈമീതേൽറ്റ്രിപ്റ്റാമിൻ (eng:dimethyltryptamine) അടങ്ങുന്ന ചില ചെടികളുടെ ഇലയും കൂടി ഇട്ട് തിളപ്പിച്ചാണ്. ഈ പാനീയം രോഗശമനത്തിനും, ആത്മീയ ഉത്തേജനത്തിനും ഉപയോഗിക്കപ്പെടുന്നു. ഷമാൻ എന്ന് വിളിക്കുന്ന ഗോത്രവർഗ്ഗ മന്ത്രവാദികളുടെ മേൽനോട്ട്ത്തിലാണ് ആയുഹുസ്കാ ചികിൽസ നടത്തുന്നത്.ആയഹുസ്ക കഴിക്കുന്നവർ ഒരു വ്യത്യസ്ത ബോധമണ്ഡലാവസ്ഥയിൽ പ്രവേശിക്കയും ആ അവസ്ഥയിൽ പലവിധമായ ആത്മീയ തിരിച്ചറിവുകൾ ഉണ്ടാവുന്നതായും അനുഭവസ്ഥർ പറയുന്നു 


</doc>
<doc id="262305" url="https://ml.wikipedia.org/wiki?curid=262305" title="ബുദ്ധ കൊളാപ്സ്ഡ് ഔട്ട് ഓഫ് ഷെയിം">
ബുദ്ധ കൊളാപ്സ്ഡ് ഔട്ട് ഓഫ് ഷെയിം

2007ൽ പുറത്തിറങ്ങിയ ഇറാനിയൻ ചലച്ചിത്രം ആണ് ബുദ്ധ കൊളാപ്സ്ഡ് ഔട്ട് ഓഫ് ഷെയിം(Persian:: Buda az sharm foru rikht).ഹന മക്മൽബഫ് ആണ് ഈ സിനിമയുടെ സംവിധായിക. താലിബാൻ അധികാരത്തിൽ നിന്നും നിഷ്കാസിതമായതിനു ശേഷമുള്ള അഫ്ഘാനിസ്ഥാനിൽ നടക്കുന്ന സംഭവങ്ങളാണ് സിനിമയുടെ ഇതിവ്യത്തം.


</doc>
<doc id="262307" url="https://ml.wikipedia.org/wiki?curid=262307" title="സൺറൈസ്: എ സോംഗ് ഓഫ് ടു ഹ്യൂമൻസ്">
സൺറൈസ്: എ സോംഗ് ഓഫ് ടു ഹ്യൂമൻസ്

1927 ൽ പുറത്തിറങ്ങിയ അമേരിക്കൻ നിശ്ശബ്ദ ചലച്ചിത്രം ആണ് സൺറൈസ് : എ സോംഗ് ഓഫ് ടു ഹ്യൂമൻസ് .ഈ ചിത്രം സംവിധാനം ചെയ്തത് ജർമ്മൻ ചലച്ചിത്രകാരനായ എഫ്.ഡബ്ലിയു.മുർനൌ ആണ്.കാൾ മേയർ എഴുതിയ എ ട്രിപ് ടു ടിൽസിറ്റ്എന്ന ചെറുകഥയെ ആസ്പദമാക്കിയാണ് ഈ സിനിമ നിർമ്മിച്ചിരിക്കുന്നത്.



</doc>
<doc id="262318" url="https://ml.wikipedia.org/wiki?curid=262318" title="ഢുൺഢി">
ഢുൺഢി

ഒരു കന്നഡ സാഹിത്യകാരനായ യോഗേഷ് മാസ്റ്റർ രചിച്ച നോവലാണ് "ഢുൺഢി". ഈ നോവലിനെതിരെ മതവികാരം വ്രണപ്പെടുത്തുന്നെന്നാരോപിച്ച് ഹിന്ദുത്വസംഘടനകൾ രംഗത്തുവന്നതിനെത്തുടർന്ന് യോഗേഷിനെ പൊലിസ് അറസ്റ്റുചെയ്തിരുന്നു. 

ഗണപതി എന്ന പുരാണ കഥാപാത്രത്തെ കാട്ടിനുള്ളിൽ താമസിക്കുന്ന ധീരനായ ഒരു ഗോത്ര രാജാവായി ദളിത് – കീഴാള പരിപ്രേക്ഷ്യത്തിൽ അവതരിപ്പിച്ചതാണ് അവിടുത്തെ ബ്രാഹ്മണ സവർണതയെ പ്രകോപിപ്പിച്ചത്. ഗണങ്ങളുടെ പതിയാണ് ഗണപതി. ഒരു ആദിവാസി എങ്ങനെ ഗണങ്ങളുടെ പതിയാകുന്നുവെന്നും തുടർന്നെങ്ങനെ ദൈവമാകുന്നുവെന്നും ഭാവനാത്മകമായി വർണിക്കുകയാണ് നോവൽ.

"ഢുൺഢി" എന്ന നോവൽ ഗണപതിയെയും പാർവതിയെയും മോശമായ രീതിയിൽ ചിത്രീകരിച്ചെന്ന് ആരോപിക്കപ്പെട്ടു.. 295 എ ഐ.പി.സി പ്രകാരവും 298 ഐ.പി.സി പ്രകാരവും കേസ് ചാർജ് ചെയ്ത് യോഗേഷിനെ പൊലിസ് അറസ്റ്റുചെയ്തു.ഇന്ത്യൻ ശിക്ഷാ നിയമം 295 എ, 298 വകുപ്പുകൾ ചുമത്തി അറസ്റ്റു ചെയ്തത്. 

താൻ "ഢുൺഢി"യുടെ പിഡിഎഫ് പ്രതികൾ ഷെയർ ചെയ്തിട്ടില്ലെന്നാണ് യൊഗേഷ് മാസ്റ്റർ പറയുന്നത്. എന്നാൽ "ഢുൺഢി" ഓൺലൈനിൽ വായിക്കാനും ഡൌൻലോഡ് ചെയ്യാനും ലഭ്യമാണ്. 


</doc>
<doc id="262323" url="https://ml.wikipedia.org/wiki?curid=262323" title="ഗിണ്ടി">
ഗിണ്ടി

ചെന്നൈയിലെ അഡയാറിനടുത്തുള്ള ഒരു പ്രദേശമാണു ഗിണ്ടി. വന്യ മൃഗ സങ്കേതമായ ഗിണ്ടി ദേശീയ പാർക്കും പ്രശസ്തമായ ഐ.ഐ.ടി മദ്രാസിന്റെ ക്യാമ്പസും ഇവിടെ സ്ഥിതി ചെയ്യുന്നു.


</doc>
<doc id="262326" url="https://ml.wikipedia.org/wiki?curid=262326" title="ന്യാവൽ">
ന്യാവൽ

തെക്കെ ഇന്ത്യയിലും ശ്രീലങ്കയിലും കാണുന്ന ഒരു വൃക്ഷമാണ് ഞാവൽ എന്നും പേരുള്ള ന്യാവൽ. . 12 മീറ്ററോളം ഉയരം വയ്ക്കുന്ന ഈ മരം 600 മീറ്ററിനും 1200 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. ഔഷധസസ്യമാണ്. 



</doc>
<doc id="262327" url="https://ml.wikipedia.org/wiki?curid=262327" title="എസ്സെക്വിബോ നദി">
എസ്സെക്വിബോ നദി

ഗയാനയിലെ ഏറ്റവും വലിയ നദിയാണ് എസ്സെക്വിബോ (Essequibo River). ഓറിനോക്കോ നദിക്കും ആമസോൺ നദിക്കും ഇടയിലുള്ള ഏറ്റവും വലിയ നദിയും ഇതാണ്. ബ്രസീൽ-ഗയാന-വെനസ്വേല അതിർത്തിക്കടുത്ത് അകാറായി മലനിരകളിൽ നിന്ന് ഉദ്ഭവിക്കുന്ന ഈ നദി വടക്കോട്ട് 1,010 കിലോമീറ്റർ വനത്തിലൂടെയും സാവന്നയിലൂടെയും ഒഴുകി അറ്റ്ലാന്റിക് സമുദ്രത്തിൽ പതിക്കുന്നു.




</doc>
<doc id="262331" url="https://ml.wikipedia.org/wiki?curid=262331" title="ഹുവാൻ ഫെർണാണ്ടസ് ദ്വീപുകൾ">
ഹുവാൻ ഫെർണാണ്ടസ് ദ്വീപുകൾ

ദക്ഷിണ ശാന്തസമുദ്രത്തിലെ ആൾത്താമസം കുറഞ്ഞ ഒരു ദ്വീപസമൂഹമാണ് ഹുവാൻ ഫെർണാണ്ടസ് ദ്വീപുകൾ ("സ്പാനിഷ്": ആർച്ചിപെലാഗോ ഹുവാൻ ഫെർണാണ്ടസ്). വിനോദസഞ്ചാരവും മത്സ്യബന്ധനവുമാണ് ഇവിടുത്തെ പ്രധാന വരുമാനമാർഗ്ഗങ്ങൾ. ചിലിയുടെ തീരത്തുനിന്നും 672 കിലോമീറ്റർ ദൂരത്താണ് ഈ ദ്വീപസമൂഹം സ്ഥിതി ചെയ്യുന്നത്. പ്രധാനമായും മൂന്ന് അഗ്നിപർവ്വത ദ്വീപുകളാണ് ഇവിടെയുള്ളത്; റോബിൻസൺ ക്രൂസോ ദ്വീപ് (ഔദ്യോഗികമായി "മാസ് എ ടിയെറ" എന്നുവിളിക്കുന്നു), അലെജാൻഡ്രോ സെൽകിർക്ക് ദ്വീപ് (ഔദ്യോഗികമായി "മാസ് എ അഫ്യൂഎറ" എന്നുവിളിക്കുന്നു), സാന്റ ക്ലാര ദ്വീപ് എന്നിവ.

അലക്സാണ്ടർ സെൽകിർക്ക് എന്ന നാവികൻ നാലുവർഷം ഇവിടെ പെട്ടുപോയി എന്നതാണ് ഈ ദ്വീപുകളുടെ പ്രധാന പ്രശസ്തി. ഒരുപക്ഷേ ഈ സംഭവമായിരുന്നിരിക്കാം "റോബിൻസൺ ക്രൂസോ" എന്ന നോവലിന് പ്രേരണയായത്. ദ്വീപുകളുടെ ആകെ വിസ്തീർണ്ണം 99.6 ചതുരശ്രകിലോമീറ്ററാണ്. ഇതിൽ 50.1 ചതുരശ്രകിലോമീറ്ററും റോബിൻസൺ ക്രൂസോ ദ്വീപും സാന്റ ക്ലാര ദ്വീപുമാണ്. അലക്സാണ്ടർ സെൽകിർക്ക് ദ്വീപിന്റെ വിസ്തീർണ്ണം 49.5 ചതുരശ്ര കിലോമീറ്ററാണ്.

ദ്വീപസമൂഹത്തിലെ ജനസംഖ്യ 900 മാത്രമാണ് (ഇതിൽ 843 പേരും റോബിൻസൺ ക്രൂസോ ദ്വീപിലാണ് താമസിക്കുന്നത്). 800 പേർ തലസ്ഥാനമായ സാൻ ഹുവാൻ ബൗട്ടിസ്റ്റ എന്ന പട്ടണത്തിലാണ് താമസിക്കുന്നത് (2012 സെൻസസ്). ഭരണപരമായി ചിലിയിലെ വാല്പരാസിയോ പ്രദേശത്തിന്റെ (ഈസ്റ്റർ ദ്വീപും ഇക്കൂട്ടത്തിൽ വ‌രും) ഭാഗമാണിത്.



</doc>
<doc id="262350" url="https://ml.wikipedia.org/wiki?curid=262350" title="കുപ്പിപ്പൂവ്">
കുപ്പിപ്പൂവ്

തെക്കെപശ്ചിമഘട്ടതദ്ദേശവാസിയായ ഒരു ചെറിയ മരമാണ് തരന അഥവാ കുപ്പിപ്പൂവ്. . 6 മീറ്റർ വരെ ഉയരം വയ്ക്കുന്ന ഈ ചെടി 1600 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ കാണുന്നു.




</doc>
<doc id="262353" url="https://ml.wikipedia.org/wiki?curid=262353" title="പിന്നണി ഗായകർ">
പിന്നണി ഗായകർ

ചലച്ചിത്രങ്ങളിലെ ഗാനമാലപിക്കുന്നവരാണു പിന്നണിഗായകർ. അഭിനേതാക്കൾ ചലച്ചിത്രത്തിൽ പാട്ടിനനുസരിച്ചു ചുണ്ടുകൾ ചലിപ്പിക്കുകയും പിന്നണിഗായകർ പൊതുവെ ചിത്രങ്ങളിൽ വരുകയുമില്ല. പിന്നണിഗാനം ആലപിക്കുന്ന ഗായികയെ പിന്നണിഗായികയെന്നും ഗായകനെ പിന്നണിഗായകനെന്നും സംബോധന ചേയ്യും.


</doc>
<doc id="262363" url="https://ml.wikipedia.org/wiki?curid=262363" title="ദി ഡിപ്പാർട്ടട്">
ദി ഡിപ്പാർട്ടട്

2006-ൽ പുരത്തിറങ്ങിയ ഹോളിവുഡ് ചലച്ചിത്രമാണ് ദി ഡിപ്പാർട്ടട്. നിരവധി പുരസ്ക്കാരങ്ങൾ നേടിയ ചിത്രമാണു ദി ഡിപ്പാർട്ടട്. 2007-ലെ അക്കാദമി അവാർഡിൽ അഞ്ചു നോമിനേഷനുകളും അതിൽ നാലു അവാർഡുകൾ കരസ്ഥമാക്കുകയും ചെയ്തു.
എല്ലാവര്ക്കും ജീവിതത്തിനു ഒരു ലക്‌ഷ്യം ഉണ്ടാകും പക്ഷേ ജീവിതം അവരെ കൊണ്ടെത്തിക്കുന്നത് മറ്റൊരു വഴിയിൽ ആയിരിക്കും ഒരുത്തൻ നന്നായി ജീവിക്കണം എന്ന് ആഗ്രഹിക്കുമ്പോഴും അവന്റെ ഭൂതകാലവും കുടുംബ ബന്ധങ്ങളും പലപ്പോഴും അവനെപ്പറ്റിയുള്ള പോതുധാരണയെ സ്വാദീനിക്കുന്നു ഇത്തരത്തിൽ ശരി ചെയ്യാൻ ആഗ്രഹിക്കുന്ന ബില്ലി യുടെയും (Leornado Dicaprio) അതെ സമയം എല്ലാ ശരിയും ചെയ്യാൻ അവസരമുണ്ടായിട്ടും തെറ്റായ കൂട്ടുകെട്ടിന്റെ വഴിയിലേക്ക് എത്തിപ്പെടുന്ന സള്ളിവൻ (Matt Damon) കഥയാണ്‌ THE DEPARTED.
തന്റെ കുട്ടിക്കാലത്ത് തന്നെ അധോലോക നായകനായ ഫ്രാങ്ക് മായി (Jack Nikolson) സള്ളിവൻ പരിചയപ്പെടുന്നു ആ പരിചയം അയാളെ കുറ്റകൃത്യങ്ങളുടെ ലോകത്തേക്ക് നയിക്കുന്നു ബുദ്ധിശാലിയായ ഫ്രാങ്ക് അയാളെ രഹസ്യമായി പോലീസിലെ കുറ്റാന്വേഷണ വിഭാഗത്തിൽ നിയമനം തരപ്പെടുത്തുന്നു ഫ്രാന്കിനെതിരെയുള്ള നീക്കങ്ങൾ സള്ളിവൻ അയാൾക്ക്‌ ചോർത്തികൊടുക്കുന്നു 
അതെ സമയം പോലീസ് അക്കാദമിയിൽ പരിശീലനം നേടിക്കൊണ്ടിരിക്കുന്ന ബില്ലിയെ ർഹാസാന്വേഷണ വിഭാഗം തലവൻ ഡിഗ്നാം( Mark Walberg) വിളിപ്പിക്കുന്നു പരിശീലനം പൂർത്തിയാകുന്നതിനു മുൻപ് തന്നെ രഹസാന്വേഷണ വിഭാഗത്തിനായി ചാരനായി ഫ്രാങ്കിന്റെ സംഘത്തിൽ ചേരാൻ അവർ ബില്ലിയെ നിര്ഭ്ഭന്ധിക്കുന്നു ബില്ലിയുടെ കുറ്റവാളികൾ നിറഞ്ഞ കുടുംബ പശ്ചാത്തലം അതിനു സഹായിക്കും എന്ന് അവർ ചൂണ്ടിക്കാണിക്കുന്നു , ബില്ലി പരിശീലനം പാതി വഴിയിൽ ഉപേക്ഷിക്കുന്നു വിശ്വസ്ത നേടിയെടുക്കാൻ അൽപ്പകാലം ജയിലിൽ കഴിയുന്ന അയാൾ ഫ്രാങ്കിന്റെ സംഘത്തിൽ എത്തിച്ചേരുന്നു.
ഫ്രാന്കിനെതിരായുള്ള പോലീസിന്റെ ഒരു നീക്കം പരാചയപ്പെടുന്നതോടെ ഇരു കൂട്ടരും തങ്ങളുടെ കൂട്ടത്തിൽ ഒരു ഒറ്റുകാരൻ ഉണ്ടെന്നു തിരിച്ചറിയുന്നു അതോടെ ഇരുകൂട്ടരും അട്ടുകാരനെ കണ്ടുപിടിക്കാൻ ഉള്ള ശ്രമങ്ങൾ ആരംഭിക്കുന്നു തങ്ങളുടെ കള്ളത്തരം പുറത്തു വരാതിരിക്കാൻ എതിരാളി ആരാണെന്ന് മനസ്സിലാകേണ്ടത് സള്ളിവന്റെയും ബില്ലിയുടെയും ആവശ്യമായിരുന്നു.
2002ൽ പുറത്തിറങ്ങിയ INTERNAL AFFAIRSഎന്ന Hong Kong ചിത്രത്തിന്റെ പുനരാവിഷ്കാരമാണ് THE DEPARTED . William Monahan ന്റെ തിരക്കഥയിൽ Martin Scorsese ആണ് ചിത്രം സംവിധാനം ചെയ്തിരിക്കുന്നത് അവലംബിത ചിത്രത്തിൽ നിന്ന് ഒരു പടി ഉയർന്നു നിൽക്കുന്ന അപൂർവ്വ ചിത്രങ്ങളിൽ ഒന്നാണീ ചിത്രം അപ്രദാന റോളുകളിൽ പോലും മികച്ച പ്രകടനവുമായി എത്തിയ ഒരു വമ്പൻ താരനിരയും വളരെ യാഥാർത്ഥ്യ ബോധത്തോടെയും ടെയും ചടുലതയോടെയുമുള്ള അവതരണ രീതിയും ചിത്രത്തെ മികച്ച ഒരു ക്രൈം ഡ്രാമ ആക്കി മാറ്റുന്നു Martin Scorsese എന്ന പ്രതിഭയുടെ കയ്യൊപ്പ് പതിഞ്ഞ മികച്ച ചിത്രങ്ങളിലൊന്ന് .മികച്ച ചിത്രം മികച്ച സംവിധായകൻ, അവലംബിത തിരക്കഥ എഡിറ്റിംഗ് , എന്നീ ഒസ്കാരുകൾ ചിത്രം നേടി.




</doc>
<doc id="262398" url="https://ml.wikipedia.org/wiki?curid=262398" title="ഡോ. സ്ട്രേഞ്ച്‌ലവ്">
ഡോ. സ്ട്രേഞ്ച്‌ലവ്

1964 ൽ പുറത്തിറങ്ങിയ ബ്രിട്ടീഷ്-അമേരിക്കൻ ചലച്ചിത്രം ആണ് 'ഡോ.സ്ട്രേഞ്ച് ലൌ ഓർ ഹൌ ഐ ലേൺഡ് ടു സ്റ്റോപ്പ് വറിയിംഗ് ആന്റ് ലൌ ദ ബോംബ്'.ആണവയുദ്ധഭീതിയെക്കുറിച്ചുള്ള ഒരു ബ്ലാക്ക് കോമഡിയാണിത്. സ്റ്റാൻലി കുബ്രിക്ക് ആണ് സംവിധായകൻ.

The film was nominated for four Academy Awards and also seven BAFTA Awards, of which it won four.




In addition, the film won the best written American comedy award from the Writers Guild of America and a Hugo Award for Best Dramatic Presentation and the Grand Prix of the Belgian Film Critics Association.

Kubrick won two awards for best director, from the New York Film Critics Circle and the Italian National Syndicate of Film Journalists, and was nominated for one by the Directors Guild of America.

The film ranked #32 on TV Guide's list of the 50 Greatest Movies on TV (and Video).



</doc>
<doc id="262399" url="https://ml.wikipedia.org/wiki?curid=262399" title="സാംബീസി നദി">
സാംബീസി നദി

ആഫ്രിക്കയിലെ ഏറ്റവും പ്രധാന നദികളിലൊന്നാണ് സാംബീസി. ആഫ്രിക്ക വൻകരയിലെ നാലാമത്തെ നീളം കൂടിയ നദിയും ഇതാണ്. സാംബിയയിലെ എംവിനിലുംഗ എന്ന ചതുപ്പുനിലത്തിൽ നിന്നാണ് സാംബീസി ഉദ്ഭവിക്കുന്നത്. സാംബിയ, ഡി ആർ കോംഗോ, അംഗോള, നമീബിയ, ബോട്സ്വാന, സിംബാബ്വെ, മൊസാംബിക് എന്നീ രാജ്യങ്ങളിലൂടെ 2574 കിലോമീറ്റർ ഒഴുകി മൊസാംബിക്കിന്റെ മധ്യഭാഗത്തു വച്ച് ഇന്ത്യൻ മഹാസമുദ്രത്തിൽ പതിക്കുന്ന സാംബീസി 15.7 ലക്ഷം വിസ്തൃതിയുള്ള നദീതടപ്രദേശം സൃഷ്ടിക്കുന്നു. ആഫ്രിക്കയിൽ നിന്ന് ഇന്ത്യൻ മഹാസമുദ്രത്തിൽ ഒഴുകിയെത്തുന്ന ഏറ്റവും വലിയ നദിയും സാംബീസിയാണ്.


</doc>
<doc id="262405" url="https://ml.wikipedia.org/wiki?curid=262405" title="ചീട">
ചീട

അരിപ്പൊടികൊണ്ടുണ്ടാക്കുന്ന ഒരു പലഹാരമാണ് ചീട. ശീട, കടുകടക്ക, കളിയടയ്ക്ക എന്നീ പേരുകളിലും അറിയപ്പെടുന്നു. ഇത് പല രീതിയിൽ തയ്യാറാക്കാം. ഏറെ നാൾ സൂക്ഷിച്ചു വെയ്ക്കാൻ കഴിയുന്ന ഒരു നാലുമണി പലഹാരം കൂടിയാണ് ഇത്.

അരിപ്പൊടിയിൽ തേങ്ങയും ജീരകവും എള്ളും ഉപ്പും ചേർത്ത് ചപ്പാത്തി മാവു പരുവത്തിൽ കുഴച്ചെടുക്കുക. ഇവ ചെറിയ ഉരുളകളാക്കി എണ്ണയിൽ വറുത്തു കോരാം. അരിപ്പൊടിയിൽ ഉഴുന്നുപൊടിയും മുളകുപൊടിയും എള്ളും കുരുമുളക് പൊടിയും ഉപ്പും കായവും ചേർത്തും ഉണ്ടാക്കാവുന്നതാണ്‌.


</doc>
<doc id="262407" url="https://ml.wikipedia.org/wiki?curid=262407" title="ബാസെഞ്ജി">
ബാസെഞ്ജി

ഒരിനം വേട്ട നായയാണ് ബാസെഞ്ജി. ഇവയുടെ ജന്മദേശം മധ്യ ആഫ്രിക്കയാണ്. "കുരക്കാത്ത നായ" എന്നും അറിയപ്പെടുന്നു.


</doc>
<doc id="262435" url="https://ml.wikipedia.org/wiki?curid=262435" title="കാനറ കൂരൽ">
കാനറ കൂരൽ

ദക്ഷിണേന്ത്യയിലെ പുഴകളിൽ കാണപ്പെടുന്ന 11 കൂരൽ ഇനങ്ങളിലൊന്നാണ് ഹിപ്‌സെലോബാർബസ് ലിത്തോപിഡോസ്. വംശനാശം സംഭവിച്ചെന്ന് ശാസ്ത്രലോകം കരുതിയ അപൂർവമായ ഈ ശുദ്ധജലമത്സ്യത്തെ ഏതാണ്ട് മുക്കാൽ നൂറ്റാണ്ടിനുശേഷം 2013 ൽ കണ്ടെത്തിയിരുന്നു. 1941-ൽ സുന്ദരരാജ് ബി. ആണ് ഈ മത്സ്യത്തെ കണ്ടെത്തിയ കാര്യം ഇതിനുമുമ്പ് രേഖപ്പെടുത്തിയിട്ടുള്ളത്. കർണാടകത്തിൽ ദക്ഷിണകന്നഡ ജില്ലയിലെ ഫൽഗുനി പുഴയിലും കാസർകോട്ടുകൂടി ഒഴുകുന്ന ചന്ദ്രഗിരിപ്പുഴയിലും അവയുടെ കൈവഴികളിലും മാത്രമാണ് ഈ കൂരൽമത്സ്യം കാണപ്പെടുന്നത്. അന്താരാഷ്ട്ര പ്രകൃതിസംരക്ഷണ സംഘടന (ഐ.യു.സി.എൻ.) ചുവപ്പുപട്ടികയിൽ 'കൂടുതൽ വിവരങ്ങൾ ലഭ്യമല്ലാത്ത ജീവികളുടെ ഗണ'ത്തിലാണ് ഈ മത്സ്യത്തെ ഉൾപ്പെടുത്തിയിരിക്കുന്നത്.



</doc>
<doc id="262438" url="https://ml.wikipedia.org/wiki?curid=262438" title="ഇടുക്കി ഗോൾഡ്">
ഇടുക്കി ഗോൾഡ്

സന്തോഷ് ഏച്ചിക്കാനത്തിന്റെ ഇടുക്കി ഗോൾഡ് എന്ന കഥയെ ആസ്പദമാക്കി ആഷിഖ് അബു സംവിധാനം ചെയ്ത് 2013 ഒക്ടോബർ 11-നു പുറത്തിറങ്ങിയ മലയാളചലച്ചിത്രമാണ് ഇടുക്കി ഗോൾഡ്. ബാബു ആന്റണി, വിജയരാഘവൻ, പ്രതാപ് പോത്തൻ, മണിയൻപിള്ള രാജു, രവീന്ദ്രൻ എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു.

ചെറുതോണിയിലെ ഹൈസ്കൂളിൽ ഒരുമിച്ച് പഠിച്ചവരായിരുന്നു മൈക്കിൾ, രാമൻ, രവി, ആന്റണി, മദൻ എന്നിവർ. വർഷങ്ങൾക്ക് ശേഷം ഇവർ ഒരുമിച്ച് കൂടുന്നതും പഴയതു പോലെ ഇടുക്കി ഗോൾഡ് എന്നറിയപ്പെടുന്ന നീലച്ചടയൻ വലിക്കാൻ പോകുന്നതുമാണ് കഥാപ്രമേയം. പഠനകാലത്തെ കുസൃതികളിലൂടെയും പിന്നീടുള്ള ഇവരുടെ കുടുംബജീവിതത്തിലൂടെയും ചിത്രം മുന്നോട്ട് പോകുന്നു.


നാലു മാസം കൊണ്ട് നാലു ജില്ലകളിലായാണ് ചിത്രീകരണം നടത്തിയത്. ഇടുക്കി ജില്ലയിലെ ചെറുതോണിയായിരുന്നു പ്രധാന ചിത്രീകരണ സ്ഥലം. ബാബു ആന്റണിയുടെ മകൻ ചിത്രത്തിൽ അദ്ദേഹത്തിന്റെ തന്നെ മകനായി ആർതർ ആന്റണി എന്ന വേഷം അവതരിപ്പിക്കുന്നു.




</doc>
<doc id="262447" url="https://ml.wikipedia.org/wiki?curid=262447" title="റെജിയോൺ ഡെ മഗല്യാൻസ് ഡെല യെ അന്റാർട്ടിക്ക ചിലെന">
റെജിയോൺ ഡെ മഗല്യാൻസ് ഡെല യെ അന്റാർട്ടിക്ക ചിലെന

ചിലിയിലെ 15 പ്രവിശ്യകളിൽ ഒന്നാണ് റീജിയൺ ഓഫ് മഗല്ലൻ. ഔദ്യോഗികമായി XII റീജിയൺ ഓഫ് മഗെല്ലൻ ആൻഡ് ചിലിയൻ അന്റാർട്ടിക്ക എന്നാണ് ഇത് അറിയപ്പെടുന്നത് (), ചിലിയുടെ ഏറ്റവും തെക്കുള്ളതും ഏറ്റവും വലിപ്പമുള്ളതും ഈ മേഖലയ്ക്കാണ്. ഈ മേഖലയേയേക്കാൾ ജനസംഖ്യ കുറഞ്ഞ ഒരു മേഖല മാത്രമേ ചിലിയിലുള്ളൂ. ഇതിനെ നാലു പ്രവിശ്യകളായി തിരിച്ചിട്ടുണ്ട്: അൾട്ടിമ എസ്പെരാൻസ, മഗല്ലൻ, ടിയറ ഡെൽ ഫുയെഗോ, അന്റാർട്ടിക്ക ചിലെന എന്നിവ.

ടോറെസ് ഡെൽ പൈൻ, കേപ്പ് ഹോൺ, ടിയറ ഡെൽ ഫുയെഗോ ദ്വീപ് മഗെല്ലൻ കടലിടുക്ക് എന്നിവ ഇവിടുത്തെ പ്രസിദ്ധമായ സ്ഥലങ്ങളാണ്. ചിലി അവകാശവാദമുന്നയിക്കുന്ന അന്റാർട്ടിക്കയുടെ ഭാഗങ്ങളും ഈ മേഖലയുടെ ഭാഗമായാണ് പരിഗണിക്കപ്പെടുന്നത്.

പന്നിവളർത്തൽ, എണ്ണ ഖനനം, വിനോദസഞ്ചാരം എന്നിവയാണ് ഇവിടത്തെ പ്രധാന വരുമാനമാർഗ്ഗം. . പാറ്റഗോണിയൻ എക്സ്പെഡിഷൻ റേസ് 




</doc>
<doc id="262464" url="https://ml.wikipedia.org/wiki?curid=262464" title="ഗുവാങ്ക്സി">
ഗുവാങ്ക്സി

ചൈനയിലെ ഒരു സ്വയംഭരണ പ്രവിശ്യയാണ് ഗുവാങ്ക്സി (; pronounced ). ഔദ്യോഗിക നാമം ഗുവാങ്ക്സി ഷുവാങ് ഓട്ടോണമസ് റീജിയൺ (ജി.ഇസെഡ്.എ.ആർ.) എന്നാണ്. ‌തെക്കൻ ചൈനയിൽ വിയറ്റ്നാമുമായുള്ള അതിർത്തിയോടു ചേർന്നു കിടക്കുന്ന പ്രവിശ്യയാണിത്. പണ്ട് സാധാരണ പ്രവിശ്യയായിരുന്ന ഗുവാങ്ക്സിയ്ക്ക് സ്വയംഭരണാവകാശം ലഭിച്ചത് 1958-ലാണ്.

ചൈനയുടെ തെക്കേ അറ്റത്തുള്ള സ്ഥാനവും മലകളുള്ള ഭൂപ്രകൃതിയും ചൈനയുടെ ചരിത്രത്തിന്റെ സിംഹഭാഗവും ഈ പ്രദേശം അതിർത്തിയായി നിലനിൽക്കാൻ കാരണമായി. "ഗുവാങ്ക്" എന്ന പേരിനർത്ഥം "വിശാലമായ ഭൂവിഭാഗം" എന്നാണ്. എ.ഡി. 226-ൽ ഈ പ്രവിശ്യ സ്ഥാപിച്ചപ്പൊൾ മുതൽ ഈ പേര് നിലവിലുണ്ട്. ഈ സ്ഥലത്തിന് യുവാൻ രാജവംശക്കാലത്ത് പ്രവിശ്യാസ്ഥാനം ലഭിച്ചിരുന്നുവെങ്കിലും ഇരുപതാം നൂറ്റാണ്ടിൽ പോലും ഇവിടം തുറസ്സായതും വന്യവുമായ പ്രദേശമായാണ് കരുതപ്പെട്ടിരുന്നത്.

"桂" (പിൻയിൻ: "ഗുയി"; ഷുവാങ്: "ഗ്വൈ") എന്നാണ് ഈ പ്രവിശ്യയുടെ ചുരുക്കപ്പേര്. ഗ്വൈലിൻ എന്ന പഴയ തലസ്ഥാനത്തിൽ നിന്നാണ് ഈ പേരു ലഭിച്ചിട്ടുള്ളത്. ഗുവാങ്ക്സിയുടെ സംസ്കാരം, രാഷ്ട്രീയം ചരിത്രം എന്നിവയുടെയൊക്കെ കേന്ദ്രബിന്ദുവാണ് ഈ പ്രദേശം. ഇപ്പോൾ ഇത് പ്രവിശ്യയിലെ ഒരു പ്രധാന നഗരം കൂടിയാണ്.




</doc>
<doc id="262478" url="https://ml.wikipedia.org/wiki?curid=262478" title="നമ്പി നാരായണൻ">
നമ്പി നാരായണൻ

നമ്പി നാരായണൻ എന്നറിയപ്പെടുന്ന എസ്. നമ്പി നാരായണൻ ഇന്ത്യൻ സ്പേസ് റിസർച്ച് ഓർഗനൈസേഷനിൽ മുൻ ഉദ്യോഗസ്ഥനായിരുന്നു. 1994- നവംബർ 30 ന് ചാരവൃത്തി ആരോപിച്ച് ഇദ്ദേഹത്തെ അറസ്റ്റ് ചെയ്യുകയും അൻപതു ദിവസം ജയിലിൽ അടക്കുകയുമുണ്ടായി. ഐ.എസ്.ആർ.ഓ വികസിപ്പിച്ചുകൊണ്ടിരുന്ന ക്രയോജനിക് എഞ്ചിൻ സാങ്കേതികവിദ്യയെ ചുറ്റിപ്പറ്റിയായിരുന്നു ചാരവൃത്തി ആരോപണം. പിന്നീട് ഇദ്ദേഹം നിരപരാധിയാണന്നു മനസ്സിലാക്കി 1998-ൽ സുപ്രീം കോടതി നമ്പി നാരായണനെ കുറ്റവിമുക്തനാക്കി. 2018 ൽ ജസ്റ്റിസ് ദിപക് മിശ്ര ബെഞ്ചിന്റെ സുപ്രീംകോടതി വിധിയിൽ നമ്പി നാരായണന് അമ്പത് ലക്ഷം രൂപ നഷ്ടപരിഹാരം നൽകാൻ വിധിയായി. സംസ്ഥാന ഗവർമെന്റ് 10-8-2018-ൽ പരസ്യമായി നഷ്ടപരിഹാര തുക നൽകി വിധി നടപ്പിലാക്കി. അദ്ദേഹത്തിന്റെ ആത്മകഥയായ ഓർമ്മകളുടെ ഭ്രമണപഥം 2017 ഒക്ടോബർ 23 നു പുറത്തിറങ്ങിയിരുന്നു. 2019 ജനുവരി 25ന് ഭാരത സർക്കാർ പദ്മഭൂഷൺ നൽകി ഈ ശാസ്ത്രജ്ഞനെ ആദരിച്ചു. 

1970-കളിൽ റോക്കറ്റുകൾക്കായി ദ്രാവകഇന്ധനസാങ്കേതികവിദ്യയും ഖരഇന്ധന സാങ്കേതികവിദ്യയും ഐ.എസ്.ആർ.ഒ. വികസിപ്പിക്കുന്നുണ്ടായിരുന്നു. ഇതിൽ ദ്രാവകഇന്ധനസാങ്കേതികവിദ്യ വികസിപ്പിച്ചെടുത്തവരിൽ പ്രധാനിയായിരുന്നു നമ്പി നാരായണൻ. കൂടാതെ അതിശീതീകൃത ദ്രവഇന്ധനങ്ങളും അവക്ക് വേണ്ട എഞ്ചിനുകളും വികസിപ്പിക്കുന്നതിലും ഇന്ത്യൻ സ്പേസ് റിസേർച്ച് ഓർഗനൈസേഷന്റെ ചെയർമാനായിരുന്ന സതീശ് ധവന്റേയും പിൻഗാമിയായ യു.ആർ. റാവുവിന്റേയും നേതൃത്വത്തിൽ നടന്നുപോന്നിരുന്ന ഗവേഷണപ്രവർത്തനങ്ങളിൽ സജീവപങ്കാളിയുമായിരുന്നു അദ്ദേഹം


</doc>
<doc id="262489" url="https://ml.wikipedia.org/wiki?curid=262489" title="ഇന്നർ മംഗോളിയ">
ഇന്നർ മംഗോളിയ

‌ചൈനയിലെ ഒരു സ്വയംഭരണപ്രദേശമാണ് ഇന്നർ മംഗോളിയ (മംഗോളിയൻ: , "ഓബർ മംഗോൾ" and , "ഓവോർ മംഗോൾ"; ). ഔദ്യോഗിക നാമം ഇന്നർ മംഗോളിയ സ്വയംഭരണപ്രദേശം അല്ലെങ്കിൽ നേയി മംഗോൾ സ്വയംഭരണപ്രദേശം എന്നാണ്. ഇത് ചൈനയുടെ വടക്കുഭാഗത്താണ്. മംഗോളിയ, റഷ്യ എന്നീ രാജ്യങ്ങളുമായി ഈ പ്രവിശ്യയ്ക്ക് അന്താരാഷ്ട്ര അതിർത്തിയുണ്ട്. ഹോഹ്ഹോട്ട് ആണ് തലസ്ഥാനം. ബാവോടൗ, ചിഫെങ്, ഓർഡോസ് എന്നിവ മറ്റു പ്രധാന നഗരങ്ങളാണ്.

ഗാൻസു, നിങ്സിയ എന്നീ പ്രദേശങ്ങളുടെ ഭാഗമായ സൂയിയുവാൻ, ചാഹർ, രെഹേ, ലിയയോബേയ് ക്സിയാങ്'ആൻ എന്നീ പ്രവിശ്യകൾ നിലനിന്ന മേഖലയിൽ റിപ്പബ്ലിക് ഓഫ് ചൈന 1947-ൽ ഈ സ്വയംഭരണപ്രദേശം സ്ഥാപിക്കുകയായിരുന്നു. ചൈനയിലെ മൂന്നാമത്തെ വലിയ ഉപവിഭാഗമാണിത്. 1,200,000 ചതുരശ്ര കിലോമീറ്റർ വരുന്ന ഇവിടം രാജ്യത്തിന്റെ 12% വലിപ്പമുള്ളതാണ്. 2010-ലെ സെൻസസ് അനുസരിച്ച് ഇവിടെ 24,706,321 ആൾക്കാരുണ്ട്. ഇത് ചൈനയുടെ വൻകരപ്രദേശത്തെ ജനസംഖ്യയുടെ 1.84% വരും. ജനസംഖ്യാ കണക്കുനോക്കിയാൽ ഈ പ്രദേശത്തിന് ഇരുപത്തിമൂന്നാം സ്ഥാനമാണുള്ളത്. ഹാൻ ചൈനീസ് വംശജരാണ് ഭൂരിപക്ഷം. മംഗോൾ വംശജർ ന്യൂനപക്ഷമാണ്. ചൈനീസ്, മംഗോളിയൻ എന്നിവയാണ് ഔദ്യോഗികഭാഷകൾ. മംഗോളിയയിൽ മംഗോളിയൻ ഭാഷയ്ക്ക് മംഗോളിയൻ സിറിലിക് ലിപിയാണ് ഉപയോഗിക്കുന്നതെങ്കിലും സ്വന്തമായ ലിപി ഈ പ്രദേശത്ത് ഉപയോഗിക്കുന്നുണ്ട്.



</doc>
<doc id="262501" url="https://ml.wikipedia.org/wiki?curid=262501" title="കോംഗോ (ചെസ്സ് വകഭേദം)">
കോംഗോ (ചെസ്സ് വകഭേദം)

ഒരു ചെസ്സ് വകഭേദമാണ് കോംഗോ. 7×7 കളിക്കളമാണ് കോംഗോ കളിക്കാൻ ഉപയോഗിക്കുന്നത്. കാട്ടിലെ ജീവികളായ സിംഹം, ആന, കുരങ്ങൻ, മുതല, ജിറാഫ്, സീബ്ര എന്നിവയും മനുഷ്യനുമാണ് ഇതിലെ കരുക്കൾ.

നെദർലൻഡുകാരാനായ ഡെമിയൻ ഫ്രീലിങ്ങ് 1982 ൽ എട്ടു വയസ്സുള്ളപ്പോഴാണ് കോംഗോ ചെസ്സ് സൃഷ്ടിച്ചത്. ഗെയിം ഡിസൈനറായ പിതാവിന്റെ (ക്രിസ്ത്യൻ ഫ്രീലിങ്ങ്) പ്രേരണയിലാണ് ഇദ്ദേഹത്തിന്റെ സൃഷ്ടി. ചെസ്സിലെയും ചൈനീസ് വകഭേദമായ ഷിയാങ്ചിയിലെയും സവിശേഷതകൾ കൂട്ടിക്കലർത്തിയാണ് ഡെമിയൻ കോംഗോ നിർമ്മിച്ചത്. നെദർലൻഡിലെ ക്ലബുകളിൽ ജനപ്രിയമായ രണ്ടാമത്തെ ചെസ്സ് വകഭേദമാണിത്.

7×7 കളിക്കളത്തിലാണ് കോംഗോ കളിക്കുന്നത്. കളത്തിൽ രണ്ടു 3x3 കോട്ടകൾ സിംഹങ്ങൾക്കായുണ്ട്. പുഴ കളിക്കളത്തെ തിരശ്ചീനമായി മധ്യത്തിൽ വിഭജിക്കുന്നു.
കളി തുടങ്ങുമ്പോഴുള്ള കരുക്കളുടെ ആരംഭനില കാണിച്ചിരിക്കുന്നു. വെളുപ്പ് (ചിത്രത്തിൽ തവിട്ടു കരുക്കൾ) ആദ്യം നീക്കുന്നു. അതിനു ശേഷം കറുത്ത കളിക്കാരൻ തന്റെ കരുക്കളിലൊന്നിനെ നീക്കുന്നു. ഇങ്ങനെ ഒന്നിടവിട്ട് വെള്ളയും കറുപ്പും തങ്ങളുടെ കരുക്കളെ നീക്കി കളി തുടരുന്നു.

ഏതിരാളിയുടെ സിംഹത്തെ വെട്ടിയെടുക്കുന്നതോടെ കളിയിൽ വിജയിക്കുകയും കളി അവസാനിക്കുകയും ചെയ്യുന്നു. കോംഗോയിൽ ചെസ്സിലുള്ള ചെക്ക് ഇല്ല. സിംഹത്തിന് വേണമെങ്കിൽ മറ്റു കരുക്കൾ ആക്രമിക്കുന്ന കള്ളിയിലേക്ക് നീങ്ങാം. പക്ഷേ, ഏതിരാളി ഏളുപ്പത്തിൽ വെട്ടിയെടുക്കുമെന്ന് മാത്രം. അതുകൊണ്ട്, കരുക്കൾക്ക് ചലന സ്വാതന്ത്ര്യമില്ലാത്തതുകൊണ്ട് മത്സരം സമനിലയാവുന്ന ചെസ്സിലെ സ്റ്റെയിൽമേറ്റ് കോംഗോയിൽ ഇല്ല.
ചെസ്സിലെ രാജാവിനെ പോലെയാണ് കോംഗോയിലെ സിംഹവും. മറ്റു കരുക്കളെ പിടി കൂടാനും നീങ്ങാനുമായി ഏതു ദിശയിലുമുള്ള തൊട്ടടുത്ത കള്ളിയിലേക്കും സിംഹത്തെ നീക്കാവുന്നതാണ്. പക്ഷേ, 3X3 കോട്ടയിലുള്ള(ചിത്രത്തിൽ, തവിട്ടു നിറം) ഒമ്പതു കള്ളികളിൽ മാത്രമേ സിംഹത്തിന് ഈ സഞ്ചാരസ്വാതന്ത്ര്യം ഉള്ളൂ. സിംഹത്തിന് മറ്റൊരു പ്രത്യേക നീക്കവുമുണ്ട്, പുഴയ്ക്കപ്പുറത്തിരിക്കുന്ന ശത്രു സിംഹത്തെ വെട്ടിയെടുക്കാൻ വഴിയിൽ തടസ്സമൊന്നുമില്ലെങ്കിൽ ചെസ്സിലെ തേരിനെ പോലെയെ (ഫയൽ മുഖേന) ചെസ്സിലെ ആനയെ പോലെയോ (കോണോടു കോൺ) നീക്കാവുന്നതാണ്. കോംഗോയിലെ പ്രധാന തന്ത്രമാണ് സിംഹങ്ങൾക്കിടയിൽ തടസ്സം സൃഷ്ടിക്കുന്ന കരുക്കളെ ആക്രമിക്കുക എന്നത്.

ചെസ്സിലെ കുതിരയ്ക്ക് തുല്യമാണ് സീബ്ര. കരുക്കളെ വെട്ടിയെടുക്കുന്നതിനും നീങ്ങുന്നതിനും സീബ്ര 'L' ആകൃതിയിലുള്ള നീക്കം നടത്തുന്നു.
കരുക്കളെ വെട്ടിയെടുക്കുന്നതിനും നീങ്ങുന്നതിനും ആനയ്ക്ക് ഒന്നോ, രണ്ടോ കള്ളികൾ കുത്തനെയോ തിരശ്ചീനമായോ നീക്കാവുന്നതാണ്. കോണോടു കോണുള്ള നീക്കം ആനയ്ക്ക് അനുവദിനീയമല്ല. രണ്ടു കള്ളി നീക്കം നേർരേഖയിലായിരിക്കണം, അതിനായി ഇടയിലുള്ള കള്ളിയ്ക്ക് മുകളിലൂടെ ചാടുകയാണ് ചെയ്യുന്നത് (മറ്റു കരുക്കൾ ഉണ്ടെങ്കിലും ഇല്ലെങ്കിലും). കളിക്കാരന് രണ്ടു ആനകളാണ് ഉണ്ടാവുക. സിംഹത്തിനു ഇരുവശവുമായി c, e എന്നീ വരികളിലാണ് കോംഗോ കളത്തിൽ ആനകളുടെ സ്ഥാനം.

ജിറാഫിന് ഒരു കള്ളി ഏതു ദിശയിലേക്കും മറ്റു കരുക്കളെ പിടികൂടാതെ നീക്കാവുന്നതാണ്. മറ്റു കരുക്കളെ വെട്ടിയെടുക്കാനും നീങ്ങാനുമായി, നേർരേഖയിലുള്ള രണ്ടു കള്ളി നീക്കം ജിറാഫിനുണ്ട്. അതിനായി ഇടയിലുള്ള കള്ളിയ്ക്ക് മുകളിലൂടെ ചാടുകയാണ് ചെയ്യുന്നത് (മറ്റു കരുക്കൾ ഉണ്ടെങ്കിലും ഇല്ലെങ്കിലും). കോണോടു കോണുള്ള നീക്കം ജിറാഫിന് അനുവദിനീയമാണ്.

കുരങ്ങന് ഒരു കള്ളി ഏതു ദിശയിലേക്കും നീങ്ങാനാകും (മറ്റു കരുക്കളെ പിടി കൂടാനാകില്ല). പക്ഷേ അടുത്തിരിക്കുന്ന ശത്രു കരുക്കളെ പിടികൂടാനായി കുരങ്ങന് പ്രത്യേക നീക്കമുണ്ട്. അടുത്തിരിക്കുന്ന ശത്രു കരുവിന് മുകളിലൂടെ നേർരേഖയിൽ ചാടി (കുത്തനെയോ, തിരശ്ചീനമായോ, കോണോടുകോണോ) തൊട്ടടുത്ത ഒഴിഞ്ഞ കളത്തിൽ എത്തുക എന്നതാണ് ആ നീക്കത്തിനുള്ള നിബന്ധന. അപ്പോൾ കുരങ്ങൻ മറ്റൊരു കള്ളിലേക്ക് കരണം മറിയുന്നതിനൊപ്പം ഏത് ശത്രു കരുവിന് മുകളിലൂടെയാണോ കരണം മറിഞ്ഞത്, ആ കരുവിനെ കളത്തിൽ നിന്ന് നീക്കം ചെയ്യുന്നു. ഒരേ നീക്കത്തിൽ തന്നെ ഒന്നിലധികം കരുക്കളെ പിടികൂടാൻ കുരങ്ങന് കഴിവുണ്ട്. ഒരിക്കൽ കരണം മറിച്ചതിനു ശേഷം വീണ്ടും മറ്റു കരുക്കൾക്ക് മേലിലൂടെ കരണം മറിക്കാൻ കഴിയുമെങ്കിൽ വേണമെങ്കിൽ ആ നീക്കത്തിനു മുതിരാം.അല്ലെങ്കിൽ ഏതിരാളിയെ അടുത്ത നീക്കത്തിന് അനുവദിക്കാം.

മുതലയ്ക്ക് ചെസ്സിലെ രാജാവിനെ പോലെ തൊട്ടടുത്ത ഏതു കള്ളിയിലേക്കും നീങ്ങാനും കരുക്കളെ പിടികൂടാനും കഴിയും. കൂടാതെ പുഴയിലേക്ക് അതിവേഗം നീങ്ങാനായി ചെസ്സ് റൂക്കിനെ പോലൊരു പ്രത്യേക നീക്കവും മുതലയ്ക്കുണ്ട്. കരയിൽ എവിടെ നില്ക്കുമ്പോഴും പുഴ വരെയുള്ള കള്ളികളിലേക്ക് (പുഴയിലെ കള്ളി ഉൾപെടെ) കുത്തനെ നീങ്ങാനും, കരുക്കളെ പിടികൂടാനും മുതലയ്ക്ക് സാധിക്കും. പുഴയിൽ തിരശ്ചീനമായി തേരിനെ പോലെ നീങ്ങാനും കരുക്കളെ പിടികൂടാനും മുതലയ്ക്ക് കഴിവുണ്ട്. പുഴയിൽ ഏറെ സമയം തങ്ങാൻ കഴിവുള്ളതും പുഴയിൽ മുങ്ങി പോകാത്തതുമായ ഏക കരുവാണ് മുതല.

കാലാൾ നീങ്ങുന്നതും കരുക്കളെ പിടികൂടുന്നതും ഒരു കള്ളി മുന്നോട്ടോ, കോണോടുകോണോ നീങ്ങിയാണ്. കൂടാതെ പുഴ കടന്നു കഴിഞ്ഞാൽ, ഒന്നോ രണ്ടോ കള്ളി പിന്നിലേക്ക് നീങ്ങാനും കാലാളുകൾക്ക് സാധിക്കും(കരുക്കൾക്ക് മുകളിലൂടെയുള്ള ചാട്ടം അനുവദിക്കുന്നില്ല).

കാലാളുകൾ അവസാന നിരയിലെത്തിയാൽ സൂപ്പർ കാലാളായി(സൂപ്പർ പോൺ) സ്ഥാനക്കയറ്റം കിട്ടുന്നു. സൂപ്പർ പോണിന് സാധാരണ കാലാളുകളെ പോലെ നീങ്ങാനും കരുക്കളെ വെട്ടിയെടുക്കാനുമുള്ള കഴിവ് കൂടാതെ, ഒരു കള്ളി ഇരുവശങ്ങളിലേക്ക് നീങ്ങാനും കരുക്കളെ പിടികൂടാനും സാധിക്കും. എപ്പോഴും, ഒന്നോ രണ്ടോ കള്ളി നേർരേഖയിൽ നേർപിന്നിലേക്കും കോണോടു കോണോടെ പിന്നിലേക്കും കരുക്കളെ പിടികൂടാതെ നീങ്ങാനുള്ള കഴിവും സൂപ്പർ പോണിനുണ്ട്(കരുക്കൾക്ക് മുകളിലൂടെയുള്ള ചാട്ടം അനുവദിക്കുന്നില്ല). സൂപ്പർ കാലാളിന്റെ ശക്തിയെ കളത്തിലെ സ്ഥാനം സ്വാധീനിക്കുന്നില്ല.

മുതലയൊഴിച്ചുള്ള ഏത് കരുവും പുഴയിൽ നീക്കം അവസാനിക്കുകയാണെങ്കിൽ അടുത്ത നീക്കത്തിൽ തന്നെ ആ കരുവിനെ കരയിലേക്ക് നീക്കേണ്ടതാണ്. അല്ലാത്ത പക്ഷം ആ കരു മുങ്ങി പോകുകയും കളിയിൽ നിന്ന് പുറത്താവുകയും ചെയ്യുന്നു.

കുരങ്ങൻ ഒന്നിൽ കൂടുതൽ കരണം മറിച്ചലുകളിലൂടെ ശത്രു കരുക്കളെ പിടികൂടുമ്പോൾ, പുഴയിൽ നിന്നാണ് കരണം മറിച്ചിൽ ആരംഭിക്കുന്നതെങ്കിൽ കുരങ്ങന്റെ അവസാന കരണം മറിച്ചിൽ പുഴയിൽ അവസാനിക്കുമ്പോൾ മാത്രമാണ് കുരങ്ങൻ മുങ്ങി പോവുന്നത്. അല്ലാത്ത പക്ഷം, തുടർച്ചയായ കരണം മറച്ചലുകളിൽ പുഴയിൽ ഒന്നിലധികം തവണ സന്ദർശിച്ചതുകൊണ്ട് കുരങ്ങൻ മുങ്ങിപ്പോകുന്നില്ല.

രണ്ടു സിംഹങ്ങളാണ് കളിയിൽ അവശേഷിക്കുന്നതെങ്കിൽ മത്സരം സമനിലയിലാകുന്നു. സിംഹവും മറ്റേതൊരു കരുവും—കാലാൾ ആണെങ്കിൽ പോലും—ഒറ്റയ്ക്കുള്ള സിംഹത്തിനെതിരെ വിജയമാണ് മത്സരഫലം.


കോംഗോ കളിക്കാൻ 


</doc>
<doc id="262508" url="https://ml.wikipedia.org/wiki?curid=262508" title="എ.പി.കെ ഫയൽ ഫോർമാറ്റ്">
എ.പി.കെ ഫയൽ ഫോർമാറ്റ്

ആൻഡ്രോയ്ഡ് അപ്ലിക്കേഷനുകൾ വിതരണം ചെയാനും ആൻഡ്രോയ്ഡ് ഉപകരണങ്ങളിൽ (ഉദാ:-മൊബൈൽ,ടാബ്) ഇൻസ്റ്റോൾ ചെയാനും ഉപയോഗിക്കുന്ന ഫയൽ ഫോർമാറ്റാണ് apk. ആൻഡ്രോയ്ഡ് അപ്ലിക്കേഷൻ പാക്കേജ് (Android Application Package) എന്നതിന്റെ ചുരുക്കരൂപമാണ് apk.


</doc>
<doc id="262509" url="https://ml.wikipedia.org/wiki?curid=262509" title="വാർഷിക വലയങ്ങൾ">
വാർഷിക വലയങ്ങൾ

ഒരു വൃക്ഷത്തെ നെടുകേ പിളർന്നു നോക്കിയാൽ ഓരോ വർഷവും ഉണ്ടായിട്ടുള്ള തടി, കുറെ കോണുകൾ ഒന്നിനു മുകളിൽ ഒന്നായി അടുക്കിവച്ചിരിക്കുന്നതുപോലെ കാണാം. ചുവടു ഭാഗത്താണ് ഏറ്റവും കൂടുതൽ കോണുകളുടെ എണ്ണം. ഉയരം കൂടുന്നതിനനുസരിച്ച് ക്രമേണ എണ്ണം കുറഞ്ഞു വരുന്നതായും കാണാം. തടി കുറുകേ മുറിച്ചാൽ ഇവ ഒന്നിനു മുകളിൽ ഒന്നായി തുടർച്ചയായ നിരകളായി കാണപ്പെടുന്നു. ഇത് വാർഷിക വലയങ്ങൾ (Growth Rings)എന്ന പേരിൽ അറിയപ്പെടുന്നു. എല്ലായിനം മരങ്ങളിലും വാർഷിക വലയങ്ങൾ വ്യക്തമായിരിക്കുകയില്ല. ഹിമാലയ പ്രദേശങ്ങളിലെപ്പോലെ അന്തരീക്ഷ ഊഷ്മാവിനും കാലാവസ്ഥയ്ക്കും പൊതുവേ കാര്യമായ വ്യതിയാനമുള്ള സ്ഥലങ്ങളിൽ ഗ്രീഷ്മകാലത്ത് തടിയുത്പാദനം കുറഞ്ഞിരിക്കും. ഓരോ വർഷത്തിലും ആദ്യമായി ഉത്പാദിപ്പിക്കപ്പെടുന്ന തടിയിലെ കോശങ്ങൾ വലിപ്പം കൂടിയവയും നേർത്ത ഭിത്തിയുള്ളവയുമായിരിക്കും. ഇത് 'ഏർലി വുഡ്' എന്നറിയപ്പെടുന്നു. വളർച്ചാ കാലഘട്ടത്തിന്റെ അവസാന കാലത്തുണ്ടാകുന്ന തടി ചെറിയ സുഷിരങ്ങളും കട്ടികൂടിയ കോശഭിത്തിയുള്ളതുമായിരിക്കും. ഇത് 'സമ്മർ വുഡ്' അല്ലെങ്കിൽ 'ലേറ്റ് വുഡ്' എന്നറിയപ്പെടുന്നു. വാർഷിക വലയങ്ങളുടെ വ്യക്തത 'ഏർലി വുഡും' 'ലേറ്റ്വുഡും' തമ്മിലുള്ള അന്തരത്തെ ആസ്പദമാക്കിയായിരിക്കും.


</doc>
<doc id="262512" url="https://ml.wikipedia.org/wiki?curid=262512" title="ജാർ ഫയൽ ഫോർമാറ്റ്">
ജാർ ഫയൽ ഫോർമാറ്റ്

JAR എന്ന് പറഞ്ഞാൽ ജാവാ ആർക്കൈവ് എന്നതിന്റെ ചുരുക്കമാണ്. ജാവാ ക്ലാസ്സ്‌ ഫയലുകളും, അതിൽ ഉപയോഗിക്കുന്ന വിഭവങ്ങളും (ചിത്രം, ശബ്ദം എന്നിവ), പിന്നെ ഫയലിനെ കുറിച്ചുള്ള വിവരങ്ങളും സമാഹരിക്കാൻ വേണ്ടി ഉപയോഗിക്കുന്ന ഒരു സംവിധാനം.


</doc>
<doc id="262515" url="https://ml.wikipedia.org/wiki?curid=262515" title="ബാലശ്രീ അംഗീകാര പദ്ധതി">
ബാലശ്രീ അംഗീകാര പദ്ധതി

ഭാരതത്തിലെ 16 വയസ്സിനു താഴെയുള്ള ബാലപ്രതിഭകൾക്കു ഭാരത സർക്കാർ നൽകുന്ന അംഗീകാരമാണു ബാലശ്രീ പുരസ്കാരം.1995-ൽ നിലവിൽ വന്ന ഈ പുരസ്കാരം കുട്ടികളിലെ സർഗ്ഗാത്മകതക്കു ഉള്ള ഭാരതത്തിലെ ഏറ്റവും ഉയർന്ന അംഗീകാരമായി കണക്കാക്കപ്പെടുന്നു.നാഷണൽ ബാൽഭവൻ സംഖടിപ്പിക്കുന്ന ഈ പുരസ്കാരം എല്ലാ വർഷവും തിരഞ്ഞെടുക്കപ്പെട്ട കുട്ടികൽക്കു രാഷ്ട്രപതി സമ്മാനിക്കുന്നു.

ബാലശ്രീ എന്ന വാക്കു ഹിന്ദി ഭാഷയിലെ "ബാല' എന്നും 'ശ്രീ" എന്നും ഉള്ള വാക്കുകളിൽ നിന്നും ഉദ്ഭവം പ്രാപിച്ചിരിക്കുന്നു.ബാലശ്രീ എന്ന ഗുണവാചകം വ്യത്യസ്ത്മായ സമീപനവും നവീനമായ ചിന്തയും കൊണ്ടൂ സമൂഹത്തിന്റെ ഉന്നമനത്തിനു പ്രേരകരാവുന്ന ബാലപ്രതിഭകൽക്കു അത്യുചിതമാണെന്നു കണക്കാക്കപ്പെടുന്നു.
എല്ലാ വർഷവും തദ്ദേശികം, പ്രാദേശികം, ദേശീയം എന്നീ ഘട്ടങ്ങളിൽ നടത്തുന്ന വിപുലമായ ഒരു തിരഞ്ഞെടുപ്പു പ്രക്രിയയിലൂടെ ആണു അംഗീകാരത്തിനു അർഹരായ കുട്ടികളെ തിരഞ്ഞെടുക്കുന്നതു. അവതരണം, ചിത്രരചന, എഴുത്ത്, വിജ്ഞാനം എന്നീ വിഭാഗങ്ങളിൽ നിന്നും പ്രഗൽഭരായ കുട്ടികളെ തിരഞ്ഞെടുക്കുന്നു. സർഗ്ഗാത്മകതക്കും നൂതനമായ ചിന്തക്കും പ്രാധാന്യം നൽകിക്കൊണ്ടു തിരഞ്ഞെടുക്കപ്പെടുന്ന കുട്ടികൾക്കു രാഷ്ട്രപതിഭവനിൽ വെച്ചു നടക്കുന്ന പ്രത്യേക ചടങ്ങിൽ പ്രശസ്തിപത്രം, ഫലകം, വികാസ്പത്ര എന്നിവയും ഒപ്പം കുട്ടികൽക്കായുള്ള പുസ്തകങ്ങളും അടങ്ങുന്ന പുരസ്കാരം രാഷ്ട്രപതി സമ്മാനിക്കുന്നു.ദേശീയ തലത്തിൽ പങ്കെടുക്കുന്ന എല്ല കുട്ടികൾക്കും എൻ.സി.ഇ.ആർ.ടി നൽകുന്ന ചാച്ചാ നെഹ്രു സ്കോളർഷിപ് ഫൊർ ആർടിസ്ടിക് ആന്റ് ഇന്നൊവേറ്റീവ് എക്സെലെൻസ് എന്ന സ്കോലർഷിപ്പും ലഭിക്കുന്നതാണു.


</doc>
<doc id="262518" url="https://ml.wikipedia.org/wiki?curid=262518" title="കിങ് ഫഹദ് വിമാനത്താവളം">
കിങ് ഫഹദ് വിമാനത്താവളം

ലോകത്തെ ഏറ്റവും വലിപ്പമുള്ള വിമാനത്താവളമാണ് സൗദി അറേബ്യയിലെ ദമാമിനടുത്തുള്ള കിങ് ഫഹദ് അന്താരാഷ്ട്ര വിമാനത്താവളം. 780 ച.കി.മീ. വിസ്തൃതിയുള്ള ഈ വിമാനത്താവളം അയൽരാജ്യമായ ബഹ്റൈനെക്കാൾ വലുതാണ്. 1999 ൽ പൂർത്തിയാക്കിയ 'കിങ് ഫഹദ്' തിരക്കിന്റെ കാര്യത്തിൽ സൗദിയിൽ മൂന്നാം സ്ഥാനത്താണ്. റിയാദിലെ കിങ് ഖാലിദ് അന്താരാഷ്ട്ര വിമാനത്താവളം, ജിദ്ദയിലെ കിങ് അബ്ദുൾ അസീസ് അന്താരാഷ്ട്ര വിമാനത്താവളം എന്നിവയാണ് ആദ്യസ്ഥാനങ്ങളിൽ. കിങ് ഫഹദിലെ കാർ പാർക്കിങ് മേഖലയുടെ വിസ്തൃതി 19,02,543 ചതുരശ്ര അടിയാണ്. മൂന്നു നിലയായാണ് ഈ പാർക്കിങ് മേഖല നിർമ്മിച്ചിട്ടുള്ളത്. ഇതിനു പുറമേ തുറന്ന കാർ പാർക്കിങ് മേഖലകളുമുണ്ട്.

3,27,000 ചതുരശ്ര അടിയാണ് പാസഞ്ചർ ടെർമിനലിന്റെ വിസ്തൃതി. സൗദി രാജാവിന് ഉപയോഗിക്കാൻവേണ്ടി പ്രത്യേക റോയൽ ടെർമിനലുമുണ്ട്. വിദേശ രാഷ്ട്രത്തലവന്മാരെയും മറ്റും സ്വീകരിക്കുന്നത് ഇവിടെയാണ്. സൗദിയിൽ അന്താരാഷ്ട്ര വിമാനത്താവളങ്ങളിൽ ആദ്യമായി ഡ്യൂട്ടി ഫ്രീ മാർക്കറ്റുകൾ ഏർപ്പെടുത്തിയത് കിങ് ഫഹദിലാണ്. വിമാനത്താവളത്തിലെ മുസ്ലിം പള്ളി നിർമ്മിച്ചിരിക്കുന്നത് കാർ പാർക്കിങ് കെട്ടിടത്തിന്റെ മുകളിലായാണ്. 4,000 മീറ്റർ നീളമുള്ള രണ്ട് സമാന്തര റൺവേകൾ വിമാനത്താവളത്തിലുണ്ട്. രണ്ടു റൺവേകൾക്കുമിടയിലെ അകലം 2,146 മീറ്ററാണ്.


</doc>
<doc id="262520" url="https://ml.wikipedia.org/wiki?curid=262520" title="കമ്മൽ">
കമ്മൽ

കാതുകളിൽ അണിയുന്ന ആഭരണമാണ് കമ്മൽ. പുരുഷന്മാരും സ്ത്രീകളും കമ്മൽ അണിയാറുണ്ടെങ്കിലും കൂടുതലും സ്ത്രീകളാണ് അണിയുന്നത്. രണ്ട് ചെവിയിലും ഒരുപോലെയുള്ള കമ്മലുകൾ ധരിക്കുന്നതാണ് കൂടുതൽ കാണുന്നതെങ്കിലും ഒറ്റ ചെവിയിലും കമ്മലുകൾ ധരിക്കാറുണ്ട്. 

ഓരോ നാടിനും ഓരോ സംസ്കാരത്തിനും പ്രത്യേകതരം കമ്മലുകൾ പ്രചാരത്തിലുണ്ടായിരുന്നു. സാധാരണഗതിയിൽ കീഴ്‌കാതിൽ തുളച്ചാണ് കമ്മലുകളണിയുന്നത്. മേൽകാതിലും കാതിന്റെ വശങ്ങളിലും എന്നുവേണ്ട കാതിന്റെ എല്ലാഭാഗങ്ങളുമണിയുന്ന കമ്മലുകൾ നിലവിലുണ്ട്. സാധാരണയായി സ്വർണം, വെള്ളി, പ്ലാറ്റിനം, ചെമ്പ് മുതലായ ലോഹങ്ങൾ ഉപയോഗിച്ചുള്ള ലോഹക്കൂട്ടുകളിലാണ്‌ കമ്മലുകൾ നിർമ്മിക്കുന്നത്. പ്ലാസ്റ്റിക്കിലും തടിയിലും ഗ്ലാസിലും മറ്റും നിർമ്മിക്കപ്പെടുന്ന കമ്മലുകൾ സാധാരണയാണ്. 

കേരളത്തിൽ ക്രിസ്ത്യൻ സ്ത്രീകളുടെയിടയിൽ പ്രചാരത്തിലുണ്ടായിരുന്ന ഒരു പ്രത്യേകതരം കമ്മലാണ് മേക്കാമോതിരം. മേൽക്കാതിലാണ് ഈ കമ്മൽ അണിയുന്നത്.

കേരളത്തിലും തമിഴ്നാട്ടിലും ഹിന്ദുമതത്തിലെ ചില സമുദായങ്ങൾ കാതുകുത്ത് കല്ല്യാണം എന്ന പേരിൽ ആഘോഷപരമായാണ് കുട്ടികൾക്ക് കാത് കുത്തുന്ന ചടങ്ങ് നടത്തുന്നത്. പുലയ സമുദായത്തിൽ സ്തീകൾക്കെന്ന പോലെ ആൺകുട്ടികൾക്കും കാത് കുത്ത് കല്ല്യാണം നടത്താറുണ്ട്. 


</doc>
<doc id="262522" url="https://ml.wikipedia.org/wiki?curid=262522" title="അഫ്ഗാനിസ്താൻ ദേശീയ ക്രിക്കറ്റ് ടീം">
അഫ്ഗാനിസ്താൻ ദേശീയ ക്രിക്കറ്റ് ടീം

അന്താരാഷ്ട്ര ക്രിക്കറ്റിൽ അഫ്ഗാനിസ്താനെ പ്രതിനിധീകരിക്കുന്ന ക്രിക്കറ്റ് ടീമാണ് അഫ്ഗാനിസ്താൻ ദേശീയ ക്രിക്കറ്റ് ടീം. 19-ആം നൂറ്റാണ്ടിന്റെ മധ്യം മുതൽതന്നെ അഫ്ഗാനിസ്താനിൽ ക്രിക്കറ്റ് കളി പ്രചാരത്തിലുണ്ടായിരുന്നെങ്കിലും ഒരു മികച്ച ടീമെന്ന നിലയിൽ അവർ കളിക്കാൻ ആരംഭിച്ചത് 20-ആം നൂറ്റാണ്ടിന്റെ അവസാനം മുതൽ മാത്രമാണ്. അഫ്ഗാനിസ്താൻ ക്രിക്കറ്റ് ഫെഡറേഷൻ 1995ൽ നിലവിൽ വരികയും 2001ൽ അവർ ഐ.സി.സി.യുടെ അഫിലിയേറ്റ് അംഗമാകുകയും ചെയ്തു.2003ൽ ഏഷ്യൻ ക്രിക്കറ്റ് കൗൺസിലിൽ അവർ അംഗമായി. 2013 ജൂണിൽ അവർക്ക് ഐ.സി.സി.യുടെ അസോസിയേറ്റ് അംഗത്വവും ലഭിച്ചു.2017 ജൂണിൽ അവർക്ക് ഐസിസിയുടെ ടെസ്റ്റ് പദവി ലഭിച്ചു. 2010ലും 2012ലും ഐ.സി.സി. ലോക ട്വന്റി 20 ടൂർണമെന്റിന് അവർ യോഗ്യത നേടിയെങ്കിലും രണ്ട് തവണയും ആദ്യ റൗണ്ടിൽ തന്നെ അവർ പുറത്തായി. 2013ൽ നടന്ന യോഗ്യതാമത്സരത്തിൽ മികച്ച പ്രകടനം കാഴചവെച്ച അവർ 2015 ലോകകപ്പിലേക്ക് ആദ്യമായി യോഗ്യത നേടി. 


</doc>
<doc id="262526" url="https://ml.wikipedia.org/wiki?curid=262526" title="പാം ദ്വീപുകൾ">
പാം ദ്വീപുകൾ

ഈന്തപ്പനയുടെ ആകൃതിയിൽ കടൽ നികത്തി ദുബായിൽ ഉണ്ടാക്കിയിരിക്കുന്ന മൂന്നു കൃതിമദ്വീപുകളാണ് പാം ദ്വീപുകൾ. ജുമൈറ, ജെബീൽ അലി, ദയ്റ എന്നിവിടങ്ങളിലായി ഡച്ച് കമ്പനിയായ ഫാൻ ഉർദ്ദ് ഡ്രെഡ്ജിങ് ആണ് ദ്വീപ് നിർമ്മിച്ചിരിക്കുന്നത്.


</doc>
<doc id="262532" url="https://ml.wikipedia.org/wiki?curid=262532" title="എലിഞ്ഞിപ്ര പള്ളി (ബെത്‌ലെഹം)">
എലിഞ്ഞിപ്ര പള്ളി (ബെത്‌ലെഹം)

തൃശ്ശൂർ ജില്ലയിലെ കോടശ്ശേരി ഗ്രാമപഞ്ചായത്തിൽ എലിഞ്ഞിപ്രയിൽ (ചാലക്കുടിയുടെ കിഴക്ക് ഭാഗം) സ്ഥിതി ചെയ്യുന്ന ക്രൈസ്തവ ദേവാലയമാണ് എലിഞ്ഞിപ്ര ബെത്‌ലെഹം പള്ളി (Elinjipra Bethlehem Church) അഥവ സെന്റ് ഫ്രാൻസീസ് അസ്സീസി ചർച്ച് (St. Francis Asisi Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ ഫ്രാൻസീസിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

ചാലക്കുടി - അതിരപ്പള്ളി വഴിയിലുള്ള ബത്‌ലെഹം കപ്പൂച്ചിൻ ആശ്രമത്തോടനുബദ്ധിച്ചാണ് ഈ ഇടവക സ്ഥാപിതമായത്. കപ്പൂച്ചിൻ പുരോഹിതരുടെ മൈനർ സെമിനാരിയും ഇവിടെ സ്ഥിതി ചെയ്യുന്നു.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിലാണ് ഈ ഇടവക പള്ളി.

1962 ൽ എലിഞ്ഞിപ്രയിൽ സ്ഥാപിതമായ കപ്പൂച്ചിൻ ബെത്‌ലെഹം ആശ്രമത്തോടനുബന്ധിച്ച് രൂപംകൊണ്ട വിശ്വാസിസമൂഹത്തിനായി 1963 ന് കുരിശുപള്ളി സ്ഥാപിതമായി. 1998 ആഗസ്റ്റ് 24 ന് ആശ്രമത്തോടനുബന്ധിച്ച് ഇടവക സ്ഥാപിതമായി. ആശ്രമത്തിന്റെ പള്ളിയും മറ്റ് അനുബദ്ധസൗകര്യങ്ങളും ഉപയോഗിച്ചുകൊണ്ടായിരുന്നു തുടക്കം. 2001 ഓക്‌ടോബർ പത്തിന് സിമിത്തേരി പണി തീർത്തു. 2008 സെപ്തംബർ 30ന് പുതിയ പള്ളിയുടെ ആശീർവാദകർമ്മം നിർവഹിച്ചു.




</doc>
<doc id="262536" url="https://ml.wikipedia.org/wiki?curid=262536" title="ദി വേൾഡ് (ദ്വീപസമൂഹം)">
ദി വേൾഡ് (ദ്വീപസമൂഹം)

ദുബായ് തീരത്ത് കടലിൽ, ലോകത്തെ ഭൂഖണ്ഡങ്ങളുടെ ആകൃതിയിൽ നിർമ്മിച്ചിരിക്കുന്ന കൃതിമദ്വീപസമൂഹമാണ് ദി വേൾഡ്. 'ഗ്ലോബ് ഐലൻഡ്സ്' എന്നും ഇവയെ വിശേഷിപ്പിക്കാറുണ്ട്. 250-300 ചെറുദ്വീപുകളാണ് ഈ ദ്വീപസമൂഹത്തിൽ നിർമ്മിക്കുന്നത്. ഓരോ ദ്വീപിനും ഒന്നര ലക്ഷം മുതൽ നാലര ലക്ഷം ചതുശ്രഅടി വരെ വിസ്തൃതിയുണ്ടാവും. ദ്വീപുകൾ തമ്മിലുള്ള അകലം 50 മീറ്റർ മുതൽ 100 മീറ്റർ വരെയാണ്. വീടുകൾ, റിസോർട്ടുകൾ എന്നിവയാണ് ഇവിടെ നിർമ്മിക്കുന്നത്. ഒമ്പതു കിലോമീറ്റർ നീളത്തിലും ആറു കിലോമീറ്റർ വീതിയിലുമായാണ് ഈ ദ്വീപുകളുടെ വിന്യാസം. ഇവയിലേക്ക് ജലമാർഗ്ഗമോ വായുമാർഗ്ഗമോ എത്തിച്ചേരാവുന്ന വിധമാണ് നിർമ്മാണം.

2003 മേയിൽ ഷേയ്ഖ് മുഹമ്മദ് പദ്ധതി പ്രഖ്യാപിക്കുകയും നാലുമാസത്തിനുള്ളിൽ നിർമ്മാണപ്രവർത്തനങ്ങൾ ആരംഭിക്കുകയും ചെയ്തു. 2008-ഓടെ 60% ദ്വീപുകളും വിറ്റുപോയതായി റിപ്പോർട്ടുകൾ വ്യക്തമാക്കുന്നു.


</doc>
<doc id="262541" url="https://ml.wikipedia.org/wiki?curid=262541" title="മനസ്വിനി">
മനസ്വിനി

മദ്രാസ് മൂവീസിനു വേണ്ടി വാസു മേനോൻ നിർമിച്ച മലയാളചലച്ചിത്രമാണ് മനസ്വിനി. ജിയോപിക്ചേഴ്സിന് വിതരണാവകാശം ഉണ്ടായിരുന്ന മനസ്വിനി 1968 ഏപ്രിൽ 13-ന് കേരളത്തിലെ തിയേറ്ററുകളിൽ പ്രദർശനം തുടങ്ങി.




ഇന്റർനെറ്റ് മൂവി ഡേറ്റാ ബേസിൽ നിന്ന് മനസ്വിനി


</doc>
<doc id="262542" url="https://ml.wikipedia.org/wiki?curid=262542" title="സിൻജിയാങ്">
സിൻജിയാങ്

ചൈനയിലെ ഒരു സ്വയംഭരണപ്രദേശമാണ് സിൻജിയാങ് (; ; ; പോസ്റ്റൽ ഭൂപടത്തിലെ സ്പെല്ലിംഗ്: Sinkiang). ഔദ്യോഗികനാമം സിൻജിയാങ് യൂഘുർ സ്വയംഭരണപ്രദേശം എന്നാണ്. വടക്കുപടിഞ്ഞാറൻ ചൈനയിലാണ് ഈ പ്രവിശ്യയുടെ സ്ഥാനം. ചൈനയിലെ ഏറ്റവും വലിയ പ്രവിശ്യകളിലൊന്നാണിത്. 16 ലക്ഷം ചതുരശ്ര കിലോമീറ്ററാണ് ഈ പ്രവിശ്യയുടെ വിസ്തീർണ്ണം. റഷ്യ, മംഗോളിയ, കസാഖിസ്ഥാൻ, കിർഗിസ്ഥാൻ, താജിക്കിസ്ഥാൻ, അഫ്ഘാനിസ്ഥാൻ, പാകിസ്താൻ, ഇന്ത്യ എന്നീ രാജ്യങ്ങളുമായി ഈ പ്രവിശ്യയ്ക്ക് അന്താരാഷ്ട്ര അതിർത്തികളുണ്ട്. ചൈനയിൽ ഏറ്റവും കൂടുതൽ പ്രകൃതിവാതകം ലഭിക്കുന്നത് ഇവിടെ നിന്നാണ്. ഇവിടം പ്രകൃതി വിഭവങ്ങളാൽ സമ്പന്നമാണ്. 

യൂഘുർ, ഹാൻ, കസാഖ്, താജിക്, ഹുയി, കിർഗിസ്, മംഗോൾ മുതലായി ധാരാളം വംശങ്ങളിൽപ്പെട്ട ജനങ്ങൾ ഇവിടെ വസിക്കുന്നുണ്ട്. ജനസംഖ്യയിൽ ഭൂരിപക്ഷവും ഇസ്ലാം മതവിശ്വാസികളാണ്. ന്യൂനപക്ഷങ്ങൾക്കായുള്ള ഒരു ഡസനിലധികം സ്വയംഭരണാവകാശമുള്ള പ്രിഫെക്ചറുകളും കൗണ്ടികളൂം സിൻജിയാങ്ങിലുണ്ട്. ഇംഗ്ലീഷ് ഭാഷയിലുള്ള പഴയകാല സ്രോതസ്സുകളിൽ ഈ പ്രദേശത്തെ ചൈനീസ് ടർക്കിസ്ഥാൻ എന്നാണ് വിശേഷിപ്പിക്കുന്നത്. ടിയാൻഷാൻ പർവ്വതനിര സിൻജിയാങ്ങിനെ വടക്കുള്ള സുൻഗാരിയൻ താഴ്വര, തെക്കുള്ള താരിം താഴ്വര എന്നീ രണ്ടു ഭാഗങ്ങളായി തിരിക്കുന്നു. ഈ പ്രവിശ്യയുടെ ആകെ ഭൂമിയിൽ ഏകദേശം 4.3% മാത്രമേ മനുഷ്യവാസത്തിന് അനുയോജ്യമായുള്ളൂ.

2,500 വർഷത്തെയെങ്കിലും ലിഖിത ചരിത്രം ഈ പ്രദേശത്തിനുണ്ട്. ഈ പ്രദേശത്തിനോ ഇതിന്റെ ഭാഗങ്ങൾക്കോ മേലുള്ള നിയന്ത്രണത്തിനു വേണ്ടി ധാരാളം സാമ്രാജ്യങ്ങളും മനുഷ്യസമൂഹങ്ങളും മത്സരത്തിലേർപ്പെട്ടിട്ടുണ്ട്. ഇരുപത്തൊന്നാം നൂറ്റാണ്ടിനു മുൻപ് ഈ പ്രദേശത്തിന്റെ ഭാഗങ്ങളോ ഈ പ്രദേശം മുഴുവനായോ നിയന്ത്രിച്ചിരുന്നവരിൽ ടോക്കേറിയനുകൾ, യുവേഷി, ക്സിയോൻഗ്നു സാമ്രാജ്യം, ക്സിയൻബേയി രാജ്യം, കുഷാന സാമ്രാജ്യം, റൗറാൻ ഖഗാനേറ്റ്, ഹാൻ സാമ്രാജ്യം, ആദ്യ ലിയാങ്, ആദ്യ ക്വിൻ, പിൽക്കാല ലിയാങ്, പടിഞ്ഞാറൻ ലിയാങ്, റൗറാൻ ഖഗാനേറ്റ്, ടാങ് രാജവംശം, ടിബറ്റൻ സാമ്രാജ്യം, യൂഘുർ സാമ്രാജ്യം, കാര-ഖിതാൻ ഖാനേറ്റ്, മംഗോൾ സാമ്രാജ്യം, യുവാൻ സാമ്രാജ്യം, ചഗതായി ഖാനേറ്റ്, മുഗളിസ്ഥാൻ, വടക്കൻ യുവാൻ, യാർക്കെന്റ് ഖാനേറ്റ്, സുൻഗാർ ഖാനേറ്റ്, ക്വിങ് രാജവംശം, റിപ്പബ്ലിക് ഓഫ് ചൈന, 1950 മുതൽ പീപ്പിൾസ് റിപ്പബ്ലിക് ഓഫ് ചൈന എന്നിവ ഉൾപ്പെടുന്നു.




</doc>
<doc id="262556" url="https://ml.wikipedia.org/wiki?curid=262556" title="മല്ലനും മാതേവനും">
മല്ലനും മാതേവനും

എം. കുഞ്ചാക്കോ സംവിധാനവും ശാരംഗപാണി തിരകഥയും രചിച്ചു 1976-ൽ പുറത്തിറങ്ങിയ മലയാളചലച്ചിത്രമാണ് "മല്ലനും മാതേവനും". പ്രേം നസീർ, ജയൻ, ഷീല, തിക്കുറിശ്ശി സുകുമാരൻ നായർ തുറങ്ങിയ പ്രമുഖ നടീനടന്മാർ ചിത്രത്തിൽ അഭിനയിച്ചു.



</doc>
<doc id="262561" url="https://ml.wikipedia.org/wiki?curid=262561" title="കണിമോൾ">
കണിമോൾ

മലയാള കവയിത്രിയും എഴുത്തുകാരിയുമാണ് കണിമോൾ. (ജ. 1971 ) കവിത, കഥ, ലേഖനം തുടങ്ങിയ വിവിധമേഖലകളിൽ എഴുതുന്ന കണിമോളുടെ ആദ്യ കവിതാസമാഹാരത്തിന് കേരള സാഹിത്യ അക്കാദമിയുടെ കനകശ്രീ അവാർഡ് ലഭിച്ചിട്ടുണ്ട്. 

ഇടുക്കി സ്വദേശിയായ ഇവർ ഇപ്പോൾ ജീവിത പങ്കാളിയും ലിറ്റിൽ മാഗസിൻ പ്രസാധകനുമായ നൂറനാട് മോഹനോടൊപ്പം മാവേലിക്കരയിൽ താമസിക്കുന്നു. അദ്ധ്യാപികയാണ്.


</doc>
<doc id="262569" url="https://ml.wikipedia.org/wiki?curid=262569" title="ലിൻഡൻ ബി. ജോൺസൺ">
ലിൻഡൻ ബി. ജോൺസൺ

ലിൻഡൻ ബി. ജോൺസൺ (ഓഗസ്റ്റ് 27, 1908 – ജനുവരി 22, 1973) അമേരിക്കൻ ഐക്യനാടുകളുടെ മുപ്പത്തിയാറാം പ്രസിഡന്റാണ്‌. വൈസ് പ്രസിഡന്റായിരുന്ന ലിൻഡൻ ജോൺ എഫ്. കെന്നഡിയുടെ മരണത്തെ തുടർന്ന് ചുമതല ഏറ്റെടുത്തു. 1963 നവംബർ 22 കെന്നഡിയുടെ കാലവധി തീരും വരെ പ്രസിഡന്റായി തുടർന്നു. പിന്നീട് ഡെമോക്രാറ്റ് സ്ഥാനാർഥിയായി 1964-ൽ വീണ്ടും അധികാരത്തിൽ വന്നു.

വിയറ്റ്നാം യുദ്ധത്തിൽ പങ്കെടുക്കുന്ന അമേരിക്കൻ സൈനികരുടെ എണ്ണത്തിൽ ലിൻഡൻ വൻ വർധനവു വരുത്തി. 1963-ൽ 16,000 അമേരിക്കൻ സൈനികർ/ഉപദേഷ്ടാക്കൾ വിയറ്റ്നാമിൽ നിലകൊണ്ടിരുന്നു. 1968 ആയതോടെ അതു 550,000 പേരായി വർധിപ്പിച്ചു.

1908 ഓഗസ്റ്റ് 27-ന് ടെക്സസിൽ ജനനം. ആദ്യകാലം അദ്ദേഹം അധ്യാപകനായിരുന്നു. പിന്നിട് രഷ്ട്രിയത്തിൽ പ്രവേശിച്ചു. 1937-ൽ ഹൗസ് ഒഫ് റെപ്രസെന്റേറ്റിവസിലേക്കു തിരഞ്ഞെടുക്കപെട്ടു 1948-ൽ സെനറ്റിലേക്കും.

 


</doc>
<doc id="262571" url="https://ml.wikipedia.org/wiki?curid=262571" title="സ്റ്റഫോർഡ് ക്രിപ്സ്">
സ്റ്റഫോർഡ് ക്രിപ്സ്

ഇരുപതാം നൂറ്റാണ്ടിന്റെ ആദ്യപാതങ്ങളിലെ ബ്രിട്ടീഷ് ലേബർ പാർട്ടി നേതാവായിരുന്നു സർ റിച്ചാർഡ് സ്റ്റാഫോർഡ് ക്രിപ്സ് (ജ. 24 ഏപ്രിൽ 1889 – 21 ഏപ്രിൽ 1952) രണ്ടാം ലോക മഹായുദ്ധകാലത്ത് ബ്രീട്ടീഷ് ഗവൺമെന്റിന്റെ നയങ്ങൾ സ്ഥാപിച്ചെടുക്കുന്നതിനായുള്ള പല ദൗത്യങ്ങളും സർക്കാർ അദ്ദേഹത്തെ ഏൽപ്പിക്കുകയുണ്ടായി. ഇതിന്റെ ഭാഗമായി ബ്രിട്ടീഷ് സർക്കാർ ഇദ്ദേഹത്തിന്റെ നേതൃത്വത്തിൽ ഒരു ദൗത്യസംഘത്തെ ഇന്ത്യയിലേക്കയ്കുകയും യുദ്ധത്തിൽ ഇന്ത്യൻ നേതാക്കളുടെ പിന്തുണ ഉറപ്പാക്കാൻ ശ്രമിക്കുകയുമുണ്ടായി. ക്രിപ്സ് മിഷൻ എന്ന് ഇതറിയപ്പെടുന്നു 


</doc>
<doc id="262576" url="https://ml.wikipedia.org/wiki?curid=262576" title="നിൻഗ്സിയ">
നിൻഗ്സിയ

ചൈനയിലെ ഒരു സ്വയംഭരണപ്രദേശമാണ് നിൻഗ്സിയ (; pronounced ). ഔദ്യോഗികനാമം നിൻഗ്സിയ ഹുയി സ്വയംഭരണപ്രവിശ്യ (എൻ.എച്ച്.എ.ആർ.) എന്നാണ്. രാജ്യത്തിന്റെ വടക്കുപടിഞ്ഞാറൻ ഭാഗത്താണ് ഇതിന്റെ സ്ഥാനം. പണ്ട് ഒരു സാധാരണ പ്രവിശ്യയായിരുന്ന നിൻഗ്സിയയെ 1954-ൽ ഗാൻസുവുമായി ലയിപ്പിക്കുകയും 1958-ൽ ഗാൻസുവിൽ നിന്ന് വിഭജിച്ച് ഹുയി ജനനതയ്ക്കായുള്ള ഒരു സ്വയംഭരണപ്രവിശ്യയാക്കി മാറ്റുകയുമായിരുന്നു. ഹുയി ജനത ചൈനയിലെ ഔദ്യോഗികമായി അംഗീകരിക്കപ്പെട്ടെ 56 ദേശീയതകളിൽ ഒന്നാണ്.

കിഴക്ക് ഷാൻക്സി, തെക്കും പടിഞ്ഞാറും ഗാൻസു, വടക്ക് ഇന്നർ മംഗോളിയ സ്വയംഭരണപ്രദേശം എന്നിവയാണ് നിൻഗ്സിയയുടെ അതിരുകൾ. ഏകദേശം 66400 ചതുരശ്ര കിലോമീറ്ററാണ് വിസ്തീർണ്ണം. ഈ പ്രദേശം ഏറിയപങ്കും മരുഭൂമിയാണ്. ലോവെസ് പീഠഭൂമിയുടെ ഒരു ഭാഗം ഈ പ്രവിശ്യയിൽ പെടുന്നു. മഞ്ഞനദീതടത്തിലെ സമതലവും ഈ പ്രവിശ്യയുടെ ഭാഗമാണ്. വടക്കു കിഴക്കൻ അതിർത്തിയിൽ വന്മതിലിന്റെ ഭാഗങ്ങളുമുണ്ട്. വർഷങ്ങൾ കൊണ്ട് ഇവിടെ കനാലുകളുടെ വലിയ ശൃംഖല നിർമ്മിക്കപ്പെട്ടിട്ടുണ്ട്. ഭൂമി തിരികെപ്പിടിക്കലും ജലസേചനവും കൃഷി ചെയ്യാവുന്ന ഭൂമിയുടെ വിസ്തൃതി വർദ്ധിക്കുന്നതിന് കാരണമായിട്ടുണ്ട്.




</doc>
<doc id="262588" url="https://ml.wikipedia.org/wiki?curid=262588" title="ബോർണിയോ">
ബോർണിയോ

വലിപ്പത്തിൽ ലോകത്തിലെ മൂന്നാമത്തെതും ഏഷ്യയിലെ ഏറ്റവും വലിയ ദ്വീപുമാണ് ബോർണിയോ. ഇന്തോനേഷ്യൻ ദ്വീപുകളായ ജാവ ദ്വീപിന് വടക്കും സുമാത്രയ്ക്ക് കിഴക്കും സുലവെസിയ്ക്ക് പടിഞ്ഞാറുമായാണ് ബോർണിയോ ദ്വീപിന്റെ സ്ഥാനം.

മലേഷ്യ, ഇന്തോനേഷ്യ, ബ്രൂണൈ മൂന്നു രാജ്യങ്ങളായി ബോർണിയോ ദ്വീപിനെ വിഭജിച്ചിരിക്കുന്നു. ഇതിൽ 73 ശതമാനത്തോളമുള്ള ഇന്തോനേഷ്യൻ പ്രദേശം തെക്കു സ്ഥിതി ചെയ്യുന്നു. മലേഷ്യൻ സംസ്ഥാനങ്ങളായ സബാഹ്, സാരവാക്ക്, ലാബാൻ എന്നിവ ദ്വീപിന്റെ വടക്കായി സ്ഥിതി ചെയ്യുന്നു. ദ്വീപിന്റെ 1 ശതമാനം വിസ്തൃതിയുള്ള ബ്രൂണൈയുടെ സ്ഥാനം ദ്വീപിന്റെ വടക്കൻ തീരത്താണ്. ലോകത്തിലെ ഏറ്റവും പഴക്കം ചെന്ന മഴക്കാടുകളിലൊന്നാണ് ബോർണിയോയിലുള്ളത്.


</doc>
<doc id="262589" url="https://ml.wikipedia.org/wiki?curid=262589" title="അരൂബ">
അരൂബ

തെക്കൻ കരീബിയൻ കടലിലെ ലെസ്സർ ആന്റില്ലസ് മേഖലയുടെ ഭാഗമായ ഒരു ദ്വീപാണ് അരൂബ ( ; ). 30 കിലോമീറ്ററാണ് ഈ ദ്വീപിന്റെ നീളം. ഇത് വെൻസ്വേലൻ തീരത്തുനിന്നും 27 കിലോമീറ്റർ ദൂരത്താണ് സ്ഥിതി ചെയ്യുന്നത്. ബോണൈർ കുറകാവോ എന്നീ ദ്വീപുകൾക്കൊപ്പം അരൂബയെ ലീവാഡ് ആന്റില്ലീസിലെ എ.ബി.സി. ദ്വീപുകൾ എന്നുവിളിക്കാറുണ്ട്. അരൂബയെയും ആന്റില്ലസിലെ മറ്റു ഡച്ചു ദ്വീപുകളെയും ചേർത്ത് നെതർലാന്റ്സ് ആന്റില്ലസ് അല്ലെങ്കിൽ ഡച്ച് ആന്റില്ലസ് എന്നു വിളിക്കാറുണ്ട്.

കിംഗ്ഡം ഓഫ് നെതർലാന്റ്സിന്റെ ഭാഗമായ നാലു രാജ്യങ്ങളിലൊന്നാണ് അരൂബ. നെതർലാന്റ്സ്, കുറകാവോ സിന്റ് മാർട്ടൻ എന്നിവയാണ് മറ്റു രാജ്യങ്ങൾ. ഈ രാജ്യങ്ങളിലെയെല്ലാം ജനങ്ങൾക്കും ഡച്ച് പൗരത്വമാണുള്ളത്. അരൂബയ്ക്ക് ഭരണപരമായ വിഭ‌ജനങ്ങളൊന്നുമില്ല. സെൻസസിന്റെ സൗകര്യത്തിനായി രാജ്യത്തെ എട്ടു പ്രദേശങ്ങളായി തിരിച്ചിട്ടുണ്ട്. ഒറാൻ‌ജെസ്റ്റഡ് ആണ് തലസ്ഥാനം.

കരീബിയനിലെ മറ്റു പ്രദേശങ്ങളിൽ നിന്ന് വ്യത്യസ്തമായി അരൂബയിൽ താരതമ്യേന വരണ്ട കാലാവസ്ഥയാണുള്ളത്. കള്ളിമുൾച്ചെടികൾ നിറഞ്ഞ പ്രദേശങ്ങളാണിവിടെ. ഈ കാലാവസ്ഥ വിനോദസഞ്ചാരത്തെ സഹായിക്കുന്നുണ്ട്. 179 ചതുരശ്ര കിലോമീറ്ററാണ് ദ്വീപിന്റെ വിസ്തീർണ്ണം. ഉയർന്ന ജനസാന്ദ്രതയാണിവിടെ ഉള്ളത്. 2010-ലെ സെൻസസ് അനുസരിച്ച് 101,484 ആൾക്കാരാണ് ഇവിടെ താമസിക്കുന്നത്. ഹരിക്കേയ്ൻ ബെൽറ്റിനു വെളിയിലാണ് ഈ ദ്വീപ്.

ജനകീയ തിരഞ്ഞെടുപ്പിലൂടെ നിലവിൽ വരുന്ന സ്റ്റാറ്റൻ ആണ് നിയമനിർമ്മാണസഭ. 21 അംഗ സഭ പ്രധാനമന്ത്രിയെ തിരഞ്ഞെടുക്കുന്നു. നെതർലാന്റ്സ് രാജാവിന്റെ പ്രതിനിധിയായ ഗവർണറാണ് രാഷ്ട്രത്തലവന്റെ ചുമതല നിർവഹിക്കുന്നത്. സ്വർണ്ണഖനനം, പെട്രോളിയം, ടൂറിസം എന്നിവയാണ് പ്രധാന വരുമാനമാർഗ്ഗങ്ങൾ.



</doc>
<doc id="262600" url="https://ml.wikipedia.org/wiki?curid=262600" title="കുറകാവോ">
കുറകാവോ

തെക്കൻ കരീബിയൻ കടലിൽ വെനസ്വേലൻ തീരത്തിനടുത്തുള്ള ഒരു ദ്വീപാണ് കുറകാവോ ( ; ; പാപിയമെന്റു: "Kòrsou"). കൺട്രി ഓഫ് കുറകാവോ (Country of Curaçao) (; ), പ്രധാന ദ്വീപും അടുത്തുള്ള ജനവാസമില്ലാത്ത ഒരു ചെറു ദ്വീപും (ക്ലേൻ കുറകാവോ "ചെറിയ കുറകാവോ") ഉൾപ്പെടുന്നതാണ്. ഇത് കിംഗ്ഡം ഓഫ് നെതർലാന്റ്സിന്റെ ഭാഗമായ ഒരു രാജ്യമാണ്. ജനസംഖ്യ 140,000-ലധികവും വിസ്തീർണ്ണം 444ചതുരശ്ര കിലോമീറ്ററുമാണ്. വില്ലെംസ്റ്റാഡ് ആണ് തലസ്ഥാനം.

2010 ഒക്റ്റോബർ 10-ന് നെതർലാന്റ്സ് ആന്റില്ലസ് പിരിച്ചുവിടപ്പെടുന്നതിനു മുൻപ് കുറകാവോ നെതർലാന്റ്സ് ആന്റില്ലസിന്റെ അഞ്ച് ദ്വീപ് പ്രദേശങ്ങളുടെ ഭാഗമായി ഭരിക്കപ്പെട്ടിരുന്നു. (ഡച്ച്: "Eilandgebied Curaçao", പാപിയമെന്റു: "Teritorio Insular di Kòrsou").



</doc>
<doc id="262608" url="https://ml.wikipedia.org/wiki?curid=262608" title="മിടുമിടുക്കി">
മിടുമിടുക്കി

ദീപ്തിഫിലിംസിന്റെ ബാനറിൽ എ. പൊന്നപ്പൻ നിർമിച്ച മലയാളചലച്ചിത്രമാണ് മിടുമിടുക്കി. 1968 സെപ്റ്റംബർ 14-ന് കേരളക്കരയിൽ പ്രദർശനം തുടങ്ങിയ ഈ ചിത്രം വിതരണം ചെയ്തത് തിരുമേനി പിക്ചേഴ്സാണ്.






</doc>
<doc id="262617" url="https://ml.wikipedia.org/wiki?curid=262617" title="സിന്റ് മാർട്ടൻ">
സിന്റ് മാർട്ടൻ

കിംഗ്ഡം ഓഫ് നെതർലാന്റ്സിന്റെ ഭാഗമായ ഒരു രാജ്യമാണ് സിന്റ് മാർട്ടൻ (). കരീബിയൻ ദ്വീപായ സൈന്റ് മാർട്ടിന്റെ തെക്കൻ പകുതിയിലാണ് ഈ ദ്വീപ്. ദ്വീപിന്റെ വടക്കൻ പകുതി ഫ്രഞ്ച് ഓവർസീസ് കളക്റ്റിവിറ്റിയായ "സൈന്റ്-മാർട്ടിൻ" ആണ്. ഇതിന്റെ തലസ്ഥാനം ഫിലിപ്സ്‌ബർഗ് ആണ്. 34 ചതുരശ്ര കിലോമീറ്റർ വിസ്തൃതിയുള്ള ഈ രാജ്യത്തിന്റെ ജനസംഘ്യ 37,000 വരും.

2010 ഒക്റ്റോബർ 10-ന് മുൻപ്, സിന്റ് മാർട്ടൻ "ഐലന്റ് ടെറിട്ടറി ഓഫ് സിന്റ് മാർട്ടൻ () എന്നായിരുന്നു അറിയപ്പെട്ടിരുന്നത്. നെതർലാന്റ്സ് ആന്റില്ലസിന്റെ ഭാഗമായ അഞ്ച് ദ്വീപ് പ്രദേശങ്ങളിലൊന്നായിരുന്നു ("ഐലാൻഡ്ഗെബിയേഡൻ") ഇത്.









</doc>
<doc id="262622" url="https://ml.wikipedia.org/wiki?curid=262622" title="കിന്മെൻ">
കിന്മെൻ

റിപ്പബ്ലിക് ഓഫ് ചൈന (തായ്‌വാൻ) ഭരിക്കുന്ന ഒരു ദ്വീപസമൂഹമാണ് കിന്മെൻ അല്ലെങ്കിൽ ക്വെമോയ് (). ഗ്രേറ്റർ കിന്മെൻ, ലെസ്സർ കിന്മെൻ, ചില ചെറുദ്വീപുകൾ എന്നിവയാണ് ഈ ദ്വീപസമൂഹത്തിലുള്ളത്. ഭരണപരമായി ഇത് റിപ്പബ്ലിക് ഓഫ് ചൈനയുടെ ഫ്യുജിയൻ പ്രവിശ്യയുടെ ഭാഗമായ കിന്മെൻ കൗണ്ടിയുടെ () ഭാഗമാണ്. ഈ കൗണ്ടി പീപ്പിൾസ് റിപ്പബ്ലിക് ഓഫ് ചൈന തങ്ങളുടെ ഫ്യുജിയൻ പ്രവിശ്യയുടെ ക്വാൻഷൗ പ്രിഫെക്ചറിന്റെ ഭാഗമായാണ് കണക്കാക്കുന്നത്. ഇത് ഭൂമിശാസ്ത്രപരമായി സിയാമെനിന് വളരെയടുത്താണ് (രണ്ടു കിലോമീറ്ററോളം ദൂരമേ ഇവ തമ്മിലുള്ളൂ). മറ്റു ചില കൗണ്ടികളുടെ ചില ദ്വീപുകൾ (ഉദാഹരണം വുക്വിയു) കിന്മെൻ കൗണ്ടിയുടെ ഭരണത്തിലേയ്ക്ക് റിപ്പബ്ലിക് ഓഫ് ചൈന ഭരണകൂടം ആഭ്യന്തരയുദ്ധത്തിലെ പരാജയത്തിനു ശേഷം മാറ്റുകയുണ്ടായി. ഫ്യുജിയൻ തീരത്തെ മാറ്റ്സു എന്ന മറ്റൊരു കൂട്ടം ദ്വീപുകളും റിപ്പബ്ലിക് ഓഫ് ചൈന നിയന്ത്രിക്കുന്നുണ്ട്.



</doc>
<doc id="262643" url="https://ml.wikipedia.org/wiki?curid=262643" title="തെരേസ ഫൊക്കാദസ്">
തെരേസ ഫൊക്കാദസ്

ഒരു സ്പാനിഷ് ഭിഷഗ്വരയും കത്തോലിക്കാസഭയിലെ ബനഡിക്ടൻ സന്ന്യാസിനീസമൂഹത്തിലെ അംഗവും ഇടതുപക്ഷ ആശയങ്ങളുടെ പ്രചാരകയും സാമൂഹ്യ പ്രവർത്തകയുമാണ് സിസ്റ്റർ തെരേസ ഫൊക്കാദസ്(ജനനം : 1966). പൊതുജനാരോഗ്യ മേഖലയിലും ക്രിസ്തീയ സ്ത്രീ വാദ പ്രസ്ഥാനത്തിലും സ്വതന്ത്ര കാറ്റലോണയ്ക്കുവേണ്ടിയുള്ള പ്രസ്ഥാനത്തിലും സിസ്റ്റർ സജീവമാണ്.
സ്പെയിനിൽ കാറ്റലോണയിലെ സെന്റ് ബനറ്റ് ആശ്രമത്തിലെ അന്തേവാസിയാണ്. 1966ൽ ബാഴ്സലോണയിലാണ് ജനിച്ചത്. ബാഴ്സലോണ സർവകലാശാലയിൽനിന്ന് വൈദ്യശാസ്ത്രബിരുദം നേടിയശേഷം ന്യൂയോർക്കിലെ സ്കൂൾ ഓഫ് മെഡിസിനിൽ ഹൗസ് സർജൻസി ചെയ്തു. തുടർന്ന് ഹവാർഡിലും കേംബ്രിഡ്ജിലും പഠിച്ചു. 2004ൽ പൊതുജനാരോഗ്യത്തിൽ പിഎച്ച്ഡി നേടി. 2009ൽ കാറ്റലോണ സർവകലാശാലയിൽനിന്ന് ദൈവശാസ്ത്രത്തിലും ഗവേഷണബിരുദം കരസ്ഥമാക്കി. 1997ൽ സഭാവസ്ത്രം സ്വീകരിച്ച് കന്യാസ്ത്രീയായി.

സ്പെയിനിൽ എച്ച്1എൻ1 പനി പടർന്നപ്പോൾ പ്രതിരോധപ്രവർത്തനങ്ങൾ ഫലപ്രദമായി സംഘടിപ്പിക്കാൻ സിസ്റ്റർ മുന്നിട്ടിറങ്ങി. പനിക്കായി തയ്യാറാക്കിയ വാക്സിൻ ആവശ്യമായ ശാസ്ത്രീയ അടിത്തറയില്ലാത്തതാണെന്നും ഉപയോഗ്യമായതല്ലെന്നും സിസ്റ്റർ ആരോപിച്ചിരുന്നു. യൂ ട്യൂബിൽ ടൈപ്പ് 1 എ ഫ്ലൂവിന്റെ ചരിത്രവും രാഷ്ട്രീയവും വിശകലനം ചെയ്യുന്ന വീഡിയോ പ്രസിദ്ധീകരിച്ചിരുന്നു.


കാറ്റലോണിയൻ സ്വതന്ത്ര്യം നേടുന്നതിനായി, സ്വയം സംഘാടനത്തിലും self-organization)സാമൂഹ്യ മുന്നേറ്റത്തിലും ഊന്നിയ പുത്തൻ രാഷ്ട്രീയ - സാമൂഹ്യ മാതൃകയാണ് സ്പെയിനിലെ പ്രമുഖ സാമ്പത്തികചിന്തകനായ അർക്കാദി ഒളിവറുമായി ചേർന്ന് തയ്യാറാക്കിയ "മാനിഫെസ്റ്റോ ഫോർ ദ കൺവീനിംഗ് ഓഫ് എ കോൺസുസ്റ്റ്യുവന്റ് പ്രോസസ് ഇൻ കാറ്റലോണിയ" എന്ന രേഖയിലെ പത്തിന അജൻഡ മുന്നോട്ടുവച്ചാണ് സിസ്റ്റർ തെരേസയുടെ പ്രവർത്തനം: ഇവയാണവ :
ഗർഭഛിദ്രം ഉൾപ്പെടെയുള്ള വിഷയങ്ങളിൽ സിസ്റ്റർ തെരേസയുടെ നിലപാട് കത്തോലിക്കാസഭയിലെ ചില കേന്ദ്രങ്ങളെ ചൊടിപ്പിച്ചു. സ്ത്രീകൾക്ക് പൗരോഹിത്യപദവി നൽകണമെന്നും കത്തോലിക്കാസഭ നവീകരിക്കപ്പെടണമെന്നും സിസ്റ്റർ അഭിപ്രായപ്പെടുന്നു. ഔഷധവ്യവസായരംഗത്തെ നെറികേടുകൾ സംബന്ധിച്ച് ഒരു പുസ്തകവും രചിച്ചിട്ടുണ്ട്. 



</doc>
<doc id="262656" url="https://ml.wikipedia.org/wiki?curid=262656" title="തായ്പേയ് ടൈംസ്">
തായ്പേയ് ടൈംസ്

റിപ്പബ്ലിക് ഓഫ് ചൈനയിലെ (തായ്‌വാൻ) രണ്ട് ഇംഗ്ലീഷ് ഭാഷാ പത്രങ്ങളിലൊന്നാണ് തായ്‌പേയ് ടൈംസ്. 2010-ൽ "തായ്‌വാൻ ന്യൂസ്" അച്ചടി നിർത്തിയതിൽ പിന്നെ "ദി ചൈന പോസ്റ്റ്" എന്ന ഇംഗ്ലീഷ് ദിനപത്രം മാത്രമാണ് തായ്‌വാനിൽ നിന്ന് പുറത്തിറങ്ങുന്നത്. 1999-ൽ സ്ഥാപിച്ച "തായ്പേയ് ടൈംസ്" പ്രസിദ്ധീകരിക്കുന്നത് ലിബർട്ടി ടൈംസ് ഗ്രൂപ്പാണ്. ഇവർ തന്നെയാണ് ചൈനീസ് ഭാഷയിലുള്ള ദിനപത്രമായ "ലിബർട്ടി ടൈംസിന്റെയും" പ്രസാധകർ. ഈ പത്രം തായ്‌വാന് സ്വാതന്ത്ര്യം ലഭിക്കണമെന്ന തരത്തിലുള്ള എഡിറ്റോറിയൽ നിലപാടാണെടുക്കുന്നത്.

"ദി ഗാർഡിയൻ" പോലുള്ള പത്രങ്ങൾക്കൊപ്പം ഈ പത്രവും ജോർജ്ജ് സോറോസിന്റെ പ്രോജക്റ്റ് സിൻഡിക്കേറ്റിൽ പങ്കാളിയാണ്.



</doc>
<doc id="262662" url="https://ml.wikipedia.org/wiki?curid=262662" title="കുക്ക് ദ്വീപുകളുടെ വിദേശബന്ധങ്ങൾ">
കുക്ക് ദ്വീപുകളുടെ വിദേശബന്ധങ്ങൾ

കുക്ക് ദ്വീപുകൾ പല രാജ്യങ്ങളുമായും അന്താരാഷ്ട്ര സംഘടനകളുമായും നയതന്ത്ര ബന്ധം പുലർത്തുന്നുണ്ട്.

1984-ൽ ലോകാരോഗ്യസംഘടനയിൽ അംഗമാകാനുള്ള കുക്ക് ദ്വീപുകളുടെ അപേക്ഷ ലോകാരോഗ്യ അസംബ്ലി സ്വീകരിച്ചു. അസംബ്ലിയിലെ അംഗത്വം അന്താരാഷ്ട്ര സമൂഹത്തിന്റെ പൂർണ്ണ പ്രാതിനിദ്ധ്യത്തോടെയായതിനാൽ അന്താരാഷ്ട്ര സമൂഹം കുക്ക് ദ്വീപുകൾക്ക് "കരാറുകളിലേർപ്പെടാനുള്ള പൂർണ്ണമായ ശേഷിയുണ്ട്" എന്ന് തീരുമാനിച്ചതായി യു.എൻ. സെക്രട്ടറി ജനറൽ തീരുമാനമെടുത്തു. "എല്ലാ രാജ്യങ്ങൾക്കും" പങ്കെടുക്കാവുന്നതെന്ന് നിഷ്കർഷിച്ചിട്ടുള്ള ഉടമ്പടികളിൽ പങ്കെടുക്കാൻ കുക്ക് ദ്വീപുകൾക്കും ശേഷിയുണ്ടെന്ന് ഇതിനാൽ യു.എൻ. സെക്രട്ടറി ജനറൽ തീരുമാനമെടുത്തു.

കുക്ക് ദ്വീപുകൾക്ക് 41 രാജ്യങ്ങളുമായി നയതന്ത്രബന്ധമുണ്ട്. ഈ രാജ്യത്തിന് 2 നയതന്ത്ര മിഷനുകളുണ്ട്: ന്യൂസിലാന്റിലെ ഹൈക്കമ്മീഷനും ബ്രസ്സൽസിൽ യൂറോപ്യൻ യൂണിയനിലെ (ഇ.യു.) എംബസിയും.

2000-ൽ കുക്ക് ദ്വീപുകളുടെ ഭരണകൂടം യൂറോപ്യൻ യൂണിയൻ, ആഫ്രിക്കയിലെയും കരീബിയനിലെയും പസഫിക്കിലെയും രാജ്യങ്ങളുടെ ഗ്രൂപ്പ് (എ.സി.പി.) എന്നിവയുമായി കോട്ടോണു പാർട്ട്ണർഷിപ്പ് ഉടമ്പടി ഒപ്പുവയ്ക്കുകയുണ്ടായി.



</doc>
<doc id="262666" url="https://ml.wikipedia.org/wiki?curid=262666" title="ചാലക്കുടി പടിഞ്ഞാറെ പള്ളി">
ചാലക്കുടി പടിഞ്ഞാറെ പള്ളി

തൃശ്ശൂർ ജില്ലയിലെ ചാലക്കുടി നഗരസഭയിൽ ചാലക്കുടിയുടെ പടിഞ്ഞാറ് ഭാഗത്ത് സ്ഥിതി ചെയ്യുന്ന ക്രൈസ്തവ ദേവാലയമാണ് ചാലക്കുടി പടിഞ്ഞാറെ പള്ളി (Chalakudy West Church) അഥവ നിത്യസഹായമാതാ പള്ളി (Our Lady of P. Help). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. നിത്യസഹായമാതാവിന്റെ നാമധേയത്തിലാണ് പള്ളി സ്ഥാപിച്ചിരിക്കുന്നത്. സ്ഥലവാസികൾ മുഞ്ഞേലി പള്ളിയെന്നും പറയുന്നു.

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിലാണ് ഈ ഇടവക പള്ളി.

ചാലക്കുടി ഫൊറോന പള്ളിയുടെ ഭാഗമായിരുന്ന ചാലക്കുടിയുടെ പടിഞ്ഞാറുള്ള നിവാസികൾക്കായി 1966 ൽ പള്ളി സ്ഥാപിച്ചു. 



</doc>
<doc id="262668" url="https://ml.wikipedia.org/wiki?curid=262668" title="കുമിംഗ്താങ്">
കുമിംഗ്താങ്

റിപ്പബ്ലിക് ഓഫ് ചൈനയിൽ ഭരണത്തിലിരിക്കുന്ന രാഷ്ട്രീയ കക്ഷിയാണ് കുമിംഗ്‌താങ് പാർട്ടി ( or ; കെ.എം.ടി.). ഈ കക്ഷിയുടെ ഔദ്യോഗികനാമം കുമിംഗ്താങ് ഓഫ് ചൈന എന്നാണ്. പിൻയിൻ മൊഴിമാറ്റത്തിൽ ഗുവോമിൻഡാങ് എന്ന് കാൽപ്പനികത കലർത്തി എഴുതാറുണ്ട്. ചൈനയിലെ ജനങ്ങളുടെ ദേശീയ പാർട്ടി എന്നാണ് പേരിന്റെ അർത്ഥം. ചൈനയിലെ ദേശീയ പാർട്ടി എന്ന് സാധാരണഗതിയിൽ തർജ്ജമ ചെയ്യാറുണ്ട്.

ക്വിങ് രാജവംശത്തെ പുറത്താക്കി ഒരു റിപ്പബ്ലിക്ക് സ്ഥാപിക്കുക എന്ന ആശയത്തെ പിന്തുണച്ചിരുന്ന പ്രധാന കക്ഷികളിലൊന്നായിരുന്നു കുമിംഗ്താങ് കക്ഷിയുടെ പൂർവ്വികരായ റെവല്യൂഷ‌ണറി അലയൻസ്. സോങ് ജിയവോറെൻ, സൺ യാത്-സെൻ എന്നിവർ 1911-ൽ സിൻഹായി വിപ്ലവത്തിനു തൊട്ടു പിന്നാലെയാണ് കുമിംഗ്താങ് കക്ഷി സ്ഥാപിച്ചത്. സൺ ഇടക്കാല പ്രസിഡന്റായിരുന്നുവെങ്കിലും ഇദ്ദേഹത്തിന് സൈനിക അധികാരങ്ങളുണ്ടായിരുന്നില്ല. ഇദ്ദേഹം ആദ്യ പ്രസിഡന്റ് സ്ഥാനം സൈനിക നേതാവായിരുന്ന ‌യുവാൻ ഷികായിക്ക് നൽകി. യുവാന്റെ മരണശേഷം യുദ്ധപ്രഭുക്കന്മാർ ചൈനയുടെ അധികാരം വിഭജിച്ചെടുത്തു. കുമിംഗ്താങ് കക്ഷിക്ക് ചൈനയുടെ തെക്കു ഭാഗത്തെ കുറച്ച് പ്രദേശം മാത്രമേ നിയന്ത്രിക്കാൻ സാധിച്ചിരുന്നുള്ളൂ. പിന്നീട് ചിയാന്റ് കൈ-ഷെകിന്റെ നേതൃത്വത്തിൽ കുമിംഗ്താങ് കക്ഷി ഒരു സൈന്യം രൂപീകരിക്കുകയും വടക്കോട്ട് പടയോട്ടം നടത്തി ചൈനയുടെ സിംഹഭാഗവും ഏകീകരിക്കുന്നതിൽ വിജയിച്ചു. 1928 മുതൽ 1949-ൽ ആഭ്യന്തരയുദ്ധത്തിൽ ചൈനീസ് കമ്യൂണിസ്റ്റ് പാർട്ടിയാൽ തോൽപ്പിക്കപ്പെട്ട് തായ്‌വാനിലേ‌യ്ക്ക് പിൻവാങ്ങുന്നതുവരെ ചൈന ഭരിച്ചിരുന്നത് കുമിംഗ്താങ് കക്ഷിയായിരുന്നു. തായ്‌വാനിൽ 1970-കൾ മുതൽ 1990-കൾ വരെ നടന്ന പരിഷ്കരണത്തിന്റെ ഭാഗമായി അധികാരത്തിലുള്ള പിടി അയയ്ക്കും വരെ ഭരണത്തിലിരുന്ന ഒറ്റ കക്ഷിയായിരുന്നു ഇത്. 1987 മുതൽ റിപ്പബ്ലിക് ഓഫ് ചൈനയിൽ ഒറ്റ കക്ഷി ‌ഭരണം നിലവിലില്ല. എങ്കിലും കുമിംഗ്താങ് കക്ഷി ഇവിടുത്തെ പ്രധാന പാർട്ടികളിലൊന്നാണ്.

സൺ യാത്-സെൻ മുന്നോട്ടുവച്ച ജനങ്ങളുടെ മൂന്നു തത്ത്വങ്ങളാണ് പാർട്ടിയെ നയിക്കുന്ന തത്ത്വശാസ്ത്രം. തായ്പേയിലാണ് പാർട്ടിയുടെ ഹെഡ് ക്വാർട്ടേഴ്സ്. തായ്‌വാനിൽ ഇപ്പോൾ ഭരിക്കുന്ന കക്ഷിയാണിത്. ലജിസ്ലേറ്റീവ് യുവാനിലെ മിക്ക സീറ്റുകളും ഇവരുടെ കൈവശമാണ്. കുമിംഗ്താങ് കക്ഷി അന്താരാഷ്ട്ര ഡെമോക്രാറ്റ് യൂണിയനിലെ അംഗമാണ്. ഇപ്പോഴുള്ള പ്രസിഡന്റായ മാ യിങ്-ജിയോവു 2008-ൽ തിരഞ്ഞെടുക്കപ്പെടുകയും 2012-ൽ വീണ്ടും തിരഞ്ഞെടുക്കപ്പെടുകയുമായിരുന്നു. ഇദ്ദേഹം തായ്‌വാനിലെ പ്രസിഡന്റാകുന്ന ഏഴാമത്തെ കുമിംഗ്താങ് നേതാവാണ്.

പീപ്പിൾ ഫസ്റ്റ് പാർട്ടി, ചൈനീസ് ന്യൂ പാർട്ടി എന്നിവയും കുമിഗ്താങ് കക്ഷിയും അറിയപ്പെടുന്നത് പാൻ-ബ്ലൂ മുന്നണി എന്നാണ്. ഇവർ കാലക്രമേണ ചൈനയുമായി യോജിക്കുന്നതിനെ അനുകൂലിക്കുന്നു. "ഒരു ചൈന തത്ത്വം" പിന്തുടരുന്ന കക്ഷിയാണിത്. കുമിംഗ്താങ് കക്ഷിയുടെ അഭിപ്രായത്തിൽ ഒരു ചൈനയേ ഉള്ളൂ. ഇതിന്റെ ഭരണാവകാശമുള്ളത് പീപ്പിൾസ് റിപ്പബ്ലിക് ഓഫ് ചൈനയ്ക്കല്ല, മറിച്ച് റിപ്പബ്ലിക്ക് ഓഫ് ചൈനയ്ക്കാണെന്നാണ് കുമിംഗ്താങ് കക്ഷിയുടെ അഭിപ്രായം. 2008 മുതൽ പീപ്പിൾസ് റിപ്പബ്ലിക് ഓഫ് ചൈയനുമായുള്ള സംഘർഷമൊഴിവാക്കാനായി കുമിംഗ്താങ് കക്ഷി മാ യിങ്-ജിയോവു മുന്നോട്ടുവച്ച "മൂന്നു നിഷേധങ്ങളുടെ" നയം പിന്തുടരുന്നു. പുനഃസംയോജനവും സ്വാതന്ത്ര്യവും ബലപ്രയോഗവും നിഷേധിക്കുന്ന നയമാണിത്.





</doc>
<doc id="262695" url="https://ml.wikipedia.org/wiki?curid=262695" title="നിയാസിൻ">
നിയാസിൻ

വെള്ളനിറമുള്ള, ജലത്തിൽ ലയിക്കുന്ന ക്രിസ്റ്റലീയ ഘടനയുള്ള ഒരു ജീവകമാണ് നിയാസിൻ അഥവാ നിക്കോട്ടിനിക് ആസിഡ്. ജീവകം ബി കോമ്പ്ലക്സിൽ അംഗമായ നിയാസിന്റെ നമ്പറിന്റെ കാര്യത്തിൽ വിഭിന്നങ്ങളായ അഭിപ്രായങ്ങൾ നിലനിൽക്കുന്നുണ്ട്. B5 ആയും B3 ആയും പരിഗണിക്കുന്നത് കാണാറുണ്ട്. അന്തരീക്ഷവായുവിലോ,ചൂടിലോ,ഈ ജീവകം വിഘടിച്ച് നശിക്കുന്നില്ല. ധാന്യങ്ങൾ, പയറുവർഗ്ഗ്ങ്ങൾ, യീസ്റ്റ്, ഇറച്ചിവർഗ്ഗങ്ങൾ, യീസ്റ്റ്, ഇറച്ചി, കരൾ, പഴവർഗ്ഗങ്ങൾ, പച്ചക്കറികൾ, ഉരുളക്കിഴങ്ങ് തുടങ്ങിയവയിൽ നിയാസിൻ ധാരാളമായി അടങ്ങിയിരിക്കുന്നു.

ഈ ജീവകത്തിൽ നിന്ന് ഹൈഡ്രജന്റെ ഉപാപചയത്തിനാവശ്യമായ ഘടകങ്ങളായ NAD യും NADP യും ഉണ്ടാക്കുന്നു. അതുകൊണ്ട് വളർച്ച,ഉപാപചയം,നാഡീവ്യവസ്തയുടെ പ്രവർത്തനം,തുടങ്ങിയ ജീവല്പ്രവർത്തനങ്ങൾക്ക് നിയാസിന്റെ പങ്ക് വളരെ പ്രധാനപ്പെട്ടതാണ്.

നിയാസിന്റെ അപര്യാപ്തത മൂലമുണ്ടാകുന്ന രോഗമാണ് പെല്ലാഗ്ര. ത്വക്ക് വിണ്ട് കീറുക, പാടുകൾ ഉണ്ടാവുക, നിറവ്യത്ത്യാസം വരിക, വായിലും നാവിലും വ്രണങ്ങളും വീക്കങ്ങളും ഉണ്ടാവുക, വയറിളക്കം തുടങ്ങിയവയാണ് രോഗലക്ഷണങ്ങൾ.


</doc>
<doc id="262696" url="https://ml.wikipedia.org/wiki?curid=262696" title="പാടുന്ന പുഴ">
പാടുന്ന പുഴ

ജയമാരുതി പ്രൊഡക്ഷൻസിന്റെ ബാനറിൽ ടി.ഇ. വാസുദേവൻ നിർമിച്ച മലയാളചലച്ചിത്രമാണ് പാടുന്ന പുഴ. ജയാഫിലിംസിന്റെ വിതരണത്തിൽ ഈ ചിത്രം 1968 ജൂൺ 20-ന് കേരളത്തിൽ പ്രദർശനം തുടങ്ങി.





</doc>
<doc id="262698" url="https://ml.wikipedia.org/wiki?curid=262698" title="പിരിഡോക്സിൻ">
പിരിഡോക്സിൻ

വെള്ളനിറമുള്ള, ജലത്തിൽ ലേയമായ,ക്രിസ്റ്റലീയഘടനയുള്ള ജീവകമാണ് പിരിഡോക്സിൻ. B എന്ന പേരിലാണ് സാധാരണ അറിയപ്പെടുന്നത്. അൽട്രാവയലറ്റ് വികിരണങ്ങളിൽ വിഘടിക്കപ്പെട്ടുപോകുമെങ്കിലും ചൂടിനെ അതിജീവിക്കും. അതുകൊണ്ടുതന്നെ പാകം ചെയ്യുമ്പോൾ ഈ ജീവകം നഷ്ടപ്പെട്ടു പോകില്ല. പയറുവർഗ്ഗങ്ങൾ,പാൽ,മുട്ട,ഇറച്ചി,ധാന്യങ്ങൾ,പച്ചക്കറികൾ എന്നിവയിൽ സുലഭമായി അടങ്ങിയിരിക്കുന്നു.

ധാന്യകത്തിന്റെയും കൊഴുപ്പിന്റെയും ഉപാപചയത്തിൽ പ്രധാനപങ്കുവഹിക്കുന്നു.


</doc>
<doc id="262705" url="https://ml.wikipedia.org/wiki?curid=262705" title="ബയോട്ടിൻ">
ബയോട്ടിൻ

ജലത്തിൽ ലേയമായ, ക്രിസ്റ്റലീയഘടനയുള്ള ഒരു ബി ജീവകമാണ് ബയോട്ടിൻ. പൊതുവെ ജീവകം ബി എന്നും അരിയപ്പെടുന്നു.ബയോട്ടിന് ജീവകം എച്ച്(H) എന്ന മറ്റൊരു പേരുകൂടെയുണ്ട്.


</doc>
<doc id="262706" url="https://ml.wikipedia.org/wiki?curid=262706" title="പാന്റോത്തിനിക് ആസിഡ്">
പാന്റോത്തിനിക് ആസിഡ്

ജലത്തിൽ ലേയമായ, മഞ്ഞനിറമുള്ള, കാണാൻ എണ്ണപോലെയുള്ള ഒരു ജീവകമാണ് പാന്റോത്തിനിക് ആസിഡ്. ജീവകം ബി ആയും അറിയപ്പെടുന്നു.


</doc>
<doc id="262718" url="https://ml.wikipedia.org/wiki?curid=262718" title="മുഖവൂർ ശ്രീ മഹാവിഷ്ണു സ്വാമി ക്ഷേത്രം">
മുഖവൂർ ശ്രീ മഹാവിഷ്ണു സ്വാമി ക്ഷേത്രം

തിരുവിതാംകൂർ ദേവസ്വം ബോർഡിന്റെ അധീനതയിലുള്ള, തിരുവനന്തപുരം ജില്ലയിലെ നെടുമങ്ങാട് താലൂക്കിലെ ഒരു വിഷ്ണുക്ഷേത്രമാണ് മുഖവൂർ ശ്രീ മഹാവിഷ്ണുസ്വാമി ക്ഷേത്രം. കേരള സംസ്ഥാന പുരാവസ്തു വകുപ്പ് ക്ഷേത്രത്തിലെ കരിങ്കൽ പാളികളിൽ കൊത്തിവച്ചിട്ടുള്ള ശിലാലിഖിതങ്ങളെക്കുറിച്ച് നടത്തിയ പഠന റിപ്പോർട്ട്‌ ഇപ്രകാരമാണ് കൊല്ലവർഷം 700 (എ.ഡി. 1525) പരമ പരംഝോത ഒതനൻ ഉപകാരമായി നിർമിച്ചു നൽകിയതാണ് ഈ ശ്രീകോവിൽ. ക്ഷേത്ര മുറ്റത്തെ കരിങ്കൽ പാളികളിൽ കൊത്തിയിട്ടുള്ള ലിഖിതങ്ങൾ കൊല്ലവർഷം 3 മുതൽ 8 വരെ നിലനിന്നിരുന്ന വട്ടെഴുത്ത് ലിപിയിൽലുള്ളതാണ്.ശ്രീകോവിലിനുള്ളിലെ ഗർഭഗൃഹത്തിന്റെ കാലപ്പഴക്കം നിർണ്ണയിക്കുക അസാധ്യമാണ്.

കൃഷ്ണശിലയിൽ തീർത്ത ചതുർബാഹുവായ വിഷ്ണുരൂപം ഇവിടെയുണ്ട്. അനന്തശായിയായ ഭഗവൻ ഇവിടെ ഉപസ്ഥിതനാണ്. കിഴക്കോട്ട് ദർശനം.

ഫെബ്രുവരി 1 മുതൽ 12(മകരം 19 മുതൽ 30)വരെയാണ് ഇവിടെത്ത ഉത്സവം.ഫെബ്രുവരി 3 മുതൽ 9 വരെ ഇവിടെ ഭാഗവതസപ്തഹ യജ്ഞം നടത്തുന്നുണ്ട്.

ഉത്സവത്തോടനുബന്ധിച്ചുള്ള ഭാഗവത സപ്താഹത്തിന്റെ മൂന്നാം ദിവസം(ഫെബ്രുവരി 6)ക്ഷേത്രസന്നിധിയിൽ നടക്കുന്ന ഏറ്റവും സവിശേഷമായ വഴിപാടാണ്‌ തൊട്ടിൽവയ്പ് .സന്താനങ്ങളില്ലാത്ത ദമ്പതിമാർ ഭഗവത് സന്നിധിയിലെത്തി മനമുരുകി പ്രാർത്ഥിക്കുന്ന അവസരത്തിൽ യജ്ഞപൗരാണികാരും ശ്രോതാക്കളും ഒരേ മനസ്സോടെ ഭഗവാനോട് അവർക്കുവേണ്ടി പ്രാർത്ഥിക്കുന്നു.യജ്ഞ ശാലയിലെ ശ്രീകൃഷ്ണാവതാരത്തിനുശേഷം നടക്കുന്ന ഈ മഹനീയ കർമ്മത്തിൽ മുൻവർഷങ്ങളിൽ പങ്കെടുത്ത നിരവധി ഭക്തർക്ക് സന്താനഭാഗ്യം സിദ്ധിച്ചിരിക്കുകയാണ്.ഭഗവത് സന്നിധിയിൽ തൊട്ടിൽ വയ്ക്കുന്ന ഭക്തജനങ്ങൾക്ക് ഉണ്ടായിട്ടുള്ള ഇത്തരം അനുഭവങ്ങൾ ഈ പ്രപഞ്ചത്തിൽ മുഖവൂരപ്പന്റെ സന്നിധിയിൽ മാത്രം കണ്ടു വരുന്നു.

ഗണപതി,ദേവി,നാഗർ തുടങ്ങിയവയാണ് ഇവിടെത്ത പ്രതിഷ്ഠകൾ .



</doc>
<doc id="262724" url="https://ml.wikipedia.org/wiki?curid=262724" title="ഷിയാങ്ചി">
ഷിയാങ്ചി

പുരാതനമായ ഒരു ചൈനീസ് കളിയും ചെസ്സ്, ചതുരംഗം, ഷോഗി, ഇന്ത്യൻ ചെസ്സ്, ജാങ്ജി എന്ന കളികളുടെ അടുത്ത ബന്ധുവുമാണ് ഷിയാങ്ചി. ചൈനീസ് ചെസ്സ് എന്നും അറിയപ്പെടുന്നു. ചൈനയിലെ ഏറ്റവും ജനപ്രീതിയുള്ള ബോർഡ് ഗെയിമുകളിലൊന്നാണിത്.



</doc>
<doc id="262725" url="https://ml.wikipedia.org/wiki?curid=262725" title="മൊൻകാട ബാരക്സ് ആക്രമണം">
മൊൻകാട ബാരക്സ് ആക്രമണം

ക്യൂബയുടെ സ്വാതന്ത്ര്യസമരങ്ങളിലെ നേതൃനിരയിലുണ്ടായിരുന്ന ഗ്വില്ലർമോ മൊൻകാടയുടെ പേരിലുള്ള സൈനിക താവളമാണ് മൊൻകാട ബാരക്സ്. 26 ജൂലൈ 1953 ന് ഫിദൽ കാസ്ട്രോയുടെ നേതൃത്വത്തിലുള്ള ഒരു സംഘം വിമതർ ഈ സൈനിക താവളം ആക്രമിക്കുകയുണ്ടായി. ഈ സംഭവം ആണ് മൊൻകാട ബാരക്സ് ആക്രമണം എന്നറിയപ്പെടുന്നത്. മൊൻകാട ബാരക്സ് ആക്രമണം ക്യൂബൻ വിപ്ലവത്തിന്റെ തുടക്കം ആയി കണക്കാക്കപ്പെടുന്നു. ഈ പ്രത്യേക ദിവസത്തിന്റെ ഓർമ്മയ്ക്കായാണ് ഫിദൽ കാസ്ട്രോ പിന്നീട് രൂപീകരിച്ച സംഘടനയ്ക്ക് 26 ജൂലൈ മൂവ്മെന്റ് എന്ന പേര് നൽകിയത്. ക്യൂബയിലെ ഏകാധിപതിയായിരുന്ന ഫുൾജെൻസിയോ ബാറ്റിസ്റ്റയുടെ പതനത്തിന് തുടക്കം കുറിച്ച സംഭവം കൂടിയായിരുന്നു മൊൻകാട ബാരക്സ് ആക്രമണം.

വ്യക്തമായ ഒരു പദ്ധതിയുടെ അഭാവത്താലും, മറ്റു ചില അപ്രതീക്ഷിത കാരണങ്ങളാലും വിജയം കൈവരിക്കാതെ പോയ ഒരു സൈനിക അട്ടിമറി നീക്കം ആയിരുന്നു ഇത്. വിമതസേനയിലും, ഭരണകക്ഷിയുടെ സൈന്യത്തിലും ആൾ നാശമുണ്ടായിരുന്നു. വിമതർ തൽക്കാലത്തേക്ക് പിൻവാങ്ങിയെങ്കിലും, പിന്നീട് തടവിലാക്കപ്പെട്ടു. ഫിദലിന്റെ നേതൃത്വത്തിലുള്ള വിമതസേനയിലെ അംഗങ്ങൾക്ക് രാജ്യം വിട്ടുപോവേണ്ടി വന്നു. എന്നിരിക്കിലും, വരാനിരിക്കുന്ന ക്യൂബൻ വിപ്ലവത്തിന്റെ വിളംബരപ്രഖ്യാപനം ആയിരുന്നു മൊൻകാട ബാരക്സ് ആക്രമണം എന്ന് പറയപ്പെടുന്നു.

1940 മുതൽ 1944 വരെയുള്ള കാലഘട്ടത്തിൽ ക്യൂബയുടെ പ്രസിഡന്റായിരുന്നു ഫുൾജെൻസിയോ ബാറ്റിസ്റ്റ. 1952 ലെ തിരഞ്ഞെടുപ്പ് റദ്ദാക്കി ഒരു സൈനിക അട്ടിമറിയിലൂടെ ബാറ്റിസ്റ്റ വീണ്ടും ക്യൂബയുടെ പരമാധികാര സ്ഥാനത്തെത്തി. ആദ്യതവണ ക്യൂബയുടെ പ്രസിഡന്റായിരുന്നപ്പോൾ പുരോഗമനപരമായ പല തീരുമാനങ്ങളും ബാറ്റിസ്റ്റ നടപ്പാക്കിയിരുന്നെങ്കിലും, രണ്ടാമൂഴത്തിൽ തികച്ചും ഏകാധിപതിയെപ്പോലെയാണ് ബാറ്റിസ്റ്റ പെരുമാറിയിരുന്നത്. ജനദ്രോഹ നടപടികളായിരുന്നു ഭരണത്തിലിരുന്നുകൊണ്ട് നടപ്പാക്കാൻ ശ്രമിച്ചത്. തൊഴിലില്ലായ്മകൊണ്ടും മറ്റു പലവിധ പ്രശ്നങ്ങൾകൊണ്ടും ക്യൂബയിലെ ജനങ്ങൾ സഹികെട്ടപ്പോഴും, അത്തരം വിഷയങ്ങളിലൊന്നും ശ്രദ്ധപതിപ്പിക്കാതെ ക്യൂബയുടെ സാമ്പത്തിക മേഖല അമേരിക്കൻ കമ്പനികൾക്ക് അടിയറവെക്കാനുള്ള സഹായങ്ങൾ ചെയ്തുകൊടുക്കുകയായിരുന്നു ബാറ്റിസ്റ്റ. അഴിമതിയും,അധോലോക ബന്ധവുമുൾപ്പടെയുള്ള വിവിധ തരം കുറ്റങ്ങൾ ബാറ്റിസ്റ്റയുടെ മേൽ ആരോപിക്കപ്പെട്ടിരുന്നു.

ബാറ്റിസ്റ്റയുടെ ഭരണത്തിൽ അതൃപ്തി തോന്നിയ യുവാക്കളുടെ പ്രതിനിധിയും ഒരു അഭിഭാഷകൻ കൂടിയുമായ ഫിദൽ കാസ്ട്രോ, ബാറ്റിസ്റ്റയെ അധികാരത്തിൽ നിന്നും നീക്കുവാൻ കോടതിയിൽ അപേക്ഷ നൽകി. കാസ്ട്രോയുടെ ഈ ആവശ്യത്തിന് ഉപോൽബലകമായി സമർപ്പിച്ചിരുന്ന തെളിവുകൾ ബാറ്റിസ്റ്റയെ അധികാരത്തിൽ നിന്നും പുറത്താക്കുവാൻ മതിയാകില്ല എന്ന കാരണം പറഞ്ഞ് കോടതി ഈ അപേക്ഷ തള്ളിക്കളഞ്ഞു. ബാറ്റിസ്റ്റയെ പുറത്താക്കാൻ ഒരു സായുധ വിപ്ലവത്തിലൂടെ മാത്രമേ കഴിയൂ എന്ന് ഫിദലും കൂട്ടരും മനസ്സിലാക്കി. ഈ ലക്ഷ്യത്തോടെ ഫിദലും, സഹോദരൻ റൗൾ കാസ്ട്രോയും ചേർന്ന് ദ മൂവ്മെന്റ് എന്ന പേരിൽ ഒരു വിമത സേന ഉണ്ടാക്കി. ബാറ്റിസ്റ്റയുടെ ഭരണത്തോട് അതൃപ്തി ഉള്ളവരെയായിരുന്നു കാസ്ട്രോ കൂടുതലായും സേനയിലേക്ക് തിരഞ്ഞെടുത്തിരുന്നത്. ക്യൂബയിലെ വിപ്ലവപാർട്ടി ആയിരുന്ന ഓർത്തഡോക്സോയിലെ അംഗങ്ങളും വിമതസേനയിൽ ചേരാൻ തയ്യാറായി വന്നു.

ദാരിദ്ര്യത്തിന്റെ കാഠിന്യം നന്നായി അറിഞ്ഞവർ ആയിരുന്നു ഫിദലിന്റെ പുതിയ സേനയിലേക്ക് ആകർഷിക്കപ്പെട്ട യുവാക്കൾ. പലർക്കും വീടില്ലായിരുന്നു, മാതാപിതാക്കളുടെ സംരക്ഷണയിൽ വളരാനുള്ള ഭാഗ്യം സിദ്ധിച്ചവർ തീരെ കുറവായിരുന്നു. സ്ഥീരമായ ഒരു ജോലിയോ, വരുമാനമോ ഇവർക്കില്ലായിരുന്നു. ഹോട്ടലിലെ ജോലികളും, തെരുവുകച്ചവടക്കാരും, അവിദഗ്ദ്ധ തൊഴിലാളികളുമായിരുന്നു ഏറേയും പേർ. 160 പേരുടെ വിമത സേനയിൽ സർവ്വകലാശാല ബിരുദം പൂർത്തിയാക്കിയത് വെറും നാലു പേർ മാത്രമായിരുന്നു. ഏറെയും ആളുകൾക്ക് പ്രാഥമിക വിദ്യാഭ്യാസം പോലും ലഭിച്ചിട്ടില്ലായിരുന്നു. സേനാംഗങ്ങളുടെ ശരാശരി പ്രായം 26 ആയിരുന്നു. കാസ്ട്രോയുടെ തീരുമാനങ്ങൾ പിന്നീട് എതിർക്കപ്പെട്ടേക്കാം എന്നുള്ളതുകൊണ്ടായിരിക്കാം കാസ്ട്രോ വിദ്യാഭ്യാസം നേടിയ ആളുകളെ തന്റെ സേനയിലേക്ക് തിരഞ്ഞെടുക്കാതിരുന്നതെന്നും പറയപ്പെടുന്നു.

1200 ഓളം യുവജനങ്ങളെ കാസ്ട്രോയും കൂട്ടരും ചുരുങ്ങിയ മാസങ്ങൾകൊണ്ട് പരിശീലിപ്പിച്ചെടുത്തുന്നു. വിപ്ലകാരികളുടെ എണ്ണം വലുതായപ്പോൾ പിന്നീട് സേനയിലേക്ക് ആളുകളെ ചേർക്കേണ്ടതില്ലെന്ന് കാസ്ട്രോയും നേതൃത്വവും തീരുമാനിച്ചു. ഹവാന സർവ്വകലാശാലയിലും, ഹവാനയിലെ ഫയറിംഗ് റേഞ്ചിലും വച്ചായിരുന്നു പരിശീലനം. ചെറുതും വലുതുമായ തോക്കുകളായിരുന്നു ആയുധങ്ങൾ. നവീനവും, പുരാതനവുമായതുവരെ ഉൾപ്പെട്ടിരുന്നു ഇവരുടെ ആയുധശേഖരത്തിൽ. കൂടുതൽ ആയുധങ്ങൾക്കായി ബാറ്റിസ്റ്റ വിരുദ്ധ ഗ്രൂപ്പുകളിൽ ചിലരേയും കാസ്ട്രോ സമീപിക്കുകയുണ്ടായി. ഓർത്തോഡക്സ് പാർട്ടിയായിരുന്നു അതിലൊന്ന്, കാസ്ട്രോയുടേയും ഓർത്തോഡക്സ് പാർട്ടിയുടേയും ലക്ഷ്യം ഒന്നായിരുന്നുവെങ്കിലും, ഈ സംഘടന അഴിമതിയിൽ മുങ്ങി മുന്നോട്ടു പോവാനാവാത്ത വിധം തങ്ങി നിൽക്കുകയായിരുന്നു.

ഈയൊരു മുന്നേറ്റത്തിനായി സംഭരിച്ച പണം ഉപയോഗിച്ച് ക്യൂബയിലെ ആയുധശാലകളിൽ നിന്നും ഇവർ ആയുധങ്ങൾ വാങ്ങി ശേഖരിച്ചിരുന്നു. നായാട്ടുകാർ അല്ലെങ്കിൽ കായികപ്രേമികൾ എന്ന വ്യാജേനയായിരുന്നു ഇത്രയധികം തോക്കുകൾ ഫിദലും സംഘവും വാങ്ങിയിരുന്നത്. ആക്രമണത്തിനു തലേന്നുള്ള രാത്രിയിൽ സിബോണിയിലുള്ള ഒരു രഹസ്യകേന്ദ്രത്തിൽ വിപ്ലവകാരികൾ ഒത്തു കൂടി തങ്ങളുടെ ലക്ഷ്യങ്ങൾ എന്തായിരിക്കണമെന്നതിനെക്കുറിച്ച് വ്യക്തമായി ചർച്ച ചെയ്തു തീരുമാനിക്കുകയുണ്ടായി. സിബോണിയിൽ എത്തുന്നതുവരേയും, മൊൻകാട ബാരക്സ് ആക്രമിക്കുകയാണ് തങ്ങളുടെ ലക്ഷ്യമെന്ന് ഫിദൽ സംഘാംഗങ്ങളെ അറിയിച്ചിരുന്നില്ല. പക്ഷേ ഏതൊരു നീക്കത്തിനുവേണ്ടിയും മാനസികമായി തയ്യാറെടുത്തിരുന്നവരായിരുന്നു അവിടെ കൂടിയിരുന്നതെന്ന് ഫിദൽ ഓർമ്മിക്കുന്നു.

മൊൻകാട ബാരക്സ് കീഴടക്കി അവിടെയുള്ള ആയുധങ്ങൾ സ്വന്തമാക്കുക എന്നതായിരുന്നു പ്രധാനമായ ലക്ഷ്യമായി നിശ്ചയിച്ചിരുന്നത്. പട്ടാള ക്യാമ്പിലുള്ള റേഡിയോ സംവിധാനം ഉപയോഗിച്ച് വ്യാജസന്ദേശങ്ങൾ പരത്തി ബാറ്റിസ്റ്റയുടെ സൈന്യത്തെ ആശയക്കുഴപ്പത്തിലാക്കാനും ഇവർ പദ്ധതിയിട്ടിരുന്നു. അതോടൊപ്പം തന്നെ, ആയുധങ്ങൾ നേരത്തേ തയ്യാറാക്കിയിരുന്ന വിവിധ ഒളിത്താവളങ്ങളിലക്കു മാറ്റി, പിന്നീടുള്ള പോരാട്ടങ്ങൾക്കായി ഉപയോഗിക്കുന്ന എന്നതും തന്ത്രപ്രധാനമായ പദ്ധതിയായിരുന്നു. ഇതിനുശേഷം, സാന്റിയാഗോ റേഡിയോ സ്റ്റേഷൻ പിടിച്ചെടുത്ത് ദ മൂവ്മെന്റിന്റെ ലക്ഷ്യങ്ങളെക്കുറിച്ചും, ബാറ്റിസ്റ്റയുടെ അഴിമതിയെക്കുറിച്ചും ജനങ്ങളെ അറിയിക്കുക എന്നതു കൂടി ലക്ഷ്യങ്ങളിലൊന്നായിരുന്നു.

ജൂലൈ 26, 1953 ന് മൊൻകാട ബാരക്സ് ആക്രമിക്കാനായിരുന്നു ഫിദലും സംഘവും പദ്ധതി തയ്യാറാക്കിയിരുന്നത്. ഈ സേനയിൽ 135 ഓളം വിമതരാണുണ്ടായിരുന്നത്. ബയാമോയിലെ ബാരക്സ് പിടിച്ചെടുക്കാൻ 24 ഓളം വരുന്ന മറ്റൊരു സേനയേയും നിയോഗിച്ചിട്ടുണ്ടായിരുന്നു. സംഘാംഗങ്ങൾ എല്ലാവരുടെ തന്നെ പട്ടാള വേഷ ധരിച്ചിരിക്കണമെന്ന് ഫിദൽ കർശന നിർദ്ദേശം നൽകിയിരുന്നു, ബാരക്സിനടുത്തേക്കുള്ള യാത്രയിൽ ചോദ്യം ചെയ്യപ്പെട്ടാൽ പടിഞ്ഞാറൻ ക്യൂബയിൽ നിന്നും ഒരു പ്രത്യേക ദൗത്യവുമായി അയക്കപ്പെട്ട സൈന്യം എന്നാണ് പറയാൻ ഉദ്ദേശിച്ചിരുന്നത്. സംഘത്തിലെ ഇരുപതുപേരുടെ ഒരു സംഘം ബാരക്സിനു പിന്നിലുള്ള ആശുപത്രി പിടിച്ചടക്കാനായാണ് നിയോഗിക്കപ്പെട്ടത്. ആബേൽ സാന്താമരിയ ആയിരുന്നു ഈ ഗ്രൂപ്പിന്റെ തലവൻ. ബാരക്സിനോടു ചേർന്നുള്ള ചെറിയ കെട്ടിടം കീഴടക്കാൻ അഞ്ചുപേരുടെ ഒരു സംഘത്തെയും നിയോഗിച്ചിരുന്നു. ബാക്കിയുള്ള 90 പേരുടെ സേന, കാസ്ട്രോയുടെ നേതൃത്വത്തിൽ ബാരക്സ് കീഴടക്കാനാണ് പദ്ധതി തയ്യാറാക്കിയിരുന്നത്. ബാരക്സിനോടൊപ്പം അതിനുള്ളിലെ റേഡിയോ പ്രക്ഷേപിണിയും പിടിച്ചെടുക്കുക എന്നതും ഇവരുടെ ചുമതലയായിരുന്നു.

ആക്രമണം പദ്ധതി തയ്യാറാക്കിയിരുന്നപോലെ എളുപ്പമല്ലായിരുന്നു. സൈനികർ സഞ്ചരിച്ചിരുന്ന വാഹനം, തീരുമാനിച്ചിരുന്നതുപോലെ കൃത്യമായ സമയത്ത് ബാരക്സിനടുത്ത് എത്തിച്ചേർന്നില്ല. കൂടാതെ, ആയുധങ്ങൾ കൊണ്ടു വന്ന വാഹനം വഴിയിൽ നഷ്ടപ്പെട്ടു. ഇക്കാരണം കൊണ്ട്, പല ഗറില്ലകളും പോരാട്ടത്തിൽ പങ്കെടുക്കാതെ പിന്മാറുകയുണ്ടായി. ബാരക്സിനടുത്തെത്തുന്നതിനു മുൻപ് തന്നെ കാസ്ട്രോയുടെ കൂടെയുണ്ടായിരുന്ന സൈനികർ തങ്ങൾ ബാരക്സിലെത്തി എന്നു തെറ്റിദ്ധരിക്കുകയും കാറിൽ നിന്നും പുറത്തിറങ്ങുകയും ചെയ്തു. ഇതോടെ, ബാരക്സിലുണ്ടായിരുന്ന അപകട സൈറൺ മുഴങ്ങുകയും ബാറ്റിസ്റ്റയുടെ സൈന്യം വിവരമറിഞ്ഞ് പ്രതിരോധത്തിനു തയ്യാറാവുകയും ചെയ്തു. മൊൻകാട ബാരക്സ് പദ്ധതിയിലെ സുപ്രധാനമായ തെറ്റായിരുന്നു ഇതെന്ന് കാസ്ട്രോ തന്റെ ആത്മകഥയിൽ രേഖപ്പെടുത്തിയിരിക്കുന്നു.

പതിനഞ്ച് പട്ടാളക്കാരും മൂന്നു പോലീസുകാരും ഈ ആക്രമണത്തിൽ വിമതരാൽ വധിക്കപ്പെട്ടു. 23 പോലീസുകാർക്കും, അഞ്ച് പട്ടാളക്കാരും പരുക്കേറ്റവരിൽ ഉൾപ്പെടുന്നു. ഒമ്പത് വിമതർക്ക് ജീവൻ നഷ്ടപ്പെട്ടു, നിരവധിപേർക്ക് പരുക്കേൽക്കുകയും ചെയ്തു. യഥാർത്ഥത്തിൽ ആക്രമണത്തിൽ കൊല്ലപ്പെട്ട വിമതരുടെ എണ്ണം അഞ്ചു മാത്രമായിരുന്നുവെന്നും, എന്നാൽ പിന്നീട് ബാറ്റിസ്റ്റയുടെ ഭരണകൂടം അമ്പത്താറോളം പേരെ വിചാരണകൂടാതെ തന്നെ വധിച്ചുവെന്നും കാസ്ട്രോ തന്റെ ആത്മകഥയിലൂടെ ഓർമ്മിക്കുന്നു. സിവിൽ ആശുപത്രിയിൽ നിന്നും പിടിക്കപ്പെട്ട പതിനെട്ടു വിമതരെ, രണ്ടു മണിക്കൂറിനുള്ളിൽ തന്നെ ബാറ്റിസ്റ്റ ഭരണകൂടം വധിച്ചു. വിമതർ ആക്രമണത്തിൽ വധിക്കപ്പെട്ടതാണെന്നു വരുത്തിത്തീർക്കാൻ ബാരക്സിനുള്ളിലെ ഒരു ചെറിയ മുറിയിൽ വെച്ചാണ് ഇവരുടെ വധ ശിക്ഷ നടപ്പിലാക്കിയത്. ഫിദലും, റൗളുമുൾപ്പടെയുള്ളവർ സംഭവസ്ഥലത്തു നിന്നും രക്ഷപ്പെട്ട് ദൂരെയൊരു ഗ്രാമത്തിൽ ഒളിവിൽ പോയെങ്കിലും വൈകാതെ തന്നെ സൈന്യത്തിന്റെ പിടിയിലകപ്പെട്ടു.

മൊൻകാട ബാരക്സ് ആക്രമണക്കേസിലെ പ്രതികൾക്കുവേണ്ടി കോടതിയിൽ അഭിഭാഷകനായി ഹാജരായത് പ്രതികളിലൊരാളായ ഫിദൽ കാസ്ട്രോ തന്നെയായിരുന്നു. 21 സെപ്തംബർ 1953 നാണ് കാസ്ട്രോ ആദ്യമായി പ്രതിഭാഗത്തിനു വേണ്ടി സാന്റിയാഗോ കോടതിയിൽ ഹാജരാവുന്നത്. താനുൾപ്പടെ നൂറോളം വരുന്ന പ്രതികൾക്കു വേണ്ടിയാണ് കാസ്ട്രോ വാദിച്ചത്. ഉത്തരവാദിത്തപ്പെട്ടതെന്നു ജനങ്ങൾ കരുതുന്ന ഒരു ഭരണകൂടം, നിരുത്തരവാദപരവും, ജനദ്രോഹവും ആയ കാര്യങ്ങൾ ചെയ്യുമ്പോൾ അതിനെ ചോദ്യം ചെയ്യുന്ന പൗരന്റെ അവകാശങ്ങളെ ശക്തി ഉപയോഗിച്ച് അടിച്ചമർത്താൻ ശ്രമിക്കുന്ന സർക്കാരിന്റെ നിയമവിരുദ്ധതെയാണ് വിചാരണയിലുടനീളം ഫിദൽ ചൂണ്ടിക്കാണിച്ചത്. ക്യൂബയുടെ സ്വാതന്ത്ര്യസമരത്തിന്റെ മുൻനിര നായകനായിരുന്ന ജോസ് മാർട്ടീനിയായിരുന്നു തങ്ങളുടെ പ്രേരകശക്തിയെന്നായിരുന്നു കോടതിയുടെ ഒരു ചോദ്യത്തിനുത്തരമായി ഫിദൽ പറഞ്ഞത്.

കാസ്ട്രോയുടെ വാദമുഖങ്ങൾ വളരെ വിജയകരമായിരുന്നു. പ്രതികളിൽ 26 പേർക്കു മാത്രമേ ശിക്ഷ ലഭിച്ചുള്ളു, കൂടാതെ ശിക്ഷ വിധിയിൽ കോടതി വളരെ സൗമ്യത കാട്ടിയിരുന്നു.

കാസ്ട്രോയ്ക്കും കൂട്ടാളികൾക്കും വിവിധ കാലയളവിലേക്കുള്ള ശിക്ഷകളാണ് കോടതി വിധിച്ചത്. വിചാരണകോടതിയിൽ കാസ്ട്രോ നടത്തിയ നാലു മണിക്കൂർ നീണ്ട പ്രസംഗം പിൽക്കാലത്ത് ശിക്ഷ കാലയളവിൽ ജയിലിൽ കഴിയുന്ന സമയത്ത് ഫിദൽ ഒരു ലഘുലേഖപോലെ തയ്യാറാക്കുകയുണ്ടായി. ചരിത്രം എനിക്കു മാപ്പു നൽകും എന്നു പേരിട്ട ഈ ലഘുലേഖയുടെ പതിനായിരക്കണക്കിനു പതിപ്പുകൾ വിറ്റഴിയുകയുണ്ടായി.

ആക്രമണത്തിനുശേഷം, കേടുപാടുകൾ പറ്റിയ ബാരക്സ് പട്ടാളം അറ്റകുറ്റപണികൾ നടത്തി ശരിയാക്കിയെടുത്തു. ക്യൂബൻ വിപ്ലവത്തിനുശേഷം, ഈ കോട്ട 1960 ജനുവരിയിൽ ഒരു വിദ്യാലയമായി മാറ്റുകയുണ്ടായി. 1978 ൽ പ്രധാന കെട്ടിടത്തിന്റെ ഒരു ഭാഗം ഒരു സ്കാരകമായി മാറ്റിയെടുത്തു. 

ശിക്ഷാ കാലാവധി തീരുന്നതിനു മുമ്പു തന്നെ, ഫിദൽ ജയിൽ മോചിതനക്കാപ്പെട്ടു. ഫിദലിനെ വിട്ടയക്കാൻ ക്രൈസ്തവമേലധികാരികളിൽ നിന്നും, ഫിദലിന്റെ അദ്ധ്യാപകരിൽ നിന്നും ഒക്കെ ബാറ്റിസ്റ്റക്കു മേൽ സമ്മർദ്ദമുണ്ടായിരുന്നു. ജയിൽ മോചിതനായ ഫിദൽ സഹോദരൻ റൗളുമൊത്ത് മെക്സിക്കോയിലേക്കു പലായനം ചെയ്തു.


</doc>
<doc id="262726" url="https://ml.wikipedia.org/wiki?curid=262726" title="ബെർനാഡ് മോണ്ട്ഗോമറി">
ബെർനാഡ് മോണ്ട്ഗോമറി

രണ്ടാം ലോകമഹായുദ്ധത്തിൽ സഖ്യകക്ഷികൾക്കുവേണ്ടി പോരാടിയ പ്രമുഖബ്രിട്ടീഷ് സൈനികോദ്യോഗസ്തനായിരുന്നു ബെർനാഡ് ലോ മോണ്ട്ഗോമറി. 

1887ൽ ലണ്ടനിലാണ് മോണ്ട്ഗോമറി ജനിച്ചത്. സെന്റ് പോൾ സ്കൂളിലും അതിനുശേഷം റോയൽ മിലിറ്ററി അക്കാദമിയിലും പഠിച്ചു. നാലുവർഷത്തെ ഇന്ത്യയിലെ സൈനികസേവനത്തിനു ശേഷം ഒന്നാം ലോകമഹായുദ്ധത്തിൽ പങ്കെടുക്കാൻ ഫ്രാൻസിലേക്ക് അയക്കപ്പെട്ടു. പോരാട്ടത്തിനിടെ ഗുരുതരമായി പരിക്കേറ്റു. 1918ൽ ഒന്നാം ലോകമഹായുദ്ധത്തിലെ സേവനത്തിന് സർവീസ് ഓർഡർ ബഹുമതി ലഭിക്കുകയും ലെഫ്റ്റനന്റ് കേണലായി സ്താനക്കയറ്റം ലഭിക്കുകയും ചെയ്തു.

രണ്ടാം ലോകമഹായുദ്ധത്തിന്റെ തുടക്കത്തിൽ മോണ്ട്ഗോമറി മേജർ ജനറൽ ആയിരുന്നു. 1942ൽ വടക്കൻ ആഫ്രിക്കയിൽ ബ്രിട്ടീഷ് സൈന്യത്തിന്റെ കമാണ്ടറായി നിയമിക്കപ്പെട്ടു. യുദ്ധത്തിന്റെ വഴി തിരിച്ചു വിട്ട ചില വിജയങ്ങൾ നേടാൻ ഗോമറിക്ക് കഴിഞ്ഞു.

യുദ്ധാനന്തരം നൈറ്റ് പദവി അടക്കം നിരവധി ബഹുമതികൾ അദ്ദേഹത്തെ തേറ്റിയെത്തി. ബ്രിട്ടീഷ് സൈന്യത്തിലെ ഏറ്റവും ഉയർന്ന ബഹുമതിയയ ചീഫ് ഒവ് ഇമ്പീരിയൽ ജനറൽ സ്റ്റാഫ് പദവിയും അതിൽ ഉൾപ്പെടുന്നു.

</doc>
<doc id="262731" url="https://ml.wikipedia.org/wiki?curid=262731" title="വിവിധ രാജ്യങ്ങളിലെ ഔദ്യോഗിക ഭാഷകളുടെ പട്ടിക">
വിവിധ രാജ്യങ്ങളിലെ ഔദ്യോഗിക ഭാഷകളുടെ പട്ടിക

ഇത് പരമാധികാര രാഷ്ട്രങ്ങളുടെ ഔദ്യോഗിക ഭാഷകളുടെ പട്ടികയാണ്. രാജ്യത്താകമാനമോ രാജ്യത്തിന്റെ ഒരു ഭാഗത്തോ ഔദ്യോഗിക ഭാഷാ പദവിയുള്ള ഭാഷകളെ ഇക്കൂട്ടത്തിൽ പെടുത്തിയിട്ടുണ്ട്. ദേശീയഭാഷ, പ്രാദേശികഭാഷ, ന്യൂനപക്ഷഭാഷ എന്നീ പദവികളുള്ള ഭാഷകളെയും ഈ പട്ടികയിൽ ഉൾക്കൊള്ളിച്ചിട്ടുണ്ട്.

പരമാധികാരമുള്ളതും, അന്താരാഷ്ട്ര അംഗീകാരം ലഭിച്ചതും, സ്വതന്ത്രവുമായ രാജ്യങ്ങളെയേ കണക്കിലെടുത്തിട്ടുള്ളൂ. ഇത് രാജ്യങ്ങളുടെ ഒരു പട്ടികയല്ല.

പരാശ്രയപ്രദേശങ്ങളെ സംബന്ധിച്ച വിവരങ്ങൾക്കായി അതത് പരമാധികാര രാഷ്ട്രങ്ങളുടെ വിവരങ്ങൾ നോക്കുക.








































</doc>
<doc id="262747" url="https://ml.wikipedia.org/wiki?curid=262747" title="വാതംകൊല്ലി">
വാതംകൊല്ലി

ഇന്ത്യയിലെ തദ്ദേശവാസിയായ ചെറിയ ഒരു കുറ്റിച്ചെടിയാണ് വാതംകൊല്ലി.. ആസ്ത്‌മയ്ക്കും, വാതത്തിനും ചില ചെറിയ കുട്ടികളിൽ കാണുന്ന അനിയന്ത്രിതമായ കരച്ചിലിനുമെല്ലാം ഇത് ഔഷധമായി ഉപയോഗിച്ചു വരുന്നു. പുരുഷന്മാരിൽ ഉപയോഗിക്കാവുന്ന ഒരു ഗർഭനിരോധന ഔഷധം ഈ ചെടിയിൽ നിന്നും വേർതിരിച്ചെടുക്കുന്ന ഗവേഷണങ്ങൾ അന്തിമഘടത്തിലാണ്.



</doc>
<doc id="262771" url="https://ml.wikipedia.org/wiki?curid=262771" title="സൂര്യ ബിനോയ്">
സൂര്യ ബിനോയ്

ഒരു മലയാളകവയിത്രിയാണ് സൂര്യ ബിനോയ്. കേരള സാഹിത്യ അക്കാദമിയുടെ കനകശ്രീ പുരസ്കാരം 2010-ൽ ലഭിച്ചിട്ടുണ്ട്. 

1986 ആഗസ്‌റ്റ്‌ 23-ന്‌ പെരിന്തൽമണ്ണയിൽ ജനിച്ചു. 




</doc>
<doc id="262780" url="https://ml.wikipedia.org/wiki?curid=262780" title="മറ്റൂർ">
മറ്റൂർ

കേരളത്തിലെ എറണാകുളം ജില്ലയിലെ കാലടി ഗ്രാമപഞ്ചായത്തിലെ ഒരു ഗ്രാമമാണ് മറ്റൂർ. 


റോഡ് വഴി - എം.സി റോഡിൽ കാലടി പട്ടണത്തിൽ നിന്ന് 1 കിലോമീറ്റർ ദൂരത്തിലും അങ്കമാലി പട്ടണത്തിൽ നിന്ന് 5 കിലോമീറ്റർ ദൂരത്തിലും, പെരുമ്പാവൂർ പട്ടണത്തിൽ നിന്ന് 10 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് മറ്റൂർ.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ അങ്കമാലി ദൂരം 5 കിലോമീറ്റർ.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 3 കിലോമീറ്റർ.

മറ്റൂർ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="262782" url="https://ml.wikipedia.org/wiki?curid=262782" title="നെടുമ്പാശ്ശേരി">
നെടുമ്പാശ്ശേരി

എറണാകുളം ജില്ലയിലെ പാറക്കടവ് ബ്ലോക്കിലെ നെടുമ്പാശ്ശേരി ഗ്രാമപഞ്ചായത്തിന്റെ ആസ്ഥാനഗ്രാമമാണ് നെടുമ്പാശ്ശേരി. കൊച്ചി അന്താരാഷ്ട്ര വിമാനത്താവളം ഇവിടെയാണ് സ്ഥിതി ചെയ്യുന്നത്


സംഘകാലം മുതൽ പരാമർശിക്കുന്ന ഒരു പ്രദേശമാണ് നെടുമ്പാശ്ശേരി. പഴയകാലത്തും കേരളത്തിൽ പ്രാദേശിക ഭരണം നിലവിലുണ്ടായിരുന്നു. നാട്ടുകൂട്ടം , അല്ലെങ്കിൽ ചേരികൾ എന്നൊക്കെയാണ് ഇവയെ പറഞ്ഞിരുന്നത്. കേരളത്തിലെ പ്രസിദ്ധമായ പതിനെട്ടരശ്ശേരികൾ ഒരു പ്രാദേശിക ഭരണ സംവിധാനമായിരുന്നു. ഈ ശ്ശേരികളിൽ നെടുമ്പാശ്ശേരി പെടുന്നില്ല , എങ്കിലും ഈ പേരുമായി ബന്ധപ്പെട്ടായിരിക്കണം നെടുമ്പാശ്ശേരിയും , അതിനടുത്തുള്ള സ്ഥലനാമങ്ങളും രൂപം കൊണ്ടത്. നെടുമ്പാശ്ശേരി, മള്ളുശ്ശേരി, പൊയ്ക്കാട്ടുശ്ശേരി എന്നീ പേരുകൾ ഉദാഹരണം. ഒരു കാലത്ത് ആരുമറിയാതെ കിടന്നിരുന്ന ഈ പ്രദേശം പുറംലോകം അറിഞ്ഞുതുടങ്ങിയത് ഇവിടെ അന്താരാഷ്ട്ര വിമാനത്താവളം വന്നതോടെയാണ്. ഇന്ന് ഇവിടെനിന്ന് ന്യൂയോർക്കിലേക്കും ലണ്ടനിലേക്കും, ഗൾഫ് നാടുകളിലേക്കും വിമാന സർവ്വീസുണ്ട്. അങ്കമാലി - മാഞ്ഞാലി കനാൽ ഈ പഞ്ചായത്തിന്റെ മൂന്നു വാർഡുകളിലൂടെ കടന്നുപോകുന്നു. കൂടാതെ കൊച്ചി-ഷൊർണ്ണൂർ റെയിൽ പാത ഈ പഞ്ചായത്തിലൂടെ കടന്നുപോകുന്നു.
പഞ്ചായത്തിന്റെ മൊത്തം വിസ്തീർണത്തിന്റെ തൊണ്ണൂറു ശതമാനവും സമനിലമാണ്. അതുകൊണ്ട് തന്നെ കൃഷി തന്നെയാണ് ഈ പ്രദേശങ്ങളുടെ പ്രധാന ജീവിതോപാധി. ഈ പഞ്ചായത്തിലൂടെ ഒഴുകുന്ന മാഞ്ഞാലി തോട് ഈ കൃഷിക്കാവശ്യമായ പ്രധാന ജലസ്രോതസ്സായിരുന്നു. വിസ്തൃതമായ പാടശേഖരങ്ങൾ ഒരു കാലത്ത് ഈ പഞ്ചായത്തിന്റെ ഭക്ഷ്യ ആവശ്യങ്ങൾ നിറവേറ്റിയിരുന്നു. ആയിരപ്പറയ്ക്ക് അരപ്പറകുറവ് എന്നതായിരുന്നു ഈ പ്രദേശത്ത് നിലവിലിരുന്ന ഒരു പഴഞ്ചൊല്ല്. പ്രധാനമായും ഒരുപൂവ് കൃഷിയാണ് ഇവിടെ നിലനിന്നുപോന്നിരുന്നത്. നെൽ കൃഷി കൂടാതെ ധാരാളം സുഗന്ധവിളകളും ഇവിടെ കൃഷി ചെയ്തുപോന്നിരുന്നു.

നെടുമ്പാശ്ശേരിയുടെ ഇന്നു കാണുന്ന വികസനത്തിനു നിദാനം നെടുമ്പാശ്ശേരിയിൽ വന്ന കൊച്ചി അന്താരാഷ്ട്ര വിമാനത്താവളമാണ്. ചതുപ്പും , പാടവുമായി കിടന്നിരുന്ന ഈ സ്ഥലത്തു നിന്നും ഇന്ന് അന്താരാഷ്ട്ര വിമാനങ്ങൾ പറന്നുയരുന്നു. യാത്രക്കാരുടെ എണ്ണത്തിൽ ഇന്ത്യയിൽ തന്നെ മുന്നിട്ടു നിൽക്കുന്നു.ലോകത്തിന്റെ എല്ലാ ഭാഗങ്ങളിലേക്കും ഇവിടെ നിന്നും ഇന്ന് വിമാന സർവീസ് ഉണ്ട്.



റോഡ് വഴി - എം.സി റോഡിൽ അങ്കമാലി-പെരുമ്പാവൂർ വഴിയിൽ മറ്റൂർ കവലയിൽ നിന്ന് 3 കിലോമീറ്റർ.ആലുവയിൽ നിന്നു 12 കിലോമീറ്റർ ദൂരത്തിലും, കാലടി പട്ടണത്തിൽ നിന്ന് 5 കിലോമീറ്റർ ദൂരത്തിലും അങ്കമാലി പട്ടണത്തിൽ നിന്ന് 5 കിലോമീറ്റർ ദൂരത്തിലും, പെരുമ്പാവൂർ പട്ടണത്തിൽ നിന്ന് 13 കിലോമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് നെടുമ്പാശ്ശേരി.

എൻ.എച്ച് 47 ൽ തൃശ്ശൂർ- എറണാകുളം വഴിയിൽ അത്താണി കവലയിൽ നിന്ന് 5 കിലോമീറ്റർ സഞ്ചരിച്ചാൽ ഈ ഗ്രാമത്തിലെത്താം.

റെയിൽ വഴി - അടുത്തുള്ള റെയിൽ‌വേ സ്റ്റേഷൻ അങ്കമാലി ദൂരം 5 കിലോമീറ്റർ.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം) ഈ ഗ്രാമത്തിലാണ് സ്ഥിതി ചെയ്യുന്നത്.

നെടുമ്പാശ്ശേരി ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 




</doc>
<doc id="262784" url="https://ml.wikipedia.org/wiki?curid=262784" title="നോബൽ സമ്മാനം 2013">
നോബൽ സമ്മാനം 2013

2013-ലെ നോബൽ സമ്മാനങ്ങൾ പ്രഖ്യാപിച്ചു.


</doc>
<doc id="262804" url="https://ml.wikipedia.org/wiki?curid=262804" title="ഊരാളിക്കൂത്ത്">
ഊരാളിക്കൂത്ത്

ഇടുക്കി ജില്ലയിലെ പ്രധാന ആദിവാസി ഗോത്രമായ ഊരാളി സമൂഹത്തിലെ ഒരു കലാരൂപമാണ് ഊരാളിക്കൂത്ത്. കാട് വെട്ടുമ്പോഴും നിലമൊരുക്കി കൃഷിയിറക്കുമ്പോഴും വിളവെടുക്കുമ്പോഴും മരണാനന്തരചടങ്ങിലും കാത്കുത്ത്- തിരണ്ടുകല്യാണത്തിനുമാണ് ഊരാളികൂത്ത് നടത്തിയിരുന്നത്. ജീവിതവും സംസ്കാരവുമായി ബന്ധപ്പെട്ട എട്ട് ചുവടുകളാണ് കൂത്തിലുള്ളത്. വായ്പാട്ടിനൊപ്പം മത്താളം, കിന്നീരം, ജാലറി തുടങ്ങിയ വാദ്യോപകരണങ്ങളും ഉപയോഗിക്കുന്നു. 12 സ്ത്രീകളാണ് നൃത്തം ചെയ്യുക. 11 പുരുഷന്മാർ വായ്പാട്ട് പാടും. 
എന്നിങ്ങനെയാണ് ഊരാളിക്കൂത്തിലെ പാട്ട്.



</doc>
<doc id="262810" url="https://ml.wikipedia.org/wiki?curid=262810" title="ഹിജഡ ഫാർസി">
ഹിജഡ ഫാർസി

ഇന്ത്യൻ ഉപഭൂഖണ്ഡത്തിലെ ലൈംഗികന്യൂനപക്ഷമായ ഹിജഡകൾക്കിടയിൽ നിലവിലുള്ളതായി പറയപ്പെടുന്ന രഹസ്യഭാഷയാണ് ഹിജഡ ഫാർസി. 'കോടി' എന്നു കൂടി പേരുള്ള ഈ ഭാഷയ്ക്ക് ബംഗാൾ ഒഴിച്ചുള്ള ഉത്തരേന്ത്യയിലേയും പാകിസ്താനിലേയും ഹിജഡ സമൂഹങ്ങളിൽ പ്രചാരമുണ്ട്. "ഹിജഡ ഫാർസി" എന്നാണു പേരെങ്കിലും ഈ ഭാഷയുടെ പിന്നിലുള്ളത് പേർഷ്യൻ (ഫാർസി) ഭാഷയല്ല, ഉർദുവാണ്. വാക്യഘടന ഉർദുവിന്റേതിനു സമാനമാണെങ്കിലും വ്യത്യാസങ്ങളുമുണ്ട്. ഇന്ത്യൻ ഉപഭൂഖണ്ഡത്തിന്റെ രാഷ്ട്രീയവിഭജനത്തിനു ശേഷം, പഞ്ചാബി, സെരായ്കി, സിന്ധി തുടങ്ങിയ ഭാഷകളും ഹിജഡ ഫാർസിയുടെ വികസനത്തെ സഹായിച്ചു.

ഈ ഭാഷയ്ക്ക് രണ്ടു നൂറ്റാണ്ടിനടുത്ത് പഴക്കമുള്ളതായി കരുതപ്പെടുന്നു. ഹിജഡഫാർസി എന്നത് രഹസ്യവാക്കുകളുടെ കേവലമൊരു ശേഖരമല്ലെന്നും മറ്റേതു ഭാഷയേയും പോലെ ഒരു സമ്പൂർണ്ണ ഭാഷതന്നെയാണെന്നുമുള്ള വാദത്തെ അക്കാദമികഗവേഷണം പിന്തുണക്കുന്നതായി ചൂണ്ടിക്കാണിക്കപ്പെട്ടിട്ടുണ്ട്. ബ്രിട്ടീഷ് ഭരണകാലത്ത് ഹിജഡ സമൂഹം സ്വയരക്ഷക്കായി രൂപപ്പെടുത്തിയതാണിത്. സാമാന്യധാരയിൽ നിന്നു പാർശ്വവൽക്കരിക്കപ്പെട്ട ഹിജഡകളുടെ ഒറ്റപ്പെട്ട സമൂഹങ്ങൾ ഇന്ത്യയിലേയും പാകിസ്താനിലേയും പല പട്ടണങ്ങളിലുമുണ്ട്. പുരാതനഭാരത്തിൽ ഹിജഡകൾ സമൂഹത്തിൽ ഉന്നതമായ പദവികൾ വഹിച്ചിരുന്നതായി സാഹിത്യരചനകളിൽ സൂചനയുണ്ടെങ്കിലും ബ്രിട്ടീഷ് ഭരണകാലത്ത് കുറ്റവാളികളായി പരിഗണിക്കപ്പെട്ട അവർ തടവിലാക്കപ്പെടുക പതിവായിരുന്നു. ആ സാഹചര്യത്തിൽ ഈ വ്യതിരിക്തഭാഷ അവർക്ക് അതിജീവന സാമഗ്രിയായി.


</doc>
<doc id="262813" url="https://ml.wikipedia.org/wiki?curid=262813" title="മത്തി (നാടകം)">
മത്തി (നാടകം)

കേരള സംഗീതനാടക അക്കാദമി സംസ്ഥാന അമച്വർനാടകമത്സരത്തിൽ ഒന്നാം സ്ഥാനം നേടിയ നാടകമാണ് മത്തി. കണ്ണൂർ കൂത്തുപറമ്പ് മലയാള കലാനിലയമാണ് ഈ നാടകത്തിന്റെ അവതാരകർ.

ജിനോ ജോസഫിന്റെ രചനയ്ക്ക് മികച്ച രചനയ്ക്കുള്ള അവാർഡ് ലഭിച്ചു. മത്തിറഫീക്കിനെ അവതരിപ്പിച്ച രഞ്ജി കാങ്കോലിന് മികച്ച രണ്ടാമത്തെ നടനുള്ള അവാർഡും ലഭിച്ചു.. നവീൻരാജ്, ശശിൻ എന്നിവർ ലൈറ്റും, രതീഷ് നിർമ്മലഗിരി, ഗംഗാധരൻ മാനഞ്ചേരി, അതുൽ പവിത്രൻ എന്നിവർ സംഗീതവും ഹരിപ്രസാദ് രംഗപടവും ഒരുക്കി. പവിത്രൻ കൂത്തുപറമ്പ്(ചമയം), അനീഷ് ഡി മാക്സ്(വസ്ത്രാലങ്കാരം) എന്നിവരാണ് അണിയറയിലെ മറ്റു കലാകാരന്മാർ. 


</doc>
<doc id="262815" url="https://ml.wikipedia.org/wiki?curid=262815" title="ചക്ക">
ചക്ക

ഇന്ത്യ, ബംഗ്ലാദേശ്, ഫിലിപ്പൈൻസ്, ശ്രീലങ്ക എന്നിവിടങ്ങളിലും മലായ് പെനിൻസുലക്കു കിഴക്കുവശങ്ങളിലുമായി കാണപ്പെടുന്ന മൾബറി കുടുംബത്തിൽ ഉൾപ്പെടുന്ന പ്ലാവ് എന്ന വൃക്ഷം നൽകുന്ന ഒരു കായ്ഫലം ആണ്‌ ചക്ക. ശാസ്ത്രീയനാമം: "Artocarpus heterophyllus". പനസം എന്നും പേരുണ്ട്കേരളം, തമിഴ്‌നാട് എന്നീ സംസ്ഥാനങ്ങളുടെ ഔദ്യോഗിക ഫലമാണ് ചക്ക. സമതല പ്രദേശങ്ങളിൽ ആണ്‌ ഇതു സാധാരണ കാണപ്പെടുന്നത്. ഏറ്റവും വലിയ കായ്ഫലം ചക്കയാണ്‌. പ്ലാവ് മിക്കവാറും വലിയ തായ്ത്തടിയും ചെറിയ ശാഖകളുമുള്ള വൃക്ഷമാണ്. ചക്കകൾ കൂടുതലും പ്ലാവിന്റെ തായ്‌തടിയിൽ തന്നെയാണ്‌ ഉണ്ടാവുക. അപൂർവ്വമായി വേരിലും ചക്ക കായ്ക്കാറുണ്ട്.

പഴങ്ങളിൽ നിന്നും വേർതിരിച്ചു എടുക്കുന്ന രാസപദാർത്ഥമായ "പെക്ടിൻറ്റെ" സമൃദ്ധ സ്രോതസ്സാണ് ചക്ക.പച്ചച്ചക്ക പുഴുക്ക് രൂപത്തിലോ നാടൻ വിഭവങ്ങളിൽ ചേർത്ത് കഴിക്കുന്നതോ പ്രമേഹം കുറയ്ക്കുമെന്ന് ചില ഗവേഷണ ഫലങ്ങളിൽ കണ്ടെത്താൻ കഴിഞ്ഞിട്ടുണ്ട്. കേരളത്തിന്റെ ഔദ്യോഗിക ഫലമായി ചക്കയെ പ്രഖ്യാപിച്ചത് 2018 മാർച്ചിലാണ്.കേരളത്തിൽ ഒരു വർഷം 30 കോടി മുതൽ 60 കോടി വരെ ചക്ക ഉൽപാദിപ്പിക്കുന്നുണ്ട്.എന്നാൽ ഇതിൽ മലയാളികൾ 2% മാത്രമാണ് ഉപയോഗിക്കുന്നത്.

വളരെ വലിയ ഒരു പഴം ആണ്‌ ചക്ക. അനേകം പഴങ്ങളുടെ സമ്മേളനം എന്ന് വേണമെങ്കിൽ പറയാം. 25 സെന്റീമീറ്ററിർ കുറയാതെ വ്യാസം ഇതിനുണ്ട്. ഒരു ചെറിയ പ്ലാവിനു പോലും വലിയ കായ്കൾ ഉണ്ടാകും. ഒരു വലിയ ചക്കക്ക് 36 കിലോഗ്രാം വരെ തൂക്കവും, 90 സെന്റീമീറ്റർ വരെ നീളവും, 50 സെന്റീമീറ്റർ വരെ വീതിയും ഉണ്ടാകാം. പുറം തോട് കട്ടിയുള്ളതും മൂർച്ചയില്ലാത്ത മുള്ളുകൾ ഉള്ളതുമാണ് 

ഫലത്തിനകത്ത് ചുളകളായാണ്‌ പഴം കാണുന്നത്. ഓരോ ചുളക്കുള്ളിലും വിത്തായ ചക്കക്കുരു ഉണ്ടാകും. ചുളകൾക്കിടയിൽ ചക്കപ്പൊല്ല, ചവണി എന്നൊക്കെ അറിയപ്പെടുന്ന നാട പോലുള്ള ഭാഗങ്ങളും കാണാം.

ചക്കക്കുരുവിനെ പൊതിഞ്ഞ് കാണപ്പെടുന്ന ഇളംമഞ്ഞ നിറത്തിലുള്ള ചക്കച്ചുളയ്ക്ക് 3-5 മില്ലീമീറ്റർ വരെ കനം ഉണ്ടാകും. ചക്കച്ചുള വളരെ സ്വാദിഷ്ഠമാണ്‌. മറ്റു ഫലങ്ങളെ അപേക്ഷിച്ച് ഇതിനു ചാറുകുറവാണ്‌.

പ്രധാനമായും രണ്ടു തരത്തിലുള്ള ചക്കകൾ ഉണ്ട്. 

കൂഴ ചക്ക പഴുത്താൽ കുഴഞ്ഞിരിക്കും. എന്നാൽ വരിക്ക പഴുത്താലും നല്ല ഉറപ്പുണ്ടാകും. ഓരോ പ്ലാവിലെ ചക്കയ്ക്കും നിറത്തിലും ഗുണത്തിലും സ്വാദിലും വ്യത്യാസങ്ങൾ ഉണ്ടാകും.


പഴുത്ത ചക്കച്ചുള പഴമായി തിന്നുന്നു. ജാം, മിഠായി, ഹലുവ എന്നിവയുണ്ടാക്കുന്നതിന് ഉപയോഗിക്കുന്നു. മൂപ്പെത്തിയ ചക്കച്ചുള പുഴുങ്ങിയും ഉലത്തിയും കഴിക്കുന്നു. ഉലത്തിയ ചക്കക്കറി കഞ്ഞിയുടെ കൂടെ കഴിക്കുന്നത് സാധാരണമാണ്. പച്ച ചക്കച്ചുള അരിഞ്ഞ് എണ്ണയിലിട്ട് വറുത്ത് ചക്കവറുത്തതും നല്ല രുചിയുള്ളതാണ്. മലയായിൽ പഴുത്ത ചക്ക നെടുകെ ഛേദിച്ച് കുരുമാറ്റി ഐസ്ക്രീം ചേർത്ത് കഴിക്കുന്നു. ചക്ക ഉപയോഗിച്ച് മദ്യം ഉണ്ടാക്കാനും സാധിക്കും.

കാലാവസ്ഥാ വ്യതിയാനം കൊണ്ടുണ്ടായേക്കാവുന്ന ഭക്ഷ്യക്ഷാമങ്ങളെ നേരിടാൻ ചക്കയ്ക്ക് വലിയ ഒരു പങ്ക് വഹിക്കാനാവുമെന്ന് പഠനങ്ങൾ കാണിക്കുന്നു.

ചക്ക സുലഭമായി ലഭിക്കുന്ന കാലഘട്ടം ഏപ്രിൽ മുതൽ ജൂലായ് വരെയാണ്. ഏതു കാലാവസ്ഥയിലും കായ്ക്കുന്ന ഒരു പ്രത്യേക ഇനം പ്ലാവ് ഉണ്ടെന്നു പറയപ്പെടുന്നു. എന്നാൽ ഇതു കേരളത്തിൽ സാധാരണയല്ല. 
ചില പ്രത്യേക കാലയളവിൽ മാത്രം ലഭിക്കുന്നതു മൂലവും സൂക്ഷിച്ചു വെയ്ക്കാനുള്ള സാങ്കേതിക വിദ്യയുടെ അഭാവവും ആണ് ചക്ക ഉപയോഗിക്കുന്നതിലെ പ്രശ്നങ്ങൾ. വലിയ അളവിൽ പ്രത്യേക കാലത്തു മാത്രം ലഭിക്കുന്നതിനാലും, ചെറിയ ചെറിയ കുടുംബങ്ങളായി വിഭജിക്കപ്പെട്ടതിനാലും, മഴക്കാലത്തു വിവിധ രോഗങ്ങൾക്കു ചക്ക കാരണമാകും എന്ന തെറ്റിദ്ധാരണ മൂലവും ആണ് ഇത് വേണ്ടത്ര ഉപയോഗിക്കപ്പെടാതെ പോകുന്നത്.

വൻ വൃക്ഷങ്ങളുടെ മുകളിൽ പിടിക്കുന്ന ചക്ക കേടു കൂടാതെ അടർത്തി എടുക്കുന്നതിനുള്ള പ്രയാസവും ഒരു പ്രശ്നമാണ് കൂടാതെ ഇതിന്റെ അരക്ക് ഫലപ്രദമായി നീക്കം ചെയ്യാനും വലിയ ചക്ക പിളർന്നു ചുളയും കുരുവും എടുത്ത് പാകപ്പെടുത്തി എടുക്കുന്നതിലുള്ള അധ്വാനവും ഇതിന്റെ ഫലപ്രദമായ വിനിയോഗത്തെ നിരുത്സാഹപ്പെടുത്തുന്നു. തദ്ദേശ ഭരണ സ്ഥാപനങ്ങൾ മുൻകൈ എടുത്ത് കുടുംബശ്രീകൾ, മറ്റു സൂക്ഷ്മതല സംഘടനകൾ തുടങ്ങിയവയുടെ സഹായത്തോടെ നാട്ടിൻ പുറങ്ങളിൽ സംരംഭങ്ങൾ ആരംഭിച്ചു വ്യാവസായികമായി ചക്കഉല്പന്നങ്ങൾ ഉണ്ടാക്കുന്നതിനുള്ള പരിശീലനം നല്കാവുന്നതാണ്. പരമ്പരാഗത അറിവുകൾ പ്രയോജനപ്പെടുത്തുന്നതോടൊപ്പം പഴവർഗ്ഗ സംരക്ഷണത്തിനുള്ള ആധുനിക സാങ്കേതിക വിദ്യകളും പ്രയോജനപ്പെടുത്താവുന്നതാണ്.

ഏറ്റവും വലിയ ഫലവൃക്ഷമായ ചക്കയുടെ വിത്താണ് ചക്കക്കുരു. ഒരു ചക്കപ്പഴത്തിൽ ധാരാളം ചക്കകുരുക്കൾ ഉണ്ടാകും. ചക്കക്കുരുവിൽ ധാരാളം വിറ്റാമിനുകൾ അടങ്ങിയിരിക്കുന്നു. ചക്കക്കുരുവിൽ നിന്നാണ് പ്ലാവിൻ തൈകൾ ഉത്പാദിപ്പിക്കുന്നത്. ചക്കക്കുരുവും ഭക്ഷ്യയോഗ്യമാണ്‌. ചക്കക്കുരു കൊണ്ട് സ്വാദിഷ്ഠമായ തോരനും ചാറ് കറിയും വയ്ക്കാവുന്നതാണ്. പഴയ കാലത്ത് ചക്കക്കുരുകൾ മാസങ്ങളോളം കേട് വരാതിരിക്കാൻ മണ്ണിൽ പൂഴ്ത്തി വെക്കുകയും ചക്കക്കുരു കിട്ടാത്ത കാലത്ത് അത് എടുത്ത് ഉപയോഗിക്കുകയും ചെയ്തിരുന്നു. പഴകുന്തോറും രുചി കൂടും എന്ന ഒരു പ്രത്യേകതയും കൂടി അതിനുണ്ട്. എന്നാൽ, ചക്കക്കുരു കൂടുതൽ കഴിച്ചാൽ ഗ്യാസ്ട്രബിളിനു സാധ്യത ഉണ്ട്.

ചക്ക വലുതാവാൻ തുടങ്ങുന്നതിനുമുമ്പുള്ള പരുവമാണ് ഇടിച്ചക്ക. ഇടിച്ചക്ക ഉപയോഗിച്ച് തോരനും മറ്റും വെക്കാറുണ്ട്. 

പിഞ്ചു ചക്ക പുറംതോടു മാത്രം (മുള്ളും പച്ച നിറവും ഉള്ള ഭാഗം മാത്രം) ചെത്തിക്കളഞ്ഞ് ശേഷം മറ്റെല്ലാ ഭാഗങ്ങളും ചേർത്തു കൊച്ചു കഷണങ്ങളാക്കി വെള്ളം ചേർത്തു വേവിച്ച ശേഷം വെള്ളം ഊറ്റി കളയുന്നു. വെന്ത കഷണങ്ങൾ അരകല്ലിൽ അല്ലെങ്കിൽ ഉരലിൽ ഇട്ട് ഇടിച്ചു പൊടിയാക്കി തോരൻ വെയ്ക്കുന്നു. അതു കൊണ്ടാണ് ഇടിച്ചക്കത്തോരൻ എന്നും ഈ പരുവത്തിലുള്ള ചക്കയ്ക്കു ഇടിച്ചക്ക എന്നും പേരു വന്നതു്. പുറം തോടുകളഞ്ഞ പിഞ്ചു ചക്ക കൊത്തി അരിഞ്ഞും തോരൻ വെയ്ക്കുന്നു. ഇങ്ങനെയുണ്ടാക്കുന്ന തോരൻ പരമാവധി വെള്ളം വറ്റിച്ച് തോരനാക്കിയാൽ ദിവസങ്ങളോളം കേടുകൂടാതെ സൂക്ഷിക്കാവുന്നതാണ്.

മൂപ്പെത്താത്ത ഫലത്തെ ആയുർവേദം തീക്ഷ്ണസ്വഭാവമുള്ളതും പേശികളെ ചുരുക്കുന്നതും വായുകോപത്തെ ശമിപ്പിക്കുന്നതും ആയി കണക്കാക്കുന്നു. ശീതളമായ പഴുത്ത ഫലമാകട്ടെ, വിരേചനതടസ്സം, മെലിച്ചിൽ, അതിപിത്തം എന്നീ അവസ്ഥകളിൽ ഫലപ്രദമാണ്. ചക്കക്കുരു മൂത്രക്ഷമത വർദ്ധിപ്പിക്കുന്നതും, കാമോദ്ദീപകവും, മലബന്ധം ഉണ്ടാക്കിയേക്കാവുന്നതും ആണ്. ഇളം ഇലകൾ ചിലതരം ചർമ്മരോഗങ്ങളുടെ ചികിത്സയിൽ പ്രയോജനകരമാണ്. അവയുടെ ചാരം നീരുകളുടെ ചികിത്സയ്ക്ക് ഉപയോഗിക്കാറുണ്ട്. പ്ലാവിന്റെ ചുനയ്ക്ക്, ഗ്രന്ഥിവീക്കങ്ങളുടേയും പരുവിന്റേയും ചികിത്സയിൽ സ്ഥാനമുണ്ട്. പ്ലാവിൻ വേരിന്റെ കഷായം അതിസാരം ശമിപ്പിക്കുമെന്നും കരുതപ്പെടുന്നു. 
ഇടിച്ചക്ക പക്കോട, ഹൽവ, വൈൻ, ചക്കക്കുരു കട്ലറ്റ്, ചക്കക്കുരു ഹൽവ എന്നിങ്ങനെ ചക്ക വിഭവങ്ങൾ തയ്യാറാക്കാം .


മധ്യ കേരളത്തിൽ ചക്ക എന്ന വാക്ക് സ്ത്രീ ജനനേന്ദ്രിയത്തെ സൂചിപ്പിക്കുന്നതിനായി ഉപയോഗിക്കാറുണ്ട് (സഭ്യമല്ല)


</doc>
<doc id="262817" url="https://ml.wikipedia.org/wiki?curid=262817" title="ഊരാളി ഭാഷ">
ഊരാളി ഭാഷ

കന്നഡ ഭാഷയുമായി ബന്ധമുള്ള ഒരു തെക്കൻ ദ്രാവിഡഭാഷയാണ് ഊരാളി. 

ഈ ഭാഷയിലെ പദസഞ്ചയത്തിന് മലയാളവുമായി 60%–71% തമിഴുമായി 54%–58% എന്നിങ്ങനെ സാമ്യമുണ്ട്. മേമാറി, വഞ്ചിവയൽ എന്നിവിടങ്ങളിലെ രണ്ട് ഉൾ‌നാടൻ ആവാസകേന്ദ്രങ്ങളിൽ ഈ ഭാഷ സംസാരിക്കുന്നവരുണ്ട്. തമിഴ്നാട്ടിലെ ഇരുളർക്കിടയിൽ ഈരാളി ഊരാളി എന്ന ഭാഷാഭേദവും നിലവിലുണ്ട്.


</doc>
<doc id="262832" url="https://ml.wikipedia.org/wiki?curid=262832" title="കരുവിലങ്ങം">
കരുവിലങ്ങം

10 മീറ്ററോളം ഉയരം വയ്ക്കുന്ന ഒരു മരമാണ് കരുവിലങ്ങം. . കൊരക്കാടി, തിരിവേമ്പ്, കോഴിപ്പേനാളി, പീലിമരം എന്നെല്ലാം പേരുകളുണ്ട്. 2000 മീറ്റർ വരെ ഉയരമുള്ള നിത്യഹരിതവനങ്ങളുടെയും അർദ്ധനിത്യഹരിതവനങ്ങളുടെയും ഓരങ്ങളിലും തുറസ്സുകളിലും കാണുന്നു.



</doc>
<doc id="262835" url="https://ml.wikipedia.org/wiki?curid=262835" title="വോസ്തോക്ക് തടാകം">
വോസ്തോക്ക് തടാകം

അന്റാർട്ടിക്കയിൽ ഹിമാവരണത്തിനു താഴെയുള്ള തടാകങ്ങളിൽ ഏറ്റവും വലുതാണ് വോസ്തോക്ക് തടാകം. സെൻട്രൽ അന്റാർട്ടിക് ഐസ്ഷീറ്റിൽ 4000 മീറ്റർ(13,000 അടി) താഴെയാണ് ഈ തടാകത്തിന്റെ കിടപ്പ്. തടാകത്തിന്റെ ഏറ്റവും വിസ്തൃതമായ ഭാഗത്ത് 250 കിലോമീറ്റർ നീളവും 50 കിലോമീറ്റർ വീതിയുമുണ്ട്. 14,000 ച.കി.മീ വിസ്തൃതിയുള്ള തടാകത്തിന്റെ മധ്യത്തിൽ ഒരു ദ്വീപുണ്ടെന്ന് 2005 മെയിൽ കണ്ടെത്തി. റഷ്യയുടെ അന്റാർട്ടിക് ഗവേഷണകേന്ദ്രമായ വോസ്തോക്ക് സ്റ്റേഷനടിയിൽ കണ്ടെത്തിയതുകൊണ്ടാണ് തടാകത്തിന് ആ പേരു കിട്ടിയത്. റഷ്യൻ ഭാഷയിൽ വോസ്തോക്കിന് കിഴക്ക് എന്നാണർത്ഥം.

1996 ൽ റഷ്യൻ, ബ്രീട്ടിഷ് ശാസ്ത്രജ്ഞരാണ് തടാകത്തിന്റെ അസ്തിത്വം കണ്ടുപിടിച്ചത്. 2005 ഏപ്രിലിൽ ജർമ്മൻ, റഷ്യൻ ശാസ്ത്രജ്ഞന്മാർ ചേർന്ന് തടാകത്തിൽ തിരകൾ ഉണ്ടാകുന്നതായി കണ്ടെത്തി. സൂര്യന്റെയും ചന്ദ്രന്റെയും സ്ഥാനമനുസരിച്ച് തടാകത്തിന്റെ ജലനിരപ്പിൽ നേർത്ത വ്യത്യാസമുണ്ടാകുന്നതായും അവർ തിരിച്ചറിഞ്ഞു.


</doc>
<doc id="262862" url="https://ml.wikipedia.org/wiki?curid=262862" title="ഊരാളി">
ഊരാളി

ഇടുക്കി ജില്ലയിലെ ഒരു ആദിവാസി ഗോത്രമാണ് ഊരാളി. നരവംശ ശാസ്ത്രജ്ഞരുടെ നിഗമനപ്രകാരം ഇവർ നെഗ്രിറ്റോ വംശത്തിലാണ് ഉൾപ്പെടുന്നത്. ചുരുണ്ട മുടിയും, കറുത്ത തൊലിയും, വട്ടത്തലയും, വീതിയേറിയ മൂക്കുമാണ് ഇവരുടെ പ്രത്യേകത.

കാട് വെട്ടുമ്പോഴും നിലമൊരുക്കി കൃഷിയിറക്കുമ്പോഴും വിളവെടുക്കുമ്പോഴും മരണാനന്തരചടങ്ങിലും കാതുകുത്ത്- തിരണ്ടുകല്യാണത്തിനും ഇവർ ഊരാളികൂത്ത് എന്നൊരു കലാരൂപം നടത്തുന്നു. കോന്നി കല്ലേലി ഊരാളി അപ്പൂപ്പൻ കാവിൽ ഊരാളിമാരാണ് മലകളെ വിളിച്ച് ചൊല്ലുന്നത്. ഇവിടെ ഊരാളി മാരാണ് പൂജകൾ അർപ്പിക്കുന്നത്. ദ്രാവിഡ കലകളായ കുംഭ പാട്ട്, ഭാരതകളി, തലയാട്ടം കളി, മന്നാൻ കൂത്ത് എന്നിവ നടക്കുന്ന കാവ് ആണ് കല്ലേലി ഊരാളി അപ്പൂപ്പൻ കാവ്. മുതുവാൻ, മന്നാൻ, മലയരയൻ, ഉള്ളാടൻ, പളിയർ, മലപ്പുലയൻ എന്നിവയാണ് ജില്ലയിലെ മറ്റ് ആദിവാസി വിഭാഗങ്ങൾ.


</doc>
<doc id="262901" url="https://ml.wikipedia.org/wiki?curid=262901" title="ഇരാവതി നദി">
ഇരാവതി നദി

മ്യാൻമറിലെ ഏറ്റവും നീളം കൂടിയ നദിയാണ് ഇരാവതി. ഐയർവാഡിയെന്നും ഈ നദി അറിയപ്പെടുന്നു. മ്യാൻമറിലെ ഏറ്റവും പ്രധാന ജലഗതാഗതമാർഗ്ഗവും 2170 കിലോമീറ്റർ നീളമുള്ള ഈ നദിയാണ്. ഇന്ത്യൻ മഹാസമുദ്രത്തിന്റെ ഭാഗമായ ആൻഡമാൻ കടലിൽ വീഴുന്നതിനു മുമ്പ് മ്യാൻമറിന്റെ തെക്കു ഭാഗത്ത് വിശാലമായൊരു ഡെൽറ്റ ഇരാവതി നദി നിർമ്മിക്കുന്നു. സംസ്കൃതത്തിലെ ഐരാവതി എന്ന പദത്തിൽ നിന്നാണ് ഇരാവതിയും പീന്നിട് ഐയർവാഡിയുമുണ്ടായത്.


</doc>
<doc id="262914" url="https://ml.wikipedia.org/wiki?curid=262914" title="സെൻസെസ് ഓഫ് സിനിമ">
സെൻസെസ് ഓഫ് സിനിമ

1999 ൽ ചലച്ചിത്ര സംവിധായകനായ ബിൽ മൌസോളിസ് സ്ഥാപിച്ച ആസ്ട്രേലിയൻ ചലച്ചിത്ര പ്രസിദ്ധീകരണമാണ് സെൻസെസ് ഓഫ് സിനിമ.



</doc>
<doc id="262921" url="https://ml.wikipedia.org/wiki?curid=262921" title="പെങ്ങൾ (ചലച്ചിത്രം)">
പെങ്ങൾ (ചലച്ചിത്രം)

റിനൗണ്ഡ് ഫിലിംസിന്റെ ബാനറി നിർമിച്ച മലയാളചലച്ചിത്രമാണ് പെങ്ങൾ. വിമലാ റിലിസ് വിതരണം നടത്തിയ ഈ ചിത്രം 1968 ഒക്ടോബർ 25-ന് കേരളത്തിൽ പ്രദർശനം തുടങ്ങി.






</doc>
<doc id="262926" url="https://ml.wikipedia.org/wiki?curid=262926" title="പമ്പരവെട്ടി">
പമ്പരവെട്ടി

ആറ്റുനീർമുല്ല, പമ്പവെട്ടി, കനലി, സംത, കമ്പിളിവെട്ടി എന്നെല്ലാമറിയപ്പെടുന്ന പമ്പരവെട്ടി 12 മീറ്ററോളം ഉയരം വയ്ക്കുന്ന ഒരു മരമാണ്. . 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. 



</doc>
<doc id="262932" url="https://ml.wikipedia.org/wiki?curid=262932" title="ജെയിംസ് ഇ. റോത്ത്മാൻ">
ജെയിംസ് ഇ. റോത്ത്മാൻ

അമേരിക്കൻ കോശ ജീവ ശാസ്ത്രജ്ഞനും,"വെസിക്കിൾ ട്രാഫിക്കിങ്ങി"നെക്കുറിച്ചുള്ള പഠനത്തിനു 2013 ലെ വൈദ്യശാസ്ത്രത്തിനുള്ള നോബൽ പുരസ്കാരം റാൻഡി ഷെക് മാൻ, തോമസ് .സി, സുദോഫ് എന്നിവരോടൊപ്പം പങ്കിട്ടയാളുമാണ് ജയിംസ്.ഇ. റോത് മാൻ(ജ:നവംബർ 3, 1950).യേൽ സർവ്വകലാശാലയിലെ കോശശാസ്ത്രവിഭാഗത്തിന്റെ അദ്ധ്യക്ഷനുമാണ് റോത് മാൻ. 


</doc>
<doc id="262935" url="https://ml.wikipedia.org/wiki?curid=262935" title="മരനാരകം">
മരനാരകം

1200 മീറ്റർ വരെ ഉയരമുള്ള അർദ്ധനിത്യഹരിതവനങ്ങളിൽ കണ്ടുവരുന്ന ഒരു വലിയ കുറ്റിച്ചെടിയാണ് മരനാരകം. . 



</doc>
<doc id="262942" url="https://ml.wikipedia.org/wiki?curid=262942" title="ജിയാങ് ക്വിങ്">
ജിയാങ് ക്വിങ്

പീപ്പിൾസ് റിപ്പബ്ലിക് ഓഫ് ചൈനയുടെ ചെയർമാൻ മാവോ സേതൂങിന്റെ അവസാനഭാര്യയും, സാംസ്കാരികവിപ്ലവകാലത്തെ കമ്മ്യൂണിസ്റ്റ് പാർട്ടി ഒഫ് ചൈനയുടെ ഉന്നത നേതാക്കളിൽ ഒരാളുമായിരുന്നു ജിയാങ് ക്വിങ്.


</doc>
<doc id="262957" url="https://ml.wikipedia.org/wiki?curid=262957" title="ഏഷ്യയിലെ നീളം കൂടിയ നദികൾ">
ഏഷ്യയിലെ നീളം കൂടിയ നദികൾ

നീളത്തിൽ 1600 കിലോമീറ്ററിൽ (1000 മൈൽ) കൂടുതലുള്ള 32 ഏഷ്യൻ നദികളുടെ പട്ടികയാണിത്.



</doc>
<doc id="262960" url="https://ml.wikipedia.org/wiki?curid=262960" title="പൂരിത സംയുക്തങ്ങൾ">
പൂരിത സംയുക്തങ്ങൾ

ഒരു സംയുക്തത്തിലെ കാർബൺ ആറ്റങ്ങൾ എല്ലാം ഏകബന്ധനം വഴി സംയോജിക്കപ്പെട്ടിരിക്കുന്നവയും കാർബണിന്റെ മറ്റെല്ലാ സംയോജകതയും ഹൈഡ്രജൻ ആറ്റങ്ങൾ വഴി സംയോജിക്കപ്പെട്ടിരിക്കുന്ന കാർബണിക സംയുക്തങ്ങളെ കാർബണിക രസതന്ത്രത്തിൽ പൂരിത സംയുക്തങ്ങൾ എന്ന് വിളിക്കുന്നു .
ആൽകെയ്നുകൾ പൂരിത സംയുക്തങ്ങൾക്ക് ഉദാഹരണമാണ് .


</doc>
<doc id="262969" url="https://ml.wikipedia.org/wiki?curid=262969" title="ചാലിയം കോട്ട">
ചാലിയം കോട്ട

കേരളത്തിലെ കോഴിക്കോട് ജില്ലയിലെ ചാലിയത്ത് പോർച്ചുഗീസുകാർ നിർമിച്ച കോട്ടയാണ് ചാലിയം കോട്ട. മുല്ലമ്മേൽ കോട്ട എന്നും ഇതിനെ വിളിക്കാറുണ്ട്. മലബാർ കീഴടക്കാൻ 1552-ൽ പറങ്കികൾ നിർമിച്ച കോട്ടയാണിത്. കടൽമാർഗവും പുഴമാർഗവും മലബാർ കീഴടക്കുകയെന്ന ലക്ഷ്യത്തോടെയായിരുന്നു അറബിക്കടലും ചാലിയാറും ചേരുന്ന അഴിമുഖത്തോട് ചേർന്ന് പറങ്കികൾ സൈനികകേന്ദ്രം പടുത്തുയർത്തിയത്. കടലോരത്തെ പാറക്കൂട്ടങ്ങൾക്കിടയിലായിരുന്നു തന്ത്രപ്രധാനമായ കോട്ട സ്ഥിതിചെയ്തിരുന്നത്.

മലബാർ തീരത്തെ കോഴിക്കോട് പട്ടണത്തിലേക്ക് എട്ടു നാഴിക അകലെയുള്ള തന്ത്രപ്രാധാന്യമുള്ള പ്രദേശമായിരുന്നു ചാലിയം. വടക്ക് ബേപ്പൂർ പുഴയും തെക്ക് കടലുണ്ടി പുഴയും പടിഞ്ഞാറ് അറബിക്കടലും അതിരിടുന്ന ദ്വീപ് പോലെ തോന്നിക്കുന്ന ചാലിയത്ത് അറബി കടലിലൂടെയുള്ള കച്ചവടക്കാരുടെ നീക്കങ്ങൾ സൂക്ഷ്മമായി നിരീക്ഷിക്കാനും ആക്രമിച്ച് തകർക്കാനും പറ്റിയ സുരക്ഷിത താവളം എന്ന നിലക്കാണ് കോട്ട പണിയാൻ പോർച്ചുഗീസുകാർ പ്രത്യേകം താൽപര്യമെടുത്തത്. ചാലിയം കോട്ട സാമൂതിരിയുടെ മുഴുവൻ വാണിജ്യത്തേയും ബാധിക്കുന്നതായിരുന്നു. കൊച്ചിയുമായി സാമൂതിരി യുദ്ധത്തിനൊരുങ്ങുകയാണങ്കിൽ അതിനാവശ്യമായ വാർത്താവിനിമയത്തിന് അത് ഭീഷണിയാകും. സാമൂതിരിയുടെ രാജ്യത്തേക്ക് യുദ്ധം നയിക്കാനുള്ള ഒരു അടിത്തറയാണ് ഇതിലൂടെ പോർച്ചുഗീസുകാർക്ക് ലഭിച്ചത്.

പോർച്ചുഗീസുകാരുടെ ചതിക്ക് പലതവണ ഇരയായിട്ടും വളരെ തന്ത്രപ്രധാനമായ സ്ഥലത്ത് കോട്ടകെട്ടാൻ സാമൂതിരി അനുമതി നൽകിയത് അമിത മദ്യസേവയും പ്രായാധിക്ക്യവും കാരണമായിരിന്നു.
ചാലിയം യുദ്ധമായപ്പോഴേക്കും കോട്ട കെട്ടാൻ അനുമതി നൽകിയ സാമൂതിരി മരണപ്പെട്ടു. അദ്ദേഹത്തിന്റെ അനന്തരവൻ നമ്പ്യാതിരി അധികാരമേറ്റെടുത്തു. ഈ സാമൂതിരിയുടെ നേതൃത്ത്വത്തിലാണ് ചാലിയം യുദ്ധം നടന്നത്.

1571-ൽ സാമൂതിരിയുടെ നിർദ്ദേശപ്രകാരം കോട്ടയ്ക്കുനേരേ കുഞ്ഞാലിമരയ്ക്കാരുടെ നേതൃത്വത്തിൽ സൈനികനീക്കമുണ്ടായി. പിടിച്ചുനിൽക്കാനാകാതെ പറങ്കികൾ പിൻവാങ്ങിയപ്പോൾ മലബാർ സൈന്യം കോട്ടയ്ക്കുചുറ്റും കിടങ്ങുകൾ തീർത്തു. പറങ്കിപ്പടയെ കൂടുതൽ പ്രതിരോധത്തിലാക്കി ഭക്ഷണവും വെള്ളവുമില്ലാതെ കോട്ടയിലകപ്പെട്ട പറങ്കിപ്പട കുഞ്ഞാലിമരയ്ക്കാർക്ക് മുന്നിൽ കീഴടങ്ങി. പറങ്കിപ്പടയെ തുരത്തി കുഞ്ഞാലിമരയ്ക്കാറും കൂട്ടരും കോട്ട തകർത്തു. കോട്ടയുടെ നിർമ്മാണത്തിനുപയോഗിച്ച കല്ലുകൾ ചാലിയം പുഴക്കരപ്പള്ളിയുടെയും മര ഉരുപ്പടികൾ കുറ്റിച്ചിറയിലെ മിശ്കാൽ പള്ളിയുടെയും പുനർനിർമ്മാണപ്രവർത്തനങ്ങൾക്കാണ് ഉപയോഗപ്പെടുത്തി. 

സൈനുദ്ദീൻ മഖ്ദൂം രണ്ടാമൻ രചിച്ച 'തുഹ്ഫുത്തുൽ മുജാഹിദ്ദീനി'ലും ഖാസി മുഹമ്മദ് എഴുതിയ 'ഫത്ത്ഹുൽ മുബീൽ' എന്ന കാവ്യത്തിലും മുല്ലമ്മേൽ കോട്ടയെക്കുറിച്ച് പരാമർശിക്കുന്നുണ്ട്.

പ്രാദേശിക ഭരണ നേതൃത്ത്വവുമായും താനൂരെ ഭരണാധിപന്റെ സഹായത്തോടെയും നടത്തിയ ചർച്ചകളിലൂടെയാണ് കോട്ട നിർമ്മിക്കാൻ തീരുമാനിച്ചത്. 2000 പർദൗസ് സ്ഥല വില എന്ന നിലയിൽ നൽകി. ഗവർണർ നുനോ ദ കുൻഹയാണ് ചർച്ചകൾക്കും നിർമ്മിതിക്കും അടിസ്ഥാനമിട്ടത്. കല്ലും ചെളിയും ഉപയോഗിച്ച്, 1531 ഒക്ടോബറിൽ പണിയാരംഭിച്ച കോട്ടയുടെ നിർമ്മാണം 1532 മാർച്ചിൽ പൂർത്തിയായി. ഇവിടെയുണ്ടായിരുന്ന ഒരു പള്ളി പൊളിച്ചാണ് ഇതു പണിഞ്ഞതെന്ന് സൈനുദ്ദീൻ രേഖപ്പെടുത്തിയിട്ടുണ്ട്. ചതുരാകൃതിയിലായിരുന്ന കോട്ടയുടെ മൂന്നു മൂലകളിലും കൊത്തളങ്ങളും നാലാം മൂലയിൽ മൂന്നു നിലയുള്ള ഒരു കെട്ടിടവുമുണ്ടായിരുന്നു. ബീച്ചിലേക്കാണ് കോട്ടയുടെ വാതിൽ തുറന്നിരുന്നത്. മുന്നൂറോളം വരുന്ന കാവൽ ഭടന്മാരാണ് കോട്ടയുടെ സുരക്ഷാ ചുമതല വഹിച്ചിരുന്നത്.


</doc>
<doc id="262973" url="https://ml.wikipedia.org/wiki?curid=262973" title="കേരളത്തിലെ കോട്ടകൾ">
കേരളത്തിലെ കോട്ടകൾ

കേരളത്തിലെ ചരിത്രപ്രധാന്യമുള്ള കോട്ടകളുടെ പട്ടികയാണിത്.



</doc>
<doc id="262982" url="https://ml.wikipedia.org/wiki?curid=262982" title="പങ്കാളിത്ത ആസൂത്രണം">
പങ്കാളിത്ത ആസൂത്രണം

നഗരാസൂത്രണത്തിൽ അവലംബിക്കുന്ന ഒരു മാതൃകയാണ് പങ്കാളിത്ത ആസൂത്രണം.(ഇംഗ്ലീഷ്: Participatory planning) നഗരാസൂത്രണം, ഗ്രാമീണ മേഖലാാ ആസൂത്രണം തുടങ്ങിയവയിൽ തന്ത്രപരമായ തീരുമാനങ്ങളിലും നടത്തിപ്പിലും, കേവലം ഭരണസമിതിയുടെ തീരുമാനങ്ങൾ മാത്രമല്ലാതെ പൊതുജനങ്ങളുടെ പങ്കാളിത്തവും ഉൾപ്പെടുത്തിക്കൊണ്ടുള്ള ഒരു രീതിയാണ് ഇത്.

നഗരാസൂത്രണം


</doc>
<doc id="262991" url="https://ml.wikipedia.org/wiki?curid=262991" title="ഇന്ത്യയിലെ ദ്വീപുകളുടെ പട്ടിക">
ഇന്ത്യയിലെ ദ്വീപുകളുടെ പട്ടിക

ഇന്ത്യയിലെ ദ്വീപുകളുടെ ഭാഗികമായ പട്ടികയാണിത്.



</doc>
<doc id="262995" url="https://ml.wikipedia.org/wiki?curid=262995" title="സക്കറിയായുടെ ഗർഭിണികൾ">
സക്കറിയായുടെ ഗർഭിണികൾ

അനീഷ് അൻവർ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് സക്കറിയായുടെ ഗർഭിണികൾ. ലാൽ, റിമാ കല്ലിങ്കൽ, സനുഷ, ഗീത, സാന്ദ്രാ തോമസ് എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്. ചിത്രത്തിന്റെ കഥയും തിരക്കഥയും സംവിധായകൻ അനീഷ് അൻവർ തന്നെ തയ്യാറാക്കിയിരിക്കുന്നു. നിർമ്മാതാക്കളിലൊരാളായ സാന്ദ്രാ തോമസ് ഒരു പ്രധാന കഥാപാത്രത്തെ അവതരിപ്പിക്കുന്നു. അനീഷ് അൻവർ ഒരുക്കുന്ന രണ്ടാമത്തെ ചിത്രമാണ് സക്കറിയായുടെ ഗർഭിണികൾ.

നഗരത്തിലെ ഒരു ഗൈനക്കോളജിസ്റ്റാണ് ഡോ. സക്കറിയ (ലാൽ). സിസേറിയനെയും അബോർഷനെയും പ്രോത്സാഹിപ്പിക്കാതെ ആരോഗ്യകരവും സുരക്ഷിതവുമായ പ്രസവം എന്നതാണ് ഡോക്ടറുടെ ശൈലി. അദ്ദേഹത്തെ സമീപിക്കുന്ന നാലു ഗർഭിണികളുടെ കഥയാണ് ചിത്രത്തിന്റെ പ്രമേയം. റിമാ കല്ലിങ്കൽ, സനുഷ, ഗീത, സാന്ദ്രാ തോമസ് എന്നിവരാണ് നാലു ഗർഭിണികളെ അവതരിപ്പിക്കുന്നത്.

കാസർകോടൻ മുസ്ലീംഭാഷ സംസാരിക്കുന്ന ഫാത്തിമ എന്ന നഴ്സായ മുസ്ലീം കഥാപാത്രത്തെ റിമ അവതരിപ്പിക്കുന്നു. ഫാത്തിമയെ ഗർഭിണിയാക്കിയിട്ട് ഭർത്താവ് ഗൾഫിലേക്ക് മുങ്ങുന്നു. ഫാത്തിമയുടെ കാമുകന്റെ വേഷത്തിൽ അജു വർഗ്ഗീസ് അജു എന്ന കഥാപാത്രത്തെ അവതരിപ്പിക്കുന്നു.

സൈറ എന്ന പതിനേഴുകാരി ഗർഭിണിയായി സനുഷ അഭിനയിക്കുന്നു. പ്രസവിച്ച ശേഷം കുഞ്ഞിനെ മറ്റാർക്കെങ്കിലും ദത്തു നൽകുക എന്നതാണ് സൈറയുടെ ലക്ഷ്യം. തന്റെ കുഞ്ഞിന്റെ പിതാവ് ആര് എന്ന് വെളിപ്പെടുത്താൻ സൈറ ആഗ്രഹിക്കുന്നില്ല. "പി. പത്മരാജന്റെ കഥകൾ" എന്ന പുസ്തകം സക്കറിയായ്ക്ക് സമ്മാനമായി നൽകുകയും ആ കഥയിൽ ഗർഭം സമ്മാനിച്ച വ്യക്തിയെ അടയാളപ്പെടുത്തി നൽകുകയും ചെയ്യുന്നു. ഇതിലൂടെയാണ് സ്വന്തം പിതാവാണ് തന്നെ ഗർഭിണിയാക്കിയതെന്ന് സൈറ വ്യക്തമാക്കുന്നത്.

52 വയസുകാരിയായ സിസ്റ്റർ ജാസ്മിൻ ജെന്നിഫറെ ഗീത അവതരിപ്പിച്ചിരിക്കുന്നു.

ഭർത്താവ് ജീവിച്ചിരിക്കെ മറ്റൊരാളുടെ ഗർഭം വഹിക്കുന്ന അനുരാധ എന്ന കഥാപാത്രത്തെ സാന്ദ്രാ തോമസ് അവതരിപ്പിച്ചിരിക്കുന്നു. രോഗിയായ ഭർത്താവ് മരണപ്പെട്ടില്ലെങ്കിൽ ഗർഭത്തിനുത്തരവാദി ആരെന്നു വെളിപ്പെടുത്തുന്ന അവസ്ഥയും കുഞ്ഞിനെ ജനിപ്പിച്ചില്ലെങ്കിൽ ഭർത്താവിന്റെ കോടിക്കണക്കായ സ്വത്തുവകകളുടെ നഷ്ടവും അനുരാധയെ ഡോക്ടർ സക്കറിയായുടെ അടുക്കലെത്തിക്കുന്നു.

ഏങ്ങണ്ടിയൂർ ചന്ദ്രശേഖരൻ, അനീഷ് അൻവർ എന്നിവർ രചിച്ച ഗാനങ്ങൾക്ക് മോഹൻസിത്താരയുടെ മകൻ വിഷ്ണുവും ബന്ധു ശരതും ഒരുമിച്ച് സംഗീതം നൽകിയിരിക്കുന്നു. ഷാൻ, ചിത്ര, അൽഫോൻസ്, ആലാപ് രാജു, ജ്യോത്സ്ന എന്നിവരാണ് ഗാനങ്ങൾ ആലപിച്ചിരിക്കുന്നത്. ചിത്രത്തിലെ രണ്ടു ഗാനങ്ങൾ സംവിധായകൻ തന്നെയാണ് രചിച്ചിരിക്കുന്നത്.

ചിത്രത്തിൽ ഉപയോഗിച്ചിരിക്കുന്ന കൃത്രിമഗർഭം ചൈനയിൽ നിന്നും എത്തിച്ചാണ് ചിത്രീകരണം നടത്തിയത്. മലയാളസിനിമയിൽ ആദ്യമായാണ് ഈ വിധം ഉപയോഗിച്ചത്.





</doc>
<doc id="263000" url="https://ml.wikipedia.org/wiki?curid=263000" title="വിയന്റിയൻ">
വിയന്റിയൻ

മെക്കോങ് നദി തീരത്തു സ്ഥിതി ചെയ്യുന്ന ലാവോസിന്റെ തലസ്ഥാന നഗരമാണ് വിയന്റിയൻ. വിയങ്ചാൻ എന്നാണ് ലാവോസ് ഭാഷയിൽ നഗരത്തെ വിളിക്കുന്നത്. ലവോഷിയൻ ഇതിഹാസമായ ഫ്രാലക് ഫ്രാലം അനുസരിച്ച് തഥാരദ്ധരാജകുമാരനാണ് നഗരം സ്ഥാപിച്ചത്. എന്നാൽ ചരിത്രരചയിതാക്കൾ പറയുന്നത്, ഒരു ഹിന്ദു ക്ഷേത്രത്തിനു ചുറ്റുമുണ്ടായിരുന്ന ആദ്യകാല ഖമർ അധിവാസകേന്ദ്രമായിരുന്നുവെന്നാണ്. 1354 ൽ ഫാ എൻഗും ലാൻഷിയാങ് രാജ്യം സ്ഥാപിച്ചതോടെ നഗരം പ്രധാന കേന്ദ്രമാകാൻ തുടങ്ങി. 1560 ൽ സിദ്ധതിരദ്ധ് രാജാവ് അത് തലസ്ഥാനമാക്കി. പീന്നിട് ഫ്രഞ്ചുകാരും വിയന്റിയൻ കേന്ദ്രമാക്കി. 'ചന്ദ്രന്റെ നഗരം' എന്നാണ് ലാവോയിൽ വിയങ്ചാന് അർത്ഥം. ആ ഉച്ചാരണത്തെ ഫ്രഞ്ചുകാർ വിയന്റിയൻ എന്ന് റോമനീകരിച്ചു. പാലി ഭാഷയിൽ നിന്നാണ് ലാവോയിൽ ആ വാക്കുണ്ടായത്.

ഇളയ സഹോദരനുവേണ്ടി കീരിടം തിരസ്കരിക്കപ്പെട്ട തഥാരദ്ധരാജകുമാരൻ തന്റെ 'മുവോങ് ഇന്ദപഥ മഹാനഖോൺ' രാജ്യമുപേക്ഷിച്ച് മെക്കോങ്ങിന്റെ പടിഞ്ഞാറൻ കരയിൽ മഹാധനി സിഫാൻ ഫാവോ എന്ന നഗരമുണ്ടാക്കി(ഇന്നത്തെ തായ്‌ലൻഡിലെ ഉദോൺധനി നഗരം). ഒരിക്കൽ ഏഴു തലയുള്ള നാഗം പ്രത്യക്ഷപ്പെട്ട് നദിയുടെ കിഴക്കൻ കരയിൽ ഒരു നഗരം സ്ഥാപിക്കാനവശിയപ്പെട്ടു. ആ നഗരത്തിന് 'ചന്ദ്രബൂലി സി സത്തനാക്' എന്നാണ് തഥാരദ്ധ പേരിട്ടത്. അതാണ് വിയന്റിയന്റെ ആദിരൂപം എന്നാണ് ഐതിഹ്യം.


</doc>
<doc id="263009" url="https://ml.wikipedia.org/wiki?curid=263009" title="പുന്നപ്ര വയലാർ (ചലച്ചിത്രം)">
പുന്നപ്ര വയലാർ (ചലച്ചിത്രം)

ഉദയാ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് പുന്നപ്ര വയലാർ. എക്സൽ പ്രൊഡക്ഷൻസ് വിതരണം ചെയ്ത ഈ ചിത്രം 1968 ജൂലൈ 12-ന് കേരളത്തിൽ പ്രദർശനം തുടങ്ങി.






</doc>
<doc id="263015" url="https://ml.wikipedia.org/wiki?curid=263015" title="ലാച്ചിഷ് കത്തുകൾ">
ലാച്ചിഷ് കത്തുകൾ

ബിസി 587-86-ൽ പുരാതന യൂദയാരാജ്യം ബാബിലോണിനു കീഴ്പ്പെടുന്നതുമായി ബന്ധപ്പെട്ട ചരിത്രസംഭവങ്ങളിലേക്കു വെളിച്ചം വീശുന്ന തത്സമയരേഖകളാണ് ലാച്ചിഷ് കത്തുകൾ (Lachish letters). യൂദയായിലെ ലാച്ചിഷ് പട്ടണത്തിന്റെ സ്ഥാനമായ ഇന്നത്തെ ടെൽ എദ് ദുവീറിന്റെ(Tell ed-Duweir) ഉദ്ഖനനത്തിൽ, പുരാവസ്തുവിജ്ഞാനി ജെ.എൽ. സ്റ്റാർക്കിയാണ് മൺപാത്രക്കഷണങ്ങളിൽ (Ostraca) മഷി കൊണ്ടെഴുതിയ ഈ കത്തുകൾ 1935-ൽ കണ്ടെത്തിയത്. നഗരകവാടത്തിലെ കാവൽഅറയുടെ (Guard Room) നഷ്ടശിഷ്ടങ്ങളിലാണ് അവ കണ്ടുകിട്ടിയത്. ബാബിലോണിലെ പ്രാവാസത്തിനു മുൻപ് എബ്രായ ഭാഷ എഴുതാനുപയോഗിച്ചിരുന്ന പ്രാചീനലിപിയിലാണ് ഈ കത്തുകൾ എഴുതിയിരിക്കുന്നത്. ആകെ 18 കത്തുകളാണ് നിലവിലുള്ളത്.

രാജ്യാതിർത്തിയിൽ ലാച്ചിഷിനു വടക്കെവിടെയോ ഉള്ള നിരീക്ഷണനിലയങ്ങളിലൊന്നിന്റെ ചുമതലക്കാരനായിരുന്ന ഹോഷയ്യാ, ലാച്ചിഷിലെ തന്റെ മേലധികാരി യോവാഷിന് എഴുതിയ കുറിപ്പുകളാണ് ഈ കത്തുകൾ. ""അവിടത്തെ മുൻപിൽ ഈ ദാസൻ വെറുമൊരു നായ് മാത്രം"" എന്ന മട്ടിലുള്ള ഏറ്റുപറച്ചിലുകൾ, കത്തെഴുതിയ ആളും സ്വീകർത്താവും തമ്മിലുള്ള ബന്ധത്തിന്റെ സ്വഭാവം വ്യക്തമാക്കുന്നു. ബാബിലോണിന്റെ ആക്രമണഭീഷണിയുടെ പശ്ചാത്തലത്തിൽ ലാച്ചിഷ്, അസെക്കാ, എന്നീ നഗരങ്ങളിൽ നിന്നുള്ള 'പുകസൂചനകൾ' (Smoke Signals) ശ്രദ്ധിക്കാൻ ചുമതലപ്പെട്ടവനായിരുന്നു ഹോഷെയ്യാ എന്നു കരുതപ്പെടുന്നു. ഏറ്റവും പ്രസിദ്ധമായ നാലാമത്തെ കത്ത് അവസാനിക്കുന്നത് നിരാശയുടെ ഈ വാക്കുകളിലാണ്: "അസെക്കാ ഞങ്ങൾക്ക് കാണാനാകുന്നില്ല; അങ്ങു പറഞ്ഞതനുസരിച്ചുള്ള ലാച്ചിഷിന്റെ സൂചന കാത്തിരിക്കുകയാണു ഞങ്ങൾ". ബാബിലോണിന്റെ അധീനത്തിലാകാതെ യൂദയായിൽ അവശേഷിച്ചിരുന്ന മൂന്നു മതിലകനഗരങ്ങളിൽ (Fortified Cities) ഒന്നായ അസെക്കായുടെ പതനത്തിനു ശേഷവും, ലാച്ചിഷിന്റെ പതനത്തിനു തൊട്ടുമുൻപും അയച്ചതാകാം ഈ കത്തെന്നു കരുതപ്പെടുന്നു.

എബ്രായബൈബിളിലെ ജെറമിയായുടെ പുസ്തകത്തിൽ തെളിയുന്ന മത-രാഷ്ട്രീയ സാഹചര്യങ്ങൾ ഈ കത്തുകളിലും പ്രതിഫലിക്കുന്നു. ബിസി ഏഴാം നൂറ്റാണ്ടവസാനം (649-609) യൂദയാ ഭരിച്ച ജോസിയാ രാജാവ്, യെരുശലേമിലെ ദേവാലയം കേന്ദ്രീകരിച്ചുള്ള യഹോവപക്ഷ ധാർമ്മികതയെ ശക്തമായി പിന്തുണച്ചിരുന്നു. ജോസിയായുടെ നയങ്ങൾ യഹോവപക്ഷത്തെ ശക്തിപ്പെടുത്തിയെന്നതിന്റെ സൂചനകൾ ലാച്ചിഷ് കത്തുകളിൽ കാണാം. ഓരോ കത്തും തുടങ്ങുന്നത് "അങ്ങ് നല്ല വാർത്ത കേൾക്കാൻ യഹോവ ഇടയാക്കട്ടെ" എന്ന മട്ടിൽ, യഹോവീയമായ അഭിവാദനത്തോടെയാണ്. കത്തുകളിൽ ആകെയുള്ള 22 വ്യക്തിനാമങ്ങളിൽ 14 എണ്ണം യഹോവയുടെ പേരുൾക്കൊള്ളുന്നതാണ്: 'ഗെമര്യാഹു', 'യാസന്യാഹു' എന്നീ പേരുകളുടെ അവസാനഭാഗത്തെ 'യാഹു' യഹോവയെ സൂചിപ്പിക്കുന്നു. ഉത്തര ഇസ്രായേലിൽ നിന്നു കിട്ടിയ ബിസി എട്ടാം നൂറ്റാണ്ടിലെ സമരിയാ കളിമൺലിഖിതങ്ങളിലെ (Samaria Ostraca) പേരുകൾ ഈവിധമായിരുന്നില്ല. യഹോവപക്ഷം ഇഷ്ടപ്പെടാതിരുന്ന വൈദേശികമൂർത്തിയായ ബാലുമായി ബന്ധപ്പെട്ട പേരുകളായിരുന്നു അതിൽ അധികവും: 'അബിബാൽ' 'ബാൽസാക്കാർ' എന്നിങ്ങനെ.

ബാബിലോണിന്റെ ആക്രമണം അരങ്ങേറുമ്പോൾ യൂദയായിലെ രാജനീതിയിലെ വിവിധപക്ഷങ്ങളിൽ ജെറമിയായെപ്പോലുള്ള പ്രവാചകന്മാർ സക്രിയരായിരുന്നു എന്നതിന്റെ വ്യക്തമായ സൂചന എബ്രായബൈബിളിൽ ഉണ്ട്. സമാനമായ സൂചനകൾ ലാച്ചിഷ് കത്തുകളിലും കാണാം. വിദേശാക്രമണത്തിനിടെ ജനങ്ങളുടെ ആത്മവിശ്വാസം കുറയ്ക്കുന്നതായി കരുതപ്പെട്ട നിലപാടുകളെക്കുറിച്ചുള്ള പരാതി ചില കത്തുകളിലുണ്ട്. പ്രതിരോധം നിഷ്ഫലമണെന്നും ബാബിലോണിനു കീഴടങ്ങുകയല്ലാതെ വഴിയില്ലെന്നും വാദിച്ച ജെറമിയായുടെ പ്രവചനങ്ങൾ ജനങ്ങളുടെ മനോവീര്യം കുറക്കുന്നുവെന്ന ആരോപണത്തെ ബൈബിളിലെ ജെറമിയായുടെ പുസ്തകവും പരാമർശിക്കുന്നുണ്ട്. പ്രവാചകന്മാരെക്കുറിച്ച് ഈ കത്തുകൾ പറയുന്നുണ്ടെങ്കിലും ജെറമിയായെ പരാമർശിക്കുന്നുണ്ടോ എന്നു വ്യക്തമല്ല. ജെറമിയായെപ്പോലുള്ളവർ, ബാബിലോണിനെതിരെ ഈജിപ്തിനെ ആശ്രയിക്കുന്നതു നിഷ്ഫലമാണെന്നു വാദിച്ചിരുന്നെങ്കിലും യൂദയായുടെ രാഷ്ട്രീയനേതൃത്വം ഈജിപ്തിന്റെ പിന്തുണ തേടിയിരുന്നു എന്നതിന്റെ സൂചനയും ലാച്ചിഷ് കത്തുകളിലുണ്ട്.

യൂദയാരാജ്യത്തിന്റെ അന്ത്യനാളുകളിൽ നിന്നുള്ളതായി കൃത്യമായി കാലനിർണ്ണയം സാദ്ധ്യമായ രേഖകൾ എന്ന നിലയിൽ ലാച്ചിഷ് കത്തുകൾ ഏറെ പ്രാധാന്യമുള്ളവയാണ്. അതിലുപരി പുരാതന ഇസ്രായേലിന്റെ ചരിത്രത്തിലെ ഒരു ദുരന്തഘട്ടത്തിന്റെ സ്മരണിക എന്ന പ്രാധാന്യവും ഈ കത്തുകൾക്കുണ്ട്.


</doc>
<doc id="263025" url="https://ml.wikipedia.org/wiki?curid=263025" title="കലവ്">
കലവ്

കടവ് എന്നും കേളമരം എന്നും പേരുള്ള കലവ് 7 മീറ്ററോളം ഉയരം വയ്ക്കുന്ന ഒരു മരമാണ്. . 1600 മീറ്ററിനും 2000 മീറ്ററിനും ഇടയിലുള്ള നിത്യഹരിതവനങ്ങളിൽ കാണുന്നു.



</doc>
<doc id="263034" url="https://ml.wikipedia.org/wiki?curid=263034" title="തങ്കശ്ശേരി കോട്ട">
തങ്കശ്ശേരി കോട്ട

സുദീർഘമായ ചരിത്രമുള്ള കേരളത്തിലെ കോട്ടകളിൽ ഒന്നാണ് സെന്റ് തോമസ് കോട്ട എന്ന തങ്കശ്ശേരി കോട്ട. ഡച്ച് കോട്ടയുടെ ഇടിഞ്ഞു വീഴാറായ ചുമരുകൾ മാത്രമാണ് ഇപ്പോൾ അവശേഷിക്കുന്നത്. ഇപ്പോഴിത് കേന്ദ്ര പുരാവസ്തുവകുപ്പിന്റെ നിയന്ത്രണത്തിലാണ്.
1503 ൽ കൊല്ലവുമായി കച്ചവടം നടത്തുവാനുള്ള കൊല്ലം റാണിയുടെ അഭ്യർത്ഥനയോട് കൂടിയാണ് പോർട്ടുഗീസുകാർ കൊല്ലത്ത് എത്തുന്നത്. 1552 ൽ റൊഡ്രിഗ്സ് എന്ന പോർട്ടുഗീസ് ഉദ്യോഗസ്ഥൻ ഇവിടെ എത്തുകയും തങ്കശ്ശേരിയിലെ പണ്ടകശ്ശാല പുതുക്കി പണിയുവാനുള്ള അനുവാദം നേടിയെടുക്കുകയും ചെയ്തു. പക്ഷേ ഇതിന്റെ മറവിൽ അവർ ഒരു കോട്ടതന്നെ നിർമ്മിക്കുകയാണ് ചെയ്തത്. 
1659 ഡിസംബർ 29 ന് ഡച്ചുകാർ കൊല്ലത്ത് എത്തുകയും തങ്കശ്ശേരി കോട്ട പിടിച്ചടക്കുകയും തകർത്ത് തരിപ്പണമാക്കുകയും ചെയ്തു. 1669 ൽ ഡച്ചുകാർ തങ്കശ്ശേരികോട്ട പുനർ നിർമിച്ചു. 1741 ൽ മാർത്താണ്ഡവർമ്മ കുളച്ചൽ യുദ്ധത്തിൽ പരാജയപ്പെടുത്തിയതോടെ ഡച്ചുകാർ ഇവിടെനിന്നും പിന്മാറുകയും 1742 ൽ തങ്കശ്ശേരി കോട്ട, ഇംഗ്ലീഷ് ഈസ്റ്റിന്ത്യാകമ്പനിയുടെ ആധിപത്യത്തിലാവുകയും ചെയ്തു. 

തെക്കൻ കേരളത്തിലെ രാജാക്കന്മാരുമായി കരാർ ഉണ്ടാക്കാനായി നിയുക്തനായ ഡച്ച് ചീഫ് ഡയറക്ടർ ന്യൂഹാഫ് തങ്കശ്ശേരി കോട്ടയുടെ കേടുപാടുകൾ തീർക്കാൻ ശ്രമം നടത്തി. 1552-ൽ ഹെക്ടർ ഡിലാകാസയാണ് ഈ കോട്ട പണിതതെന്ന് ന്യൂഹാഫ് രേഖപ്പെടുത്തിയിട്ടുണ്ട്. 


</doc>
<doc id="263039" url="https://ml.wikipedia.org/wiki?curid=263039" title="കോവുണ്ണി നെടുങ്ങാടി">
കോവുണ്ണി നെടുങ്ങാടി

സംസ്കൃത പണ്ഡിതനും 'കേരളകൗമുദി' എന്ന മലയാള വ്യാകരണ കൃതിയുടെ രചയിതാവുമാണ് കോവുണ്ണി നെടുങ്ങാടി (30 ആഗസ്റ്റ് 1830 - 26 നവംബർ 1889). 
ബ്രിട്ടിഷ് മലബാർ ജില്ലയിലെ വള്ളുവനാട് താലൂക്കിൽ മുള്ളത്ത് രാരിച്ചൻവെള്ളോടിയുടെയും കുഞ്ചിക്കോവിലമ്മയുടെയും മകനായി 1830 ആഗസ്റ്റ് 30നു ജനിച്ചു. മദ്രാസ് പ്രസിഡൻസി കോളേജു്, കോഴിക്കോട്, തിരുവനന്തപുരം എന്നിവിടങ്ങളിൽ അദ്ധ്യാപകനായി ഔദ്യോഗിക ജീവിതമാരംഭിച്ച നെടുങ്ങാടി, പിന്നീട് അഭിഭാഷകവൃത്തിയിലേക്ക് തിരിഞ്ഞു. വടക്കൻ പറവൂരിലും ആലുവയിലും തിരുവനന്തപുരത്തും ജില്ലാ കോടതിയിൽ സർക്കാർ വക്കീലായിരുന്നു. കൊല്ലം 1055-ൽ തിരുവിതാംകൂർ സർക്കാർ ജോലിയിൽനിന്നും പിരിഞ്ഞതിനുശേഷം കവളപ്പാറയിൽ സംസ്കൃതാദ്ധ്യാപകനായി.

സംസ്കൃതത്തിലെ പാണിനീസൂത്രങ്ങൾ, തമിഴിലെ നന്നൂൽ, മലയാളത്തിലെ പരമ്പരാഗതഭാഷാരയോഗങ്ങൾ ഇവയെ ഏകോപിച്ച് തയ്യാറാക്കിയ കേരളകൗമുദി വ്യാകരണത്തിന്റെ രചന 1875 ൽ പൂർത്തിയാക്കി. കൂനമ്മാവിലെ അച്ചുകൂടത്തിലാണിത് അച്ചടിച്ചത്. 550 പ്രതികളായിരുന്നു ആദ്യം അച്ചടിച്ചത്. 1930 ൽ രണ്ടാം പതിപ്പിറങ്ങി. ഇത് കോഴിക്കോട് രാമകൃഷ്ണ അച്ചുകൂടത്തിലാണ് അച്ചടിച്ചത്.1 ക 4 അണയായിരുന്നു വില. രണ്ടാമത് ഇറങ്ങിയ 300 പ്രതികൾ മുന്നൂറു രൂപയ്ക്ക് തിരുവിതാംകൂർ സർക്കാർ വിലയ്ക്ക് വാങ്ങി. 




</doc>
<doc id="263065" url="https://ml.wikipedia.org/wiki?curid=263065" title="ശ്രീലത">
ശ്രീലത

കേരളത്തിലെ പ്രശസ്തയായ ഒരു ചലച്ചിത്ര, ടി.വി അഭിനേത്രിയും ഗായികയുമാണ് ശ്രീലത എന്ന ശ്രീലത നമ്പൂതിരി. ഇരുനൂറോളം ചിത്രങ്ങളിൽ ഇവർ അഭിനയിച്ചിട്ടുണ്ട്. 60-കളിൽ നിരവധി ഗാനങ്ങൾ ഇവർ പാടിയിട്ടുണ്ട്. വളരെക്കാലം ചലച്ചിത്ര രംഗത്തു നിന്ന് വിട്ട് നിന്ന ഇവർ അടുത്തകാലത്തായി വീണ്ടും സിനിമയിൽ സജീവമായി പ്രവർത്തിച്ചുവരുന്നു.

ആലപ്പുഴ ജില്ലയിലെ ഹരിപ്പാട് കരുവാറ്റയിൽ പട്ടാളക്കാരനായിരുന്ന ബാലകൃഷ്ണൻ നായരുടേയും സംഗീത അദ്ധ്യാപകയായിരുന്ന കമലമ്മയുടേയും മകളായി ജനിച്ചു. ആദ്യകാല നാമം വസന്ത എന്നായിരുന്നു. പഴയകാല നടിയായ കുമാരി തങ്കം ബാലകൃഷ്ണൻ നായരുടെ സഹോദരിയായിരുന്നു.

വസന്തക്ക് നാലു സഹോദരന്മാർ ഉണ്ടായി. പ്രാഥമിക വിദ്യാഭ്യാസം ആലപ്പുഴ ഹരിപ്പാട്ടുള്ള സർക്കാർ ഹൈസ്കൂളിലായിരുന്നു. സ്കൂൾ വിദ്യാഭ്യാസ കാലത്ത് അറിയപ്പെടുന്ന കായികതാാരമായിരുന്നു വസന്ത. രണ്ട് തവണ സംസ്ഥാന തല ഹൈജമ്പ് മത്സരത്തിൽ രണ്ടാം സ്ഥാനം കരസ്ഥമാക്കിട്ടുണ്ട്. ഏഴാം ക്ലാസിൽ പഠിക്കുമ്പോൾ കെ.പി.എ.സി. യിൽ അംഗമാകുകയും നാടകങ്ങൾക്കായി പാട്ടുപാടുകയും ചെയ്തിട്ടുണ്ട്. തുടർന്ന് 9-ആം തരത്തിൽ പഠിക്കുമ്പോൾ തോപ്പിൽ ഭാസിയുടെ നാടകത്തിൽ അഭിനയിച്ചു. നാടകാഭിനയം തുടർന്നതിനാൽ പഠനം പാതിവഴിയിൽ നിന്നു പോയി. എങ്കിലും ദക്ഷിണാമുർത്തിയുടെ കീഴിൽ സംഗീതം അഭ്യസിക്കാൻ ആരംഭിച്ചു.

1979-ൽ കാലടി നമ്പൂതിരി എന്നറിയപ്പെടുന്ന ഡോ. എം.കെ. പരമേശ്വരൻ നമ്പൂതിരിയെ വിവാഹം കഴിച്ചു. അദ്ദേഹം ഒരു നടനും ആയുർവേദ വൈദ്യനുമായിരുന്നു. അവർ ഒന്നിച്ചഭിനയിച്ച പാപത്തിനു മരണമില്ല എന്ന സിനിമക്ക് ശേഷം ശീലത സിനിമയിൽ നിന്ന് വിരമിച്ചു. ശേഷം തൃശൂരിലെ കുന്നംകുളത്ത് ജീവിതമാരംഭിച്ചു. വിവാഹത്തിനുശേഷം ബ്രാഹ്മണമതം സ്വീകരിച്ച ശ്രീലത അന്തർജനം ആയിത്തീർന്നു. ഇവർക്ക് വൈശാഖ് എന്ന മകനും ഗംഗ എന്ന മകളും ഉണ്ട്. കാലടി നമ്പൂതിരി 2005-ൽ മരിച്ച ശേഷം ശ്രീലത വീണ്ടും സിനിമപ്രവർത്തനത്തിലേക്ക് വരികയുണ്ടായി. പതാക എന്ന സിനിമയിലൂടെയായിരുന്നു അത്. തുടർന്ന് നിരവധി വേഷങ്ങളിൽ അവർ അഭിനയിക്കുകയും ഇടയ്ക്ക് ടെലിവിഷൻ പരമ്പരകളിൽ പ്രത്യക്ഷപ്പെടുകയും ചെയ്തു. . ഇപ്പോൾ തിരുവനന്തപുരത്ത് സ്ഥിരതാമസമാക്കിയിരിക്കുന്നു. 



</doc>
<doc id="263095" url="https://ml.wikipedia.org/wiki?curid=263095" title="അഗമ്യഗമന വിരക്തി">
അഗമ്യഗമന വിരക്തി

അടുത്ത ബന്ധുക്കൾ തമ്മിലുള്ള ലൈംഗിക ബന്ധത്തോടുള്ള വെറുപ്പാണ് അഗമ്യഗമന വിരക്തി അഥവാ ഇൻസെസ്റ്റ് ടാബൂ (incest taboo). ചില മതങ്ങൾക്ക് അടുത്ത ബന്ധുക്കൾ തമ്മിലുള്ള വിവാഹബന്ധങ്ങളെക്കുറിച്ച് ചില നിയമങ്ങളുണ്ട്. ആ മതങ്ങളിൽ ഉള്ളവർക്ക് പൊതുവെ ഉണ്ടാവുന്ന ഒരു സംശയമാണ്, ഈ മതത്തിൽ വിശ്വസിക്കാത്തവർക്ക് ഇമ്മാതിരി കാര്യങ്ങൾ അനുവദനീയമല്ലേ എന്ന് . ഇത് കേവലം മതപരമായ വിലക്കല്ല ഒരോ സംസ്കാരത്തിനും ഇക്കാര്യത്തിൽ വ്യക്തമായ ചില നിയമങ്ങളുണ്ട്. ഉദാഹരണത്തിന് കേരളസംസ്കാരത്തിൽ അച്ഛ്റെ സഹോദരന്റെ മക്കൾ, അമ്മയുടെ സഹോദരിയുടെ മക്കൾ എന്നിവരെ സഹോദരഗണത്തിലാണ് കൂട്ടിയിരിക്കുന്നത്. ഇവർ തമ്മിലുള്ള വിവാഹ/ലൈംഗിക ബന്ധം മലയാളി സംസ്കാരത്തിൽ നിഷിദ്ധമാണ്. പക്ഷേ ചില മതവിഭാങ്ങളിൽ പെട്ടവർ ഇമ്മാതിരി വിവാഹബന്ധങ്ങൾ അനുവദനീയമാണ് തമിഴ്‌ നാട്ടിൽ പെങ്ങളുടെ മകളെ വിവാഹം ചെയ്യാൻ സമൂഹം അനുവദിക്കുന്നുണ്ട്.അതായതു മുറൈ മാമൻ എന്ന് പറയും.


</doc>
<doc id="263099" url="https://ml.wikipedia.org/wiki?curid=263099" title="ജീവ് മിൽഖാ സിംഗ്">
ജീവ് മിൽഖാ സിംഗ്

ജീവ് മിൽഖാ സിംഗ് പ്രശസ്ത ഇന്ത്യൻ കായിക താരം മിൽഖാ സിങിന്റെ മകനും പ്രൊഫഷണൽ ഗോൾഫ് കളിക്കാരനുമാണ്. 1971 ഡിസംബർ 15-നു ചണ്ഡീഗഢിൽ ജനിച്ചു. ഉപരിപഠനം യുണൈറ്റഡ് സ്റ്റേറ്റ്സിൽ പൂർത്തിയാക്കി. ഇന്ത്യയിലേ ഏറ്റവും മികച്ച ഗോൾഫ് കളിക്കാരനായി കണക്കാക്കപ്പെടുന്നു.



</doc>
<doc id="263101" url="https://ml.wikipedia.org/wiki?curid=263101" title="നീർജ ഭാനോട്ട്">
നീർജ ഭാനോട്ട്

നീർജ ഭാനോട്ട് (1963 സെപ്തബർ 07 - 1986 സെപ്തംബർ 05)) പാൻ ആം വിമാനത്തിലെ ജോലിക്കാരിയായിരിക്കുമ്പോൾ തീവ്രവാദികൾ തട്ടികൊണ്ടുപോയ വിമാനത്തിൽ നിന്ന് യാത്രക്കാരെ രക്ഷിക്കുന്നതിനിടയിൽ രക്തസാക്ഷിത്വം വരിച്ച ധീരവനിതയാണ്. ഇവരുടെ ജീവിതം ആസ്പദമാക്കി 2016-ൽ 'നീർജ' എന്ന പേരിൽ ഒരു ചിത്രം പുറത്തിറങ്ങിയിരുന്നു.

1963 സെപ്റ്റംബർ 07 ന് മുംബൈയിൽ മാധ്യമപ്രവർത്തകനായിരുന്ന ഹരീഷ് ഭാനോട്ടിന്റേയും രമ ഭാനോട്ടിന്റേയും മകളായി ചാണ്ഡിഗഡിൽ ജനിച്ചു. സേക്രഡ് ഹാർട്ട് സീനിയർ സെക്കണ്ടറി സ്കൂൾ - ചാണ്ഡിഗഡ്, ബോംബെ സ്കോട്ടീഷ് സ്കൂൾ - മുംബൈ, സെന്റ് സേവ്യർസ് കോളേജ് - മുംബൈ എന്നിവിടങ്ങളിലായിരുന്നു വിദ്യഭ്യാസം. 

1985 മാർച്ചിൽ വിവാഹം കഴിഞ്ഞ് ഗൾഫിൽ ജോലി ചെയ്യുന്ന ഭർത്താവിന്റെയടുത്തേക്ക് വന്ന നീർജ ഭാനോട്ട് സ്തീധന വിഷയത്തിലുള്ള സമർദ്ദം കാരണം രണ്ട് മാസത്തിനുള്ളിൽ തന്നെ മുംബൈയിൽ മാതാപിതാക്കളുടെയടുത്തേക്ക് തിരിച്ചെത്തി. അതിനുശേഷം ഫ്ലൈറ്റ് അറ്റൻഡന്റ് ജോലിക്കായി പാൻ ആം ൽ അപേക്ഷിക്കുകയും ചെയ്തു. തിരഞ്ഞെടുക്കപ്പെട്ടതിനുശേഷം മിയാമിയിലേക്ക് പരിശീലനത്തിനായി പോയ നീർജ ഭാനോട്ട് പേർസർ (purser) ആയാണ് തിരിച്ചുവന്നത്. 

1986 സെപ്റ്റംബർ 5 ന് മുമ്പൈയിൽ നിന്ന് കറാച്ചിയിലേക്കു തിരിച്ച പാൻ ആം ഫ്ളൈറ്റ് 73, കറാച്ചിയിൽ നിന്നും ഫ്രാങ്ക്ഫർട്ട് വഴി ന്യൂയോർക്കിലേക്കു പോകാൻ ടാർമാർക്കിൽ ഒരുങ്ങി നിൽക്കുമ്പോഴാണ് എയർപോർട്ട് ഗാർഡിന്റെ വേഷം ധരിച്ചെത്തിയ ആയുധധാരികളായ നാലു തീവ്രവാദികൾ വിമാനം റാഞ്ചിയത്. ലിബിയയിൽ നിന്നുള്ള അബു നിദാൽ ഓർഗനൈസേഷനിലെ തീവ്രവാദികളാണ് വിമാനം റാഞ്ചിയത്. വീമാനം റാഞ്ചിയതിന്റെ സൂചന നൽകുന്ന ബട്ടൺ നീർജ ഭനോട്ട് അമർത്തി കോക്‌പിറ്റ് ജോലിക്കാരെ വിവരം അറിയിച്ചു. പൈലറ്റ്, സഹ പൈലറ്റ്, ഫ്ലൈറ്റ് എഞ്ചിനീയർ തുടങ്ങിയവർ വീമാനത്തിൽ നിന്ന് ഉടനെ രക്ഷപ്പെടുകയും പിന്നെ വീമാനത്തിൽ സീനിയറായിരുന്ന നിർജ ഭാനോട്ട് വീമാനത്തിന്റെ ഉത്തരവാദിത്തം ഏറ്റെടുത്തു.

അമേരിക്കക്കാരനെന്ന് വ്യക്തമാക്കിയ ഒരു അമേരിക്കക്കാരനെ തീവ്രവാദികൾ വെടിവെച്ച് കൊന്നു. അമേരിക്കക്കാരായ മറ്റ് യാത്രക്കാരെ തിരിച്ചറിയുന്നതിനായി നീർജ ഭാനോട്ടിനോട് എല്ല്ലാവരുടേയും പാസ്പോർട്ട് വാങ്ങിതരാൻ തീവ്രവാദികൾ ആവശ്യപ്പെട്ടു. നീർജയും കൂടെയുള്ള മറ്റ് വിമാനജോലിക്കാരും കൂടി 19 അമേരിക്കൻ പാസ്‌പോർട്ടുകൾ (18 യാത്രക്കാർ + 1 ജോലി ചെയ്യുന്നയാൾ) സീറ്റിന്റെയടിയിലും മാലിന്യപാത്രത്തിലുമായി ഒളിപ്പിച്ചു.

17 മണിക്കൂർ നീണ്ടുനിന്ന റാഞ്ചലിനുശേഷം തീവ്രവാദികൾ വെടിവെയ്പ്പ് തുടങ്ങുകയും സ്പോടനം നടത്തുകയും ചെയ്തു. നീർജ ഭാനോട്ട് എമർജൻസി വാതിൽ തുറക്കുകയും കുറെ പേരെ രക്ഷപ്പെടാൻ സഹായിക്കുകയും ചെയ്തു. മൂന്ന് കുട്ടികൾക്ക് വെടിയേൽക്കാതെ മറയായി നിന്നുകൊണ്ട് തീവ്രവാദികളുടെ വെടിയേറ്റ് അവർ രക്തസാക്ഷിയായി. തന്റെ 23-ആം പിറന്നാളിന് രണ്ടുദിവസം മാത്രം മുമ്പാണ് ഈ ധീരകൃത്യം അവർ ചെയ്തത്. മൃതദേഹം തുടർന്ന് നാട്ടിലെത്തിച്ച് പൂർണ ഔദ്യോഗികബഹുമതികളോടെ സംസ്കരിച്ചു.

"റാഞ്ചലിലെ നായിക" (the heroine of the hijack) ആയി ലോകമെങ്ങും അംഗീകരിച്ചു. സമാധാനസമയത്ത് ധീരതയ്ക്ക് ഇന്ത്യ നൽകുന്ന ഏറ്റവും വലിയ അവാർഡായ അശോക് ചക്ര നൽകി ആദരിച്ചു. ഇന്ത്യയിൽ ഈ ബഹുമതി ലഭിക്കുന്ന ഏറ്റവും പ്രായം കുറഞ്ഞ വ്യക്തിയായി മാറി നീർജ ഭാനോട്ട്. 2004ൽ തപാൽ വകുപ്പ് നീർജയുടെ ചിത്രമുള്ള സ്റ്റാമ്പ് പുറത്തിറക്കി. യു എസ് സർക്കാർ ജസ്റ്റില് ഫോർ ക്രൈം അവാർഡ് സമർപ്പിച്ചു. 

നീർജ ഭാനോട്ടിന് ലഭിച്ച ഇൻഷുറൻസ് തുകയും പാൻ ആം നൽകിയ തുകയും (ഇൻഷുറൻസ് തുകയുടെയത്ര തന്നെ) ചേർത്ത് നീർജ ഭാനോട്ടിന്റെ മാതാ-പിതാക്കൾ നീർജ ഭാനോട്ട് പാൻ ആം ട്രസ്റ്റ് രൂപം നൽകി. ട്രസ്റ്റ് എല്ലാവർഷവും രണ്ട് അവാർഡുകൾ നൽകുന്നുണ്ട്, ലോകമാകെയുള്ള മികച്ച എയർലൈൻ ക്രുവിനും മറ്റൊന്ന് സ്ത്രീധനത്തിനും മറ്റ് സാമൂഹിക പ്രശ്നങ്ങളിലും സ്തീകളെ സഹായിക്കുന്ന ഒരു ഇന്ത്യൻ സ്തീക്ക്. ഒരു ട്രോഫിയും 1,50,000 രൂപയും അടങ്ങുന്നതാണ് അവാർഡ്. 

അമേരിക്കയിലെ കൊളംബിയ ഡിസ്ട്രികിലെ യുണറ്റൈഡ് സ്റ്റേറ്റ്സ് അറ്റോർണിയുടെ ഓഫിസിൽ ആനുവൽ ക്രൈം വീക്കിനോട് ചേർന്ന് ജസ്റ്റീസ് ഫോർ ക്രൈംസ് അവാർഡ് നീർജ ഭനോട്ടിന് മരണശേഷം 2005 ൽ നൽകുകയും സഹോദരൻ അനീഷ് ഏറ്റുവാങ്ങുകയും ചെയ്തു. 2006 - ൽ യു.എസ് ഡിപ്പാർട്ട്മെന്റ് ഓഫ് ജസ്റ്റീസ് നീർജയ്ക്കും വീമാനത്തിലുണ്ടായിരുന്ന ബാക്കിയുള്ള അറ്റൻഡുമാർക്കും പാൻ ആം ഫ്ലൈറ്റിലെ പാകിസ്താനിലെ ഡയറക്ടർക്കും ധീരതയ്ക്കുള്ള പ്രത്യേക (the Special Courage award) സമ്മാനിക്കുകയുണ്ടായി.

മുമ്പൈയിലെ ഗാഡ്‌കോപ്പർ(കിഴക്ക്) പ്രാന്തപ്രദേശത്തുള്ള ഒരു കവല നീർജ ഭാനോട്ട് ചൗക്ക് എന്ന് 1990 ൽ മുമ്പൈ മുൻസിപ്പൽ കോർപ്പൊറേഷൻ നാമകരണം ചെയ്തു. ചടങ്ങ് അമിതാഭ് ബച്ചനാണ് ഉദ്ഘാടനം ചെയ്തത്.

2010 ഫെബ്രുവരി 18 ന് ന്യു ഡൽഹിയിൽ വെച്ച് ഇന്ത്യൻ വ്യോമയാന യാത്രയുടെ നൂറു വർഷം ആഘോഷിക്കുന്ന ചടങ്ങിൽ വെച്ച് വ്യോമയാനമന്ത്രാലയം നീർജ ഭാനോട്ടിനെ ഭരണശേഷം ആദരിക്കുകയുണ്ടായി.

നീർജ ഭാനോട്ടിന്റെ ജീവിതകഥ ആസ്പദമാക്കി 2016-ൽ രാം മാധ്വാനി സംവിധാനം ചെയ്ത ഹിന്ദി ചലച്ചിത്രമായിരുന്നു 'നീർജ'. ചിത്രത്തിൽ സോനം കപൂറാണ് നീർജയായി അഭിനയിച്ചത്. 20 കോടി രൂപ മുടക്കി നിർമ്മിച്ച ഈ ചിത്രം 2016 ഫെബ്രുവരി 19-ന് പുറത്തിറങ്ങി. ബോക്സ് ഓഫീസിൽ 135 കോടി ചിത്രം കരസ്ഥമാക്കി. 

അബു നിദാൽ സംഘടനയുടെ തീവ്രവാദികളെന്ന് കരുതപ്പെടുന്നവരെ പാകിസ്താനിൽ വെച്ച് പിടിക്കുകയും വിചാരണചെയ്യുകയും 1988 ൽ വധശിക്ഷ പ്രഖ്യാപിക്കുകയും ചെയ്തു. പിന്നീട് വധശിക്ഷ ജീവപരന്ത്യം ശിക്ഷയായി കുറയ്ക്കുകയും ചെയ്തു. യാത്രക്കാരെ വെടി വെച്ച് സയിദ് ഹസൻ അബ്ദ് അൽ ലതീഫ് മസൂദ് അൽ സഫറിനി എന്ന തീവ്രവാദിയെ പാകിസ്താൻ ജയിലിൽ നിന്ന് വിട്ടയച്ചതിനുശേഷം ബാങ്കോക്കിൽ നിന്ന് എഫ്.ബി.ഐ പിടിക്കുകയും അമേരിക്കയിലെ കോളറഡോ ജയിലിൽ 160 വർഷത്തെ തടവിന് ശിക്ഷിക്കുകയും ചെയ്തു. പാകിസ്താനിലെ റാവർപിണ്ടിയിലെ അദ്യാല ജയിലിൽ നിന്ന് ബാക്കിയുള്ള നാല് പേരെ 2008 ജനുവരിൽ വിട്ടയച്ചു. അവരുടെ തലയ്ക്ക് 5 മില്ല്യൺ ഡോളർ ഇനാം എഫ്.ബി.ഐ പ്രഖ്യാപിച്ചിട്ടുണ്ട്.

ഹിന്ദുസ്ഥാൻ ടൈംസിൽ 30 വർഷത്തോളം പത്രപ്രവർത്തകനായിരുന്ന ഹരീഷ് ഭാനോട്ടിന്റേയും രമ ഭാനോട്ടിന്റേയും മകളാണ് നീർജ ഭാനോട്ട്. അഖിൽ, അനീഷ് എന്നീ രണ്ട് സഹോദരങ്ങളുമുണ്ട്. നീർജയുടെ അച്ഛൻ ഹരീഷ് ഭാനോട്ട് 2007 ഡിസംബർ 31-ന് അന്തരിച്ചു; അമ്മ രമ ഭാനോട്ട് 2015 ഡിസംബർ 5-നും. 



</doc>
<doc id="263106" url="https://ml.wikipedia.org/wiki?curid=263106" title="രാഗിണി (ചലച്ചിത്രം)">
രാഗിണി (ചലച്ചിത്രം)

രവിമൂവീസിന്റെ ബാനറിൽ കെ.എൻ. മൂർത്തി നിർമിച്ച മലയാളചലച്ചിത്രമാണ് രാഗിണി. തിരുവിതാംകൂർഭാഗത്ത് ജ്യോതി പിക്ചേഴ്സും കൊച്ചി-മലബാർ പ്രദേശത്ത് ശക്തി ഫിലിംസുമാണ് ചിത്രം വിതരണം ചെയ്തത്. 1968 സെപ്റ്റംബർ 13-ന് ഈ ചിത്രം കേരളത്തിൽ പ്രദർശനം തുടങ്ങി.





</doc>
<doc id="263107" url="https://ml.wikipedia.org/wiki?curid=263107" title="പിത്താശയം">
പിത്താശയം

നട്ടെല്ലുള്ള ജീവികളിൽ പിത്തരസം ശേഖരിച്ചുവെച്ച് ആവശ്യാനുസരണം ക്രമാനുഗതമായി ചെറുകുടലിലേക്കു് കടത്തിവിടുന്ന ചെറിയ ഒരു അവയവമാണു് പിത്താശയം അഥവാ പിത്തരസാശയം (Gallbladder). മനുഷ്യരിൽ ശസ്ത്രക്രിയ വഴി ഈ അവയവം പലപ്പോഴും നീക്കം ചെയ്യേണ്ടി വരാറുണ്ടു്. കോളെസിസ്റ്റക്ടമി എന്നറിയപ്പെടുന്ന ഈ ശസ്ത്രക്രിയ താരതമ്യേന ഗുരുതരമായ ദൂഷ്യഫലങ്ങൾ ഉണ്ടാക്കാറില്ല.


</doc>
<doc id="263119" url="https://ml.wikipedia.org/wiki?curid=263119" title="കാഴ്ച ചലച്ചിത്ര വേദി">
കാഴ്ച ചലച്ചിത്ര വേദി

കേരളത്തിലെ ഒരു ചലച്ചിത്രക്കൂട്ടായ്മയാണ് കാഴ്ച ചലച്ചിത്രവേദി.

2001 ൽ തിരുവനന്തപുരം ജില്ലയിലെ നെയ്യാറ്റിൻകര താലൂക്കിൽ ചലചിത്ര സ്നേഹികളായ ഒരു കൂട്ടം യുവാക്കളുടെ കൂട്ടായ്മയായി ആരംഭിച്ചു. കലാമൂല്യമുള്ള ചലചിത്രങ്ങൾ ജനപങ്കാളിത്തത്തോടെ നിർമ്മിക്കുകയും ചെയ്യുക എന്നതായിരുന്നു കാഴ്ച ചലചിത്ര വേദിയുടെ ലക്ഷ്യം.
ചലചിത്ര തൽപരരായ ജനങ്ങളിൽ നിന്നും സാമ്പത്തിക സഹായം സ്വീകരിച്ചുകൊണ്ട് 2001 ജൂണിൽ അതിശയലോകം/The wonder world എന്ന ഹ്രസ്വചിത്രം നിർമിച്ചു. സനൽ കുമാർ ശശിധരൻ രചനയും സംവിധാനവും നിർവഹിച്ച അതിശയലോകത്തിന് ക്യാമറ കൈകാര്യം ചെയ്തത് ഛായാഗ്രഹകനായ സണ്ണി ജോസഫും എഡിറ്റിങ്ങ് നിർവഹിച്ചത് ബീന പോളും ആയിരുന്നു. 2003 ൽ തിരുവനന്തപുരത്തു വെച്ചു നടന്ന അന്തർദ്ദേശീയ വിഡിയോ ഫെസ്റ്റിവലിന്റെ മൽസരവിഭാഗത്തിൽ അതിശയലോകം പ്രദർശിപ്പിച്ചു.

2008 ൽ കാഴ്ച ചലചിത്ര വേദി നിർമിച്ച പരോൾ മലയാളം ബ്ലോഗിൽ നിന്നും പിറവിയെടുത്ത ആദ്യ ചലചിത്രം എന്ന നിലയിൽ ശ്രദ്ധിക്കപ്പെട്ടു.
2012 ൽ കാഴ്ചചലച്ചിത്രവേദി നിർമിച്ച ഫ്രോഗ് എന്ന ഹ്രസ്വചിത്രം വിവിധ അന്താരാഷ്ട്ര ഹ്രസ്വചിത്ര മേളകളിൽ പങ്കെടുക്കുകയും ചലചിത്ര അക്കാഡമിയുടെ 3 കേരളാ സ്റ്റേറ്റ് ടെലിവിഷൻ അവാർഡുകൾ നേടുകയും ചെയ്തു.


</doc>
<doc id="263125" url="https://ml.wikipedia.org/wiki?curid=263125" title="സരസ്വതി വിദ്യാനികേതൻ സ്കൂൾ, കുന്നുകര">
സരസ്വതി വിദ്യാനികേതൻ സ്കൂൾ, കുന്നുകര

സരസ്വതി വിദ്യാനികേതൻ സ്കൂൾ കുന്നുകര,ഭാരതീയ വിദ്യാനികേതനു കീഴിൽ പ്രവർത്തിക്കുന്ന ഒരു വിദ്യാലയം ആണ്.കുന്നുകര തണൽ ഗ്രാമസേവാ വേദിയുടെ മേൽ നോട്ടത്തിൽ ആണ് ഈ സ്ഥാപനം പ്രവര്ത്തികുന്നത്.

</doc>
<doc id="263129" url="https://ml.wikipedia.org/wiki?curid=263129" title="ഹൈഡ്രോളിക്സ്">
ഹൈഡ്രോളിക്സ്

ദ്രാവകങ്ങളുടെ മെക്കാനിക്കൽ സവിശേഷതകളെക്കുറിച്ചുള്ള പഠനമാണ് ഹൈഡ്രോളിക്സ്. 


</doc>
<doc id="263136" url="https://ml.wikipedia.org/wiki?curid=263136" title="സൈക്കോട്രിയ ബിംബിയെൻസിസ്">
സൈക്കോട്രിയ ബിംബിയെൻസിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ബിംബിയെൻസിസ് - Psychotria bimbiensis. ഇത് കാമറൂണിൽ തദ്ദേശീയമായി കാണപ്പെടുന്നു. ഈ സസ്യം സ്വാഭാവികമായി ഉഷ്ണമേഖലയിലേയും മിതോഷ്‌ണമേഖലയിലെയും താഴ്‌വരകളിലുമാണ് കാണപ്പെടുന്നത്. ഇന്നിവ ആവാസവ്യവസ്ഥയിൽ ഗുരുതരമായ വംശനാശം നേരിടുന്നു.



</doc>
<doc id="263139" url="https://ml.wikipedia.org/wiki?curid=263139" title="സൈക്കോട്രിയ ബ്രിയോണികോള">
സൈക്കോട്രിയ ബ്രിയോണികോള

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ബ്രിയോണികോള - Psychotria bryonicola. ഇത് ജമൈക്കയിൽ തദ്ദേശീയമായി കാണപ്പെടുന്നു. ആവാസവ്യവസ്ഥയിൽ ഈ സസ്യം ഗുരുതരമായ വംശനാശം നേരിടുന്നു.



</doc>
<doc id="263144" url="https://ml.wikipedia.org/wiki?curid=263144" title="പിതാവും കന്യകയും">
പിതാവും കന്യകയും

ഇന്ദു മേനോന്റെ പിതാവും കന്യകയും എന്ന കഥയെ ആസ്പദമാക്കി രൂപേഷ് പോൾ, എൻ.കെ. സജീവ് എന്നിവർ സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് പിതാവും കന്യകയും. എം.ജി. ശശി, കൃപ, കലിംഗ ശശി എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു.

കൂട്ടുകാരിയുടെ പിതാവിനെ പ്രണയിച്ച് സ്വന്തം ജീവിതത്തിലേക്ക്‌ ആകർഷിക്കുന്ന പ്‌ളസ്‌ടു വിദ്യാർത്ഥിനിയുടെ കഥയാണ് ചിത്രത്തിന്റെ പ്രമേയം. അടയാളങ്ങൾ എന്ന ചിത്രത്തിന്റെ സംവിധായകനായ എം.ജി. ശശിയാണ് പിതാവിനെ അവതരിപ്പിക്കുന്നത്, കൃപ പ്ലസ്ടുക്കാരിയുടെ വേഷവും അവതരിപ്പിക്കുന്നു.



2010 മേയ് 17-ന് കാൻ ഫിലിം ഫെസ്റ്റിവലിൽ മാർക്ക് ഡ്യൂ വിഭാഗത്തിൽ പ്രദർശിപ്പിക്കാൻ അനുമതി ലഭിച്ചിരുന്നു.



</doc>
<doc id="263146" url="https://ml.wikipedia.org/wiki?curid=263146" title="ഷോൺ റെന്വാ">
ഷോൺ റെന്വാ

പ്രസിദ്ധനായ ഫ്രഞ്ച് ചലച്ചിത്ര സംവിധായകൻ ആണ് ഷോൺ റെന്വാ. മാനവികതാ വാദവും നാച്വറലിസത്തിന്റെ തന്ത്രങ്ങളുമാണ് ചിത്രങ്ങളുടെ മുഖമുദ്ര. ബൗദു സേവ്ഡ് ഫ്രം ഡ്രൗണിങ് (1932), ദ ഗ്രാന്റ് ഇല്യൂഷൻ (1937), ദ റൂൾസ് ഓഫ് ദ ഗെയിം (1939) എന്നിവ പ്രധാന സിനിമകൾ.





</doc>
<doc id="263156" url="https://ml.wikipedia.org/wiki?curid=263156" title="തിരിച്ചടി">
തിരിച്ചടി

എക്സെൽ പ്രൊഡക്ഷൻസിനു വേണ്ടി എം. കുഞ്ചാക്കോ സംവിധാനം ചെയ്തു നിർമിച്ച മലയാളചലച്ചിത്രമാണ് തിരിച്ചടി. ആലപ്പുഴ ഉദയാസ്റ്റുഡിയോയിൽ നിർമിച്ച ഈ ചിത്രത്തിന്റെ വിതരണം എക്സെൽ പ്രൊഡക്ഷൻസിനു തന്നെയായിരുന്നു. പ്രേം നസീർ ഇരട്ടവേഷത്തിൽ അഭിനയിച്ച ഈ ചിത്രം 1968 മാർച്ച് 8-ന് കേരളത്തിൽ പ്രദർശനം തുടങ്ങി.





</doc>
<doc id="263163" url="https://ml.wikipedia.org/wiki?curid=263163" title="രാസായുധ നിരോധന സംഘടന">
രാസായുധ നിരോധന സംഘടന

രാസായുധങ്ങളുടെ നിയന്ത്രണവും നിരോധനവും ലക്ഷ്യമാക്കി നെതർലന്റ്സിലെ ഹേഗ് ആസ്ഥാനമായി പ്രവർത്തിയ്ക്കുന്ന ഒരു അന്താരാഷ്ട്ര സംഘടനയാണ് രാസായുധ നിരോധന സംഘടന അഥവാ ഒ.പി.സി.ഡബ്ല്യു ("The Organisation for the Prohibition of Chemical Weapons (OPCW))". 1997 ഏപ്രിൽ28 നാണ് ഈ സംഘടന സ്ഥാപിതമായത്. അംഗരാജ്യങ്ങളിലെ രാസായുധങ്ങളുടെ നിർമ്മാർജ്ജനം സംബന്ധിച്ച പ്രഖ്യാപനങ്ങൾക്കും, ഇതുമായി ബന്ധപ്പെട്ട സ്ഥലപരിശോധനകൾക്കും ഈ സംഘടന നേതൃത്വം നൽകിവരുന്നു.
2013 ലെ സമാധാനത്തിനുള്ള നോബൽ പുരസ്ക്കാരം രാസായുധ നിരോധന സംഘടനയ്ക്ക് നൽകുകയുണ്ടായി.



</doc>
<doc id="263173" url="https://ml.wikipedia.org/wiki?curid=263173" title="സ്കോട്ട് കാർപെന്റർ">
സ്കോട്ട് കാർപെന്റർ

ഭൂമിയെ വലം വയ്ച്ച രണ്ടാമത്തെ അമേരിക്കൻ ബഹിരാകാശ യാത്രികനാണ് സ്കോട്ട് കാർപെന്റർ (ജനനം: മേയ് 1, 1925 – മരണം: ഒക്ടോബർ 10, 2013).


</doc>
<doc id="263177" url="https://ml.wikipedia.org/wiki?curid=263177" title="റാംസർ ഉടമ്പടി">
റാംസർ ഉടമ്പടി

തണ്ണീർത്തടങ്ങളുടെയും തണ്ണീർത്തട വിഭവങ്ങളുടെയും സംരക്ഷണത്തിനുംവിവേകപൂർവമായ വിനിയോഗത്തിനും വേണ്ടി ലോകരാഷ്ട്രങ്ങളുടെ പ്രവർത്തനങ്ങളും അന്താരരാഷ്ട്രസഹകരണവും ഏകോപിപ്പിക്കുന്നതിനും പ്രോത്സാഹിപ്പിക്കുന്നതിനുംവേണ്ടി ഇറആനിലെ റാംസറിൽ 1971ൽ നടന്ന അന്താരാഷ്ട്ര ഉച്ചകോടിയും അതിന്റെ തുടർച്ചയായി രൂപംകൊണ്ട ഉടമ്പടിയും ആണ് റാംസർ ഉടമ്പടി. . ഒരു പ്രത്യേക പരിസ്ഥിതി വ്യൂഹത്തിന് (Ecosystem) മാത്രമായി രൂപംകൊണ്ട് ഒരേയൊരു അന്താരാഷ്ട്ര പാരിസ്ഥിതിക ഉടമ്പയാമ് റാംസർ ഉടമ്പടി. 2013 മേയ് 6-ൽ നിലവിലുള്ളതനുസരിച്ച് 168 അംഗങ്ങൾ ഉൾപ്പെടുന്ന ഈ ഉടമ്പടിയിൽ 2122 തണ്ണീർത്തടപ്രദേശങ്ങൾ ഉൾപ്പെടുന്നുണ്ടു്. ഇവയുടെ ആകെ വിസ്തൃതി 205,366,160 ഹെക്ടർ വരും.

ഏറ്റവും അധികം തണ്ണീർത്തടങ്ങളുള്ള രാജ്യം യുണൈറ്റഡ് കിങ്ഡം ആണ്. അവിടെ 169 തണ്ണീർത്തടങ്ങളുണ്ട്. പട്ടികയിൽ ചേർക്കപ്പെട്ട തണ്ണീർത്തടങ്ങളുടെ വ്യാപ്തിയിൽ കാനഡയാണ് മുന്നിൽ. 62,800 ചതുരശ്രകിലോമീറ്റർ വലിപ്പമുള്ള ക്വീൻ മൗഡ് ഗൾഫ് ദേശാടനപക്ഷിസങ്കേതം ഉൾപ്പെടെ 130,000 ചതുരശ്രകിലോമീറ്ററിലേറെ തണ്ണീർത്തടപ്രദേശങ്ങൾ അവിടെയുണ്ട്. തണ്ണീർത്തടങ്ങളുടെ നിർവ്വചനം, റംസാർ ഉടമ്പടി പ്രകാരം വളരെ വ്യാപ്തിയുള്ളതാണ്. അതിൽ മത്സ്യക്കുളങ്ങൾ, വയലേലകൾ, ഉപ്പളങ്ങൾ തുടങ്ങി വേലിയിറക്കസമയത്ത്, ആറു മീറ്ററിനു മുകളിൽ ആഴമുണ്ടാവാത്ത കടൽപ്രദേശങ്ങൾ വരെ ഉൾപ്പെടും.



</doc>
<doc id="263179" url="https://ml.wikipedia.org/wiki?curid=263179" title="ഭരണി തിരുനാൾ ലക്ഷ്മി ബായി">
ഭരണി തിരുനാൾ ലക്ഷ്മി ബായി

മഹാറാണി ഭരണി തിരുനാൾ ലക്ഷ്മി ബായി (1848–1901). ആറ്റിങ്ങൽ മൂത്തറാണി (1857-1901). കേരള കാളിദാസൻ എന്നറിയപ്പെട്ട ചങ്ങനാശ്ശേരി ലക്ഷ്മീപുരം കൊട്ടാരത്തിലെ കേരളവർമ്മ വലിയ കോയിത്തമ്പുരാൻ ആയിരുന്നു ഭർത്താവ്.

മാവേലിക്കര ഉത്സവ മഠം കൊട്ടാരത്തിലെ ഭരണി തിരുനാളിന്റെ മൂത്ത മകളായി 1848-ൽ ജനിച്ചു. 1957-ൽ സ്വാതി തിരുനാളിന്റെ അനിന്തരവളായിരുന്ന പൂരാടം തിരുനാൾ ലക്ഷ്മി ബായി (1829-1857) മൂലം തിരുനാളിനു ജന്മം നൽകുകയും ഏതാനും ദിവസങ്ങൾക്കുശേഷം മരണപ്പെടുകയും ചെയ്തു. ലക്ഷ്മി ബായിക്കു മൂലം തിരുനാൾ കൂടാതെ അത്തം തിരുനാൾ (ഹസ്തം തിരുനാൾ) ഒരു മൂത്ത പുത്രനും കൂടിയുണ്ടായിരുന്നു. മരുമക്കത്തായം പിന്തുടർച്ചയാക്കിയ വേണാടിനു ലക്ഷ്മി ബായിക്കു പിന്തുടർച്ചക്കാരില്ലാതെ വന്നപ്പോൾ മാവേലിക്കര ഉത്സവമഠം കൊട്ടാരത്തിൽ നിന്നും രണ്ടു രാജകുമാരിമാരെ ദത്തെടുക്കാൻ തീരുമാനിച്ചു. ഭരണി തിരുനാൾ അമ്മത്തമ്പുരാന്റെ മൂത്ത പുതിയായ ഭരണി തിരുനാൾ ലക്ഷ്മി ബായിയേയും അനുജത്തി ഭരണി തിരുനാൾ പാർവ്വതി ബായിയേയും (ജനനം:1850) ഉത്രം തിരുനാളിന്റെ കാലത്ത് ദത്തെടുത്തു.


</doc>
<doc id="263184" url="https://ml.wikipedia.org/wiki?curid=263184" title="ആയില്യം നാൾ മഹാപ്രഭ">
ആയില്യം നാൾ മഹാപ്രഭ

ആയില്യം നാൾ മഹാപ്രഭ തമ്പുരാട്ടി (1880-1919) . ലോക പ്രസിദ്ധ ചിത്രകാരൻ പൂരൂരുട്ടാതി നാൾ രാജാ രവി വർമ്മയുടെയും പൂരൂരുട്ടാതി നാൾ ഭാഗീരഥി തമ്പുരാട്ടിയുടെയും മൂത്ത പുത്രിയായി മാവേലിക്കര ഉത്സവമഠം കൊട്ടാരത്തിൽ ജനിച്ചു. രവി വർമ്മയ്ക്ക് മഹാപ്രഭയെക്കൂടാതെ രണ്ടു ആൺ മക്കളും രണ്ടു പെൺ മക്കളും ഉണ്ടായിരുന്നു. തിരുവിതാംകൂറിലെ അവസാന മഹാറാണിയായിരുന്ന സേതു ലക്ഷ്മി ബായിയുടെ മാതാവായിരുന്നു മഹാപ്രഭ തമ്പുരാട്ടി. കിളിമാനൂർ കൊട്ടാരത്തിലെ കേരളവർമ്മ കോയിത്തമ്പുരാനായിരുന്നു ഭർത്താവ്. ഇവരുടെ ദ്വിതീയ സന്താനമാണ് സേതു ലക്ഷ്മി ബായി (ജനനം: 1895 നവംബർ 19). 

ആറ്റിങ്ങൽ മഹാറാണിയായിരുന്ന ഭരണി തിരുനാൾ ലക്ഷ്മി ബായി തന്റെ അനുജത്തിയുടെ മക്കളായ മഹാപ്രഭയുടേയും കൊച്ചുകുഞ്ഞിയുടേയും മക്കളെ ദത്തെടുക്കതിനു തീരുമാനിക്കുകയും 1895-ൽ അവരെ രാമേശ്വരം ക്ഷേത്രവും സേതുബന്ധനവും തീർത്ഥയാത്ര നടത്തിക്കുകയും ചെയ്തു. മഹാറാണിയും അവർക്കൊപ്പം സേതുബന്ധനദർശനം നടത്തിയിരുന്നു. 1895-ൽ മഹാപ്രഭ ഒരു പെൺകുഞ്ഞിനു ജന്മം നൽകി. സേതുബന്ധനദർശനം നടത്തിയതിനെ തുടർന്ന് ജനിച്ച പുത്രിയായതിനാൽ സേതു ലക്ഷ്മി എന്നു നാമകരണം നടത്തി. അതിനടുത്ത വർഷം 1896-ൽ മഹാപ്രഭയുടെ ഇളയ സഹോദരി കൊച്ചുകുഞ്ഞി പ്രസവിച്ചു. അതിനു സേതു പാർവ്വതിയെന്നും പേരിട്ടു. . സേതു പാർവ്വതി ബായിയുടെ പുത്രനാണ് തിരുവിതാംകൂറിലെ അവസാന മഹാരാജാവായിരുന്ന ചിത്തിര തിരുനാൾ ബാലരാമ വർമ്മ.


</doc>
<doc id="263194" url="https://ml.wikipedia.org/wiki?curid=263194" title="ആറ്റിങ്ങൽ റാണി">
ആറ്റിങ്ങൽ റാണി

ആറ്റിങ്ങൽ കൊട്ടാരം തിരുവിതാംകൂറിന്റെ മാതൃഗൃഹമായി കരുതിപ്പോന്നു. ആറ്റിങ്ങൽ കൊട്ടാരത്തിലെ മുതിർന്ന സ്തീയാണ് ആറ്റിങ്ങൽ റാണി അഥവാ ആറ്റിങ്ങൽ മൂത്ത തമ്പുരാൻ. മുഴുവൻ പേർ "ഹേർ ഹൈനസ് ശ്രീ പത്മനാഭ സേവിനി വഞ്ചി ധർമ്മ ദ്യുമനി രാജരാജേശ്വരി റാണി -പേർ-" എന്നാണ്. ആറ്റിങ്ങൽ കൊട്ടാരത്തിലെ തമ്പുരാട്ടിമാരുടെ സന്തതി പരമ്പരകളായിരുന്നു തിരുവിതാംകൂർ രാജാക്കന്മാർ. ഇവിടെയാണ് തിരുവിതാംകൂർ രാജവംശത്തിന്റെ തുടക്കം. അനിഴം തിരുനാൾ മാർത്താണ്ടവർമ്മയ്ക്കു മുൻപ് ആറ്റിങ്ങൽ റാണി വേണാട് രാജാവിനും അതീതയായിരുന്നതായി ചരിത്ര താളുകൾ സാക്ഷ്യം പറയുന്നുണ്ട്. അതുപോലെതന്നെ അവർ തൃപ്പാപ്പൂർസ്വരൂപത്തിന്റെ മൂപ്പും വഹിക്കുന്നുണ്ട്. തിരുവിതാംകൂറിൽനിന്നു സ്വതന്ത്രമായി നിൽക്കുന്ന വലിയൊരു ഭൂപ്രദേശവും അവർക്ക് സ്വന്തമായുണ്ട്. ഇളയ തമ്പുരാട്ടിയെ ആറ്റിങ്ങൽ ഇളയ റാണിയായും കരുതി ബഹുമാനിച്ചിരുന്നു.

കൊല്ലവർഷം അഞ്ചാം നൂറ്റാണ്ടിൽ തിരുവിതാംകൂർ ഭരിച്ചിരുന്ന ആദിത്യവർമയുടെ കാലത്താണ് ഈ കൊട്ടാരം നിർമിച്ചത്. കോലത്തുനാട്ടിൽ നിന്ന് രണ്ട് തമ്പുരാട്ടിമാരെ ദത്തെടുത്ത് അവർക്കായി നൽകിയതായിരുന്നു ഈ കൊട്ടാരക്കെട്ടുകൾ.

ആറ്റിങ്ങൽ റാണിമാർ പാരമ്പര്യമായി വേണാട്ടു രാജകുടുംബത്തിലെ തലമുതിർന്ന വനിതാംഗങ്ങൾ ആയിരുന്നു. ഇവർ മുൻപുള്ള രാജാക്കന്മാരോട്‌ ആലോചിക്കാതെയും അവരറിയാതെയും വിദേശീയരുമായി വ്യാപാരബന്ധങ്ങളിലും സന്ധികളിലും ഏർപ്പെട്ടു. ഇത്തരം രഹസ്യക്കരാറുകൾ രാജ്യത്തിന്റെ നിലനിൽപിന്‌ ഭീഷണിയാകുമെന്ന് തിരിച്ചറിഞ്ഞ മാർത്താണ്ഡവർമ്മ തന്നിൽ നിക്ഷിപ്തമായ രാജാധികാരം ഉയോഗിച്ച്‌ ആറ്റിങ്ങലിന്റെ ഭരണസ്ഥാനം ഇല്ലാതാക്കുകയും വേണാടിന്റെ പൂർണ്ണ അധീനതയിൽ കൊണ്ടു വരികയും ചെയ്തു. ഇതിന് ശേഷം തിരുവിതാംകൂർ മഹാരാജാക്കന്മാരാണ് ക്ഷേത്രത്തിന്റെയും കാര്യങ്ങൾ തീരുമാനം എടുത്തിരുന്നത്.മാർത്താണ്ഡവർമ്മ - ആറ്റിങ്ങലിന്റെ ലയനം



</doc>
<doc id="263204" url="https://ml.wikipedia.org/wiki?curid=263204" title="സൈക്കോട്രിയ കാമറൂണെൻസിസ്">
സൈക്കോട്രിയ കാമറൂണെൻസിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കാമറൂണെൻസിസ് - Psychotria camerunensis. ഇത് കാമറൂണിൽ തദ്ദേശീയമായി കാണപ്പെടുന്നു. ഈ സസ്യം സ്വാഭാവികമായി ഉഷ്ണമേഖലയിലേയും മിതോഷ്‌ണമേഖലയിലെയും താഴ്‌വരകളിലോ ഉയർന്ന വനങ്ങളിലോ ആണ് കാണപ്പെടുന്നത്. 



</doc>
<doc id="263206" url="https://ml.wikipedia.org/wiki?curid=263206" title="സൈക്കോട്രിയ കാർത്തജെനെൻസിസ്">
സൈക്കോട്രിയ കാർത്തജെനെൻസിസ്

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കാർത്തജെനെൻസിസ് - Psychotria carthagenensis. ഇത് Amyruca - അമിരുക്ക എന്നും അറിയപ്പെടുന്നു. തെക്കേ അമേരിക്കയിൽ മഴക്കാടുകളിലാണ് സാധാരണ കാണപ്പെടുന്നത്. തെക്കേ അമേരിക്ക മുതൽ മെക്സിക്കോ വരെയുള്ള ഉഷ്ണമേഖലയിലും ഇത് വളരുന്നു. ഹാല്ലുസിനോജെനിക് ഇൻഡോൾ ആൽക്കലോയിഡ് ഇതിൽ അടങ്ങിയിരിക്കുന്നു. 



</doc>
<doc id="263209" url="https://ml.wikipedia.org/wiki?curid=263209" title="കൂവം നദി">
കൂവം നദി

തമിഴ്നാട്ടിൽ തിരുവള്ളൂർ ജില്ലയിലെ കൂവത്തുനിന്ന് ഉത്ഭവിക്കുന്ന നദിയാണ് കൂവം. ഈ നദി ചെന്നൈ നഗരത്തിലൂടെ ഒഴുകി മറീനയിൽ വച്ച് ബംഗാൾ ഉൾക്കടലിൽ ചേരുന്നു. കൂവം നദി കടലിൽ ചേരുന്നതിന് തെക്കുള്ള പ്രദേശമാണ് മെറീന ബീച്ച്.



</doc>
<doc id="263214" url="https://ml.wikipedia.org/wiki?curid=263214" title="തോക്കുകൾ കഥ പറയുന്നു">
തോക്കുകൾ കഥ പറയുന്നു

നവജീവൻ ഫിലിംസിന്റെ ബാനറിൽ എം.ഒ. ജോസഫ് നിർമിച്ച മലയാളചലച്ചിത്രമാണ് തോക്കുകൾ കഥ പറയുന്നു. വിമലാ റിലീസ് വിതരണം ചെയ്ത ഈ ചിത്രം 1968 ഏപ്രിൽ 10-ന് കേരളത്തിൽ പ്രദർശനം തുടങ്ങി.





</doc>
<doc id="263220" url="https://ml.wikipedia.org/wiki?curid=263220" title="ഫൈലിൻ ചുഴലിക്കാറ്റ്">
ഫൈലിൻ ചുഴലിക്കാറ്റ്

ഇന്ത്യൻ സംസ്ഥാനങ്ങളായ ഒഡീഷ, ആന്ധ്രപ്രദേശ്, പശ്ചിമബംഗാൾ, കേന്ദ്രഭരണപ്രദേശമായ ആൻഡമാൻ നിക്കോബാർ ദ്വീപുകൾ, തായ്ലൻഡ്, മ്യാന്മർ എന്നിവിടങ്ങളിലടിച്ച ഒരു ഉഷ്ണമേഖലാ ചുഴലിക്കൊടുങ്കാറ്റാണ് ഫൈലിൻ ചുഴലിക്കാറ്റ്. ബംഗാൾ ഉൾക്കടലിലെ ന്യൂനമർദത്തെ തുടർന്ന് രൂപപ്പെട്ട ചുഴലിക്കാറ്റിന് ഒക്ടോബർ 9നു ഫൈലിൻ (തായ്: ไพลิน — "ഇന്ദ്രനീലം" എന്നർത്ഥം) എന്നു പേരിട്ടു.



</doc>
<doc id="263226" url="https://ml.wikipedia.org/wiki?curid=263226" title="ചെസ്സിന്റെ ചരിത്രം">
ചെസ്സിന്റെ ചരിത്രം

ചെസ്സിന്റെ ചരിത്രത്തിന് 1500 വർഷത്തോളം കാലപ്പഴക്കമുണ്ട്. എ.ഡി. ആറാം നൂറ്റാണ്ടിനു മുമ്പ്, ചെസ്സിന്റെ പൂർവ്വികനായ ആദ്യരൂപം ഭാരതത്തിൽ ഉടലെടുത്തുവെന്ന് കരുതുന്നു. പീന്നിട് ഈ കളി ഭാരതത്തിൽ നിന്ന്, പേർഷ്യയിലേക്ക് വ്യാപിക്കുകയായിരുന്നു. പേർഷ്യ അറബ് അധീനതയിലായപ്പോൾ മുസ്ലിം ലോകം ഈ കളി കിഴക്കൻ യൂറോപ്പിലേക്ക് വ്യാപിപ്പിച്ചു. പതിനഞ്ചാം നൂറ്റാണ്ടിൽ, യൂറോപ്പിലാണ് ഇന്നത്തെ തരത്തിലുള്ള ചെസ്സ് ആവിർഭവിച്ചത്. പത്തൊമ്പതാം നൂറ്റാണ്ടിന്റെ മധ്യത്തിൽ ആധുനിക ചെസ്സ് മത്സരങ്ങൾ കളിക്കാൻ തുടങ്ങുകയും 1886 ൽ പ്രഥമ ലോകചാമ്പ്യൻഷിപ്പ് സംഘടിപ്പിക്കുകയും ചെയ്തു. ഇരുപതാം നൂറ്റാണ്ടിൽ, ചെസ്സ് തത്ത്വങ്ങൾക്ക് വിപ്ലവകരമായ മാറ്റങ്ങൾ കണ്ടുതുടങ്ങി. അതേ കാലഘട്ടത്തിൽ, ലോക ചെസ്സ് ഫെഡറേഷൻ (ഫിഡെ) രൂപം കൊള്ളുകയും ചെയ്തു. ചെസ്സ് അപഗ്രഥനത്തിന് സഹായകരമായുള്ള കമ്പ്യൂട്ടറുകളുടെ വരവ്, ഇരുപത്തിയൊന്നാം നൂറ്റാണ്ടിൽ ചെസ്സിന്റെ വികാസത്തിനു നിദാനമായി. 1970 കളിലാണ് ആദ്യ കമ്പ്യൂട്ടർ ചെസ്സ് ഗെയിം പ്രോഗ്രാം വിപണിയിലെത്തിയത്. 1990 കളുടെ മധ്യത്തിൽ, ഓൺലൈൻ ഗെയിമുകൾ രംഗത്തിറങ്ങി.

പ്രാചീനഭാരതത്തിലെ ഗുപ്തസാമ്രാജ്യത്തിൽ, ആറാം നൂറ്റാണ്ടോടെയാണ് ചെസ്സിന്റെ പൂർവ്വികരൂപമായ ചതുരംഗം ഉത്ഭവിച്ചത് എന്നു കരുതപ്പെടുന്നു. ചതുരംഗം - (സേനയുടെ) നാലുഭാഗങ്ങൾ : കാലാൾപ്പട, കുതിരപ്പട, ആനപ്പട, രഥങ്ങൾ എന്നിവ കരുക്കളാക്കുകയും പീന്നിട്, ആധുനിക ചെസ്സിലെ പോൺ (കാലാൾ), നൈറ്റ് (കുതിര), ബിഷപ്പ് (ആന), റൂക്ക് (രഥം) എന്നിവയായി രൂപാന്തരം പ്രാപിക്കുകയും ചെയ്തു.ചെസ്സ് ചരിത്രകാരന്മാരായ ഗെർഹാർദ് ജോസ്‌ടെൻ, ഇസാക്ക് ലിൻടെർ എന്നിവരുടെ അഭിപ്രായപ്രകാരം പ്രാചീന അഫ്ഗാനിസ്ഥാനിലെ കുശാനസാമ്രാജ്യത്തിലാണ് ചെസ്സിന്റെ പ്രാചീനരൂപം ആരംഭം കുറിച്ചതെന്നും കരുതുന്നവരുണ്ട്.

ഇന്ത്യയിൽ നിന്ന് പേർഷ്യയിലേക്ക് ചെസ്സ് വ്യാപിക്കുകയും പേർഷ്യൻ ആഭിജാത്യം വിളിച്ചോതുന്നതരത്തിൽ അതു് രാജകീയ വിദ്യാഭ്യാസത്തിന്റെ ഭാഗമാകുകയും ചെയ്തു. എ.ഡി. 600 വർഷത്തോടെ നിലവിൽ വന്ന സസാനിയൻ സാമ്രാജ്യത്തിന്റെ കാലഘട്ടത്തിൽ "ചത്രങ്" എന്ന പേരിൽ അറിയപ്പെടുകയും പീന്നിട്, അറബ് മുസ്ലികൾക്ക് "ച", "ങ" എന്നീ തദ്ദേശഭാഷാ ശബ്ദങ്ങൾ ഇല്ലാത്തതിനാൽ കാലക്രമേണ ഷത്രഞ്ജ് എന്ന പേരിലേക്ക് രൂപാന്തരം പ്രാപിക്കുകയും നിയമങ്ങളിൽ കൂടുതൽ മാറ്റം സംഭവിക്കുകയും ചെയ്തു. ഏതിരാളിയുടെ രാജാവ് ആക്രമിക്കപെടുമ്പോൾ "ഷാഹ്!" (Shāh) (പേർഷ്യനിൽ "രാജാവ്") എന്നും ഏതിരാളിയുടെ രാജാവിന് ആക്രമണത്തിൽ നിന്ന് രക്ഷപെടാൻ കഴിയാത്ത അവസ്ഥയിൽ "ഷാഹ് മറ്റ്!" (Shāh Māt!) (പേർഷ്യനിൽ "രാജാവ് നിസ്സഹായ അവസ്ഥയിൽ" - ചെക്ക്മേറ്റ് കാണുക) എന്നും കളിക്കാർ വിളിക്കാനും തുടങ്ങി. ചെസ്സിൽ, ഇത്തരം പ്രയോഗങ്ങളൊക്കെ നിലനിൽക്കുകയും മറ്റുദേശങ്ങളിലേക്ക് വ്യാപിക്കുകയും ചെയ്തു.

പേർഷ്യയിലെ ഇസ്ലാമിക അധിനിവേശത്തിനുശേഷം, മുസ്ലീം ലോകം കളിയുടെ വ്യാപനം ഏറ്റെടുക്കുകയും കരുക്കളിലെ പേർഷ്യൻ നാമങ്ങൾ വലിയയൊരളവിൽ നിലനിർത്തുകയും ചെയ്തു. വടക്കേ ആഫ്രിക്കയിലെ മൂറുകൾ പേർഷ്യനിലെ "ഷത്രഞ്ജ്" (shatranj) എന്നതിനെ "shaṭerej" ആക്കി മാറ്റി. പീന്നിട് സ്പാനിഷിൽ "acedrex", "axedrez", "ajedrez" എന്നിങ്ങനെയും, പോർച്ചുഗീസിൽ "xadrez" എന്നും, ഗ്രീക്കിൽ "zatrikion" എന്നും അറിയപ്പെടാൻ തുടങ്ങി. എന്നാൽ, യൂറോപ്പിലെ മറ്റു ഭാഗങ്ങളിലെല്ലാം പ്രചാരത്തിലായത് പേർഷ്യനിലെ "ഷാഹ്" (shāh - രാജാവ്) ആണ്. അങ്ങനെ, ലാറ്റിനിൽ "ludus scacchorum" അഥവാ "scacc(h)i" എന്നും, ഇറ്റാലിയനിൽ "scacchi" എന്നും, കറ്റാലനിൽ "escacs" എന്നും ഫ്രഞ്ചിൽ "échecs" (പഴയ ഫ്രഞ്ചിൽ "eschecs") എന്നും, ഡച്ചിൽ "schaken" എന്നും, ജർമ്മനിൽ "Schach" എന്നും, പോളിഷിൽ "szachy" എന്നും, ലാത്വിയനിൽ "šahs" എന്നും, ഡാനിഷിൽ "skak" എന്നും, നോർവിജീയനിൽ "sjakk" എന്നും, സ്വീഡീഷിൽ "schack" എന്നും, ഫിന്നിഷിൽ "šakki" എന്നും, തെക്കൻ സ്ലാവിക് ഭാഷകളിൽ "šah" എന്നും, ഹംഗറിയനിൽ "sakk" എന്നും, റൊമാനിയനിൽ "şah" എന്നും പേരുകൾ വന്നു. ഇങ്ങനെ പേരു മാറ്റം വരാനായി രണ്ടു കാരണങ്ങളാണ് പൊതുവെ ചൂണ്ടി കാണിയ്ക്കപ്പെടുന്നത്:


പേർഷ്യനിലെ "ഷത്രഞ്ജ്" (shatranj) എന്നതിൽ നിന്ന്, മംഗോളിയർ ഈ കളിയെ "shatar" എന്നും, ഏത്യാപ്യക്കാർ "senterej" എന്നും വിളിയ്ക്കപ്പെട്ടു.

മദ്ധ്യപൂർവ്വേഷ്യയിൽ നിന്ന് നേരിട്ടുതന്നെ ചെസ്സ് റഷ്യയിലെത്തുകയും റഷ്യനിൽ шахматы (shakhmaty, അർത്ഥം "ചെക്ക്മേറ്റുകൾ", ബഹുവചനം മാത്രമുള്ള ഒരു പദം) എന്ന് അറിയപ്പെടാൻ തുടങ്ങി.

ഒമ്പതാം നൂറ്റാണ്ടിന്റെ ആദ്യം തന്നെ, ചുരുങ്ങിയത് 3 വഴിമാർഗ്ഗങ്ങളിലൂടെയെങ്കിലും പടിഞ്ഞാറൻ യൂറോപ്പിലേയ്ക്കും റഷ്യയിലേയ്ക്കും കളിയുടെ വ്യാപനം എത്തപ്പെടുകയും, ആയിരമാണ്ടായതോടുകൂടി യൂറോപ്പ് മുഴുവൻ ചെസ്സ് വ്യാപിയ്ക്കുകയും ചെയ്തു. പത്താം നൂറ്റാണ്ടിൽ, മൂറുകൾ ഈ കളിയെ ഐബീരിയൻ ഉപഭൂഖണ്ഡത്തിലേയ്ക്കു വ്യാപിപ്പിച്ചുവെന്ന്, പതിമൂന്നാം നൂറ്റാണ്ടിൽ രചിയ്ക്കപ്പെട്ട "Libro de los juegos" (ഷത്രഞ്ജ്, ബാക് ഗാമോൺ, ഡൈസ് എന്നിവയെപറ്റിയുള്ള ഗ്രന്ഥം) എന്ന പുരാതനഗ്രന്ഥത്തിൽ പ്രതിപാദിക്കുന്നുണ്ട്.
ചെസ്സ് ലോകം മുഴുവൻ വ്യാപിക്കുകയും പലവിധത്തിലുള്ള വകഭേദങ്ങളും രൂപമെടുക്കാൻ തുടങ്ങുകയും ചെയ്തു. ബുദ്ധമതസ്ഥരായ തീർത്ഥാടകരും പട്ടുപാതയിലെ വ്യാപ്യാരികളും മറ്റുള്ളവരും ഈ കളിയെ ഏഷ്യയുടെ കിഴക്കൻ ദേശങ്ങളിലേയ്ക്ക് വ്യാപിപ്പിക്കുകയും കള്ളിയിൽ കളിയ്ക്കുന്നതിനു പകരം രേഖകൾ ഖണ്ഡിക്കുന്ന ബിന്ദുവിൽ കരുക്കൾ വച്ചു കളിക്കുകയെന്നു തുടങ്ങിയ മാറ്റങ്ങൾ അവിടങ്ങളിൽ സംഭവിക്കുകയും ചെയ്തു. "ചതുരംഗം" യൂറോപ്പിലെത്തിയത് പേർഷ്യയിലൂടെ ബൈസന്റൈൻ സാമ്രാജ്യം, അറേബ്യൻ സാമ്രാജ്യം എന്നിവയിലൂടെയാണ്. വടക്കേ ആഫ്രിക്ക, സിസിലി, ഐബീരിയ എന്നിവിടങ്ങളിലേക്ക് മുസ്ലിങ്ങളാണ് പത്താം നൂറ്റാണ്ടോടെ കളിയെത്തിച്ചത്.

യൂറോപ്പിൽ വെച്ച് കളിയ്ക്ക് മികച്ച പുരോഗതി കൈവരിച്ചു. പതിനഞ്ചാം നൂറ്റാണ്ടിന്റെ അന്ത്യത്തിൽ, കളിയ്ക്ക് നിരവധി പ്രതിബന്ധങ്ങളെ തരണം ചെയ്യേണ്ടി വന്നെങ്കിലും ക്രിസ്ത്യൻ മിഷണറിന്മാർ ആധുനിക ചെസ്സിനെ പരുവപ്പെടുത്താനുള്ള ഉദ്യമം ഏറ്റെടുത്തു. ആധുനിക കാലഘട്ടത്തിന്റെ പിറവിയോടെ വിശ്വസീനമായ അവലംബ സൃഷ്ടികൾ, മത്സരബുദ്ധിയോടെയുള്ള ചെസ്സ് ടൂർണമെന്റുകൾ, ത്രസിപ്പിക്കുന്ന നൂനതമായ വകഭേദങ്ങൾ എന്നിവയുടെയെല്ലാം ആവിർഭാവം പ്രകടമായി. ഈ ഘടകങ്ങളെല്ലാം ചെസ്സിന്റെ ജനപ്രീതിയ്ക്ക് കാരണമായി. പീന്നീട് വന്ന വിശ്വസനീയമായ സമയ നിയന്ത്രണ സംവിധാനങ്ങൾ (1861-ൽ പ്രചാരത്തിലായി), ഫലപ്രദമായ നിയമങ്ങൾ, പ്രതിഭാശാലികളായ കളിക്കാർ എന്നിവയെല്ലാം ചെസ്സിന്റെ വളർച്ചയ്ക്ക് ആക്കം കൂട്ടി.

ആറാം നൂറ്റാണ്ടോടെ, ഭാരതത്തിലാണ് ആധുനികചെസ്സിന്റെ പൂർവികരൂപമായി കരുതുന്ന ചതുരംഗം രൂപം കൊണ്ടത്. വ്യത്യസ്ത കരുക്കൾക്ക് വ്യത്യസ്ത ശക്തി (ചെക്കർസിലും ഗോയിലും ഇങ്ങനെയല്ല), ഒരു കരുവിന്റെ നിലയെ മാത്രം ആശ്രയിച്ചിരിക്കുന്ന ജയം (ആധുനികചെസ്സിലെ രാജാവിനെ പോലെ) എന്നീ പ്രത്യേകതകളോടെയുള്ള എല്ലാ ചെസ്സ് വകഭേദങ്ങളുടെയും ആദ്യകളിരൂപവും ഇതുതന്നെയാണ്. കുപ്രസിദ്ധമായ ഗോതമ്പുമണികളും ചെസ്സ് കളവുമെന്ന പ്രശ്നത്തിൽ വളരെ ഗണിതാത്മകമായി തന്നെ ചെസ്സ്കളത്തെക്കുറിച്ച് പ്രതിപാദിക്കുന്നുണ്ട്. പൂജ്യം കണ്ടെത്തിയ ഭാരതീയ ഗണിതശാസ്ത്രപ്രബുദ്ധതതന്നെയാണ് ഭാരതീയ ചെസ്സിന്റെയും അതു കളിക്കുന്ന കളത്തിന്റെയും സൃഷ്ടിയ്ക്ക് നിദാനമായതെന്ന് പൊതുവെ കരുതപ്പെടുന്നു. പുരാവസ്തുശാസ്ത്രപരമായ കണ്ടെത്തലുകൾ പ്രകാരം, ചതുരംഗത്തിലെ കരുക്കളെല്ലാം വന്നത് നൂറോ, അതിലധികമോ കള്ളികളിൽ കളിക്കുന്ന, ഏതോ അകന്ന ബന്ധമുള്ള ബോർഡ് കളിയിൽ നിന്നാണ്. സിന്ധു നദീതടസംസ്കാര പ്രദേശങ്ങളായിരുന്ന (2600–1500 ബി.സി.ഇ.) മോഹൻജൊ ദാരോയിലെയും ഹരപ്പയിലെയും ശേഷിപ്പുകൾ, ചെസ്സിനു സമാനമായ ഒരു ബോർഡ് കളി ഉണ്ടായിരുന്നുവെന്നതിന്റെ സൂചന നൽകുന്നു. 

"അഷ്ടപദ" (സംസ്കൃതത്തിൽ "എട്ടു കാലടികളോടെയുള്ളത്", അതായത് 8x8 രീതിയിൽ കള്ളികളുള്ള ഒരു ബോർഡ്) എന്ന പലകയിൽ കളിക്കുന്ന രീതിയിലായിരുന്നു ചതുരംഗം രൂപകല്പന ചെയ്തിരുന്നത്. ചതുരംഗത്തിനു മുമ്പേ തന്നെ, ബാക് ഗാമോൺ പോലെയുള്ള ഒരു തരം ഡൈസ് കളികൾക്കായി (ദക്ഷിണേന്ത്യയിൽ പ്രചാരത്തിലുള്ള, വശത്തിന്റെ മദ്ധ്യത്തിൽനിന്ന് കളി തുടങ്ങുകയും പീന്നിട് കളം ചുറ്റി കൊണ്ട് മദ്ധ്യത്തിൽ എത്തുന്ന കവടികളി പോലെയുള്ള കളിയായിരിക്കാം)അഷ്ടപദ ഉപയോഗിച്ചിരുന്നതായി അനുമാനിക്കുന്നു. ചെക്കർ രീതിയിലല്ലാത്ത, 8x8 രീതിയിലുള്ള അഷ്ടപദയാണ് ചതുരംഗം കളിക്കാനായി ഉപയോഗിച്ചിരുന്ന പ്രധാന കളിക്കളം. മറ്റു കളങ്ങളായിരുന്ന 10x10 രീതിയിലുള്ള "ദശപദ", 9x9 രീതിയിലുള്ള "സതുരംഗം" എന്നിവയും ഇന്ത്യയിൽ പ്രചാരത്തിലുണ്ടായിരുന്നു. ഇന്ത്യയിൽ നിലവിലുണ്ടായിരുന്ന പരമ്പരാഗതമായ ചെസ്സ്ബോർഡുകളിലെല്ലാം a1 a4 a5 a8 d1 d4 d5 d8 e1 e4 e5 e8 h1 h4 h5 h8 എന്നീ കള്ളികളിലെല്ലാം X അടയാളങ്ങളുണ്ടായിരുന്നു. ചതുരംഗം കണ്ടുപിടിക്കുന്നതിനു മുമ്പേ, അഷ്ടപദയിൽ കളിച്ചിരുന്ന, കവടികളി പോലെയുള്ള ചില ഡൈസ് കളികളിൽ, X അടയാളമുള്ള കള്ളികളെല്ലാം വെട്ടൽ ഒഴിവാക്കപ്പെട്ടിരുന്ന "സുരക്ഷിതകേന്ദ്രങ്ങൾ" (കവടികളിയിൽ "അമ്പലം") ആയിരുന്നു.



</doc>
<doc id="263231" url="https://ml.wikipedia.org/wiki?curid=263231" title="ഡിജിറ്റൽ സർട്ടിഫിക്കറ്റ്">
ഡിജിറ്റൽ സർട്ടിഫിക്കറ്റ്

ഐ ടി ആക്ട് 2000 ത്തിൽ വളരെ പ്രധാന പെട്ട ഒരു ഘടകമാണ് ഡിജിറ്റൽ സിഗ്നേച്ചർ സർട്ടിഫിക്കറ്റ്. ഇത് ആധികാരികമായി നിർമ്മിച്ച്‌ കൊടുക്കുന്നത് NIC ആണ്. ഒരു വ്യക്തിയുടെ പാൻ കാർഡു നമ്പർ ഉപയോഗിച്ച് നിർമ്മിക്കുന്ന പ്രത്യക കോഡ് ആണ് ഇത്. ഡിജിറ്റൽ ആയി ഒപ്പുവയ്ക്കാൻ ഭാവിയിൽ ഇത് ഉപയോഗിക്കാൻ സാധിക്കും.

</doc>
<doc id="263244" url="https://ml.wikipedia.org/wiki?curid=263244" title="ജി. പ്രിയദർശനൻ">
ജി. പ്രിയദർശനൻ

കേരളത്തിലെ മുതിർന്ന മാധ്യമ പ്രവർത്തകരിലൊരാളാണ് ജി. പ്രിയദർശനൻ (ജനനം : 23 ജനുവരി 1937).
വർക്കല നെടുങ്ങണ്ട എസ്.എൻ.വി.എച്ച്.എസ്.എസ്. സ്കൂളിൽ അധ്യാപകനായിരുന്നു. വോളന്ററി റിട്ടയർമെന്റ് വാങ്ങി മനോരമയിൽ ജീവനക്കാരനായി. 1992 മുതൽ 1995 വരെ എസ്.എൻ.ഡി.പി യോഗം വൈസ് പ്രസിഡന്റായിരുന്നു. 'യോഗനാദം' മാസികയുടെ ആദ്യത്തെ നാലുവർഷം എക്സിക്യൂട്ടിവ് എഡിറ്ററായിരുന്നു. ഭാഷാപോഷിണിയിൽ 'പഴമയിൽനിന്ന്' എന്ന പരമ്പര പ്രസിദ്ധീകരിച്ചുവരുന്നു. 2019 ഡിസംബർ 31 ന് മലയാള മനോരമയിൽ നിന്ന് റിസർച്ച് ലൈബ്രറി അസിസ്റ്റന്റായി വിരമിച്ചു.




</doc>
<doc id="263246" url="https://ml.wikipedia.org/wiki?curid=263246" title="കൈരളിയുടെ കഥ">
കൈരളിയുടെ കഥ

മലയാളസാഹിത്യചരിത്രം വിശദീകരിക്കുന്ന പ്രധാനപ്പെട്ട ഗ്രന്ഥങ്ങളിൽ ഒന്നാണു് എൻ. കൃഷ്ണപിള്ള രചിച്ച കൈരളിയുടെ കഥ. 1958 ജൂണിൽ ആദ്യമായി പ്രസിദ്ധീകരിക്കപ്പെട്ടു. മലയാളഭാഷയുടേയും സാഹിത്യത്തിന്റേയും ഉൽ‌പ്പത്തി മുതൽ സമകാലീന അവസ്ഥ വരെ ഇരുപതു നൂറ്റാണ്ടുകളിലായി പരന്നുകിടക്കുന്ന ചരിത്രമാണു് ഈ ഗ്രന്ഥത്തിൽ പ്രതിപാദിക്കുന്നതു്.

മറ്റു സാഹിത്യചരിത്രകൃതികളിൽനിന്നു വ്യത്യസ്തമായി തികച്ചും ലളിതമായാണു് കൃഷ്ണപിള്ള ഈ ഗ്രന്ഥം രചിച്ചിട്ടുള്ളതു്. പണ്ഡിതന്മാരായ വായനക്കാരെ സംതൃപ്തരാക്കുവാനല്ല, പകരം സാധാരണക്കാർക്കു് മലയാളഭാഷയുടെ ചരിത്രം എളുപ്പം വായിച്ചു മനസ്സിലാക്കാൻ വേണ്ടിയാണു് ഈ ഗ്രന്ഥമെന്നു് ഗ്രന്ഥകർത്താവുതന്നെ തന്റെ ആമുഖത്തിൽ സമ്മതിക്കുന്നുണ്ട്. നിലവിലുള്ള വിവാദവിഷയങ്ങളായ സിദ്ധാന്തങ്ങളിൽ നിന്നും പരമാവധി ഒഴിഞ്ഞുനിൽക്കാനും തന്റേതായി നൂതനമായ ഉപജ്ഞാനങ്ങളൊന്നും അവതരിപ്പിക്കാതിരിക്കാനും അദ്ദേഹം ശ്രദ്ധിച്ചിട്ടുണ്ടു്.


</doc>
<doc id="263263" url="https://ml.wikipedia.org/wiki?curid=263263" title="ഉത്സവമഠം കൊട്ടാരം">
ഉത്സവമഠം കൊട്ടാരം

കേരളത്തിൽ മാവേലിക്കരയിൽ സ്ഥിതിചെയ്യുന്ന കൊട്ടാരമാണ് ഉത്സവമഠം കൊട്ടാരം. മൈസൂർ സുൽത്താൻ ഹൈദരാലിയും ടിപ്പുവും മലബാറിൽ (വടക്കൻ കേരളം) ആക്രമണങ്ങൾ നടത്തിയ കാലത്ത്, കോലത്തിരി രാജകുടുംബങ്ങളിൽ പലരും മലബാറിൽ നിന്നും തെക്കൻ കേരളത്തിലേക്ക് വരുവാൻ നിർബന്ധിതരാകുകയും, അങ്ങനെ മാവേലിക്കരയിലെത്തിയ രാജകുടുംബം അവിടെ സ്ഥിര താമസമാക്കുകയും അവർ പിന്നീട് മാവേലിക്കര രാജകുടുംബം എന്ന പേരിൽ അറിയപ്പെടുകയും ചെയ്തു. കോലത്തുനാടു നിന്നും ടിപ്പുവിന്റെ പടയോട്ടത്തെ തുടർന്ന് തിരുവിതാംകൂറിൽ വന്നു താമസിച്ച രാജ കുടുംബക്കാർക്കുവേണ്ടിയാണ് ഉത്സവമഠം കൊട്ടാരം പണിതീർത്തതെന്നു കരുതുന്നു. തിരുവിതാംകൂർ രാജകുടുംബത്തിലേക്ക് പുരാതനകാലം മുതലെ കോലത്തിരി വംശത്തിൽ നിന്നും രാജകുടുംബാങ്ങളെ വംശരക്ഷക്കായി ദത്തെടുക്കാറുണ്ട്. 18-ആം നൂറ്റാണ്ടിനുശേഷം മുതൽ മാവേലിക്കര കൊട്ടാരത്തിൽനിന്നും ദത്തെടുത്തു തുടങ്ങി.


</doc>
<doc id="263281" url="https://ml.wikipedia.org/wiki?curid=263281" title="പയ്യന്നൂർ മുരളി">
പയ്യന്നൂർ മുരളി

ഒരു മലയാളനാടക നടനും സംവിധായകനുമാണ് പയ്യന്നൂർ മുരളി. നാടക ദീപവിതാനത്തിലും പ്രവർത്തിക്കുന്ന ഇദ്ദേഹം നൂറിലധികം നാടകങ്ങളിൽ പ്രവർത്തിച്ചിട്ടുണ്ട്.

കണ്ണൂർ ജില്ലയിലെ പയ്യന്നൂരിനടുത്ത് അന്നൂരിൽ ജനിച്ചു. മലബാറിലെ അമച്വർ നാടകത്തിലൂടെയാണ് ഇദ്ദേഹം ഈ രംഗത്ത് പ്രവേശിച്ചത്. ഈ കാലയളവിൽ കണ്ണൂർ സംഘചേതനയിൽ പ്രവേശിച്ചു. സമിതിയുടെ തന്നെ സഖാവ്‌, പഴശ്ശി രാജ എന്നീ നാടകങ്ങളിൽ ശ്രദ്ധേയമായ വേഷങ്ങൾ അവതരിപ്പിച്ചു. കുമരകം രഘുനാഥിന്റെ കേളി സമിതിയിൽ നിരവധി നാടകങ്ങളിൽ സഹസംവിധായകനായും നടനായും പ്രവർത്തിച്ചിരുന്നു. തുടർന്ന് രാജൻ പി ദേവിന്റെ ചേർത്തല ജൂബിലി കൂടാതെ അങ്കമാലി പൂജ തുടങ്ങി പല സമിതികളിൽ നിരവധി കഥാപാത്രങ്ങളെ അവതരിപ്പിച്ചു.

സീരിയൽ നാടക രചയിതാവ്‌ ദിനേശ് പള്ളത്ത് രചിച്ച "വാക്‌ഭടാചാര്യൻ" എന്ന നാടകത്തിന്റെ സംവിധാനം നിർവഹിച്ചുകൊണ്ട് 1997-ൽ സംവിധാനരംഗത്തും പ്രവേശിച്ചു. ഇതോടൊപ്പമാണ് നാടക ദീപസംവിധാനത്തിലേക്കും ഇദ്ദേഹം തിരിഞ്ഞത്.

2002-ൽ എറണാകുളം കേന്ദ്രമായി കലാചേതന എന്ന നാടകസമിതി ആരംഭിച്ചു. അമതൻ, സ്‌നേഹഗായകൻ, ആരാധകൻ, നൻമനിറഞ്ഞവൻ, വിശ്വനായകൻ തുടങ്ങിയ നാടകങ്ങൾ സമിതി അവതരിപ്പിച്ചു. സമിതിയുടെ തന്നെ അവതരണത്തിൽ ഫ്രാൻസിസ്‌ ടി. മാവേലിക്കര രചിച്ച "പത്മശ്രീ അമ്പാട്ട്‌ കേശവൻ" എന്ന നാടകത്തിൽ അമ്പാട്ട്‌ ഗോവിന്ദമേനോൻ എന്ന പ്രധാന കഥാപാത്രത്തെ അവതരിപ്പിക്കുകയും ഈ നാടകത്തിന്റെ സംവിധാനം നിർവഹിക്കുകയും ചെയ്തു. കണ്ണൂർ സംഘചേതനയുടെ നാടകമായ ഉണർത്തുപാട്ടിന് (2010) ഇദ്ദേഹം സംവിധാനം നിർവഹിച്ചു.

2013-ൽ പുറത്തിറങ്ങിയ 3ജി എന്ന മലയാളചലച്ചിത്രത്തിൽ ആഭ്യന്തരമന്ത്രിയുടെ വേഷം ഇദ്ദേഹം അവതരിപ്പിച്ചു. ഈ ചിത്രത്തിലാണ് ഇദ്ദേഹം ആദ്യമായി ചലച്ചിത്രത്തിൽ അഭിനയിക്കുന്നത്.

ഭാര്യ: പ്രസന്ന മുരളി. മക്കൾ:സിനിമാ-സീരിയൽ താരം അപ്പൂസ്‌ (ഹരിമുരളി), അച്ചൂസ്‌(ശ്രീമുരളി).

നാലുതവണ കേരള സംസ്ഥാന പുരസ്കാരം ഇദ്ദേഹം നേടിയിട്ടുണ്ട്. കണ്ണൂർ സംഘചേതനയുടെ ഉണർത്തുപാട്ട്‌ എന്ന നാടകത്തിലെ ദീപസംവിധാനത്തിനും പുരസ്കാരം ലഭിച്ചു.

"ദേവസ്‌പന്ദനം" എന്ന നാടകത്തിന്റെ സംവിധാനത്തിനു 2002-ൽ മികച്ച രണ്ടാമത്തെ സംവിധായകനുള്ള പുരസ്കാരം ലഭിച്ചു. 2003-ൽ "ശകുനി" എന്ന നാടകത്തിലെ ദീപസംവിധാനത്തിനും 2004-ൽ സ്‌നേഹഗായകൻ എന്ന നാടകത്തിനും സംസ്ഥാന സർക്കാരിന്റെ പുരസ്കാരം ലഭിച്ചു.

160-ലധികം പുരസ്കാരങ്ങൾ ഇദ്ദേഹത്തിനു ലഭിച്ചിട്ടുണ്ട്. ഇ.എം.എസ്‌. സാംസ്‌കാരികവേദി നടത്തിയ സംസ്ഥാന മത്സരത്തിൽ നാലുതവണ ഇദ്ദേഹത്തിനു പുരസ്കാരം ലഭിച്ചു. തിക്കുറിശ്ശി ഫൗണ്ടേഷൻ, അച്ചൻകുഞ്ഞ്‌ പുരസ്‌കാരം, ചങ്ങനാശ്ശേരി നടരാജൻ പുരസ്‌കാരം തുടങ്ങിയ അംഗീകാരങ്ങൾ മുരളിക്കു ലഭിച്ചിട്ടുണ്ട്.


</doc>
<doc id="263283" url="https://ml.wikipedia.org/wiki?curid=263283" title="വഴിപിഴച്ച സന്തതി">
വഴിപിഴച്ച സന്തതി

രാംദാസ് പിക്ചേഴ്സിന്റെ ബാനറിൽ ഒ. രാംദാസ് നിർമിച്ച സംവിധാനം ചെയ്ത മലയാളചലച്ചിത്രമാണ് വഴിപിഴച്ച സന്തതി. എം പരമേശ്വരൻ നായർ കഥ, തിരക്കഥ, സംഭാഷണം എന്നിവ ഒരുക്കി എ.ബി.എൻ. പിക്ചേഴ്സ് വിതരണം ചെയ്ത ഈ ചിത്രം 1968 മേയ് 17-ന് കേരളത്തിൽ പ്രദർശനം ആരംഭിച്ചു,സത്യൻ,മധു,കെ.പി. ഉമ്മർ,അംബിക,കവിയൂർ പൊന്നമ്മ തുടങ്ങിയവർ പ്രധാനവേഷമിട്ടു. പി ഭാസ്കരന്റെ വരികൾക്ക് ചിദംബരനാഥ് ഈണം പകർന്നു. 

ഗാനങ്ങൾ : പി. ഭാസ്കരൻ<br>
ഈണം : ബി.എ. ചിദംബരനാഥ്


</doc>
<doc id="263289" url="https://ml.wikipedia.org/wiki?curid=263289" title="വിദ്യാരംഭം">
വിദ്യാരംഭം

കുട്ടികളെ ആദ്യമായി അക്ഷരങ്ങൾ എഴുതിക്കുന്ന ഹൈന്ദവാചാരമാണ് വിദ്യാരംഭം. കുട്ടികൾക്ക് രണ്ടരയ്ക്കും മൂന്ന് വയസ്സിനും ഇടക്കാണ് ഈ ചടങ്ങ് നടത്തുന്നത്. 

ക്ഷേത്രങ്ങളിൽ വിദ്യാരംഭം നടത്തുന്നത് ഈ ദിവസമാണ്. അറിവിന്റെ ആരംഭമാണ് വിദ്യാരംഭം. കുട്ടികൾക്ക് മൂന്നാം വയസ്സിലാണ് ഈ ചടങ്ങ് നടത്തുന്നത്. കേരളത്തിൽ അക്ഷരാഭ്യാസം അല്ലെങ്കിൽ എഴുത്തിനിരുത്ത് എന്നും ഇത് അറിയപ്പെടുന്നു. മാതാപിതാക്കൾ കുട്ടികളെ പ്രധാനമായും ക്ഷേത്രങ്ങളിലെത്തിച്ചാണ് ചടങ്ങ് നടത്തുന്നത്. 

വിദ്യാരംഭം ഗണപതി പൂജയോടെയാണ് ആരംഭിക്കുന്നത്. തുടർന്ന് വിദ്യാദേവതയായ സരസ്വതീ ദേവിക്കു പ്രാർത്ഥന നടത്തുന്നു. കുട്ടിയെ മടിയിൽ ഇരുത്തിയശേഷം ഗുരു സ്വർണമോതിരം കൊണ്ടു നാവിൽ "ഹരിശ്രീ" എന്നെഴുതുന്നു. ഹരി എന്നത് ദൈവത്തേയും ശ്രീ എന്നത് അഭിവൃദ്ധിയേയും ഐശ്വര്യത്തെയുംu സൂചിപ്പിക്കുന്നു. അതിനുശേഷം കുട്ടിയുടെ വലതു കയ്യിലെ ചൂണ്ടുവിരൽ കൊണ്ട് ധാന്യങ്ങൾ (പച്ചരി) നിറച്ച പാത്രത്തിൽ "ഓം ഹരിഃ ശ്രീ ഗണപതയെ നമഃ; അവിഘ്നമസ്തു; ശ്രീ ഗുരുഭ്യോ നമഃ" എന്ന് എഴുതിക്കുന്നു. ധാന്യങ്ങൾ (പച്ചരി) നിറച്ച പാത്രത്തിൽ എഴുതുന്നത് അറിവ് ആർജിക്കുന്നതിനേയും പൂഴിമണലിൽ എഴുതുന്നത് അറിവ് നിലനിർത്തുന്നതിനേയും സൂചിപ്പിക്കുന്നു.

വിദ്യയെന്നാൽ അറിവ്. അറിവിന്റെ ആരംഭമാണ് വിദ്യാരംഭം. 

ഹിന്ദുക്കളുടെ ഇടയിൽ പ്രചാരമുള്ള ചടങ്ങാണ് വിദ്യാരംഭം. നവരാത്രി പൂജയുടെ അവസാനദിനമായ വിജയദശമി ദിവസമാണ് വിദ്യാരംഭം നടത്തുന്നത്. 

സാധാരണയായി അക്ഷരങ്ങൾ എഴുതിച്ച് തുടങ്ങുന്നത് ഓം ഹരിഃ ശ്രീ ഗണപതയെ നമഃ; അവിഘ്നമസ്തു; ശ്രീ ഗുരുഭ്യോ നമഃ എന്ന മന്ത്രം ധാന്യങ്ങൾ (പച്ചരി) നിറച്ച പാത്രത്തിലോ പൂഴിമണലിലോ എഴുതിച്ചുകൊണ്ടാണ്.

ആധുനികകാലത്ത് ക്രൈസ്തവർ, കേരള മുസ്‌ലിംകളിലെ സുന്നികൾ 
(പ്രാമാണികമല്ലാത്തതിനാൽ ഇസ്‌ലാമിൽ വിദ്യാരംഭം എന്ന ആചാരം ഇല്ല) എന്നിവരിലും വിദ്യാരംഭം അനുഷ്ഠിക്കുന്നവരുണ്ട്.


കർണാടകയിലെ കൊല്ലൂർ ശ്രീമൂകാംബിക ക്ഷേത്രത്തിലെ വിദ്യാരംഭം അതിപ്രശസ്തമാണ്. നവരാത്രി ആഘോഷത്തിന്റെ അവസാനദിനം ക്ഷേത്രത്തിലെ സരസ്വതി മണ്ഡപത്തിലണ് ചടങ്ങ്. ഇവിടെ വിദ്യാരംഭം നടത്തുന്ന കുട്ടികൾ ഭാവിയിൽ ഉന്നത ജീവിത വിജയം നേടുമെന്നാണ് വിശ്വാസം. കൊല്ലൂർ മൂകാംബിക ക്ഷേത്രത്തിൽ വർഷത്തിലെ ഏതു ദിവസവും വിദ്യാരംഭം നടത്താമെന്ന പ്രത്യേകതയുമുണ്ട്.


</doc>
<doc id="263305" url="https://ml.wikipedia.org/wiki?curid=263305" title="ആന്ധ്രാപ്രദേശിലെ ജില്ലകൾ">
ആന്ധ്രാപ്രദേശിലെ ജില്ലകൾ

ഇന്ത്യയിലെ 29 സംസ്ഥാനങ്ങളിൽ ഒരു സംസ്ഥാനമാണ് ആന്ധ്രാപ്രദേശ്. 1956 നവംബർ 1നു അന്നു നിലവിലുണ്ടായിരുന്ന ഹൈദരാബാദ്, ആന്ധ്രാ സംസ്ഥാനങ്ങളിലെ തെലുങ്ക് ഭാഷ സംസാരിക്കുന്ന പ്രദേശങ്ങൾ കൂട്ടിച്ചേർത്താണ് ആന്ധ്രാപ്രദേശ് സംസ്ഥാനം രൂപവത്കരിച്ചത്. 2014 ജൂൺ 2 ആം തീയതി, 23 ജില്ലകളുണ്ടായിരുന്ന ഈ സംസ്ഥാനം തെലുങ്കാന, ആന്ധ്രാപ്രദേശ് എന്നിങ്ങനെ രണ്ടു സംസ്ഥാനങ്ങളായി മാറി. 13 ജില്ലകളാണ് ഇപ്പോൾ ആന്ധ്രാപ്രദേശിലുള്ളത്

ആന്ധ്രാപ്രദേശിനെ റായലസീമ, കോസ്റ്റൽ ആന്ധ്രാ എന്നിങ്ങനെ രണ്ടായി വിഭജിക്കാം.


</doc>
<doc id="263318" url="https://ml.wikipedia.org/wiki?curid=263318" title="മലബാർ റോസ്">
മലബാർ റോസ്

നാട്ടുറോസുമായി നല്ല സാമ്യമുള്ള ഒരു കിളിവാലൻ ശലഭമാണ് മലബാർ റോസ്. . തെക്കേ ഇന്ത്യയിലെ തദ്ദേശവാസിയായ ഒരു പ്രധാനശലഭമാണിത്. 


</doc>
<doc id="263319" url="https://ml.wikipedia.org/wiki?curid=263319" title="വൈ.എം.സി.എ.">
വൈ.എം.സി.എ.

ഒരു സാർവ്വദേശീയ സംഘടനയാണ് വൈ.എം.സി.എ (YMCA) എന്ന് ചുരുക്കപ്പേരിൽ അറിയപ്പെടുന്ന യങ് മാൻസ് ക്രിസ്ത്യൻ അസോസിയേഷൻ 125 ദേശീയ അസോസിയേഷനുകളിലായി 58 ദശലക്ഷത്തിൽപ്പരം അംഗങ്ങൾ ഈ സംഘടനയിലുണ്ട്. ആരോഗ്യകരമായ ശരീരത്തിനും മനസ്സിനും ആത്മാവിനും വേണ്ടി ക്രൈസ്തവ മൂല്യങ്ങൾ പാലിക്കുന്നവരുടെ സംഘമെന്ന നിലയിൽ 1844 ജൂൺ 6 നു ലണ്ടനിലാണ് ഈ സംഘടന സ്ഥാപിതമായത്. വൈ.എം.സി.എ യുടെ അടയാളമായ ചുവന്ന ത്രികോണത്തിന്റെ മൂന്ന് വശങ്ങൾ ഈ നിലപാടിനെയാണ് പ്രതിനിധാനം ചെയ്യുന്നത്.

പ്രാദേശിക തലത്തിൽ സംഘടിപ്പിക്കപ്പെടുന്ന വൈ.എം.സി.എ കൾ അതത് ദേശീയ ഘടകങ്ങളുമായി സ്വയമേവ അഫിലിയേറ്റ് ചെയ്യുന്നു. ദേശീയ അസോസിയേഷനുകൾ വൈ. എം. സി. എ കളുടെ പ്രാദേശിക സഖ്യങ്ങളുമായും ദേശീയ സഖ്യവുമായും അഫിലിയേറ്റ് ചെയ്യുന്നു. "യുവതയുടെ ശാക്തീകരണം" എന്നതാണ് ലോക സഖ്യത്തിന്റെ പ്രധാന മുദ്രാവാക്യം. അതിന്റെ ആസ്ഥാനം സ്വിറ്റ്സർലണ്ടിലെ ജനീവയാണ്. 


</doc>
<doc id="263322" url="https://ml.wikipedia.org/wiki?curid=263322" title="നാട്ടുമയൂരി">
നാട്ടുമയൂരി

ഒരു തരം കിളിവാലൻ ശലഭമാണ് നാട്ടുമയൂരി . കേരളത്തിലും തെക്കെ ഇന്ത്യയിലും ശ്രീലങ്കയിലും കണ്ടുവരുന്നു. വരിമരത്തിലാണ് ഈ ശലഭം മുട്ടയിടുന്നത്.


</doc>
<doc id="263345" url="https://ml.wikipedia.org/wiki?curid=263345" title="1960-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക">
1960-ൽ പുറത്തിറങ്ങിയ മലയാളചലച്ചിത്രങ്ങളുടെ പട്ടിക


</doc>
<doc id="263370" url="https://ml.wikipedia.org/wiki?curid=263370" title="രഘുമുദ്രി ശ്രീഹരി">
രഘുമുദ്രി ശ്രീഹരി

തെലുങ്ക് ചലച്ചിത്രരംഗത്തെ ഒരു നടനാണ് ശ്രീഹരി എന്ന പേരിൽ അറിയപ്പെടുന്ന രഘുമുദ്രി ശ്രീഹരി (ജനനം: ഓഗസ്റ്റ് 15, 1964 - മരണം: ഒക്ടോബർ 09, 2013). ദക്ഷിണേന്ത്യൻ ചലച്ചിത്രരംഗത്തെ പ്രമുഖ ഐറ്റംഡാൻസു് നർത്തകിയായിരുന്ന ശാന്തിയാണു (ഡിസ്‌കോ ശാന്തി) ഭാര്യ. മഗധീര എന്ന ചലച്ചിത്രത്തിലെ ഷേർഖാൻ എന്ന കഥാപാത്രം ശ്രദ്ധേയമായിരുന്നു.


</doc>
<doc id="263374" url="https://ml.wikipedia.org/wiki?curid=263374" title="ബാങ്ക് ഓഫ് അമേരിക്ക ടവർ">
ബാങ്ക് ഓഫ് അമേരിക്ക ടവർ

മാൻഹട്ടണിലെ മിഡ്ടൗൺ ജില്ലയിൽ സ്ഥിതിചെയ്യുന്ന ഒരു അംബരചുംബിയാണ് ബാങ്ക് ഓഫ് അമേരിക്ക ടവർ. BOAT എന്ന ചുരുക്കനാമത്തിലും ഈ കെട്ടിടം ചിലപ്പോൾ അറിയപ്പെടാറുണ്ട് 366 മീ (1200അടി) ആണ് ഇതിന്റെ ഉയരം. സിക്സ്ത് അവന്യുവിലെ 42,43-ആം നമ്പർ സ്സ്ട്രീറ്റുകൾക്കിടയിലാണ് ഈ വലിയ കെട്ടിടം സ്ഥിതിചെയ്യുന്നത്.
കുക്ക്ഫോക്സ് ആർക്കിടെക്റ്റ്സ് ആണ് ഇത് രൂപകല്പന ചെയ്തിരിക്കുന്നത്. ന്യൂയോർക്ക് നഗരത്തിലെ ഏറ്റവും ഉയരമുള്ള മൂന്നാമത്തെ കെട്ടിടം കൂടിയാണ് ബാങ്ക് ഓഫ് അമേരിക്ക ടവർ. വൺ വേൾഡ് ട്രേഡ് സെന്റർ, എം‌പയർ സ്റ്റേറ്റ് ബിൽഡിംഗ് എന്നിവയാണ് ഒന്നും രണ്ടും സ്ഥാനങ്ങളിലുള്ള മന്ദിരങ്ങൾ. കൂടാതെ യുഎസയിലെ ഏറ്റവും ഉയരമുള്ള അഞ്ചാമത്തെ കെട്ടിടവും 2009ൽ പണിതീർത്ത ഈ ബാങ്ക് ഓഫ് അമേരിക്ക ടവർ തന്നെയാണ്. നാഷണൽ ജിയോഗ്രഫിൿ ചാനലിന്റെ മെഗാസ്ട്രക്ചേർസ് എന്ന ടെലിവിഷൻ പരിപാടിലും 2009 ഒക്ടോബറിൽ ഈ കെട്ടിടം പ്രത്യക്ഷപ്പെട്ടു.

55 നിലകളാണ് ബാങ്ക് ഓഫ് അമേരിക്ക ടവറിലുള്ളത്. 52 ലിഫ്റ്റുകളും ഇതിനുള്ളിൽ സജ്ജീകരിച്ചിരിക്കുന്നു. ബാങ്ക് ഓഫ് അമേരിക്ക ടവർ നിർമ്മിക്കുന്നതിനുവേണ്ടി ചില കെട്ടിടങ്ങൾ പൊളിച്ചുനീക്കേണ്ടതായ് വന്നിരുന്നു. ലീഡിന്റെ പ്ലാറ്റിനം റേറ്റിങ് നേടിയിട്ടുള്ള ബാങ്ക് ഓഫ് അമേരിക്ക ടവർ ലോകത്തിലെ തന്നെ സുസ്ഥിരവാസ്തുവിദ്യയിലെ അംബരചുംബികൾക്ക് ഒരു മാതൃകയാണ്. മികച്ച ഊർജ്ജ-ജല-ആരോഗ്യ കാര്യക്ഷമതയും ഈ കെട്ടിടം ഉറപ്പുവരുത്തുന്നു.


</doc>
<doc id="263377" url="https://ml.wikipedia.org/wiki?curid=263377" title="നങ്ങേലി">
നങ്ങേലി

ഈ കഥ ആദ്യം പ്രത്യക്ഷപ്പെടുന്നത് 2000-ത്തിൽ പ്രസിദ്ധീകരിച്ച എസ്.എൻ. സദാശിവന്റെ "എ സോഷ്യൽ ഹിസ്റ്ററി ഓഫ് ഇന്ത്യ"എന്ന പുസ്തകത്തിലാണ്. അതിൽ നങ്ങേലി എന്ന പേരു പോലും ഇല്ല. കഥകൾ പ്രകാരം തിരുവിതാംകൂർ രാജഭരണ കാലത്തെ അന്യായ നികുതികളിൽ പ്രതിഷേധിച്ച് രക്തസാക്ഷിയായ സ്ത്രീയാണ് നങ്ങേലി.ആലപ്പുഴ ജില്ലയിലെ ചേർത്തല താലൂക്കിലെ നിവാസിയായിരുന്ന നങ്ങേലിയുടെ ഭർത്താവ് കണ്ടപ്പൻ ആയിരുന്നു.

രാജഭരണകാലഘട്ടത്തിൽ പണിയെടുക്കാൻ ശരീരശേഷിയുള്ള പുരുഷൻ കൊടുക്കേണ്ട നികുതിയായിരുന്നു തലക്കരം. സ്ത്രീകളിൽ ആ നികുതിയെ വിളിച്ചിരുന്ന പേരാണ് മുലക്കരം എന്നത്. പലരും തെറ്റായി ധരിച്ചിരിക്കുന്നത് പോലെ മുലകളുടെ വലിപ്പം അനുസരിച്ചോ, മാറ് മറയ്ക്കാൻ വേണ്ടിയുള്ള അവകാശത്തിനു വേണ്ടിയോ നൽകേണ്ടിയിരുന്ന നികുതി അല്ല മുലക്കരം. ഇപ്പോഴത്തെ വരുമാന നികുതി പോലെയായിരുന്നു തലക്കരവും മുലക്കരവും. രണ്ടു ചക്രമായിരുന്നു നികുതി എന്നും 1937 ൽ പ്രസിദ്ധീകരിച്ച ട്രാവൻകൂർ ട്രൈബ്സ് ആൻഡ് കാസ്റ്റ്സ് എന്ന ഗ്രന്ഥത്തിൽ എൽ.ആർ.കൃഷ്ണ അയ്യർ വ്യക്തമാക്കിയിരിക്കുന്നു. എന്നാൽ നങ്ങേലി മുലക്കരം ഒടുക്കിയില്ല. ഇത് പിരിക്കാനെത്തിയ രാജകിങ്കരനോട് അവരുടെ രണ്ടു മുലകളും ഛേദിച്ചു ചേമ്പിലയിൽ വച്ച്, ഇനി മുലക്കരം തരേണ്ടതില്ലല്ലോയെന്ന് ചോദിച്ചതായി പറയപ്പെടുന്നു. തുടർന്ന് നങ്ങേലി രക്തം വാർന്ന് മരിച്ചു. നങ്ങേലിയുടെ ശവദാഹം നടന്നുകൊണ്ടിരിക്കേ കത്തിയമർന്ന ചിതയിലേക്ക് എടുത്തുചാടി ഭർത്താവായ കണ്ടപ്പനും രക്തസാക്ഷിയായി. ഈ സംഭവത്തിനു ശേഷവും മുലക്കരം പിരിക്കുന്നത് തുടർന്നു. ഒടുവിൽ മലയാള വർഷം 986-ൽ (എ.ഡി 1810) ശ്രീമൂലം തിരുനാൾ ആണ് മുലക്കരം നിർത്തലാക്കിയത്. നങ്ങേലി മരിച്ച സ്ഥലം മുലച്ചിപ്പറമ്പ് എന്ന പേരിൽ അറിയപ്പെട്ടു. എന്നാൽ ഇതൊരു കെട്ടുകഥ മാത്രമാണെന്നും നങ്ങേലി ജീവിച്ചിരുന്നില്ലെന്നും പലരും വാദിക്കുന്നു. ഇളങ്കോ അടികൾ രചിച്ച തമിൾ ഇതിഹാസമായ ചിലപ്പതികാരത്തിലെ വീരനായിക കണ്ണകിയും അന്യായമായി പാണ്ട്യരാജാവ് തന്റെ ഭർത്താവിനെ വധിച്ചതിൽ മുലപറിച്ചെറിഞ്ഞു പ്രതിഷേധിച്ചതായി കഥയുണ്ട്. 

പക്ഷേ ഈ കഥക്ക് ആധികാരികമായ തെളിവുകൾ ഒന്നുമില്ല. 

നങ്ങേലിയുടെ അവഗണിക്കപ്പെട്ട ചരിത്രം പൊതു സമൂഹത്തിലെത്തിക്കേണ്ടതും, സ്ത്രീകളുടെ ആത്മാഭിമാനത്തിന്റെയും തുല്യതയുടെയും പ്രതീകവുമാകുക എന്ന ലക്ഷ്യം മുൻനിർത്തി ചേർത്തലയിൽ 27 - 1 - 2017 ന് നങ്ങേലി സാംസ്കാരീക കൂട്ടായ്മ രൂപീകരിച്ചിരുന്നു.

സി.ബി.എസ്.ഇ ഒൻപതാം ക്ലാസ് സാമൂഹ്യശാസ്ത്ര പാഠപുസ്തകത്തിലെ, ‘Caste, Conflict and Dress Change’ (ജാതി, സമരം, വസ്ത്രമാറ്റം) എന്ന പാഠഭാഗം നീക്കം ചെയ്തിരുന്നു. ആക്ഷേപാർഹമായ പാഠഭാഗങ്ങൾ നീക്കം ചെയ്യണമെന്ന് നിർദ്ദേശിക്കുന്ന മദ്രാസ് ഹൈക്കോടതിയുടെ ഉത്തരവിനെ തിടർന്നാണ് സി.ബി.എസ്.ഇ ഇത് ചെയ്തത്. നായർ മേധാവിത്വത്താൽ നിർബന്ധിതമായി മേൽവസ്ത്രം ധരിക്കാൻ അവകാശമില്ലാതിരുന്ന നാടാർ (ചാന്നാർ) വിഭാഗത്തിന്റെ പോരാട്ടചരിത്രമായിരുന്നു ഈ പാഠഭാഗത്തുള്ളത്. 



</doc>
<doc id="263394" url="https://ml.wikipedia.org/wiki?curid=263394" title="എരവള്ളർ">
എരവള്ളർ

കേരളത്തിലെ പാലക്കാട് ജില്ലയിലും, തമിഴ്നാട്ടിലെ കോയമ്പത്തൂർ ജില്ലയിലും കാണപ്പെടുന്ന ആദിവാസിവർഗ്ഗമാണ് "എരവള്ളർ". തമിഴിനോട് സാമ്യമുള്ളതാണ് ഇവരുടെ ഭാഷ. . അമ്പുവില്ലുവേടൻ, വില്ലുവേടൻ എന്നീ പേരുകളിലും അറിയപ്പെടുന്നു.


</doc>
<doc id="263404" url="https://ml.wikipedia.org/wiki?curid=263404" title="ശൃംഗാരവേലൻ">
ശൃംഗാരവേലൻ

ജോസ് തോമസിന്റെ സംവിധാനത്തിൽ, 2013 സെപ്റ്റംബറിൽ തിയേറ്ററുകളിലെത്തിയ ഒരു മലയാളചലച്ചിത്രമാണ് ശൃംഗാരവേലൻ. ഉദയകൃഷ്ണ-സിബി കെ. തോമസ് സഖ്യം രചന നിർവഹിച്ച ഈ ചിത്രത്തിൽ ദിലീപ്, വേദിക എന്നിവരാണ് പ്രധാന വേഷങ്ങളിൽ അഭിനയിച്ചിരിക്കുന്നത്. ഓണത്തോടനുബന്ധിച്ച് പുറത്തിറങ്ങിയ ഈ ചിത്രം ഒരു സാമ്പത്തികമായി മികച്ച വിജയം നേടി.
കേരളത്തിലെ ഒരു ഗ്രാമത്തിലെ നെയ്ത്തുകാരന്റെ മകനാണ് "കണ്ണൻ" (ദിലീപ്), കഷ്ടപ്പെടാതെ തന്നെ വേഗം ഒരു കോടീശ്വരനാകുക എന്നതാണ് അയാളുടെ ജീവിതലക്ഷ്യം. അയാളുടെ ഏറ്റവുമടുത്ത സുഹൃത്തും സഹായിയുമായ "വാസു", ഇടയിൽ വന്നുചേരുന്ന "യേശുദാസ്" എന്നിവരെല്ലാമാണ് ഈ ചിത്രത്തിലെ പ്രധാന കഥാപാത്രങ്ങൾ. സമീപത്തുള്ള ഒരു ഗ്രാമത്തിലെ അന്ധവിശ്വാസങ്ങൾ വച്ചുപുലർത്തുന്ന ഒരു തറവാട്ടിലേക്ക് അവർ എത്തുന്നതും. തുടർന്ന് അവിടത്തെ ഇളമുറക്കാരിയായ "രാധ" എന്ന പെൺകുട്ടിയുമായി (വേദിക) കണ്ണൻ പ്രണയത്തിൽ ആകുകയും, തുടർന്നുണ്ടാവുന്ന സംഭവവികാസങ്ങളുമാണ് ഈ ചിത്രത്തിന്റെ കഥാതന്തു.

"വിശ്വസനീയമല്ലാത്ത രംഗങ്ങളും, യുക്തിരഹിതമായ കഥാസന്ദർഭങ്ങളും, കോമഡികളുടെ അതിപ്രസരവും മൂലം സാമാന്യബോധത്തിന് നിരക്കാത്ത വെറും തമാശച്ചിത്രം" എന്ന രീതിയിൽ നിരൂപകരിൽ നിന്ന് ചില വിമർശനങ്ങൾ ഈ ചിത്രം നേരിട്ടു. പക്ഷേ ദിലീപിന്റെ താരമൂല്യം മൂല്യം തിയേറ്ററുകളിൽ മികച്ച പ്രതികരണമാണ് ഈ ചിത്രത്തിന് ലഭിച്ചത്. മികച്ച സാമ്പത്തിക വിജയമായിരുന്നു ഈ ചിത്രം, 8 കോടി രൂപ ചിലവിൽ പുറത്തിറക്കിയ ഈ ചിത്രം ബോക്സ് ഓഫീസിൽ 13 കോടി രൂപ നേടി.

ആകെ 6 ഗാനങ്ങളാണ് ഈ ചിത്രത്തിൽ ഉള്ളത്. 4 ഗാനങ്ങൾക്ക് റഫീഖ് അഹമ്മദ് ഗാനരചനയും, ബേണി ഇഗ്നേഷ്യസ് സംഗീതസംവിധാനവും നിർവഹിച്ചിരിക്കുന്നു, 2 ഗാനങ്ങളുടെ രചനയും, സംവിധാനവും നിർവഹിച്ചത് നാദിർഷായാണ്.


</doc>
<doc id="263406" url="https://ml.wikipedia.org/wiki?curid=263406" title="101 ചോദ്യങ്ങൾ">
101 ചോദ്യങ്ങൾ

നവാഗതനായ സിദ്ധാർഥ് ശിവ തിരക്കഥയെഴുതി സംവിധാനം ചെയ്ത് 2013-ൽ പുറത്തിറങ്ങിയ മലയാളചലച്ചിത്രമാണ് 101 ചോദ്യങ്ങൾ. 2013-ലെ കേരളത്തിന്റെ അന്തർദേശീയ ചലച്ചിത്രോത്സവത്തിൽ ഈ ചിത്രം പ്രദർശിപ്പിക്കുന്നുണ്ട്.



2012-ലെ ദേശീയ ചലച്ചിത്രപുരസ്കാരത്തിൽ മികച്ച നവാഗത സംവിധായകനുള്ള ഇന്ദിരാഗാന്ധി പുരസ്കാരം സംവിധായകനു ലഭിച്ചു. 2012-ലെ കേരളസംസ്ഥാന ചലച്ചിത്രപുരസ്കാരത്തിലും 2012-ലെ ദേശീയ ചലച്ചിത്രപുരസ്കാരത്തിലും മികച്ച ബാലതാരത്തിനുള്ള പുരസ്കാരം മിനോണ് ഈ ചിത്രത്തിലെ അഭിനയത്തിലൂടെ ലഭിച്ചു.



</doc>
<doc id="263420" url="https://ml.wikipedia.org/wiki?curid=263420" title="കാസ്‌ലിങ്ങ്">
കാസ്‌ലിങ്ങ്

ചെസ്സ് കളിയിലെ ഒരു പ്രത്യേകതരം നീക്കമാണ് കാസ്ലിങ്ങ്. ഒരു നീക്കത്തിനുള്ള അവസരത്തിൽ രണ്ടുകരുക്കളെ ഒരേസമയം നീക്കാൻ അനുവദിക്കുന്ന ഏക സന്ദർഭമാണ് കാസ്‌ലിങ്ങ്. രാജാവിനെയും തേരിനെയും രണ്ടു നിശ്ചിത കളങ്ങളിലേക്ക് ഒരു നീക്കത്തിനുള്ള അവസരത്തിൽ തന്നെ ഒരുമിച്ച് നീക്കുന്നതിനെ കാസലിങ് എന്നു പറയുന്നു. 

രാജാവും തേരുമാണ് കാസ്ലിങ്ങിൽ ഉപയോഗിക്കുന്നത്. രാജാവ് രണ്ടുകളം തേരിന്റെ വശത്തേക്ക് നീങ്ങുന്നു. തേര് രാജാവിന്റെ മറുവശത്തുള്ള തൊട്ടടുത്ത കളത്തിലേക്ക് നീങ്ങുന്നു. ഇത്രയും ചെയ്യുന്നതിനു "കാസ്ലിങ്ങ് ചെയ്തു" എന്നു പറയുന്നു. രണ്ടു കരുക്കൾ നീക്കുന്നുണ്ടെങ്കിലും ഇത് ഒരു നീക്കമായാണ് കണക്കാക്കുക. 

റാണിയുടെ വശത്തുള്ള തേരിനെയാണ് കാസ്ലിങ്ങിനു ഉപയോഗിക്കുന്നതെങ്കിൽ അതിനെ ക്വീൻസൈഡ് കാസ്ലിങ്ങ് എന്നോ ലോങ്ങ് കാസ്ലിങ്ങ് (long castling) എന്നോ പറയുന്നു.ഇത് സ്കോർഷീറ്റിൽ രേഖപ്പെടുത്തുന്നതിനുപയോഗിക്കുന്ന സൂചകം "0-0-0" എന്നതാണ്. രാജാവിന്റെ വശത്തുള്ള തേരിനെയാണ് കാസ്ലിങ്ങിനു ഉപയോഗിക്കുന്നതെങ്കിൽ ഇതിന്റെ കിങ്ങ്സൈഡ് കാസ്ലിങ്ങ് എന്നോ ഷോർട്ട് കാസ്ലിങ്ങ് (short castling) എന്നോ പറയുന്നു.ഇത് സ്കോർഷീറ്റിൽ രേഖപ്പെടുത്തുന്നതിന് "0-0" എന്ന സൂചകം ഉപയോഗിക്കുന്നു.ചെസ്സ്കളിയിൽ വളരെ പ്രാധാന്യമുള്ള ഈ നീക്കം ഒരു കോട്ട കെട്ടി രാജാവിനെ സുരക്ഷിതനാക്കുന്നതിനു സമമാണ്.

ഇതിന്റെ മറ്റു നിയമങ്ങൾ

http://www.fide.com/fide/handbook?id=124&view=article
http://www.chessvariants.org/d.chess/castlefaq.html


</doc>
<doc id="263423" url="https://ml.wikipedia.org/wiki?curid=263423" title="യുണൈറ്റഡ് നേഷൻസ് വേൾഡ് ടൂറിസം ഓർഗനൈസേഷൻ">
യുണൈറ്റഡ് നേഷൻസ് വേൾഡ് ടൂറിസം ഓർഗനൈസേഷൻ

ഐക്യ രാഷ്ട്ര ലോക വിനോദ സഞ്ചാര സംഘടന സ്പേയിനിലെ മാഡ്രിഡ് ആസ്ഥാനമായുള്ള ലോകത്തെ വിനോദ സഞ്ചാര പ്രവര്ത്തനങ്ങളെ നിറ്ക്ഷിക്കാനുള്ള ഐക്യ രാഷ്ട്ര സഭയുടെ പ്രത്യേക സംഘടനയാണ്.1974 നവംബര് 1 പ്രവര്ത്തനം തുടങ്ങിയത്. ഇതിലെ അംഗത്വം, 155 രാജ്യങ്ങളും 7 മേഖലകളും 2 സ്ഥിര നിരീക്ഷകരും 400 അഫിലിയേറ്റഡ് അംഗങ്ങളും ചേര്ന്നതാണ്.

ലിംഗ –ഗോത്ര- മത -ഭാഷ ഇത്യാദി വ്യത്യാസമില്ലാതെ, സാമൂഹ്യ -രാഷ്ട്രീയ -സാംസ്കാരിക വികസനം, അന്തരാഷ്ട്ര ധാരണ-കൂട്ടായ്മ, സമാധാനം, ഉന്നമനം, മനുഷ്യാവകാശത്തോടുള്ള ബഹുമാനം, അടിസ്ഥാന സ്വാതന്ത്ര്യം എന്നിവയ്ക്കു വേണ്ടി സ്ഥിരതയുള്ള വിനോദ സ്ഞ്ചാരം പ്രോത്സാഹിപ്പിക്കലും വികസിപ്പിക്കലുമാണ് സംഘടനയുടെ പ്രധാന ലക്ഷ്യം.

Abin Ki, Protecting our common future, Kerala Calling, September 2013


</doc>
<doc id="263429" url="https://ml.wikipedia.org/wiki?curid=263429" title="ഡീപ്പ് ബ്ലൂ">
ഡീപ്പ് ബ്ലൂ

ചെസ്സ് കളിക്കായി ഐ.ബി.എം. വികസിപ്പിച്ചെടുത്ത ഒരു സൂപ്പർകമ്പ്യൂട്ടറാണ് ഡീപ്പ് ബ്ലൂ. 1997ൽ വികസിപ്പിച്ച ഈ കമ്പ്യൂട്ടർ അക്കാലത്തെ ഏറ്റവും മികവേറിയ സൂപ്പർകമ്പൂട്ടറുകളിൽ ഒന്നായിരുന്നു. 1.4 ടൺ ഹാർഡ്‌വെയറാണ് ഈ കമ്പ്യൂട്ടറിന് ഉണ്ടായിരുന്നത്. ഐ.ബി.എം ശാസ്ത്രജ്ഞരായ ഫെങ് സിങ് സൂ, മറേ കാംപ്ബെൽ എന്നിവരുൾപ്പെട്ട സംഘമാണ് ഈ "ചെസ്സ് കംപ്യൂട്ടർ" വികസിപ്പിച്ചെടുത്തത്.എതിരാളിയുടെ 40 നീക്കങ്ങൾ വരെ മുൻകൂട്ടി കണക്കാക്കാനുള്ള കൃത്രിമബുദ്ധി ഡീപ്പ് ബ്ലൂവിന് ഉണ്ടായിരുന്നു. ഓരോ സെക്കന്റിലും 200 മില്യൻ പൊട്ടൻഷ്യൽ പൊസിഷനുകൾ കണക്കുകൂട്ടാനും ഈ യന്ത്രത്തിന് ശേഷിയുണ്ടായിരുന്നു. 1997 ഫെബ്രുവരിയിൽ അന്നത്തെ ഏറ്റവും മികച്ച ചെസ് കളിക്കാരനായിരുന്ന ഗാരി കാസ്പറോവിനെ തോല്പിച്ച് ഡീപ്പ് ബ്ലൂ വളരെയധികം ശ്രദ്ധനേടി.ദിവസങ്ങൾ നീണ്ടുനിന്ന മത്സരം മാധ്യമങ്ങളിലെല്ലാം നിറഞ്ഞുനിന്നു.ഇടയ്ക്ക് അസാമാന്യമായ ചില ബുദ്ധിനീക്കങ്ങൾ കമ്പ്യൂട്ടറിന്റെ ഭാഗത്തുനിന്നുണ്ടായെന്ന് തോൽവിക്ക് ശേഷം കാസ്പറോവ് തന്നെ സാക്ഷ്യപ്പെടുത്തുകയുണ്ടായി. മത്സരത്തിനിടെയിൽ നിയമം ലംഘിച്ച് മനുഷ്യകളിക്കാരന്റെ ഇടപെടൽ ഉണ്ടായെന്നും അദ്ദേഹം ആരോപിച്ചു.


</doc>
<doc id="263432" url="https://ml.wikipedia.org/wiki?curid=263432" title="ചെസ്സ് ടൈറ്റൻസ്">
ചെസ്സ് ടൈറ്റൻസ്

മൈക്രോസോഫ്റ്റ് വിൻഡോസ് വിസ്റ്റ, വിൻഡോസ് 7 എന്നീ ഓപ്പറേറ്റിങ് സിസ്റ്റങ്ങളിൽ പ്രവർത്തിക്കുന്ന ഒരു ചെസ്സ് വീഡിയോ ഗെയിമാണ് ചെസ്സ് ടൈറ്റൻസ്. ഒബ്രോൺ മീഡിയയാണ് ഈ ഗെയിം വികസിപ്പിച്ചെടുത്തത്. വിൻഡോസ് 8ൽ ഒഴിവാക്കപ്പെട്ട ഈ ഗെയിം വിൻഡോസ് വിസ്റ്റയിലാണ് ആദ്യമായി ഉൾപ്പെടുത്തിയത്. അതിനുമുൻപ് തന്നെ "ചെസ്സ്" എന്ന പേരിലുള്ള മറ്റൊരു വീഡിയോഗെയിം "മൈക്രോസോഫ്റ്റ് എന്റട്ടെയ്ൻമെന്റ് പായ്ക്ക് 4"-ൽ ഉൾപ്പെടുത്തിയിരുന്നു.
വിൻഡോസ് എയ്റോക്ക് അനുയോജ്യമായ വിധത്തിലാണ് ഈ ഗെയിമിന്റെ ഗ്രാഫിക്സ്. 3ഡി സാങ്കേതികവിദ്യയിലാണ് ഈ ഗെയിം നിർമിച്ചിരിക്കുന്നത്. കളിക്കാരന്റെ ആവശ്യത്തിനനുസരിച്ച് ബോർഡ് ഏതു ദിശയിലേക്കും തിരിക്കാനുള്ള സൗകര്യവും, കരുക്കളുടെയും ബോർഡിന്റെയും തീമുകൾ മാറ്റാനുള്ള സൗകര്യവും ഇതിൽ ഉൾപ്പെടുത്തിയിട്ടുണ്ട്.
മൗസോ, കീബോർഡോ, ഗെയിംപാഡുകളോ ഉപയോഗിച്ച് ഇത് കളിക്കാവുന്നതാണ്. കമ്പ്യൂട്ടറിനെതിരെയും, രണ്ടു കളിക്കാർ തമ്മിലും കളിക്കാനുള്ള സൗകര്യം ഇതിൽ ലഭ്യമാണ്. ബിഗിന്നർ, ഇന്റർമീഡിയേറ്റ്, അഡ്വാൻസ്ഡ് എന്നിങ്ങനെ 3 വ്യത്യസ്ത നിലവാരത്തിൽ കമ്പ്യൂട്ടറിനെതിരെ കളിക്കാൻ ഇതിൽ സാധിക്കും..


</doc>
<doc id="263441" url="https://ml.wikipedia.org/wiki?curid=263441" title="കേരളത്തിലെ ചിത്രശലഭങ്ങൾ">
കേരളത്തിലെ ചിത്രശലഭങ്ങൾ

കേരളത്തിലെ ചിത്രശലഭങ്ങളുടെ ശാസ്ത്രീയ വർഗ്ഗീകരണം ആധാരമാക്കിയുള്ള പട്ടിക.
ഇന്ത്യയിൽ കണ്ടുവരുന്ന ഏകദേശം 1200 -ഓളം ചിത്രശലഭങ്ങളിൽ കേരളത്തിൽ 330 എണ്ണം ഇതുവരെ കണ്ടെത്തിയതായി രേഖപ്പെടുത്തിയിട്ടുണ്ട്.




</doc>
<doc id="263444" url="https://ml.wikipedia.org/wiki?curid=263444" title="ഗില്ലെസ് ഡെല്യൂസ്">
ഗില്ലെസ് ഡെല്യൂസ്

ഗില്ലെസ് ഡെല്യൂസ് (18 ജനുവരി 1925 – 4 നവംബർ 1995) പ്രശസ്തനായ ഫ്രഞ്ച് തത്ത്വചിന്തകനായിരുന്നു.കാപ്പിറ്റലിസം ആന്റ് സ്കിറ്റ്സെഫ്രീനിയ: ആന്റി ഈഡിപ്പസ്, എ തൗസൻഡ് പ്ലാടൗസ് എന്നിവ പ്രശസ്ത ഗ്രന്ഥങ്ങളാണ്. ഇവ രണ്ടും അദ്ദേഹം ഫെലിക്സ് ഗ്വാത്താരിയുമായി ചേർന്നാണ് രചിച്ചിട്ടുള്ളത്.


</doc>
<doc id="263448" url="https://ml.wikipedia.org/wiki?curid=263448" title="ഇല്യാനോർ കാറ്റൻ">
ഇല്യാനോർ കാറ്റൻ

ഒരു ന്യൂസിലാൻഡ് എഴുത്തുകാരിയാണ് ഇല്യാനോർ കാറ്റൻ (ജനനം : 1985). 2013 ൽ മാൻ ബുക്കർ പ്രൈസ് ലഭിച്ചു. ഈ ബഹുമതി നേടുന്ന ഏറ്റവും പ്രായം കുറഞ്ഞ എഴുത്തുകാരിയാണ്.
കാനഡയിൽ ജനിച്ച് ന്യൂസിലൻഡിൽ ജീവിക്കുന്നു. മനാക്കു ഇൻസ്റ്റിറ്റ്യൂട്ട് ഓഫ് ടെക്നോളജിയിൽ സർഗാത്മക രചനാ വിഭാഗം അദ്ധ്യാപികയാണ്. 2008 ൽ പുറത്തിറങ്ങിയ ദ റിഹേഴ്‌സലാണ് അവരുടെ ആദ്യ നോവൽ. ഇത് 12 ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്.



</doc>
<doc id="263470" url="https://ml.wikipedia.org/wiki?curid=263470" title="പുള്ളിപ്പുലികളും ആട്ടിൻകുട്ടിയും">
പുള്ളിപ്പുലികളും ആട്ടിൻകുട്ടിയും

ലാൽ ജോസിന്റെ സംവിധാനത്തിൽ 2013 ഓഗസ്റ്റിൽ തിയേറ്ററുകളിൽ എത്തിയ ഒരു മലയാളചലച്ചിത്രമാണ് പുള്ളിപ്പുലികളും ആട്ടിൻകുട്ടിയും. കുഞ്ചാക്കോ ബോബൻ, നമിത പ്രമോദ് എന്നിവർ പ്രധാന വേഷങ്ങളിൽ അഭിനയിച്ചിരിക്കുന്ന ഈ ചിത്രത്തിന്റെ തിരക്കഥ എം.സിന്ദുരാജാണ് നിർവഹിച്ചിരിക്കുന്നത്. കുട്ടനാടിന്റെ പശ്ചാത്തലത്തിൽ ഒരുക്കിയ ഈ ചലച്ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് വിദ്യാസാഗറാണ്.
കുട്ടനാട്ടിലെ കൈനകരിയിൽ പുള്ളിപ്പുലികൾ എന്ന് അറിയപെടുന്ന ചട്ടമ്പികളായ മൂന്ന് സഹോദരങ്ങളുടെയും, അവരുടെ പ്രവർത്തികൾ മൂലം ദുരിതം അനുഭവിക്കേണ്ടിവരുന്ന അനുജൻ, ആടു ഗോപൻ എന്ന് വിളിപ്പേരുള്ള ചക്കാട്ടുതറയിൽ ഗോപന്റെയും (കുഞ്ചാക്കോ ബോബൻ) കഥയാണ് പുള്ളിപ്പുലികളും ആട്ടിൻകുട്ടിയും. ബാങ്ക് ലോൺ ഉപയോഗിച്ച് വാങ്ങിയ ഹൗസ് ബോട്ട് ഉപജീവനമാർഗ്ഗമക്കിയ ഗോപൻ, വിദേശ ടൂറിസ്റ്റുകളെ ആകർഷിക്കുന്നതിനു വേണ്ടി തന്റെ ബോട്ടിൽ ക്ലാസിക്കൽ നൃത്ത പരിപാടികൾ ആരംഭിക്കുകയും. അതിനു വേണ്ടി കൈനകരി ജയശ്രീ (നമിത പ്രമോദ്) എന്ന നർത്തകിയെ കൊണ്ടുവരികയും ചെയ്യുന്നു. ഇതു മൂലം മറ്റൊരു ബോട്ട് ഉടമയായ കുരിയച്ചന് (ഷമ്മി തിലകൻ) നഷ്ടമുണ്ടാകുകയും, അയാൾ ഗോപനോട് പകവീട്ടാൻ ആരംഭിക്കുകയും ചെയ്യുന്നു. തുടർന്ന് ഗോപന്റെയും ജയശ്രീയുടെയും പ്രേമവും, ഗോപന്റെ ജീവിതത്തിലുണ്ടാകുന്ന വിവിധ സംഭവവികാസങ്ങളുമാണ് ഈ ചിത്രത്തിന്റെ ഇതിവൃത്തം.
ആകെ 5 ഗാനങ്ങളാണ് ഈ ചലച്ചിത്രത്തിൽ ഉള്ളത്. ഗാനരചന നിർവഹിച്ചിരിക്കുന്നത് വയലാർ ശരത്ചന്ദ്രവർമയും, ഗാനങ്ങൾ ചിട്ടപ്പെടുത്തിയിരിക്കുന്നത് വിദ്യാസാഗറുമാണ്.


</doc>
<doc id="263482" url="https://ml.wikipedia.org/wiki?curid=263482" title="ചക്ഷുമതി">
ചക്ഷുമതി

തിരുവനന്തപുരം ആസ്ഥാനമായി ലാഭേച്ഛ കൂടാതെ ജനനന്മക്കായി സേവന പ്രവർത്തനങ്ങൾ നടത്തുന്ന ഒരു അന്ധവിദ്യാലയ സ്ഥാപനമാണ് ചക്ഷുമതി. 2011 - ൽ പ്രവർത്തനമാരംഭിച്ച ഈ സ്ഥാപനത്തിന്റെ ഇപ്പോഴത്തെ മേധാവി കേരള ശാസ്ത്രസാഹിത്യ പരിഷത്തിന്റെ മുൻ പ്രസിഡണ്ട് വി.കെ. ദാമോദരനാണ്.




</doc>
<doc id="263487" url="https://ml.wikipedia.org/wiki?curid=263487" title="ഷമ്മി തിലകൻ">
ഷമ്മി തിലകൻ

ഒരു മലയാളചലച്ചിത്രനടനും, ഡബ്ബിങ് കലാകാരനുമാണ് ഷമ്മി തിലകൻ. പ്രശസ്ത നടനായിരുന്ന തിലകന്റെ മകനാണ് ഇദ്ദേഹം. 1986ൽ പുറത്തിറങ്ങിയ ഇരകൾ എന്ന ചലച്ചിത്രത്തിലൂടെയാണ് ഇദ്ദേഹം അഭിനയ രംഗത്തേക്ക് കടക്കുന്നത്. പ്രതിനായക വേഷങ്ങളുടെ അവതരണത്തിലൂടെ ശ്രദ്ധ നേടിയിട്ടുള്ള ഇദ്ദേഹം ഹാസ്യവേഷങ്ങളിലും അഭിനയിച്ചിട്ടുണ്ട്. 1993ൽ ഗസൽ എന്ന ചലച്ചിത്രത്തിലൂടെ മികച്ച ഡബ്ബിങ് കലാകാരനുള്ള കേരളസംസ്ഥാന ചലച്ചിത്രപുരസ്കാരം ഇദ്ദേഹത്തിന് ലഭിച്ചു.


</doc>
<doc id="263513" url="https://ml.wikipedia.org/wiki?curid=263513" title="സേതു പാർവ്വതിഭായി">
സേതു പാർവ്വതിഭായി

അമ്മ മഹാറാണി മൂലം തിരുനാൾ സേതു പാർവ്വതിഭായി തിരുവിതാംകൂറിലെ അവസാന മഹാരാജാവായിരുന്ന ശ്രീ ചിത്തിര തിരുനാൾ ബാലരാമ വർമ്മയുടെ മാതാവാണ്. കിളിമാനൂർ കൊട്ടാരത്തിലെ രവി വർമ്മയെയാണ് സേതു പാർവ്വതിഭായി വിവാഹം ചെയ്തത്. ഇവർക്ക് ശ്രീ ചിത്തിര തിരുനാളിനെ കൂടാതെ ഒരു മകളും (കാർത്തിക തിരുനാൾ ലക്ഷ്മിഭായി) ഒരു മകനും (ഉത്രാടം തിരുനാൾ മാർത്താണ്ഡവർമ്മ) ഉണ്ട്.


</doc>
<doc id="263517" url="https://ml.wikipedia.org/wiki?curid=263517" title="ദ ലൂമിനറീസ്">
ദ ലൂമിനറീസ്

2013 ലെ മാൻ ബുക്കർ പുരസ്കാരം നേടിയ ഇല്യനോർ കാറ്റൺ രചിച്ച നോവലാണ് ദ ലൂമിനറീസ്. കാറ്റണിന്റെ രണ്ടാമത് നോവലാണിത്.45 വർഷത്തെ ബുക്കർ ചരിത്രത്തിൽ പുരസ്കാരം ലഭിക്കുന്ന ഏറ്റവും ദൈർഘ്യമേറിയ രചനയാണിത്. ഗ്രന്ഥയാണ് ഈ കൃതിയുടെ പ്രസാധകർ.


</doc>
<doc id="263524" url="https://ml.wikipedia.org/wiki?curid=263524" title="മണപ്പള്ളി">
മണപ്പള്ളി

കൊല്ലം ജില്ലയിൽ കരുനാഗപ്പള്ളി താലൂക്കിലെ തഴവപഞ്ചായത്തിൽ ഉൾപ്പെടുന്ന ഒരു പ്രദേശം.


</doc>
<doc id="263528" url="https://ml.wikipedia.org/wiki?curid=263528" title="കൊറ്റമ്പള്ളി">
കൊറ്റമ്പള്ളി

കൊല്ല്ലംജില്ലയിലുള്ള ഓച്ചിറഗ്രാമത്തിലാണ് ഈ സ്ഥലം.

</doc>
<doc id="263531" url="https://ml.wikipedia.org/wiki?curid=263531" title="എസ്. രമേശൻ">
എസ്. രമേശൻ

കവി, പ്രഭാഷകൻ, സാംസ്കാരിക പ്രവർത്തകൻ, പത്രാധിപർ, പുരോഗമന കലാസാഹിത്യസംഘം വൈസ് പ്രസിഡന്റ്‌ എന്നീ നിലകളിൽ പ്രസിദ്ധനാണ് എസ്. രമേശൻ. സാഹിത്യ പ്രവർത്തക സഹകരണ സംഘം ഡയറക്ടർ ബോർഡ് അംഗവും, എറണാകുളം പബ്ലിക് ലൈബ്രറി യുടെ അധ്യക്ഷനും, കേരള ഗ്രന്ഥശാലാ സംഘത്തിന്റെ നിർവാഹക സമിതി അംഗവുമാണദ്ദേഹം. ആറു ശതാബ്ദത്തിലധികം കാലം പഴക്കമുള്ള ഗ്രന്ഥാലോകം സാഹിത്യ മാസികയുടെ മുഖ്യ പത്രാധിപരായിരുന്നു.

1952 ഫെബ്രുവരി 16 ന് കോട്ടയം ജില്ലയിലെ വൈക്കം താലൂക്കിൽ ജനനം. പരേതരായ എം കെ ശങ്കരൻ പി ലക്ഷ്മി എന്നിവർ മാതാപിതാക്കൾ. രണ്ടു പേരും സാധു കർഷക തൊഴിലാളികൾ. അവരുടെ 5 മക്കളിൽ മൂന്നാമത്തെ സന്താനം. പള്ളിപ്രത്തുശ്ശേരി (വൈക്കം) സെന്റ് ജോസഫ് എൽ പി സ്ക്കൂൾ, വൈക്കം ഗവണ്മെന്റ് ബോയ്സ് ഹൈസ്ക്കൂൾ എന്നിവിടങ്ങളിൽ സ്ക്കൂൾ വിദ്യാഭ്യാസം. ചേർത്തല സെന്റ് മൈക്കിൾസ് കോളേജിൽ പ്രീഡിഗ്രീ വിദ്യാഭ്യാസം. 1970 മുതൽ1975 വരെ എറണാകുളം മഹാരാജാസ് കോളേജിൽ ബി.എ, എം.എ പഠനം. ഈ കാലയളവിൽ രണ്ടു തവണ മഹാരാജാസ് കോളേജ് യൂണിയൻ ചെയർമാൻ ആയിരുന്നു. 1975 മുതൽ എറണാകുളം ഗവന്മെന്റ് ലോ കോളേജിൽ നിയമ പഠനം. സ്കൂൾ കോളേജ് വിദ്യാഭ്യാസ കാലത്ത് തന്നെ ഇന്റർ സ്കൂൾ, ഇന്റർ കോളെജിയറ്റ് , ഇന്റർ യൂണിവേഴ്സിറ്റി പ്രസംഗ മത്സരങ്ങളിൽ ജേതാവ്, മാതൃഭൂമി ആഴ്ചപ്പതിപ്പിലൂടെ കവിതക്കുള്ള അംഗീകാരം. 1976ൽ വിവാഹം. എസ്.എൻ. കോളേജ് പ്രൊഫസർ ഡോ. ടി.പി. ലല ഭാര്യ. ഡോ. സൗമ്യ രമേശ്, സന്ധ്യാ രമേശ് എന്നിവർ മക്കൾ.

1975 മുതൽ നിയമ പഠനത്തിനൊപ്പം പ്രശസ്തമായ എറണാകുളം മേനോൻ & കൃഷ്ണൻ കോളേജിൽ അദ്ധ്യാപകനായിരുന്നു . 1976 ൽ സ്റ്റേറ്റ് ബാങ്ക് ഓഫ് ട്രാവൻകൂറിൽ ഗുമസ്ത തസ്തികയിൽ നിയമിക്കപ്പെട്ടു. 1978 ൽ ബാങ്കിൽ നിന്നും രാജി വച്ചു. കേന്ദ്ര സാമൂഹ്യ ക്ഷേമ ബോർഡിൽ (CSWB) വെൽഫെയർ ഓഫീസർ ആയി നിയമനം ലഭിച്ചു. 1980ൽ കേരള ത്രിപുര ബംഗാൾ സംസ്ഥാനങ്ങളിൽ നിന്നുള്ള കേന്ദ്ര സർക്കാർ ജീവനക്കാരുടെ കമ്മ്യൂണിസ്റ്റ് പാർടി ഭൂതകാലത്തെ അടിസ്ഥാനമാക്കി പിരിച്ചുവിടും എന്നായപ്പോൾ രാജി വച്ചു. കേരള സ്റ്റേറ്റ് സർവീസിൽ 1981ൽ ബ്ലോക്ക് ഡെവലപ്പ്മെന്റ് ഓഫീസർ ആയി പി.എസ്.സി. വഴി നിയമിക്കപ്പെട്ടു. അസിസ്റ്റന്റ് ഡെവലപ്പ്മെന്റ് കമ്മിഷണർ, ഡെപ്യൂടി ഡെവലപ്പ്മെന്റ് കമ്മിഷണർ, ജോയിന്റ് ഡെവലപ്പ്മെന്റ് കമ്മിഷണർ, അഡീഷണൽ ഡെവലപ്പ്മെന്റ് കമ്മിഷണർ എന്നീ തസ്തികകളിൽ ജോലി. 2007ൽ അഡീഷണൽ ഡെവലപ്പ്മെന്റ് കമ്മിഷണർ തസ്തികയിൽ നിന്ന് പെൻഷൻ പറ്റി പിരിഞ്ഞു. ഏറണാകുളത്ത് എസ.ആർ.എം. ക്രോസ് റോഡിൽ യമുനാ വീട്ടിൽ താമസിക്കുന്നു.

ദേശാഭിമാനി സ്റ്റഡി സർക്കിളിന്റെ സംസ്ഥാന നിർവാഹക സമിതി അംഗമായിരുന്നു. പുരോഗമന കലാസാഹിത്യ സംഘത്തിന്റെ സെക്രട്ടറിയായും ജനറൽ സെക്രട്ടറിയായും പ്രവർത്തിച്ചു. 1996 മുതൽ 2001 വരെ സാംസ്കാരിക മന്തി ശ്രീ ടി കെ രാമകൃഷ്ണന്റെ സാംസ്കാരിക വകുപ്പിന്റെ ചുമതലയുള്ള അഡീഷനൽ പ്രൈവറ്റ് സെക്രട്ടറിയായിരുന്നു. കേരളത്തിന്റെ സാംസ്‌കാരിക നയരൂപീകരണം, ചലച്ചിത്ര അക്കാദമി രൂപീകരണം, തിരുവനന്തപുരത്ത് വൈലോപ്പിള്ളി സംസ്കൃതി ഭവൻ സ്ഥാപനം, കേരള ചരിത്ര ഗവേഷണ കൌൺസിൽ രൂപീകരണം, കേരള ബുക്ക്‌ മാർക്കറ്റിംഗ് സൊസൈറ്റിയുടെ പ്രവർത്തനം, ത്രിപ്പൂണിത്തുറയിൽ ആർക്കി യോളജി വകുപ്പിന്റെ ആഭിമുഖ്യത്തിൽ 
ആർക്കിയോളജി, ഹെരിറ്റേജ്, ആർട്ട്‌, ഹിസ്റ്ററി ഇൻസ്റ്റിറ്റ്യൂട്ട് ന്റെ സ്ഥാപനം, തിരൂരിലെ തുഞ്ചൻ സ്മാരക ട്രസ്റ്റിനു സ്വതന്ത്ര പ്രവർത്തനാവകശം നൽകൽ പ്രശസ്ത എഴുത്തുകാരൻ തകഴിയുടെ മരണാനന്തരം അദ്ദേഹത്തിന്റെ വീടും പരിസരവും ഏറ്റെടുത്ത് തകഴി സ്മാരക കേന്ദ്രം, കേരള കലാമണ്ഡലത്തെ കല്പിത സർവകലാശാലാ പദവി ലഭ്യമാക്കുന്ന നടപടികൾ എന്നിവയില നിർണ്ണായക പങ്കു വഹിച്ചു




</doc>
<doc id="263532" url="https://ml.wikipedia.org/wiki?curid=263532" title="ഷാലോ ഫൗണ്ടേഷൻ">
ഷാലോ ഫൗണ്ടേഷൻ

ആഴം കുറഞ്ഞ അസ്തിവാരങ്ങളാണ് ഷാലോ ഫൗണ്ടേഷനുകൾ(Shallow foundation). ഇവയ്ക്ക് വീതിയെ അപേക്ഷിച്ച് ആഴം അധികമുണ്ടാവില്ല. ഏറ്റവും അധികം കണ്ടുവരുന്ന അസ്തിവാരങ്ങകളായ ഇവ മണ്ണിന് വേണ്ടത്ര ഉറപ്പുള്ളസ്ഥലങ്ങളിലാണ് ഉപയോഗിക്കുന്നത്.

പടിപടിയായുള്ള അസ്തിവാരം (Spread footing ), മാറ്റ് ഫൗണ്ടേഷൻ (Mat-slab foundations), റാഫ്റ്റ് ഫൗണ്ടേഷൻ എന്നിവ ഷാലോ ഫൗണ്ടേഷന് ഉദാഹരണങ്ങളാണ്.


</doc>
<doc id="263534" url="https://ml.wikipedia.org/wiki?curid=263534" title="ദ ഗ്രാന്റ് ഇല്യൂഷൻ">
ദ ഗ്രാന്റ് ഇല്യൂഷൻ

ഫ്രെഞ്ച് സംവിധായകനായ ഷോൺ റെന്വായുടെ പ്രസിദ്ധമായ ചലച്ചിത്രം ആണ് 'ദ ഗ്രാന്റ് ഇല്യൂഷൻ'.1937 ൽ ആണ് ഈ സിനിമ പുറത്തിറങ്ങിയത്.എക്കാലത്തേയും മികച്ച സിനിമകളിലൊന്നായി ഇത് പരിഗണിക്കപ്പെടുന്നു.എമ്പയർ മാഗസിൻ നടത്തിയ അഭിപ്രായ സർവേയിൽ മുപ്പത്തഞ്ചാം സ്ഥാനമാണ് ഈ സിനിമയ്ക്കുള്ളത്.



</doc>
<doc id="263554" url="https://ml.wikipedia.org/wiki?curid=263554" title="ലൂമിയ ശ്രേണി">
ലൂമിയ ശ്രേണി

നോക്കിയ പുറത്തിറക്കിയ ഒരു വിഭാഗം സ്മാർട്ട്ഫോണുകളുടെ ശ്രേണിയാണ് ലൂമിയ. 2011 നവംബറിലാണ് ഈ ശ്രേണിയിലുള്ള ഫോണുകൾ ആദ്യമായി പുറത്തിറക്കിയത്. നോക്കിയയും മൈക്രോസോഫ്റ്റും തമ്മിലുള്ള പങ്കാളിത്തത്തിന്റെ ഫലമായാണ് ലൂമിയ സ്മാർട്ട്ഫോണുകൾ ഉദ്പാദനം ആരംഭിച്ചത്. അതിനാൽതന്നെ എല്ലാ ലൂമിയ ശ്രേണിയിൽപെട്ട ഫോണുകളും വിൻഡോസ് ഓപ്പറേറ്റിങ് സിസ്റ്റത്തിലാണ് പ്രവർത്തിക്കുന്നത്. ഫിന്നിഷ് ഭാഷയിൽ "മഞ്ഞ്" എന്നർഥമുള്ള "ലൂമി" എന്ന വാക്കിൽനിന്നാണ് "ലൂമിയ" എന്ന വാക്ക് ഉരുത്തിരിഞ്ഞത്.



</doc>
<doc id="263555" url="https://ml.wikipedia.org/wiki?curid=263555" title="സ്റ്റുഡന്റ് പോലീസ് കേഡറ്റ് പദ്ധതി">
സ്റ്റുഡന്റ് പോലീസ് കേഡറ്റ് പദ്ധതി

സംസ്‌ഥാന ആഭ്യന്തരവകുപ്പും വിദ്യാഭ്യാസവകുപ്പും ചേർന്ന്‌ 2010 ൽ കേരളത്തിൽ രൂപംകൊടുത്ത പദ്ധതിയാണ് സ്‌റ്റുഡന്റ്‌ പോലീസ്‌ കേഡറ്റ്‌ പദ്ധതി (എസ്.പി.സി). 2010 ഓഗസ്‌റ്റ് 2ന്‌ കേരളത്തിലാകെ 127 സ്‌കൂളുകളിലായി 11176 ഹൈസ്‌കൂൾ വിദ്യാർഥികളെ ഉൾപ്പെടുത്തിക്കൊണ്ടാണ്‌ എസ്‌.പി.സി. എന്ന ചുരുക്കപ്പേരിലറിയപ്പെടുന്ന സ്‌റ്റുഡന്റ്‌ പോലീസ്‌ കേഡറ്റ്‌ പദ്ധതിക്കു തുടക്കംകുറിച്ചത്‌. ഈ പദ്ധതിക്ക് നേതൃത്വം നൽകാൻ ആഭ്യന്തരവകുപ്പിനും വിദ്യാഭ്യാസ വകുപ്പിനുമൊപ്പം ഗതാഗത- വനം- എക്‌സൈസ്‌- തദ്ദേശ സ്വയംഭരണ വകുപ്പുകളുടെ പിന്തുണയുമുണ്ട്.

തിരുവനന്തപുരം ചാല ഗവൺമെന്റ് ഗേൾസ് ഹൈസ്‌കൂളിലാണ് സ്റ്റുഡൻസ് പൊലീസ് കേഡറ്റ് ഹെഡ് ക്വാർട്ടേഴ്‌സ് പ്രവർത്തിക്കുന്നത്.

ആഗസ്റ്റ് രണ്ടിനാണ് സ്റ്റുഡൻസ് പൊലീസ് കേഡറ്റ് ദിനമായി ആചരിക്കുന്നത്. 
ഒരാഴ്ചത്തെ റസിഡൻഷ്യൽ ക്യാമ്പ് ഓരോ വർഷവും ഉണ്ടാകും. എല്ലാ ശനിയാഴ്ചകളിലും പരിശീലനമുണ്ട്. കായിക പരിശീലനം, പരേഡ്, റോഡ് സുരക്ഷാ ക്യാംപൈനുകൾ, നിയമസാക്ഷരതാ ക്ലാസുകൾ എന്നിവ ഇതിന്റെ ഭാഗമാണ്. വനം, എക്സൈസ്, ആർ.ടി.ഒ. വകുപ്പുകളുമായി ബന്ധപ്പെട്ടും ക്യാമ്പുകളുണ്ടാകും. ഒരു വർഷം 130 മണിക്കൂർ സേവനമാണ് നടത്തേണ്ടത്.

രാജസ്‌ഥാനിൽ നിന്നുള്ള സംഘം കേരളത്തിലെത്തി, ഉദ്യോഗസ്‌ഥരുടെ സഹായത്തോടെ നിരവധി സ്‌കൂളുകളിൽ പദ്ധതി ആരംഭിച്ചു. ഹരിയാനയിലെയും ഗുജറാത്തിലെയും ഉന്നത പോലീസ്‌ സംഘം കേരളത്തിലെത്തി പദ്ധതിയെക്കുറിച്ചു പഠിച്ചിട്ടുണ്ട്. മഹാരാഷ്‌ട്രയും ഗോവയും പഞ്ചാബും പദ്ധതി തുടങ്ങാനുള്ള ഒരുക്കത്തിലാണ്‌. 



</doc>
<doc id="263560" url="https://ml.wikipedia.org/wiki?curid=263560" title="വേരുപാലം">
വേരുപാലം

ഒരു കരയിൽ നിൽക്കുന്ന മരത്തിന്റെ വേരുകൾ മറു കരയിലേക്ക് കൊണ്ടു പോയി അനേക വർഷം കൊണ്ട് സൃഷ്ടിക്കപ്പെടുന്ന പാലങ്ങളാണ് വേരു പാലങ്ങൾ (living root bridges). മേഘാലയയിലെ ചിറാപുഞ്ചി അഥവാ സോഹ്രയുടേയും മൌലിന്നോങ്ങിന്റേയും (Mawlynnong) സമീപ പ്രദേശങ്ങളിൽ ഇവ വളരുന്നുണ്ട്.

അരുവിയുടെ ഒരു ഭാഗത്ത് കുന്നിൻ ചെരുവിൽ Ficus Elastica എന്ന റബ്ബർ മരം വളർത്തും. അതിന്റെ കുറച്ചു വേരുകളെ പൊള്ളയായ മരം ഉപയോഗിച്ച് മറുകരയിലേക്ക് വളർത്തും. കുറേ വർഷങ്ങൾകൊണ്ട് അവ നല്ല ബലമുള്ള പാലമായി മാറും. ഇന്നു കാണുന്ന ചില വേരുപാലങ്ങൾക്ക് മുന്നൂറിലേറെ വർഷങ്ങൾ പഴക്കമുണ്ടത്രെ. ഒരു പാലം ഉപയോഗിക്കാനുള്ള ബലം വരാൻ 10-15 വർഷമെടുക്കും. ഒരേ സമയം 50 പേരെ വരെ വഹിക്കാൻ ഈ പാലങ്ങൾക്കാവും. 100 അടിയിലും കൂടുതൽ നീളമുള്ള പാലങ്ങളുണ്ട്. ഇതിൽ ഏറ്റവും പ്രസിദ്ധമായത് നൊൻഗ്രിയറ്റ് ( Nongriat) എന്നയിടത്തെ രണ്ടു നിലയിലുള്ള വേരുപാലമാണ്.

ചിറാപുഞ്ചിയിലെ ഭൂപ്രകൃതികാരണം അരുവികളും പുഴകളും കടക്കാൻ വഞ്ചികൾ പറ്റില്ല. ശക്തമായ ജലപ്രവാഹം കാരണം പാലങ്ങളും എളുപ്പമല്ല.



</doc>
<doc id="263570" url="https://ml.wikipedia.org/wiki?curid=263570" title="ബഷാർ അൽ അസദ്">
ബഷാർ അൽ അസദ്

ബഷാർ അൽ അസദ് അഥവാ ബഷാർ ഹഫീസ് അൽ അസദ് സിറിയൻ അറബ് റിപബ്ലിക്കിന്റെ പ്രസിഡന്റും ബാദ് പാർട്ടിയുടെ ജനറൽ സെക്രട്ടറിയുമാണ്.

1988 ഇൽ ദമാസ്കസ് സർവ്വകലാശാലയിൽ നിന്നും വൈദ്യത്തിൽ ബിരുദം നേടിയ ഇദ്ദേഹം കരസേനയിൽ ഡോക്ടർ ആയി സേവനം അനുഷ്ഠിച്ചു.
4 വർഷങ്ങൾക്കു ശേഷം ലണ്ടനിലെ വെസ്റ്റേൺ ഐ ഹോസ്പിറ്റൽ ഇൽ നേത്രവിജ്ഞാനത്തിൽ ബിരുദാനന്തര ബിരുദത്തിനു ചേർന്നു.
1994 ഇൽ സഹോദരന്റെ മരണത്തെ തുടർന്ന് സിറിയയിലേക്ക് തിരിച്ചു വരുവാൻ നിർബന്ധിതനാവുകയും,മിലിട്ടറി അക്കാദമിയിൽ പ്രവേശിക്കുകയും
ചെയ്തു.

2000 ജൂൺ 10-ന്, അദ്ദേഹത്തിന്റെ പിതാവും മുൻ പ്രസിഡന്റ്‌ ഹാഫിസ് അൽ അസദ് ന്റെ
മരണത്തെ തുടർന്ന് പ്രസിഡന്റ്‌ ആയി.സിറിയയിലെ ജനസ൦ഘ്യയിൽ പന്ത്രണ്ട് ശതമാനത്തോളം മാത്രം വരുന്ന അറബ് അലാവൈത് സമുദായ അംഗമാണ്.അസ്മ അൽ ബാഷർ ആണ് ഭാര്യ.ഇവർക്ക് ഹഫെസ്, സെഇൻ,കരിം എന്നിങ്ങനെ മൂന്ന് കുട്ടികൾ ഉണ്ട്.


</doc>
<doc id="263580" url="https://ml.wikipedia.org/wiki?curid=263580" title="പൈതഗോറിയൻ ത്രയങ്ങൾ">
പൈതഗോറിയൻ ത്രയങ്ങൾ

ഒരു മട്ടത്രികോണത്തിന്റെ വശങ്ങളായിവരുന്ന മൂന്ന് അളവുകളാണ് പൈതഗോറിയൻ ത്രയങ്ങൾ എന്നറിയപ്പെടുന്നത്.
ഏറ്റവും ചെറിയ പൈതഗോറിയൻ ത്രയമാണ് 3,4,5. ഇതിൽ 3, 4 എന്നീ അളവുകൾ ലംബത്തേയും 5 കർണത്തേയും കുറിക്കുന്നു. ഇങ്ങനെ വിളിക്കാൻ കാരണം പൈതഗോറസ് സിദ്ധാന്തമാണ്. അതായത് കർണം വശമായി വരയ്ക്കുന്ന സമചതുരത്തിന്റെ പരപ്പളവ് മറ്റു രണ്ടു വശങ്ങൾ വശമായി വരക്കുന്ന സമചതുരത്തിന്റെ പരപ്പളവിന്റെ തുകയ്ക്കു തുല്യമായിരിക്കും.


</doc>
<doc id="263584" url="https://ml.wikipedia.org/wiki?curid=263584" title="നിർമ്മലാനന്ദ ഗിരി">
നിർമ്മലാനന്ദ ഗിരി

ശങ്കര സമ്പ്രദായത്തിലെ സന്യാസി. 1980 മുതൽ കേരളത്തിൽ സജീവമായുണ്ട്. ആയുർവ്വേദചികിത്സയ്ക്കൊപ്പം വേദാന്തപാഠങ്ങൾ പറഞ്ഞു കൊടുക്കുകയും ചെയ്യുന്നു. സ്വന്തമായി ആശ്രമമോ മറ്റു സ്ഥാപനങ്ങളോ ഇല്ല. ഒറ്റപ്പാലത്തിനടുത്തു കയറുപാറയിലാണു താമസം.


</doc>
<doc id="263600" url="https://ml.wikipedia.org/wiki?curid=263600" title="അച്ചൻകുഞ്ഞ്">
അച്ചൻകുഞ്ഞ്

ഒരു മലയാള നാടക - ചലച്ചിത്രനടനാണ് അച്ചൻകുഞ്ഞ്. മികച്ച നടനുള്ള സംസ്ഥാന അവാർഡ് അച്ചൻകുഞ്ഞ് നേടിയിട്ടുണ്ട്.
കോട്ടയം കച്ചേരിക്കടവ് നെല്ലിശേരി വീട്ടിൽ ജനിച്ചു.കോട്ടയം ബോട്ടു ജട്ടിയിൽ ചുമട്ടുതൊഴിലാളിയായിരുന്നു. 1953ൽ 'വിധി' എന്ന നാടകത്തിലാണ് അച്ചൻകുഞ്ഞ് ആദ്യമായി അഭിനയിച്ചത്. കെ.പി.എ.സി, കേരളാ തീയേറ്റേഴ്സ് എന്നീ നാടകസമിതികളിലായി മുപ്പതുവർഷത്തോളം അനേകം കഥാപാത്രങ്ങളെ അവതരിപ്പിച്ചു. ഭരതൻ സംവിധാനം ചെയ്ത ലോറിയാണ് അച്ചൻകുഞ്ഞിന്റെ ആദ്യ ചിത്രം. ആദ്യചിത്രത്തിൽ തന്നെ മികച്ച നടനുള്ള സംസ്ഥാന അവാർഡ് അച്ചൻകുഞ്ഞ് നേടി. അൻപത്തിയാറാമത്തെ വയസ്സിൽ അച്ചൻ കുഞ്ഞ് അന്തരിച്ചു.അച്ചാമ്മയാണ് ഭാര്യ. സാജൻ പുത്രനും.




</doc>
<doc id="263602" url="https://ml.wikipedia.org/wiki?curid=263602" title="ബാരെൻ ദ്വീപ് (ഇന്ത്യ)">
ബാരെൻ ദ്വീപ് (ഇന്ത്യ)

ഇന്ത്യയിലെ ഒരേയൊരു സജീവ അഗ്നിപർവ്വതമാണ് ആൻഡമാൻ സമുദ്രത്തിലെ ആൻഡമാൻ-നിക്കോബാർ ദ്വീപസമൂഹത്തിലുൾപ്പെട്ട ബാരൻ ദ്വീപ്. പത്തു ചതുരശ്ര കിലോമീറ്റർ വിസ്തൃതിയിൽ ഏകദേശ വൃത്താകാരത്തിൽ സ്ഥിതിചെയ്യുന്ന ബാരെൻ ദ്വീപുതന്നെയാണ്, തെക്കനേഷ്യാ പ്രദേശത്തിൽ സ്ഥിരീകരിക്കപ്പെട്ട ഒരേയൊരു സജീവ അഗ്നിപർവ്വതവും. ഈ അഗ്നിപർവ്വതത്തിന് 18 ലക്ഷം (1.8 മില്യൺ) വർഷങ്ങളുടെ പഴക്കം നിർണ്ണയിക്കപ്പെട്ടിട്ടുണ്ട്.

സമുദ്രനിരപ്പിൽ നിന്നും 354 മീറ്റർ ഉയരമുള്ള ഈ ദ്വീപ് സമുദ്രത്തിന്റെ അടിത്തട്ടിൽ നിന്നും 2250 മീറ്റർ ഉയരമുള്ള ഒരു സമുദ്രാന്തര അഗ്നിപർവ്വതത്തിന്റെ മുകൾഭാഗമാണ്. ജനവാസം തീരെയില്ലാത്തെ ഈ ദ്വീപിന് ഏകദേശം 3 കിലോ മീറ്ററോളം വീതിയുണ്ട്. രണ്ടു കിലോമീറ്ററോളം വീതിയുള്ള ഇതിന്റെ കാൽഡെറയ്ക്ക് 250 മുതൽ 350 മീറ്റർ വരെ പൊക്കവുമുണ്ട്. അഗ്നിപർവ്വത മുഖം കടലിലേക്കു തുറക്കുന്നത് പടിഞ്ഞാറു ഭാഗത്തേക്കാണ്. ദ്വീപിന്റെ കിഴക്കു വശത്ത് ചെറു ശുദ്ധജല നീരുറവകളും കാണപ്പെടുന്നു.

ഇന്ത്യൻ യൂണിയന്റെ കേന്ദ്രഭരണ പ്രദേശമായ ആൻഡമാൻ നിക്കോബാർ ദ്വീപസമൂഹത്തിന്റെ ഭാഗമാണ് ബാരെൻ ദ്വീപ്. ഇത് ഭരണ കേന്ദ്രമായ പോർട്ട് ബ്ലെയറിന്റെ വടക്കു കിഴക്കു ഭാഗത്ത്, ഏകദേശം 135 കി.മീ ( 84 മൈൽ) അകലെയായി ഈ ദ്വീപു സ്ഥിതി ചെയ്യുന്നു. ഇന്ത്യാ-മ്യാന്മാർ ടെക്ടോണിക് പ്ലേറ്റുകളുടെ അതിർത്തിയിലുള്ള ഭൂകമ്പപ്രഭവ കേന്ദ്രത്തിന്റെ മധ്യത്തിലായാണ് ഈ അഗ്നിപർവ്വതം നിൽക്കുന്നത്.

ഇന്ത്യയുടെ തീരദേശ രക്ഷാസേനയുടെയും നാവിക സേനയുടെയും നാവിക വാഹനങ്ങൾക്കു മാത്രമാണ് നിലവിൽ ഈ ദ്വീപിലേക്ക് എത്തിച്ചേരാൻ അനുവാദമുള്ളത്. പോർട്ട് ബ്ലെയറിൽ നിന്നും പ്രത്യേകം ചാർട്ടു ചെയ്ത ബോട്ടുകൾ വഴി ബാരെൻ ദ്വീപിൽ എത്തിച്ചേരാം. പക്ഷേ ഇന്ത്യൻ വനം വകുപ്പിന്റെ പ്രത്യേക അനുമതിയോടെ മാത്രമേ ഇവിടം സന്ദർശിക്കാൻ കഴിയൂ. വിദേശികൾക്കു ബോട്ടുകളിൽ തീരം വരെ എത്താനുള്ള അനുമതിയേ ഉള്ളൂ, ദ്വീപിൽ ഇറങ്ങാനുള്ള അനുമതി ഇല്ല. പോർട്ട് ബ്ലെയറിൽ നിന്നും ദ്വീപിലേക്ക് എത്തിച്ചേരാൻ ഏകദേശം അഞ്ചോ ആറോ മണിക്കൂർ എടുക്കും.

ബാരെൻ എന്ന പേരിന്റെ അർഥം തരിശായിക്കിടക്കുന്ന ജനവാസമില്ലാത്ത സ്ഥലം എന്നാണ്. മനുഷ്യ വാസം ഇല്ലാത്ത ദ്വീപാണെങ്കിലും, ചെറിയ ഒരു കൂട്ടം ആടുകളും പക്ഷികളും വവ്വാലുകളും എലികളും ഈ പ്രതികൂല കാലാവസ്ഥയിലും ഈ ദ്വീപിൽ വസിക്കുന്നതായി കണ്ടെത്തിയിട്ടുണ്ട്. വവ്വാലുകളിലെ ഒരു ഉപവർഗ്ഗമായ പറക്കും കുറുക്കൻ(Flying Fox) എന്നയിനമാണ് ഇവിടെ കാണപ്പെടുന്നത്. കാൽഡെറയുടെ പുറവശവും അകത്തെ കുറച്ചു ഇടങ്ങളും അഗ്നിപർവ്വത സ്ഫോടനത്തിന്റെ സമയത്തെ ലാവാ പ്രവാഹത്തിൽ നിന്നും രക്ഷപെട്ടിട്ടുള്ളതുകൊണ്ട് ഇടതൂർന്ന പച്ചപ്പും ഇവിടെ കാണാനാകും. രണ്ടു ചെറിയ ശുദ്ധജല നീരുറവകൾ ദ്വീപിന്റെ തെക്കു കിഴക്കു ഭാഗത്തായി കണ്ടെത്തെപ്പെട്ടിട്ടുണ്ട്.

ഇവിടെ കാണുന്ന ആടുകൾ വന്യമായി ജീവിക്കുന്നവയാണെങ്കിലും ഒരു പ്രത്യേക വർഗ്ഗമല്ലെന്നും വർഷങ്ങൾക്കു മുമ്പ് ഇവിടെ എത്തിയ നാവികരാരെങ്കിലും ഇവിടെ വിട്ടിട്ടുപോയവയായിരിക്കണം എന്നുമാണ് പുതിയ നിഗമനം. പ്രകൃതി നിർദ്ധാരണം വഴി ആടുകൾ കടലിലെ ഉപ്പു വെള്ളം കുടിച്ചു ജീവിക്കാൻ കഴിവു നേടിയവയായിട്ട് ആദ്യ കാലങ്ങളിൽ വിശ്വസിക്കപ്പെട്ടിരുന്നു. എന്നാൽ അടുത്ത കാലത്തായി ചില ചെറു നീരുറവകൾ കണ്ടുപിടിക്കപ്പെടുകയും, അവിടങ്ങളിലെ ശുദ്ധജലം കുടിച്ചാണിവ കഴിയുന്നതെന്നുമാണ് ഇപ്പോൾ അനുമാനിക്കപ്പെടുന്നത്.

ക്രി.വ. 1787 ലാണ് ബാരെൻ ദ്വീപിന്റെ ആദ്യ സ്ഫോടനം രേഖപ്പെടുത്തപ്പെട്ടിട്ടുള്ളത്. അതിനു ശേഷം പത്തിൽ കൂടുതൽ തവണ ഈ പർവ്വതം പൊട്ടിത്തെറിച്ചിട്ടുണ്ട്.

2005 മുതൽ 2007 വരെ നീണ്ടു നിന്ന ഇതിന്റെ സ്ഫോടനം 2004-ലെ ഇന്ത്യൻ മഹാസമുദ്രത്തിലെ വിനാശകാരിയായ സുനാമി-ഭൂകമ്പത്തിന്റെ തുടർച്ചയായുണ്ടായതായും അനുമാനിക്കപ്പെടുന്നു.

ഈ അഗ്നി പർവ്വതത്തിന്റെ സ്ഫോടന ചരിത്രം ഏകദേശം താഴെ കൊടുത്തിരിക്കുന്ന പ്രകാരമാണ്.
ക. ക്രി.വ. 2003-ലെ ഡിപ്പാർട്ടുമെന്റ് ഓഫ് എർത്ത് സയൻസ്, ഐ.ഐ.ടി ബോംബേ- പര്യവേഷണ യാത്രാ വിവരണം അനുസരിച്ചുള്ള കണക്കുകൾ.




</doc>
<doc id="263611" url="https://ml.wikipedia.org/wiki?curid=263611" title="സൈക്കോട്രിയ കത്തീറ്റോന്യൂറ">
സൈക്കോട്രിയ കത്തീറ്റോന്യൂറ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ കത്തീറ്റോന്യൂറ - Psychotria cathetoneura. ക്യൂബയിലാണ് ഇത് തദ്ദേശീയമായി കാണപ്പെടുന്നത്.



</doc>
<doc id="263613" url="https://ml.wikipedia.org/wiki?curid=263613" title="സൈക്കോട്രിയ ചോൽക്കോന്യൂറ">
സൈക്കോട്രിയ ചോൽക്കോന്യൂറ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ചോൽക്കോന്യൂറ - Psychotria chalconeura. ഇത് കാമറൂണിലും ഡെമോക്രാറ്റിക് റിപ്പബ്ലിക് ഓഫ് കോംഗോയിലും കാണപ്പെടുന്നു. സ്വാഭവികമായി ഈ സസ്യം ഉഷ്ണമേഖലയിലും ഉഷ്ണമേഖലയോട് അടുത്ത പ്രദേശങ്ങളിലെയും വനഞ്ചെരിവുകളിൽ വളരുന്നു.



</doc>
<doc id="263619" url="https://ml.wikipedia.org/wiki?curid=263619" title="കൃഷ്ണഗുഡിയിൽ ഒരു പ്രണയകാലത്ത്">
കൃഷ്ണഗുഡിയിൽ ഒരു പ്രണയകാലത്ത്

കമലിന്റെ സംവിധാനത്തിൽ 1997ൽ തിയേറ്ററുകളിലെത്തിയ ഒരു മലയാളചലച്ചിത്രമാണ് കൃഷ്ണഗുഡിയിൽ ഒരു പ്രണയകാലത്ത്. ജയറാം, മഞ്ജു വാര്യർ എന്നിവർ പ്രധാന വേഷങ്ങളിൽ അഭിനയിച്ച ഈ ചിത്രത്തിന്റെ കഥ രഞ്ജിത്താണ് എഴുതിയിരിക്കുന്നത്. ഈ ചിത്രത്തിലെ ഗാനങ്ങൾ സംവിധാനം ചെയ്തിരിക്കുന്നത് വിദ്യാസാഗറാണ്.
ഗിരീഷ് പുത്തഞ്ചേരി രചിച്ച ഈ ചിത്രത്തിലെ ഗാനങ്ങൾ ചിട്ടപ്പെടുത്തിയിരിക്കുന്നത് വിദ്യാസാഗറാണ്.


</doc>
<doc id="263625" url="https://ml.wikipedia.org/wiki?curid=263625" title="ചോരത്തുഞ്ചൻ">
ചോരത്തുഞ്ചൻ

പീത-ശ്വേത ചിത്രശലഭ കുടുംബത്തിലെ ഒരംഗമായ ചിത്രശലഭമാണ് ചോരത്തുഞ്ചൻ . ഏഷ്യയിലും ആഫ്രിക്കയിലും ഇവ കാണപ്പെടുന്നു. "Colotis aurora aurora" എന്ന ഉപവർഗ്ഗമാണ് ഇന്ത്യയിലും ശ്രീലങ്കയിലും കാണപ്പെടുന്നത്.

പീറ്റർ ക്രാമർ 1780 ഇവയെക്കുറിച്ചു രേഖപ്പെടുത്തി. എങ്കിലും പലരും ഇതിനെ "Colotis eucharis" Fabricius, 1775 എന്ന് തെറ്റായി സൂചിപ്പിച്ചിട്ടുണ്ട്. ഫബ്രീഷ്യസ് വിലാസിനിയും ("Delias eucharis") "Delias hyparete" ഉം ഒന്നാണെന്ന് തെറ്റിദ്ധരിക്കുകയും "eucharis" എന്ന പേര് ഈ ചിത്രശലഭത്തിനു ഉപയോഗിക്കുകയും ചെയ്തതാണ് ഈ ആശയക്കുഴപ്പത്തിനു കാരണം. പിന്നീട് വെസ്റ്റ് വുഡ് ഇത് തിരുത്തി.


</doc>
<doc id="263627" url="https://ml.wikipedia.org/wiki?curid=263627" title="പിണ്ഡസംഖ്യ">
പിണ്ഡസംഖ്യ

ഒരു ആറ്റത്തിന്റെ അണുകേന്ദ്രത്തിലെ പ്രോട്ടോണുകളുടെയും ന്യൂട്രോണുകളുടെയും ആകെ എണ്ണമാണ് പിണ്ഡസംഖ്യ എന്നറിയപ്പെടുന്നത്. A എന്ന ഇംഗ്ലിഷ് അക്ഷരം ഉപയോഗിച്ചാണ് പിണ്ഡസംഖ്യ സൂചിപ്പിക്കുന്നത്. ഒരേ മൂലകങ്ങളുടെ വിവിധ ഐസോടോപ്പുകൾ പിണ്ഡസംഖ്യയിൽ വ്യത്യാസം കാണിക്കുന്നവ ആയിരിക്കും.

ന്യൂട്രോണുകളുടെയും പ്രോട്ടോണുകളുടെയും പിണ്ഡം ഏതാണ്ട് തുല്യമായതിനാലും ഇലക്ട്രോൺ പിണ്ഡം ഇവയെക്കാൾ ഏറെ കുറവായതിനാലും ആറ്റത്തിന്റെ ആകെ പിണ്ഡം മാസ് നമ്പറിന് ഏതാണ്ട് ആനുപാതികമായി വരുമെന്നതിനാലാണ് ഈ പേരു ലഭിച്ചത്.


</doc>
<doc id="263641" url="https://ml.wikipedia.org/wiki?curid=263641" title="ലൈംഗിക വിദ്യാഭ്യാസം">
ലൈംഗിക വിദ്യാഭ്യാസം

വിദ്യാഭ്യാസ പദ്ധതിയിലെ മനുഷ്യലൈംഗികതയുമായി (Sexuality) ബന്ധപ്പെട്ട ഭാഗത്തെയാണ് ശാസ്ത്രീയ ലൈംഗിക വിദ്യാഭ്യാസം അഥവാ ലൈംഗികാരോഗ്യ വിദ്യാഭ്യാസം (Sexual Health Education) എന്നതുകൊണ്ട് ഉദ്ദേശിക്കുന്നത്. ചിലയിടങ്ങളിൽ ലൈംഗിക- ജീവിത നൈപുണീ വിദ്യാഭ്യാസം (Sexuality & Life Skill Education) എന്നും അറിയപ്പെടുന്നു. ലൈംഗികാവയവങ്ങളുടെ ഘടനയും പ്രവർത്തനവും, ലൈംഗികവും പ്രത്യുത്പാദനപരവുമായ ആരോഗ്യവും അവകാശങ്ങളും (Sexual and Reproductive Health & Rights ), ലൈംഗിക ചായ്‌വ് (Sexual Orientation), ലൈംഗിക സംതൃപ്തി, ലൈംഗിക രോഗങ്ങളും (STDs) പ്രധിരോധ മാർഗങ്ങളും, പ്രണയം, സ്ത്രീകളുടെയും കൗമാരക്കാരുടെയും പ്രശ്നങ്ങൾ, ലൈംഗിക ന്യൂനപക്ഷങ്ങളുടെ പ്രത്യേകതകളും അവകാശങ്ങളും (LGBTIA Rights), സുരക്ഷിത ലൈംഗികബന്ധം (Safe Sex), ഗർഭനിരോധന മാർഗങ്ങൾ, ജനസംഖ്യാനിയന്ത്രണം, ലൈംഗിക സംയമനം, വൈകാരിക ബന്ധങ്ങൾ, ലൈംഗിക-മാനസിക പ്രശ്നങ്ങൾ, ലൈംഗിക കുറ്റകൃത്യങ്ങളും അവയെ ചെറുക്കാനുള്ള മാർഗങ്ങളും നിയമവും, ലിംഗനീതി, ദാമ്പത്യജീവിതം, അലൈംഗികത (Asexuality) തുടങ്ങിയ മനുഷ്യ ലൈംഗികതയുമായി ബന്ധപ്പെട്ട അനവധി പ്രശ്നങ്ങൾ ഈ വിഭാഗത്തിന്റെ പരിധിയിൽ വരുന്നു. അനാവശ്യ ഗർഭധാരണവും എയിഡ്സ്, ഹെർപ്പിസ്, ഹെപ്പറ്റൈറ്റിസ് ബി തുടങ്ങിയ ലൈംഗിക രോഗങ്ങളുടെ വ്യാപനം തടയാനും, ശരിയായ കുടുംബാസൂത്രണ മാർഗങ്ങൾ തിരഞ്ഞെടുക്കാനും ലൈംഗികാരോഗ്യ വിദ്യാഭ്യാസം സഹായകരമായി കണക്കാക്കപ്പെടുന്നു. പ്രായത്തിന് യോജിച്ച രീതിയിൽ ശാസ്ത്രീയമായ ലൈംഗിക വിദ്യാഭ്യാസം നൽകുന്നത് വഴി കുട്ടികൾക്ക് ലൈംഗിക ചൂഷണങ്ങളെ ചെറുക്കുവാനും, കൗമാരക്കാരിൽ ശാരീരികവും മാനസികവുമായ മാറ്റങ്ങളെ മനസ്സിലാക്കുവാനും സഹായകരമാണ് എന്ന് പൊതുജനാരോഗ്യ വിദഗ്ദ്ധർ അഭിപ്രായപ്പെടുന്നു. ലിംഗസമത്വത്തിൽ ഊന്നിയ ശാസ്ത്രീയ ബോധവൽക്കരണത്താൽ ബലാത്സംഗം മുതലായ ലൈംഗിക കുറ്റകൃത്യങ്ങളും, ദാമ്പത്യകലഹങ്ങളും, ബാലപീഡനങ്ങളും ഒരു പരിധിവരെ നിയന്ത്രിക്കാൻ സഹായിക്കും എന്ന് പഠനങ്ങൾ ചൂണ്ടികാട്ടുന്നു. പല വികസിത രാജ്യങ്ങളും മികച്ച രീതിയിൽ ലൈംഗികാരോഗ്യ വിദ്യാഭ്യാസം നടപ്പാക്കിയിട്ടുണ്ട്. 


</doc>
<doc id="263644" url="https://ml.wikipedia.org/wiki?curid=263644" title="ഗോവിന്ദ് പുരുഷോത്തം ദേശ്പാണ്ഡെ">
ഗോവിന്ദ് പുരുഷോത്തം ദേശ്പാണ്ഡെ

മറാത്തി സാഹിത്യകാരനും രാഷ്ട്രീയ ചിന്തകനും പണ്ഡിതനുമായിരുന്നു ഗോപു എന്നും ജിപിഡി എന്നും അറിയപ്പെടുന്ന പ്രൊഫ. ഗോവിന്ദ് പുരുഷോത്തം ദേശ്പാണ്ഡെ (1938 – 16 ഒക്ടോബർ 2013). മറാത്തിക്കു പുറമെ സംസ്കൃതം, ഉർദു, ചൈനീസ്, ഫ്രഞ്ച്, ഇംഗ്ലീഷ് എന്നീ ഭാഷകളിലും അവഗാഹമുണ്ടായിരുന്ന ഇദ്ദേഹം കവിതകളുമെഴുതിയിരുന്നു. 
ഡൽഹി ജവാഹർലാൽ നെഹ്റു സർവകലാശാലയിലെ ഈസ്റ്റ് ഏഷ്യൻ സ്റ്റഡീസ് വിഭാഗത്തിലെ പ്രൊഫസറായി 2004ൽ വിരമിച്ച അദ്ദേഹം ചൈനയെ സംബന്ധിച്ച് വിശദമായ പഠനം നടത്തിയിട്ടുണ്ട്. ഇക്കണോമിക് ആൻഡ് പൊളിറ്റിക്കൽ വീക്ക്ലി, ജേർണൽ ഓഫ് ആർട്സ് ആൻഡ് ഐഡിയാസ് എന്നിവയിൽ എഡിറ്ററായി പ്രവർത്തിച്ചു. മഹാരാഷ്ട്രയിലെ നവോത്ഥാന നായകനായ ജ്യോതിബ ഫൂലെയുടെ കൃതികൾ സമാഹരിച്ച് ഇംഗ്ലീഷിലേക്ക് അദ്ദേഹം പരിഭാഷപ്പെടുത്തി. ലെഫ്റ്റ്വേഡ് ഇത് പ്രസിദ്ധീകരിച്ചിട്ടുണ്ട്. 
മസ്തിഷ്കാഘാതത്തെതുടർന്ന് പുണെയിൽ അന്തരിച്ചു.


</doc>
<doc id="263648" url="https://ml.wikipedia.org/wiki?curid=263648" title="വെളുത്ത കത്രീന">
വെളുത്ത കത്രീന

മുട്ടത്തുവർക്കിയുടെ "വെളുത്ത കത്രീന" എന്ന നോവലിനെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും എഴുതി നവജീവൻ ഫിലിംസിന്റെ ബാനറിൽ വി.ബി.കെ. മേനോൻ നിർമിച്ച മലയാളചലച്ചിത്രമാണ് വെളുത്ത കത്രീന. വിമലാ ഫിലിംസിനു വിതരണാവകാശം ഉണ്ടായിരുന്ന വെളുത്ത കത്രീന 1968 നവംബർ 29-ന് കേരളത്തിൽ പ്രദർശനം തുടങ്ങി.




</doc>
<doc id="263674" url="https://ml.wikipedia.org/wiki?curid=263674" title="തബരനകഥെ">
തബരനകഥെ

1987 ൽ പുറത്തിറങ്ങിയ കന്നഡ ചലച്ചിത്രം ആണ് 'തബരനകഥെ' (). ദേശീയപുരസ്കാരം നേടിയ ഈ ചിത്രം ഗിരീഷ് കാസറവള്ളിയാണ് സംവിധാനം ചെയ്തവതരിപ്പിച്ചത്. പൂർണചന്ദ്രതേജസ്വിയുടെ ചെറുകഥയെ ആസ്പദമാക്കി നിർമിച്ച ഈ ചലച്ചിത്രത്തിന്റെ സംഭാഷണങ്ങൾ എഴുതിയതും അദ്ദേഹം തന്നെയാണ്. മലയാളിയായ മധു അമ്പാട്ട് ഛായാഗ്രഹണം നിർവഹിച്ച ഈ ചിത്രത്തിലെ മുഖ്യതാരങ്ങൾ ചാരുഹാസൻ, നളിനാമൂർത്തി, കൃഷ്ണമൂർത്തി, മാസ്റ്റർ സന്തോഷ് തുടങ്ങിയവരാണ്.

ഒരു മുനിസിപ്പൽ ഓഫീസിലെ കീഴ്ജീവനക്കാരനായ തബരയുടെ കഥയാണ് ചലച്ചിത്രം വ്യത്യസ്ത വീക്ഷണകോണുകളിലൂടെ അവതരിപ്പിച്ചിരിക്കുന്നത്. സ്വതന്ത്ര ഭാരതത്തിലെ ഒരു സർക്കാരുദ്യോഗസ്ഥൻ എന്ന അഭിമാനം മനസ്സിൽ കാത്തുസൂക്ഷിക്കുന്ന അയാൾ കൃത്യനിർവഹണത്തിൽ യാതൊരു വിട്ടുവീഴ്ചയ്ക്കും തയ്യാറാകുന്നില്ല. ആ സത്യസന്ധത കാപ്പിത്തോട്ടമുടമകളുടെ അപ്രീതിക്കു കാരണമാകുന്നു. അത് തബരയുടെ പെൻഷൻ മുടക്കി. തുടർന്ന് സാമ്പത്തിക പ്രയാസത്തിലേക്കാഴ്ന്ന തബരയുടെ അതിജീവനത്തിന്റെ കഥ കൊളോണിയൽ, ബ്യൂറോക്രാറ്റിക് വീക്ഷണകോണുകളിലൂടെയും തബരയെ അംഗീകരിക്കുന്നവരുടെ കാഴ്ചപ്പാടിലൂടെയും ഒരനാഥബാലന്റെ കാഴ്ചപ്പാടിലൂടെയും അവതരിപ്പിക്കുന്നു ഈ ചലച്ചിത്രം. യഥാതഥ രീതിയോടൊപ്പം സർറിയലിസ്റ്റിക് സങ്കേതങ്ങളും ചലച്ചിത്രത്തിൽ അനുവർത്തിച്ചിട്ടുണ്ട്.


കർണാടക State Film Awards



</doc>
<doc id="263680" url="https://ml.wikipedia.org/wiki?curid=263680" title="ഗൗരി രുഗ്മിണി ബായി">
ഗൗരി രുഗ്മിണി ബായി

റാണി ആയില്യം തിരുനാൾ ഗൗരി രുക്മിണി ബായി ആറ്റിങ്ങൽ റാണി (1815 - 1837). തിരുവിതാംകൂർ ഭരിച്ച ഏക മഹാറാണി ആയില്യം തിരുനാൾ ഗൗരി ലക്ഷ്മി ബായിയുടേയും ചങ്ങനാശ്ശേരി ലക്ഷ്മീപുരം കൊട്ടാരത്തിലെ രാജ രാജ വർമ്മ കോയിത്തമ്പുരാന്റേയും മൂത്ത പുത്രി. സംഗീതത്തിന്റെ ചക്രവർത്തിയും മഹാരാജാവുമായിരുന്ന സ്വാതിതിരുനാൾ രാമവർമ്മ ഇവരുടെ ഇളയ സഹോദരനാണ്. സ്വാതി തിരുനാളിനെ കൂടാതെ ഒരു സഹോദരൻ (ഉത്രം തിരുനാൾ മാർത്താണ്ഡവർമ്മ) കൂടിയുണ്ട്.

തിരുവല്ല പാലിയേക്കര കൊട്ടാരത്തിലെ പുണർതം തിരുനാൾ രാമവർമ്മ കോയി തമ്പുരാനെ വിവാഹം ചെയ്തു.


</doc>
<doc id="263694" url="https://ml.wikipedia.org/wiki?curid=263694" title="തീൻ കന്യ">
തീൻ കന്യ

1961 ൽ പുറത്തിറങ്ങിയ ബംഗാളി ചലച്ചിത്രം ആണ് 'തീൻ കന്യ'. രബീന്ദ്രനാഥ് ടാഗോറിന്റെ മൂന്ന് ചെറുകഥകളെ ആധാരമാക്കി സത്യജിത് റേ സംവിധാനം ചെയ്ത മൂന്ന് ഹ്രസ്വചിത്രങ്ങളുടെ സമുച്ചയം ആണീ സിനിമ. പോസ്റ്റ് മാസ്റ്റർ, മോനിഹാര, സമ്പതി എന്നീ കഥകളാണ് റേ ഇതിലൂടെ അവതരിപ്പിച്ചത്. സത്യജിത് റേ പ്രൊഡക്ഷൻസ് ആയിരുന്നു നിർമാതാക്കൾ. കറുപ്പും വെളുപ്പും വർണങ്ങളിൽ ചിത്രീകരിച്ച ഈ മൂന്ന് ചിത്രങ്ങളും തീൻ കന്യ എന്ന പേരിൽ പുറത്തു വന്നത് 1961-ൽ ആണ്. ഇതിൽ പോസ്റ്റ് മാസ്റ്ററും സമ്പതിയും 1956-ലും മോനിഹാര 1961-ലുമായിരുന്നു ചിത്രീകരിച്ചത്. സൗമേന്ദു റോയ് ആയിരുന്നു ഛായാഗ്രാഹകൻ. മുഖ്യ അഭിനേതാക്കൾ അനിൽ ചാറ്റർജി, കാളി ബാനർജി, സൗമിത്ര ചാറ്റർജി, അപർണ സെൻ എന്നിവരായിരുന്നു. രവീന്ദ്ര സംഗീതവും ബംഗാളി നാടോടി സംഗീതവും ഇഴചേർത്തുകൊണ്ട് റേ തന്നെയായിരുന്നു ഇതിന്റെ സംഗീതസംവിധാനം നിർവഹിച്ചത്.



</doc>
<doc id="263697" url="https://ml.wikipedia.org/wiki?curid=263697" title="ബൊഹോൾ">
ബൊഹോൾ

മദ്ധ്യ ഫിലിപ്പീൻസിലെ വിസയാസ് പ്രദേശത്തെ ദ്വീപുകളിലൊന്നാണ് ബൊഹോൾ. ബൊഹോളും സമീപസ്ഥമായ 75 ചെറുദ്വീപുകളും ചേർന്ന പ്രവിശ്യയും ഇതേ പേരിൽ അറിയപ്പെടുന്നു. താഗ്ബിലാരാൻ നഗരമാണ് ഈ പ്രവിശ്യയുടെ തലസ്ഥാനം. 4117 ചതുരശ്ര കിലോമീറ്റർ ഭൂവിസ്തീർണ്ണവും 261 കിലോമീറ്റർ തീരദൈർഘ്യവുമുള്ള ബൊഹോൾ, ഫിലിപ്പീൻ ദ്വീപുകൾക്കിടയിൽ വലിപ്പത്തിൽ പത്താമത്തേതാണ്. പടിഞ്ഞാറ് സെബൂ, വടക്കു-കിഴക്ക് ലെയ്റ്റെ, തെക്ക് മിന്ദനാവോ എന്നിവ ബൊഹോളിന്റെ അയൽദ്വീപുകളാണ്.

കടലോരങ്ങളും, ഭൂപ്രകൃതിയുടെ മറ്റു പ്രത്യേകതകളും ബൊഹോളിലെക്ക് വിനോദസഞ്ചാരികളെ ആകർഷിക്കുന്നു. ചോക്ലേറ്റ് ഹിൽസ് (chocolate hills) എന്നറിയപ്പെടുന്ന ചുണ്ണാമ്പുകല്ലിൻകുന്നുകളാണ് ഇവിടത്തെ കൗതുകങ്ങളിലൊന്ന്. ഭൂമിയിൽ തന്നെ ഉയർന്ന സ്ഥാനങ്ങളിൽ നിന്നോ, വിമാനസഞ്ചാരം വഴിയോ അവ കാണാനാകും. തെക്കൻ ബൊഹോളിലെ കടലോരങ്ങളിൽ ചിലത് ലോകത്തെമ്പാടുമുള്ള ഡൈവിങ് കുതുകികളെ ആകർഷിക്കുന്നു. താഗ്ബിലാരാൻ നഗരത്തിനു തെക്കുപടിഞ്ഞാറുള്ള പംഗ്ലാവോ ദ്വീപിലെ കടലോരങ്ങളാണ് ഡൈവിങ് സ്ഥാനങ്ങളിൽ പ്രധാനം. വലിപ്പക്കുറവിൽ രണ്ടാം സ്ഥാനമുള്ള വാനരവർഗ്ഗജീവി (Primate) ടാർസിയർ (Tarsier) ഈ ദ്വീപിലെ കൗതുകങ്ങളിലൊന്നാണ്.

ബൊഹോളിനും അയൽദ്വീപായ സെബൂവിനുമിടയിൽ വീതികുറഞ്ഞ ഒരു കടലിടുക്കേയുള്ളു. സെബുവാനോ എന്ന ഏക ഭാഷയാണ് ഇരുദ്വീപുകളിലും സംസാരിക്കുന്നത്. എങ്കിലും ബൊഹോളാനോകൾ സെബുവാനോകളുടേതിൽ നിന്നു വ്യതിരിക്തമായ സ്വത്വബോധം പുലർത്തുന്നു. ബൊഹോളിലെ കാലാവസ്ഥ പൊതുവേ വരണ്ടതാണ്. ജൂൺ, ഒക്ടോബർ മാസങ്ങൾക്കിടയിലാണ് അധികവും മഴയുള്ളത്. ഉൾപ്രദേശങ്ങൾ തീരപ്രദേശങ്ങളേക്കാൾ ശീതളമാണ്.

ഫിലിപ്പീൻസിലെ മറ്റു ദ്വീപുകളിലേപ്പോലെ ആസ്ട്രലോയ്ഡ് വർഗ്ഗത്തിൽപെട്ടവരിലൂടെയാണ് ഇവിടേയും മനുഷ്യവാസം തുടങ്ങിയത്. ദ്വീപിൽ ഇപ്പോഴുള്ള എസ്കയാ വർഗ്ഗക്കാർ ഈ ആദിവാസികളുടെ പിന്തുടർച്ചക്കാരാണ്. പിന്നീട് ഇവിടേക്കുണ്ടായ മലയോ-പോളിനേഷ്യൻ കുടിയേറ്റം ഇവരിൽ ഒരു വിഭാഗത്തെ ഉൾച്ചേർക്കുകയും അവശേഷിച്ചവരെ ന്യൂനപക്ഷമാക്കുകയും ചെയ്തു. പുതിയ കുടിയേറ്റക്കാർ പിന്റാഡോകൾ അഥവാ പച്ചകുത്തിയവർ (Tattooed ones) എന്നറിയപ്പെട്ടു. 
ആദിമകാലം മുതലേ, ചൈനയും ബോർണിയോയും ഉൾപ്പെടെയുള്ള പുറംനാടുകളുമായി ബൊഹോളാനോകൾ വ്യാപാരബന്ധത്തിൽ ഏർപ്പെട്ടിരുന്നു. 15-16 നൂറ്റാണ്ടുകളിൽ യൂറോപ്യന്മാർ ഇവിടെയെത്തിയപ്പോൾ, ഈ ആദിമസമൂഹം താരതമ്യേന ഉയർന്ന സാമൂഹ്യ-സാംസ്കാരികനിലവാരം പുലർത്തിയിരുന്നതായി പറയപ്പെടുന്നു. ഫിലിപ്പീൻസിലെ സ്പാനിഷ് കോളനീകരണത്തിന്റെ പ്രാരംഭകരിൽ പ്രധാനിയായ മിഗയൂൽ ലോപ്പസ് ലെഗാസ്പിയുടെ കപ്പൽക്കൂട്ടം 1565-ൽ ബൊഹോളിലെത്തി. 

പോർത്തുഗീസുകാരെപ്പോലുള്ള യൂറോപ്യൻ സന്ദർശകരിൽ നിന്നു മുൻകാലങ്ങളിൽ ലഭിച്ച അനുഭവങ്ങളുടെ തിക്തത ഓർമ്മിച്ചിരുന്ന നാട്ടുകാർ ലെഗാസ്പിയുടെ സംഘത്തെ സംശയത്തോടെ വീക്ഷിച്ചു. ഈ മുൻവിധിയെ നയതന്ത്രജ്ഞതയോടെ കൈകാര്യം ചെയ്ത ലെഗാസ്പി, ബൊഹോളിലെ അന്നത്തെ ഭരണാധികാരി ദാത്തു സിക്കത്തൂനായുമായി 1565 മാർച്ച് 16-ന് ചരിത്രപ്രസിദ്ധമായ ഒരു രക്തസന്ധിയിൽ (Blood Compact) ഏർപ്പെട്ടു. ലെഗാസ്പിയും സിക്കത്തൂണയും തങ്ങളുടെ വിരലുകൾ മുറിച്ചെടുത്ത ചോര ഒരു പാനപാത്രത്തിലെ വീഞ്ഞിൽ കലർത്തി പങ്കിട്ടു കുടിച്ച് 'രക്തസഹോദരന്മാർ' (Blood Brothers) ആയ സംഭവമാണിത്. ഫിലിപ്പിനോകൾക്കിടയിൽ ഈ സന്ധി ഏകരക്തം എന്നർത്ഥമുള്ള 'സാന്തുഗോ' എന്ന പേരിൽ അറിയപ്പെടുന്നു. ഫിലിപ്പിൻ ജനതയും യൂറോപ്യന്മാരുമായുള്ള ആദ്യത്തെ സന്ധിയായിരുന്നു ഇത്.

1957 മുതൽ 1961 വരെ ഫിലിപ്പീൻസിന്റെ എട്ടാമത്തെ രാഷ്ട്രപതി ആയിരുന്ന കാർളോസ് പി. ഗ്രാസിയാ ബൊഹോളാനോ ആയിരുന്നു. ബൊഹോളിലെ താലിബോനിലാണ് അദ്ദേഹം ജനിച്ചത്.

2013 ഒക്ടോബർ 15-ന് മദ്ധ്യഫിലിപ്പീൻസിലുണ്ടായ വലിയ ഭൂകമ്പം ബൊഹോളിനെ പിടിച്ചു കുലുക്കി. ദ്വീപിലെ സഗ്ബയാൻ നഗരത്തിൽ നിന്ന് 6 കിലോമീറ്റർ അകലെയായിരുന്നു ഭൂകമ്പത്തിന്റെ കേന്ദ്രസ്ഥാനം. ഒട്ടേറെ മനുഷ്യർക്കു ജീവഹാനിയും പരിക്കും മറ്റു നാശനഷ്ടങ്ങളും വരുത്തിയ ഈ ഭൂകമ്പം, ബൊഹോളിന്റെ ചരിത്രപൈതൃകത്തേയും ബാധിച്ചു. ബക്ലായാൻ, ലൊബോക്ക്, ലൂൺ, മരിബോജോക്, ലൊയേ, ദിമിയാവോ എന്നിവിടങ്ങളിലെ പുരാതനദേവാലയങ്ങൾക്ക് ഭൂകമ്പത്തിൽ തകർച്ചയോ കേടുപാടുകളോ സംഭവിച്ചു.

ലെഗാസ്പിയും സിക്കത്തൂനയും ഈ ഉടമ്പടിയിൽ ഉപയോഗിച്ചത് വിരലിലെ രക്തമാണെന്ന ധാരണ തെറ്റാണെന്ന് ഫിലിപ്പീൻസിലെ ചരിത്രകാരൻ അംബെത്ത് ഒക്കാമ്പോ വാദിക്കുന്നു. ഇരുവരുടേയും നെഞ്ചിനു തൊട്ടു താഴെ ഒരോ ചെറിയ മുറിവുണ്ടാക്കിയെടുത്ത രക്തമാണ് ("with a small incision slightly below the breast of each participant") ഉപയോഗിച്ചതെന്ന് അദ്ദേഹം കരുതുന്നു.


</doc>
<doc id="263699" url="https://ml.wikipedia.org/wiki?curid=263699" title="ത്രോൺ ഓഫ് ബ്ലഡ്">
ത്രോൺ ഓഫ് ബ്ലഡ്

അകിര കുറൊസാവ സംവിധാനം ചെയ്ത ജാപ്പനീസ് ചലച്ചിത്രം ആണ് 'ത്രോൺ ഓഫ് ബ്ലഡ്' . ഷെയ്ക്സ്പിയറിന്റെ മക്ബത്തിനെ അവലംബിച്ച് 1957-ൽ നിർമിച്ചതാണ് ഇത്. 'മക്ബത്ത്' എന്ന പേരു മാത്രമല്ല കുറസോവ മാറ്റിയത്. നാടകത്തിന്റെ പദാനുപദ ചലച്ചിത്രഭാഷ്യത്തിനു പകരം നാടകത്തിന്റെ അന്തഃസത്തയെ സെല്ലുലോയ്ഡിൽ പുനരാവിഷ്കരിക്കുകയായിരുന്നു അദ്ദേഹം. കഥയുടെ അതിഭൗതികാന്തരീക്ഷം സൃഷ്ടിക്കാനായി ജാപ്പനീസ് 'നോ' നാടകശൈലിയിലാണ് അദ്ദേഹം തന്റെ രചന നിർവഹിച്ചത്. ഷെയ്ക്സ്പിയറിന്റെ ഒരു വരിപോലും അതേപടി സ്വീകരിക്കാതെ ആ അനശ്വരനാടകത്തിന്റെ ആത്മാവ് സൂക്ഷ്മഭാവങ്ങളോടെ സിനിമയിൽ ആവിഷ്കരിക്കുകയായിരുന്നു കുറസോവ എന്നാണ് ചലച്ചിത്ര വിമർശകരുടെ വിലയിരുത്തൽ. അതുകൊണ്ടാണ് ത്രോൺ ഒഫ് ബ്ലഡ് ഒരു ക്ളാസ്സിക് ആയിത്തീർന്നത് എന്നും വിലയിരുത്തപ്പെടുന്നു.



</doc>
<doc id="263705" url="https://ml.wikipedia.org/wiki?curid=263705" title="ചോഴ മഹാക്ഷേത്രങ്ങൾ">
ചോഴ മഹാക്ഷേത്രങ്ങൾ

ചോഴ ഭരണകാലത്ത് നിർമ്മിക്കപ്പെട്ട തഞ്ചാവൂരിലെ ബൃഹദീശ്വരക്ഷേത്രം, ഗംഗൈകൊണ്ട ചോഴ പുരത്തെ ബൃഹദീശ്വരക്ഷേത്രം, ദാരാശുരത്തെ ഐരാവതേശ്വര ക്ഷേത്രം എന്നിവയാണ് ചോഴ മഹാക്ഷേത്രങ്ങൾ (Great Living Chola Temples)എന്ന് അറിയപ്പെടുന്നത്. 




</doc>
<doc id="263706" url="https://ml.wikipedia.org/wiki?curid=263706" title="യക്ഷി (ചലച്ചിത്രം)">
യക്ഷി (ചലച്ചിത്രം)

മഞ്ഞിലാസിന്റെ ബാനറിൽ എം.ഒ. ജോസഫ് നിർമിച്ച മലയാളചലച്ചിത്രമാണ് യക്ഷി. മലയാറ്റൂർ രാമകൃഷ്ണന്റെ ഇതേപേരിലുള്ള നോവലിനെ ആസ്പദമാക്കി തോപ്പിൽ ഭാസി തിർക്കഥയും സംഭാഷണവും എഴുതി നിർമിച്ച യക്ഷി 1968 ജൂൺ 30-ന് കേരളത്തിൽ പ്രദർശനം തുടങ്ങി. ഈ ചിത്രത്തിന്റെ വിതരണം നടത്തിയത് വിമലാറിലീസാണ്.






</doc>
<doc id="263724" url="https://ml.wikipedia.org/wiki?curid=263724" title="ദ് ന്യൂയോർക്ക് ടൈംസ്">
ദ് ന്യൂയോർക്ക് ടൈംസ്

ന്യൂയോർക് നഗരം ആസ്ഥാനമാക്കി പ്രവർത്തിക്കുന്ന ഒരു അമേരിക്കൻ ദിനപത്രമാണ് ദ് ന്യൂയോർൿ ടൈംസ്(The New York Times). 1851 സെപ്റ്റംബർ 18 മുതൽ ഈ പത്രം തുടർച്ചയായി പ്രസിദ്ധീകരിച്ചുവരുന്നു. 122-ഓളം പുലിറ്റ്സർ പുരസ്കാരങ്ങൾ ഈ ദിനപത്രത്തിന് ലഭിച്ചിട്ടുണ്ട്. അമേരിക്കയിലെ മറ്റൊരു വാർത്താമാധ്യമത്തിനും ഇത്രയും പുലിറ്റ്സർ പുരസ്കാരങ്ങൾ ലഭിച്ചിട്ടില്ല. ദ് ന്യൂയോർക് ടൈംസിന്റെ വെബ് സൈറ്റും അമേരിക്കയിൽ വളരെ പ്രചാരമുള്ള ഒന്നാണ്. ഏറ്റവും അധികം വരിക്കാറുള്ള ന്യൂയോർക്കിലെ ദിനപത്രവും, അമേരിക്കയിലെ മൂന്നാമത്തെ ദിനപത്രവുമാണ് ദ് ന്യൂയോർക് ടൈംസ്. ദ് വോൾ സ്ട്രീറ്റ് ജേർണൽ, യുഎസ്എ റ്റുഡെ എന്നിവയാണ് വരിക്കാരുടെ എണ്ണത്തിൽ ന്യൂയോർക് ടൈംസിന് മുന്നില്ലുള്ള ദിനപത്രങ്ങൾ. ദ് ന്യൂയോർക് ടൈംസ് കമ്പനിക്കാണ് ഈ പത്രത്തിന്റെ ഉടമസ്ഥാവകാശം. ഇന്റർനാഷണൽ ഹെറാൽഡ് ട്രിബ്യൂൺ, ദ ബോസ്റ്റൺ ഗ്ലോബ് എന്നി പത്രങ്ങളും ഇവരുടെ ഉടമസ്ഥതയിലുണ്ട്. 
"ഓൾ ദ് ന്യൂസ് ദാറ്റ്സ് ഫിറ്റ് റ്റു പ്രിന്റ്" എന്നാണ് പത്രത്തിന്റെ ആദർശവാക്യം. ന്യൂയോർക് ടൈംസിന്റെ ആദ്യപേജിൽ മുകളിൽ ഇടതു മൂലയിലായി ഇത് അച്ചടിക്കുന്നു. വിവിധ ഭാഗങ്ങളായാണ് ഈ പത്രം സംയോജിപ്പിച്ചിരിക്കുന്നത്. വാർത്തകൾ, അഭിപ്രായങ്ങൾ, സാമ്പത്തികം, കല, ശാസ്ത്രം, കായികം, ജീവിതശൈലി, വീട്ടറിവ് തുടങ്ങി വിവിധ വിഷയങ്ങൾ ദ് ന്യൂയോർക് ടൈംസിൽ ഉൾപ്പെടുത്തിയിരിക്കുന്നു.


</doc>
<doc id="263731" url="https://ml.wikipedia.org/wiki?curid=263731" title="സി-സ്റ്റെഡ്">
സി-സ്റ്റെഡ്

കേരള സർക്കാരിന്റെ ശാസ്ത്ര സാങ്കേതിക വകുപ്പിനു കീഴിലുള്ള സ്വയംഭരണ സ്ഥാപനമാണ് സെന്റർ ഫോർ സയൻസ് ആന്റ് ടെക്‌നോളജി എന്റർപ്രണർഷിപ്പ് ഡെവലപ്പ്‌മെന്റ് അഥവാ സി-സ്റ്റെഡ്. ആദ്യകാലത്ത് സയൻസ് ആന്റ് ടെക്‌നോളജി എന്റർപ്രണർഷിപ്പ് ഡെവലപ്പ്‌മെന്റ് പ്രോജക്ട് അഥവാ സ്റ്റെഡ് എന്ന പേരിലാണ് ഈ സ്ഥാപനം അറിയപ്പെട്ടിരുന്നത്. ദേശീയ ശാസ്ത്ര സാങ്കേതിക സംരംഭകത്വ വികസന ബോർഡിന്റെ 13 പ്രാരംഭ പദ്ധതികളിൽ ഒന്നായി 1985 ഡിസംബർ 4 നാണ് സ്റ്റെഡ് സ്ഥാപിതമായത്.നൂതനമായ ശാസ്ത്രസാങ്കേതിക വിദ്യകളുപയോഗിച്ച് വ്യാവസായ സംരംഭകത്വ വികസനം, തൊഴിലസവരങ്ങൾ സൃഷ്ടിക്കൽ, തൊഴിൽ സാദ്ധ്യതാ മേഖലകളിൽ വിദഗ്ദ്ധരെ വാർത്തെടുക്കൽ എന്നിവയാണ് സി-സ്റ്റെഡിന്റെ മുഖ്യ ലക്ഷ്യം.കോഴിക്കോട് ജില്ലയിലെ ചാലപ്പുറം എന്ന സ്ഥലത്താണ് സി-സ്റ്റെഡിന്റെ ആസ്ഥാനം.കേരളത്തിലെ എല്ലാ ജില്ലകളിലും ഓഫീസും, അനുബന്ധ സൗകര്യങ്ങളും, പരിചയ സമ്പന്നരും വിദഗ്ദ്ധരുമായ ജീവനക്കാരുടെ സേവനവും ഈ സ്ഥാപനത്തിനുണ്ട്.

=പ്രവർത്തനം=
വിവര സാങ്കേതികം, കരകൗശലം, കാർഷികം, ജൈവ സാങ്കേതികം, പരമ്പരാഗത വ്യവസായം, വിനോദ സഞ്ചാരം, വസ്ത്ര നിർമ്മാണം, പരിസ്ഥിതി സൗഹൃദ ഉൽപന്ന നിർമ്മാണം, ഇലക്ട്രോണിക്സ്-ഇലക്ട്രിക്കൽസ്, ഖര മാലിന്യ നിർമ്മാർജ്ജനം, സംരംഭകത്വം, മനേജ്മെന്റ് തുടങ്ങിയ മേഖലകളിൽ നൂതന പദ്ധതികളിലൂടെ തൊഴിലധിഷ്ടിത പരിശീലനങ്ങൾ നടത്തി പുതിയ തൊഴിൽ അവസരങ്ങൾ സൃഷ്ടിക്കുന്നതിന് സി-സ്റ്റെഡ് സഹായമേകുന്നു.വ്യവസായ സംരംഭകർക്കാവശ്യമായ കൗൺസലിംഗ്, പദ്ധതി കണ്ടെത്തുക, സാധ്യതാ പഠനങ്ങൾ, പദ്ധതി റിപ്പോർട്ടുകൾ തയ്യാറാക്കൽ, തൊഴിൽ പരിശീലനങ്ങൾക്കൊപ്പം യൂണിറ്റുകൾ സ്ഥാപിച്ച് നൽകൽ, വിപണനം, മുതലായവയാണ് മറ്റ് സേവനങ്ങൾ.

=സി-സ്റ്റെഡിന്റെ സേവനങ്ങൾ പ്രയോജനപ്പെടുത്തുന്ന പ്രമുഖ സ്ഥാപനങ്ങളും പദ്ധതികളും=
=സി-സ്റ്റെഡ് നടത്തുന്ന വിവിധ തൊഴിലധിഷ്ഠിത പരിശീലനങ്ങൾ.=
=വിലാസം=
ഹെഡ് ഓഫീസ്:
19/1557, നെസ്റ്റ്ലെ,വട്ടാംപൗയിൽ-ചാലപ്പുറെ റോഡ്,ചാലപ്പുറം പി.ഒ, കോഴിക്കോട്-673002.
ഫോൺ : 0495 2301417
ജില്ലാ/മേഖലാ ഓഫീസുകളുടെ വിലാസങ്ങളും ഫോൺ നമ്പരുകളും 
=അവലംബം=

=പുറത്തേയ്ക്കുള്ള കണ്ണികൾ=


</doc>
<doc id="263740" url="https://ml.wikipedia.org/wiki?curid=263740" title="കാട്ടുഗോതമ്പ്">
കാട്ടുഗോതമ്പ്

ധാന്യത്തിനായും അലങ്കാരച്ചെടിയായും നട്ടുവളർത്തുന്ന ഒരു പുൽച്ചെടിയാണ് കാട്ടുഗോതമ്പ്. . ഇത് ഒരു ഔഷധസസ്യം കൂടിയാണ്. Job's Tears എന്ന് പൊതുവേ അറിയപ്പെടുന്നു. പുള്ളിശരശലഭം ഇതിന്റെ ഇലകളിൽ മുട്ടയിടുന്നു. പലരാജ്യങ്ങളിലും ഭക്ഷണാവശ്യത്തിനും മദ്യമുണ്ടാക്കാനും ഈ ചെടി ഉപയോഗിക്കുന്നുണ്ട്. 



</doc>
<doc id="263746" url="https://ml.wikipedia.org/wiki?curid=263746" title="മൊട്ടുമൂക്കൻ">
മൊട്ടുമൂക്കൻ

8 മീറ്റർ വരെ ഉയരം വയ്ക്കുന്ന ഒരു മരമാണ് മൊട്ടുമൂക്കൻ. . 1600 മീറ്ററിനും 1800 മീറ്ററിനും ഇറ്റയിലുള്ള നിത്യഹരിതവനങ്ങളുടെ ഓരങ്ങളിൽ കാണുന്നു.



</doc>
<doc id="263747" url="https://ml.wikipedia.org/wiki?curid=263747" title="ഗോവയിലെ പള്ളികളും കോൺവെന്റുകളും">
ഗോവയിലെ പള്ളികളും കോൺവെന്റുകളും

1961 വരെ നിലനിന്ന ഇന്ത്യയിലെ പോർച്ചുഗീസ് ഭരണത്തിന്റെ ശേഷിപ്പുകളാണ് ഗോവയിലെ പള്ളികളും കോൺവെന്റുകളും. പോർച്ചുഗീസുകാർ ഇന്ത്യയിലെ തലസ്ഥാനമായി കണക്കാക്കിയിരുന്ന ഗോവയിൽ പേർട്ടുഗീസ് ഭരണകാലത്ത് ഒട്ടേറെ പള്ളികളും മറ്റും നിർമിച്ചിരുന്നെങ്കിലും ഇവയിൽ ഭൂരിഭാഗവും കാലക്രമത്തിൽ ഇല്ലാതായി. ശേഷിക്കുന്നവയാണ് പൈതൃക സ്മാരകങ്ങളായി സംരക്ഷിക്കപ്പെടുന്നത്. യൂറോപ്യൻ വാസ്തുശിൽപകലയുടെയും പെയിന്റിങ്ങുകളുടെയും മാതൃകകളാണ് ഗോവയിലെ പള്ളികളും കോൺവെന്റുകളിലും കാണാവുന്നത്. 1986 ൽ ഇവ ലോകപൈതൃക പട്ടികയുടെ ഭാഗമായി.


</doc>
<doc id="263749" url="https://ml.wikipedia.org/wiki?curid=263749" title="ഷാഹിദ് (ചലച്ചിത്രം)">
ഷാഹിദ് (ചലച്ചിത്രം)

2010-ൽ മുംബൈയിൽ വെടിയേറ്റ് കൊല്ലപ്പെട്ട മനുഷ്യാവകാശപ്രവർത്തകനും യുവ അഭിഭാഷകനുമായിരുന്ന ഷാഹിദ് ആസ്മിയുടെ ജീവിതത്തെ ആധാരമാക്കി ഹൻസൽ മേത്ത സംവിധാനവും അനുരാഗ് കശ്യപ് നിർമ്മാണവും നിർവ്വഹിച്ച സിനിമയാണ് ഷാഹിദ്. 
ടൊറന്റോ ഇന്റർനാഷണൽ ഫിലിം ഫെസ്റ്റ്, സിറ്റി ടു സിറ്റി പ്രോഗ്രാം-2012 എന്നിവയിൽ ഇതിന്റെ പ്രദർശനം നടത്തിയിട്ടുണ്ട്. യു.ടി.വി. മോഷൻ പിക്ചേസ് വിതരണം നടത്തുന്ന ഈ സിനിമ 2013 ഒക്ടോബർ 18 മുതൽ തിയേറ്ററുകളിൽ പ്രദർശനം തുടങ്ങി. 2013ലെ മികച്ച നടനും മികച്ച സംവിധായകനുള്ള ദേശീയപുരസ്കാരങ്ങൾ ഈ ചിത്രത്തിന് ലഭിച്ചു

നിർമ്മാണം : അനുരാഗ് കശ്യപ് 
സംവിധാനം : ഹൻസൽ മേത്ത 
9 മാസം കൊണ്ട് തീർത്ത ലോ ബജറ്റ് ചിത്രമാണിത് 

1992-ലെ മുംബൈ കലാപത്തെ തുടർന്ന്, തീവ്രവാദത്തിൽ ആകൃഷ്ടനായ ഷാഹിദ് ആസ്മി പാക്കധീനകാശ്മീരിൽ പോയെങ്കിലും, തീവ്രവാദികളുടെ നടപടികളിൽ മനംമടുത്ത അദ്ദേഹം ദിവസങ്ങൾക്കകം തിരിച്ച് നാട്ടിലേക്ക് വരുന്നു. എന്നാൽ തീവ്രവാദിയെന്ന് മുദ്രകുത്തി ഷാഹിദ് അറസ്റ്റ്ചെയ്യപ്പെടുകയും, മുംബൈ ആർതർ റോഡ് ജയിലിൽ വെച്ച് പരിചയപ്പെട്ട സഹതടവുകാരന്റെ പ്രേരണയാൽ പഠനം തുടരുകയും ചെയ്യുന്നു. കുറ്റവിമുക്തനാക്കപ്പെട്ട ഷാഹിദ് നിയമപഠനം നടത്തുകയും തുടർന്ന് നിരപരാധികളെന്ന് ബോധ്യപ്പെട്ട വിചാരണത്തടവുകാർക്ക് വേണ്ടി കേസ് നടത്തുകയും അവർക്ക് വേണ്ടി കോടതിയിൽ വാദിക്കുകയും ചെയ്തു. 
ഇന്ത്യയിലെ ഭീകരവിരുദ്ധനിയമങ്ങളുടെ പിൻബലത്തിൽ അറസ്റ്റുചെയ്യപ്പെടുന്നവർക്ക്, തെളിവുകളുടെ അഭാവത്തിൽ പോലും അനുഭവിക്കേണ്ടിവരുന്ന ജാമ്യനിഷേധം ചിത്രത്തിന്റെ പ്രധാനവിഷയമാണ്. 
കോടതിമുറിയിൽ വെച്ച് ഷാഹിദിനെ പ്രോസിക്യൂഷൻ ഭീകരവാദി എന്നാക്ഷേപിക്കുന്ന രംഗവും സിനിമയിൽ ചിത്രീകരിക്കപ്പെട്ടിരിക്കുന്നു.
മുംബൈ മീഡിയകളിൽ നിന്നും ഷാഹിദ് ആസ്മിയുടെ ലീഗൽ ആക്ടിവിസവും കൊല്ലപ്പെടലിന്റെ യാഥാർഥ്യവും മനസ്സിലാക്കിയ അൻസൽ മേത്ത, ഷാഹിദിനു വേണ്ടി നിലകൊള്ളുവാനും ആ ജീവിതകഥ സിനിമയാക്കുവാനും തീരുമാനിക്കുകയായിരുന്നു. തുടർന്നു ഹിന്ദി സിനിമയിലെ നിർമ്മാണ പ്രമുഖനായ സുനിൽ ഭോറയുടെ സഹായം തേടുകയും ചെയ്തു. അങ്ങനെ ഭോറയുടെ അഭ്യർത്ഥന മാനിച്ച് അനുരാക് കശ്യപും സംഘവും സിനിമയുടെ നിർമ്മാണം ഏറ്റെടുക്കുകയായിരുന്നു. ടൊറന്റോ ഇന്റര്നാഷണൽ ഫിലിം ഫെസ്റ്റ്, സിറ്റി ടു സിറ്റി പ്രോഗ്രാം-2012 എന്നിവയിൽ ഇതിന്റെ പ്രദർശനം നടത്തിയിട്ടുണ്ട്. യു.ടി.വി. മോഷൻ പിക്ചേര്സ് ആണ് ഈ സിനിമ വിതരണം നടത്തുന്നത്.


</doc>
<doc id="263750" url="https://ml.wikipedia.org/wiki?curid=263750" title="മിന്ദനാവോ">
മിന്ദനാവോ

ഫിലിപ്പീൻസിലെ രണ്ടാമത്തെ വലിയ ദ്വീപാണ് മിന്ദനാവോ. ഏറ്റവും തെക്കേയറ്റത്തെ ദ്വീപുകളെ മൊത്തത്തിൽ മിന്ദനാവോ ദ്വീപുകൾ എന്നറിയപ്പെടുന്നു. ലുസോൺ, വിസയാസ് എന്നിവക്കു പുറമേ ഫിലിപ്പിൻസിന്റെ ഭാഗമായ മൂന്നാമത്തെ ദ്വീപസമൂഹത്തിന്റെ പേരു കൂടിയാണിത്. മിന്ദനാവോ ദ്വീപും അതിനു സമീപമുള്ള ചെറുദ്വീപുകളും ചേർന്നതാണ് ഈ ദ്വീപസമൂഹം. മിന്ദനാവോയിലെ ഏറ്റവും വലിയ പട്ടണം ദവാവോ ആണ്. 2010-ലെ കാനേഷുമാരിക്കണക്കനുസരിച്ച് മിന്ദനാവോയിലെ 21,968,174 ജനസംഖ്യയിൽ 10 ശതമാനം മുസ്‌ലിംകളാണ്.

ഫിലിപ്പീൻ ദ്വീപുകളിൽ ഇസ്‌ലാമിന്റെ ഏറ്റവും ശക്തമായ സാന്നിദ്ധ്യമുള്ളത് മിന്ദനാവോയിലാണ്. വ്യാപകമായ ദാരിദ്ര്യവും മതപരമായ ഭിന്നതകളും മൂലം, വിവിധങ്ങളായ സംഘർഷങ്ങളുടെ പല മേഖലകൾ ഇവിടെ നിലനിൽക്കുന്നു. ഒരു കമ്മ്യൂണിസ്റ്റ് സായുധസമരവും, മോറോ വിഘടനമുന്നേറ്റവും നിലവിലുണ്ട്.
മിന്ദനാവോ ഒരുകാലത്ത് വിശാലമായ മഗ്വിന്ദനാവോൺസ് മുസ്ലിം സാമ്രാജ്യത്തിന്റെ ഭാഗമായിരുന്നു. പതിനേഴും പതിനെട്ടും നൂറ്റാണ്ടിലെ ഭൂപടങ്ങൾ ഈ വസ്തുത കാണിക്കുന്നു. സ്പെയിൻകാർ ഈ പ്രദേശത്തെ ഇന്നത്തെ ഫിലിപ്പൈൻസിനൊപ്പം കീഴടക്കാൻ ശ്രമിച്ചെങ്കിലും ഒരിക്കലും സാധിച്ചില്ല. 

1898ൽ സ്പെയിനിന്റെ പരാജയശേഷം, പാരീസ് ഉടമ്പടിപ്രകാരം തങ്ങളുടെ കീഴിലല്ലാതിരുന്നിട്ടുകൂടി ഈ പ്രദേശത്തെ തങ്ങൾ കീഴടക്കിയ പ്രദേശത്തോടൊപ്പം ചേർത്ത് ഉടമ്പടി ഒപ്പുവച്ചു. തുടർന്നുവന്ന അമേരിക്കക്കാർ മിന്ദനാവോ, സുലു എന്നീ സ്പെയിൻ കീഴടക്കാട്ഠ പ്രദേശങ്ങൾ ഫിലിപ്പൈൻസിന്റെ ഭാഗമാക്കിമാറ്റുകയാണുണ്ടായത്. 

10,000 വർഷങ്ങൾക്കുമുമ്പേതന്നെ ഇവിടെ മനുഷ്യവാസമുണ്ടായിരുന്നതിനു തെളിവുണ്ട്. ഇവിടെയുള്ള നിഗ്രിറ്റോ വിഭാഗത്തിൽപ്പെട്ട ജനങ്ങളാണ് ഇവിടത്തെ ആദിവാസികൾ. ഏതാണ്ട് 1500 ബി സി ഇ ഓടെ ആസ്ട്രൊനേഷ്യൻ ജനത ഫിലിപ്പൈൻസ് ആകമാനം വ്യാപിച്ചു. തദ്ദേശീയരായ മലുക്കു ദ്വീപിലെ ജനത ഈ ദ്വീപിനെ മലുക്കു ബസാർ എന്നു വിളിച്ചു. ഫിലിപ്പീൻസിലെ പ്രധാന കൃഷിമേഖലയാണ് ഈ പ്രദേശം. രാജ്യത്തു നിന്ന് കയറ്റുമതി ചെയ്യപ്പെടുന്ന മുന്തിയ പത്തു കൃഷിയുൽപ്പന്നങ്ങളിൽ എട്ടും ഇവിടെ നിന്നാണ്.
സുബനോൺ ഗോത്രമാണ് മിന്ദനാവോയിൽ നവീനശിലായുഗത്തിൽ അധിവാസം ഉറപ്പിച്ചതെന്നുകരുതുന്നു. ഇത് ഏതാണ്ട് 10,000 ബി സി ഇ ആയിരിക്കും. സംബാവോങ്ക ഡെൽ നോർത്തെ എന്ന പരദേശത്തുനിന്നും ലഭിച്ച ശിലായുധങ്ങൾ ഇതു വെളിവാക്കുന്നു. കക്കകൾ കൊണ്ടുള്ള ആഭരണങ്ങളും മുത്തുകളും സ്വർണ്ണ ആഭരണങ്ങളും മൃതദേഹം മറവുചെയ്യാനുള്ള മിനുക്കിയതോ അല്ലാത്തതോ ആയ ഭരണികൾക്കും ചൈനീസ് പാത്രങ്ങൾക്കും ഒപ്പം ഇവിടത്തെ ഗുഹകളിൽനിന്നും കണ്ടെടുക്കപ്പെട്ടിട്ടുണ്ട്. ഇവിടെ നിന്നും ലഭിച്ച ചൈനീസ് ഉൽപ്പന്നങ്ങൾ പലതും യുവാൻ, മിങ് രാജവംശങ്ങളുടെ കാലത്തേതാണ്. സുബനോൺ ഗോത്രവും ചൈനയുമായി വ്യാപാരം നടന്നതിന്റെ നീണ്ടചരിത്രമുണ്ട്. ഈ ഗോത്രം ഇസ്ലാം മതം പിന്നീട് സ്വീകരിക്കുന്നതിനും മുമ്പാണ് ഈ വ്യാപാരം നടന്നത്. 

ഫിലിപ്പൈൻസിന്റെ ക്ലാസ്സിക്ക് കാലഘട്ടമായ സി ഇ 900നു ശേഷമുള്ള കാലത്ത് മിന്ദനാവോയിലെ ജനത ഹിന്ദു-ബുദ്ധ സ്വാധീനത്തിലായിരുന്നു. ഇന്തോനേഷ്യയിൽനിന്നും ബോർണിയോയിൽനിന്നുമാണ് ഈ സ്വാധീനം ഉണ്ടായത്. ഇതിനു സാംസ്കാരികമായ ഒട്ടേറെ തെളിവുകളുണ്ട്. സുലവേസി, ജാവ എന്നിവിടങ്ങളിൽനിന്നുമെത്തിയ ഹിന്ദു-സംസ്കൃത സ്വാധീനമുള്ള കവി,ബേയ്ബെയിൻ തുടങ്ങിയ ലിപികൾ ഇവിടെ പ്രചാരത്തിലായി. 


</doc>
<doc id="263751" url="https://ml.wikipedia.org/wiki?curid=263751" title="ഷാഹിദ്">
ഷാഹിദ്

സാക്ഷി അല്ലെങ്കിൽ രക്തസാക്ഷി എന്നർത്ഥമുള്ള അറബി വാക്കാണ് ഷാഹിദ് അല്ലെങ്കിൽ ഷഹീദ്( ', ബഹുവചനം: '). ഇസ്ലാം മതത്തിൽ മതത്തിനു വേണ്ടിയോ, വിശ്വാസം സംരക്ഷിക്കുന്നതിനു വേണ്ടിയോ സ്വജീവൻ ബലിയർപ്പിച്ച വ്യക്തിയെ ഷാഹിദ് എന്നു വിളിക്കുന്നു.

ഹദീസുകൾ പ്രകാരം ഏറ്റവും കുറഞ്ഞത് അഞ്ച് തരം ഷഹീദുകളുണ്ടാകാം. ഉദര അസുഖങ്ങൾ മൂലം മരിച്ചവർ, പ്ലേഗ് ബാധിതരായി മരിച്ചവർ, മുങ്ങിയോ കെട്ടിടത്തിനു മുകളിൽ നിന്ന് വീണോ മരിച്ചവർ, സ്വന്തം വസ്തുവകൾ സംരക്ഷിക്കാൻ ശ്രമിച്ചതിൻ പേരിൽ കൊല്ലപ്പെട്ടവർ എന്നിവരെല്ലാം ഷഹീദുകളാണെന്ന് കാണാം.


</doc>
<doc id="263772" url="https://ml.wikipedia.org/wiki?curid=263772" title="ന്യൂട്ടന്റെ ചലനനിയമങ്ങൾ">
ന്യൂട്ടന്റെ ചലനനിയമങ്ങൾ

ഒരു വസ്തുവിൽ അനുഭവപ്പെടുന്ന ബലങ്ങളും വസ്തുവിന്റെ ചലനങ്ങളും തമ്മിലുള്ള ബന്ധം വിശദീകരിക്കുന്ന മൂന്ന് ഭൗതിക നിയമങ്ങളാണ് ന്യൂട്ടന്റെ ചലന നിയമങ്ങൾ. സർ ഐസക് ന്യൂട്ടൺ ആണ് തന്റെ "പ്രകൃതിദർശനത്തിന്റെ ഗണിതനിയമങ്ങൾ"(1687) എന്ന കൃതിയിൽ സം‌യോജിതമായി പ്രസിദ്ധീകരിച്ചത്.

ഒരു അസന്തുലിതമായ ബാഹ്യബലം പ്രവർത്തിക്കാത്തിടത്തോളം ഓരോ വസ്തുവും അതിന്റെ നിശ്ചലാവസ്ഥയിലോ നേർ രേഖയിലുള്ള സമാന ചലനത്തിലോ തുടരുന്നതാണു. (വസ്തുവിന്റെ ഈ മൗലികഗുണധർമ്മത്തെ ജഡത്വം എന്നുപറയുന്നു.നിശ്ചലാവസ്ഥയിലുള്ള വസ്തുവിന്റെ ജഡത്വമാണ് അതിന്റെ ദ്രവ്യമാനം. ഏകസമാന ചലനാവസ്ഥയിലുള്ള വസ്തുവിന്റെ ജഡത്വമാണ് സംവേഗം. ഒരു വസ്തുവിന്റെ നിശ്ചലാവസ്ഥയോ ഏകസമാന ചലനാവസ്ഥയോ മാറ്റാനാവശ്യമായതാണ് ബലം. ഈ നിയമപ്രകാരം ഒരു വസ്തുവിൽ അനുഭവപ്പെടുന്ന പരിണതബലം പൂജ്യമായാൽ അതിന്റെ പ്രവേഗം സ്ഥിരമായിരിക്കും.)

ന്യൂട്ടന്റെ ഒന്നാം ചലനനിയമത്തിന് രണ്ട് ഭാഗങ്ങളുണ്ട്. അതിന്റെ ആദ്യഭാഗം ജഡത്വത്തെപ്പറ്റിയുള്ള നിർവചനവും രണ്ടാമത്തെ ഭാഗം ബലത്തിനെ സംബന്ധിച്ചുലള്ള നിർവചനവും തരുന്നു. ഒന്നാം ഭാഗത്തതിൽ നിന്നും നിശ്ചലാവസ്ഥയിലുള്ള ഒരു വസ്തു അസന്തുലിതമായ ഒരു ബാഹ്യബലം അതിൻമേൽ പ്രവർത്തിക്കാതിരുന്നാൽ അതേ അവസ്ഥയിൽത്തന്നെ തുടർന്നുകൊണ്ടിരിക്കും എന്ന് കിട്ടുന്നു. ഉദാഹരണത്തിന് മേശപ്പുറത്തിരിക്കുന്ന ഒരു പുസ്തകത്തിന്റെ കാര്യം പരിഗണിക്കാം. ആരെങ്കിലും അത് മാറ്റിവെക്കുന്നില്ലെങ്കിൽ അത് അവിടെത്തന്നെ ഇരിക്കുമെന്ന് നമ്മുടെ അനുഭവത്തിൽകൂടി നമുക്ക് അറിവുള്ളതാണല്ലോ. ബുക്കിന്മൽ പ്രവർത്തിക്കുന്ന രണ്ടു ബലങ്ങളുണ്ട്. ഒന്ന് ഭൂമിയുടെ താഴോട്ടുള്ള ആകർഷണവും മറ്റേത് മേശയുടെ മുകളിലേക്കുള്ള തള്ളലുമാണ്. ഇവ രണ്ടും ഒരേ വസ്തൂവിൽത്തന്നെ പ്രവർത്തിക്കുന്നവയും എന്നാൽ വിപരീതദിശയിലുള്ളവയുമായ തുല്യബലങ്ങളാണ്. അതിനാൽ അവ പരസ്പരം തുലനം ചെയ്യുന്നു. ഇത്തരം ബലങ്ങളെ സന്തുലിത ബലങ്ങൾ എന്നു പറയും. അവയ്ക്ക് ഒരു വസ്തുവിൽ ചലനമുളവാക്കാൻ സാധ്യമല്ല. ഇക്കാരണത്താൽ ബുക്കിന്മേൽ ഒരു അസന്തുലിത ബലം പ്രവർത്തിക്കുന്നില്ല. അതുകൊണ്ട് പുസ്തകം നിശ്ചലമായിത്തന്നെ ഇരിക്കുന്നു. അതായത് പുസ്തകത്തിന് അതിന്റെ സ്ഥിതി തുടർന്നുകൊണ്ട് പോവാനുള്ള പ്രവണതയാണ്. ഇനി പുസ്തകത്തിന്മേൽ ഒരു തിരശ്ചീനബലം പ്രയോഗിക്കുക. അതു നീങ്ങാൻ തുടങ്ങുന്നു. ഇതിൽനിന്നും ചലനം സാധ്യമാക്കുന്നതിന് ഏതെങ്കിലും ഒരസന്തുലിതബലം വസ്തുവിന്മേൽ പ്രയോഗിക്കണം എന്ന് വ്യക്തമാവുന്നു.

ഒരു കാറിനുള്ളിൽ ഒരാൾ ഇരിക്കുന്നതായി കണക്കാക്കുക. അയാൾ കാറിനെ തള്ളുന്നുവെന്നിരിക്കട്ടെ. കാർ നീങ്ങുകയില്ല. കാരണം അവിടെ പ്രയോഗിക്കുന്ന തള്ളൽ ബലം ബാഹ്യമല്ല,ആന്തരികമാണ്. അയാൾ വെളിയിലിറങ്ങിനിന്നു കൊണ്ടാണ് കാർ തള്ളുന്നതെങ്കിൽ കാർ ചലിക്കും. ഈ സന്ദർഭത്തിൽ പ്രയോഗിക്കപ്പെട്ടത് ബാഹ്യബലമാണ്. അതിനാൽ ബാഹ്യബലത്തിനു മാത്രമേ ചലനം ഉണ്ടാക്കാൻ കഴിയുകയുള്ളു എന്ന് തെളിയുന്നു.

ഇനി സമാനവേഗതയിൽ നേർരേഖാപാതയിലൂടെ സഞ്ചരിച്ചുകൊണ്ടിരിക്കുന്ന ഒരു വസ്തുവിന്റെ കാര്യം പരിഗണിക്കാം. ചലനനിയമമനുസരിച്ച് ബാഹ്യബലങ്ങളൊന്നും അതിൽ പ്രവർത്തിക്കുന്നില്ലെങ്കിൽ അത് അതിന്റെ ചലനാവസ്ഥയിൽ തന്നെ തുടർന്നു കൊണ്ടിരിക്കും. ഉദാഹരണത്തിന് നിങ്ങൾ നിരപ്പായ നേർറോഡിൽ കൂടി സൈക്കിൾ ചവിട്ടുകയാണെന്ന് കരുതുക സൈക്കിൾ വേഗത്തിൽ പൊയ്ക്കൊണ്ടിരിക്കുമ്പോൾ ചവിട്ടുന്നത് നിർത്തുന്നു എന്നിരിക്കട്ടെ. സൈക്കിൾ പെട്ടെന്ന് നിന്ന് പോവുകയില്ല. അത് കുറേ സമയത്തേക്ക് കൂടെ സഞ്ചരിച്ചു കൊണ്ടിരിക്കും. കുറേ ദൂരം സഞ്ചരിച്ച ശേഷം, തറ പ്രയോഗിക്കുന്ന ഘർഷണ ബലത്തിന് വിധേയമായി നിശ്ചലാവസ്ഥയിൽ എത്തും. ഇവിടെയും സൈക്കിളിന്റെ ചലനാവസ്ഥയ്ക്ക് മാറ്റം വരുത്തിയത് ഒരു അസന്തുലിതമായ ബാഹ്യ ബലം ആണ് എന്ന് കാണാം. തറയ്ക്ക് ഘർഷണബലം ഇല്ലായിരുന്നെങ്കിൽ സൈക്കിൾ സ്ഥിരമായ വേഗതയിൽ അതേ ദിശയിൽ തന്നെ അതിന്റെ സഞ്ചാരം അവിരാമം തുടർന്ന് കൊണ്ടിരിക്കും.

ഒരു വസ്തുവിലുണ്ടാകുന്ന ആക്കവ്യത്യാസത്തിന്റെ നിരക്ക് അതിന്മേൽ പ്രയോഗിക്കപ്പെടുന്ന അസന്തുലിത ബലത്തിനു നേർ അനുപാതത്തിലും ആക്കവ്യത്യാസം സംഭവിക്കുന്നത് ബലത്തിന്റെ ദിശയിലും ആയിരിക്കും.

ബലത്തിന്റെ പരിമാണം എത്ര എന്നറിയാൻ ഈ നിയമം വഴിതെളിക്കുന്നു. സംവേഗത്തിൽ വരുന്ന മാറ്റത്തിന്റെ നിരക്ക് കണക്കാക്കിയാൽ ബലം എത്രയെന്ന് നിശ്ചയിക്കാം.

ഈ നിയമത്തിൽ നിന്നും ബലം കണക്കാക്കാനുള്ള ഒരു സമവാക്യം ലഭിക്കുന്നു. ഈ നിയമത്തിന്റെ ഒന്നാം ഭാഗം അനുസരിച്ച് ഒരു വസ്തുവിനുണ്ടാകുന്ന ആക്ക വ്യത്യസത്തിന്റെ നിരക്ക് അതിൻ മേൽ പ്രയോഗിക്കപ്പെടുന്ന ബലത്തിന് നേർ അനുപാതത്തിലാണ്. ചലിച്ച് കൊണ്ടിരിക്കുന്ന ഒരു വസ്തുവിന്റെ കാര്യം എടുക്കുക.അതിനു ഒരു നിശ്ചിത അളവ് ആക്കം ഉണ്ട് .അതിന്മേൽ ഒരു ബലം അൽപ സമയത്തേക്ക് പ്രവർത്തിക്കുന്നു എന്നിരിക്കട്ടെ. അതിന്റെ പ്രവേഗത്തിന് അപ്പോൾ മാറ്റം വരുന്നു. പ്രവേഗ മാറ്റം ബലത്തെയും, ബലം പ്രവർത്തിച്ച സമയത്തെയും ആശ്രയിച്ചിരിക്കുന്നു. പ്രവേഗ മാറ്റം സംഭവിച്ചതിനാൽ ആക്കത്തിനും വ്യത്യസമുണ്ടാവുന്നു.എന്നാൽ ഒരു സെക്കന്റിലുണ്ടായ ആക്ക വ്യത്യാസം അഥവാ ആക്ക വ്യത്യാസത്തിന്റെ നിരക്ക് ബലത്തെ അടിസ്ഥാനപ്പെടുത്തി ഇരിക്കുന്നു. ബലം വർധിച്ചതാണെങ്കിൽ ആക്ക വ്യത്യസത്തിന്റെ നിരക്കും വർധിച്ച തോതിലായിരിക്കും. ഇത് തിരിച്ചു പറഞ്ഞാൽ ആക്ക വ്യത്യാസത്തിന്റെ നിരക്ക് വർധിച്ചതണെങ്കിൽ പ്രയോഗിക്കപ്പെട്ട ബലം ഉയർന്നതായിരിക്കും. മറ്റൊരു വിധത്തിൽ പറഞ്ഞാൽ ആക്ക വ്യത്യാസത്തിന്റെ നിരക്ക് ഒരു വസ്തുവിൻ മേൽ പ്രയോഗികപ്പെടുന്ന ബലത്തിന് നേർ അനുപാതത്തിലായിരിക്കും .
ഈ നിയമത്തിന്റെ രണ്ടാം ഭാഗത്തിൽ പറയുന്നത് ആക്ക വ്യത്യാസം സംഭവിക്കുന്നത് ബലത്തിന്റെ ദിശയിൽ തന്നെ ആണെന്നാണ്. ഈ കാര്യം താഴെ പറയും പ്രകാരം വ്യക്തമാക്കാം. വസ്തുവിന്റെ ചലനത്തിന്റെ ദിശയിൽ തന്നെയാണ് ബലവും പ്രവർത്തിക്കുന്നത് എങ്കിൽ ആക്ക വ്യത്യാസം പോസിറ്റീവ് ആയിരിക്കും. അതായത് ആക്കം വർധിക്കും. ബലത്തിന്റെ പ്രവർത്തനദിശ ചലനത്തിന് വിപരീതമാണെങ്കിൽ ആക്കവ്യത്യാസം നെഗറ്റീവ് ആയിരിക്കും. അതായത് ആക്കം കുറയുന്നു. 

രണ്ടാം ചലനനിയമത്തിൽ നിന്നും ബലത്തിന്റെ പരിമാണം നിർണ്ണയിക്കുന്നതിന് ഒരു സമവാക്യം ഉണ്ടാക്കാൻ കഴിയും 'm' പിണ്ഡമുള്ള ഒരു വസ്തു 'u' പ്രവേഗത്തോടുകൂടി ചലിക്കുന്നുവെന്നിരിക്കട്ടെ അതിന്റെ ചലന ദിശയിൽ 'F' ബലം അതിന്മേൽ 't' സമയത്തേക്ക് പ്രവർത്തിക്കുമ്പോൾ അതിന്റെ പ്രവേഗം 'v' ആയി മാറി എന്നിരിക്കട്ടെ,

വസ്തുവിന്റെ ആദ്യ ആക്കം = mu

വസ്തുവിന്റെ അന്ത്യ ആക്കം = mv

ആക്ക വ്യത്യാസം = m(v - u)

ആക്ക വ്യത്യാസത്തിന്റെ നിരക്ക് =(m(v-u))/t

പ്രവേഗ മാറ്റത്തിന്റെ നിരക്ക് ത്വരണമാവുന്നു. അതായത് (v - u)/t ത്വരണമാവുന്നു(a).

ആക്കവ്യത്യാസത്തിന്റെ നിരക്ക് = m X a

രണ്ടാം ചലനനിയമമനുസരിച്ച് ആക്കവ്യത്യാസത്തിന്റെ നിരക്ക് പ്രയോഗിക്കപ്പെട്ട ബലത്തിന് ആനുപാതികമാണ് . F =k X m X a എന്നു കണക്കാക്കാം . ഇവിടെ k എന്നത്ഒരു സ്ഥിരാങ്ക മാണ്. അതിന്റെ മൂല്യം 1 ആണ്. അതു കൊണ്ട് ന്യൂട്ടന്റെ രണ്ടാം ചലന സമവാക്യം നമുക്ക് F =m X a എന്ന് അനുമാനിക്കാം. (F = ma)
ഓരോ പ്രവർത്തനത്തിനും തുല്യവും വിപരീതവും ആയ ഒരു പ്രതിപ്രവർത്തനം ഉണ്ടായിരിക്കും.

അതായത് ഒരുവസ്തു മറ്റൊരുവസ്തുവിൽ ബലം പ്രയോഗിച്ചാൽ രണ്ടാമത്തെ വസ്തു ആദ്യത്ത വസ്തുവിൽ തുല്യമായ ബലം പ്രയോഗിക്കുന്നു. ബലങ്ങൾ രണ്ടും തുല്യവും വിപരീത ദിശയിലുള്ളതുമായിരിക്കും.എങ്കിലും അവ പരസ്പരം റദ്ദാക്കപ്പെടുന്നില്ല. കാരണം ബലങ്ങൾ രണ്ടു വ്യത്യസ്ത വസ്തുക്കളിലാണ് പ്രയോഗിക്കപ്പെടുന്നത്. ബലം പ്രയോഗിക്കുന്ന വസ്തു A യും ബലപ്രയോഗത്തിന് വിധേയമാക്കുന്ന വസ്തു B യും ആണങ്കിൽ, ബലപ്രയോഗത്തിന് വിധേയമാക്കുന്ന B എന്ന വസ്തു A യിലും ബലം പ്രയോഗിക്കുന്നുണ്ട്. ഈ ബല പ്രതിബലങ്ങൾ തുല്യവും വിപരീതവുമായ ദിശകളിൽ പ്രവർത്തിക്കുന്നവയും ആയിരിക്കും എന്നാണ് മൂന്നാം ചലന നിയമം പറയുന്നു. ഏതു ബലത്തിനും തുല്യവും വിപരീതവുമായ പ്രതിബലം ഉണ്ടായിരിക്കും. ബല പ്രതി ബലദ്വന്ദും എന്ന നിലയ്ക്കല്ലാതെ, ബലത്തിന് അസ്തിത്വം ഇല്ല.


</doc>
<doc id="263783" url="https://ml.wikipedia.org/wiki?curid=263783" title="വിദ്യാർത്ഥി (ചലച്ചിത്രം)">
വിദ്യാർത്ഥി (ചലച്ചിത്രം)

ഗണേഷ് മൂവീസിന്റെ ബാനറിൽ കെ.പി. കൊട്ടാരക്കര നിർമിച്ച ശശികുമാർ സംവിധാനം ചെയ്ത് മലയാളചലച്ചിത്രമാണ്വിദ്യാർത്ഥി. വിമലാ ഫിലിംസ് വിതരണം ചെയ്ത ഈ ചിത്രം 1938 മാർച്ച് 09-ന് കേരളത്തിൽ പ്രദർശനം തുടങ്ങി.





</doc>
<doc id="263786" url="https://ml.wikipedia.org/wiki?curid=263786" title="ശതാവരിക്കിഴങ്ങ് അച്ചാർ">
ശതാവരിക്കിഴങ്ങ് അച്ചാർ

ശതാവരിയുടെ കിഴങ്ങ് നന്നായി കഴുകി തൊലി കളഞ്ഞ് അകത്തെ നാരും കളഞ്ഞ് ഒന്നര ഇഞ്ച് നീളത്തിൽ ചെറുതായി അരിയുക. ഇത് ഉപ്പും മഞ്ഞളും ഇട്ട് പുഴുങ്ങി നന്നായി ഉണക്കിയെടുക്കുക. എണ്ണയിൽ വറുത്ത് സാധാരണ അച്ചാർ ഇടുന്നതു പോലെ ഇടാവുന്നതുമാണ്.


</doc>
<doc id="263790" url="https://ml.wikipedia.org/wiki?curid=263790" title="ചുവന്ന മൊട്ടുമൂക്കൻ">
ചുവന്ന മൊട്ടുമൂക്കൻ

ശ്രീലങ്കയിലും ഇന്ത്യയിൽ ആനമലയിലും പളനിമലയിലും കാണുന്ന ഒരു ചെറിയ വൃക്ഷമാണ് ചുവന്ന മൊട്ടുമൂക്കൻ. . 8 മീറ്ററോളം ഉയരം വയ്ക്കുന്ന ഈ മരം 1800 മീറ്ററിനും 2200 മീറ്ററിനും ഇടയിലുള്ള നിത്യഹരിതവനങ്ങളുടെ ഓരങ്ങളിൽ കാണുന്നു.


</doc>
<doc id="263793" url="https://ml.wikipedia.org/wiki?curid=263793" title="കോണക്കാര">
കോണക്കാര

8 മീറ്ററോളം ഉയരം വയ്ക്കുന്ന ഒരു ചെറിയ മരമാണ് കോണക്കാര.. 900 മീറ്റർ മുതൽ 2400 മീറ്റർ വരെയുള്ള നിത്യഹരിതവനങ്ങളിൽ കാണുന്നു.



</doc>
<doc id="263795" url="https://ml.wikipedia.org/wiki?curid=263795" title="നരയംകുളം">
നരയംകുളം

കോഴിക്കോട് ജില്ലയിലെ കോട്ടൂര് പഞ്ചായത്തിനു കീഴിൽ വരുന്ന ഒരു ഗ്രാമ പ്രദേശമാണ് നരയംകുളം. ഇവിടുത്തെ ജനങ്ങൾ പല തരത്തിലുള്ള സാമ്പത്തിക കൂടായ്മകളും പിന്തുടരുന്നവരാണ്. പണം പയറ്റ് ,സഹായകുറി തുടങ്ങിയവ ഉദാഹരണം.

ഇവിടെ എറ്റവും ഉയരത്തിൽ സ്ഥിതി ചെയ്യുന്ന ഒരു പ്രദേശമാണ് വേയപ്പാറ.


</doc>
<doc id="263798" url="https://ml.wikipedia.org/wiki?curid=263798" title="പേരില്ലാപ്പച്ച">
പേരില്ലാപ്പച്ച

15 മീറ്റർ വരെ ഉയരത്തിൽ വളരുന്ന ഒരു മരമാണ് പേരില്ലാപ്പച്ച. . ഇന്ത്യയിലും ശ്രീലങ്കയിലും കാണുന്നു.



</doc>
<doc id="263809" url="https://ml.wikipedia.org/wiki?curid=263809" title="പേകനാരകം">
പേകനാരകം

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ് പേകനാരകം. . വെള്ളത്തലച്ചെടി, തൊവര, പാൽകൂട്ടിമരം, പൂവ്, കുരുണി എന്നെല്ലാം പേരുകളുണ്ട്. 7 മീറ്റർ വരെ ഉയരം വയ്ക്കുന്ന ഈ മരം 400 മീറ്റർ മുതൽ 1200 മീറ്റർ വരെ ഉയരമുള്ള തുറസ്സായ പുൽമേടുകളിലും നിത്യഹരിതവനങ്ങളുടെ ഓരങ്ങളിലും കണ്ടുവരുന്നു. വംശനാശഭീഷണി നേരിടുന്ന ഒരു മരമാണിത്. വെള്ളിലത്തോഴി ശലഭം ഈ ചെടിയിൽ മുട്ടയിടാറുണ്ട്.



</doc>
<doc id="263813" url="https://ml.wikipedia.org/wiki?curid=263813" title="കരിങ്കാര">
കരിങ്കാര

15 മീറ്ററോളം ഉയരം വയ്ക്കുന്ന ഒരു മരമാണ് കരിങ്കാര. . പശ്ചിമഘട്ടത്തിൽ എല്ലായിടത്തും ശ്രീലങ്കയിലും മ്യാന്മറിലും കാണുന്നു.



</doc>
<doc id="263817" url="https://ml.wikipedia.org/wiki?curid=263817" title="ഹൈഗ്രോമീറ്റർ">
ഹൈഗ്രോമീറ്റർ

ആപേക്ഷിക ആർദ്രത അളക്കാനുള്ള ഒരു ഉപകരണമാണ് ഹൈഗ്രോമീറ്റർ അഥവാ ആർദ്രമാപിനി. വെറ്റ് ആന്റ് ഡ്രൈ ബൾബ് ഹൈഗ്രോമീറ്റർ , ഹെയർ ഹൈഗ്രോമീറ്റർ ഇവയാണ് സാധാരണ ഉപയോഗിക്കുന്ന ചില ഹൈഗ്രോമീറ്ററുകൾ. ഈർപ്പം ആഗീരണം ചെയ്യുന്നതിനനുസൃതമായി തലമുടിയുടെ നീളം വർദ്ധിക്കുന്നുവെന്ന തത്ത്വത്തെ ആസ്പദമാക്കിയാണ് ഹെയർ ഹൈഗ്രോമീറ്റർ പ്രവർത്തിക്കുന്നത്.

വെറ്റ് ആന്റ് ഡ്രൈ ബൾബ് ഹൈഗ്രോമീറ്ററിൽ രണ്ട് തെർമോമീറ്ററുകളാണ് പ്രധാനഭാഗം. അടുത്തടുത്തുറപ്പിച്ചിരിക്കുന്ന രണ്ട് തെർമോമീറ്ററുകളിൽ ഒന്നിന്റെ ബൾബ് ഈർപ്പമില്ലാത്തതാണ്. ഇത് അന്തരീക്ഷ ഊഷ്മാവിനെ സൂചിപ്പിക്കുന്നു. മറ്റേ തെർമോമീറ്ററിന്റെ ബൾബ് ഒരു നേർത്ത തുണികൊണ്ട് ചുറ്റിയിട്ട് തുണിയുടെ അറ്റം അടുത്തുള്ള പാത്രത്തിലെ ജലത്തിൽ താഴ്ത്തിയിരിക്കുന്നു. കേശികത്വം മൂലം ജലം തുണിയിലൂടെ മുകളിലേക്കുയർന്ന് ബൾബിന്റെ പ്രതലത്തിലെത്തുന്നു. ബൾബിന്റെ പ്രതലത്തിൽ വെച്ച് അത് ബാഷ്പീകരിക്കുമ്പോൾ അതിനാവശ്യമായ താപം തെർമോമീറ്റർ ബൾബിൽ നിന്നും സ്വീകരിക്കുന്നു. തന്മൂലം ആ തെർമോമീറ്റർ സൂചിപ്പിക്കുന്ന ഊഷ്മാവ് കുറയുന്നു. ഊഷ്മാവിലുണ്ടാവുന്ന കുറവ് ബാഷ്പീകരണ നിരപ്പിന് ആനുപാതികമായിരിക്കും.എന്നാൽ ബാഷ്പീകരണനിരക്ക് അന്തരീക്ഷത്തിന്റെ ജലബാഷ്പത്തിന്റെ അളവിന് വിപരീതാനു പാതത്തിലായിരിക്കും. അന്തരീക്ഷത്തിൽ ജലബാഷ്പത്തിന്റെ അളവ് കുറഞ്ഞിരിക്കുമ്പോൾ ബാഷ്പീകരണനിരക്ക് കൂടുകയും ഊഷ്മാവിലുണ്ടാവുന്ന കുറവ് അധികരിക്കുകയും ചെയ്യുന്നു. അതായത് രണ്ട് തെർമോമീറ്റർ റീഡിംഗുകളും തമ്മിലുള്ള അന്തരം വളരെ കൂടിയിരുന്നാൽ അത് വരണ്ട കാലാവസ്ഥയെ സൂചിപ്പിക്കുന്നു. അന്തരീക്ഷത്തിലെ ജലബാഷ്പത്തിന്റെ അളവ് കൂടിയിരുന്നാൽ ബാഷ്പീകരണനിരക്ക് കുറയുന്നു. അതനുസരിച്ച് ഊഷ്മാവിലുണ്ടാവുന്ന താഴ്ചയും കുറയുന്നു. ഇങ്ങനെ നോക്കുമ്പോൾ രണ്ട് തെർമോമീറ്ററിലെയും ഊഷ്മാവിലുള്ള വ്യത്യാസം കുറഞ്ഞിരുന്നാൽ അത് അസ്വാസ്ഥ്യകരമായ കാലാവസ്ഥയും മഴയുടെ സാധ്യതയും സൂചിപ്പിക്കുന്നു; മഴയ്ക്കുള്ള ഒരു അനുകൂല സാഹചര്യം അന്തരീക്ഷത്തിലെ വർദ്ധിച്ച വതോതിലുള്ള ജലബാഷ്പത്തിന്റെ സാന്നിധ്യമാണ്. ഈ അവസരത്തിൽ ജലബാഷ്പം കൂടിയ അളവിൽ ഉള്ളതുകൊണ്ട് തന്നെ ബാഷ്പീകരണം തടസ്സപ്പെടുന്നു. മനുഷ്യരും മറ്റ് ഉഷ്ണരക്തജീവികളും ശരീരതാപനിയന്ത്രണത്തിനു് (അമിതമായ ശരീരതാപനില കുറയ്ക്കുന്നതിനു്) ആശ്രയിക്കുന്നതു് വിയർപ്പുവഴി നടക്കുന്ന ബാഷ്പീകരണത്തേയും അതുമൂലമുണ്ടാകുന്ന താപനഷ്ടത്തേയുമാണു്. അതിനാൽ, അന്തരീക്ഷത്തിലെ ആർദ്രത വർദ്ധിക്കുമ്പോൾ ബാഷ്പീകരണനിരക്കിലുണ്ടാവുന്ന കുറവുമൂലം നമുക്കു് അത്യുഷ്ണം അനുഭവപ്പെടുന്നു. ആപേക്ഷിക ആർദ്രത സംബന്ധിച്ച നിരീക്ഷണങ്ങൾ കാലാവസ്ഥാ പ്രവചനത്തേയും ഗണ്യമായി സഹായിക്കുന്നുണ്ടു്.


</doc>
<doc id="263818" url="https://ml.wikipedia.org/wiki?curid=263818" title="അപകേന്ദ്ര പ്രതിപ്രവർത്തനം">
അപകേന്ദ്ര പ്രതിപ്രവർത്തനം

പരിക്രമണം ചെയ്തുകൊണ്ടിരിക്കുന്ന ഒരു വസ്തുവിന്മേൽ അതിന്റെ പരിക്രമണം തുടർന്നുകൊണ്ടിരിക്കാൻ വേണ്ടി പരിക്രമണപാതയുടെ കേന്ദ്രത്തെ ലക്ഷ്യമാക്കി പ്രവർത്തിക്കുന്ന ബലമാണ് അഭികേന്ദ്രബലം (centripetal force). ചരടിൽ കെട്ടി കറക്കിക്കൊണ്ടിരിക്കുന്ന കല്ലിന്റെ കാര്യത്തിൽ നമ്മുടെ കൈ കല്ലിന്മേൽ പ്രയോഗിക്കുന്ന ബലമാണ് അഭികേന്ദ്ര ബലം. ന്യൂട്ടന്റെ മൂന്നാം ചലനനിയമമനുസരിച്ച് കറങ്ങിക്കൊണ്ടിരിരിക്കുന്ന വസ്തു ഒരു തുല്യബലം കൈയിലും പ്രയോഗിക്കുന്നു. ഈ പ്രതിപ്രവർത്തന ബലത്തിന്റെ ദിശ കേന്ദ്രത്തിൽ നിന്നും പുറത്തേക്കുമായിരിക്കും. ഈ പ്രതിപ്രവർത്തന ബലമാണ് അപകേന്ദ്ര പ്രതിപ്രവർത്തനം. അതിനെ അപകേന്ദ്രബലം (centrifugal force) എന്നും പറയുന്നു. 

അപകേന്ദ്ര ബലത്തിന്റെ പരിമാണം mv/ r ആണ്. അതിന്റെ ദിശ കേന്ദ്രത്തിൽ നിന്നും പുറത്തേക്കാണ്. അതിനാൽ അഭികേന്ദ്ര ബലത്തിന്റെ യും അപകേന്ദ്രബലത്തിന്റെയും അളവ് തുല്യവും ദിശ വിപരീതവുമാണ്. അവ ഒരിക്കലും പരസ്പരം റദ്ദാക്കപ്പെടുന്നില്ല. എന്തുകൊണ്ടെന്നാൽ ഒരേ വസ്തുവിലല്ല അവ പ്രവർത്തിക്കുന്നത്. അഭികേന്ദ്രബലം പ്രവർത്തിക്കുന്നത് പരിക്രമണം ചെയ്യുന്ന വസ്തുവിലും അപകേന്ദ്ര ബലം പ്രവർത്തിക്കുന്നത് അഭികേന്ദ്ര ബലത്തിനു കാരണമായ വസ്തുവിന്മേലുമാണ്. 

അഭികേന്ദ്ര ബലത്തിന്റെ ദിശ വൃത്തകേന്ദ്രത്തിലേക്കാണ്. എന്നാൽ പരിക്രമണം ചെയ്യുന്ന വസ്തു ആ ദിശയിൽ ചലിക്കുന്നില്ല. അതായത് അഭികേന്ദ്ര ബലത്തിന്റെ ദിശയിൽ വസ്തുവിനുണ്ടാവുന്ന സ്ഥാനാന്തരം പൂജ്യമാണ്. അതു കൊണ്ട് വർത്തുള ചലനത്തിൽ അഭികേന്ദ്ര ബലം ചെയ്യുന്ന പ്രവൃത്തി പൂജ്യമാണ്.


</doc>
<doc id="263819" url="https://ml.wikipedia.org/wiki?curid=263819" title="അരുൺ ജെയ്റ്റ്ലി">
അരുൺ ജെയ്റ്റ്ലി

ഭാരതീയ ജനതാ പാർട്ടിയുടെ ഉന്നത നേതാക്കളിൽ ഒരാളാണ് അരുൺ ജെയ്റ്റ്ലി . രാജ്യസഭയിലെ പ്രതിപക്ഷനേതാവായിരുന്നു. 1998-2004 കാലയളവിൽ വാജ്പെയി മന്ത്രിസഭയിൽ കാബിനറ്റ് മന്ത്രി പദവിയും വഹിച്ചു. 2014 മേയിൽ മോദി സർക്കാരിൽ ധനം, പ്രതിരോധ വകുപ്പുകളുടെ ചുമതലയുള്ള കാബിനറ്റ് മന്ത്രിയായി സ്ഥാനമേറ്റു. വൃക്ക സംബന്ധമായ രോഗത്തെത്തുടർന്ന് ഡൽഹിയിലെ എയിംസ് ആശുപത്രിയിൽ ചികിത്സയിലായിരുന്ന അദ്ദേഹം 2019 ആഗസ്റ്റ് 24 ന് അന്തരിച്ചു.

1952 ഡിസംബർ 28 ന് ഡൽഹിയിലാണ് അരുൺ ജെയ്റ്റ്‌ലി ജനിച്ചത്. അദ്ദേഹത്തിന്റെ പിതാവ് മഹാരാജ് കിഷെൻ ജെയ്റ്റ്‌ലി ഒരു അഭിഭാഷകനും മാതാവ് രത്തൻ പ്രഭാ ജെയ്‌റ്റ്‌ലിയും ഒരു വീട്ടമ്മയുമായിരുന്നു. 1957–69 വരെ ഡൽഹിയിലെ സെന്റ് സേവ്യേഴ്സ് സ്കൂളിൽ വിദ്യാഭ്യാസം ചെയ്തു. 1973 ൽ ന്യൂഡൽഹിയിലെ ശ്രീ റാം കോളേജ് ഓഫ് കൊമേഴ്‌സിൽ നിന്ന് ബി.കോം കൊമേഴ്‌സിൽ ഓണേർസ് ബിരുദം നേടി. 1977 ൽ ഡൽഹി യൂണിവേഴ്‌സിറ്റിയിലെ ലോ ഫാക്കൽറ്റിയിൽ നിന്ന് എൽഎൽബി ബിരുദം നേടി.

ഡൽഹി സർവകലാശാലാ വിദ്യാർഥിയായിരിക്കെ എ.ബി.വി.പി.യിലൂടെ രാഷ്ട്രീയരംഗത്തേക്ക്. അടിയന്തരാവസ്ഥക്കാലത്ത് 19 മാസം കരുതൽ തടവിലായിരുന്നു. 73-ൽ അഴിമതിക്കെതിരെ തുടങ്ങിയ ജെ.പി. പ്രസ്ഥാനത്തിൽ നേതാവായിരുന്നു. അഭിഭാഷകനായി സുപ്രീംകോടതിയിലും വിവിധ ഹൈക്കോടതികളിലും സേവനമനുഷ്ഠിച്ചു. 1989-ൽ വി.പി.സിങ്ങിന്റെ കാലത്ത് അഡീഷണൽ സോളിസിറ്റർ ജനറൽ ആയി. നിയമം, സമകാലിക വിഷയം എന്നിവ സംബന്ധിച്ച് നിരവധി പുസ്തകങ്ങൾ എഴുതി. 1991 മുതൽ ബി.ജെ.പി. ദേശീയ നിർവാഹകസമിതിയിലുണ്ട്. വാജ്‌പേയി മന്ത്രിസഭയിൽ വിവിധ വകുപ്പുകൾ കൈകാര്യം ചെയ്തു. 2014-ലെ ലോക്സഭാ തിരഞ്ഞെടുപ്പിൽ അമൃത്സറിൽ നിന്ന് മത്സരിച്ചെങ്കിലും കോൺഗ്രസ്സിന്റെ ക്യാപ്റ്റൻ അമരീന്ദർ സിങ്ങിനോട് പരാജയപ്പെട്ടു. 2014 മേയിൽ മോദി സർക്കാരിൽ ധനം, പ്രതിരോധ വകുപ്പുകളുടെ ചുമതലയുള്ള കാബിനറ്റ് മന്ത്രിയായി ചുമതലയേറ്റു.

ഭാര്യ: സംഗീത ജെയ്റ്റ്ലി. മക്കൾ: റോഹൻ, സൊണാലി.



</doc>
<doc id="263826" url="https://ml.wikipedia.org/wiki?curid=263826" title="കപ്പ ബിരിയാണി">
കപ്പ ബിരിയാണി

കേരളത്തിൽ, പ്രത്യേകിച്ചു മധ്യകേരളത്തിൽ വളരെ അധികം പ്രചാരത്തിൽ ഉള്ള ഒരു ഭക്ഷണവിഭവമാണു കപ്പ ബിരിയാണി. എല്ലും കപ്പ , കപ്പ ഇറച്ചിയും എന്നീ പേരുകളിലും അറിയപ്പെടുന്ന കപ്പ ബിരിയാണി തട്ടുകടകളിലും കള്ളുഷാപ്പുകളിലും ഒരു പ്രധാന വിഭവമാണ്. വേവിച്ച പുഴുക്കു പരുവത്തിലായ കപ്പയോടൊപ്പം ഇറച്ചി ചേർത്തുണ്ടാക്കുന്ന ഈ വിഭവം പോത്തിറച്ചിയോടൊപ്പമാണു തയാറക്കാറുള്ളതെങ്കിലും കോഴി ഇറച്ചി, ആട്ടിറച്ചി, പന്നി ഇറച്ചി എന്നിവയോടൊപ്പവും തയ്യാറാക്കാറുണ്ട്.


</doc>
<doc id="263839" url="https://ml.wikipedia.org/wiki?curid=263839" title="വിപ്ലവകാരികൾ">
വിപ്ലവകാരികൾ

നീലാപ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമിച്ച മലയാളചലച്ചിത്രമാണ് വിപ്ലവകാരികൾ. കുമാരസ്വാമി റിലീസിംഗ് കമ്പനിക്ക് വിതരണാവകാശം ഉണ്ടായിരുന്ന ഈ ചിത്രം 1968 ജനുവരി 12-ന് കേരളത്തിൽ പ്രദർശിപ്പിച്ചു തുടങ്ങി.






</doc>
<doc id="263840" url="https://ml.wikipedia.org/wiki?curid=263840" title="കാതറിൻ ട്രീസ">
കാതറിൻ ട്രീസ

മലയാളി വംശജയായ ഒരു തെന്നിന്ത്യൻ അഭിനേത്രിയും മോഡലുമാണ് കാതറിൻ ട്രീസ. മലയാളം, തെലുങ്ക്, കന്നട എന്നീ ഭാഷകളിലെ ചലച്ചിത്രങ്ങളിൽ അഭിനയിച്ചിട്ടുണ്ട്.

കാതറിൻ ജനിച്ചത് കോട്ടയത്താണെങ്കിലും ദുബൈ നഗരത്തിലാണ് വളർന്നത്. ദുബൈയിൽ പ്ലസ് ടു പഠനം പൂർത്തിയാക്കിയ ശേഷം ഇന്ത്യയിലേയ്ക്ക് മടങ്ങിയ കാതറിൻ ബംഗലൂരുവിലാണ് ഉപരിപഠനം നടത്തിയത്. ബംഗലൂരുവിലെ സെന്റ് ജോസഫ്സ് കോളേജിൽ നാലു വർഷത്തോളം വിദ്യാർത്ഥിനിയായിരുന്നു കാതറിൻ.

വിദ്യാഭ്യാസത്തിന് പ്രാധാന്യം കൊടുക്കുന്ന കുടുംബമായിരുന്നെങ്കിലും ചെറുപ്പം മുതലേ പാഠ്യേതര പ്രവർത്തനങ്ങളിൽ നിപുണയായിരുന്ന മകളെ കാതറീന്റെ വിശാലഹൃദയരായ മാതാപിതാക്കൾ പ്രോൽസാഹിപ്പിച്ചു. പാട്ട്, നൃത്തം, സംവാദം, ഐസ് സ്കേറ്റിംഗ്, പിയാനോ വായന എന്നിവയിൽ കാതറിൻ പഠനകാലത്തു തന്നെ പരിശീലനം നേടി. ദുബൈയിൽ ജീവിച്ച കാലത്ത് എമിറേറ്റ്സ് പരിസ്ഥിതി സന്നദ്ധപ്രവർത്തകയുമായിരുന്നു കാതറിൻ. പതിനാലാമത്തെ വയസിൽ തന്നെ കാതറിൻ മോഡലിംഗ് ആരംഭിച്ചിരുന്നു. ഇന്ത്യയിലേയ്ക്ക് തിരിച്ചെത്തിയശേഷം ചെന്നൈ സിൽക്സ്, ജോസ്കോ ജ്വലേഴ്സ്, ഡെക്കാൺ ക്രോണിക്കിൾ, ഫാസ്റ്റ് ട്രാക്ക് മുതലായവയ്ക്ക് വേണ്ടി പരസ്യമോഡലായി. പ്രമുഖ ഫാഷൻ ഡിസൈനറായ പ്രസാദ് ബിദ്ദപ്പയോടൊപ്പം വിവിധ നഗരങ്ങളിൽ നടത്തപ്പെട്ട ഫാഷൻ ഷോകളിലും കാതറിൻ ഈ കാലയളവിൽ പങ്കെടുത്തു.

2010-ൽ ശങ്കർ ഐ.പി.എസ്. എന്ന കന്നട ചിത്രത്തിലൂടെയാണ് കാതറിൻ അഭിനയരംഗത്തേയ്ക്ക് കടന്നുവന്നത്. കന്നടയിലെ ആദ്യ ചിത്രത്തിനു ശേഷം പൃഥ്വിരാജ് നായകനായ "ദ ത്രില്ലർ" എന്ന ചിത്രത്തിലെ നായികാവേഷത്തിലൂടെ മലയാളസിനിമാരംഗത്തെത്തിയ കാതറിൻ പിന്നീട് "ഉപ്പുകണ്ടം ബ്രദേഴ്സ് ബാക്ക് ഇൻ ആക്ഷൻ" എന്നൊരു മലയാളചിത്രത്തിൽ കൂടി അഭിനയിച്ചു. 2011-ൽ "വിഷ്ണു" എന്നൊരു കന്നട ചിത്രത്തിലും അഭിനയിച്ചിരുന്നു.

മലയാളത്തിൽ "റോമിയോ ആൻഡ് ജൂലിയറ്റ്സ്" എന്ന പേരിലും തെലുങ്കിൽ "ഇദ്ദരമ്മായിലതോ" എന്ന പേരിലും ഒരേ സമയം റിലീസ് ചെയ്ത അല്ലു അർജുൻ ചിത്രത്തിൽ മുഖ്യ സ്ത്രീകഥാപാത്രങ്ങളിലൊന്ന് അഭിനയിച്ചത് കാതറിൻ ആയിരുന്നു. 2013 ജൂണിൽ റിലീസ് ചെയ്ത ചിത്രത്തിലെ ആകാശ എന്ന കഥാപാത്രം കാതറീന് വമ്പിച്ച നിരൂപകപ്രശംസ നേടിക്കൊടുത്തു. "ആകാശ എന്ന കഥാപാത്രത്തിന് കൃത്യമായി യോജിക്കുന്ന അഭിനേത്രിയാണ് കാതറിൻ ട്രീസ" എന്നാണ് ടൈംസ് ഓഫ് ഇൻഡ്യ റിപ്പോർട്ട് ചെയ്തത്.


</doc>
<doc id="263844" url="https://ml.wikipedia.org/wiki?curid=263844" title="ആഭരണം">
ആഭരണം

മനുഷ്യ ശരീരത്തിലെ അവയവങ്ങളെ അതിന്റെ തനതായ രൂപത്തിൽ നിന്നും അല്പം കൂടി സൌന്ദര്യം വർദ്ധിപ്പിച്ചു കാട്ടുവാൻ മനുഷ്യൻ തന്നെ സൃഷ്ടിക്കുന്ന വിവിധ വസ്തുക്കളയാണ് ആഭരണങ്ങൾ എന്നു പറയുന്നത്. സ്വർണ്ണം, വെള്ളി, മറ്റു ലോഹങ്ങൾ, പ്ലാസ്റ്റിക്‌ മുതലായവയാൽ നിർമ്മിക്കുന്ന വള, മാല, മോതിരം, മുതലായവ ഇതിനുദാഹരണങ്ങളാണ്.


</doc>
<doc id="263853" url="https://ml.wikipedia.org/wiki?curid=263853" title="സി.പി. നായർ">
സി.പി. നായർ

ഹാസ്യസാഹിത്യകാരനും ഐ.എ.എസ്. ഉദ്യോഗസ്ഥനും ആണ് സി.പി. നായർ. ഹാസസാഹിത്യത്തിനുള്ള 1994-ലെ കേരളസാഹിത്യഅക്കാദമിപുരസ്കാരം ഇദ്ദേഹത്തിന്റെ "ഇരുകാലിമൂട്ടകൾ" എന്ന പുസ്തകത്തിനായിരുന്നു.
സി.പി. നായർ 1940 ഏപ്രിൽ 25-ന് മാവേലിക്കരയിൽ ജനിച്ചു. നാടകകൃത്ത് എൻ.പി.ചെല്ലപ്പൻ നായരാണ് അദ്ദേഹത്തിന്റെ അച്ഛൻ. മാവേലിക്കരയിലും തിരുവനന്തപുരത്തുമായി വിദ്യാഭ്യാസം നടത്തി. ഇംഗ്ലീഷിൽ എം.എ. ഒന്നാം റാങ്കോടെ പാസ്സായി.മൂന്നുവർഷം കോളേജ് അദ്ധ്യാപനം. 1962-ഇൽ ഐ.എ.എസ്. നേടി. സബ് കലക്ടർ, തിരുവനന്തപുരം ജില്ലാ കലക്ടർ, സിവിൽ സപ്ലൈസ് ഡയരക്ടർ, കൊച്ചി തുറമുഖ ട്രസ്റ്റ് ഡെപ്യൂട്ടി ചെയർമാൻ, മുഖ്യമന്ത്രിയുടെ സെക്രട്ടറി, ആഭ്യന്തരവകുപ്പ് സെക്രട്ടറി, ചീഫ് സെക്രട്ടറി തുടങ്ങിയ പടവികളിളിരുന്നു. 1971-ൽ ലണ്ടൻ സർവ്വകലാശാലയിൽ നഗരവത്കരണത്തിൽ പഠനം നടത്തി. 1998-ൽ സർക്കാർ സേവനത്തിൽനിന്നും നായർ വിരമിച്ചു.


</doc>
<doc id="263860" url="https://ml.wikipedia.org/wiki?curid=263860" title="വല്ലച്ചിറ മാധവൻ">
വല്ലച്ചിറ മാധവൻ

മലയാളത്തിലെ ഒരു നോവലിസ്റ്റായിരുന്നു വല്ലച്ചിറ മാധവൻ (1934 മേയ് 17 - 2013 ഒക്ടോബർ 20). ഇദ്ദേഹത്തിന്റെ 400-ലേറെ കൃതികൾ പ്രസിദ്ധീകരിച്ചിട്ടുണ്ട്. 

1934 മേയ് 17-ന് വല്ലച്ചിറ ചാത്തക്കുടത്ത്‌വീട്ടിൽ ശങ്കരന്റെയും ലക്ഷ്മിയുടെയും മകനായി ജനിച്ചു. സ്‌കൂൾ വിദ്യാർഥിയായിരിക്കുമ്പോൾ രചന ആരംഭിച്ച മാധവന്റെ ആദ്യകൃതി 14-ആം വയസ്സിൽ പ്രസിദ്ധീകരിക്കപ്പെട്ടു. "എന്റെ ജീവിതത്തോണി" എന്ന ഈ കവിതാസമാഹാരമാണ് ആദ്യമായി പുറത്തിറങ്ങിയത്. തൊട്ടടുത്തവർഷംതന്നെ "ആത്മസഖി" എന്ന നോവൽ രചിച്ചു. "യുദ്ധഭൂമി, ക്രിസ്തുവിനെ തറച്ച കുരിശ്, പാനപാത്രത്തിലെ വീഞ്ഞ്, അച്ചാമ്മ, എന്റെ ജീവിതത്തോണി" എന്നിവ ഇദ്ദേഹത്തിന്റെ ശ്രദ്ധേയമായ രചനകളാണ്. പ്രണയവും ദുരന്തവുമാണ് ഇദ്ദേഹത്തിന്റെ കൃതികളിൽ അധികവും വിഷയമായിരുന്നത്. "എന്റെ യുദ്ധഭൂമി"യാണ് ഇദ്ദേഹത്തിന്റേതായി പ്രസിദ്ധീകരിച്ച ആദ്യ തുടർക്കഥ.

"അച്ചാമ്മ" എന്ന നോവൽ സ്‌കൂൾ ലൈബ്രറിക്കായി അംഗീകരിക്കപ്പെട്ടിരുന്നു. എന്നാൽ ഈ പുസ്തകം സർക്കാർ കണ്ടുകെട്ടി നിരോധിച്ചു. കന്യാസ്ത്രീ വേശ്യയായി തെരുവിൽ ജീവിക്കാനൊരുങ്ങുന്നതായിരുന്നു ഈ നോവലിന്റെ ഉള്ളടക്കം. 1962 ൽ പി.ടി.ചാക്കോ ആഭ്യന്തര മന്ത്രിയായിരുന്ന കാലത്താണ് ഈ ക്രൈസ്തവ വിമർശന നോവൽ രചിച്ചത്. ചന്ദ്രഹാസൻ, നിർമ്മല, ചിത്രശാല, ഫിലിംസ്റ്റാർ എന്നീ പത്രങ്ങളുടെ പത്രാധിപസ്ഥാനവും മാധവൻ വഹിച്ചിരുന്നു. "അരികിൽ നീ ഉണ്ടായിരുന്നെങ്കിൽ" എന്നതായിരുന്നു ഇദ്ദേഹത്തിന്റെ അവസാന രചന. 

വാർദ്ധക്യസഹജമായ അസുഖം മൂലം 2013 ഒക്ടോബർ 20-ന് അന്തരിച്ചു. ഭാര്യ: ഇന്ദിര. മക്കൾ: ബാബുരാജ്, ഹേമന്ദ്കുമാർ, മധു, ഗീതാഞ്ജലി. 


</doc>
<doc id="263861" url="https://ml.wikipedia.org/wiki?curid=263861" title="രാജ രാജ വർമ്മ കോയിത്തമ്പുരാൻ">
രാജ രാജ വർമ്മ കോയിത്തമ്പുരാൻ

തിരുവിതാംകൂർ മഹാറാണി ആയില്യം തിരുനാൾ ഗൗരി ലക്ഷ്മി ബായിയുടെ ഭർത്താവും സ്വാതിതിരുനാൾ രാമവർമ്മയുടെ പിതാവുമായിരുന്നു രാജാ രാജവർമ്മ വലിയ കോയിത്തമ്പുരാൻ മികച്ച ഒരു കവിയും വിവർത്തകനും കൂടിയായിരുന്നു അദ്ദേഹം.

1780-ൽ ചങ്ങനാശ്ശേരി നീരാഴി കൊട്ടാരത്തിൽ ജനിച്ചു. തിരുവിതാംകൂർ റാണി ആയില്യം തിരുനാൾ ഗൗരി ലക്ഷ്മി ബായിയെ വിവാഹം കഴിച്ചു. അവർക്ക് 1809-ൽ രുക്മിണി ബായി എന്നൊരു മകളും, 1813-ൽ സ്വാതിതിരുനാളും, 1814-ൽ ഉത്രം തിരുനാളും ജനിച്ചു. ആൺ മക്കൾ രണ്ടും പേരും തിരുവിതാംകൂറിന്റെ മഹാരാജായ്ക്കാരായി. മകൾ രുക്മിണി ബായി ആറ്റിങ്ങൽ മഹാറാണിയുമായി. രുക്മിണി ബായിയുടെ രണ്ടു മക്കൾ (ആയില്യം തിരുനാൾ, വിശാഖം തിരുനാൾ) പിന്നീട് മഹാരാജാക്കന്മാരായി. 

സ്വാതി തിരുനാളിന്റെ ജനനം നടക്കുമ്പോൾ തിരുവിതാംകൂർ രാജവംശം വലിയൊരു പ്രശ്നത്തിന്റെ വഴിയിലായിരുന്നു. രാജാവായിരുന്ന അവിട്ടം തിരുനാൾ ബാലരാമവർമ്മയുടെ നിര്യാണത്തെത്തുടർന്ന് കുടുംബത്തിൽ പുരുഷന്മാരാരുമില്ലാതായപ്പോൾ വലിയ മഹാറാണി ഗൗരി ലക്ഷ്മീബായി മഹാറാണിയായി. മഹാറാണിയ്ക്ക് ഒരു പുത്രനുണ്ടായി തിരുവിതാംകൂർ രാജാവാകാൻ എല്ലാവരും ആഗ്രഹിച്ചു. രാജരാജവർമ്മത്തമ്പുരാൻ തന്റെ കൊട്ടാരത്തിനടുത്ത് ഒരു ക്ഷേത്രം പണിത് സന്താനഗോപാലഭാവത്തിൽ മഹാവിഷ്ണുവിനെ പ്രതിഷ്ഠിച്ചു. അതാണ് പുഴവാത് ശ്രീവൈകുണ്ഠേശ്വര സന്താനഗോപാലമൂർത്തി ക്ഷേത്രം. തുടർന്ന്, ഗൗരി ലക്ഷ്മീബായിത്തമ്പുരാട്ടിയുടെയും രാജരാജവർമ്മയുടെയും മകനായി സ്വാതി തിരുനാൾ മഹാരാജാവ് ജനിച്ചു. മാതൃഗർഭത്തിലായിരിയ്ക്കേ രാജ്യാവകാശം കിട്ടിയ സ്വാതി തിരുനാൾ ഗർഭശ്രീമാനായി. തുടർന്ന് ഉത്രം തിരുനാൾ മാർത്താണ്ഡവർമ്മയും ജനിച്ചു. എന്നാൽ, മാർത്താണ്ഡവർമ്മയുടെ ജനനശേഷം ഗൗരി ലക്ഷ്മീബായി നാടുനീങ്ങി.

മകന്റെ വിദ്യാഭ്യാസത്തിൽ രാജരാജവർമ്മ അതീവശ്രദ്ധാലുവായിരുന്നു.


</doc>
<doc id="263866" url="https://ml.wikipedia.org/wiki?curid=263866" title="ജന്തർ മന്തർ, ജയ്‌പൂർ">
ജന്തർ മന്തർ, ജയ്‌പൂർ

ഇന്ത്യയിൽ നിന്ന് ലോക പൈതൃക സ്മാരകപട്ടികയിലെത്തുന്ന 28-ാമത്തെ പൈതൃകസ്മാരകമാണ് ജയ്‌പൂരിലെ ജന്തർ മന്തർ. ജയ്‌പൂരിന്റെ സ്ഥാപകനായ ജയ്സിങ് രണ്ടാമനാണ് ജന്തർ മന്തറിന്റെ സ്ഥാപകൻ. 1727-1733 കാലഘട്ടത്തിലാണ് ഇത് നിർമ്മിച്ചത്. 90 അടിയാണ് ഈ സമയയന്ത്രത്തിന്റെ ഉയരം. കല്ലുകൊണ്ട് നിർമ്മിച്ച ജന്തർ മന്തർ 14 ജ്യോതിശാസ്ത്ര ഉപകരണങ്ങളുടെ സമന്വയമാണ്. ലോകത്തിലെ ഏറ്റവും വലിയ സൗരഘടികാരമായ സാമ്രാട്ട് യന്ത്ര ജന്തർ മന്തറിന്റെ ഭാഗമാണ്.
ജയ്പൂരിലെ ജന്തർ മന്തറിലുള്ള ചില ജ്യോതിഃശാസ്ത്ര ഉപകരണങ്ങൾ:


</doc>
<doc id="263870" url="https://ml.wikipedia.org/wiki?curid=263870" title="കെ.പി. സുധീര">
കെ.പി. സുധീര

മലയാളകഥാകൃത്തും നോവലിസ്റ്റുമാണ് കെ.പി. സുധീര. ഇവരുടെ കൃതികൾ വിവിധ ഭാഷകളിലേക്ക് വിവർത്തനം ചെയ്യപ്പെട്ടിട്ടുണ്ട്. 
കെ.സി. പത്മനാഭാന്റെയും ശാരദയുടെയും മകളായി കോഴിക്കോട് പുതിയറയിലാണ് സുധീര ജനിച്ചത്. കോഴിക്കോട് ബി ഇ എം ഗേൾസ്‌ ഹൈസ്കൂൾ, ഗവ. ആർട്സ് & സയൻസ് കോളേജ്, പ്രോവിഡൻസ് കോളേജ് എന്നിവിടങ്ങളിൽ വിദ്യാഭ്യാസം നടത്തി. ജന്തുശാസ്ത്രത്തിൽ ബിരുദം. ഇപ്പോൾ കേരളാ ഗ്രാമീണബാങ്കിൽ മാനേജരാണ്. ഭർത്താവ് ടി.എം. രഘുനാഥ്.

ആദ്യകഥാസമാഹാരമായ "ആകാശചാരികൾ"ക്ക് യുവസാഹിത്യകാരിക്കുള്ള ലളിതാംബിക അന്തർജ്ജനം അവാർഡ് ലഭിച്ചു. രണ്ടുതവണ 'മാതൃഭൂമി ഗൃഹലക്ഷ്മി' അവാർഡ്, ദല അവാർഡ്, 1993 കേസരി ബാലകൃഷ്ണപിള്ള പുരസ്കാരം, 2000 ജിദ്ദ അരങ്ങ് അവാർഡ്, ഉറൂബ് അവാർഡ് എന്നിവ ലഭിച്ചു. 'ഗംഗ' എന്ന നോവൽ ഹിന്ദിയിലേക്കും 'ചോലമരങ്ങളില്ലാത്ത വഴി' തമിഴിലേക്കും വിവർത്തനം ചെയ്യപ്പെട്ടു.






ഡോ. കെ പി സുധീര വിദ്യാവാചസ്പതി

കോഴിക്കോട് ജനിച്ചു. അച്ഛൻ: കെ സി പത്മനാഭൻ, അമ്മ: ശാരദ. കോഴിക്കോട് ബി.ഇ.എം ഗേൾസ് ഹൈസ്‌കൂൾ, ഗവ. ആർട്‌സ് കോളേജ്, പ്രൊവിഡൻസ് വിമൻസ് കോളേജ് എന്നിവിടങ്ങളിൽ വിദ്യാഭ്യാസം. സുവോളജിയിൽ ബിരുദം. കേരള ഗ്രാമീൺ ബാങ്കിൽ ഉദ്യോഗസ്ഥയായിരുന്നു. നോവൽ, കവിത, യാത്ര വിവരണം, ജീവചരിത്രം, സ്മരണ, പരിഭാഷ, കത്തുകൾ, ബാലസാഹിത്യം, തുടങ്ങി 12 ശാഖകളിലായി 75 കൃതികൾ പ്രസിദ്ധീകരിച്ചിട്ടുണ്ട്.

പുരസ്‌കാരങ്ങൾ :

കേരളം : യുവസാഹിത്യകാരിക്കുള്ള ലളിതാംബിക അന്തർജ്ജനം അവാർഡ്, മാതൃഭൂമി ഗൃഹലക്ഷ്മി അവാർഡ് (രണ്ടു തവണ), അന്വേഷിയുടെ കഥാപുരസ്‌കാരം, കേസരി ബാലകൃഷ്ണപിള്ള പുരസ്‌കാരം, ഉറൂബ് അവാർഡ്, കൊടമന പുരസ്‌കാരം, ചട്ടമ്പി സ്വാമികളുടെ പേരിലുള്ള മാനവസേവ പുരസ്‌കാരം, അക്ഷരം – വൈക്കം മുഹമ്മദ് ബഷീർ പുരസ്‌കാരം, ധാർമ്മികത- എക്‌സലൻസി പുരസ്‌കാരം, ജയന്റ് ഓഫ് 2013, 2017ൽ കമലസുരയ്യയുടെ പേരിലുള്ള വനിത പുരസ്‌കാരം, കലാകൈരളി, തകഴി അവാർഡ്, എസ്.കെ.പൊറ്റക്കാട് അവാർഡ്

ദേശീയ പുരസ്‌കാരങ്ങൾ : ദില്ലി സാഹിത്യ അക്കാദമി അവാർഡ്, ബിജാപൂർ താജ് മുഗ്‌ളിനി അവാർഡ്, ഗായത്രി അവാർഡ്, മീരാബായ് അവാർഡ് (ദില്ലി), കസ്തൂർബ സമ്മാൻ, ശ്രീമൻ അരവിന്ദാശ്രമം അവാർഡ് (അസം), അക്കമഹാദേവി പുരസ്‌കാരം (ഗുൽബർഗ).

അന്തർദ്ദേശീയ പുരസ്‌കാരങ്ങൾ : ദുബായ് ആർട്ട് ലവേഴ്‌സ് അസോസിയേഷൻ അവാർഡ്, ജിദ്ദയിലെ അരങ്ങ് അവാർഡ്, ലണ്ടനിലെ ലിംഗ്വൽ ഹാർമണി അവാർഡ്, ഡോട്ടർ ഓഫ് നൈൽ (ഈജിപ്ത്), വുമൺ ഓഫ് ദ ഇറ (താഷ്‌കന്റ്), ലേഡി ഓഫ് ദി ടൈം (ദുബായ്),ഡോട്ടർ ഓഫ് ഹിമാലയ (നേപ്പാൾ), സംഘമിത്ര ഓഫ് ദ എയ്ജ് (ശ്രീലങ്ക), മിനർവ ഓഫ് ഈസ്റ്റ് പുരസ്‌കാരം(സെന്റ് പീറ്റേഴ്‌സ് ബർഗ്). മിസ്AIPC യൂറോപ്പ് പുരസ്കാരംം - 2019

ആറു ഭൂഖണ്ഡങ്ങളിലായി 37 വിദേശരാജ്യങ്ങൾ സന്ദർശിച്ചു.2019 ജൂലൈയിൽ എഐപിസിയോടൊപ്പം 10 യൂറോപ്പ്യൻ രാജ്യങ്ങൾ സന്ദർശിച്ചു. ഇംഗ്ലണ്ട്, ഫ്രാൻസ്, നെതർലാന്റ്‌സ്, ബെൽജിയം, ജർമ്മനി, ലീച്ചൻസ്റ്റൈൻ,സ്വിറ്റ്‌സർലാന്റ്, ആസ്ട്രിയ, ഇറ്റലി, വത്തിക്കാൻ.മിസ് എഐപിസി യൂറോപ്പ് 2019 പുരസ്‌കാരം നേടി. 2010 ജനുവരിയിൽ ബീഹാറിലെ വിക്രം ശിലാ സർവ്വകലാശാല വിദ്യാവാചസ്പതി ഡോക്ടറേറ്റ് നൽകി ആദരിച്ചു. ഹിന്ദി, തെലുങ്ക്, തമിഴ്, കന്നഡ ഭാഷകളിലേക്ക് കൃതികൾ വിവർത്തനം ചെയ്യപ്പെട്ടിട്ടുണ്ട്.

ഭർത്താവ് : ടിഎം രഘുനാഥ് (റിട്ട. സൂപ്രണ്ട്, പിഎഫ് ഓഫീസ്, കോഴിക്കോട്)

മക്കൾ : അമിത്, അതുൽ


</doc>
<doc id="263871" url="https://ml.wikipedia.org/wiki?curid=263871" title="ടൗമറ്റവ്ഹകറ്റങ്ങിഹങ്ങകൊഔഔഒറ്റമറ്റീപൊകൈവ്ഹെനുഅകിറ്റനറ്റഹു">
ടൗമറ്റവ്ഹകറ്റങ്ങിഹങ്ങകൊഔഔഒറ്റമറ്റീപൊകൈവ്ഹെനുഅകിറ്റനറ്റഹു

ന്യൂസിലന്റിലെ ഹോക്ക്സ്ബെയിലെ പോറൻ ഗഹാവുവിന് അടുത്തുള്ള 305 മീറ്റർ (1001 അടി) ഉയരമുള്ള ഒരു കുന്നിന്റെ പേരാണ് ടൗമറ്റവ്ഹകറ്റങ്ങിഹങ്ങകൊഔഔഒറ്റമറ്റീപൊകൈവ്ഹെനുഅകിറ്റനറ്റഹു. മാവോറി ഭാഷയിലുള്ള വാക്കാണിത്. ഉച്ചരിക്കാനുള്ള സൗകര്യത്തിനു ജനങ്ങൾ ഈ കുന്നിന് ടൗമറ്റ എന്ന് വിളിക്കുന്നു. ഈ സ്ഥലനാമം ഇംഗ്ലീഷിൽ 85 അക്ഷരങ്ങളോടെ 'Taumatawhakatangihangakoauauotamateapokaiwhenuakitanatahu' എന്ന് എഴുതുന്നു. 92 അക്ഷരങ്ങളുള്ള ഈ സ്ഥലനാമത്തിന്റെ മറ്റൊരു പാഠഭേദമായ 'Taumatawhakatangihangakoauauotamateaurehaeaturipukakapikimaungahoronukupokaiwhenuakitanatahu' ആണ് ലോകത്തെ ഏറ്റവും നീണ്ട സ്ഥലനാമമായി ഗിന്നസ്ബുക്ക് അംഗീകരിച്ചിരിക്കുന്നത്.


</doc>
<doc id="263890" url="https://ml.wikipedia.org/wiki?curid=263890" title="കല്ലുപൊട്ടൻ">
കല്ലുപൊട്ടൻ

25 മീറ്റർ വരെ ഉയരം വയ്ക്കുന്ന ഒരു മരമാണ് ഇലപ്പൊങ്ങ് അഥവാ കല്ലുപൊട്ടൻ. . 600 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു. തെക്കേ മലബാറിലും ശ്രീലങ്കയിലും കാണപ്പെടുന്നു.



</doc>
<doc id="263893" url="https://ml.wikipedia.org/wiki?curid=263893" title="വിരുതൻ ശങ്കു">
വിരുതൻ ശങ്കു

ഓറിയന്റൽ മൂവീസിന്റെ ബാനറിൽ പി.കെ. സത്യപാൽ നിർമിച്ച മലയാളചലച്ചിത്രമാണ് വിരുതൻ ശങ്കു. ഈ ചിത്രത്തിന്റെ വിതരണം അസ്സോസിയേറ്റഡ് പിക്ചേഴ്സും ചന്ദ്രതാരയും ചേർന്നുനടത്തി. 1968 ഏപ്രിൽ 11-ന് ഈ ചിത്രം കേരളത്തിൽ പ്രദർശനം തുടങ്ങി.






</doc>
<doc id="263897" url="https://ml.wikipedia.org/wiki?curid=263897" title="ബയോട്ടിക്">
ബയോട്ടിക്

ലോകത്തിലെ അതീവ പാരിസ്ഥിതിക പ്രാധാന്യമുള്ള രണ്ട് സ്ഥലങ്ങളായ പശ്ചിമഘട്ടത്തിലെയും ലാവോസിലേയും വൃക്ഷവർഗ്ഗങ്ങളെ ശാസ്ത്രീയമായും നാട്ടറിവുകൾ ഉൾക്കൊള്ളിച്ചു കൊണ്ടും നടത്തിയ ഒരു പഠനമാണ് Biodiversity Informatics and Co-Operation in Taxonomy for Interactive Shared Knowledge Base അഥവാ ബയോട്ടിക് (BIOTIK). 
ബയോട്ടിക്കിൽ നടത്തിയ പഠനത്തിൽ ഉൾപ്പെടുത്തിയ പശ്ചിമഘട്ടത്തിൽ കാണുന്ന മരങ്ങളുടെ ഒരു പട്ടിക താഴെ ചേർത്തിരിക്കുന്നു.


</doc>
<doc id="263899" url="https://ml.wikipedia.org/wiki?curid=263899" title="കൈകുത്തിക്കളി">
കൈകുത്തിക്കളി

കേരളത്തിലെ കൊച്ചുകുട്ടികൾക്കിടയിൽ പ്രചാരമുണ്ടായിരുന്ന ഒരു വിനോദമാണ് കൈകുത്തിക്കളി.കുറേ കുട്ടികൾ വട്ടത്തിലിരുന്ന് കൈപ്പടം നിലത്ത് പതിപ്പിച്ച് വയ്ക്കും. ഒരു കുട്ടി രസകരമായ പാട്ടുപാടിക്കൊണ്ട് , മുഷ്ടികൊണ്ട് കൈപ്പത്തിയിന്മേൽ മെല്ലെ കുത്തും. കുത്ത് കിട്ടിയയാൾ കൈപ്പത്തി മലർത്തി വയ്ക്കണം.

കേരളത്തിൽ പലയിടത്തും പലതരം പാട്ടുകളാണ് ഈ കളിക്ക് പാടാറുള്ളത്.

തുടങ്ങിയ പാട്ടുകൾ ഉദാഹരണമാണ്. ചിലയിടങ്ങളിൽ ഒരേപാട്ടുതന്നെ വ്യത്യസ്തമായി പാടാറുണ്ട്.


</doc>
<doc id="263911" url="https://ml.wikipedia.org/wiki?curid=263911" title="ഇരിങ്ങൽ നാരായണി">
ഇരിങ്ങൽ നാരായണി

കേരളത്തിലെ ഒരു നാടക - ചലച്ചിത്ര അഭിനേത്രിയായിരുന്നു ഇരിങ്ങൽ നാരായണി (മരണം :6 ജൂലൈ 1994). ജോൺ എബ്രഹാമിന്റെ 'അമ്മ അറിയാൻ' എന്ന ചലച്ചിത്രത്തിലെ അമ്മ, കെ.ജി. ജോർജ്ജിന്റെ മേളയിലെ കുള്ളൻ കഥാപാത്രത്തിന്റെ അമ്മ തുടങ്ങി നിരവധി കഥാപാത്രങ്ങളെ സിനിമകളിൽ അവതരിപ്പിച്ചിട്ടുണ്ട്. ഒട്ടേറെ റേഡിയോ നാടകങ്ങൾക്ക് ശബ്ദം പകർന്നിട്ടുള്ള നാരായണി കഥാപ്രസംഗ രംഗത്തും നാടകസംവിധായികയായും പ്രവർത്തിച്ചിട്ടുണ്ട്. 
പതിനാറാം വയസിൽ സി.കെ. വൈദ്യരുടെ 'കാഞ്ചന' എന്ന നാടകത്തിലൂടെ അഭിനയരംഗത്തു വന്ന നാരായണി മുന്നൂറോളം നാടകങ്ങളിൽ അഭിനയിച്ചിട്ടുണ്ട്. കാലടി ഗോപിയുടെ ഏഴുരാത്രികളിലെ ചട്ടുകാലി മറിയം, ക്രോസ് ബെൽറ്റിലെ ഭ്രാന്തി ഭവാനി എന്നീ വേഷങ്ങൾ പ്രശസ്തമായിരുന്നു. അവിവാഹിതയായിരുന്നു.


</doc>
<doc id="263913" url="https://ml.wikipedia.org/wiki?curid=263913" title="മമ്മിയൂർ കൃഷ്ണൻകുട്ടി നായർ">
മമ്മിയൂർ കൃഷ്ണൻകുട്ടി നായർ

കേരളത്തിലെ ചുവർചിത്ര കലാരംഗത്തെ പ്രധാനിയായിരുന്നു മമ്മിയൂർ കൃഷ്ണൻകുട്ടി നായർ (മരണം : 19 ജൂലൈ 1994). ചുവർ ചിത്ര കലയുടെ കേരളത്തനിമയും ശൈലിയും പിന്തുടർന്ന മമ്മിയൂർ പ്രകൃതി ദത്ത നിറങ്ങളുപയോഗിച്ച് പാരമ്പര്യ രീതിയിൽ നിരവധി ക്ഷേത്രങ്ങളിൽ ചുവർ ചിത്ര രചന നടത്തിയിട്ടുണ്ട്. ശ്രീ ചിത്രാ എൻക്ലേവിൽ മമ്മിയൂരിന്റെ നേതൃത്ത്വത്തിൽ ശ്രീ ചിത്തിര തിരുന്നാളിന്റെ എഴുന്നള്ളത്ത് എന്ന ചിത്രവും വരച്ചു. ഗുരുവായൂർ ദേവസ്വം മ്യൂറൽ പെയിന്റിംഗ് ഇൻസ്റ്റിറ്റ്യൂട്ട് സ്ഥാപകനാണ്. 
ഗുരുവായൂരിനടുത്തെ മമ്മിയൂരിൽ ജനിച്ചു. ഇദ്ദേഹത്തിന്റെ മേൽനോട്ടത്തിൽ ഗുരുവായൂർ ദേവസ്വംബോർഡ് സ്ഥാപിച്ച ചുവർ ചിത്രപഠനകേന്ദ്രം നിരവധി പേർക്ക് ചുവർ ചിത്രരചനയിൽ പരിശീലനം നൽകി. അഗ്നിബാധയിൽ ഏതാണ്ട് നശിച്ച ഗുരുവായൂരിലെ അനന്തശയനം ചുവർചിത്രം മമ്മിയൂർ കൃഷ്ണൻകുട്ടി നായരുടെ ശിഷ്യന്മാർ ചേർന്നാണ് പുനരുദ്ധരിച്ചത്.പുനർനിർമ്മാണം നടന്ന വേളയിൽ മമ്മിയൂർ ശിവക്ഷേത്രത്തിലും കൃഷ്ണൻ കുട്ടി നായരും ശിഷ്യന്മാരും ചിത്രങ്ങൾ വരച്ചിരുന്നു.



</doc>
<doc id="263916" url="https://ml.wikipedia.org/wiki?curid=263916" title="കൃഷ്ണകുമാർ കുന്നത്ത്">
കൃഷ്ണകുമാർ കുന്നത്ത്

ഇന്ത്യയിലെ ഒരു ചലച്ചിത്രപിന്നണിഗായകനാണ് കെ.കെ എന്ന കൃഷ്ണകുമാർ കുന്നത്ത് (ജനനം.ഓഗസ്റ്റ് 23, 1968, ന്യൂ ഡെൽഹി).

കെകെ എന്ന പേരിൽ പ്രശസ്തനായ കൃഷ്ണകുമാർ കുന്നത്ത് ഒരു ഇന്ത്യൻ ഗായകനാണ്. ഹിന്ദി, തെലുങ്ക്, തമിഴ്, കന്നഡ, മലയാളം സിനിമകളിലെ പ്രശസ്തനായ ഗായകനാണ് കെകെ.

മലയാളി ദമ്പതികളായ സി. എസ്. നായരുടേയും കനകവല്ലിയുടേയും മകനായി ഡൽഹിയിൽ ജനിച്ച കൃഷ്ണകുമാർ കുന്നത്ത്, വളർന്നതും ന്യൂഡൽഹിയിലാണ്. 3500-ഓളം ജിഗിളുകൾ പാടിയ ശേഷമാണ് കെകെ ബോളിവുഡിൽ എത്തിയത്. ഡൽഹിയിലെ മൗണ്ട് സെന്റ്‌ മേരീസ് സ്കൂളിലാണ് കെകെ പഠിച്ചത്. 1999 ക്രിക്കറ്റ്‌ വേൾഡ് കപ്പിന് ഇന്ത്യൻ ക്രിക്കറ്റ് ടീമിനെ പിന്തുണച്ചുകൊണ്ട് ഇറങ്ങിയ “ജോഷ്‌ ഓഫ് ഇന്ത്യ” എന്ന ഗാനം പാടിയത് അദ്ദേഹമാണ്.

കെകെയുടെ ആദ്യ ആൽബമായ ‘പൽ’ ഇറങ്ങിയത് 1999 ഏപ്രിലിലാണ്. ഈ ആൽബത്തിന് സ്ക്രീൻ ഇന്ത്യയിൽനിന്നും മികച്ച സോളോ അൽബത്തിനുള്ള സ്റ്റാർ സ്ക്രീൻ അവാർഡ്‌ ലഭിച്ചു.

തന്റെ ബാല്യകാല സഖിയായിരുന്നു ജ്യോതി കൃഷ്ണയെ 1992-ൽ കെകെ വിവാഹം ചെയ്തു. അദ്ദേഹത്തിന്റെ മകനായ നകുൽ കൃഷ്ണ കെകെയുടെ പുതിയ ആൽബമായ ‘ഹംസഫറി’ലെ ഗാനമായ ‘മസ്തി’യിൽ കെകെയുടെ കൂടെ പാടിയിട്ടുണ്ട്. തന്റെ മകളായ താമരയ്ക്ക് പിയാനോ വായിക്കാൻ ഇഷ്ടമാണ് എന്നാണു കെകെ പറയുന്നത്. തന്റെ കുടുംബമാണ് തന്റെ ഊർജ സ്രോതസ്സ് എന്നും കെകെ പറയുന്നു.

ഗായകനായിരുന്ന കിഷോർ കുമാർ, സംഗീത സംവിധായകൻ ആർ. ഡി. ബർമൻ എന്നിവർ വലിയ രീതിയിൽ കെകെയെ സ്വാധീനിച്ചിട്ടുണ്ട്. മൈക്കിൽ ജാക്സൻ, ബില്ലി ജോൾ, ബ്രയാൻ ആഡംസ് എന്നീ ഹോളിവുഡ് ഗായകരാണ് കെകെയുടെ ഇഷ്ടപ്പെട്ട ഗായകർ.


</doc>
<doc id="263921" url="https://ml.wikipedia.org/wiki?curid=263921" title="മത്തി (വിവക്ഷകൾ)">
മത്തി (വിവക്ഷകൾ)


</doc>
<doc id="263926" url="https://ml.wikipedia.org/wiki?curid=263926" title="ഭരണി തിരുനാൾ പാർവ്വതി ബായി">
ഭരണി തിരുനാൾ പാർവ്വതി ബായി

റാണി ഭരണി തിരുനാൾ പാർവ്വതി ബായി ജനനം:1850. ആറ്റിങ്ങൽ ഇളയറാണി. കേരള വർമ്മ വലിയ കോയിത്തമ്പുരാന്റെ പത്നി ആറ്റിങ്ങൽ മഹാറാണി ഭരണി തിരുനാൾ ലക്ഷ്മി ബായിയുടെ സഹോദരിയാണ്.

മാവേലിക്കര ഉത്സവ മഠം കൊട്ടാരത്തിലെ ഭരണി തിരുനാളിന്റെ രണ്ടാമത്തെ മകളായി 1850-ൽ മാവേലിക്കരയിൽ ജനിച്ചു. സ്വാതി തിരുനാളിന്റെ അനിന്തരവളായിരുന്ന പൂരാടം തിരുനാൾ ലക്ഷ്മി ബായി (1829-1857) തന്റെ രണ്ടാമത്തെ പുത്രനായ മൂലം തിരുനാളിനു ജന്മം നൽകുകയും ഏതാനും ദിവസങ്ങൾക്കുശേഷം (1857) മരണപ്പെടുകയും ചെയ്തു. ലക്ഷ്മി ബായിയുടെ മൂത്ത പുത്രനാണ് അത്തം തിരുനാൾ (ഹസ്തം തിരുനാൾ). മരുമക്കത്തായം പിന്തുടർച്ചയാക്കിയ വേണാടിനും ലക്ഷ്മി ബായിക്കും പിന്തുടർച്ചക്കാരില്ലാതെ വന്നപ്പോൾ മാവേലിക്കര ഉത്സവമഠം കൊട്ടാരത്തിൽ നിന്നും ഭരണി തിരുനാൾ അമ്മത്തമ്പുരാന്റെ രണ്ടു രാജകുമാരിമാരെ ദത്തെടുക്കാൻ തീരുമാനിച്ചു. ഭരണി തിരുനാൾ ലക്ഷ്മി ബായിയും (ജനനം:1948) അനുജത്തി ഭരണി തിരുനാൾ പാർവ്വതി ബായിയും. സ്വാതി തിരുനാളിന്റെ അനുജൻ ഉത്രം തിരുനാളിന്റെ കാലത്ത് ഈ ദത്തെടുക്കൽ നടന്നത്.


</doc>
<doc id="263949" url="https://ml.wikipedia.org/wiki?curid=263949" title="ആൽമരം (ചലച്ചിത്രം)">
ആൽമരം (ചലച്ചിത്രം)

ചന്ദ്രതാരാ പ്രൊഡ്ക്ഷൻസിന്റെ ബാനറിൽ ടി.കെ. പരീക്കുട്ടി നിർമിച്ച മലയാളചലച്ചിത്രമാണ് ആൽമരം. എസ്.വി. സഹസ്രനാമം 1956-ൽ പ്രധാനവേഷത്തിൽ അഭിനയിച്ച "കുലദൈവം" എന്ന തമിഴ് ചലച്ചിത്രത്തിന്റ് പുനർ നിർമ്മിതിയാണ് "ആൽമരം". ചന്ദ്രതാരാ പിക്ച്ചേഴ് വിതരണം നടത്തിയ ഈ ചിത്രം 1969 ജനുവരി 31-ന് കേരളത്തിൽ പ്രദർശനം തുടങ്ങി.






</doc>
<doc id="263952" url="https://ml.wikipedia.org/wiki?curid=263952" title="വൈദ്യമഠം ചെറിയ നാരായണൻ നമ്പൂതിരി">
വൈദ്യമഠം ചെറിയ നാരായണൻ നമ്പൂതിരി

കേരളത്തിലെ പ്രമുഖനായ ഒരു ആയുർവേദ പണ്ഡിതനും ഭിഷഗ്വരനും എഴുത്തുകാരനുമായിരുന്നു അഷ്ടവൈദ്യൻ വൈദ്യമഠം ചെറിയ നാരായണൻ നമ്പൂതിരി(10 ഏപ്രിൽ 1930-18 ഒക്ടോബർ 2013). അഷ്ടവൈദ്യനായിരുന്ന വൈദ്യമഠം വലിയ നാരായണൻ നമ്പൂതിരിയുടേയും ഉണിക്കാളി അന്തർജനത്തിന്റെയും മകനായി 1930 ഏപ്രിൽ 10നാണ് ചെറിയ നാരായണൻ നമ്പൂതിരി ജനിച്ചത്. ആയുർവേദ ആചാര്യ ബഹുമതി നൽകി കേരള സർക്കാർ 2009-ൽ ഇദ്ദേഹത്തെ ആദരിച്ചു. 


</doc>
<doc id="263957" url="https://ml.wikipedia.org/wiki?curid=263957" title="ജാക്ക് (വിവക്ഷകൾ)">
ജാക്ക് (വിവക്ഷകൾ)



</doc>
<doc id="263958" url="https://ml.wikipedia.org/wiki?curid=263958" title="ജിമ്മി (വിവക്ഷകൾ)">
ജിമ്മി (വിവക്ഷകൾ)



</doc>
<doc id="263961" url="https://ml.wikipedia.org/wiki?curid=263961" title="കൃഷ്ണ ചൈതന്യ">
കൃഷ്ണ ചൈതന്യ

കലാ സംഗീത നിരൂപകനും സാഹിത്യ ചരിത്രകാരനും ചിന്തകനുമായിരുന്നു കൃഷ്ണ ചൈതന്യ എന്ന തൂലികാ നനാത്തിലെഴുതിയിരുന്ന കെ. കൃഷ്ണൻ നായർ(24 നവംബർ 1918 - 05 ജൂൺ 1994). നാല്പതോളം ഗ്രന്ഥങ്ങൾ രചിച്ചു.
തിരുവനന്തപുരം സ്വദേശിയാണ്. കേന്ദ്ര ഇൻഫർമേഷൻ സർവീസിൽ പരസ്യപ്രചാരണ വിഭാഗം ഡയറക്ടറായും പത്രപ്രവർത്തകനായും ജോലി ചെയ്തു. മലയാള സാഹിത്യത്തെപ്പറ്റി 'എ ഹിസ്റ്ററി ഓഫ് മലയാളം ലിറ്ററേച്ചർ' എന്ന ഗ്രന്ഥം ഇംഗ്ലീഷിലെഴുതി. ഹിന്ദുസ്ഥാൻ ടൈംസിന്റെ കലാ നിരൂപകനായിരുന്നു. രൂപലേഖ എന്ന കലാമാസികയുടെ പത്രാധിപരായിരുന്നു. ദേശീയ ഫിലിം അവാർഡു ജൂറിയായും പ്രവർത്തിച്ചു. 


</doc>
<doc id="263976" url="https://ml.wikipedia.org/wiki?curid=263976" title="മൂക്കു തോണ്ടൽ">
മൂക്കു തോണ്ടൽ

ഒരു വ്യക്തി തന്റെ സ്വന്തം മൂക്കിൽ നിന്ന് മൂക്കള കൈവിരലുകൾ കൊണ്ട് തോണ്ടി എടുക്കുന്ന പ്രവൃത്തിയെയാണു മൂക്കു തോണ്ടൽ എന്നു പറയുന്നത് .


</doc>
<doc id="263980" url="https://ml.wikipedia.org/wiki?curid=263980" title="ജീവൻ ജോബ് തോമസ്">
ജീവൻ ജോബ് തോമസ്

മലയാളത്തിലെ ശ്രദ്ധേയനായ ഒരു ശാസ്ത്ര എഴുത്തുകാരനാണ് ജീവൻ ജോബ് തോമസ്. 1979ൽ എറണാകുളം ജില്ലയിലെ പെരുമ്പാവൂരിനടുത്ത് വെങ്ങോലയിലാണ് ജനനം. മഹാത്മാഗാന്ധി സർവകലാശാലയിൽ നിന്നും ഫിസിക്സിൽ ഡോക്റ്ററേറ്റ് നേടി. മലയാളത്തിലെ ആനുകാലികങ്ങളിൽ ശാസ്ത്രസംബന്ധമായ ലേഖനങ്ങൾ എഴുതിവരുന്നു. 


1. ഒരു കുപ്രസിദ്ധ പയ്യൻ (തിരക്കഥ/ സംഭാഷണം)


</doc>
<doc id="263990" url="https://ml.wikipedia.org/wiki?curid=263990" title="മുള്ളക്കുറുമർ">
മുള്ളക്കുറുമർ

കേരളത്തിലെ ഒരു ആദിവാസി ഗോത്രവിഭാഗമാണ് മുള്ളക്കുറുമർ. മുള്ളക്കുറുമർ വേടരാജാക്കന്മാരുടെ പിന്മുറക്കാരാണെന്ന് വിശ്വസിക്കുന്നു. അരിപ്പനും വേടനുമാണ് വേടരാജവംശത്തിലെ അവസാന രാജാക്കന്മാർ . മുള്ളുക്കുറുമർ അരിപ്പന്റെ പിന്മുറക്കാരാണ്. മലയാളമാണ് ഇവർ സംസാരിക്കുന്നത്.

വയനാട്ടിലെ പൂതാടി എന്ന സ്ഥലത്ത് ഉത്ഭവിച്ചവരാണ് തങ്ങളെന്നാണ് അവരുടെ വിശ്വാസം. ശിവൻ കിരാതന്റെ രൂപമെടുത്ത് നായാട്ടിന് പോയപ്പോൾ അനുഗമിച്ചവരുടെ പിൻഗാമികളാണ് തങ്ങളെന്ന് ഇവർ വിശ്വസിക്കുന്നു. കിരാതനെ അവർ പൂതാടി ദൈവമെന്നാണ് വിളിക്കുന്നത്. അവരുടെ കുലദൈവമാണ് കിരാതൻ. പാക്കംദൈവം, പുള്ളിക്കരിങ്കാളി, മകൾ കാളി തുടങ്ങിയവയെല്ലാം ഇവരുടെ ദേവതമാരാണ്. ശിവന്റെ കിരാതരൂപം പാക്കത്തെയ്യമായും കെട്ടിയാടാറുണ്ട്. പാക്കംതെയ്യത്തിന്റെ വരവായ ഉച്ചാൽ ഇന്നും മുള്ളുക്കുറുമാർക്ക് പ്രധാനമാണ്. പക്ഷേ, ഉച്ചാലിനൊപ്പം നടത്തിയിരുന്ന പല ആചാരങ്ങളും ഇപ്പോഴില്ല. 

നാല് കുലങ്ങളായാണ് മുള്ളക്കുറുമർ ജീവിക്കുന്നത്. വില്ലിപ്പകുലം, കാതിയകുലം, വേങ്കട കുലം, വടക്ക കുലം എന്നിവയാണിവ. 'കുടി' എന്നറിയപ്പെടുന്ന വീടുകളിൽ ഗോത്രജീവിതമാണ് ഇവർ നയിക്കുന്നത്. വൈക്കോൽ മേഞ്ഞ ഒറ്റമുറി വീടുകളാണ് 'കുടി'. ഭക്ഷണം പാകംചെയ്യുന്നതും ഉറങ്ങുന്നതുമെല്ലാം ഈ വീടുകളിലാണ്.



</doc>
<doc id="264003" url="https://ml.wikipedia.org/wiki?curid=264003" title="മുട്ടമാല">
മുട്ടമാല

മലപ്പുറം, കോഴിക്കോട്, കണ്ണൂർ, കാസർഗോഡ് തുടങ്ങിയ കേരളത്തിന്റെ വടക്കൻ പ്രദേശങ്ങളിൽ കൂടുതൽ പ്രചാരമുള്ള ഒരു ഭക്ഷണവിഭവമാണു മുട്ടമാല. മുട്ടയും പഞ്ചസാരയും മാത്രമാണു ഇതിലെ ചേരുവകൾ. മുസ്ലിംകളുടെ ഇടയിൽ പ്രചാരമധികമുള്ള മുട്ടമാല ഒരു റംസാൻ പലഹാരമാണ്.

മുട്ട മാല ഉണ്ടാക്കുവാൻ 20 കോഴിമുട്ടയും അര കിലോ പഞ്ചസാരയും മാത്രമാണു ആവശ്യമുള്ള ചേരുവകൾ. മുട്ടയുടെ മഞ്ഞ മാത്രം തിരിച്ചെടുത്തു നന്നായി അടിച്ചു പതം വരുത്തിയ ശേഷം ഒരു മുട്ടത്തോടിൽ ചെരിയ ഒരു ദ്വാരമിട്ടു അതിൽ ഈ മിശ്രിതം നിറയ്ക്കുക. തിളച്ചുകൊണ്ടിരിക്കുന്ന പഞ്ചസാരപ്പാനിയിൽ മുട്ടമഞ്ഞ നിറച്ച തോട് വട്ടത്തിൽ കറക്കി ഒരിച്ചു വറുത്തു കോരുക.


</doc>
<doc id="264017" url="https://ml.wikipedia.org/wiki?curid=264017" title="കരിമീൻ പൊള്ളിച്ചത്">
കരിമീൻ പൊള്ളിച്ചത്

കേരളത്തിന്റെ കായലുകളിൽ കാണപ്പെടുന്ന കരിമീൻ കൊണ്ടുണ്ടാക്കുന്ന ഒരു വിഭവമാണു കരിമീൻ പൊള്ളിച്ചത്. കേരളത്തിലെല്ലായിടത്തും ലഭ്യമാണെങ്കിലും കുമരകമാണു കരിമീൻ പൊള്ളിച്ചതിന് പേരു കേട്ട സ്ഥലം. ഈ വിഭവത്തിനു അതിന്റെ പ്രത്യേകത നൽകുന്നതു കരിമീനോടൊപ്പം ചേർക്കുന്ന ഉള്ളിയും വറ്റൽമുളകും വെളുത്തുള്ളിയും ചേർത്തുണ്ടാക്കുന്ന മസാലയാണ്. കേരളത്തിന്റെ നാടൻവിഭവങ്ങളിൽ പ്രധാനിയായ കരിമീൻ പൊള്ളിച്ചത് വിനോദസഞ്ചാരികളെയും ആകർഷിക്കുന്നു. കരിമീൻ മസാല പുരട്ടി വാഴയിലയിൽ പൊതിഞ്ഞ് അടുപ്പിൽ വെച്ചു പൊള്ളിച്ചാണു ഈ വിഭവം തയ്യാറാക്കുന്നത്.


</doc>
<doc id="264020" url="https://ml.wikipedia.org/wiki?curid=264020" title="ബാരെൻ ദ്വീപ് (വിവക്ഷകൾ)">
ബാരെൻ ദ്വീപ് (വിവക്ഷകൾ)



</doc>
<doc id="264027" url="https://ml.wikipedia.org/wiki?curid=264027" title="കുലദൈവം (ചലച്ചിത്രം)">
കുലദൈവം (ചലച്ചിത്രം)

1956-ൽ പുറത്തിറങ്ങിയ തമിഴ് ചലച്ചിത്രമാണ് കുലദൈവം. ഈ ചിത്രം കൃഷ്ണൻ-പഞ്ചു സംവിധാനം ചെയ്തിരുക്കുന്നു. 1956-ലെ മികച്ച ചലച്ചിത്രത്തിനുള്ള പുരസ്കാരം കുലദൈവത്തിന് ലഭിച്ചുണ്ട്.. "ബാബി" എന്ന പേരിൽ ഹിന്ദിയിൽ ഈ ചിത്രം പുറത്തിറങ്ങിയിട്ടുണ്ട്.

ഭാരതിയാർ, ഭാരതിദാസൻ, പട്ടുക്കോട്ട കല്യാണസുന്ദരം എന്നിവർ ചിത്രത്തിലെ ഗാനങ്ങൾ രചിച്ചിരിക്കുന്നു.



</doc>
<doc id="264034" url="https://ml.wikipedia.org/wiki?curid=264034" title="അടിമകൾ">
അടിമകൾ

മഞ്ഞിലാസിന്റെ ബാനറിൽ എം.ഒ ജോസഫ് നിർമിച്ച മലയാളചലച്ചിത്രമാണ് അടിമകൾ. വിമലറിലീസ് വിതരണം ചെയ്ത അടിമകൾ 1969 ഏപ്രിൽ 5-ന് കേരളത്തിൽ പ്രദർശനം തുടങ്ങി.






</doc>
<doc id="264050" url="https://ml.wikipedia.org/wiki?curid=264050" title="വയനാടൻ പരൽ">
വയനാടൻ പരൽ

പശ്ചിമഘട്ടത്തിലെ ഒരു തനതു മത്സ്യമാണ് വയനാടൻ പരൽ(Wayanad barbin). . കേരളത്തിൽ വയനാട്ടിലെ തിരുനെല്ലി പുഴയിലാണ് ഇവയെ പ്രധാനമായും കണ്ടുവരുന്നത്. ആദിവാസികൾ ഇവയെ ഭക്ഷണമായി ഉപയോഗിക്കുന്നു.


</doc>
<doc id="264073" url="https://ml.wikipedia.org/wiki?curid=264073" title="ആസ്ട്രോ കേരള">
ആസ്ട്രോ കേരള

കേരളത്തിൽ പ്രവർത്തിക്കുന്ന ഒരു ശാസ്ത്ര - ജ്യോതിശാസ്ത്ര പ്രചാരണ സംഘടനയാണ് ആസ്ട്രോ കേരള എന്ന ചുരുക്കപ്പേരിൽ അറിയപ്പെടുന്ന അമേച്വർ ആസ്ട്രോണമേഴ്സ് ഓർഗനൈസേഷൻ,കേരള (AASTRO Kerala).2009 ൽ അന്താരാഷ്‌ട്ര ജ്യോതിശാസ്ത്ര വർഷാചരണവുമായി ബന്ധപ്പെട്ടു നടന്ന പ്രവർത്തനങ്ങളുടെ തുടർച്ച എന്ന നിലയിലാണ് സംസ്ഥാനത്തൊട്ടാകെ ഉള്ള അമേച്വർ ജ്യോതിശാസ്ത്രഞ്ജർ,ശാസ്ത്ര-ജ്യോതിശാസ്ത്ര പ്രചാരകർ,അധ്യാപകർ, വിദ്യാർത്ഥികൾ, ശാസ്ത്ര എഴുത്തുകാർ തുടങ്ങിയവരുടെ കൂട്ടായ്മയായ ആസ്ട്രോ രൂപം കൊണ്ടത്‌.സംസ്ഥാനത്തെ എല്ലാ ജില്ലകളിലും ജില്ലാ ഘടകങ്ങളും മുന്നൂറിൽ ഏറെ അംഗങ്ങളും ആസ്ട്രോയ്ക്കുണ്ട്.സംഘടനയുടെ ആസ്ഥാനം തിരുവനന്തപുരം പി എം ജിയിൽ ഉള്ള ശാസ്ത്ര സാങ്കേതിക മ്യൂസിയം ആണ്.

ആസ്ട്രോ അതിന്റെ ജില്ലാ ഘടകങ്ങൾ വഴി സംസ്ഥാനത്തൊട്ടാകെ വൈവിധ്യമാർന്ന ശാസ്ത്ര-ജ്യോതിശാസ്ത്ര പ്രചാരണ പ്രവർത്തനങ്ങൾ നടത്തുന്നുണ്ട്. 2010 ജനുവരിയിൽ കേരളത്തിൽ നടന്ന വലയ സൂര്യഗ്രഹണവുമായി ബന്ധപ്പെട്ടു നിരവധി പരിപാടികൾ സംഘടിപ്പിച്ചു കൊണ്ടാണ് ആസ്ട്രോ അതിന്റെ പ്രവർത്തനങ്ങൾ ആരംഭിക്കുന്നത്.തുടർന്ന് ശാസ്ത്ര ജ്യോതിശാസ്ത്ര പ്രാധാന്യമുള്ള നിരവധി അവസരങ്ങളിൽ ഒട്ടനവധി പരിപാടികൾ ഏറ്റെടുത്തു നടത്തി.തിരുവനന്തപുരം പ്രിയദർശിനി പ്ലാനറ്റേറിയത്തിൽ എല്ലാ മാസത്തെയും ആദ്യത്തെ വ്യാഴാഴ്ച വൈകുന്നേരങ്ങളിൽ പ്രതിമാസ ശാസ്ത്ര ക്ലാസുകളും പ്രഭാഷണങ്ങളും നടത്തി വരുന്നുണ്ട്.ആസ്ട്രോ കോഴിക്കോട് ജില്ലാ ചാപ്റ്റർ പ്രതിവാര ജ്യോതിശാസ്ത്ര കോഴ്സ്‌ നടത്തി വരുന്നു.വയനാട് ഘടകം സ്കൂൾ വിദ്യാർത്ഥികൾക്കായി ആസ്ട്രോണമി ടാലൻറ് സേർച്ച്‌ എന്ന പരിപാടി നടപ്പിലാക്കിയിട്ടുണ്ട്.കണ്ണൂർ, പാലക്കാട്, എറണാകുളം,തൃശൂർ ജില്ലകളിൽ പ്രതിമാസ ജ്യോതിശാസ്ത്ര പ്രഭാഷണങ്ങൾ, വാനനിരീക്ഷണ പരിപാടികൾ എന്നിവ നടത്തുന്നുണ്ട്. ക്ലാസ്സുകൾ,വാന നിരീക്ഷണ സെഷനുകൾ,മത്സരങ്ങൾ, ശിൽപ്പശാലകൾ തുടങ്ങിയവ കൂടാതെ ഒറ്റയ്ക്കും മറ്റു സംഘടനകൾ, സ്ഥാപനങ്ങൾ, ഏജൻസികൾ എന്നിവരുമായി ചേർന്നും നിരവധി ശാസ്ത്ര-ജ്യോതിശാസ്ത്ര പരിശീലന പരിപാടികൾക്കും പ്രോജക്ടുകൾക്കും ആസ്ട്രോ അക്കാദമിക-സാങ്കേതിക സഹായങ്ങൾ നൽകി വരുന്നു. 

2012 ജൂൺ ആറിനു ദൃശ്യമായ ശുക്ര സംതരണവുമായി ബന്ധപ്പെട്ടു ഒരു പൊതുജനശാസ്ത്രപ്രചാരണ ശിബിരത്തിന് ആസ്ട്രോ നേതൃത്വം നൽകി.ആസ്ട്രോയുടെ ശുക്ര സംതരണം സംസ്ഥാന ശിൽപ്പശാല കോഴിക്കോട് റീജിയണൽ സയൻസ് സെൻററിൽ വച്ചു നടന്നു.തുടർന്ന് ഇതിന്റെ ഭാഗമായി കേരളത്തിൽ ഉടനീളം ക്ലാസ്സുകൾ - ശിൽപ്പശാലകൾ തുടങ്ങി നിരവധി പ്രവർത്തനങ്ങൾ സംഘടിപ്പിച്ചു. ആസ്ട്രോ ജില്ലാ ഘടകങ്ങളുടെ ആഭിമുഖ്യത്തിൽ ശുക്ര സംതരണം ദർശിക്കുവാനും മറ്റും സൌകര്യങ്ങൾ ഏർപ്പാടാക്കി.ആയിരക്കണക്കിന് സൌരക്കണ്ണടകൾ വിതരണം ചെയ്തു.കേരളത്തിൽ അങ്ങോളമിങ്ങോളം വിവിധ കേന്ദ്രങ്ങളിലും വിദ്യാലയങ്ങളിലുമായി നിരവധി പേർ ശുക്ര സംതരണം ദർശിച്ചു.

അന്താരാഷ്ട്ര ബഹിരാകാശ വാരാചരണത്തോട് അനുബന്ധിച്ച് ആസ്ട്രോ കേരള സംസ്ഥാനത്തൊട്ടാകെ വൈവിധ്യമാർന്ന പരിപാടികൾ സംഘടിപ്പിച്ച. സംസ്ഥാന തല ഉദ്ഘാടനം ഒക്ടോബർ നാലിന് തിരുവനന്തപുരം ശാസ്ത്ര സാങ്കേതിക മ്യൂസിയം ഹാളിൽ ഡോ. എം. പി. പരമേശ്വരൻ ആണ് നിർവഹിച്ചത്. കോളേജ്‌ - സ്കൂൾ വിദ്യാർത്ഥികൾക്കായി ക്വിസ്‌ പരിപാടികൾ, അധ്യാപക പരിശീലനം, വിവിധ സംഘടനകളും സ്ഥാപനങ്ങളുമായും ചേർന്നുള്ള മറ്റു പരിപാടികൾ എന്നിവ ജില്ലാ ഘടകങ്ങളുടെ ആഭിമുഖ്യത്തിൽ നടന്നു.

സ്കൂൾ കോളേജ്‌ വിദ്യാർത്ഥികളിൽ ജ്യോതിശാസ്ത്രാവബോധം സൃഷ്ടിക്കുകയും കൂടുതൽ കുട്ടികളെ ഈ രംഗത്തേക്ക് കൊണ്ട് വരികയും ചെയ്യുക എന്ന ലക്ഷ്യത്തോടെ ആസ്ട്രോ ക്ലബ്ബുകൾ വിഭാവനം ചെയ്തു പ്രവർത്തിക്കുന്നുണ്ട്. യൂണിവേഴ്സിറ്റി കോളേജ്‌,ഗവ വിമൻസ്‌ കോളേജ്‌, എം ജി കോളേജ്‌ തുടങ്ങി തിരുവനന്തപുരം ജില്ലയിലെ അഞ്ചോളം കോളേജുകളിൽ ആസ്ട്രോ ക്ലബ്ബുകൾ പ്രവർത്തിക്കുന്നുണ്ട്.മലപ്പുറം കോട്ടക്കൽ യു പി സ്കൂളിലാണ് സ്കൂൾ തലത്തിൽ ആദ്യം ആരംഭിച്ച ആസ്ട്രോ ക്ലബ്ബ്‌ പ്രവർത്തിക്കുന്നത്.കൊല്ലം ജില്ലയിലെ ആസ്ട്രോ ക്ലബ്ബുകളുടെ ഔദ്യോഗിക ഉദ്ഘാടനം 2012 ഒക്ടോബറിൽ കൊല്ലം എസ് എൻ വനിതാ കോളേജിൽ വച്ച് നടന്നു. ജില്ലയിലെ പത്തോളം കോളേജുകളിൽ ആസ്ട്രോ ക്ലബ്ബുകൾ രൂപീകരിച്ചിട്ടുണ്ട്.ആലപ്പുഴ,കോഴിക്കോട് വയനാട് ജില്ലകളിൽ വിവിധ വിദ്യാലയങ്ങളിൽ ആസ്ട്രോ ക്ലബ്ബുകൾ സജീവമായി പ്രവർത്തിച്ചു വരുന്നു.



</doc>
<doc id="264088" url="https://ml.wikipedia.org/wiki?curid=264088" title="ഇടമറുക് (കോട്ടയം ജില്ല)">
ഇടമറുക് (കോട്ടയം ജില്ല)

കോട്ടയം ജില്ലയിൽ പെട്ട മേലുകാവ് പഞ്ചായത്തിലെ ഒരു സ്ഥലമാണ്‌ ഇടമറുക്. ഈരാറ്റുപേട്ട - തൊടുപുഴ സംസ്ഥാന പാത ഇടമറുകിലൂടെയാണ് കടന്നു പോകുന്നത്. ഈരാറ്റുപേട്ടയിൽ നിന്നും 8 കി മീറ്ററും തൊടുപുഴയിൽ നിന്നും 22 കി മീറ്ററും അകലെയാണ് ഇടമറുക് ഗ്രാമം. കളത്തുകടവ്, പയസ് മൗന്റ്, കോണിപ്പാട്, കയ്യൂർ, വാകക്കാട്‌ തുടങ്ങിയവയാണ് ചുറ്റുമുള്ള സ്ഥലങ്ങൾ. മീനച്ചിലാറിന്റെ ഒരു പ്രധാന കൈവഴി മേലുകാവ് മലകളിൽ നിന്നും ഉദ്ഭവിച്ചു ഇടമറുകിലൂടെ ഒഴുകി, ഈരാറ്റുപേട്ടയിൽ വച്ച് പൂഞ്ഞാറിൽ നിന്നെത്തുന്ന മറ്റൊരു കൈവഴിയുമായി യോജിക്കുന്നു.

ഇടമറുക് സർക്കാർ പ്രാഥമിക ആരോഗ്യ കേന്ദ്രം, ഈരാറ്റുപേട്ട ബ്ലോക്കിൽ തന്നെയുള്ള ഒരു പ്രധാന ആരോഗ്യ കേന്ദ്രമാണ്. 

ജനങ്ങളുടെ പ്രധാന ജീവിതോപാധി കൃഷിയാണ്. ഇടമറുക് റബ്ബർ ഉദ്പാദക കേന്ദ്രം, റബ്ബറിനു ന്യായവില ഉറപ്പക്കുന്നതിലെക്കായി കോടതി വ്യവഹാരങ്ങൾ നടത്തി വാർത്ത പ്രാധാന്യം നേടിയ ഒരു കർഷക കൂട്ടായ്മയാണ് .

ഈ പ്രദേശങ്ങളിൽ നിന്ന് വിഗ്രഹങ്ങൾ, വാൾ, വളരെ വലിപ്പമുള്ള ഭരണികൾ തുടങ്ങിയവ പലപ്പോഴായി മണ്ണിനടിയിൽ നിന്ന് ലഭിച്ചിട്ടുണ്ട്‌. മലയാളത്തിലെഴുതപ്പെട്ട പ്രമുഖ ഐതിഹ്യ ഗ്രന്ഥമായ ഐതിഹ്യമാലയിൽ പ്രതിപാദിച്ചിട്ടുള്ള കുളപ്പുറത്തു ഭീമന്റെ ജന്മഗൃഹം ഇടമറുകിനോടു ചേർന്ന് കിടക്കുന്ന കയ്യൂർ ഗ്രാമമാണ്.



</doc>
<doc id="264093" url="https://ml.wikipedia.org/wiki?curid=264093" title="ഇമേജ് പ്രൊസസ്സിങ്ങ്">
ഇമേജ് പ്രൊസസ്സിങ്ങ്

കമ്പ്യൂട്ടറുപയോഗിച്ച്‌ ഫോട്ടോഗ്രാഫുകൾ പ്രോസസ് ചെയ്യുന്ന രീതിയെയാണ് ഇമേജ് പ്രൊസസ്സിങ്ങ് എന്ന് പറയുന്നത്. ഇമേജ് പ്രൊസസ്സിങ്ങിനു ശേഷം ലഭിക്കുന്ന ഫലം ഒന്നുകിൽ മറ്റൊരു ഇമേജ് ആയിരിക്കാം അല്ലെങ്കിൽ ഇമേജിനെക്കുറിച്ചുള്ള വിശേഷണമായിരിക്കും. ഭൂരിഭാഗം ഇമേജ് പ്രൊസസ്സിങ്ങ് സങ്കേതങ്ങളും ഇമേജിനെ ഒരു ദ്വിമാന മാത്രമായ വിവരമായി കാണുന്നു. ഇമേജ് പ്രൊസസ്സിങ്ങ് പ്രാവർത്തികമാക്കാൻ വലിയ വേഗത്തിൽ ഉള്ള കമ്പൂട്ടർ പ്രൊസസ്സിങ്ങ് സങ്കേതങ്ങളും വലിയ വിവര സംഭരണ ശേഷിയും അത്യാവശ്യമാണ്. ഒരു ചിത്രത്തിന്റെ അടിസ്ഥാന ഘടകങ്ങളായ പിക്സലുകളുടെ മൂല്യമാണ് ചിത്രത്തിന്റെ നിറം, തെളിച്ചം തുടങ്ങിയവ നിശ്ചയിക്കുന്നത്. പൂജ്യം കറുപ്പിനെയും പരമാവധി മൂല്യം (സാധാരണ ഗതിയ്ക്ക് 256) വെളുപ്പിനെയും സൂചിപ്പിക്കുന്നു. കറുപ്പിനും വെളുപ്പിനും ഇടയിലുള്ള മൂല്യങ്ങളുടെ എണ്ണത്തെ ഗ്രേസ്കെയിൽ എന്ന് വിശേഷിപ്പിക്കുന്നു. ആകെ പിക്സലുകളുടെ എണ്ണമാണ് ഒരു ചിത്രത്തിന്റെ റെസോലുഷ്യൻ തീരുമാനിക്കുന്നത്. 

ചിത്രങ്ങളെ പകർത്തുവാൻ ഉപയോഗിക്കുന്ന യന്ത്രങ്ങളുടെ പിഴവുകൾ മൂലം പലപ്പോഴും ചിത്രങ്ങളിലെ പിക്സൽ മൂല്യങ്ങളിൽ അപാകത ഉണ്ടാകാറുണ്ട്. ഇവ ഒച്ച അല്ലെങ്കിൽ നോയിസ് എന്ന് അറിയപ്പെടുന്നു. സർവസാധാരണമായി കാണപ്പെടുന്ന ഗൌസ്സ്യൻ ഒച്ച മുതൽ ചിത്രത്തിൽ അങ്ങിങ്ങായ്‌ കുത്തുകൾ ഉള്ള പ്രതീതി ജനിപ്പിക്കുന്ന സാൾട്ട് ആൻഡ്‌ പെപ്പർ ഒച്ച വരെ ഈ ഗണത്തിൽപ്പെടുന്നു. ഒച്ചയെ ഒഴിവാക്കുവാനും ചിത്രനിലവാരം മെച്ചപ്പെടുത്താനും പല തരത്തിലുള്ള അരിപ്പകൾ (ഫിൽറ്റർകൾ) ഉപയോഗിക്കാൻ സാധിക്കും. ഇവയിൽ ചിലത് പിക്സൽ മൂല്യങ്ങളെ അടിസ്ഥാനമാക്കിയുള്ളതും, ചിലത് ആവർത്തി (ഫ്രെക്വെന്സി) മാനത്തിൽ ഉള്ളവയുമാണ്. ഈ അരിപ്പകൾ ഉപയോഗിച്ച് ചിത്രങ്ങളെ പല രീതിയിൽ പ്രോസെസ്സ് ചെയ്യാൻ സാധിക്കും. 

നിറങ്ങളെ പ്രതിനിധാനം ചെയ്യാൻ ഓരോ പിക്സലിനും മൂന്ന് വ്യത്യസ്ത മൂല്യങ്ങൾ ആവശ്യമാണ്. പിൽക്കാലത്ത് ചുവപ്പ്, നീല, മഞ്ഞ എന്നീ പ്രാഥമിക നിറങ്ങളുടെ അടിസ്ഥാനത്തിലാണ് ത്രിമാന നിറ മൂല്യങ്ങൾ രേഖപ്പെടുത്തിയിരുന്നത്. ഇന്ന് സയൻ, മജന്ത, കറുപ്പ്, മഞ്ഞ എന്നിവയെയാണ് ത്രിമാന നിറ മൂല്യങ്ങളെ പ്രതിനിധീകരിക്കുവാൻ ഉപയോഗിക്കുന്നത്. 

ഇമേജ് പ്രോസെസ്സിങ്ങിലെ മറ്റ് പ്രമുഖ മേഖലകൾ കംപ്രെഷൻ (ചുരുക്കൽ), സെഗ്മെന്റെഷൻ (പിളർക്കൽ), വസ്തുക്കളെ തിരിച്ചറിയൽ എന്നിവയാണ്. കമ്പ്യൂട്ടർ വിഷൻ എന്ന നൂതന സാങ്കേതിക വിദ്യയോടുള്ള സാമ്യത ഇമേജ് പ്രോസെസ്സിങ്ങിനെ കൃത്രിമ ബുദ്ധിയുടെ വികസനത്തിന്റെ നെടുംതൂണുകളിൽ ഒന്നാക്കുന്നു. 


</doc>
<doc id="264094" url="https://ml.wikipedia.org/wiki?curid=264094" title="വടവിൽ കളരി സ്ഥാനം">
വടവിൽ കളരി സ്ഥാനം

പെരളശ്ശേരി മുണ്ടല്ലൂർ ദേശത്തു സ്ഥിതി ചെയ്യുന്നു. ഇവിടെ വർഷംതോറും മാർച്ച് 5,6 തിയ്യതികളിൽ ഉത്സവം നടത്തി വരുന്നു. തീ ചാമുണ്ടി, കാരണവർ, ശാസ്ത്പ്പൻ, ഭൈരവൻ, ഗുളികൻ തുടങ്ങിയ തെയ്യങ്ങൾ കെട്ടിയാടി വരുന്നു.


</doc>
<doc id="264098" url="https://ml.wikipedia.org/wiki?curid=264098" title="നീലഗിരി പാറ്റപിടിയൻ">
നീലഗിരി പാറ്റപിടിയൻ

ദക്ഷിണ പശ്ചിമഘട്ടത്തിലെ നീലഗിരിക്കുന്നുകളിൽ അപൂർവ്വമായി കാണപ്പെടുന്ന ഒരു പാറ്റപിടിയൻ പക്ഷിയാണ് നീലഗിരി പാറ്റപിടിയൻ അഥവാ നീലക്കിളി പാറ്റപിടിയൻ (Nilgiri Flycatcher). 


</doc>
<doc id="264108" url="https://ml.wikipedia.org/wiki?curid=264108" title="ബല്ലാത്ത പഹയൻ">
ബല്ലാത്ത പഹയൻ

ശ്രീ മൂവീസിന്റെ ബാനറിൽ ടി.എസ്. മുത്തയ്യ സംവിധാനം ചെയ്തവതരിപ്പിച്ച മലയാളചലച്ചിത്രമാണ് ബല്ലാത്ത പഹയൻ. സുപ്രിയ റിലീസിനു വിതരണാവകാശം ഉണ്ടായിരുന്ന ഈ ചിത്രം 1969 ഫെബ്രുവരി 27-ന് കേരളത്തിൽ പ്രദർശനം ആരംഭിച്ചു.

സമ്പന്നനായ ഒരു ഹജിയാർ മരിച്ചപ്പോൾ അദ്ദേഹത്തിന്റെ ഭാര്യ മൈമൂണിനെ സ്വന്തമാക്കാൻ ആവീട്ടിലെ കാളകെട്ടുകാരനായ കാളഅലിയാർ ശ്രമിക്കുന്നു. സംഗതി നടക്കാത്തതിൽ നിരാശനായി ഒരു സുറുമവില്പനക്കാരനായി അലിയാർ നാടുവിടുന്നു. ഇതാണ് കഥാചുരുക്കം.






</doc>
<doc id="264114" url="https://ml.wikipedia.org/wiki?curid=264114" title="നൂറനാട്">
നൂറനാട്

ആലപ്പുഴ ജില്ലയിലെ മാവേലിക്കര താലൂക്കിൽ ഉൾപ്പെടുന്ന ഗ്രാമ പ്രദേശമാണ് നൂറനാട് . നൂറനാട് ഗ്രാമപഞ്ചായത്ത്, പാലമേൽ ഗ്രാമപഞ്ചായത്ത് എന്നിവിടങ്ങളിലായി ഈ പ്രദേശം വ്യാപിച്ചു കിടക്കുന്നു. പ്രസിദ്ധമായ പടനിലം പരബ്രഹ്മ ക്ഷേത്രം ഈ ഗ്രാമത്തിലാണ് സ്ഥിതി ചെയ്യുന്നത്.. ഓണാട്ടുകരയുടെ ഭാഗമായ ഈ പ്രദേശം പത്തനംതിട്ട ജില്ലയുടെയും കൊല്ലം ജില്ലയുടെയും അതിർത്തിയിലാണ്. കുന്നുകളും വയലുകളും കൃഷിടങ്ങളുമായി ഫലഭൂയിഷ്ഠമായ ഭൂപ്രകൃതിയാണ് ഈ പ്രദേശത്തിനുള്ളത്.

വളരെ പ്രശസ്തമായ പള്ളിമുക്കം ദേവി ക്ഷേത്രം ഇവിടെ സ്ഥിതി ചെയ്യുന്നു. നൂറ്റാണ്ടുകളുടെ ചരിത്രം പേറുന്ന കൊയ്പ്പള്ളി മഠത്തിന്റെ കുടുംബ ക്ഷേത്രം കൂടി ആണ് ഇത്. 


</doc>
<doc id="264115" url="https://ml.wikipedia.org/wiki?curid=264115" title="ഇർഷാദ്">
ഇർഷാദ്

മലയാളചലച്ചിത്രനടനും ടെലിവിഷൻ അഭിനേതാവുമാണ് ഇർഷാദ്. ടെലിവിഷൻ സീരിയലുകളിലൂടെയാണ് ഇദ്ദേഹം അഭിനയരംഗത്തെത്തിയത്.

തൃശ്ശൂർ ജില്ലയിൽ കേച്ചേരി അബ്ദുവിന്റെയും നഫീസയുടേയും അഞ്ചുമക്കളിൽ മൂന്നാമനായി ജനിച്ചു. സ്‌കൂൾ-കോളേജ് കാലഘട്ടത്തിൽ പല നാടകങ്ങളിലും അഭിനയിച്ചിരുന്നു. 1998-ൽ പ്രണയവർണ്ണങ്ങൾ എന്ന ചിത്രത്തിലൂടെയാണ് ചലച്ചിത്രമേഖലയിൽ പ്രവേശിച്ചത്. സഹനടനായി പ്രവർത്തിക്കുന്ന ഇർഷാദ് ഭക്തജനങ്ങളുടെ ശ്രദ്ധയ്ക്ക് എന്ന ചിത്രത്തിലെ നായകകഥാപാത്രത്തെ അവതരിപ്പിച്ചിരുന്നു. ടി.വി. ചന്ദ്രൻ, പി.ടി. കുഞ്ഞുമുഹമ്മദ്, പ്രിയനന്ദനൻ, ഡോ. ബിജു, മധു കൈതപ്രം തുടങ്ങിയ സംവിധായകരോടൊപ്പം ചലച്ചിത്ര രംഗത്ത് പ്രവർത്തിച്ചു.


മാധവം എന്ന ടെലിവിഷൻ സീരിയലിലൂടെ സംസ്ഥാന സർക്കാരിന്റെ മികച്ച ടി.വി. സഹനടനുള്ള പുരസ്കാരം നേടി. ക്രിട്ടിക്‌സ് അവാർഡുൾപ്പെടെ മറ്റുചില പുരസ്‌കാരങ്ങളും നേടിയിട്ടുണ്ട്.


</doc>
<doc id="264122" url="https://ml.wikipedia.org/wiki?curid=264122" title="ഇമേജ് ഹിസ്റ്റോഗ്രാം">
ഇമേജ് ഹിസ്റ്റോഗ്രാം

ഒരു ചിത്രത്തിലുള്ള വിവിധ നിറ തീവ്രതകളുടെയും ഒരോ നിറ തീവ്രതയും എത്രതവണ ചിത്രത്തിൽ ഉണ്ട് എന്ന എണ്ണത്തിന്റെയും രേഖാരൂപമാണ്(Graph) ഇമേജ് ഹിസ്റ്റോഗ്രാം. ഒരു പ്രത്യേക ഇമേജിന്റെ ഹിസ്റ്റോഗ്രാം വീക്ഷിക്കുമ്പോൾ സ്വരവിഷയകമായ വിഭജനം എന്തെന്നു പറയാൻ സാധിക്കുന്നതാണ്. 


</doc>
<doc id="264129" url="https://ml.wikipedia.org/wiki?curid=264129" title="കെ.എം. റോയ്">
കെ.എം. റോയ്

കേരളത്തിലെ മുതിർന്ന ഒരു പത്രപ്രവർത്തകനും എഴുത്തുകാരനുമാണ് കെ.എം. റോയ്. 

എറണാകുളം മഹാരാജാസ് കോളേജിൽ എം.എ വിദ്യാർഥിയായിരിക്കെ 1961 ൽ കേരളപ്രകാശം എന്ന പത്രത്തിൽ സഹപത്രാധിപരായി മാധ്യമ ജീവിതത്തിന് തുടക്കം കുറിച്ചു. അതിനു ശേഷം ദേശബന്ധു, കേരളഭൂഷണം എന്നീ പത്രങ്ങളിൽ പ്രവർത്തിച്ചു. എക്കണോമിക് ടൈംസ്‌, ദി ഹിന്ദു തുടങ്ങിയ പത്രങ്ങളിൽ പ്രവർത്തിച്ച അദ്ദേഹം യു.എൻ.ഐ വാർത്താ ഏജൻസിയിലും പ്രവർത്തിച്ചു. മംഗളം ദിനപത്രത്തിന്റെ ജനറൽ എഡിറ്റർ പദവിയിലിരിക്കെ സജീവ പത്രപ്രവർത്തന രംഗത്ത് നിന്ന് വിരമിച്ചു. കഴിഞ്ഞ രണ്ടു പതിറ്റാണ്ടിലേറെ ആയി മംഗളം വാരികയിൽ ഇരുളും വെളിച്ചവും എന്ന പംക്തി എഴുതുന്നു. ഇപ്പോൾ ആനുകാലികങ്ങളിലും ദിനപത്രങ്ങളിലും ലേഖനങ്ങൾ എഴുതുന്നു.



പത്രപ്രവർത്തനവുമായി ബദ്ധപ്പെട്ട് നിരവധി അവാർഡുകൾ റോയ് കരസ്ഥമാക്കിയിട്ടുണ്ട്.



</doc>
<doc id="264133" url="https://ml.wikipedia.org/wiki?curid=264133" title="ബാർക്ക (ബോർഡ് ഗെയിം)">
ബാർക്ക (ബോർഡ് ഗെയിം)

രണ്ടു പേർ തമ്മിൽ കളിക്കുന്ന ഒരു ബോർഡ് ഗെയിമാണ് ബാർക്ക. ആൻഡ്രൂ കാൾഡ്‌വെൽ ആണ് ഈ കളി കണ്ടുപിടിച്ചത്. 10X10 വലിപ്പത്തിലുള്ള ചെക്കർ രീതിയിലുള്ള കളിക്കളമാണ് ബാർക്ക കളിക്കാൻ ഉപയോഗിക്കുന്നത്. ചെസ്സിലെ ക്വീൻ, ബിഷപ്പ്, റൂക്ക് എന്നിവയെ പോലെ നീങ്ങാൻ കഴിയുന്ന ആന, സിംഹം, എലി എന്നീ മൃഗങ്ങളാണ് ഇതിലെ കരുക്കൾ. ചെസ്സ് വകഭേദങ്ങളിൽ കാണുന്ന വെട്ടിയെടുക്കൽ ഇല്ലെന്നതാണ് ഈ കളിയുടെ സവിശേഷത.

കളി തുടങ്ങുമ്പോൾ ഒരോ മൃഗവും 2 വീതമായി 6 കരുക്കൾ ഓരോ കളിക്കാരനും ഉണ്ടാകും. കളിക്കളത്തിന്റെ മധ്യഭാഗത്തായുള്ള 'വാട്ടറിങ്ങ് ഹോൾസ്' എന്ന അറിയപ്പെടുന്ന 4 കള്ളികളിൽ, കളിക്കാരന്റെ ഏതെങ്കിലും 3 കരുക്കളെ എത്തിക്കുക എന്നതാണ് കളിയുടെ ലക്ഷ്യം.

കളിക്കളത്തിലെ മൃഗങ്ങൾ തമ്മിൽ സൗഹൃദത്തിലാണ്. പക്ഷേ ആനയ്ക്ക് തൊട്ടടുത്ത കള്ളികളിൽ ഏതിരാളിയുടെ എലി വരുന്നത് ഭയയ്ക്കുന്നു. എലിയ്ക്ക് തൊട്ടടുത്ത കള്ളികളിൽ ഏതിരാളിയുടെ സിംഹം വരുന്നത് ഭയയ്ക്കുന്നു. സിംഹത്തിന് തൊട്ടടുത്ത കള്ളികളിൽ ഏതിരാളിയുടെ ആന വരുന്നത് ഭയയ്ക്കുന്നു. ഭയപ്പെടുത്തുന്ന മൃഗങ്ങളുടെ തൊട്ടടുത്തേയ്ക്കുള്ള കള്ളിയിലേക്കുള്ള നീക്കം അനുവദിനീയമല്ല. ഏതെങ്കിലും കരു ഭയപ്പെടുകയാണെങ്കിൽ ആ കരു ഉടനെ നീക്കണം.



</doc>
<doc id="264136" url="https://ml.wikipedia.org/wiki?curid=264136" title="ആരകൻ">
ആരകൻ

കേരളത്തിലെ നെൽപ്പാടങ്ങളിലും അരുവികളിലും സുലഭമായി കണ്ടുവന്നിരുന്ന ഒരു മത്സ്യമാണ് ആരകൻ (Malabar spinyeel). . ഇപ്പോൾ ഇവയെ വളരെ അപൂർവ്വമായേ കാണുന്നുള്ളൂ.

ഇന്ത്യയിലാണ് ഈ മത്സ്യങ്ങളെ കണ്ടുവരുന്നത്. കേരളത്തിൽ തന്നെ വടക്കൻ മേഖലയിൽ കൂടുതലായി കണ്ടുവരുന്നു.

ശരീരം നീണ്ടതാണ്. കളിമണ്ണിന്റെ നിറത്തിലാണ് കണ്ടുവരുന്നത്. ശീരോഭാഗം കൂർത്തിരിക്കും. മത്സ്യത്തിന്റെ ശരാശരി വലിപ്പം 20 സെന്റി മീറ്റർ.

ഭക്ഷ്യയോഗ്യമാണ്. ഇപ്പോൾ അലങ്കാരമത്സ്യമായും ഉപയോഗിച്ചുവരുന്നു. മുൻകാലങ്ങളിൽ സുലഭമായി ലഭിച്ചിരുന്നതിനാൽ ഉണക്കിസൂക്ഷിയ്ക്കാനുറുണ്ട്.



</doc>
<doc id="264138" url="https://ml.wikipedia.org/wiki?curid=264138" title="കുമാരനല്ലൂർ ഭഗവതീക്ഷേത്രം">
കുമാരനല്ലൂർ ഭഗവതീക്ഷേത്രം

കേരളത്തിന്റെ കോട്ടയം ജില്ലയിലെ കുമാരനല്ലൂരിൽ മീനച്ചിലാറിന്റെ പടിഞ്ഞാറേക്കരയിൽ നിന്ന് അല്പം മാറി സ്ഥിതി ചെയ്യുന്ന പ്രശസ്തമായ മഹാദേവീക്ഷേത്രമാണ് കുമാരനല്ലൂർ ഭഗവതീ ക്ഷേത്രം. ഈ ക്ഷേത്രത്തിൽ, പരശുരാമൻ ആരാധിച്ചിരുന്ന ദുർഗ്ഗാഭഗവതിയെ അഞ്ജനശിലയിൽ പ്രതിഷ്ഠിച്ചിരിക്കുകയാണ്‌ എന്നാണ് സങ്കൽപ്പം. മധുര മീനാക്ഷീസങ്കല്പത്തിലാണ് പ്രതിഷ്ഠ. "കുമാരനെല്ലൂരമ്മ" എന്ന് ഇവിടത്തെ പ്രതിഷ്ഠ അറിയപ്പെടുന്നു. കേരളത്തിലെ 108 ദുർഗ്ഗാലയങ്ങളിൽ ഒന്നാണ് ഈ ക്ഷേത്രം. ഈ ക്ഷേത്രത്തിനു 2400 വർഷത്തിൽ പരം പഴക്കമുണ്ടെന്നു വിശ്വസിക്കപ്പെടുന്നു. ക്ഷേത്രംചേരമാൻ പെരുമാളുടെ കാലത്തു നിർമ്മിച്ചതാണെന്ന് കണക്കാക്കപ്പെടുന്നു. ക്ഷേത്രത്തിന്റെ പഴക്കവും, ചുവർചിത്രങ്ങളും, ഐതിഹ്യങ്ങളിൽ ഉള്ള പരാമർശങ്ങളും ക്ഷേത്രത്തിന്റെ പ്രത്യേകതകളാണ്. ക്ഷേത്രത്തിൽ ഉപദേവതകളായി ശിവൻ, ഗണപതി, ശാസ്താവ്, ഭദ്രകാളി, നാഗദൈവങ്ങൾ എന്നിവർക്ക് പ്രതിഷ്ഠകളുണ്ട്. വൃശ്ചികമാസത്തിലെ രോഹിണി ആറാട്ടായുള്ള കൊടിയേറ്റുത്സവവും അതിനിടയിൽ വരുന്ന തൃക്കാർത്തികയുമാണ് ക്ഷേത്രത്തിലെ പ്രധാന ആണ്ടുവിശേഷങ്ങൾ. കൂടാതെ കന്നിമാസത്തിലെ നവരാത്രി, മീനമാസത്തിലെ പൂരം എന്നിവയും വിശേഷങ്ങളാണ്. കേരള ഊരാണ്മ ദേവസ്വം ബോർഡാണ് ക്ഷേത്രഭരണം നടത്തുന്നത്. 

കൊട്ടാരത്തിൽ ശങ്കുണ്ണിയുടെ ഐതിഹ്യമാലയിൽ പറയുന്ന പ്രസിദ്ധമായ ഒരു കഥയാണ് ഈ ക്ഷേത്രത്തിന്റെ ഉദ്ഭവത്തിന് കാരണമായി പറയപ്പെടുന്നത്. അതിങ്ങനെ: 

ഒരിയ്ക്കൽ, മധുര മീനാക്ഷി ക്ഷേത്രത്തിൽ ദേവിയ്ക്ക് ചാർത്തിയിരുന്ന മൂക്കുത്തി മോഷണം പോയി. എങ്ങനെയാണ് അത് പോയതെന്ന് ആർക്കും മനസ്സിലായില്ല. വിവരം അന്ന് മധുര ഭരിച്ചിരുന്ന പാണ്ഡ്യരാജാവിന് വിവരം കിട്ടിയപ്പോൾ അദ്ദേഹം അന്വേഷണത്തിന് ഉത്തരവിട്ടു. പല സ്ഥലങ്ങളിലായി അന്വേഷിച്ചിട്ടും മൂക്കുത്തി തിരിച്ചുകിട്ടിയില്ല. ഒടുവിൽ, ക്ഷേത്രത്തിലെ ശാന്തിക്കാരനറിയാതെ മൂക്കുത്തി പോകില്ലെന്ന് രാജാവ് തീർച്ചപ്പെടുത്തി. യഥാർത്ഥത്തിൽ ശാന്തിക്കാരൻ നിരപരാധിയായിരുന്നു. എങ്ങനെ മൂക്കുത്തി പോയെന്ന് അദ്ദേഹത്തിനും വിവരമുണ്ടായിരുന്നില്ല. എന്നാൽ, ഇതൊന്നും മനസ്സിലാക്കാതെ രാജാവ് ശാന്തിക്കാരനെ വിളിച്ചുവരുത്തി ചോദ്യം ചെയ്യാൻ തുടങ്ങി. മണിക്കൂറുകളോളം ചോദ്യം ചെയ്യൽ തുടർന്നെങ്കിലും എങ്ങനെ പോയെന്ന് പറയാൻ ശാന്തിക്കാരന് കഴിയുന്നുണ്ടായിരുന്നില്ല. അവസാനം നാല്പതുദിവസത്തിനകം മൂക്കുത്തിയുമായി തിരിച്ചുവരണമെന്നും അല്ലാത്തപക്ഷം ശാന്തിക്കാരനെ തലയറുത്തുകൊല്ലുമെന്നും രാജാവ് ഉത്തരവിട്ടു. വ്യസനത്തോടെ ശാന്തിക്കാരൻ കൊട്ടാരം വിട്ടു. മൂക്കുത്തിയ്ക്കായി അദ്ദേഹം പല സ്ഥലത്തായി അലഞ്ഞുതിരിഞ്ഞുനടന്നെങ്കിലും എവിടെയും കണ്ടെത്താനായില്ല. ഒടുവിൽ മുപ്പത്തൊമ്പതാം ദിവസമായി. പിറ്റേദിവസം തന്റെ തലപോകുമല്ലോ എന്നാലോചിച്ച ശാന്തിക്കാരൻ, അതീവദുഃഖിതനായി അന്നത്തെ ദിവസം കഴിച്ചുകൂട്ടി. അന്നുരാത്രി അദ്ദേഹം ഉറങ്ങുന്ന സമയത്ത് അദ്ദേഹത്തിന് ഒരു സ്വപ്നദർശനമുണ്ടായി. അതീവസുന്ദരിയായ ഒരു യുവതി തന്റെയടുത്തുവന്ന് ഇനിയവിടെ താമസിച്ചാൽ ആപത്താണെന്നും അപ്പോൾ കാവൽക്കാരെല്ലാം ഉറക്കമായതിനാൽ വല്ല ദിക്കിലും പോയി രക്ഷപ്പെടാമെന്നും പറയുന്നതായിട്ടായിരുന്നു സ്വപ്നദർശനം. കണ്ണുതുറന്നുനോക്കിയപ്പോൾ ശാന്തിക്കാരൻ ആരെയും കണ്ടില്ല. ഇത് സാക്ഷാൽ ജഗദംബികയുടെ അരുളപ്പാടാണെന്ന് വിചാരിച്ച അദ്ദേഹം ഉടനെ അവിടെനിന്ന് പുറത്തിറങ്ങി ഓടാൻ തുടങ്ങി. ആ സമയത്ത്, സ്വപ്നത്തിൽ വന്ന യുവതി വീണ്ടും അദ്ദേഹത്തിന് മുന്നിൽ പ്രത്യക്ഷനാകുകയും, താനും കൂടെ വരികയാണെന്ന് അറിയിയ്ക്കുകയും ചെയ്തു. തുടർന്ന് അവർ ശാന്തിക്കാരന്റെ മുന്നിലായി ഓടിത്തുടങ്ങി. അന്ന് അമാവാസിയായിരുന്നെങ്കിലും അവരുടെ ശരീരശോഭയും ധരിച്ചിരുന്ന ആഭരണങ്ങളുടെ പ്രകാശവും കാരണം ശാന്തിക്കാരന് വഴി വ്യക്തമായി കാണാൻ കഴിയുമായിരുന്നു. കുറച്ചുദൂരം ചെന്നപ്പോൾ ആ സ്ത്രീ അപ്രത്യക്ഷയായി. അപ്പോൾ വഴി പൂർണ്ണമായും ഇരുട്ടിലായി. ശാന്തിക്കാരൻ എങ്ങനെയൊക്കെയോ തപ്പിത്തടഞ്ഞ് വഴിയിലൊരിടത്തെത്തി. രാജാവിന്റെ ഭടന്മാർ വന്ന് തന്നെ പിന്തുടർന്ന് വരാൻ സാധ്യതയുണ്ടെന്നതിനാൽ ഭയമുണ്ടായിരുന്നെങ്കിലും വിശ്രമിയ്ക്കാതെ നിവൃത്തിയില്ലെന്ന് തോന്നിയ അദ്ദേഹം ആ സമയത്ത് പെട്ടെന്നുണ്ടായ ഇടിമിന്നലിന്റെ വെളിച്ചത്തിൽ ഒരു വഴിയമ്പലം കണ്ടെത്തുകയും തോളത്തുണ്ടായിരുന്ന രണ്ടാം മുണ്ട് വിരിച്ചശേഷം അവിടെ കിടന്നുറങ്ങുകയും ചെയ്തു. 

അക്കാലത്ത് ചേരദേശം വാണിരുന്ന ചേരമാൻ പെരുമാൾ, ഇന്നത്തെ കോട്ടയം ജില്ലയിൽ വൈക്കത്തിനടുത്തുള്ള ഉദയനാപുരത്ത് ഭഗവതിയ്ക്കും കുമാരനല്ലൂർ എന്ന് ഇപ്പോൾ അറിയപ്പെടുന്ന സ്ഥലത്ത് (അന്ന് കുമാരപുരം) സുബ്രഹ്മണ്യന്നും ക്ഷേത്രങ്ങൾ പണിയിച്ചുകൊണ്ടിരിയ്ക്കുകയായിരുന്നു. നേരത്തെ പറഞ്ഞ വഴിയമ്പലത്തിൽ കിടന്നുറങ്ങിയ ശാന്തിക്കാരൻ പിറ്റേന്ന് ഉണർന്നത് കുമാരപുരത്ത് പണിനടന്നുകൊണ്ടിരുന്ന സുബ്രഹ്മണ്യസ്വാമിക്ഷേത്രത്തിലാണ്! അത്ഭുതത്തോടെ അദ്ദേഹം ചുറ്റും നോക്കിയപ്പോൾ ശ്രീകോവിലിലെ പീഠത്തിൽ അദ്ദേഹത്തിന് താൻ പൂജിച്ചിരുന്ന സാക്ഷാൽ മധുര മീനാക്ഷിയെ അദ്ദേഹത്തിന് കാണാനിടയായി. തന്നെ പിന്തുടർന്നുവന്ന സുന്ദരി, സാക്ഷാൽ ജഗന്മാതാവാണെന്ന് മനസ്സിലാക്കിയ അദ്ദേഹം സാഷ്ടാംഗം പ്രണമിച്ചു. തുടർന്ന് അദ്ദേഹം അവിടെക്കൂടിയിരുന്നവരോടെല്ലാം മധുര മീനാക്ഷി ശ്രീലകത്ത് കുടികൊണ്ടെന്നും കുമാരനല്ല ഊരിലെന്നും വിളിച്ചുപറഞ്ഞു. നാട്ടുകാർ ഒന്നൊന്നായി ഓടിക്കൂടി നോക്കിയപ്പോൾ അവർക്ക് ശ്രീലകത്ത് ആരെയും കാണാനുണ്ടായിരുന്നില്ല. ഭക്തോത്തമനും ശുദ്ധഹൃദയനുമായ ആ ശാന്തിക്കാരന് മാത്രമാണ് ദേവിയെ കാണാനുണ്ടായിരുന്നത്. ശാന്തിക്കാരന്റെ വാക്കുകൾ കേട്ട നാട്ടുകാർ അദ്ദേഹത്തിന് ഭ്രാന്താണെന്ന് സംശയിച്ച് അദ്ദേഹത്തെ മർദ്ദിച്ചു. വിവരമറിഞ്ഞ് ക്ഷേത്രത്തിലെത്തിയ ചേരമാൻ പെരുമാൾക്കും ശ്രീലകത്ത് ആരെയും കാണാനുണ്ടായിരുന്നില്ല. ശാന്തിക്കാരൻ തന്നെ തൊട്ടുകൊണ്ട് നോക്കാൻ പെരുമാളോട് ആവശ്യപ്പെടുകയും അദ്ദേഹം തൻപ്രകാരം ചെയ്യുകയും ചെയ്തപ്പോൾ അദ്ദേഹത്തിനും ശ്രീലകത്ത് ഭഗവതിയെ കാണാനിടയായി. ഇതെങ്ങനെ സംഭവിച്ചെന്ന് പെരുമാൾ ചോദിച്ചപ്പോൾ തനിയ്ക്ക് നേരിട്ട അനുഭവങ്ങളെല്ലാം ശാന്തിക്കാരൻ അദ്ദേഹത്തെ അറിയിച്ചു. സംഭവങ്ങൾ കേട്ട പെരുമാൾ അത്ഭുതാവഹനായെങ്കിലും ദേവിയ്ക്ക് താൻ യാതൊന്നും കൊടുക്കില്ലെന്നും ദേവീപ്രതിഷ്ഠയ്ക്ക് നിർദ്ദേശിച്ച ഉദയനാപുരത്ത് താൻ സുബ്രഹ്മണ്യനെ പ്രതിഷ്ഠിയ്ക്കാൻ പോകുകയാണെന്നും അദ്ദേഹം അറിയിച്ചു. ഉടനെ പെരുമാൾ ഉദയനാപുരത്തേയ്ക്ക് പുറപ്പെട്ടു. 

ഉദയനാപുരത്തേയ്ക്ക് പോകുന്ന വഴിയിൽ ഒരു സ്ഥലത്തെത്തിയപ്പോൾ അതികഠിനമായ മൂടൽമഞ്ഞുണ്ടാകുകയും പെരുമാൾക്കും സേവകർക്കും കണ്ണുകാണാതാകുകയും അവർ വഴിതെറ്റി അലയാൻ തുടങ്ങുകയും ചെയ്തു. അപ്പോൾ അദ്ദേഹത്തിന്റെ ഒരു സേവകൻ, ഇത് ദേവീകോപം മൂലമാണെന്നും അതിനാൽ ദേവിയെ പ്രീതിപ്പെടുത്താൻ കർമ്മം നടത്തണമെന്നും അദ്ദേഹത്തോട് പറഞ്ഞു. ദേവിയ്ക്ക് ശക്തിയുണ്ടെങ്കിൽ അവിടെ കൂടിയിരിയ്ക്കുന്ന മഞ്ഞുമുഴുവൻ മാറിപ്പോകട്ടെ എന്നായിരുന്നു പെരുമാളുടെ മറുപടി. ഉടനെ മഞ്ഞുമുഴുവൻ മാറിപ്പോയി. ആ സ്ഥലം തന്മൂലം 'മഞ്ഞൂർ' എന്നും പിന്നീട് അത് ലോപിച്ച് 'മാഞ്ഞൂർ' എന്നും അറിയപ്പെട്ടു. ഒരുപാടുകാലം മാഞ്ഞൂർ ദേശം കുമാരനല്ലൂർ ദേവസ്വം വകയായിരുന്നു. തുടർന്ന് ദേവീക്ഷേത്രത്തിൽ തിരിച്ചെത്തിയ അദ്ദേഹം, അവിടെ പ്രതിഷ്ഠയ്ക്ക് വച്ചിരുന്ന സുബ്രഹ്മണ്യവിഗ്രഹം ഉദയനാപുരത്തേയ്ക്ക് കൊണ്ടുപോകാൻ ഉത്തരവിടുകയും, നിശ്ചിതമുഹൂർത്തത്തിൽ തന്നെ അവിടെ പ്രതിഷ്ഠിയ്ക്കുകയും തുടർന്ന്, ഉദയനാപുരത്ത് പ്രതിഷ്ഠിയ്ക്കാൻ നിർദ്ദേശിച്ചിരുന്ന ദേവീവിഗ്രഹം അപ്പോഴേയ്ക്കും 'കുമാരനല്ലൂർ' എന്ന് പേരുമാറിക്കഴിഞ്ഞിരുന്ന സ്ഥലത്തെത്തിയ്ക്കുകയും ചെയ്തു.

എന്നാൽ, ആ ദേവീവിഗ്രഹം ഉടനെ വന്നുചേരില്ലെന്ന് അധികം കഴിയും മുമ്പേ പെരുമാൾക്ക് ഒരു അറിവുകിട്ടുകയുണ്ടായി. പുതിയ വിഗ്രഹം ഉണ്ടാക്കാൻ ദിവസങ്ങൾ തികയില്ല. പ്രതിഷ്ഠയ്ക്ക് ഉചിതമായ ഒരു മുഹൂർത്തം ഇനിയുണ്ടാകാനും പാട്. ദുഃഖിതനായ അദ്ദേഹം, താൻ മഞ്ഞുകൊണ്ടതെല്ലാം വെറുതെയായല്ലോ എന്നാലോചിച്ച് കിടന്നുറങ്ങി. ആ സമയത്ത് അദ്ദേഹത്തിന് ദേവിയുടെ ഒരു സ്വപ്നദർശനമുണ്ടായി. നിലവിൽ പ്രതിഷ്ഠിയ്ക്കാൻ നിർദ്ദേശിച്ച വിഗ്രഹത്തെക്കാൾ ഉചിതമായ ഒരു വിഗ്രഹം, കുമാരനല്ലൂരിൽ നിന്ന് അല്പം വടക്കുകിഴക്കുമാറി സ്ഥിതിചെയ്യുന്ന 'വേദഗിരി' എന്ന സ്ഥലത്തെ ഒരു മലയിൽ ഒരു കിണറ്റിൽ കിടപ്പുണ്ടെന്നും അതുകൊണ്ടുവന്ന് പ്രതിഷ്ഠ നടത്തിയാൽ മതിയെന്നും ദേവി സ്വപ്നത്തിൽ അരുളി. കണ്ണുതുറന്നുനോക്കിയപ്പോൾ പെരുമാൾ ആരെയും കണ്ടില്ല. എങ്കിലും, ഇത് സത്യമാണോ എന്നറിയാൻ പെരുമാൾ ഏതാനും സേവകരോടൊപ്പം വേദഗിരിയിലെത്തി. അവിടം മുഴുവൻ കാടുപിടിച്ചുകിടക്കുകയായിരുന്നു. ആ കാടെല്ലാം വെട്ടിത്തെളിച്ചുനോക്കിയപ്പോൾ അവിടെ ഒരു കിണർ കാണാനിടയായി. പെരുമാളുടെ സേവകരിലൊരാൾ അതിലിറങ്ങിത്തപ്പിയപ്പോൾ അഞ്ജനശിലയിൽ തീർത്തതും ലക്ഷണമൊത്തതും കേടുപാടുകളൊന്നുമില്ലാത്തതുമായ ഒരു ദേവീവിഗ്രഹം കണ്ടുകിട്ടി. ചതുർബാഹുക്കളോടുകൂടി, കൈകളിൽ ശംഖും ചക്രവും വരദകടീബദ്ധമുദ്രകളും ധരിച്ച രൂപത്തിലുള്ളതായിരുന്നു ആ വിഗ്രഹം. തുടർന്ന് ആഘോഷപൂർവ്വം വിഗ്രഹം കുമാരനല്ലൂരിലെത്തിയ്ക്കുകയും നിശ്ചിതമുഹൂർത്തത്തിൽ തന്നെ ശ്രീലകത്ത് പ്രതിഷ്ഠിയ്ക്കുകയും ചെയ്തു. തുടർന്ന് അവിടത്തെ നിത്യനിദാനം, ആട്ടവിശേഷങ്ങൾ തുടങ്ങിയവയും നിശ്ചയിച്ച പെരുമാൾ, ക്ഷേത്രം നാട്ടുകാരായ നമ്പൂതിരിമാരെ ഏല്പിയ്ക്കുകയും മധുരയിൽ നിന്നുവന്ന ശാന്തിക്കാരനെ ക്ഷേത്രത്തിലെ ശാന്തിക്കാരനാക്കുകയും ചെയ്തു. ആ ശാന്തിക്കാരന്റെ കുടുംബത്തിനാണ് ഇപ്പോഴും ക്ഷേത്രത്തിൽ പൂജാധികാരം. മധുരയിൽ നിന്ന് വന്ന ശാന്തിക്കാരന്റെ പിന്മുറക്കാരായതിനാൽ ആ കുടുംബം 'മധുര ഇല്ലം' എന്നറിയപ്പെടുന്നു.

കോട്ടയം ടൗണിൽ നിന്ന് ഏകദേശം 4 കിലോമീറ്റർ വടക്കുപടിഞ്ഞാറുമാറിയാണ് കുമാരനല്ലൂർ ക്ഷേത്രം സ്ഥിതിചെയ്യുന്നത്. തിരുവനന്തപുരം-അങ്കമാലി മെയിൻ സെൻട്രൽ റോഡിൽ (എം.സി. റോഡ്) കുമാരനല്ലൂർ ജംക്ഷനിൽ നിന്ന് ഒരു കിലോമീറ്റർ പടിഞ്ഞാട്ട് സഞ്ചരിച്ചാൽ ക്ഷേത്രത്തിലെത്താം. കിഴക്കുഭാഗത്തുള്ള അതിമനോഹരമായ രണ്ടുനില ഗോപുരം ആരെയും ആകർഷിയ്ക്കും. മനോഹരമായ ചുവർച്ചിത്രങ്ങളും ദാരുശില്പങ്ങളും കൊണ്ട് അലംകൃതമാണ് ഈ ഗോപുരം. ദേവിയെ വണങ്ങുന്ന ഭക്തോത്തമരുടെയും മഹർഷിമാരുടെയും രൂപങ്ങളും മറ്റു ദേവീ-ദേവരൂപങ്ങളും ഗോപുരത്തെ മനോഹരമാക്കുന്നു. ഗോപുരത്തിന് നേരെ മുന്നിൽ വലിയൊരു നടപ്പുര പണിതിട്ടുണ്ട്. മഴയും വെയിലുമേൽക്കാതെ ഭക്തർക്ക് ദർശനം നടത്താൻ ഇത് സഹായിയ്ക്കുന്നു. കടന്നുചെല്ലുന്ന സ്ഥലത്ത് വലിയ ആൽമരങ്ങൾ കാണാം. തെക്കുഭാഗത്ത് ശ്രീദേവീവിലാസം ഹൈസ്കൂൾ സ്ഥിതിചെയ്യുന്നു. കുമാരനല്ലൂർ ദേവസ്വം വകയായുള്ള സ്കൂളാണിത്. ആദ്യകാലത്ത് ഒരു സംസ്കൃത വിദ്യാലയമായിരുന്ന ഈ സ്കൂൾ പിന്നീട് സാധാരണ സ്കൂളാക്കുകയായിരുന്നു. ക്ഷേത്രക്കുളം വടക്കുകിഴക്കുഭാഗത്താണ്.

കിഴക്കേ ഗോപുരത്തിലൂടെ അകത്തുകടന്നാൽ ആദ്യം എത്തുന്നത് വലിയ ആനക്കൊട്ടിലിലാണ്. ഇവിടെ മൂന്നാനകളെ മാത്രമേ എഴുന്നള്ളിയ്ക്കാനാകൂ. എങ്കിലും, സ്വതേത്തന്നെ ഒരു മനോഹാരിത ഇതിനുണ്ട്. വിവാഹം, ചോറൂൺ, തുലാഭാരം, ഭജന തുടങ്ങിയവയ്ക്ക് ഉപയോഗിയ്ക്കുന്നത് ഈ ആനക്കൊട്ടിലാണ്. ക്ഷേത്രത്തിലെ വഴിപാട് കൗണ്ടറുകൾ ഇതിനടുത്താണ്. മഞ്ഞൾപ്പൊടി അഭിഷേകം ചെയ്യുന്നതാണ് കുമാരനല്ലൂരമ്മയുടെ പ്രധാന വഴിപാട്. ആനക്കൊട്ടിലിനപ്പുറത്ത് ദേവീവാഹനമായ സിംഹത്തെ ശിരസ്സിലേറ്റുന്ന ഉത്തുംഗമായ സ്വർണ്ണക്കൊടിമരം കാണാം. 50 അടിയോളം ഉയരം ഈ കൊടിമരത്തിനുണ്ടെന്ന് പറയപ്പെടുന്നു. കൊടിമരം കടന്നാൽ ബലിക്കൽപ്പുരയിലെത്താം. ക്ഷേത്രത്തിലെ പ്രധാന ബലിക്കല്ല് ഇവിടെ സ്ഥിതിചെയ്യുന്നു. പത്തടിയിലധികം വലിപ്പമുള്ള ഭീമൻ ബലിക്കല്ലാണ് ഇവിടെയുള്ളത്. ഇത് പിച്ചളയിൽ പൊതിഞ്ഞ് സ്വർണ്ണം പൂശിവച്ചിരിയ്ക്കുന്നു. ശീവേലിസമയത്ത് ഇവിടെയാണ് അവസാനമായി ബലിതൂകുന്നത്. ബലിക്കൽപ്പുരയുടെ തെക്കുപടിഞ്ഞാറുഭാഗത്തെ തൂണിൽ കിഴക്കോട്ട് ദർശനമായി ഗണപതിഭഗവാന്റെ പ്രതിഷ്ഠയുണ്ട്. ക്ഷേത്രത്തിൽ വരുന്ന ഭക്തർ ആദ്യം വന്ദിയ്ക്കുന്നത് ഈ ഗണപതിയെയാണ്. 

ക്ഷേത്രത്തിന്റെ തെക്കുഭാഗത്ത് പ്രത്യേകം ശ്രീകോവിലിൽ കിഴക്കോട്ട് ദർശനമായി ശിവഭഗവാന്റെ പ്രതിഷ്ഠയുണ്ട്. ക്ഷേത്രത്തിലെ പ്രധാന ഉപപ്രതിഷ്ഠ ഈ ശിവനാണ്. നൂറ്റെട്ട് ശിവാലയങ്ങളിൽ വരുന്ന അമ്പിളിക്കാട് കുമാരനല്ലൂരിലെ ഈ ശിവസന്നിധിയാണെന്ന് വിശ്വസിച്ചുവരുന്നു. ആദ്യകാലത്ത് ഇവിടെ ശിവൻ മാത്രമേ ഉണ്ടായിരുന്നുള്ളൂ. അതിന്റെ തെളിവായി ശിവന് പ്രത്യേകം നാലമ്പലം തീർത്തിട്ടുള്ളത് കാണാം. ദേവീപ്രതിഷ്ഠ പിന്നീടാണ് ഉണ്ടായത്. ഭഗവാന്റെ വാമാംഗത്തിൽ വാഴുന്ന ദേവി, തന്മൂലം പാർവ്വതിയായി സങ്കല്പിയ്ക്കപ്പെടുന്നു. സാമാന്യം വലിപ്പമുള്ള ശിവലിംഗമാണ് ഇവിടെ. ഏകദേശം നാലടി ഉയരം വരും. സാധാരണ ശിവക്ഷേത്രങ്ങളിലേതുപോലെ ഇവിടെയും ഓവുവരെയേ പ്രദക്ഷിണം അനുവദിച്ചിട്ടുള്ളൂ. 

പ്രദക്ഷിണവഴിയുടെ പുറത്ത് തെക്കുപടിഞ്ഞാറുഭാഗത്ത് ആൽമരച്ചുവട്ടിൽ കിഴക്കോട്ട് ദർശനമായി ഭദ്രകാളിയുടെ പ്രതിഷ്ഠയുണ്ട്. ആൽമരച്ചുവട്ടിലുള്ള പ്രതിഷ്ഠയായതിനാൽ "ആലിങ്കൽ ഭഗവതി" എന്ന പേരിൽ ഇവിടത്തെ പ്രതിഷ്ഠ അറിയപ്പെടുന്നു. പഞ്ചലോഹത്തിൽ തീർത്ത ചെറിയൊരു കണ്ണാടിവിഗ്രഹമാണ് ഇവിടെയുള്ളത്. പ്രകൃതിയുടെ പഞ്ചമോപചാരങ്ങളുമേറ്റുവാങ്ങുന്ന ഭദ്രകാളിയുടെ മുന്നിൽ ഭക്തർക്ക് ദർശനത്തിനായി ഒരു മുഖപ്പ് പണിതിട്ടുണ്ട്. ഗുരുതിയും രക്തപുഷ്പാഞ്ജലിയുമാണ് ഈ ദേവിയുടെ വഴിപാടുകൾ. ക്ഷേത്രത്തിന്റെ വടക്കേ ഗോപുരത്തിന് പുറത്ത് പടിഞ്ഞാറുഭാഗത്തായി നാഗദൈവങ്ങളുടെ പ്രതിഷ്ഠയുണ്ട്. നാഗരാജാവായി അനന്തനും കൂടെ നാഗയക്ഷിയും ചിത്രകൂടവുമടങ്ങുന്നതാണ് ഈ പ്രതിഷ്ഠ. എല്ലാമാസവും ആയില്യം നാളിൽ വിശേഷാൽ പൂജകളും കന്നിമാസത്തിലെ ആയില്യത്തിന് സർപ്പബലിയും ഇവർക്കുണ്ടാകാറുണ്ട്.

രണ്ടുനിലകളോടുകൂടിയ ഭീമാകാരമായ വട്ടശ്രീകോവിലാണ് കുമാരനല്ലൂർ ക്ഷേത്രത്തിലുള്ളത്. ദേവിയുടെ ആയുധമായ ശ്രീചക്രത്തിന്റെ രൂപമാണ് ഇതിനുള്ളതെന്ന് വിശ്വസിയ്ക്കപ്പെടുന്നു. സാധാരണയായി ദേവീക്ഷേത്രങ്ങളിൽ വട്ടശ്രീകോവിൽ അപൂർവ്വമാണ്. കരിങ്കല്ലിൽ തീർത്ത ശ്രീകോവിലിന് ഇരുന്നൂറടി ചുറ്റളവുണ്ടാകും. ഇരുനിലകളും ചെമ്പുമേഞ്ഞ് മനോഹരമാക്കിയിട്ടുണ്ട്. മുകളിൽ സ്വർണ്ണത്താഴികക്കുടം ശോഭിച്ചുനിൽക്കുന്നു. ശ്രീകോവിലിനകത്ത് മൂന്നുമുറികളുണ്ട്. അവയിൽ പടിഞ്ഞാറേ അറ്റത്തുള്ളതാണ് വിഗ്രഹം പ്രതിഷ്ഠിച്ച ഗർഭഗൃഹം. മൂന്നടിയോളം ഉയരം വരുന്ന ചതുർബാഹുവായ ദേവീവിഗ്രഹം കിഴക്കോട്ട് ദർശനമായി പ്രതിഷ്ഠിയ്ക്കപ്പെട്ടിരിയ്ക്കുന്നു. അതിവിശിഷ്ടമായ അഞ്ജനശിലയിൽ തീർത്തതാണ് ഈ മനോഹരവിഗ്രഹം. വാസ്തവത്തിൽ നിൽക്കുന്ന രൂപത്തിലാണ് വിഗ്രഹമെങ്കിലും ആടയാഭരണങ്ങളും മറ്റും ചാർത്തിക്കാണുമ്പോൾ ഇരിയ്ക്കുന്ന രൂപത്തിലാണെന്ന് തെറ്റിദ്ധരിയ്ക്കപ്പെടുന്നുണ്ട്. ചതുർബാഹുവായ ദേവിയുടെ പുറകിലെ വലതുകയ്യിൽ ശ്രീചക്രവും പുറകിലെ ഇടതുകയ്യിൽ ശംഖും കാണാം. മുന്നിലെ വലതുകൈ കൊണ്ട് ഭക്തരെ അനുഗ്രഹിയ്ക്കുന്ന ദേവി, മുന്നിലെ ഇടതുകൈ അരയിൽ കുത്തിനിൽക്കുകയാണ്. ത്രിമൂർത്തികൾ ദേവിയെ സ്തുതിയ്ക്കുന്ന സമയത്തുള്ള ഭാവമാണ് ഇവിടെ പ്രതിഷ്ഠയ്ക്കെന്ന് പറയപ്പെടുന്നു. അങ്ങനെ വിശ്വപ്രകൃതിയുടെ മൂലതേജസ്സിനെ മുഴുവൻ ആവാഹിച്ച് സാക്ഷാൽ ജഗദംബിക, കുമാരനല്ലൂരമ്മയായി വാഴുന്നു..

ശ്രീകോവിൽ, അതിമനോഹരമായ ചുവർച്ചിത്രങ്ങളും ദാരുശില്പങ്ങളും കൊണ്ട് അലംകൃതമാണ്. പണ്ടുകാലത്ത് പല ഫലമൂലാദികളുടെയും ചാറുകൾ കൊണ്ട് വരച്ചുചേർക്കപ്പെട്ടവയാണ് ഇവിടെയുള്ള ചുവർച്ചിത്രങ്ങൾ. അവയിൽ പലതിലും പുതിയ നിറങ്ങൾ ചേർത്തിട്ടുണ്ടെങ്കിലും പൂർണ്ണമായി അവ ഉൾക്കൊള്ളാൻ ഈ ചിത്രങ്ങൾക്കായിട്ടില്ല. കുമാരനല്ലൂരമ്മയുടെ തന്നെ ഒരു ചുവർച്ചിത്രം അവയിൽ ഏറ്റവും ശ്രദ്ധേയമാണ്. കൂടാതെ ഗണപതി, സരസ്വതി, ദക്ഷിണാമൂർത്തി, നടരാജൻ, ഓടക്കുഴലൂതുന്ന ശ്രീകൃഷ്ണൻ, പുലിപ്പുറത്ത് പോകുന്ന അയ്യപ്പൻ, ശ്രീരാമ പട്ടാഭിഷേകം, രാമ-രാവണ യുദ്ധം, രാവണന്റെ കൊട്ടാരത്തിലിരിയ്ക്കുന്ന ഹനുമാൻ, ഗജേന്ദ്രമോക്ഷം, സപ്തർഷികൾ, ശക്തിപഞ്ചാക്ഷരി (ശിവൻ കുടുംബസമേതനായുള്ള സങ്കല്പം), ശങ്കരനാരായണൻ, അർദ്ധനാരീശ്വരൻ തുടങ്ങിയവയും ഈ ചുവരുകളെ അലംകൃതമാക്കുന്ന ചിത്രങ്ങളിൽ പെടും. ദാരുശില്പങ്ങളിൽ വിവിധ ദേവതാരൂപങ്ങളും മഹർഷിരൂപങ്ങളും മൃഗരൂപങ്ങളും കാണാം. വടക്കുവശത്ത് അഭിഷേകജലം ഒഴുകിപ്പോകുന്ന ഓവ് വ്യാളീമുഖത്തോടെ നിർമ്മിച്ചിട്ടുണ്ട്. ഇതും ശ്രദ്ധേയമാണ്.


</doc>
<doc id="264139" url="https://ml.wikipedia.org/wiki?curid=264139" title="സുഭദ്രാധനഞ്ജയം">
സുഭദ്രാധനഞ്ജയം

കുലശേഖരവർമൻ ചേരമാൻ പെരുമാൾ രചിച്ചതെന്ന് കരുതപ്പെടുന്ന സംസ്കൃത നാടകമാണ് സുഭദ്രാധനഞ്ജയം. ഇത് കുലശേഖര പെരുമാളുടെ നിർദ്ദേശമനുസരിച്ച് ചിട്ടപ്പെടുത്തി തോലകവി രംഗത്ത് അവതരിപ്പിച്ചപ്പോൾ അവലംബിച്ച രീതിയാണ് കൂടിയാട്ടം. സുഭദ്രാധനഞ്ജയം നാടകത്തിൽ നായികയുടെ തോഴി ശ്രീകൃഷ്ണചരിതം സാത്വികാഭിനയത്തിലൂടെയും ആംഗികാഭിനയത്തിലൂടെയും ആവിഷ്കരിക്കുന്നതാണ് നങ്ങ്യാർകൂത്ത്. 



</doc>
<doc id="264142" url="https://ml.wikipedia.org/wiki?curid=264142" title="അണ്ടിക്കള്ളി">
അണ്ടിക്കള്ളി

പശ്ചിമഘട്ടത്തിലെ തനതായ ഒരു മത്സ്യമാണ് അണ്ടിക്കള്ളി (Malabar catopra). . കേരളത്തിലെ നദികളിൽ സാധാരണയായി കണ്ടുവരുന്ന ഈ മത്സ്യത്തെ ചുട്ടിച്ചി, ചൂട്ടാച്ചി, ചെമ്പെല്ലി എന്നൊക്കെ വിളിയ്ക്കാറുണ്ട്. വംശനാശഭീഷണി നേരിടുന്ന ഒരു ജീവിയാണിത്

ടി.സി ജെർഡൻ 1849ൽ മാനന്തവാടി, കുറ്റ്യാടി, കണ്ണോത്ത് എന്നിവടങ്ങളിൽ നിന്ന് ശേഖരിച്ച മത്സ്യങ്ങളെ ആധാരമാക്കിയാണ് ഇതിന് ശാസ്ത്രനാമം നൽകിയത് (Jerdon, 1849). 

വീതിയുള്ളതും പരന്നതും മുള്ളോടുകൂടിയതുമാണ് ശരീരം. ശരീരത്തിന് ചുവപ്പുകലർന്ന പച്ചനിറമാണ്.കൈച്ചിറകിന് മഞ്ഞ നിറവും. കണ്ണുകൾക്ക് ചുവപ്പുനിറമാണ്.

ഭക്ഷണത്തിനായി ഈ മത്സ്യത്തെ സാധാരണ ഉപയോഗിക്കാറുണ്ട്,



</doc>
<doc id="264149" url="https://ml.wikipedia.org/wiki?curid=264149" title="ചട്ടമ്പിക്കവല">
ചട്ടമ്പിക്കവല

ശീകുമാർ പ്രൊഡക്ഷൻസിന്റെ ബാനറിൽ പി. സുബ്രഹ്മണ്യം നിർമിച്ച മലയാളചലച്ചിത്രമാണ് ചട്ടമ്പിക്കവല. എ കുമാരസ്വമി ആൻഡ് കമ്പനി വിതരണം ചെയ്ത ഈ ചിത്രം 1969 ഒക്ടോബർ 8-ന് കേരളത്തിൽ പ്രദർശനം തുടങ്ങി.






</doc>
<doc id="264161" url="https://ml.wikipedia.org/wiki?curid=264161" title="കണ്ടത്തിൽ വറുഗീസ് മാപ്പിള">
കണ്ടത്തിൽ വറുഗീസ് മാപ്പിള

മലയാള മനോരമ ദിനപത്രത്തിന്റെ സ്ഥാപകനും എഴുത്തുകാരനുമായിരുന്നു കണ്ടത്തിൽ വറുഗീസ് മാപ്പിള ( 1857 - 6 ജൂലൈ 1904). കവി, ലിപി പരിഷ്കർത്താവ്, ഗദ്യകാരൻ എന്നിങ്ങനെ നിരവധി മേഖലകളിൽ പ്രവർത്തിച്ചു. കണ്ടത്തിൽ വറുഗീസ് മാപ്പിളയുടെ പ്രവർത്തനഫലമായി 1892ൽ കോട്ടയത്തുചേർന്ന ’കവി സമാജമാണ് ’ പിന്നീട് ഭാഷാപോഷിണിയുടെ പിറവിക്കു കാരണമായത്. 

കലഹിനീദമനകം എന്ന വറുഗീസ് മാപ്പിളയുടെ സ്വതന്ത്രനാടക വിവർത്തനം മലയാളത്തിലെ ആദ്യ ഗദ്യനാടകങ്ങളിലൊന്നാണ്. സ്ത്രീവിദ്യാഭ്യാസത്തെ പ്രോത്സാഹിപ്പിക്കാൻ കേരളത്തിലാദ്യം തിരുമൂലവിലാസം ബാലികാ മഠം എന്ന പേരിൽ തിരുവല്ലയിൽ റസിഡൻഷ്യൽ സ്കൂളും കോട്ടയത്തെ എം.ഡി. സെമിനാരി ഹൈസ്കൂളും സ്ഥാപിക്കാൻ മുന്നിട്ടിറങ്ങി.
ഇന്നത്തെ പത്തനംതിട്ട ജില്ലയിലെ തിരുവല്ലായിൽ നിരണത്തു കറുത്തനല്ലൂർ ഈപ്പന്റേയും, അയിരൂർ ചെറുകര കുടുംബത്തിലെസാറാമ്മ (കുഞ്ഞാഞ്ഞു) യുടേയും മകനായി കോട്ടയത്ത് ജനിച്ചു. ആംഗ്ളിക്കൻ സഭ നടത്തിയിരുന്ന തോലശ്ശേരി സ്ക്കൂളിൽ ചേർന്നാണ് ഇംഗ്ളീഷ് പഠനം തുടങ്ങിയത്.പിന്നീട് കോട്ടയത്ത് സി.എം.എസ്സിൽ പഠനം തുടർന്നു. തിരുവനന്തപുരത്ത് ഇൻറർമീഡിയറ്റിനു പഠിച്ചുഎങ്കിലും പഠനം പൂർത്തിയാക്കിയില്ല. പിന്നീട് വില്വവട്ടത്തു രാഘവൻനമ്പ്യാരുടെ കീഴിൽ സംസ്കൃതം പഠിച്ചു. 1881 ജനുവരി 1 ന് കൊച്ചിയിൽ ദേവ്ജി ഭീമ്ജി എന്നഗുജറാത്തുകാരൻ തുടങ്ങിയ കേരളമിത്രം വാരികയുടെ പത്രാധിപർ ആയി. രണ്ടുവർഷത്തിനുശേഷം 1884ൽ സ്വദേശത്തു തന്നെ താലൂക്ക് മുതല്പിടി (സർക്കാർ ഖജനാവ് ഉദ്യോഗസ്ഥൻ) ആയി ജോലിയിൽ പ്രവേശിച്ചു. അവിടെ സദാചാരസഹോദരസംഘം സ്ഥാപിച്ചു. ഈ സംഘം തുടങ്ങിയ ചെറിയ പള്ളിക്കൂടമാണ് പില്ക്കാലത്തെ ചെങ്ങന്നൂർ ഇംഗ്ളീഷ് ഹൈസ്ക്കൂൾ. മുതല്പിടി ജോലിരാജിവച്ച് വീണ്ടും കോട്ടയത്തെത്തി. നാട്ടിൽ മടങ്ങിയെത്തിയ ശേഷം വില്വവട്ടത്തു രാഘവൻനമ്പ്യാരുടെ കീഴിൽ സംസ്കൃതം പഠിച്ചു. പുലയർക്ക് വിദ്യാഭ്യാസം നൽകേണ്ടതിന്റെ ആവശ്യകതയെപ്പറ്റിയായിരുന്നു വറുഗീസ് മാപ്പിളയുടെ ആദ്യ മുഖപ്രസംഗം. അന്ധവിശ്വാസങ്ങൾക്കും അനാചാരങ്ങൾക്കുമെതിരെ ശ്രീനാരായണഗുരുവിന്റെ പ്രവർത്തനത്തിൽ വറുഗീസ് മാപ്പിളയും പങ്കു ചേർന്നു. അവിടെസദാചാരസഹോദരസംഘം സ്ഥാപിച്ചു. ഈ സംഘം തുടങ്ങിയ ചെറിയ പള്ളിക്കൂടമാണ്പില്ക്കാലത്തെ ചെങ്ങന്നൂർ ഇംഗ്ളീഷ് ഹൈസ്ക്കൂൾ. 

മുതല്പിടി ജോലിരാജിവച്ച് വീണ്ടും കോട്ടയം സി.എം.എസ് ഹൈസ്കൂളിൽ അസിസ്റ്റന്റ് മലയാളം മുൻഷിയായി പ്രവർത്തിച്ചു.കവിയൂർനാരായണൻനമ്പ്യാരുടെ കീഴിൽ സംസ്കൃതപഠനം തുടർന്നു. പത്ര പ്രസിദ്ധീകരണം തുടങ്ങുവാനായി നൂറു രൂപ വീതം നൂറോഹരികളായി പതിനായിരം രൂപ അധികൃത മൂലധനമുള്ള ഒരു ഏകീകൃത മൂലധന സ്ഥാപനം (ജോയിന്റ് സ്റ്റോക്ക്‌ കമ്പനി) ഇദ്ദേഹം രൂപീകരിക്കുകയും 1888 മാർച്ച്‌ 14-ന്‌ ഈ സ്ഥാപനം മലയാള മനോരമ എന്ന പേരിൽ രജിസ്റ്റർ നടത്തുകയും ചെയ്തു. ബ്രിട്ടീഷ്‌ ഇന്ത്യയിൽ ആദ്യമായാണ്‌ പ്രസിദ്ധീകരണ രംഗത്തേക്ക്‌ ഇത്തരം ഒരു സ്ഥാപനം കടന്നുവരുന്നത്‌. രാജമുദ്ര തന്നെ ചെറിയ വ്യത്യാസങ്ങളോടെ പത്രത്തിന്റെ ആദർശമുദ്രയായി ഉപയോഗിക്കുവാൻ അന്നത്തെ തിരുവിതാംകൂർ ഭരണാധികാരിയായിരുന്ന ശ്രീമൂലം തിരുനാൾ മഹാരാജാവ് അനുവാദം നൽകിയിരുന്നു. 
പ്രധാന ലേഖനം : ഭാഷാപോഷിണി (മാസിക)

1891 ആഗസ്റ്റ് 29നു് (കൊല്ലവർഷം 1097 ചിങ്ങമാസം 14നു്) കോട്ടയത്തുവെച്ച് മലയാള മനോരമയുടെ സ്ഥാപകപത്രാധിപരായിരുന്ന കണ്ടത്തിൽ വറുഗീസ് മാപ്പിളയുടെ ഉത്സാഹത്തിൽ കേരളവർമ്മ വലിയ കോയിത്തമ്പുരാൻ അദ്ധ്യക്ഷനായി ‘കവിസമാജം‘ എന്ന പേരിൽ ഒരു സംഘടന രൂപം കൊണ്ടു. കേരളത്തിലെ ആദ്യത്തെ സാഹിത്യസഭയായിരുന്നു ഇതു്. ആദ്യസമ്മേളനത്തിൽ വെച്ചുതന്നെ സംഘടനയുടെ പേരു് ‘ഭാഷാപോഷിണി സഭ’ എന്നാക്കി മാറ്റാനും ‘ഭാഷാപോഷിണി’ എന്ന പേരിൽ ഒരു പത്രിക ആരംഭിക്കാനും തീരുമാനമായി. അക്കൊല്ലം തന്നെ നവമ്പറിൽ സമാജത്തിന്റെ പേരു് ‘ഭാഷാപോഷിണി സഭ’ എന്നു മാറ്റി. ഭാരതമഹാജനസഭ എന്നറിയപ്പെട്ടിരുന്ന ഇന്ത്യൻ നാഷണൽ കോൺഗ്രസ്സിന്റെ രീതിയിൽ ജനാധിപത്യാടിസ്ഥാനത്തിലുള്ള ഒരു ഭരണസമ്പ്രദായമാണു് സംഘാടകർ ലക്ഷ്യമിട്ടിരുന്നതു്. അതിനാൽ, അന്നത്തെ മലബാർ, കൊച്ചി, തിരുവിതാംകൂർ എന്നിവിടങ്ങളിൽ നിന്നുമുള്ള പ്രമുഖരായ സാഹിത്യപ്രവർത്തകരെയെല്ലാം ഒരുമിച്ചുചേർത്ത് അവരിൽ നിന്നും തെരഞ്ഞെടുക്കപ്പെട്ട ഒരു പ്രതിനിധിസഭയ്ക്കായിരുന്നു ഭാഷാപോഷിണിയുടെ ഭരണനിർവ്വഹണത്തിന്റെ ചുമതല. ഇതുകൂടാതെ കേരളത്തിലെ വിവിധ ഭാഗങ്ങളിൽ നിന്നുള്ള ഭാഷാപ്രയോഗങ്ങൾക്കു് പൊതുവായ ഒരു ഐകരൂപ്യം വരുത്തുന്നതിനും അതിനുള്ള മാർഗ്ഗങ്ങൾ നിർദ്ദേശിക്കുവാനും വേണ്ടി ഭാഷാപോഷിണി സഭയുടെ കീഴിൽ മറ്റൊരു പ്രത്യേക സമിതി കൂടി രൂപീകരിച്ചു.

1892-ൽ തൃശ്ശൂർ വെച്ചു നടന്ന വിപുലമായ ആദ്യസമ്മേളനത്തിൽ ഭാഷാപോഷിണി സഭ തങ്ങളുടെ സംഘടനാദൌത്യം പ്രമേയരൂപത്തിൽ അവതരിപ്പിച്ചു. ഇതനുസരിച്ച് ആറു ലക്ഷ്യങ്ങളായിരുന്നു സഭയ്ക്കുണ്ടായിരുന്നതു്

മലയാള അച്ചടിയെയും ലിപി വിന്യാസത്തെയും മാറ്റി മറിച്ച ചന്ദ്രക്കല ആദ്യം പ്രയോഗിച്ചത് വറുഗീസ് മാപ്പിളയായിരുന്നു. അതിനു മുമ്പ് മലയാള ലിപിയിൽ അങ്ങനെയൊരു ചിഹ്നമില്ലായിരുന്നു. 'പാട്ട്' എന്നതിനു 'പാട്ട' എന്നാണെഴുതിയിരുന്നത്. 1887 ഓഗസ്റ്റിൽ ദീപിക പത്രത്തിൽ എഴുതിയ 'മുദ്രാക്ഷരങ്ങൾ' എന്ന ലേഖനത്തിൽ ചന്ദ്രക്കല ഉപയോഗിക്കുന്നതിനെപ്പറ്റി അദ്ദേഹം വിശദമായി പ്രതിപാദിക്കുന്നുണ്ട്. കൂട്ടക്ഷരങ്ങൾ പിരിച്ചെഴുതാൻ ചന്ദ്രക്കല ഉപയോഗിക്കാം എന്ന അദ്ദേഹത്തിന്റെ നിർദ്ദേശം അന്നു സ്വീകരിക്കപ്പെട്ടില്ല. 'ർ' എന്നതിന് അക്ഷരങ്ങൾക്കു മുകളിൽ കുത്തിടുന്ന സമ്പ്രദായം ഒഴിവാക്കി, 'ർ' സ്വതന്ത്രമായി എഴുതിയും അക്ഷരങ്ങൾ ചന്ദ്രക്കല ചേർത്ത് പിരിച്ചെഴുതിയും വറുഗീസ് മാപ്പിള അച്ചുകളുടെ എണ്ണം കുറച്ചു.


</doc>
<doc id="264165" url="https://ml.wikipedia.org/wiki?curid=264165" title="മേതിൽ ദേവിക">
മേതിൽ ദേവിക

മോഹിനിയാട്ടം കലാകാരിയാണു മേതിൽ ദേവിക. കേരള സംഗീത നാടക അക്കാദമി പുരസ്‌ക്കാരമടക്കം നിരവധി പുരസ്കാരങ്ങൾ നേടിയിട്ടുണ്ട്.

പാലക്കാട്‌ രാമനാഥപുരം മേതിൽ കുടുംബാംഗമായ ദേവിക മദിരാശി സർവകലാശാലയിൽനിന്ന് എം.ബി.എ.യും കൊൽക്കത്തയിലെ രബീന്ദ്രഭാരതി സർവകലാശാലയിൽ നിന്ന് ഫൈൻ ആർട്‌സിൽ എം.എ.യും നേടി. ഭാരതിദാസൻ സർവകലാശാലയിൽനിന്ന് നൃത്തവിഷയത്തിൽ ഗവേഷണവും പൂർത്തിയാക്കി. ഇപ്പോൾ കേരള കലാമണ്ഡലത്തിൽ നൃത്താധ്യാപികയും പാലക്കാട് ശ്രീപാദ നാട്യകളരിയുടെ ഡയറക്ടറുമാണ് ദേവിക. സിനിമാനടൻ മുകേഷിനെ 2013 ഒക്ടോബർ 24-നു വിവാഹം ചെയ്തു .മലയാള ചാനലുകളുടെ നൃത്ത റിയാലിറ്റി ഷോകളിൽ വിധികർത്താവായും പ്രത്യക്ഷപ്പെടാറുണ്ട് ദേവിക. കേരള സംഗീത നാടക അക്കാദമി ഡയരക്ടർ ബോർഡ് അംഗമായും പ്രവർത്തിച്ചിട്ടുണ്ട്. 


</doc>
<doc id="264177" url="https://ml.wikipedia.org/wiki?curid=264177" title="ഇന്ത്യയിലെ അഗ്നിപർവ്വതങ്ങളുടെ പട്ടിക">
ഇന്ത്യയിലെ അഗ്നിപർവ്വതങ്ങളുടെ പട്ടിക

ഇന്ത്യയിലെ സജീവമോ സുപ്തമോ ലുപ്തമോ ആയ അഗ്നിപർവ്വതങ്ങളുടെ പട്ടികയാണ്.


</doc>
<doc id="264180" url="https://ml.wikipedia.org/wiki?curid=264180" title="അറിഞ്ഞീൽ">
അറിഞ്ഞീൽ

ഇന്ത്യയിലെ പശ്ചിമഘട്ടപ്രദേശങ്ങളിൽ (പ്രധാനമായും കേരളം, കർണ്ണാടകം) കണ്ടുവരുന്ന ഒരു മത്സ്യമാണ് അറിഞ്ഞീൽ (Western Ghat glassy perchlet). .

കേരളത്തിലെ ഇടനാടൻ പുഴകളിൽ സാധാരണയായി കണ്ടുവരുന്ന, ഇപ്പോൾ അപൂർവ്വമായിക്കൊണ്ടിരിക്കുന്ന ഒരു മത്സ്യമാണിത്.

സി.എസ് തോമസ്സ് കോഴിക്കോടുനിന്നും മാംഗ്ലൂർ നിന്നും ശേഖരിച്ച മത്സ്യങ്ങളെ ആധാരമാക്കി 1870ൽ ഡോ. ഫ്രാൻസിസ് ഡേ ആണ് ഇതിന് ശാസ്ത്രനാമം നൽകിയത്. ഈ മത്സ്യത്തെ ശേഖരിച്ച തോമസ്സിന്റെ പേര് ശാസ്ത്രനാമമായി നൽകുകയായിരുന്നു .

പരമാവധി വലിപ്പം 12 സെന്റിമീറ്റർ.

ഭക്ഷ്യയോഗ്യമാണ്. അക്വേറിയങ്ങളിലും ഉപയോഗിക്കാറുണ്ട്.


</doc>
<doc id="264188" url="https://ml.wikipedia.org/wiki?curid=264188" title="അലക്സ ഇന്റർനെറ്റ്">
അലക്സ ഇന്റർനെറ്റ്

അമേരിക്കയിലെ കാലിഫോർണിയ ആസ്ഥാനമാക്കി പ്രവർത്തിക്കുന്ന ഇന്റർനെറ്റ് ഡാറ്റ ലഭ്യമാക്കുന്ന ഒരു കമ്പനി ആണ് അലക്സ. ആമസോൺ.കോം എന്ന കമ്പനി യുടെ അനുബന്ധമായിട്ടാണ് ഇപ്പോൾ പ്രവർത്തിക്കുന്നത്. 1996 ൽ ഒരു സ്വതന്ത്ര കമ്പനി ആയി ആരംഭിച്ച ഇത് 1999 ൽ ആമസോൺ.കോം ഏറ്റെടുത്തു. വെബ്‌ ബ്രൌസറുകളിൽ ഇൻസ്ടാൾ ചെയ്യാവുന്ന ഒരു പ്ലഗിൻ ഉപയോഗിച്ച് ഉപഭോക്താക്കൾ ഏതൊക്കെ വെബ്സൈറ്റുകൾ സന്ദർശിക്കുന്നു , അവിടെ എത്ര സമയം ചെലവഴിക്കുന്നു എന്നിവ നിരീക്ഷിച്ചു അലക്സ വിവരങ്ങൾ ശേഖരിക്കുകയും അവ വാണിജ്യ ആവശ്യങ്ങൾക്ക് ഉപയോഗിക്കുകയും ചെയ്യുന്നു. ഈ വിവരങ്ങൾ ഉപയോഗിച്ച് ലോകത്തിലെ വെബ്സൈറ്റുകളെ റാങ്കിംഗ് നടത്തുകയും അത് അലക്സ വെബ്സൈറ്റ് വഴി പ്രസിദ്ധപ്പെടുത്തുകയും ചെയ്യുന്നു. 
1996 ൽ അമേരിക്കയിൽ ബ്രൂസ്റെർ കാൽ, ബ്രൂസ് ജില്ലൈറ്റ് എന്നിവർ ചേർന്നാണ് അലക്സ സ്ഥാപിച്ചത്. പുരാതനകാലത്തെ വിജ്ഞാനശേഖരം ആയിരുന്ന അലക്സാണ്ട്രിയ യിലെ ഗ്രന്ഥശാലയെ സ്മരിച്ചു കൊണ്ടാണ് കമ്പനിക്ക് അലക്സ എന്ന് നാമകരണം ചെയ്തത്. ഇന്റർനെറ്റ് ഉപഭോക്താക്കളുടെ ഇന്റർനെറ്റ്‌ ഉപയോഗത്തിന്റെ സ്ഥിതിവിവരക്കണക്കുകൾ ശേഖരിച്ചു ക്രോഡീകരിക്കുകയും അതുപയോഗിച്ച് വെബ്സൈറ്റുകളുടെ ഒരു റാങ്കിംഗ് നടത്തുകയും ചെയ്യുക എന്നതാണ് കമ്പനിയുടെ പ്രധാന പ്രവർത്തന മേഖല. സ്ഥിതിവിവരക്കണക്കുകൾ ശേഖരിക്കുന്നതിനായി അലക്സ ഒരു പ്ലഗിൻ ആണ് ഉപയോഗിക്കുന്നത്. ഇത് ഉപഭോക്താക്കളുടെ ബ്രൌസറിൽ ഇൻസ്റ്റോൾ ചെയ്യുന്നു. ഉപഭോക്താവ്‌ വിവിധ ആവശ്യങ്ങൾക്കായി സന്ദർശിക്കുന്ന സൈറ്റുകളും, അതിൽ ചെലവഴിക്കുന്ന സമയവും, തുടങ്ങി വിവിധ വിവരങ്ങൾ ശേഖരിക്കുകയും അത് അലക്സയുടെ സെർവറിലേക്ക് അപ് ലോഡ് ചെയ്യുകയും ചെയ്യുന്നു. സെർവർ ഈ വിവരങ്ങൾ ഉപയോഗിച്ച് വിവിധങ്ങളായ നിഗമനങ്ങൾ നടത്തി അലക്സ വെബ് സൈറ്റ് വഴി പ്രസിദ്ധീകരിക്കുന്നു.

വെബ് സൈറ്റുകളെ അവയുടെ ട്രാഫിക്കിന്റെ അടിസ്ഥാനത്തിൽ അലക്സ റാങ്ക് ചെയ്തിട്ടുണ്ട്. വിവിധ വെബ്‌ സൈടുകളിൽ ഉപഭോക്താക്കളുടെ താല്പര്യം സൂചിപ്പിക്കുന്ന ഒരു മാനദണ്ഡം ആയി ഇത് ഇപ്പോൾ വ്യാപകമായി പരിഗണിക്കപെടുന്നു.

അലക്സ വെബ് സൈറ്റുകൾക്ക് റാങ്കിംഗ് നല്കാൻ ഉപയോഗിക്കുന്ന രീതികളെ കുറിച്ച് രണ്ടു പക്ഷം നിലനിൽക്കുന്നുണ്ട്. വളരെ ചെറിയ ഒരു ശതമാനം ഉപഭോക്താക്കൾ മാത്രം ആണ് അലക്സ പ്ലഗിൻ ഉപയോഗിക്കുന്നത്. അതിനാൽ തന്നെ അവരുടെ ഇന്റർനെറ്റ്‌ ഉപയോഗത്തിന്റെ ഒരു പരിച്ഛേദം മാത്രമാണ് റാങ്കിംഗിനായി പരിഗണിക്കുന്നത്. ആ ഉപഭോക്താക്കൾ മിക്കവാറും സാങ്കേതിക വിദഗ്ദ്ധരോ , സാങ്കേതിക മേഖലയിൽ പ്രവര്തിക്കുന്നവരോ ആയിരിക്കും.അതിനാൽ മുഴുവൻ ഇന്റർനെറ്റ്‌ ഉപഭോക്താക്കളുടെയും ഉപയോഗത്തിന്റെ ഒരു ചിത്രം അലക്സ റാങ്കിംഗ് നൽകുന്നില്ല.


</doc>
<doc id="264208" url="https://ml.wikipedia.org/wiki?curid=264208" title="പ്ലഗിൻ (കമ്പ്യൂട്ടർ)">
പ്ലഗിൻ (കമ്പ്യൂട്ടർ)

നിലവിൽ ഉള്ള ഒരു സോഫ്റ്റ്‌വെയറിന് പുതിയ കഴിവുകൾ നൽകാൻ സഹായിക്കുന്ന സോഫ്റ്റ്‌വെയർ ഭാഗങ്ങളെ ആണ് പ്ലഗിൻ എന്ന് വിളിക്കുന്നത്‌. പ്ലഗിനുകൾ ചേർത്ത് വിപുലീകരിക്കാവുന്ന സോഫ്റ്റ്‌വെയറുകൾക്ക് ഏറ്റവും നല്ല ഉദാഹരണം ആണ് വെബ്‌ ബ്രൌസറുകൾ. ജാവ പ്ലഗിൻ , അഡോബ് ഫ്ലാഷ് പ്ലഗിൻ, സിൽവർ ലൈറ്റ് പ്ലഗിൻ തുടങ്ങിയവ വെബ്‌ ബ്രൌസർ പ്ലഗിനുകൾ ആണ്.

1970 മുതൽ തന്നെ പ്ലഗിനുകൾ നിലവിലുണ്ടായിരുന്നു. യുനിവാക് 90 സീരിസിൽ പെട്ട മെയിൻ ഫ്രെയിം കംബ്യുടരുകളിൽ ഉപയോഗിച്ചിരുന്ന ഇ ഡി ടി ടെക്സ്റ്റ് എഡിറ്റർ സോഫ്റ്റ്‌വെയറിൽ മറ്റൊരു സോഫ്റ്റ്‌വെയർ ഓടിക്കുന്നതിനു പറ്റുമായിരുന്നു. അതാണ്‌ ആദ്യത്തെ പ്ലഗിനുകൾ. 1987 ൽ പുറത്തിറങ്ങിയ മക്കിന്റോഷ് 
സോഫ്റ്റ്‌വെയറുകൾ ആയ ഹൈപ്പർകാർഡിലും, ക്വാർക്ക് എക്സ്പ്രസ്സിലും പ്ലഗിനുകൾ ചേർത്ത് വിപുലീകരിക്കുവാൻ കഴിയുന്ന സാങ്കേതിക വിദ്യ ഉണ്ടായിരുന്നു.
1988 ൽ ഇറങ്ങിയ ഡിജിറ്റൽ ഡാർക്ക്‌ റൂം എന്നാ സോഫ്റ്റ്‌വെയറിന്റെ ഉപജ്ഞാത്താവായ എഡ ബോംകെ ആണ് ഇത്തരം സോഫ്റ്റ്‌വെയറുകൾക്ക് പ്ലഗിൻ എന്ന പേര് നൽകിയത്.

മിക്കവാറും എല്ലാ വെബ് ബ്രൌസറുകളിലും പ്രവർത്തിക്കുന്ന ഒരു പ്ലഗിൻ ആണ് ഫയർ ബ്രീത്ത്‌ പ്ലഗിൻ. ഗൂഗിൾ വിഡിയോ , ഫേസ് ബുക്ക്‌ വിഡിയോ തുടങ്ങിയവ ഫയർ ബ്രീത്ത്‌ പ്ലഗിൻ സാങ്കേതികവിദ്യ ഉപയോഗിച്ചാണ് പ്രവർത്തിക്കുന്നത്.


</doc>
<doc id="264219" url="https://ml.wikipedia.org/wiki?curid=264219" title="മുനയംകുന്ന്">
മുനയംകുന്ന്

കേരളത്തിലെ കർഷകപോരാട്ടങ്ങളുടെ ചരിത്രത്തിൽ വളരെയധികം പ്രാധാന്യമർഹിക്കുന്ന ഒന്നാണ് മുനയംകുന്ന്. കാസർഗോഡ് ജില്ലയിലെ ഈസ്റ്റ് എളേരി പഞ്ചായത്തിലാണ് മുനയംകുന്ന് ഉൾപ്പെടുന്നത്. 

1948 മെയ് 1 ന് മലബാർ സ്പെഷ്യൽ പോലീസിന്റെ വെടിവയ്പിൽ ആറ് കർഷകസഖാക്കൾ കൊല്ലപ്പെടുകയാണുണ്ടായത്. ജന്മിത്തസമ്പ്രദായം ശക്തമായിരുന്ന കിഴക്കൻ മലയോര മേഖലയിൽ കർഷകർക്ക് അവകാശപ്പെട്ട നെല്ല് ജന്മിമാർ തങ്ങളുടെ 
പത്തായത്തിൽ വച്ചു പൂട്ടുകയും ദാരിദ്ര്യവും പട്ടിണിയും ആ പ്രദേശങ്ങളിലാകെ പടരുകയും ചെയ്തിരുന്നു. ഈ സമയം 
കമ്മ്യൂണിസ്റ്റ് പാർട്ടിയുടെ നേതൃത്വത്തിൽ സഖാക്കൾ നെല്ലെടുപ്പുസമരങ്ങൾ നടത്തിവന്നു. ആലപ്പടമ്പ്, പ്രാപ്പൊയിൽ 
ചിറ്റാരികളിൽനിന്നും നെല്ല് പിടിച്ചെടുത്ത സഖാക്കൾ കാസർഗോഡ് ജില്ലയിലെ മുനയംകുന്നിൽ തമ്പടിച്ചു. എന്നാൽ വിവരം മണത്തറിഞ്ഞ മലബാർ സ്പെഷ്യൽ പോലീസ്കാർ കുന്നു വളയുകയും നിരായുധരായ സഖാക്കളെ വെടിവെച്ചിടുകയും ചെയ്തു. വെടിവയ്പിൽ കുഞ്ഞാപ്പുമാസ്റ്റർ, കേളുനമ്പ്യാർ, കണ്ണന്നമ്പ്യാർ, ചിണ്ടപ്പൊതുവാൾ, കുന്നുമ്മൽ കുഞ്ഞിരാമൻ, മൊടത്തറ ഗോവിന്ദൻ നമ്പ്യാർ എന്നീ ആറു പേരാണ് കൊല്ലപ്പെട്ടത്. കണ്ണൂർജില്ലയിലെ പാടിയോട്ടുചാലിലാണ് മൃതദേഹങ്ങൾ മറവ് ചെയ്തത്.


</doc>
<doc id="264221" url="https://ml.wikipedia.org/wiki?curid=264221" title="നാർകോണ്ഡം ദ്വീപ്">
നാർകോണ്ഡം ദ്വീപ്

ഇന്ത്യയിലെ ഒരു സുപ്ത-അഗ്നിപർവ്വത ദ്വീപാണ്, നാർകോണ്ഡം ദ്വീപ്. ഇന്ത്യൻ യൂണിയന്റെ കേന്ദ്രഭരണ പ്രദേശമായ ആൻഡമാൻ നിക്കോബാർ ദ്വീപസമൂഹത്തിൽ ആൻഡമാൻ സമുദ്രത്തിലാണ് ഇതിന്റെ സ്ഥാനം. സുമാത്രയിൽ നിന്നും ബർമ്മ വരെ നീളുന്ന ഭൂകമ്പ പ്രഭവ മേഖലയിലാണ് നാർകോണ്ഡം ദ്വീപ്. ഈ ദ്വീപിന് 3 കിലോമീറ്റർ വീതിയും 4 കിലോമീറ്റർ നീളവും ഉണ്ട്. 710 മീറ്റർ ഉയരമുള്ള ഈ ദ്വീപ് 1000 മീറ്ററോളം പൊക്കമുള്ള ഒരു സമുദ്രാന്തർ അഗ്നിപർവ്വതത്തിന്റെ മുകൾ ഭാഗമാണ്. കോണിന്റെ രൂപത്തിൽ നിൽക്കുന്ന ഈ ദ്വീപ് വളരെ തിങ്ങി നിറഞ്ഞ പച്ചപ്പുള്ളതാണ്.



</doc>
<doc id="264227" url="https://ml.wikipedia.org/wiki?curid=264227" title="കുപ്പച്ചീര">
കുപ്പച്ചീര

80 സെന്റിമീറ്ററോളം ഉയരം വയ്ക്കുന്ന ഒരുതരം ചീരയാണ് കുപ്പച്ചീര. . ഏകവർഷിയായ ഈ കുറ്റിച്ചെടി വിത്തുകളിൽ നിന്നും മാത്രമേ പുനരുദ്‌ഭവവിക്കുകയുള്ളൂ. 7000 മുതൽ 10000 വരെ ഒരു തൈയ്യിൽ ഉണ്ടാകുന്ന വിത്തുകൾ ജലത്തിലൂടെയും കാറ്റിലൂടെയുമാണ് വിതരണം ചെയ്യപ്പെടുന്നത്. വർഷം മുഴുവൻ തന്നെ പൂക്കുകയും കായ്ക്കുകയും ചെയ്യുന്ന് ഈ ചെടി ഭക്ഷ്യയോഗ്യമാവുമ്പോൾ തന്നെ ഒരു കളയായും കരുതപ്പെടുന്നു.



</doc>
<doc id="264228" url="https://ml.wikipedia.org/wiki?curid=264228" title="കടൽപ്പാലം (ചലച്ചിത്രം)">
കടൽപ്പാലം (ചലച്ചിത്രം)

മഞ്ഞിലാസിന്റെ ബാനറിൽ എം.എ. ജോസഫ് നിർമിച്ച മലയാളചലച്ചിത്രമാണ് കടൽപ്പാലം. ഈ ചിത്രത്തിലെ അഭിനയത്തിന് 1969-ലെ നല്ലനടനുള്ള കേരളസംസ്ഥാന പുരസ്കാരം സത്യനു ലഭിച്ചു. സത്യൻ ഇരട്ടവേഷത്തിൽ അഭിനയിച്ച ചിത്രമാണിതെന്ന പ്രത്യേകതയും ഇതിനുണ്ട്. വിമലാ റിലീസ് വിതരണം ചെയ്ത ഈ ചിത്രം 1969 ജൂലൈ 25-ന് കേരളത്തിൽ പ്രദർശനം തുടങ്ങി.




പ്രഥമ കേരളസംസ്ഥാന ചലച്ചിത്രപുരസ്കാരം



</doc>
<doc id="264229" url="https://ml.wikipedia.org/wiki?curid=264229" title="പട്ടിക്കാട്, പെരിന്തൽമണ്ണ">
പട്ടിക്കാട്, പെരിന്തൽമണ്ണ

മലപ്പുറം ജില്ലയിലെ പെരിന്തൽമണ്ണയ്ക്കടുത്തുള്ള ഒരു ഗ്രാമമാണ് പട്ടിക്കാട്. പെരിന്തൽമണ്ണയിൽനിന്ന് അഞ്ച് കിലോമീറ്റർ അകലെ, നിലമ്പൂർ വഴിയിലാണ് ഈ ഗ്രാമം.പ്രധാന ജംക്ഷൻ ചുങ്കം എന്നറിയപ്പെടുന്നു. നിലമ്പൂർ റെയിൽപ്പാത കടന്നു പോകുന്നു.റെയിൽവേ സ്റ്റേഷൻ ഉണ്ട്.



</doc>
<doc id="264235" url="https://ml.wikipedia.org/wiki?curid=264235" title="സാഹിതീകൗതുകം">
സാഹിതീകൗതുകം

കുറ്റിപ്പുഴ ക്യഷ്ണപിള്ളയുടെ ലേഖന സമാഹാരമാണു് സാഹിതീകൗതുകം. ആദ്യപതിപ്പു് 1965ൽ നാഷണൽ ബുക്ക്സ്റ്റാൾ പുറത്തിറക്കി. കുറ്റിപ്പുഴയുടെ നിരീക്ഷണപാടവവും അഭിപ്രായ ധീരതയും പ്രകടമാക്കുന്ന എട്ടുലേഖനങ്ങൾ ഈ ക്യതിയിലുണ്ടു്. മഹാകവി കുഞ്ഞിക്കുട്ടൻ തമ്പുരാനെ പരിചയപ്പെടുത്തുന്നതാണു് ആദ്യ ലേഖനം. തമ്പുരാന്റെ ജീവിതത്തിലേയ്ക്കും സാഹിത്യസംഭാവനകളീലേയ്ക്കും ഈലേഖനം വെളിച്ചം വീശുന്നു. വള്ളത്തോൾ നാരായണമേനോന്റെ കാവ്യലോകമാണ് ‘വള്ളത്തോൾ’ എന്ന അടുത്ത ലേഖനത്തിൽ അവതരിപ്പിക്കുന്നതു്. കണ്ണശ്ശകവികളിൽ പ്രമുഖനായ മാധവപ്പണിക്കരുടെ ഭഗവദ്ഗീതയുടെ വ്യാഖ്യാനമാണു് മൂന്നാമത്തെ ലേഖനം. ഭാരതീയ സാഹിത്യചിന്തയാണു് ‘ഭാരതീയ സാഹിത്യം’ എന്ന പേരിലുള്ള അടുത്ത ലേഖനം. വള്ളത്തോളിന്റെ രണ്ടു കവിതകൾ തുടർന്നു പരിചയപ്പെടുത്തുന്നു. ടാഗൂർ മലയാളത്തിൽ എന്ന ലേഖനവും ടാഗൂരിന്റെ ‘സന്ന്യാസി‘, ‘ടാഗൂർ സുത്രങ്ങൾ‘ എന്നിവയുടെ വിവർത്തനവുമാണ് തുടർന്നുള്ളവ. സാഹിത്യപ്രേമികൾക്കും സാഹിത്യവിദ്യാർത്ഥികൾക്കും വളരെപ്രയോജനപ്പെടുന്ന ഒരു ഗ്രന്ഥമാണിത്.


</doc>
<doc id="264236" url="https://ml.wikipedia.org/wiki?curid=264236" title="സയിദ് അഹ്മദ് ബരേൽവി">
സയിദ് അഹ്മദ് ബരേൽവി

പതിനെട്ട്-പത്തൊമമ്പതാം നൂറ്റാണ്ടുകളിൽ ജീവിച്ചിരുന്ന ഇന്ത്യയിലെ റായ്ബറേലിക്കാരനായ ഒരു ഇസ്ലാമികപ്രവർത്തകനാണ് സയിദ് അഹ്മദ് ബറേൽവി (ജീവിതകാലം: 1786–1831). താരിഖ് മുഹമ്മദിയ്യ (മുഹമ്മദിന്റെ പാത) എന്ന ഇസ്ലാമികവിപ്ലവസംഘടനയുടെ സ്ഥാപകനാണ്. പത്തൊമ്പതാം നൂറ്റാണ്ടിൽ സിഖുകാർക്കെതിരെ പഞ്ചാബിൽ ജിഹാദിന് ആഹ്വാനം ചെയ്തതിലൂടെ പ്രസിദ്ധനായി.

ഷാ വലിയുള്ള ഖാന്റെയും ഷാ അബ്ദുൽ അസീസിന്റെയും തട്ടകമായിരുന്ന ഡെൽഹിയിലെ മദ്രസ ഇ-റഹീമിയ്യയിൽ നിന്നുള്ള വിദ്യാർത്ഥിയായിരുന്നു ബരേൽവി. ഷാ അബ്ദുൽ അസീസിൽ നിന്ന് പ്രചോദനമുൾക്കൊണ്ട അദ്ദേഹം 1830-ൽ വടക്കുപടിഞ്ഞാറൻ അതിർത്തിയിൽ സിഖുകാർക്കും ബ്രിട്ടീഷുകാർക്കുമെതിരായുള്ള ഒരു ജിഹാദിന് വിഫലശ്രമം നടത്തി. സിഖുകാരും ബ്രിട്ടീഷുകാരും ഇക്കാലത്ത് സഖ്യകക്ഷികളായിരുന്നു. ഇസ്ലാമിക സംസ്കാരത്തിനെയും ജീവിതശൈലിയേയും നശിപ്പിക്കുന്ന ക്രിസ്ത്യൻ ബ്രിട്ടീഷ് ഭരണത്തിൽ നിന്നും അനിസ്ലാമിക വഴികളിലൂടെ ചരിക്കുന്ന ഡെൽഹിയിലെ മുഗൾ സഭയിൽ നിന്നും ഇന്ത്യയെ സ്വതന്ത്രമാക്കാൻ സഹായിക്കാൻ അദ്ദേഹം മദ്ധ്യേഷ്യയിലെ ഭരണാധികാരികൾക്ക് കത്തെഴുതിയിരുന്നു. എന്നാൽ ബറേൽവിയെ അഫ്ഗാനികൾ ചതിക്കുകയും 1831-ൽ അദ്ദേഹത്തേയും കൂട്ടാളികളേയും സിഖുകാർ വധിക്കുകയും ചെയ്തു. എങ്കിലും അദ്ദേഹത്തിന്റെ ജിഹാദി മുജാഹിദ്ദീൻ ശൃംഖലയുടെ ശേഷിപ്പുകൾ പെഷവാറിൽ നിന്ന് അംബാല, ഡെൽഹി, പട്ന പോലെയുള്ള ജിഹാദികളുടെ മറ്റു പ്രധാനകേന്ദ്രങ്ങളിലേക്ക് നീളുന്ന വ്യാപാരപാതയിൽ അവശേഷിച്ചു.


</doc>
<doc id="264238" url="https://ml.wikipedia.org/wiki?curid=264238" title="പുല്ലേലിക്കുഞ്ചു">
പുല്ലേലിക്കുഞ്ചു

മലയാളത്തിലെ ആദ്യകാല നോവലുകളിലൊന്നാണു് പുല്ലേലിക്കുഞ്ചു. ആർച്ച് ഡീക്കൻ കോശിയാണ് രചയിതാവു്. കേരളത്തിന്റെ പഴയകാല സാമൂഹ്യയാഥാർത്ഥ്യങ്ങളൂം കീഴാള ജീവിത പ്രശ്നങ്ങളും പങ്കുവയ്ക്കുന്ന രചനയായ പുല്ലേലി കുഞ്ചു 1882ൽ പ്രസിദ്ധീകൃതമായി. ഈ ക്യതി ഇപ്പോൾ നോവൽ പഴമ എന്ന പരമ്പരയിൽ ചിന്ത പബ്ലിഷേഴ്സ് പ്രസിദ്ധീകരിച്ചിട്ടുണ്ടു്.
പുല്ലേലികുഞ്ചുപിള്ള, രാമപ്പണിക്കർ എന്നിവരുടെ സംഭാഷണവും ബൈബിൾ വില്പനക്കാരുടെ പ്രസംഗവുമാണു് ഇതിന്റെ ഉള്ളടക്കം. ഒന്നാം ഭാഗത്ത് ജാതിഭേദത്തെക്കുറിച്ചും രണ്ടാം ഭാഗത്ത് ബിംബാരാധനയെക്കുറിച്ചുമുള്ള സംവാദമാണു്. മൂന്നാം ഭാഗത്തു് ബൈബിൾ കച്ചവടക്കാരന്റെ ക്രിസ്തു മഹത്ത്വപ്രസംഗമാണു്.

മലയാളത്തിലെ ആദ്യ നോവലാണു് പുല്ലേലിക്കുഞ്ചു എന്നു് ചില പണ്ഡിതർ ചൂണ്ടിക്കാട്ടുന്നു. എന്നാൽ മറ്റു ചില പണ്ഡിതന്മാർ, കോളിൻസ് മദാമ്മ രചിച്ചു് അവരുടെ ഭർത്താവായ റിച്ചാർഡ് കോളിൻസ് 1877ൽ പരിഭാഷപ്പെടുത്തിയ "ഘാതകവധത്തേയോ" 1887 ഒക്ടോബറിൽ പ്രസിദ്ധീകൃതമായ അപ്പു നെടുങ്ങാടിയുടെ "കുന്ദലത"യേയോ ആണു് പ്രഥമ മലയാള നോവലായി കരുതുന്നതു്. ഇതിൽ ഘാതകവധം മൂലകൃതിയല്ല; കുന്ദലതയാകട്ടെ പുല്ലേലിക്കുഞ്ചു പ്രസിദ്ധീകൃതമായതിനുശേഷം അഞ്ചുവർഷം കഴിഞ്ഞു പ്രസിദ്ധീകൃതമായ കൃതിയും.
കേരളത്തിലെ ദളിതരുടെ പക്ഷത്തുനിന്നു രചന നടത്തിയ ഈ കൃതി മലയാളത്തിലെ ആദ്യത്തെ ദളിത് സാഹിത്യകൃതിയായും പരിഗണിക്കപ്പെടുന്നു.

“ഞാനും തെലഞ്ഞേലി കൃഷ്ണനാശാനും അമ്പാട്ടു ഗോവിന്ദപ്പിളളയും അടിയോട്ടിൽ പപ്പു മുതലായിട്ടു വേറെ എട്ടുപത്ത് ബാല്യക്കാരുമായി കൊച്ചു ഭട്ടേരിയോടും കൂടി ഒരിക്കൽ തിരുവനന്തപുരത്തു പോകുമ്പോൾ കാരുവെളളി മില്ലക്കാരന്റെ പടികഴിഞ്ഞു രണ്ടു മൂന്ന് നാഴിക തെക്കു ഒരു മുക്കവലയും ചുമടുതാങ്ങിയും ഉളെളടുത്തു വന്നിറങ്ങി. കന്നിതുലാം മാസം കാലമായിരുന്നു. അപ്പോൾ കിഴക്കുനിന്നും മലങ്കൊയിത്തും കഴിഞ്ഞു പുട്ടലിലും പൊല്കങ്ങളിലും നെല്ലു കെട്ടി എടുത്തും കൊണ്ടു കുറെ പുലയർ ചുമടുതാങ്ങിയിങ്കൽ ഇളെപ്പാനായിട്ട് അമഗിച്ചു ഓടിവരുന്നുണ്ട്. കിടാങ്ങൾ അടക്കം അവർ മുപ്പതു നാൽപ്പതു എണ്ണം ഉണ്ടായിരുന്നു. വഴിക്കു ഇരുപുറവും ഉയർന്ന കാടാക കൊണ്ട് അവരും ഞങ്ങളും തമ്മിൽ കാണാൻ ഇടവരാതെ അവർ വന്നു നിന്നാ അടുത്തുപോയി.

ഞങ്ങളെ കണ്ട ഉടനെ കടുവയെ കണ്ട പശുക്കളെപ്പോലെ എല്ലാം കൂടെ വിരണ്ടും നിലവിളിച്ചും കൊണ്ടു തിരിച്ചുഓടി. പിടിച്ചോളിൻ എന്ന് ഭട്ടേരി കല്പിച്ചു. പപ്പു മുതൽ പേരും പിറകേ എത്തി. ആ പുലയരിൽ എട്ടൊൻപതുമാസം ഗർഭമുളള പുലയി ഉണ്ടായിരുന്നു. അവളും ചില കിടാങ്ങളും പിറകായിപ്പോയി. അടിയോട്ടിൽ പപ്പു ഓടിച്ചെന്ന ചെലവിൽ ഒരു പുലയക്കിടാവിനെ തൂക്കിയെടുത്തു ആ പുലയിയുടെ പുറത്തടിച്ചു. അതിനോടെ അവർ വയറും തല്ലി കവിന്നുവീണു. ഉടനെ പ്രസവവും കഴിഞ്ഞു…. ശേഷം പുലയരിൽ കൈയ്യിൽ കിട്ടിയതിനെ ഒക്കെ അവർ നുറുങ്ങെ നല്കി. നാലഞ്ചുകിടാങ്ങളെ എടുത്ത് കാട്ടിലേക്ക് എറിഞ്ഞു. ചുമടു ഇട്ടും കളഞ്ഞു ഓടിപ്പോയവരെ മാത്രം പിടികിട്ടിയില്ല. അവരുടെ നെല്ലെല്ലാം പപ്പുവും കൂട്ടരും തട്ടിത്തൊഴിച്ച് കാട്ടിൽ ചീന്തിക്കളഞ്ഞു.” 


</doc>
<doc id="264246" url="https://ml.wikipedia.org/wiki?curid=264246" title="അമാർണാ എഴുത്തുകൾ">
അമാർണാ എഴുത്തുകൾ

ബി.സി. പതിനാലാം നൂറ്റാണ്ടിൽ, ഈജിപ്തിലെ നവരാജ്യയുഗത്തിലെ (New Kingdom) ഭരണാധികാരികൾക്ക് കാനാനിലേയും സിറിയയിലേയും അവരുടെ സാമന്തന്മാരും മറ്റും അയച്ച കത്തുകളുടെ ശേഖരമാണ്അമാർണാ എഴുത്തുകൾ. നയതന്ത്രവിഷയങ്ങളെ സംബന്ധിച്ച് കളിമൺഫലകങ്ങളിൽ എഴുതിയിരിക്കുന്ന ഈ കത്തുകൾ ഈജിപ്തിൽ മെഡിറ്ററേനിയൻ തീരത്തു നിന്ന് 500 കിലോമീറ്റർ ഉള്ളിലുള്ള അമാർണായിലാണ് കണ്ടുകിട്ടിയത്. ബിസി പതിനാലാം നൂറ്റാണ്ടിൽ ഈജിപ്തിലെ പതിനെട്ടാം രാജവംശത്തിന്റെ കാലത്ത് ഫറവോ അഖനാതെൻ സ്ഥാപിച്ച അഖെതാതൻ നഗരത്തിന്റെ ഇപ്പോഴത്തെ സ്ഥാനമാണ് അമാർണാ. ഈജിപ്ഷ്യൻ ഭാഷയിലെന്നതിനു പകരം പുരാതന മെസപ്പോട്ടേമിയയിലെ അക്കാദിയൻ ആപ്പെഴുത്തിലാണ് (Cuneiform) ഈ കത്തുകളിൽ മിക്കവയും. കത്തുകളടങ്ങിയ ഫലകങ്ങളിൽ നിലവിലുള്ളവയുടെ സംഖ്യ 382 ആണ്. 1907-നും 1915-നും ഇടയിൽ നോർവേക്കാരനായ അസീറിയാവിദഗ്ദ്ധൻ യോർഗൻ അലക്സാണ്ടർ കുൻഡ്സെൻ ഈ എഴുത്തുകളുടെ ശ്രദ്ധേയമായ ഒരു പ്രകാശനം രണ്ടു വാല്യങ്ങളിൽ നടത്തി. അതിനു ശേഷവും 24 ഫലകങ്ങൾ കൂടി കണ്ടുകിട്ടിയിട്ടുണ്ട്.മുപ്പതുവർഷക്കാലത്തെ കത്തിടപാടുകളുടെ രേഖയായ ഈ ഫലകങ്ങളുടെ കണ്ടെത്തൽ, മദ്ധ്യപൂർവദേശത്തിന്റെ പുരാവസ്തുവിജ്ഞാനത്തിനു ലഭിച്ച അമൂല്യസംഭാവനയാണ്.

ഹിത്തിയ ഭാഷയിൽ രണ്ടും ഹൂറിയൻ ഭാഷയിൽ ഒന്നും ഫലകങ്ങൾ ഒഴിച്ചാൽ അവശേഷിക്കുന്നവയെല്ലാം, നയതന്ത്രവിഷയങ്ങളിലെ എഴുത്തുകുത്തുകൾക്ക് അക്കാലത്ത് ഉപയോഗിച്ചിരുന്ന അക്കാദിയൻ ഭാഷയിലാണ്. കത്തുകൾ എഴുതിയവർക്ക് അക്കാദിയൻ ഭാഷ പരിമിതമായി മാത്രം സ്വാധീനമായിരുന്നതിനാൽ കത്തുകളിലെ പ്രയോഗവൈചിത്ര്യങ്ങൾ എഴുത്തുകാരുടെ മാതൃഭാഷകളിലേക്കും വെളിച്ചം വീശുന്നു. അഖെനത്തോൻ ഫറവോന്റെ പുരാതനനഗരത്തിന്റെ അവശിഷ്ടങ്ങൾക്കിടയിൽ 1887-ൽ ഈ ശേഖരം കണ്ടെത്തിയത് നാട്ടുകാരാണ്. പുരാവസ്തുവിദഗ്ദ്ധന്മാർ പിന്നീട് "എഴുത്തുകുത്തുകളുടെ കച്ചേരി" (Bureau of Correspondence) എന്നു വിശേഷിപ്പിച്ച ഒരു കെട്ടിടത്തിന്റെ അവശിഷ്ടങ്ങളിൽ അവ കണ്ട നാട്ടുകാർ ഫലകങ്ങൾ കുഴിച്ചെടുത്ത് പുരാവസ്തുക്കളുടെ ചന്തയിൽ വിറ്റു. തുടർന്നുള്ള അന്വേഷണത്തിൽ കൂടുതൽ ഫലകങ്ങൾ കണ്ടുകിട്ടി. ആദ്യം 21 പുതിയ ശകലങ്ങൾ കിട്ടിയത് വില്യം മാത്യൂ ഫിന്റേഴ്സ് പെട്രിക്ക് ആണ്. കെയ്റോയിലെ ഫ്രെഞ്ച് പൗരസ്ത്യപുരാവിജ്ഞാന ഇൻസ്റ്റിട്യൂട്ടിന്റെ ഡയറക്ടറായിരുന്ന എമിൽ ചാസ്സിനാട്ട് 1903-ൽ രണ്ടു ഫലകങ്ങൾ കൂടി കണ്ടെത്തി. കുണ്ഡ്സെന്റെ കൃതിയുടെ പ്രകാശനത്തിനു ശേഷം 24 പുതിയ ശകലങ്ങളോ മുഴുവൻ ഫലകങ്ങൾ തന്നെയോ കിട്ടി. ചിലത് ഈജിപ്തിൽ തന്നെ കിട്ടിയപ്പോൾ മറ്റു ചിലത് അന്യനാടുകളിലെ മ്യൂസിയങ്ങളിലെ ശേഖരങ്ങളിൽ ഈ എഴുത്തുകുത്തുകളുടെ ഭാഗമായി തിരിച്ചറിയപ്പെടുകയാണുണ്ടായത്.

ഈ ഫലകങ്ങൾ ഇപ്പോൾ ജർമ്മനി, ഇംഗ്ലണ്ട്, ഈജിപ്ത്, ഫ്രാൻസ്, റഷ്യ, അമേരിക്കൻ ഐക്യനാടുകൾ എന്നിവിടങ്ങളിലെ മ്യൂസിയങ്ങളിൽ ചിതറിക്കിടക്കുന്നു. 200-ൽ അധികമെണ്ണം ബെർളിനിലെ വോർദേരാസിയാറ്റിഷെസ് മ്യൂസിയത്തിലും 80 എണ്ണം ബ്രിട്ടീഷ് മ്യൂസിയത്തിലുമാണ്. 50-നടുത്ത് ഫലകങ്ങൾ കെയ്റോയിലെ ഈഷിപ്ഷ്യൻ മ്യൂസിയത്തിലുണ്ട്. 7 എണ്ണം പാരിസിലെ ലവ്രെ മ്യൂസിയത്തിലാണ്. റഷ്യയിലെ പുഷ്കിൻ മ്യൂസിയത്തിൽ മൂന്നും ചിക്കാഗോയിലെ ഓറിയന്റൽ ഇൻസ്റ്റിട്യൂട്ടിൽ ഒന്നും ഫലകങ്ങളുണ്ട്.

അമെനോഫിസ് മൂന്നാമന്റെ ഭരണകാലം തൊട്ടുള്ള കത്തുകളടങ്ങിയ ഈ അമൂല്യശേഖരത്തിന്റെ പ്രധാനവിഷയം രാജ്യാന്തരബന്ധമാണ്. സാഹിത്യസംബന്ധിയും പ്രബോധനപരവുമായ കത്തുകളും ഉണ്ട്. ബാബിലോണിയ, അസീറിയ, മിത്തനി, ഹിത്തിയ, കാനാൻ, അലാഷിയ (സൈപ്രസ്) എന്നീ നാടുകളുമായുള്ള ഈജിപ്തിന്റെ ബന്ധത്തെ സംബന്ധിച്ച് ഒട്ടേറെ വിവരങ്ങൾ ഇവയിലുണ്ട്. അസീറിയ, മിത്തനി തുടങ്ങിയ വൻശക്തികളിൽ നിന്നുള്ള കത്തുകൾ രാജദൂതന്മാരുടെ നിയുക്തിയേയും, വിലപിടിപ്പുള്ള ഉപഹാരങ്ങളുടെ കൈമാറ്റത്തേയും മറ്റും സംബന്ധിച്ചാണ്. ഭൂരിഭാഗം കത്തുകളും സാമന്തരാജ്യങ്ങളിലെ അധികാരികളിൽ നിന്നാണ്. രാഷ്ട്രീയമായ സംഘർഷങ്ങളും മറ്റും അവയിൽ നിഴലിച്ചു കാണാം. അക്കാലത്തെ ചരിത്രത്തക്കുറിച്ചും, സംഭവക്രമങ്ങളുടെ പിന്തുടർച്ചയെക്കുറിച്ചുമുള്ള (chronology) അറിവിൽ ഇവ വിലപ്പെട്ട രേഖകളാണ്. ബാബിലോണിയയിലെ രാജാവ് കാദാഷ്മാൻ-എനിൽ ഒന്നാമന്റെ ഒരു കത്തിൽ നിന്ന്, ഫറവോ അഖ്നാത്തന്റെ ഭരണകാലം ബിസി പതിനാലാം നൂറ്റാണ്ടിന്റെ മദ്ധ്യം ആയിരുന്നെന്നു മനസ്സിലാക്കാം. മിത്താനിയിലെ തുഷ്രാത്താ, ഷെച്ചെമിലെ ലിബായു, യെരുശലേമിലെ അബ്ദി-ഹേബാ, ബൈബ്ലോസിലെ കലഹപ്രിയനായ രാജാവ് റിബ്-ഹബ്ദാ എന്നിവരേയും ഈ രേഖകൾ പരാമർശിക്കുന്നു. 58-ലധികം കത്തുകളിൽ റിബ്-ഹബ്ദാ ഈജിപ്തിനോട് തുടർച്ചയായി സൈന്യസഹായം ആവശ്യപ്പെടുന്നുണ്ട്.

അമാർണാ കത്തുകളിൽ 'ഹബിരുകൾ' എന്ന ജനവിഭാഗത്തെക്കുറിച്ച് ആവർത്തിച്ചുള്ള പരാമർശം ഏറെ കൗതുകമുണർത്തുകയും, അവർ ആരായിരുന്നു എന്നതിനെ സംബന്ധിച്ച് ഇനിയും തീരുമാനമാകാത്ത തർക്കങ്ങൾക്ക് കാരണമാവുകയും ചെയ്തു. 
കലാപകാരികളുടെ അസംതൃപ്തസമൂഹമായി ചിത്രീകരിക്കപ്പെടുന്ന ഇവർ ഒരു ജനവിഭാമോ സാമൂഹ്യവർഗ്ഗമോ എന്നു പോലും വ്യക്തമല്ല. സമരോത്സുകളും ഭ്രഷ്ടന്മാരുമായി അവർ കാണപ്പെടുന്നു. പേരിനേയും സ്ഥലകാലസൂചനകളേയും അടിസ്ഥാനമാക്കി, ഹീബ്രൂകൾ അഥവാ യഹൂദജനതയുടെ പൂർവികർ ആണ് ഈ പേരിൽ പരാമർശിക്കപ്പെടുന്നതെന്നു വാദമുണ്ടെങ്കിലും അതിപ്പോഴും തർക്കവിഷയമായിരിക്കുന്നു. അമാർണാ കത്തുകളിൽ പരാമർശിക്കപ്പെടുന്ന 'ഹബിരുകൾ' എബ്രായർ ആയിരിക്കണമെന്നില്ലെങ്കിലും, തുടർന്നു വന്ന നൂറ്റാണ്ടുകളിൽ എബ്രായജനതയെ രൂപപ്പെടുത്തിയ ലോകാവസ്ഥയുടെ വിലപ്പെട്ട ജാലകക്കാഴ്ച ഈ കത്തുകളിൽ ലഭിക്കുന്നുവെന്ന് ഓക്സ്ഫോർഡ് ബൈബിൾ സഹകാരി പറയുന്നു.

വെങ്കലയുഗത്തിന്റെ അവസാനത്തോടടുത്ത് കാനാൻ ദേശത്തിന്മേലുള്ള ഈജിപ്തിന്റെ മേൽക്കോയ്മ ദുർബ്ബലമായതിന്റെ സൂചനയാണ് അമർണാ കത്തുകൾ നൽകുന്നതെന്നു ചൂണ്ടിക്കാണിക്കപ്പെട്ടിട്ടുണ്ട്. യുദ്ധങ്ങളുടേയും ആഭ്യന്തരശൈഥില്യത്തിന്റേയും ചിത്രം അവയിൽ തെളിയുന്നു. നഗരങ്ങളിലെ ജനങ്ങൾ ഹബിരുകളെപ്പോലുള്ള ആക്രമണകാരികളുടെ ഭീഷണിയിൽ കഴിഞ്ഞു. നാഗരികത, തീരഭൂമിയിലും ജസ്രീൽ താഴ്വരയും ജോർദ്ദാൻ തടവും ഉൾപ്പെടെയുള്ള പ്രദേശങ്ങളിലും ഒതുങ്ങി നിന്നു. ഷെച്ചെം, യെരുശലേം, ഹെബ്രോൺ എന്നീ നഗരങ്ങൾ ഒഴിച്ചാൽ, ഉൾപ്രദേശങ്ങൾ വിജനമായിക്കിടന്നു.


</doc>
<doc id="264248" url="https://ml.wikipedia.org/wiki?curid=264248" title="കൊഡിയാക് കരടി">
കൊഡിയാക് കരടി

ഇന്ന് ഉള്ള കരടിവർഗത്തിൽ വലിപ്പത്തിൽ രണ്ടാം സ്ഥാനം ആണ് ഇവയ്ക്ക്. യു.എസിലെ അലാസ്കയിലുള്ള കൊഡിയാക് ദ്വീപസമൂഹത്തിൽ കഴിയുന്ന ഈ തവിട്ടുനിറമുള്ള കരടി മറ്റെല്ലാ കരടി വർഗ്ഗങ്ങളിൽ നിന്നും 12,000 വർഷങ്ങൾക്ക് മുമ്പ്തന്നെ വേർപെട്ടതാണ്. ഇന്ന് (2005) 3,526- ലധികം കൊഡിയാക് കരടികളുണ്ട്.


</doc>
<doc id="264255" url="https://ml.wikipedia.org/wiki?curid=264255" title="എളങ്കൂർ">
എളങ്കൂർ

മലപ്പുറം ജില്ലയിലെ തൃക്കലങ്ങോട് ഗ്രാമപഞ്ചായത്തിലെ ഒരു ഗ്രാമമാണ് എളങ്കൂർ.പഞ്ചായത്തിലെ ഏറ്റവും വിസ്തൃതമായ ഗ്രാമമാണിത്. വില്ലേജ് ഓഫീസ് പേലേപ്പുറത്ത് സ്ഥിതി ചെയ്യുന്നു.കാർഷികവൃത്തിയാണ് ജനങ്ങളുടെ പ്രധാന ഉപജീവനമാർഗം.ഇന്നത്തെ മുഖ്യകൃഷി റബ്ബർ, നെല്ല്, തെങ്ങ്, വാഴ എന്നിവയാണ്. കവുങ്ങ്, കപ്പ, ചേന, ചേമ്പ്, മഞ്ഞൾ,കുരുമുളക്, പച്ചക്കറി മുതലായവയും ഇവിടെ കൃഷി ചെയ്തുവരുന്നു.


തൃക്കലങ്ങോട് പഞ്ചായത്തിലുൾപ്പെട്ട ഏറ്റവും വിസ്തൃതമായ ഗ്രാമം എളങ്കൂർ ആണ്. നാടുവാഴികളുടെ അടുത്ത അനന്തരാവകാശികളെ സൂചിപ്പിക്കുന്ന എളങ്കൂർ എന്ന സംജ്ഞ (ഇളമുറത്തമ്പുരാൻ) വ്യക്തമാക്കുന്ന ഒരു ചരിത്ര വസ്തുത, ആ പ്രദേശത്തിനു നാടുവാഴികളുമായുണ്ടായിരുന്ന അഭേദ്യബന്ധമാണ്. സാമൂതിരി മാമാങ്കത്തറയിൽ നിൽക്കുമ്പോൾ സമീപത്ത് നിലകൊള്ളുന്ന സാമൂതിരിയുടെ അനന്തരാവകാശിയെ, “ഏറനാട് എളങ്കൂർ നമ്പ്യാട്ടിരി” എന്നാണ് വിശേഷിപ്പിച്ചിരുന്നതെന്ന് വില്യംലോഗൻ തന്റെ “മലബാർ മാന്വൽ” എന്ന ഗ്രന്ഥത്തിൽ രേഖപ്പെടുത്തിയിരിക്കുന്നു. ഈ ഗ്രാമത്തിന്റെ കിഴക്കൻ പ്രദേശമായ, കണ്ടാലപ്പറ്റ പാളിയപറമ്പിൽ നിന്ന് ലഭിച്ച മഹാശിലായുഗ സംസ്കാരത്തിന്റെ അവശിഷ്ടങ്ങളായ “നന്നങ്ങാടികൾ”, ഈ പ്രദേശം പ്രാചീനകാലം മുതൽ തന്നെ ഒരു ആവാസകേന്ദ്രമായിരുന്നുവെന്ന വസ്തുത തെളിയിക്കുന്നുണ്ട്. ദക്ഷിണേന്ത്യയിലെല്ലായിടത്തും കാണപ്പെടുന്നതും മഹാശിലായുഗ സംസ്ക്കാരത്തിന്റെ തെളിവുകളായി അവശേഷിക്കുന്നതുമായ ഈ ചരിത്രാവശിഷ്ടങ്ങളുടെ കാലനിർണ്ണയം അസാധ്യമാണ്. എങ്കിലും ബി.സി-500-നും, എ.ഡി-300-നുമിടയിലാവാം ഈ സംസ്ക്കാരം നിലനിന്നിരുന്നതെന്ന് ചരിത്രകാരൻമാർ വിലയിരുത്തുന്നു. തൊപ്പിക്കല്ല്, കുടക്കല്ല് എന്നിങ്ങനെ അറിയപ്പെടുന്ന പലവിധത്തിലുള്ള പുരാതന ശവക്കല്ലറകൾ, “മുതുമക്കത്താഴികൾ” എന്നു വിശേഷിപ്പിക്കപ്പെടുന്ന പ്രാചീന കളിമൺ പാത്രങ്ങൾ എന്നിവയുൾപ്പെടുന്ന മഹാശിലായുഗ അവശിഷ്ടങ്ങളും ഈ വില്ലേജിൽ ഉൽപ്പെട്ട എടക്കാട്, മൈലൂത്ത് എന്നീ പ്രദേശങ്ങളിൽ നിന്നും കണ്ടെടുക്കപ്പെട്ടിട്ടുണ്ട്.
വിദ്യഭ്യാസത്തിൽ തല്പരരായ ചിലവ്യക്തികൾ വീടുകൾ കേന്ദ്രീകരിച്ചും മറ്റും അക്ഷരാഭ്യാസം നൽകിയിരുന്നെങ്കിലും 1916-ൽ പേലേപ്പുറത്ത് സ്ഥാപിതമായ ഏകാധ്യാപക വിദ്യാലയത്തിനാണ് ഒരു വിദ്യാലയത്തിന്റെ രൂപവും ഭാവവും ഉണ്ടായിരുന്നത്. പ്രസ്തുത വിദ്യാലയം ഇന്ന് എളങ്കൂർ ഗവ.യു.പി.സ്കൂൾ എന്നറിയപ്പെടുന്നു. 1927-ൽ മഞ്ഞപ്പറ്റയിലും 1929-ൽ കൂട്ടശ്ശേരിയിലും ഇത്തരത്തിലുള്ള സ്കൂളുകൾ നിലവിൽ വന്നു.1974 ൽ പഞ്ചായത്തിലെ തന്നെ ആദ്യത്തെ ഹൈസ്കൂൽ എളങ്കൂറിൽ ആരംഭിച്ചു. ഇത് ഇന്ന് പി.എം.എസ്.എ. ഹയർസെക്കൻഡറി സ്കൂളായി പ്രവർത്തിക്കുന്നു.



</doc>
<doc id="264256" url="https://ml.wikipedia.org/wiki?curid=264256" title="രവി വർമ്മ (1678-1718)">
രവി വർമ്മ (1678-1718)

1684 മുതൽ 1718 വരെ വേണാട് ഭരിച്ചിരുന്ന രാജാവാണ് രവി വർമ്മ എന്ന ഇരവി വർമ്മ. വേണാട് ഭരിച്ച അശ്വതി തിരുനാൾ ഉമയമ്മ റാണിയുടെ മകനാണ് രവി വർമ്മ. ആദിത്യവർമ്മ മരിക്കുമ്പോൾ വേണാട്ടിൽ പുരുഷ സന്താനങ്ങൾ ഇല്ലാതിരുന്നതിനാൽ രവി വർമ്മയുടെ മാതാവ് ഉമയമ്മ റാണി രാജഭരണം ഏറ്റെടുത്തു. 1678-ൽ രവി വർമ്മ ജനിക്കുകയും അദ്ദേഹത്തിനുവേണ്ടി ഉമയമ്മ റാണി റിജന്റായി ഭരണം തുടരുകയും ചെയ്തു. 

രവി വർമ്മ അദ്ദേഹത്തിന്റെ പതിനാറാം വയസ്സിലാണ് (കൊല്ലവർഷം:859 /ക്രി.വർഷം:1684) വേണാടിന്റെ രാജഭരണം നേരിട്ട് ഏറ്റെടുത്തത്. വടക്കേ മലബാറിലെ കോട്ടയം രാജവംശത്തിൽ നിന്നും വേണാട്ടിലേക്ക് ദത്തെടുത്ത കേരളവർമ്മയുടെ പൂർണ്ണ സഹായം രവിവർമ്മയ്ക്ക് തന്റെ ഭരണം സുഗമമാക്കാൻ ഉപരിച്ചു. ഭരണകാര്യങ്ങളിൽ കൂടുതലായി രവിവർമ്മയെയും ഉമയമ്മ റാണിയെയും സഹായിച്ച കേരളവർമ്മ, സ്വന്തം നയങ്ങൾ മൂലം നാട്ടുകാരുടെ ഇടയിൽ അനഭിമതനായി മാറിക്കൊണ്ടിരുന്നു. തുടർന്ന് കേരള വർമ്മയ്ക്കെതിരെ ഗൂഢാലോചനകൾ നടക്കുകയും, 1696-ൽ (കൊല്ലവർഷം:871) സ്വന്തം കൊട്ടാര വളപ്പിനുള്ളിൽ വെച്ച് അദ്ദേഹം കൊല്ലപ്പെടുകയും ചെയ്തു. നീണ്ട 34 വർഷങ്ങൾ രാജ്യം ഭരിച്ച രവി വർമ്മ 1718-ൽ അന്തരിച്ചു. അദ്ദേഹത്തിനുശേഷം വേണാട് ഭരിച്ചത് കോലത്തുനാട്ടിൽ നിന്നും ദത്തെടുത്ത രാജകുമാരന്മാരിൽ മൂത്തവനായ ഉണ്ണി കേരള വർമ്മയാണ്.


</doc>
<doc id="264272" url="https://ml.wikipedia.org/wiki?curid=264272" title="ഉണ്ണി കേരള വർമ്മ (1718-1724)">
ഉണ്ണി കേരള വർമ്മ (1718-1724)

1718 മുതൽ 1724 വരെ വേണാട് ഭരിച്ചിരുന്ന രാജാവാണ് ഉണ്ണി കേരള വർമ്മ . ആറ്റിങ്ങൽ റാണിയായിരുന്ന അശ്വതി തിരുനാൾ ഉമയമ്മ റാണിയുടെ പുത്രനും വേണാട് രാജാവുമായിരുന്ന രവി വർമ്മയുടെ (1684-1718) ഭരണകാലത്ത് കോലത്തുനാട്ടിൽ നിന്നും ദത്തെടുത്ത രണ്ടു രാജകുമാരന്മാരിൽ മൂത്തവനാണ് ഉണ്ണികേരള വർമ്മ. രണ്ടാമത്തെ കുമാരനാണ് (രാമ വർമ്മ (1724-1729)) ഇദ്ദേഹത്തിന്റെ മരണശേഷം വേണാട് ഭരിച്ചത്.

കോലത്തുനാട്ടിലെ തട്ടാരി കോവിലകത്തു നിന്നും വേണാട് രാജാവ് രവി വർമ്മയുടെ കാലത്ത് ദത്തെടുത്ത രണ്ടു രാജകുമാരന്മാരിൽ ഒരാളാണ്. രണ്ടു രാജകുമാരന്മാരെ കൂടാതെ രണ്ടു രാജകുമാരിമാരെയും ആസമയത്ത് ദത്തെടുത്തിരുന്നു. ഇവരിൽ മൂത്തറാണി പെട്ടെന്നു തന്നെ മരിക്കുകയും രണ്ടാമത്തെയാൾ ഉമയമ്മറാണിയ്ക്കുശേഷം ആറ്റിങ്ങൽ റാണി ആവുകയും തുടർന്ന് ഒരു പുത്രനു ജന്മം നൽകുകയും ചെയ്തു. ഈ പുത്രനാണ് ലോക പ്രസിദ്ധനായ അനിഴം തിരുനാൾ മാർത്താണ്ഡവർമ്മ മഹാരാജാവ്. ഉമയമ്മറാണിയ്ക്കുശേഷം രാജാവായ രവി വർമ്മയുടെ മരണത്തെ തുടർന്ന് ഉണ്ണി കേരള വർമ്മയാണ് വേണാട് രാജാവയത്. 


</doc>
<doc id="264274" url="https://ml.wikipedia.org/wiki?curid=264274" title="രാമ വർമ്മ (1724-1729)">
രാമ വർമ്മ (1724-1729)

1724 മുതൽ 1729 വരെ വേണാട് ഭരിച്ചിരുന്ന രാജാവാണ് രാമ വർമ്മ . ആറ്റിങ്ങൽ റാണിയായിരുന്ന അശ്വതി തിരുനാൾ ഉമയമ്മ റാണിയുടെ പുത്രനും വേണാട് രാജാവുമായിരുന്ന രവി വർമ്മയുടെ (1684-1718) ഭരണകാലത്ത് കോലത്തുനാട്ടിൽ നിന്നും ദത്തെടുത്ത രണ്ടു രാജകുമാരന്മാരിൽ ഇളയവനാണ് രാമ വർമ്മ. മൂത്ത രാജകുമാരനായ ഉണ്ണി കേരള വർമ്മയുടെ നിര്യാണത്തെ തുടർന്ന് രാമ വർമ്മ വേണാടിന്റെ രാജാവായി. ആധുനിക തിരുവിതാംകൂറിന്റെ ശില്പിയായ അനിഴം തിരുനാൾ മാർത്താണ്ഡവർമ്മയുടെ അമ്മാവനായാണ് ഇദ്ദേഹം ചരിത്രത്തിൽ ഏറെ അറിയപ്പെടുന്നത്.

കോലത്തുനാട്ടിലെ തട്ടാരി കോവിലകത്തു നിന്നും വേണാട് രാജാവ് രവി വർമ്മയുടെ കാലത്ത് ദത്തെടുത്ത രണ്ടു രാജകുമാരന്മാരിൽ ഒരാളാണ്. ഇവരെ കൂടാതെ രണ്ടു രാജകുമാരിമാരെയും ആസമയത്ത് ദത്തെടുത്തിരുന്നു. ഇവരിൽ മൂത്തറാണി പെട്ടെന്നു തന്നെ മരിക്കുകയും രണ്ടാമത്തെയാൾ ഉമയമ്മറാണിയ്ക്കുശേഷം ആറ്റിങ്ങൽ റാണി ആവുകയും തുടർന്ന് ഒരു പുത്രനു ജന്മം നൽകുകയും ചെയ്തു. ഈ പുത്രനാണ് ലോക പ്രസിദ്ധനായ അനിഴം തിരുനാൾ മാർത്താണ്ഡവർമ്മ മഹാരാജാവ്. രാമ വർമ്മ വിവാഹം ചെയ്തത് ബംഗാളി യുവതി അഭിരാമിയെ ആയിരുന്നു. ഇവരിൽ രാജാവിനു രണ്ടു പുത്രന്മാരും (പത്മനാഭൻ തമ്പി, രാമൻ തമ്പി) ഒരു പുത്രിയും (ഉമ്മിണി തങ്ക) ജനിച്ചു.

1729 ജനുവരി 27-നു രാമ വർമ്മ നാടുനീങ്ങി. മരുമക്കാത്തയമനുസരിച്ച് ഇളയ സഹോദരിയുടെ പുത്രൻ മാർത്താണ്ഡവർമ്മ രാജാവായി. രാമവർമ്മയുടെ മക്കൾ പത്മനാഭൻ തമ്പിയും, രാമൻ തമ്പിയും അനിന്തിരവനായ മാർത്താണ്ഡവർമ്മയുമായി ബദ്ധ ശത്രുക്കളായിരുന്നു. മാർത്താണ്ഡവർമ്മ രാജാവായതോടെ അവർക്ക് ലഭിച്ചിരുന്ന പ്രത്യേക പദവികളും സ്വാധീനശക്തിയും ഇല്ലാതായി. ഇതു കാരണം മാർത്താണ്ഡവർമ്മ രാജാവായി തുടരുന്നതിനെ അവർ എതിർത്തു. 1341 മുതൽ രാജകുടുംബം മരുമക്കത്തായമായിരുന്നു സ്വീകരിച്ചിരുന്നത്‌. എന്നാൽ തമ്പിമാർ ഈ ഏർപ്പാട്‌ പ്രകൃതി വിരുദ്ധമാണെന്ന് പ്രഖ്യാപിച്ച്‌ മർത്താണ്ഡവർമ്മയുടെ അവകാശത്തെ ചോദ്യം ചെയ്തു. നാഗർകോവിലിൽ തങ്ങളുടെ ആസ്ഥാനമാക്കി അവർ കലാപം ആരംഭിച്ചു. ശ്രീ പത്മനാഭസ്വാമി ക്ഷേത്രത്തിലെ ഊരാളന്മാരായ പോറ്റിമാരും അവരെ അകമഴിഞ്ഞു സഹായിച്ചു. എട്ടുവീട്ടിൽ പിള്ളമാരോട് ചേർന്ന് രാജാവിനെ കൊലപ്പെടുത്താനുള്ള തമ്പിമാരുടെ രഹസ്യനിക്കങ്ങൾ വിദഗ്ദരായ ചാരന്മാരുടെ സഹായത്തോടെ മാർത്താണ്ഡവർമ്മ മുൻകൂട്ടി അറിഞ്ഞു പലപ്പോഴും രക്ഷപെട്ടു. ഒരിക്കൽ പത്മനാഭൻ തമ്പി രാജഭടന്മാരോട് ഇടയുകയും മാർത്താണ്ഡവർമ്മയുടെ നിർദ്ദേശിച്ചിരുന്നതനുസരിച്ച് ഭടന്മാർ അദ്ദേഹത്തെ കൊല്ലുകയും ചെയ്തു. ഇതറിഞ്ഞ രാമൻ തമ്പി രാജാവിനെ വധിക്കാൻ ശ്രമിക്കുകയും എന്നാൽ മാർത്താണ്ഡവർമ്മയുടെ കയ്യാൽ മരണമടയുകയും ചെയ്തു. സഹോദരന്മരുടെ മരണമറിഞ്ഞ് ഉമ്മിണി തങ്ക ആത്മഹത്യ ചെയ്തുവെന്നു പറയപ്പെടുന്നു.


</doc>
<doc id="264279" url="https://ml.wikipedia.org/wiki?curid=264279" title="അബദ്ധങ്ങളുടെ സിലബസ്">
അബദ്ധങ്ങളുടെ സിലബസ്

പത്തൊൻപതാം നൂറ്റാണ്ടിൽ ഒൻപതാം പീയൂസ് മാർപ്പാപ്പയുടെ കീഴിൽ റോമൻ കത്തോലിക്കാ സഭ പുറത്തിറക്കിയ വിവാദപരമായ നയപ്രഖ്യാപനരേഖയാണ് അബദ്ധങ്ങളുടെ സിലബസ് (Syllabus of Errors). 1864-ൽ, വിശുദ്ധമറിയത്തിന്റെ അമലോദ്ഭവത്തിരുനാളായ ഡിസംബർ എട്ടാം തിയതിയാണ് അതു പ്രസിദ്ധീകരിച്ചത്. മതത്തിന്റേയും ചിന്തയുടേയും മേഖലകളിലെ പുത്തൻ പ്രവണതകൾ മിക്കവയുടേയും സമ്പൂർണ്ണ തിരസ്കാരമായിരുന്നു ഈ രേഖ. സമകാലീനചിന്തയിലെ 80 നിലപാടുകളെ ഈ രേഖ എടുത്തു പറഞ്ഞ് അപലപിച്ചു. ബ്രഹ്മൈകവാദം, പ്രകൃതിവാദം, തീവ്രയുക്തിവാദം, മിതയുക്തിവാദം, മന്ദവിശ്വാസം, മതസഹിഷ്ണുത, സമാജവാദം, ബൈബിൾ സൊസൈറ്റികൾ എന്നു തുടങ്ങി വൈവിദ്ധ്യമാർന്ന നിലപാടുകൾക്കും മനോഭാവങ്ങൾക്കും പ്രസ്ഥാനങ്ങൾക്കും അതു വിലക്കു കല്പിച്ചു. ഒരു വലിയ മതം, അതിനു ചുറ്റുമുള്ള ലോകത്തെ ഇത്ര നിഷേധാത്മകമായി വിലയിരുത്തിയതിന് വേറെ ഉദാഹരണങ്ങൾ കണ്ടെത്തുക സാദ്ധ്യമല്ല എന്നു ചൂണ്ടിക്കാണിക്കപ്പെട്ടിട്ടുണ്ട്. "റോമിലെ മാർപ്പാപ്പയ്ക്ക് പുരോഗതി, ഉദാരതാവാദം, സമീപകാലസംസ്കാരം എന്നിവയുമായി പൊരുത്തപ്പെടാൻ കഴിയുമെന്നും കഴിയണമെന്നുമുള്ള" വാദമായിരുന്നു വിലക്കപ്പെട്ട 80 അബദ്ധങ്ങളിൽ ഏറ്റവും ശ്രദ്ധേയമായ ഒന്ന്.

മുൻകാലങ്ങളിൽ മാർപ്പാപ്പാമാർ പുറപ്പെടുവിച്ചിട്ടുള്ള ലിഖിതങ്ങളിൽ നിന്നുള്ള ഉദ്ധരണികളും പദാവലികളും ഉപയോഗിച്ച് ശപിക്കപ്പെട്ട വാദങ്ങളുടെ ഒരു പട്ടിക അവതരിപ്പിക്കുകയാണ് 'സിലബസ്' ചെയ്തത്. അഭിശപ്തമായ ഓരോ വാദത്തിനുമൊപ്പം അതിനു വിപരീതമായ 'ശരി'യും സിലബസ് മുന്നോട്ടു വച്ചു. ഏതെങ്കിലും നിലപാടിനെ ശപിക്കുന്നതിനുള്ള ന്യായീകരണം ഈ രേഖയിൽ ഇല്ല. എന്നാൽ ന്യായവാദങ്ങൾ അടങ്ങിയ മുൻലിഖിതങ്ങളിലേക്ക് അതു വിരൽചൂണ്ടുന്നുണ്ട്. അഭിശപ്തമായി മുദ്രകുത്തപ്പെട്ട വാദങ്ങളിൽ ചിലത് ഇവയാണ്.















"അബദ്ധങ്ങളുടെ സിലബസ്" ക്രൈസ്തവലോകത്തും പുറമേയും വ്യാപകമായി ചർച്ച ചെയ്യപ്പെടുകയും കത്തോലിക്കർ ഉൾപ്പെടെയുള്ളവരുടെ വിമർശനം ഏറ്റുവാങ്ങുകയും ചെയ്തു. പ്രൊട്ടസ്റ്റന്റ് ലോകം ഈ രേഖയെ നിശിതമായി വിമർശിച്ചു. സിലബസിനു ശേഷം, "ധാർമ്മികവും മാനസികവുമായ സ്വാതന്ത്ര്യത്തെ തള്ളിപ്പറയാതെയും, പൗരപ്രതിബദ്ധതയും ചുമതലയും പണയം വയ്ക്കാതെയും ആർക്കും റോമൻ കത്തോലിക്കനാകാൻ സാദ്ധ്യമല്ല" എന്നായിരുന്നു അക്കാലത്ത് ബ്രിട്ടണിലെ തൊഴിലാളി കക്ഷിയുടെ നേതാവായിരുന്ന് പിന്നീട് പ്രധാനമന്ത്രിയായിത്തീർന്ന ഗ്ലാഡ്സ്റ്റന്റെ വിമർശനം. 

രാഷ്ട്രീയ സാമൂഹ്യമേഖലകളിലെ പ്രതിലോമപക്ഷത്തെ പരസ്യമായി ആശ്ലേഷിക്കുകയാണ് ഈ രേഖയിലൂടെ കത്തോലിക്കാ സഭാനേതൃത്വം ചെയ്തതെന്നു വിമർശിക്കപ്പെട്ടു. ജർമ്മനിയിലെ വിമതദൈവശാസ്ത്രജ്ഞനും വൈദികനുമായ ഇഗ്നാസ് വോൺ ഡോളിഞ്ഞർ ഉൾപ്പെടെയുള്ളവർ ഈ രേഖയെ വിമർശിച്ചു. കത്തോലിക്കാരാജ്യമായ ഫ്രാൻസിൽ തന്നെ സർക്കാർ ഈ രേഖയുടെ പ്രചാരണം രാജ്യാതിർത്തിക്കുള്ളിൽ കുറേക്കാലത്തേക്കു തടഞ്ഞു. പ്രസംഗപീഠങ്ങളിൽ സിലബസിനെ ന്യായീകരിക്കുന്നതിൽ നിന്ന് സർക്കാർ പുരോഹിതന്മാരെ വിലക്കി. മതേതരമായ ദൃഷ്ടിയിൽ പത്രങ്ങൾ അതു ചർച്ച ചെയ്യുന്നതിനു മാത്രം വിലക്കില്ലായിരുന്നു.

കത്തോലിക്കർക്കിടയിൽ വലിയൊരു വിഭാഗം സിലബസിനെ പിന്തുണച്ചപ്പോൾ മറ്റു ചിലർ വിശദീകരണങ്ങൾ ആവശ്യപ്പെട്ടു. ജോൺ ഹെൻറി ന്യൂമാനെപ്പോലുള്ള കത്തോലിക്കാ ബുദ്ധിജീവികളും പക്ഷപാതികളും അതിനെ ന്യായീകരിച്ചു. മുൻകാലരേഖകളിലെ നിലപാടുകളുടെ സംഗ്രഹം മാത്രമാണതെന്നും പൂർവരേഖകളുടെ പരിശോധിക്കാത്തവരാണ് അതിനെ ദുർവ്യാഖ്യാനം ചെയ്യുന്നതെന്നും ന്യൂമാൻ വാദിച്ചു. 'സിലബസ്' എടുത്തുപറയുന്ന നിലപാടുകൾ തെറ്റായി കണക്കാക്കപ്പെടുന്നത്, അവ പ്രത്യക്ഷപ്പെട്ട പശ്ചാത്തലങ്ങളിൽ മാത്രമാണെന്നും, പശ്ചാത്തലം നിശ്ചയമില്ലാത്തതു കൊണ്ടാണ്, സിലബസിലെ ശാപങ്ങളുടെ വ്യാപ്തി ഉള്ളതിലധികമായി തോന്നുന്നതെന്നും ന്യൂമാൻ വിശദീകരിച്ചു. മൂലരേഖകളേയും അവയുടെ പശ്ചാത്തലത്തേയും കണക്കിലെടുക്കാതെയുള്ള വിമർശനങ്ങളൊക്കെ സിലബസിന്റെ കാര്യത്തിൽ അപ്രസക്തമാണെന്നായിരുന്നു ന്യൂമാന്റെ പക്ഷം. 

മതേതരലോകവുമായുള്ള അതിന്റെ ഇടപാടുകളിൽ കത്തോലിക്കാസഭ നൂറ്റാണ്ടുകളായി പിന്തുടർന്നിരുന്ന നിലപാടുകൾ ആവർത്തിക്കുക മാത്രമാണ് 'സിലബസിൽ' ഒൻപതാം പീയൂസ് ചെയ്തതെന്ന് പ്രൊട്ടസ്റ്റന്റ് മിഷനറിയും ക്രിസ്തുമതത്തിന്റെ ചരിത്രകാരനുമായ കെന്നത്ത് സ്കോട്ട് ലട്ടൂറെറ്റ് ചൂണ്ടിക്കാണിച്ചിട്ടുണ്ട്. രാജാധികാരങ്ങളുമായുള്ള അധികാരമത്സരങ്ങളിലും, വേദവിരോധികളുമായുള്ള ഏറ്റുമുട്ടലുകളിലും,യുവതലമുറയെ രൂപപ്പെടുത്താനും വിശ്വാസികളുടെ ജീവിതത്തെ ക്രമപ്പെടുത്താനുമുള്ള സംരംഭങ്ങളിലുമെല്ലാം, സത്യത്തിന്റെ സൂക്ഷിപ്പിനു ചുമതലയുള്ള ഏകമാത്രസ്ഥാപനമായി സഭ സ്വയം വിലയിരുത്തിയിരുന്നു. റോമാസാമ്രാജ്യത്തിന്റെ തകർച്ചയെ തുടർന്ന് പശ്ചിമയൂറോപ്പിൽ ജനജീവിതത്തിന്റെ ഒട്ടേറെ മേഖലകൾ സഭയുടെ നിയന്ത്രണത്തിലായിരുന്നു. ആ മേഖലകളിൽ സെക്യുലർ അധികാരസ്ഥാനങ്ങൾ വീണ്ടും പ്രവേശിക്കുന്ന സാഹചര്യത്തിലാണ് 'സിലബസ്' പ്രസിദ്ധീകരിക്കപ്പെട്ടത്. മെല്ലെയുള്ള പിന്തിരിഞ്ഞോട്ടത്തിനിടെ അധികസമയം കിട്ടാനായി നടത്തിയ ഒരു ഒരു ചെറിയ പോരാട്ടമായി സിലബസിനെ ലട്ടൂറെറ്റ് കാണുന്നു.

"...delaying battle in a slow retreat."


</doc>
<doc id="264288" url="https://ml.wikipedia.org/wiki?curid=264288" title="മലയാളഗദ്യസാഹിത്യം">
മലയാളഗദ്യസാഹിത്യം

ആദ്യകാലത്ത് മലയാളസാഹിത്യം പദ്യകൃതികളാൽ സമ്പന്നമായിരുന്നു. വൃത്തങ്ങളുടെ കെട്ടുപാടുകളില്ലാത്ത സാഹിത്യരൂപമാണ് ഗദ്യം. ഇന്ന് മലയാളഗദ്യസാഹിത്യം ഏറെ സമ്പന്നമാണ്.

മലയാളത്തിലെ ആദ്യഗദ്യകൃതിയായി കണക്കാക്കപ്പെടുന്നത് ഭാഷാകൗടലീയം ആണ്. നോവൽ, ചെറുകഥ, കഥ തുടങ്ങി വിവിധ ഗദ്യവിഭാഗങ്ങളുണ്ട്. കേരളവർമ്മ വലിയകോയി തമ്പുരാനാണ് ഗദ്യസാഹിത്യത്തിന്റെ പിതാവായി കണക്കാക്കപ്പെടുന്നത്. ആംഗലേയസാഹിത്യവുമായുള്ള ബന്ധം മൂലമാണ് മലയാളത്തിൽ നോവൽ, ചെറുകഥ തുടങ്ങിയ വിഭാഗങ്ങളുണ്ടായത്. ടി എം അപ്പുനെടുങ്ങാടിയുടെ കുന്ദലത(1887), ഒ ചന്തുമേനോന്റെ ഇന്ദുലേഖ തുടങ്ങിയവ ആദ്യകാലഗദ്യകൃതികളാണ്. മൂർക്കോത്ത് കുമാരൻ, സി വി രാമൻപിള്ള തുടങ്ങിയവർ പ്രധാന ഗദ്യസാഹിത്യകാരാണ്


</doc>
<doc id="264290" url="https://ml.wikipedia.org/wiki?curid=264290" title="ക്ലച്ച്">
ക്ലച്ച്

എഞ്ചിനിൽ നിന്നും ചക്രങ്ങളിലേക്ക് അയക്കുന്ന ശക്തിയെ നിയന്ത്രിക്കുന്നതിനുള്ള ഒരു സം‌വിധാനമാണ്‌ ക്ലച്ച്(Clutch). എഞ്ചിനും ഗിയർബോക്സിനും ഇടയിലാണ് ക്ലച്ചിന്റെ സ്ഥാനം. എഞ്ചിന്റെ പല വേഗതയിലുള്ള കറക്കത്തെ, ആഘാതമോ കുലുക്കമോ കൂടാതെ ക്ലച്ച് ഗിയർബോക്സിലെത്തിയ്ക്കുന്നു.

ക്ലച്ചുമായി ബന്ധിപ്പിച്ചിട്ടുള്ള ക്ലച്ച് പെഡലിൽ കാലമർത്തുമ്പോൾ എഞ്ചിനും ചക്രങ്ങളുമായുള്ള ബന്ധം വേർപെടുന്നു. ക്ലച്ച് പെഡൽ പൂർ‌വസ്ഥിതിയിലാകുമ്പോൾ എഞ്ചിനും ചക്രങ്ങളുമായുള്ള ബന്ധം പുന:സ്ഥാപിക്കപ്പെടുകയും ചെയ്യുന്നു.സുഗമമായ ഗിയർമറ്റത്തിനുവേണ്ടി എൻജിനും ഗിയർ ബോക്സും തമ്മിലുള്ള ബന്ധം ആവിശ്യാനുസരണം വിചേദിപ്പിക്കുന്നതിനും ബന്ധിപ്പിക്കുന്നതിനും വേണ്ടിയാണ് വാഹനങ്ങളിൽ ക്ലച്ച് മെക്കാനിസം ഉപയോഗിക്കുന്നത്.കാർ പ്രവർത്തിപ്പിക്കാൻ തുടങ്ങുമ്പോഴും, ഗിയർ മാറ്റുന്നതിനും, നിറുത്തുന്നതിനുമൊക്കെ ക്ലച്ച് ഉപയോഗിക്കാം. ക്ലച്ച് ശരിയായി ഉപയോഗിക്കാൻ പഠിക്കുക എന്നതാണ്‌ വാഹനം ഓടിക്കുന്നതിലെ ഒരു പ്രധാനപാഠം.


</doc>
<doc id="264292" url="https://ml.wikipedia.org/wiki?curid=264292" title="പരസംഗദ ഗെണ്ടെതിമ്മ">
പരസംഗദ ഗെണ്ടെതിമ്മ

ആധുനിക കന്നഡ സാഹിത്യത്തിലെ ഒരു കവിയും കഥാകൃത്തും നോവലിസ്റ്റുമായ ശ്രീകൃഷ്ണ ആലനഹള്ളി രചിച്ച ഒരു നോവലാണ് പാവത്താൻ (പരസംഗദ ഗെണ്ടെതിമ്മ). ഗവ്വള്ളി എന്ന ഗ്രാമത്തിലെ ജീവിതങ്ങളെ പകർത്തുന്ന ഈ നോവൽ,ആ ഗ്രാമത്തിലെ അപരിഷ്കൃതമായ ചുറ്റുപാടുകളിലേയ്ക്ക് എത്തുന്ന നാഗരിക വസ്തുക്കളുടേയും,സാധാരണ മനുഷ്യരുടെ മുഗ്ധമായ അവസ്ഥകളേയും വരച്ചുകാട്ടുന്നു.



</doc>
<doc id="264295" url="https://ml.wikipedia.org/wiki?curid=264295" title="സന്ധി (വ്യാകരണം)">
സന്ധി (വ്യാകരണം)

വർണ്ണങ്ങൾ തമ്മിലുള്ള ചേർച്ചയെയാണ് വ്യാകരണത്തിൽ സന്ധി എന്നുവിളിക്കുന്നത്. ഇങ്ങനെ വർണ്ണങ്ങൾ സന്ധിക്കുമ്പോൾ അവയ്ക്ക് പലതരത്തിലുള്ള മാറ്റങ്ങളുമുണ്ടാകാറുണ്ട്. ഈ മാറ്റങ്ങളെ വർണ്ണവികാരം എന്നു പറയുന്നു. എന്നാൽ എല്ലായവസരത്തിലും സന്ധിയിൽ ഇങ്ങനെ വർണ്ണവികാരങ്ങൾ ഉണ്ടാവണമെന്നില്ല. ഉച്ചാരണസൗകര്യമാണ്‌ സന്ധിയിലെ വർണ്ണവികാരത്തിന് മുഖ്യകാരണം. എന്നാൽ ചിലപ്പോൾ സന്ധി വ്യാകരണപരമായ അർത്ഥത്തെത്തെയും കുറിക്കുന്നു. ...

വർണ്ണയോഗമാണ് സന്ധി എന്നു പറയാമെങ്കിലും വർണ്ണയോഗമുള്ളിടത്തെല്ലാം സന്ധിയുണ്ടാകണമെന്നില്ല. ഉദാഹരണത്തിന് "സീതയുടെ" എന്ന പദത്തിൽ സ്+ഈ+ത്+അ+യ്+ഉ+ട്+എ  എന്നിങ്ങനെ ഏഴുവർണ്ണയോഗമുണ്ട്. സീത+ഉടെ എന്ന് സന്ധിയൊന്നേയുള്ളൂ. അ, ഉ എന്നീ വർണ്ണങ്ങളുടെ യോഗമാണ് എന്നു പറയുന്നതിനേക്കാൾ അകാരാന്തവും ഉകാരാദിയുമായ ശബ്ദങ്ങളുടെ യോഗമാണ് എന്നു പറയുന്നതാണ് സാങ്കേതികമായി ശരി.

പദങ്ങൾ തമ്മിലോ പദഘടകങ്ങളായ രൂപിമങ്ങൾ തമ്മിലോ സന്ധിക്കുമ്പോൾ സംഭവിക്കുന്ന വർണ്ണലോപവും വർണ്ണാഗമവും സന്ധിക്കു വിഷയമാണ്‌. ഭാഷാശാസ്ത്രത്തിൽ രൂപസ്വനവിജ്ഞാനത്തിലാണ്‌ സന്ധികാര്യം ചർച്ച ചെയ്യുന്നത്.

ഭാരതീയഭാഷകളിലാണ്‌ സന്ധി സർവ്വസാധാരണമായുള്ളത്. സന്ധിപരിണാമങ്ങൾ ഭാഷണത്തിൽ സാമാന്യമെങ്കിലും പല ഭാഷകളും എഴുത്തിൽ അത് സൂചിപ്പിക്കാറില്ല, പ്രത്യേകിച്ചും ബാഹ്യസന്ധികളിൽ.

സംധാ എന്ന സംസ്കൃത ശബ്ദത്തിൽ നിന്നാണ് സന്ധി എന്ന വാക്കുണ്ടായത്. ചന്തി എന്ന് മലയാളത്തിൽ ഉപയോഗിക്കുന്നതും ഈ വാക്കാണ്. ചേർച്ച എന്ന് അർത്ഥം. ഭാഷയിൽ രണ്ടു ശബ്ദങ്ങൾ തമ്മിൽ ചേരുമ്പോൾ സന്ധിയായി. രണ്ട് ശബ്ദങ്ങൾ ചേരുമ്പോൾ എന്തെങ്കിലും വർണ്ണവികാരം ഉണ്ടാകണം. വർണ്ണവികാരം എന്നു പറഞ്ഞാൽ സന്ധിചേരുന്ന ശബ്ദങ്ങൾക്കു വരുന്ന മാറ്റം എന്നർത്ഥം.

പാണിനി സന്ധിശബ്ദത്തിനു പകരം സംഹിത എന്ന സംജ്ഞയാണ്‌ സ്വീകരിച്ചിട്ടുള്ളത്. അത്യന്തമായ ചേർച്ച (പരഃ സന്നികർഷഃ സംഹിതാ) എന്ന് അദ്ദേഹം നിർവ്വചിക്കുന്നു. "യോഗജന്യവികാരം സന്ധി" എന്നു് കേരളപാണിനീയം ഒന്നാം പതിപ്പിൽ എ. ആർ സന്ധിയ്ക്ക് നിർവ്വചനം നല്കുന്നുണ്ട്. അക്ഷരങ്ങൾ അല്ലെങ്കിൽ വർണ്ണങ്ങൾ തമ്മിലുള്ള ചേർച്ചയാണ് സന്ധി എന്ന് കേരളപാണിനി പറയുന്നു. വർണ്ണങ്ങൾ തമ്മിലുള്ള യോഗത്തിന്റെ സ്ഥലഭേദമനുസരിച്ചും വർണ്ണങ്ങളുടെ സ്വരവ്യഞ്ജനഭേദമനുസരിച്ചും സന്ധികളെ വർഗ്ഗീകരിക്കാമെന്ന് ഏ.ആർ ചൂണ്ടിക്കാണിക്കുന്നുണ്ടെങ്കിലും സന്ധി വരുമ്പോൾ വർണ്ണങ്ങൾക്കു് ഉണ്ടാകാവുന്ന വികാരങ്ങളനുസരിച്ചുള്ള വിഭാഗത്തെയാണ് കോരളപാണിനീയത്തിൽ വിശദമായി ചർച്ചചെയ്യുന്നത്.
സ്വര-വ്യഞ്ജനങ്ങളിൽ ആരംഭിക്കുകയോ അവസാനിക്കുകയോ ചെയ്യുന്ന പകുപ്പതം, പകാപ്പതം എന്നീ രണ്ടു വിഭാഗത്തിലും പെട്ട ശബ്ദങ്ങൾ പരസ്പരം വിഭക്തിബന്ധത്തിലോ(വേറ്റുമൈ), അല്ലാതുള്ള അർത്ഥത്തിലോ(അൽവഴി) പൂർവ്വോത്തരപദങ്ങളായി വികാരംകൂടാതെയോ വികാരത്തോടുകൂടിയോ ചേരുന്നതാണ്‌ സന്ധി (പുണർച്ചി) എന്ന് നന്നൂൽ വിവരിക്കുന്നു. ഒരു വികാരവും കൂടാതെയുള്ള സംഹിതയ്ക്ക് ഇയല്പ് എന്നാണ്‌ പേര്.
വർണ്ണങ്ങളുടെ പരമമായ സാമിപ്യത്തിനു സംഹിത എന്ന പേരുനല്കാം. വർണ്ണവികാരങ്ങളോടുകൂടിയ സംഹിതയത്രെ സന്ധി. കെ. സുകുമാരപിള്ള നിരീക്ഷിക്കുന്നു. വർണ്ണവികാരത്തെ നിയാമകമാക്കിയാണ് സന്ധി നിർവ്വചിക്കുന്നതെങ്കിലും വർണ്ണങ്ങളുടെ യോഗമാണ് എന്നതിനെക്കാൾ ശബ്ദങ്ങളുടെ യോഗമാണ് സന്ധി എന്നതിനാണ് കൂടുതൽ സാംഗത്യമെന്നും അദ്ദേഹം ചൂണ്ടിക്കാണിക്കുന്നു. കാരണം സന്ധിയിലുണ്ടാകുന്ന വർണ്ണവികാരങ്ങൾ മിക്കവയും സന്ധിക്കുന്ന ശബ്ദങ്ങളുടെ വ്യാകരണപരമായ പ്രത്യേകതകളെ ആശ്രയിച്ചിരിക്കുന്നു.
പൂർവ്വോത്തരപദങ്ങളായ് <br>
സമാസിച്ചാലിരട്ടിപ്പൂ<br>
ദൃഢം പരപദാദിഗം" - എന്നാണ് നിയമം. 

പല മാനദണ്ഡങ്ങളെ അടിസ്ഥാനമാക്കി സന്ധിയെ വൈയാകരണർ പല വിധത്തിൽ വർഗ്ഗീകരിച്ചിട്ടുണ്ട് .
സന്ധിസംഭവിക്കുന്നത് പദങ്ങൾക്കിടയിലോ, പദഘടകങ്ങളായ രൂപിമങ്ങൾ(പ്രകൃതി, പ്രത്യയം)ക്കിടയിലോ എന്നതിനെ ആസ്പദമാക്കിയാണ്‌ ഈ വിഭജനം.


ഉദാ:-


ഉദാ:- 

സന്ധിക്കുന്ന വർണ്ണങ്ങൾ സ്വരമോ വ്യഞ്ജനമോ എന്നതിനെ അടിസ്ഥാനമാക്കി സന്ധികളെ സ്വരസന്ധി (സ്വരം + സ്വരം), വ്യഞ്ജനസന്ധി (വ്യഞ്ജനം + വ്യഞ്ജനം), സ്വരവ്യഞ്ജനസന്ധി (സ്വരം + വ്യഞ്ജനം), വ്യഞ്ജനസ്വരസന്ധി (വ്യഞ്ജനം + സ്വരം) എന്നിങ്ങനെ നാലായി തിരിക്കാം. എ. ആർ രാജരാജവർമ്മയ്ക്കു മുൻപുള്ള വൈയാകരണന്മാരൊക്കെ ഈയൊരു വിഭാജകരീതിയാണ് പിൻതുടരുന്നത്. പ്രകരണപൂർത്തിക്കായി കേരളപാണിനീയത്തിലും ഇക്കാര്യം സൂചിപ്പിക്കുന്നുണ്ട്. ലീലാതിലകകാരൻ സ്വരസന്ധി, വ്യഞ്ജനസന്ധി, സ്വരവ്യഞ്ജനസന്ധി എന്നിങ്ങനെ മൂന്നു വിഭാഗങ്ങൾമാത്രമേ സ്വീകരിക്കുന്നുള്ളൂ. റവ. ജോർജ്ജ് മാത്തൻ നാലു വിഭാഗങ്ങളും സ്വീകരിക്കുന്നുണ്ടെങ്കിലും സംസ്കൃതരീതിയിലാണ് പേരുനല്കിയത്. "അജന്തം + അജാദി" (സ്വരം + സ്വരം) "അജന്തം + ഹലാദി" ( സ്വരം + വ്യഞ്ജനം), "ഹലന്തം + ഹലാദി" (വ്യഞ്ജനം + വ്യഞ്ജനം), "ഹലന്തം + അജാദി" (വ്യഞ്ജനം + സ്വരം) എന്നിങ്ങനെ. ഡോ. ഗുണ്ടർട്ട് സ്വരസന്ധി, വ്യഞ്ജനസന്ധി എന്നീ രണ്ടു മഹാവിഭാഗങ്ങൾ കല്പിച്ചശേഷം വ്യഞ്ജനസന്ധിയുടെ ഉൾപ്പിരിവുകളായി സ്വരം + വ്യഞ്ജനം, വ്യഞ്ജനം + സ്വരം, വ്യഞ്ജനം + വ്യഞ്ജനം എന്നിങ്ങനെ വിശദാംശങ്ങൾ നല്കുന്നു.

സന്ധിക്കുന്ന വർണ്ണങ്ങൾക്കുണ്ടാകുന്ന മാറ്റത്തെയാണ് വർണ്ണവികാരം എന്നു പറയുന്നത്. വർണ്ണവികാരത്തെ അടിസ്ഥാനമാക്കിയും സന്ധിയെ വർഗ്ഗീകരിക്കാറുണ്ട്. നാലുതരം വർണ്ണവികാരമാണ് സന്ധിയിൽ പ്രായേണ സംഭവിക്കാറ്. ലോപം, ആഗമം, ആദേശം, ദ്വിത്വം എന്നിവയാണവ. കേരളപാണിനിയാണ് വർണ്ണവികാരത്തിന്റെ അടിസ്ഥാനത്തിൽ സന്ധികളെ വർഗ്ഗീകരിച്ചത്.

സന്ധിക്കുന്ന വർണ്ണങ്ങളിലൊന്ന് ലോപിക്കുന്നതാണ്‌ ലോപസന്ധി.

മലയാളത്തിൽ പൂർവ്വപദാന്തത്തിലെ സംവൃതോകാരം മറ്റൊരു സ്വരത്തിനുമുൻപ് സാർവത്രികമായി ലോപിക്കുന്നു.
സന്ധിക്കുന്ന വർണ്ണങ്ങൾക്കിടയിൽ മൂന്നാമതൊരു വർണ്ണം ആഗമിക്കുന്നതാണ്‌ ആഗമസന്ധി. ആഗമിക്കുന്ന വർണ്ണത്തെയോ വർണ്ണസമൂഹത്തെയോ സന്ധായകവർണ്ണമെന്നോ ഇടനിലയെന്നോ വിളിക്കുന്നു.
സ്വരങ്ങൾ തമ്മിൽ ചേരുമ്പോഴുണ്ടാകുന്ന വിവൃത്തി(hiatus) പരിഹരിക്കാൻ പല ഭാഷകളിലും യ, വ തുടങ്ങിയ ഉപസ്വരങ്ങൾ ആഗമിക്കുന്നു. സന്ധിക്കുന്ന സ്വരങ്ങളുടെ സ്വഭാവത്തെ ആശ്രയിച്ചാണ്‌ യകാരവകാരാദികൾ ആഗമിക്കുന്നത്.

മറ്റു വർണങ്ങളും സ്വരസംയോഗത്തിൽ ആഗമിക്കാറുണ്ട്.

മലയാളത്തിൽ ചില പദച്ചേർച്ചയിൽ വിവൃത്തിപരിഹാരം, ഉച്ചാരണസൗകര്യം ഇവ ഉദ്ദേശിച്ച് ഒര്‌, അൻ തുടങ്ങിയ ഇടനിലകൾ ചേർക്കാറുണ്ട്.

രണ്ടുവർണ്ണങ്ങൾ ചേരുമ്പോൾ അവയിലൊന്ന് ഇരട്ടിക്കുന്നതാണ്‌ ദ്വിത്വസന്ധി.
പുതിയ ഒരു വർണ്ണം ആഗമിക്കുകയാണെന്നതിനാൽ ഇതും ആഗമസന്ധിതന്നെ. പക്ഷേ, ദ്വിത്വം സംഭവിക്കുന്നത് വ്യഞ്ജനങ്ങളിലാണ്‌. മലയാളത്തിൽ സന്ധിയിലെ ഇരട്ടിപ്പിന്‌‌ വ്യാകരണപരമായ അർത്ഥമുണ്ട്. മേല്പ്പറഞ്ഞ ഉദാഹരണത്തിൽ കല്ല് എന്ന പദത്തെ പച്ച എന്ന പദം വിശേഷിപ്പിക്കുന്നതിനാലാണ്‌ പദാദികകാരം ഇരട്ടിച്ചത്. ദ്വന്ദസമാസം വിശേഷണവിശേഷ്യങ്ങൾ ചേർന്ന് സമാസിക്കുന്നതല്ലായ്കയാൽ അതിൽ ദ്വിത്വം വരികയില്ല. (ഉദാ: കൈകാൽ, ആനകുതിരകൾ, രാമകൃഷ്ണന്മാർ)

സന്ധിക്കുന്ന വർണ്ണങ്ങളിൽ ഒന്നിന്‌ സവർണ്ണനം വഴി മറ്റൊരു വർണ്ണം പകരംവരുന്നതാണ് ആദേശസന്ധു.

== സംസ്കൃത സന്ധി 
നിയമങ്ങൾ ==
സംസ്കൃത വൈയാകരണന്മാർ സന്ധിയെ സ്വരസന്ധി, വ്യഞ്ജനസന്ധി, വിസർഗ്ഗസന്ധി എന്നിങ്ങനെ മൂന്ന് ശീർഷകങ്ങളിലായാണ് കൈകാര്യം ചെയ്യാറുള്ളത്. മാത്രമല്ല സന്ധിയുടെ സ്ഥാനഭേദം അനുസരിച്ച് പദമധ്യസന്ധി, പദാന്തസന്ധി, ഉഭയസന്ധി എന്നിങ്ങനെയും വേർതിരിക്കാറുണ്ട്. വർണ്ണവികാരങ്ങളെ അടിസ്ഥാനമാക്കി നോക്കുമ്പോൾ ആദേശം, ആഗമം, ലോപം, ദ്വിത്വം എന്നീ വികാരങ്ങൾ സംസ്കൃതസന്ധിയിൽ പ്രവർത്തിക്കുന്നുണ്ടെന്നു കാണാം. ആഗമം, ലോപം എന്നിവയെ അപേക്ഷിച്ച് ആദേശം, ദ്വിത്വം എന്നിവയാണ് സംസ്കൃതസന്ധിയിൽ പ്രായേണ കാണാൻ സാധിക്കുക. മലയാള സന്ധിയെ സ്വരസന്ധി, വ്യഞ്ജനസന്ധി എന്നിങ്ങനെ വിഭജിച്ചാൽ, ആഗമം, ലോപം എന്നിവ സ്വരസന്ധിയിലും ആദേശം, ദ്വിത്വം എന്നിവ വ്യഞ്ജനസന്ധിയിലും വരുന്ന വികാരങ്ങളാണെന്നു കാണാം. എന്നാൽ സംസ്കൃത സന്ധിയിൽ ആഗമമോ ലോപമോ അല്ല സാർവത്രിക ആദേശമാണ് സംസ്കൃത വൈയാകരണന്മാർ വിധിച്ചിട്ടുള്ളത്.

സംസ്കൃത്തിൽ സന്ധി അവശ്യം ചെയ്യേണ്ടുന്ന സാഹചര്യങ്ങൾ വൈയാകരണന്മാർ നിർദ്ദേശിച്ചിട്ടുണ്ട്.



ഉദാഹരണം:
രണ്ട് സ്വരങ്ങൾ തമ്മിൽ ചേരുന്നതിനെ സ്വരസന്ധി എന്നു പറയുന്നു. സംസ്കൃതത്തിൽ ഇതിന് അച്സന്ധി എന്നാണ് പറയുക. കാരണം എല്ലാ സ്വരങ്ങളുടെയും പ്രത്യാഹാര സംജ്ഞയാണ് അച്.

ഇ, ഉ, ഋ എന്നീ മൂലസ്വരങ്ങൾക്കും അവയുടെ ദീർഘങ്ങൾക്കും ശേഷം അസവർണ്ണസ്വരം വന്നാൽ പൂർവ്വസ്വരത്തിന്റെ സ്ഥാനത്ത് അതതിന്റെ മദ്ധ്യമങ്ങൾ(/യ/, /വ/, /ര/, /ല/) ആദേശമായിവരുന്നു. പാണിനി "ഇകോയണചി" എന്ന സൂത്രത്തിലൂടെയാണ് ഇക്കാര്യം വ്യക്തമാക്കുന്നത്. ഈ സൂത്രത്തിന് 'ആദേശഃ' എന്ന് അനുവൃത്തിയുമുണ്ട്. ("ഇകഃ യണ് അചി, ആദേശഃ") ഇക്ക്കൾക്ക് അച് പരമായാൽ യൺ ആദേശമായിവരും എന്ന് താത്പര്യം

ഉച്ചാരണത്തിന് മുഖസ്ഥാനങ്ങളുടെ തുല്യപ്രയത്നം വേണ്ട വർണ്ണങ്ങളെ സവർണ്ണങ്ങൾ (തുല്യാസ്യപ്രയത്നം സവർണം) എന്നു വിളിക്കുന്നു. കണ്ഠ്യം, താലവ്യം, മൂർദ്ധന്യം, ദന്ത്യം, വർത്സ്യം, ഓഷ്ഠ്യം എന്നിവയാണ് മുഖസ്ഥാനങ്ങൾ. അ, ആ എന്നീ രണ്ടുസ്വരങ്ങളും കണ്ഠ്യമാണ്. അതിനാൽ അവ സവർണ്ണങ്ങളുമാണ്. ഇ, ഈ (താലവ്യം) - സവർണ്ണങ്ങൾ. ക, ഖ, ഗ, ഘ, ങ (കണ്ഠ്യം) - സവർണ്ണം. "നോഝലൗ" (നഃ അച് ഹലൗ) എന്ന സൂത്രപ്രകാരം സ്വരത്തിനും വ്യഞ്ജനത്തിനും സാവർണ്യമില്ല. ഉദാഹരണത്തിന് അകാരം കണ്ഠ്യമാണെങ്കിലും കണ്ഠ്യവ്യഞ്ജനമായ കകാരവുമായി സാവർണ്യമില്ല. രണ്ട് സവർണ്ണസ്വരങ്ങൾ സന്ധിക്കുമ്പോൾ രണ്ടിനും പകരം(ഏകാദേശം) ആ സ്വരത്തിന്റെ ദീർഘം ആദേശമായിവരുന്നു. തമ്മിൽ ചേരുന്ന സവർണ്ണ സ്വരങ്ങൾ ഹ്രസ്വമോ ദീർഗ്ഗമോ ആകാം. രണ്ടും ഹ്രസ്വമായാലും രണ്ടും ദീർഘമായാലും ഒന്നുമാത്രം ദീർഘമായാലും ആദേശം ഒരുസവർണ ദീർഘം തന്നെ. പ്രസിദ്ധമായ ഈ സവർണ്ണാദേശത്തിന്റെ സാഹചര്യങ്ങളെ ഇങ്ങനെ വിവരിക്കാം.

അ/ആ + അ/ആ = ആ

ഇ/ഈ + ഇ/ഈ = ഈ

ഉ/ഊ + ഉ/ഊ = ഊ

ഋ + ൠ = ൠ

ആദേങ് ഗുണഃ എന്ന സൂത്രപ്രകാരം അ, ഏ, ഓ എന്നീസ്വരങ്ങൾക്കാണ് ഗുണങ്ങൾ എന്നുപറയുന്നത്. അര്, അല് എന്നിവയും ഗുണസംജ്ഞകളാണ്.
അസവർണ്ണ സ്വരങ്ങൾ അടുത്തടുത്തുവന്നാൽ വികാരം പലതരത്തിലാണ്. പൂർവ്വവർണ്ണം അകാരമോ ആകാരമോ ആണെങ്കിൽ രണ്ടുതരത്തിൽ മാറ്റം സംഭവിക്കും. അതിൽ പ്രഥമപ്രകാരത്തിലുള്ള വികാരത്തിന് ഗുണാദേശം എന്നു പേര്. അകാരത്തിനോ ആകാരത്തിനോ ശേഷം ഇ, ഉ, ഋ, ഌ എന്നീ വർണ്ണങ്ങൾ ചേരുമ്പോൾ യഥാക്രമം ഏ, ഓ, അർ എന്നിവ രണ്ടിന്റെയും സ്ഥാനം ആദേശംചെയ്യുന്നു. 

അ/ആ + ഇ/ഈ = ഏ

അ/ആ + ഉ/ഊ = ഓ

അ/ആ + ഋ = അർ
അ + ഌ = അല്

അകാര ആകാരങ്ങൾക്കു ശേഷം അസവർണ സ്വരങ്ങൾവന്നാൽ വികാരം രണ്ടുതരത്തിലാണ് എന്നു സൂചിപ്പിച്ചിരുന്നു. ഇവയിൽ പ്രഥമ വികാരമാണ് ഗുണാദേശം. ദ്വിതീയ വികാരത്തെ വൃദ്ധ്യാദേശം എന്നും പറയുന്നു. ആ, ഐ, ഔ, ആര്, ആല് ഇവയെയാണ് വൃദ്ധികൾ എന്നു പറയുന്നത്. അതായത് അ, ആ ഇവയോട് ഏ, ഐ, ഓ, ഔ എന്നീ സ്വരങ്ങൾ ചേരുമ്പോൾ പൂർവ പര സ്വരങ്ങൾക്ക് വൃദ്ധി ആദേശം ചെയ്യും.

അ/ആ + ഏ/ഐ = ഐ

അ/ആ + ഓ/ഔ = ഔ
അപവാദങ്ങളും പ്രതിപ്രസവങ്ങളും കൊണ്ട് ജടിലമാണ് സംസ്കൃതവ്യാകരണത്തിലെ ഗുണ-വൃദ്ധ്യാദേശപ്രകരണം. അവയിൽ വളരെ പ്രധാനപ്പെട്ട ചില അപവാദ വിധികൾ.
അപവാദങ്ങൾക്കുമുള്ള അപവാദങ്ങളെയാണ് പ്രതിപ്രസവം എന്നു പറയുന്നത്.ഉദാഹരണം : ഉപസർഗ്ഗങ്ങൾക്കൊടുവിലെ അകാരത്തിനുശേഷം ഏതി, ഏതധി എന്നീ ധാതുക്കൾ ചേരുമ്പോൾ വൃദ്ധിതന്നെ ആദേശം

സ്വരം പരമായാൽ ഏച്ചുകൾക്ക് (ഏ, ഓ, ഐ, ഔ) പദമധ്യത്തിലും പദാന്തത്തിലും അയ്, അവ്, ആയ്, ആവ് എന്നിവ യഥാക്രമം ആദേശം വരും. പദാന്തസന്ധിയാണെങ്കിൽ യകാരവകാരങ്ങൾ എഴുത്തിൽ നിർബന്ധമില്ല. ഈ രീതി ഏ, ഓ കളിലാണ്‌ നടപ്പ്; ഐ, ഔകളിൽ ലോപിപ്പിക്കാറില്ല.
സന്ധി സാഹചര്യങ്ങൾ


ഏ, ഓ ഇവ പദാന്തസന്ധിയിലാണെങ്കിൽ പരമായി "അ" വരുമ്പോൾ പൂർ‌വ്വരൂപാദേശമാണ്‌ സാധാരണ വരിക.
പൂർവ്വപദാന്തസ്വരം പരപദാദിസ്വരത്തിനുമുൻപ് ലോപിക്കുന്നതാണ്‌ പരരൂപാദേശം. വാസ്തവത്തിൽ പൂർവ്വ വർണ്ണത്തിന് ലോപമാണ് സംഭവിക്കുന്നതെങ്കിലും പരമ്പരയാ പരരൂപത്തിന് ഏകാദേശമാണ് വിധിച്ചുകാണുന്നത്. അപവാദകോടിയിൽ നിൽക്കുന്ന, സവർണ്ണദീർഘം മുതലായ സാമാന്യവിധികൾക്ക് അപവാദമായ ചില പദരൂപവത്കരണങ്ങൽക്കുള്ള, വിധിയാണ്‌ ഇത്. ആകയാൽ സാഹചര്യങ്ങൾ വിവരിക്കുക ശ്രമകരമാണ്. സംസ്കൃതരീത്യാ, ശകന്ധ്വാദി ഗണത്തിൽപ്പെട്ട ശബ്ദങ്ങളിൽ പരസ്വരത്തോട്സന്ധിക്കുമ്പോൾ പൂർവ്വത്തിന്റെ "ടി"ക്ക് പരരൂപം ഏകാദേശം എന്നു പറയാം. [ശബ്ദത്തിന്റെ അന്ത്യസ്വരം മുതലുള്ള രൂപത്തിന് "ടി" എന്ന് പേര്.]


പദാന്തത്തിലെ ഏകാര-ഓകാരങ്ങൾക്കു ശേഷം വരുന്ന പദാദിയായ അകാരം സന്ധിയിൽ ലോപിക്കുന്നു. ലോപം സൂചിപ്പിക്കാൻ പ്രശ്ലേഷചിഹ്നം( ʃ ) ചേർക്കാറുണ്ട്. വാസ്തവത്തിൽ പരമായ സ്വരത്തിന് ലോപമാണിവിടെ സംഭവിക്കുന്നതെങ്കിലും സംസ്കൃതവൈയാകരണന്മാർ ആദേശമാണ് - പൂർവ്വപരങ്ങൾക്ക് പൂർവ്വരൂപം ഏകാദേശം - വിധിച്ചുകാണുന്നത്.

ചവർഗ്ഗത്തെയും ശകാരത്തെയും താലവ്യ വ്യഞ്ജനങ്ങളെന്നും തവർഗ്ഗത്തെയും സകാരത്തെയും ദന്ത്യവ്യഞ്ജനങ്ങൾ എന്നും വ്യവഹരിക്കാറുണ്ട്. താലവ്യത്തിന്റെ സ്വാധീനത്താൽ ദന്ത്യം താലവ്യമായിത്തീരും. ഇതിനെയാണ് താലവ്യാദേശം എന്നു പറയുന്നത്. അതായത്, തവർഗ്ഗത്തിനും സകാരത്തിനും ചവർഗ്ഗത്തോടും ശകാരത്തോടും ചേരുമ്പോൾ ചവർഗ്ഗ ശകാരങ്ങൾ ആദേശമായി വരും.സംസ്കൃതവ്യാകരണത്തിൽ ഇതിനെ ശ്ചുത്വം എന്നു പറയുന്നു. ആദേശം പൊരുത്തമനുസരിച്ചായിരിക്കണം. അതായത് ഖരത്തിന് ഖരം, ഊഷ്മാവിന് ഊഷ്മാവ്, അനുനാസികത്തിന് അനുനാസികം എന്നിങ്ങനെ.

ടവർഗ്ഗത്തെയും ഷകാരത്തെയുമാണ് മൂർദ്ധന്യവ്യഞ്ജനങ്ങൾ എന്നു വ്യവഹരിക്കുന്നത്. മൂർദ്ധന്യത്തിന്റെ സ്വാധീനത്താൽ ദന്ത്യം (സകാര തവർഗങ്ങൾ) മൂർദ്ധന്യമായി മാറുന്നതിനെയാണ് താലവ്യാദേശം എന്ന് സൂചിപ്പിക്കുന്നത്. അതായത് ഷകാര ടവർഗ്ഗങ്ങളോട് ചേരുമ്പോൾ സകാര തവർഗ്ഗങ്ങൾക്ക് ഷകാര ടവർഗ്ഗങ്ങൾ ആദേശം ചെയ്യുന്നു. സംസ്കൃതവ്യാകരണത്തിൽ ഇതിനെ ഷ്ടുത്വം എന്നാണ് പറയുന്നത്.

വ്യഞ്ജനങ്ങളെ ദൃഢം, ശിഥിലം എന്നിങ്ങനെ വർഗ്ഗീകരിക്കാറുണ്ട്. ഖരം, അതിഖരം, മൃദു, ഘോഷം, ഊഷ്മാക്കൾ എന്നിവയാണ് ദൃഡങ്ങൾ. . സന്ധിയിൽ ദൃഢങ്ങൾക്ക് മൃദ്വാദേശം സംഭവിക്കാറുണ്ട്.

ഖരം, അതിഖരം, ഊഷ്മാവ് ഇവയിൽ ഒന്ന് പരമായി വന്നാൽ പദാന്തത്തിലും പദമധ്യത്തിലും ദൃഢത്തിന് ഖരം ആദേശം വരും.

അനുനാസികം പിൻവന്നാൽ പദാന്തത്തിലെ വർഗ്ഗാക്ഷരങ്ങളിൽപ്പെട്ട ദൃഢങ്ങൾക്ക് (ഖരം, അതിഖരം, മൃദു, ഘോഷം) അതതിന്റെ അനുനാസികം വികല്പേന ആദേശിക്കും.
പദാന്തത്തിലോ ദൃഢത്തിനു മുമ്പോ വരുന്ന ചവർഗ്ഗത്തിന് കവർഗ്ഗാദേശം.

തവർഗ്ഗത്തിനുപരമായി ലകാരം വന്നാൽ അവിടെ ലകാരം ആദേശിക്കുന്നു.

ദൃശ്, സ്പൃശ്, ദിശ് എന്നീ ധാതുക്കളെ നാമമായി ഉപയോഗിക്കുമ്പോൾ അവയിലെ ശകാരത്തിന് കകാരാദേശം.

ഖരാതിഖരമൃദുഘേഷങ്ങൽക്കുശേഷം സ്വരമോ മധ്യമമോ അനുനാസികമോ ചേർന്നുവരുന്ന ശകാരത്തിന് വികല്പേന ഛകാരാദേശം.

ഹകാരത്തിന് ഘോഷി എന്നു പറയുന്നു . ഖരം, അതിഖരം, മൃദു, ഘോഷം ഇവയിൽ ഒന്നിൽ അവസാനിക്കുന്ന ശബ്ദത്തിനുശേഷം വരുന്ന ഘോഷിക്ക് അതതുവർഗ്ഗത്തിലെ ഘോഷം വികല്പേന ആദേശം.

വിസർഗ്ഗത്തിനുശേഷം സ്വരമോ വ്യഞ്ജനമോ നിന്നാൽ വിസർഗ്ഗത്തിനുണ്ടാകുന്ന വികാരങ്ങളെ പൊതുവെ വിസർഗ്ഗസന്ധി എന്നു വ്യവഹരിച്ചുവരുന്നു. പദാന്തത്തിലെ സകാരമോ രേഫമോ ആണ് വാസ്തവത്തിൽ വിസർഗ്ഗത്തിന്റെ രൂപം ധരിച്ചിരിക്കുന്നത്.

പദാന്തത്തിൽ അവർണ്ണമൊഴികെയുള്ള സ്വരത്തിന് ശേഷം വരുന്ന സകാരത്തിന് സ്വരം, മൃദു, ഘോഷം, അനുനാസികം, മധ്യമം, ഘോഷി (ഹകാരം) ഇവയിലൊന്ന് വരുമ്പോൾ രേഫം ആദേശം. അതായത് സകാരം വിസർഗ്ഗമായിമാറാതെ രേഫമായി മാറുന്നു.

പദാന്തത്തിലെ രേഫത്തിന് ഖരം, അതിഖരം, ഊഷ്മാവ് ഇവയിലൊന്ന് പിൻവന്നാൽ സകാരം ആദേശം.

പദാന്തസന്ധിയിൽ 'അസ്' എന്ന് അകാരപൂർവ്വകമായ സകാരത്തിൽ അവസാനിക്കുന്ന പദത്തിനുശേഷം അകാരം, മൃദു, ഘോഷം, അനുനാസികം, മധ്യമം, ഘോഷി (ഹകാരം) ഇവയിലൊന്ന് പിൻവന്നാൽ സകാരത്തിന് 'ഉ'കാരാദേശം വരും. ഈ ‌‌‌ ഉകാരം മുന്നിലുള്ള അകാരത്തോട് ചേർന്ന് ഓകാരമാകുന്നു.


</doc>
<doc id="264296" url="https://ml.wikipedia.org/wiki?curid=264296" title="താടെപള്ളിഗുടെം">
താടെപള്ളിഗുടെം

ഇന്ത്യയിൽ ആന്ധ്രാപ്രദേശ് സംസ്ഥാനത്തെ വെസ്റ്റ് ഗോദാവരി ജില്ലയുടെ മധ്യഭാഗത്ത് സ്ഥിതി ചെയ്യുന്ന ഒരു നഗരവും താലൂക്കുമാണ് ടാടെപള്ളിഗുടെം. ജില്ലാ ആസ്ഥാനമായ എലുരുവിന് 50 കി.മീ അടുത്തായായാണ് ഈ നഗരത്തിന്റെ സ്ഥാനം. ചുറ്റുപാടും പാടശേഖരങ്ങൾ കൊണ്ടും കനാലുകൾ കൊണ്ടും സമൃദ്ധമായ ഈ നഗരം വെസ്റ്റ് ഗോദാവരി ജില്ലയിലെ വളർന്നു കൊണ്ടിരിക്കുന്ന ഒരു വ്യവസായിക നഗരമാണ്. ഗോദാവരി ജില്ലകളിൽ ടാടെപള്ളിഗുടെം വിദ്യാഭ്യാസസ്ഥാപനങ്ങൾക്കും പേരു കേട്ടതാണ്. 


</doc>
<doc id="264313" url="https://ml.wikipedia.org/wiki?curid=264313" title="അനുഷ്ക (വിവക്ഷകൾ)">
അനുഷ്ക (വിവക്ഷകൾ)



</doc>
<doc id="264337" url="https://ml.wikipedia.org/wiki?curid=264337" title="ലംബോർഗിനി">
ലംബോർഗിനി

ലോകപ്രശസ്ത ഇറ്റാലിയൻ ആഡംബര സ്പോർട്സ്കാർ നിർമ്മാതാക്കളാണ് ഓട്ടോമൊബൈലി ലംബോർഗിനി (അഥവാ ലംബോർഗിനി). ഇറ്റാലിയൻ സ്വദേശി ഫെറൂസിയോ ലംബോർഗിനിയാണ് ഓട്ടോമൊബൈലി ലംബോർഗിനിയുടെ സ്ഥാപകൻ. നിലവിൽ(1998 മുതൽ) വോക്സ് വാഗൺ ഗ്രൂപ്പിന്റെ ഉടമസ്ഥതയിലുള്ള ലംബോർഗിനിയുടെ ആസ്ഥാനം ഇറ്റലിയിലെ ബൊളോണ ആണ്. ട്രാക്ടർ നിർമ്മാണത്തിൽ നിന്നാരംഭിച്ച് വാഹനങ്ങൾക്കായുള്ള ഹീറ്റർ,എയർ കണ്ടീഷനിംഗ് സിസ്റ്റം എന്നിവയും രൂപകൽപ്പന ചെയ്ത ലംബോർഗിനി 1963ൽ ആണ് ആഡംബര സ്പോർട്സ് കാർ നിർമ്മാണം ആരംഭിക്കുന്നത്. സ്ഥാപകൻ ലംബോർഗിനി 1993ൽ മരണപ്പെട്ടു. ഇന്ന് ലോകത്തെ ഒന്നാംകിട സ്പോർട്സ്കാർ നിർമ്മാതാക്കളിൽ ഒന്നായ ലംബോർഗിനി അതിന്റെ അതിവേഗ കാറുകളിലൂടെയാണ് അറിയപ്പെടുന്നത്.

1916ൽ ആയിരുന്നു ഫെറൂസിയോ ലംബോർഗിനിയുടെ ജനനം. രണ്ടാം ലോകമഹായുദ്ധകാലത്ത് അദ്ദേഹം പട്ടാളത്തിൽ ചേരുകയും റോഡ്സ് ദ്വീപിൽ സേവനമനുഷ്ഠിക്കുകയും ചെയ്തു. അവിടെ അദ്ദേഹം കാറുകൾക്കും ട്രക്കുകൾക്കുമായി ഒരു അഴിച്ചുപണിശാല തുടങ്ങുകയും അത് വിജയമായിത്തീരുകയും ചെയ്തു. പിന്നീട് നാട്ടിലേക്ക് തിരിച്ചുവന്ന ലംബോർഗിനി അവിടെ ട്രാക്ടർ എഞ്ചിനുകൾ രൂപകൽപ്പന ചെയ്ത് നിർമ്മിക്കാൻ ആരംഭിച്ചു. അതും വൻ വിജയമായിരുന്നു. അങ്ങനെ 1963ൽ അദ്ദേഹം ജിയാം പോളോ ദല്ലാര എന്ന എഞ്ചിനീയറുടെ സഹായത്തോടെ ആദ്യത്തെ കാർ "ലംബോർഗിനി 350ജി.ടി.വി" നിർമ്മിച്ചു. ആ വർഷം ടൂറിൻ ഓട്ടോ ഷോയിൽ അത് അവതരിപ്പിച്ചു. അതേ വർഷം തന്നെ ആ കാർ വ്യാവസായികാടിസ്ഥാനത്തിൽ "ലംബോർഗിനി 350ജി.ടി" എന്ന പേരിൽ നിർമ്മാണം ആരംഭിച്ചു. 350 കുതിരശക്തി വി.12 എഞ്ചിൻ ആയിരുന്നു അതിന്റെ സവിശേഷത.

350ജി.ടിക്ക് ശേഷം വന്ന 400ജി.ടി,400ജി.ടി 2+2 എന്നീ കാറുകളിലൂടെ ലംബോർഗിനി ലോകപ്രസിദ്ധമായി. എന്നാൽ ലംബോർഗിനി എന്ന നാമം മഹത്തരമാക്കി എന്നറിയപ്പെടുന്ന കാർ 1965ലെ പ്രദർശിപ്പിക്കപ്പെട്ട "മിയൂറ" ആയിരുന്നു. സാധാരണയായി മത്സരകാറുകളിൽ മാത്രം കണ്ടുവന്നിരുന്ന രീതിയിൽ എഞ്ചിൻ സ്ഥാപിക്കപ്പെട്ടത് ആദ്യമായി ഈ കാറിൽ ആയിരുന്നു. ലംബോർഗിനിയുടെ വിപ്ലവകരമായ കാർ എന്നറിയപ്പെടുന്ന കാർ ആണ് എൽ.പി 400 കോണ്ടാക്. ആദ്യമായി മുകളിലേക്കു തുറക്കുന്ന വാതിലുകളോട് കൂടിയ ഈ കാർ ഇന്നും ഒരു അത്ഭുതഡിസൈൻ ആയി ഗണിക്കപ്പെടുന്നു. ഇവ കൂടാതെ ഗലാർഡോ, മഴ്സിലാഗോ, എസ്പാഡ, അതിവേഗകാർ ഡയാബ്ലോ, റെവൻടൺ, അവന്റഡോർ എന്നിവയും ലംബോർഗിനിയെ വളർത്തുന്നതിൽ മുഖ്യപങ്കു വഹിച്ചു.

കറുത്ത പ്രതലത്തിൽ സ്വർണ്ണാക്ഷരങ്ങളിൽ ലംബോർഗിനി എന്ന പേരും സ്വർണനിറത്തിലുള്ള പോരുകാളയുടെ ചിത്രവുമാണ് ലംബോർഗിനിയുടെ ലോഗോ. ഫെറൂസിയോ ലംബോർഗിനിയുടെ രാശിചിഹ്നമായ ടോറസിൽ(ഇടവരാശി) നിന്നാണ് കാളയെ എടുത്തിരിക്കുന്നത്.ഫെറൂസിയോ ലംബോർഗിനിയുടെ ഇഷ്ടവിനോദമായിരുന്നു കാളപ്പോർ. ശക്തിയുടെയും സ്ഥിരതയുടെയും നിശ്ചയദാർഢ്യത്തിന്റെയും പ്രതീകമാണ് കാള.ലോഗോയിലെ സ്വർണനിറം ശ്രേഷ്ഠതയെയും പാരമ്പര്യത്തെയും കറുപ്പുനിറം ശക്തി, സമ്പൂർണ്ണത, അന്തസ്സ്, അഴക് എന്നിവയെയും സൂചിപ്പിക്കുന്നു.


</doc>
<doc id="264346" url="https://ml.wikipedia.org/wiki?curid=264346" title="പൊമാറ്റോ">
പൊമാറ്റോ

തക്കാളി ചെടിയും ഉരുളക്കിഴങ്ങ് ചെടിയും കൂടി ഗ്രാഫ്റ്റ് ചെയ്ത് നിർമ്മിക്കുന്ന ഒരു ഹൈബ്രിഡ് സസ്യമാണ് പൊമാറ്റോ. ടൊംടാറ്റോ, പൊട്ടറ്റോ ടൊം എന്നീ പേരുകളിലും അറിയപ്പെടുന്നു ഒരേ ചെടിയിൽ തന്നെ തക്കാളി ശിഖരങ്ങളിലും ഉരുളക്കിഴങ്ങ് മണ്ണിനടിയിലും ഉണ്ടാകുന്നു എന്നതാണ് ഈ സസ്യത്തിന്റെ സവിശേഷത.


</doc>
<doc id="264349" url="https://ml.wikipedia.org/wiki?curid=264349" title="കൊല്ലം രൂപത">
കൊല്ലം രൂപത

ഇന്ത്യയിലെ ആദ്യ കത്തോലിക്കാ രൂപതയാണ് കൊല്ലം രൂപത. 1329 ഓഗസ്റ്റ് 9-ന് കൊല്ലം ആസ്ഥാനമായി ജോൺ ഇരുപത്തിരണ്ടാമൻ മാർപാപ്പയാണ് കൊല്ലം രൂപത സ്ഥാപിക്കുന്നത്. റോമൻകത്തോലിക്കസഭയുടെ കീഴിലാണ് ഈ രൂപത. ഫ്രാൻസിലെ ഡൊമിനിക്കൻ വൈദികനായിരുന്ന ജോർദാനൂസ് കത്തലാനിയായിരുന്നു ആദ്യ ബിഷപ്പ്. പേർഷ്യയിലെ സുൽത്താനി അതിരൂപതയുടെ സാമന്തരൂപതയായിരുന്ന കൊല്ലത്തിനു കീഴിൽ പഴയ ഇന്ത്യ മുഴുവൻ അക്കാലത്ത് ഉൾപ്പെട്ടിരുന്നു. ഡോ.പോൾ ആന്റണി മുല്ലശേരിയാണ് നിലവിലെ ബിഷപ്പ്. കൊല്ലം കത്തോലിക്കാ രൂപതയുടെ ബിഷപ് ഹൌസ് തങ്കശ്ശേരിയിലാണ്.1,950 ചതുരശ്രകിലോമീറ്റർ വ്യാപിച്ച് കിടക്കുന്നതാണ് കൊല്ലം രൂപത. 

കുണ്ടറ കാഞ്ഞിരകോട് ഇടവകാംഗമായ ഡോ.പോൾ ആൻറണി മുല്ലശ്ശേരിയാണ് കൊല്ലം രൂപതയുടെ നിലവിലെ ബിഷപ്പ്. 


http://www.quilondiocese.com/quilon.php?Pid=16&Mid=89


</doc>
<doc id="264350" url="https://ml.wikipedia.org/wiki?curid=264350" title="ട്രിനറ്റി ലയ്സിയം">
ട്രിനറ്റി ലയ്സിയം

കൊല്ലം ജില്ലയിലെ ഒരു ഐ.സി.എസ്.ഇ സ്കൂളാണു ട്രിനറ്റി ലയ്സിയം.കൊല്ലം രൂപതയുടെ കീഴൽ ഉള്ള ഈ സ്കൂൾ,1966-ലാണു സ്താപിചത്. റിട ബിഷപ് ഡൊ ജെറൊം.എം.ഫെർനാണ്ഡ്സ്സാണു ഈ സ്കൂൾ വസ്താപിചത്.


</doc>
<doc id="264352" url="https://ml.wikipedia.org/wiki?curid=264352" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഗുവഹാട്ടി">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഗുവഹാട്ടി

വടക്കുകിഴക്കേ ഇന്ത്യയിലെ ഗുവഹാത്തിയിൽ സ്ഥിതി ചെയ്യുന്ന ഇന്ത്യയിലെ ആറാമത്തെ ഐ.ഐ.ടി.യാണ് ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഗുവഹാട്ടി. ബ്രഹ്മപുത്ര നദിയുടെ വടക്കേ തീരത്തായി സ്ഥിതിചെയ്യുന്ന ഐ.ഐ.ടി.ജി. ക്യാമ്പസിൽ 152 അദ്ധ്യാപകരും, 1300 അണ്ടർഗ്രാജുവേറ്റ് വിദ്യാർത്ഥികളും 500 ബിരുദാനന്തര ബിരുദ വിദ്യാർത്ഥികളും ഉണ്ട്.


</doc>
<doc id="264353" url="https://ml.wikipedia.org/wiki?curid=264353" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി റൂർക്കി">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി റൂർക്കി

ഉത്തർഖണ്ഡ് സംസ്ഥാനത്തിലെ റൂർക്കി എന്ന ചെറിയ പട്ടണപ്രദേശത്ത് സ്ഥിതിചെയ്യുന്ന ഐ.ഐ.ടി.യാണ് ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി റൂർക്കി. തോംസൺ കോളേജ് ഓഫ് എഞ്ചിനീയറിംഗ് എന്ന പേരിൽ ബ്രിട്ടീഷുകാരാൽ സ്ഥാപിക്കപ്പെട്ടതാണ് ഇത്. ഗംഗാ കനാലിന്റെ നിർമ്മാണത്തിനു വേണ്ട എൻജിനീയർമാരെ പരിശീലിപ്പിക്കുക എന്ന ലക്ഷ്യവുമായാണ് ഇത് ആരംഭിച്ചത്. 1846-ൽ ആരംഭിച്ച ഈ സ്ഥാപനം ഇന്ത്യയിലെ ആദ്യത്തെ എൻജിനീയറിംഗ് കോളേജാണ്. 

1949-ൽ യൂണിവെഴ്സിറ്റി ഓഫ് റുർക്കിയായി ഉയർത്തപ്പെട്ടു. 2001 ലാണ് ഇത് ഐഐറ്റിയായി ഉയർത്തപ്പെട്ടത്.


</doc>
<doc id="264354" url="https://ml.wikipedia.org/wiki?curid=264354" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഡെൽഹി">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഡെൽഹി

പണ്ട് കോളേജ് ഓഫ് എഞ്ചിനീയറിംഗ് ആന്റ് ടെക്നോളജി ഡെൽഹി എന്നാണ് അറിയപ്പെട്ടീരുന്നത്. 1963-ൽ ഐ.ഐ.ടി.യായി ഉയർത്തപ്പെട്ടു. തെക്കേ ഡെൽഹിയിലെ ഹൌസ് ഘാസ് എന്ന സ്ഥലത്താണ് ഇത് സ്ഥിതി ചെയ്യുന്നത്. 320 ഏക്കറോളം വിസ്തീർണ്ണമുള്ള ഈ ക്യാമ്പസില് 2265 ബിരുദ വിദ്യാർത്ഥികളും 1718 ബിരുദാനന്തര വിദ്യാർത്ഥികളും പഠിക്കുന്നു.


</doc>
<doc id="264355" url="https://ml.wikipedia.org/wiki?curid=264355" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ബോംബെ">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ബോംബെ

ഐ.ഐ.ടി. ബോംബേ (ഐഐടിബി എന്നും പരക്കെ അറിയപ്പെടുന്നു.) മുംബൈയിലെ പവൈ എന്ന സ്ഥലത്താണ് സ്ഥിതിചെയ്യുന്നത്. 1958- ഇൽ രണ്ടാമത്തെ ഐ.ഐ.ടി ആയാണു ഐ.ഐ.ടി ബി സ്ഥാപിതമാകുന്നതു. ഇതു രൂപീകരിക്കുന്നതിനുള്ള സഹായം അന്നത്തെ സോവിയറ്റ് യൂണിയനിൽ നിന്നും ലഭിച്ചു.ഇന്നു മഹാരാഷ്ട്ര സംസ്ഥാനത്തിലെ ഏറ്റവും വലിയ കലാലയവും ലോകത്തിലെ തന്നെ മികച്ച ശാസ്ത്രസാങ്കേതിക സർവകലാശാലക്ലിൽ ഒന്നാണു ഇതു


</doc>
<doc id="264356" url="https://ml.wikipedia.org/wiki?curid=264356" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഖഡഗ്‌പൂർ">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി ഖഡഗ്‌പൂർ

ഇന്ത്യയിൽ ആദ്യമായി സ്ഥാപിക്കപ്പെട്ട ഐ.ഐ.ടി. (സ്ഥാപനം 1951).ഇന്ത്യയിലെ ഏറ്റവും നല്ല എഞ്ചിനീയറിങ് സ്ഥാപനങ്ങളിൽ ഒന്നായി അറിയപ്പെടുന്നു. ഇവിടത്തെ വിദ്യാർത്ഥികളും പൂർവ്വവിദ്യാർത്ഥികളും കെജിപിയൻസ് എന്നാണ് പൊതുവേ അറിയപ്പെടുന്നത്. എല്ലാ ഐ.ഐ.ടി.കളിലേക്കും വച്ച് ഖഡഗ്‌പൂരിനാണ് ഏറ്റവും വലിയ ക്യാമ്പസ് (2100 ഏക്കർ) ഉള്ളത്. ഏറ്റവും കൂടുതർ ഡിപ്പാർട്ടുമെന്റുകളും, ഏറ്റവും കൂടുതൽ വിദ്യാർത്ഥി പ്രവേശനവും ഖഡഗ്‌പൂരിൽ തന്നെ.


</doc>
<doc id="264375" url="https://ml.wikipedia.org/wiki?curid=264375" title="കമ്പ്യൂട്ടേഷനൽ ഫിസിക്സ്">
കമ്പ്യൂട്ടേഷനൽ ഫിസിക്സ്

പാരിമാണികമായ സിദ്ധാന്തങ്ങൾ നിലവിലുള്ള ഭൗതികശാസ്ത്രപ്രശ്നങ്ങളുടെ സംഖ്യാപരമായ അൽഗോരിതങ്ങളുടെ പ്രായോഗികവത്കരണങ്ങളും അവയെപറ്റിയുള്ള പഠനങ്ങളുമാണ് കമ്പ്യുട്ടേഷണൽ ഭൗതികശാസ്ത്രത്തിൽ ഉൾപ്പെടുന്നത്.
ഇത് സൈദ്ധാന്തിക ഭൗതികശാസ്ത്രത്തിന്റെ ഒരു ഉപവിഭാഗമായി കരുതപ്പെടുന്നു. കമ്പ്യുട്ടേഷണൽ ഭൗതികശാസ്ത്രത്തെ സൈദ്ധാന്തിക ഭൗതികശാസ്ത്രത്തിന്റെയും പരീക്ഷണാടിസ്ഥാന ഭൗതികശാസ്ത്രത്തിന്റെയും പരിപൂരകമായും കരുതാം.


</doc>
<doc id="264376" url="https://ml.wikipedia.org/wiki?curid=264376" title="മിർസ ഗുലാം അഹമദ്">
മിർസ ഗുലാം അഹമദ്

ഇസ്ലാമിലെ അഹമദിയ്യ പ്രസ്ഥാനത്തിന്റെ സ്ഥാപകനാണ് മിർസാ ഗുലാം അഹമദ് (1835 ഫെബ്രുവരി 13 – 1908 മെയ് 26). പ്രതീക്ഷിത മസീഹും മഹദിയും ദൈവനിയുക്തനായ ഖലീഫയുമായി മിർസ ഗുലാം അഹമദിനെ അദ്ദേഹത്തിന്റെ അനുയായികളായ അഹമദീയർ കരുതുന്നു. എന്നാൽ മുഹമ്മദ് അന്ത്യപ്രവാചകനാണെന്ന് വിശ്വസിക്കുന്ന മുസ്‌ലിം സമൂഹം മിർസ ഗുലാം അഹമദിനെ പ്രവാചകനായോ മറ്റോ അംഗീകരിക്കുന്നില്ല.



</doc>
<doc id="264379" url="https://ml.wikipedia.org/wiki?curid=264379" title="നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി">
നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി

നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി (എൻ.ഐ.റ്റി) എന്നത് സാങ്കേതികശാസ്ത്രപഠനത്തിനായുള്ള ഇന്ത്യയിലെ ചില മികച്ച പൊതുമേഖലാ കലാലയങ്ങളുടെ ഒരു ശൃംഖലയാണ്. ഐ.ഐ.റ്റി കലെ പോലെ തന്നെ ദേശീയ പ്രാധാന്യമുള്ള സ്ഥാപനങ്ങളിലൊന്നായി ഭാരത സർ‌ക്കാർ പ്രഖ്യാപിച്ചിട്ടുള്ളതാണ് ഇവ. എൻ. ഐ. റ്റി കൗണ്സിലിന്റെ നിയന്ത്രണത്തിൽ ഭാരത സർക്കാരിന്റെ സാമ്പത്തിക സഹായത്തോടെ പ്രവർത്തിക്കുന്ന 31 എൻ.ഐ.റ്റി കളാണ് നിലവിലുള്ളത്. സ്വയംഭരണാധികാരമുള്ള എല്ലാ എൻ.ഐ.റ്റി കളും സ്വന്തമായ പാഠ്യശൈലി ആണ്‌ പിന്തുടരുന്നത്. ഇംഗ്ലീഷ് ആണ് പഠനഭാഷ.
ബിരുദ, ബിരുദാനന്തര തലത്തിലുള്ള പാഠ്യപദ്ധതിയാണ് എൻ.ഐ.റ്റി കളിലുള്ളത്. 

രണ്ടാം പഞ്ചവത്സര പദ്ധതിക്കാലത്ത് (1956-60) ഒരുപാട് നിർമ്മാണ പദ്ധതികൾക്കുള്ള നിർദ്ദേശങ്ങളുണ്ടായി. ഇവയ്ക്കാവശ്യമായ നൈപുണ്യമുള്ള ഉദ്യോഗസ്ഥരെ വാർത്തെടുക്കുവാൻ വേണ്ടി ഓരോ പ്രധാന സംസ്ഥാനങ്ങളിലും ഓരോന്ന് എന്ന കണക്കിൽ റീജിയണൽ എൻജിനീയറിങ് കോളേജുകൾ(ആർ. ഇ. സി.) തുടങ്ങുവാൻ തീരുമാനിച്ചു. ഇപ്രകാരം ആദ്യഘട്ടത്തിൽ 1959 മുതൽ പതിനേഴ് ആർ.ഈ.സി കൾ തുടങ്ങി.കേന്ദ്ര-സംസ്ഥാന സർക്കാരുകളുടെ സഹകരണ മൂലധനത്തിൽ ആയിരുന്നു ഓരോ കോളേജുകളുടെയും തുടക്കം.
വ്യവസായവത്കരണത്തിന്റെ വിജയത്തെ തുടർന്ന് ശാസ്ത്ര സാങ്കേതിക വിദ്യാഭ്യാസത്തിന്റെ മൂല്യമുയർന്നത് ഉന്നത വിദ്യാഭ്യാസ രംഗത്ത് മെച്ചപ്പെട്ട സ്ഥാപനങ്ങളുടെ ആവശ്യകത വർദ്ധിപ്പിച്ചു. ആഗോളതലത്തിൽ പ്രശസ്തിയാര്ജിച്ച ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്‌നോളജി പോലുള്ള സ്ഥാപനങ്ങൾ പുതുതായി തുടങ്ങാൻ വർദ്ധിച്ച മൂലധന ചെലവും സ്ഥലദൗർലഭ്യവും തടസ്സമായപ്പോൾ മനുഷ്യ വിഭവ വകുപ്പ് മന്ത്രിയായിരുന്ന മുരളി മനോഹർ ജോഷി പുതിയ ഐ.ഐ.റ്റി കൾ തുടങ്ങുന്നതിനെക്കാൾ എല്ലാ ആർ.ഈ.സി കളെയും നാഷണൽ ഇൻസ്റ്റിറ്റ്യൂട്ട് ഓഫ് ടെക്നോളജി കളായി ഉയർത്താനുള്ള തീരുമാനം കൈക്കൊണ്ടു. 


</doc>
<doc id="264382" url="https://ml.wikipedia.org/wiki?curid=264382" title="ഹസ് മുഖ് ധിരജ് ലാൽ സങ്കാലിയ">
ഹസ് മുഖ് ധിരജ് ലാൽ സങ്കാലിയ

പുരാവസ്തു ഗവേഷകനും,പ്രാചീന ചരിത്ര വിശാരദനുമായ ഹസ് മുഖ് ധിരജ് ലാൽ സങ്കാലിയ മുംബൈയിൽ ആണ് ജനിച്ചത്.(10 ഡിസം: 1908-ജനു:28 1989) ഭാരതീയ പുരാവസ്തു ഖനന,ഗവേഷണങ്ങൾക്ക് തുടക്കം കുറിച്ച പ്രധാന ഗവേഷകരിൽ ഒരാളുമായിരുന്നു സങ്കാലിയ.

Cunliffe, Barry. 1999. Sir Mortimer Wheeler (1890-1976). In Tim Murrey (ed.), Encyclopedia of Archaeology: The Great Archaeologists, vol. 1, pp. 371–383. Santa Barbara: ABC CLIO.

Dhavalikar, M. K., Z. D. Ansari and H. D. Sankalia. 1988. Excavations at Inamgoan. I (i & ii) Pune: Deccan College.

Dutt, K. K. 1964. Kundamala (Critical Edition). Calcutta: Sanskrit College.

Foote, R. B. 1916. The Foote Collection of Indian Prehistoric and Protohistoric Antiquities, Notes on their Age and Distribution. Madras: Madras Government Museum.

Misra,V. N. 1989b. Hasmukh Dhirajlal Sankalia (1908-1989) Scholar and Man. Man and Environment: 14(2) (H. D. Sankalia Memorial Volume): 1-20.

Sankalia, H. D. 1945. Studies in the Prehistory of the Deccan (Maharashtra): a further survey of the Godavari (March 1944). Bulletin of Deccan College Research Institute: 6: 131-137.

Sankalia, H. D. 1930. Kundamala and Uttararamacarita. St. Xavier’s College Magazine: 22: 63 - 76.

Sankalia, H. D. 1934. University of Nalanda. Calcutta: B. G. Paul & Co. ( 2nd revised edition, New Delhi: 1973).

Sankalia, H. D. 1940a. Megalithic Monuments near Poona. Bulletin of Deccan College Research Institute. 1: 178-184.

Sankalia, H. D. 1940b. Monuments of the Yadava period in the Poona District. Bulletin of Deccan College Research Institute: 2 (3-4): 217 -225.

Sankalia, H. D. 1943. Studies in the Prehistory of Deccan (Maharashtra ) : a survey of the Godavari and the Kadva, near Niphad. Bulletin of Deccan College Research Institute: 4(3): 1 -16. 

Sankalia, H. D. 1949. Studies in Historical and Cultural Geography and Ethnography of Gujarat. Poona: Deccan College. 

Sankalia, H. D. 1952a. Archaeology and Indian Universities, Presidential Address at the Archaeology Section of the All India Oriental Conference, 16th Session, Lucknow. Pune: Deccan College.

Sankalia, H. D. 1952b. The Godavari Palaeolithic Industry. Poona: Deccan College.

Sankalia, H. D. 1956. Animal fossils and Palaeolithic industries from the Pravara Basin at Nevasa, District Ahmednagar. Ancient India: 12: 32 -52.

Sankalia, H. D. 1962. Indian Archaeology Today. Bombay: Asia Publishing House.

Sankalia, H. D. 1966. Kundamala and Uttararamacarita. Journal of Oriental Institute: 15(3-4): 322 -334.

Sankalia, H. D. 1969. Mesolithic and Pre-Mesolithic Industries from the Excavations at Sangankallu 1965. Poona: Deccan College.

Sankalia, H. D. 1971. Early man in Ice Age Kashmir. Current Anthropology: 2(4): 558 -562.

Sankalia, H. D. 1974. Prehistory and Protohistory of India and Pakistan. Poona: Deccan College.

Sankalia, H. D. 1985a. A primary Palaeolithic site- the Deccan College Campus, Pune, India. The Explorer’s Journal: 63(1): 8 -9.

Sankalia, H. D. 1985b. Follow-up on a Palaeolithic site in India. The Explorer’s Journal: 63(3): 136 -137.

Sankalia, H. D. 1987. The Stone Age man in and around Pune ( Poona ) or the habitation of early man in Sat-Chit-Ananda. Bulletin of Deccan College Research Institute: 46: 115 -135.

Sankalia, H. D. and S. B. Deo. 1955. Report on the Excavation at Nasik and Jorwe, 1950-51. Poona: Deccan College. 

Sankalia, H. D., B. Subbarao and S. B. Deo. 1958. Excavation at Maheshwar and Navdatoli, 1952-53. Poona and Baroda: Deccan College and M. S. University.

Sankalia, H. D., S. B. Deo and Z. D. Ansari. 1969. Excavations at Ahar (Tambavati). Poona: Deccan College. 

Sankalia, H. D., S. B. Deo and Z. D. Ansari. 1971. Chalcolithic Navdatoli. Poona and Baroda: Deccan College and M. S. University.

Sankalia, H. D., S. B. Deo, Z. D. Ansari and Sophie Ehrhardt. 1960. From History to Prehistory at Nevasa (1954–56 ). Poona: Deccan College.

Sankalia, H.D. 1978b. Pre-Historic Art in India. New Delhi: Vikas Publishing House.


</doc>
<doc id="264405" url="https://ml.wikipedia.org/wiki?curid=264405" title="ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി മദ്രാസ്">
ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി മദ്രാസ്

തമിഴ്നാട്ടിലെ ചെന്നൈയിലെ അഡയാറിലാണ് ഇന്ത്യൻ ഇൻസ്റ്റിറ്റ്യൂട്ട് ഓഫ് ടെക്നോളജി, മദ്രാസ് (Tamil:இந்திய தொழில்நுட்பக் கழகம் சென்னை) സ്ഥിതി ചെയ്യുന്നത്. 1959-ൽ പശ്ചിമ ജർമ്മനിയുടെ സാമ്പത്തിക-സാങ്കേതിക സഹായത്തോടെ സ്ഥാപിക്കപ്പെട്ട ഇത് ഇന്ത്യയിലെ സുപ്രധാന വിദ്യാഭ്യാസ സ്ഥാപനങ്ങളിലൊന്നാണ്. ഏകദേശം 550 അദ്ധ്യാപകരും 8000-ൽ പരം വിദ്യാർത്ഥികളും 1250 മറ്റ് ഉദ്യോഗസ്ഥരും ഇവിടെയുണ്ട്. ഐ.ഐ.ടി-എം എന്നാണിത് പൊതുവെ അറിയപ്പെടുന്നത്. ഏകദേശം 250 ഹെക്ടറുകളോളം വിസ്തീർണ്ണത്തിലാണ് ഐ.ഐ.ടി മദ്രാസിന്റെ ക്യാമ്പസ്.

ബിരുദ, ബിരുദാനന്തര-ബിരുദ, ഗവേഷണ ബിരുദങ്ങൾ സാങ്കേതിക-ശാസ്ത്ര-മാനവിക-മാനേജു്‌മെന്റ് ഉൾപടെയുള്ള ഏകദേശം 15-ൽ പരം വിഭാഗങ്ങളിൽ പഠിക്കുവാൻ ഐ.ഐ.ടി മദ്രാസിൽ അവസരമുണ്ട്.. ബി.ടെക് ബിരുദ കോഴ്സുകളിലേക്കുള്ള പ്രവേശനം ജോയിന്റ് എൻട്രൻസ് പരീക്ഷയിലൂടെയാണു നടത്തുന്നതു.

ഐ.ഐ.ടി മദ്രാസിന്റെ മുഖ്യ കവാടം ചെന്നൈയിലെ സർദാർ പട്ടേൽ റോഡിലേക്കാണ് തുറക്കുന്നത്. തമിഴ്‌നാടു് ഗവർണ്ണറുടെ ഔദ്യോഗിക വസതിയായ രാജ്ഭവന് സമീപമാണ് ഈ ക്യാമ്പസ്. ക്യാമ്പസിന്റെ അതിയായ വലിപ്പം കാരണം, ഐ.ഐ.ടി മദ്രാസിന് പ്രത്യേകമായൊരു പോസ്റ്റൽ കോഡുണ്ടു് (PIN 600036). ഐ.ഐ.ടി. മദ്രാസിലേക്കുള്ള മറ്റ് മൂന്ന് കവാടങ്ങളിലൊന്ന് വേളച്ചേരിയിലും (വേളച്ചേരി മെയ്‌ൻ റോഡിലേക്ക് തുറക്കുന്നു), മറ്റൊന്ന് വേളച്ചേരി ഗാന്ധി റോഡിലേക്കാണ് തുറക്കുന്നത് (കൃഷ്ണ ഹോസ്റ്റൽ ഗേറ്റെന്നും അറിയപ്പെടുന്നു), അവസാനത്തേത് തരമണി ഗേറ്റെന്നും അറിയപ്പെടുന്നു (അസെൻഡാസ് ടെക് പാർക്കിന്റെ പിൻവശം).

ചെന്നൈ വിമാനത്താവളത്തിൽ നിന്ന് 10 കിലോമീറ്റർ അകലെയും, ചെന്നൈ സെൻട്രൽ തീവണ്ടിത്താവളത്തിൽ നിന്ന് 12 കിലോമീറ്റർ അകലെയുമാണ് ക്യാമ്പസ് സ്ഥിതി ചെയ്യുന്നത്.

മുഖ്യ കവാടത്തിൽ നിന്ന് ഇരുവശത്തും മരങ്ങൾ തിങ്ങി നിറഞ്ഞ രണ്ട് പാതകൾ, ബോൺ അവന്യൂ റോഡും, ഡെൽഹി അവന്യൂ റോഡും, ക്യാമ്പസിന്റെ റെസിഡൻഷ്യൽ മേഖലയെ മുറിച്ച് കടന്ന് പോകുന്നു. അഡ്മിനിസ്ട്രേറ്റീവു് ബ്ലോക്കിന്റെ സമീപം ഗജേന്ദ്ര സർക്കിളിൽ ഇവ രണ്ടും കൂടിച്ചേരുന്നു. എല്ലാ പത്ത്-ഇരുപതു് മിനുട്ടുകളിലും ഡീസൽ/ വൈദ്യുത ബസുകൾ മുഖ്യ കവാടത്തെയും, ഗജേന്ദ്ര സർക്കിളിനെയൂം, അക്കാദമിൿ മേഖലയേയും, ഹോസ്റ്റൽ മേഖലയെയും ബന്ധിപ്പിച്ച് സർവീസ് നടത്തുന്നു. മാർച്ച് 1, 2008 മുതൽ ഇവ സൗജന്യമായിട്ടാണ് സേവനം നടത്തുന്നത്.

ഐ.ഐ.ടി മദ്രാസിന്റെ ക്യാമ്പസിൽ ഏകദേശം 1000 സ്പീഷിസിൽ പെട്ട ചെടികളും മൃഗങ്ങളുമുണ്ടെന്ന് പഠനങ്ങൾ സാക്ഷ്യപ്പെടുത്തുന്നു.വംശനാശം നേരിടുന്ന കൃഷ്ണമൃഗമാണ് ഇതിലേറ്റവും പ്രധാനം. പുള്ളിമാൻ, കുരങ്ങ് (Bonnet Macaque), സ്വർണ്ണക്കുറുക്കൻ (Canis aureus), വെരുകു് (Viverricula indica), പന വെരുകു് (Paradoxurus hermaphroditus), ഉടുമ്പു് (Manis crassicaudata), മുയൽ (Lepus nigricollis), മുള്ളൻ പന്നി (Madras Hedgehog), എലി (Indian Gerbil), വിവിധ പല്ലി വർഗ്ഗങ്ങൾ, നക്ഷത്ര ആമ (Geochelone elegans) മുതലായ മൃഗങ്ങൾ ഈ ക്യാമ്പസിൽ കണ്ടു വരുന്നു.

ചെന്നൈയിൽ മറ്റൊരിടത്തും കണ്ടുവരാത്ത Garcinia spicata എന്ന മരവും Typhonium trilobatum എന്ന ചെറുസസ്യവും ഇവിടെ വളരുന്നുണ്ട്.

2007-ലെ കണക്കുകൾ പ്രകാരമിവിടെ ഏകദേശം 150-200 കലമാനുകളും, 10-15 കൃഷ്ണമൃഗങ്ങളും 150-200 കുരങ്ങന്മാരും അധിവസിക്കുന്നുണ്ടു്.

ക്യാമ്പസിലെ അതിവിശിഷ്ടമായ ജൈവവൈധ്യം സരംക്ഷിക്കുവാനായിട്ട് "പ്രകൃതി" എന്ന പേരിൽ ഒരു പ്രകൃതിസ്നേഹികളായ വിദ്യാർത്ഥികളും അദ്ധ്യാപകരും ചേർന്നുണ്ടാക്കിയൊരു സംഘടന 2002 മുതൽ പ്രവർത്തിച്ചു വരുന്നു.

ഐ.ഐ.ടി മദ്രാസിലെ വിദ്യാർത്ഥികൾ സംഘടിപ്പിക്കുന്ന ഒരു വാർഷിക കലോൽസവമാണ് സാരംഗ്. സാധാരണയിത് എല്ലാ വർഷവും ജനുവരി അവസാന വാരമാണ് നടത്താറുള്ളത്. മർദി ഗ്രാസ് എന്ന നാമത്തിലാണ് പണ്ടീ ഉൽസവം അറിയപ്പെട്ടിരുന്നത്. ഒരു ആഴ്ച നീണ്ടു നിൽക്കുന്ന ആഘോഷപരിപാടികളിൽ പല തരത്തിലുള്ള സംഗീത-നൃത്ത പരിപാടികളും, ക്വിസ്സുകളും, ലെൿച്വറുകളുമൊക്കെയുണ്ടാകും. ചെന്നൈലേയും രാജ്യത്തിന്റെ വിവിധ ഭാഗങ്ങളിൽ നിന്നുമുള്ള വിദ്യാർത്ഥികൾ ഈ കലോൽസവത്തിൽ പങ്കെടുക്കുവാനെത്തുന്നു.

ഇന്ത്യയിലെ തന്നെ ഏറ്റവും വലിയ ക്യംപുസ് മേളകളില് ഒന്നാണിത് . പൂർണമായും വിദ്യാർത്ഥികളാണു ഈ മേളയുടെ നടത്തിപ്പ് .ഒരാഴ്ച നീണ്ടു നില്കുന്ന വ്യത്യസ്തങ്ങളായ പരിപാടികളിൽ നൃത്തം, സംഗീതം, നാട്യം എല്ലാം ഇണ ചേരുന്നു, ഒപ്പം വിവിധ മത്സര പരിപാടികളും ഉണ്ട്. വിവിധ ക്യംപുസുകളിലെ വിദ്യാർത്ഥികൾ സാരംഗിനു എത്തിച്ചേരുന്നു .

ഐ. ഐ. ടി. മദ്രാസിലെ സാങ്കേതികോത്സവമാണ് ശാസ്ത്ര. സാങ്കേതികമേഖലയിൽ പ്രശസ്തരായ പലരും ഈയവസരത്തിൽ ഇവിടെ വന്ന് പല ലെൿച്വറുകളുമെടുക്കുന്നു. ISO 9001:2000 അംഗീകാരമുള്ള ലോകത്തിലെ ആദ്യത്തെ വിദ്യാർത്ഥിയാഘോഷമാണ് ശാസ്ത്ര.

വിവിധ പഠനവിഭാഗങ്ങൾക്ക് അവരുടേതായ വാർഷിക ആഘോഷങ്ങൾ ഉണ്ട്.

ഐ.ഐ.ടി മദ്രാസ് ഒരു റെസിഡൻഷ്യൽ വിദ്യാഭ്യാസ സ്ഥാപനമാണ്. അതിനാൽ തന്നെ ഇവിടെയുള്ള ഭൂരിപക്ഷം വിദ്യാർത്ഥികളും ഹോസ്റ്റൽവാസികളാണ്. ക്യാമ്പസിനുള്ളിൽ രണ്ട് വനിതാ ഹോസ്റ്റലുൾപ്പടെ മൊത്തത്തിൽ 17 ഹോസ്റ്റലുകളുണ്ട്. മറ്റു മൂന്ന് ഹോസ്റ്റലുകളുടെ നിർമ്മാണം പുരോഗമിക്കുന്നു. പണ്ടു കാലങ്ങളിൽ ഓരോ ഹോസ്റ്റലിനും പ്രത്യേകം ഭക്ഷ്യശാലകളുണ്ടായിരുന്നു. പിൽക്കാലത്ത് ഭക്ഷണശാലകൾ കേന്ദ്രീകൃതമായി. ഹിമാലയ എന്ന പുരുഷന്മാരുടെ ഭക്ഷണശാലയും, വിന്ധ്യ എന്ന സ്ത്രീകളുടെ ഭക്ഷണശാലയും. ബിരുദ വിദ്യാർത്ഥികൾക്കും ബിരുദാനന്തര-ബിരുദ, ഗവേഷണ വിദ്യാർത്ഥികൾക്കും പ്രത്യേകം പ്രത്യേകം ഹോസ്റ്റലുകളുണ്ട്.

ഇന്ത്യയിലെ പ്രധാന നദികളുടെ പേരുകളാണ് ഈ ഹോസ്റ്റലുകൾക്ക് നൽകിയിട്ടുള്ളത്, മെസ്സുകൾക്ക് പർവ്വതങ്ങളുടെ പേരും. ഇത് കാരണം ഐ.ഐ.ടി മദ്രാസിൽ ഒഴുകി നടക്കുന്ന പർവ്വതങ്ങളും, സ്ഥായിയായ നദികളുമുണ്ടെന്ന് നർമ്മഭാഷയിൽ പറയാറുണ്ട്.

ഇപ്പോൾ ഐ.ഐ.ടി മദ്രാസിലുള്ള ഹോസ്റ്റലുകൾ ഇവയൊക്കെയാണ് (ബ്രാക്കറ്റിൽ പ്രശസ്തമായ ചുരുക്കെഴുത്തും)



</doc>
<doc id="264406" url="https://ml.wikipedia.org/wiki?curid=264406" title="1729">
1729

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ ഇരുപത്തൊമ്പതാം വർഷമായിരുന്നു 1729.


</doc>
<doc id="264408" url="https://ml.wikipedia.org/wiki?curid=264408" title="ലൈംഗികന്യൂനപക്ഷം">
ലൈംഗികന്യൂനപക്ഷം

ലെസ്ബിയൻ (സ്വവർഗപ്രണയിനി), ഗേ (സ്വവർഗപ്രണയി), ബൈസെക്ഷ്വൽ (ഉഭയവർഗപ്രണയി), ട്രാൻസ്ജെൻഡർ (ഭിന്നലിംഗർ), ഇന്റർസെക്സ് (മിശ്രലിംഗം), അസെക്ഷുവൽ (അലൈംഗികർ) എന്നീ സമൂഹങ്ങളെ മൊത്തമായി സംബോധന ചെയ്യുന്നതിനുപയോഗിക്കുന്ന ചുരുക്കപ്പേരാണ് ലൈംഗികന്യൂനപക്ഷം / LGBTIA. ഇതിനെ ചുരുക്കത്തിൽ LGBT എന്ന് പറയാറുണ്ട്. ലിംഗ-ലൈംഗികന്യൂനപക്ഷം എന്ന വാക്കാണ് കുറേക്കൂടി കൃത്യം. ഭൂരിപക്ഷത്തിൽ നിന്നും വ്യത്യസ്തമായ ലൈംഗികചായ്‌വോ (Sexual orientation) ലിംഗതന്മയോ (Gender Identity) ഉള്ള വിഭാഗമാണിവർ. ഇതിന്‌ ജനതികവും ജൈവികവുമായ അടിസ്ഥാനമുണ്ടെന്ന് ശാസ്ത്രീയ പഠനങ്ങൾ തെളിയിക്കുന്നു. മത്തിഷ്ക്കത്തിന്റെ പ്രത്യേകത ഇതിൽ എടുത്തു പറയേണ്ടതായിട്ടുണ്ട്. ഇതിൽ അലൈംഗികർക്ക് (Asexuals) ആരോടും ലൈംഗിക താല്പര്യമോ, ലൈംഗിക ചായ്‌വോ ചിലപ്പോൾ ലൈംഗികശേഷിയോ തീരെ ഉണ്ടാകാറില്ല. ഈ സവിശേഷതയെ അലൈംഗികത (Asexuality) എന്ന് അറിയപ്പെടുന്നു. ഇത് ബ്രഹ്മചര്യമല്ല (celebacy).

ഈ സമൂഹങ്ങളെ മുൻപ് സംബോധന ചെയ്യുവാൻ ഉപയോഗിച്ചിരുന്ന വാക്കുകൾ മാറ്റിക്കൊണ്ട് 1980കളിൽ LGB എന്ന പദം നിലവിൽ വരികയും, കാലാനുഗുണമായി 1990-ൽ LGB പരിഷ്കരിച്ചു LGBT എന്നാക്കുകയും ചെയ്തു . വിദേശ രാജ്യങ്ങളിൽ ലിംഗഭേദം/ ലിംഗനീതി/ലിംഗസമത്വം/ ലൈംഗികത എന്നിവ അടിസ്ഥാനമാക്കിയുള്ള സംഘടനകൾക്കിടയിൽ ഈ ചുരുക്കപ്പേര് വളരെ വേഗം പ്രചാരം നേടുകയും അത് ഈ സമൂഹങ്ങളെ അഭിസംബോധന ചെയ്യുവാനുള്ള മുഖ്യധാരപദമായി മാറുകയും ചെയ്തു. Yogyakarta Principles in Action പ്രകാരം ഉള്ള പ്രവർത്തക മാർഗ്ഗദർശിയിൽ LGBTI എന്ന പദം വ്യാപകമായി പ്രദിപാദിച്ചിട്ടുണ്ട് . ഇന്ത്യയിൽ നിലവിൽ ഉള്ള മൂന്നാം ലിംഗഭേദമായ ഹിജറ/ഹിജഡകളെ കൂടി ഉൾപ്പെടുത്തിക്കൊണ്ട് LGBTIH എന്നും ഉപയോഗിക്കാറുണ്ട്. LGBT എന്നതിനെ പൊതുവിൽ ക്വിയർ (Queer) എന്നും അഭിസംബോധന ചെയ്യാറുണ്ട്. മഴവിൽ നിറങ്ങളിലുള്ള പതാകയാണ് ചിഹ്നം. 

പൊതു സമൂഹത്തിലും സര്ക്കാര് സംവിധാനത്തിലും ട്രാൻസ്ജെൻഡർ ആളുകൾ നേരിടുന്ന പ്രശ്നങ്ങൾ അഭിമുഖീകരിക്കുക, ഇതര ലിംഗവിഭാഗങ്ങൾക്കുള്ള പോലെ തുല്യത ഉറപ്പു വരുത്തുക (Equality), ഭയ രഹിതമായി ജീവിക്കുക, വിവേചനം അവസാനിപ്പിക്കുക എന്നി ഉദ്ദേശ്യത്തോടെ കേരള സംസ്ഥാന സർക്കാർ ട്രാൻസ്ജെൻഡർ നയം പ്രഖ്യാപിക്കുകയുണ്ടായി. ഇതിന്റെ ഭാഗമായി സംസ്ഥാന ട്രാൻസ്ജെൻഡർ സെൽ, ട്രാൻസ്ജെൻഡർ ജസ്റ്റിസ് ബോർഡ്‌ എന്നിവ രൂപീകരിച്ചു. മൂന്നാം ലിംഗം, ഹിജഡ, ഭിന്നലിംഗർ തുടങ്ങിയ പദങ്ങൾ വിവേചനപരമാണെന്ന് ഇവർ വാദിക്കുന്നു. അതിനാൽ ട്രാൻസ്ജെൻഡർ എന്ന വാക്കാണ് ഇന്ന് സാർവത്രികമായി ഉപയോഗിച്ചു വരുന്നത്. ട്രാൻസ്ജെൻഡർ ആളുകളെ ട്രാൻസ് പുരുഷൻ (Trans man), ട്രാൻസ് സ്ത്രീ (Trans women) എന്നീ രണ്ട് വിഭാഗങ്ങളായി തിരിക്കാം. ഇവരിൽ ചിലർ ലിംഗമാറ്റ ശസ്ത്രക്രിയ ചെയ്യാറുണ്ട്. അതുവഴി ട്രാൻസ് സെക്ഷ്വൽ (Trans sexual) ആയി മാറാറുണ്ട്. 

പൊതുവേ പല രാജ്യങ്ങളിലും ലിംഗ-ലൈംഗികന്യൂനപക്ഷങ്ങൾ അടിച്ചമർത്തപ്പെട്ടവരോ മുഖ്യധാരയിൽ നിന്ന് പാർശ്വവൽക്കരിക്കപ്പെട്ടവരോ ആണ്. എന്നാൽ ചില രാഷ്ട്രങ്ങൾ ഇവർക്ക് മറ്റ് പൗരന്മാർക്ക് തുല്യമായ അവകാശങ്ങൾ അനുവദിച്ചു നൽകിയിട്ടുണ്ട്.

ഐക്യരാഷ്ട്രസഭ മനുഷ്യാവകാശ കൗൺസിലിൽ ലൈംഗികന്യൂനപക്ഷങ്ങളെ പീഡിപ്പിക്കുവാനും വധിക്കുവാനും ഉള്ള അവകാശങ്ങൾക്കു വേണ്ടി സൗദി അറേബിയ വാദിക്കുകയുണ്ടായി.


</doc>
<doc id="264410" url="https://ml.wikipedia.org/wiki?curid=264410" title="വർണ്ണം (ഭാഷ)">
വർണ്ണം (ഭാഷ)

മലയാളത്തിൽ വർണ്ണവും അക്ഷരവും ഒരേ അർത്ഥത്തിൽ ഉപയോഗിക്കുന്നു. എന്നാൽ ശാസ്ത്രീയമായി ഇതു ശരിയല്ല.വർണ്ണവും അക്ഷരവും രണ്ടാണ്. ഒരക്ഷരത്തിൽ ഒന്നിലധികം വർണ്ണങ്ങൾ ഉണ്ടാകാം. ഉദാഹരണത്തിന് ‘ക’ ഒരക്ഷരമാണ് ഇതിൽ ക്, അ എന്നീ വർണ്ണങ്ങൾ അടങ്ങിയിരിക്കുന്നു. ‘അസ്വസ്ഥത’ എന്ന വാക്കിൽ അ,സ്വ,സ്ഥ,ത എന്നിങ്ങനെ നാല് അക്ഷരങ്ങളാണുള്ളത്. എന്നാൽ ഇതിൽ അ, സ്,വ്,അ,സ്,ഥ്,അ,ത്,അ എന്നീ വർണ്ണങ്ങളുണ്ട്. മലയാള അക്ഷരങ്ങളിൽ ഒരു സ്വര വർണ്ണം ഉണ്ടായിരിക്കും. ഒന്നിലധികം വ്യഞ്ജനങ്ങളും സ്വരവും ചേർന്ന അക്ഷരങ്ങളും ഉണ്ടാകും. ഉദാ:-സ്വ-സ്+വ്+അ, ക്ഷ്യ- ക്+ഷ്+യ്+അ. അപ്പോൾ അക്ഷരമാല എന്നതിനു പകരം വർണ്ണമാല എന്നോ തിരിച്ചോ പ്രയോഗിക്കുന്നത് തെറ്റാണ്.


</doc>
<doc id="264414" url="https://ml.wikipedia.org/wiki?curid=264414" title="പറങ്ങോടീപരിണയം">
പറങ്ങോടീപരിണയം

മലയാളത്തിലെ ആദ്യത്തെ ആക്ഷേപഹാസ്യ നോവൽ എന്ന പദവി അർഹിക്കുന്ന ക്യതിയാണ് പറങ്ങോടീപരിണയം. കിഴക്കേപ്പാട്ടു രാമൻ കുട്ടി മേനോനാണ് കർത്താവ്.മലയാള നോവലിന്റെ തുടക്ക കാലത്ത് സ്ത്രീനാമ തലക്കെട്ടിൽ ധാരാളം നോവലുകൾ ഉണ്ടായി. പരിഷ്ക്കാരം എന്ന പേരിൽ ജീവിതത്തിൽ കടന്നു വന്ന മാറ്റങ്ങളെ എല്ലാവർക്കും ഒരു പോലെ ഉൾക്കൊള്ളാനായില്ല. ഇത്തരത്തിൽ ഒരു പ്രതിഷേധമായിരുന്നു പറങ്ങോടീപരിണയം.കുന്ദലത, ഇന്ദുലേഖ,മീനാക്ഷി,സരസ്വതിവിജയം എന്നീ നോവലുകളെ ആക്ഷേപിച്ചുകൊണ്ടാണ് രാമൻ മേനോൻ ഈ ക്യതി രചിച്ചിട്ടുള്ളത്.1892 ലാണ് ആദ്യ പ്രസിദ്ധീകരണം. . കുളത്തിൽ പോയതും നീർക്കോലിയെ കണ്ടതും, ഒരത്ഭുതം,ചെണ്ടകൊട്ടിയത്, ഒരു ആണ്ടിയൂട്ട്, മരുമകൻ വക്കീലായതും മകൾ തിരണ്ടതും, കൊടുങ്ങല്ലൂർഭരണീ, തോക്ക് ഉണക്കിയതും രസക്കയറു മുറിഞ്ഞതും, പറങ്ങോടിയുടെ പരിഭ്രമവും പറങ്ങോടന്റെ പരിങ്ങലും, ഒരു യാത്ര, ഒരു സംഭാഷണം അല്ലെങ്കിൽ പതിനെട്ടാം അധ്യായം, പറങ്ങോടിക്കുട്ടിയുടെ പശ്ചാത്താപം, അവസാനം, എന്നീ പേരുകളിലുള്ള പന്ത്രണ്ട് അദ്ധ്യായങ്ങൾ അടങ്ങിയതാണ് ഈ ക്യതി. തുടക്കം ഇപ്രകാരമാണ് - “ഹിമവത്സേതുപര്യന്തം നീണ്ടുകിടക്കുന്നതായ ഭാരതഖണ്ഡത്തിൽ പണ്ട് രജതമംഗലം രജതമംഗലം എന്നൊരു രാജ്യം.രജതേശ്വരൻ രജതേശ്വരൻ എന്നൊരു രാജാവ്.താമ്രനാഥൻ താമ്രനാഥൻ എന്നൊരു മന്ത്രി.കനകമംഗളാ കനകമംഗളാ എന്നൊരു ഭാര്യ!...” വിമർശനത്തിന്റെ ആക്ഷേപ രസം പകരുന്ന ഈക്യതി ഒരു നൂറ്റാണ്ടിനുമേൽ കഴിഞ്ഞിട്ടും നമ്മിൽ വായനാ കൌതുകം ജനിപ്പിക്കുന്നു.


</doc>
<doc id="264419" url="https://ml.wikipedia.org/wiki?curid=264419" title="നാലുപേരിലൊരുത്തൻ അഥവാ നാടകാദ്യം കവിത്വം">
നാലുപേരിലൊരുത്തൻ അഥവാ നാടകാദ്യം കവിത്വം

സി. അന്തപ്പായിയുടെ നോവലാണു് നാലുപേരിലൊരുത്തൻ അഥവാ നാടകാദ്യം കവിത്വം. സാഹിത്യ രംഗത്തെ വരേണ്യതയെ ചോദ്യം ചെയ്യുന്ന ഈ കൃതി 1893-ൽ പ്രസിദ്ധീകരിച്ചു. ‘നാലുപേരിലൊരുത്തൻ’ ഒരു പ്രഹസനമാണെന്നു് മുണ്ടശ്ശേരി പോലും തെറ്റിദ്ധരിച്ചിട്ടുണ്ടു്. നാലദ്ധ്യായങ്ങളാണു് ഇതിനുള്ളതു്. കഥാഖ്യാനം ഏറെയും സംഭാഷണ രൂപത്തിലാണു്. ഇതുമൂലമാകാം ഇതൊരു നാടകമാണെന്നു പലരും രേഖപ്പെടുത്തുന്നതു്. ഭാഷാ നാടകങ്ങളെ സംബന്ധിച്ച വിമർശനമാണു് ഇതിലുള്ളതു്. - ഇങ്ങനെയാണു് കൃതിയുടെ തുടക്കം.

നോവൽ ചർച്ചകളിൽ അന്തപ്പായിയും ഈ കൃതിയും വളരെയൊന്നും കടന്നുവന്നിട്ടില്ല.


</doc>
<doc id="264421" url="https://ml.wikipedia.org/wiki?curid=264421" title="നല്ലപാഠം">
നല്ലപാഠം

മലയാള മനോരമയുടെ നേതൃത്വത്തിൽ കേരളത്തിലെ വിദ്യാലയങ്ങളിൽ നടക്കുന്ന സാമൂഹികപ്രവർത്തനങ്ങളെ വിലയിരുത്തി പുരസ്കാരം നൽകുന്ന പദ്ധതിയാണ് നല്ലപാഠം. മാതൃകാപ്രവർത്തനങ്ങളെ ഒരു കുട കീഴിൽ ഒന്നിപ്പിക്കുകയും അവയെ സമൂഹത്തിനുമുമ്പിൽ എത്തിയ്ക്കാനും ഈ പദ്ധതി ശ്രമിക്കുന്നു.

</doc>
<doc id="264422" url="https://ml.wikipedia.org/wiki?curid=264422" title="ആദിഭാഷ">
ആദിഭാഷ

കേരളത്തിന്റെ നവോത്ഥാന നായകരിൽ പ്രമുഖനായ ചട്ടമ്പി സ്വാമികളുടെ ഭാഷാ വിജ്‌ഞാനീയ കൃതി. സാഹിത്യ വിദ്യാർഥികൾക്കും ഭാഷാപഠിതാക്കൾക്കും ഗവേഷകർക്കും പ്രയോജനപ്പെടുന്ന ഭാഷാഗവേഷണ പഠനം. ചട്ടമ്പി സ്വാമികൾ ‘ആദിഭാഷയിൽ‘ സ്‌ഥാപിക്കുന്നത് മലയാളം സംസ്കൃതത്തിൽ നിന്നുണ്ടായതല്ലെന്നു മാത്രമല്ല, മലയാളത്തിന്റെ പെറ്റമ്മയായ തമിഴാണ് സംസ്കൃതത്തിന്റെയും ആദിഭാഷ എന്നു കൂടിയാണ്.


</doc>
<doc id="264429" url="https://ml.wikipedia.org/wiki?curid=264429" title="1758">
1758

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ അൻപത്തെട്ടാം വർഷമായിരുന്നു 1758.


</doc>
<doc id="264433" url="https://ml.wikipedia.org/wiki?curid=264433" title="1741">
1741

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ നാല്പത്തൊന്നാം വർഷമായിരുന്നു "'1741"ജൂലൈ 31'.

source


</doc>
<doc id="264436" url="https://ml.wikipedia.org/wiki?curid=264436" title="1750">
1750

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ അൻപതാം വർഷമായിരുന്നു 1750.


</doc>
<doc id="264437" url="https://ml.wikipedia.org/wiki?curid=264437" title="1798">
1798

ഗ്രിഗോറിയൻ കാലഗണനാരീതി പ്രകാരമുള്ള, പതിനെട്ടാം നൂറ്റാണ്ടിലെ തൊണ്ണൂറ്റെട്ടാം വർഷമായിരുന്നു 1798.


</doc>
<doc id="264451" url="https://ml.wikipedia.org/wiki?curid=264451" title="ബ്രാഹ്മണകണ്ട">
ബ്രാഹ്മണകണ്ട

കേരളത്തിന്റെ ഒരു തനതു (endemic) മത്സ്യമാണ് ബ്രാഹ്മണകണ്ട (Peninsular hilltrout). .ആകർഷകമായ രൂപഭംഗിയുള്ള മത്സ്യമാണിത്. പെരിയാറിൽ മാത്രം കണ്ടുവരുന്ന ഈ മത്സ്യം ഇന്ന് വംശനാശത്തിന്റെ വക്കിലാണ്. ഈ ജെനുസിൽ പെട്ട ഏക മത്സ്യവും ഇവയാണ്.

ദിവാൻ ബഹദൂർ സുന്ദരരാജ്, 1941ൽ തേക്കടി തടാകത്തിൽ നിന്നാണ് ഇതിനെ കണ്ടെത്തി ശാസ്ത്രനാമം കൊടുത്തത്(Raj, 1941a). പുതിയ ഒരു ജനുസായിരുന്നു ഇത്.

തേക്കടിയിലെ ആദിവാസികൾ ഇതിനെ വിളിയ്ക്കുന്ന പേരാണ് ബ്രാഹ്മണകണ്ട. പാർശ്വങ്ങളിലൂടെയുള്ള ചിതമ്പലുകളുടെ വിന്യാസം പൂണൂൽ ധരിച്ച ബ്രാഹ്മണനെപ്പോലെ തോന്നിപ്പിക്കുന്നതാണ് ഈ പേരുവിളിയ്ക്കാൻ കാരണം (കണ്ട= പരൽ). തേക്കടിയിലെ തടാകത്തിലും പോഷകനദിയായ മുല്ലപെരിയാറിലും പെരിയാറിലും മാത്രമേ ഈ മത്സ്യത്തെ റിപ്പോർട്ട് ചെയ്തിട്ടുള്ളൂ. കടുവാ സംരക്ഷണത്തിനു കീഴിലുള്ള പ്രദേശത്താകയാൽ ഇവ സംരക്ഷിക്കപ്പെട്ടുവരുന്നു.

തലയും കഴുത്തും ഒലീവ് നിറമാണ്. പരമാവധി വലിപ്പം 25 സെന്റിമീറ്റർ. ഇതിന്റെ ചെതുമ്പലുകളുടെ വിന്യാസം പ്രത്യേകതയുള്ളതാണ്.

]

</doc>
<doc id="264458" url="https://ml.wikipedia.org/wiki?curid=264458" title="ഫിലിപ്പോ മാരിനെറ്റി">
ഫിലിപ്പോ മാരിനെറ്റി

ഇറ്റാലിയൻ കവിയും,ഭവിഷ്യവാദ പ്രസ്ഥാനത്തിന്റെ സ്ഥാപകനുമായിരുന്നു ഫിലിപ്പോ തോമാസോ മാരിനെറ്റി.(22 ഡിസം: 1876 – 2 ഡിസം: 1944).

സ്കൂൾ വിദ്യാർത്ഥിയായിരിക്കുമ്പോഴേ സാഹിത്യത്തിലും എഴുത്തിലും തത്പരനായിരുന്ന മാരിനെറ്റി പതിനേഴു വയസ്സുള്ളപ്പോൾ തന്നെ ഒരു സ്കൂൾ മാഗസിനു ("പാപ്പിറസ്")തുടക്കമിടുകയും , എന്നാൽ എമിൽ സോളയുടെ ചില വിവാദഗ്രന്ഥങ്ങൾ സ്ക്കൂളിൽ പ്രസിദ്ധീകരിച്ചതിനാൽ ജസ്യൂട്ട് പാതിരിമാരിൽ നിന്നു പുറത്താക്കൽ ഭീഷണി നേരിടുകയും ചെയ്തു. ഈജിപ്തിലെയും, പാരീസിലെയും പഠനത്തിനു ശേഷം മാരിനെറ്റി ഇറ്റലിയിലെ പാവിയ സർവ്വകലാശാലയിൽ നിന്നു നിയമബിരുദം നേടുകയുണ്ടായി.
1909 ൽ പ്രസിദ്ധീകരിച്ച "ഫ്യൂച്ചറിസ്റ്റ് മാനിഫെസ്റ്റോ" എന്ന കൃതിയാണ് മാരിനെറ്റിയെ പ്രശസ്തമായ ഒരു രചന.


</doc>
<doc id="264462" url="https://ml.wikipedia.org/wiki?curid=264462" title="നീലഗിരി ചിലുചിലപ്പൻ">
നീലഗിരി ചിലുചിലപ്പൻ

1990ൽ സൈലന്റ്‌വാലി ദേശീയോദ്യാനത്തിലെ സീസ്പാര കൊടുമുടിയിലാണ് നീലഗിരി ചിലുചിലപ്പൻ ആദ്യമായി കണ്ടെത്തുന്നത്. തമിഴ്നാട്ടിലെ നീലഗിരിജില്ലയിലെ മുക്കുറുത്തി ദേശീയോദ്യാനത്തിലും ഇവയെ കാണാം.


</doc>
<doc id="264466" url="https://ml.wikipedia.org/wiki?curid=264466" title="ഇരുളൻ പവിഴപ്പാമ്പ്">
ഇരുളൻ പവിഴപ്പാമ്പ്

എട്ടടി മൂർഖൻ എന്നും അറിയപ്പെടുന്നു. പശ്ചിമഘട്ടത്തിൽ ഉയരന്ന മലനിരകളിൽ കാണുന്നു. ഇംഗ്ലീഷിൽ Striped coral snake എന്നാണ് പേര്. ശാസ്ത്രീയ നാമം Calliophis nigrescens എന്നാണ്.

പൊതുവെ ഇരുണ്ടനിറമാണ്. ചിലപ്പോൾ ചുവപ്പും കറുപ്പും വരക്ലോട് കൂടിയും കാണാറുണ്ട്. ശരീരം മുഴുവൻ നല്ല തിളക്കമുള്ള കറുപ്പ് നിറമാണ്. അടിവശം പവിഴനിറമാണ്.

പവിഴപ്പാമ്പുകൾ, ഡോ മുഹമ്മദ് ജാഫർ പാലോട്ട്, കൂട് മാസിക, സെപ്തംബർ 2013 


</doc>
<doc id="264467" url="https://ml.wikipedia.org/wiki?curid=264467" title="എഴുത്താണി വളയൻ">
എഴുത്താണി വളയൻ

പശ്ചിമഘട്ടത്തിൽ ചിക്മംഗ്ലൂർ മുതൽ അഗസ്ത്യകൂടം വരെ കണ്ടുവരുന്ന ഒരിനം പവിഴപ്പാമ്പാണ് എഴുത്താണിവളയൻ . ഇംഗ്ലീഷിൽ ബിബ്റോൺസ് കോറൽ സ്നേക് എന്നും അറിയപ്പെടുന്നു. തദ്ദേശീയ ഇനമാണിവ.

50 മുതൽ 88 സെന്റീമീറ്റർ വരെ നീളം വയ്ക്കുന്നു. വളർച്ചയെത്തിയ പാമ്പുകൾക്കു കറുപ്പുനിറം കലർന്ന് ബ്രൗൺ നിറത്തിലുള്ള വളയങ്ങളുണ്ട്. അടിഭാഗത്തായി ഓറഞ്ച് നിറം കാണപ്പെടുന്നു. തലയുടെ ഭാഗം വട്ടത്തിലായിരിക്കും.

1858-ൽ ഫ്രഞ്ച് സുവോളജിസ്റ്റ് ഗബ്രിയേൽ ബിബ്റോൺസ് ആണ് ഈ ഇനം പാമ്പിനെ ആദ്യമായി കണ്ടെത്തിയത്. ഏതെങ്കിലും ജീവി ആക്രമിക്കാൻ വരുമ്പോൾ തല ഉടലിന് അടിയിൽ താഴ്ത്തി വാൽചുരുട്ടി കിടക്കുന്നു. മണ്ണിനടിയിലും കാട്ടിലെ ഇലക്കൂടുകളുടെ അടിയിലുമാണ് കൂടുതൽ സമയവും വസിക്കുന്നത്. മഴ കൂടുതലുള്ളപ്പോൾ പുറത്തിറങ്ങി സഞ്ചരിക്കുന്നു. രാത്രികാലങ്ങളിലാണ് ഇര തേടി സഞ്ചരിക്കുന്നത്. ചെറുപാമ്പുകളേയും തവളകളേയും പ്രധാനമായി ഭക്ഷണമാക്കുന്നു.

"കോറൽ സ്നേക്" എന്നാണു ഇംഗ്ലീഷിൽ അറിയപ്പെടുന്നതെങ്കിലും ഇവയ്ക്ക് കടലുമായി ബന്ധം ഇല്ല. പാമ്പ് കടിച്ചാൽ ചികിത്സയ്ക്ക് നിലവിൽ ആന്റിവെനം ലഭ്യമല്ല. വിഷം നാഡീവ്യൂഹത്തെ പെട്ടെന്നു ബാധിക്കുന്നു.


</doc>
<doc id="264469" url="https://ml.wikipedia.org/wiki?curid=264469" title="മദ്രസ ഇ റഹീമിയ്യ, ഡെൽഹി">
മദ്രസ ഇ റഹീമിയ്യ, ഡെൽഹി

പത്തൊമ്പതാം നൂറ്റാണ്ടിൽ ഡെൽഹിയിൽ പ്രവർത്തിച്ചിരുന്ന ഒരു ഇസ്ലാമികവിദ്യാലയാണ് മദ്രസ ഇ റഹീമിയ്യ. പ്രസിദ്ധ ഇസ്ലാമിക പണ്ഡിതനായിരുന്ന ഷാ വാലിയുള്ളയുടെ പിതാവായ ഷാ അബ്ദുൽ റഹീമാണ് ഇത് സ്ഥാപിച്ചത്. മൗലിക വഹാബി ഇസ്ലാമികവാദപാഠങ്ങൾ പഠിപ്പിച്ച ഈ മദ്രസയിൽ ഷാ വാലിയുള്ളയും അദ്ദേഹത്തിന്റെ പുത്രനായിരുന്ന ഷാ അബ്ദുൽ അസീസും അവരവരുടെ ജീവിതകാലങ്ങളിൽ അദ്ധ്യാപകരായിരുന്നു. പത്തൊമ്പതാം നൂറ്റാണ്ടിന്റെ മദ്ധ്യത്തിൽ ബ്രിട്ടീഷ് മിഷണറിമാരുടെ മതപരിവർത്തനശ്രമങ്ങൾക്ക് തിരിച്ചടിയായുള്ള മുജാഹിദീൻ പ്രവർത്തനങ്ങളുടെ കേന്ദ്രബിന്ദുവായിരുന്നു ഈ മദ്രസ.
1830-ൽ വടക്കുപടിഞ്ഞാറൻ അതിർത്തിയിൽ സിഖുകാർക്കും ബ്രിട്ടീഷുകാർക്കുമെതിരെ അഫ്ഗാനികളെക്കൂട്ടുപിടിച്ച് ജിഹാദിന് വിഫലശ്രമം നടത്തിയ സയിദ് അഹ്മദ് ബറേൽവി ഈ മദ്രസയിലെ പൂർവവിദ്യാർത്ഥിയായിരുന്നു. 1852 സെപ്റ്റംബറിൽ ബ്രിട്ടീഷുകാർക്കെതിരെ വിശുദ്ധയുദ്ധത്തിനുള്ള ഗൂഢാലോചനയുടെ കേന്ദ്രവ്യക്തിത്വമായ ഷേഖ് ഹുസൈൻ ബഖ്ഷും ഈ മദ്രസയുമായി സഹകരിച്ച് പ്രവർത്തിച്ചിരുന്നയാളായിരുന്നു.


</doc>
<doc id="264479" url="https://ml.wikipedia.org/wiki?curid=264479" title="1810">
1810

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ പത്താം വർഷമായിരുന്നു 1810.


</doc>
<doc id="264481" url="https://ml.wikipedia.org/wiki?curid=264481" title="1809">
1809

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ ഒൻപതാം വർഷമായിരുന്നു 1809.


</doc>
<doc id="264483" url="https://ml.wikipedia.org/wiki?curid=264483" title="1813">
1813

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ പതിമൂന്നാം വർഷമായിരുന്നു 1813.


</doc>
<doc id="264484" url="https://ml.wikipedia.org/wiki?curid=264484" title="1829">
1829

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ ഇരുപത്തൊൻപതാം വർഷമായിരുന്നു 1829.


</doc>
<doc id="264485" url="https://ml.wikipedia.org/wiki?curid=264485" title="1846">
1846

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ നാല്പത്തിയാറാം വർഷമായിരുന്നു 1846.


</doc>
<doc id="264486" url="https://ml.wikipedia.org/wiki?curid=264486" title="1814">
1814

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ പതിനാലാം വർഷമായിരുന്നു 1814.


</doc>
<doc id="264488" url="https://ml.wikipedia.org/wiki?curid=264488" title="1860">
1860

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ അറുപതാം വർഷമായിരുന്നു 1860.


</doc>
<doc id="264489" url="https://ml.wikipedia.org/wiki?curid=264489" title="1832">
1832

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ മുപ്പത്തിരണ്ടാം വർഷമായിരുന്നു 1832.


</doc>
<doc id="264490" url="https://ml.wikipedia.org/wiki?curid=264490" title="1880">
1880

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ എൺപതാം വർഷമായിരുന്നു 1880.


</doc>
<doc id="264491" url="https://ml.wikipedia.org/wiki?curid=264491" title="1885">
1885

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ എൺപത്തിയഞ്ചാം വർഷമായിരുന്നു 1885.


</doc>
<doc id="264492" url="https://ml.wikipedia.org/wiki?curid=264492" title="1857">
1857

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ അൻപത്തിയേഴാം വർഷമായിരുന്നു 1857.


</doc>
<doc id="264493" url="https://ml.wikipedia.org/wiki?curid=264493" title="1895">
1895

ഗ്രിഗോറിയൻ കാലഗണനാരീതി പ്രകാരമുള്ള, പത്തൊൻപതാം നൂറ്റാണ്ടിലെ തൊണ്ണൂറ്റിയഞ്ചാം വർഷമായിരുന്നു 1895.


</doc>
<doc id="264494" url="https://ml.wikipedia.org/wiki?curid=264494" title="കരണം (വ്യാകരണം)">
കരണം (വ്യാകരണം)

മലയാളഭാഷാവ്യാകരണത്തിൽ ഏഴുവിധം കാരകങ്ങളുള്ളതിൽ ഒന്നാണു് കരണകാരകം. ഒരു വാചകത്തിലോ വാക്യത്തിലോ ക്രിയ നടക്കാൻ ആവശ്യമായ ഉപകരണങ്ങളായി പ്രത്യക്ഷപ്പെടുന്ന പദങ്ങളാണു് കരണകാരകങ്ങൾ എന്നറിയപ്പെടുന്നതു്.

പ്രയോജികാവിഭക്തിയുടെ സാന്നിദ്ധ്യം (കൊണ്ടു്,ആൽ, ഊടെ എന്നീ പ്രത്യയങ്ങളോടു ചേർന്നുവരുന്ന നാമപദരൂപങ്ങൾ പൊതുവേ കരണകാരകങ്ങളുടെ ലക്ഷണമാണു്.

ഉദാ:


</doc>
<doc id="264505" url="https://ml.wikipedia.org/wiki?curid=264505" title="ഡെൽഹി ഗസറ്റ്">
ഡെൽഹി ഗസറ്റ്

ഡെൽഹിയിൽ നിന്ന് പുറത്തിറക്കിയ ആദ്യത്തെ വർത്തമാനപ്പത്രമാണ് ഡെൽഹി ഗസറ്റ് (). 1833-ൽ എച്ച്. ഹോപ്പ് എന്നയാളാണ് ഈ ഇംഗ്ലീഷ് പത്രത്തിന്റെ പ്രസിദ്ധീകരണം തുടങ്ങിയത്. പുരാനി ദില്ലി മതിൽക്കെട്ടിനകത്ത് കശ്മീരി ഗേറ്റിനടുത്തായിരുന്നു ഇതിന്റെ കാര്യാലയം.

പ്രദേശത്തെ ബ്രിട്ടീഷ് സമൂഹത്തെ ലക്ഷ്യവച്ചുകൊണ്ടുള്ള ബ്രിട്ടീഷ് വീക്ഷണത്തിലുള്ള പത്രമായിരുന്നു ഇത്. തദ്ദേശീയകാര്യങ്ങളെക്കുറിച്ച് വളരെക്കുറച്ച് പരാമർശമേ ഇതിലുണ്ടായിരുന്നുള്ളൂ. ബ്രിട്ടീഷ് സേനയുടെ വിവിധയിടങ്ങളിലെ യുദ്ധങ്ങൾ, ബ്രിട്ടീഷ് ഇന്ത്യൻ സാമ്രാജ്യത്തിന്റെ വികാസം, ബ്രിട്ടീഷുകാർക്കായുള്ള പരസ്യങ്ങളും ഉപദേശങ്ങളും, ബ്രിട്ടീഷുകാർക്ക് താൽപര്യമുള്ള ക്രിക്കറ്റ് കളിയും മറ്റു മൽസരങ്ങളും തുടങ്ങിയവയെല്ലാം ഈ പത്രത്തിലെ വിഷയങ്ങളായിരുന്നു. ഡെൽഹിയിലെ ജനങ്ങൾ എന്ന് വളരെ വിരളമായി മാത്രമേ ഈ പത്രം പരാമർശിക്കാറുള്ളൂ. മറിച്ച് തദ്ദേശീയർ എന്നും നമ്മുടെ കറുത്ത സഹോദരന്മാർ എന്നൊക്കെയാണ് അതിൽ ഇന്ത്യക്കാരെപ്പറ്റി പരാമർശിച്ചിരുന്നത്.

1857-ലെ ലഹളക്കാലത്ത് ജോർജ് വാഗൻട്രീബർ ആയിരുന്നു ഡെൽഹി ഗസറ്റിന്റെ എഡിറ്റർ. ലഹളയെത്തുടർന്ന് ശിപായിമാർ നഗരം പിടിച്ചെടുത്തപ്പോൾ അദ്ദേഹവും കുടുംബവും വടക്കോട്ട് പലായനം ചെയ്യുകയായിരുന്നു.


</doc>
<doc id="264516" url="https://ml.wikipedia.org/wiki?curid=264516" title="വേട്ടേകോട്">
വേട്ടേകോട്

കേരളത്തിലെ മലപ്പുറം ജില്ലയിലെ മഞ്ചേരി മഞ്ചേരി നഗരസഭപരിധിയിലെ ഒരു ഗ്രാമമാണ് വേട്ടേകോട് മഞ്ചേരിയിൽ നിന്ന് മലപ്പുറം ഭാഗത്തേക്ക് പോകുന്ന വഴിയിൽ നിന്ന് ഏകദേശം 2 കിലോമീറ്റർ അകലേയാണ് ഈ ഗ്രാമം. മലപ്പുറം റോഡിലെ വായപ്പാറപ്പടിയിൽ വെച്ചാണു വേട്ടേകോട്/പാണ്ടിക്കാട് പാത വഴി പിരിയുന്നത്. മഞ്ചേരിയുടെ കിഴക്കുഭാഗത്ത് സ്ഥിതിചെയ്യുന്ന മഞ്ചേരിയിലെ ഏറ്റവും ഉയരം കൂടിയ മലകളിലൊന്നാണ് വേട്ടേകോട്.


</doc>
<doc id="264522" url="https://ml.wikipedia.org/wiki?curid=264522" title="കാണം കെട്ടൽ">
കാണം കെട്ടൽ

സമ്പത്ത് കൈമാറ്റവുമായി ബന്ധപ്പെട്ട് കേരളത്തിൽ നിലവിലുള്ള ഒരു പ്രയോഗമാണ് കാണംകെട്ടൽ. മാവിലർ എന്ന ആദിവാസി വിഭാഗത്തിൽ വിവാഹത്തിനു മുന്നോടിയായുള്ള ഒരു ചടങ്ങിനെയാണ് കാണം കെട്ടൽ എന്ന് പ്രധാനമായും വിശേഷിപ്പിക്കുന്നത്. മറ്റ് ആദിവാസി സമൂഹങ്ങളും ഈ രീതി തുടരുന്നുണ്ട്. 

പെൺധനം (വിവാഹം ഉറപ്പിക്കാൻ വരൻ വധുവിന്റെ വീട്ടിൽ നൽകേണ്ട ധനം) കല്യാണത്തിന് ഏഴുനാൾ മുൻപെങ്കിലും വധുവിന്റെ വീട്ടിലെത്തിക്കണം. ധനം എന്നത് നെല്ലാണ്. ഇപ്രകാരം വരന്റെ വീട്ടുകാർ പണം കെട്ടുന്നതിനാണ് കാണം കെട്ടൽ എന്നു പറയുന്നത്. വരന്റെ അമ്മാവനും കൂട്ടുകാരും ദല്ലാളും ചേർന്ന സംഘം വധുവിന്റെ വീട്ടിലെത്തും. വധുവിന്റെ അമ്മാവനോ മൂത്ത ആങ്ങളയോ ‘കാണക്കഞ്ഞി‘ കൈപ്പറ്റുന്നേ എന്ന് ഉറക്കെവിളിച്ചുപറഞ്ഞ് ബന്ധുക്കളോട് അനുവാദംവാങ്ങി കാണം അളന്നുവാങ്ങും. അളവു ക്യത്യമാണെങ്കിൽ വരന്റെ കൂട്ടത്തിലെ മൂപ്പുള്ളവരെ വെറ്റില വച്ച് വന്ദിക്കും.തുടർന്ന് വിവാഹനാളിൽ വധുവിനെ അണിയിക്കുവാനുള്ള മോതിരക്കോയ (അഞ്ചൊ ഏഴോ ഇരുമ്പു മോതിരങ്ങളുടെ കൂട്ടം)കൈമാറും.


</doc>
<doc id="264527" url="https://ml.wikipedia.org/wiki?curid=264527" title="ഗോത്ത്">
ഗോത്ത്

ഒരു പ്രാചീന കിഴക്കേ ജെർമൻ ഗോത്രവർഗമാണ് ഗോത്ത് (Gothic: *Gut-þiuda, *Gutans; Old Norse: Gutar/Gotar; German: Goten; Latin: Gothi; Greek: Γότθοι, Gótthoi). ഇവരുടെ ഉപഗോത്രങ്ങളായ വിസിഗോത്ത് , ഓസ്ട്രോഗോത്ത് ജനതകൾ റോമൻ സാമ്രാജ്യത്തിന്റെ പതനത്തിൽ ഒരു പ്രധാന പങ്ക് വഹിച്ചു.


</doc>
<doc id="264528" url="https://ml.wikipedia.org/wiki?curid=264528" title="ചന്ദ്രലേഖ (ഗായിക)">
ചന്ദ്രലേഖ (ഗായിക)

തന്റെ ഭർതൃസഹോദരൻ യുട്യൂബിൽ ഇട്ട വീഡിയോ സോഷ്യൽനെറ്റ്‌വർക്ക് വഴി ചർച്ചയായതിനെത്തുടർന്ന് ചലച്ചിത്ര പിന്നണിഗാനാലാപന രംഗത്തേക്ക് എത്തിയ വ്യക്തിയാണു് പത്തനംതിട്ട ജില്ലയിലെ വടശ്ശേരിക്കരയ്ക്കടുത്തുള്ള കുമ്പളാംപൊയ്കയിലെ പറങ്കിമാമൂട്ടിൽ ചന്ദ്രലേഖ.
“ചമയം” എന്ന സിനിമയിൽ ചിത്ര പാടിയ പ്രശസ്തമായ "രാജഹംസമേ..." എന്ന ഗാനം ചന്ദ്രലേഖ തന്റെ വീട്ടിനകത്ത് വെച്ച് മകൻ ശ്രീറാമിനെയുമെടുത്ത് പാടുന്നതിന്റെ വീഡിയോ ഭർത്തൃസഹോദരൻ ദർശൻ യുട്യൂബിൽ അപ്‌ലോഡ് ചെയ്തത് 2012ലാണു്. ആദ്യം അധികമാരും കാര്യമായി ശ്രദ്ധിക്കാതിരുന്ന ഈ വീഡിയോ മറ്റാരോ ഫേസ്ബുക്കിലും യൂട്യൂബിലും ഷെയർചെയ്തതോടെയാണ് നെറ്റിലെ സംഗീതപ്രേമികൾക്കിടയിൽ സജീവ ചർച്ചയായതു്. ലക്ഷക്കണക്കിന് ആളുകൾ ആ ഗാനംകേട്ട് ലൈക്കും ഷെയറും ചെയ്തതോടെ ഇത് വാർത്തയാകുകയും സംഗീതലോകത്തുനിന്നും അവസരങ്ങൾ വാഗ്ദാനം ചെയ്യപ്പെടുകയുമുണ്ടായി. മിലൻ ജലീലിന്റെ നിർമ്മാണത്തിൽ എം. പ്രശാന്ത് സംവിധാനം ചെയ്ത് ത്യാഗരാജൻ അഭിനയിച്ച ലൗ സ്റ്റോറി എന്ന ചിത്രത്തിൽ "കൺകളാലൊരു" എന്ന ഗാനം ആലപിച്ചാണു് ചലച്ചിത്രപിന്നണിഗാന രംഗത്തേക്ക് പ്രവേശിച്ചതു്. ഈ ചലച്ചിത്രം ജനവരിയിൽ പ്രദർശനത്തിനെത്തും. ഗാനത്തിന്റെ റെക്കോർഡിംഗിന് സംവിധായകൻ സിബി മലയിൽ എത്തിയിരുന്നു, തുടർന്ന് ഈസ്റ്റ് കോസ്റ്റിന്റെ ആൽബത്തിലും പാടുന്നു. താമസിയാതെ തമിഴിലും പാടാൻ സാധ്യതയുണ്ട്. ജോൺസൺ മാസ്റ്റർ അവസാനമായി ചിട്ടപ്പെടുത്തിയ ഗാനം അദ്ദേഹത്തിന്റെ മരണശേഷം 'മൈ നെയിം ഈസ് ജോൺ' എന്ന ചിത്രത്തിനുവേണ്ടി ചന്ദ്രലേഖ ചിത്രയോടോത്തു പാടി.



</doc>
<doc id="264537" url="https://ml.wikipedia.org/wiki?curid=264537" title="വിസിഗോത്ത്">
വിസിഗോത്ത്

ഒരു പ്രാചീന കിഴക്കേ ജെർമൻ ഗോത്രവർഗമാണ് വിസിഗോത്ത്. ഇവർ ഗോത്തിന്റെ ഒരു ഉപഗോത്രമാണ്.


</doc>
<doc id="264539" url="https://ml.wikipedia.org/wiki?curid=264539" title="ഓസ്ട്രോഗോത്ത്">
ഓസ്ട്രോഗോത്ത്

ഒരു പ്രാചീന കിഴക്കേ ജെർമൻ ഗോത്രവർഗമാണ് "ഓസ്ട്രോഗോത്ത്"'. ഇവർ ഗോത്തിന്റെ ഒരു ഉപഗോത്രമാണ്.


</doc>
<doc id="264542" url="https://ml.wikipedia.org/wiki?curid=264542" title="ഊർട്ട്">
ഊർട്ട്

ധൂമകേതുകേകളിൽ ഒരു വിഭാഗത്തിന്റെ ഉറവിടമായി സൂര്യനിൽനിന്നും വളരെ അകലെയായി ഒരു വൻ മേഘം സ്ഥിതിചെയ്യുന്നുവെന്ന സിദ്ധാന്തം അവതരിപ്പിച്ച ജ്യോതിശാസ്ത്രജ്ഞനാണ് ജാൻ ഹെൻട്രിക് ഊർട്ട് (Jan Hendrik Oort) . ഇദ്ദേഹം 1900ൽ നെതർലൻഡ്സിൽ ജനിച്ചു.


</doc>
<doc id="264545" url="https://ml.wikipedia.org/wiki?curid=264545" title="ജോൺ ഡിമാർട്ടിനി">
ജോൺ ഡിമാർട്ടിനി

അമേരിക്കൻ എഴുത്തുകാരനും,പ്രഭാഷകനും,ഡിമാർട്ടിനി ഇൻസ്റ്റിറ്റ്യൂട്ടിന്റെ സ്ഥാപകനുമാണ് ജോൺ .എഫ്.ഡിമാർട്ടിനി(നവം: 25, 1954)..മനുഷ്യന്റെ സ്വഭാവ,പെരുമാറ്റ സവിശേഷതളെക്കുറിച്ചുള്ള പഠനങ്ങൾ ശ്രദ്ധേയമാണ്,ഒരു വ്യക്തി സ്വാംശീകരിച്ചിരിക്കുന്ന മൂല്യങ്ങൾ പ്രധാനമായി ഏഴു മേഖലകളിലാണെന്ന് അദ്ദേഹം സമർത്ഥിയ്കുന്നു. അത് സാമ്പത്തികം,ശാരീരികം,മാനസികം,തൊഴിൽ,ആത്മീയം.കുടുംബ-സാമൂഹ്യബന്ധങ്ങൾ എന്നിവയാണ്. ഇതു സംബന്ധിച്ച് നിരവധി ദൃശ്യമാധ്യമങ്ങളിൽ അദ്ദേഹത്തിന്റെ അഭിമുഖങ്ങളും ,രചനകളും ലഭ്യമാണ്.


</doc>
<doc id="264547" url="https://ml.wikipedia.org/wiki?curid=264547" title="ചാർളി ആൻഡ് ദ ചോക്കളേറ്റ് ഫാക്ടറി">
ചാർളി ആൻഡ് ദ ചോക്കളേറ്റ് ഫാക്ടറി

പ്രശസ്തമായ ബാലസാഹിത്യ കൃതിയാണ് ചാർളി ആൻഡ് ദ ചോക്കളേറ്റ് ഫാക്ടറി. ബ്രിട്ടീഷുകാരനായ റുആൾ ഡാലാണ് (Roald Dahl) ഇതെഴുതിയത്. പിന്നീടു ഇതേ പേരിൽ ചലച്ചിത്രവും വന്നു. വില്ലി വോങ്ക എന്ന ചോക്കളേറ്റ് നിർമ്മാതാവിന്റെ ഫാക്ടറിയിൽ ഉള്ള ചാർളീ ബക്കറ്റ്‌ എന്നയാൾ നടത്തുന്ന അത്ഭുത-സാഹസികപ്രവർത്തങ്ങളാണ്കൃതിയുടെ ഇതിവൃത്തം.

കടുത്ത തണുപ്പിനെയും ദാരിദ്യത്തെയും അതിജീവിക്കാൻ പാടുപെടുന്ന ഒരു കുടുംബത്തിലാണ് ചാർളി ബക്കറ്റ് എന്ന ബാലൻ ജനിച്ചത്.അതുകൊണ്ട് വളരെ പരിമിതമായ സൗകര്യത്തിലാണ് അവൻ ജീവിച്ചത്. മാതാപിതാക്കളോടും മുത്തശ്ശന്മാരോടും മുത്തശ്ശിമാരോടുമൊപ്പമാണ് അവൻ താമസിക്കുന്നത്. വൃദ്ധരുൾപ്പെടെ എല്ലാവരും ഒരു ഷിറ്റ് കൂരയ്ക്കുള്ളിലാണ് കഴിയുന്നത്.
ചാർളിക്ക് ഏറ്റവും പ്രിയപ്പെട്ടത് ചോക്ക്ലേറ്റാണ്. വർഷത്തിൽ ഒരിക്കൽ പിറന്നാളിന് അവന് ഒരു ചോക്ക്ലേറ്റ് സമ്മാനമായി കിട്ടും. അത് വളരെ സൂക്ഷിച്ച് ദിവസങ്ങൾ കൊണ്ടാണ് അവൻ തിന്നുതീർക്കുക. അവൻ താമസിക്കുന്ന നഗരത്തിലെ ചോക്ലേറ്റ് ഫാക്ടറിയുടെ ഉൾവശം കാണണമെന്നത് ചാർളിയുടെ വലിയൊരു ആഗ്രഹമാണ്.അങ്ങനെയിരിക്കെ ചോക്ലേറ്റ് ഫാക്ടറി ഉടമ, വില്ലി വോങ്ക പുതിയ ഒരു പരസ്യം ചെയ്യുന്നു. അയാൾ ഇറക്കുന്ന ആയിരക്കണക്കിന് ചോക്ലേറ്റുകളിൽ അഞ്ച് എണ്ണത്തിൽ ഓരോ ഗോൾഡൻ ടിക്കറ്റുകൾ വച്ചിരിക്കും. അത് കിട്ടുന്ന ഭാഗ്യവാന്മാർക്ക് കമ്പനിയുടെ ഉൾവശം കാണാമെന്ന് മാത്രമല്ല, ജീവിതകാലം മുഴുവൻ കഴിക്കാനുള്ള ചോക്ലേറ്റ് കൊണ്ടുപോവുകയും ചെയ്യാം. ഗോൾഡൻ ടിക്കറ്റ് കിട്ടാനുള്ള ചാർളിയുടെ ശ്രമങ്ങളും തുടർന്ന് ഫാക്ടറി സന്ദർശിക്കുമ്പോഴുള്ള വിചിത്രാനുഭവങ്ങളുമാണ് ഈ കഥ. ഊമ്പലൂമ്പ എന്ന കൊച്ചു മനുഷ്യരാണ് ഫാക്ടറിക്കുള്ളിൽ ജോലിക്കാരായി ഉള്ളത്. അപരിചിതവും വ്യത്യസ്തവുമായ ഒരു ലോകമാണ് ചോക്ലേറ്റ് ഫാക്ടറിക്കുള്ളിൽ ചാർളി കാണുന്നത്.


</doc>
<doc id="264556" url="https://ml.wikipedia.org/wiki?curid=264556" title="രാജേന്ദ്ര യാദവ്">
രാജേന്ദ്ര യാദവ്

പ്രമുഖ ഹിന്ദി എഴുത്തുകാരനായിരുന്നു രാജേന്ദ്ര യാദവ് (28 ആഗസ്റ്റ് 1929 – 28 ഒക്ടോബർ 2013). "നയീ കഹാനി" എന്ന സാഹിത്യ പ്രസ്ഥാനത്തിന് നേതൃത്ത്വം നൽകി.
ഉത്തർപ്രദേശിൽ ജനിച്ചു. മുൻഷി പ്രേം ചന്ദിന്റെ "ഹൻസ്" മാഗസിന്റെ എഡിറ്ററായും പ്രവർത്തിച്ചു. മാഗസിൻ 1953ൽ പ്രസിദ്ധീകരണം നിർത്തിയെങ്കിലും 1986ൽ യാദവ് പുനരാരംഭിക്കുകയായിരുന്നു. "പ്രേത് ബോൽതെ ഹെ" ആണ് ആദ്യ നോവൽ. "ശര ആകാശ്" എന്ന പേരിൽ ഇത് ചലച്ചിത്രമായിട്ടുണ്ട്. 1999-2001ൽ പ്രസാർ ഭാരതി അംഗമായിരുന്നു.

2002ൽ ഹൻസ് മാസികയിലെഴുതിയ അതിർത്തി കടന്നുള്ള തീവ്രവാദത്തെക്കുറിച്ചുള്ള മുഖപ്രസംഗം വിവാദമായിരുന്നു. ഹനുമാൻ രാവണന്റെ കാഴ്ചപാടിൽ തീവ്രവാദിയാണെന്നും ഭഗത്സിംഗ് ബ്രിട്ടീഷ് വീക്ഷണത്തിൽ തീവ്രവാദിയാണെന്നുമുള്ള ലേഖനത്തിലെ പരാമർശം വിഎച്ച്പി പ്രവർത്തകരെ പ്രകോപിപ്പിച്ചു. പരാമർശം പിൻവലിക്കാൻ ആവശ്യപ്പെട്ട് അവർ, ഹാൻസ് മാസികയുടെ പ്രതികൾ തെരുവിൽ കത്തിച്ചു.

ഭാര്യ എഴുത്തുകാരിയായ മനു ഭണ്ഡാരി.



</doc>
<doc id="264567" url="https://ml.wikipedia.org/wiki?curid=264567" title="ലോറൻസ് ക്ളീൻ">
ലോറൻസ് ക്ളീൻ

1980 ലെ ധനതത്വശാസ്ത്രത്തിനുള്ള നോബൽ സമ്മാന ജേതാവാണ് ലോറൻസ് ക്ളീൻ (14 സെപ്റ്റംബർ 1920 – 20 ഒക്ടോബർ 2013). ആഗോള സാമ്പത്തിക പ്രവണത പ്രവചിക്കാൻ സഹായകമായ 'ഇക്കണോമെട്രിക്സ് ' മോഡലിന്റെ ഉപജ്ഞാതാവാണ്. 




</doc>
<doc id="264579" url="https://ml.wikipedia.org/wiki?curid=264579" title="യുക്തി">
യുക്തി

എതെങ്കിലും പ്രക്രിയയിൽ ശരിയായ വിശകലനം ഉപയോഗിച്ചു യാഥാർത്ഥ്യത്തെ മനസ്സിലാക്കുന്ന രീതിയെയാണ് യുക്തി അഥവാ ലോജിക്ക് എന്ന് പറയുന്നത്. ഇംഗ്ലീഷിലെ ലോജിക് എന്ന വാക്ക് ഗ്രീക്ക് ഭാഷയിലെ (λογική) ലോഗോസ് എന്ന വാക്കിൽ നിന്നാണുണ്ടായത്. ലോഗോസ് എന്ന വാക്കിന്റെ അർത്ഥം യുക്തിപൂർവം ചിന്തിക്കുക എന്നാണ്. യുക്തിയുടെ ഉപയോഗത്തിന്റെ പഠനത്തെ തർക്കശാസ്ത്രം എന്ന് പറയുന്നു. യുക്തിയുടെ പ്രയോഗത്തെ രണ്ട് വിഭാഗങ്ങളായി തരം തിരിക്കാം : തത്ത്വശാസ്ത്രപരമായതും, ഗണിതശാസ്ത്രപരമായതും. 


</doc>
<doc id="264580" url="https://ml.wikipedia.org/wiki?curid=264580" title="ശരദ് യാദവ്">
ശരദ് യാദവ്

ശരദ് യാദവ് (ജനനം: ജൂലൈ 1, 1947) ലോക് താന്ത്രിക് ജനതാദൾ അധ്യക്ഷനും മാധേപുര നിയോജക മണ്ഡലത്തിൽ നിന്നും പതിനഞ്ചാം ലോക്‌സഭാ അംഗമാണ്. 1977-ൽ ജബൽ‌പൂരിൽ നിന്നു മൽസരിച്ചാണ് ലോക്‌സഭയിൽ എത്തിയത്. 2012-ൽ മികച്ച പാർലമെന്റേറിയനായി തിരഞ്ഞെടുക്കപെട്ടു.

1947 ജൂലൈ 1-ന് മദ്ധ്യപ്രദേശിലെ ഹോഷൻഗ്ഗാബാദ് ജില്ലയിൽ കർഷകകുടുംബത്തിൽ പിറന്നു. ജബൽ‌പൂർ എൻജിനീയറിങ്ങ് കോളേജിൽ നിന്നു ഇലക്ട്രോണിക്സ് എൻജിനീയറിങ്ങിൽ ബിരുദധാരിയാണ് ഇദ്ദേഹം.


</doc>
<doc id="264593" url="https://ml.wikipedia.org/wiki?curid=264593" title="കൂട്ടുകുടുംബം (ചലച്ചിത്രം)">
കൂട്ടുകുടുംബം (ചലച്ചിത്രം)

എക്സൽ പ്രൊഡക്ഷൻസിന്റെ ബാനറിൽ എം. കുഞ്ചാക്കോ നിർമിച്ച മലയാളചലച്ചിത്രമാണ് കൂട്ടുകുടുംബം. തിരുമേനി പിക്ചേഴ്സും എക്സൽ പ്രൊഡക്ഷനും ചേർന്നു വിതരണം നിർവഹിച്ച ഈ ചിത്രം 1969 നവംബർ 28-ന് കേരളത്തിൽ പ്രദർശനം ആരംഭിച്ചു. തിരുവിതാംകൂർ ഭാഗത്ത് എക്സൽ പ്രൊഡക്ഷൻസും കൊച്ചി-മലബാർ ഭാഗത്ത് തിരുമേനി പിക്ചേഴ്സുമാണ് വിതരണം നിർവഹിച്ചത്.






</doc>
<doc id="264598" url="https://ml.wikipedia.org/wiki?curid=264598" title="ഏടാകൂടം">
ഏടാകൂടം

ബുദ്ധിപരമായവ്യായാമത്തിന് പഴയകാലത്ത് കേരളത്തിൽ ഉപയോഗിച്ചിരുന്ന ഒരു കളിപ്പാട്ടമാണ് ഏടാകൂടം. ഒരു തരം ഏടാകൂടത്തിൽ ഉള്ളിൽ ദ്വാരത്തോടെ ചതുര രൂപത്തിൽ നിർമ്മിച്ച ആറു മരക്കട്ടകൾ കൂട്ടിയോജിപ്പിച്ച് നൽകുന്നു. ഇവയെ അഴിച്ചു മാറ്റി പഴയ രൂപത്തിൽ കൂട്ടിചേർക്കുക വിഷമമുള്ള കാര്യമായിരുന്നു. നല്ല ബുദ്ധിയും ആവശ്യമുള്ള ഈ കൂട്ടിച്ചേർക്കൽ സാധിച്ചില്ലെങ്കിൽ വലിയ അപമാനവും ഉണ്ടാകും. കേരളത്തിലെ പഴയ തലമുറയിലെ ആശാരിമാരുടെ കരവിരുതിന്റെ സാക്ഷ്യപത്രങ്ങളാണു് ഏടാകൂടങ്ങൾ. ഏടാകൂടം എന്നാൽ ഒരിക്കൽ അകപ്പെട്ടാൽ പിന്നീട് രക്ഷപെടാൻ പ്രയാസം എന്നാണർഥം.

കുഴക്കുന്ന ചില പ്രശ്നങ്ങളെ ഭാഷയിൽ ഏടാകൂടം എന്നു വിളിക്കുന്നു. കൂടിച്ചേർന്നതും കൂട്ടിച്ചേർത്തതും ഒക്കെയാണു് കൂടം. ഈ കളിപ്പാട്ടം അഴിച്ചെടുക്കാനും തിരികെ അതുപോലെ കുടുക്കിയെടുക്കാനും ആദ്യമായി ശ്രമിക്കുമ്പോഴുള്ള ബുദ്ധിമുട്ടിൽ നിന്നാണു്, ഭാഷയിൽ ഏടാകൂടമെന്ന പ്രയോഗത്തിന്റെ നിഷ്പത്തി.
ഇന്ന് ഏടാകൂടം എന്ന പ്രയോഗത്തിന് തിരുത്താൻ പറ്റാത്ത (വേലിയിൽ ഇരുന്ന പാമ്പിനെ തോളത്ത് വച്ച ) അവസ്ഥയെ ആണ് കാട്ടിത്തരുന്നത്.

സ്വിറ്റ്സർലാന്റിലെ വൽച്ചാവയിലെ ഫോഫാ കോൺറാഡ് എന്ന സ്ഥാപനം നിർമ്മിച്ച ഏടാകൂടം 'ലോകത്തിലെ ഏറ്റവും വലിയ ഏടാകൂടം' എന്ന പേരിൽ ഗിന്നസ് ബുക്കിൽ ഇടംനേടിയിരുന്നു. 19 അടി 8 ഇഞ്ച് ഉയരവും ഒരടി മൂന്നിഞ്ച് വീതിയുമാണ് ഇതിനുണ്ടായിരുന്നത്. ഇതിനെക്കാൾ വലിപ്പം കൂടിയ ഏടാകൂടം 2017 ഡിസംബറിൽ കൊല്ലം ജില്ലയിലെ റാവിസ് ഹോട്ടലിനു മുമ്പിൽ സ്ഥാപിച്ചു. ഇരുമ്പ് ചട്ടക്കൂടിൽ തടി കൊണ്ട് നിർമ്മിച്ച ഈ ഏടാകൂടത്തിന് 24 അടി നീളമുള്ള ആറു കാലുകളാണുള്ളത്. ഓരോ കാലിനും 2 അടി വീതിയുണ്ട്. സിനിമാ കലാസംവിധായകനായ മാർത്താണ്ഡം രാജശേഖരൻ എന്ന രാജശേഖരൻ പരമേശ്വരനാണ് രണ്ടു ടൺ ഭാരമുള്ള ഈ ഏടാകൂടത്തിന്റെ ശിൽപി. ഗിന്നസ് റെക്കോർഡ് നേടുക എന്ന ലക്ഷ്യത്തോടെയാണ് അദ്ദേഹം ഇതുനിർമ്മിച്ചത്.



</doc>
<doc id="264599" url="https://ml.wikipedia.org/wiki?curid=264599" title="ഒറീസ (ചലച്ചിത്രം)">
ഒറീസ (ചലച്ചിത്രം)

എം. പത്മകുമാർ സംവിധാനം ചെയ്ത, 2013-ൽ പുറത്തിറങ്ങിയ മലയാളചലച്ഛിത്രമാണ് ഒറീസ. ഉണ്ണി മുകുന്ദൻ, സനിക നമ്പ്യാർ, കനിഹ തുടങ്ങിയവർ പ്രധാനവേഷങ്ങളിൽ എത്തുന്നു. ഹീര ഫിലിംസ് എന്ന ബാനറിൽ ചട്ടിക്കൽ മാധവൻ (എടപ്പാൾ) നിർമ്മിച്ച ചിത്രം സുനേയി (സനിക നമ്പ്യാർ) എന്ന ഒറിയപ്പെൺകുട്ടിയുടെ ജീവിതത്തിലൂടെയാണ് സഞ്ചരിക്കുന്നത്.
ജി.എസ്. അനിൽ തിരക്കഥയെഴുതിയ ചിത്രത്തിൽ വിനോദ് ഇല്ലമ്പള്ളി ഛായാഗ്രഹണവും രതീഷ് വേഗ സംഗീതവും ചെയ്തു. 2013 മെയ് 17-നാണ് ചിത്രം പുറത്തിറങ്ങിയത്.



</doc>
<doc id="264600" url="https://ml.wikipedia.org/wiki?curid=264600" title="തരിപ്പണം">
തരിപ്പണം

തരിപ്പണം,തർപ്പണം എന്നൊക്കെ വിളിക്കപ്പെടുന്നു. നെല്ല് വറുത്ത് മലർ ഉണ്ടാക്കുമ്പോൾ മലർ ആകാതെ (മലരാതെ) ബാക്കിയായ പകുതി പിളർന്ന വറുത്തനെല്ല് ഉരലിലിട്ട് കുത്തി പൊടിച്ചുണ്ടാക്കുന്നതാണ് തരിപ്പണം.
പ്രധാനമായും മന്ത്രവാദ ചടങ്ങുകൾക്കും മത അനുഷ്ടാനങ്ങൾക്കും തരിപ്പണം ഉപയോഗിക്കുന്നു.
പൂർണ്ണമായും തകരുക എന്ന അർത്ഥത്തിൽ തരിപ്പണമായി എന്ന് മലയാളത്തിൽ ഉപയോഗിക്കാറുണ്ട്.


</doc>
<doc id="264609" url="https://ml.wikipedia.org/wiki?curid=264609" title="ജോൺ മോണ്ടികൊർവീനൊ">
ജോൺ മോണ്ടികൊർവീനൊ

പതിമൂന്നാം ശതകത്തിന്റെ അവസാന പാദത്തിൽ കേരളത്തിലെത്തിയ ഇറ്റാലിയൻ സഞ്ചാരിയാണ് ജോൺ മോണ്ടികൊർവീനൊ(ജ:1247–മ:1328) ("John of Montecorvino" ).ഫ്രാൻസിസ്കൻ മിഷനറിയായിരുന്ന ജോൺ ആദ്യകാലങ്ങളിലെ ഇന്ത്യയിലേയും ചൈനയിലേയും കത്തോലിക്കാ മിഷനറി സംഘങ്ങളുടെ സ്ഥാപകനും,പീക്കിങ്ങിലെ ആർച്ച് ബിഷപ്പുമായിരുന്നു .

ചൈനയിലേയ്ക്കുള്ള യാത്രയ്ക്കിടയിലാണ് ഈ ഫ്രാൻസിസ്കൻ മിഷനറി കൊല്ലത്ത് ഇറങ്ങിയത്.ഒരു വർഷത്തോളം അദ്ദേഹം കേരളത്തിൽ തങ്ങുകയുണ്ടായി.കൊല്ലത്തെ സെന്റ് ജോൺസ് പള്ളിയിലാണ് അദ്ദേഹം താമസിച്ചിരുന്നത്.കേരളത്തിലെ ജനജീവിതത്തെക്കുറിച്ചും, കൃഷി, വ്യാപാരം,കാലാവസ്ഥ എന്നിവയെക്കുറിച്ചെല്ലാം അദ്ദേഹം വിവരിക്കുകയുണ്ടായി.പതിമൂന്നാം നൂറ്റാണ്ടിലെ കേരളത്തെ സംബന്ധിച്ച വിവരങ്ങൾ ജോണിന്റെ സഞ്ചാര കുറിപ്പുകളിൽ നിന്നു മനസ്സിലാക്കാം.



</doc>
<doc id="264621" url="https://ml.wikipedia.org/wiki?curid=264621" title="പരിമാർജൻ നേഗി">
പരിമാർജൻ നേഗി

ഇന്ത്യൻ ചെസ്സ് കളിക്കാരനും സെർജി കര്യാക്കിൻ കഴിഞ്ഞാൽ ലോകത്തിലെ ഏറ്റവും പ്രായം കുറഞ്ഞ ഗ്രാൻഡ്മാസ്റ്ററുമാണ് പരിമാർജൻ നേഗി.(ജന: 9 ഫെബ്രുവരി 1993). 
2006,ജൂലൈ 1 നു കേവലം പതിമൂന്നാമത്തെ വയസ്സിലാണ് നേഗി ഗ്രാൻഡ്മാസ്റ്റർ പദവി കൈവരിച്ചത്. നേഗിയുടെ ഫിഡെ റേറ്റിങ്ങ് 2012 പ്രകാരം 2641 ആണ്.



</doc>
<doc id="264648" url="https://ml.wikipedia.org/wiki?curid=264648" title="എ.വി. മുഹമ്മദ്">
എ.വി. മുഹമ്മദ്

കേരളത്തിലെ പ്രമുഖനായ മാപ്പിള പാട്ട് ഗായകനായിരുന്നു എ വി എന്ന രണ്ടക്ഷരത്തിൽ അറിയപ്പെട്ടിരുന്ന എ. വി. മുഹമ്മദ്‌. അറുപതുകളിൽ തുടങ്ങി 1995 ൽ മരിക്കുന്നത് വരെ മലയാളിയെ വിസ്മയപ്പെടുത്തുന്ന നൂറിൽ പരം മാപ്പിളപാട്ടുകൾ എ വി കേരളത്തിനു സംഭാവന ചെയ്തു. കേരള സംഗീത നാടക അക്കാദമി പുരസ്കാരം 1984-ൽ നേടിയിട്ടുണ്ട്. 60-ൽ പരം ഗ്രാമ ഫോൺ റെകോർഡുകൾ HMV & കൊളംബിയ തുടങ്ങിയ കമ്പനികൾ വഴി ഇറങ്ങിയിട്ടുണ്ട്.

മലപ്പുറം ജില്ലയിലെ തിരൂരങ്ങാടിയിലാണ്‌ എ. വി. മുഹമ്മദിന്റെ സ്വദേശം. പിതാവ്: ആഴി വളപ്പിൽ കുഞ്ഞിമൊയ്തീൻ തോണിക്കാരനായിരുന്നു മാതാവ്: മമ്മത്തുമ്മ. രണ്ടു സഹോദരിമാർക്കുള്ള ഏക സഹോദരനായിരുന്നു എ. വി.മുഹമ്മദ്‌ തിരുരങ്ങാടിലെ ആദ്യകാല കോണ്ഗ്രസ് പ്രവർത്തകനായിരുന്നു എങ്കിലും എല്ലാ രാഷ്ട്രീയ പ്രസ്ഥാനങ്ങൾക്ക്‌ വേണ്ടിയും പാടിയിട്ടുണ്ട് 1971 ബാബുരാജ്മൊത്ത് ആദ്യമായി നടത്തിയ ഗൾഫ്‌ പര്യടനത്തിൽ ഒരു നാടകം അവതരിപ്പിച്ചതിൽ അഭിനയിച്ചിരുന്നു. അഴിമുഖം (1972) എന്ന ചിത്രത്തിൽ പാടുവാൻ വേണ്ടി പോകുമ്പോൾ മാതാവ് മരിച്ചതറിഞ്ഞു തിരിച്ചു വരുകയും അതിനെ തുടർന്ന് ബാബുരാജ് തന്നെ "അഴിമുഖം കണികാണും പെരുമീനോ 
എന്റെ കരളിലു ചാടി വീണ കരിമീനോ?" എന്ന പാട്ട് സ്വന്ത മായി പാടുകയുമാണുണ്ടായത്‌. 1994 ൽ ഹജ്ജു ചെയ്തു വന്നതിന്റെ അടുത്ത വർഷം 1995 മെയ്‌ 12 -നു തിരൂരങ്ങാടിയിലെ സ്വവസതിയിൽ വച്ച് എ. വി. മുഹമ്മദ് അന്തരിച്ചു. ഹൃദയാഘാതം മൂലം മരിക്കുമ്പോൾ 63 വയസ്സായിരുന്നു. തിരൂരങ്ങാടി നടുവിലെ പള്ളിയിലാണ് ഖബറടക്കിയത്.
അമ്പതുകളിലും തൊണ്ണൂറുകളിലും കേരളത്തിലെ കല്യാണ വീടുകളിലും മുസ്ലിം ജീവിതത്തിന്റെ വൈകാരിക മണ്ഡലത്തിൽ ഏറെ ഇളക്കങ്ങൾ സൃഷ്ടിച്ച തനത് 'മാപ്പിളപ്പാട്ടുകളാണ്' എ. വി. മുഹമ്മദ് എന്ന പാട്ടുകാരനെ ആസ്വാദകർക്ക് പ്രിയങ്കരനാക്കിയത്.

ഹോട്ടൽ കച്ചവടമായിരുന്നു തൊഴിൽ സ്‌കൂളിൽ പഠിക്കുന്ന കാലത്തുതന്നെ പാടുകയും എഴുതുകയും ചെയ്യുമായിരുന്നു. എന്നാൽ സ്‌കൂൾ വിദ്യാഭ്യാസം പൂർത്തിയാക്കിയില്ല. ഹോട്ടൽ നടത്തിപ്പുമായി കർണാടകയിലെ ശ്രീ മുഖത്തെയ്ക്ക് പോയി... അവിടെ നിന്നും വര്ഷങ്ങള്ക്ക് ശേഷം നാട്ടിൽ സ്ഥിര താമസമാക്കുകയും ചെയ്തു. ബാബുരാജ് ടീമിന്റെ ഒരു ഗാനമേളയിൽ എവിക്ക് പാടാൻ ഒരു അവസരം കിട്ടി ആ പാട്ടുകാരനെ ബാബുരാജിന് എറെ ഇഷ്ടപെടുകയും ബാബുരാജുമായി പരിചയപ്പെടുന്നതും,, ബാബുരാജിന്റെ സംഗീതത്തിൽ എ വി പാടിയിട്ടുള്ള 60 ൽ പരം ഗാനങ്ങളിൽ ഒട്ടുമിക്കതും. കെ ടി മൊയ്തീൻ, കെ ടി മുഹമ്മദ്‌ സഹോദരന്മാരുടെ മികച്ച രചനകളായിരുന്നു. എൽ ആർ. ഇശ്വരി എൽ ആർ അഞ്ജലി പ്രശസ്ത ഗായികമാരാണ് എവിയുടെ കൂടെ പാടിയിട്ടുള്ളത്

അറബിമലയാളം എന്ന സാംസ്‌കാരിക ഭാഷയിൽ നിന്നും ഉറവയെടുത്ത മനോഹര ശിൽപങ്ങളാണ് പരൻ വിധി ചുമ്മാ വിട്ട് ചൊങ്കിൽ നടക്കുന്ന എന്ന് തുടങ്ങുന്ന ഗാനം ജീവിത സമകാലികതയിൽ മരണത്തെ മറന്നു ജീവിക്കുന്നവരോടുള്ള മരണത്തെ കുറിച്ചുള്ള ഒരു ഒർമപ്പെടുത്തലാണ് ഈ ഗാനം 

അത് പോലെ 
എന്നാ ഗാനം ബഹുദൈവാരദനയെ വേരോടെ പിഴുതെറിഞ്ഞ മുഹമ്മദ്‌ നബിയുടെ മഹത്ത്വം വർണിക്കുന്ന ഗാനമാണ് 

ആമിനാബി പെറ്റെ മുഹമ്മദു യാറസൂലേ എന്ന് തുടങ്ങുന്ന പാട്ട് ഒരു നാടക ഗാനം കേൾക്കുന്ന പോലെ സുഖം നൽകുന്നു ...

അലങ്കാര സുവർക്കത്തിൻ അതൃപ്പം ചൊല്ലാം ആറ്റലാം നബിയാരെ കല്യാണമേ ...
എന്ന് തുടങ്ങുന്ന കല്യാണ പാട്ട് അക്കാലത്തെ കല്യാണ വേദികളിൽ സ്ഥിരം കേട്ടുകൊണ്ടിരുന്നതായിരുന്നു.
വൃദ്ധനായ പ്രവാചകൻ എബ്രഹാമിന്റെ പ്രാര്തനയുടെ ഫലമായി ലഭിച്ച മകൻ ഇസ്മായിലിനെ ബാലിയർപ്പിക്കുവാൻ .ആവശ്യപ്പെടുന്നതിന്റെ ചരിത്രമാണ് ഈ ഗീതം 

മമ്പുറ പൂ മക്കാമിലെ മൌല നബിയുടെ വാതിലെ 
ഇമ്പപ്പൂവായ ഖുത്തുബൊലി സയ്യിദലവി റളിയള്ള ...

കണ്ണിന്റെ കടമിഴിയാലെ പുന്നാരം പറയണ പെണ്ണെ 

ചലച്ചിത്ര ഗാന ശൈലിയുമായി വേറിട്ട് നിന്നിരുന്ന മാപ്പിളപ്പാട്ട് ശാഖക്ക് ജനപ്രിയസംഗീതം നൽകിക്കൊണ്ട് ബാബുരാജ് തകർത്താടിയ ഒരു കാലമുണ്ടായിരുന്നു. മുസ്‌ലിം കല്യാണവീടുകളിലും കുറിക്കല്ല്യാണ പന്തലിലും ബാബുക്കയുടെ ശബ്ദത്തിലും ഈണത്തിലും പിറവിയെടുത്ത മാപ്പിളപ്പാട്ടുകൾക്ക് കല്യാണസദ്യകളേക്കാൾ പ്രിയമായിരുന്നു അക്കാലത്ത്. എ വി മുഹമ്മദ് എന്ന മാപ്പിളപ്പാട്ട് ഗായകൻ അനശ്വരമാക്കിയ മിക്ക ഗാനങ്ങൾക്കും സംഗീതമൊരുക്കിയത് ബാബുരാജായിരുന്നു. ‘പരൻ വിധി ചുമ്മാ വിട്ട്….’, ‘മനുഷ്യാ നീ മറന്നിടുന്നോ….’, ‘ഇലാഹായ പുരാനോട്….’, ‘പകലൽ നിശാനിങ്ങലം….’, ‘ തകർത്താളീടണം നിൻ പാപമള്ളാ…’ , ‘ബിസ്മിയും ഹംദും സ്വലാത്തും….’ , അഴകിൽ മികച്ചു നിൽക്കും….’ ‘ആക ലോക കാരണ മുത്തൊളി….’ എന്നീ ഗാനങ്ങളെല്ലാം ബാബുക്കയുടെ മാസ്മരിക സംഗീതത്തിൽ എ വി മുഹമ്മദ് അനശ്വരമാക്കി.

ഇസ്ലാമിക കഥകളെ ഇതിവൃത്തമാക്കി രചിക്കപ്പെട്ട അക്കാലത്തെ പല നാടകങ്ങളിലെയും പ്രധാന ആകർഷണം ബാബുക്ക ചിട്ടപ്പെടുത്തിയ ഗാനങ്ങളായിരുന്നു. ഡോ. ഉസ്മാൻ-കെ ജി ഉണ്ണീൻ നാടകങ്ങളിലെ ‘ആശിച്ചപോലെ നടക്കൂല…’ ‘പൂച്ചെടി പൂവിന്റെ മൊട്ട്…’, ‘അലങ്കാരപദവിൽ കളിയാടും ഞാൻ….’ , ‘ദൂരെ ദൂരെ ദുനിയാവിന്നക്കരെ…’ എന്നീ ഗാനങ്ങൾക്ക് ഇന്നും കിഴക്കൻ ഏറനാട്ടിൽ വീര്യമുണ്ട്. പി എൻ എം ആലിക്കോയ, പി എം കാസിം, എസ് എം കോയ എന്നീ സംഗീത കുലപതികളോടൊപ്പം നാടകങ്ങളുടെയും ഗാനമേളകളുടെയും വേദികളിൽ ബാബുരാജ് എന്ന പ്രതിഭയുടെ വളർച്ച കണ്ടവരാണ് മലബാറുകാർ. അന്നത്തെ ആഘോഷരാവുകൾ പ്രിയങ്കരമാവുന്നത് ഹാര്-മോണിയപെട്ടികളിൽ ബാബുക്കയുടെ മെലിഞ്ഞു നീണ്ട കൈകൾ അമരുമ്പോഴായിരുന്നു. മുൻ കാലഘട്ടത്തിലെ സമകാലീനരുടെ സംഗീത സ്വപ്നങ്ങൾക്ക് മികവേകാൻ ബാബുക്കക്ക് സാധിച്ചു എന്നതാണ് അദ്ദേഹത്തിന്റെ വിജയം.

പകലിൽ നിശാനി ആലം പരിപാലക ഇന്തിസാന 
മലക്കെ സമാദി നൂന തക്ദീർ കാലം പ്രസ്ഥാന ...

ഇന്ദിര, ൽ. ആർ ഈശ്വരി, മോളി പ്രഭാവതി ജയഭാരതി തുടങ്ങി നിരവധി പേർ എ വി യോടൊപ്പം പാടിയിട്ടുണ്ട്.

ഭാര്യ: നഫീസ. മക്കൾ: റഷീദ് (ഡ്രൈവർ കുവൈറ്റിൽ), മറിയം, സുബൈദ, റാഫി (പ്രിന്റിംഗ് ടെക്നീഷ്യൻ - സൗദിയിൽ, സീനത്ത്, ശഹർ ബാനു, സാറ 


</doc>
<doc id="264653" url="https://ml.wikipedia.org/wiki?curid=264653" title="ജെയിംസ് സ്കിന്നർ">
ജെയിംസ് സ്കിന്നർ

പതിനെട്ട് - പത്തൊമ്പത് നൂറ്റാണ്ടുകളിൽ ഇന്ത്യയിൽ ജീവിച്ചിരുന്ന ഒരു ആംഗ്ലോ-ഇന്ത്യൻ പടയാളിയാണ് ജെയിംസ് സ്കിന്നർ (, ജീവിതകാലം: 1778 – 1841 ഡിസംബർ 4). "സിക്കന്ദർ സാഹിബ്" എന്ന പേരിലറിയപ്പെട്ടിരുന്ന അദ്ദേഹം ബ്രിട്ടീഷുകാർക്കുവേണ്ടി ഹൻസിയിൽ രൂപീകരിച്ച സ്കിന്നേഴ്സ് ഹോഴ്സ് എന്ന കുതിരപ്പടകളുടെ പേരിലാണ് പ്രശസ്തനായത്. ഡെൽഹിയിലെ പുരാതനമായ സെയിന്റ് ജെയിംസ് പള്ളി പണികഴിപ്പിച്ചതും ജെയിംസ് സ്കിന്നറാണ്.
ഇന്ത്യൻ ശൈലിയിൽ ജീവിച്ചിരുന്ന സ്കിന്നർ പേർഷ്യൻ ഭാഷ നന്നായി കൈകാര്യം ചെയ്തിരുന്നു. അദ്ദേഹം പേർഷ്യനിൽ നിരവധി പുസ്തകങ്ങളും എഴുതിയിട്ടുണ്ട്. കിത്താബ്-ഇ തസ്രീ അൽ-അഖ്വാം (ഇന്ത്യയിലെ വിവിധ ജാതികളുടെ ഉദയത്തിന്റെയും അടയാളങ്ങളുടെയും ചരിത്രം) ഇതിലൊന്നാണ്.

സ്കോട്ടിഷ് കൂലിപ്പടയാളിയായിരുന്ന ഹെർക്കുലീസ് സ്കിന്നറുടെ പുത്രനായിരുന്നു ജെയിംസ് സ്കിന്നർ. ഹെർക്കുലീസ് സ്കിന്നർ, മോൺട്രോസിലെ പ്രോവോസ്റ്റിന്റെ പുത്രനായിരുന്നു. ജെയിംസ് സ്കിന്നറുടെ അമ്മ, ബോജ്പൂരിൽനിന്നുള്ള ഒരു രജപുത്രസ്ത്രീയായിരുന്നു.
സ്കിന്നർ ജനിച്ചത് കൽക്കത്തിയിൽ വച്ചായിരുന്നു. 
മറാഠർക്കുവേണ്ടി പടപൊരുതിയിരുന്ന സ്കിന്നറെ, അദ്ദേഹത്തിന്റെ ബ്രിട്ടീഷ് പിതൃത്വം മൂലം അവർ പുറത്താക്കി. തുടർന്ന് സ്കിന്നർ ഇംഗ്ലീഷുകാരുടെ സൈന്യത്തിൽച്ചേർന്നു. എന്നാൽ അവിടെയും സ്ഥിതി വ്യത്യസ്തമായിരുന്നില്ല. അദ്ദേഹത്തിന്റെ ഇന്ത്യൻ വംശീയതയുടെ പേരിൽ അവിടെയും അവഗണന നേരിട്ടു. മുഗളർ അദ്ദേഹത്തിന് നാസിറുദ്ദൗള കേണൽ ജെയിംസ് സ്കിന്നർ ബഹാദൂർ ഗാലിബ് ജംഗ് എന്ന സ്ഥാനം സമ്മാനിച്ചു. ഇതിനെച്ചുരുക്കി, അലക്സാണ്ടറെ അനുസ്മരിപ്പിക്കുംവിധം സിക്കന്ദർ സാഹിബ് എന്നാണ് ഡെൽഹിയിലുള്ളവർ അദ്ദേഹത്തെ വിളിച്ചിരുന്നത്.

ഇന്ത്യയിൽ ജനിച്ചുവളരുകയും പൂർണ്ണമായും മുഗൾ ശൈലിയിൽ ജീവിക്കുകയും ചെയ്തിരുന്ന സ്കിന്നറുടെ ഇംഗ്ലീഷ് ഭാഷ അത്ര ഒഴുക്കുള്ളതല്ലായിരുന്നു. കൂടാതെ അതിൽ വ്യാകരണത്തെറ്റുകളും പ്രകടമായിരുന്നു. അദ്ദേഹം പതിനാലോളം ഇന്ത്യൻ സ്ത്രീകളെ വിവാഹം ചെയ്തിരുന്നു. അദ്ദേഹത്തിന്റെ മുഖ്യഭാര്യയായിരുന്ന അശൂരി ഖാനം ഒരു മുസ്ലീം സ്ത്രീയായിരുന്നു. അവർ തന്നെ ഒരു സമീന്ദാരിണിയും അവരുടെ പിതാവ്, മിർസ അസിം ബൈഗ്, ഹരിയാണയിലെ ശക്തനായ സമീന്ദാരുമായിരുന്നു. അദ്ദേഹം സ്കിന്നറുടെ ഹൻസിയിലെ അവ്യവസഥാപിത കുതിരപ്പടയുടെ ബാരക്കിലെ മേൽനോട്ടക്കാരനായിരുന്നു. എന്നിരുന്നാലും സ്കിന്നർ തന്റെ ക്രിസ്തുമതവിശ്വാസം മുറുകെപ്പിടിച്ചിരുന്നു. ബ്രിട്ടീഷുകാരുടെ കാലത്ത് ഡെൽഹിയിലെ ഇംഗ്ലീഷ് സമൂഹത്തിന്റെ കേന്ദ്രബിന്ദുവായിരുന്ന സെയിന്റ് ജെയിംസ് പള്ളി അദ്ദേഹമാണ് നിർമ്മിച്ചത്. അതേ സമയത്തുതന്നെ തന്റെ മുസ്ലീം ഭാര്യമാർക്കായി തന്റെ ഹവേലിയിലെ മുഗൾ മോസ്ക് പുനരുദ്ധരിക്കുകയും ഹിന്ദു ഭാര്യമാർക്കായി ഒരു അമ്പലം പണിയുകയും ചെയ്തിരുന്നു.

ജെയിംസ് സ്കിന്നറുടെ മരണത്തിനുശേഷം അദ്ദേഹത്തിന്റെ മക്കൾ ഡെൽഹിയിൽ പ്രധാന ജമീന്ദാരന്മാരും സഭാംഗങ്ങളും ആയിരുന്നു. ഡെൽഹി ഗസറ്റ് പത്രത്തിന്റെ എഡിറ്ററായിരുന്ന ജോർജ് വാഗൻട്രീബർ, സ്കിന്നറുടെ പുത്രിയായ എലിസബത്തിനെയാണ് വിവാഹം കഴിച്ചത്. പത്തൊമ്പതാം നൂറ്റാണ്ടിന്റെ മദ്ധ്യത്തോടെ ബ്രിട്ടീഷുകാരിൽ ഇന്ത്യക്കാരോടുനേരെയുള്ള മനോഭാവത്തിലെ മാറ്റം മൂലം സ്കിന്നർ കുടുംബത്തിലെ പലരും തങ്ങളുടെ സങ്കരപൈതൃകത്തെയോർത്ത് വിഷമിച്ചിരുന്നു.


</doc>
<doc id="264655" url="https://ml.wikipedia.org/wiki?curid=264655" title="മൂലധനം (ചലച്ചിത്രം)">
മൂലധനം (ചലച്ചിത്രം)

അസീം കമ്പനിക്കുവേണ്ടി മുഹമ്മദ് അസീം നിർമിച്ച മലയാളചലച്ചിത്രമാണ് മൂലധനം. ജിയോ പിക്ചേഴ്സ് വിതരണം ചെയ്ത മൂലധനം 1969 ഓഗസ്റ്റ് 15-ന് കേരളത്തിൽ പ്രദർശനം തുടങ്ങി.




</doc>
<doc id="264661" url="https://ml.wikipedia.org/wiki?curid=264661" title="ചൂർണ്ണിക്കര ഗ്രാമപഞ്ചായത്ത്">
ചൂർണ്ണിക്കര ഗ്രാമപഞ്ചായത്ത്

എറണാകുളം ജില്ലയിലെ ആലുവ താലൂക്കിൽ വാഴക്കുളം ബ്ളോക്കിൽ ആലുവ വെസ്റ്റ് വില്ലേജ് പരിധിയിൽ വരുന്ന ഗ്രാമപഞ്ചായത്താണ് 11.07 ചതുരശ്ര കിലോമീറ്റർ വിസ്തീർണ്ണമുള്ള ചൂർണ്ണിക്കര ഗ്രാമപഞ്ചായത്ത്.
ആലുവ - എറണാകുളം ദേശീയപാതയിൽ കമ്പനിപ്പടി മെട്രോ സ്റ്റേഷനോട് ചേർന്നാണ് ചൂർണിക്കര പഞ്ചായത്ത് കമ്മ്യൂണിറ്റി ഹാൾ സ്ഥിതിചെയ്യുന്നത്.




നെല്ല്, നാളികേരം, എന്നിവയാണ് പ്രധാനവിളകൾ.



</doc>
<doc id="264668" url="https://ml.wikipedia.org/wiki?curid=264668" title="ദി ഗ്രേറ്റ് ഗാമ">
ദി ഗ്രേറ്റ് ഗാമ

ഗാമാ ഫയൽവാൻ എന്നറിയപ്പെട്ടിരുന്ന ഗുസ്തിക്കാരൻ ഗുലാം മുഹമ്മദ് ബക്ഷ് പഞ്ചാബിലെ അമൃത്സറിലാണ് ജനിച്ചത്.(22 മേയ് 1880 - 1963).. . 1910 ൽ നടന്ന ഗുസ്തിയിലെ ലോകചാമ്പ്യൻഷിപ്പും ഗുലാം മുഹമ്മദ് നേടുകയുണ്ടായി. ഗുസ്തിമത്സരരംഗത്തു അൻപതിലധികം വർഷം 'ഗാമ' അജയ്യനായിതന്നെ നിലകൊണ്ടു. ഇന്ത്യൻ ഗുസ്തിയായ പെഹൽവാനിയിലെ ചരിത്രത്തിലെ ഏറ്റവും മികച്ച ഗുസ്തിക്കാരൻ ആയി കരുതി പോരുന്നു. സ്വാതന്ത്ര്യാനന്തരം 'ഗാമ' പാകിസ്താനിലേയ്ക്ക് കുടിയേറി.
പഞ്ചാബ് സിംഹം എന്ന പേരിലും അദേഹം അറിയപ്പെട്ടിരുന്നു.

ഗാമയുടെ പിതാവ് മുഹമ്മദ് അസീസും അക്കാലത്തെ പ്രശസ്തനായ ഒരു ഗുസ്തിക്കാരനായിരുന്നു. തന്റെ പത്താമത്തെ വയസിൽ ഗാമ ജോധ്പൂരിൽ അന്നത്തെ മഹാരാജാവ് നടത്തിയ ശക്തിമാൻ മത്സരത്തിൽ തന്നെക്കാൾ പ്രായമുള്ളവരുമായി മത്സരിച്ച് ആദ്യ 15 മല്ലന്മാരിൽ ഒരാൾ ആയി. മദ്ധ്യപ്രദേശിലെ രാജാവായിരുന്ന ഭവാനി സിങ് ഗുലാം മുഹമ്മദിനെയും സഹോദരൻ ഇമാം ബക്ഷിനെയും തന്റെ സംരക്ഷണത്തിൽ ആക്കുകയും കായികരംഗത്ത് അവരെ പ്രോത്സാഹിപ്പിക്കുകയും ചെയ്തു.
ഗാമ തന്റെ 22-മത്തെ വയസ്സിൽ ബറോഡയിൽ വച്ച് 1200 കിലോഗ്രാം ഭാരമുള്ള ഒരു കല്ല് ഉയർത്തുകയുണ്ടായി. ബറോഡാ മ്യൂസിയത്തിൽ രണ്ടരയടി ഉയരമുള്ള ഈ കല്ല് പ്രദർശിപ്പിക്കപ്പെട്ടിട്ടുണ്ട്. 


ഗാമയുടെ അവസാനകാലം അവഗണനയും കഷ്ടപ്പാടും നിറഞ്ഞതായിരുന്നു. ജി.ഡി. ബിർല നൽകിയിരുന്ന 2000 രൂപ പ്രതിമാസ പെൻഷനും ,പാകിസ്താൻ സർക്കാർ നൽകിയിരുന്ന പെൻഷനും ചികിത്സാസഹായവും ആയിരുന്നു അവസാനകാലത്ത് അദ്ദേഹത്തിന്റെ ആശ്രയം. 1960 മേയ് 21 നു 
അദ്ദേഹം അന്തരിച്ചു.

ഗാമയുടെ പരിശീലന മുറകളുടെ കടുത്ത ആരാധകൻ ആയിരുന്നു ബ്രൂസ്‌ ലീ, ഗാമയെ കുറിച്ച്‌ വളരെ അധികം വായികുകയും ഗാമയുടെ പരിശീലനമുറകൾ തന്റെ പരിശീലനചിട്ടയിൽ ഉൾപെടുത്തുകയും ചെയ്തിട്ടുണ്ട്.



</doc>
<doc id="264675" url="https://ml.wikipedia.org/wiki?curid=264675" title="കോലെഴുത്ത്">
കോലെഴുത്ത്

തെക്കേ ഇന്ത്യയിൽ പ്രത്യേകിച്ച് കേരളത്തിൽ നിലനിന്നിരുന്ന ഒരു ലിപി സമ്പ്രദായമാണ് കോലെഴുത്ത്. പതിനെട്ടാം നൂറ്റാണ്ടോടുകൂടി ഇതിന്റെ ഉപയോഗം അവസാനിച്ചെങ്കിലും അക്ഷരം പഠിക്കുന്ന കുട്ടികളെ, പത്തൊൻപതാം നൂറ്റാണ്ടിലും ഇത് പഠിപ്പിക്കുമായിരുന്നു. 

തിരുവിതാംകൂറിലേതിനേക്കാൾ കൊച്ചി - മലബാർ മേഖലകളിൽ കൂടുതലായി പ്രചരിച്ചിരുന്ന കോലെഴുത്ത് പ്രചരിച്ചിരുന്നത്. വട്ടെഴുത്ത് എന്ന ലിപി സമ്പ്രദായത്തിൽ നിന്നുമാണ് ഇത് ഉരുത്തിരിഞ്ഞു വന്നത്. താളിയോലയിൽ നാരായം അഥവാ കോൽ കൊണ്ട് എഴുതിയിരുന്നതിൽ നിന്നുമാണ് ഇതിന് കോലെഴുത്ത് എന്ന പേര് ലഭിച്ചതെന്ന് കരുതുന്നു. "ഉ", "എ", "ഒ" എന്നീ അക്ഷരങ്ങളെ സൂചിപ്പിക്കുന്ന പ്രതീകങ്ങളുടെ അഭവമൊഴിച്ചാൽ എന്നതൊഴിച്ചാൽ അടിസ്ഥാനപരമായ മറ്റുവത്യാസങ്ങളൊന്നും ഇതിന് വട്ടെഴുത്തുമായി ഇല്ലായിരുന്നു. അതേസമയം പ്രാദേശിക വകഭേദങ്ങൾ ഇതിന് ഉണ്ടായിരുന്നുതാനും. ബ്രാഹ്മി, ഖരോഷ്ഠി, ഗ്രന്ഥാക്ഷരം, വട്ടെഴുത്ത്, കോലെഴുത്ത് എന്നീ ലിപിമാലകളെപ്പോലെ കോലെഴുത്തും ആരംഭിക്കുന്നത് 'അ'യിൽ നിന്ന് ആണ്. 

പത്മനാഭ സ്വാമിക്ഷേത്രത്തോടനുബന്ധിച്ച മതിലകം രേഖകൾ, ആനക്കരയിലെ പന്നിയൂർ വരാഹമൂർത്തിക്ഷേത്രം, ആർത്താറ്റ് പള്ളി തുടങ്ങിയ അനവധി സ്ഥലങ്ങളിൽ കോലെഴുത്തിലുള്ള രേഖകളും ലിഖിതങ്ങളും ഇപ്പോഴും ലഭ്യമാണ്. കോലെഴുത്തിൽ നിന്നാണ് മലയാണ്മ എന്ന ലിപി വികസിച്ചത്. 

4. ചാഴുർ ചെപ്പേട്, എസ്. രാജേന്ദു, എൻ.ബി.എസ്. കോട്ടയം, 2015 


</doc>
<doc id="264677" url="https://ml.wikipedia.org/wiki?curid=264677" title="റോബർട്ട് ഡ്രമ്മൺഡ്">
റോബർട്ട് ഡ്രമ്മൺഡ്

മലയാളവ്യാകരണം സമാഹരിക്കുകയും പ്രസിദ്ധീകരിക്കുകയും ചെയ്ത ആദ്യ ഇംഗ്ലീഷുകാരനാണ് റോബർട്ട് ഡ്രമ്മൺഡ്. 1799 ൽ ബോംബെയിലെ കുറിയർ പ്രസ്സാണ് അദ്ദേഹം രചിച്ച 'Grammar of the Malabar Language' എന്ന പുസ്തകം പ്രസിദ്ധീകരിച്ചത്. ഈ പുസ്തകത്തിനു വേണ്ടിയാണ് ഇന്ത്യയിൽ ആദ്യമായി മലയാള അച്ചുകൾ കൊത്തിയുണ്ടാക്കിയത്. ശസ്ത്രക്രിയാ വിദഗ്ദ്ധനായിരുന്ന അദ്ദേഹം ഇന്ത്യയിൽ പ്രവർത്തിച്ചിരുന്ന ബ്രിട്ടീഷ് ഈസ്റ്റ് ഇന്ത്യ കമ്പനി ഉദ്യോഗസ്ഥരുടേയും കത്തോലിക്കാ മിഷണറിമാരുടേയും സഹായത്താലും പ്രേരണയാലുമാണ് ഈ ഗ്രന്ഥം രചിച്ചത്. വളരെ അപൂർവ്വവമായ ഈ കൃതിയുടെ പതിപ്പ് കൊൽക്കത്തയിലെ ഭാരതീയ ദേശീയ ഗ്രന്ഥശാലയിൽ ലഭ്യമാണ്.

ഡ്രമ്മണ്ടിന്റെ പുസ്തകത്തിലെ ഭാഷ ഇംഗ്ലീഷാണെങ്കിലും ഉദാഹരണങ്ങൾ മലയാളത്തിലുള്ള കൃതികളിൽ നിന്നാണ് ഉദ്ധരിച്ചിരിക്കുന്നത്. ക്ലമന്റിന്റെ സംക്ഷേപവേദാർത്ഥത്തിലുള്ള നിരവധി വാക്യങ്ങൾ ഇതിനായി ഉപയോഗിച്ചിട്ടുണ്ട്. മറ്റു വരാപ്പുഴ പാതിരിമാരുടെ വ്യാകരണം തുടങ്ങിയ ഭാഷാ ശാസ്ത്ര സംബന്ധിയായ ഗ്രന്ഥങ്ങളോടും ഈ കൃതിക്ക് കടപ്പാടുണ്ട്. 



</doc>
<doc id="264680" url="https://ml.wikipedia.org/wiki?curid=264680" title="ഫ്രാൻസിസ് പീറ്റർ ആഞ്ജലോസ്">
ഫ്രാൻസിസ് പീറ്റർ ആഞ്ജലോസ്

മലയാള വ്യാകരണം സമാഹരിക്കുകയും പ്രസിദ്ധീകരിക്കുകയും ചെയ്ത ആദ്യകാല ഗ്രന്ഥകർത്താക്കളിലൊരാളാണ് ഫ്രാൻസിസ് പീറ്റർ ആഞ്ചലോസ്. 1712 ൽ ലത്തീൻ ഭാഷയിലാണ് അദ്ദേഹം ഈ വ്യാകരണ ഗ്രന്ഥം പ്രസിദ്ധീകരിച്ചത്. 
ഇറ്റലിയിൽ പീഡ്മോണ്ട് എന്ന പ്രദേശത്തുള്ള മോണ്ട്റീഗൽഗ്രാമത്തിലെ വിയോലിത്തി കുടുംബത്തിൽ 1650-ൽ ജനിച്ചു. കർമലീത്താപാതിരിയായി 17-ാം ശതകത്തിന്റെ ഒടുവിൽ വരാപ്പുഴ വന്നിറങ്ങിയ ആഞ്ജലോസ്, 1700-1712 കാലയളവിൽ വരാപ്പുഴയിലെ ബിഷപ്പ് ആയി പ്രവർത്തിച്ചു. കൽദായസുറിയാനി മെത്രാനായ മാർശിമയോനാണ് ഇദ്ദേഹത്തിന് മെത്രാൻപട്ടം നല്കിയത്. കേരള കത്തോലിക്കർ പാരമ്പര്യമനുസരിച്ച് ആഞ്ജലോസ് മെത്രാനെയും മാർത്തോമ്മാ എന്ന് വിളിച്ചുപോന്നു. മലയാളഭാഷാപഠനത്തിൽ അതീവ താത്പര്യമെടുത്ത ആഞ്ജലോസ്, സംസാര ഭാഷയെ പരിഗണിച്ചു കൊണ്ടായിരുന്നു ആദ്യ മലയാള വ്യാകരണഗ്രന്ഥം തയ്യാറാക്കിയത്. തുടർന്ന് മതപരമായ ഏതാനും ഗ്രന്ഥങ്ങൾ ഇദ്ദേഹം രചിച്ചതായി പറയപ്പെടുന്നു; അവയൊന്നും ഇപ്പോൾ ലഭ്യമല്ല.
1712-നടുത്ത് രചിച്ച മലയാളവ്യാകരണമാണ് ഇദ്ദേഹത്തിന്റെ പ്രകൃഷ്ടകൃതി. മലയാളഭാഷയ്ക്ക് രണ്ട് തരംതിരിവുകൾ ഉള്ളതായി ആഞ്ജലോസ് മനസ്സിലാക്കി (വാമൊഴി, വരമൊഴി എന്നിങ്ങനെ പില്ക്കാലത്ത് വിളിക്കപ്പെട്ട ഈ പിരിവുകൾക്ക് യഥാക്രമം 'നീചഭാഷ' എന്നും 'ഉച്ചഭാഷ' എന്നും ആണ് മിഷനറിമാർ പേർ കൊടുത്തിരുന്നത്). ഇതിൽ വ്യവഹാരഭാഷയ്ക്കാണ് ഇദ്ദേഹം വ്യാകരണം നിർമിച്ചത്. സംസ്കൃതപ്രചുരമായ ഉച്ച (സാഹിത്യ) ഭാഷയ്ക്ക് പിന്നീട് അർണോസുപാതിരി വ്യാകരണമെഴുതി.

ആഞ്ജലോസ് നിർമിച്ച മലയാളവ്യാകരണത്തിന്റെ മൂലം റോമിൽ ബോർജിയ കർദിനാളിന്റെ ഗ്രന്ഥശേഖരത്തിൽ സൂക്ഷിക്കപ്പെട്ടിരിക്കുന്നു; ഇതിന്റെ ഒരു പകർപ്പ് വത്തിക്കാൻ ഗ്രന്ഥശാലയിലുണ്ട്. കേരളത്തിൽ വന്ന എല്ലാ വിദേശീയർക്കും ഈ വ്യാകരണഗ്രന്ഥം സഹായകമായിരുന്നു. ഈ കൃതിയെ ഉപജീവിച്ചാണ് ക്ലെമന്റ് പാതിരി മലയാള അക്ഷരമാല (1772) രചിച്ചത്. ആഞ്ജലോസ് 12 വർഷം മെത്രാപ്പോലീത്ത ആയി സേവനം അനുഷ്ഠിച്ചു. വരാപ്പുഴവച്ചു തന്നെയാണ് ഇദ്ദേഹം നിര്യാതനായത്; എതു വർഷമെന്നു കൃത്യമായി അറിയുന്നില്ല. വരാപ്പുഴ പള്ളിയിൽ ശവസംസ്കാരവും നടത്തപ്പെട്ടു. വരാപ്പുഴ ഗ്രന്ഥശേഖരത്തിൽ ആഞ്ജലോസിന്റെ ഡയറിയും ചില കൈയെഴുത്തുഗ്രന്ഥങ്ങളും സൂക്ഷിക്കപ്പെട്ടിരിക്കുന്നു. കേരളത്തിലെ സുറിയാനി കത്തോലിക്കരുടെ അതുവരെയുള്ള ചരിത്രത്തിലേക്ക് വെളിച്ചം വീശുന്നവയാണ് പ്രസ്തുത കുറിപ്പുകൾ. ആദ്യത്തെ മലയാളനിഘണ്ടുവിന്റെ കൈയെഴുത്തുപ്രതി തയ്യാറാക്കിയതും ആഞ്ജലോസ് ആണെന്നു പറയപ്പെടുന്നു.


</doc>
<doc id="264691" url="https://ml.wikipedia.org/wiki?curid=264691" title="പത്തായം">
പത്തായം

മുൻകാലങ്ങളിൽ, ധാന്യങ്ങൾ കേടുകൂടാതെ സൂക്ഷിക്കാനുപയോഗിച്ചിരുന്ന സംഭരണിയാണ് പത്തായം അഥവാ പത്താഴം. വീടുകളുടെ തറകൾ മണ്ണും ചാണകവും കരിയും കൂട്ടി മെഴുകിയവയും ഈർപ്പമുള്ള കാലാവസ്ഥയും ആയതു കൊണ്ട് ധാന്യങ്ങൾ, കേടുകൂടാതെ സൂക്ഷിക്കാൻ ഇവ അത്യാവശ്യമായിരുന്നു.
തേക്ക്, ഈട്ടി, പ്ലാവ് തുടങ്ങിയ ഈട് നിൽക്കുന്ന മരം കൊണ്ടാണ് നിർമ്മാണം. ചതുരാകൃതിയിൽ, നിലത്തു നിന്ന് അൽപ്പം ഉയർത്തി മൂന്നുചുമരുകളോടും ചേർത്ത് പണിത്, തുറന്നിരിക്കുന്ന വശം, നിരപ്പലകകൾ ഇട്ടു അടക്കുന്ന പത്തായങ്ങളും നാലുകാലിൽ പണിത് നീക്കിമാറ്റാവുന്ന കട്ടിൽപ്പത്തായങ്ങളും (കട്ടിൽ പോലെ ഉപയോഗിക്കാവുന്നത് ) ഉണ്ടായിരുന്നു.
കട്ടിലായും എഴുത്തുമേശയായും ഇത്തരം പത്തായങ്ങളെ ഉപയോഗിക്കാറുണ്ടായിരുന്നു.

വലിയ തറവാടുകളിൽ, പ്രധാന വീടിന്റെ അടുത്തായി വേറെ ഒരു പുര പണിത് അതിലെ പ്രധാന മുറിയിൽ പത്തായവും അതിനോട് ചേർന്ന് മുറികളും മാളികയും പണിത പത്തായപുരകളും സാധാരണയായി നിർമ്മിക്കാറുണ്ടായിരുന്നു. ചില ആരാധനാലയങ്ങളോടനുബന്ധിച്ച് പത്തായപ്പുരകൾ നിർമ്മിച്ച് പരിപാലിക്കുന്നുണ്ട്.

അച്ഛൻ പത്തായത്തിലുമില്ല തട്ടിൻ പുറത്തുമില്ല എന്നത് പ്രശസ്തമായ ചൊല്ലാണ്. 
പത്തായവുമായി ചേർത്ത് നിരവധി പഴഞ്ചൊല്ലുകൾ മലയാളത്തിലുണ്ട്. 
ചില ഉദാഹരണങ്ങൾ-



</doc>
<doc id="264693" url="https://ml.wikipedia.org/wiki?curid=264693" title="കുട്ടിക്കുഞ്ഞുതങ്കച്ചി">
കുട്ടിക്കുഞ്ഞുതങ്കച്ചി

പത്തൊമ്പതാം നൂറ്റാണ്ടിന്റെ അവസാനദശകത്തിൽ തിരുവിതാംകൂറിൽ മലയാള സാഹിത്യ രചനയിലേർപ്പെട്ടിരുന്ന അപൂർവ്വം സ്ത്രീകളിലൊരാളായിരുന്നു കുട്ടിക്കുഞ്ഞുതങ്കച്ചി (14 ഫെബ്രുവരി 1820 - 13 ഫെബ്രുവരി 1904). പാർവ്വതീസ്വയംവരം, ശ്രീമതീസ്വയംവരം, മിത്രസഹമോക്ഷം, എന്നിങ്ങനെ മൂന്നു ആട്ടക്കഥകൾ എഴുതി, കൊട്ടാരം കളിയോഗത്തിൽ ഇവ അവതരിപ്പിച്ചിട്ടുണ്ട്. ആട്ടക്കഥകളെക്കാൾ ശ്രദ്ധിക്കപ്പെട്ടത് അവരുടെ മറ്റു രചനകൾ ആണ്. മൂന്നു കിളിപ്പാട്ടുകളും തങ്കച്ചി എഴുതി. മലയാള കുറത്തിപ്പാട്ടുകളിൽ പ്രഥമ സ്ഥാനം തങ്കച്ചി രചിച്ച കിരാതത്തിനാണ്. കുറത്തിപ്പാട്ടുകളിൽ 'ഇരട്ടി' എന്ന വൃത്തഭേദം ഇടകലർത്തി രചന നടത്തിയതും ഇവരായിരുന്നു. 

ഇരയിമ്മൻ തമ്പിയുടേയും, ഇടക്കോട്ടു കാളിപ്പിള്ളതങ്കച്ചിയുടേയും മകളാണു് ഇവർ. ശരിപേര് ലക്ഷ്മിപ്പിള്ള, ഓമനപ്പേരാണ് കുട്ടിക്കുഞ്ഞ്. സംഗീതം, കാവ്യനാടകാലങ്കാരങ്ങൾ,തർക്കം, വ്യാകരണം എന്നിവ പാരമ്പര്യരീതിയിൽ പഠിച്ച തങ്കച്ചി വിദുഷിയായിത്തീർന്നു. ചേർത്തല വാരനാട്ടുനടുവിലെകോവിലകത്തു കുഞ്ഞൻ തമ്പാനെ വിവാഹം ചെയ്തു. 1851ൽ തമ്പാൻ മരിച്ചു. പിന്നീട് പത്തുവർഷം കഴിഞ്ഞ് 1861ൽ കുഞ്ഞുണ്ണിത്തമ്പാൻ, തങ്കച്ചിയെ വിവാഹം ചെയ്തു. 

പാൽക്കുളങ്ങര ക്ഷേത്രത്തിലെ ദേവിയെപ്പറ്റി കാംബോജി രാഗത്തിലും, മൂകാംബികയെപ്പറ്റി നാട്ടരാഗത്തിലും, തിരുവട്ടാർ തേവരെപ്പറ്റി കല്യാണി രാഗത്തിലും, നെയ്യാറ്റിൻകര കൃഷ്ണസ്വാമിയെപ്പറ്റി കമാസിലും, ഗുരുവായൂരപ്പനെപ്പറ്റി സുരുട്ടിയിലും ആണ് രചനകൾ. കുട്ടിക്കുഞ്ഞുതങ്കച്ചിയുടെ കിട്ടിയേടത്തോളം കൃതികൾ ഒറ്റ പുസ്തകമായി കേരള സാഹിത്യ അക്കാദമി പ്രസിദ്ധപ്പെടുത്തിയിട്ടുണ്ട്.
പി. ഗോവിന്ദപ്പിള്ളയുടെ ഭാഷാചരിത്രത്തിൽ (1881) കുട്ടിക്കുഞ്ഞുതങ്കച്ചിയെപ്പറ്റി ഇങ്ങനെപ്പറയുന്നു :
ചെറുപ്പത്തിൽത്തന്നെ ആരംഭിച്ചിരുന്ന കണ്ണുരോഗം ഇടയ്ക്കിടയ്ക്ക് മൂർച്ഛിച്ചു. 1902 ആയപ്പോഴേയ്ക്കും കാഴ്ച മിക്കവാറും ഇല്ലാതായി. 1904 ഫെബ്രുവരി 13ന് മരിച്ചു.


</doc>
<doc id="264698" url="https://ml.wikipedia.org/wiki?curid=264698" title="ഒന്നാം ഇ.എം.എസ്‌. നമ്പൂതിരിപ്പാട്‌ മന്ത്രിസഭ">
ഒന്നാം ഇ.എം.എസ്‌. നമ്പൂതിരിപ്പാട്‌ മന്ത്രിസഭ

ആദ്യ കമ്മ്യൂണിസ്റ്റ് പാർട്ടി( സി.പി.ഐ) മന്ത്രി സഭ
1957ലാണ് കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ(സി.പി.ഐ) നേതൃത്വത്തിൽ ഇ.എം.എസ്‌. നമ്പൂതിരിപ്പാട്‌ മുഖ്യമന്ത്രിയായി ആദ്യത്തെ മന്ത്രിസഭ നിലവിൽ വന്നത്. പാർലമെന്ററി സംവിധാനത്തിലൂടെ ഇന്ത്യയിൽ നിലവിൽ വന്ന ആദ്യത്തെ കമ്മ്യൂണിസ്റ്റ് മന്ത്രിസഭ കൂടിയായിരുന്നു അത്. കോൺഗ്രസ്സ് മന്ത്രിസഭകൾ നടപ്പിലാക്കാൻ കൂട്ടാക്കാത്ത കോൺഗ്രസ്സിന്റെ അഖിലേന്ത്യാ നയമായിരിക്കും തങ്ങൾ നടപ്പിലാക്കാൻ പോവുന്നത് എന്നാണ് മുഖ്യമന്ത്രി ഇ.എം.എസ്സ് നമ്പൂതിരിപ്പാട് സത്യപ്രതിജ്ഞക്കു മുമ്പ് ജനങ്ങളോടായി നടത്തിയ റേഡിയോ സംപ്രേഷണത്തിലൂടെ പ്രഖ്യാപിച്ചത്. തീരെ ചെറുതായ സമാനരീതിയിലുള്ള രണ്ട് മന്ത്രിസഭകളെ അവഗണിച്ചാൽ തിരഞ്ഞെടുപ്പിലൂടെ അധികാരത്തിൽ വരുന്ന ലോകത്തിലെ ആദ്യത്തെ കമ്മ്യൂണിസ്റ്റ് മന്ത്രിസഭകൂടിയായിരുന്നു 1957ൽ കേരളത്തിൽ നിലവിൽ വന്നത്. 1953ൽ ബ്രിട്ടീഷ് ഗയാനയിൽ ഛദ്ദീസ്ജഗന്റെ നേതൃത്വത്തിൽ ഒരു മന്ത്രിസഭ നിലവിൽ വന്നുവെങ്കിലും, അത് പൂർണ്ണമായും ഒരു കമ്മ്യൂണിസ്റ്റ് സംഘടനയല്ലായിരുന്നു.

വിദ്യാഭ്യാസബിൽ, ഭൂപരിഷ്കകരണ നിയമം തുടങ്ങിയ പുരോഗമനപരിപാടികൾ നടപ്പിലാക്കാൻ ശ്രമിച്ചുവെങ്കിലും ഈ മന്ത്രിസഭക്ക് അഞ്ചുവർഷം തികച്ചും ഭരിക്കാനായില്ല. വിദ്യാഭ്യാസബില്ലിനെ ആയുധമാക്കി പ്രതിപക്ഷ-സാമുദായിക കക്ഷികൾ സർക്കാരിനെതിരേ പ്രക്ഷോഭം ആരംഭിച്ചു. കാർഷിക നിയമത്തിലൂടെ തങ്ങളുടെ കൈവശംഉള്ള കണക്കില്ലാത്ത ഭൂമി കൈമോശം വരുമെന്നു മനസ്സിലാക്കിയ സമ്പന്നവർഗ്ഗവും വിമോചനസമരം എന്ന പേരിൽ നടന്ന ഈ പ്രക്ഷോഭത്തെ കൈയ്യയച്ച് സഹായിച്ചിരുന്നു. കേരളത്തിലെ കമ്മ്യൂണിസ്റ്റിതര കക്ഷികളെല്ലാം തന്നെ ആ സമരത്തിൽ പങ്കാളികളായി. കേരളസംസ്ഥാനത്തെ ഭരണസമ്പ്രദായം ആകെ തകർന്നുവെന്ന് ഗവർണർ കേന്ദ്രത്തെ അറിയിച്ചു. 1959 ജൂലൈ 31 ആം തീയതി ഭരണഘടനയുടെ 356 ആം വകുപ്പനുസരിച്ച് കേരളത്തിലെ കമ്മ്യൂണിസ്റ്റ് സർക്കാരിനെ രാഷ്ട്രപതി പിരിച്ചുവിടുകയും, അധികാരം സ്വയം ഏറ്റെടുക്കുകയും ചെയ്തു.
1957 ലെ കമ്മ്യൂണിസ്റ്റ് നേതൃത്വത്തിലുള്ള സർക്കാരിനെ സാമൂഹ്യ-രാഷ്ട്രീയ രംഗത്തു സംഭവിച്ച അത്ഭുതമായാണ് ലോകം നോക്കിക്കണ്ടത്. 1939 ൽ കേരളത്തിൽ കമ്മ്യൂണിസ്റ്റ് പാർട്ടി രൂപംകൊണ്ടിരുന്നുവെങ്കിലും, ഒരു രാഷ്ട്രീയപാർട്ടി എന്ന നിലയിൽ ജനം അംഗീകരിച്ചിരുന്നത് കോൺഗ്രസ്സിനെ മാത്രമായിരുന്നു. കേരളത്തെ സംബന്ധിച്ചിടത്തോളം കമ്മ്യൂണിസ്റ്റ് പാർട്ടി രൂപംകൊള്ളുന്നതിനുമുമ്പ് തന്നെ അതിന്റെ ആശയങ്ങൾ ജനങ്ങൾക്കിടയിൽ പ്രചരിച്ചിരുന്നു. സുപ്രധാനമായ അധികാരസ്ഥാനത്തെത്തുവാൻ മാത്രം വളർച്ച കമ്മ്യൂണിസ്റ്റ് പ്രസ്ഥാനത്തിനായിട്ടില്ല എന്നാണ് കോൺഗ്രസ്സ് വിചാരിച്ചിരുന്നത്. കേരളത്തിലെ ജനങ്ങളിലെ അവഗണിക്കാൻ പറ്റാത്ത ഒരു വിഭാഗത്തിന്റെ കാഴ്ചപ്പാടിൽ വന്ന മാറ്റമാണ് 1957 ലെ കമ്മ്യൂണിസ്റ്റ് മന്ത്രിസഭക്ക് കാരണമായതെന്ന് ചരിത്രകാരനായ കെ.എൻ.പണിക്കർ സമർത്ഥിക്കുന്നു.

മന്ത്രിമാരും വകുപ്പുകളും 

കോൺഗ്രസ്സ് സർക്കാരുകൾ നടപ്പിലാക്കാൻ കഴിയാതെ പോയ നയങ്ങൾ നടപ്പിലാക്കുകയാണ് തന്റെ സർക്കാരിന്റെ ലക്ഷ്യം എന്നായിരുന്നു മുഖ്യമന്ത്രി ഇ.എം.എസ്സ് പറഞ്ഞത്. കമ്മ്യൂണിസത്തെ വളർത്തുകയാണ് തന്റെ ലക്ഷ്യമെങ്കിലും, ഒരു കമ്മ്യൂണിസ്റ്റ് സമുദായം സൃഷ്ടിക്കുകയായിരിക്കുകയല്ല തന്റെ സർക്കാരിന്റെ ലക്ഷ്യമെന്ന് സത്യപ്രതിജ്ഞാ ചടങ്ങിനു തലേന്ന് ജനങ്ങളോടായി ചെയ്ത റേഡിയോ സംപ്രേഷണത്തിൽ അദ്ദേഹം ഉറപ്പിച്ചു പറയുകയുണ്ടായി. ഈ പ്രസ്താവനയെ അരക്കിട്ടുറപ്പിക്കുന്ന രീതിയിലുള്ള നടപടികളാണ് സംസ്ഥാനത്തെ ആദ്യത്തെ സർക്കാർ വരുംകാലങ്ങളിൽ സ്വീകരിച്ചത്.
മന്ത്രിസഭ നിലവിൽ വന്ന് ഒരാഴ്ച തികയുന്നതിനു മുമ്പ് തന്നെ സർക്കാർ കുടിയൊഴിപ്പിക്കൽ നിരോധന നിയമം നടപ്പിൽ വരുത്തി. ഇതുപ്രകാരം കർഷകൻ താമസിക്കുന്ന ഭൂമിയിൽ നിന്നും അവനെ കുടിയൊഴിപ്പിക്കുന്നത് എന്ത് കാരണങ്ങൾ കൊണ്ടായാലും ഈ നിയമം മൂലം തടയപ്പെട്ടു. പ്രവർത്തിക്കുന്ന ഒരു സർക്കാരാണ് ഇതെന്ന ചിന്ത ജനങ്ങളിലേക്കെത്താൻ ഈ നടപടികൾ കാരണം കഴിഞ്ഞുവെന്ന് വിലയിരുത്തപ്പെടുന്നു. ഇന്ത്യയിൽ ആദ്യമായിട്ടാണ് ഇത്തരം ഒരു ഓർഡിനൻസ് നിലവിൽ വരുന്നതെന്ന് നിയമം അവതരിപ്പിച്ചുകൊണ്ട് മുഖ്യമന്ത്രി ഇ.എം.എസ്സ് പറയുകയുണ്ടായി. ദ കേരള സ്റ്റേ ഓഫ് എവിക്ഷൻ പ്രൊസീഡിംഗ്സ് ഓർഡിനൻസ് 1957 എന്നതായിരുന്നു ഈ നിയമത്തിന്റെ പേര്.

കേരളത്തിലെ വിദ്യാഭ്യാസരംഗത്ത് സമൂലമായ മാറ്റങ്ങൾ വരുത്താൻ ഉദ്ദേശിച്ചുകൊണ്ട് മന്ത്രിസഭ കൊണ്ടുവന്ന ബില്ലായിരുന്നു 1957ലെ വിദ്യാഭ്യാസ ബിൽ. മന്ത്രിസഭയിലെ വിദ്യാഭ്യാസ മന്ത്രിയായിരുന്ന ജോസഫ് മുണ്ടശ്ശേരിയായിരുന്നു ബിൽ സഭയിൽ അവതരിപ്പിച്ചത്. 9000 ത്തോളം വിദ്യാലയങ്ങൾ ഉണ്ടായിരുന്നതിൽ പകുതിയോളവും അന്ന് സ്വകാര്യമേഖലയിലായിരുന്നു. സ്വകാര്യമേഖലയിലെ അദ്ധ്യാപകർക്ക് നിയമപരമായ പരിരക്ഷ നൽകാൻ കൂടിയുള്ളതായിരുന്നു ഈ ബില്ലെന്ന് ബിൽ സഭയിൽ അവതരിപ്പിച്ചുകൊണ്ട് മുണ്ടശ്ശേരി പറയുകയുണ്ടായി. വിദ്യാഭ്യാസവകുപ്പിൽ നിന്നും ഏർപ്പെടുത്തിയിട്ടുള്ള നടപടികളും നിബന്ധനകളും സ്വകാര്യമേഖലയ്ക്കും കൂടി ബാധകമാക്കുന്നതായിരുന്നു ബിൽ. സർക്കാരിൽ നിന്നും പണം കൈപ്പറ്റി, അത് സ്വകാര്യ സ്കൂൾ മാനേജർമാർ തോന്നിയതുപോലെ അദ്ധ്യാപകർക്ക് വിതരണം ചെയ്യുക വഴി, അദ്ധ്യാപകനും, സ്വകാര്യ സ്കൂൾ ഭരണനേതൃത്വവും തമ്മിൽ ഒരു യജമാന,ഭൃത്യ ബന്ധമാണ് നിലനിന്നിരുന്നത്. പുതിയ ബിൽ വഴി ശമ്പളം സർക്കാർ നേരിട്ട് അദ്ധ്യാപകരുടെ കൈകളിലെത്തുവാനുള്ള സംവിധാനം ഉണ്ടായിരുന്നു. 

വിദ്യാഭ്യാസ നടത്തിപ്പിൽ ജനകീയ സഹകരണം, സൗജന്യവും നിർബന്ധിതവുമായ വിദ്യാഭ്യാസം തുടങ്ങിയ പുരോഗമനാശയങ്ങൾ പുതിയ ബില്ലിലുണ്ടായിരുന്നു. സ്വജനപക്ഷപാതത്തിലൂടെ നടത്തുന്ന അദ്ധ്യാപകനിയമനങ്ങളും, ശമ്പള വിതരണത്തിലുള്ള ക്രമക്കേടുകളും പൂർണ്ണമായും ഇല്ലാതാക്കാൻ കഴിവുള്ളതായിരുന്നു മുണ്ടശ്ശേരി അവതരിപ്പിച്ച വിദ്യാഭ്യാസ ബിൽ. നിയമമനുസരിക്കാത്ത സ്കൂളുകൾ പിടിച്ചെടുക്കാൻ സർക്കാരിന് അധികാരം നൽകുന്നതു കൂടിയായിരുന്നു ഈ ബിൽ.

കേരളത്തിലെ ഭൂവുടമ ബന്ധങ്ങളിൽ സമഗ്രവും, സമൂലവും ആയ മാറ്റങ്ങൾ വരുത്തുവാൻ ഉദ്ദേശിച്ചുകൊണ്ട് കൊണ്ടുവന്നിരിക്കുന്നതാണ് ഈ ബില്ലെന്നാണ് ബില്ലിന്റെ അവതരിപ്പിച്ചുകൊണ്ട് നടത്തിയ പ്രസംഗത്തിൽ മന്ത്രിയായിരുന്ന കെ.ആർ. ഗൗരിയമ്മ പറഞ്ഞത്. കൃഷി ചെയ്യുന്ന കർഷകന് ആ ഭൂമിയിൽ സ്ഥിരാവകാശം, കുടിയാന് മര്യാദപ്പാട്ടം, ഭൂവുടമസ്ഥതയ്ക്ക് പരിധി, കൃഷിക്കാർക്ക് അവർ കൈവശം വയ്ക്കുന്ന ഭൂമി ഉടമസ്ഥനിൽ നിന്നും ന്യായമായ വിലയ്ക്ക് സ്വന്തമാക്കാനുള്ള അവകാശം എന്നിവ പുതിയ ഭൂരിപഷ്കരണബില്ലിന്റെ പ്രധാന ഘടകങ്ങളായിരുന്നു. കാർഷിക പരിഷ്കാരങ്ങളെ സംബന്ധിച്ച് ആസൂത്രണ കമ്മീഷന്റെ ശുപാർശകളെകൂടി കണക്കിലെടുത്താണ് പുതിയ ബിൽ തയ്യാറാക്കിയിരിക്കുന്നത്. തുണ്ടു തുണ്ടായി കിടക്കുന്ന സ്ഥലങ്ങളെ ഒന്നിച്ചുചേർത്ത് കൃഷിചെയ്ത് കർഷകവൃത്തി ആദായകരമാക്കുക എന്നത് ആസൂത്രണ കമ്മീഷന്റെ ഒരു സുപ്രധാന ശുപാർശയായിരുന്നു.

തിരുവിതാംകൂർ മഹാരാജാവിന്റെ വകയായിരുന്നതും എന്നാൽ പിന്നീട് സർക്കാരിലേക്കു വിട്ടുകൊടുത്തതുമായ ഭൂമിയിൽ കുടിയാന്മാരിൽ നിന്നും ഈടാക്കിക്കൊണ്ടിരുന്ന വർദ്ധിച്ച കരം പുതിയ സർക്കാർ നിറുത്തലാക്കിക്കൊണ്ട് ഉത്തരവ് പുറപ്പെടുവിച്ചു. പുതിയ ബിൽ നടപ്പിലാക്കാൻ ശ്രമിക്കുക വഴി കാലാകാലങ്ങളായി നിലനിന്നിരുന്ന ജന്മി സമ്പ്രദായത്തെ ഇല്ലാതാക്കാനാണ് നിലവിലുള്ള സർക്കാർ ശ്രമിച്ചത്.

കേരളത്തിലെ വ്യവസായമേഖലയിൽ തൊഴിൽ ദാതാവും, തൊഴിലാളിയും തമ്മിലുള്ള ബന്ധം കൂടുതൽ ദൃഢവും, സുതാര്യവും ആക്കാൻ വേണ്ടി പ്രഥമ സർക്കാർ അവതരിപ്പിച്ച ബിൽ ആയിരുന്നു ഇത്.
അമ്പതിനു മുകളിൽ തൊഴിലാളികളുള്ള ഏതൊരു സ്ഥാപനത്തിലും, തൊഴിലാളികളുടെ ക്ഷേമത്തിനു, തൊഴിലാളികളും, തൊഴിൽ ദാതാവും തമ്മിലുള്ള ബന്ധം ഊഷ്മളമാക്കാനും, അവർ തമ്മിലുള്ള പ്രശ്നങ്ങൾ പരിഹരിക്കാനും വേണ്ടി ഒരു വർക്സ് കമ്മിറ്റി നിർബന്ധമായും സൃഷ്ടിച്ചിരിക്കണമെന്ന് വ്യവസായ ബന്ധ ബിൽ നിർദ്ദേശിക്കുന്നു. തൊഴിലാളികളുടെ ആകെ എണ്ണത്തിന്റെ പതിനഞ്ച് ശതമാനം വരുന്ന തൊഴിലാളികൾ അംഗങ്ങളായ തൊഴിലാളി യൂണിയനുകൾ തൊഴിൽ ഇടത്തിൽ അംഗീകൃതമായിരിക്കുമെന്ന് പുതിയ നിയമം ശുപാർശ ചെയ്യുന്നു.

വ്യവസായങ്ങൾ തുടങ്ങുന്നതിനാവശ്യമായ യന്ത്രോപകരണങ്ങളും, ഉത്പാദനത്തിനുവേണ്ട അസംസ്കൃതവസ്തുക്കളും വാങ്ങുവാനും വ്യവസായികളെ സർക്കാർ സഹായിക്കുന്നമെന്ന് ഉറപ്പുകൊടുത്തു. കൂടാതെ, ഉത്പന്നങ്ങൾക്ക് ആഭ്യന്തരവും, വിദേശീയവുമായ വിപണി കണ്ടെത്തുന്നതിനും സർക്കാർ വ്യവസായികളെ സഹായിക്കുമെന്നും വ്യവസായ ബന്ധ ബില്ലിൽ പറയുന്നു. വ്യവസായം ദേശസാത്കരിക്കുന്നതിനെക്കുറിച്ചും വ്യക്തമായ നിലപാട് സർക്കാരിനുണ്ടായിരുന്നു. ദേശീയ സമ്പത്തിന് നഷ്ടം വരുന്ന രീതിയിൽ ഏതെങ്കിലും വ്യവസായത്തിന്റെ ഭരണനിർവ്വഹണത്തിൽ കുഴപ്പം വരുകയോ, അല്ലെങ്കിൽ സർക്കാരിന്റെ നയങ്ങൾ അനുസരിക്കാൻ അവർ തുടർച്ചയായി വിസമ്മതിക്കുകയോ ചെയ്താൽ മാത്രമേ ഒരു വ്യവസായം ദേശസാത്കരിക്കുന്നതിനെക്കുറിച്ച് സർക്കാർ ആലോചിക്കുകയുള്ളു എന്ന് വ്യവസായ നയം ഉറപ്പു നൽകുന്നു.

സാധാരണ ജനങ്ങളുടെ ജനാധിപത്യ അവകാശങ്ങൾ വിപുലമാക്കുക എന്നതായിരിക്കും പുതിയ സർക്കാരിന്റെ പ്രവർത്തന പരിപാടികളിലൊന്ന് എന്ന് മുഖ്യമന്ത്രി ഇ.എം.എസ്സ് അധികാരമേറ്റയുടനെ വ്യക്തമാക്കുകയുണ്ടായി. ഈ ലക്ഷ്യം കൈവരിക്കാൻ ഗ്രാമതലത്തിലും, അതിനുമേലെയും നിലവാരമുള്ള തിരഞ്ഞെടുക്കപ്പെട്ട ഭരണസമിതികൾ രൂപീകരിച്ച്, ഇത്തരം ഭരണസമിതികളിലൂടെ കൂടുതൽ അധികാരം ജനങ്ങളിലേക്കെത്തിക്കും എന്നും അദ്ദേഹം പറയുകയുണ്ടായി. ഇതിനെക്കുറിച്ചു പഠിക്കുവാനായി മുഖ്യമന്ത്രി അദ്ധ്യക്ഷനായുള്ള ഒരു ഭരണപരിഷ്കാര കമ്മിറ്റിയെ സർക്കാർ നിയോഗിക്കുകയുണ്ടായി. മുഖ്യമന്ത്രിയെക്കൂടാതെ ജോസഫ് മുണ്ടശ്ശേരി, എച്ച്.ഡി.മാളവ്യ, എൻ.ഇ.എസ്.രാഘാവാചാരി, കെ.എസ്.മേനോൻ, പി.എസ്.നടരാജപിള്ള, നന്ദൻമേനോൻ, പരമേശ്വരൻ പിള്ള എന്നിവരായിരുന്നു സമിതിയിലെ അംഗങ്ങൾ. കമ്മിറ്റി നിർദ്ദേശിച്ച ഭരണപരിഷ്കാരങ്ങളിൽ ഏറ്റവും മുഖ്യമായത് അധികാര വികേന്ദ്രീകരണം ആയിരുന്നു.

കമ്മിറ്റിയുടെ നിർദ്ദേശങ്ങളനുസരിച്ച് സർക്കാർ, കേരള പഞ്ചായത്ത് ബില്ലിനും (1958), കേരള ജില്ലാ കൗൺസിൽ ബില്ലിനും (1959) രൂപം നൽകി. ജില്ലാ കൗൺസിലുകൾ ഒരു തദ്ദേശസ്വയം ഭരണ സ്ഥാപനം എന്ന രീതിയിൽ പ്രവർത്തിച്ച് ജില്ലാ തലത്തിൽ അധികാരവികേന്ദ്രീകരണം നടത്തുക എന്നതായിരുന്നു ജില്ലാ കൗൺസിൽ ബില്ലിന്റെ മുഖ്യ ലക്ഷ്യം. ഗ്രാമ തലത്തിൽ പഞ്ചായത്തുകൾ എന്ന സ്വയംഭരണ സ്ഥാപനങ്ങളിലൂടെ അധികാരം ജനങ്ങളിലേക്കെത്തിക്കുക എന്നതായിരുന്നു കേരള പഞ്ചായത്ത് ബില്ലിലൂടെ സർക്കാർ ഉദ്ദേശിച്ചത്. ഈ ബില്ലുകൾ നിയമസഭ ചർച്ചക്കെടുക്കുന്നതിനു മുമ്പേ തന്നെ, കേരളത്തിലെ ആദ്യത്തെ മന്ത്രിസഭ അധികാരത്തിൽ നിന്നും പുറംതള്ളപ്പെട്ടു.

ഇ.എം.എസ്സ് നമ്പൂതിരിപ്പാടിന്റെ നേതൃത്വത്തിൽ 1957ൽ അധികാരത്തിലെത്തിയ സർക്കാർ ജനങ്ങളുടെ ആരോഗ്യകാര്യത്തിൽ അതീവ ശ്രദ്ധ പുലർത്തിയിരുന്നു. 1946ലെ ഭോർ കമ്മറ്റി ശുപാർശ പ്രകാരം ഇന്ത്യയിൽ 2000 ആളുകൾക്ക് ഒരു ഡോക്ടർ വേണമെന്നായിരുന്നു കണക്കെങ്കിൽ കേരളത്തിൽ അത് 1957ൽ 9260 പേർക്ക് ഒരു ഡോക്ടർ എന്നതായിരുന്നു അനുപാതം. ഇത്തരം കാര്യങ്ങൾ കൂടി കണക്കിലെടുത്തുകൊണ്ടാണ് പുതിയ മെഡിക്കൽ കോളേജ് സ്ഥാപിക്കാൻ മന്ത്രിസഭ തയ്യാറെടുത്തത്. 29 മെയ് 1957 ന് ഗവർണ്ണറായിരുന്ന ബി.രാമകൃഷ്ണ റാവു, കോഴിക്കോട് മെഡിക്കൽ കോളേജിനു ശിലാസ്ഥാപനം നിർവ്വഹിച്ചു. വിശദമായ ചികിത്സകൾക്ക് അതുവരെ ജനങ്ങൾക്കാശ്രയമായിരുന്നത് തിരുവനന്തപുരം മെഡിക്കൽ കോളേജ് മാത്രമായിരുന്നു. ചികിത്സകൾക്കായി തിരുവനന്തപുരം വരെ യാത്ര ചെയ്യുക എന്നത് മലബാറിലുള്ളവർക്ക് ഏറെ ബുദ്ധിമുട്ടുളവാക്കുന്ന കാര്യവുമായിരുന്നു. 15 മാർച്ച് 1959 ന് കോഴിക്കോട് മെഡിക്കൽ കോളേജ്, ഇ.എം.എസ്സ് ജനങ്ങൾക്കായി തുറന്നുകൊടുത്തു.

സംസ്ഥാനത്തെ ജനങ്ങൾക്ക് ചുരുങ്ങിയ നിരക്കിൽ ഭക്ഷ്യപദാർത്ഥങ്ങൾ പൊതുവിതരണ സമ്പ്രദായത്തിലൂടെ വിതരണം ചെയ്യാൻ തുടങ്ങി. പിന്നീട് ഇന്ത്യ ഒട്ടാകെ ഈ ഒരു രീതി നടപ്പിലാക്കാൻ കേന്ദ്രസർക്കാരുകൾ തീരുമാനിക്കുകയുണ്ടായി. മിനിമം അളവിൽ ഭക്ഷണം സംസ്ഥാനത്തെ ജനങ്ങൾക്ക് ലഭ്യമാകുന്നു എന്ന് ഉറപ്പുവരുത്താൻ സർക്കാരിന് കഴിഞ്ഞു. ആഹാരം ലഭ്യമായതോടെ, രോഗപ്രതിരോധശേഷി കൈവരിക്കാനും, സാംക്രമികരോഗങ്ങളിൽ നിന്നും വിടുതൽ നേടാനും ദരിദ്രജനങ്ങൾക്കു കഴിഞ്ഞു.

പുതിയ വിദ്യാഭ്യാസ ബിൽ നിലവിൽ വന്നാൽ വിദ്യാഭ്യാസരംഗത്തെ തങ്ങളുടെ താൽപര്യങ്ങൾ ഹനിക്കപ്പെടുമെന്ന് ക്രൈസ്തവ സമുദായശക്തികൾ മനസ്സിലാക്കി. ഇത് വിദ്യാഭ്യാസബില്ലിനെതിരേയുള്ള എതിർപ്പിനു കാരണമായി. ഇതോടൊപ്പം മന്നത്തു പദ്മനാഭന്റെ നേതൃത്വത്തിലുള്ള എൻ.എസ്.എസ്സും കൂടി ചേർന്നതോടെ അത് നിലവിലുള്ള സർക്കാരിനെ അധികാരത്തിൽ നിന്നും പുറത്താക്കാനുള്ള ഒരു സമരമായി രൂപാന്തരം പ്രാപിച്ചു.

ഒരണയ്ക്ക് ബോട്ടു യാത്ര ചെയ്യാനുള്ള സൗകര്യം പുനസ്ഥാപിക്കാൻ വേണ്ടി 1957 ലെ കമ്മ്യൂണിസ്റ്റ് സർക്കാരിനെതിരേ വിദ്യാർത്ഥികളുടെ നേതൃത്വത്തിൽ നടത്തിയ പ്രക്ഷോഭമാണ് ഒരണസമരം എന്നറിയപ്പെടുന്നത്. ഇ.എം.എസ്സ്. സർക്കാരിന്റെ ഭരണനടപടികളിലൊന്നായിരുന്നു കുട്ടനാട്ടിലെ ജലഗതാഗതരംഗം ദേശസാത്കരിച്ചത്. ആലപ്പുഴ-കുട്ടനാട്, കോട്ടയം മേഖലയിൽ ജനങ്ങൾ ഗതാഗതത്തിനായി കൂടുതലും ആശ്രയിച്ചിരുന്നത് ബോട്ടുകളേയായിരുന്നു. ബോട്ടുടമകളിൽ ഭൂരിഭാഗവും ക്രൈസ്തവസമുദായത്തിൽപ്പെട്ട മുതലാളിമാരായിരുന്നു. സർക്കാർ നിയന്ത്രണങ്ങൾ കൊണ്ടു വരുന്നതിനു മുമ്പ് ഉടമകൾ തങ്ങളുടെ ഇഷ്ടത്തിനനുസരിച്ചാണ് നിരക്കുകൾ നിശ്ചയിച്ചിരുന്നത്. സർക്കാരിന്റെ സദുദ്ദേശത്തിന് എന്നാൽ വിപരീത ഫലമാണ് ലഭിച്ചത്. കേവലം ഒരു വിദ്യാർത്ഥി സമരം എന്നതിലുപരി അധികാരത്തിലിരുന്ന കമ്മ്യൂണിസ്റ്റ് സർക്കാരിനെ താഴെയിറക്കാൻ നടന്ന വിമോചനസമരത്തിന്റെ ശക്തിവർദ്ധിപ്പിക്കുന്നതിനുള്ള സമരമായിരുന്നു വാതിലായിരുന്നു ഒരണസമരം എന്ന് ഇ.എം.എസ്സ് നമ്പൂതിരിപ്പാട് അഭിപ്രായപ്പെടുന്നു.

ആന്ധ്രാ അരി കുംഭകോണം: കേരളത്തിലെ ആദ്യത്തെ മന്ത്രിസഭയുടെ കാലത്ത് മാനദണ്ഡങ്ങൾ നോക്കാതെ സ്വകാര്യ വ്യക്തിയിൽ നിന്നും സംസ്ഥാനത്തിനാവശ്യമായ അരി വാങ്ങിയതിലൂടെ ഖജനാവിന് ലക്ഷങ്ങളുടെ നഷ്ടം നേരിട്ടു എന്ന് പ്രതിപക്ഷം ആരോപിക്കുകയുണ്ടായി, അതിനെ തുടർന്നുണ്ടായ വിവാദമാണ് ആന്ധ്രാ അരി കുംഭകോണം എന്നറിയപ്പെടുന്നത്. 1956 ലെ വേനൽക്കാലത്ത് അരിയുടെ വില കുതിച്ചുകയറാൻ തുടങ്ങി, ഈ വിലവർദ്ധനവിനെ നേരിടാൻ സംസ്ഥാനത്ത് അങ്ങോളമിങ്ങോളം ന്യായവില ഷാപ്പുകൾ സർക്കാർ ആരംഭിച്ചെങ്കിലും, അരിയുടെ ദൗർലഭ്യം മൂലം ഈ നടപടിക്ക് വിചാരിച്ച ഗുണം കിട്ടിയില്ല.

പ്രതിസന്ധി മറികടക്കാൻ 5000 ടൺ അരി നേരിട്ട് അരി ഇറക്കുമതി ചെയ്യാനും ന്യായവിലഷോപ്പുകളിലൂടെ അതു വിതരണം ചെയ്യാനും തീരുമാനിച്ചു. മദ്രാസ്സിലുള്ള ഒരു മൊത്തവ്യാപാരസ്ഥാപനമായ "മെസ്സേഴ്സ് ടി. ശ്രീരാമുലു, പി. സൂര്യനാരായണ & കൊ." എന്ന സ്ഥാപനവുമായി ഭക്ഷ്യവകുപ്പ് ഉടനടി കരാറിലെത്തി. നിയമാനുസൃതം പതിവുള്ളതുപോലെ ദർഘാസ് ടെണ്ടർ വിളിക്കാനോ കുറഞ്ഞ വിലയ്ക്കു് കരാർ ഉറപ്പിക്കാനോ കാത്തുനിൽക്കാതെയാണു് ഈ ഇടപാട് തീർച്ചപ്പെടുത്തിയതു്. ഈ ഇടപാടിലൂടെ സർക്കാർ ഖജനാവിന് നഷ്ടം നേരിട്ടുവെന്നും, കമ്മ്യൂണിസ്റ്റ് പാർട്ടിക്ക് വില്പനക്കാരനിൽ നിന്നും കമ്മീഷൻ ലഭിച്ചുവെന്നും പ്രതിപക്ഷം ആരോപിച്ചു.

വമ്പിച്ച പ്രതിഷേധത്തെത്തുടർന്ന് ഹൈക്കോടതി ന്യായാധിപനായിരുന്ന ജസ്റ്റിസ് രാമൻനായർ കമ്മീഷൻ ഈ ഇടപാട് അന്വേഷിക്കാൻ തുടങ്ങി. ഈ അരി ഇടപാടിൽ സംസ്ഥാനത്തിനു ഭയങ്കരമായ നഷ്ടം നേരിട്ടു എന്ന് കമ്മീഷൻ റിപ്പോർട്ട് സമർപ്പിച്ചുവെങ്കിലും, ഈ റിപ്പോർട്ട് സർക്കാർ തള്ളിക്കളയുകയായിരുന്നു.

കേരളസംസ്ഥാനത്തിലെ ആദ്യത്തെ മന്ത്രിസഭക്കെതിരായി 1958-ൽ ആരംഭിച്ച രാഷ്ട്രീയപ്രക്ഷോഭമായിരുന്നു വിമോചനസമരം. ഇ.എം.എസ്. നമ്പൂതിരിപ്പാടിന്റെ നേതൃത്വത്തിലുള്ള കമ്മ്യൂണിസ്റ്റ് മന്ത്രിസഭക്കെതിരെ നടന്ന ഈ പ്രക്ഷോഭം 1959-ൽ മന്ത്രിസഭയുടെ പുറത്താക്കലിൽ കലാശിച്ചു. സംസ്ഥാനത്തെ ഭക്ഷ്യക്കമ്മി നികത്താൻ സ്വീകരിച്ച നടപടികളുമായി ബന്ധപ്പെട്ട അഴിമതി ആരോപണങ്ങളും, ഭൂവുടമസ്ഥതാബന്ധങ്ങളിൽ സമഗ്രമായ പരിഷ്കാരങ്ങൾ ലക്ഷ്യമിട്ട കാർഷികബന്ധ ബില്ലും ഈ സമരത്തിനു വഴിയൊരുക്കിയ ഘടകങ്ങളിൽ പെടുന്നു. വിദ്യാഭ്യാസമന്ത്രി ജോസഫ് മുണ്ടശ്ശേരി അവതരിപ്പിച്ച വിദ്യാഭ്യാസ ബില്ലിനോടുള്ള എതിർപ്പ് അതിന്റെ ഏറ്റവും ശ്രദ്ധിക്കപ്പെട്ട കാരണമായിരുന്നു. കമ്മ്യൂണിസ്റ്റു പ്രത്യയശാസ്ത്രത്തിന്റെ നവീനതകളെക്കുറിച്ച് കേരളത്തിൽ പരമ്പരാഗത സമൂഹത്തിലെ പലവിഭാഗങ്ങൾക്കും ഉണ്ടായിരുന്ന ആശങ്കയും ഈ പ്രക്ഷോഭത്തെ സഹായിച്ചു. ഇതിനു പിന്നിലുള്ള പ്രധാന ശക്തികൾ കത്തോലിക്കാ സഭ, മന്നത്തു പത്മനാഭന്റെ നേതൃത്വത്തിൽ നായർ സർ‌വ്വീസ് സൊസൈറ്റി(എൻ.എസ്.എസ്), മുസ്ലീം ലീഗ് എന്നിവ ആയിരുന്നു.

ഇ.എം.എസ്സ് സർക്കാരിന്റെ പുറത്താക്കൽ ആയിരുന്നു വിമോചനസമരത്തിന്റെ വിജയം. ജനാധിപത്യത്തിന്റെ ചരിത്രത്തിലെ ഒരു കറുത്ത ഏടായി ഈ സംഭവം കണക്കാക്കപ്പെടുന്നു.1957 ൽ കേരളത്തിൽ ഒരു സ്വകാര്യ സന്ദർശനത്തിനെത്തിയ വി.കെ. കൃഷ്ണമേനോൻ, കേരളത്തിലെ രാഷ്ട്രീയസ്ഥിതി തീരെ മോശമാണെന്ന് പ്രഖ്യാപിക്കുകയുണ്ടായി. കമ്മ്യൂണിസം ഇവിടെ ആവശ്യമില്ല എന്ന് ഇന്ത്യയുടെ പ്രധാനമന്ത്രിയായ ജവഹർലാൽ നെഹ്രുവും 1958 ൽ പറയുകയുണ്ടായി. എങ്കിലും ജനാധിപത്യവാദിയെന്ന തന്റെ പ്രതിഛായയെ വിലമതിച്ചിരുന്ന നെഹ്രു, പക്ഷപാതപരമെന്നു തോന്നിക്കുന്ന നടപടികളെടുക്കാൻ മടിച്ചു. എന്നാൽ കേരളസന്ദർശനം കഴിഞ്ഞു മടങ്ങിയ ഇന്ദിരാഗാന്ധി, കമ്മ്യൂണിസ്റ്റുകൾ ചെയ്യുന്നതെല്ലാം തെറ്റാണെന്നു പ്രസ്താവിച്ചു. അക്കാലത്ത് സംഘടനയുടെ അദ്ധ്യക്ഷപദവിയിലെത്തിയിരുന്ന ഇന്ദിരയുടെ നേതൃത്വത്തിൽ കോൺഗ്രസ് പാർട്ടി, ഇ.എം.എസ്സ്. സർക്കാരിനെ പുറത്താക്കണമെന്നാവശ്യപ്പെട്ടു. 
രാഷ്ട്രപതി രാജേന്ദ്രപ്രസാദിന്റെ മുന്നിൽ ഈ ആവശ്യം ഉന്നയിക്കാൻ പോയ കോൺഗ്രസ്സ് നേതാക്കളുടെ സംഘത്തെ നയിച്ചത് ഇന്ദിരയായിരുന്നു. മന്ത്രിസഭയെ നീക്കം ചെയ്യാനുള്ള തീരുമാനത്തിൽ നെഹ്രുവിനെ മുഖ്യമായി സ്വാധീനിച്ചത് ഇന്ദിരാഗാന്ധി ആയിരുന്നെന്ന് ഇ.എം.എസ്സും. കോൺഗ്രസ്സുകാർ തന്നെയും വിശ്വസിച്ചിരുന്നതായി നെഹ്രുവിന്റെ ജീവചരിത്രമെഴുതിയ എം.ജെ. അക്ബർ നിരീക്ഷിച്ചിട്ടുണ്ട്.കേരളത്തിലെ കമ്മ്യൂണിസ്റ്റ് സർക്കാരിനെ പിരിച്ചുവിട്ടില്ലെങ്കിൽ താൻ രാഷ്ട്രപതിഭവനു മുന്നിൽ നിരാഹാരമിരിക്കുമെന്ന് ഇന്ദിരാ ഗാന്ധി നെഹ്രുവിനെ ഭീഷണിപ്പെടുത്തിയതായി വി.കെ.കൃഷ്ണമേനോൻ ഇ.എം.എസ്സിനയച്ച രഹസ്യകുറിപ്പിൽ രേഖപ്പെടുത്തിയിരുന്നതായി ബെർലിൻ കുഞ്ഞനനന്തൻ നായർ തന്റെ അത്മകഥയിൽ പരാമർശിച്ചിരിക്കുന്നു. എന്നാൽ അതങ്ങിനെയല്ലായിരുന്നെന്ന് ശ്രീമതി ഇന്ദിരാഗാന്ധി താൻ എഴുതിയ പുസ്തകമായ ദ ട്രൂത്തിൽ പരാമർശിക്കുന്നു. കേരളത്തിൽ യാതൊരു പ്രശ്നങ്ങളുമില്ലെന്നാണത്രേ അവർ പ്രധാനമന്ത്രി നെഹ്രുവിന് റിപ്പോർട്ട് നൽകിയത്.


</doc>
<doc id="264709" url="https://ml.wikipedia.org/wiki?curid=264709" title="രേണുക (പുരാണകഥാപാത്രം)">
രേണുക (പുരാണകഥാപാത്രം)

മുഖ്യമായും മഹാരാഷ്ട്രയിലും ആന്ധ്രാപ്രദേശ്,കർണാടക,തമിഴ്നാട്,തെലുങ്കാന പോലുള്ള ദക്ഷിണേന്ത്യൻ സംസ്ഥാനങ്ങളിലും പൂജിക്കപ്പെടുന്ന ഒരു ഹിന്ദു ദേവതയാണ് രേണുക. മഹാരാഷ്ട്രയിലെ മഹൂരിലുള്ള ദേവി രേണുകയുടെ ക്ഷേത്രം ശക്തി പീഠങ്ങളിലൊന്നായി കണക്കാക്കപ്പെടുന്നു.

ജമദഗ്നി മഹർഷിയുടെ പത്നിയും പരശുരാമന്റെ മാതാവുമാണ് രേണുക.രേണുകയുടെ പാതീവ്രെത്യം ദേവകളെ പോലും അത്ഭുതപ്പെടുത്തിയിരുന്നു. ലോകമെങ്ങും ഒരികൽ വരള്ച്ചയുണ്ടായി. രേണുക തന്റെ പാതീവ്രെത്യം കൊണ്ട് കുടുമ്പം പുലര്ത്തി; എല്ലാ ദിവസവും വറ്റി വരണ്ട ഗംഗാ തീരത്ത് ചെന്ന് മണ്ണുകൊണ്ട് കുടത്തിന്റെ രൂപമുണ്ടാക്കും. എന്നിട്ട് ഒരു നിമിഷം കണ്ണടച്ച് ധ്യാനിക്കും പെട്ടെന്ന് അതോരുകുടം ജലമായ് മാറും. 


</doc>
<doc id="264711" url="https://ml.wikipedia.org/wiki?curid=264711" title="രേണുക (വിവക്ഷകൾ)">
രേണുക (വിവക്ഷകൾ)



</doc>
<doc id="264716" url="https://ml.wikipedia.org/wiki?curid=264716" title="സഞ്ജു സാംസൺ">
സഞ്ജു സാംസൺ

സഞ്ജു വിശ്വനാഥ് സാംസൺ (ജനനം: 11 നവംബർ 1994, വിഴിഞ്ഞത്തെ പുല്ലുവിള, തിരുവനന്തപുരം, കേരളം) ഒരു ഇന്ത്യൻ ക്രിക്കറ്റ് കളിക്കാരനാണ്. വലംകൈയ്യൻ വിക്കറ്റ് കീപ്പർ ബാറ്റ്സ്മാനായ ഇദ്ദേഹം ഇന്ത്യൻ അണ്ടർ 19 ക്രിക്കറ്റ് ടീമിൽ അംഗമായിരുന്നു.

ആഭ്യന്തര ക്രിക്കറ്റിൽ കേരള ടീമിനെയാണ് സഞ്ജു പ്രതിനിധീകരിക്കുന്നത്.2013 സീസണിൽ രാജസ്ഥാൻ റോയൽസ് ടീമിനുവേണ്ടിയാണ് അദ്ദേഹം കളിച്ചത്. ഐ.പി.എല്ലിൽ അർദ്ധസെഞ്ച്വറിനേട്ടം കൈവരിക്കുന്ന ഏറ്റവും പ്രായം കുറഞ്ഞ കളിക്കാരനാണദ്ദേഹം..2013 ഏപ്രിൽ 29 ന് റോയൽ ചലഞ്ചെർസ് ബംഗ്ലുരിനെതിരെ അദ്ദേഹം തന്റെ ആദ്യ ഐ. പി.എൽ അർദ്ധസെഞ്ച്വറി നേടി..2012ലെ ഐ.പി.എൽ. ടൂർണമെന്റിൽ കൊൽക്കത്ത നൈറ്റ് റൈഡേഴ്സിന്റെ താരമായിരുന്നെങ്കിലും അദ്ദേഹത്തിൽ കളിക്കാൻ അവസരം ലഭിച്ചില്ല. കിങ്സ് ഇലവൺ പഞ്ചാബ് ടീമിനെതിരെയുള്ള മത്സരത്തിൽ അദ്ദേഹം തന്റെ ഐ.പി.എൽ. അരങ്ങേറ്റം കുറിച്ചു. അരങ്ങേറ്റ മത്സരത്തിൽ തന്നെ 27 റൺസും, മൂന്ന് ക്യാച്ചുകളും, ഒരു റൺ ഔട്ടും സ്വന്തം പേരിൽ കുറിച്ച് അദ്ദേഹം വളരെയധികം ശ്രദ്ധ ആകർഷിച്ചിരുന്നു.

കേരളത്തിന് വേണ്ടി രഞ്ജി മത്സരത്തിൽ ഡബിൾ സെഞ്ച്വറി നേടിയ ഏറ്റവും പ്രായം കുറഞ്ഞ താരം എന്ന ബഹുമതി ഇതിനോടകം തന്നെ കരസ്ഥമാക്കാൻ സഞ്ജുവിനു കഴിഞ്ഞു. വളരെ ചെറിയ പ്രായത്തിൽ തന്നെ ക്രിക്കറ്റ്‌ മേഖലയിലേക്ക് വരവറിയിച്ച ഒരു കളിക്കാരനാണ് സഞ്ജു.കാൽപന്തു കളിയിൽ ശ്രദ്ധയാർന്ന ഒരു സംസ്ഥാനത്തുനിന്നും ഉദിച്ചുയർന്ന ഒരു യുവപ്രതിഭ എന്നാ നിലയിൽ സഞ്ജു ഏറെ ശ്രദ്ധ ആകർഷിക്കുന്നു.കേരളത്തിൽ നിന്നും വളർന്ന നല്ല ഇനം വിളവാണ് സഞ്ജുവെന്ന് ഇന്ത്യൻ ക്രിക്കറ്റ്‌ കമന്റെറ്ററായ ഹർഷ ഭോഗ്ലെ ഒരിക്കൽ ട്വിറ്റെർ ഇൽ പരാമർശിക്കുകയുണ്ടായി.

പിതാവ് ഡൽഹിയിൽ പോലീസ് കോൺസ്റ്റബിൾ ആയിരുന്നതിനാൽ ക്രിക്കറ്റിന്റെ ആദ്യപാഠങ്ങൾ ഡൽഹിയിൽ നിന്ന് തന്നെ പഠിച്ചു.ചെറുപ്പത്തിൽ തന്നെ ക്രിക്കറ്റിനോടുള്ള സഞ്ജുവിന്റെ അഭിനിവേശത്തെ പ്രോത്സാഹിപിച്ചതും പരിപൂർണ പിന്തുണ നല്കിയതും അച്ഛൻ തന്നെ ആയിരുന്നു.പിന്നീട് തിരുവനന്തപുരത്ത് ജൂനിയർ തലങ്ങളിൽ സഞ്ജു തന്റെ മികവു കാട്ടി.അങ്ങനെ സഞ്ജുവിനെ കേരള അണ്ടർ 19 ക്രിക്കറ്റ്‌ ടീമിലേക്ക് പരിഗണിക്കപെട്ടു.പിന്നീട് കൂച്ച് ബീഹാർ ട്രോഫിയിലെ ഉജ്ജ്വല പ്രകടനം 2012-ഇലെ ഏഷ്യാ കപ്പിനുള്ള ഇന്ത്യൻ അണ്ടർ 19 ക്രിക്കറ്റ്‌ ടീമിലേക്കുള്ള വഴി തുറന്നു കൊടുത്തു.

ഏഷ്യാ കപ്പിലെ പ്രകടനം നിരാശാജനകമായിരുന്നു. 3 ഇന്നിംഗ്സിൽ നിന്നുമായി 14 റൺസ് നെടാനെ കഴിഞ്ഞുള്ളൂ.മങ്ങിയ പ്രകടനം വേൾഡ് കപ്പിനുള്ള അണ്ടർ 19 ടീമിൽ സ്ഥാനം നേടി കൊടുത്തില്ല.എന്നാലും സ്ഥിരധതയാർന്ന ബാറ്റിങ്ങും വിക്കെറ്റിനു പിന്നിലെ മികവും സഞ്ജുവിന് ഫസ്റ്റ് ക്ലാസ്സ്‌ ക്രിക്കറ്റിലേക്കുള്ള വഴി തുറന്നു കൊടുത്തു.

ഐ.പി.എൽ ആയിരുന്നു സഞ്ജുവിന്റെ കരിയർ മാറിമറിച്ച മറൊരു ഘടകം.രാജസ്ഥാൻ റോയൽസിന് വേണ്ടി കളിച്ച ഒട്ടു മിക്ക മത്സരങ്ങളിലും തന്റെതായ സംഭാവന നൽകി പ്രശസ്തി ആർജിച്ചു.തന്റെ നാലാം മത്സരത്തിൽ പുണെ വാരിയെർസിനെതിരെ അതി സമ്മർദ്ദ ഘട്ടത്തിൽ നിന്നും ടീമിനെ രക്ഷപെടുത്തി 'നയാ സോച്' എന്നാ പുരസ്കാരത്തിന് അർഹനായി.ഓൺലൈൻ പോളിംഗിലൂടെ 2013 ഐ.പി.എൽ ഇലെ മികച്ച യുവതാരത്തിനുള്ള പുരസ്കാരവും സഞ്ജു സ്വന്തമാക്കി. സഞ്ജു ബാറ്റു ചെയ്യുന്നത് ശ്രീലങ്കയുടെ മുൻനായകനും ഇപ്പോൾ മുംബൈ ഇന്ത്യൻസിന്റെ പരിശീലകനുമായ മഹേള ജയവർധനയെപ്പോലെയാണ് എന്ന് ഗാവസ്കർ പ്രശംസിച്ചു 


</doc>
<doc id="264720" url="https://ml.wikipedia.org/wiki?curid=264720" title="മോഡൽ എഞ്ചിനീയറിങ് കോളേജ്, തൃക്കാക്കര">
മോഡൽ എഞ്ചിനീയറിങ് കോളേജ്, തൃക്കാക്കര

കേരളത്തിലെ ഉന്നത വിദ്യാഭ്യാസരംഗത്ത് മുൻപന്തിയിൽ നില്ക്കുന്ന ഒരു സ്ഥാപനമാണ് തൃക്കാക്കരയിൽ സ്ഥിതിച്ചെയ്യുന്ന മോഡൽ എഞ്ചിനീയറിങ് കോളേജ്. ഐ.എച്ച്.ആർ.ഡി. യുടെ കീഴിൽ 1989ല് പ്രവർത്തനമാരംഭിച്ച ഈ ശാസ്ത്രസാങ്കേതിക കലാശാല വളരെ ചുരുങ്ങിയ കാലയളവുകൊണ്ടുതന്നെ സംസ്ഥാനത്തെ മികച്ച സ്ഥാപനങ്ങളിൽ ഒന്നായി ഖ്യാതി നേടി. പരമ്പരാഗത എഞ്ചിനീയറിങ് പാഠ്യപദ്ധതികളിൽ നിന്നു മാറി ഇലക്ട്രോണിക്സ് & കമ്യൂണിക്കേഷന് എഞ്ചിനീയറിങ് , കംപ്യൂട്ടർ സയൻസ്& എഞ്ചിനീയറിങ് ,ബയോമെഡിക്കൽ എഞ്ചിനീയറിങ് (ജൈവ-മരുത്വ സാങ്കേതികശാസ്ത്രം),ഇലക്ട്രിക്കൽ & ഇലക്ട്രോണിക്സ് എഞ്ചിനീയറിങ് എന്നീ മേഖലകളിൽ, മോഡൽ എഞ്ചിനീയറിങ് കോളേജ് പാഠ്യപദ്ധതികൾ നടത്തുന്നു. കൊച്ചി ശാസ്ത്രസാങ്കേതിക സർവ്വകലാശാലയുടെ കീഴിൽ വരുന്ന കോളേജിലേക്കുളള പ്രവേശനം സംസ്ഥാന പൊതുപ്രവേശന പരീക്ഷയിലെ സ്ഥാനത്തെ അടിസ്ഥാനമാക്കിയാണ് നടത്തുന്നത്. 




ഐ.ട്രിപ്പിൾ ഈയുമായി സഹകരിച്ച് തൃക്കാക്കര മോഡൽ എഞ്ചിനീയറിങ്ങ് കോളേജ് സംഘടിപ്പിക്കുന്ന സാങ്കേതികോത്സവമാണ് എക്സൽ. 2001ൽ ചെറിയ തോതിൽ സംഘടിപ്പിച്ചു തുടങ്ങിയ പരിപാടിയിൽ നിലവിൽ 5000ൽ അധികം വിദ്യാർത്ഥികൾ പങ്കെടുക്കുന്നു. എക്സൽ സാധാരണയായി മൂന്നു ദിവസങ്ങളിലായാണ് സംഘടിപ്പിക്കപ്പെടുന്നത്. വിവിധ തരത്തിലുള്ള സാങ്കേതിക, മാനേജ്മെന്റ് മത്സരങ്ങളും, പ്രഭാഷണങ്ങളും, വർക്ക്‌ഷോപ്പുകളും ഇതേത്തുടർന്ന് നടന്നുവരാറുണ്ട്.

2001ലാണ് എക്സൽ സംഘടിപ്പിച്ചു തുടങ്ങിയത്.



</doc>
<doc id="264741" url="https://ml.wikipedia.org/wiki?curid=264741" title="അർമേനിയൻ ചാപ്പൽ, ഡെൽഹി">
അർമേനിയൻ ചാപ്പൽ, ഡെൽഹി

ഇന്ന് ഡെൽഹിയിൽ നിലനിൽക്കുന്ന ഏറ്റവും പുരാതനമായ ക്രിസ്ത്യൻ ആരാധനാലയമാണ് കിഷൻഗഞ്ജ് റെയിൽവേസ്റ്റേഷനടുത്തുള്ള അർമേനിയൻ ചാപ്പലും സെമിത്തേരിയും.
ഡെൽഹിയിലുള്ള ഇന്നത്തെ ഒരേയൊരു അർമേനിയൻ ആരാധനാലയമായ ഇത് 1781-82 കാലയളവിലാണ് നിർമ്മിക്കപ്പെട്ടത്. 
മുഗൾ ഭരണകാലത്ത് യൂറോപ്യൻ കൂലിപ്പട്ടാളക്കാർ അധിവസിച്ചിരുന്ന മേഖലയായ ഫിരംഗിപുരയുടെ ആകെയുള്ള ചരിത്രാവശിഷ്ടമാണ് ഇതെന്ന് കരുതുന്നു.



</doc>
<doc id="264747" url="https://ml.wikipedia.org/wiki?curid=264747" title="നദി (ചലച്ചിത്രം)">
നദി (ചലച്ചിത്രം)

സുപ്രിയ പിക്ചേഴ്സിനു വേണ്ടി ഹരി പോത്തൻ നിർമിച്ച മലയാളചലച്ചിത്രമാണ് നദി. സുപ്രിയാ റിലിസ് വിതരണം നടത്തിയ "നദി" 1969 ഒക്ടോബർ 24-ന് കേരളമൊട്ടാകെ പ്രദർശനംതുടങ്ങി.




</doc>
<doc id="264750" url="https://ml.wikipedia.org/wiki?curid=264750" title="ഒസിയോസ് ലൂക്കാസ്">
ഒസിയോസ് ലൂക്കാസ്

ഗ്രീസിലെ ദിസ്തോമോ പട്ടണത്തിനു സമീപം സ്ഥിതിചെയ്യുന്ന ഒരു ക്രൈസ്തവ മഠമാണ് ഒസിയോസ് ലൂക്കാസ്(ഇംഗ്ലീഷ്: Hosios Loukas; ഗ്രീക്: Ὅσιος Λουκᾶς). ഡെൽഫിയിൽനിന്നും 37 കിലോമീറ്റർ അകലെയായാണ് ഈ മഠം സ്ഥിതിചെയ്യുന്നത്. മധ്യകാല ബൈസന്റൈൻ വാസ്തുവിദ്യയുടെ ഒരു ഉത്തമ ഉദാഹരണമാണ് ഈ മഠം. നിയ മോണി, ഡാൽഫ്നി എന്നീ മഠങ്ങളോടൊപ്പം ഒസിയോസ് ലൂക്കാസിനേയും യുനെസ്കോ ലോകപൈതൃകപട്ടികയിൽ ഇടംനേടിയിട്ടുണ്ട്.


</doc>
<doc id="264754" url="https://ml.wikipedia.org/wiki?curid=264754" title="അഫ്നാസി നികിതിൻ">
അഫ്നാസി നികിതിൻ

റഷ്യൻ വ്യാപാരിയും സഞ്ചാരിയുമായിരുന്നു അഫ് നാസി നികിതിൻ.(മ: 1472). ഇറ്റാലിയൻ സഞ്ചാരിയായ നിക്കോളോ കോണ്ടിയ്ക്കു ശേഷം ഭാരതം സന്ദർശിക്കുകയും കുറിപ്പുകൾ തയ്യാറാക്കുകയും ചെയ്ത ആദ്യകാല യൂറോപ്യൻ സഞ്ചാരികളിലൊരാളുമായിരുന്നു നികിതിൻ. "മൂന്നു കടലുകൾക്കപ്പുറത്തേക്കുള്ള യാത്ര"(The Journey Beyond Three Seas) എന്ന ഗ്രന്ഥത്തിൽ നികിതിൻ വിജ്ഞേയങ്ങളായ വിവരങ്ങൾ രേഖപ്പെടുത്തിയിട്ടുണ്ട്.
1468- ൽ സ്വദേശമായ ത്വീറിൽ നിന്നാണ് യാത്ര ആരംഭിച്ചത്. വോൾഗാ നദിയിലൂടെ ഡെർബന്റിലും, പിന്നീട് ബാക്കുവിലും എത്തിയ നികിതിൻ കാസ്പിയൻ കടൽ കടന്ന് പേർഷ്യയിലുമെത്തി. ഈ യാത്രയ്ക്കിടയിലാണ് മറ്റുവ്യാപാരികളിൽ നിന്നു അദ്ദേഹം ഭാരതത്തെക്കുറിച്ച് മനസ്സിലാക്കുന്നത്. പേർഷ്യയിലെ വടക്കുപടിഞ്ഞാറൻ പ്രവിശ്യകളിൽ സമയം ചെലവിട്ടശേഷം തുറമുഖപട്ടണമായ ഹോമ്രൂസിലെത്തി. അവിടെനിന്നാണ് കടൽമാർഗ്ഗം ഇന്ത്യയിലെത്തിയത്. ഭാരതത്തെക്കുറിച്ച് യാത്രാവിവരണത്തിൽ വിപുലവും സൂക്ഷ്മവുമായ പ്രതിപാദനമാണുള്ളത്.



</doc>
<doc id="264764" url="https://ml.wikipedia.org/wiki?curid=264764" title="ചെൽസീ മാനിംഗ്">
ചെൽസീ മാനിംഗ്

ചാരവൃത്തിക്ക് ശിക്ഷിക്കപ്പെട്ട ഒരു യുഎസ് സൈനികോദ്യോഗസ്ഥയാണ് ചെൽസീ എലിസബത്ത് മാനിംഗ് (മുമ്പ് ബ്രാഡ്ലീ എഡ്വേഡ് മാനിംഗ്) (ജനനം: ഡിസംബർ 17, 1987). യുഎസ് ഭരണകൂടത്തേയും സൈന്യത്തേയും സംബന്ധിക്കുന്ന ധാരാളം രേഖകൾ പരസ്യമാക്കപ്പെട്ടതിന് ജൂലൈ 2013ൽ മാനിംഗിനെ ചാരവൃത്തി നിയമപ്രകാരം 8 വർഷത്തെ പരോളോടു കൂടെ യുഎസ് കോടതി 35 വർഷത്തേക്ക് തടവിന് വിധിക്കുകയും സൈന്യത്തിൽ നിന്ന് പിരിച്ചുവിടുകയും ചെയ്തിരുന്നു. സൈന്യത്തിലായിരുന്ന കാലത്ത് ബ്രാഡ്ലീ എന്ന പേരിലറിയപ്പെട്ടിരുന്ന ഇവർക്ക് ലിംഗ സ്വത്വ പ്രശ്നം ഉള്ളതായി കണ്ടെത്തിയിരുന്നു. ശിക്ഷ വിധിച്ചതിന് ശേഷം മാനിംഗ് കുട്ടിക്കാലം മുതലേ താൻ സ്ത്രീയാണെന്ന തോന്നലുണ്ടായിരുന്നെന്ന് അറിയിച്ചു. പിന്നീട് മാനിംഗ് ഹോർമോൺ മാറ്റിവെക്കൽ തെറാപ്പിക്കായി അപേക്ഷിക്കുകയും പേര് ചെൽസീ എന്നാക്കി മാറ്റുകയും ചെയ്തു.

2009ൽ മാനിംഗിനെ സൈന്യം ഇറാഖിലെ ഇന്റലിജെൻസ് അനലിസ്റ്റായി നിയമിച്ചിരുന്നു. ഇക്കാലയളവിൽ മാനിംഗിന് രഹസ്യരേഖകൾ പ്രാപ്യമായിരുന്നു. 2010ൽ മാനിംഗ് ഈ വിവരങ്ങൾ വിക്കിലീക്സിന് ചോർത്തി നൽകി. മാനിംഗ് തന്റെ പ്രവൃത്തി ഓൺലൈൻ സുഹൃത്തായ അഡ്രിയൻ ലാമോയെ അറിയിക്കുകയും ചെയ്തിരുന്നു. എന്നാൽ പിന്നീട് ലാമോ ഇക്കാര്യം യുഎസ് ആർമി കൗണ്ടർഇന്റലിജെൻസിനെ വിവരമറിയിക്കുകയും അതേ വർഷം മാനിംഗ് അറസ്റ്റ് ചെയ്യപ്പെടുകയും ചെയ്തു. 2007 ജൂലൈ 12ലെ ബാഗ്ദാദ് വ്യോമാക്രമണം, 2009ൽ അഫ്ഗാനിസ്ഥാനിൽ നടത്തിയ ഗ്രാനൈ വ്യോമാക്രമണം എന്നിവയുടെ വീഡിയോകൾ; 2,50000 യുഎസ് ഉദ്യോഗസ്ഥ തല രേഖകൾ; ഇറാഖ് - അഫ്ഗാൻ യുദ്ധങ്ങളെ സംബന്ധിക്കുന്ന 5,00000 സൈനിക രേഖകൾ എന്നിവയെല്ലാം മാനിംഗ് ചോർത്തിയവയിൽ പെടുന്നു. 2010 ഏപ്രിലിനും നവംബറിനും ഇടയിൽ ഇതെല്ലാം വിക്കിലീക്സും മാധ്യമ പങ്കാളികളും പ്രസിദ്ധീകരിച്ചു.

ശത്രുവിനെ സഹായിച്ചു എന്നതുൾപ്പെടെ 22 കുറ്റങ്ങളാണ് മാനിംഗിനു മേൽ ചുമത്തിയത്. ശത്രവിനെ സഹായിച്ചു എന്ന കുറ്റത്തിൽ മാനിംഗിനെ വെറുതെ വിട്ടെങ്കിലും കുറ്റപത്രത്തിലെ 17 കുറ്റങ്ങളിലും മറ്റ് 4 കുറ്റങ്ങളിൽ മാറ്റം വരുത്തിയും മാനിംഗ് കുറ്റവാളിയാണെന്ന് കോടതി വിധിച്ചു.



</doc>
<doc id="264770" url="https://ml.wikipedia.org/wiki?curid=264770" title="വിശ്വജ്യോതി കോളേജ് ഓഫ് എഞ്ചിനീറിങ് വാഴക്കുളം">
വിശ്വജ്യോതി കോളേജ് ഓഫ് എഞ്ചിനീറിങ് വാഴക്കുളം

കേരളത്തിലെ സ്വാശ്രയ കോളേജൂകളിലൊന്നാണ് മൂവാറ്റുപുഴയ്ക്കടുത്തുള്ള വാഴക്കുളത്തു സ്ഥിതി ചെയ്യുന്ന വിശ്വജ്യോതി എഞ്ചിനീയറിങ് കോളേജ്. 2001 ൽ ആണ് ഈ കോളേജ് പ്രവർത്തനമാരംഭിച്ചത്. ഇലക്ട്രോണിക്സ് & കമ്യൂണിക്കേഷൻ എഞ്ചിനീയറിങ്, കംപ്യൂട്ടർ സയൻസ് & എഞ്ചിനീയറിങ്, മെക്കാനിക്കൽ എഞ്ചിനീയറിങ്, ഇലക്ട്രിക്കൽ & ഇലക്ട്രോണിക്സ് എഞ്ചിനീയറിങ്, ഇൻഫർമേഷൻ ടെക്നോളജി എന്നീ മേഖലകളിൽ വിശ്വജ്യോതി എഞ്ചിനീയറിങ് കോളേജ് പാഠ്യപദ്ധതികൾ നടത്തുന്നു. മഹാത്മാഗാന്ധി സർവ്വകലാശാലയുടെ കീഴിൽ ആണ് കോളേജ് പ്രവർത്തിക്കുന്നത്.


</doc>
<doc id="264773" url="https://ml.wikipedia.org/wiki?curid=264773" title="നിക്കോളൊ കോണ്ടി">
നിക്കോളൊ കോണ്ടി

വെനീഷ്യൻ സഞ്ചാരിയും പര്യവേക്ഷകനുമായ നിക്കോളൊ കോണ്ടി (1395–1469) ഭാരതത്തിൽ എത്തിയ ആദ്യകാല യൂറോപ്യന്മാരിൽ ഒരാളായിരുന്നു.പതിനഞ്ചാം നൂറ്റാണ്ടിന്റെ ആദ്യപാദത്തിലായിരുന്നു കോണ്ടി ഭാരതത്തിലും,തെക്കൻ ചൈനയിലും സന്ദർശനത്തിനെത്തിയത്. മാർക്കോ പോളോയുടെ സന്ദർശനത്തിനുശേഷം ആ കാലഘട്ടത്തിൽ ചൈനയും ഭാരതവും സന്ദർശിച്ചു മടങ്ങിയ സഞ്ചാരിയും കോണ്ടി തന്നെ.
വെനീസിൽ നിന്നു 1419 ൽ യാത്ര പുറപ്പെട്ട നിക്കോളൊ കോണ്ടി സിറിയയിലെ ഡമാസ്കസ്സിൽ താവളമുറപ്പിക്കുകയാണ് ചെയ്തത്. അവിടെ നിന്നു അറബി ഭാഷയിൽ പ്രാവീണ്യം നേടിയ കോണ്ടി ഒരു മുസ്ലിം വ്യാപാരി എന്ന നിലയിൽ ഇരുപത്തിയഞ്ചു വർഷത്തിലധികം ഏഷ്യയിലെ വിവിധ സ്ഥലങ്ങളിലേയ്ക്കു യാത്രചെയ്തു.യൂറോപ്പിൽ തൈമൂറിന്റെ സ്വാധീനം പുഷ്ടിപ്പെട്ടുകൊണ്ടിരുന്ന കാലത്താണ് കോണ്ടി ആ രാജ്യങ്ങളിൽ സഞ്ചരിച്ചിരുന്നത്. അദ്ദേഹത്തിന്റെ യാത്രാക്കുറിപ്പുകൾ സമകാലീന സഞ്ചാരികളായിരുന്ന മാ ഹ്വാൻ, ഫെയ് സിൻ എന്നിവരുടെ വിവരണങ്ങളുമായി ഒത്തുപോകുന്നതായി നിരീക്ഷിയ്ക്കപെട്ടിട്ടുണ്ട്.

തുടർന്ന് അറേബ്യൻ കടൽ കടന്ന് കാംബെയിലേയ്ക്കും, ഗുജറാത്തിലേയ്ക്കും കോണ്ടി സഞ്ചരിച്ചു.1555 നു മുൻപു തന്നെ വിജയനഗരത്തിൽ എത്തിയ നിക്കോളൊ മൈലാപ്പൂരിലും എത്തിച്ചേർന്നു.


</doc>
<doc id="264779" url="https://ml.wikipedia.org/wiki?curid=264779" title="റിച്ചാർഡ് കോളിൻസ്">
റിച്ചാർഡ് കോളിൻസ്

പത്തൊൻപതാം നൂറ്റാണ്ടിൽ ജീവിച്ചിരുന്ന ഒരു മലയാള വ്യാകരണ പണ്ഡിതനും ക്രിസ്തീയ പുരോഹിതനുമായിരുന്നു റിച്ചാർഡ് കോളിൻസ് (, മരണം: 1900). 1855 മുതൽ 1867 വരെ കോട്ടയം സി.എം.എസ് സെമിനാരിയിൽ പ്രഥമാധ്യപകനായിരുന്ന അദ്ദേഹമാണ് ആദ്യത്തെ മലയാളം-മലയാളം നിഘണ്ടു പുറത്തിറക്കിയത്. 1865ലാണ് ഈ നിഘണ്ടു പ്രസിദ്ധീകൃതമായത്.

1859ൽ അദ്ദേഹത്തിന്റെ ഭാര്യ രചിച്ച "സ്ലേയർ സ്ലെയിൻ" എന്ന ഇംഗ്ലീഷ് നോവൽ 1877-78 കാലയളവിൽ അദ്ദേഹം മലയാളത്തിലേക്ക് "ഘാതകവധം" എന്ന പേരിൽ തർജ്ജമ ചെയ്യുകയുണ്ടായി. പത്തൊമ്പതാം നൂറ്റാണ്ടിലെ ക്രിസ്ത്യാനി കുടുംബങ്ങളിലെ ജീവിതരീതികൾ പ്രതിപാദിക്കുന്ന സാമൂഹ്യപ്രസക്തിയുള്ള ഈ കൃതിയിലെ മുഖ്യവിഷയം സ്ത്രീധനമാണ്.ചില പണ്ഡിതർ ഈ കൃതിയെ മലയാളത്തിലെ ആദ്യ നോവൽ എന്ന് കരുതുന്നു. എന്നാൽ മറ്റു ചില പണ്ഡിതർ, വിവിധ മാനദണ്ഡങ്ങൾ ഉപയോഗിച്ച്, 1882 ൽ ആർച്ച് ഡീക്കൺ കോശി രചിച്ച "പുല്ലേലിക്കുഞ്ചു" വിനേയോ, അപ്പു നെടുങ്ങാടിയുടെ "കുന്ദലത"യേയോ ആണ് പ്രഥമ മലയാള നോവൽ ആയി കരുതുന്നത്.




</doc>
<doc id="264784" url="https://ml.wikipedia.org/wiki?curid=264784" title="ആർച്ച് ഡീക്കൻ കോശി">
ആർച്ച് ഡീക്കൻ കോശി

പത്തൊൻപതാം നൂറ്റാണ്ടിൽ ജീവിച്ചിരുന്ന ഒരു മലയാള സാഹിത്യകാരനും ക്രൈസ്തവപുരോഹിതനുമായിരുന്നു ആർച്ച് ഡീക്കൻ കോശി (ജനനം:1825, മരണം: 1899). പത്തോളം മലയാള കൃതികൾ അദ്ദേഹത്തിന്റേതായുണ്ട്. ഇവയിൽ രണ്ടെണ്ണം വളരെ പ്രശസ്തമാണ്. ജോൺ ബുന്യന്റെ pilgrim's progress എന്ന കൃതിയുടെ പരിഭാഷയായ "പരദേശി മോക്ഷയാത്ര" എന്ന കൃതിയാണ് അവയിലൊന്ന്. 1845 ലാണ് ഈ കൃതി പ്രസിദ്ധീകരിച്ചത്. പുല്ലേലിക്കുഞ്ചു എന്ന കൃതിയാണ് അദ്ദേഹത്തിന്റെ മറ്റൊരു പ്രശസ്ത കൃതി. മലയാളത്തിലെ ആദ്യ നോവൽ എന്ന് ചില പണ്ഡിതർ ഇതിനെ ചൂണ്ടിക്കാട്ടുന്നു. എന്നാൽ മറ്റു ചില പണ്ഡിതന്മാർ വിവിധ മാനദണ്ഡങ്ങൾ ഉപയോഗിച്ച്, കോളിൻസ് മദാമ്മ രചിച്ച് അവരുടെ ഭർത്താവായ റിച്ചാർഡ് കോളിൻസ് 1877 ൽ പരിഭാഷപ്പെടുത്തിയ ഘാതകവധത്തേയോ അപ്പു നെടുങ്ങാടിയുടെ" കുന്ദലത"യേയോ ആണ് പ്രഥമ മലയാള നോവൽ ആയി കരുതുന്നത്.

മലയാളത്തിലെ ആദ്യകാല പ്രസിദ്ധീകരണങ്ങളിലൊന്നും കോട്ടയം സി.എം.എസ് പ്രസ്സിൽ നിന്ന് 1821 മുതൽ പ്രസിദ്ധീകൃതമായിരുന്നതുമായ "ജ്ഞാനനിക്ഷേപം", അദ്ദേഹത്തിന്റെ ജീവിതകാലത്ത് ആർച്ച് ഡീക്കൻ കോശിയുടെ പത്രാധിപത്യത്തിലായിരുന്നു പുറത്തിറങ്ങിയിരുന്നത്. പുല്ലേലിക്കുഞ്ചു ആദ്യമായി പ്രസിദ്ധീകൃതമായത് ഈ പ്രസിദ്ധീകരണത്തിലായിരുന്നു. ജോൺ ബുന്യന്റെ 'holy war' എന്ന കൃതിയുടെ പരിഭാഷയായ "തിരുപ്പോരാട്ടം" എന്ന കൃതിയും അദ്ദേഹത്തിന്റേതായ പ്രസിദ്ധകൃതികളിലൊന്നാണ്.

1844ൽ കോട്ടയം സെമിനാരിയിൽ നിന്ന് പഠിച്ചിറങ്ങിയ അദ്ദേഹം സംസ്കൃതം, ഇംഗ്ലീഷ്, ലത്തീൻ എന്നീ ഭാഷകളിൽ പ്രാവീണ്യമുള്ളയാളായിരുന്നു. വിവിധ ഇടവകകളിൽ വൈദികവൃത്തി ചെയ്ത അദ്ദേഹം 1872 മുതൽ 1898 വരെയുള്ള കാലയളവിൽ മലയാള ബൈബിൾ നവീകരിക്കുന്നതിൽ വ്യാപൃതനായിരുന്നു. അദ്ദേഹത്തിന്റെ മതപരമായ സേവനങ്ങളെ മാനിച്ച് കാന്റർബറിയിലെ ആർച്ച് ബിഷപ്പ് അദ്ദേഹത്തിന് 1885 ൽ "ആർച്ച് ഡീക്കൻ" സ്ഥാനവും 1891 ൽ "Doctor of Divinity" എന്ന പദവിയും നൽകുകയുണ്ടായി. കേരളത്തിൽ ആർച്ച് ഡീക്കൻ ആയി നിയമിതനായ പ്രഥമ തദ്ദേശീയനായിരുന്നു അദ്ദേഹം



</doc>
<doc id="264787" url="https://ml.wikipedia.org/wiki?curid=264787" title="ജോർജ് വാഗൻട്രീബർ">
ജോർജ് വാഗൻട്രീബർ

പത്തൊമ്പതാം നൂറ്റാണ്ടിൽ ഡെൽഹിയിൽ പ്രവർത്തിച്ചിരുന്ന ഇംഗ്ലീഷുകാരനായ പത്രപ്രവർത്തകനായിരുന്നു ജോർജ് വാഗൻട്രീബർ (). 1850-കളിൽ അദ്ദേഹം ഡെൽഹി ഗസറ്റ് പത്രത്തിന്റെ എഡിറ്ററായിരുന്നു. 1857-ലെ ലഹളക്കാലത്ത് വിമതശിപായിമാർ പിടിച്ചെടുത്ത ഡെൽഹി നഗരത്തിൽ നിന്ന് വാഗൻട്രീബറും കുടുംബവും നാടകീയമായാണ് രക്ഷപ്പെട്ടത്.
ഈ രക്ഷപ്പെടലിനെക്കുറിച്ച്, "ഔർ എസ്കേപ്പ് ഫ്രം ഡെൽഹി" എന്ന പേരിൽ ഒരു ലേഖനം അദ്ദേഹം എഴുതിയിട്ടുണ്ട്. ഈ സംഭവത്തെക്കുറിച്ച് അദ്ദേഹത്തിന്റെ പുത്രിയായ ഫ്ലോറൻസ് വാഗൻട്രീബർ 1894-ലും 1911-ലും പുസ്തകങ്ങളെഴുതിയിട്ടുണ്ട്. 

ആംഗ്ലോ ഇന്ത്യൻ പടയാളിയായിരുന്ന ജെയിംസ് സ്കിന്നറുടെ ഏറ്റവും ഇളയ പുത്രിയായ എലിസബത്ത് ആയിരുന്നു വാഗൻട്രീബറുടെ ഭാര്യ. ഭാര്യ സങ്കരപൈതൃകമുള്ളവളായിരുന്നെങ്കിലും ഡെൽഹിയിലെ ഇംഗ്ലീഷുകാരുടെ മുഗൾ മിശ്രസംസ്കാരത്തോട് വാഗൻട്രീബറിന് വിദ്വേഷമായിരുന്നു ഉണ്ടായിരുന്നത്. ഈ രീതി അവസാനിപ്പിക്കണമെന്നായിരുന്നു അദ്ദേഹത്തിന്റെ വിചാരം. തന്റെ ഭാര്യയുടെ ഇരുണ്ട നിറവും അവരുടെ ഇന്ത്യൻശീലങ്ങളും അതുമൂലമുള്ള പ്രശ്നങ്ങളുമായിരിക്കാം ഇതിന് കാരണം.


</doc>
<doc id="264797" url="https://ml.wikipedia.org/wiki?curid=264797" title="ലോക്‌സഭാമണ്ഡലങ്ങളുടെ പട്ടിക">
ലോക്‌സഭാമണ്ഡലങ്ങളുടെ പട്ടിക

ഇന്ത്യൻ പാർലമെന്റിന്റെ അധോസഭയാണ് ലോക്‌സഭ. ലോക്‌സഭയിലെ ഓരോ അംഗവും ഓരോ മണ്ഡലത്തെ പ്രതിനിധീകരിക്കുന്നു. നിലവിൽ ആകെ 543 ലോക്‌സഭാമണ്ഡലങ്ങളാണുള്ളത്. ഭരണഘടനാപ്രകാരം ലോക്‌സഭാംഗങ്ങളുടെ പരമാവധി എണ്ണം 552 ആണ്. വിവിധ സംസ്ഥാനങ്ങളെ പ്രതിനിധീകരിച്ച് 530ഉം കേന്ദ്രഭരണപ്രദേശങ്ങളെ പ്രതിനിധീകരിച്ച് 20ഉം. 1950-ലെ "റെപ്രസെന്റേഷൻ ഓഫ് പീപ്പിൾ ആക്റ്റിന്റെ" 4-ആം സെക്ഷൻ അനുസരിച്ച് ഒരു സ്വതന്ത്ര ഡീലിമിറ്റേഷൻ കമ്മീഷൻ ആണ് പാർലമെന്റ്/അസംബ്ലി നിയോജകമണ്ഡലങ്ങളുടെ അതിരുകൾ നിർണ്ണയിച്ചത്. 1976-ലെ ഭരണഘടനാഭേതഗതിയനുസരിച്ച് 2001-ലെ കാനേഷുമാരി വരെ ഡീലിമിറ്റേഷൻ മരവിപ്പിച്ചിരുന്നു. 

2002-ലെ ഡീലിമിറ്റേഷൻ ആക്റ്റ് പ്രകാരം "ഡീലിമിറ്റേഷൻ കമ്മീഷൻ ഓഫ് ഇന്ത്യ" ലോക്സഭാ നിയോജകമണ്ഡലങ്ങൾ, അവയുടെ സംവരണാവസ്ഥ മുതലായവ പുനർനിർണ്ണയം നടത്തിയിരുന്നു.


Uchana Kalan,Adampur,Uklana,Narnaund,Hansi,Barwala,Hisar,Nalwa,Bawani Khera.



</doc>
<doc id="264800" url="https://ml.wikipedia.org/wiki?curid=264800" title="അമ്പാടി നാരായണപ്പൊതുവാൾ">
അമ്പാടി നാരായണപ്പൊതുവാൾ

മലയാളത്തിലെ ആദ്യകാല ചെറുകഥാകൃത്തുക്കളിൽ ഒരാളായിരുന്നു അമ്പാടി നാരായണപ്പൊതുവാൾ. മലയാള ചെറുകഥാസാഹിത്യപ്രസ്ഥാനത്തെ അതിന്റെ ശൈശവദശയിൽ പരിപോഷിപ്പിച്ച വ്യക്തി എന്ന നിലയ്ക്ക് അമ്പാടി നാരായണപ്പൊതുവാളിനു മലയാളസാഹിത്യത്തിൽ പ്രത്യേക സ്ഥാനമുണ്ട്. 

തൃശൂർ അമ്പാടി വീട്ടിൽ, വക്കീൽ ശേഷയ്യരുടെയും പാർവ്വതി പൊതുവാൾസ്യാരുടെയും മകനായി കൊല്ലവർഷം 1046 ഇടവ മാസത്തിൽ (ക്രിസ്തുവർഷം 1871 മേയ് മാസത്തിൽ) ജനിച്ചു. തൃശൂർ ഹിന്ദു ഹൈസ്കൂളിൽനിന്നും മെട്രിക്കുലേഷൻ പാസ്സായി. എറണാകുളം മഹാരാജാസ്സിൽ ഇന്റർമീഡിയറ്റിനു പഠിക്കുമ്പോൾ സർക്കാർ സർവീസിൽ പ്രവേശിച്ചു. 1926-ൽ സബ്രജിസ്ട്രാർ ഉദ്യോഗത്തിൽനിന്നും വിരമിച്ചു. കൊല്ലവർഷം 1111 മിഥുനം 32(ക്രിസ്തുവർഷം 1936 ജൂലൈ 15)-നു അദ്ദേഹം അന്തരിച്ചു.

വിദ്യാവിനോദിനി മാസികയിൽ കവിതകൾ എഴുതിയാണു് നാരായണപ്പൊതുവാൾ സാഹിത്യരംഗത്തേക്കു കടന്നുവന്നതു്. അനന്തരം ചെറുകഥയിലേക്കു ശ്രദ്ധതിരിഞ്ഞു. അപ്പൻതമ്പുരാന്റെ ഗൃഹസദസ്സിലെ അംഗത്വവും രസികരഞ്ജിനിയുടെ പത്രാധിപത്യവും പൊതുവാളിന്റെ സാഹിത്യ പ്രവർത്തനങ്ങൾക്കു് ആക്കംകൂട്ടി.

കഥാസൗധം (മൂന്നു ഭാഗങ്ങൾ), മോചനം (നാടകം), കേരളപുത്രൻ (നോവൽ) എന്നിവയാണു് പൊതുവാളിന്റെ കൃതികൾ. നിരവധി ലേഖനങ്ങളും കഥകളും സമാഹരിക്കപ്പെടാതെ കിടക്കുന്നുണ്ടു്. കഥാസൗധത്തിലെ കഥകളിൽ ഏറിയ പങ്കും അക്കാലത്തെ പ്രണയഗതിയും ദാമ്പത്യസുഖവും ചിത്രീകരിക്കുന്നവയാണു്. ചരിത്രസംഭവങ്ങളെയും പഴങ്കഥകളെയും പശ്ചാത്തലമാക്കിയാണു് പൊതുവാൾ കഥകൾ വാർത്തെടുത്തിരുന്നതു്. 

പ്രാസഭ്രമമുള്ള ഒരു എഴുത്തുകാരനായിരുന്നു അദ്ദേഹം. 'അന്തർജ്ജനത്തിന്റെ തന്ത്രം', 'കൊച്ചപ്പന്റെ കോച്ചൽ', 'വള കൊണ്ട വനിത', 'ആദരിച്ച പാതിര' എന്നിങ്ങനെയുള്ള തലക്കെട്ടുകളിൽത്തന്നെ കഥാകാരന്റെ പ്രാസഭ്രമം തുടങ്ങുന്നു. സ്കോട്ടിന്റെ ബ്രൈഡ് ഒഫ് ലാമർമൂർ എന്ന ആഖ്യായികയെ ഉപജീവിച്ച് 18-ാം ശതകത്തിൽ തൃശൂരിൽ നടന്ന സാമൂതിരി വാഴ്ചയെപ്പറ്റി എഴുതിയ ഗദ്യനാടകമാണ് മോചനം. പെരുമാക്കന്മാരുടെ വാഴ്ചക്കാലത്തെ പശ്ചാത്തലമാക്കിയാണ് കേരളപുത്രന്റെ രചന.


</doc>
<doc id="264801" url="https://ml.wikipedia.org/wiki?curid=264801" title="പട്ടയം">
പട്ടയം

സർക്കാരിന്റെ ഉടമസ്ഥതയിലുള്ള ഭൂമി വ്യക്തികൾക്കോ സ്ഥാപനങ്ങൾക്കോ പതിച്ചു നൽകുമ്പോൾ നൽകുന്ന ഉടമസ്ഥാവകാശ രേഖയാണ് പട്ടയം. സാധാരണയായി സ്വന്തമായി ഭൂമി ഇല്ലാത്തവർക്കോ, അല്ലെങ്കിൽ വർഷങ്ങളായി സ്ഥലം കൈവശം വെച്ച് അനുഭവിച്ചുകൊണ്ടിരിക്കുന്നവർക്കോ ആണ് പട്ടയവിതരണം ഭൂമിയുടെ ഉടമസ്ഥാവകാശം നൽകുന്നത്. സാധാരണഗതിയിൽ ലാൻഡ് റവന്യൂ വകുപ്പിന്റെ, ലാൻഡ് ട്രിബ്യൂണൽ വഴിയാണ് പട്ടയം നൽകപ്പെടുന്നത്. തങ്ങളുടെ ഉടമസ്ഥതയിലുള്ള സ്ഥലം സർക്കാർ, സ്വന്തം സർവേയർമാരെ ഉപയോഗിച്ച് അളന്ന്, തിട്ടപ്പെടുത്തി, സർവേ നമ്പർ നൽകി ആണ് പട്ടയം നൽകുക. ഇത് സ്ഥലത്തെ അനന്യമായി തിരിച്ചറിയാനുള്ള രേഖയായി മാറുന്നു. ഒരു സ്ഥലം കൈമാറ്റം ചെയ്യുന്നതിന് ഉടമസ്ഥാവകാശം തെളിയിക്കാൻ പട്ടയം ആവശ്യമാണ്. കേരളാ റവന്യൂ ആക്ട് (1999), ഭൂമിപതിവ് ചട്ടം (1993), ഭൂമിപതിവ് ചട്ടം (1964) തുടങ്ങിയവയാണ് പട്ടയവിതരണത്തെ ബാധിക്കുന്ന പ്രധാന ചട്ടങ്ങൾ. സ്ഥിരമായി വളരെ വലിയ ഭൂഭാഗം കൈവശാവകാശം പോലെ ഉപയോഗിക്കുകയും കാലാന്തരത്തിൽ നഷ്ടപ്പെടുകയും ചെയ്ത വനങ്ങളിൽ താമസിച്ചിരുന്ന ആദിവാസികൾക്കും മറ്റുമായി താരതമ്യേന ഇളവുള്ള നിബന്ധനകളുള്ള വനാവകാശ പട്ടയം എന്ന ചട്ടവും നിലവിലുണ്ട്.

സർക്കാർ ഭൂമി വ്യക്തികളുടെ കൈവശത്തിലിരിക്കുന്നത്‌ നിശ്‌ചിത തറവില വാങ്ങി എഴുതിക്കൊടുക്കുക എന്നതു മാത്രമാണ്‌ പട്ടയവിതരണത്തിന്റെ നടപടിക്രമം. എങ്കിലും വിവിധയിടങ്ങളിൽ നൽകുന്ന പട്ടയങ്ങൾക്കു വ്യത്യാസമുണ്ട്‌. പട്ടയങ്ങൾ നേടുന്നതിനുള്ള യോഗ്യത വില്ലേജാടിസ്ഥാനത്തിൽ വരെ വ്യത്യാസപ്പെടാറുണ്ട്.

ഉദാഹരണമായി കാഞ്ഞിരപ്പള്ളിയിൽ നൂറു വർഷത്തിലധികമായി ഭൂമി കൈവശം വച്ചിരിക്കുന്നവർക്ക്‌ ഇപ്പോഴും പട്ടയം നൽകുന്നുണ്ട്‌. ഉടുമ്പഞ്ചോല താലൂക്കിലാകട്ടെ അമ്പതു വർഷത്തോളമായി, ഭൂമി കൈവശം വച്ചനുഭവിക്കുന്നവർക്ക്‌ പട്ടയം കിട്ടുക അത്ര എളുപ്പമല്ല. 1964-ലെ വനസംരക്ഷണനിയമപ്രകാരം ഇത്‌ ചട്ടവിരുദ്ധമാണെന്ന പരാതി സുപ്രീംകോടതിയുടെ പരിഗണനയിലുള്ളതിനാൽ ഉടുമ്പഞ്ചോലയിൽ വിതരണം ചെയ്യുന്ന പട്ടയങ്ങൾക്കു പിന്നിൽ സുപ്രീംകോടതിയുടെ അന്തിമവിധിക്കുവിധേയം എന്നൊരു മുദ്രകൂടി കാണും. ഇതുമൂലം ഈ പട്ടയഭൂമികൾ വിൽക്കാനോ ബാങ്കിൽ പണയപ്പെടുത്തി വായ്‌പ എടുക്കാനോ കർഷകർക്കാകില്ല.

കേരളത്തിലെ സർക്കാരുകൾ പട്ടയവിതരണം പ്രധാന തിരഞ്ഞെടുപ്പ് പ്രചരണായുധമാക്കാറുണ്ട്. ഭൂരഹിതരും, മിച്ചഭൂമിയും ആനുപാതികമായി ഏറെയുള്ള ഇടുക്കി, വയനാട് ജില്ലകളിൽ പട്ടയം സജീവപ്രശ്നമാണ്. 2007-ൽ അച്ചുതാനന്ദൻ മന്ത്രിസഭ മൂന്നാറിലെ കൈയേറ്റങ്ങൾ ഒഴിപ്പിക്കുന്ന വേളയിൽ, ആയിരത്തി തൊള്ളായിരത്തി തൊണ്ണൂറുകളുടെ അവസാനം എം.ഐ. രവീന്ദ്രൻ എന്ന അഡീഷണൽ തഹസീൽദാർ, അവിടെ നൽകിയ പട്ടയങ്ങൾ വിവാദമാവുകയും രവീന്ദ്രൻ പട്ടയം എന്ന പേരിൽ തിരിച്ചറിയപ്പെട്ട് വരികയും ചെയ്തുവരുന്നു.

പട്ടയത്തിൽ നിന്ന് വ്യത്യസ്തമായി ഭൂമി കൈമാറ്റത്തിന്റെ രേഖയാണ് ആധാരം. മുദ്രപത്രത്തിൽ അംഗീകൃതരീതിയിൽ രേഖപ്പെടുത്തി, രജിസ്ട്രാർ വകുപ്പിന്റെ കീഴിലുള്ള രജിസ്ട്രാർ ഓഫീസിൽ രജിസ്റ്റർ ചെയ്താണ് ആധാരം സാധുവാകുന്നത്. ഒസ്യത്ത് വഴിയോ, കൈമാറ്റം വഴിയോ നടക്കുന്ന ഭൂമിയിടപാടുകൾ ഇത്തരത്തിൽ സർക്കാർ അംഗീകാരം നേടേണ്ടതാണ്. ഒരേ സ്ഥലത്തിന്റെ പഴയ ആധാരങ്ങൾ നിലവിലുണ്ടെങ്കിൽ അവയെ മുന്നാധാരം എന്ന് പറയപ്പെടുന്നു.

പട്ടയ രജിസ്റ്ററിൽ രേഖപ്പെടുത്തിയിരിക്കുന്ന പേരിനെ "തണ്ടപ്പേര്" എന്ന് വിളിക്കുന്നു. വില്ലേജ് ഓഫീസുകളിൽ കരം പിരിക്കുന്നതിനായി തണ്ടപ്പേര് രേഖപ്പെടുത്തിയിരിക്കുന്ന രജിസ്റ്ററിനെ തണ്ടപ്പേര് രജിസ്റ്റർ എന്ന് വിളിക്കാറുണ്ട്. യുണീക് തണ്ടപ്പേർ നമ്പർ കാർഡ് എന്ന പേരിൽ കേരളാ റവന്യൂ വകുപ്പ് തിരിച്ചറിയൽ കാർഡും നൽകുന്നുണ്ട്. റവന്യൂ വകുപ്പിന്റെ സേവനങ്ങൾ ഉപയോഗപ്പെടുത്തുന്നതിനു പുറമേ, തിരിച്ചറിയൽ അടയാളമായും ഉപയോഗിക്കാവുന്ന വിധത്തിലാണ് കാർഡ് വിഭാവനം ചെയ്തിരിക്കുന്നത്.

രജിസ്ട്രാർ ഓഫീസിൽ രജിസ്റ്റർ ചെയ്ത ആധാരം ലാൻഡ് റവന്യൂവകുപ്പിൽ കാണിച്ച് പട്ടയ രജിസ്റ്ററിലെ മാറ്റുന്നതിനെ "പോക്ക് വരവ് ചെയ്യൽ" അഥവാ "പേരിൽ കൂട്ടൽ" എന്ന് പറയുന്നു. ആധാരം ഭൂമിയുടെ ഉടമസ്ഥാവകാശം ഉറപ്പിക്കുന്നുണ്ടെങ്കിലും, സർക്കാരിന്റെ കൈയിൽ ഭൂമിയുടെ ഉടമസ്ഥതയെക്കുറിച്ചുള്ള പ്രധാനരേഖ പോക്ക് വരവ് ചെയ്യലിന്റെ രേഖയാണ്. പട്ടയത്തിന്റെ ഉടമസ്ഥനെ "പട്ടയദാരൻ" എന്നാണ് വിളിക്കുക.


</doc>
<doc id="264803" url="https://ml.wikipedia.org/wiki?curid=264803" title="കോട്ട്‌‌വാൽ">
കോട്ട്‌‌വാൽ

ഒരു കോട്ടയുടെ അധികാരി എന്ന അർത്ഥത്തിൽ മദ്ധ്യകാല ഇന്ത്യയിൽ ഉപയോഗിക്കപ്പെട്ടിരുന്ന സ്ഥാനപ്പേരാണ് കോട്ട്‌‌വാൽ (). സാധാരണയായി കോട്ട്‌‌വാൽമാർ ഏതെങ്കിലും നഗരത്തിലെ കോട്ടയും അതിനു ചുറ്റുമുള്ള പ്രദേശങ്ങളും മറ്റൊരു ഭരണാധികാരിയുടെ പ്രതിനിധിയായി ഭരണം നടത്തിവന്നു. ബ്രിട്ടീഷ് ഇന്ത്യയുടെ ഭരണത്തിലെ ജേൽദാറിന് () സമാനമായ സ്ഥാനമാണിത്. മുഗൾ കാലഘട്ടം മുതൽ കോട്ടയുമായി ബന്ധമൊന്നുമില്ലാതെ, ഏതെങ്കിലും പട്ടണവും പരിസരപ്രദേശങ്ങളും ഭരിക്കാനേൽപ്പിക്കുന്ന തദ്ദേശീയ ഭരണാധികാരിക്ക് നൽകുന്ന പേരായി ഇത്. ചെറിയ ഗ്രാമങ്ങളുടെ തലവന്മാരും കോട്ട്‌‌വാൽ എന്ന പേരിൽ വിളിക്കപ്പെട്ടു. ചില മുഖ്യ പോലീസ് അധികാരിക്ക് നൽകുന്ന സ്ഥാനപ്പേരായും കോട്ട്‌‌വാൽ എന്നത് ഉപയോഗിക്കപ്പെട്ടു. മുഖ്യ മജിസ്ട്രേറ്റിന്റെ അധികാരം കൂടി ഉണ്ടാകാറുണ്ട്.

</doc>
<doc id="264804" url="https://ml.wikipedia.org/wiki?curid=264804" title="സിസ്റ്റമിക് ലൂപ്പസ് എരിത്തമറ്റോസിസ്">
സിസ്റ്റമിക് ലൂപ്പസ് എരിത്തമറ്റോസിസ്

സിസ്റ്റമിക് ലൂപ്പസ് എരിത്തമറ്റോസിസ്, എസ്.എൽ.ഇ എന്ന ചുരുക്കപ്പേരിൽ അറിയപ്പെടുന്നു.ഈ രോഗമുള്ളവരിൽ രോഗപ്രതിരോധ പ്രവർത്തനം താളം തെറ്റുന്നു. തത്ഫലമായി സ്വന്തം ശരീരത്തിലെ കോശങ്ങളെയും രോഗാണുക്കളെയും വേർതിരിച്ചറിയുവാനുള്ള കഴിവ് നഷ്ടപ്പെടുന്നു. ഇതുമൂലം സ്വന്തം ശരീരത്തെ ശത്രുവായി കണ്ട് കോശങ്ങൾക്കെതിരെ പ്രതിപ്രവർത്തനം നടത്തുന്നതുമൂലം പല രോഗലക്ഷണങ്ങളും പ്രത്യക്ഷപ്പെടുന്നു.

സ്ത്രീകളിലാണ് രോഗം കൂടുതലായി കാണപ്പെടുന്നത്. 15 മുതൽ 35 വയസുവരെയുള്ളവരിലാണ് രോഗം വരുവാനുള്ള സാധ്യത കൂടുതൽ. ആഫ്രിക്കൻ അമേരിക്കൻ വംശജരിലും ഏഷ്യക്കാരിലുമാണ് രോഗം കൂടുതലായി കാണപ്പെടുന്നത്. രോഗത്തിന്റെ ഗൌരവ സ്വഭാവവും രോഗത്തെ കുറിച്ചുള്ള അജ്ഞതയും കണക്കിലെടുത്ത് 2004 മുതൽ മെയ് 10 ലോക ലൂപ്പസ് ദിനമായി ആചരിക്കുന്നു.




</doc>
<doc id="264817" url="https://ml.wikipedia.org/wiki?curid=264817" title="സ്റ്റാച്യൂ ഓഫ് യൂണിറ്റി">
സ്റ്റാച്യൂ ഓഫ് യൂണിറ്റി

ഗുജറാത്തിൽ സ്ഥിതിചെയ്യുന്ന സർദാർ വല്ലഭായ് പട്ടേലിന്റെ സ്മാരക പ്രതിമയാണ് സ്റ്റാച്യൂ ഓഫ് യൂണിറ്റി (Statue of Unity). ലോകത്തിലെ ഏറ്റവും ഉയരമേറിയ പ്രതിമ ഇതോടെ ഇന്ത്യയുടെ ഉരുക്കുമനുഷ്യൻ സർദാർ വല്ലഭായ് പട്ടേലിൻറേതായി . സ്റ്റാച്യൂ ഓഫ് യൂണിറ്റി എന്ന് വിശേഷിപ്പിക്കുന്ന പട്ടേൽ പ്രതിമ പ്രധാമന്ത്രി നരേന്ദ്രമോദി 2018 ഒക്ടോബർ 31 നു രാജ്യത്തിനായി സമർപ്പിച്ചു. ഇതോടെ ലോകത്തിലെ ഏറ്റവും വലിയ പ്രതിമയായ ചൈനയിലെ സ്പ്രിംഗ് ടെംപിൾ ബുദ്ധയെ പട്ടേൽ പ്രതിമ പിന്നിലാക്കി. 
ഗുജറാത്തിലെ സർദാർ സരോവർ അണക്കെട്ടിലെ ജലാശയമധ്യത്തിലായുള്ള സാധൂ ബെറ്റ് എന്ന ദ്വീപിലാണ് ഇതിന്റെ സ്ഥാനം.സർദാർ സരോവർ ഡാമിൽനിന്ന് 3.321 കിലോമീറ്റർ അകലെയാണ് ഇത് സ്ഥിതി ചെയ്യുന്നത്.597 അടി ഉയരത്തിലാണ് (182 മീറ്റർ) പട്ടേൽ പ്രതിമ നിർമ്മിച്ചിരിക്കുന്നത്. 128 മീറ്ററാണ് 2008 ൽ പൂർത്തിയാക്കിയ സ്പ്രിംഗ് ടെംബിൾ ബുദ്ധയുടെ ഉയരം. ന്യൂയോർക്കിലെ സ്റ്റാച്യൂ ഓഫ് ലിബർട്ടിയുടെ ഇരട്ടി ഉയരവും സർദാർ പട്ടേലിന്റെ പ്രതിമയുടെ സവിശേഷതയാണ്. 93 മീറ്ററാണ് സ്റ്റാച്യൂ ഓഫ് ലിബർട്ടിയുടെ ഉയരം . എന്നാൽ മുംബൈയിൽ സ്ഥാപിക്കാനിരിക്കുന്ന ഛത്രപതി ശിവജി പ്രതിമയ്ക്ക് പട്ടേൽ പ്രതിമയേക്കാൾ ഉയരമുണ്ടാകുമെന്നാണ് സൂചന. 212 മീറ്റർ ഉയരമുള്ള പ്രതിമ 2021 ഓടെ പൂർത്തിയാകുമെന്നാണ് കരുതുന്നത്. കുതിരപ്പുറത്ത് വാളുമേന്തിയിരിക്കുന്ന തരത്തിലുള്ള ശിവജിയുടെ പ്രതിമയാകും മുംബൈയിലെ കടത്തീരത്ത് സ്ഥാപിക്കുക. പരിസ്ഥിതി പ്രവർത്തകരുടെ എതിർപ്പും മത്സ്യ ബന്ധനത്തിന് തടസ്സമാകുമെന്ന വിലയിരുത്തലും കാരണം ശിവജി പ്രതിമയുടെ നിർമ്മാണം വൈകുകയാണ്.

ഐക്യ ഭാരതത്തിന്റെ നിർമ്മാണത്തിൽ സുപ്രധാന പങ്ക് വഹിച്ച് വ്യക്തിയായിരുന്നു ഇന്ത്യയുടെ 'ഉരുക്കു മനുഷ്യൻ' എന്നറിയപ്പെടുന്ന സർദാർ വല്ലഭായ് പട്ടേൽ. വല്ലഭായ് പട്ടേലിന് സമർപ്പിച്ചിരിക്കുന്ന ഈ ശില്പത്തിന് 2013 ഒക്ടോബർ 31-ആം തീയതി അന്നത്തെ ഗുജറാത്ത് മുഖ്യമന്ത്രിയായിരുന്ന നരേന്ദ്ര മോദിയാണ് തറക്കല്ലിട്ടത്.

ഈ പദ്ധതിയോടനുബന്ധിച്ച് സർദാർ വല്ലഭായ് പട്ടേലിന്റെ പ്രതിമയെ കൂടാതെ ഒരു സന്ദർശക കേന്ദ്രം, സംഗ്രഹാലയം, സ്മാരക ഉദ്യാനം, കൺ വെൻഷൻ സെന്റർ, ലേസർ ഷോ തുടങ്ങിയ മറ്റു പദ്ധതികളും വിഭാവനം ചെതിട്ടുണ്ട്.

2010 ഒക്ടോബർ 7നാണ് ഈ പദ്ധതി ആദ്യമായി പ്രഖ്യാപിച്ചത്. താഴെനിന്നും ഈ പ്രതിമയുടെ ആകെ ഉയരം 240 മീറ്റർ ആണ്. ഇതിൽ 182 മീറ്ററാണ് പട്ടേൽ ശില്പത്തിന്റെ ഉയരം. ഉരുക്കുകൊണ്ടുള്ള ഘടനയിൽ പ്രബലിത സിമറ്റ് കോൺക്രീറ്റ് ഉപയോഗിച്ചാണ് പ്രതിമ നിർമ്മിച്ചിരിക്കുന്നത്. പുറമെ വെങ്കലംകൊണ്ട് പൊതിഞ്ഞിരിക്കുന്നു.

നാല് വർഷങ്ങൾ കൊണ്ടാണ് ഈ ഭീമാകാര ശില്പത്തിന്റെ നിർമ്മാണം പൂർത്തീകരിച്ചത് . 2989 കോടി ഇന്ത്യൻ രൂപയാണ്(4.2 കോടി U S ഡോളർ) ഈ പദ്ധതിയ്ക്കായി വന്ന ചിലവ്. പൊതു-സ്വകാര്യ പങ്കാളിത്തത്തിലുടെയാണ് ഈ പദ്ധതി യാഥാർത്ഥ്യമാക്കുന്നത്. 2012-13 സാമ്പത്തിക വർഷത്തിലെ ബഡ്ജറ്റിൽ ഗുജറാത്ത് സർക്കാർ ഇതിനായി 100 കോടിരൂപ അനുവദിച്ചിരുന്നു. ശില്പത്തിന്റെ രൂപകല്പന നിർവ്വഹിച്ചത് പ്രമുഖ ശില്പി റാം വി സുതർ ആണ് .സർദാർ സരോവർ നർമ്മദാ നിഗം ലിമിറ്റഡും ലാർസൻ ആൻഡ് ടൂബ്രോ നിർമ്മാണ കമ്പനിയും ചേർന്നാണ് നിർമ്മാണം പൂർത്തിയാക്കിയത്. 2013 ൽ ആരംഭിച്ച വെങ്കല പ്രതിമയുടെ നിർമ്മാണത്തിന് ചൈനയിൽനിന്ന് നൂറുകണക്കിന് വിദഗ്ദ്ധ തൊഴിലാളികളെയും അധികൃതർ എത്തിച്ചു. 



</doc>
<doc id="264823" url="https://ml.wikipedia.org/wiki?curid=264823" title="നീലവരയൻ">
നീലവരയൻ

വിഷമുള്ള ഒരു കടൽപ്പാമ്പാണ് നീലവരയൻ. കേരളത്തിൽ കാണുന്നതിൽ ഏറ്റവും വലിയതാണ്. ഇംഗ്ലീഷിൽ annulated sea snakeഎന്നും blue-banded sea snake എന്നും പറയുന്നു. ശാസ്ത്രീയ നാമം Hydrophis cyanocinctus എന്നാണ്. 

275 സെ.മീറ്റർ വരെ വലിപ്പത്തിൽ കണാറുണ്ട്. പല നിറത്തിലും കാണുന്നുണ്ട്. സാധാരണയായി പച്ചകലർന്ന ഒലീവ് നിറത്തിൽ കാണുന്നു. ദേഹത്തിൽ നിറയെ കറുത്ത പട്ടയോ വളയങ്ങളോ കാണാം. 

ഒരു പ്രസവത്തിൽ 3-16 കുട്ടികളുണ്ടാവും



</doc>
