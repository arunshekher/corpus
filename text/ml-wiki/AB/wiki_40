<doc id="196116" url="https://ml.wikipedia.org/wiki?curid=196116" title="ആനുപാതിക പ്രാതിനിധ്യം">
ആനുപാതിക പ്രാതിനിധ്യം

വ്യത്യസ്ത തരങ്ങളിലുള്ള തെരഞ്ഞെടുപ്പ് രീതിയിലൊന്നാണ് ആനുപാതിക പ്രാതിനിധ്യ രീതി(Proportional Representation). ഈ രീതിയിൽ തന്നെ പലവിധ സമ്പ്രദായങ്ങൾ നിലവിലുണ്ട്. നേരിട്ടുള്ള തെരഞ്ഞെടുപ്പ് രീതികളിലൂടെ വോട്ടുകൾ പാഴാകുന്നുവെന്നും വ്യത്യസ്ത നിലപാടുകളെയും താല്പര്യങ്ങളെയും പ്രതിനിധീകരിക്കുവാൻ നേരിട്ട് വോട്ട് ചെയ്യുന്ന രീതി അപര്യാപ്തമാണെന്നുമുള്ള വിമർശനങ്ങളിൽ നിന്നുമാണ് ആനുപാതിക പ്രാതിനിധ്യ രീതി ഉടലെടുത്തത്.
പല നിയോജകമണ്ഡലങ്ങളിലായി സമ്മതിദായകർ രേഖപ്പെടുത്തുന്ന മൊത്തം വോട്ടുകളുടെ അനുപാതക്രമത്തിൽ ഒരു ജനപ്രതിനിധിസഭയിൽ ആകെയുള്ള സീറ്റുകൾ വിവിധ കക്ഷികൾക്കായി വിഭജിക്കുന്ന തെരഞ്ഞെടുപ്പു സമ്പ്രദായം. അശാസ്ത്രീയമായ തെരഞ്ഞെടുപ്പു സമ്പ്രദായം വഴി പല രാജ്യങ്ങളിലും വളരെയേറെ സമ്മതിദായകർ പ്രതിനിധാനം ചെയ്യപ്പെടാതെ പോകുന്നു. ഈ അപാകത ദൂരീകരിക്കുവാൻ പ്രത്യേക ജനവിഭാഗങ്ങൾക്ക്-ജാതി, മത, വർഗ, സംസ്കാരാടിസ്ഥാനത്തിലുള്ള ന്യൂനപക്ഷങ്ങൾക്ക്-പ്രാതിനിധ്യം ലഭിക്കത്തക്കവിധത്തിലുള്ള ചില സമ്പ്രദായങ്ങൾ പല രാഷ്ട്രങ്ങളിലും നിലവിലുണ്ട്. പക്ഷേ, അവ ഒന്നുംതന്നെ, രാഷ്ട്രീയാടിസ്ഥാനത്തിലുള്ള ന്യൂനപക്ഷത്തെ ശരിയാംവണ്ണം പ്രതിനിധാനം ചെയ്യുവാൻ ഉതകുന്നവയല്ല. ഈ ന്യൂനത ഏറെക്കുറെ പരിഹരിക്കുവാൻ ആനുപാതിക പ്രാതിനിധ്യത്തിനു സാധിക്കുമെന്നാണ് കരുതപ്പെടുന്നത്.
സാധാരണഗതിയിൽ, ആധുനിക ജനായത്ത വ്യവസ്ഥിതി നിലവിലുള്ള രാജ്യങ്ങളിൽ, ഓരോ ഏകാംഗ നിയോജകമണ്ഡലത്തിൽനിന്നും ഏറ്റവുമധികം വോട്ടുകൾ ലഭിക്കുന്ന സ്ഥാനാർഥിയെ ജനപ്രതിനിധിയായി തെരഞ്ഞെടുക്കുകയാണ് പതിവ്. ഉദാഹരണത്തിന്, 25,000 വോട്ടർമാരുള്ള ഒരു നിയോജകമണ്ഡലത്തിൽ 'x', 'y' എന്നീ സ്ഥാനാർഥികൾ മത്സരിക്കുന്നുവെന്നിരിക്കട്ടെ; ആകെ 'പോൾ' ചെയ്തത് 23,850 വോട്ടുകളും. അതിൽ 'x' നും 'y' ക്കും ലഭിച്ചത് യഥാക്രമം 12,000 വും 11,850-ഉം ആണെന്നും വയ്ക്കുക. ഇതിൽ, നാമമാത്രമായ ഭൂരിപക്ഷത്തിന്റെ അടിസ്ഥാനത്തിൽ 'x' വിജയിച്ചതായും, എന്നാൽ അതിന് തൊട്ടടുത്തുനില്ക്കുന്ന 'y' പരാജയമടഞ്ഞതായും പ്രഖ്യാപിക്കപ്പെടുന്നു. അങ്ങനെ, ഏകദേശം പകുതിയോളം വോട്ടർമാർ പ്രതിനിധാനം ചെയ്യപ്പെടാതെപോകുന്നു. ഒരു ഏകാംഗ നിയോജകമണ്ഡലത്തിൽ സ്ഥാനാർഥികൾ മൂന്നോ, നാലോ അതിൽ കൂടുതലോ മത്സരിക്കുകയാണെങ്കിൽ സ്ഥിതി കുറേക്കൂടി വഷളായിത്തീരുന്നു. കേവല ഭൂരിപക്ഷം നേടി ജയിക്കുന്ന സ്ഥാനാർഥി അത്തരം സന്ദർഭങ്ങളിൽ ഭൂരിപക്ഷത്തെയല്ല, പ്രത്യുത, ന്യൂനപക്ഷത്തെയായിരിക്കും പ്രതിനിധാനം ചെയ്യുക. തൻമൂലം, വലിയൊരു ജനവിഭാഗത്തിന്റെ അഭിപ്രായാഭിലാഷങ്ങൾ പ്രതിഫലിക്കാതെ നിയമനിർമ്മാണം നടക്കുന്നു. അപ്രകാരം സംഭവിക്കാതിരിക്കുവാനും ഓരോ വിഭാഗക്കാർക്കും രാജ്യത്ത് മൊത്തത്തിലുള്ള ജനപിന്തുണയ്ക്കു തുല്യമായി-കൃത്യമായി-പ്രാതിനിധ്യം ലഭ്യമാക്കുവാനും വേണ്ടിയാണ് ആനുപാതിക പ്രാതിനിധ്യം സംവിധാനം ചെയ്തിട്ടുള്ളത്.

ഫ്രഞ്ചുവിപ്ലവകാലത്തായിരുന്നു ആനുപാതിക പ്രാതിനിധ്യത്തെപ്പറ്റിയുള്ള അഭിപ്രായങ്ങൾ ആദ്യമായി കേട്ടുതുടങ്ങിയത്. 1793-ലെ ഫ്രഞ്ചു ദേശീയ കൺവെൻഷ(National Convention)നിൽ ഈ പദ്ധതിയെപ്പറ്റിയുള്ള വാദപ്രതിവാദങ്ങൾ നടന്നുവെങ്കിലും ഭൂരിപക്ഷത്തിന്റെ എതിർപ്പുമൂലം അതു നടപ്പാകാതെപോയി. പിന്നീട് 19-ാം ശ.-ത്തിന്റെ മധ്യത്തിൽ ഇംഗ്ലണ്ടിലെ ജോൺ സ്റ്റുവർട്ട് മിൽ (1806-73), തോമസ് ഹെയർ തുടങ്ങിയ രാഷ്ട്രീയ ചിന്തകൻമാർ ആനുപാതിക പ്രാതിനിധ്യത്തിനുവേണ്ടി വാദിക്കുകയും, യഥാർഥ ജനായത്ത ഭരണസമ്പ്രദായത്തിന് അതെത്രത്തോളം അത്യന്താപേക്ഷിതവും അഭിലഷണീയവുമായിരിക്കുമെന്ന് ഊന്നിപ്പറയുകയും ചെയ്തു; മാത്രമല്ല, അതു നടപ്പിലാക്കുന്നതിനുവേണ്ടി അവർ ചില പദ്ധതികൾ ആവിഷ്കരിക്കയും ചെയ്തിരുന്നു. മില്ലിന്റെ ആശയങ്ങൾകൂടി ഉൾ​ക്കൊള്ളിച്ചുകൊണ്ട് 1851-ൽ തോമസ് ഹെയർ പ്രസിദ്ധീകരിച്ച "ഇലക്ഷൻ ഓഫ് റെപ്രസെന്റേറ്റിവ്സ് "എന്ന കൃതിയിലാണ് ആനുപാതിക പ്രാതിനിധ്യത്തിന്റെ പ്രായോഗികഘടകവും 'ഹെയർ പദ്ധതി'യെന്നറിയപ്പെടുന്നതുമായ 'കൈമാറ്റം' ചെയ്യാവുന്ന ഒറ്റവോട്ടു സമ്പ്രദായം (Single Transferable Vote System) ആവിഷ്കരിക്കപ്പെട്ടിട്ടുള്ളത്. ഇത് ആദ്യമായി നടപ്പിലാക്കിയത് ഡെൻമാർക്കിലായിരുന്നു (1855). അവിടത്തെ മന്ത്രി കാറൽ ആൻഡ്രേയുടെ ശ്രമഫലമായി നടപ്പാക്കപ്പെട്ടതുകൊണ്ട് ഇതിന് ആൻഡ്രേപദ്ധതി (Andrae System) എന്നും പേരുണ്ട്. പില്ക്കാലത്ത് ബ്രിട്ടനിലെ തെരഞ്ഞെടുപ്പു പരിഷ്കരണ സംഘം യു.എസ്സിലെ ആനുപാതിക പ്രാതിനിധ്യ ലീഗ് തുടങ്ങിയ സംഘടനകളും മറ്റു പല രാജ്യങ്ങളിലെ ഗവൺമെന്റുകളും ഈ പദ്ധതിക്കു പ്രചാരവും പ്രോത്സാഹനവും നല്കി.

ആനുപാതിക പ്രാതിനിധ്യം നടപ്പാക്കുന്നതിൽ പല രീതികളും ആവിഷ്കരിക്കപ്പെട്ടിട്ടുണ്ടെങ്കിലും അവയിൽ ഏറ്റവും പ്രാധാന്യമർഹിക്കുന്നവ തോമസ് ഹെയറിന്റെ 'കൈമാറ്റം ചെയ്യാവുന്ന ഒറ്റവോട്ടു സമ്പ്രദായവും, ലിസ്റ്റ് പദ്ധതിയുമാണ്. ചില രാജ്യങ്ങളിൽ ഇതു രണ്ടിന്റെയും പ്രത്യേക സ്വഭാവങ്ങളെ കൂട്ടിയിണക്കിയുള്ള ഒരു സമ്പ്രദായമാണ് നിലവിലുള്ളത്.

കൈമാറ്റം ചെയ്യാവുന്ന ഒറ്റവോട്ടു പദ്ധതിയനുസരിച്ച് രാജ്യത്തെ ബഹ്വംഗനിയോജക മണ്ഡലങ്ങളായി വിഭജിക്കുന്നു. ഓരോ നിയോജകമണ്ഡലത്തിലും ഏറ്റവും ചുരുങ്ങിയത് മൂന്ന് സീറ്റുകളെങ്കിലും ഉണ്ടായിരിക്കണം. സീറ്റുകളുടെ എണ്ണം വേണ്ടിവന്നാൽ പത്തോ പതിനഞ്ചോവരെ ഉയർത്താവുന്നതാണ്. തെരഞ്ഞെടുപ്പു തുടങ്ങിയാൽ ഓരോ നിയോജകമണ്ഡലത്തിനും ഓരോ വിഹിതം (quota) നിശ്ചയിക്കേണ്ടിയിരിക്കുന്നു. ഇതു പല വിധത്തിലാകാമെങ്കിലും, ബെൽജിയംകാരനായ എച്ച്.ആർ. ഡ്രൂപ്പ് ആസൂത്രണം ചെയ്തിട്ടുള്ള 'ഡ്രൂപ്പ് ക്വോട്ടാ' (Droop Quota) എന്നറിയപ്പെടുന്ന സമ്പ്രദായമാണ് ഇന്നധികവും പ്രയോഗത്തിലിരിക്കുന്നത്. ഇതനുസരിച്ച് നിയോജകമണ്ഡലത്തിൽ പോൾചെയ്ത മൊത്തം (സാധുവായ) വോട്ടുകളുടെ സംഖ്യയെ, പൂരിപ്പിക്കുവാനുളള സീറ്റുകളുടെ എണ്ണത്തോട് ഒന്നു കൂട്ടിചേർത്ത് ആ സംഖ്യകൊണ്ട് ഹരിച്ചു കിട്ടുന്ന ഹരണഫലത്തോട് ഒന്നുകൂടി ചേർത്തു കിട്ടുന്ന സംഖ്യയായിരിക്കും ക്വോട്ടാ.

ഉദാ. നിയോജകമണ്ഡലത്തിലെ സാധുവായ വോട്ടുകൾ
= 33,000

അവിടത്തെ മൊത്തം സീറ്റുകൾ = 4

ക്വോട്ടാ=((33000)/(4+1))+1

ആകെയുള്ള സീറ്റുകളുടെ എണ്ണം എത്രയാണോ അത്രയും സ്ഥാനാർഥികൾക്ക്, മുൻഗണനാക്രമമനുസരിച്ച് അവരുടെ പേരുകൾക്കു നേരെ 1, 2, 3, 4... എന്നിങ്ങനെ വോട്ടു രേഖപ്പെടുത്തുവാനുള്ള അവകാശം ഓരോ സമ്മതിദായകനും ഉണ്ടെന്നുള്ളതാണ് ഈ പദ്ധതിയുടെ ഒരു സവിശേഷത. എന്നാൽ ഒരു വോട്ടർക്ക് ഒരു സ്ഥാനാർഥി മാത്രമേ സ്വീകാര്യനായിട്ടുള്ളുവെങ്കിൽ, തന്റെ വോട്ടുകൾ ആ സ്ഥാനാർഥിക്കു മാത്രമായി രേഖപ്പെടുത്താവുന്നതുമാണ്. എത്ര വോട്ടുകൾ രേഖപ്പെടുത്തിയാലും ഒരു സമ്മതിദായകന്റെ 'യഥാർഥ' വോട്ട് ഒന്നു മാത്രമായിരിക്കുമെന്നുള്ളതും പ്രത്യേകം ശ്രദ്ധേയമാണ്.

വോട്ടുകൾ എണ്ണുമ്പോൾ ഒന്നാം മുൻഗണനാ വോട്ടുകൾ (First Preference Votes) ആയിരിക്കും ആദ്യം എണ്ണി തിട്ടപ്പെടുത്തുക. ചിലപ്പോൾ ഒന്നാം വട്ടത്തിൽ ആർക്കുംതന്നെ ക്വോട്ടാ ലഭിച്ചില്ലെന്നു വരാം. എന്നാൽ ഏതെങ്കിലും സ്ഥാനാർഥിക്ക് ക്വോട്ടായോ അതിൽ കൂടുതലോ വോട്ടുകൾ ആദ്യറൌണ്ടിൽ തന്നെ ലഭിക്കുകയാണെങ്കിൽ അയാൾ ജയിച്ചതായി പ്രഖ്യാപിക്കുകയും, അയാളുടെ അധിക വോട്ടുകൾ (surplus votes) ഉണ്ടെങ്കിൽ അവയിലെ മുൻഗണനാക്രമമനുസരിച്ച് മറ്റു സ്ഥാനാർഥികൾക്കായി വിഭജിക്കുകയും ചെയ്യുന്നു; അതുപോലെ തന്നെ ഏറ്റവും കുറച്ചു വോട്ടുകൾ ലഭിച്ചിട്ടുള്ള സ്ഥാനാർഥിയുടെ വോട്ടുകളും, അയാളെ ലിസ്റ്റിൽനിന്നും നീക്കിയശേഷം, മുൻഗണനാക്രമത്തിൽ, മറ്റു സ്ഥാനാർഥികൾക്കായി വീതിച്ചുകൊടുക്കുന്നു. ഇപ്രകാരം കൈമാറ്റം ചെയ്തതിനുശേഷം വോട്ടുകൾ വീണ്ടും എണ്ണുകയും, അപ്പോൾ ക്വോട്ടായോ അതിൽ കൂടുതലോ വോട്ടുകൾ ലഭിക്കുന്ന സ്ഥാനാർഥികൾ വിജയികളാവുകയും, അവർക്കും മിച്ച വോട്ടുകൾ വരികയാണെങ്കിൽ, അവയും ഇനി തെരഞ്ഞെടുക്കുവാനിരിക്കുന്ന സ്ഥാനാർഥികൾക്കായി മാറ്റപ്പെടുകയും, വീണ്ടും വോട്ടെണ്ണിയശേഷം, അവരിൽ ക്വോട്ടാ കിട്ടിയവരെ വിജയികളായി പ്രഖ്യാപിക്കുകയും ചെയ്യുന്നു. ഈ പ്രക്രിയ ആകെ പൂരിപ്പിക്കേണ്ട സീറ്റുകൾ തികയുന്നതുവരെ ആവർത്തിക്കപ്പെടും.

മേൽ വിവരിച്ച ഹെയർ പദ്ധതി അല്പം ചില വ്യത്യാസങ്ങളോടുകൂടി അയർലണ്ട്, ടാസ്മേനിയ, മാൾട്ട, ആസ്റ്റ്രേലിയ, ദക്ഷിണാഫ്രിക്ക മുതലായ രാജ്യങ്ങളിലെ നിയമസഭകളിലേക്ക്-പ്രത്യേകിച്ച് അവയുടെ ഉപരിസഭകളിലേക്ക്-വേണ്ടിയുള്ള തെരഞ്ഞെടുപ്പുകളിൽ പ്രായോഗികമാക്കിയിട്ടുണ്ട്. ബ്രിട്ടനിൽ, ചില സർവകലാശാലകളിൽനിന്നും കോമൺസ് സഭയിലേക്കുള്ള തെരഞ്ഞെടുപ്പ് ഈ സമ്പ്രദായത്തിലൂടെയാണ് നടത്താറുള്ളത്. ഇന്ത്യയിലാകട്ടെ, പ്രസിഡന്റ് തെരഞ്ഞെടുപ്പിലും, രാജ്യസഭയിലേക്കും ഏതാനും സംസ്ഥാനനിയമസഭകളുടെ ഉപരിമണ്ഡലങ്ങളിലേക്കുമുള്ള തെരഞ്ഞെടുപ്പുകളിലും ഹെയർ പദ്ധതിയാണ് നിലവിലുള്ളത്.

(The List System). ഈ പദ്ധതിയനുസരിച്ച് തെരഞ്ഞെടുപ്പ് നടത്തുന്നത് മിക്കവാറും യൂറോപ്യൻ രാജ്യങ്ങളാണ്. ജർമനി, ഇറ്റലി, ഫ്രാൻസ് തുടങ്ങിയ രാഷ്ട്രങ്ങളിൽ, അതതു ദേശത്തെ പരിതഃസ്ഥിതികൾക്കിണങ്ങിയ വിധത്തിൽ അല്പാല്പം വ്യത്യസ്തമായ രീതിയിലാണ് ഈ പദ്ധതി നടപ്പിലാക്കിയിട്ടുള്ളത്. ഈ സമ്പ്രദായത്തിന്റെ ഒരു പ്രത്യേകത, ഓരോ നിയോജകമണ്ഡലത്തിലെയും സീറ്റുകളുടെ എണ്ണം നോക്കി, അത്രയും എണ്ണം സ്ഥാനാർഥികളുടെ പേർ ഉൾ​ക്കൊള്ളിച്ചുകൊണ്ട് ഓരോ ലിസ്റ്റ് ഓരോ രാഷ്ട്രീയപാർട്ടിയും തയ്യാറാക്കി സമ്മതിദായകരുടെ വോട്ടിനുവേണ്ടി സമർപ്പിക്കുന്നു എന്നുള്ളതാണ്. സമ്മതിദായകർ ഓരോ സ്ഥാനാർഥിക്കും പ്രത്യേകം വോട്ടുചെയ്യുന്നതിനു പകരം ലിസ്റ്റിനു മുഴുവനുമായി തങ്ങളുടെ വോട്ടുകൾ രേഖപ്പെടുത്തുന്നു. ഹെയർ പദ്ധതിയിലേതുപോലെ തന്നെയാണ് ഇവിടെയും ക്വോട്ടാ നിശ്ചയിക്കുന്നത്. വോട്ടെടുപ്പിനും ക്വോട്ടാ നിർണയത്തിനും ശേഷം, ഓരോ ലിസ്റ്റിനും (കക്ഷിക്കും) ലഭിക്കുന്ന വോട്ടുകളുടെ അടിസ്ഥാനത്തിൽ സീറ്റുകൾ വീതിക്കപ്പെടുന്നു. അങ്ങനെ ഓരോ പാർട്ടിക്കും കിട്ടുന്ന സീറ്റുകൾ അതിന്റെ ലിസ്റ്റിൽ ഉൾ​ക്കൊള്ളിച്ചിട്ടുള്ള സ്ഥാനാർഥികളുടെ സ്ഥാനക്രമം അനുസരിച്ച് വിഭജിക്കപ്പെടുന്നു.

ബെൽജിയം, നെതർലൻഡ്, നോർവേ, സ്വീഡൻ, ലക്സംബർഗ് തുടങ്ങിയ പല യൂറോപ്യൻ രാജ്യങ്ങളിലും മേല്പറഞ്ഞ രീതിയിലുള്ള ലിസ്റ്റ് സമ്പ്രദായം നിലവിലുണ്ട്. ഇസ്രയേലിൽ അതിന്റെ പ്രവർത്തനം ഒരു പ്രത്യേക രീതിയിലാണ്. അവിടത്തെ ഏകമണ്ഡല പാർലമെന്റി(Knesset)ലേക്കുള്ള തെരഞ്ഞെടുപ്പിനുവേണ്ടി രാജ്യത്തെ മുഴുവൻ ഒരൊറ്റ നിയോജകമണ്ഡലമായി കണക്കാക്കുന്നു. 120 അംഗസംഖ്യയുള്ള 'നെസ്സത്തി'ലേക്കുള്ള തെരഞ്ഞെടുപ്പിനു മുൻപായി ഓരോ രാഷ്ട്രീയകക്ഷിയും, 120 സ്ഥാനാർഥികളുടെ പേരുൾ​ക്കൊള്ളുന്ന ഓരോ ലിസ്റ്റ് തയ്യാറാക്കുന്നു. സമ്മതിദായകർ തങ്ങൾക്കിഷ്ടമുള്ള ഓരോ ലിസ്റ്റിനും വോട്ടുചെയ്യുന്നു. ആകെ പോൾചെയ്ത വോട്ടുകളുടെ സംഖ്യയെ 120 കൊണ്ടു ഹരിച്ചാൽ കിട്ടുന്ന ഹരണഫലത്തെ മാനദണ്ഡമാക്കി ഓരോ പാർട്ടിക്കും ലഭിച്ച വോട്ടുകളുടെ അടിസ്ഥാനത്തിൽ അതതുപാർട്ടിക്കുള്ള സീറ്റുകൾ എത്രയെന്നു കണക്കാക്കപ്പെടുന്നു. രാജ്യത്തെ മുഴുവനും കൂടി ഒരൊറ്റ നിയോജകമണ്ഡലമായി കരുതുന്നതിനാൽ ഓരോ രാഷ്ട്രീയ കക്ഷിയുടെയും സ്ഥാനാർഥിലിസ്റ്റ് വളരെ വലുതായിരിക്കുകയും, അത്തരം ലിസ്റ്റുകളിലുളള എല്ലാ വ്യക്തികളെയും പരിചയമുള്ള ഒരൊറ്റ സമ്മതിദായകൻപോലും ഉണ്ടായിരിക്കുക സാധാരണഗതിയിൽ അസംഭവ്യമായിരിക്കുകയും ചെയ്കയാൽ സ്ഥാനാർഥികളുടെ യോഗ്യതകൾ എന്തെന്നറിയുവാനോ, തദനുസരണം വോട്ടുരേഖപ്പെടുത്തുവാനോ വോട്ടർമാർക്കു സാധിക്കാതെ വരുന്നു. തന്നെ പ്രതിനിധാനം ചെയ്യുന്ന സ്ഥാനാർഥി ആരെന്നറിയുവാൻ സമ്മതിദായകന് കഴിയാത്തതുപോലെ തന്നെ, പാർട്ടികൾക്കു അമിതമായ പ്രാധാന്യം ലഭിക്കുന്നതും ഈ പദ്ധതിയുടെ ദോഷഫലങ്ങളിൽ ഒന്നാണ്.

ചില രാജ്യങ്ങളിൽ (ഉദാ. ബെൽജിയം, ഹോളണ്ട് മുതലായവ) ഹെയർ പദ്ധതിയും ലിസ്റ്റ് സമ്പ്രദായവും കൂട്ടിയിണക്കിയ രീതിയിലാണ് തെരഞ്ഞെടുപ്പു സമ്പ്രദായം സംവിധാനം ചെയ്തിട്ടുള്ളത്. ജർമനിയിലാകട്ടെ 'ഭൂരിപക്ഷ' (majority) തത്ത്വവും ആനുപാതികപ്രാതിനിധ്യവും സംയോജിപ്പിച്ചിരിക്കുകയാണ്.

തെരഞ്ഞെടുപ്പു തത്ത്വത്തിന്റെ അർഥവും രീതിയും സാധാരണക്കാർക്ക് മനസ്സിലാക്കുവാൻ സാധ്യമല്ലാത്തവണ്ണം സങ്കീർണമാക്കുന്നുവെന്നുള്ളതാണ് ഇതിന്റെ പ്രധാന ദൂഷ്യങ്ങളിലൊന്ന്. വിഷമമേറിയ പല പ്രശ്നങ്ങളും സൃഷ്ടിക്കുകവഴി ഇതിന്റെ പ്രവർത്തനം സുഗമമല്ലാതായിത്തീരുന്നു. മാത്രമല്ല, ഇതിന്റെ പ്രവർത്തനത്തിനു കൂടുതൽ പണച്ചെലവുണ്ടാവുന്നുവെന്നുള്ളതും പ്രധാനമാണ്. സമ്മതിദായകനും പ്രതിനിധിയും തമ്മിൽ വിദൂരമായ ബന്ധം പുലർത്തുവാനേ ഈ പദ്ധതികൊണ്ട് സാധ്യമാകൂ. വോട്ടർമാർക്കിടയിൽ ശിഥിലീകരണവാസനകൾ പൊങ്ങിവരിക, ബഹുകക്ഷിസമ്പ്രദായം നിലനില്ക്കുക, കക്ഷികൾ തമ്മിലുള്ള ഭിന്നിപ്പും മത്സരവും വർധിക്കുക, ഒറ്റ കക്ഷിക്കും ഭരിക്കുവാൻ ആവശ്യമായ ഭൂരിപക്ഷം ലഭിക്കാതെവരികയും ഉറച്ച ഗവൺമെന്റുകൾ ഉണ്ടാക്കുവാനുളള സാധ്യത കുറയുകയും ചെയ്യുക, പ്രതിനിധികൾ, ജനങ്ങളോടുള്ളതിനെക്കാൾ പാർട്ടികളോടു കൂടുതൽ കൂറുപുലർത്തുവാൻ നിർബന്ധിതരാവുക മുതലായ മറ്റു പല ദോഷങ്ങളും ഈ പദ്ധതിയിലൂടെ സംജാതമാകുന്നുവെന്നു അതിന്റെ വിമർശകർ കരുതുന്നു. ഇതിനെല്ലാം പുറമേ, ന്യൂനപക്ഷവിഭാഗങ്ങൾക്ക് അനർഹമായ പ്രാതിനിധ്യം നല്കുക, പ്രബല കക്ഷികൾ വളരാതിരിക്കുവാനും ആദർശദൃഢതയുള്ള വ്യക്തികൾ രാഷ്ട്രീയത്തിൽ വരാതിരിക്കുവാനുമുള്ള സാഹചര്യം സൃഷ്ടിക്കുക, ഉപതെരഞ്ഞെടുപ്പുകൾ ഒഴിവാക്കുക തുടങ്ങിയ ഫലങ്ങളും ആനുപാതിക പ്രാതിനിധ്യത്തിനുള്ളതായി ചൂണ്ടിക്കാണിക്കുന്നു.

ഈ സമ്പ്രദായത്തിന്റെ ഗുണങ്ങളിലൊന്ന് ഇത് ന്യൂനപക്ഷ വിഭാഗങ്ങൾക്കു സുരക്ഷിതത്വബോധം ഉളവാക്കുന്നുവെന്നുള്ളതാണ്. രാഷ്ട്രീയാഭിപ്രായമുള്ള എല്ലാ വിഭാഗങ്ങൾക്കും ഇതുവഴി പ്രാതിനിധ്യം ലഭിക്കുന്നു. കൂടാതെ, രാഷ്ട്രീയകക്ഷികളുടെ പ്രവർത്തനവും, പ്രോത്സാഹനവുംവഴി ജനങ്ങൾക്കു രാഷ്ട്രീയബോധം ലഭ്യമാവുകയും അവർക്ക് രാഷ്ട്രീയ കാര്യങ്ങളെപ്പറ്റി ചിന്തിക്കുവാനും പ്രവർത്തിക്കുവാനും തക്ക കഴിവ് കൈവരികയും ചെയ്യുന്നു. ഈ പദ്ധതിയുടെ വിമർശകർ ചൂണ്ടിക്കാണിക്കുന്ന പല ന്യൂനതകളും ഇതിനില്ലെന്നാണ് അതിന്റെ ആരാധകരുടെ വാദം. ഉദാ. ബെൽജിയം, ഡെൻമാർക്ക്, ഫിൻലൻഡ്, അയർലണ്ട്, ലക്സംബർഗ്, നെതർലൻഡ്, നോർവേ, സ്വീഡൻ മുതലായ രാജ്യങ്ങളിൽ ആനുപാതിക പ്രാതിനിധ്യസമ്പ്രദായമാണ് പ്രാബല്യത്തിലുള്ളതെങ്കിലും, അവിടങ്ങളിൽ ബഹുകക്ഷി സമ്പ്രദായം വിപുലപ്പെടുകയോ, ഗവൺമെന്റുകൾ കെട്ടുറപ്പും കാര്യക്ഷമതയും ഇല്ലാതായിത്തീരുകയോ ചെയ്യുന്നില്ല. നേരേമറിച്ച്, ആനുപാതികപ്രാതിനിധ്യം നിലവിലില്ലാത്ത പല രാജ്യങ്ങളിലും ഈ പറഞ്ഞ ന്യൂനതകൾ പ്രത്യക്ഷപ്പെട്ടെന്നു വരാം. മാത്രമല്ല, അത്തരം രാഷ്ട്രങ്ങളിൽ, കേവല ഭൂരിപക്ഷത്തിന്റെ അടിസ്ഥാനത്തിൽ ഓരോ കക്ഷിക്കും കിട്ടുന്ന വോട്ടുകളും അതിനു ലഭിക്കുന്ന സീറ്റുകളും തമ്മിൽ പൊരുത്തമില്ലാതെ പോകുന്നു. ചിലപ്പോൾ മൊത്തം വോട്ടുകളുടെ ഭൂരിപക്ഷം ലഭിച്ച ഒരു കക്ഷിക്ക് സീറ്റുകൾ കുറഞ്ഞുപോവുകയും അതിനെക്കാൾ കുറവു വോട്ടുകൾ കിട്ടിയ കക്ഷി ഭൂരിപക്ഷം സ്ഥാനങ്ങൾ നേടി ഭരണം നടത്തുവാൻ ഇടയാവുകയും ചെയ്യും. അത്തരം ഭരണകക്ഷികൾ ന്യൂനപക്ഷത്തെ ആയിരിക്കും പ്രതിനിധാനം ചെയ്യുക. ഇതു ജനാധിപത്യ തത്ത്വത്തിനെതിരാകുന്നു. ആനുപാതിക പ്രാതിനിധ്യം ഭൂരിപക്ഷത്തിന്റെ സ്വേച്ഛാധിപത്യവും ന്യൂനപക്ഷത്തിന്റെ ആധിപത്യവും ഒരുപോലെ ഒഴിവാക്കുന്നു.


</doc>
<doc id="196118" url="https://ml.wikipedia.org/wiki?curid=196118" title="ഒറ്റ കൈമാറ്റ വോട്ട്">
ഒറ്റ കൈമാറ്റ വോട്ട്

ആനുപാതിക പ്രാതിനിധ്യ സമ്പ്രദായത്തിലുള്ള തെരഞ്ഞെടുപ്പ് രീതിയിൽ ഒന്നാണ് കൈമാറ്റം ചെയ്യാവുന്ന ഒറ്റവോട്ടു സമ്പ്രദായം (Single Transferable Vote). ഒന്നിലേറെ സ്ഥാനാർത്ഥികൾക്ക് ഒരേസമയം, മുൻഗണനാ ക്രമം അനുസരിച്ച് വോട്ട് ചെയ്യുന്ന രീതിയാണിത്. ഇന്ത്യയിൽ പ്രധാനമായും രാജ്യസഭാ അംഗങ്ങളെ തെരഞ്ഞെടുക്കാൻ ഈ രീതി ഉപയോഗിക്കുന്നു.

കൈമാറ്റം ചെയ്യാവുന്ന ഒറ്റവോട്ടു പദ്ധതിയനുസരിച്ച് രാജ്യത്തെ ബഹ്വംഗനിയോജക മണ്ഡലങ്ങളായി വിഭജിക്കുന്നു. ഓരോ നിയോജകമണ്ഡലത്തിലും ഏറ്റവും ചുരുങ്ങിയത് മൂന്ന് സീറ്റുകളെങ്കിലും ഉണ്ടായിരിക്കണം. സീറ്റുകളുടെ എണ്ണം വേണ്ടിവന്നാൽ പത്തോ പതിനഞ്ചോവരെ ഉയർത്താവുന്നതാണ്. തെരഞ്ഞെടുപ്പു തുടങ്ങിയാൽ ഓരോ നിയോജകമണ്ഡലത്തിനും ഓരോ വിഹിതം (quota) നിശ്ചയിക്കേണ്ടിയിരിക്കുന്നു. ഇതു പല വിധത്തിലാകാമെങ്കിലും, ബെൽജിയംകാരനായ എച്ച്.ആർ. ഡ്രൂപ്പ് ആസൂത്രണം ചെയ്തിട്ടുള്ള 'ഡ്രൂപ്പ് ക്വോട്ടാ' (Droop Quota) എന്നറിയപ്പെടുന്ന സമ്പ്രദായമാണ് ഇന്നധികവും പ്രയോഗത്തിലിരിക്കുന്നത്. ഇതനുസരിച്ച് നിയോജകമണ്ഡലത്തിൽ പോൾചെയ്ത മൊത്തം (സാധുവായ) വോട്ടുകളുടെ സംഖ്യയെ, പൂരിപ്പിക്കുവാനുളള സീറ്റുകളുടെ എണ്ണത്തോട് ഒന്നു കൂട്ടിചേർത്ത് ആ സംഖ്യകൊണ്ട് ഹരിച്ചു കിട്ടുന്ന ഹരണഫലത്തോട് ഒന്നുകൂടി ചേർത്തു കിട്ടുന്ന സംഖ്യയായിരിക്കും ക്വോട്ടാ.

ഉദാ. നിയോജകമണ്ഡലത്തിലെ സാധുവായ വോട്ടുകൾ
= 33,000

അവിടത്തെ മൊത്തം സീറ്റുകൾ = 4

ക്വോട്ടാ=((33000)/(4+1))+1

ആകെയുള്ള സീറ്റുകളുടെ എണ്ണം എത്രയാണോ അത്രയും സ്ഥാനാർഥികൾക്ക്, മുൻഗണനാക്രമമനുസരിച്ച് അവരുടെ പേരുകൾക്കു നേരെ 1, 2, 3, 4... എന്നിങ്ങനെ വോട്ടു രേഖപ്പെടുത്തുവാനുള്ള അവകാശം ഓരോ സമ്മതിദായകനും ഉണ്ടെന്നുള്ളതാണ് ഈ പദ്ധതിയുടെ ഒരു സവിശേഷത. എന്നാൽ ഒരു വോട്ടർക്ക് ഒരു സ്ഥാനാർഥി മാത്രമേ സ്വീകാര്യനായിട്ടുള്ളുവെങ്കിൽ, തന്റെ വോട്ടുകൾ ആ സ്ഥാനാർഥിക്കു മാത്രമായി രേഖപ്പെടുത്താവുന്നതുമാണ്. എത്ര വോട്ടുകൾ രേഖപ്പെടുത്തിയാലും ഒരു സമ്മതിദായകന്റെ 'യഥാർഥ' വോട്ട് ഒന്നു മാത്രമായിരിക്കുമെന്നുള്ളതും പ്രത്യേകം ശ്രദ്ധേയമാണ്.

വോട്ടുകൾ എണ്ണുമ്പോൾ ഒന്നാം മുൻഗണനാ വോട്ടുകൾ (First Preference Votes) ആയിരിക്കും ആദ്യം എണ്ണി തിട്ടപ്പെടുത്തുക. ചിലപ്പോൾ ഒന്നാം വട്ടത്തിൽ ആർക്കുംതന്നെ ക്വോട്ടാ ലഭിച്ചില്ലെന്നു വരാം. എന്നാൽ ഏതെങ്കിലും സ്ഥാനാർഥിക്ക് ക്വോട്ടായോ അതിൽ കൂടുതലോ വോട്ടുകൾ ആദ്യറൌണ്ടിൽ തന്നെ ലഭിക്കുകയാണെങ്കിൽ അയാൾ ജയിച്ചതായി പ്രഖ്യാപിക്കുകയും, അയാളുടെ അധിക വോട്ടുകൾ (surplus votes) ഉണ്ടെങ്കിൽ അവയിലെ മുൻഗണനാക്രമമനുസരിച്ച് മറ്റു സ്ഥാനാർഥികൾക്കായി വിഭജിക്കുകയും ചെയ്യുന്നു; അതുപോലെ തന്നെ ഏറ്റവും കുറച്ചു വോട്ടുകൾ ലഭിച്ചിട്ടുള്ള സ്ഥാനാർഥിയുടെ വോട്ടുകളും, അയാളെ ലിസ്റ്റിൽനിന്നും നീക്കിയശേഷം, മുൻഗണനാക്രമത്തിൽ, മറ്റു സ്ഥാനാർഥികൾക്കായി വീതിച്ചുകൊടുക്കുന്നു. ഇപ്രകാരം കൈമാറ്റം ചെയ്തതിനുശേഷം വോട്ടുകൾ വീണ്ടും എണ്ണുകയും, അപ്പോൾ ക്വോട്ടായോ അതിൽ കൂടുതലോ വോട്ടുകൾ ലഭിക്കുന്ന സ്ഥാനാർഥികൾ വിജയികളാവുകയും, അവർക്കും മിച്ച വോട്ടുകൾ വരികയാണെങ്കിൽ, അവയും ഇനി തെരഞ്ഞെടുക്കുവാനിരിക്കുന്ന സ്ഥാനാർഥികൾക്കായി മാറ്റപ്പെടുകയും, വീണ്ടും വോട്ടെണ്ണിയശേഷം, അവരിൽ ക്വോട്ടാ കിട്ടിയവരെ വിജയികളായി പ്രഖ്യാപിക്കുകയും ചെയ്യുന്നു. ഈ പ്രക്രിയ ആകെ പൂരിപ്പിക്കേണ്ട സീറ്റുകൾ തികയുന്നതുവരെ ആവർത്തിക്കപ്പെടും.
ഇംഗ്ലണ്ടിൽ അഭിഭാഷകനായിരുന്ന തോമസ് റൈറ്റ് ഹില്ലാണ് ഈ വോട്ടിംഗ് രീതിയുടെ ഉപജ്ഞാതാവ്. 1821 - ലാണ് അദ്ദേഹം ഇത് അവതരിപ്പിച്ചത്. എന്നാൽ ആദ്യമായി ഇത് പരീക്ഷിച്ചത് 1855 -ൽ ഡെൻമാർക്കിലാണ്.

തോമസ് റൈറ്റ് ഹിൽ അവതരിപ്പിച്ചത് "കൈമാറ്റ വോട്ട്" ആയിരുന്നു. എന്നാൽ മറ്റൊരു ഇംഗ്ലീഷ് അഭിഭാഷകൻ തോമസ് ഹെയർ 1857 -ൽ ഇത് "ഒറ്റ കൈമാറ്റ വോട്ട്" ആയി പരിഷ്കരിച്ചു. അതിനാൽ ഈ രീതി ഹെയർ സമ്പ്രദായം എന്നും അറിയപ്പെടുന്നു. ബ്രിട്ടീഷ് സമ്രാജ്യത്വത്തിന്റെ വ്യാപനത്തിന്റെ ഭാഗമായി ലോകത്ത് പലയിടുങ്ങളിലും ഈ സമ്പ്രാദായം വ്യാപിക്കുകയും അതുവഴി ഇതിന് "ബ്രിട്ടീഷ് ആനുപാതിക പ്രാതിനിധ്യ സമ്പ്രദായം" എന്ന് പേര് സിദ്ധിക്കുകയും ചെയ്തിട്ടുണ്ട്. പ്രശസ്ത രഷ്ട്രീയ ചിന്തകൻ ജെയിംസ് സ്റ്റുവർട്ട് മിൽ ഈ സമ്പ്രദായത്തെ പ്രോത്സാഹിപ്പിച്ചിരുന്നു.

ആൻഡ്രൂ ഇംഗ്ലിസ് ക്ലർക്ക് എന്നയാൾ ചില പരിഷ്കരണങ്ങൾ നടത്തി 1897 -ൽ ടാസ്മാനിയയിലെ നിയമസഭാ തെരഞ്ഞെടുപ്പിൽ ഈ സമ്പദായം നടപ്പിലാക്കിയതോടെയാണ് ലോകത്ത് ആദ്യമായി ഒരു രാജ്യത്ത് ഇത്തരത്തിൽ തെരഞ്ഞെടുപ്പ് നടത്തി പാർലമെന്റ് ഉണ്ടായത്. അതിനുശേഷം ഈ പദ്ധതിയെ ഹെയർ - ക്ലർക്ക് സമ്പ്രദായം എന്നും വിളിക്കാറുണ്ട്.
മേൽ വിവരിച്ച ഹെയർ പദ്ധതി അല്പം ചില വ്യത്യാസങ്ങളോടുകൂടി അയർലണ്ട്, ടാസ്മേനിയ, മാൾട്ട, ആസ്റ്റ്രേലിയ, ദക്ഷിണാഫ്രിക്ക മുതലായ രാജ്യങ്ങളിലെ നിയമസഭകളിലേക്ക്-പ്രത്യേകിച്ച് അവയുടെ ഉപരിസഭകളിലേക്ക്-വേണ്ടിയുള്ള തെരഞ്ഞെടുപ്പുകളിൽ പ്രായോഗികമാക്കിയിട്ടുണ്ട്. ബ്രിട്ടനിൽ, ചില സർവകലാശാലകളിൽനിന്നും കോമൺസ് സഭയിലേക്കുള്ള തെരഞ്ഞെടുപ്പ് ഈ സമ്പ്രദായത്തിലൂടെയാണ് നടത്താറുള്ളത്. ഇന്ത്യയിലാകട്ടെ, പ്രസിഡന്റ് തെരഞ്ഞെടുപ്പിലും, രാജ്യസഭയിലേക്കും ഏതാനും സംസ്ഥാനനിയമസഭകളുടെ ഉപരിമണ്ഡലങ്ങളിലേക്കുമുള്ള തെരഞ്ഞെടുപ്പുകളിലും ഹെയർ പദ്ധതിയാണ് നിലവിലുള്ളത്.

<references>


</doc>
<doc id="196121" url="https://ml.wikipedia.org/wiki?curid=196121" title="വധശിക്ഷ സൗദി അറേബ്യയിൽ">
വധശിക്ഷ സൗദി അറേബ്യയിൽ

വധശിക്ഷ നടപ്പാക്കുന്ന രാജ്യങ്ങളിൽ പ്രമുഖ സ്ഥാനത്തുള്ള ഒന്നാണ് സൗദി അറേബ്യ. 2010-ൽ സൗദിയിൽ 26 വധശിക്ഷകൾ നടന്നതായി റിപ്പോർട്ട് ചെയ്യുകയുണ്ടായി. 

സൗദി അറേബ്യയിലെ ഔദ്യോഗിക മതം ഇസ്ലാമാണ്, നീതിന്യായ വ്യവസ്ഥ ശരീഅ നിയമത്തിന്റെ കഠിനമായ രൂപപ്രകാരമുള്ളതാണ്. 

പലതരം കുറ്റങ്ങൾക്ക് വധശിക്ഷ നൽകപ്പെടാം. ബലാത്സംഗം, കൊലപാതകം, സായുധമോഷണം, മയക്കുമരുന്നിനടിമപ്പെടൽ,സത്യ നിഷേധിയാവൽ, വിവാഹേതര ലൈംഗിക ബന്ധം, മന്ത്രവാദം, എന്നിവയൊക്കെ വധശിക്ഷ ലഭിക്കാവുന്ന കുറ്റങ്ങളാണ്. വധശിക്ഷ വാളുകൊണ്ട് ശിരഛേദം നടത്തിയും, കല്ലെറിഞ്ഞും, ഫയറിംഗ് സ്ക്വാഡുപയോഗിച്ചും നടത്താം. മരണശേഷം ശരീരം ആണിയിൽ തറച്ച് പ്രദർശിപ്പിക്കാറുമുണ്ട്. 

2007-നും 2010-നും ഇടയിൽ നടന്നതായി റിപ്പോർട്ട് ചെയ്യപ്പെട്ട 345 വധശിക്ഷകളും പരസ്യമായി ശിരഛേദം ചെയ്താണ് നടപ്പിലാക്കിയത്. മന്ത്രവാദത്തിന് അവസാനം നടന്ന രണ്ട് വധശിക്ഷകൾ 2011-ലാണ് നടപ്പിലാക്കിയത്. 2007-നും 2010-നും ഇടയിൽ കല്ലെറിഞ്ഞുള്ള വധശിക്ഷ നടന്നതായി വിവരമില്ല. 1981-നും 1992-നും ഇടയിൽ കല്ലെറിഞ്ഞ് നാലു പേരെ വധിച്ചിട്ടുണ്ട്. 

ശിരഛേദം ചെയ്ത ശരീരം ആണിയിൽ തറച്ച് പ്രദർശിപ്പിക്കണം എന്ന് ചിലപ്പോൾ കോടതിവിധിയുണ്ടാകാറുണ്ട്. ഉദാഹരണത്തിന് 2009-ൽ സൗദി ഗസറ്റ് റിപ്പോർട്ട് ചെയ്ത വാർത്തയിൽ അഭ എന്ന സ്ഥലത്ത് ഒരു സായുധ സംഘത്തിന്റെ തലവന്റെ മരണശേഷം ശരീരം മൂന്ന് ദിവസം ആണിയിൽ തറച്ച് പ്രദർശിപ്പിക്കുകയുണ്ടായതായി പറയുന്നു. കൂട്ടാളികളായ ആറുപേരെ ശിരഛേദം ചെയ്യാൻ മാത്രമേ വിധിച്ചുള്ളൂ. ആസിർ എന്ന സ്ഥലത്ത് ആഭരണക്കടകൾ മോഷ്ടിച്ചതായിരുന്നു ഇവരുടെ കുറ്റം. 

2003-ൽ മുഹമ്മദ് സാദ് അൽ-ബെഷി എന്ന ആരാച്ചാർ അറബ് ന്യൂസ് പത്രത്തിന് ഒരു അഭിമുഖം നൽകുകയുണ്ടായി. അദ്ദേഹം 1998-ൽ നടത്തിയ ആദ്യ വധശിക്ഷ ഇപ്രകാരം വിവരിച്ചു: "കുറ്റവാളിയെ ബന്ധിച്ച് കണ്ണു മൂടിയ നിലയിലായിരുന്നു. ഒറ്റവെട്ടിന് ഞാൻ അയാളുടെ തലയറുത്തു. തൽ മീറ്ററുകൾ ദൂരേയ്ക്ക് ഉരുണ്ടുപോയി. ഇത്ര വേഗം വാളിന് ശിരസ്സ് ഛേദിക്കാൻ പറ്റുമെന്ന് കണ്ട ആൾക്കാർക്ക് അത്ഭുതമായിരുന്നു. ശിക്ഷയ്ക്ക് മുൻപ് കുറ്റവാളിക്കുവേണ്ടി മാപ്പപേക്ഷിക്കാൻ അദ്ദേഹം ഇരകളുടെ വീടുകൾ സന്ദർശിക്കാറുണ്ട് എന്നും വെളിപ്പെടുത്തി. ഇതു മൂലം കുറ്റവാളികൾ രക്ഷപെടാറുമുണ്ട്. ശിക്ഷ നടപ്പാക്കാൻ തീരുമാനിച്ച ശേഷം ഇസ്ലാമിക വിശ്വാസം വെളിപ്പെടുത്തുന്ന വരികൾ (ഷഹാദ) ചൊല്ലാൻ ആവശ്യപ്പെടാൻ മാത്രമാണ് ആരാച്ചാർ പ്രതിയോട് സംസാരിക്കുക. പിന്നീട് മരണശിക്ഷ നൽകുന്ന ഉത്തരവ് വായിച്ച ശേഷം ഒരു സിഗ്നൽ കിട്ടുമ്പോൾ ശിരസ്സറുക്കും. 

മൂന്ന് വിഭാഗം കുറ്റങ്ങൾക്ക് ശരിയ പ്രകാരം വധശിക്ഷ നൽകാവുന്നതാണ്: 

ശിക്ഷ വിധിക്കപ്പെടാൻ മൂന്നു തരത്തിൽ കുറ്റം തെളിയിക്കാം. പ്രേരണയില്ലാത്ത കുറ്റസമ്മതമാണ് ഒന്നാമത്തെ രീതി. ഹുദൂദ് പ്രകാരമുള്ള കുറ്റമല്ലെങ്കിൽ രണ്ട് പുരുഷന്മാരുടെ സാക്ഷിമൊഴിയും തെളിവായെടുക്കാം. ഹുദൂദ് പ്രകാരമുള്ള കുറ്റമാണെങ്കിൽ കുറ്റസമ്മതവും ആവശ്യമാണ്. അവസാനമായി കുറ്റം ചെയ്തുവെന്നോ ഇല്ലെന്നോ പ്രതിജ്ഞയെടുക്കുകയും വേണം. മതത്തിന് വളരെ പ്രാധാന്യമുള്ള സൗദി അറേബ്യയെപ്പോലുള്ള രാജ്യത്ത് പ്രതിജ്ഞയെ വളരെ പ്രാധാന്യത്തോടെയാണ് കാണുന്നത്. പ്രതിജ്ഞയെടുക്കാനുള്ള വിസമ്മതത്തെ കുറ്റസമ്മതമായി കാണുകയും ശിക്ഷ വിധിക്കുകയും ചെയ്യാറുണ്ട്. 

വധശിക്ഷ ലഭിക്കാവുന്ന കുറ്റങ്ങളുടെ ചില ഉദാഹരണങ്ങൾ


</doc>
<doc id="196123" url="https://ml.wikipedia.org/wiki?curid=196123" title="തിഗ്ലത്ത്-പിലീസർ">
തിഗ്ലത്ത്-പിലീസർ

പുരാതന അസീറിയ ഭരിച്ചിരുന്ന മൂന്ന് രാജാക്കന്മാർ. ഇവരിൽ തിഗ്ലത്ത്-പിലീസർ ഒന്നാമനും മൂന്നാമനും ശ്രദ്ധേയരായ രാജാക്കന്മാരായിരുന്നു. 



</doc>
<doc id="196127" url="https://ml.wikipedia.org/wiki?curid=196127" title="തിഗ്ലത്ത്-പിലീസർ I">
തിഗ്ലത്ത്-പിലീസർ I

തിഗ്ലത്ത്-പിലീസർ I ബി.സി. 12-ആം നൂറ്റാണ്ടിന്റെ അവസാനകാലത്തും 11-ആം നൂറ്റാണ്ടിന്റെ ആദ്യകാലത്തും അസീറിയയുടെ രാജാവായിരുന്നു. അക്കാലത്ത് അവിടെ പ്രബലരായിരുന്ന മുഷ്കി (Mushki) വംശജരെ യുദ്ധത്തിൽ തോല്പിച്ച് യൂഫ്രെട്ടസ് നദീതീരത്തുള്ള ചില പ്രദേശങ്ങളും ഉത്തര സിറിയയിലേയും ഏഷ്യാമൈനറിലേയും ഏതാനും സ്ഥലങ്ങളും കീഴടക്കി ഇദ്ദേഹം ഭരണം നടത്തി. മെഡിറ്ററേനിയൻ പ്രദേശത്തെ പല നാടോടി വർഗങ്ങളേയും പരാജയപ്പെടുത്തുവാനും ബാബിലോണിയ കീഴടക്കുവാനും ഇദ്ദേഹത്തിനു സാധിച്ചു. ഭരണകാലം ബി.സി.1116 മുതൽ 1076 വരെയായിരുന്നുവെന്ന് രേഖപ്പെടുത്തിക്കാണുന്നു. എങ്കിലും, ഇക്കാര്യത്തിൽ വ്യത്യസ്താഭിപ്രായം നിലവിലുണ്ട്. 



</doc>
<doc id="196130" url="https://ml.wikipedia.org/wiki?curid=196130" title="വധശിക്ഷ യമനിൽ">
വധശിക്ഷ യമനിൽ

വധശിക്ഷ നിലവിലുള്ള രാജ്യമാണ് യമൻ.തൂക്കിക്കൊല്ലലാണ് നിയമപരമായി യമനിലെ വധശിക്ഷാരീതി. സുരക്ഷാ സൈനികർ നിയമാനുസൃതമല്ലാത്ത വധശിക്ഷകൾ നടപ്പിലാക്കുന്നതായി റിപ്പോർട്ടുകളുണ്ട്. 

ജനീവയിൽ മനുഷ്യാവകാശ കൗൺസിലിൽ യമൻ രാജ്യത്തിലെ മനുഷ്യാവകാശങ്ങളുടെ നിലയെപ്പറ്റിയുള്ള് റിപ്പോർട്ട് 2009-ൽ ആദ്യമായി കാലികമായ പൊതു പരിശോധനയ്ക്ക് വിധേയമാക്കിയപ്പോൾ കൗൺസിൽ അംഗങ്ങളുടെ നൂറിലധികം നിർദ്ദേശങ്ങൾ ആ രാജ്യം അംഗീകരിച്ചു. എങ്കിലും വധശിക്ഷ നിറുത്തലാക്കണം എന്ന നിർദ്ദേശം തള്ളിക്കളയപ്പെട്ടു. 


</doc>
<doc id="196131" url="https://ml.wikipedia.org/wiki?curid=196131" title="വധശിക്ഷ വടക്കൻ കൊറിയയിൽ">
വധശിക്ഷ വടക്കൻ കൊറിയയിൽ

വടക്കൻ കൊറിയയിൽ മരണശിക്ഷ നിലവിലുണ്ട്. ഫയറിംഗ് സ്ക്വാഡ് ഉപയോഗിച്ചാണ് വധശിക്ഷ നടപ്പിലാക്കുക. മോഷണം, കൊലപാതകം, ബലാത്സംഗം, മയക്കുമരുന്ന് കള്ളക്കടത്ത്, രാജ്യദ്രോഹം, ചാരവൃത്തി, ഭരണകൂടത്തിനെതിരേ പ്രവർത്തിക്കുക, മറ്റു രാജ്യങ്ങളിലേയ്ക്ക് കൂറുമാറുക, കടൽക്കൊള്ള, സർക്കാരിന്റെ അനുമതിയില്ലാത്ത മാദ്ധ്യമങ്ങൾ വായിക്കുകയോ കാണുകയോ ചെയ്യുക, പൊതുവിശ്വാസത്തിനെതിരായ മത പ്രചാരണം നടത്തുക തുടങ്ങിയ പല കുറ്റങ്ങൾക്കും ഇത് നൽകിവരുന്നുണ്ട്. അന്താരാഷ്ട്രസമൂഹത്തിന് ഇപ്പോൾ ഇതെപ്പറ്റിയുള്ള അറിവുകൾ കൂറുമാറിയവരിൽ നിന്നും ലഭിച്ചവയാണ്. 

ദക്ഷിണ കൊറിയയിലേയ്ക്ക് കൂറുമാറിയ ഉത്തര കൊറിയക്കാർ നടത്തുന്ന ഡൈലി എൻ.കെ. എന്ന ജനാധിപത്യാനുകൂല ഓൺലൈൻ ദിനപത്രം അവകാശപ്പെടുന്നത് 2007 ഒക്ടോബർ 5-ന് 74 വയസുകാരനായ ഒരാളെ സൻചിയോൺ എന്ന സ്ഥലത്തുവച്ച് 170,000 ആൾക്കാരുടെ മുന്നിൽ വച്ച് വധിച്ചതായി ഒരു ദക്ഷിണ കൊറിയൻ സഹായ ഏജൻസി റിപ്പോർട്ട് ചെയ്തു എന്നാണ്. ദേശീയതാവാദിയാണെന്ന് തെറ്റായി അവകാശപ്പെട്ടു എന്നതായിരുന്നത്രേ കുറ്റം. ഫോക്സ് ന്യൂസ് എന്ന ചാനൽ റിപ്പൊർട്ട് ചെയ്തത് അന്താരാഷ്ട്ര ടെലിഫോൺ കോളുകൾ ചെയ്തതിനായിരുന്നു ശിക്ഷ നടപ്പാക്കിയതെന്ന് സഹായ ഏജൻസി പറഞ്ഞു എന്നാണ്. വധശിക്ഷ കാണാൻ കൂടിയ ആൾക്കാർ തിരിച്ചു പോകവെ തിക്കിലും തിരക്കിലും പെട്ട് ആറു പേർ മരിക്കുകയും മുപ്പത്തിനാലു പേർക്ക് പരിക്കുപറ്റുകയും ചെയ്തുവത്രേ. 


</doc>
<doc id="196133" url="https://ml.wikipedia.org/wiki?curid=196133" title="വധശിക്ഷ സൊമാലിയയിൽ">
വധശിക്ഷ സൊമാലിയയിൽ

സൊമാലിയയിൽ വധശിക്ഷ നിയമവിധേയമാണ്. ഏറ്റവും ഉയർന്ന ശിക്ഷാരീതിയാണിത്.

തൂക്കിക്കൊല്ലൽ, കല്ലെറിഞ്ഞു കൊല്ലൽ, ഫയറിംഗ് സ്ക്വാഡുപയോഗിച്ചുള്ള വധശിക്ഷ എന്നീ രീതികൾ ഉപയോഗിക്കാറുണ്ട്. തൂക്കിക്കൊല്ലലാണ് സാധാരണക്കാർക്ക വധശിക്ഷ നൽകാനുള്ള മാർഗം. ബലാത്സംഗം, വിവാഹേതര ലൈംഗികബന്ധം, ഗുദരതി തുടങ്ങിയ ലൈംഗികക്കുറ്റങ്ങൾക്ക് കല്ലെറിഞ്ഞുള്ള കൊലയാണ് നടപ്പിലാക്കാറ്. ഫയറിംഗ് സ്ക്വാഡുപയോഗിക്കുന്നത് രാജ്യദ്രോഹം, അട്ടിമറി, ഒളിച്ചോട്ടം, കലാപം തുടങ്ങിയ സൈനിക-രാഷ്ട്രീയ കുറ്റങ്ങൾക്കാണ്. 

2008 ഒക്ടോബറിൽ അയിഷോ ഇബ്രാഹിം ധുഹ്ലോ എന്ന ഒരു പെൺകുട്ടിയെ സൊമാലിയയിലെ ഒരു ഫുട്ബോൾ സ്റ്റേഡിയത്തിൽ കഴുത്തുവരെ കുഴിച്ചിട്ടശേഷം ആയിരത്തോളം ആൾക്കാരുടെ സാനിദ്ധ്യത്തിൽ കല്ലെറിഞ്ഞു കൊന്നു. ഇസ്ലാമിക തീവ്രവാദികൾ നിയന്ത്രിച്ചിരുന്ന കിസ്മായോ നഗരത്തിലെ ശരിയ കോടതിയിൽ വിവാഹേതര ലൈംഗികബന്ധക്കുറ്റം സമ്മതിച്ച ശേഷമാണ് ശിക്ഷ നടപ്പാക്കിയത് എന്നായിരുന്നു വാദം. തീവ്രവാദികളുടെ വാദത്തിൽ അവൾ ശരിയ നിയമമനുസരിച്ച് ശിക്ഷ വിധിക്കണമെന്ന് ആവശ്യപ്പെട്ടുവത്രേ. മറ്റു സ്രോതസ്സുകൾ നൽകിയ വിവരം പെൺകുട്ടി കരയുകയായിരുന്നുവെന്നും ദയയ്ക്കായി യാചിക്കുന്നുണ്ടായിരുന്നുവെന്നുമാണ്. ബലം പ്രയോഗിച്ചാണ് അവളെ കഴുത്തു വരെ കുഴിയിൽ മൂടിയതത്രേ. ആമ്നസ്റ്റി ഇന്റർനാഷണൽ എന്ന സംഘടന പിന്നീട് മനസ്സിലാക്കിയത് ആ പെൺകുട്ടിക്ക് 13 വയസ്സേ ഉണ്ടായിരുന്നുള്ളൂ എന്നും അൽ-ഷഹാബ് തീവ്രവാദികൾ അവളെ തടവിലാക്കുന്നതിനു മുൻപ് മൂന്നാണുങ്ങൾ അവളെ കൂട്ടബലാത്സംഗം ചെയ്തിരുന്നു എന്നുമാണ്. 

2009 ഡിസംബറിൽ മൊഹമ്മദ് അബുകർ ഇബ്രാഹിം എന്നയാൾ വിവാഹേതര ലൈംഗിക ബന്ധത്തിൽ ഏർപ്പെട്ടു എന്ന് ഹിസ്ബുൾ ഇസ്ലാം തീവ്രവാദ സംഘടന ആരോപിച്ച് കല്ലെറിഞ്ഞുള്ള വധശിക്ഷ നടപ്പാക്കുകയുണ്ടായി. 



</doc>
<doc id="196135" url="https://ml.wikipedia.org/wiki?curid=196135" title="വധശിക്ഷ സുഡാനിൽ">
വധശിക്ഷ സുഡാനിൽ

ഇപ്പോൾ ആഫ്രിക്കയിൽ ഏറ്റവുമധികം വധശിക്ഷകൾ നടക്കുന്നത് സുഡാനിലാണ്. 
മുഹമ്മദ് അഹ്മദ് അൽ മെഹ്ദിയുടെ ഭരണകാലത്ത് ഇസ്ലാം മത നിയമത്തിനെതിരായ ചെറിയ കുറ്റങ്ങൾക്കുപോലും ചിലപ്പോൾ വധശിക്ഷ നൽകുമായിരുന്നു. ചാട്ടവാറടിച്ച് കൊല്ലലും നിലവിലുണ്ടായിരുന്നു. ഹാൻഡ്സ് ഓഫ്ഫ് കൈൻ എന്ന സംഘടന 1999-ൽ 19 വധശിക്ഷകൾ നടന്നതായി റിപ്പോർട്ട് ചെയ്തിരുന്നു. ഇതിൽ 10 എണ്ണം കുരിശിൽ തറച്ചാണത്രേ നടന്നത്. 
ഗുദരതി, സ്വരാഷ്ട്രത്തിനെതിരേ യുദ്ധം ചെയ്യുക, മതവിശ്വാസമില്ലാതിരിക്കുക, വ്യഭിചാരം, രാജ്യദ്രോഹം, രാഷ്ട്രത്തിന്റെ സ്വാതന്ത്ര്യവും ഐക്യവും ഹനിക്കുന്ന പ്രവൃത്തികൾ, കൊലപാതകം, സായുധമോഷണം, ആയുധം കൊണ്ടുനടക്കൽ, ആയുധക്കടത്ത് എന്നിവയ്ക്കൊക്കെ വധശിക്ഷ നൽകാറുണ്ട്. 
2012 ജനുവരി 23-ന് കാസ്സ് ജില്ലയിലെ നാലാണുങ്ങളെ ഒരു പെണ്ണിനെ ബലാത്സംഗം ചെയ്തതിന് വധശിക്ഷയ്ക്ക് വിധിച്ചു. ഇത് ആസൂത്രണം ചെയ്തതിന് നാല് പെണ്ണുങ്ങളെയും വധശിക്ഷയ്ക്ക് വിധിക്കുകയുണ്ടായി. 


</doc>
<doc id="196136" url="https://ml.wikipedia.org/wiki?curid=196136" title="തിഗ്ലത്ത്-പിലീസർ II">
തിഗ്ലത്ത്-പിലീസർ II

തിഗ്ലത്ത്-പിലീസർ II ബി.സി. 10-ആം നൂറ്റാണ്ടിന്റെ ഉത്തരാർധത്തിൽ അസീറിയയുടെ രാജാവായിരുന്നതായി കരുതപ്പെടുന്നു.




</doc>
<doc id="196137" url="https://ml.wikipedia.org/wiki?curid=196137" title="മുതുകുളം പാണ്ഡവർകാവ് ദേവീക്ഷേത്രം">
മുതുകുളം പാണ്ഡവർകാവ് ദേവീക്ഷേത്രം

ആലപ്പുഴ ജില്ലയിലെ കാർത്തികപ്പള്ളി താലൂക്കിൽ മുതുകുളത്ത് സ്ഥിതി ചെയ്യുന്ന ഒരു ദേവീക്ഷേത്രമാണ് മേജർ പാണ്ഡവർ കാവ് ദേവീക്ഷേത്രം .

പാണ്ഡവ മാതാവായ കുന്തീ ദേവി ചെളികോണ്ട് ഒരു ദേവി വിഗ്രഹം ഉണ്ടാക്കി പ്രതിഷ്ഠിച്ചതാണ് ഇവിടത്തെ പ്രധാന ദേവതയായ ദുർഗാദേവി എന്നാണ് വിശ്വാസം.


</doc>
<doc id="196139" url="https://ml.wikipedia.org/wiki?curid=196139" title="വധശിക്ഷ ബംഗ്ലാദേശിൽ">
വധശിക്ഷ ബംഗ്ലാദേശിൽ

തൂക്കിക്കൊല്ലലാണ് ബംഗ്ലാദേശിലെ വധശിക്ഷാരീതി. 2005-ൽ രണ്ടു ന്യായാധിപർക്കെതിരേ ബോംബാക്രമണം നടത്തിയ കുറ്റത്തിന് ചിലരെ 2007-ൽ തൂക്കിക്കൊന്നിരുന്നു. 2010-ൽ ഷേക്ക് മുജീബുർ റഹ്മാനെ വധിച്ച അഞ്ചു പേരെ തൂക്കിക്കൊന്നിരുന്നു. 

ധാരാളം പേർ ബംഗ്ലാദേശിൽ വധശിക്ഷ കാത്ത് കഴിയുന്നുണ്ട്. ഡാക്കയിലെ ഒരു ജയിലിലെ 2400 ജയിൽപ്പുള്ളികളിൽ 90 പേർ മരണശിക്ഷ കാത്ത് കഴിയുന്നവരാണത്രേ. 

കൊലപാതകം, മയക്കുമരുന്നുമായി ബന്ധപ്പെട്ട കുറ്റങ്ങൾ, സദാചാരത്തിനു നിരക്കാത്തതോ നിയമവിരുദ്ധമോ ആയ കാര്യങ്ങൾക്ക് കുട്ടികളെ കടത്തുക, വ്യഭിചാരത്തിനായി സ്ത്രീകളെ കടത്തുക എന്നീ കുറ്റങ്ങൾക്ക് വധശിക്ഷ നൽകാറുണ്ട്. 


</doc>
<doc id="196141" url="https://ml.wikipedia.org/wiki?curid=196141" title="നംബാലിയ">
നംബാലിയ

ഒരു അടിസ്ഥാന സോറാപോഡമോർഫ വിഭാഗം ദിനോസർ ആണ് നംബാലിയ.ഇവ ജീവിചിരുനത് അന്ത്യ ട്രയാസ്സിക് കാലത്ത് ആണ്. ഇവയുടെ ഫോസ്സിൽ കണ്ടു കിട്ടിയിടുള്ളത് ഇന്ത്യയിലെ ആന്ധ്രാപ്രദേശിലെ മലേറി എന്ന കല്ലടുക്കിൽ നിന്നും ആണ്.. 


</doc>
<doc id="196145" url="https://ml.wikipedia.org/wiki?curid=196145" title="തിഗ്ലത്ത്-പിലീസർ III">
തിഗ്ലത്ത്-പിലീസർ III

തിഗ്ലത്ത്-പിലീസർ III (ബി.സി. 745-727) അസീറിയയിലെ രാജാവായിരുന്നു. അസീറിയ രാഷ്ട്രീയമായി ദുർബലമായിരുന്ന കാലത്താണ് തിഗ്ലത്ത്-പിലീസർ III രാജാവായത്. ബി.സി. 745-ൽ രാജാവായ ഇദ്ദേഹം ബാബിലോണിയയിൽ പുലു(Pulu) എന്നും പുൽ(Pul) എന്നും അറിയപ്പെട്ടിരുന്നു. പൂർവ ബാബിലോണിയയിലെ അരമീർ ഗോത്രക്കാരേയും ഉറാർട്ടു(Urartu)കളേയും അവരുമായി സഖ്യത്തിലായിരുന്ന സിറിയൻ ഭരണാധിപന്മാരേയും ഇദ്ദേഹം പരാജയപ്പെടുത്തി. ഭരണത്തിന്റെ ആദ്യകാലത്തുതന്നെ ഈ വിജയങ്ങൾ ഇദ്ദേഹം കരസ്ഥമാക്കിയിരുന്നു. ബി.സി. 732-ഓടെ ഡമാസ്കസ് പിടിച്ചടക്കി. ഇസ്രയേലിനെതിരേയും യുദ്ധം ചെയ്തിട്ടുണ്ട്. കാൽഡിയൻ (Chaldean) രാജാവായിരുന്ന ഉക്കിൻസറെ (Ukin-zer) തോല്പിച്ച് ഇദ്ദേഹം ബി.സി. 729-ൽ ബാബിലോണിയയിലെ രാജാവായി. സമർഥനായ യോദ്ധാവും ഭരണതന്ത്രജ്ഞനുമായിരുന്നു തിഗ്ലത്ത് പിലീസർ III. ഇദ്ദേഹം രാജ്യത്തിന്റെ സാമ്പത്തികസ്ഥിതി മെച്ചപ്പെടുത്തി. കീഴടക്കിയ പ്രദേശങ്ങൾ സിറിയൻ ഗവർണർമാരുടെ കീഴിൽ ക്രമീകരിച്ച് രാജാവ് തലവനായുള്ള ഭരണവ്യവസ്ഥിതി നടപ്പിലാക്കി. ബി.സി. 727-ൽ (728 എന്നും രേഖപ്പെടുത്തിക്കാണുന്നു) ഇദ്ദേഹം മരണമടഞ്ഞു. 




</doc>
<doc id="196147" url="https://ml.wikipedia.org/wiki?curid=196147" title="വധശിക്ഷ വിയറ്റ്നാമിൽ">
വധശിക്ഷ വിയറ്റ്നാമിൽ

വിയറ്റ്നാമിൽ വധശിക്ഷ നിയമപരമായ ഒരു ശിക്ഷാരീതിയാണ്. ഗുരുതരമായ കുറ്റങ്ങൾക്കാണ് വധശിക്ഷ നൽകപ്പെടുന്നത്. കുട്ടിക്കുറ്റവാളികൾക്കും; കുറ്റം ചെയ്യന്ന സമയത്തോ വിചാരണ ചെയ്യുന്ന സമയത്തോ ഗർഭിണികളായ സ്ത്രീകൾക്കും, മൂന്നു വയസ്സിൽ താഴെ പ്രായമുള്ള കുട്ടികളെ പാലൂട്ടുന്ന അമ്മമാർക്കും നിയമപ്രകാരം വധശിക്ഷ നൽകാൻ പാടില്ല. ഈ കേസുകളിൽ ശിക്ഷ ജീവപര്യന്തമാക്കി മാറ്റണം. 

പീനൽ കോഡിലെ 29 ആർട്ടിക്കിളുകൾ ആവശ്യമെങ്കിൽ നൽകാവുന്ന ശിക്ഷയായി വധശിക്ഷയെ കണക്കാക്കുന്നു. ശിക്ഷ നടപ്പാക്കുന്നത് ഏഴ് പോലീസുകാർ ചേർന്ന ഫയറിംഗ് സ്ക്വാഡുപയോഗിച്ചായിരുന്നു. പ്രതികളെ കണ്ണുകെട്ടി തൂണിനോട് ബന്ധിച്ചിരിക്കും. 

2011 നവംബറിനു ശേഷം ദേശീയ അസംബ്ലിയിൽ നിയമനിർമ്മാണത്തിനു ശേഷം വിഷം കുത്തിവച്ചുള്ള വധശിക്ഷ ഉപയോഗിച്ചു തുടങ്ങി. 29 കുറ്റങ്ങൾക്ക് വധശിക്ഷ നൽകാം.

പീനൽ കോഡിലെ വധശിക്ഷ നൽകാവുന്ന വകുപ്പുകൾ



</doc>
<doc id="196164" url="https://ml.wikipedia.org/wiki?curid=196164" title="ശ്വസനവർണ്ണകങ്ങൾ">
ശ്വസനവർണ്ണകങ്ങൾ

വിവിധജന്തുക്കളിൽ ശ്വസനത്തിന് സഹായിക്കുന്ന വർണ്ണവസ്തുക്കൾ (പിഗ്മെന്റുകൾ) ആണ് ശ്വസനവർണ്ണകങ്ങൾ. മനുഷ്യരിൽ രക്തത്തിന്റെ ഓക്സിജൻ സംവഹനശേഷി കൂട്ടുന്നതിന് ഇവ സഹായിക്കുന്നു. എല്ലാ കശേരുകികളും ഹീമോഗ്ലോബിനാണ് ശ്വസനവർണ്ണകമായി ഉപയോഗിക്കുന്നത്. മിക്ക അകശേരുകികളിലും കാണപ്പെടുന്ന ശ്വസനവർണ്ണകങ്ങളാണ് ഹീമോഗ്ലോബിൻ, ഹീമോസയാനിൻ, ഹീമെറിത്രിൻ, ക്ലോറോക്രുവോറിൻ എന്നിവ.

ഓക്സീകരിക്കപ്പെട്ട ഹീമോഗ്ലോബിന് കടുംചുവപ്പുനിറമാണ്. കശേരുകികളിൽ ചുവന്ന രക്താണുക്കളിലും അകശേരുകികളിൽ രക്തപ്ലാസ്മയിലും ഇവ കാണപ്പെടുന്നു. ഇവയിലെ ലോഹമൂലകം ഇരുമ്പാണ്.
നിറമില്ലാത്ത വർണ്ണകമാണിത്. ഓക്സീകരിക്കപ്പെട്ട അവസ്ഥയിൽ ചുവപ്പോ ബ്രൗൺ നിറമോ ഉണ്ടാകും. മണ്ണിരകളുൾപ്പെടുന്ന അനലിഡ വിഭാഗത്തിലാണ് ഇവ കാണപ്പെടുന്നത്. ഇവയിലെ ലോഹമൂലകം ഇരുമ്പാണ്.
റമില്ല. ഓക്സീകരിക്കപ്പെട്ട അവസ്ഥയിൽ നീലനിറമാകുന്നു. ഇവയിലെ ലോഹമൂലകം കോപ്പറാണ്. ഷഡ്പദങ്ങൾ ഒഴികെയുള്ള ഫൈലം ആർത്രോപ്പോഡ വിഭാഗത്തിൽ കാണപ്പെടുന്നു. 
പച്ചനിറമുള്ള, ഇരുമ്പടങ്ങിയ വർണ്ണകം. ഓക്സീകരിക്കപ്പെട്ട ക്ലോറോക്രുവോറിന് കടുംചുവപ്പുനിറമാണ്. അനലിഡ വിഭാഗത്തിലെ ജീവജാലങ്ങളിൽ കാണപ്പെടുന്നു.
പ്രോട്ടോകോർഡേറ്റ് എന്ന ആദിമകശേരുകികളിൽ വനേഡിയം മൂലകസാന്നിദ്ധ്യത്തിൽ സീലോമിക് ദ്രവത്തിൽ കാണപ്പെടുന്നു. 
ചുവപ്പുനിറം, ഇരുമ്പടങ്ങിയ വർണ്ണകം. എക്കൈനോഡെർമെറ്റ എന്ന നക്ഷത്രമത്സ്യവിഭാഗത്തിൽ കാണപ്പെടുന്നു.


</doc>
<doc id="196174" url="https://ml.wikipedia.org/wiki?curid=196174" title="ചെന്തലയൻ അരിവാൾക്കൊക്കൻ">
ചെന്തലയൻ അരിവാൾക്കൊക്കൻ

ഒരു ദേശാടനപക്ഷിയാണു് ചെന്തലയൻ അരിവാൾക്കൊക്കൻ. ഇംഗ്ലീഷിൽ Red-naped Ibis, Indian Black Ibis, Black Ibis എന്നൊക്കെ പറയുന്നു.നീണ്ടു വളഞ്ഞ കൊക്കാണ് ഉള്ളത്. കറുത്ത നിറം. തലയിൽ ചുവന്ന പാട് (crimson). ചുമലിന്നടുത്ത് വെളുത്ത പാട്.ഇന്ത്യൻ ഉപഭൂഖണ്ഡത്തിൽ മിക്കയിടത്തും കാണുന്നു. നദീതീരത്തും ചതുപ്പുകളിലും ജലസേചനമുള്ള കൃഷിയിടങ്ങളിലും കാണുന്നു. കേരളത്തിലെ ദേശാടന പക്ഷിയാണ്.
ഹരിയാനയിലാണ് മുട്ടയിടുന്നത്. മാർച്ച് മുതൽ ഒക്ടോബർ വരെയാണ് മുട്ടയിടുന്ന കാലം.മരങ്ങളിലാണ് കൂടുകെട്ടുന്നത്.


</doc>
<doc id="196175" url="https://ml.wikipedia.org/wiki?curid=196175" title="ഉഷ ചന്ദ്രബാബു">
ഉഷ ചന്ദ്രബാബു

കേരളത്തിലെ ഒരു നാടക അഭിനേത്രിയാണ് ഉഷ ചന്ദ്രബാബു . മികച്ച നടിക്കുള്ള കേരള സംഗീത നാടക അക്കാദമിയുടെ സംസ്ഥാന അവാർഡ് മൂന്നു വട്ടം നേടിയിട്ടുണ്ട്.
തൃശൂർ ജില്ലയിലെ ചേലക്കര എന്ന ഗ്രാമത്തിൽ ജനിച്ചു. കെ ടി മുഹമ്മദിന്റെ "തീക്കനൽ" എന്ന നാടകത്തിലൂടെയാണ് ഉഷ അരങ്ങിലെത്തുന്നത്. നാടകനടനായ അച്ഛൻ എം കെ രാഘവനായിരുന്നു അരങ്ങുമായി അടുപ്പിച്ചത്. വിവാഹശേഷം നാടക സംഗീത സംവിധായകൻ ചന്ദ്രബാബുവിന്റെ പിന്തുണ അരങ്ങിൽ വേരുറപ്പിക്കാൻ സഹായിച്ചു. ചിരന്തന തിയേറ്റേഴ്സ്, കോഴിക്കോട് സങ്കീർത്തന, സ്റ്റേജ് ഇന്ത്യ, വടകര വരദ, ഗുരുവായൂർ ബന്ധുര, കലിംഗ എന്നിങ്ങനെ നിരവധി ട്രൂപ്പുകളുടെ നാടകങ്ങളിൽ മികച്ച അഭിനയമാണ് ഉഷ കാഴ്ചവച്ചത്.ഇപ്പോൾ ചേളന്നൂർ കണ്ണങ്കര മുതുവാട്ട്താഴത്ത് കിഴക്കെക്കര വീട്ടിലാണ് താമസം. രാജിഷ, ജിബീഷ് രാജ് എന്നിവർ മക്കളാണ്. പുരോഗമന കലാസാഹിത്യസംഘം ജില്ലാ കമ്മിറ്റി അംഗമാണ്.
പ്രൊഫഷണൽ നാടകത്തോടൊപ്പം തെരുവ് നാടകങ്ങളിലും ഉഷ അഭിനയിക്കാറുണ്ട്. പുരുഷൻ കടലുണ്ടി രചിച്ച അടുക്കള, അരക്കില്ലം, പ്രതീക്ഷയുടെ സൂര്യൻ, എ അബൂബക്കറിന്റെ "എന്നിട്ടും കുട്ടികളെന്താ ഇങ്ങനെ" എന്നീ തെരുവ് നാടകങ്ങൾ അവതരിപ്പിച്ചു. നവകേരള മാർച്ചിനിടെയാണ് "അടുക്കള" അവതരിപ്പിച്ചത്. സി.പി.ഐ.(എം) പാർട്ടി കോൺഗ്രസിനോടനുബന്ധിച്ചും നെയ്യാറ്റിൻകര നിയമസഭാ ഉപതെരഞ്ഞെടുപ്പിലും "എന്നിട്ടും കുട്ടികളെന്താ ഇങ്ങനെ" അരങ്ങിലെത്തിച്ചു. 1989-ൽ പി എൻ മേനോന്റെ മണിയോർഡർ എന്ന ടെലിഫിലിമിൽ അഭിനയിച്ചു.

മികച്ച നടിക്കുള്ള കേരള സംഗീത നാടക അക്കാദമിയുടെ സംസ്ഥാന അവാർഡ് മൂന്നു വട്ടം നേടിയിട്ടുണ്ട്. കോഴിക്കോട് രംഗഭാഷയ്ക്കു വേണ്ടിത്തന്നെ ജയൻതിരുമല രചിച്ച് മനോജ് നാരായണൻ സംവിധാനം ചെയ്ത നവരസ നായകനിലെ(2005) അഭിനയത്തിനാണ് ഉഷയ്ക്ക് ആദ്യ സംസ്ഥാന അവാർഡ് ലഭിച്ചത്. ജയൻതിരുമല - മനോജ് നാരായണൻ ടീമിന്റെതന്നെ കടത്തനാട്ടമ്മയിലെ(2007) അഭിനയത്തിനായിരുന്നു രണ്ടാമത്തെ അവാർഡ്.

കോഴിക്കോട് രംഗഭാഷയ്ക്കു വേണ്ടി ജയൻതിരുമല രചിച്ച് മനോജ് നാരായണൻ സംവിധാനം ചെയ്ത വർത്തമാനത്തിലെ കണ്ണകി(2012) എന്ന നാടകത്തിൽ കണ്ണകിയായി വേഷമിട്ടതിനാണ് മൂന്നാമതും സംസ്ഥാന അവാർഡ് തേടിയെത്തിയത്.

അരങ്ങ് തന്നെ ജീവിതം 
നാടകം തന്നെ ജീവിതം


</doc>
<doc id="196178" url="https://ml.wikipedia.org/wiki?curid=196178" title="ചോരക്കണിയാൻ">
ചോരക്കണിയാൻ

പുൻടിയസ് എന്ന വർഗ്ഗീകരണകുടുംബത്തിലുൾപ്പെടുന്ന, കേരളത്തിൽ മാത്രം കാണുന്ന ശുദ്ധജല മത്സ്യം ആണ് ചോരക്കണിയാൻ. ചാലക്കുടിയാറിൽ നിന്നും ആണ് ഇതിനെ കണ്ടു കിട്ടിയിട്ടുള്ളത്.


</doc>
<doc id="196179" url="https://ml.wikipedia.org/wiki?curid=196179" title="വിജയൻ മലാപ്പറമ്പ്">
വിജയൻ മലാപ്പറമ്പ്

ഒരു മലയാള നാടക നടനാണ് വിജയൻ മലാപ്പറമ്പ് . മികച്ച നടനുള്ള കേരള സംഗീത നാടക അക്കാദമിയുടെ 2011 ലെ അവാർഡ് നേടിയിട്ടുണ്ട്.
കോഴിക്കോട്ടെ മലാപ്പറമ്പിൽ ജനിച്ചു. 1978-ലാണ് വിജയൻ നാടകരംഗത്തേക്ക് എത്തുന്നത്. മലാപ്പറമ്പ് സ്കൂൾ, സെൻറ് ജോസഫ് ഹൈസ്കൂൾ, ശ്രീനാരായണ കോളെജ് തുടങ്ങി പ്രീഡിഗ്രി വരെയുള്ള വിദ്യാഭ്യാസകാലം മുതൽ അമച്വർനാടകവേദികളിൽ വിജയനുണ്ടായിരുന്നു. പി.എം. താജും നജ്മൽ ബാബുവുമായുള്ള അടുത്ത സൗഹൃദമാണ് പ്രഫഷണൽ നാടകവേദിയിലേക്കുള്ള വാതിൽ തുറന്നത്. താജിന്റെ പെരുമ്പറയിലൂടെയാണ് തുടക്കം. പിന്നീട് നാടകാചാര്യൻ കെ.ടി. മുഹമ്മദിന്റെ കളരിയിലേക്ക്. 1978ൽ കെ.ടി. കലിംഗ തിയെറ്റർ രൂപീകരിച്ചപ്പോൾ ആദ്യ നാടകമായ നാൽക്കവലയിൽ നായകനായി വിജയൻ. കൈനാട്ടികൾ, അസ്ഥിവാരം, മേഘസന്ദേശം, ദൈവശാസ്ത്രം, ദീപസ്തംഭം മഹാശ്ചര്യം, വെള്ളപ്പൊക്കം, സൃഷ്ടി, ഇതുഭൂമിയാണ്, കാഫർ, അപരിചിതൻ തുടങ്ങി കെ.ടിയുടെ മിക്കവാറും എല്ലാ നാടകത്തിലും വിജയൻ അഭിനയിച്ചു. തുടർന്ന് ഇബ്രാഹിം വെങ്ങരയുടെ ചിരന്തന, കാലടി ഭരതക്ഷേത്ര, ഷൊറണൂർ സ്വാതി, തിരുവനന്തപുരം ഗായത്രി, ഗുരുവായൂർ ബിന്ദുര, വടകര വരദ, കോഴിക്കോട് സംഘചേതന തുടങ്ങി ഒട്ടേറെ പ്രൊഫഷണൽ ട്രൂപ്പുകളുമായി സഹകരിച്ചു. അങ്കമാലി അഞ്ജലിയുടെ 'മഴമേഘപ്രാവുകൾ' നൂറോളം സ്റ്റേജുകൾ കഴിഞ്ഞു.

ഇബ്രാഹിം വേങ്ങരയുടെ ഏറ്റവും പ്രശസ്തമായ രാജ്യസഭ, വിജയന്റെ നാടക ജീവിതത്തിലെ നാഴികക്കല്ലായിരുന്നു. മുന്നൂറോളം സ്റ്റേജുകളിലാണ് രാജ്യസഭ നിറഞ്ഞു കളിച്ചത്. വേങ്ങരയുടെ ചിരന്തന തിയെറ്റേഴ്സിനു കീഴിൽ ഉപഹാരം, ഒടിയൻ തുടങ്ങിയവയും ചെയ്തു. ഇടക്കാലത്ത് പെരുമ്പാവൂരിലെ കൊച്ചിൻ കലാസമിതിയിൽ ബെന്നി.പി നായരമ്പലത്തിന്റെ അയലത്തെ വിശേഷങ്ങളിൽ അഭിനയിച്ചു. അങ്കമാലി ഭരത ക്ഷേത്ര തിയെറ്റേഴ്സിന്റെ കരകുളം ചന്ദ്രൻ സംവിധാനം ചെയ്ത ഈശ്വരന്റെ മേൽവിലാസം, ഇവിടം സ്വർഗമാണ് തുടങ്ങിയ നാടകങ്ങളും വിജയനെ കൂടുതൽ ജനകീയനാക്കി. ഭരത ക്ഷേത്രയിൽ നിന്നാണ് സംസ്ഥാന അവാർഡിന് അർഹനാക്കിയ അങ്കമാലി അഞ്ജലിയിലേക്ക് പോകുന്നത്. പിന്നീട് പ്രദീപ് റോയിയുടെ മേടപ്പൊന്നും സുനിൽ.കെയുടെ നേരറിയും നേരത്തിലും അഭിനയിച്ചു.




</doc>
<doc id="196182" url="https://ml.wikipedia.org/wiki?curid=196182" title="പി.എം. താജ്">
പി.എം. താജ്

കേരളത്തിലെ പ്രശസ്തനായ നാടകകൃത്തും തെരുവു നാടക പ്രസ്ഥാനത്തിലെ കരുത്തനായ എഴുത്തുകാരനുമായിരുന്നു പി.എം. താജ് എന്ന പേരിലറിയപ്പെട്ടിരുന്ന പുതിയറ മാളിയേക്കൽ താജ് (1956 -29 ജൂലൈ 1990)
പി.എം.ആലിക്കോയയുടേയും കെ.ടി.ആസ്യയുടേയും പുത്രനായി 1956 ജനു. 3-ന് കോഴിക്കോട്ട് ജനിച്ചു. ഗുജറാത്തി ഹൈസ്കൂളിലും ഗുരുവായൂരപ്പൻ കോളജിലുമായിരുന്നു വിദ്യാഭ്യാസം. അമ്മാവൻ പ്രശസ്ത നാടകകൃത്തായ കെ.ടി.മുഹമ്മദാണ്. എന്നാൽ അദ്ദേഹത്തിന്റേതിൽ നിന്ന് വ്യത്യസ്തമായ ഒരു നാടക സങ്കല്പമാണ് താജിന് കൗമാരം തൊട്ടുതന്നെ ഉണ്ടായിരുന്നത്. താജിനെ ഏറെ ശ്രദ്ധേയനാക്കിയ നാടകം അടിയന്തരാവസ്ഥയെത്തുടർന്നെഴുതിയ പെരുമ്പറ(1977)യാണ്. ഇരുപതാം വയസ്സിലെഴുതിയ ആ നാടകം അടിസ്ഥാന ജനവർഗത്തിന്റെ ആകുലതകളുടേയും പ്രതിഷേധത്തിന്റേയും ശക്തമായ വിളംബരമായിരുന്നു. കൊട്ടിയറിയിക്കാൻ പെരുമ്പറ കാണാഞ്ഞ് സ്വന്തം നെഞ്ചത്ത് കൊട്ടി നാടകത്തിനു തുടക്കം കുറിക്കുന്ന സൂത്രധാരനിൽ തുടങ്ങി ഒട്ടേറെ ധീരനൂതനപരീക്ഷണങ്ങൾ ഈ കന്നി നാടകത്തിലുണ്ടായിരുന്നു. തുടർന്ന് കനലാട്ടം എന്ന നാടകമെഴുതി. ബ്രെഹ്തിന്റേയും ഗ്രോട്ടോവ്സ്കിയുടേയും നാടകസങ്കേതങ്ങളോട് ആത്മബന്ധം പുലർത്തുന്ന അതിശക്തനായൊരു നാടകകൃത്തിനെയാണ് കനലാട്ടം മലയാളത്തിന് സമ്മാനിച്ചത്. പെരുമ്പറയും കനലാട്ടവും സംവിധാനം ചെയ്തത് കെ.ആർ.മോഹൻ ദാസ് ആയിരുന്നു. രാവുണ്ണി, കുടുക്ക അഥവാ വിശക്കുന്നവന്റെ വേദാന്തം, പാവത്താൻ നാട് എന്നിവയാണ് തുടർന്നുവന്ന അതിശക്തമായ താജ് നാടകങ്ങൾ. തലസ്ഥാനത്തുനിന്ന് ഒരു വാർത്തയുമില്ല, മേരിലോറൻസ്, കുടിപ്പക, കൺകെട്ട്, സ്വകാര്യം എന്നിവയും താജിന്റെ ശ്രദ്ധേയമായ രചനകളാണ്. രാവുണ്ണി കടക്കെണിയിൽ കുടുങ്ങി നരകിക്കുന്നവന്റെ കഥയാണ്. മലയാളത്തിലെ കരുത്തുറ്റ രാഷ്ട്രീയ നാടകങ്ങളിലൊന്നാണിത്. പട്ടിണിയാണ് ജീവിതത്തിന്റെ അടിസ്ഥാന പ്രശ്നങ്ങളിലൊന്ന് എന്നാണ് കുടുക്ക വിളംബരം ചെയ്യുന്നത്.

ഒരു ഭാഗത്ത് പ്രൊഫഷണൽ നാടകങ്ങളും മറുഭാഗത്ത് സാമാന്യ ജനതയിൽ നിന്നകന്നുനിന്ന തനതു പരീക്ഷണങ്ങളും ശക്തിപ്രാപിച്ചുനിന്ന ഒരു ഘട്ടത്തിലാണ് താജ് മൌലികവും കലാപരമായി ഔന്നത്യം പുലർത്തുന്നതുമായ നാടകങ്ങളുമായി രംഗത്തുവന്നത്. തെരുവു നാടക പ്രസ്ഥാനത്തിന്റെ ശക്തിയും സൌന്ദര്യവും മലയാള നാടകത്തിൽ ഓജസ്സോടെ പകർത്തിയ താജിനെ നാടക നിരൂപകർ 'കേരളത്തിലെ സഫ്ദർഹശ്മി' എന്ന് വിശേഷിപ്പിച്ചട്ടുണ്ട്. സഫ്ദർഹശ്മിയുടെ ഒട്ടേറെ തെരുവുനാടകങ്ങൾ കേരളത്തിൽ അവതരിപ്പിക്കുന്നതിന് നേതൃത്വം കൊടുത്തിട്ടുള്ളത് താജ് ആണ്. പില്ക്കാലത്ത് കച്ചവട നാടകങ്ങളിലേക്കും സിനിമയിലേക്കും തിരിഞ്ഞു. ഏഴോളം പ്രൊഫഷണൽ നാടകങ്ങളും എഴുതി. സിനിമകൾക്ക് തിരക്കഥയും രചിച്ചിട്ടുണ്ട്. കെ.ടി.മുഹമ്മദിന്റെ സൃഷ്ടി, ഇതു ഭൂമിയാണ് എന്നീ നാടകങ്ങളിലൂടെ നടൻ എന്ന നിലയിലും താജ് തന്റെ കഴിവ് പ്രകടിപ്പിച്ചു. ഉറക്കം, ഓർക്കുന്നുവോ നമ്മൾ, ഒഴിഞ്ഞ ചട്ടിയിൽ ഉണരുന്ന പക തുടങ്ങിയ ചില കവിതകളും ഇദ്ദേഹം രചിച്ചു. ആഹ്വാനം, യുവധാര എന്നീ മാസികകളുടെ വർക്കിങ് എഡിറ്ററുമായിരുന്നു.
1990 ജൂല. 29-ന് മുപ്പത്തിനാലാമത്തെ വയസ്സിൽ അന്തരിച്ചു. ദേശാഭിമാനി സ്റ്റഡി സർക്കിളിന്റേയും പുരോഗമന കലാസാഹിത്യസംഘത്തിന്റേയും സജീവ പ്രവർത്തകനുമായിരുന്നു.
കനലാട്ടം എന്ന നാടകം ഇദ്ദേഹത്തിന് കേരള സംഗീത നാടക അക്കാദമി പുരസ്ക്കാരം (1979) നേടിക്കൊടുത്തു. കുടുക്കയ്ക്ക് 1983-ലെ ചെറുകാട് ശക്തി സ്മാരക അവാർഡ് ലഭിച്ചു.



</doc>
<doc id="196183" url="https://ml.wikipedia.org/wiki?curid=196183" title="എലിനോർ ഓസ്‌ട്രോം">
എലിനോർ ഓസ്‌ട്രോം

എലിനോർ (ലിൻ ) ഓസ്ട്രം,(17 ഓഗസ്റ്റ് 1933- 12 ജൂൺ 2012 സാമ്പത്തികശാസ്ത്രത്തിൽ നോബൽ പുരസ്കാരം ലഭിച്ച ഏക വനിതയാണ്. ഓസ്ട്രം സാമ്പത്തികശാസ്ത്രജ്ഞയായിരുന്നില്ല, രാഷ്ട്രീയസാമുഹികശാസ്ത്രമായിരുന്നു അവരുടെ പ്രവർത്തനമേഖല പൊതുമുതലിന്റെ ദുരന്താവസ്ഥയെക്കുറിച്ചുളള പഠനങ്ങളും നിഗമനങ്ങളും അവക്ക് സാമ്പത്തികശാസ്ത്രവുമായുളള അനിഷേധ്യമായ ബന്ധവുമാണ് 2009-ൽ ഒലിവർ വില്യംസിനോടൊപ്പം ഓസ്ട്രത്തിനെ ഈ ബഹുമതിക്ക് അർഹയാക്കിയത്..

കാലിഫോർണിയയിലെ ലോസ് ആഞ്ജലസിൽ, സാമ്പത്തിക ഞെരുക്കങ്ങളുളള കുടുംബത്തിലാണ് എലിനോർ ക്ളെയർ അവാൻ ജനിച്ചത്. ഡോക്റ്ററേറ്റു വരേയുളള പഠനം പൂ ർത്തിയാക്കിയതും ലോസ് ആഞ്ജലസിൽത്തന്നെ. ബീവേർലി ഹിൽസ് ഹൈസ്കൂളിലായിരുന്നു സ്കൂൾവിദ്യാഭ്യാസം,കാലിഫോർണിയാ യൂണിവേഴ്സിറ്റിയിൽ നിന്ന് പൊലിറ്റിക്കൽ സയന്സിൽ ബി.ഏയും,(1954) എം.ഏയും(1962) പി.എച്.ഡിയും (1965)കരസ്ഥമാക്കി.
അവരുടെ ആദ്യകാല പഠനങ്ങളിലൊന്നായിരുന്നു ദക്ഷിണ കാലിഫോർണിയയിലെ ജലക്ഷാമം.ചില ജില്ലകളിൽ, ജനങ്ങളുടെ കൂട്ടായ്മയിലൂടെ ജലസ്രോതസ്സുകൾ കാര്യക്ഷമമായവിധം പ്രയോജനപ്പെടുത്തപ്പെടുമ്പോൾ , മറ്റു ചില ജില്ലകളിൽ ഇത്തരം ഉദ്യമങ്ങൾ പരാജയമടയുന്നു. സംഘടിതമായ പ്രവർത്തനങ്ങളുടെ ഏകോപനരീതിയിലുളള വൈവിദ്ധ്യമാണ് ഇതിനുകാരണമെന്ന് ഓസ്ട്രം കണ്ടെത്തി. 
1965-ൽ എലിനോറിനും സഹപ്രവർത്തകനും ജീവിതപങ്കാളിയുമായിരുന്ന വിന്സെന്റ് ഓസ്ട്രോമിനും ഇന്ഡ്യാനാ യൂണിവേഴിസിറ്റിയിൽ (ബ്ളൂമിംഗ്ടൺ കാംപസ്സ്) പ്രൊഫസ്സർ പദം ലഭിച്ചു.ഭർത്താവ് വിൻസെന്റ് ഒസ്ട്രോമിനൊപ്പം എലിനോർ സ്ഥാപിച്ച ഇന്തിയാന സർവകലാശാലയിലെ "വർക്ക്ഷോപ്പ് ഇൻ പൊളിറ്റിക്കൽ തിയറി ആൻഡ് പോളിസി അനാലിസിസ്" ലോക പ്രശസ്തമാണ്. "പബ്ലിക് ചോയ്സ്" സിദ്ധാന്തത്തിന്റെ വിവിധ വശങ്ങളും എലിനോർ മുന്നോട്ടുവച്ചു. ഇതിനായി എട്ട് ഇനമുള്ള ഡിസൈൻ പ്രിൻസിപ്പളുകളും കൂട്ടിച്ചേർക്കുകയുണ്ടായി. ഇവയെല്ലാം ചില കൃതികളിലൂടെയും ഒട്ടേറെ പ്രബന്ധങ്ങളിലൂടെയും പരിചയപ്പെടുത്തുകയും ചെയ്തു. ആഫ്രിക്കൻ പ്രാദേശിക ജനവിഭാഗങ്ങളെയും പടിഞ്ഞാറൻ നേപ്പാളിലെ ഗ്രാമങ്ങളെയും അടിസ്ഥാനമാക്കിയായിരുന്നു ഇതിലെ ചില പഠനങ്ങൾ. പരിസ്ഥിതിക്ക് പരിക്കേൽക്കാതെ പ്രകൃതി വിഭവങ്ങൾ ഉപയോഗപ്പെടുത്തുന്നതിന്റെ ചില സൂചനകൾ അങ്ങനെ രൂപപ്പെടുത്തുകയുമുണ്ടായി. സാമൂഹ്യ-പരിസ്ഥിതി പ്രശ്നങ്ങൾക്ക് ഒറ്റമൂലി നിർദ്ദേശിക്കുകയായിരുന്നില്ല എലിനോർ എന്നത് മറ്റൊരു കാര്യം.

നൊബേൽ പുരസ്കാരത്തിനു പുറമെ ഒട്ടേറെ അന്താരാഷ്ട്ര ബഹുമതികളും എലിനോറിന് ലഭിച്ചിട്ടുണ്ട്.പരസ്‌പര സഹകരണം മനുഷ്യ സമൂഹത്തിന്റെ പൊതുസ്വഭാവമാണെന്നും പ്രാദേശിക വിഭവങ്ങൾക്കുമേൽ ബാഹ്യ ഇടപെടലുകൾ ആവശ്യമില്ലെന്നുമുള്ള ആശയം മുന്നോട്ടുവെച്ചു വൻകിട സ്ഥാപനങ്ങൾക്ക്‌ നിയന്ത്രണമേർപ്പെടുത്തേണ്ടതിന്റെയും പ്രകൃതി വിഭവങ്ങൾ കൈകാര്യം ചെയ്യുന്നതിനുള്ള അവകാശം പ്രാദേശിക ജനസമൂഹത്തിന്‌ നൽകേണ്ടതിന്റെയും ആവശ്യകതയെ ഊന്നിപ്പറഞ്ഞുകൊണ്ടാണ്‌ എലിനോറും ഒലിവർ വില്യംസും സാമ്പത്തിക നോബേൽ പങ്കുവച്ചത്‌.
കേരളത്തിലെ ജനകീയാസൂത്രണം പോലുള്ള പങ്കാളിത്ത വികസനപദ്ധതികളുടെ പ്രാധാന്യത്തിലേയ്‌ക്ക്‌ വിരൽചൂണ്ടുന്നതാണ്‌ എലിനോറിന്റെ സാമ്പത്തിക സിദ്ധാന്തങ്ങൾ. 
കാട്‌, ജലാശയം, മത്സ്യ സമ്പത്ത്‌, വളം തുടങ്ങിയ പ്രകൃതി വിഭവങ്ങളുടെ നിയന്ത്രണം തദ്ദേശ സമൂഹങ്ങളുടെ ഉപഭോക്തൃ സംഘങ്ങൾക്കുതന്നെയായിരിക്കണം. ഇവ കൈകാര്യംചെയ്യാൻ പുറത്തുനിന്നും ഉദ്യോഗസ്ഥർ ആവശ്യമില്ല, സ്വകാര്യവൽക്കരണവും വേണ്ടതില്ല എന്നാണ്‌ എലിനോർ പറയുന്നത്‌... ഇന്ത്യയും ഒരുവട്ടം അവർ സന്ദർശിച്ചിരുന്നു. പൊതുമുതൽ ദുർവിനിയോഗം ചെയ്യപ്പെടാനാണ്‌ സാധ്യതയെന്ന ചിന്താഗതി തെറ്റെന്ന്‌ തെളിയിക്കുന്നതാണ്‌ എലിനോറിന്റെ പഠനങ്ങളെന്ന്‌ നോബേൽ പുരസ്‌കാര സമിതി അഭിപ്രായപ്പെട്ടിട്ടുണ്ട്.

1973-ൽഓസ്ട്രോം ദമ്പതിമാർ ഒരു പ്രത്യേകസംരംഭത്തിന് തുടക്കും കുറിച്ചു. രാഷ്ട്രീയസിദ്ധാന്തങ്ങളേയും നയന്ത്രങ്ങളേയും കൂലങ്കഷമായി പഠിക്കാനും വിശകലനം ചെയ്യുവാനുമുളള ഒരു പണിപ്പുര. സാമൂഹ്യശാസ്ത്രത്തിലെ അദ്ധ്യാപകർക്കും വിദ്യാർത്ഥികൾക്കും മാത്രമല്ല,മറ്റു വിഷയങ്ങളിലുളളവർക്കും സജീവമായി പങ്കെടുക്കാവുന്ന സഭയായിരുന്നു ഇത്. രണ്ടു മുഖ്യ വിഷയങ്ങളായിരുന്നു ചർച്ചചെയ്യപ്പെട്ടതും, കൂടുതൽ ആഴത്തിൽ പഠിക്കപ്പെട്ടതും: കൂട്ടായ്മയും കൂട്ടുത്പാദനവും. ഈ പണിപ്പുരയുടെ ഭാഗമായി കാര്യക്ഷമതക്ക് അനുയോജ്യമായ വ്യവസ്ഥിതി ഏകകേന്ദ്രികൃതമായതോ ( centralized)അതോ ബഹുകേന്ദ്രീകൃതമായതോ (polycentric)എന്ന് കണ്ടെത്താനായി ഓസ്ട്രം പോലീസു ഡിപാട്ടുമെന്റുകളെ പഠനത്തിനു വിധേയമാക്കി. ബഹുകേന്ദ്രസമീപനമാണ് കൂടുതൽ അഭികാമ്യം എന്ന് ആ പഠനം തെളിയിച്ചു. 
പൊതുമുതലിനെ അഥവാ പൊതു സ്രോതസ്സുകളെ ഉപയോഗിക്കുന്നതിൽ നിന്ന് ആരേയും തടയാനാവില്ല, പക്ഷേ തീർന്നു പോയേക്കുമെന്ന പേടികൊണ്ടാവാം പലരും വേണ്ടതിലധികം സംഭരിച്ചു വെക്കുന്നു, ഇത് മൂലം സ്രോതസ്സ് തന്നെ അപ്രത്യക്ഷമാകുന്നു.പൊതുവായി ഇത്തരം സന്ദർഭങ്ങളിൽ അധികാരപ്പെട്ടവർ പരിഹാരമാർഗ്ഗങ്ങൾ മുകളിൽ നിന്ന് അടിച്ചല്പിക്കുന്നു (Top Down Approach) ഇതിനുളള ശരിയായ പ്രതിവിധി ക്ളേശബാധിതരുടെ കൊച്ചു കൊച്ചു കൂട്ടായ്മകളിലൂടെ, അവരുടെ സാമൂഹ്യസാംസ്കാരികസമ്പദ് വ്യവസ്ഥകളിൽ അധിഷ്ഠിതമായ പരിഹാര മാർഗ്ഗങ്ങളാണ് എന്ന് അനേകായിരം കേസ് സ്റ്റഡികളിലൂടെ ഓസ്ട്രം നിർദ്ദേശിച്ചു.

പാൻക്രിയാറ്റിക് കാൻസർ ബാധിച്ച് 2012 ജൂൺ പന്ത്രണ്ടിന് നിര്യാതയായി.





</doc>
<doc id="196185" url="https://ml.wikipedia.org/wiki?curid=196185" title="ആഗ്നേയഗ്രന്ഥി">
ആഗ്നേയഗ്രന്ഥി

അന്തഃസ്രാവി ഗ്രന്ഥിയായും ദഹനഗ്രന്ഥിയായും പ്രവർത്തിക്കുന്ന അവയവമാണ് ആഗ്നേയഗ്രന്ഥി അഥവാ പാൻക്രിയാസ്. അന്തഃസ്രാവിയായി പ്രവർത്തിക്കുന്ന ഭാഗം ഇൻസുലിൻ, ഗ്ലൂക്കഗോൺ, സൊമാറ്റോസ്റ്റാറ്റിൻ, പാൻക്രിയാറ്റിക് പോളിപെപ്റ്റൈഡ്, അമൈലിൻ എന്നിവ ഉത്പാദിപ്പിക്കുന്നു. ദഹനഗ്രന്ഥിയായി പ്രവർത്തിക്കുന്ന ഭാഗം ആഗ്നേയരസം അഥവാ പാൻക്രിയാറ്റിക് ജ്യൂസിനെ ഉത്പാദിപ്പിക്കുന്നു.പാൻക്രിയാസിന്റെ ഒരു അപരനാമമാണു് മധുര റൊട്ടി അഥവാ സ്വീറ്റ് ബ്രെഡ്"

നാലുമുതൽ ആറുവരെ ഇഞ്ചുനീളവും(15 സെന്റീ മീറ്റർ)2.5 സെ.മീ. വീതിയും 85 ഗ്രാം ഭാരവുമുള്ള ഗ്രന്ഥിയാണിത്. ഗ്രന്ഥിയുടെ വലത്തേയറ്റത്തെ വലിപ്പക്കൂടുതലുള്ള ഭാഗം ശിരസ്സ് (Caput pancreatis) ആയി കണക്കാക്കപ്പെടുന്നു. തുടർന്ന് ഇടതുവശത്തേയ്ക്ക് നീണ്ടിരിക്കുന്ന ഭാഗമാണ് ബോഡി അഥവാ ശരീരം (Corpus pancreatis). ഇടത്തേയറ്റത്ത് പ്ലീഹയോട് ചേർന്ന് ഫ്രെനിക്കോലൈനൽ ഇടം വരെ വലിപ്പം കുറഞ്ഞവസാനിക്കുന്ന ഭാഗം വാലറ്റമായി (Cauda pancreatis) പരിഗണിക്കപ്പെടുന്നു. ശിരസ്സിനുമുകളിലൂടെ പൊതിഞ്ഞകണക്കെ പക്വാശയഭാഗമുണ്ട്. 
ഇവ ഉദരാശയത്തിൽ എപ്പിഗാസ്ട്രിയത്തിൽ കുറുകെ ചരിഞ്ഞ് പക്വാശയത്തിന്റെ ഉൾവളവിൽ നിന്ന് ആരംഭിച്ച് ഉദരാശയത്തിന്റെ ഹൈപ്പോകോൺട്രിയാക് ഭാഗം വരെ ചെന്നെത്തുന്നു.ട്രാൻസ്‌പൈലോറിക് തലത്തിന് സമാനമായാണ് ആഗ്നേയഗ്രന്ഥിയുടെ സ്ഥാനവും.

ഘടനയിൽ പാൻക്രിയാസിന് ഉമിനീർ ഗ്രന്ഥികളോടാണ് സാദൃശ്യം. എന്നാൽ ഇവയെക്കാൾ മൃദുവും അയഞ്ഞതുമായ കോശനിരകളാലാണ് ആഗ്നേയഗ്രന്ഥി നിർമ്മിച്ചിരിക്കുന്നത്. ബാഹ്യതലത്തിൽ ഏരിയോലാർ കലകൾ കൊണ്ട് ഇതിനെ പൊതിഞ്ഞിരിക്കുന്നു. 

ആഗ്നേയഗ്രന്ഥിയിൽ നിറയെ സഞ്ചികണക്കെ ലോബ്യൂളുകൾ കാണപ്പെടുന്നു. ഇവയോരോന്നും ഉള്ളിലുള്ള നാളികളുടെ അഗ്രഭാഗങ്ങളാണ്. നാളികൾ വന്നവസാനിക്കുന്ന വായുഅറകൾക്ക് സമാനമായ ഭാഗങ്ങളാണ് ആൽവിയോളുകൾ. ഇവ നിറയെ സ്രവണശേഷിയുള്ള കോശങ്ങളുണ്ട്. കോളങ്ങൾ കണക്കെ കാണപ്പെടുന്ന സ്രവണകോശങ്ങൾക്ക് നിയതമായ ഒരു ബാഹ്യഭാഗവും ഉള്ളിൽ ഒരു ഗ്രാന്യുലാർ ഭാഗവുമുണ്ട്. ആൽവിയോളുകൾക്ക് ഇടയിലായി കാണപ്പെടുന്ന സംയോജകകലയിൽ ഉൾക്കൊണ്ടിരിക്കുന്ന കോശങ്ങളുടെ കൂട്ടമാണ് ഇന്റർ ആൽവിയോളാർ ഐലറ്റ് കോശങ്ങൾ അഥവാ ഐലറ്റ്സ് ഓഫ് ലാംഗർഹാൻസ്. 1869 ൽ ജർമ്മൻ ശാസ്ത്രകാരനായ പോൾ ലാംഗർഹാൻസ് ആണ് ഇത് കണ്ടെത്തിയത്. 

ഗ്രന്ഥിയിലെമ്പാടും 0.2മി. മീറ്റർ വീതം വ്യാസമുള്ള ഒരുലക്ഷത്തോളം ഐലറ്റുകളുണ്ട്. ഗ്രന്ഥിയുടെ ആകെ ഭാരത്തിന്റെ 2 ശതമാനത്തോളം എലറ്റ്സ് ഓഫ് ലാംഗർഹാൻസാണ്. ആഗ്നേയഗ്രന്ഥിയുടെ അന്തഃസ്രാവി ഭാഗമായി ഇവ പ്രവർത്തിക്കുന്നു. ബഹുഭുജാകൃതിയിലുള്ള ഈ കോശങ്ങളുടെ സമൂഹത്തിലേയ്ക്ക് നിരവധി രക്തലോമികകൾ വന്നസാനിക്കുന്നു. കേവലം രണ്ടുശതമാനം മാത്രം വരുന്ന ഐലറ്റ്സിലേയ്ക്കാണ് 10 മുതൽ 15 ശതമാനം വരെ ആഗ്നേയഗ്രന്ഥിയിലേയ്ക്കുള്ള രക്തപ്രവാഹമെത്തുന്നത്. എലികളിൽ ഈ കോശസമൂഹങ്ങളിൽ അഞ്ചുതരത്തിലുള്ള കോശങ്ങളുണ്ട്.

മനുഷ്യരിൽ ഐലറ്റ്സ് കോശസമൂഹത്തിന്റെ 33 മുതൽ 46 ശതമാനം വരെ വരുന്ന കോശങ്ങളാണ് ആൽഫാ കോശങ്ങൾ (α-cell). പെപ്റ്റൈഡ് ഹോർമോണായ ഗ്ലൂക്കഗോണിനെ ഉത്പാദിപ്പിക്കുന്നു. രക്തത്തിലെ ഗ്ലൂക്കോസ് നില ഉയർത്തുകയാണിതിന്റെ ധർമ്മം.കരളിലെ ഹെപ്പാറ്റോസൈറ്റ് കോശങ്ങളുടെ പുറത്തും വൃക്കയിലെ കോശങ്ങളുടെ പുറത്തും കാണപ്പെടുന്ന ചില ഗ്രാഹികളോട് (റിസപ്റ്റർ)ഇവ കൂടിച്ചേരുന്നു. ഗ്ലൈക്കൊജൻ ഫോസ്ഫോറിലേയ്സ് എന്ന രാസാഗ്നിയെ ഇത് ഉദ്ദീപിപ്പിക്കുന്നു. കോശങ്ങളിൽ ഇത് ഗ്ലൈക്കൊജനെ ഗ്ലൂക്കോസ് ആക്കുന്നതിന് കാരണമാകുന്നു. (ഗ്ലൈക്കോജനോലിസിസ്)
മനുഷ്യരിൽ ഐലറ്റ്സ് കോശസമൂഹത്തിന്റെ 65 മുതൽ 80 ശതമാനം വരെ വരുന്ന കോശങ്ങളാണ് ആൽഫാ കോശങ്ങൾ (beta-cells, β-cells). ഇവ ഉത്പാദിപ്പിക്കുന്ന പ്രധാന സ്രവങ്ങളാണ് ഇൻസുലിൻ, സി-പെപ്റ്റൈഡ്, അമൈലിൻ എന്നിവ. 
1922ൽ ബാന്റിങ്ങും ബെസ്റ്റുമാണ് ഇൻസുലിനെ ആഗ്നേയഗ്രന്ഥിയിൽ നിന്നും വേർതിരിച്ചെടുക്കുന്നത്. രക്തത്തിൽ ഗ്ലൂക്കോസ് അധികമാകുമ്പോൾ കോശങ്ങളിലേയ്ക്ക് കടത്തിവിട്ടും കോശങ്ങളുടെ താര്യത കൂട്ടിയും കരളിൽ ഗ്ലൈക്കോജനായി സംഭരിച്ചും ഇൻസുലിൻ ഗ്ലൂക്കോസിന്റെ അളവിനെ കുറയ്ക്കുന്നു. ബീറ്റാ കോശങ്ങളിലെ പരുക്കൻ അന്തർദ്രവ്യജാലിക(റഫ് എൻഡോപ്ലാസ്മിക് റട്ടിക്കുലം)യിലെ റൈബോസോമുകളിൽ പ്രീ പ്രോ ഇൻസുലിനായാണ് ഇവ ഉത്പാദിപ്പിക്കപ്പെടുന്നത്. പ്രീപ്രോ ഇൻസുലിനിലുള്ള 23 അമിനോഅമ്ളശ്രേണിയുൾക്കൊള്ളുന്ന ലെഡർ ശ്രേണിയെ(leader sequence)അന്തർദ്രവ്യജാലികയിൽ വച്ചുതന്നെ ഒഴിവാക്കുമ്പോൾ അത് പ്രോ ഇൻസുലിനാകുന്നു. ഇത് ഗോൾഗി വസ്തുക്കളിലേയ്ക്ക് സംവഹനം ചെയ്യപ്പെടുന്നു.
ഡൈസൾഫൈഡ് രാസബന്ധനങ്ങളാൽ ചേർന്നുകാണപ്പെടുന്ന ഈ ശൃംഖലയിൽ A ചെയിൻ, B ചെയിൻ, 31 അമിനോഅമ്ളശ്രേണിയുള്ള സി-പെപ്റ്റൈഡ് എന്നിവ കാണപ്പെടുന്നു. സി-പെപ്റ്റൈഡിനെ ഒഴിവാക്കിക്കഴിഞ്ഞ് ഇത് ആക്ടീവ് ഇൻസുലിനാകുന്നു. രണ്ട് ഡൈസൾഫൈഡ് ബന്ധങ്ങളുള്ള, 21 ഉം 30ഉം അമിനോഅമ്ലങ്ങളുള്ള രണ്ട് പോളിപെപ്റ്റൈഡ് ശൃ​ഖലയാണ് ഇൻസുലിനിലുള്ളത്. പിന്നീട് ഇവ സ്രവണശേഷിയുള്ള ഗ്രാന്യൂളുകളായ സഞ്ചികളിലേയ്ക്ക് നിറയ്ക്കപ്പെട്ട് കോശസ്തരത്തിനടുത്തേയ്ക്കെത്തുന്നു. ഈ ഗ്രാന്യൂളുകളിൽ നിന്നും പിന്നീട് ഇൻസുലിനായും സി-പെപ്റ്റൈഡായും ഇവ പുറത്തുവരുന്നു. ഇൻസുലിന്റെ പ്രധാന പ്രവർത്തന സ്ഥാനങ്ങൾ കരളും ആഡിപ്പോസ് കലകളും പേശികളുമാണ്.

ഇൻസുലിൻ ഉപാപചയത്തിന്റെ ഉപോൽപ്പന്നമാണിത്. രക്തക്കുഴലുകളുടെ ശൈഥില്യത്തെ തടഞ്ഞ് ന്യൂറോപ്പതി എന്ന നാഡീവൈകല്യത്തെ ഇത് ഒഴിവാക്കുന്നു.
ഐലറ്റ് അമൈലോയിഡ് പോളിപെപ്റ്റൈഡ് (IAPP) ഇൻസുലിന് തുല്യമായി പ്രവർത്തിക്കുന്നു.

ആഗ്നേയഗ്രന്ഥിയിൽ ദഹനരസങ്ങൾ കുറഞ്ഞ തോതിൽ ശേഘരിക്കപ്പെടുന്നതിനാൽ ഇതിനേൽക്കുന്ന പരിക്കുകൾ വളരെ പെട്ടെന്നുതന്നെ വൈദ്യസഹായം വേണ്ടിവരുന്നതരത്തിൽ ഗുരുതരസ്വഭാവമുള്ളതാണ്. ദഹനരസങ്ങൾ പുറത്തുവന്നാൽ ആഗ്നേയഗ്രന്ഥിയെത്തെന്നെയും മറ്റവയവങ്ങളെയും ഭാഗികമായി ദഹിപ്പിക്കാനും സാദ്ധ്യതയുണ്ട്. 

ഗ്രന്ഥിയുടെ വീക്കത്തിനെ പാൻക്രിയാറ്റൈറ്റിസ് (Pancreatitis) എന്നാണ് പറയുക. ആഗ്നേയഗ്രന്ഥിയിലെ നാളികളിൽ സമ്മർദ്ദം കൂടുന്നതിനാൽ ദഹനരസം പുറത്തു വരുന്നതാണ് വീക്കത്തിന് കാരണം. മദ്യപാനവും പിത്താശയത്തിലെ കല്ലുകൾ മൂലം ആഗ്നേയരസം പ്രവഹിക്കുന്ന നാളി അടയുന്നതുമാണ് പാൻക്രിയാറ്റൈറ്റിസിന്റെ പ്രധാന കാരണങ്ങൾ. 
ആഗ്നേയഗ്രന്ഥിയിൽ അർബുദബാധ വന്നാൽ മരണസാദ്ധ്യത അധികമാണ്. അന്തഃസ്രാവഗ്രന്ഥിയായി പ്രവർത്തിക്കുന്ന ഭാഗത്തിൽ അർബുദബാധ അപൂർവമായേ ഉണ്ടാകാറുള്ളൂ. 

പ്രമേഹത്തിലെ ഒരുതരം (Diabetes mellitus type 1) ശരീരത്തിലെ രോഗപ്രതിരോധസംവിധാനം ആഗ്നേയഗ്രന്ഥിയിലെ അന്തഃസ്രാവഭാഗത്തിനെതിരേ പ്രവർത്തിക്കുന്നതുകൊണ്ടാണുണ്ടാകുന്നത്. ഇൻസുലിന്റെ ഉത്പാദനം കുറയുകയാണ് രോഗലക്ഷണങ്ങളുടെ കാരണം.

പാൻക്രിയാസിന്റെ ഒരു അപരനാമമാണു് മധുര റൊട്ടി അഥവാ സ്വീറ്റ് ബ്രെഡ്.

മാംസപാചകകലയിൽ മൃഗങ്ങളുടെ ഭക്ഷ്യയോഗ്യമായ മിക്ക ഗ്രന്ഥികളും ഹൃദയം, കഴുത്ത്, തൈമസ് തുടങ്ങിയ ചില അവയവങ്ങളും അറിയപ്പെടുന്നതു് മധുരറൊട്ടി (Sweet bread) എന്നാണു്. പക്ഷേ, തൈമസ്സിനും (neck sweetbread) പാൻക്രിയാസിനുമാണു് (heart or belly sweetbread) സ്വീറ്റ് ബ്രെഡ് എന്ന വിളിപ്പേരു് ഏറ്റവും പ്രചാരത്തിൽ വന്നതു്. പേശീമാംസത്തിന്റേതിൽ നിന്നും വിഭിന്നമായി, മധുരം ചേർന്ന പ്രത്യേക സ്വാദുള്ളതിനാലാണു് ഈ പേരു വന്നതു്. വെട്ടിറച്ചി(പേശീപ്രധാന മാംസഭാഗങ്ങൾക്കുശേഷം അവശിഷ്ടമായി വരുന്ന തൊലി, തല, നാവ്, കുടൽ, ആന്തരാവയവങ്ങൾ തുടങ്ങിയവ)(offal) ചില സമുദായങ്ങളിൽ നിന്ദ്യവും മറ്റു ചിലേടങ്ങളിൽ വിശിഷ്ടവുമാണെങ്കിലും മധുരറൊട്ടി അതിൽ പൊതുവേ സ്വീകാര്യവും പ്രിയവുമായ ഒന്നാണു്.

മനുഷ്യന്റെ പാൻക്രിയാസും പിൽക്കാലത്ത് 'സ്വീറ്റ് ബ്രെഡ്' എന്ന അപരനാമത്തിൽ അറിയപ്പെടാൻ തുടങ്ങി.


</doc>
<doc id="196190" url="https://ml.wikipedia.org/wiki?curid=196190" title="ബ്രംപ്ടൺ">
ബ്രംപ്ടൺ

കാനഡയിലെ ഒമ്പതാമത്തെ ഏറ്റവും വലിയ നഗരം ആണ് ബ്രംപ്ടൺ . 2011-ലെ സെൻസസ് പ്രകാരം ഇവിടെത്തെ ജനസംഖ്യ 523,911 ആണ്. ഒന്റാറിയോ എന്ന സംസ്ഥാനത്ത് ആണ് ഈ നഗരം സ്ഥിതി ചെയുന്നത്.

2006-ലെ സെൻസെസ് പ്രകാരം ഏറ്റവും കുടുതൽ ആളുകൾ സംസാരിക്കുന്ന ഭാഷ ഇംഗ്ലീഷ് ആണ് . രണ്ടാമത്തെ ഭാഷ പഞ്ചാബി ആണ് , പിന്നെ ഗുജറാത്തിയും ഉറുദുവും, സ്പാനിഷ്‌ , ഇറ്റാലിയൻ എന്നിവയും ആണ്.



</doc>
<doc id="196198" url="https://ml.wikipedia.org/wiki?curid=196198" title="സെന്റ്‌ ഫ്രാൻസിസ് കത്തീഡ്രൽ">
സെന്റ്‌ ഫ്രാൻസിസ് കത്തീഡ്രൽ

എറണാകുളം ജില്ലയിലെ കലൂരിൽ സ്ഥിതി ചെയ്യുന്ന ഒരു ക്രൈസ്തവ ദേവാലയമാണു് സെന്റ്‌ ഫ്രാൻസിസ് കത്തീഡ്രൽ.


</doc>
<doc id="196202" url="https://ml.wikipedia.org/wiki?curid=196202" title="വധശിക്ഷ ദക്ഷിണ സുഡാനിൽ">
വധശിക്ഷ ദക്ഷിണ സുഡാനിൽ

ദക്ഷിണ സുഡാനിൽ വധശിക്ഷ നിയമപരമാണ്. 
2011 ജൂലൈ 9-ന് സ്വാതന്ത്ര്യം നേടിയശേഷം നവംബർ മാസത്തിനുള്ളിൽ 5 പേരെ വധിച്ചിരുന്നു. 
സ്വാതന്ത്ര്യത്തിനു മുൻപുള്ള പീനൽ കോഡ് ആക്റ്റ് (2008) പ്രകാരം രാജ്യദ്രോഹം, കലാപം, കൊള്ള, അട്ടിമറി, മരണത്തിനു കാരണമായ തീവ്രവാദപ്രവർത്തനം, കൊലക്കുറ്റവിചാരണയിൽ കള്ളസാക്ഷി പറയുന്നതു മൂലം വധശിക്ഷയ്ക്ക് കാരണമാകുക, കൊലപാതകം, മുൻപ് കൊലക്കുറ്റത്തിന് ജീവപര്യന്തം തടവു ലഭിച്ചയാൾ നടത്തുന്ന വധശ്രമം, കൊള്ളസംഘത്തിന്റെ കൂടെ കൊലപാതകം നടത്തുക, അക്രമത്തോടു കൂടിയ മയക്കുമരുന്നു കടത്ത് എന്നിവയൊക്കെ വധശിക്ഷ ലഭിക്കാവുന്ന കുറ്റങ്ങളാണ്. 
കോടതിയുടെ അഭിപ്രായത്തിൽ 18 വയസ് കഴിഞ്ഞിട്ടില്ലാത്തവരെയും 70 വയസ് കഴിഞ്ഞവരെയും വധശിക്ഷനൽകാൻ വിധിക്കാൻ പാടില്ല. 2011 ജൂലൈ 9-ലെ ഇടക്കാല ഭരണഘടനയും വധശിക്ഷ ഒഴിവാക്കിയിട്ടില്ല. 
2008-ലെ ക്രിമിനൽ നടപടിക്രമം അനുസരിച്ച് തൂക്കിക്കൊലയാണ് ശിക്ഷാരീതി. 


</doc>
<doc id="196203" url="https://ml.wikipedia.org/wiki?curid=196203" title="വധശിക്ഷ തായ്‌വാനിൽ">
വധശിക്ഷ തായ്‌വാനിൽ

തായ്‌വാനിൽ വധശിക്ഷ നിയമപരമായ ശിക്ഷാരീതിയാണ്. 2000-ന് മുൻപ് താരതമ്യേന കൂടിയ ശിക്ഷാനിരക്കാണ് തായ്‌വാനിൽ ഉണ്ടായിരുന്നത്. കുഴപ്പം പിടിച്ച രാഷ്ട്രീയ സ്ഥിതിയിൽ നടപ്പിലാക്കിവന്നിരുന്ന കഠിനമായ നിയമങ്ങളായിരുന്നു ഇതിന്റെ പ്രധാനകാരണം. 1990-കളിൽ വിവാദമുണ്ടാക്കിയ ചില കേസുകളും വധശിക്ഷ നിറുത്തലാക്കുന്നതിനോട് അനുകൂലാഭിപ്രായമുള്ള ചില ഉദ്യോഗസ്ഥരുടെ നിലപാടുകളും കാരണം ശിക്ഷാനിരക്ക് കുത്തനേ കറഞ്ഞു. 2005-ൽ മൂന്ന് വധശിക്ഷകളേ നടന്നുള്ളൂ. 2006 നും 2009നുമിടയിൽ ഒരു വധശിക്ഷ പോലും നടന്നിട്ടില്ല. വധശിക്ഷയ്ക്കനുകൂലമായ പ്രക്ഷോഭപ്രവർത്തനങ്ങളെത്തുടർന്ന് 2010-നു ശേഷം വധശിക്ഷകൾ പുനരാരംഭിച്ചു. 

സായുധസേനയുടെ ക്രിമിനൽ നിയമം (陸海空軍刑法) അനുസരിച്ച് താഴെപ്പറയുന്ന കുറ്റങ്ങൾ ചെയ്യുന്ന സൈനികർക്ക് വധശിക്ഷ നൽകാവുന്നതാണ്. :


റിപ്പബ്ലിക് ഓഫ് ചൈനയിലെ ക്രിമിനൽ കോഡ് () താഴെപ്പറയുന്ന കുറ്റകൃത്യങ്ങൾക്ക് വധശിക്ഷ നൽകാമെന്ന് നിഷ്കർഷിക്കുന്നു. വധശിക്ഷ മാത്രം നൽകാവുന്ന കുറ്റങ്ങളൊന്നും ഇക്കൂട്ടത്തിലില്ല. :

18 വയസിൽ താഴെ പ്രായമുള്ളവർക്കും 80 വയസ്സിനു മുകളിൽ പ്രായമുള്ളവർക്കും വധശിക്ഷ നൽകാൻ പാടില്ല എന്ന് ആർട്ടിക്കിൾ 63 നിർദ്ദേശിക്കുന്നു. 

വധശിക്ഷ നിർദ്ദേശിക്കുന്ന മറ്റ് കുറ്റങ്ങൾ:

2003-നു ശേഷം മിക്ക വധശിക്ഷകളും കൊലപാതകവുമായി ബന്ധമുള്ള കുറ്റങ്ങൾക്കാണ് കൊടുക്കുന്നത്. കൊലപാതകമല്ലാത്ത കുറ്റത്തിനായുള്ള അവസാന വധശിക്ഷ 2002 ഒക്ടോബറിലാണ് നടന്നത്. 1992-ൽ ഹെറോയിൻ കടത്തിയ ഒരു മത്സ്യബന്ധനത്തൊഴിലാളിക്കാണിത് ലഭിച്ചത്. 

താഴെപ്പറയുന്ന രണ്ട് നിയമങ്ങൽ പ്രകാരം ചില കുറ്റങ്ങൾക്ക് വധശിക്ഷ നിർബന്ധമായിരുന്നു. 



തായ്‌വാനിലെ സുപ്രീം കോടതിയിൽ നിന്നുള്ള ഉത്തരവും നിയമമന്ത്രിയുടെ ഉത്തരവും ലഭിച്ചശേഷമാണ് ശിക്ഷ നടപ്പാക്കുന്നത്. നിയമമന്ത്രിയാണ് വധശിക്ഷ നടപ്പാക്കുന്ന തീയതി തീരുമാനിക്കുന്നത്. സാധാരണഗതിയിൽ പ്രതിക്ക് കുടുംബത്തെ കാണാനും മതപരമായ ചടങ്ങുകൾ നടത്താനുമുള്ള അനുവാദം നൽകും. ചിലപ്പോൾ ശിക്ഷയ്ക്കന്മുൻപ് വിവാഹം കഴിക്കാനുള്ള അനുവാദവും നൽകാറുണ്ട്. പുതിയ തെളിവുകളോ നടപടിക്രമത്തിലെ പോരായ്മയോ ഈ അവസരത്തിൽ കണ്ടുപിടിക്കപ്പെട്ടാൽ പ്രതിക്ക് നിയമമന്ത്രാലയത്തിൽ അപേക്ഷിക്കാം. മരണശിക്ഷ താമസിപ്പിക്കുകയോ പുതിയ വിചാരണ നടത്തുകയോ ചെയ്യാം. ഇത്തരം സംഭവങ്ങൾ വളരെ വിരളമാണ്. ഇന്നുവരെ ഒരു പ്രതിക്കേ ഇപ്രകാരം വധശിക്ഷ ഒഴിവാക്കാൻ സാധിച്ചിട്ടുള്ളൂ. രാജ്യത്തെ പ്രസിഡന്റിന് പ്രതിയോട് ദയകാണിച്ച് വധശിക്ഷ ഒഴിവാക്കാനുമുള്ള അധികാരമുണ്ട്. ഇതുവരെ ചിയാങ് കൈഷക് മാത്രമേ ഈ അധികാരമുപയോഗിച്ചിട്ടുള്ളൂ. President Lee Teng-hui also ordered two nationwide commutations in 1988 and 1991 1957-ൽ അദ്ദേഹം ഒരാളുടെ ശിക്ഷ ജീവപര്യന്തമായി കുറച്ചുകൊടുത്തു. 

കൈത്തോക്കുപയോഗിച്ച് പിന്നിൽ നിന്ന് ഹൃദയമോ തലച്ചോറോ ലക്ഷ്യമാക്കി വെടിവച്ചാണ് വധശിക്ഷ നടപ്പാക്കുന്നത്. പ്രതി ശരീരാവയവങ്ങൾ ദാനം ചെയ്യാനനുവദിക്കുകയാണെങ്കിൽ ചെവിക്കു കീഴെയായിരിക്കും വെടിവയ്ക്കുക. വെളുപ്പിന് 5 മണിക്കായിരുന്നു പണ്ട് ശിക്ഷ നടപ്പാക്കിയിരുന്ന്ത്. 1995 മുതൽ ഇത് രാത്രി 9 മണിയാക്കി മാറ്റി. 2010-മുതൽ രാത്രി 7.30-നാണ് ശിക്ഷ നടപ്പാക്കുന്നത്. രഹസ്യമായാണ് ശിക്ഷ നടപ്പാക്കുന്നത്. പ്രതിയുൾപ്പെടെ ആരെയും മുൻകൂട്ടി വിവരമറിയിക്കാറില്ല. വധശിക്ഷ നടത്തുന്ന സ്ഥലം ജയിലിനുള്ളിലായിരിക്കും. പ്രതിയെ സിതിഗർഭ പ്രതിമയെ വണങ്ങാനനുവദിച്ച ശേഷം ശിക്ഷാ മുറിയിലേയ്ക്ക് കൊണ്ടു പോകും. പ്രതിയെ തിരിച്ചറിയാനായി പ്രത്യേക കോടതിയിലേയ്ക്ക് കൊണ്ടുപോകും. ഇവിടെ വേണമെങ്കിൽ പ്രതിക്ക അവസാന വാക്കുകൾ രേഖപ്പെടുത്താം. അവസാന ഭക്ഷണം കൊടുത്ത ശേഷം പ്രതിക്ക് ഒരു ശക്തികൂടിയ അനസ്തേഷ്യ മരുന്ന് കൊടുക്കും. ഇങ്ങനെ ബോധരഹിതരായ ആൾക്കാരെ തറയിൽ കമഴ്ത്തിക്കിടത്തിയ ശേഷം വെടിവയ്ക്കും. പ്രതി ആരാച്ചാർക്കുള്ള കൈക്കൂലിയായി കാൽ വിലങ്ങിൽ തിരുകിയിട്ടുണ്ടാവുന്ന നോട്ടുകൾ കത്തിച്ചശേഷം ശവശരീരം പുറത്തേയ്ക്ക് കൊണ്ടു പോകും. 

വധശിക്ഷയ്ക്കു ശേഷം ശിക്ഷാവിശദാംശങ്ങൾ പ്രസ്താവനയിലൂടെ പുറത്തുവിടും. 1990-കളിൽ തൂക്കിക്കൊലയും വിഷം കുത്തിവച്ചുള്ള വധശിക്ഷയും പഠനവിധേയമാക്കിയെങ്കിലും വെടിവച്ച് കൊല്ലൽ മാത്രമാണ് ഉപയോഗത്തിലിരിക്കുന്ന ഒരേയൊരു ശിക്ഷാരീതി.

തായ്‌വാനിലെ നിയമ മന്ത്രാലയം വധശിക്ഷയുടെ വാർഷികക്കണക്കുകൾ പുറത്തുവിടാറുണ്ട്. 1987-നു ശേഷമുള്ള കണക്കുകൾ താഴെക്കൊടുത്തിരിക്കുന്നത് കാണുക. :

1980 കളിലും 1990കളിലും വധശിക്ഷാ നിരക്ക് ഉയർന്നതായിരുന്നു. അടിയന്തരാവസ്ഥ പിൻവലിച്ച സമയമായിരുന്നു അത്. 

വധിക്കപ്പെട്ടവരിൽ ചൈനക്കാരും ഫിലിപ്പീൻസുകാരും, തായ്ലാന്റുകാരും മലേഷ്യക്കാരും സിങ്കപ്പൂരുകാരും പെടും. തട്ടിക്കൊണ്ടു പോകൽ, കൊലപാതകം, മയക്കുമരുന്ന് കടത്ത് തുടങ്ങിയ കുറ്റങ്ങൾക്കാണ് ഇവർ ശിക്ഷിക്കപ്പെട്ടത്. 

വൈദ്യശാസ്ത്രമനുസരിച്ച് മരണം സംഭവിക്കുന്നതിനു മുൻപു തന്നെ ശരീരാവയവങ്ങൾ നീക്കംചെയ്യപ്പെട്ടതായി ചിലർ അവകാശപ്പെട്ടിട്ടുണ്ട്. 

വധശിക്ഷാ നടപടിച്ചട്ടങ്ങൾ പ്രകാരം (執行死刑規則) ശരീരാവയവങ്ങൾ നൽകാനാഗ്രഹിക്കുന്ന പ്രതികളുടെ വധശിക്ഷ ഹൃദയത്തിനു പകരം ശിരസ്സിൽ വെടിവച്ചാണ് നടപ്പാക്കുന്നത്. മരിച്ച് 20 മിനിട്ടിനു ശേഷം മരണം സ്ഥിതീകരിക്കാൻ ഒരു പരിശോധന നടത്തണം. ശരീരാവയവങ്ങൾ ദാനം ചെയ്യാനാഗ്രഹിക്കുന്നവരുടെ ശവശരീരങ്ങൾ ഇതിനായി മരണം ഉറപ്പുവരുത്തിയശേഷം ആശുപത്രികളിലേയ്ക്കയക്കണം. 

മനുഷ്യാവയവ കൈമാറ്റ നിയമമനുസരിച്ച് (人體器官移植條例) മസ്തിഷ്കമരണം ഒരു ഡോക്ടർ സ്ഥിതീകരിച്ച ശേഷം മാത്രമേ അവയവദാനം ചെയ്യാൻ സാധിക്കൂ. ശരീരം വെന്റിലേറ്ററിലാണെങ്കിൽ ആദ്യ 12 മണിക്കൂർ കൊണ്ട് ഒരു പ്രാധമിക പരിശോധനയും നാലു മണിക്കൂർ ഇടവേളയ്ക്ക് ശേഷം ഒരു ദ്വിതീയ പരിശോധനയും ആവശ്യമാണ്. 

തായ്‌വാനിൽ ശിക്ഷ നടപ്പാക്കപ്പെട്ടവരുടെ മൃതദേഹങ്ങൾ മേൽപ്പറഞ്ഞ തരം വൈദ്യപരിശോധന കൂടാതെയാണ് അവയവക്കൈമാറ്റം നടക്കുന്ന ആശുപത്രികളിലേയ്ക്കയക്കുന്നത്. 1991-ൽ ഒരു പ്രതിയുടെ അവയവങ്ങൾ നീക്കം ചെയ്യാൻ തുടങ്ങിയപ്പോൾ അയാൾ ശ്വസിക്കുന്നതായി കണ്ടുവത്രേ. ശിക്ഷ പൂർത്തിയാക്കാൻ മൃതദേഹം തിരികെ അയക്കേണ്ടിവന്നു. 

1991 മാർച്ചിൽ സിചിഹ് ജില്ലയിൽ വു മിങ്-ഹാൻ (吳銘漢), യെഹ് യിങ്-ലാൻ (葉盈蘭) എന്നിവരെ അവർ താമസിച്ചിരുന്ന അപ്പാർട്ട്മെന്റിൽ കൊല ചെയ്യപ്പെട്ടതായി കണ്ടെത്തി. മോഷണവും നടന്നിരുന്നു. 1991 ആഗസ്റ്റിൽ പോലീസുകാർ തായ്‌വാനിലെ മറൈൻ സേനയിൽ ജോലി ചെയ്തിരുന്ന വാങ് വെൻ-സിയാഓ (王文孝) എന്ന അയൽക്കാരനായ ചെറുപ്പക്കാരനെ രക്തം പുറണ്ട വിരലടയാളം ഉപയോഗിച്ച് പിടികൂടി. വീട് കുത്തിത്തുറന്ന് മോഷണം നടത്തുന്നത് കണ്ടു പിടിച്ചപ്പോൾ കൊലപ്പെടുത്തുകയാണുണ്ടായതെന്ന് വാങ് സമ്മതിച്ചു. ഈ മൊഴിയിൽ സംശയം തോന്നിയ പോലീസ് മൂന്നാം മുറ ഉപയോഗിച്ചപ്പോൾ 1972-ൽ ജനിച്ച മൂന്ന് യുവാക്കളും തന്റെ സഹായത്തിനുണ്ടായിരുന്നുവെന്ന് മൊഴിനൽകി. സു ചിയെൻ-ഹോ (蘇建和), ചുവാങ് ലിൻ-സുൻ (莊林勳), ലിയു ബിൻ-ലാങ് (劉秉郎) എന്നിവരെയും പോലീസ് പിടികൂടി. അവർ യെഹ് യിങ്-ലാനിനെ കൂട്ടബലാത്സംഗം ചെയ്തിരുന്നതായും സമ്മതിച്ചു. പക്ഷേ പോസ്റ്റ് മോർട്ടം പരിശോധനയിൽ ബലാത്സംഗം നടന്നോ എന്ന് പരിശോധിച്ചിട്ടുണ്ടായിരുന്നില്ല. 

വാങ് വെൻ-സിയാഓ എന്നയാളെ 1992 ജനുവരിയിൽത്തന്നെ സൈനികവിചാരണയ്ക്ക് ശേഷം വധിച്ചു. മറ്റു മൂന്നു പേരെയും "സംഘം ചേർന്നുള്ള കൊള്ള നിയന്ത്രിക്കാനും ശിക്ഷ നടപ്പാക്കാനുമുള്ള നിയമം" ഉപയോഗിച്ചാണ് വിചാരണ ചെയ്തത്. വിചാരണ സമയത്ത് ഇവർ മൂവരും പോലീസ് പീഠിപ്പിച്ചാണ് കുറ്റസമ്മതം നടത്തിപ്പിച്ചതെന്നും അവർ നിരപരാധികളാണെന്നും അവകാശപ്പെട്ടുകൊണ്ടിരുന്നു. 

1995 ഫെബ്രുവരിയിൽ സുപ്രീം കോടതി ഇവരെ വധശിക്ഷയ്ക്ക് വിധിച്ചു. നിയമമന്ത്രി മാ യിംഗ് ജിയോവു ഇവരുടെ വധശിക്ഷാ ഉത്തരവിൽ ഒപ്പിടാൻ വിസമ്മതിക്കുകയും കേസ് സുപ്രീം കോടതിയിലേയ്ക്ക് പുനർ വിചാരണയ്ക്കായി തിരിച്ചയയ്ക്കുകയും ചെയ്തു. കേസിലെ പോരായ്മകളായി ചൂണ്ടിക്കാട്ടപ്പെട്ടത് ഇവയായിരുന്നു:


2000 മേയ് 19-ന് സുപ്രീം കോടതി പുനർ വിചാരണ അനുവദിച്ചു. 2003 ജനുവരി പതിമൂന്നിന് അവരെ നിരപരാധികളെന്ന് കണ്ടെത്തി വിട്ടയച്ചു. മരിച്ചവരുടെ കുടുംബങ്ങൾ അപ്പീൽ നൽകിക്കൊണ്ടിരുന്നു. 2007 ജൂൺ 29-ന് ഹൈക്കോടതി ഇവരെ വീണ്ടും കുറ്റക്കാരാണെന്ന് കണ്ടെത്തി മരണശിക്ഷ വിധിച്ചു! പക്ഷേ ഇവരെ പിടികൂടി ജയിലിൽ വയ്ക്കപ്പെട്ടില്ല. 2010 നവംബർ 12-ന് മറ്റൊരു വിധിയിൽ ഇവർ കുറ്റം ചെയ്തു എന്ന് തെളിയിക്കാൻ സാധിച്ചിട്ടില്ലെന്ന് വിധിച്ചു. 

തായ്നാൻ കാരനായ ലു ചെങ് (盧正) തൊഴിൽ രഹിതനായ ഒരു മുൻ പോലീസുകാരനായിരുന്നു. ഇയാളെ ചാൻ ചുൻ-സു (詹春子) എന്ന സ്ത്രീയെ തട്ടിക്കൊണ്ടുപോയി കൊലപ്പെടുത്തി എന്ന കുറ്റത്തിന് 2000 ജൂണിൽ വധശിക്ഷയ്ക്ക് വിധിച്ചു. ഈ സ്ത്രീയും ഭർത്താവും ലു ചെങിന്റെയൊപ്പം ഹൈ സ്കൂളിൽ പഠിച്ചവരായിരുന്നു. ലു ചെങിന്റെ കുടുംബം വധശിക്ഷയിൽ പല സംശയാസ്പദമായ കാര്യങ്ങളും ചൂണ്ടിക്കാട്ടി. :


ഇത്തരം പ്രശ്നങ്ങളുണ്ടായിട്ടും നിയമമന്ത്രി ചെൻ ഡിങ്-നാൻ വധശിക്ഷാ ഉത്തരവിൽ ഒപ്പുവച്ചു. അഞ്ച് അനസ്തേഷ്യ ഇഞ്ചക്ഷനുകൾ നൽകിയിട്ടും ലു ചെങ് ബോധവാനായിരുന്നതിനാൽ ബോധത്തോടെ തന്നെയാണ് അയാളെ വധിച്ചതെന്ന് പിന്നാമ്പുറസംസാരമുണ്ട്.

ചിയാങ് കുവോ-ചിങ് എന്ന മുൻ വ്യോമസേനാ പൈലറ്റിന്റെ 1997-ലെ വധശിക്ഷ അന്യായമായിരുന്നു എന്ന് കണ്ടെത്തിയതിനാൽ പ്രസിഡന്റ് മാ യിങ്-ജെയോയും ദേശീയ പ്രതിരോധ മന്ത്രാലയവും അദ്ദേഹത്തിന്റെ കുടുംബത്തോട് പരസ്യമാപ്പപേക്ഷ നടത്തുകയുണ്ടായി. 1996-ൽ ഒരു അഞ്ചു വയസുകാരിയെ ബലാത്സംഗം ചെയ്തു കൊന്നു എന്നാരോപിച്ചാണ് അദ്ദേഹത്തെ വധശിക്ഷയ്ക്ക് വിധിച്ചത്. ഭേദ്യം ചെയ്താണ് അദ്ദേഹത്തെക്കൊണ്ട് കുറ്റസമ്മതം നടത്തിച്ചത്. കേസ് പുനരന്വോഷണം നടത്തിയപ്പോൾ സു റോങ്-ചൗ എന്നയാളെ 2011 ജനുവരി 28-ന് പിടികൂടി. സു കുറ്റസമ്മതവും നടത്തി. ആദ്യ അന്വോഷണം നടത്തിയ ഉദ്യോഗസ്ഥരെ വിചാരണ ചെയ്യാൻ സമയപരിമിതിയുടെ നിയമം കാരണം ഇനി സാധിക്കില്ല. 


"കുഴപ്പം പിടിച്ച സമയത്തെ കഠിന ശിക്ഷകൾക്ക് (亂世用重典) കുറ്റകൃത്യങ്ങൾ ഇല്ലാതാക്കാനുള്ള ശേഷിയില്ലെങ്കിലും ബുദ്ധമതത്തിലെ കർമനിയമത്തിനും വിപാകനിയമത്തിനുമെതിരാണ് വധശിക്ഷയില്ലാതാക്കുന്നത്. കാരണം "ഒരു തരം കർമം ഒരു തരം വിപാകമുണ്ടാക്കുന്നു (如是因，招感如是果)". ഒരു തരം കർമം ചെയ്തശേഷം അതിന്റെ വിപാകമനുഭവിക്കാതിരിക്കുന്നത് ബുദ്ധിക്ക് നിരക്കുന്നതല്ല. അതിനാൽ നമുക്ക് വധശിക്ഷ കുറയ്ക്കാനും, ഉപയോഗിക്കാതിരിക്കാനും, മറ്റൊരുതരം ശിക്ഷ അതിനു പകരം ഉപയോഗിക്കാനും ആഗ്രഹിക്കാമെങ്കിലും വധശിക്ഷ ഇല്ലാതാക്കണമെന്ന് ആവശ്യപ്പെടാനാവില്ല. 
മേൽപ്പറഞ്ഞ വിവാദകേസുകൾ ഒരുപക്ഷേ നിയമവ്യവസ്ഥയെ ബാധിച്ചിട്ടുണ്ടാവാം. ചെൻ ഡിങ്-നാൻ വധശിക്ഷ ഇല്ലാതാക്കാനുള്ള ഉദ്ദേശം 2001 മേയ് മാസത്തിൽ പരസ്യമായി പ്രകടിപ്പിച്ചു. പ്രസിഡന്റ് ചെൻ ഷൂയി-ബിയാൻ അദ്ദേഹത്തിന്റെ കാഴ്ച്ചപ്പാടിനെ പിന്തുണച്ചു. മരണശിക്ഷ ഒഴിവാക്കാനുള്ള അധികാരം പ്രതിപക്ഷ പാർട്ടിക്ക് ഭൂരിപക്ഷമുണ്ടായിരുന്ന സഭയ്ക്കായതു മൂലം ഒരു അനൗദ്യോഗിക നിരോധനമാണ് നടപ്പിലാക്കിയത്. വിവാദമുള്ള കേസുകളിൽ വധശിക്ഷാ ഉത്തരവിൽ ഒപ്പിടാതെയാണ് നിരോധനം പ്രാബല്യത്തിൽ വരുത്തിയത്. ഇതു കാരണം 2002-നു ശേഹം വധശിക്ഷാനിരക്കിൽ വൻ കുറവുണ്ടായിട്ടുണ്ട്. ചെൻ ഷൂയി-ബിയാന്റെ ഭരണകാലം 2008 മേയ് 20-ന് കഴിയും വരെ ഈ സ്ഥിതി തുടർന്നു. 

2008 മേയ് മാസത്തിൽ മാ യിങ്-ജെയോവു ഭരണാധികാരിയായി. അദ്ദേഹം വാങ് ചിങ്-ഫെങ് എന്നസ്ത്രീയെ നിയമമന്ത്രിയായി നിയമിച്ചു. വാങിനും വധശിക്ഷയ്ക്കെതിരായ കാഴ്ച്ചപ്പാടുകളുണ്ടായിരുന്നു. മന്ത്രാലയത്തിലെത്തുന്ന എല്ലാ കേസുകളും അദ്ദേഹം താമസിപ്പിച്ചു. വധശിക്ഷ വിധിക്കപ്പെട്ട 44 ആൾക്കാർ തടവിൽ കഴിയുന്നുണ്ടെങ്കിലും വാങ് വധശിക്ഷയ്ക്കെതിരായ നിലപാട് തുടർന്നു വരികയായിരുന്നു. ഇത് വിവാദത്തിൽ കലാശിച്ചു. പ്രതിഷേധപ്രകടനങ്ങൾക്കൊടുവിൽ വാങ് രാജിവച്ചു. തുടർന്ന് നിയമന്ത്രിയായ സെങ് യുങ്-ഫു (曾勇夫) വധശിക്ഷ പുനരാരംഭിക്കുമെന്ന് ഉറപ്പ് നൽകുകയുണ്ടായി. 

2010 ഏപ്രിൽ 30-ന് സെങ് യുങ്-ഫു 4 ആൾക്കാരുടെ വധശിക്ഷയ്ക്ക് ഉത്തരവിട്ടു. 52-മാസത്തെ താൽക്കാലിക നിരോധനം ഇതോടെ അവസാനിച്ചു. 

2010 ഒക്ടോബർ മുതൽ നിയമമന്ത്രാലയം പരോളില്ലാത്ത മരണം വരെയുള്ള തടവ് വധശിക്ഷയ്ക്കു പകരം ഉപയോഗിക്കാമോ എന്ന് പരിശോധിച്ചുകൊണ്ടിരിക്കുകയാണ്. 



</doc>
<doc id="196211" url="https://ml.wikipedia.org/wiki?curid=196211" title="സൾഫർ ഡയോക്‌സൈഡ്">
സൾഫർ ഡയോക്‌സൈഡ്

ഒരു സൾഫർ അണുവും രണ്ടു് ഓക്സിജൻ അണുക്കളും അടങ്ങുന്ന തന്മാത്രയുള്ള ഒരു വാതകമാണു് സൾഫർ ഡയോക്സൈഡ്. ഇതിന്റെ രാസവാക്യം SO എന്നാണു്. രൂക്ഷമായ തുളച്ചുകയറുന്ന മണമുള്ള ഒരു വാതകമാണിത്. അഗ്നിപർവതങ്ങളിൽ നിന്നും പലതരം വ്യവസായങ്ങളിൽ നിന്നും ഈ വാതകം പുറത്തുവിടാറുണ്ട്. കൽക്കരി പെട്രോളിയം എന്നിവയിൽ സൾഫർ സംയുക്തങ്ങൾ ഉള്ളതുകാരണം ഇവ ജ്വലിക്കുമ്പോൾ സൾഫർ ഡയോക്സൈഡ് ഉണ്ടാകും. SO, സാധാരണഗതിയിൽ NO പോലെയുള്ള രാസത്വരകത്തിന്റെ സാന്നിദ്ധ്യത്തിൽ ഓക്സിഡേഷനു വിധേയമാകുമ്പോൾ HSO ഉണ്ടാകും. ഇത് ആസിഡ് മഴയ്ക്ക് കാരണമാകും. അന്തരീക്ഷത്തിൽ തങ്ങിനിൽക്കുന്ന ധൂളികളും ഇത്തരത്തിൽ ഉണ്ടാകും. ഈ രണ്ടു വിധത്തിലാണ് സൾഫർ ഡയോക്സൈഡ് പ്രധാനമായും പരിസ്ഥിതിയെ ബാധിക്കുന്നത്. 

SO ഒരു "ഒടിവുള്ള" തന്മാത്രയാണ്. 

സൾഫറോ സൾഫർ അടങ്ങിയിട്ടുള്ള വസ്തുക്കളോ കത്തിക്കുമ്പോൾ സൾഫർ ഡയോക്സൈഡ് ഉണ്ടാകും:

കമ്പിളി, മുടി, റബ്ബർ എന്നിവയൊക്കെ കത്തിക്കുമ്പോൾ സൾഫർ ഉണ്ടാകും. ഇരുമ്പുമായി ചേർന്ന് (വീടിനു തീ പിടിക്കുമ്പോഴും മറ്റും) ഇത് ഫെറസ് സൾഫൈഡ് ഉണ്ടാക്കും. ഇതിനെ വീണ്ടും ഓക്സിജന്റെ സാന്നിദ്ധ്യത്തിൽ ചൂടാക്കിയാൽ സൾഫർ ഡയോക്സൈഡ് വീണ്ടും സ്വതന്ത്രമാകും:

4 FeS + 11 O → 2 FeO + 8 SO

ഹൈഡ്രജൻ സൾഫൈഡ് ജ്വലിച്ചാലും രാസപ്രവർത്തനം ഇതുപോലെ തന്നെയാണ് നടക്കുന്നത്. 

പൈറൈറ്റ്, സ്ഫാലെറൈറ്റ്, സിന്നബാർ തുടങ്ങിയ അയിരുകൾ വ്യാവസായികമായി "റോസ്റ്റ്" ചെയ്യുമ്പോഴും സൾഫർ ഡയോക്സൈഡ് ഉത്പാദിപ്പിക്കപ്പെടും:

ഈ രീതികളെല്ലാം ചേർന്നാണ് അഗ്നിപർവതങ്ങളിൽ നിന്ന് ദശലക്ഷക്കണക്കിന് ടൺ സൾഫർ ഡയോക്സൈഡ് പുറത്തുവരുന്നത്. 

ക്ഷാരഗുണമുള്ള ലായനികൾ സൾഫൈറ്റ് ലവണങ്ങളുമായി പ്രതിപ്രവർത്തിക്കുമ്പോൾ:

ക്ലൗസ് പ്രക്രീയയിൽ സൾഫർ ഡയോക്സൈഡ് ഒക്സിഡൈസിംഗ് രാസവസ്തുവായാണ് പ്രവർത്തിക്കുന്നത്. റിഫൈനറികളിൽ ഈ രാസപ്രവർത്തനം വൻ തോതിൽ ഉപയോഗിക്കാറുണ്ട്:

സൾഫ്യൂറിക് ആസിഡിന്റെ നിർമ്മാണം.

ഉണക്കിയ ആപ്രിക്കോട്ട്, ഫിഗ് തുടങ്ങിയ പഴങ്ങൾ സൂക്ഷിച്ചുവയ്ക്കാൻ സൾഫർ ഡയോക്സൈഡിന്റെ രോഗാണുക്കളെ നശിപ്പിക്കാനുള്ള ശേഷി ഉപയോഗപ്പെടുത്താറുണ്ട്. ചീയൽ തടയുകയും നിറം സംരക്ഷിക്കുകയും ചെയ്യും എന്ന ഗുണവുമുണ്ട്. മൊളാസസ്സിലും ചിലപ്പോൾ ഇത് ചേർക്കാറുണ്ട്. 

വൈനുത്പാദനത്തിൽ സൾഫർ ഡയോക്സൈഡ് ഉപയോഗിക്കാറുണ്ട്. എല്ലാത്തരം വൈനുകളിലും സൾഫർ ഉണ്ടാകും. രോഗാണു നാശിനിയായും ഓക്സിഡേഷൻ തടയുന്ന രാസവസ്തുവായുമാണ് ഇത് പ്രവർത്തിക്കുന്നത്. 

SO വൈൻ നിർമ്മാണശാലകൾ വൃത്തിയാക്കാനും ഉപയോഗിക്കപ്പെടുന്നുണ്ട്. 

പേപ്പറിനെ ബ്ലീച്ച് ചെയ്യാൻ ഇതുപയോഗിക്കാറുണ്ട്. ക്ലോറിനേറ്റ് ചെയ്ത ജലത്തെ ഉപയോഗശേഷം ഒഴുക്കിക്കളയുന്നതിനു മുൻപ് സൾഫർ ഡയോക്സൈഡ് ഉപയോഗിച്ച് റെഡ്യൂസ് ചെയ്യാറുണ്ട്. ഇത് ക്ലോറിനെ സ്വതന്ത്രമാക്കും. 

ഇത് ജലത്തിൽ ലയിക്കും. 

വലിയ അളവിൽ സൾഫർ ഡയോക്സൈഡ് മാരകമാണ്. ബാക്ടീരിയകളും മറ്റും ഇത് ഉത്പാദിപ്പിക്കാറുണ്ട്. സസ്തനികളുടെ ശരീരപ്രവർത്തനത്തിൽ സൾഫർ ഡയോക്സൈഡിന്റെ പ്രഭാവം ഇതുവരെ പൂർണമായി മനസ്സിലാക്കാൻ സാധിച്ചിട്ടില്ല. ഹെറിംഗ്-ബ്രൂവർ റിഫ്ലക്സ്, പൾമണറി സ്ട്രെച്ച് റിഫ്ലക്സ് എന്നിവയെ സൾഫർ ഡയോക്സൈഡ് തടയും. 

ഫ്രിയോണുകൾ കണ്ടുപിടിക്കുന്നതിനു മുൻപ് സൾഫർ ഡയോക്സൈഡ് റഫ്രിജിറേറ്ററുകളിൽ ഉപയോഗിച്ചിരുന്നു. 

ഓക്സിഡൈസിംഗ് ലവണങ്ങളെ ലയിപ്പിക്കാനുള്ള ലായകമായി സൾഫർ ഡയോക്സൈഡ് ഉപയോഗിക്കാറുണ്ട്. സൾഫൊണൈൽ ഗ്രൂപ്പിന്റെ ഉത്പാദനത്തിനും ഇതുപയോഗിക്കും:

അഗ്നിപർവ്വതസ്ഫോടനങ്ങളിൽ നിന്ന് പുറത്തുവരുന്നതിനാലും മറ്റും അന്തരീക്ഷത്തിൽ സൾഫർ ഡയോക്സൈഡിന്റെ സാന്നിദ്ധ്യമുണ്ട്. അമേരിക്കൻ ഐക്യനാടുകളിലെ പരിസ്ഥിതി സംരക്ഷണ ഏജൻസിയുടെ കണക്കനുസരിച്ച് ), താഴെപ്പറയുന്ന അളവ് സൾഫർ ഡയോക്സൈഡ് അമേരിക്കൻ ഐക്യനാടുകളിൽ പ്രതിവർഷം ബഹിർഗമിക്കുന്നുണ്ട്:

മലിനീകാരി എന്ന നിലയിൽ മനുഷ്യാരോഗ്യത്തിൽ സൾഫർ ഡയോക്സൈഡ് വലിയ സ്വാധീനം ചെലുത്തുന്നുണ്ട്. മൃഗങ്ങളെയും സസ്യങ്ങളെയും ഇത് ബാധിക്കും. 

കൽക്കരിയിൽ നിന്ന് സൾഫർ ഡയോക്സൈഡ് ഫ്ലൂയിഡൈസ്ഡ് ബെഡ് കംബഷൻ എന്ന പ്രക്രീയ ഉപയോഗിച്ച് നീക്കം ചെയ്യാൻ സാധിക്കും. കത്തിക്കുന്നതിനു മുൻപ് ഇന്ധനങ്ങളിൽ നിന്ന് സൾഫർ നീക്കം ചെയതാൽ SO ഉണ്ടാകുന്നത് തടയാൻ സാധിക്കും. 

കാൽസ്യം, മഗ്നീഷ്യം ഓക്സൈഡ് എന്നിവ പെട്രോൾ, ഡീസൽ എഞ്ചിനുകളിൽ നിന്ന് സൾഫർ ഡയോക്സൈഡ് ഗാസ് ബഹിർഗമിക്കുന്നതു തടയാൻ കൂട്ടിച്ചേർക്കലിന് ഉപയോഗിക്കാറുണ്ട്. 

2006-ൽ ലോകത്തിൽ ഏറ്റവും കൂടുതൽ സൾഫർ ഡയോക്സൈഡ് പുറന്തള്ളുന്ന രാജ്യം ചൈനയായിരുന്നു

ഈ വാതകം ശ്വസിച്ചാൽ ശ്വാസകോശസംബന്ധമായ അസുഖലക്ഷണങ്ങൾ കാണപ്പെടും (ശ്വാസമെടുക്കാനുള്ള ബുദ്ധിമുട്ട് തുടങ്ങി മരണം വരെ സംഭവിക്കാം). ശരാശരി 5 ppm (13 mg/m) സുരക്ഷിതമായ അളവ്. 

സൾഫർ ഡയോക്സൈഡ് ശ്വസനവും വളർച്ചയെത്താതെ കുട്ടികൾ ജനിക്കുന്നതും തമ്മിൽ ബന്ധമുണ്ട്. 

അമേരിക്കൻ ഐക്യനാടുകളിൽ ഭക്ഷ്യസാധനങ്ങൾ സൂക്ഷിക്കാൻ സൾഫർ ഡയോക്സൈഡും സോഡിയം ബൈസൾഫൈറ്റും ഉപയോഗിക്കാനുള്ള അനുമതിയുണ്ട്. 




</doc>
<doc id="196215" url="https://ml.wikipedia.org/wiki?curid=196215" title="റോബർട്ട് ബ്രൂസ് ഫുട്ട്">
റോബർട്ട് ബ്രൂസ് ഫുട്ട്

ഇന്ത്യൻ പ്രീഹിസ്റ്ററിയുടെ പിതാവ് എന്നറിയപ്പെടുന്ന ഭൗമ ശാസ്ത്രജ്ഞനും പുരാവസ്തു ഗവേഷകനുമാണ്റോബർട്ട് ബ്രൂസ് ഫുട്ട്. 1863 മെയ് 30 ന് ചെന്നൈക്കടുത്ത് പല്ലാവരത്തുനിന്ന് ആദ്യമായി ഒരു ചരിത്രാതീത ശിലായുധം റോബർട്ട് ബ്രൂസ് കണ്ടെടുത്തത്. മൂന്ന് മാസങ്ങൾക്കുശേഷം സപ്തംബറിൽ റോബർട്ടും വില്ല്യം കിങ്ങും ചേർന്ന് തിരുവള്ളൂരിലെ അത്തിറംപക്കത്തുനിന്നും മറ്റൊരു ശില കൂടി ഖനനം ചെയ്തെടുത്തു. ഈ ചരിത്രസ്മാരകങ്ങൾ ബ്രൂസ് പിന്നീട് മദ്രാസ് മ്യൂസിയത്തിന് കൈമാറി. 1904 ൽ 40,000 രൂപ കൊടുത്താണ് ഈ മ്യൂസിയം ഈ അമൂല്യ വസ്തുക്കൾ സ്വന്തമാക്കിയത്. ശിലായുഗ മനുഷ്യർ വേട്ടയാടാൻ ഉപയോഗിച്ചിരുന്ന കൈമഴുവാണ് ഈ ശിലകളെന്ന് കരുതപ്പെടുന്നു.


</doc>
<doc id="196219" url="https://ml.wikipedia.org/wiki?curid=196219" title="നൈട്രജൻ ചക്രം">
നൈട്രജൻ ചക്രം

ജീവികളിൽ ന്യൂക്ലിക്കമ്ളങ്ങളുടേയും മാംസ്യത്തിന്റേയും അവശ്യഘടകമാണ് നൈട്രജൻ. അന്തരീക്ഷത്തിൽ 78 ശതമാനവും സ്വതന്ത്രരൂപത്തിൽ നൈട്രജൻ കാണപ്പെടുന്നു. നൈട്രജൻ മൂലകം അവയുടെ വിവിധ സംയുക്തങ്ങളുടെ രൂപത്തിൽ ഹരിതസസ്യങ്ങൾ വഴി ജന്തുക്കളിലേയ്ക്കും തിരിച്ച് അന്തരീക്ഷത്തിലേയ്ക്കും മണ്ണിലൂടെ എത്തുന്ന പ്രക്രിയയാണ് നൈട്രജൻ ചക്രം. ബാക്ടീരിയകൾ, പായലുകൾ, ഇടിമിന്നൽ പോലുള്ള ഭൗതിക പ്രതിഭാസങ്ങൾ ഇവയെല്ലാം നൈട്രജൻ ചക്രത്തിൽ ഉൾപ്പെടുന്നു. നൈട്രജന്റെ അഭാവം സസ്യങ്ങളുടെ വളർച്ചയെ പ്രതികൂലമായി ബാധിക്കുമെന്നതിനാൽ കൃത്രിമരാസവളങ്ങളുടെ രൂപത്തിൽ മണ്ണിൽ നൈട്രജൻ ചേർക്കാറുണ്ട്.
അന്തരീക്ഷത്തിൽ മുക്കാൽ ശതമാനത്തിലധികം നൈട്രജനാണെങ്കിലും ഹരിതസസ്യങ്ങൾക്ക് നൈട്രജനെ നേരിട്ട് ആഗിരണം ചെയ്യാനുള്ള കഴിവില്ല. അവ നൈട്രജന്റെ സംയുക്തങ്ങളായ നൈട്രസ് ഓക്സൈഡ്, അമോണിയ, നൈട്രൈറ്റുകൾ എന്നീ രൂപങ്ങളിലേയ്ക്ക് മാറ്റപ്പെട്ടാൽ സസ്യശരീരത്തിലേയ്ക്ക് ആഗിരണം ചെയ്യപ്പെടും. അന്തരീക്ഷത്തിലെ നൈട്രജനെ മണ്ണിൽ സസ്യങ്ങളുടെ ആഗിരണത്തിനായി നൈട്രജൻ സംയുക്തങ്ങളായി മാറ്റുന്ന പ്രക്രിയയാണ് നൈട്രജൻ സ്ഥിരീകരണം. ഇതിന് സൂക്ഷ്മജീവികളുടെ സഹായമുണ്ടെങ്കിൽ അതിനെ ജൈവികനൈട്രജൻ സ്ഥിരീകരണം എന്നുവിളിക്കുന്നു. ഇടിമിന്നൽ മൂലമുള്ള നൈട്രജൻ സ്ഥിരീകരണവും പ്രകൃതിയിൽ കാണപ്പെടുന്നു. 
ജീവികളുടെ മൃതശരീരങ്ങളും ജന്തുവിസർജ്ജ്യങ്ങളും അമോണീകരണ ബാക്റ്റീരിയകൾ (Ammonifying bacteria) വിഘടിപ്പിച്ച് കാർബണിക സം‌യുക്തങ്ങളിലെ നൈട്രജനെ അമോണിയ ആക്കിമാറ്റുന്നു. രാസസംശ്ലേഷക നൈട്രീകരണ ബാക്റ്റീരിയകൾ (Chemosythetic Nitrifying Bacteria) ഇങ്ങനെയുണ്ടാകുന്ന അമോണിയയെ നൈട്രേറ്റുകൾ ആക്കി മാറ്റുന്നു.
റൈസോബിയം, ക്ലോസ്ട്രിയം, അസറ്റോബാക്റ്റർ തുടങ്ങിയ ബാക്റ്റീരിയകൾക്ക് അന്തരീക്ഷവായുവിൽ നിന്ന് നൈട്രജൻ സ്വീകരിച്ച് നൈട്രജൻ സം‌യുക്തങ്ങളാക്കാൻ കഴിവുണ്ട്. ഇവയെ നൈട്രജൻ സ്ഥിരീകരണ ബാക്റ്റീരിയകൾ (Nitrogen Fixing Bacteria) എന്നു വിളിക്കുന്നു. റൈസോബിയത്തിന്റെ ഇനത്തിൽ പെടുന്ന ബാക്റ്റീരിയങ്ങൾ പയർ വർഗ്ഗത്തിലെ പെടുന്ന ചെടികളുടെ മൂലാർബുദങ്ങളിൽ വസിക്കുകയും പ്രവർത്തിക്കുകയും ചെയ്യുന്നു. ഇക്കാരണം കൊണ്ട് റബ്ബർ തോട്ടങ്ങളിലും നെൽവയലുകളിൽ രണ്ട് വിളകൾക്കിടയിലും പയർവർഗ്ഗത്തിലെ ചെടികൾ നടാറുണ്ട്. ക്ലോസ്ട്രീഡിയം, അസറ്റോബാക്റ്റർ തുടങ്ങിയവ മണ്ണിൽ സ്വതന്ത്രമായി ജീവിക്കുന്നവയും നൈട്രജൻ സ്ഥിരീകരണം നടത്തുന്നവയുമാണ്‌. 

ചില നീല ഹരിത ആൽഗകൾക്കും അന്തരീക്ഷവായുവിലെ നൈട്രജൻ സ്വീകരിച്ച് നൈട്രജൻ സം‌യുക്തങ്ങളുണ്ടാക്കാൻ കഴിവുണ്ട്. അതുകൊണ്ട് നെൽവയലുകളിൽ ഇത്തരം ആൽഗകളേയും വളർത്താറുണ്ട്. 
ഇടിമിന്നൽ ഉണ്ടാകുമ്പോഴും നൈട്രജൻ സ്ഥിരീകരണം നടക്കാറുണ്ട്. അത്തരം സന്ദർഭത്തിൽ അന്തരീക്ഷത്തിലുണ്ടാകുന്ന നൈട്രജൻ ഓക്സൈഡുകൾ മഴയിലൂടെ മണ്ണിലെത്തുകയും നൈട്രേറ്റുകൾ ആവുകയും ചെയ്യും.
അന്തരീക്ഷത്തിൽ നിന്നും ആഗിരണം ചെയ്യപ്പെടുന്ന നൈട്രജന്റെ ഒരുഭാഗം മൃതശരീരങ്ങളിലും മറ്റും പ്രവർത്തിക്കുന്ന ഡീനൈട്രിഫയിങ് ബാക്റ്റീരിയകളുടെ പ്രവർത്തനഫലമായി അന്തരീക്ഷത്തിലേക്ക് തിരിച്ചു ചെല്ലുന്നുണ്ട്.

ജീവന്റെ നിലനില്പിന്‌ നൈട്രജൻ അത്യന്താപേക്ഷിതമാണ്‌. മാംസ്യത്തിലും മർമ്മാമ്ലങ്ങളിലും (Nucleic Acids) നൈട്രജൻ അടങ്ങിയിരിക്കുന്നു. ജീവികളുടെ സ്വഭാവസവിശേഷതകളെ നിയന്ത്രിക്കുന്ന ഡി.എൻ.എ. യിലെ ജീനുകളുടെ പ്രധാനഘടകം അഡിനിൻ, തൈമിൻ, ഗ്വാനിൻ, സൈറ്റോസിൻ തുടങ്ങിയ നൈട്രജൻ ബേയ്സുകളാണ്. 


</doc>
<doc id="196224" url="https://ml.wikipedia.org/wiki?curid=196224" title="തിത്തോഗലിയ">
തിത്തോഗലിയ

ജൈനധർമഗ്രന്ഥത്തെ തിത്തോഗലിക എന്നു പറയുന്നു. പ്രാകൃതഭാഷയിലാണ് ഈ പുരാണകാവ്യകൃതി. ഗ്രന്ഥകാരനെപ്പറ്റിയും കാലത്തെപ്പറ്റിയും വ്യക്തമായ സൂചന ലഭിച്ചിട്ടില്ല. 7-ആം നൂറ്റാണ്ടിൽ രചിച്ച വ്യവഹാരഭാഷ്യം എന്ന കൃതിയിൽ പരാമർശിക്കുന്നതിനാൽ 7-ആം നൂറ്റാണ്ടിനു മുമ്പാണ് കാലമെന്നനുമാനിക്കാം. ശ്വേതാംബരജൈന വിഭാഗക്കാരുടെ പുരാണഗ്രന്ഥങ്ങളുടെ പട്ടികയിൽ ഈ കൃതി ഉൾപ്പെടുത്തിയിട്ടുണ്ട്. ജൈനവിശ്വാസമനുസരിച്ചുള്ള കാലചക്രത്തിന്റെ ഗതിയാണ് ഇതിൽ മുഖ്യമായി വർണിക്കുന്നത്. 1233 ഗാഥകളാണ് തന്റെ ഗ്രന്ഥത്തിലുള്ളതെന്ന് ഗ്രന്ഥകാരൻ രേഖപ്പെടുത്തിയിട്ടുണ്ടെങ്കിലും കൈയെഴുത്തു പ്രതികളിൽ 1251 മുതൽ 1254 വരെ ഗാഥകളാണുള്ളത്.

കാലചക്രം എന്ന നിലയിൽ കാലചംക്രമണം ചാക്രികമാണെന്നാണ് ജൈനവിശ്വാസം. കാലചക്രത്തിന് ഉത്സർപ്പിണി, അവസർപ്പിണി എന്നീ രണ്ട് ഭാഗങ്ങളും ഓരോ ഭാഗത്തിനും വീണ്ടും ആറുഭാഗം വീതവും (ചക്രത്തിന്റെ ആറ് ആരക്കാലുകളായാണ് ഇതിനെ കണക്കാക്കുന്നത്) ഉണ്ടെന്നു പറയുന്നു. ജൈനധർമം ഉന്നതിയിലേക്കുവരുന്ന ഘട്ടമാണ് ഉത്സർപ്പിണി. അവനതിയിലേക്കുവരുന്നത് അവസർപ്പിണി.

അവസർപ്പിണിയിലെ മൂന്നും നാലും വിഭാഗങ്ങൾ പ്രത്യേകം വർണിക്കുന്നു. ആദ്യത്തെ തീർഥങ്കരനായ ഋഷഭന്റേയും തുടർന്നുവന്ന തീർഥങ്കരന്മാരുടേയും ഇവരുടെ സമകാലികരായ ചക്രവർത്തി, വാസുദേവൻ തുടങ്ങിയ വിശിഷ്ട വ്യക്തികളുടേയും കഥ വിവരിക്കുന്നു. അവസർപ്പിണിയുടെ നാലാം വിഭാഗത്തിൽ 3 വർഷവും 8 മാസവും ഒരു പക്ഷവും ബാക്കിയുള്ള കാലത്താണ് മഹാവീരന്റെ നിർവാണവും പാലകന്റെ രാജ്യാഭിഷേകവും എന്നു രേഖപ്പെടുത്തിയിരിക്കുന്നു. പാലകൻ 60 വർഷവും തുടർന്ന് നന്ദരാജവംശം 155 വർഷവും മൌര്യവംശം 160 വർഷവും പുഷ്യമിത്രൻ 30-ഉം ബലമിത്രനും ഭാനുമിത്രനും കൂടി 60 വർഷവും നഹുഷൻ 40 വർഷവും രാജ്യം ഭരിച്ചു. മഹാവീരനുശേഷം 605 വർഷം കഴിഞ്ഞപ്പോൾ ശകൻ രാജാവായി.

കൽക്കി തുടങ്ങിയ ദുഷ്ടരാജാക്കന്മാരെപ്പറ്റിയും ഇതിൽ പരാമർശമുണ്ട്. ജൈനധർമ ഗ്രന്ഥങ്ങൾ ഇവരുടെ കാലത്തു നാശോന്മുഖമായതായും ഭദ്രബാഹു, സ്‌ഥൂലഭദ്രൻ തുടങ്ങിയ മുനിമാരുടെ പ്രയത്നത്താൽ അവ വീണ്ടും പുനർജനിച്ചതായും വിവരിക്കുന്നു. അവസർപ്പിണി കാലത്തിന്റെ അന്ത്യത്തോടെ ജൈനധർമം നഷ്ടപ്രായമാകുമെന്നും വീണ്ടും ഉത്സർപ്പിണി കാലഘട്ടത്തിൽ പുരോഗതി നേടുമെന്നും രേഖപ്പെടുത്തുന്നു.

ജഡവസ്തുക്കളെ ജൈനധർമമനുസരിച്ച് 5 ആയി വിഭജിച്ചിട്ടുണ്ട്. 
എന്നിങ്ങനെയാണ് ആ വിഭജനം. ഇതിൽ കാലത്തെ ഒരു വസ്തുവിപര്യയം (Modification of substance) എന്ന നിലയിലാണ് പരിഗണിക്കുന്നത്. ജൈന തത്ത്വചിന്തയിൽ കാലം ഒരു വസ്തുവല്ല, വസ്തുക്കളുടെ പൂർവാവസ്ഥയേയും ഉത്തരാവസ്ഥയേയും വെളിപ്പെടുത്തുന്ന അഖണ്ഡപ്രതിഭാസമായ യാഥാർഥ്യമാണ് എന്ന് തിത്തോഗലിയ വ്യക്തമാക്കുന്നു.

ശ്വേതാംബര ജൈനഗ്രന്ഥ പരമ്പരയിലെ 45 ഗ്രന്ഥങ്ങളുടെസമാഹാരത്തിൽ (പൌരോഹിത്യ ശാസ്ത്രം) തിത്തോഗലിയ പരാമർശിക്കപ്പെട്ടിട്ടില്ല. എന്നാൽ 84 ഗ്രന്ഥങ്ങളുടെ സമാഹാരത്തിൽ ഇത് ഉൾക്കൊള്ളിച്ചിട്ടുണ്ട്.

തിത്തോഗലിപന്നയ എന്ന ഗ്രന്ഥം ജാലോറിൽനിന്ന് 1975-ലും ഡി.ഡി.മാൽവാനിയയുടെ സ്റ്റഡീസ് ഒഫ് തിത്തോഗലിയ ജയ് പൂരിൽനിന്ന് 1971-ലും പ്രസിദ്ധീകരിച്ചിട്ടുണ്ട്. മുനികല്യാൺ വിജയാജിയുടെ വീരനിർവാണസംവത് ഔർ ജൈൻകാലഗണന (1931) എന്ന ഗ്രന്ഥം തിത്തോഗലിയയെ ആധാരമാക്കിയാണു രചിച്ചത്. 



</doc>
<doc id="196229" url="https://ml.wikipedia.org/wiki?curid=196229" title="തിത്തിരിപ്പക്ഷികൾ (വിവക്ഷ)">
തിത്തിരിപ്പക്ഷികൾ (വിവക്ഷ)

കരാഡ്രിഡേ(Charadriidae) പക്ഷികുടുംബത്തിൽപ്പെടുന്ന, മണൽക്കോഴികളോട് അടുത്ത ബന്ധമുളള പക്ഷികളാണ് തിത്തിരിപ്പക്ഷികൾ. 


</doc>
<doc id="196234" url="https://ml.wikipedia.org/wiki?curid=196234" title="ഔവർ ലേഡി ഓഫ് അസംപ്ഷൻ ദേവാലയം, പൂങ്കാവ്">
ഔവർ ലേഡി ഓഫ് അസംപ്ഷൻ ദേവാലയം, പൂങ്കാവ്

ആലപ്പുഴ ജില്ലയിലെ പൂങ്കാവിൽ സ്ഥിതി ചെയ്യുന്ന ക്രൈസ്തവ ദേവാലയമാണ് ഔവർ ലേഡി ഓഫ് അസംപ്ഷൻ. 1855 മാർച്ച് 8-ന് സ്ഥാപിതമായ ഈ ദേവാലയം ലത്തീൻ കത്തോലിക്കാ സഭയിലെ കൊച്ചി രൂപതയുടെ കീഴിലാണ് . 

പൂങ്കാവിനു സമീപമായി 200 കുടുംബങ്ങളും 700 അംഗങ്ങളുമായി തുമ്പോളിയിലാണ് നിലവിൽ ഒരു ദേവാലയമുണ്ടായിരുന്നത്. കൊച്ചാക്കോ തോമസ് വലിയവീട്ടിൽ സംഭാവനയായി നൽകിയ 1 ഏക്കർ 73 സെന്റ് സ്ഥലത്തായി 1855 മാർച്ച് 8-നാണ് ദേവാലയ നിർമ്മാണം ആരംഭിച്ചത്. 1860-ലാണ് ദേവാലയ നിർമ്മാണം പൂർത്തീകരിച്ചത്. 


</doc>
<doc id="196241" url="https://ml.wikipedia.org/wiki?curid=196241" title="കരിമ്പാച്ചി">
കരിമ്പാച്ചി

കേരളത്തിൽ മാത്രം കാണപ്പെടുന്നന ശുദ്ധജല മത്സ്യം ആണ് കരിമ്പാച്ചി. പെരിയാറിൽ മാത്രം കാണപ്പെടുന്ന ഇവ ഇന്ന് വംശനാശത്തിന്റെ വക്കിലാണ്.


</doc>
<doc id="196249" url="https://ml.wikipedia.org/wiki?curid=196249" title="വധശിക്ഷ അഫ്ഗാനിസ്ഥാനിൽ">
വധശിക്ഷ അഫ്ഗാനിസ്ഥാനിൽ

അഫ്ഗാനിസ്ഥാനിൽ വധശിക്ഷ നിയമപരമായി നൽകാവുന്ന ഒരു ശിക്ഷാരീതിയാണ്. അടുത്തകാലത്ത് അഫ്ഗാനിസ്ഥാനിൽ വധശിക്ഷ നൽകപ്പെട്ട ചിലരുടെ ലിസ്റ്റ് താഴെക്കൊടുക്കുന്നു:



</doc>
<doc id="196252" url="https://ml.wikipedia.org/wiki?curid=196252" title="വധശിക്ഷ ബെലാറൂസിൽ">
വധശിക്ഷ ബെലാറൂസിൽ

സോവിയറ്റ് യൂണിയനിൽ നിന്ന് വേർപിരിഞ്ഞ ശേഷം ബെലാറൂസിന് സ്വന്തമായ വധശിക്ഷാനിയമമുണ്ട്. ബെലാറൂസിലെ ഇപ്പോഴത്തെ ഭരണഘടന കഠിനമായ കുറ്റങ്ങൾക്കെ വധശിക്ഷ അനുവദിക്കുന്നുണ്ട്. പിന്നീടുവന്ന നിയമങ്ങൾ ഏതൊക്കെ കുറ്റങ്ങൾക്ക് വധശിക്ഷ നൽകാമെന്ന് വ്യക്തമാക്കുന്നു. രാജ്യത്തിനെതിരേയും വ്യക്തികൾക്കെതിരേയുമുള്ള കുറ്റങ്ങൾക്ക് വധശിക്ഷ നൽകാവുന്നതാണ്. അക്രമമില്ലാത്ത ചില കുറ്റങ്ങൾക്കും വധശിക്ഷ നൽകാം. ആംനസ്റ്റി ഇന്റർനാഷണലിന്റെ അഭിപ്രായത്തിൽ യൂറോപ്പിലെയും, സ്വതന്ത്ര രാജ്യങ്ങളുടെ കോമൺവെൽത്തിലെയും വധശിക്ഷ നിലവിലുള്ള അവസാന രാജ്യമാണ് ബെലാറൂസ്. 

ഈ വിഷയത്തിൽ ഒരു അഭിപ്രായ വോട്ടെടുപ്പ് ബെലാറൂസിൽ നടക്കുകയുണ്ടായി. സർക്കാർ വധശിക്ഷ എങ്ങനെ നടപ്പാക്കണമെന്നും ശിക്ഷകൾ ഏതൊക്കെ സാഹചര്യത്തിൽ നൽകാമെന്നുമുള്ള നിയമങ്ങൾ പരിശോധിച്ചുകൊണ്ടിരിക്കുകയാണ്. ഐക്യരാഷ്ട്ര സഭയും മറ്റ് അന്താരാഷ്ട്ര സംഘടനകളും ബെലാറൂസിൽ വധശിക്ഷ നടപ്പിലാക്കുന്ന രീതികളെ വിമർശിച്ചിട്ടുണ്ട്. യൂറോപ്യൻ കൗൺസിലിൽ നിന്ന് ഈ രാജ്യത്തെ അകറ്റിനിർത്തുന്ന ഒരു ഘടകം വധശിക്ഷയുടെ ഉപയോഗമാണ്. 

ഭരണഘടനയുടെ ഇരുപത്തിനാലാം ആർട്ടിക്കിൾ ഇപ്രകാരം പറയുന്നു:
ബെലാറൂസിൽലെ ക്രിമിനൽ നിയമപ്രകാരം താഴെപ്പറയുന്ന കുറ്റങ്ങൾക്ക് വധശിക്ഷ നൽകാവുന്നതാണ്:


മിക്ക വധശിക്ഷാ വിധികളും അക്രമത്തോടു കൂടിയ കൊലപാതകത്തിനായിരുന്നു. മരണശിക്ഷ നൽകാവുന്ന കുറ്റങ്ങളുടെ വിചാരണ ഒരു ന്യായാധിപനും രണ്ട് ജനങ്ങളുടെ നിരീക്ഷകരും ചേർന്ന ബഞ്ചിനു മുന്നിലായിരിക്കണം. 

വധശിക്ഷയർഹിക്കുന്ന കുറ്റങ്ങളുടെ എണ്ണം കഴിഞ്ഞ കുറച്ചു കാലമായി കുറഞ്ഞുവരികയാണ്. 1993-ൽ സോവിയറ്റ് കാലത്ത് വധശിക്ഷയ്ക്ക് കാരണമായേക്കാമായിരുന്ന നാല് സാമ്പത്തികക്കുറ്റങ്ങളെ പാർലമെന്റ് വധശിക്ഷ നൽകുന്ന കുറ്റങ്ങളുടെ ഗണത്തിൽ നിന്നൊഴിവാക്കി. 1997-ൽ പ്രസിഡന്റിന്റെ ഉത്തരവു പ്രകാരം തീവ്രവാദം വധശിക്ഷയർഹിക്കുന്ന കുറ്റങ്ങളുടെ പട്ടികയിലേയ്ക്ക് കൂട്ടിച്ചേർക്കപ്പെട്ടു. 1999-ൽ ക്രിമിനൽ കോഡ് പരിഷ്കരിച്ചപ്പോൾ വധശിക്ഷയർഹിക്കുന്ന കുറ്റങ്ങളുടെ എണ്ണം വീണ്ടും കുറഞ്ഞു. ജീവപര്യന്തം തടവ് 1997-ലാണ് നടപ്പിൽ വരുത്തിയത്.

1994 മാർച്ച് 1-നു ശേഷം സ്ത്രീകൾക്ക് വധശിക്ഷ നൽകാൻ പാടില്ല. കുറ്റം ചെയ്യുന്ന സമയത്ത് 18 വയസിൽ താഴെ പ്രായമുള്ളവരും ശിക്ഷിക്കപ്പെടുമ്പോൾ 65 വയസിനു മുകളിൽ പ്രായമുള്ളവർക്കും 2001 ജനുവരി മുതൽ വധശിക്ഷ ഒഴിവാക്കപ്പെട്ടു. മാനസിക രോഗമുള്ളവരുടെ വധശിക്ഷ കുറച്ചു കൊടുക്കപ്പെട്ടിട്ടുണ്ട്. Under Article 84 of the Constitution, the president "may grant pardons to convicted citizens". 2003-നും 2005-നു ഇടയിൽ പ്രസിഡന്റ് അലക്സാണ്ടർ ലുകാഷെങ്കോ രണ്ടു പേരുടെ വധശിക്ഷ ഒഴിവാക്കുകയും ഒരാളുടെ അപേക്ഷ നിരസിക്കുകയും ചെയ്തു. 

2000-ൽ യൂറോപ്യൻ കൗൺസിലിന്റെ പാർലമെന്റ് ഇപ്രകാരം വിമർശിക്കുകയുണ്ടായി: 

""ബെലാറൂസിലെ വധശിക്ഷകൾ അപലപനീയമാണ്. യൂറോപ്പിൽ വധശിക്ഷ സ്ഥിരമായി പരക്കെ നടപ്പിലാക്കുന്ന ഒറ്റ രാജ്യം ബെലാറൂസ് ആണെന്ന വസ്തുത ഖേദകരമാണ്"."

സമാധാന സമയത്തും വധശിക്ഷ നടപ്പിലാക്കുന്ന ഒറ്റ യൂറോപ്യൻ രാജ്യം ബെലാറൂസ് ആണ്. 2001-ൽ യൂറോപ്യൻ കൗൺസിൽ വധശിക്ഷ നിറുത്തലാക്കിയാൽ മാത്രമേ കൗൺസിൽ അംഗത്വത്തിന് അപേക്ഷിക്കാൻ അനുവദിക്കൂ എന്ന് ബെലാറൂസിനെ അറിയിച്ചു. ബെലാറൂസ് 1973-ൽ രാഷ്ട്രീയവും പൊതുവുമായ അവകാശങ്ങളുടെ അന്താരാഷ്ട്ര ഉടമ്പടിയിൽ (International Covenant on Civil and Political Rights) ഒപ്പു വച്ചിട്ടുണ്ട്. ഈ ഉടമ്പടി വധശിക്ഷ നിറുത്തലാക്കുന്നില്ല, മറിച്ച് നടപ്പാക്കുന്നതിൽ ചില നിയന്ത്രണങ്ങൾ വയ്ക്കുക മാത്രമാണ് ചെയ്യുന്നത്.

ശിക്ഷ നടപ്പാക്കുന്നതിനു മുൻപ് വധശിക്ഷ വിധിക്കപ്പെട്ടെ എല്ലാ പ്രതികളെയും മിൻസ്കിലുള്ള ഒന്നാം നമ്പർ ജയിലിലേയ്ക്ക് മാറ്റും (СИЗО). വെടിവച്ചുള്ള വധശിക്ഷയാണ് രീതി. ശിക്ഷകൾ നടപ്പാക്കാനുള്ള കമ്മിറ്റിയിലെ ഒരംഗമാണ് ആരാച്ചാരാകുന്നത്. ശിക്ഷയ്ക്കു ശേഷം ജയിൽ ഡോക്ടറും ജയിലുദ്യോഗസ്ഥരും മരണം സംഭവിച്ചു എന്ന സർട്ടിഫിക്കറ്റ് നൽകും. മൃതശരീരം രഹസ്യമായി മറവു ചെയ്തശേഷം കുടുംബാംഗങ്ങളെ വിവരമറിയിക്കും. ഒന്നാം നമ്പർ ജയിലിലെ മേധാവിയായിരുന്ന കേണൽ ഒലെഗ് ആൽകയേവ് അവകാശപ്പെടുന്നത് 130-ഓളം വധശിക്ഷകൾ 1996 ഡിസംബറിനും 2001 മേയ് മാസത്തിനുമിടയിൽ നടന്നുവെന്നാണ്. അപ്പോൾ ഇയാൾ ബെലാറൂസിൽ നിന്നും ജർമനിയിലേയ്ക്ക് ഒളിച്ചോടി. 

ആന്റൺ ബോൺഡാരെങ്കോ എന്ന വധശിക്ഷ വിധിക്കപ്പെട്ടയാളുടെ അമ്മ കൊടുത്ത പെറ്റീഷൻ പഠിച്ച ശേഷം ഐക്യരാഷ്ട്രസഭയുടെ മനുഷ്യാവകാശക്കമ്മിറ്റി ബെലാറൂസിലെ വധശിക്ഷാരീതിയെപ്പറ്റി ഇപ്രകാരം പ്രതികരിച്ചു:

ബെലാറൂസിലെ ആഭ്യന്തര മന്ത്രാലയത്തിന്റെ റിപ്പോർട്ട് പ്രകാരം 1990-നു ശേഷം നടപ്പാക്കപ്പെട്ട വധശിക്ഷകളുടെ ഏകദേശ എണ്ണമാണ് താഴെക്കൊടുത്തിരിക്കുന്നത്::

ബെലാറൂസിൽ മരണശിക്ഷ നൽകപ്പെട്ട ആളുകളുടെ കൃത്യമായ കണക്ക ലഭ്യമല്ല. പല സ്രോതസ്സുകളും പല കണക്കുകളാണ് പ്രസിദ്ധീകരിച്ചിട്ടുള്ളത്. ബെലാറൂസിലെ സ്വകാര്യ വാർത്താ ഏജൻസി ബെലാപാൻ ("Беларускае прыватнае агентства навiн") പറയുന്നത് 1992-നും 2010-നും മദ്ധ്യേ 278 വധശിക്ഷകൾ നടന്നിട്ടുണ്ടെന്നാണ്. . കുഴിമാടങ്ങൾ എവിടെയെന്നുള്ള വിവരങ്ങൾ പുറത്തറിയിക്കാത്തതുകൊണ്ട് കൃത്യമായ കണക്കെടുപ്പും സാദ്ധ്യമല്ല.

ബെലാപാൻ ഏജൻസിയുടെ കണക്കനുസരിച്ച് 1985-നും 2010-നും ഇടയിൽ നടന്ന വധശിക്ഷകൾ:


1996-ൽ പൊതുജനാഭിപ്രായമറിയാൻ ബെലാറൂസിൽ ഒരു അഭിപ്രായ വോട്ടെടുപ്പ് നടന്നു. ചോദിച്ച 7 ചോദ്യങ്ങളിലൊന്ന് വധസിക്ഷ നിറുത്തലാക്കുന്നതിനെപ്പറ്റി ജനങ്ങളുടെ അഭിപ്രായമായിരുന്നു. 80.44% ആൾക്കാരും വധശിക്ഷ നിറുത്തലാക്കുന്നതിനെതിരായിരുന്നു. അഭിപ്രായ വോട്ടെടുപ്പിന്റെ സമയത്ത് അനുവദനീയമായ ഏറ്റവും വലിയ ശിക്ഷ 15 വർഷം തടവായിരുന്നു. അതിനു ശേഷം ദീർഘകാല തടവിനുള്ള നിയമനിർമ്മാണം നടക്കുകയുണ്ടായി. പക്ഷേ പുതിയ അഭിപ്രായ വോട്ടെടുപ്പുകൾ നടന്നിട്ടില്ല.

വേറൊരു അഭിപ്രായ സർവേയിൽ 4.5 % ജനങ്ങൾക്കേ വധശിക്ഷയ്ക്കെതിരായ അഭിപ്രായമുണ്ടായിരുന്നുള്ളൂ. 79.5% പേരും ഇത് ചില കഠിനമായ കുറ്റങ്ങൾക്ക് നല്ല ശിക്ഷാരീതിയാണെന്ന അഭിപ്രായക്കാരായിരുന്നു. 10% പേർക്ക് ഉത്തരം പറയാൻ ബുദ്ധിമുട്ടുണ്ടായിരുന്നു. .

2004 മാർച്ച് 11-ന് ബെലാറൂസ് റിപ്പബ്ലിക്കിലെ ഭരൺഘടന കോടതി ക്രിമിനൽ കോഡിലെ രണ്ട് വകുപ്പുകല് ഭരണഘടനയ്ക്കെതിരാണെന്ന് വിധിച്ചു. പ്രസിഡന്റോ അസംബ്ലിയോ വധശിക്ഷ സ്ഥിരമായോ താൽക്കാലികമായോ നിറുത്ത്ലാക്കാനുള്ള തീരുമാനമെടുക്കണമെന്ന് കോടതി അഭിപ്രായപ്പെട്ടു. Subsequently, 2005 ഒക്ടോബറിൽ പാർലമെന്റ് ക്രിമിനൽ കോഡിൽ ഭേദഗതി വരുത്തി. വധശിക്ഷയുടെ തുടർന്നുള്ള ഉപയോഗം താൽക്കാലികം മാത്രമാണെന്ന് പ്രഖ്യാപനമുണ്ടായി. 2008 ഫെബ്രുവരിയിൽ മൂന്ന് വധശിക്ഷകളുണ്ടായി. 

വധശിക്ഷ നിറുത്തലാക്കുന്നതിനനുബന്ധമായുള്ള പ്രചാരണപരിപാടികൾ അടുത്തുതന്നെ തുടങ്ങുമെന്ന്ൻ ബെലാറൂസ് പ്രസിഡന്റ് അലക്സാണ്ടർ ലുകാഷെങ്കോ 2009 നവംബറിൽ പ്രസ്താവിച്ചിരുന്നു. 


</doc>
<doc id="196253" url="https://ml.wikipedia.org/wiki?curid=196253" title="തിൻസൂകിയ">
തിൻസൂകിയ

അസം സംസ്ഥാനത്തിന്റെ കിഴക്കരികിലുള്ള ഒരു ജില്ലയാണ് തിൻസൂക്കിയ. ജില്ലാ ആസ്ഥാനത്തിനും ഇതേ പേരു തന്നെയാണ്. 1971 നവംബർ വരെ ലഖിം പൂർ ജില്ലയുടേയും തുടർന്ന് ദിബ്രഗഢ് ജില്ലയുടേയും ഭാഗമായി രുന്ന തിൻസൂകിയ പ്രദേശം വേർതിരിക്കപ്പെട്ടാണ് ഇപ്പോഴത്തെ ജില്ല രൂപംകൊണ്ടത്. ജില്ലയുടെ 

ബ്രഹ്മപുത്രാ നദീതടത്തിൽ വ്യാപിച്ചു കിടക്കുന്ന തിൻസൂകിയ ഭൂരിഭാഗവും കുന്നുകളാൽ ചുറ്റപ്പെട്ടിരിക്കുന്നു. പൊതുവേ നിരന്ന ഭൂപ്രകൃതിയുള്ള ജില്ലയുടെ വ.ഭാഗത്ത് സ്ഥിതി ചെയ്യുന്ന ബ്ലൂ ഹിൽസിൽ നിബിഡമായ നിത്യഹരിത വനങ്ങൾ കാണാം. ധാരാളം ചെറുനദികൾ ജില്ലയിലൂടെ ഒഴുകുന്നുണ്ടെങ്കിലും ജലസ്രോതസ്സ് എന്ന നിലയിൽ പ്രഥമസ്ഥാനം ബ്രഹ്മപുത്രയ്ക്കാണ്. കൃഷി, കന്നുകാലിവളർത്തൽ, കോഴിവളർത്തൽ, മത്സ്യബന്ധനം തുടങ്ങിയവയാണ് ജില്ലയിലെ ജനങ്ങളുടെ മുഖ്യ ഉപജീവനമാർഗങ്ങൾ. പ്രധാനവിളയായ നെല്ലിനു പുറമേ ചോളം, ഗോതമ്പ്, വിവിധയിനം ധാന്യങ്ങൾ, പയറുവർഗങ്ങൾ, എണ്ണക്കുരുക്കൾ തുടങ്ങിയവയും ഇവിടെ ഉത്പാദിപ്പിക്കുന്നുണ്ട്.

അനേകം ചെറുകിട-കൈത്തറി വ്യവസായങ്ങൾ തിൻസൂകി യയിൽ പ്രവർത്തിക്കുന്നുണ്ട്. ഇന്ത്യയിലെ ആദ്യത്തെ എണ്ണഖനി ഡിഗ്‌ബോയ് (ദിഗ്‌ബോയ്) തിൻസൂകിയയിലാണ്. ജില്ലയിലെ പ്രധാന ഗതാഗതവാണിജ്യകേന്ദ്രവും തിൻസൂകിയ പട്ടണം തന്നെ. ജില്ലയിൽ നിന്നും വിപണനം ചെയ്യുന്ന ഉത്പന്നങ്ങളിൽ അസംസ്കൃതഎണ്ണ, കൽക്കരി, പ്രകൃതിവാതകം, പ്ലൈവുഡ് തുടങ്ങിയവയ്ക്കാണ് പ്രാമുഖ്യം. 146 കിലോമീറ്റർ ദേശീയപാതയുൾപ്പെടെ ജില്ലയിൽ സുമാർ1158 കിലോമീറ്റർ ദൈർഘ്യത്തിൽ റോഡുകളുണ്ട്.

അസമീസ് ആണ് തിൻസൂകിയ ജില്ലയിലെ മുഖ്യ വ്യവഹാര ഭാഷ. ഹിന്ദു, ക്രിസ്ത്യൻ, മുസ്ലീം എന്നീ പ്രമുഖ മതക്കാർക്കൊപ്പം സിക്ക്-ബൗദ്ധ-ജൈന മതവിഭാഗങ്ങളും ഇവിടെ നിവസിക്കുന്നു. 2001-ലെ സെൻസസ് പ്രകാരം ജില്ലയിലെ സാക്ഷരത 60 ശതമാനത്തിലേറെയാണ്. ഡിഗ്ബോയ്, തിൻസൂകിയ, മാർഗറീറ്റ് എന്നീ കോളജുകൾ ഉൾപ്പെടെ നിരവധി വിദ്യാഭ്യാസസ്ഥപനങ്ങൾ ജില്ലയിൽ പ്രവർത്തിക്കുന്നു.









</doc>
<doc id="196255" url="https://ml.wikipedia.org/wiki?curid=196255" title="പാലികുരിയ ഹെറേരി">
പാലികുരിയ ഹെറേരി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ഹെറേരി - Palicourea herrerae പെറുവിലാണ് ഇവ സഹജമായി കാണപ്പെടുന്നത്. 



</doc>
<doc id="196257" url="https://ml.wikipedia.org/wiki?curid=196257" title="ജോട്ടോ">
ജോട്ടോ

മദ്ധ്യയുഗത്തിന്റെ അവസാനഘട്ടത്തിൽ (ജനനം: 1266/7; മരണം: 1337 ജനുവരി 8) ഇറ്റലിയിലെ ഫ്ലോറൻസിൽ ജീവിച്ചിരുന്ന ഒരു ചിത്രകാരനും വാസ്തുശില്പിയും ആയിരുന്നു ജോട്ടോ. "ബൊണ്ടോണെയിലെ ജോട്ടോ" (Giotto di Bondone) എന്നാണ് അദ്ദേഹത്തിന്റെ മുഴുവൻ പേര്. ഇറ്റാലിയൻ നവോത്ഥാനത്തിലെ വലിയ കലാകാരന്മാരുടെ പരമ്പരയിൽ ആദ്യത്തെ ആളായി അദ്ദേഹം കണക്കാക്കപ്പെടുന്നു. "തന്റെ കാലത്തെ ചിത്രകലയുടെ എതിരറ്റ മേധാവി ആയിരുന്ന ജോട്ടോ എല്ലാ രൂപങ്ങളേയും അവയുടെ സ്വാഭാവികതയിൽ ചിത്രീകരിച്ചെന്ന്" സമകാലീനനായ ജിയോവാനി വില്ലനി രേഖപ്പെടുത്തിയിട്ടുണ്ട്. "പ്രതിഭയും നേട്ടങ്ങളും കണക്കിലെടുത്ത് ഫ്ലോറൻസിലെ കമ്മ്യൂൺ അദ്ദേഹത്തിന് ഒരു വേതനം അനുവദിച്ചതായും വില്ലനി പറയുന്നു."

പതിനാറാം നൂറ്റാണ്ടിന്റെ അവസാനഘട്ടത്തിൽ, നവോത്ഥാനയുഗത്തിലെ വിഖ്യാതകലാകാരന്മാരുടെ ജീവചരിത്രം എഴുതിയ ഗിയോർഗിയോ വസാരിയും ജോട്ടോയുടെ നേട്ടങ്ങളെ പുകഴ്ത്തുന്നു. ചിത്രകലയിൽ നിലവിലിരുന്ന ബൈസാന്തിയൻ ശൈലിയുമായി നിർണ്ണായകമായി വഴിപിരിഞ്ഞ ജോട്ടോ "ജീവിതത്തെ കൃത്യതയോടെ പകർത്തുന്നതിൽ ഇരുനൂറു വർഷക്കാലത്തെ ഉപേക്ഷ അവസാനിപ്പിച്ച് പിൽക്കാലത്തെ മഹത്തായ ചിത്രകലയ്ക്ക് തുടക്കമിട്ടു" എന്നാണ് വസാരിയുടെ പക്ഷം.

ഇറ്റലിയിലെ പാദുവായിൽ, അരീനാപ്പള്ളി എന്നുകൂടി അറിയപ്പെടുന്ന സ്ക്രോവേനി പള്ളിയിൽ 1305-ൽ വരച്ചുതീർത്ത അലങ്കാരച്ചിത്രസമുച്ചയമാണ്. ജോട്ടോയുടെ നായകശില്പം. കന്യാമറിയത്തിന്റേയും യേശുവിന്റേയും ജീവിതത്തിലെ രംഗങ്ങളാണ് ഇതിൽ ചിത്രീകരിക്കപ്പെട്ടിരിക്കുന്നത്. നവോത്ഥാനാരംഭകാലത്തെ ഉന്നതസൃഷ്ടികളിലൊന്നായി ഇതു പരിഗണിക്കപ്പെടുന്നു. ഈ ചിത്രസമുച്ചയം അദ്ദേഹം വരച്ചെന്നും ഫ്ലോറൻസിലെ നഗരസഭ 1334-ൽ അവിടത്തെ ഭദ്രാസനപ്പള്ളിയുടെ മണിമാളിക പണിയാൻ അദ്ദേഹത്തെ ചുമതലപ്പെടുത്തി എന്നതും മറ്റുമാണ് ജോട്ടോയുടെ ജീവിതത്തെക്കുറിച്ച് ആകെ ഉറപ്പുപറയാനുള്ളത്. അദ്ദേഹത്തിന്റെ ജീവിതകഥയിൽ മറ്റെല്ലാ കാര്യങ്ങളും തർക്കവിഷയമാണ്: ജന്മദിനം, ജന്മസ്ഥലം, സംസ്കാരസ്ഥാനം, ആകാരം, പരിശീലനം, കലാസൃഷ്ടികളുടെ നിർമ്മാണക്രമം, തുടങ്ങിയവയും, അസീസ്സിയിലെ വിഖ്യാതമായ ചുവർച്ചിത്രങ്ങൾ അദ്ദേഹം വരച്ചതോ എന്നതും മറ്റും ഇന്നും തർക്കത്തിലിരിക്കുന്നു.


</doc>
<doc id="196260" url="https://ml.wikipedia.org/wiki?curid=196260" title="ഈയം പൂശൽ">
ഈയം പൂശൽ

പിത്തള പാത്രങ്ങളിൽ പുളി പോലെ രാസഗുണമുള്ള ഭക്ഷണപദാർത്ഥങ്ങൾ പാചകം ചെയ്യുമ്പോൾ പാത്രങ്ങൾക്ക് രാസമാറ്റം വരാതിരിക്കാൻ തകരം (Tin) ഉരുക്കി പൂശുന്ന പ്രക്രിയയെ ഈയം പൂശൽ എന്നു പറയുന്നു.
ഇന്ത്യയിലെ പല സംസ്ഥാനങ്ങളിലും ഈയം പൂശൽ ഒരു കുലത്തൊഴിലായിട്ടാണ് പരിഗണിച്ചിരുന്നത്. പിത്തള, ചെമ്പ്, ഓട് പോലുള്ള ലോഹങ്ങളാൽ നിർമ്മിതമായ പാത്രങ്ങളിൽ പുളി അടങ്ങിയ ഭക്ഷണപദാർത്ഥങ്ങൾ കുറേ ദിവസങ്ങൾ സൂക്ഷിച്ചു വച്ചിരുന്നാൽ, കാലക്രമേണ ആ പാത്രങ്ങളിൽ വിഷാംശമുള്ള പച്ച നിറത്തിലുള്ള ഒരു പടലം രൂപം കൊള്ളുന്നതായി കാണാം. ചെമ്പു പാത്രങ്ങളിൽ പാചകം ചെയ്യുമ്പോൾ, കോപ്പറും കാർബൺ ഡൈ ഓക്‌സൈഡും കൂടിച്ചേർന്ന് കുപ്രിക് കാർബണേറ്റ് ഉണ്ടാകും. 

സ്വർണ്ണം, വെള്ളി, ചെമ്പ്, പിത്തള, ഓട് എന്നീ ലോഹങ്ങൾ പഞ്ചലോഹങ്ങൾ എന്നറിയപ്പെടുന്നു. സ്വർണ്ണവും വെള്ളിയും വിലകൂടിയ ലോഹങ്ങളായതു കൊണ്ട് ചെമ്പും, പിത്തളയും, ഓടും പാത്ര നിർമ്മാണത്തിന് പരക്കെ ഉപയോഗിച്ചു വന്നു.
പാത്രനിർമ്മാണ രംഗത്ത് സ്റ്റെയിൻലസ് സ്റ്റീൽ പ്രചാരത്തിൽ വന്നത് ഏതാനും ദശകങ്ങൾക്കു മുമ്പ് മാത്രമാണ്. ചെമ്പ് കൂടുതൽ ചൂട് താങ്ങുന്ന ലോഹമാണ്. പക്ഷേ പെട്ടെന്ന് ക്ലാവ് പിടിക്കുമെന്ന ദോഷവുമുണ്ട്. രണ്ട് പങ്ക് ചെമ്പും ഒരു പങ്ക് നാകവും ചേർത്തുണ്ടാക്കുന്ന പിത്തളപ്പാത്രങ്ങൾ ഇപ്പോഴും വ്യാപകമായി ഉപയോഗത്തിലുണ്ട്. പിത്തള പാത്രങ്ങളിലും പുളി പോലെയുള്ള രാസഗുണമുള്ള ഭക്ഷണ പദാർത്ഥങ്ങൾ സൂക്ഷിച്ചു വച്ചാൽ അത് ക്ലാവു പിടിക്കാൻ കാരണമാകും.
ഈയം പൂശൽ എന്ന പേർ ഉപയോഗിച്ചാലും, യഥാർത്ഥത്തിൽ തകരം (Tin) പൂശുന്നതിനെയാണ് ഈയം പൂശൽ എന്നു വിളിക്കുന്നത്. ഈയം (Lead) വിഷാംശം കൂടുതലായുള്ള ലോഹമായതു കൊണ്ട്, ഭക്ഷണ പദാർത്ഥങ്ങൾക്ക് സുരക്ഷ പ്രദാനം ചെയ്യുന്ന തകരമാണ് പാത്രങ്ങളിൽ പൂശാനായി ഉപയോഗിക്കുന്നത്. പഴങ്ങളും, പഴച്ചാറുകളും, ബിസ്‌കറ്റും, അതു പോലെ മറ്റു പല ഭക്ഷണ സാധനങ്ങളും തകരപ്പാത്രങ്ങളിൽ പൊതിഞ്ഞുവിൽക്കുന്നതിന് ഇതാണ് കാരണം.

തകരം ഇരുമ്പിനോട് നന്നായി യോജിക്കുന്ന ലോഹമാണ്. ഈയത്തിനെയും, സിങ്കിനെയും, ഉരുക്കിനെയും പൊതിഞ്ഞ് തുരുമ്പിക്കലിൽ നിന്ന് സംരക്ഷിക്കാൻ തകരമുപയോഗിക്കാറുണ്ട്. ഉരുക്കിൽ തകരം പൊതിഞ്ഞ പാത്രങ്ങൾ ഭക്ഷണം സൂക്ഷിച്ചു വയ്ക്കാൻ ഉപയോഗിക്കാറുണ്ട്. തകരലോഹത്തിന്റെ ഏറിയ പങ്ക് ഉപയോഗവും ഈ ആവശ്യത്തിനാണ്. 1812-ൽ ലണ്ടനിലാണ് ഇത്തരത്തിൽ ഈയം പൂശിയ പാത്രം ആദ്യമായി ഭക്ഷണം സൂക്ഷിക്കാനായി വാണിജ്യാടിസ്ഥാനത്തിൽ നിർമിച്ച് തുടങ്ങിയത്. ബ്രിട്ടീഷ് ഇംഗ്ലീഷ് ഉപയോഗിക്കുന്നവർ പൊതുവെ ഇത്തരം പാത്രങ്ങളെ ടിന്നുകൾ എന്നാണ് വിളിക്കുന്നത്. അമേരിക്കൻ ഇംഗ്ലീഷിൽ ഇത് "ടിൻ കാൻ" എന്നായി മാറും. "ടിൻ വിസിൽ" തകരം പൂശിയ ഉരുക്കുപയോഗിച്ചാണ് നിർമ്മിക്കുന്നത്. 


</doc>
<doc id="196269" url="https://ml.wikipedia.org/wiki?curid=196269" title="ശിഫാ അദവിയ്യ">
ശിഫാ അദവിയ്യ

ശിഫാ അദവിയ്യ ഇസ്ലാമിലെ പ്രഥമ വനിതാ അദ്ധ്യാപികയായ സഹാബി വനിതയാണ്. അബ്ദുല്ലാ ബിൻ അബ്ദുശംസിന്റെയും ഫാതിമ ബിന്ത് വഹ്ബിന്റെയും മകളായ ഇവരുടെ യഥാർത്ഥ നാമം ലൈല എന്നായിരുന്നു. ‘ശിഫാ’ എന്ന അറബി പദത്തിനർത്ഥം ‘സൌഖ്യം’ എന്നാണ്. പ്രസിദ്ധ ചികിത്സാരി കൂടിയായിരുന്ന ഇവർ മുഖേന നിരവധി പേർക്ക് രോഗ സൌഖ്യം ലഭിച്ചതിനാലാണ് ഈ പേർ ലഭിച്ചതെന്നു കരുതപ്പെടുന്നു. ഉമ്മു സുലൈമാൻ എന്നായിരുന്നു വിളിക്കപ്പെട്ടിരുന്നത്. 
അദവി ഗോത്രത്തിലെ അബൂ ഖഥ്മയായിരുന്നു ഭർത്താവ്. സുലൈമാൻ എന്നൊരു മകനുമുണ്ട്. 

ഇസ്ലാമിന്നു മുമ്പ് എഴുത്തും വായനയുമറിഞ്ഞിരുന്ന അപൂർവം ചില വ്യക്തിത്വങ്ങളിലൊരാളായിരുന്നു ശിഫാ. മന്ത്ര ചികിത്സയിൽ പ്രമുഖയായിരുന്നു അവർ. 

ഇസ്ലാമിന്റെ സന്ദേശം അറേബ്യയിലെത്തിയ ഉടനെ തന്നെ ഇവർ ഇസ്ലാം സ്വീകരിക്കുകയായിരുന്നു. അങ്ങനെ, ഇസ്ലാമിലെ പ്രഥമാംഗങ്ങളിൽ ഉൾപ്പെടാൻ ഇവർക്കു സാധിച്ചു. ആതുര രംഗത്ത് മന്ത്രത്തിലൂടെ മികച്ച സേവനമനുഷ്ടിച്ചിരുന്ന അവർ, പക്ഷേ, പ്രവാചകൻ അനുവദിച്ചാൽ മാത്രമേ, മേലാൽ മന്ത്രിക്കുകയുള്ളുവെന്ന് തീരുമാനിക്കുകയായിരുന്നു. അങ്ങനെ, പ്രവാചക സന്നിധിയിലെത്തിയ അവർ, തന്റെ കഥ വിവരിക്കുകയും മന്ത്ര രൂപം അവിടുത്തെ സന്നിധിയിൽ അവതരിപ്പിക്കുകയും ചെയ്തു. നിർദ്ദോഷകരമെന്ന് കണ്ട പ്രവാചകൻ അനുമതി നൽകുക മാത്രമല്ല, ഹഫ്സയെ പഠിപ്പിച്ചു കൊടുക്കാൻ ആവശ്യപ്പെടുകയും ചെയ്തു.

ദൈവിക പ്രീതി മാത്രം കാംക്ഷിച്ചു കൊണ്ട് സാക്ഷരതാ യജ്ഞം നടത്തി ഇസ്ലാമിലെ പ്രഥമ വനിതാ അദ്ധ്യാപിക എന്ന സ്ഥാനം നേടിയ അവരുടെ നിരവധി ശിഷ്യഗണങ്ങളിലൊരാളായിരുന്നു പ്രവാചക പത്നി ഹഫ്സ.

ഖലീഫാ ഉമർ ഇവരുടെ അഭിപ്രായങ്ങൾക്ക് വളരെ പ്രാധാന്യം കല്പിക്കുകയും ഇവരെ ആദരിക്കുകയും ചെയ്തിരുന്നു. മാത്രമല്ല, മാർക്കറ്റ് അഡ്മിനിസ്ട്രേറ്ററായി നിയമിക്കുകയും ചെയ്തിരുന്നു.

പ്രവാചകനിൽ നിന്നു നേരിട്ടും ഉമർ തുടങ്ങിയ സഹാബികൾ വഴിയായും ഹദീസുകൾ നിവേദനം നടത്തിയ ശിഫാ നല്ലൊരു ഹദീസ് പണ്ഡിത കൂടിയായിരുന്നു.

ഹി. 20ൽ, ഉമറിന്റെ ഭരണ കാലത്തായിരുന്നു അന്ത്യം.


</doc>
<doc id="196270" url="https://ml.wikipedia.org/wiki?curid=196270" title="വധശിക്ഷ യുനൈറ്റഡ് അറബ് എമിറേറ്റ്സിൽ">
വധശിക്ഷ യുനൈറ്റഡ് അറബ് എമിറേറ്റ്സിൽ

യുനൈറ്റഡ് അറബ് എമിറേറ്റ്സിൽ വധശിക്ഷ നിയമപരമാണ്. അവസാന വധശിക്ഷ നടപ്പിലാക്കിയത് 2011ലാണ്. വെടിവച്ചും, ശിരഛേദം നടത്തിയും വധശിക്ഷ നടപ്പിലാക്കാറുണ്ട്. 
കൊലപാതകം, മയക്കുമരുന്നുമായി ബന്ധപ്പെട്ടകുറ്റകൃത്യങ്ങൾ, ബലാത്സംഗം, രാജ്യദ്രോഹം, അക്രമത്തോടു കൂടിയ കൊള്ള, തീവ്രവാദം. 


</doc>
<doc id="196273" url="https://ml.wikipedia.org/wiki?curid=196273" title="വധശിക്ഷ മലേഷ്യയിൽ">
വധശിക്ഷ മലേഷ്യയിൽ

മലേഷ്യയിൽ വധശിക്ഷ നിയമപരമാണ്. അടുത്തകാലത്തായി തീവ്രവാദവും വധശിക്ഷയർഹിക്കുന്ന കുറ്റമാക്കി നിയമഭേദഗതിയുണ്ടാക്കി. കോടതികൾക്കേ വധശിക്ഷ വിധിക്കാനുള്ള അധികാരമുള്ളൂ. കുട്ടിക്കുറ്റവാളികൾ ഉൾപ്പെട്ട വധശിക്ഷ നൽകാവുന്ന കേസുകൾ കുട്ടികൾക്കായുള്ള കോടതികൾക്കു പകരം ഹൈക്കോടതികളിലാണ് വിസ്തരിക്കുന്നത്. അപ്പീലുകൾ കൊടുക്കുക എന്ന പ്രക്രീയ നടപടിക്രമത്തിന്റെ ഭാഗമായി നടന്നുകൊള്ളും. വധശിക്ഷയിൽ നിന്ന് രക്ഷപെടാനുള്ള അവസാന മാർഗ്ഗമായി ഭരണാധികാരിക്കോ കുറ്റം നടന്ന സംസ്ഥാനത്തിലെ ഗവർണർക്കോ അപേക്ഷ നൽകാം. ക്രിമിനൽ കോഡിലെ 281-ആം വകുപ്പ് പ്രകാരം തൂക്കിക്കൊല്ലുകയാണ് വധശിക്ഷ നടപ്പാക്കുന്ന രീതി. കുട്ടികളെയും ഗർഭിണികളെയും വധിക്കാറില്ല. 

1970-നും 2001-നുമിടയിൽ 359 പേരെ മലേഷ്യയിൽ വധശിക്ഷയ്ക്ക് വിധേയരാക്കുകയുണ്ടായി. 2006-ൽ വധശിക്ഷ കാത്തു കഴിയുന്ന 159 ആൾക്കാർ മലേഷ്യൻ ജയിലുകളിൽ ഉണ്ടായിരുന്നു.

താഴെക്കൊടുത്തിരിക്കുന്ന കുറ്റകൃത്യങ്ങൾക്ക് വധശിക്ഷ നൽകാവുന്നതാണ്:


</doc>
<doc id="196275" url="https://ml.wikipedia.org/wiki?curid=196275" title="വധശിക്ഷ അംഗോളയിൽ">
വധശിക്ഷ അംഗോളയിൽ

1975-ൽ സ്വാതന്ത്ര്യം കിട്ടിയശേഷം അംഗോളയിൽ വധശിക്ഷ നടപ്പിലാക്കിയിട്ടില്ല. 1992-ലെ ഭരണഘടന പ്രകാരം വധശിക്ഷ ഉപേക്ഷിക്കപ്പെട്ടു. 1870-ൽ തന്നെ അംഗോളയിൽ വധശിക്ഷ നിറുത്തലാക്കിയിട്ടുണ്ടെന്ന് നീതിന്യായ മന്ത്രി ഗ്യിൽഹെർമിന പ്രാറ്റ അവകാശപ്പെട്ടിട്ടുണ്ട്. 

http://www.amnesty.org/en/death-penalty/abolitionist-and-retentionist-countries


</doc>
<doc id="196280" url="https://ml.wikipedia.org/wiki?curid=196280" title="വധശിക്ഷ അൾജീരിയയിൽ">
വധശിക്ഷ അൾജീരിയയിൽ

അൾജീരിയയിൽ വധശിക്ഷ നിയമവിധേയമാണെങ്കിലും വളരെ നാളായി വധശിക്ഷ നടപ്പിലാക്കിയിട്ടില്ല. 1993-ലാണ് അവസാനമായി അൾജീരിയയിൽ വധശിക്ഷ നടപ്പിലാക്കിയത്. 

രാജ്യദ്രോഹം, ചാരവൃത്തി, ഭരണകൂടത്തിനെ മാറ്റാൻ ശ്രമിക്കൽ, ഭരണകൂടത്തിനെതിരേ ജനാഭിപ്രായം ഇളക്കിവിടുക, രാജ്യത്തിന്റെ അധീനപ്രദേശങ്ങളിൽ നാശമുണ്ടാക്കുക, പൊതുവും സാമ്പത്തികപ്രാധാന്യമുള്ളതുമായ വസ്തുക്കൾ നശിപ്പിക്കുക, കൂട്ടക്കൊല, സായുധ സംഘങ്ങളുടെ ഭാഗമാകുക, കള്ളനോട്ടടിക്കുക, തീവ്രവാദം, പീഡനം, തട്ടിക്കൊണ്ടുപോകുക, അക്രമമുൾപ്പെട്ട മോഷണം, എന്നീ കുറ്റങ്ങൾക്ക് വധശിക്ഷ നൽകാൻ വ്യവസ്ഥയുണ്ട്. ഇപ്പോൾ വധശിക്ഷ താൽക്കാലികമായി നിറുത്തിവച്ചിരിക്കുകയാണ്. 

വധശിക്ഷ സ്ഥിരമായി നിറുത്തലാക്കാനുള്ള പ്രമേയം അൾജീരിയൻ പാർലമെന്റിൽ ലോയിസ ഹനോവെ, അഹ്മെദ് ഓയാഹിയ എന്നിവർ 2008-ൽ സമർപ്പിക്കുകയുണ്ടായി.


</doc>
<doc id="196282" url="https://ml.wikipedia.org/wiki?curid=196282" title="വധശിക്ഷ ബെനിനിൽ">
വധശിക്ഷ ബെനിനിൽ

ബെനിൻ എന്ന ആഫ്രിക്കൻ രാജ്യത്ത് വധശിക്ഷ നിയമവിധേയമാണെങ്കിലും 1987-നു ശേഷം ഒരിക്കൽപ്പോലും നടപ്പിലാക്കിയിട്ടില്ല. 
സായുധമോഷണം, കൊലപാതകം, മനുഷ്യക്കടത്ത്, എന്നീ കുറ്റങ്ങൾക്ക് വധശിക്ഷ നൽകാൻ നിയമമുണ്ട്. 

വധശിക്ഷ നിറുത്തലാക്കാൻ ശ്രമങ്ങൾ നടന്നുവരികയാണ്. 2011 ആഗസ്റ്റ് 18-ന് ബെനിൻ പാർലമെന്റ് വധശിക്ഷ നിറുത്തലാക്കാനുള്ള ഒരു അന്താരാഷ്ട്ര ഉടമ്പടി (Second Optional Protocol to the International Covenant on Civil and Political Rights) അംഗീകരിച്ചു. 


</doc>
<doc id="196283" url="https://ml.wikipedia.org/wiki?curid=196283" title="വധശിക്ഷ ബോട്സ്വാനയിൽ">
വധശിക്ഷ ബോട്സ്വാനയിൽ

ബോട്സ്വാനയിൽ വധശിക്ഷ നിയമവിധേയമാണ്. 2012-ലാണ് അവസാന വധശിക്ഷ നടന്നത്. 
കൊലപാതകം, രാജ്യദ്രോഹം, രാഷ്ട്രത്തലവനെ കൊല്ലാൻ ശ്രമം നടത്തുക, കലാപം, യുദ്ധസമയത്ത് ഒളിച്ചോട്ടം എന്നീ കുറ്റങ്ങൾക്കൊക്കെ വധശിക്ഷ നൽകാൻ നിയമമുണ്ട്. 


</doc>
<doc id="196287" url="https://ml.wikipedia.org/wiki?curid=196287" title="തപോവൻ മഹാരാജ്">
തപോവൻ മഹാരാജ്

ഹിന്ദു സന്യാസിയും സ്വാമി ചിന്മയാനന്ദയുടെ ഗുരുവുമാണ്‌ തപോവൻ മഹാരാജ് (1889–1957).

കേരളത്തിലെ പാലക്കാട്‌ ജില്ലയിലായിരുന്നു ജനനം .പൂർവാശ്രമനാമം സുബ്രഹ്മണ്യൻ നായർ എന്നായിരുന്നു. അറിയപ്പെടുന്ന പ്രഭാഷകനും സംസ്കൃത-വേദാന്ത പണ്ഡിതനും കൂടിയായിരുന്നു "തപോവൻ മഹാരാജ്".അദ്ദേഹത്തിന്റെ സഹോദരൻ വക്കിലായി ജോലിയിൽ പ്രവേശിച്ചതിനുശേഷം തപോവൻ മഹാരാജ് സന്യാസം സ്വീകരിച്ചു. സന്യാസം സ്വീകരിച്ചതിനു ശേഷം ഹിമാലയത്തിനടുത്തുള്ള ഉത്തരകാശിയിലാണ് ജീവിച്ചത്.

ഹിമഗിരിവിഹാരം, കൈലാസയാത്ര എന്നി രണ്ടു പുസ്തകങ്ങൾകൂടി അദ്ദേഹം എഴുതിട്ടുണ്ട്. ദൈവദർശനം എന്ന പേരിൽ തപോവൻ മഹാരാജ് സംസ്കൃതത്തിൽ അദ്ദേഹത്തിന്റെ ആത്മകഥ എഴുതിയിട്ടുണ്ട്.



</doc>
<doc id="196289" url="https://ml.wikipedia.org/wiki?curid=196289" title="വധശിക്ഷ ബർക്കിനാ ഫാസോയിൽ">
വധശിക്ഷ ബർക്കിനാ ഫാസോയിൽ

ആഫ്രിക്കയിലെ ബർക്കിനാ ഫാസോ രാജ്യത്തിൽ വധശിക്ഷ നിയമവിധേയമായി നൽകാവുന്ന ഒരു ശിക്ഷയാണ്. 1988-ലാണ് അവസാനമായി ഇവിടെ വധശിക്ഷ നൽകപ്പെട്ടത്. 

രാജ്യദ്രോഹം മാത്രമാണ് വധശിക്ഷയർഹിക്കുന്ന കുറ്റം. 


</doc>
<doc id="196291" url="https://ml.wikipedia.org/wiki?curid=196291" title="വധശിക്ഷ ബറുണ്ടിയിൽ">
വധശിക്ഷ ബറുണ്ടിയിൽ

വധശിക്ഷ നിയമം മൂലം ഇല്ലാതാക്കിയ രാജ്യമാണ് ബറുണ്ടി. ഇവിടെ അവസാനമായി വധശിക്ഷ നടപ്പാക്കിയത് 2000-ലാണ്. 
2009-ൽ വധശിക്ഷ നിയമങ്ങളിൽ നിന്ന് നീക്കം ചെയ്തു. 


</doc>
<doc id="196292" url="https://ml.wikipedia.org/wiki?curid=196292" title="വധശിക്ഷ കാമറൂണിൽ">
വധശിക്ഷ കാമറൂണിൽ

നിയമപരമായി വധശിക്ഷ നിലവിലുള്ള രാജ്യമാണ് കാമറൂൺ. തൂക്കിക്കൊലയാണ് ശിക്ഷാരീതി. 1997-ലാണ് ഇവിടെ അവസാനമായി വധശിക്ഷ നടപ്പിലാക്കിയത്. 
വിഘടനവാദം, ചാരപ്രവൃത്തി, യുദ്ധത്തിനാഹ്വാനം ചെയ്യുക വനിതക്കളെ അക്രമിക്കുക എന്നിവയൊക്കെ വധശിക്ഷയർഹിക്കുന്ന കുറ്റങ്ങളാണ്. 


</doc>
<doc id="196294" url="https://ml.wikipedia.org/wiki?curid=196294" title="വധശിക്ഷ കേപ് വെർഡെയിൽ">
വധശിക്ഷ കേപ് വെർഡെയിൽ

വധശിക്ഷ ഉപേക്ഷിച്ച ഒരു ആഫ്രിക്കൻ രാജ്യമാണ് കേപ് വെർഡെ. ഇവിടെ അവസാന വധശിക്ഷ നടന്നത് 1835-ൽ പോർച്ചുഗലിന്റെ കോളനിയായിരുന്നപ്പോഴാണ്. 

ഭരണഘടനപ്രകാരം 1981-ൽ വധശിക്ഷ നിറുത്തലാക്കി. 


</doc>
<doc id="196295" url="https://ml.wikipedia.org/wiki?curid=196295" title="വധശിക്ഷ മദ്ധ്യ ആഫ്രിക്കൻ റിപ്പബ്ലിക്കിൽ">
വധശിക്ഷ മദ്ധ്യ ആഫ്രിക്കൻ റിപ്പബ്ലിക്കിൽ

മദ്ധ്യ ആഫ്രിക്കൻ റിപ്പബ്ലിക്കിൽ വധശിക്ഷ നിയമപരമായ ഒരു ശിക്ഷാരീതിയാണ്. 1981-ലാണ് അവസാനമായി ഇവിടെ വധശിക്ഷ നടപ്പിലായത്. 

രാജ്യദ്രോഹം, ചാരവൃത്തി, ദുർമന്ത്രവാദം, കൊലപാതകം എന്നീ കുറ്റങ്ങൾക്ക് വധശിക്ഷ നിയമപരമായി നൽകാവുന്നതാണ്. 


</doc>
<doc id="196296" url="https://ml.wikipedia.org/wiki?curid=196296" title="വധശിക്ഷ ഛാഡിൽ">
വധശിക്ഷ ഛാഡിൽ

ആഫ്രിക്കൻ രാജ്യമായ ഛാഡിൽ വധശിക്ഷ നിയമപ്രകാരം നൽകാവുന്ന ശിക്ഷയാണ്. 

2003-ലാണ് അവസാനമായി ഇവിടെ വധശിക്ഷ നടപ്പാക്കിയത്. കൊലപാതകമാണ് വധശിക്ഷയർഹിക്കുന്ന ഒരു കുറ്റം. 


</doc>
<doc id="196298" url="https://ml.wikipedia.org/wiki?curid=196298" title="വധശിക്ഷ കൊമോറസിൽ">
വധശിക്ഷ കൊമോറസിൽ

വധശിക്ഷ നിയമപരമായി നിലവിലുള്ള ഒരു രാജ്യമാണ് കൊമോറസ്. അവസാനമായി ഇവിടെ വധശിക്ഷ നടപ്പാക്കിയത് 1997-ലാണ്. 


</doc>
<doc id="196299" url="https://ml.wikipedia.org/wiki?curid=196299" title="വധശിക്ഷ ഡെമോക്രാറ്റിക് റിപ്പബ്ലിക് ഓഫ് കോംഗോയിൽ">
വധശിക്ഷ ഡെമോക്രാറ്റിക് റിപ്പബ്ലിക് ഓഫ് കോംഗോയിൽ

ഡെമോക്രാറ്റിക് റിപ്പബ്ലിക് ഓഫ് കോംഗോ വധശിക്ഷ നിലവിലുള്ള രാജ്യമാണ്.

2003-ലാണ് ഇവിടെ അവസാനമായി വധശിക്ഷ നടപ്പിലാക്കിയത്. 15 ആൾക്കാരെ ഒരുമിച്ച് വധശിക്ഷയ്ക്ക് വിധേയമാക്കുകയായിരുന്നു. പക്ഷേ ഇതിൽ 8 പേരെ പിശകുപറ്റിയാണ് വധിച്ചതെന്ന് പിന്നീട് കണ്ടെത്തി. 


</doc>
<doc id="196300" url="https://ml.wikipedia.org/wiki?curid=196300" title="വധശിക്ഷ റിപ്പബ്ലിക്ക് ഓഫ് കോംഗോയിൽ">
വധശിക്ഷ റിപ്പബ്ലിക്ക് ഓഫ് കോംഗോയിൽ

റിപ്പബ്ലിക്ക് ഓഫ് കോംഗോ വധശിക്ഷ നിലവിലുള്ള ഒരു രാജ്യമാണ്. 1982-ലാണ് ഇവിടെ അവസാനമായി വധശിക്ഷ നടന്നത്. 


</doc>
<doc id="196308" url="https://ml.wikipedia.org/wiki?curid=196308" title="കലാമണ്ഡലം രാജൻ">
കലാമണ്ഡലം രാജൻ

പ്രശസ്ത കഥകളി നടനും കഥകളി അധ്യാപകനുമാണു് കലാമണ്ഡലം രാജൻ. കേരള, കേന്ദ്ര സംഗീത നാടക അക്കാദമികളുടെ പുരസ്കാരങ്ങൾ നേടിയിട്ടുണ്ട്.

അരൂർ മുല്ലയിൽ നെല്ലിപ്പുഴ വീട്ടിൽ പരേതരായ ശ്രീധരപ്പണിക്കരുടേയും പറവൂർ ഏഴിക്കര കടക്കര എരപ്പത്ത് വീട്ടിൽ കൊച്ചുകുട്ടിയമ്മയുടെയും മകനായിട്ടാണ് ജനിച്ചു. മഹാകവി വള്ളത്തോളിന്റെ നിർദ്ദേശ പ്രകാരം ഇരുപത്തിയൊന്നാം വയസിൽ കലാമണ്ഡലത്തിൽ ചേർന്ന രാജന് കലാമണ്ഡലം പത്മനാഭൻ നായരാണ് ദക്ഷിണവാങ്ങി എണ്ണയും കച്ചയും നല്കിയത്. കീഴ്പ്പടം കുമാരൻ നായർ, കലാമണ്ഡലം രാമൻകുട്ടി നായർ, വാഴേങ്കട കുഞ്ചുനായർ എന്നിവരുടെ കീഴിലും കഥകളി അഭ്യസിച്ചു. 1956 മാർച്ചിൽ കലാമണ്ഡലത്തിൽ തന്നെയായിരുന്നു കഥകളിയിൽ അരങ്ങേറ്റം. തുടർന്ന് കലാമണ്ഡലത്തിൽ ഉഴിച്ചിൽ അധ്യാപകനായും തൃപ്പൂണിത്തുറ ഗവ. ആർഎൽവി കോളേജിൽ കഥകളി ആചാര്യനായും പ്രവർത്തിച്ചു. കലാമണ്ഡലം കൃഷ്ണൻ നായരാശാന്റെ അസിസ്റ്റന്റായി കഥകളി പഠിപ്പിച്ചു തുടങ്ങി. വർഷങ്ങളോളം ഇവിടെ കഥകളി അധ്യാപകനായിരുന്നു. ആർഎൽവി രാധാകൃഷ്ണൻ, ആർഎൽവി ഗോപി, ആർഎൽവി രംഗൻ, ആർഎൽവി രാജശേഖരൻ എന്നിങ്ങനെ പ്രശസ്ത കഥകളി നടൻമാരും വിദേശികൾ ഉൾപ്പെടെ അനേകം ശിഷ്യൻമാരുണ്ട്. തിരുവനന്തപുരത്ത് അവരുടെ കൂടെ താമസിച്ചുകൊണ്ടായിരുന്നു ഇത്. രാജ്യത്തിനകത്തും വിദേശങ്ങളിലുമായി അനവധി വേദികളിൽ കഥകളി അവതരിപ്പിച്ചിട്ടുള്ള കലാമണ്ഡലം രാജൻ,

ഭാര്യ: പറവൂർ പഴങ്ങാട്ട് കുടുംബാംഗം സുലോചനാദേവി. മകൾ: ശോഭ.

നളചരിതത്തിലെ നളൻ, രുഗ്മാംഗദ ചരിതത്തിലെ രുഗ്മാംഗദൻ, കീചകവധത്തിലെ കീചകൻ തുടങ്ങിയവ അദ്ദേഹത്തിന്റെ പ്രധാന വേഷങ്ങളാണ്. പച്ച, കത്തി, കരി, താടി, മിനുക്ക് എന്നിങ്ങനെ അഞ്ച് വേഷവും ചെയ്തിരുന്നു. ഇത് കഥകളി നടൻമാരിൽ അപൂർവമാണ്. ആദ്യകാലത്ത് സ്ത്രീവേഷവും കെട്ടിയാടിയിരുന്നു.


</doc>
<doc id="196319" url="https://ml.wikipedia.org/wiki?curid=196319" title="ഗോപി സുന്ദർ">
ഗോപി സുന്ദർ

മലയാളചലച്ചിത്രരംഗത്ത് പ്രവർത്തിക്കുന്ന സംഗീതസംവിധായകനാണ് ഗോപി സുന്ദർ. ഇരുപതിൽപ്പരം മലയാളചലച്ചിത്രങ്ങൾക്ക് സംഗീതസംവിധാനം നിർവ്വഹിച്ച ഇദ്ദേഹം, പ്രമുഖരായ നിരവധി സംഗീതസംവിധായകർക്ക് വേണ്ടി പ്രോഗ്രാമറായും പ്രവർത്തിച്ചിട്ടുണ്ട്.

"ഫ്ലാഷ്" (2007), "സാഗർ എലിയാസ് ജാക്കി റീലോഡഡ്" (2009), "അൻവർ" (2010), "കാസനോവ" (2012) തുടങ്ങിയവയാണ് ഗോപി സുന്ദർ സംഗീതം പകർന്ന ചില ശ്രദ്ധേയമായ ചിത്രങ്ങൾ. "നോട്ട്ബുക്ക്", ബിഗ് ബി, "ഇവിടം സ്വർഗ്ഗമാണ്" തുടങ്ങിയ ചിത്രങ്ങളുടെ പശ്ചാത്തലസംഗീതം ഒരുക്കിയ ഇദ്ദേഹം അയ്യായിരത്തിൽപ്പരം പരസ്യചിത്രങ്ങൾക്കും ഈണമിട്ടു. "അൻവർ" എന്ന ചിത്രത്തിന്റെ സംഗീതസംവിധാനത്തിന് മികച്ച സംഗീതസംവിധായകനുള്ള ഫിലിംഫെയർ പുരസ്കാരം ലഭിച്ചു. 2014-ലെ ദേശിയ ചലച്ചിത്രപുരസ്കാരത്തിൽ മികച്ച പശ്ചാത്തല സംഗീതത്തിനുള്ള പുരസ്കാരം ലഭിച്ചു.


</doc>
<doc id="196321" url="https://ml.wikipedia.org/wiki?curid=196321" title="ആയിരം മുറിവുകളിലൂടെ വധശിക്ഷ">
ആയിരം മുറിവുകളിലൂടെ വധശിക്ഷ

സാവധാനം മുറിക്കുക (ലിങ്ചി) (ലഘൂകരിച്ച ചൈനീസ്: 凌迟; പരമ്പരാഗത ചൈനീസ്: 凌遲, "ലിങ് ചി" അല്ലെങ്കിൽ "ലെങ് ട്'ചെ" എന്നും എഴുതാറുണ്ട്) എന്ന വധശിക്ഷാരീതിയെ "സാവധാനമുള്ള പ്രക്രിയ", "കാത്തുനിൽക്കുന്ന മരണം", "ആയിരം മുറിവുകളിലൂടെയുള്ള മരണം" (ലഘൂകരിച്ച ചൈനീസ്: 杀千刀; പരമ്പരാഗത ചൈനീസ്:വ്殺千刀 അല്ലെങ്കിൽ 千刀万剐) എന്നൊക്കെ വിളിക്കാറുണ്ട്. ഇത് AD 900 മുതൽ 1905-ൽ നിറുത്തലാക്കുന്നതുവരെ ചൈനയിൽ ഉപയോഗത്തിലുണ്ടായിരുന്നു. കത്തിയുപയോഗിച്ച് ശരീരഭാഗങ്ങൾ കുറേശെയായി വളരെനേരമെടുത്ത് മുറിച്ചുമാറ്റിയാണ് വധശിക്ഷ നടപ്പാക്കിയിരുന്നത്. ലിങ്ചി എന്ന വാക്ക് സാവധാനം മല കയറുക എന്ന പ്രയോഗത്തിൽ നിന്നാണ് ഉരുത്തിരിഞ്ഞുവന്നിട്ടുള്ളത്. 

രാജ്യദ്രോഹമോ സ്വന്തം മാതാപിതാക്കളെ കൊല്ലുകയോ പോലുള്ള നിഷ്ഠൂരമായ കുറ്റകൃത്യങ്ങൾക്കാണ് ഈ ശിക്ഷ വിധിച്ചിരുന്നത്. പ്രതിയെ ഒരു പൊതുസ്ഥലത്ത് മരം കൊണ്ടുണ്ടാക്കിയ ചട്ടക്കൂട്ടിൽ ബന്ധിച്ച ശേഷം ശരീരത്തിൽ നിന്ന് മാംസം പല മുറിവുകളുണ്ടാക്കി നീക്കം ചെയ്യുകയാണ് പതിവ്. എങ്ങനെ ചെയ്യണം എന്ന് നിയമപുസ്തകങ്ങളിൽ വിശദമാക്കാത്തതിനാൽ ഈ പ്രക്രീയ പല രീതിയിൽ നടന്നിട്ടുണ്ടാവാം. ഉപയോഗത്തിലിരുന്നതിന്റെ അവസാന കാലത്ത് കറുപ്പ് ചിലപ്പോൾ ബോധം നഷ്ടപ്പെടുന്നതു തടയാനോ ദയകാണിക്കാനോ നൽകുമായിരുന്നു. ഈ ശിക്ഷയ്ക്ക് മൂന്ന് തലങ്ങളുണ്ട്: പരസ്യമായ അധിക്ഷേപം, സാവധാനം പീഡിപ്പിച്ചുള്ള മരണം, മരണശേഷമുള്ള ശിക്ഷ. 

പിതൃക്കളോടുള്ള ബഹുമാനം എന്ന കൺഫൂഷ്യസിന്റെ തത്ത്വമനുസരിച്ച് ശരീരം മുറിക്കുന്നത് പിതൃക്കളോടുള്ള അവമതിയാണ്. മുറിവേറ്റ ശരീരങ്ങളുടെ ആത്മാക്കൾ അംഗഭംഗം വന്നവരായിരിക്കുമെന്നും വിശ്വാസമുണ്ട്. ചൈനയെപ്പറ്റി ചില പാശ്ചാത്യരുടെ മനസ്സിലെ പ്രധാന ബിംബം ഈ ശിക്ഷയായിരുന്നത്രേ. 

രാജ്യദ്രോഹമോ, കൂട്ടക്കൊലയോ, പിതൃഹത്യയോ, ജോലി തരുന്നയാളുടെ കൊലയോ പോലെ കൺഫ്യൂഷ്യൻ മൂല്യങ്ങൾക്കെതിരായ കുറ്റങ്ങൾക്കായിരുന്നു ഈ ശിക്ഷ നൽകിയിരുന്നത്. പീഡനരീതിയായോ മരണ ശേഷം അപമാനിക്കാനായോ ഇത് ചെയ്തിരുന്നുവത്രേ. ചക്രവർത്തിമാർ ജനങ്ങളെ ഭയപ്പെടുത്താനായി ചിലപ്പോൾ ചെറിയ കുറ്റങ്ങൾക്കുപോലും ലിങ് ചി ശിക്ഷ വിധിച്ചിരുന്നു. തെറ്റായ വിചാരണയിലൂടെ കുറ്റം കണ്ടെത്തി നിരപരാധികളെയും ഇത്തരത്തിൽ വധിച്ചിരുന്നുവത്രേ. ശത്രുക്കളുടെ കുടുംബാംഗങ്ങളെ ഇത്തരത്തിൽ വധിക്കാൻ ചില ചക്രവർത്തിമാർ ഉത്തരവിട്ടിരുന്നു. എങ്ങനെയാണ് ശിക്ഷ നടപ്പാക്കിയിരുന്നതെന്ന കൃത്യമായ വിവരം കിട്ടാൻ ബുദ്ധിമുട്ടാണെങ്കിലും കൈകാലുകളിലും നെഞ്ചിലും മുറിവുണ്ടാക്കി അവയവങ്ങൾ ഛേദിച്ച് അവസാനം ഹൃദയത്തിൽ മുറിവുണ്ടാക്കിയോ ശിരഛേദം ചെയ്തോ മരണത്തിലെത്തിക്കുകയായിരുന്നു പൊതുവിൽ നടപടിക്രമം. കുറ്റകൃത്യം ലഘുവാണെങ്കിലോ ആരാച്ചാർ ദയയുള്ളവനാണെങ്കിലോ ആദ്യ് മുറിവുതന്നെ കഴുത്തിലേൽപ്പിച്ച് പെട്ടെന്ന് മരണമുണ്ടാക്കിയിരുന്നു. പിന്നീടേൽപ്പിക്കുന്ന മുറിവുകൾ മൃതശരീരം ഛിന്നഭിന്നമാക്കാൻ വേണ്ടിയുള്ളതാവും. 

കലാ ചരിത്ര വിദഗ്ദ്ധൻ ജെയിംസ് എൽകിൻസിന്റെ വാദത്തിൽ നിലവിലുള്ള ഫോട്ടോകൾ പരിശോധിച്ചതിൽ നിന്ന് പ്രതി ജീവിച്ചിരിക്കുമ്പോൾത്തന്നെ അംഗഭംഗം വരുത്തുമായിരുന്നു എന്നത് വ്യക്തമാണത്രേ. മുറിവേൽപ്പിക്കാനെടുക്കുന്ന സമയം വളരെ നീണ്ടതായിരുന്നിരിക്കില്ല എന്നും ആദ്ദേഹം വാദിക്കുന്നു. പ്രതി ഒന്നോ രണ്ടോ ഗുരുതരമായ മുറിവുകൾക്കു ശേഷം ബോധവാനായിരിക്കാൻ (ജീവനുണ്ടെങ്കിലും) സാദ്ധ്യത കുറവാണ്. ആയിരം മുറിവുകൾക്ക് പകരം ഏതാനും ഡസൻ മുറിവുകളേ ശരീരത്തിലേൽക്കാൻ സാദ്ധ്യതയുള്ളൂ. യുവാൻ രാജവംശക്കാലത്ത് നൂറ് മുറിവുകൾ ഏൽപ്പിക്കപ്പെടുമായിരുന്നുവത്രേ. മിങ് രാജവംശക്കാലത്ത് മൂവായിരം മുറിവുകൾ വരെ ശരീരത്തിലേൽപ്പിക്കുമായിരുന്നു. മെഡോവ്സിനെപ്പോലെയുള്ള വിശ്വസനീയരായ സാക്ഷികൾ 15-ഓ 20-ഓ മിനിട്ടുകൾ നീണ്ടുനിൽക്കുന്ന ഒരു ഹ്രസ്വമായ പ്രക്രീയയാണ് വിവരിക്കുന്നത്. ലഭ്യമായ ഫോട്ടോകൾ പ്രക്രീയയുടെ വേഗം സൂചിപ്പിക്കുന്നുണ്ട്. ദയാപ്രമായ ഒരു മുറിവ് (coup de grâce) ആദ്യമേ ലഭിക്കാനുള്ള സാദ്ധ്യത പ്രതികളുടെ കുടുംബാംഗങ്ങൾക്ക് കൈക്കൂലി കൊടുക്കാനുള്ള കഴിവിനനുസരിച്ച് മാറിമറിഞ്ഞ് വന്നിരുന്നിരിക്കണം. ചില ചക്രവർത്തിമാർ മൂന്നു ദിവസം ഈ പ്രക്രീയ തുടരണം എന്ന് വിധിച്ചിരുന്നു. മറ്റു ചില ചക്രവർത്തിമാർ മരണശിക്ഷ നൽകുന്നതിനു മുൻപ് എന്തൊക്കെ പീഡനങ്ങൾ നൽകണമെന്നോ ദീർഘനേരം പീഡിപ്പിക്കണമെന്നോ വിധിച്ചിരുന്നിരിക്കണം. യുവാൻ ചോങ്ഹുവാൻ എന്നയാൾ ഒരു ദിവസത്തിന്റെ പകുതി നിലവിളിച്ചുകൊണ്ടിരുന്നുവെന്നും അതിനുശേഷം നിശ്ശബ്ദനായി എന്നും രേഖകളുണ്ട്. പ്രതികളുടെ മാംസം ചൈനീസ് മരുന്നുകളുടെ കൂട്ടത്തിൽ വിറ്റിരുന്നിരിക്കാൻ സാദ്ധ്യതയുണ്ട്. മരണശേഷം അസ്ഥികളും മറ്റും കഷണങ്ങളാക്കുകയും ശരീരഭാഗങ്ങൾ കത്തിച്ച് ചാരമാക്കി വിതറുകയും ഔദ്യോഗിക ശിക്ഷാ രീതിയുടെ ഭാഗമായിരുന്നിരിക്കാം.

യഥാത്ഥത്തിൽ നടന്നിരുന്ന രീതിയിൽ നിന്ന് വളരെ വ്യത്യസ്തമായൊരു രീതിയിലാണ് ഈ ശിക്ഷ നടന്നിരുന്നതെന്നാണ് പാശ്ചാത്യരാജ്യങ്ങളിൽ നിലനിന്നിരുന്ന വിശ്വാസം. ചില തെറ്റിദ്ധാരണകൾ ഇപ്പോഴും നിലനിൽക്കുന്നുണ്ട്. 1895-ൽ തന്നെ ഈ തെറ്റിദ്ധാരണകളെപ്പറ്റി ചില പാശ്ചാത്യർ മനസ്സിലാക്കിയിരുന്നു. ആസ്ട്രേലിയൻ യാത്രികനായിരുന്ന ജോർജ് ഏൺസ്റ്റ് മോറിസൺ പതിനായിരം കഷണങ്ങളായി ശരീരം മുറിക്കുമെന്ന ധാരണ തെറ്റാണെന്ന് രേഖപ്പെടുത്തിയിട്ടുണ്ട്. ശരീരത്തെ വികൃതമാക്കുന്നത് മരണശേഷമായതിനാൽ ഇത് വളരെ ക്രൂരമായൊരു ശിക്ഷയല്ലെന്ന് അദ്ദേഹം വാധിക്കുന്നു. 

പാശ്ചാത്യരുടെ വിശ്വാസമനുസരിച്ച് മൂർച്ചയുള്ള ഒരു കത്തികൊണ്ട് കണ്ണിൽ മുറിവേൽപ്പിച്ചുകൊണ്ടാണ് ലിങ് ചി തുടങ്ങുക. ബാക്കി മുറിവുകൾ എവിടെയാണ് ഏൽപ്പിക്കുകയെന്ന് പ്രതിക്ക് കാണാൻ സാധിക്കാതിരിക്കാനാണ് (ഭീകരത കൂട്ടാൻ) ഇത് എന്നായിരുന്നു വിശ്വാസം. അതിനു ശേഷം ചെവികളും, മൂക്കും നാവും, വിരലുകളും, ലിംഗവും മറ്റും മുറിച്ചു മാറ്റിയശേഷം ശരീരത്തിൽ നിന്ന് വലിയ ഭാഗം മാംസക്കഷണങ്ങൾ മുറിക്കപ്പെടുമെന്നായിരുന്നു പൊതുവേയുള്ള ധാരണ. മൂന്നു ദിവസം കൊണ്ട് 3600 മുറിവുകളിലൂടെയാണ് മരണമുണ്ടാക്കുക എന്നും അതിനുശേഷം ശരീരം പൊതുദർശനത്തിനു വയ്ക്കും എന്നും വിശ്വാസമുണ്ടായിരുന്നു. ചില പ്രതികൾക്ക് കറുപ്പ് കൊടുക്കുമായിരുന്നുവെന്ന് ധാരണയുണ്ടായിരുന്നെങ്കിലും അത് പീഡനം കുറയ്ക്കാനാണോ കൂട്ടാനാണോ എന്ന് പാശ്ചാത്യർക്ക് ഏകാഭിപ്രായമുണ്ടായിരുന്നില്ല. 

ക്വിങ് രാജവംശം 1905-ൽ ഔദ്യോഗികമായി നിറുത്തലാക്കിയെങ്കിലും, 1910-നു ശേഷമുള്ള ചൈനാ ഭരണകൂടങ്ങളെയും പാശ്ചാത്യർ ഈ ശിക്ഷാ രീതിയുടെ കാചത്തിലൂടെയാണ് കണ്ടിരുന്നത്. 1905-നു ശേഷം ലിങ് ചി ഔദ്യോഗികമായി നടപ്പിലാക്കപ്പെട്ടില്ല. അതിനു മുൻപ് ഫ്രഞ്ച് പട്ടാളക്കാർ എടുത്ത മൂന്നു സെറ്റ് ഫോട്ടോകളാണ് പിന്നീടുള്ള പല കഥകൾക്കും കാരണമായത്.

ക്വിൻ എർ ഷിയുടെ കാലത്തും ഹാൻ രാജവംശക്കാലത്തും സർക്കരുദ്യോഗസ്ഥന്മാരെ ഇപ്രകാരം വധിച്ചിരുന്നു. നിരപരാധികളായ ഉദ്യോഗസ്ഥന്മാരെ ലിയു സിയെ ഇപ്രകാരം പീഡിപ്പിച്ചിരുന്നുവത്രേ. വെൻസുവാൻ ചക്രവർത്തി ആറു പേരെ ഇപ്രകാരം കൊലപ്പെടുത്തി. ആൻ ലുഷാൻ ഒരാളെ ഇപ്രകാരം വധിച്ചു. അഞ്ചു രാജവംശങ്ങളുടെ കാലത്ത് (907–960) ഈ ശിക്ഷാരീതിയെപ്പറ്റി അറിവുണ്ടായിരുന്നു. ഗാസൗ ഈ ശിക്ഷാരീതി നിറുത്തലാക്കുകയും ചെയ്തിരുന്നു. ലിയാവോ രാജവംശത്തിന്റെ കാലത്ത് നിയമപുസ്തകങ്ങളിൽ ഇത് സ്ഥാനം പിടിക്കുകയും ചിലപ്പോൾ ഉപയോഗിക്കപ്പെടുകയും ചെയ്തിരുന്നു. ലിയാവോ ചക്രവർത്തിയായിരുന്ന ടിയാൻസുവോ ഇപ്രകാരം ആൾക്കാരെ വധിക്കാൻ ഉത്തരവിട്ടിരുന്നു. സോങ് രാജവംശത്തിന്റെ കാലത്ത് റെൻസോങ് ചക്രവർത്തിക്കു കീഴിൽ ഇത് വ്യാപകമായി. 

ചില ഉദ്യോഗസ്ഥർ ലിങ് ചി വിമതരെ പീഡിപ്പിക്കാൻ ഉപയോഗിച്ചിരുന്നു. ക്വിങ് രാജവംശത്തിന്റെ നിയമത്തിൽ ഈ ശിക്ഷ രാജ്യദ്രോഹം ചെയ്യുന്നവർക്കായും ഗുരുതരമായ മറ്റ് കുറ്റകൃത്യങ്ങൾ ചെയ്യുന്നവർക്കായും നിലനിർത്തിയിരുന്നു. ഷെൻ ജിയാബെൻ (沈家本, 1840–1913. ക്വിങ് ഡൈനാസ്റ്റിയിലെ നിയമപണ്ഠിതരായിരുന്ന ഷെൻ ജിയാബെനിനെ പോലെയുള്ളവരുടെ റിപ്പോർട്ടുകൾ കാണിക്കുന്നത് ആരാച്ചാർമാർ പല രീതിയിൽ ഈ ശിക്ഷ നടപ്പാക്കിയിരുന്നെന്നും കൃത്യമായി എങ്ങനെ ചെയ്യണം എന്നത് പീനൽ കോഡിൽ വ്യക്തമാക്കിയിരുന്നില്ല എന്നുമാണ്. 

വിയറ്റ്നാമിലും ഈ ശിക്ഷാരീതി നിലവിലുണ്ടായിരുന്നു. പരാജയപ്പെട്ട ലാ വാൻ ഖോയ് കലാപത്തിനുശേഷം ആൾക്കാരെ അടിച്ചമർത്താനെടുത്ത നടപടികളുടെ ഭാഗമായി ഫ്രഞ്ച് മിഷനറിയായിരുന്ന ജോസഫ് മർചൻഡിനെ 1835-ൽ വധിച്ചതാണ് പ്രശസ്തമായ ഒരു സംഭവം. 

പാശ്ചാത്യരാജ്യങ്ങൾ ഇത്തരം ശിക്ഷാരീതികൾ നിറുത്തലാക്കാൻ ശ്രമിക്കവെ ചില പാശ്ചാത്യർ ചൈനയിലെ ലിങ് ചി ശിക്ഷയെ ശ്രദ്ധിക്കാൻ തുടങ്ങി. 1866-ൽ ബ്രിട്ടനിലെ അവസാന ക്വാർട്ടറിംഗ് നടന്ന് ഒരു വർഷത്തിനു ശേഷം ചൈനയിൽ നയതന്ത്രജ്ഞനായി ജോലി ചെയ്തിരുന്ന തോമസ് ഫ്രാൻസിസ് വേഡ് ലിങ് ചി നിറുത്തലാക്കാൻ ശ്രമിച്ചു നോക്കിയെങ്കിലും പരാജയപ്പെട്ടു. 

ആദ്യമായി ലിങ് ചി നിറുത്തലാക്കണമെന്നാവശ്യപ്പെട്ട് നിവേദനം സമർപ്പിച്ചത് ലു യൗ (陸游: 1125–1210) എന്ന പണ്ഠിതനാണ്. അദ്ദേഹത്തിന്റെ വാദങ്ങൾ തലമുറകളായി കൈമാറ്റം ചെയ്യപ്പെട്ട് നരുന്നുണ്ടായിരുന്നു. ഈ വാദങ്ങൾ തന്നെയാണ് ക്വിങ് രാജവംശത്തിലെ പരിഷ്കരണവാദിയായ ഷെൻ ജിയാബെൻ 1905-ൽ ഉപയോഗിച്ചത്. ക്രൂരവും അസാധാരണവുമായ ശിക്ഷകൾക്കെതിരേയുള്ള നീക്കം ടാങ് രാജവംശം അഞ്ചുതരം ശിക്ഷകൾ നിർണയിക്കുമ്പോഴേ നിലവിലുണ്ടായിരുന്നു. ഈ ശിക്ഷ നിറുത്തലാക്കാനുള്ള ചൈനയുടെ നീക്കം പാശ്ചാത്യരാജ്യങ്ങളുടെ സ്വാധീനത്താലല്ല, മറിച്ച് സ്വന്തം നാട്ടിൽ തന്നെയുള്ള വിചാരധാരയിൽ നിന്ന് ഉരുത്തിരിഞ്ഞുണ്ടായതാണ്. 

ഹാർപേഴ്സ് വാരികയിൽ 1858-ൽ വന്ന റിപ്പോർട്ടിൽ രക്തസാക്ഷിയായ ആഗസ്റ്റേ ചാപ്ഡെലൈൻ ഈ രീതിയിലാണ് കൊല്ലപ്പെട്ടതെന്ന് പറഞ്ഞിരുന്നതെങ്കിലും അയാളെ മരണശേഷം ശിരഛേദം ചെയ്യുകയേ ഉണ്ടായുള്ളൂ. 



ഒരു റിപ്പോർട്ടനുസരിച്ച് 1927-നും 1941-നുമിടയിൽ ഷാങ്ഹായിക്കടുത്ത് താവളമടിച്ചിരുന്ന അമേരിക്കൻ ഐക്യനാടിന്റെ മറൈൻ സൈനികർ മനുഷ്യാവകാശലംഘനങ്ങളുടെ തെളിവുകൾ ശേഖരിച്ചിരുന്നു. സൈനികരുടെ കുറിപ്പുകളിലും ഫോട്ടോകളിലും ഫയറിംഗ് സ്ക്വാഡുപയോഗിച്ചും ശിരഛേദം ചെയ്തും വയറുകീറിയും ലിങ്ചി ഉപയോഗിച്ചും വധശിക്ഷ നടപ്പാക്കുന്നതിന്റെയും ബലാത്സംഗം ചെയ്തതിന്റെയും തെളിവുകളുണ്ടത്രേ. 

ഈ ഫോട്ടോകൾ ചൈനയിൽ വാങ്ങാൻ കിട്ടുമായിരുന്നുവത്രേ. പല ആൽബങ്ങളിലും ഒരേ ഫോട്ടോകളാണുണ്ടായിരുന്നത്. ഫോട്ടോകളുടെ പിന്നിൽ കോപ്പികളുണ്ടാക്കി വിറ്റിരുന്ന സ്റ്റുഡിയോയുടെ പേരുമുണ്ട്. 1910-കളിലെ ഫോട്ടോകൾ 20-കളിലെ പീഡനകഥകളുമായി തെറ്റിദ്ധാരണ കാരണം ചേർക്കപ്പെട്ടതാവാം. ലിങ്ചി ഫോട്ടോകൾ കൗതുകവസ്തുക്കളായും വിറ്റിരുന്നു. 

ഈ കാലത്തെ ഫോട്ടോകൾ ( വെടിയേറ്റുമരിച്ച ചൈനക്കാരല്ലാത്ത നയതന്ത്ര ഉദ്യോഗസ്ഥരുടെയും, ശിരസറ്റ ജഡങ്ങളുടെയും, ആയിരം മുറിവുകളിലൂടെ വധശിക്ഷ നടപ്പാക്കപ്പെട്ട ഒരാളുടെയും മറ്റും) ജോർജ് റൈലി സ്കോട്ടിന്റെ "പീഡനത്തിന്റെ ചരിത്രം" എന്ന പുസ്തകത്തിൽ കാണാം. 
കെന്റക്കിക്കാരനായ വില്യം ആർതർ കർട്ടിസാണ് ലിങ്ചിയുടെ ഫോട്ടോയെടുത്ത ആദ്യ പാശ്ചാത്യൻ. കാന്റണിൽ വച്ചാണ് ഫോട്ടോ എടുക്കപ്പെട്ടത്. 

ബൈജിങിൽ താവളമടിച്ചിരുന്ന ഫ്രഞ്ച് സൈനികർക്ക് 1905-ൽ മൂന്ന് വധശിക്ഷകളുടെ ഫോട്ടോ എടുക്കാൻ സാധിച്ചു:


ഫോട്ടോഗ്രാഫുകളും മറ്റു സ്രോതസ്സുകളും ചൈനീസ് പീഡന ഡേറ്റാബേസിൽ ഓൺലൈനായി ലഭ്യമാണ്. 

ലിങ്ചിയെപ്പറ്റിയുള്ള വിവരണങ്ങളും ഫോട്ടോകളും മറ്റും പല ചിത്രങ്ങളിലും സാഹിത്യരചനകളിലും ചലച്ചിത്രങ്ങളിലും പ്രതിഫലിച്ചിട്ടുണ്ട്. ചരിത്രപരമായ സത്യാവസ്ഥ പറയാനാണ് ചിലർ ശ്രമിച്ചിട്ടുള്ളതെങ്കിൽ മറ്റുള്ളവർ കലാപരമായ ലൈസൻസുപയോഗിച്ച് വസ്തുതകളെ മാറ്റിമറിച്ചിട്ടുണ്ട്. 
1905-ലെ സംഭവത്തെക്കുറിച്ച് സൂസൻ സോണ്ടാങ് "മറ്റുള്ളവരുടെ വേദനയെക്കുറിച്ച്" (2003) എന്ന പുസ്തകത്തിൽ പ്രതിപാദിക്കുന്നുണ്ട്. 

ജോർഗസ് ബെറ്റൈൽ എന്ന തത്ത്വചിന്തകൻ ലിങ് ചിയെക്കുറിച്ച് "ല'എക്സ്പീരിയൻസ് ഇന്റെറിയൂറെ" (1943), "ലെ കൗപബ്ലെ" (1944) എന്നീ പുസ്തകങ്ങളിൽ പ്രതിപാദിക്കുന്നുണ്ട്. അദ്ദേഹം അഞ്ച് ഫോട്ടോകൾ "ദി ടിയേഴ്സ് ഓഫ് ഈറോസ്" (1961) എന്ന പുസ്തകത്തിൽ പ്രസിദ്ധീകരിച്ചിട്ടുണ്ട്. ഈ പുസ്തകം പിശകുകളും ഉള്ളടക്കവും ഭാഷയും കാരണം വിമർശിക്കപ്പെട്ടിട്ടുണ്ട്. 

ജോർജ് മാക്ഡോണാൾഡ് ഫ്രേസറിന്റെ "ഫ്ലാഷ്മാൻ ആന്റ് ദി ഡ്രാഗൺ" എന്ന നോവൽ; ഗാരി ജെന്നിംഗ്സിന്റെ "ദി ജേർണിയർ" എന്ന നോവൽ; സാൽവഡോർ എലിസോണ്ടോയുടെ "ഫാറാബ്യൂഫ്" എന്ന നോവൽ; മാൽകം ബോസ്സെയുടെ "ദി എക്സാമിനേഷൻ" എന്ന നോവൽ; ആമി ടാന്റെ "ദി ജോയ് ലക്ക് ക്ലബ്" എന്ന നോവൽ; റോബർട്ട് വാൻ ഗുളീകിന്റെ "ജഡ്ജ് ഡീ" നോവലുകൾ എന്നിവയിലൊക്കെ ആയിരം മുറിവുകളിലൂടെയുള്ള വധശിക്ഷയെപ്പറ്റി പ്രതിപാദിക്കുന്നുണ്ട്. 1905-ലെ ഫോട്ടോകൾ തോമസ് ഹാരിസിന്റെ "ഹാനിബാൾ" എന്ന നോവൽ, ജൂലിയോ കോർട്ടസാറിന്റെ നോവൽ റായുവേല എന്നിവിടങ്ങളിൽ വിഷയമാവുന്നുണ്ട്. 

ലിങ് ചി ചൈനയല്ലാത്ത സാഹചര്യങ്ങളിൽ മേഴ്സിഡസ് ലാക്കിയുടെ നോവൽ "ദി സർപ്പന്റ്സ് ഷാഡോ", റിച്ചാർഡ് കെ. മോർഗാന്റെ നോവൽ "ബ്രോക്കൺ ഏഞ്ചൽസ്" എന്നിവയിൽ പ്രതിപാദിക്കപ്പെടുന്നുണ്ട്.

1956-ലെ "ദി കോൺക്വറർ" എന്ന ചലച്ചിത്രത്തിൽ ഈ രീതിയിലുള്ള വധശിക്ഷയെ "സാവധാനമുള്ള മരണം" എന്നാണ് വിളിക്കുന്നത്. 1966-ലെ "ദി സാൻഡ് പെബിൾസ്", 1968-ലെ "കാരി ഓൺ.. അപ് ദി ഖൈബർ", 1996-ലെ "ഫ്ലെഡ്", 1998-ലെ "എ ചൈനീസ് ടോർച്ചർ ചേമ്പർ സ്റ്റോറി 2", 2007-ലെ റഷ് അവർ 3", എന്നീ ചലച്ചിത്രങ്ങൾ ഈ വധശിക്ഷാ രീതി കാണിക്കുകയോ അതിനെ അവലംബമാക്കി കഥ വികസിപ്പിക്കുകയോ ചെയ്യുന്നു. 

ബി.ബി.സി.യിലെ സീരിയലായ "റോബിൻ ഹുഡ്" (2006), "അസാസിൻസ് ക്രീഡ് - എംബേഴ്സ്" (2011)എന്ന ഹ്രസ്വചിത്രം എന്നിവയിലും ലിങ് ചി പ്രത്യക്ഷപ്പെടുന്നുണ്ട്. 

1905-ലെ ഫോട്ടോകളാൽ പ്രേരിതനായി ചെൻ ചിയൻ-ജെൻ എന്നയാൾ "ലിങ്ചി" എന്ന പേരിൽ ഒരു 25 മിനിട്ട് ഹ്രസ്വ ചിത്രം സംവിധാനം ചെയ്തിട്ടുണ്ട്. ഇതെപ്പറ്റി ചില വിവാദങ്ങൾ ഉണ്ടായിട്ടുണ്ട്. 



</doc>
<doc id="196330" url="https://ml.wikipedia.org/wiki?curid=196330" title="ക്രമഭംഗം">
ക്രമഭംഗം

യൂക്കാരിയോട്ടുകളിൽ ഒരു കോശത്തിലെ ക്രോമസോമുകളെ രണ്ട് സമാനഗണങ്ങളായി വേർപെടുത്തി പുതിയ രണ്ട് പുത്രികാമർമ്മങ്ങൾ രൂപപ്പെടുത്തുന്ന പ്രക്രിയയാണ് ക്രമഭംഗം അഥവാ മൈറ്റോസിസ്. സാധാരണയായി കോശവിഭജനം എന്ന വാക്കുകൊണ്ട് വിവക്ഷിക്കാവുന്ന പ്രക്രിയയാണിത്. ഇതിനെത്തുടർന്ന് കോശാംഗങ്ങളേയും കോശദ്രവ്യത്തേയും വിഭജിക്കുന്ന സൈറ്റോകൈനസിസ് എന്ന പ്രക്രിയ നടക്കുന്നു. 

കോശചക്രത്തിലെ 10 ശതമാനം വരുന്ന മൈറ്റോട്ടിക് ഘട്ടത്തിലാണ് ക്രമഭംഗവും സൈറ്റോകൈനസിസും ഉൾപ്പെടുന്നത്. ജീവലോകത്തിൽ യൂക്കാരിയോട്ടുകളിൽ മാത്രമാണ് ക്രമഭംഗം വഴി കോശവിഭജനം നടക്കുന്നത്. പ്രോകാരിയോട്ടുകളിൽ ദ്വിവിഭജദനമാണ് കോശവിഭജനത്തിന് കാരണം. ക്രമഭംഗം വഴി ഉണ്ടാകുന്ന പുത്രികാകോശങ്ങൾ മാതൃകോശങ്ങളോട് ജനിതകസാദൃശ്യമുള്ളവയാണ്. ക്രോമസോം സംഖ്യയ്ക്ക് തലമുറകൾ കഴിഞ്ഞാലും മാറ്റമുണ്ടാകുന്നുമില്ല.
ക്രമഭംഗത്തിലുണ്ടാകുന്ന പിഴകൾ ആ കോശത്തെത്തന്നെ നശിപ്പിക്കുകയോ(അപ്പോപ്ടോസിസ്) അർബുദകലകളായി പരിണമിക്കുന്നതിന് കാരണമാകുകയോ ചെയ്യുന്നു.

ക്രമഭംഗത്തിന് സുവ്യക്തമായ ഏഴ് ഘട്ടങ്ങളുണ്ട്. 
കോശം കോശവിഭജനത്തിന് തയ്യാറെടുക്കുന്ന ഘട്ടമാണിത്. ഈ ഘട്ടത്തെ G1(first gap) S(Synthesis), G2(Second gap)എന്നിങ്ങനെ തരംതിരിച്ചിരിക്കുന്നു. മാംസ്യങ്ങളും കോശാംഗങ്ങളും കൂടുതലായി ഉത്പാദിപ്പിക്കപ്പെടുന്ന ഘട്ടമാണാണിത്. ജി1 ഘട്ടത്തിൽ കോശങ്ങൾ വളരുന്നു. എസ് ഘട്ടത്തിൽ നിലവിലുള്ള ക്രോമസോമുകളുടെ പകർപ്പ് ഉണ്ടാകുന്നു. ജി2 ഘട്ടമെത്തുമ്പോഴേയ്ക്കും കൂടുതൽ വളർച്ച പ്രാപിച്ച് കോശവിഭജനത്തിനൊരുങ്ങുന്നു. ഓരോ ഘട്ടവും കൃത്യമായും സൂക്ഷ്മമായും നിയന്ത്രിക്കപ്പെടുന്നുണ്ട്. കോശത്തിന്റെ ജീവായുസ്സിന്റെ 90 ശതമാനവും ഇന്റർഫേയ്സ് ഘട്ടത്തിലാണ് ചിലവഴിക്കപ്പെടുന്നത്.

ക്രൊമാറ്റിൻ ജാലിക തടിച്ചു കുറുകി ക്രോമസോമുകളാകുന്നു

ക്രോമസോമുകൾ കോശത്തിന്റെ മധ്യഭാഗത്ത് നിരനിരയായി ക്രമീകരിക്കുന്നു

== ക്രമഭംഗത്തിന്റെ പ്രാധാന്യം =


</doc>
<doc id="196331" url="https://ml.wikipedia.org/wiki?curid=196331" title="പാലികുരിയ ഹോംഗ്രെനി">
പാലികുരിയ ഹോംഗ്രെനി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ഹോംഗ്രെനി - Palicourea holmgrenii. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196333" url="https://ml.wikipedia.org/wiki?curid=196333" title="ഊനഭംഗം">
ഊനഭംഗം

യൂക്കാരിയോട്ടുകളിൽ പ്രത്യുൽപ്പാദന കോശങ്ങളായ പുംബീജങ്ങളുടേയും അണ്ഡകോശങ്ങളുടേയും ഉത്പാദനത്തിന് സഹായിക്കുന്ന കോശവിഭജനരീതിയാണ് ഊനഭംഗം. കോശവിഭജനം വഴി പുതിയ കോശങ്ങളുണ്ടാകുകയും അതിലെ ക്രോമസോമുകളുടെ എണ്ണം മാതൃകോശത്തിന് സമാനമായിരിക്കുകയും ചെയ്യുന്ന ക്രമഭംഗരീതിയിൽ നിന്ന് വ്യത്യസ്തമാണ് ഊനഭംഗം. ക്രോമസോം ഭാഗങ്ങൾ പരസ്പരം കൈമാറ്റം ചെയ്യുന്നതുവഴി ജീൻ മിശ്രണം സാദ്ധ്യമാകുന്നതിലൂടെ പുതിയ തലമുറയിൽ പാരമ്പര്യസ്വഭാവങ്ങളിൽ നിന്നും വ്യത്യസ്ത്വഭാവങ്ങളുള്ള (വ്യതിയാനം) പുതിയ കോശങ്ങൾ രൂപപ്പെടുന്നു. ഒരു കോശത്തിൽ നിന്നും ഊനഭംഗം വഴി നാല് പുത്രികാ കോശങ്ങൾ ഉണ്ടാകുന്നു എന്ന പ്രത്യേകതയും ഊനഭംഗത്തിനുണ്ട്. സൂക്ഷ്മജീവികളായ ആർക്കിയ അഥവാ ബാക്ടീരിയകളിൽ ദ്വിവിഭജന (binary fission) ത്തിനുപുറമേ ഊനഭംഗത്തിനുതുല്യമായി ബാക്ടീരിയൽ ട്രാൻസ്ഫോർമേഷൻ എന്ന ജനിതകവസ്തു കൈമാറ്റപ്രക്രിയയുമുണ്ട്.
മിക്ക സസ്യങ്ങളിലും പ്രോട്ടിസ്റ്റുകളിലും ഊനഭംഗത്തിലൂടെ രേണുക്കൾ അഥവാ സ്പോറുകൾ രൂപപ്പെടുകയും ബീജസംയോഗം കൂടാതെതന്നെ ഇവ വളർന്ന് പൂർണ്ണജീവിയായിത്തീരുകയും ചെയ്യുന്നു. 
1876 ൽ ജർമ്മൻ ജീവശാസ്ത്രകാരനായ ഓസ്കാർ ഹെർട്ട്‌വിഗ്(Oscar Hertwig) ആണ് കടൽച്ചേനകളിൽ (Sea Urchin) ആദ്യമായി ഊനഭംഗപ്രക്രിയ കണ്ടെത്തുന്നത്. ബെൽജിയൻ ജന്തുശാസ്ത്രകാരനായ എഡ്വേർഡ് വാൻ ബെനഡീൻ(Edouard Van Beneden)1883ൽ ചിലയിനം ഉരുണ്ട വിരകളിൽ (viz., Ascaris) മുട്ടകളിൽ നടക്കുന്ന ഊനഭംഗപ്രക്രിയ വിശദീകരിച്ചു. 1890 ൽ ജർമ്മൻ ജീവശാസ്ത്രകാരനായ ആഗസ്റ്റ് വെയിസ്‌മാൻ(August Weismann) രണ്ട് കോശവിഭജനഘട്ടങ്ങളുണ്ടെങ്കിലേ നാല് പുത്രികാകോശങ്ങൾ ഊനഭംഗം വഴി ഉണ്ടാകൂ എന്ന് തെളിയിക്കുകയും ഊനഭംഗത്തിന് പ്രത്യുൽപ്പാദനത്തിലും പാരമ്പര്യസ്വഭാവകൈമാറ്റത്തിലും ഉള്ള പ്രാധാന്യം വെളിച്ചത്തുകൊണ്ടുവരികയും ചെയ്തു. 1911 ൽ അമേരിക്കൻ ജനിതകശാസ്ത്രകാരനായ തോമസ് പണ്ട് മോർഗൻ(T.H.Morgan) ഡ്രോസോഫിലയിൽ (പഴയീച്ച- Drosophila melanogaster) ക്രോസിംഗ് ഓവർ (Crossing over) നിരീക്ഷിക്കുകയും ക്രോമസോമുകളിലൂടെയാണ് ജീനുകളുടെ പാരമ്പര്യപ്രേഷണം സാധ്യമാകുകയുള്ളൂ എന്ന് ആദ്യമായി വിശദീകരിച്ചു. ഊനഭംഗം (Meiosis) എന്ന വാക്ക് 1905 ൽ ജെ.ബി. ഫാർമറും (J.B Farmer) ജെ. ബി. മൂറും (J.B Moore) ആണ് നൽകിയത്.
ഊനഭംഗത്തിന് മിയോസിസ് 1 എന്നും മിയോസിസ് 2 എന്നും രണ്ടുഘട്ടങ്ങളുണ്ട്. 
കോശചക്രത്തിലെ (Cell Cycle) പ്രധാനഘട്ടമായ ഇന്റർഫേയ്സിൽ G1, S, G2 ഘട്ടങ്ങളിലൂടെ കടന്നുവരുന്ന കോശം തുടർന്ന് മിയോസിസ് 1 ഘട്ടത്തിലേയ്ക്ക് പ്രവേശിക്കുന്നു. സരൂപക്രോമസോമുകളുടെ ജോടികൾ പരസ്പരം വേർപെടുന്നു. ഈ വിഭജനഫലമായി ഒരു കോശത്തിൽ നിന്നും രണ്ട് പുതിയ കോശങ്ങൾ രൂപപ്പെടുകയും ഓരോന്നിലും മാതൃകോശത്തിന്റെ ക്രോമസോമിന്റെ പകുതിമാത്രം ഉണ്ടായിരിക്കുകയും ചെയ്യും. ഈ ഘട്ടത്തിൽ മിയോസിസ് 1 ലുണ്ടായ രണ്ട് കോശങ്ങളിൽ നിന്ന് നാല് പുത്രികാകോശങ്ങൾ രൂപപ്പെടുന്നു. 


</doc>
<doc id="196338" url="https://ml.wikipedia.org/wiki?curid=196338" title="ജി.എം. നെന്മേലി">
ജി.എം. നെന്മേലി

കേരളത്തിലെ പ്രസിദ്ധനായ ഒരു പത്രലേഖകനായിരുന്നു ജി എം നെന്മേലിഎന്ന നെന്മേലി ഗോപാലമേനോൻ (മരണം :1993). "നെന്മേലിയുടെ കമ്പി" എന്ന ബൈലൈനിലാണ് ലേഖനങ്ങൾ പ്രസിദ്ധീകരിച്ചിരുന്നത്. 
കൊച്ചി കോവിലകം കച്ചേരി ഗുമസ്തൻ തൃപ്പൂണിത്തുറ കണ്ണൻകുളങ്ങര വടക്കെക്കൊളത്തൂർ രാമൻ മേനോന്റെയും പൂണിത്തുറയിലെ നെന്മേലി വീട്ടിൽ മീനാക്ഷിയമ്മയുടെയും മകനായി 1916ൽ ജനിച്ചു. ഏ.കെ.ജിയുടെ നേതൃത്വത്തിൽ നടന്ന ഗുരുവായൂർ സത്യഗ്രഹ വാഹനപ്രചാരണ ജാഥയാണ് അദ്ദേഹത്തെ കോൺഗ്രസ് പ്രവർത്തകനാക്കിയത്. സ്കൂൾ ഫൈനൽ പാസായശേഷം "മാതൃഭൂമി"യുടെ പ്രാദേശിക ലേഖകനായി. ആദ്യത്തെ പ്രധാന വാർത്ത "ഗാന്ധിജിയുടെ വൈക്കം സന്ദർശനം" എന്ന തലക്കെട്ടിലുള്ളതായിരുന്നു. അടുത്ത കൊല്ലം നെന്മേലി എറണാകുളം ടൗൺ കോൺഗ്രസ് കമ്മിറ്റി സെക്രട്ടറിയും അവിടത്തെ "മാതൃഭൂമി" ലേഖകനുമായി. ചൊവ്വര പരമേശ്വരനാണ് ബ്യൂറോ ചീഫ്. 

ക്വിറ്റ് ഇന്ത്യ സമരത്തോടനുബന്ധിച്ച് ചൊവ്വരയെ അറസ്റ്റ് ചെയ്തു. പിറകെ നെന്മേലിയേയും പിടികൂടി വിയ്യൂർ ജയിലിലടച്ചു. ഒരു കൊല്ലം നീണ്ടു തടവ്. സി അച്യുതമേനോന്റെ കൂടെയാണ് പാർപ്പിച്ചത്. ജയിൽ വിടുമ്പോഴേയ്ക്കും നെന്മേലി കമ്യൂണിസ്റ്റ് ആശയക്കാരനായി മാറിയിരുന്നു. പിന്നെ "മാതൃഭൂമി"യിലേക്കു പോയില്ല; കമ്യൂണിസ്റ്റ് പാർടിയുടെ മുഴുവൻ സമയ പ്രവർത്തകനായി. ആഴ്ചപ്പത്രമായി തുടങ്ങിയ "ദേശാഭിമാനി"യുമായും നെന്മേലി സഹകരിച്ചു.

ഓങ്ങല്ലൂരിൽ നടന്ന നമ്പൂതിരി യോഗക്ഷേമസഭാ വാർഷികത്തിൽ ഇ എം എസ് ചെയ്ത പ്രസംഗം ("നമ്പൂതിരിയെ മനുഷ്യനാക്കാൻ") റിപ്പോർട്ട് ചെയ്തത് നെന്മേലിയാണ്. 1946ൽ ദേശാഭിമാനി ദിനപത്രമായതു തൊട്ടേ സഞ്ചാരലേഖകനായി നെന്മേലി പ്രവർത്തിച്ചു.

അയിത്ത നീതിക്കെതിരെ കൊച്ചി രാജ്യത്തെ ചേന്ദമംഗലം പാലിയത്തു നടന്ന ജനമുന്നേറ്റവും അധികാരികളുടെ മർദനവും ലോകത്തെ അറിയിച്ചവരിൽ പ്രമുഖനാണ് നെന്മേലി. കൽക്കട്ട തീസിസ് കാലത്ത് ദേശാഭിമാനി നിരോധിക്കപ്പെട്ടപ്പോൾ തൃശൂരിൽ ആരംഭിച്ച "റിപ്പബ്ലിക്" പത്രത്തിൽ ചേർന്നു നെന്മേലി. അദ്ദേഹത്തിന്റെ വീട്ടിലെ ഉരൽപ്പുര അക്കാലത്ത് പാർടി നേതാക്കളുടെ ഒളിത്താവളമായിരുന്നു. ഇ എം എസ്, എ കെ ജി, സി. അച്യുതമേനോൻ, കെ സി ജോർജ്, എം.എൻ. ഗോവിന്ദൻ നായർ, ടി.വി. തോമസ്, ടി.കെ. രാമകൃഷ്ണൻ തുടങ്ങിയവർ അവിടെയെത്തിയിട്ടുണ്ട്. 1950 ജനുവരി 22ന് ഉരൽപ്പുര റെയ്ഡ് ചെയ്ത് പൊലീസ് നെന്മേലിയെ അറസ്റ്റ് ചെയ്തു. 
കൊല്ലത്തു തുടങ്ങിയ "ജനയുഗ"ത്തിന്റെയും "നവജീവ"ന്റെയും ലേഖകനായി നെന്മേലി. തിരുവനന്തപുരത്ത് ജനയുഗത്തിന്റെ സിറ്റി എഡിറ്റർ എന്ന നിലയിലും പ്രവർത്തിച്ചു. മദ്രാസിലെ സോവിയറ്റ് പ്രതിനിധി കാര്യാലയത്തിൽ മലയാളം വിഭാഗം,കൊടുങ്ങല്ലൂർ വിദ്വത്പീഠം, ഇസ്കസ്, സ്വാതന്ത്ര്യസമര സേനാനികളുടെ സംഘടന, കൊടുങ്ങല്ലൂർ പുരാവസ്തു - ചരിത്രഗവേഷണ ഇൻസ്റ്റിറ്റ്യൂട്ട് തുടങ്ങിയവയിൽ സജീവമായിരുന്നു. കരൾരോഗംമൂലം 1993-ൽ അന്തരിച്ചു.

നെന്മേലിയുടെ കമ്പി 


</doc>
<doc id="196340" url="https://ml.wikipedia.org/wiki?curid=196340" title="കലാമണ്ഡലം ശശിധരൻ നായർ">
കലാമണ്ഡലം ശശിധരൻ നായർ

പ്രശസ്ത കഥകളി നടനും അധ്യാപകനുമാണ് കലാമണ്ഡലം ശശിധരൻ നായർ. 40 വർഷമായിട്ട് കഥകളി രംഗത്ത് പ്രവർത്തിച്ചു വരുന്ന ഇദ്ദേഹം പ്രധാനപ്പെട്ട എല്ലാ നായകവേഷങ്ങളും അവതരിപ്പിക്കുന്നു. 2012 ൽ ഹൈദരാലി പുരസ്കാരത്തിന് ഇദ്ദേഹം അർഹനായി.

കോട്ടയം ജില്ലയിലെ കല്ലറ ജനിച്ചു, പതിനഞ്ചു വർഷം കലാമണ്ഡലത്തിൽ പഠിച്ചു. ശേഷം കൊച്ചി ദേവസ്വം ബോർഡിൽ ജോലി ചെയ്തതിനു ശേഷം വിവാഹിതനായി. പിന്നീട് ഫോറസ്റ്റർ ആയി ജോലി നോക്കി. ജോലിക്കിടയിലും കഥകളി തുടർന്നു ഇദ്ദേഹം. ഭാര്യ രുക്മിണി, മക്കൾ ശരത് കുമാർ, രശ്മി.

കലാമണ്ഡലം പത്മനാഭൻ നായർ, പത്മശ്രീ കലാമണ്ഡലം ഗോപി എന്നിവരുടെ കീഴിൽ ഇന്ത്യഗവൺമെന്റിന്റെ സ്‌കോളർഷിപ്പോടുകൂടി കഥകളി പഠനം പൂർത്തിയാക്കിയതിനുശേഷം കലാമണ്ഡലം കൃഷ്ണനാശാന്റെ കീഴിലും കഥകളിപഠിച്ചു. 40 വർഷമായിട്ട് കഥകളിരംഗത്ത് പ്രവർത്തിച്ചു വരുന്നു. കരി, വട്ടമുടി, മിനുക്ക് തുടങ്ങി എല്ലാ നായക വേഷങ്ങളും അവതരിപ്പിച്ചിട്ടുണ്ട്. ചൈന, കൊറിയ, ഹോങ്കോംങ്ങ് എന്നീ രാജ്യങ്ങളിലും കഥകളി അവതരിപ്പിച്ചിട്ടുണ്ട്.



</doc>
<doc id="196341" url="https://ml.wikipedia.org/wiki?curid=196341" title="പാലികുരിയ ജാരമില്ലോയി">
പാലികുരിയ ജാരമില്ലോയി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ജാരമില്ലോയി - Palicourea jaramilloi. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196343" url="https://ml.wikipedia.org/wiki?curid=196343" title="പാലികുരിയ ലാറ്റിഫോളിയ">
പാലികുരിയ ലാറ്റിഫോളിയ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ലാറ്റിഫോളിയ - Palicourea latifolia. പെറുവിലാണ് ഇവ സഹജമായി കാണപ്പെടുന്നത്. 



</doc>
<doc id="196345" url="https://ml.wikipedia.org/wiki?curid=196345" title="പാലികുരിയ ലോബ്ബി">
പാലികുരിയ ലോബ്ബി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ലോബ്ബി - Palicourea lobbii. ഇക്വഡോറിലാണ് ഇവ സഹജമായി കാണപ്പെടുന്നത്. പ്ലാന്റ് കളക്ടറായിരുന്ന വില്ല്യം ലോബ്ബിന്റെ (1809 – 1864) പേരിലാണ് ഈ വിഭാഗം അറിയപ്പെടുന്നത്. 



</doc>
<doc id="196347" url="https://ml.wikipedia.org/wiki?curid=196347" title="പാലികുരിയ പ്രോഡിഗ">
പാലികുരിയ പ്രോഡിഗ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ പ്രോഡിഗ - Palicourea prodiga. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196349" url="https://ml.wikipedia.org/wiki?curid=196349" title="പാലികുരിയ സോഡിറോയ്">
പാലികുരിയ സോഡിറോയ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ സോഡിറോയ് - Palicourea sodiroi. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196351" url="https://ml.wikipedia.org/wiki?curid=196351" title="പാലികുരിയ സ്റ്റെനോസെപാല">
പാലികുരിയ സ്റ്റെനോസെപാല

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ സ്റ്റെനോസെപാല - Palicourea stenosepala. ഇക്വഡോറിലാണ് ഇവ സഹജമായി കാണപ്പെടുന്നത്.



</doc>
<doc id="196353" url="https://ml.wikipedia.org/wiki?curid=196353" title="പാലികുരിയ സബലാറ്റോയിഡ്സ്">
പാലികുരിയ സബലാറ്റോയിഡ്സ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ സബലാറ്റോയിഡ്സ് - Palicourea subalatoides. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196355" url="https://ml.wikipedia.org/wiki?curid=196355" title="പാലികുരിയ ടെക്ടോന്യൂറ">
പാലികുരിയ ടെക്ടോന്യൂറ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ ടെക്ടോന്യൂറ - Palicourea tectoneura. ഇക്വഡോറിലാണ് ഇവ സഹജമായി കാണപ്പെടുന്നത്. 



</doc>
<doc id="196359" url="https://ml.wikipedia.org/wiki?curid=196359" title="പാലികുരിയ വിലേസി">
പാലികുരിയ വിലേസി

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പാലികുരിയയിലെ ഒരു സ്പീഷിസാണ് പാലികുരിയ വിലേസി - Palicourea wilesii. ജമൈക്കയിലാണ് ഇവ സഹജമായി കാണപ്പെടുന്നത്. ഇവിടെ ഇവ വംശനാശം നേരിടുന്നു. 



</doc>
<doc id="196363" url="https://ml.wikipedia.org/wiki?curid=196363" title="പോരിഡിയാന്ത">
പോരിഡിയാന്ത

റുബിയേസീ സസ്യകുടുംബത്തിലെ ഒരു ജനുസ്സാണ് പോരിഡിയാന്ത - Pauridiantha.

ചില സ്പീഷിസുകൾ താഴെ പറയുന്നു:-



</doc>
<doc id="196367" url="https://ml.wikipedia.org/wiki?curid=196367" title="മമ്പറം ഹയർസെക്കൻഡറി സ്കൂൾ">
മമ്പറം ഹയർസെക്കൻഡറി സ്കൂൾ

കണ്ണൂർ ജില്ലയിലെ കൂത്തുപറമ്പിനടുത്ത്‌ മമ്പറം എന്ന സ്ഥലത്ത് സ്ഥിതി ചെയ്യുന്ന വിദ്യാലയമാണ് മമ്പറം ഹയർസെക്കന്ററി സ്കൂൾ. കേരളത്തിലെ തന്നെ വലിപ്പമേറിയതും കൂടുതൽ കുട്ടികൾ പഠിക്കുന്നതുമായ വിദ്യാലയങ്ങളിൽ ഒന്നാണ് മമ്പറം ഹയർസെക്കൻഡറി സ്കൂൾ. ശ്രീ. മമ്പറം പി. മാധവന്റെ നേതൃത്വത്തിൽ 1983ൽ 5 ക്ലാസ്സ്‌ മുറികളിലായി ആരംഭിച്ച ഈ വിദ്യാലയത്തിൽ ഇന്ന് 70 ഡിവിഷനുകളിലായി 3000ൽ അധികം വിദ്യാർത്ഥികൾ അദ്ധ്യയനം നടത്തുന്നു. 1998 ആരംഭിച്ച ഹയർസെക്കണ്ടറി വിഭാഗത്തിൽ 7 ബാച്ചുകളിലായി 1000ത്തോളം വിദ്യാർത്ഥികൾ പഠിക്കുന്നു.കണ്ണൂർ ജില്ലയിൽ എസ് എസ് എൽ സി പരീഷയ്ക്കായി ഏറ്റവും കൂടുതൽ വിദ്യാർത്ഥികളെ ഒരുക്കുന്ന വിദ്യാലയങ്ങളിൽ ഒന്നാണ് മമ്പറം സ്കൂൾ
മമ്പറം ഹയർസെക്കൻഡറി സ്കൂളിന്റെ പ്രധാന അദ്ധ്യാപകരായിരുന്ന ശ്രീ എ.സി രവീന്ദ്രനും ശ്രീ സി വി തിലകരാജിനും വിശിഷ്ട സേവനത്തിനുള്ള ദേശിയ അധ്യാപക അവാർഡ്‌ ലഭിക്കുകയുണ്ടായി.
1987 മുതൽ ശാസ്ത്രമേളകളിൽ പങ്കെടുക്കുന്ന ഈ വിദ്യാലയം രണ്ട് വർഷം ഒഴികെ മറ്റെല്ലാവർഷങ്ങളിലും സംസ്ഥാന ശാസ്ത്രമേളയിൽ പങ്കെടുക്കുന്നതിന് അർഹത നേടി.സംസ്ഥാന ശാസ്ത്ര മേളയിൽ കഴിഞ്ഞ നാലു വർഷമായി ബെസ്റ്റ്‌ സ്കൂൾ ആയി തിരഞ്ഞെടുക്കപ്പെട്ട് റെക്കോർഡ്‌ നേട്ടം കൈവരിച്ചു. വിദ്യാഭ്യാസ ജില്ലാതലത്തിൽ നടന്നിരുന്ന ശാസ്ത്രമേളയിൽ തലശ്ശേരി വിദ്യാഭ്യാസ ജില്ലയിൽ 12 വർഷം ഒന്നാംസ്ഥാനക്കാരായി. പിന്നിട് ശാസ്ത്രമേളകൾ റെവന്യൂജില്ലാ തലത്തിൽ നടത്താൻ ആരംഭിച്ച കഴിഞ്ഞ രണ്ട് വർഷങ്ങളിലും കണ്ണൂർ ജില്ലയിലെ മികച്ച സ്കൂൾആയിമാറി. 

ദക്ഷിണേന്ത്യൻ ശാസ്ത്രമേളയിൽ 8 തവണ പങ്കെടുത്ത്‌ 7 തവണയും സമ്മാനങ്ങൾ ലഭിച്ചിട്ടുണ്ട്. ദേശീയ ശാസ്ത്രമേളയിൽ 6 തവണയും, INTEL ദേശീയ ശാസ്ത്രമേളയിൽ ഒരു പ്രാവശ്യവും പങ്കെടുത്തു. 2006 - 2007 അധ്യയന വർഷത്തിലെ ഗവേഷണ പ്രൊജക്റ്റിൽ വിശ്വേശ്വരയ്യ പ്രൈസും നേടി.

ജില്ലാതല ഗണിതശാസ്ത്ര മേളയിൽ 13 തവണ ചാമ്പ്യൻമാരാകാൻ ഈ വിദ്യാലയത്തിന് സാധിച്ചിട്ടുണ്ട്. മൂന്നു തവണ സംസ്ഥാന ഗണിത ശാസ്ത്ര മേളയിൽ ബെസ്റ്റ്‌ സ്കൂൾആകാൻ കഴിഞ്ഞു.2011 ൽ ബംഗളൂരുവിൽ വച്ച് നടന്ന ദക്ഷിണേന്ത്യൻ ശാസ്ത്ര നാടകോത്സവത്തിൽ മമ്പറം ഹയർസെക്കൻഡറി സ്കൂൾ വിദ്യാർഥികൾ അവതരിപ്പിച്ച "ഭൂമിയുടെ അവകാശികൾ "എന്ന നാടകം മൂന്നാം സ്ഥാനവും പാലക്കാട് വച്ച് നടന്ന സംസ്ഥാന ശാസ്ത്ര നാടകോത്സവത്തിൽ ഒന്നാം സ്ഥാനവും നേടുകയുണ്ടായി.


</doc>
<doc id="196370" url="https://ml.wikipedia.org/wiki?curid=196370" title="ടോട്ടൽ ഫുട്ബോൾ">
ടോട്ടൽ ഫുട്ബോൾ

യൂറോപ്പിൽ ഏറ്റവും കോളിളക്കം സൃഷ്ടിച്ച കേളീശൈലിയാണ് ടോട്ടൽ ഫുട്ബാൾ. കളിയുടെ തുടക്കത്തിൽ മുൻനിരയിൽ കളിക്കുന്നവർ പിൻവാങ്ങുകയും മിഡ്ഫീൽഡർമാർ ഫോർവേഡുകളുമാകുന്നു. കുറച്ചുകഴിയുമ്പോൾ ബാക്ക്‌ലൈനിൽ ഉള്ളവർ മുന്നിലേക്ക് വരുന്നു. ഇങ്ങനെ ഗോളി ഒഴികെ എല്ലാവരും സ്ഥാനം മാറുന്നു. 1960-കളുടെ അവസാനത്തിൽ ഹോളണ്ടിലെ അയാക്സ് ക്ലബും ഹോളണ്ട് ടീമും ഈ ശൈലിയിൽ കളിച്ചിരുന്നു. 3-2-2-3 ആണ് ശൈലി. യൊഹാൻ ക്രൈഫ് ഈ ശൈലി നന്നായി കളിച്ചിരുന്നു. "ടോട്ടൽ ക്രൈഫ്" എന്നും ഇദ്ദേഹം അറിയപ്പെട്ടു.


</doc>
<doc id="196372" url="https://ml.wikipedia.org/wiki?curid=196372" title="ടയർ റീട്രെഡിംഗ്‌">
ടയർ റീട്രെഡിംഗ്

വാഹനങ്ങളിലുപയോഗിക്കുന്ന റബ്ബർ ചക്രങ്ങളുടെ ( ടയർ ) ഉപരിതലവുമായി സമ്പർക്കത്തിൽ വരുന്ന ഭാഗമാണ് കട്ട അല്ലെങ്കിൽ ട്രെഡ് (Tread ). നിരന്തര ഉപയോഗത്തിന്റെ ഫലമായി ക്രമേണ കട്ട തേഞ്ഞു തീരുന്നു. തേയ്മാന പരിധി (Tread wear limit ) വരെ തേഞ്ഞു തീർന്ന ചക്രങ്ങൾ തുടർന്നു പയോഗിക്കുന്നത് സുരക്ഷിതമല്ല. ഇത്തരം ചക്രങ്ങളുടെ ഉപയോഗ കാലാവധി വർധിപ്പിക്കുന്നതിനായി തേഞ്ഞു തീർന്ന കട്ടയ്ക്കു പകരമായി പുതിയ കട്ട പിടിപ്പിക്കുന്നതിനെ കട്ട ചെയ്യൽ അഥവാ റീ-ട്രെഡിംഗ് (Re-treading) എന്നു വിളിക്കുന്നു. തേഞ്ഞു തീർന്ന ചക്രത്തിന്റെ പുനരുപയോഗം പുതിയ ചക്രം വാങ്ങുന്നതിനെക്കാൾ സാമ്പത്തിക ബാദ്ധ്യത കുറഞ്ഞത്തതാണ്. അതോടൊപ്പം തന്നെ പരിസ്ഥിതി സൗഹാർദ്ദപരവും.

പൊതുവേ രണ്ടുതരം രീതികളാണ് ടയർ റീട്രെഡിംഗിന് നിലവിലുള്ളത് 
കൺവെൻഷണൽ പ്രക്രിയ അഥവാ ഹോട്ട് ക്യുവർ (മോൾഡ് ക്യുവർ) പ്രക്രിയയിൽ തേഞ്ഞ ടയർ യന്ത്രത്തിൽ ഉരച്ചുപരുവപെടുത്തി പ്രത്യേകതരം കെമിക്കൽ സൊല്യൂഷൻ ഉപയോഗിച്ച് പുതിയ റബ്ബർ പിടിപ്പിക്കുന്നു അതിനുശേഷം ഗ്രിപ്പ് (കട്ട ) ഡിസൈൻ ഇടുന്നതിനായി റീ ട്രെഡിംഗ് മെഷിനിൽ വെച്ച് ചൂടാക്കി റബ്ബർ വേവിച്ച് ഡിസൈൻ ഉറപ്പിക്കുന്നു. അതിനു ശേഷം തണുപ്പിച്ച് വാഹനങ്ങളിൽ ഉപയോഗിക്കുന്നു.
പ്രീ-ക്യുറിംഗ് (Precure Process)അഥവാ കോൾഡ് ക്യുർ പ്രക്രിയയിൽ തേഞ്ഞ ടയർ യന്ത്രത്തിൽ ഉരച്ചുപരുവപെടുത്തി പ്രത്യേകതരം രാസലായനിയ്ക്ക് ഒപ്പം പശ കൂടി ഉപയോഗിച്ച് പുതിയ ഡിസൈൻ ഉള്ള റബ്ബർ പിടിപ്പിക്കുന്നു. അതിനുശേഷം യന്ത്രസഹായത്താൽ ചൂടാക്കി റബ്ബർ വേവിച്ച് ഉറപ്പിക്കുന്നു. അതിനു ശേഷം തണുപ്പിച്ച് വാഹനങ്ങളിൽ ഉപയോഗിക്കുന്നു.
ചക്രങ്ങൾ കട്ട ചെയ്യുന്നതിലൂടെ ഒരു ചക്രത്തിന്റെ ഉപയോഗ കാലാവധി വർധിക്കുന്നു. ഉപയോഗ കാ ലാവധി വർധിക്കുന്നതിലൂടെ ഉപയോക്താവിന്റെ പ്രായോഗിക ചെലവ് കുറയുന്നു. ഒന്നിലധികം തവണ റീട്രെഡ് ചെയ്യാവുന്നവയാണ് പല ചക്രങ്ങളും.

ഉപയോഗ ശൂന്യമായ ചക്രങ്ങൾ ഒരു പ്രധാന പാരിസ്ഥിതിക പ്രശ്നം കൂടിയാണ്. അതിനാൽ തന്നെ ചക്രങ്ങളുടെ ഉപയോഗ കാലാവധി വർധിപ്പിക്കുന്ന റീട്രെഡിംഗ് വളരെ പരിസ്ഥിതി സൗഹാർദ്ദപരമാണ്.

പൊതുവെ ബയാസ് (BIAS) ചക്രങ്ങളിലാണ് റീ ട്രെഡിംഗ് നടത്താറുള്ളത് , പ്രധാനമായും ബസിന്റെയും, ട്രക്കുകളുടെയും മറ്റു വ്യാവസായിക വാഹനങ്ങളുടെയും . റേഡിയൽ (Radial) ചക്രങ്ങളുടെ റീ ട്രെഡിംഗ് പ്രാബല്യത്തിലുണ്ടെങ്കിലും അവ താരതമ്യേന സുരക്ഷിതത്വം കുറഞ്ഞതാണ്.

റീ ട്രെഡ് ചെയ്യപ്പെടുന്ന ചക്രത്തിന്റെ കാർക്കാസിന് എത്രമാത്രം ക്ഷതമേറ്റിട്ടുണ്ട് എന്ന് അനുമാനിക്കാനാവാത്തതാണ് കട്ടചെയ്യപ്പെടുന്ന ചക്രത്തിന്റെ സുരക്ഷിതത്വം ഉറപ്പാക്കാനാവാത്തതിന്റെ പ്രധാന കാരണം.

ബയാസ് ചക്രങ്ങളുമായി താരതമ്യം ചെയ്യുമ്പോൾ റേഡിയൽ ടയറുകളിൽ കുറഞ്ഞ എണ്ണം ബോഡിപ്ലൈകൾ ആണുള്ളത്. ആയതിനാൽ തന്നെ കാർക്കാസിനേൽക്കുന്ന ക്ഷതത്തിന്റെ തീവ്രത അധികമാകാനാണ് സാധ്യത. അതോടൊപ്പം തന്നെ മിക്ക റേഡിയൽ ടയറുകളിലും സ്റ്റീലിനാൽ നിർമിതമായ ബെൽററ് ഉപയോഗിക്കുന്നുണ്ട്. സ്റ്റീലിനെ പൊതിഞ്ഞിരിക്കുന്ന റബർ പാളിക്കുണ്ടാകുന്ന ചെറിയ തകരാറുകൾ പോലും (ഉദാ: പഞ്ചർ) ഈർപ്പം സ്റ്റീലിലെത്താൻ ഇടയാക്കുകയും തന്മൂലം സ്റ്റീൽ ദ്രവിക്കാനിടയാകുകയും ചെയ്യും. കട്ട ചെയ്യുമ്പോൾ ചക്രത്തിലേയ്ക്ക് ചേർക്കുന്ന റബർ കട്ടയും ചക്രവും തമ്മിലുള്ള ഒട്ടിച്ചേരൽ ബലം നേരിട്ടുണ്ടാക്കുന്ന ചക്രത്തിന്റേതിനെക്കാൾ കുറവുമായിരിക്കും.

റേഡിയൽ ചക്രങ്ങളുപയോഗിക്കുന്ന വാഹനങ്ങളുടെ വേഗതാ ക്ഷമത വളരെയേറെയാണ്. ഉയർന്ന വേഗതയിൽ അത്യന്തം സുരക്ഷിതമായ ചക്രങ്ങളു പയോഗിക്കുന്നതാണ് അഭികാമ്യം.


</doc>
<doc id="196382" url="https://ml.wikipedia.org/wiki?curid=196382" title="മേരിവിജ്ഞാനീയം">
മേരിവിജ്ഞാനീയം

യേശുവിന്റെ അമ്മ മറിയത്തെക്കുറിച്ചുള്ള ദൈവശാസ്ത്രപഠനമാണ് മേരിവിജ്ഞാനീയം അല്ലെങ്കിൽ മരിയോളജി (Mariology). മറിയത്തെ സംബന്ധിച്ച ക്രിസ്തീയപ്രബോധനങ്ങളെ ക്രിസ്തുവിനേയും, നിത്യരക്ഷയേയും, ദൈവകൃപയേയും മറ്റും സംബന്ധിച്ച വിശ്വാസങ്ങളുമായി സമന്വയിപ്പിച്ച് അവതരിപ്പിക്കാനാണ് ഈ ദൈവശാസ്ത്രശാഖ ശ്രമിക്കുന്നത്. മേരിയെ വിഷയമാക്കി വേദപുസ്തകത്തിലും, ക്രിസ്തീയപാരമ്പര്യത്തിലും സഭാപ്രബോധനത്തിലും ഉള്ള കാര്യങ്ങളെ കൂട്ടിയിണക്കുകയാണ് ക്രൈസ്തവ മേരിവിജ്ഞാനീയത്തിന്റെ ലക്ഷ്യം.

മറിയത്തെക്കുറിച്ചുള്ള ക്രിസ്തീയവീക്ഷണം വൈവിദ്ധ്യമാർന്ന ഒട്ടേറെ ധാരകൾ ചേർന്നതാണ്. റോമൻ കത്തോലിക്കാ മേരിശാസ്ത്രം പിന്തുണയ്ക്കുന്ന മരിയഭക്തി, അതിനെതിരായ പ്രൊട്ടസ്റ്റന്റ് നിലപാട്, ഇവ രണ്ടിന്റെയും 'മദ്ധ്യമാർഗം' എന്നു പറയാവുന്ന ആംഗ്ലിക്കൻ വീക്ഷണം തുടങ്ങിയവ അതിൽ ഉൾപ്പെടുന്നു. മറിയത്തെക്കുറിച്ചുള്ള പൗരസ്ത്യ ഓർത്തഡോക്സ് വീക്ഷണം കേന്ദ്രീകൃതമായ ഏതെങ്കിലും വിശ്വാസസംഹിതയിലെന്നതിനു പകരം ആരാധനാക്രമത്തിലാണ് നിഴലിച്ചു കാണുന്നത്. സമീപനൂറ്റാണ്ടുകളിൽ ഒരു പഠനശാഖ എന്ന നിലയിൽ മേരിവിജ്ഞാനീയം എറ്റവുമേറെ വികസിച്ചത് കത്തോലിക്കാ സഭയിലാണ്. റോമൻ കത്തോലിക്കാസഭയിൽ മരിയൻ പ്രസ്ഥാനങ്ങളുടേയും സംഘടനകളുടേയും സംഖ്യാബലം അടുത്ത കാലത്ത് ഏറെ വർദ്ധിച്ചിട്ടുണ്ട്. സഭകൾക്കിടയിലെ അഭിപ്രായവ്യത്യാസങ്ങൾക്കുപരി അവയെ ഒന്നിപ്പിക്കുന്ന ഘടകങ്ങളിൽ ഒന്നായി മേരിവിജ്ഞാനീയത്തിലുള്ള താത്പര്യം നിലനിൽക്കുന്നു.

ഇരുപതാം നൂറ്റാണ്ടിൽ മറിയത്തെ സംബന്ധിച്ച് ഒട്ടേറെ രചനകൾ ഉണ്ടായിട്ടുണ്ട്. ദൈവശാസ്ത്രജ്ഞന്മാരായ റെയ്മൊണ്ടോ സ്പിയാസിയുടേയും ഗബ്രിയേൽ റോസ്ചിനിയുടേയും സംഭാവനകൾ അവയിൽ എടുത്തു പറയാവുന്നവയാണ്. 
മറിയത്തെ സംബന്ധിച്ച മത-സാഹിത്യരേഖകളുടേയും പാരമ്പര്യങ്ങളുടേയും സമ്പന്നത ക്രൈസ്തവേതരരേയും ആകർഷിച്ചിട്ടുണ്ട്. മലയാളത്തിലെ വിഖ്യാതസാഹിത്യവിമർശകൻ കെ.പി. അപ്പന്റെ പിൽക്കാലരചനകളിലൊന്നായ "മധുരം നിന്റെ ജീവിതം" മറിയത്തെക്കുറിച്ചാണ്. മലയാളത്തിലെ ആദ്യത്തെ മേരിവിജ്ഞാനീയരചന (Mariology) എന്നു വിശേഷിക്കപ്പെട്ടിട്ടുള്ള ഈ പുസ്തകം കേന്ദ്രസാഹിത്യ അക്കാദമിയുടെ പുരസ്കാരം നേടിയിട്ടുണ്ട്. പി.മോഹനന്റെ 'അമ്മകന്യ', ജോർജ്ജ് ഓണക്കൂറിന്റെ "ഹൃദയത്തിൽ ഒരു വാൾ" എന്നീ നോവലുകൾ, 'മരിയൻ' പ്രമേയങ്ങളെ കേന്ദ്രമാക്കി ഇരുപത്തൊന്നാം നൂറ്റാണ്ടിന്റെ ആദ്യദശകത്തിൽ മലയാളത്തിൽ ഉണ്ടായ രചനകളാണ്.


</doc>
<doc id="196388" url="https://ml.wikipedia.org/wiki?curid=196388" title="വധശിക്ഷ ഐവറി കോസ്റ്റിൽ">
വധശിക്ഷ ഐവറി കോസ്റ്റിൽ

ഐവറി കോസ്റ്റിൽ 2000-ൽ വധശിക്ഷ നിറുത്തലാക്കി. വധശിക്ഷ നടത്താൻ നിയമമുണ്ടായിട്ടും 1960-ൽ സ്വാതന്ത്ര്യം കിട്ടിയ ശേഷം ഇവിടെ ഒരാൾക്കും മരണശിക്ഷ നൽകപ്പെട്ടിട്ടില്ല. 


</doc>
<doc id="196390" url="https://ml.wikipedia.org/wiki?curid=196390" title="വധശിക്ഷ ജിബൂട്ടിയിൽ">
വധശിക്ഷ ജിബൂട്ടിയിൽ

ജിബൂട്ടി എന്ന ആഫ്രിക്കൻ രാജ്യത്ത് 1977-ൽ സ്വാതന്ത്ര്യം കിട്ടിയശേഷം വധശിക്ഷകളൊന്നും നടന്നിട്ടില്ല. 1995-ൽ ഇവിടെ നിയമം മൂലം വധശിക്ഷ നിറുത്തലാക്കി. 


</doc>
<doc id="196391" url="https://ml.wikipedia.org/wiki?curid=196391" title="തിപിടകം">
തിപിടകം

ബൗദ്ധസാഹിത്യകൃതി , ബുദ്ധമതക്കാരുടെ പ്രാമാണിക ഗ്രന്ഥമാണ് തിപിടകം. ബുദ്ധോപദേശങ്ങളെ സമാഹരിച്ച് ബി.സി. 3-ആം നൂറ്റാണ്ടിൽ പാലിഭാഷയിലെഴുതിയ "തിപിടക"ത്തിൽ ചൊല്ലുകൾ, കവിതകൾ, ചെറുവിവരണങ്ങൾ, സംവാദങ്ങൾ എന്നിവ ഉണ്ട്. "പേടകം" എന്ന അർഥത്തിലാണ് "പിടകം" എന്ന് പ്രയോഗിച്ചിരിക്കുന്നത്. "പിടക" സാഹിത്യത്തിലെ പ്രധാന ഗ്രന്ഥസമുച്ചയങ്ങൾ 

പിടകഗ്രന്ഥശാഖയിലൊന്നാമത്തേതായ "വിനയപിടക"ത്തിൽ പരിവ്രാജികന്മാരുടെ ദിനചര്യകളും ഐതിഹ്യങ്ങൾ, ഉപന്യാസങ്ങൾ എന്നിവയും ആണ് ഉൾക്കൊള്ളിച്ചിരിക്കുന്നത്. ബുദ്ധമതാനുയായികളെ ഗൃഹസ്ഥന്മാരെന്നും പരിവ്രാജികരെന്നും രണ്ട് വിഭാഗങ്ങളായി തിരിച്ചിരുന്നു. വിനയപിടകത്തിന് നാല് ഉപവിഭാഗങ്ങളാണുള്ളത്. 
ഇവയിൽ "പാടിമൊഖ"യ്ക്കാണ് വിനയപിടകത്തിൽ ഏറ്റവും ശ്രേഷ്ഠമായ സ്ഥാനം കല്പിച്ചിട്ടുള്ളത്. ഇതിനെ കേന്ദ്രബിന്ദുവാക്കിയാണ് മറ്റുവിഭാഗങ്ങൾ അവതരിപ്പിക്കുന്നതു തന്നെ. "സുത്തവിഭാഗ"യിൽ "ഭിക്ഖു", "ഭിക്ഖുനി" എന്നിങ്ങനെ ഉപവിഭാഗങ്ങൾ കാണുന്നു. ഖണ്ഡകം എന്ന ഒന്നാം ഉപവിഭാഗത്തൽ "മഹാവഗ്ഗ", "ചുല്ലവഗ്ഗ" എന്നിങ്ങനെ വിഭജനം കാണുന്നു. അവസാനത്തെ ഉപവിഭാഗമായ "പരിവാര"സിലോണിലെ ഒരു ബുദ്ധഭിക്ഷു രചിച്ചതായാണു പറയപ്പെടുന്നത്. ചോദ്യോത്തരരൂപത്തിലുള്ള ഇതിന്റെ ഉള്ളടക്കം പ്രധാനമായും മറ്റുവിഭാഗങ്ങളിൽ പറഞ്ഞ സിദ്ധാന്തങ്ങൾതന്നെയാണ്.

ബുദ്ധമത തത്ത്വങ്ങൾ പ്രതിപാദിക്കുന്ന 'സുത്തപിടക'മാണ് ഏറ്റവും വലിയ വിഭാഗം. 'നിർവാണ'ത്തിന്റെ തത്ത്വങ്ങളും ബുദ്ധധർമങ്ങളും ഇതിൽ പ്രതിപാദിക്കുന്നു. ഇതിന് 5 ഉപവിഭാഗങ്ങളുണ്ട്. 
എന്നീ പേരുകളിലാണ് ഇവ അറിയപ്പെടുന്നത്.

ദീഘനികായത്തിൽ 34 ദീർഘ സംവാദങ്ങളും അടങ്ങിയിരിക്കുന്നു. 
മത്സനികായത്തിൽ 152 ലഘു സംവാദങ്ങളും കഥാകഥനങ്ങളും ഉൾപ്പെടുത്തിയിരിക്കുന്നു.
അംഗുത്തരനികായം 2300-ഓളം സൂക്തങ്ങൾ വിവരിക്കുന്നു.
സംയുക്തനികായത്തിലും 2889 സൂക്തങ്ങളുടെ വിവരണമാണ്.
അവസാനവിഭാഗമായ ഖുദ്ദകയിൽ "ധമ്മപദം, സുത്തനിപാദ, പേതവത്തു, ജാതകങ്ങൾ, നിദ്ദേസം, പടിസംഭിദാഗ്ഗം, അപാദാനം, ചരിയാപിടക, ബുദ്ധവംശം" എന്നിവയെല്ലാം സവിസ്തരം പ്രതിപാദിക്കുന്നു. ഇതിലെ "ജാതക" വിഭാഗത്തിൽ ബുദ്ധദേവനെപ്പറ്റിയുള്ള 550 പൂർവകഥകൾ പ്രതിപാദിക്കുന്നു.

മൂന്നാമത്തെ "തിപിടക"മായ അഭിധമ്മപിടകത്തിന് ഏഴ് ഉപവിഭാഗങ്ങളുണ്ട്: 
ഈ വിഭാഗങ്ങളിൽ മനുഷ്യമനസ്സിന്റെ അവസ്ഥാന്തരങ്ങളെപ്പറ്റിയാണ് പ്രതിപാദിക്കുന്നത്.
കഥാവത്തുവിലാകട്ടെ, 252 അപസിദ്ധാന്തങ്ങളുടെ ആഖ്യാനമാണ് നടത്തിയിരിക്കുന്നത്. 
നാലാമത്തെ വിഭാഗമായ പുഗ്ഗലപന്നത്തിയിൽ ബുദ്ധചര്യയിലെ പ്രഗല്ഭരായവരുടെ സ്തുതിഗീതങ്ങളാണ്. കൂടാതെ "പഞ്ചശീലങ്ങളും" "സദ്പ്രവൃത്തികളും" വർണിക്കുന്നു. വാക്കും പ്രവൃത്തിയും അനുസരിച്ച് മനുഷ്യസ്വഭാവത്തെ 25 വിഭാഗങ്ങളായി വർണിച്ചിരിക്കുന്നു. 
അവസാനത്തെ മൂന്നുവിഭാഗങ്ങളിലും മനഃശാസ്ത്രപരമായ വസ്തുതകളുടെ ഹ്രസ്വവിവരണങ്ങളാണ് പ്രതിപാദ്യം. ബുദ്ധമത തത്ത്വങ്ങളിൽ പ്രധാനമായിട്ടുള്ള "ജീവിതം ദുഃഖമാണെന്നും നിരാത്മകമാണെന്നും ഉള്ള ഉദ്ബോധനത്തേയും", "സദ്ചിന്തയും സദ്പ്രവൃത്തിയുമാണ് ബുദ്ധമതാനുയായികൾ ആചരിക്കേണ്ടതെന്നും", "അഹിംസാവ്രതം" ഏറ്റവും അനുഷ്ഠിക്കേണ്ടതാണെന്നും, "നീ നിന്റെ തന്നെ വെളിച്ചമാകണമെന്നും" ഉള്ള പ്രധാന ഉപദേശങ്ങളേയും അങ്ങേയറ്റം ലളിതമായ പാലി ഭാഷയിൽ സാധാരണക്കാരായ അനുവാചകർക്ക് മനസ്സിലാക്കാനും ഉപകരിക്കാനും ഉദ്ദേശിച്ച് "തിപിടക"യിൽ ഉൾക്കൊള്ളിച്ചിരിക്കുന്നു.

ബുദ്ധമത തത്ത്വങ്ങളുടെ വിവിധരീതിയിലുള്ള ക്രോഡീകരണമാണ് തിപിടകയിൽ കാണപ്പെടുന്നത്. സുത്തയിൽ ഗദ്യം മാത്രവും ഗേയ്യയിൽ, ഗദ്യവും പദ്യവും ഗാഥയിൽ ശ്ളോകങ്ങൾ മാത്രവും ഉദാനയിൽ ശിലാരേഖകളും ഇതിവുത്തകയിൽ ചെറുവിവരണങ്ങളും ജാതകയിൽ മുൻജന്മങ്ങളിലെ അവതാരരഹസ്യങ്ങളും ആണ് വെളിപ്പെടുത്തുന്നത്. ഇത് നമുക്കു മനസ്സിലാക്കിത്തരുന്ന ഒരു ചരിത്രസത്യം, തിപിടകപ്രസിദ്ധീകരിക്കുന്ന സമയം ബുദ്ധന്റെ എല്ലാകാലങ്ങളിലുമുള്ള ധർമോപദേശങ്ങളും നിലവിലുണ്ടായിരുന്നു എന്നതാണ്.

അശോക ചക്രവർത്തിയുടെ കാലഘട്ടത്തിലെ ലിപികളും രണ്ടാം നൂറ്റാണ്ടിലെ ശിലാലിഖിതങ്ങളും (ബാർഹട്ട്, സാഞ്ചി, തുടങ്ങിയവയിലെ ലിഖിതങ്ങളും) കാണപ്പെടുന്നതിനാൽ "ധർമപിടകയും", "വിനയപിടക"യും മയൂരശുംഗ വംശങ്ങൾക്കു മുൻപാകണം എന്നും അനുമാനിക്കപ്പെടുന്നു.

"അഭിധമ്മ"യ്ക്കാണ് ഏറെ പഴക്കം കല്പിക്കപ്പെട്ടിട്ടുള്ളത്. അശോകന്റെ കാലഘട്ടത്തിന് തൊട്ടുമുൻപുള്ളവയാണ് "മഹാവഗ്ഗ", "ചുല്ലവഗ്ഗ" എന്നിവയും, അവയിലെ അഞ്ച് നികായങ്ങളും. "കഥാവത്തു"വിലെ ധർമോപദേശങ്ങൾ ടിസാ ഗോപുരത്തിൽ ആലേഖനം ചെയ്തിട്ടുണ്ട്.

തിബത്തൻ ഭാഷയിലും ചൈനീസിലും "തിപിടക"ത്തിന് വിവർത്തനങ്ങളുണ്ടായിട്ടുണ്ട്. സംസ്കൃതത്തിൽ ഇതിനെ ഉപോദ്ബലകമായി സ്വീകരിച്ചുകൊണ്ട് സ്വതന്ത്രകൃതികളും മഹാവസ്തു,ദിവ്യാവദാന, ലളിതവിസ്തര എന്നിങ്ങനെയുള്ള കൃതികളും ത്രിപിടകം സംസ്കൃത വിവർത്തനവും ഉണ്ടായിട്ടുണ്ട്. 'പാലി ടെക്സ്റ്റ് ബുക്ക് സൊസൈറ്റി' ഇവയുടെ ഇംഗ്ലീഷിലുള്ള പരിഭാഷയും തയ്യാറാക്കിയിട്ടുണ്ട്. ദേവനാഗരിയിൽ തിപിടകം ആധുനിക കാലത്ത് പ്രസിദ്ധീകരിച്ചത് ജഗദീഷ് കാശ്യപ് ആണ്. നാൽപതു വാല്യങ്ങളിലായാണ് പ്രസിദ്ധീകരിച്ചത്. നളന്ദയിൽ നിന്നാണ് ഇത് പ്രസിദ്ധീകരിച്ചിട്ടുള്ളത്. 1926-ൽ സയാമീസ് ഭാഷയിലും സിംഹളീസിലും 1954-ൽ ബർമീസ് ഭാഷയിലും ഇതിന് പുതിയ പതിപ്പുകളിറങ്ങിയിട്ടുണ്ട്. കംബോഡിയനിലും ജാപ്പനീസ് ഭാഷയിലും ഇതു വിവർത്തനം ചെയ്തിട്ടുണ്ട്. 



</doc>
<doc id="196392" url="https://ml.wikipedia.org/wiki?curid=196392" title="വധശിക്ഷ ഇക്വറ്റോറിയൽ ഗിനിയിൽ">
വധശിക്ഷ ഇക്വറ്റോറിയൽ ഗിനിയിൽ

ഇക്വറ്റോറിയൽ ഗിനിയിൽ വധശിക്ഷ നിയമവിധേയമാണ്.2010-ലാണ് അവസാന വധശിക്ഷ നടന്നത്. 


</doc>
<doc id="196393" url="https://ml.wikipedia.org/wiki?curid=196393" title="വധശിക്ഷ എറിട്രിയയിൽ">
വധശിക്ഷ എറിട്രിയയിൽ

വധശിക്ഷ എറിട്രിയയിൽ നിയമവിധേയമാണ്. 1993-ൽ എത്യോപ്യയിൽ നിന്ന് വിഘടിച്ച് സ്വാതന്ത്യം നേടിയശേഷം വധശിക്ഷകളൊന്നും ഈ രാജ്യത്ത് നടന്നിട്ടില്ല. 1989-ൽ എത്യോപ്യയുടെ ഭാഗമായിരുന്നപ്പോഴാണ് എറിട്രിയ ഭൂപ്രദേശത്ത് അവസാന വധശിക്ഷ നടപ്പാക്കിയത്. 


</doc>
<doc id="196394" url="https://ml.wikipedia.org/wiki?curid=196394" title="പച്ച എരണ്ട">
പച്ച എരണ്ട

കേരളത്തിൽ കാണുന്ന ഏറ്റവും ചെറിയ എരണ്ടയാണ് പച്ച എരണ്ട. താറാവിന്റെ രൂപമുള്ള ചെറിയ പക്ഷിയാണ്. ഇംഗ്ലീഷിൽ Cotton Teal അല്ലെങ്കിൽ Cotton Pygmy Goose എന്നാണ് പേര്.ചൈനയി കാണുന്നവ ദീർഘ ദൂര ദേശാടകരാണ്. എന്നാൽ ഭാരതത്തിൽ കാണുന്നവ അധിക ദൂരം ദേശാടനം നടത്താറില്ല. 

ശരീരത്തിന് പച്ചനിറമുണ്ട്. കണ്ണിനുമുകളിലൂടെ ഇരുണ്ടവരയുണ്ട്.കറുത്ത കോളറുണ്ട്. ആണിനും പെണ്ണിനും ഒരേ നിറമാണ്. മുട്ടയിടുന്ന കാലത്ത് വേറെ നിറമായിരിക്കും.

ചെറു ജീവികളും ജലസസ്യങ്ങളും വിത്തുകളുമാണ് ഭക്ഷണം.

മുട്ടയിടുന്നത് മരപ്പൊത്തുകളിലാണ്.

ബാലരമ ഡൈജസ്റ്റ് -28ഏപ്രിൽ 2012,പേജ്25


</doc>
<doc id="196395" url="https://ml.wikipedia.org/wiki?curid=196395" title="വധശിക്ഷ എത്യോപ്യയിൽ">
വധശിക്ഷ എത്യോപ്യയിൽ

എത്യോപ്യയിൽ വധശിക്ഷ നിയമവിധേയമാണ്. 2007-ലാണ് അവസാനമായി ഇവിടെ വധശിക്ഷ നടപ്പാക്കിയത്. 

കൊലപാതകം, രാജ്യദ്രോഹം, ആയുധമുപയോഗിക്കാൻ ഗൂഢാലോചന നടത്തുക, വംശഹത്യ, ഭരണഘടനയ്ക്കെതിരായി പ്രവർത്തിക്കുക എന്നിവയൊക്കെ നിയമപ്രകാരം വധശിക്ഷയർഹിക്കുന്ന കുറ്റങ്ങളാണ്.


</doc>
<doc id="196397" url="https://ml.wikipedia.org/wiki?curid=196397" title="വധശിക്ഷ ഗാബോണിൽ">
വധശിക്ഷ ഗാബോണിൽ

ഗാബോൺ വധശിക്ഷ നിലവിലില്ലാത്ത രാജ്യമാണ്. 1981-ലാണ് ഇവിടെ അവസാനമായി വധശിക്ഷ നടപ്പിലാക്കിയത്. 
വധശിക്ഷ നിർത്തലാക്കുന്ന നിയമം 2010 ജനുവരിയിൽ പാർലമെന്റ് പാസാക്കുകയും 2010 ഫെബ്രുവരിയിൽ നിലവിൽ വരുകയും (നിയമം 3/2010) ചെയ്തെങ്കിലും 2011 ഫെബ്രുവരിയിലാണ് ഇത് ലോകത്തെ അറിയിച്ചത്. ഈ നിയമമനുസരിച്ച് വധശിക്ഷയ്ക്കു പകരം മരണം വരെ തടവോ മറ്റു മാർഗങ്ങളോ ഉപയോഗിക്കാവുന്നതാണ്. 30 വർഷമെങ്കിലും തടവനുഭവിച്ച ശേഷം വിട്ടയയ്ക്കലും സാദ്ധ്യമാണ്. 


</doc>
<doc id="196398" url="https://ml.wikipedia.org/wiki?curid=196398" title="വധശിക്ഷ ഗാംബിയയിൽ">
വധശിക്ഷ ഗാംബിയയിൽ

ഗാംബിയയിൽ വധശിക്ഷ നിയമവിധേയമാണ്. 1981 ലാണ് അവസാനമായി വധശിക്ഷ നടപ്പിലാക്കിയത്. 
1993-ൽ ഗാംബിയയിൽ വധശിക്ഷ നിർത്തലാക്കപ്പെട്ടിരുന്നു. പക്ഷേ 1995 ആഗസ്റ്റിൽ സായുധസേനയുടെ പ്രൊവിഷണൽ റൂളിംഗ് കൗൺസിൽ വധശിക്ഷ പുനസ്ഥാപിച്ചു. 2010-ൽ 250 ഗ്രാമിൽ കൂടുതൽ ഹെറോയിൻ കൈവശം വയ്ക്കുന്നവർക്ക് വധശിക്ഷ നൽകാനുള്ള നിയമം ഗാംബിയൻ പാർലമെന്റ് പാസാക്കി. പക്ഷേ ഗാംബിയൻ ഭരണഘടനയുടെ ആർട്ടിക്കിൾ 18(2) പ്രകാരം മുന്നൊരുക്കത്തോടെയോ അക്രമത്തോടെയോ നടത്തുന്ന കൊലപാതകത്തിനു മാത്രമേ വധശിക്ഷ നൽകാൻ സാധിക്കുകയുള്ളൂ. ഇതുകാരണം 2011-ൽ മയക്കുമരുന്നു കടത്തിനുള്ള വധശിക്ഷ ഒഴിവാക്കി. 


</doc>
<doc id="196402" url="https://ml.wikipedia.org/wiki?curid=196402" title="വധശിക്ഷ ഘാനയിൽ">
വധശിക്ഷ ഘാനയിൽ

കുറ്റകൃത്യങ്ങൾക്ക് വധശിക്ഷ നിലവിലുള്ള രാജ്യമാണ് ഘാന. 1993-ലാണ് ഇവിടെ അവസാനമായി വധശിക്ഷ നടപ്പിലാക്കിയത്. 
കൊലപാതകം, രാജ്യദ്രോഹം, സായുധ മോഷണം എന്നീ കുറ്റങ്ങൾക്ക് വധശിക്ഷ ലഭിക്കാം. 


</doc>
<doc id="196403" url="https://ml.wikipedia.org/wiki?curid=196403" title="വധശിക്ഷ ഗിനി-ബിസൗവിൽ">
വധശിക്ഷ ഗിനി-ബിസൗവിൽ

വധശിക്ഷ നിയമം മൂലം ഉപേക്ഷിച്ച ആഫ്രിക്കൻ രാജ്യമാണ് ഗിനി-ബിസൗ. 1986-ലാണ് ഇവിടെ അവസാനമായി വധശിക്ഷ നടപ്പിലായത്. 1993-ൽ ഭരണഘടന പ്രകാരം എല്ലാ കുറ്റങ്ങൾക്കും വധശിക്ഷ സ്ഥിരമായി ഒഴിവാക്കപ്പെട്ടു. 


</doc>
<doc id="196404" url="https://ml.wikipedia.org/wiki?curid=196404" title="വധശിക്ഷ ഗിനിയിൽ">
വധശിക്ഷ ഗിനിയിൽ

പശ്ചിമ ആഫ്രിക്കൻ രാജ്യമായ ഗിനിയിൽ വധശിക്ഷ നിയമപരമായ ഒരു ശിക്ഷാരീതിയാണ്. അവസാനമായി വധശിക്ഷ നടപ്പാക്കിയത് 2001-ലാണ്. 

കൊലപാതകമാണ് വധശിക്ഷ ലഭിക്കാവുന്ന കുറ്റം. 


</doc>
<doc id="196413" url="https://ml.wikipedia.org/wiki?curid=196413" title="ആദികടലായി ശ്രീകൃഷ്ണ ക്ഷേത്രം">
ആദികടലായി ശ്രീകൃഷ്ണ ക്ഷേത്രം

വടക്കെ മലബാറിലെ പ്രധാനപ്പെട്ട ശ്രീകൃഷ്ണ ക്ഷേത്രങ്ങളിലൊന്നാണ് ആദികടലായി ശ്രീകൃഷ്ണ ക്ഷേത്രം . കണ്ണൂർ പട്ടണത്തിൽ നിന്നും 6 കി.മി. തെക്കുകിഴക്കായി കണ്ണൂർ കോർപ്പറേഷനിൽ പെട്ട ആദികടലായി എന്ന സ്ഥലത്താണ് ഈ ക്ഷേത്രം സ്ഥിതി ചെയ്യുന്നത്. ചിറക്കൽ കടലായി ക്ഷേത്രത്തിന്റെ മൂലസ്ഥാനമാണ് ഈ ക്ഷേത്രം എന്നതുകൊണ്ടാണ് ഇത് 'ആദികടലായി' എന്നറിയപ്പെടുന്നത്.

കണ്ണൂർ പട്ടണത്തിൽ നിന്ന് ഏതാണ്ട് ആറു കിലോമീറ്റർ തെക്കുകിഴക്കായി ഇന്നത്തെ കണ്ണൂർ കോർപ്പറേഷനിൽ പെട്ട 'കരാറിനകം കടലായി'യിലായിരുന്നു , പണ്ട് കോലത്തിരി രാജാക്കന്മാരുടെ പ്രമുഖമായ "കടലായി കോട്ട" സ്ഥിതി ചെയ്തിരുന്നത്. കോട്ടയുടെ രക്ഷകനായി 'കോലത്തിരി സ്വരൂപത്തിലെ ' രാജാക്കന്മാരിൽ പ്രമുഖനായ വളഭൻ സ്ഥാപിച്ചതായിരുന്നു "കടലായി ക്ഷേത്രം"..

കൊല്ലവർഷം 964ൽ ടിപ്പുവിന്റെ സൈന്യങ്ങൾ മലബാറിലാകമാനമുള്ള ക്ഷേത്രങ്ങൾ കൊള്ളയടിച്ചിരുന്ന കാലത്ത്‌ കടലായി ക്ഷേത്രത്തിലെ മേൽശാന്തി ശ്രീകൃഷ്ണ വിഗ്രഹത്തെ രക്ഷിക്കുന്നതിനായി അത് പുഴക്കിയെടുക്കുകയും തന്റെ ഇല്ലത്തുള്ള കിണറ്റിൽ സൂക്ഷിക്കുകയും വിവരം കോലത്തിരിയെ അറിയിക്കുകയും ചെയ്തുവത്രേ. അനന്തരം കോലത്തിരി ചിറക്കൽ കോവിലകത്തിന് തെക്ക് കിഴക്കായി ഒരു ക്ഷേത്രം പണികഴിപ്പിച്ചു. കൊല്ലവർഷം 1023ൽ കടലായി കൃഷ്ണനെ അവിടെ പുനപ്രതിഷ്ഠിക്കുകയും ചെയ്തു. കാലക്രമേണ കരാറിനകം കടലായികോട്ടയും ക്ഷേത്രവും നാശോന്മുഖമാവുകയും ക്ഷേത്രക്കുളവും മറ്റും തൂർന്നു പോവുകയും ചെയ്തു. 'കോട്ടമ്മൽ' എന്ന് വിളിച്ചു വരുന്ന പ്രസ്തുത സ്ഥലത്ത് പഴയ കോട്ടയുടെ പ്രാരാവശിഷ്ടങ്ങൾ ഇന്നും കാണ്മാനുണ്ട്. അത് പോലെ ചിറക്കടവത്ത്‌, മോലോത്ത്‌, ഇല്ലത്തിൽ, മനയുള്ളതിൽ, അമ്പലത്തിൽ, കടലായി നട എന്നിങ്ങനെ ഇപ്പോഴും വിളിച്ചു വരുന്ന സ്ഥലനാമങ്ങൾ കരതലാമലകം പോലെ പഴയ ചരിത്ര യാഥാർത്ഥ്യങ്ങളെ വിളിച്ചോതുകയാണ്.

കാലചക്രഭ്രമണത്തിൽ തകർന്നു തരിപ്പണമായ പല ക്ഷേത്രങ്ങളുടെയും നവീകരണവും പുനഃപ്രതിഷ്ഠാപനവും നടന്നു വരുന്ന ഇക്കാലത്ത് ഇവിടുത്തെ പുരാതനക്ഷേത്രം നിലനിന്നിരുന്ന സ്ഥലം വീണ്ടെടുക്കാൻ കഴിയാത്ത വണ്ണം അന്യാധീനപ്പെട്ടു പോയിരിക്കയാൽ അവിടെ നിന്നും ഉദ്ദേശം അരകിലോമീറ്റർ കിഴക്കോട്ടായി പണ്ടത്തെ ക്ഷേത്രത്തിൽ നിന്നും ഭഗവാന്റെ വിഗ്രഹം എഴുന്നള്ളിച്ചു കൊണ്ട് വന്നിരുന്നതായ സ്ഥലത്താണ് ഇപ്പോഴത്തെ ക്ഷേത്രം പണി കഴിപ്പിച്ചിട്ടുള്ളത്. ഈ സ്ഥലത്ത് രാത്രിയുടെ നിശ്ശബ്ദയാമങ്ങളിൽ മുരളീരവവും ഗോക്കളുടെ കുളമ്പൊച്ചയും പതിവായി കേൾക്കാറുണ്ടായിരുന്നതായി പഴമക്കാർ അനുസ്മരിക്കുന്നു. കൊല്ലവർഷം 1140 ചിങ്ങമാസത്തിലെ "അഷ്ടമിരോഹിണി" ദിവസം ഒരു ഭക്തൻ ഈ സ്ഥലത്തുവെച്ചു പൂജ നടത്തി പലർക്കും പ്രസാദം നൽകുകയുണ്ടായി. അടുത്ത വർഷം മുതൽ ഏതാനും ഭക്തന്മാർ ചേർന്ന് വിശേഷാൽ പൂജ, പായസ ദാനം , ഹരികഥാകാലക്ഷേപം എന്നീ പരിപാടികളോടെ ശ്രീകൃഷ്ണ ജയന്തി ആഘോഷിക്കുകയും തുടർന്നുള്ള കാലങ്ങളിൽ ഉത്തരോത്തരം അഭിവൃദ്ധിയോടെ ഇത് ആവര്തിക്കപ്പെടുകയും ചെയ്തു.
അങ്ങനെയിരിക്കെ, 1970 ൽ ഈ ആഘോഷനടത്തിപ്പിന് ശരിയായ ഒരു ആസ്ഥാനം വേണമെന്ന ഉദ്ദേശത്തിൽ ഏതാനും ദേശവാസികൾ ചേർന്ന് സ്ഥലത്തുവെച്ചു പ്രശ്നവിചാരം ചെയ്യുകയും താമസിയാതെ ഒരു കോവിൽ പണിയിച്ചു ഭക്ത ജനങ്ങൾക്ക്‌ ആരാധന സൌകര്യമേർപ്പെടുത്തുകയും ചെയ്യണമെന്നു നിർദ്ദേശിക്കുകയും ചെയ്തതനുസരിച്ച് യഥാവിധി ക്ഷേത്ര നിർമ്മാണം ആരംഭിക്കപ്പെട്ടു.
പ്രശ്നവശാൽ നിരൂപണം ചെയ്ത പ്രകാരം വലതുകരത്തിൽ കാലിക്കോലും ഇടത് കൈ കൊണ്ട് അരയിൽ തിരുകിയ ഓടക്കുഴലിന്റെ അഗ്രം പിടിച്ചും സുസ്മേരവദനനായി നിൽക്കുന്ന ഗോപാലകൃഷ്ണനാണ് ആരാധനാമൂർത്തി. വിധിപ്രകാരം കൃഷ്ണ ശിലയിൽ കന്യാകുമാരിയിൽ നിന്നും നിർമിച്ച വിഗ്രഹം കാലെകൂട്ടിതന്നെ വരുത്തിയത് തളാപ്പ് ശ്രീ സുന്ദരേശ്വര ക്ഷേത്രത്തിൽ സൂക്ഷിക്കുകയും പ്രതിഷ്ഠാ കലാശ മുഹൂർത്തത്തിന് മുൻപായി എഴുന്നള്ളിച്ചു ആദികടലായിൽ കൊണ്ട് വന്നു താന്ത്രികവിധി പ്രകാരമുള്ള വിവിധ പൂജാഹോമാദികൾക്ക് വിധേയമാവുകയും തുടർന്നു 1981 മാർച്ച് 15നു (1156 മീനമാസം 1) 11 മണി 45 മിനുട്ടിനും 12 മണിക്കുമിടയ്ക്കുള്ള ശുഭ മുഹൂർത്തത്തിൽ വൈദിക പ്രമുഖനായ ബ്രഹ്മശ്രീ പറവൂർ ശ്രീധരൻതന്ത്രി, സഹതന്ത്രിമാരുടെ സഹായത്തോടെ പ്രതിഷ്ഠാ കലശം നടത്തുകയും ചെയ്തു

2003 നവംബർ 21-ന് ശ്രീനാരായണഗുരു മണ്ഡപത്തിന്റെ നിർമ്മാണ പ്രവർത്തനം ആരംഭിച്ചു. ശ്രീ നാരായണഗുരുദേവന്റെ പ്രതിമയുടെ പ്രതിഷ്ഠാ കർമ്മം 2007 ഒക്ടോബർ 24-ന് ക്ഷേത്രം തന്ത്രി ബ്രഹ്മശ്രീ പറവൂർ ശ്രീധരൻതന്ത്രി നിർവഹിച്ചു.

2011 ജനുവരി 26-ന് ശ്രീ ദേവദാസ്‌ കൊടുങ്ങല്ലൂർ നാഗസ്ഥാനത്തിന്റെ കുറ്റിയടിക്കൽ കർമ്മം നിർവഹിച്ചു. 2011 ജൂലൈ 15-ന് ആമേട മംഗലത്ത്മന ബ്രഹ്മശ്രീ എം.എസ് ശ്രീധരൻ നമ്പൂതിരി നാഗപ്രതിഷ്ഠ നടത്തി.

ആദികടലായി ശ്രീകൃഷ്ണ ക്ഷേത്രോത്സവം മൂന്നു ദിവസം ആഘോഷിക്കപെടുന്നു.മകര മാസത്തിലെ പുണർതം നാളിലാണ് ഉത്സവം ആരംഭിക്കുന്നത്.അന്നേദിവസം വൈകുന്നേരം പഴയ ക്ഷേത്രം നിലനിന്നിരുന്ന സ്ഥലത്തുനിന്നും ശോഭായാത്രയോടു കൂടി ഭഗവാന്റെ വിഗ്രഹം ക്ഷേത്രത്തിലേക്ക് എഴുന്നള്ളിച്ചു കൊണ്ട് വരുന്നു. കടലായി,തോട്ടട, കുറുവ, കാഞ്ഞിര, അവേര ദേശവാസികളാണ് മൂന്നു ദിവസത്തെയും ഉത്സവം നടത്തി വരുന്നത്.

എല്ലാ വർഷവും മാർച്ച്‌ 15 തിയ്യതി ക്ഷേത്ര പ്രതിഷ്ടാദിനം ആഘോഷിച്ചു വരുന്നു.

ഭഗവാൻ ശ്രീകൃഷ്ണന്റെ ജന്മദിനം വളരെ വിപുലമായി ആഘോഷിക്കുന്നു.




</doc>
<doc id="196414" url="https://ml.wikipedia.org/wiki?curid=196414" title="വധശിക്ഷ കെനിയയിൽ">
വധശിക്ഷ കെനിയയിൽ

കെനിയയിൽ വധശിക്ഷ നിയമവിധേയമാണ്. 1987-ലാണ് ഇവിടെ അവസാനമായി വധശിക്ഷ നടപ്പിലാക്കിയത്.
നിലവിൽ കൊലപാതകം, സായുധമോഷണം, രാജ്യദ്രോഹം എന്നീ കുറ്റങ്ങൾക്ക് വധശിക്ഷ നൽകാവുന്നതാണ്. 
2009 ആഗസ്റ്റ് 3-ന് പ്രസിഡന്റ് എംവായ് കിബാക്കി കെനിയയിൽ വധശിക്ഷ കാത്തു കഴിയുന്ന 4,000 പ്രതികളുടെ ശിക്ഷ ജീവപര്യന്തമാക്കി കുറച്ചു. മരണശിക്ഷയ്ക്ക് കുറ്റകൃത്യങ്ങൾ കുറയ്ക്കുന്നതിൽ എന്തെങ്കിലും പങ്കുണ്ടോ എന്ന് പഠിക്കാനായി സർക്കാർ ഉത്തരവിറക്കി. 


</doc>
<doc id="196419" url="https://ml.wikipedia.org/wiki?curid=196419" title="വധശിക്ഷ ലെസോത്തോയിൽ">
വധശിക്ഷ ലെസോത്തോയിൽ

വധശിക്ഷ നിയമവിധേയമായ രാജ്യമാണ് ലെസോത്തോ. 1984-ലാണ് ഇവിടെ അവസാനമായി വധശിക്ഷ നടപ്പിലാക്കിയത്. 
ക്രിമിനൽ നടപടിക്രമത്തിന്റെയും തെളിവുകളുടെയും നിയമത്തിന്റെ (Criminal Procedure and Evidence Act) 297-ആം വകുപ്പനുസരിച്ച് കൊലപാതകവും രാജ്യദ്രോഹവുമാണ് വധശിക്ഷ ലഭിക്കാവുന്ന കുറ്റങ്ങൾ. 2003-ലെ ലൈംഗികക്കുറ്റങ്ങളെ സംബന്ധിച്ച നിയമത്തിന്റെ (Criminal Procedure and Evidence Act) 32-ആം സെക്ഷനനുസരിച്ച് എച്ച്.ഐ.വി. ബാധിതനാണ് എന്നറിഞ്ഞുകൊണ്ട് ബലാത്സംഗം ചെയ്യുന്നയാളുകൾക്കും വധശിക്ഷ നൽകാവുന്നതാണ്. 18 വയസിൽ താഴെ പ്രായമുള്ളവർക്കും ഗർഭിണികൾക്കും വധശിക്ഷ നൽകരുതെന്ന് നിയമം വിലക്കുന്നു. 


</doc>
<doc id="196422" url="https://ml.wikipedia.org/wiki?curid=196422" title="വധശിക്ഷ ലൈബീരിയയിൽ">
വധശിക്ഷ ലൈബീരിയയിൽ

ലൈബീരിയയിൽ വധശിക്ഷ നിയമവിധേയമാണ്. 
സായുധ മോഷണം, ഭീകരവാദം, വിമാനം തട്ടിയെടുക്കൽ എന്നീ കുറ്റങ്ങൾക്ക് വധശിക്ഷ നൽകാവുന്നതാണ്. 
2005 സെപ്റ്റംബർ 16-ന് ലൈബീരിയ പൊതുവും രാഷ്ട്രീയവുമായ അവകാശങ്ങളുടെ അന്താരാഷ്ട്ര ഉടമ്പടിയുടെ രണ്ടാം ഓപ്ഷണൽ പ്രോട്ടോക്കോളിൽ ( Second Optional Protocol to the International Covenant on Civil and Political Rights) ഒപ്പുവച്ചു. ഇത് വധശിക്ഷ ഒഴിവാക്കുന്നതിലേയ്ക്കുള്ള ഒരു പടിയാണ്. പക്ഷേ ഈ ഉടമ്പടിക്ക് വിരുദ്ധമായി പിന്നീട് (2008 ജൂലൈയിൽ) പ്രസിഡന്റ് എല്ലെൻ ജോൺസൺ സിർലീഫ് വധശിക്ഷ വീണ്ടും കൊണ്ടുവരാനുള്ള നിയമത്തിൽ ഒപ്പു വച്ചു. 


</doc>
<doc id="196423" url="https://ml.wikipedia.org/wiki?curid=196423" title="പേസ്‌മേക്കർ">
പേസ്‌മേക്കർ

ഹൃദയപേശികൾക്ക് താളാത്മകമായി പ്രവർത്തിക്കുവാൻ ആവശ്യമായ പ്രേരണ ചെലുത്തുന്ന ആവേഗങ്ങൾ ഹൃദയഭിത്തിയിലെ രൂപമാറ്റം സംഭവിച്ച പേശികളിൽ നിന്നാണ് ഉദ്ഭവിക്കുന്നത്. ഈ ഭാഗമാണ് ഹൃദയത്തിന്റെ പേസ്‌മേക്കർ എന്നറിയപ്പെടുന്നത്. മയോകാർഡിയം എന്ന ഹൃദയപേശീഭാഗങ്ങളിലെ ചില കാർഡിയോമയോസൈറ്റ് കോശങ്ങൾ ഉത്പാദിപ്പിക്കുന്ന ആക്ഷൻ പൊട്ടൻഷ്യൽ എന്ന വൈദ്യുതആവേഗമാണ് ഹൃദയപ്രവർത്തനത്തിനാധാരം. ഇവയുടെ വൈകല്യം ഹൃദയപ്രവർത്തനങ്ങളെ താളം തെറ്റിക്കുമെന്നതിനാൽ ഇവയുടെ ആരോഗ്യസംരക്ഷണവും തകരാറിലായ പേസ്‌മേക്കറിന്റെ പരിഹരണവും പ്രാധാന്യമർഹിക്കുന്നു. മിക്ക രോഗികളിലും തകരാറുകൾ പരിഹരിക്കുന്നതിന് പേസ്‌മേക്കറുകൾ സ്ഥാപിക്കാറുണ്ട്.വിൽസൺ ഗ്രേയ്റ്റ്ബാച്ച് ആണ് കൃത്രിമ പേസ്മേക്കറിന്റെ പിതാവ് എന്നറിയപ്പെടുന്നത്.

ഹൃദയത്തിന്റെ താളാത്മകമായ പ്രവർത്തനത്തിന് കാർഡിയാക് കണ്ടക്ഷൻ സിസ്റ്റം എന്നുപേരുള്ള, രൂപമാറ്റം സംഭവിച്ച ഹൃദയപേശീഭാഗങ്ങൾ സഹായിക്കുന്നു. താളാത്മകമായി വൈദ്യുത രാസ ആവേഗങ്ങൾ പുറപ്പെടുവിക്കാൻ കഴിവുള്ള ഈ പേശീഭാഗങ്ങളിൽ നിന്നും ആവേഗങ്ങളെ വെൻട്രിക്കിളുകൾ വരെ എത്തിക്കുന്നതിന് പ്രത്യക കൈമാറ്റസംവിധാനമുണ്ട്. കാർഡിയാക് കണ്ടക്ഷൻ വ്യവസ്ഥയുടെ പ്രധാന ഭാഗങ്ങൾ ഇവയാണ്.
3 മി.മീറ്റർ വീതിയും 15മി.മീറ്റർ നീളവും ഒരു മില്ലീമീറ്റർ കനവുമുള്ള, പരന്ന, എലിപ്സിന്റെ ആകൃതിയുള്ള ഹൃദയപേശീഭാഗമാണിത്. വലത്തേ ഏട്രിയത്തിന്റെ(വലത്തേ ആറിക്കിൾ)പിൻമുകളിൽ വശത്തായി, ഊർദ്ധ്വമഹാസിര(സുപ്പീരിയർ വീനക്കാവ)യുടെ വെൻട്രിക്കിളിലേയ്ക്കുള്ള തുറക്കൽസുഷിരത്തിനടുത്താണ് ഇവയുടെ സ്ഥാനം. ഇവിടെയുള്ള പേശീതന്തുക്കൾക്ക്(ഹൃദയപേശീകോശങ്ങൾ) സ്വയം സങ്കോചശേഷി കാണിക്കുന്ന തന്തുക്കളില്ല. ഓരോ പേശീതന്തുവും 3 മുതൽ 5 മൈക്രോ മീറ്റർ വരെ മാത്രം വ്യസമുള്ളവയാണ്. എസ്.ഏ.നോഡിലെ തന്തുക്കളോരോന്നും ഏട്രിയത്തിന്റെ പേശീതന്തുക്കളുമായി സമ്പർക്കത്തിലിരിക്കുന്നതിനാൽ എസ്.ഏ.നോഡിലുണ്ടാകുന്ന വൈദ്യുത ആവേഗങ്ങൾ എളുപ്പത്തിൽ ഏട്രിയത്തിലേയ്ക്കും വ്യാപിക്കുന്നു. വലത്തേ വാഗസ് നാഡിയാണ് എസ്.ഏ.നോഡിനെ നാഡീയമായി നിയന്ത്രിക്കുന്നത്.

എസ്.ഏ. നോഡിൽ ചെറിയ ഗോളാകൃതിയിലുള്ള, വളരെക്കുറച്ചുമാത്രം കോശാംഗങ്ങളുള്ള P കോശങ്ങൾ കാണപ്പെടുന്നു. എസ്.ഏ.നോഡിന്റെ പേസ്മേക്കർ എന്നാണ് ഇവ അറിയപ്പെടുന്നത്. അവശേഷിക്കുന്ന കോശങ്ങളെ T കോശങ്ങൾ അഥവാ ട്രാൻസിഷണൽ കോശങ്ങൾ എന്നുവിളിക്കുന്നു. P കോശങ്ങൾക്ക് സ്വയം താളാത്മകമായി ഉത്തേജിപ്പിക്കപ്പെടാനും തുടർച്ചയായി ആക്ഷൻ പൊട്ടൻഷ്യൽ (നാഡീയ ആവേഗം)പുറപ്പെടുവിക്കാനും കഴിവുണ്ട്. 
കണ്ടക്ഷൻ സിസ്റ്റത്തിലെ എല്ലാ ഭാഗങ്ങൾക്കും ആവേഗങ്ങൾ സൃഷ്ടിക്കാൻ കഴിവുണ്ടെങ്കിലും എസ്.ഏ.നോഡിനാണ് വളരെ എളുപ്പത്തിൽ ആവേഗോത്പാദനം നടത്താൻ കഴിവുള്ളത്. അതിനാൽ എസ്.ഏ നോഡിനെ ഹൃദയത്തിന്റെ പേസ്മേക്കർ എന്നുവിളിക്കുന്നു. സിക്ക് സൈനസ് സിൻഡ്രോം പോലെയുള്ള വൈകല്യങ്ങളിൽ എസ്.ഏ.നോഡ് പ്രവർത്തന രഹിതമാകുന്നു. എസ്.ഏ.നോഡ് ഒഴികെയുള്ള ഭാഗങ്ങൾ എസ്.ഏ നോഡുപോലെ ആവേഗങ്ങൾ പുറപ്പെടുവിക്കാൻ തുടങ്ങുന്നതാണിതിന് കാരണം.

എസ്.ഏ നോഡും ഏട്രിയവും പരസ്പരം സമ്പർക്കത്തിലായതിനാൽ എസ്.ഏ.നോഡിലുണ്ടാകുന്ന ആവേഗങ്ങൾ വളരെയെളുപ്പം ഏട്രിയത്തിന്റെ ഭിത്തിയിലേയ്ക്ക് വ്യാപിക്കുന്നു. എന്നാൽ ചില ഏട്രിയൽ തന്തുസമുച്ചയങ്ങളിൽ ആവേഗകൈമാറ്റം അല്പം കൂടി എളുപ്പത്തിൽ നടക്കുന്നു. ഏട്രിയൽ പേശികളിൽ ഒരു സെക്കൻഡിൽ 0.3 മീറ്ററാണ് ആവേഗവേഗതയെങ്കിൽ അവയിലെ മുൻപരാമർശിച്ച തന്തുസമുച്ചയങ്ങളിൽ സെക്കൻഡിൽ 1 മീറ്റർ ആണ് സഞ്ചാരവേഗത. ഇതിലെ ആന്റീരിയർ ഇന്റർ ഏട്രിയൽ ബാൻഡ് എന്ന തന്തുസമുച്ചയം വലത്തേ ഏട്രിയം കടന്ന് ഇടത്തേ ഏട്രിയത്തിലേയ്ക്കെത്തുന്നു. ഇതിനൊപ്പം മറ്റുമൂന്ന് ചെറിയ തന്തുസമുച്ചയങ്ങളും ഏട്രിയത്തിന്റെ മുകളിൽ നിന്നും താഴഎനിന്നും വശത്തുനിന്നും ഇതിനോട് കൂടിച്ചേരുന്നു. ഇവയെ യഥാക്രമം ആന്റീരിയർ ഇന്റർനോഡൽ ട്രാകട് ഓഫ് ബാക്ക്മാൻ(Bachman), മിഡിൽ ഇന്റർനോഡൽ ട്രാകട് ഓഫ് വെങ്കെബാക്ക്(Wenckebach), പോസ്റ്റീരിയർ ഇന്റർനോഡൽ ട്രാകട് ഓഫ് തോറൽ(Thorel)എന്നിങ്ങനെ വിളിക്കുന്നു.

വലത്തേ ഏട്രിയത്തിന്റെ പിൻഭിത്തിയിൽ ത്രിദളവാൽവിന് തൊട്ടുപിന്നിലായി കാണപ്പെടുന്ന ഭാഗമാണിത്. ഇടത്തേ വാഗസ് നാഡി ഇതിലേയ്ക്ക് വന്നുചേരുന്നു. എസ്.ഏ. നോഡിന്റെ ഘടന തന്നെയാണിതിനെങ്കിലും P കോശങ്ങളുടെ എണ്ണത്തിൽ കുറവുണ്ട്. 
ഏട്രിയങ്ങളും വെൻട്രിക്കിളുകളും ഏട്രിയോ വെൻട്രിക്കുലാർ ഭിത്തിമൂലം പരസ്പരം വേർതിരിയപ്പെട്ടിട്ടുള്ളതിനാൽ ഏട്രിയത്തിനും വെൻട്രിക്കിളുകൾക്കുമിടയിൽ ആവേഗസഞ്ചാരത്തിനുള്ള ഒരേയൊരു മാർഗ്ഗമാണ് ഏ.വി.നോഡും ബണ്ടിൽ ഓഫ് ഹിസും. ഏ.വി.നോഡിലെത്തുന്ന ആവേഗങ്ങൾ 0.08 മുതൽ 0.1 സെക്കൻഡുകൾ അവിടെ താമസിച്ച ശേഷമാണ് ബണ്ടിൽ ഓഫ് ഹിസിലേയ്ക്ക് അയയ്ക്കപ്പെടുന്നത്.(AV നോഡൽ ഡിലേ). ഇത് ഏട്രിയത്തിലെ മുഴുവൻ രക്തവും വെൻട്രിക്കിളുകളിലേയ്ക്കൊഴുകുന്നത് ഉറപ്പുവരുത്തുന്നു. കുറഞ്ഞ സംവഹനപ്രവേഗവും കനക്കുറവുള്ള തന്തുക്കളും ബഹുശാഖാസ്വഭാവവും സമീപസ്ഥകോശങ്ങൾക്കിടയ്ക്ക് ചുരുക്കം ഗ്യാപ്പ് ജങ്ഷനുകൾ മാത്രമുള്ളതും ഇതിന് കാരണമാകുന്നു.

ഏ.വി നോഡ് 20 മില്ലി മീറ്ററോളം നീളമുള്ള ബണ്ടിൽ ഓഫ് ഹിസ്(Bundle of His) എന്ന ഭാഗവുമായി സമ്പർക്കത്തിലെത്തുന്നു. ഏ.വി നോഡിന്റെ വെൻട്രിക്കുലാർ ഉപരിതലത്തിൽ നിന്നാണ് ഇവ രൂപപ്പെടുന്നത്. ഇന്റർവെൻട്രിക്കുലാർ സെപ്റ്റത്തിന്റെ വലത്ത് അതിരിലേയ്ക്ക് അല്പദൂരം കടന്ന ശേഷം ഇത് ഇടത് ബണ്ടിൽ ശാഖയും (left bundle branch) വലത് ബണ്ടിൽ ശാഖയുമായി വേർപിരിയുന്നു. ഇടതു ശാഖ പിന്നീട് ആന്റീരിയർ ഫസിക്കിൾ ആയും പോസ്റ്റീരിയർ ഫസിക്കിൾ ആയും പിരിയുന്നു. ഇടതുവെൻട്രിക്കിളിന്റെ മുകൾ ഭാഗത്തേയ്ക്കും ഇന്റർവെൽട്രിക്കുലാർ സെപ്റ്റ(ഭിത്തി)ത്തിന്റെ ഇടതുമുകൾ ഭാഗത്തേയ്ക്കും ആന്റീരിയർ ഫസിക്കിൾ ആവേഗങ്ങളെ പായിക്കുന്നു. ഇടതുവെൻട്രിക്കിളിന്റെ മുൻ ഭാഗത്തേയ്ക്കും താഴ് ഭാഗത്തേയ്ക്കും ഇന്റർവെൽട്രിക്കുലാർ സെപ്റ്റ(ഭിത്തി)ത്തിന്റെ ഇടതുതാഴ് ഭാഗത്തേയ്ക്കും പോസ്റ്റീരിയർ ഫസിക്കിൾ ആവേഗങ്ങളെ പായിക്കുന്നു. 
ആവേഗങ്ങൾക്ക് ഏ.വി. ബണ്ടിലിലൂടെ ഏകദീശാസഞ്ചരണമേ ഉള്ളൂ.
ഏ.വി. ബണ്ടിലിന്റെ അഗ്രം

പേസ് മേക്കർ കോശങ്ങളിൽ ഹൃദയമിടിപ്പിനാവശ്യമായ ആവേഗം ഉണ്ടാകുന്നത് മൂന്നു ഘട്ടങ്ങളായാണ്. ഹൃദയപേശികളുടെ സങ്കോചത്തിന്റെ ഘട്ടങ്ങളുടെ പേരുകൾ തന്നെയാണ് പേസ് മേക്കറിൽ അതേ സമയത്തുണ്ടാകുന്ന പ്രവർത്തനത്തിനും നൽകിയിരിക്കുന്നത്. ഇതുകാരണം ചില ആശയക്കുഴപ്പങ്ങൾ ഉണ്ടായേക്കാം. ഒന്നാം ഘട്ടമെന്നും രണ്ടാം ഘട്ടമെന്നുമുള്ള പേരുകൾ നൽകുന്നതിനു പകരം പൂജ്യം, മൂന്ന്, നാല് എന്നിങ്ങനെയാണ് പേരുകൾ നൽകിയിരിക്കുന്നത്. 

പേസ് മേക്കറിലെ കോശങ്ങളിൽ തനിയെ ഡീപോളറൈസേഷൻ നടക്കുമെന്നതാണ് ഇവയെ വൈദ്യുത പൊട്ടൻഷ്യലുള്ള കോശങ്ങളായ പേശീകോശങ്ങളിൽ നിന്നും നാഡീ കോശങ്ങളിൽ നിന്നും വ്യത്യസ്തമാക്കുന്നത്. 

പേസ് മേക്കർ കോശസ്തരത്തിനു കുറുകേയുള്ള വിശ്രമ വൈദ്യുത പൊട്ടൻഷ്യൽ (റേസ്റ്റിംഗ് മെംബ്രേൻ പൊട്ടൻഷ്യൽ) -60mV മുതൽ -70mV വരെയാണ്. സാധാരണ കോശങ്ങളിൽ ഈ പൊട്ടൻഷ്യൽ നിലനിൽക്കുന്നത് പോസിറ്റീവ് ചാർജുള്ള പൊട്ടാസ്യം അയോണുകൾ സ്ഥിരമായി പുറത്തേയ്ക്ക് തള്ളപ്പെടുന്നതുകൊണ്ടാണ്. കോശസ്തരത്തിനു കുറുകേ നിലകൊള്ളുന്ന പ്രത്യേക മാംസ്യതന്മാത്രകളിലൂടെയാണ് എല്ലാ കോശങ്ങളിലെയും പൊട്ടാസ്യം അയോണുകൾ കോശത്തിനു പുറത്തേയ്ക്കൊഴുകുന്നത്. പേസ് മേക്കർ കോശങ്ങളുടെ പ്രത്യേകത സമയം (മില്ലി സെക്കന്റുകൾ) ചെല്ലുന്തോറും പൊട്ടാസ്യത്തിന്റെ ഒഴുക്ക് കുറഞ്ഞുവരുമെന്നതാണ്. ഈ ഒഴുക്കു കുറവും സോഡിയത്തിന്റെയും കാൽസ്യത്തിന്റെയും അയോണുകളുടെ കോശത്തിനുള്ളിലേയ്ക്കുള്ള പ്രവാഹവും മെംബ്രേൻ പൊട്ടൻഷ്യൽ -70mV യിൽ നിന്ന് ഉയർത്തും (കോശത്തിന്റെ നെഗറ്റീവ് വൈദ്യുത ചാർജ് ചാർജ് കുറയും; അതായത് കോശം കൂടുതൽ പോസിറ്റീവ് ചാർജുള്ളതാകും). 

ഈ പ്രക്രീയ മൂലം വൈദ്യുത ചാർജ് -40mV മുതൽ -50mV വരെയാകുമ്പോൾ പേസ് മേക്കർ കോശം പടിപ്പുര പൊട്ടൻഷ്യലിൽ എത്തും (threshold potential). ഇതിനു ശേഷം കോശം അടുത്ത ഘട്ടത്തിലേയ്ക്ക് (ഫേസ് - 0) കടക്കുകയായി. 

ത്രെഷോൾഡ് പൊട്ടൻഷ്യൽ എത്തിക്കഴിഞ്ഞാൽ ഹൃദയത്തിലെ പേസ് മേക്കർ കോശസ്തരത്തിലെ കാൽസ്യം അയോണുകളെ കടത്തിവിടുന്ന മാംസ്യങ്ങൾ (ടി. ടൈപ്പ് കാൽസ്യം ചാനലുകൾ) തുറന്ന് കോശങ്ങൾക്കുള്ളിലേയ്ക്ക് കാൽസ്യം അയോണുകൾ ഫേസ് - 4നെ അപേക്ഷിച്ച് വേഗത്തിൽ പ്രവഹിക്കാൻ തുടങ്ങും. ഇതുകൊണ്ട് കോശത്തിന്റെ നെഗറ്റീവ് വൈദ്യുത ചാർജ് ചാർജ് കുറയുന്ന പ്രക്രീയയുടെ വേഗം കൂടുകയും ചാർജ് +10mV വരെയെത്തുകയും ചെയ്യും. ഈ ഘട്ടമാണ് ഹൃദയപേശികളിലേയ്ക്ക് സങ്കോചത്തിനായുള്ള വൈദ്യുതാവേഗം (ആക്ഷൻ പൊട്ടൻഷ്യൽ) അയയ്ക്കുന്നത്. ഇതിനു ശേഷം അടുത്ത ഘട്ടത്തിലേയ്ക്ക് പേസ് മേക്കർ കോശം കടക്കും.

ഈ ഘട്ടത്തിൽ കോശത്തിനുള്ളിലേയ്ക്ക് കാൽസ്യം അയോണുകൾ കടക്കുന്ന ചാനലുകൾ അടയും. സോഡിയം അയോണുകൾ കടക്കുന്നതിലും കുറവുണ്ടാകും. ഈ രണ്ട് പോസിറ്റീവ് അയോണുകളും കോശത്തിനുള്ളിലേയ്ക്ക് കടക്കുന്നത് കുറയുന്നതോടെ കോശത്തിലെ പോസിറ്റീവ് ചാർജിന്റെ വർദ്ധന നിലയ്ക്കും. 
ഇതോടൊപ്പം തന്നെ പൊട്ടാസ്യം അയോണിനെ പുറത്തേയ്ക്ക് തള്ളുന്നതിന്റെ വേഗം കൂടും. ഈ പോസിറ്റീവ് ചാർജുള്ള അയോണുകൾ കോശത്തിൽ നിന്ന് പുറംതള്ളപ്പെടുന്നതോടെ ക്രമേണ കോശസ്തരത്തിനു കുറുകേയുള്ള വൈദ്യുത പൊട്ടൻഷ്യൽ -60mV മുതൽ -70mV വരെയെത്തും. ഇതാണ് റെസ്റ്റിംഗ് മെംബ്രേൻ പൊട്ടൻഷ്യൽ. ഇതിനു ശേഷം ഫേസ് 4 വീണ്ടും തുടങ്ങും.

ഹൃദയത്തിൽ ഘടിപ്പിച്ച ഇലക്ട്രോഡുകൾ വഴി കൃത്യമായ ഇടവേളകളിൽ വൈദ്യുത ആവേഗങ്ങൾ എത്തിച്ച് ഹൃദയമിടിപ്പിന്റെ താളം നിയന്ത്രിക്കാൻ വൈദ്യശാസ്ത്രത്തിൽ ഉപയോഗിക്കുന്ന യന്ത്രമാണ് കൃത്രിമ പേസ് മേക്കർ. സൈനോ ഏട്രിയൽ നോഡ് എന്ന പ്രകൃതിദത്ത പേസ് മേക്കറിന്റെ വേഗം കുറയുമ്പോഴോ ഹൃദയത്തിലെ ആവേഗ പ്രസരണ വ്യവസ്ഥയിൽ എന്തെങ്കിലും തടസ്സമുണ്ടാകുമ്പോഴോ ആണ് കൃത്രിമ പേസ് മേക്കറിന്റെ ആവശ്യം വരുന്നത്. സാധാരണഗതിയിൽ യന്ത്രത്തിന്റെ പ്രധാന ഭാഗം ശരീരത്തിനു വെളിയിൽ ഘടിപ്പിക്കാവുന്നതാണ്. ഓരോ വ്യക്തിക്കും വേണ്ട ഹൃദയതാളം മനസ്സിലാക്കി അതനുസരിച്ച് പ്രോഗ്രാം ചെയ്യാവുന്നവയാണ് ആധുനിക പേസ് മേക്കറുകൾ.


</doc>
<doc id="196424" url="https://ml.wikipedia.org/wiki?curid=196424" title="എസ്.എ. നോഡ്">
എസ്.എ. നോഡ്

ഹൃദയപേശികൾക്ക് താളാത്മകമായി പ്രവർത്തിക്കുവാൻ ആവശ്യമായ പ്രേരണ ചെലുത്തുന്ന ആവേഗങ്ങൾ ഹൃദയഭിത്തിയിലെ രൂപമാറ്റം സംഭവിച്ച പേശികളിൽ നിന്നാണ് ഉദ്ഭവിക്കുന്നത്. ഈ ഭാഗമാണ് ഹൃദയത്തിന്റെ പേയ്സ്മേക്കർ അഥവാ സിനോഏട്രിയൽ അഥവാ S-A നോഡ് എന്നറിയപ്പെടുന്നത്.

3 മി.മീറ്റർ വീതിയും 15മി.മീറ്റർ നീളവും ഒരു മില്ലീമീറ്റർ കനവുമുള്ള, പരന്ന, എലിപ്സിന്റെ ആകൃതിയുള്ള ഹൃദയപേശീഭാഗമാണിത്. വലത്തേ ഏട്രിയത്തിന്റെ(വലത്തേ ആറിക്കിൾ)പിൻമുകളിൽ വശത്തായി, ഊർദ്ധ്വമഹാസിര(സുപ്പീരിയർ വീനക്കാവ)യുടെ വെൻട്രിക്കിളിലേയ്ക്കുള്ള തുറക്കൽസുഷിരത്തിനടുത്താണ് ഇവയുടെ സ്ഥാനം. ഇവിടെയുള്ള പേശീതന്തുക്കൾക്ക്(ഹൃദയപേശീകോശങ്ങൾ) സ്വയം സങ്കോചശേഷി കാണിക്കുന്ന തന്തുക്കളില്ല. ഓരോ പേശീതന്തുവും 3 മുതൽ 5 മൈക്രോ മീറ്റർ വരെ മാത്രം വ്യസമുള്ളവയാണ്. എസ്.ഏ.നോഡിലെ തന്തുക്കളോരോന്നും ഏട്രിയത്തിന്റെ പേശീതന്തുക്കളുമായി സമ്പർക്കത്തിലിരിക്കുന്നതിനാൽ എസ്.ഏ.നോഡിലുണ്ടാകുന്ന വൈദ്യുത ആവേഗങ്ങൾ എളുപ്പത്തിൽ ഏട്രിയത്തിലേയ്ക്കും വ്യാപിക്കുന്നു. വലത്തേ വാഗസ് നാഡിയാണ് എസ്.ഏ.നോഡിനെ നാഡീയമായി നിയന്ത്രിക്കുന്നത്.

എസ്.ഏ.നോഡിൽ ചെറിയ ഗോളാകൃതിയിലുള്ള, വളരെക്കുറച്ചുമാത്രം കോശാംഗങ്ങളുള്ള P കോശങ്ങൾ കാണപ്പെടുന്നു. എസ്.ഏ.നോഡിന്റെ പേസ്മേക്കർ എന്നാണ് ഇവ അറിയപ്പെടുന്നത്. അവശേഷിക്കുന്ന കോശങ്ങളെ T കോശങ്ങൾ അഥവാ ട്രാൻസിഷണൽ കോശങ്ങൾ എന്നുവിളിക്കുന്നു. P കോശങ്ങൾക്ക് സ്വയം താളാത്മകമായി ഉത്തേജിപ്പിക്കപ്പെടാനും തുടർച്ചയായി ആക്ഷൻ പൊട്ടൻഷ്യൽ (നാഡീയ ആവേഗം)പുറപ്പെടുവിക്കാനും കഴിവുണ്ട്. കണ്ടക്ഷൻ സിസ്റ്റത്തിലെ എല്ലാ ഭാഗങ്ങൾക്കും ആവേഗങ്ങൾ സൃഷ്ടിക്കാൻ കഴിവുണ്ടെങ്കിലും എസ്.ഏ.നോഡിനാണ് വളരെ എളുപ്പത്തിൽ ആവേഗോത്പാദനം നടത്താൻ കഴിവുള്ളത്. അതിനാൽ എസ്.ഏ നോഡിനെ ഹൃദയത്തിന്റെ പേസ്മേക്കർ എന്നുവിളിക്കുന്നു. സിക്ക് സൈനസ് സിൻഡ്രോം പോലെയുള്ള വൈകല്യങ്ങളിൽ എസ്.ഏ.നോഡ് പ്രവർത്തന രഹിതമാകുന്നു. എസ്.ഏ.നോഡ് ഒഴികെയുള്ള ഭാഗങ്ങൾ എസ്.ഏ നോഡുപോലെ ആവേഗങ്ങൾ പുറപ്പെടുവിക്കാൻ തുടങ്ങുന്നതാണിതിന് കാരണം.

മയോകാർഡിയം എന്ന ഹൃദയപേശീഭാഗങ്ങളിലെ ചില കാർഡിയോമയോസൈറ്റ് കോശങ്ങൾ ഉത്പാദിപ്പിക്കുന്ന ആക്ഷൻ പൊട്ടൻഷ്യൽ എന്ന വൈദ്യുതആവേഗമാണ് ഹൃദയപ്രവർത്തനത്തിനാധാരം. ഇവയുടെ വൈകല്യം ഹൃദയപ്രവർത്തനങ്ങളെ താളം തെറ്റിക്കുമെന്നതിനാൽ ഇവയുടെ ആരോഗ്യസംരക്ഷണവും തകരാറിലായ പേയ്സ്‌മേക്കറിന്റെ പരിഹരണവും പ്രാധാന്യമർഹിക്കുന്നു. മിക്ക രോഗികളിലും തകരാറുകൾ പരിഹരിക്കുന്നതിന് കൃത്രിമ പേയ്സ്‌മേക്കറുകൾ സ്ഥാപിക്കാറുണ്ട്.== 
ഹൃദയത്തിൽ ഘടിപ്പിച്ച ഇലക്ട്രോഡുകൾ വഴി കൃത്യമായ ഇടവേളകളിൽ വൈദ്യുത ആവേഗങ്ങൾ എത്തിച്ച് ഹൃദയമിടിപ്പിന്റെ താളം നിയന്ത്രിക്കാൻ വൈദ്യശാസ്ത്രത്തിൽ ഉപയോഗിക്കുന്ന യന്ത്രമാണ് കൃത്രിമ പേസ് മേക്കർ. സൈനോ ഏട്രിയൽ നോഡ് എന്ന പ്രകൃതിദത്ത പേസ് മേക്കറിന്റെ വേഗം കുറയുമ്പോഴോ ഹൃദയത്തിലെ ആവേഗ പ്രസരണ വ്യവസ്ഥയിൽ എന്തെങ്കിലും തടസ്സമുണ്ടാകുമ്പോഴോ ആണ് കൃത്രിമ പേസ് മേക്കറിന്റെ ആവശ്യം വരുന്നത്. സാധാരണഗതിയിൽ യന്ത്രത്തിന്റെ പ്രധാന ഭാഗം ശരീരത്തിനു വെളിയിൽ ഘടിപ്പിക്കാവുന്നതാണ്. ഓരോ വ്യക്തിക്കും വേണ്ട ഹൃദയതാളം മനസ്സിലാക്കി അതനുസരിച്ച് പ്രോഗ്രാം ചെയ്യാവുന്നവയാണ് ആധുനിക പേസ് മേക്കറുകൾ.


</doc>
<doc id="196425" url="https://ml.wikipedia.org/wiki?curid=196425" title="എ.വി. നോഡ്">
എ.വി. നോഡ്

വലത്തേ ഏട്രിയത്തിന്റെ പിൻഭിത്തിയിൽ ത്രിദളവാൽവിന് തൊട്ടുപിന്നിലായി കാണപ്പെടുന്ന ഭാഗമാണ് ഏട്രിയോവെൻട്രിക്കുലാർ അഥവാ A-V നോഡ്. ഇടത്തേ വാഗസ് നാഡി ഇതിലേയ്ക്ക് വന്നുചേരുന്നു. എസ്.ഏ. നോഡിന്റെ ഘടന തന്നെയാണിതിനെങ്കിലും P കോശങ്ങളുടെ എണ്ണത്തിൽ കുറവുണ്ട്. ഏട്രിയങ്ങളും വെൻട്രിക്കിളുകളും ഏട്രിയോ വെൻട്രിക്കുലാർ ഭിത്തിമൂലം പരസ്പരം വേർതിരിയപ്പെട്ടിട്ടുള്ളതിനാൽ ഏട്രിയത്തിനും വെൻട്രിക്കിളുകൾക്കുമിടയിൽ ആവേഗസഞ്ചാരത്തിനുള്ള ഒരേയൊരു മാർഗ്ഗമാണ് ഏ.വി.നോഡും ബണ്ടിൽ ഓഫ് ഹിസും. ഏ.വി.നോഡിലെത്തുന്ന ആവേഗങ്ങൾ 0.08 മുതൽ 0.1 സെക്കൻഡുകൾ അവിടെ താമസിച്ച ശേഷമാണ് ബണ്ടിൽ ഓഫ് ഹിസിലേയ്ക്ക് അയയ്ക്കപ്പെടുന്നത്.(AV നോഡൽ ഡിലേ). ഇത് ഏട്രിയത്തിലെ മുഴുവൻ രക്തവും വെൻട്രിക്കിളുകളിലേയ്ക്കൊഴുകുന്നത് ഉറപ്പുവരുത്തുന്നു. കുറഞ്ഞ സംവഹനപ്രവേഗവും കനക്കുറവുള്ള തന്തുക്കളും ബഹുശാഖാസ്വഭാവവും സമീപസ്ഥകോശങ്ങൾക്കിടയ്ക്ക് ചുരുക്കം ഗ്യാപ്പ് ജങ്ഷനുകൾ മാത്രമുള്ളതും ഇതിന് കാരണമാകുന്നു.


</doc>
<doc id="196426" url="https://ml.wikipedia.org/wiki?curid=196426" title="ആവേഗ പ്രസരണ വ്യവസ്ഥ (ഹൃദയം)">
ആവേഗ പ്രസരണ വ്യവസ്ഥ (ഹൃദയം)

ഹൃദയത്തിന്റെ താളാത്മകമായ പ്രവർത്തനത്തിന് ഹൃദയ ആവേഗ പ്രസരണ വ്യവസ്ഥ അഥവാ കാർഡിയാക് കണ്ടക്ഷൻ സിസ്റ്റം എന്നുപേരുള്ള, രൂപമാറ്റം സംഭവിച്ച ഹൃദയപേശീഭാഗങ്ങൾ സഹായിക്കുന്നു. താളാത്മകമായി വൈദ്യുത രാസ ആവേഗങ്ങൾ പുറപ്പെടുവിക്കാൻ കഴിവുള്ള ഈ പേശീഭാഗങ്ങളിൽ നിന്നും ആവേഗങ്ങളെ വെൻട്രിക്കിളുകൾ വരെ എത്തിക്കുന്നതിന് പ്രത്യക കൈമാറ്റസംവിധാനമുണ്ട്. കാർഡിയാക് കണ്ടക്ഷൻ വ്യവസ്ഥയുടെ പ്രധാന ഭാഗങ്ങൾ ഇവയാണ്.
3 മി.മീറ്റർ വീതിയും 15മി.മീറ്റർ നീളവും ഒരു മില്ലീമീറ്റർ കനവുമുള്ള, പരന്ന, എലിപ്സിന്റെ ആകൃതിയുള്ള ഹൃദയപേശീഭാഗമാണിത്. വലത്തേ ഏട്രിയത്തിന്റെ(വലത്തേ ആറിക്കിൾ)പിൻമുകളിൽ വശത്തായി, ഊർദ്ധ്വമഹാസിര(സുപ്പീരിയർ വീനക്കാവ)യുടെ വെൻട്രിക്കിളിലേയ്ക്കുള്ള തുറക്കൽസുഷിരത്തിനടുത്താണ് ഇവയുടെ സ്ഥാനം. ഇവിടെയുള്ള പേശീതന്തുക്കൾക്ക്(ഹൃദയപേശീകോശങ്ങൾ) സ്വയം സങ്കോചശേഷി കാണിക്കുന്ന തന്തുക്കളില്ല. ഓരോ പേശീതന്തുവും 3 മുതൽ 5 മൈക്രോ മീറ്റർ വരെ മാത്രം വ്യസമുള്ളവയാണ്. എസ്.ഏ.നോഡിലെ തന്തുക്കളോരോന്നും ഏട്രിയത്തിന്റെ പേശീതന്തുക്കളുമായി സമ്പർക്കത്തിലിരിക്കുന്നതിനാൽ എസ്.ഏ.നോഡിലുണ്ടാകുന്ന വൈദ്യുത ആവേഗങ്ങൾ എളുപ്പത്തിൽ ഏട്രിയത്തിലേയ്ക്കും വ്യാപിക്കുന്നു. വലത്തേ വാഗസ് നാഡിയാണ് എസ്.ഏ.നോഡിനെ നാഡീയമായി നിയന്ത്രിക്കുന്നത്.

എസ്.ഏ.നോഡിൽ ചെറിയ ഗോളാകൃതിയിലുള്ള, വളരെക്കുറച്ചുമാത്രം കോശാംഗങ്ങളുള്ള P കോശങ്ങൾ കാണപ്പെടുന്നു. എസ്.ഏ.നോഡിന്റെ പേസ്മേക്കർ എന്നാണ് ഇവ അറിയപ്പെടുന്നത്. അവശേഷിക്കുന്ന കോശങ്ങളെ T കോശങ്ങൾ അഥവാ ട്രാൻസിഷണൽ കോശങ്ങൾ എന്നുവിളിക്കുന്നു. P കോശങ്ങൾക്ക് സ്വയം താളാത്മകമായി ഉത്തേജിപ്പിക്കപ്പെടാനും തുടർച്ചയായി ആക്ഷൻ പൊട്ടൻഷ്യൽ (നാഡീയ ആവേഗം)പുറപ്പെടുവിക്കാനും കഴിവുണ്ട്. 
കണ്ടക്ഷൻ സിസ്റ്റത്തിലെ എല്ലാ ഭാഗങ്ങൾക്കും ആവേഗങ്ങൾ സൃഷ്ടിക്കാൻ കഴിവുണ്ടെങ്കിലും എസ്.ഏ.നോഡിനാണ് വളരെ എളുപ്പത്തിൽ ആവേഗോത്പാദനം നടത്താൻ കഴിവുള്ളത്. അതിനാൽ എസ്.ഏ നോഡിനെ ഹൃദയത്തിന്റെ പേസ്മേക്കർ എന്നുവിളിക്കുന്നു. സിക്ക് സൈനസ് സിൻഡ്രോം പോലെയുള്ള വൈകല്യങ്ങളിൽ എസ്.ഏ.നോഡ് പ്രവർത്തന രഹിതമാകുന്നു. എസ്.ഏ.നോഡ് ഒഴികെയുള്ള ഭാഗങ്ങൾ എസ്.ഏ നോഡുപോലെ ആവേഗങ്ങൾ പുറപ്പെടുവിക്കാൻ തുടങ്ങുന്നതാണിതിന് കാരണം.

എസ്.ഏ നോഡും ഏട്രിയവും പരസ്പരം സമ്പർക്കത്തിലായതിനാൽ എസ്.ഏ.നോഡിലുണ്ടാകുന്ന ആവേഗങ്ങൾ വളരെയെളുപ്പം ഏട്രിയത്തിന്റെ ഭിത്തിയിലേയ്ക്ക് വ്യാപിക്കുന്നു. എന്നാൽ ചില ഏട്രിയൽ തന്തുസമുച്ചയങ്ങളിൽ ആവേഗകൈമാറ്റം അല്പം കൂടി എളുപ്പത്തിൽ നടക്കുന്നു. ഏട്രിയൽ പേശികളിൽ ഒരു സെക്കൻഡിൽ 0.3 മീറ്ററാണ് ആവേഗവേഗതയെങ്കിൽ അവയിലെ മുൻപരാമർശിച്ച തന്തുസമുച്ചയങ്ങളിൽ സെക്കൻഡിൽ 1 മീറ്റർ ആണ് സഞ്ചാരവേഗത. ഇതിലെ ആന്റീരിയർ ഇന്റർ ഏട്രിയൽ ബാൻഡ് എന്ന തന്തുസമുച്ചയം വലത്തേ ഏട്രിയം കടന്ന് ഇടത്തേ ഏട്രിയത്തിലേയ്ക്കെത്തുന്നു. ഇതിനൊപ്പം മറ്റുമൂന്ന് ചെറിയ തന്തുസമുച്ചയങ്ങളും ഏട്രിയത്തിന്റെ മുകളിൽ നിന്നും താഴെനിന്നും വശത്തുനിന്നും ഇതിനോട് കൂടിച്ചേരുന്നു. ഇവയെ യഥാക്രമം ആന്റീരിയർ ഇന്റർനോഡൽ ട്രാക്ട് ഓഫ് ബാക്ക്മാൻ(Bachman), മിഡിൽ ഇന്റർനോഡൽ ട്രാക്ട് ഓഫ് വെങ്കെബാക്ക്(Wenckebach), പോസ്റ്റീരിയർ ഇന്റർനോഡൽ ട്രാകട് ഓഫ് തോറൽ(Thorel)എന്നിങ്ങനെ വിളിക്കുന്നു.

വലത്തേ ഏട്രിയത്തിന്റെ പിൻഭിത്തിയിൽ ത്രിദളവാൽവിന് തൊട്ടുപിന്നിലായി കാണപ്പെടുന്ന ഭാഗമാണിത്. ഇടത്തേ വാഗസ് നാഡി ഇതിലേയ്ക്ക് വന്നുചേരുന്നു. എസ്.ഏ. നോഡിന്റെ ഘടന തന്നെയാണിതിനെങ്കിലും P കോശങ്ങളുടെ എണ്ണത്തിൽ കുറവുണ്ട്. 
ഏട്രിയങ്ങളും വെൻട്രിക്കിളുകളും ഏട്രിയോ വെൻട്രിക്കുലാർ ഭിത്തിമൂലം പരസ്പരം വേർതിരിയപ്പെട്ടിട്ടുള്ളതിനാൽ ഏട്രിയത്തിനും വെൻട്രിക്കിളുകൾക്കുമിടയിൽ ആവേഗസഞ്ചാരത്തിനുള്ള ഒരേയൊരു മാർഗ്ഗമാണ് ഏ.വി.നോഡും ബണ്ടിൽ ഓഫ് ഹിസും. ഏ.വി.നോഡിലെത്തുന്ന ആവേഗങ്ങൾ 0.08 മുതൽ 0.1 സെക്കൻഡുകൾ അവിടെ താമസിച്ച ശേഷമാണ് ബണ്ടിൽ ഓഫ് ഹിസിലേയ്ക്ക് അയയ്ക്കപ്പെടുന്നത്.(AV നോഡൽ ഡിലേ). ഇത് ഏട്രിയത്തിലെ മുഴുവൻ രക്തവും വെൻട്രിക്കിളുകളിലേയ്ക്കൊഴുകുന്നത് ഉറപ്പുവരുത്തുന്നു. കുറഞ്ഞ സംവഹനപ്രവേഗവും കനക്കുറവുള്ള തന്തുക്കളും ബഹുശാഖാസ്വഭാവവും സമീപസ്ഥകോശങ്ങൾക്കിടയ്ക്ക് ചുരുക്കം ഗ്യാപ്പ് ജങ്ഷനുകൾ മാത്രമുള്ളതും ഇതിന് കാരണമാകുന്നു.

ഏ.വി നോഡ് 20 മില്ലി മീറ്ററോളം നീളമുള്ള ബണ്ടിൽ ഓഫ് ഹിസ്(Bundle of His) എന്ന ഭാഗവുമായി സമ്പർക്കത്തിലെത്തുന്നു. ഏ.വി നോഡിന്റെ വെൻട്രിക്കുലാർ ഉപരിതലത്തിൽ നിന്നാണ് ഇവ രൂപപ്പെടുന്നത്. ഇന്റർവെൻട്രിക്കുലാർ സെപ്റ്റത്തിന്റെ വലത്ത് അതിരിലേയ്ക്ക് അല്പദൂരം കടന്ന ശേഷം ഇത് ഇടത് ബണ്ടിൽ ശാഖയും (left bundle branch) വലത് ബണ്ടിൽ ശാഖയുമായി വേർപിരിയുന്നു. ഇടതു ശാഖ പിന്നീട് ആന്റീരിയർ ഫസിക്കിൾ ആയും പോസ്റ്റീരിയർ ഫസിക്കിൾ ആയും പിരിയുന്നു. ഇടതുവെൻട്രിക്കിളിന്റെ മുകൾ ഭാഗത്തേയ്ക്കും ഇന്റർവെൽട്രിക്കുലാർ സെപ്റ്റ(ഭിത്തി)ത്തിന്റെ ഇടതുമുകൾ ഭാഗത്തേയ്ക്കും ആന്റീരിയർ ഫസിക്കിൾ ആവേഗങ്ങളെ പായിക്കുന്നു. ഇടതുവെൻട്രിക്കിളിന്റെ മുൻ ഭാഗത്തേയ്ക്കും താഴ് ഭാഗത്തേയ്ക്കും ഇന്റർവെൽട്രിക്കുലാർ സെപ്റ്റ(ഭിത്തി)ത്തിന്റെ ഇടതുതാഴ് ഭാഗത്തേയ്ക്കും പോസ്റ്റീരിയർ ഫസിക്കിൾ ആവേഗങ്ങളെ പായിക്കുന്നു. 
ആവേഗങ്ങൾക്ക് ഏ.വി. ബണ്ടിലിലൂടെ ഏകദീശാസഞ്ചരണമേ ഉള്ളൂ.
ഏ.വി. ബണ്ടിലിന്റെ അഗ്രം പർക്കിഞ്ചി തന്തുക്കൾ അഥവാ സബ് എൻഡോകാർഡിയൽ ശാഖകൾ എന്നറിയപ്പെടുന്നു. എൻഡോകാർഡിയം എന്ന ഹൃദയാവരണത്തിന് താഴെയായി, വെൻട്രിക്കിളുകളുടെ അകവശത്താണ് ഇവയുടെ സ്ഥാനം. ഹൃദയപേശികളെപ്പോലെ ഇവയ്ക്ക് ഇന്റർകലേറ്റഡ് ഡിസ്കുകളില്ല. ഇടത് - വലത് ശാഖകളും ഏട്രിയൽ- വെൻട്രിക്കുലാർ ശാഖകളും ഇവ ഉത്പാദിപ്പിക്കുന്നു. ഇടത്- വലത് ബണ്ടിൽ ശാഖകളിൽ നിന്ന് ആവേഗങ്ങളെ ഇവ വെൻട്രിക്കിളിന്റെ ഭിത്തിയിലേയ്ക്കെത്തിക്കുന്നു. വെൻട്രിക്കിളിന്റെ സങ്കോചം ശ്വാസകോശ ധമനിയിലേയ്ക്കോ മഹാധമനിയിലേയ്ക്കോ രക്തത്തെ പമ്പുചെയ്യുന്നു. ഇവയ്ക്ക് 1 മീറ്റർ മുതൽ 4 മീറ്റർ വരെ സെക്കൻഡിൽ ആവേഗങ്ങൾ പായിക്കുന്നതിനുള്ള കഴിവുണ്ട്. ഇലക്ട്രോ കാർഡിയോ ഗ്രാമിൽ P തരംഗമായും QRS കോപ്ലക്സായും ഇവ തെളിയുന്നു. ചെക്കോസ്ലോവോക്യൻ അനാട്ടമിസ്റ്റായ Jan Evangelista Purkyně ആണ് 1839 ൽ ഇവയെ കണ്ടെത്തിയത്.

പേസ് മേക്കർ കോശങ്ങളിൽ ഹൃദയമിടിപ്പിനാവശ്യമായ ആവേഗം ഉണ്ടാകുന്നത് മൂന്നു ഘട്ടങ്ങളായാണ്. ഹൃദയപേശികളുടെ സങ്കോചത്തിന്റെ ഘട്ടങ്ങളുടെ പേരുകൾ തന്നെയാണ് പേസ് മേക്കറിൽ അതേ സമയത്തുണ്ടാകുന്ന പ്രവർത്തനത്തിനും നൽകിയിരിക്കുന്നത്. ഇതുകാരണം ചില ആശയക്കുഴപ്പങ്ങൾ ഉണ്ടായേക്കാം. ഒന്നാം ഘട്ടമെന്നും രണ്ടാം ഘട്ടമെന്നുമുള്ള പേരുകൾ നൽകുന്നതിനു പകരം പൂജ്യം, മൂന്ന്, നാല് എന്നിങ്ങനെയാണ് പേരുകൾ നൽകിയിരിക്കുന്നത്. 

പേസ് മേക്കറിലെ കോശങ്ങളിൽ തനിയെ ഡീപോളറൈസേഷൻ നടക്കുമെന്നതാണ് ഇവയെ വൈദ്യുത പൊട്ടൻഷ്യലുള്ള കോശങ്ങളായ പേശീകോശങ്ങളിൽ നിന്നും നാഡീ കോശങ്ങളിൽ നിന്നും വ്യത്യസ്തമാക്കുന്നത്. 

പേസ് മേക്കർ കോശസ്തരത്തിനു കുറുകേയുള്ള വിശ്രമ വൈദ്യുത പൊട്ടൻഷ്യൽ (റേസ്റ്റിംഗ് മെംബ്രേൻ പൊട്ടൻഷ്യൽ) -60mV മുതൽ -70mV വരെയാണ്. സാധാരണ കോശങ്ങളിൽ ഈ പൊട്ടൻഷ്യൽ നിലനിൽക്കുന്നത് പോസിറ്റീവ് ചാർജുള്ള പൊട്ടാസ്യം അയോണുകൾ സ്ഥിരമായി പുറത്തേയ്ക്ക് തള്ളപ്പെടുന്നതുകൊണ്ടാണ്. കോശസ്തരത്തിനു കുറുകേ നിലകൊള്ളുന്ന പ്രത്യേക മാംസ്യതന്മാത്രകളിലൂടെയാണ് എല്ലാ കോശങ്ങളിലെയും പൊട്ടാസ്യം അയോണുകൾ കോശത്തിനു പുറത്തേയ്ക്കൊഴുകുന്നത്. പേസ് മേക്കർ കോശങ്ങളുടെ പ്രത്യേകത സമയം (മില്ലി സെക്കന്റുകൾ) ചെല്ലുന്തോറും പൊട്ടാസ്യത്തിന്റെ ഒഴുക്ക് കുറഞ്ഞുവരുമെന്നതാണ്. ഈ ഒഴുക്കു കുറവും സോഡിയത്തിന്റെയും കാൽസ്യത്തിന്റെയും അയോണുകളുടെ കോശത്തിനുള്ളിലേയ്ക്കുള്ള പ്രവാഹവും മെംബ്രേൻ പൊട്ടൻഷ്യൽ -70mV യിൽ നിന്ന് ഉയർത്തും (കോശത്തിന്റെ നെഗറ്റീവ് വൈദ്യുത ചാർജ് ചാർജ് കുറയും; അതായത് കോശം കൂടുതൽ പോസിറ്റീവ് ചാർജുള്ളതാകും). 

ഈ പ്രക്രീയ മൂലം വൈദ്യുത ചാർജ് -40mV മുതൽ -50mV വരെയാകുമ്പോൾ പേസ് മേക്കർ കോശം പടിപ്പുര പൊട്ടൻഷ്യലിൽ എത്തും (threshold potential). ഇതിനു ശേഷം കോശം അടുത്ത ഘട്ടത്തിലേയ്ക്ക് (ഫേസ് - 0) കടക്കുകയായി. 

ത്രെഷോൾഡ് പൊട്ടൻഷ്യൽ എത്തിക്കഴിഞ്ഞാൽ ഹൃദയത്തിലെ പേസ് മേക്കർ കോശസ്തരത്തിലെ കാൽസ്യം അയോണുകളെ കടത്തിവിടുന്ന മാംസ്യങ്ങൾ (ടി. ടൈപ്പ് കാൽസ്യം ചാനലുകൾ) തുറന്ന് കോശങ്ങൾക്കുള്ളിലേയ്ക്ക് കാൽസ്യം അയോണുകൾ ഫേസ് - 4നെ അപേക്ഷിച്ച് വേഗത്തിൽ പ്രവഹിക്കാൻ തുടങ്ങും. ഇതുകൊണ്ട് കോശത്തിന്റെ നെഗറ്റീവ് വൈദ്യുത ചാർജ് ചാർജ് കുറയുന്ന പ്രക്രീയയുടെ വേഗം കൂടുകയും ചാർജ് +10mV വരെയെത്തുകയും ചെയ്യും. ഈ ഘട്ടമാണ് ഹൃദയപേശികളിലേയ്ക്ക് സങ്കോചത്തിനായുള്ള വൈദ്യുതാവേഗം (ആക്ഷൻ പൊട്ടൻഷ്യൽ) അയയ്ക്കുന്നത്. ഇതിനു ശേഷം അടുത്ത ഘട്ടത്തിലേയ്ക്ക് പേസ് മേക്കർ കോശം കടക്കും.

ഈ ഘട്ടത്തിൽ കോശത്തിനുള്ളിലേയ്ക്ക് കാൽസ്യം അയോണുകൾ കടക്കുന്ന ചാനലുകൾ അടയും. സോഡിയം അയോണുകൾ കടക്കുന്നതിലും കുറവുണ്ടാകും. ഈ രണ്ട് പോസിറ്റീവ് അയോണുകളും കോശത്തിനുള്ളിലേയ്ക്ക് കടക്കുന്നത് കുറയുന്നതോടെ കോശത്തിലെ പോസിറ്റീവ് ചാർജിന്റെ വർദ്ധന നിലയ്ക്കും. 
ഇതോടൊപ്പം തന്നെ പൊട്ടാസ്യം അയോണിനെ പുറത്തേയ്ക്ക് തള്ളുന്നതിന്റെ വേഗം കൂടും. ഈ പോസിറ്റീവ് ചാർജുള്ള അയോണുകൾ കോശത്തിൽ നിന്ന് പുറംതള്ളപ്പെടുന്നതോടെ ക്രമേണ കോശസ്തരത്തിനു കുറുകേയുള്ള വൈദ്യുത പൊട്ടൻഷ്യൽ -60mV മുതൽ -70mV വരെയെത്തും. ഇതാണ് റെസ്റ്റിംഗ് മെംബ്രേൻ പൊട്ടൻഷ്യൽ. ഇതിനു ശേഷം ഫേസ് 4 വീണ്ടും തുടങ്ങും.

ഹൃദയത്തിൽ ഘടിപ്പിച്ച ഇലക്ട്രോഡുകൾ വഴി കൃത്യമായ ഇടവേളകളിൽ വൈദ്യുത ആവേഗങ്ങൾ എത്തിച്ച് ഹൃദയമിടിപ്പിന്റെ താളം നിയന്ത്രിക്കാൻ വൈദ്യശാസ്ത്രത്തിൽ ഉപയോഗിക്കുന്ന യന്ത്രമാണ് കൃത്രിമ പേസ് മേക്കർ. സൈനോ ഏട്രിയൽ നോഡ് എന്ന പ്രകൃതിദത്ത പേസ് മേക്കറിന്റെ വേഗം കുറയുമ്പോഴോ ഹൃദയത്തിലെ ആവേഗ പ്രസരണ വ്യവസ്ഥയിൽ എന്തെങ്കിലും തടസ്സമുണ്ടാകുമ്പോഴോ ആണ് കൃത്രിമ പേസ് മേക്കറിന്റെ ആവശ്യം വരുന്നത്. സാധാരണഗതിയിൽ യന്ത്രത്തിന്റെ പ്രധാന ഭാഗം ശരീരത്തിനു വെളിയിൽ ഘടിപ്പിക്കാവുന്നതാണ്. ഓരോ വ്യക്തിക്കും വേണ്ട ഹൃദയതാളം മനസ്സിലാക്കി അതനുസരിച്ച് പ്രോഗ്രാം ചെയ്യാവുന്നവയാണ് ആധുനിക പേസ് മേക്കറുകൾ.
കൃത്രിമപേയ്സ്മേക്കറുകളെ രണ്ടുവിഭാഗങ്ങളായി തിരിക്കാം.
ലോക്കൽ അനസ്തേഷ്യ നൽകി കോളർ അസ്ഥിയ്ക്കുതാഴെയുള്ള തൊലിയ്ക്കടിയിൽ ഇവ സ്ഥാപിക്കുന്നു. ഒന്നോ രണ്ടോ ദിവസത്തെ ആശുപത്രി വാസമേ ഇതിനാവശ്യമുള്ളൂ.


</doc>
<doc id="196435" url="https://ml.wikipedia.org/wiki?curid=196435" title="മൈസ്പേസ്">
മൈസ്പേസ്

ആഗസ്റ്റ് 2003-ൽ സ്പെസിഫിക് മീഡിയ എൽ.എൽ.സി. എന്ന കമ്പനിയും ജസ്റ്റിൻ ടിമ്പർലേക്ക് എന്ന പോപ്പ് താരവും കുടി കാർലിഫൊണിയായിലെ ബെവെർലി ഹിൽസ് എന്ന സ്ഥലത്തെ തലസ്ഥാനമാക്കി തുടങ്ങിയ ഒരു സൊഷ്യൽ സൈറ്റാണ് മൈസ്പേസ്. ജുൺ 2012-ൽ മൈസ്പേസിൽ 25 ലക്ഷം അംഗങ്ങളുണ്ടായിരുന്നു. 2005-ൽ ന്യൂസ് കോർപറേഷൻ എന്ന വേറെ ഒരു സ്ഥാപനം 85 കോടി ഡോളർ ഈ സൈറ്റ് വാങി.



</doc>
<doc id="196455" url="https://ml.wikipedia.org/wiki?curid=196455" title="കാറ്റനാച്ചിയോ">
കാറ്റനാച്ചിയോ

1982ലും 2006ലും ഇറ്റലി ചാംമ്പ്യ൯മാരായതിനു സഹായകമായത് അവരുടെ കാറ്റനാച്ചിയൊ തന്ത്രമായിരുന്നു. താഴിട്ടു പൂട്ടൽ എന്നാണ് കാറ്റനാച്ചിയൊയുടെ അ൪ത്ഥം. 1930-40 കാലത്ത് വെറോ എന്ന ശൈലി ഓസ്ട്രേലിയ൯ പരിശീലകനായ കാൾറപ്പ൯ ഉപയോഗിച്ചിരുന്നു. ഈ ശൈലി കൂടൂതൽ കരുത്തുറ്റതാക്കിയത് ഇന്റ൪മിലാന്റെ കോച്ചായ റോക്കോ ആയിരുന്നു. 5-3-2 എന്നതാണ് ശൈലി. പക്ഷേ ഒഴുക്കും വേഗതയുമുള്ള ടോട്ടൽ ഫുട്ബാളിനെ താഴിട്ടുപൂട്ടാ൯ കാറ്റനോച്ചിക്ക് കഴിഞ്ഞില്ല.


</doc>
<doc id="196456" url="https://ml.wikipedia.org/wiki?curid=196456" title="സോണമിസ്റ്റ">
സോണമിസ്റ്റ

ടോട്ടൽ ഫുട്ബോളിന്റെ ഒഴുകുന്ന ശൈലിയെ പിടിച്ചുകെട്ടാ൯ ഓരോ കളിക്കാരനും സ്വന്തം അതി൪ത്തിക്ക് പുറത്തേക്ക് പ്രതിരോധം കെട്ടിപ്പടുക്കുന്ന ശൈലിയാണ് സോണമിസ്റ്റ. മിക്സഡ് സോൺ എന്ന് അ൪ത്ഥം. ഇവിടെ 4പ്രതിരോധഭട൯മാ൪ കാണും. സ്വീപ്പ൪ എന്ന കളിക്കാര൯ എല്ലാ ഭാഗത്തും ഓടിനടന്ന് പ്രതിരോധം കളിക്കും. പെനാൽറ്റി ബോക്സിലേക്ക് ബാളുമായ് വരുന്ന എതി൪ കളിക്കാരനെ 4 വശത്ത് നിന്നും വളയുന്നു. ഇതിൽ ഒരാൾ മുന്നോട്ടു കയറി അക്രമിക്കുന്നു. മറ്റ് കളിക്കാ൪ എതി൪ കളിക്കാരെ മാ൪ക്കും ചെയ്യുന്നു. ചുരുക്കി പറഞ്ഞാൽ കാറ്റനാച്ചിയൊയുടെ ശക്തമായ രൂപമാണ് സോണമിസ്റ്റ. 1982ലും 2006ലും ഇറ്റലി ചാംമ്പ്യ൯മാരായതിനു പിന്നിൽ അവരുടെ സോണമിസ്റ്റ തന്ത്രമായിരുന്നു.


</doc>
<doc id="196464" url="https://ml.wikipedia.org/wiki?curid=196464" title="നിലയ്ക്കൽ പ്രക്ഷോഭം">
നിലയ്ക്കൽ പ്രക്ഷോഭം

1983 മാർച്ച് 24-ന് ഒരു ക്രിസ്ത്യൻ പാതിരി (റെവ. മാത്യു അതിയാകുളം) തന്റെ ഇടവകയിലെ രണ്ടംഗങ്ങൾ തോമാശ്ലീഹ 57 AD-യിൽ നിലയ്ക്കൽ മഹാദേവക്ഷേത്രത്തിനടുത്ത് സ്ഥാപിച്ച ഒരു കൽക്കുരിശ് കണ്ടെത്തി എന്നവകാശപ്പെട്ടു. ഈ സ്ഥലം 18 മലകൾ ചേർന്ന അയ്യപ്പന്റെ പൂങ്കാവനമാണെന്നാണ് ഹിന്ദുക്കൾ കണക്കാക്കുന്നത്. പാതിരി ഇവിടെ പള്ളി നിർമ്മിക്കാനുള്ള അവകാശവാദം നടത്തിയപ്പോൾ ഹിന്ദു സംഘടനകൾ സംയുക്തമായി അതിനെതിരേ പ്രക്ഷോഭമാരംഭിച്ചു. ഇത് ആറു മാസം നീണ്ടു നിൽക്കുകയും പള്ളിയുടെ സ്ഥാനം മാറ്റുന്നതിൽ അവസാനിക്കുകയും ചെയ്തു. പള്ളി ആ സ്ഥലത്ത് സ്ഥാപിക്കാൻ പാടില്ല എന്നാവശ്യപ്പെട്ട് നടന്ന സമരത്തെയാണ് നിലയ്ക്കൽ പ്രക്ഷോഭം എന്ന് വിളിക്കുന്നത്.

യേശു ക്രിസ്തുവിന്റെ പന്ത്രണ്ട് അപ്പോസ്തലന്മാരിൽ ഒരാളായ തോമാശ്ലീഹാ കേരളത്തിൽ വന്നിരുന്നുവെന്നും അദ്ദേഹം കേരളത്തിൽ എട്ടു പള്ളികൾ സ്ഥാപിച്ചിരുന്നുവെന്നും കേരളത്തിലെ ക്രിസ്ത്യാനികൾക്കിടയിൽ പണ്ടുമുതൽക്കേ ഉണ്ടായിരുന്ന വിശ്വാസമാണ്. ഇതിനെ സാധൂകരിക്കത്തക്ക ചരിത്രരേഖകളോന്നുമില്ലെങ്കിലും ഈ വിശ്വാസം റെമ്പാൻ പാട്ടിലും വീരാടിയാൻ പാട്ടിലും മറ്റും കാണാവുന്നതാണ്. . നിലയ്ക്കലിൽ തോമാശ്ലീഹ ഒരു ദേവാലയം സ്ഥാപിച്ചിരുന്നെന്നും അവിടെ ആയിരത്തിയൊരുനൂറ് ആൾക്കാരെ ക്രിസ്തുമതത്തിൽ ചേർത്തുവെന്നും വിശ്വാസമുണ്ട്. 
1983 മാർച്ച് 24-ന് ക്രിസ്ത്യൻ പുരോഹിതനായ മാത്യു അതിയാകുളം അദ്ദേഹത്തിന്റെ ഇടവകയിലെ രണ്ടംഗങ്ങൾ കല്ലിന്റെ ഒരു കുരിശ് നില്യ്ക്കൽ മഹാദേവക്ഷേത്രത്തിനടുത്ത് കണ്ടെത്തിയെന്നും അത് തോമാശ്ലീഹ 57 A.D. യിൽ സ്ഥാപിച്ചതാണെന്നും അവകാശപ്പെട്ടു രംഗത്തുവന്നു. അന്നുതന്നെ സ്ഥലത്ത് ഒരു ഓലപ്പുര നിർമ്മിക്കപ്പെടുകയും പ്രാർത്ഥനയും മറ്റും ആരംഭിക്കുകയും ചെയ്തു. പലർക്കും ഈ അവകാശവാദത്തിൽ സത്യമുണ്ടെന്ന് തോന്നിയിരുന്നില്ല. പുതുതായി നിർമിച്ച കുരിശാണിതെന്ന് ഒറ്റനോട്ടത്തിൽ മനസ്സിലാകുമെന്ന് ആരോപണമുയർന്നിരുന്നു. കുരിശ് നിലവിലുണ്ടോ എന്നുപോലും സംശയമുണ്ടായിരുന്നു. കുരിശ് ഇവിടെ സ്ഥാപിച്ച് ഫോട്ടോ എടുത്തതായി പള്ളി നേതാക്കൾ അവകാശപ്പെട്ടുവെങ്കിലും കുരിശ് മോഷണം പോയതായി നാലുദിവസം കഴിഞ്ഞ് പള്ളിയധികാരി പോലീസിൽ പരാതിപ്പെട്ടതായി "ദി സാൻ ഫ്രാൻസിസ്കോ എക്സാമിനർ" എന്ന പത്രത്തിന്റെ ലേഖകൻ റിപ്പോർട്ട് ചെയ്തു. മേയ് 19-ന് കേരള സർക്കാർ റിസർവ് വനപ്രദേശത്തു നിന്ന് ഒരു ഹെക്ടർ ഭൂമി ഇവിടെ പള്ളി നിർമ്മിക്കാനായി നൽകാൻ തീരുമാനമെടുത്തു. 

2000-ഓളം ഹിന്ദുക്കൾ ഇതിനെതിരേ പ്രകടനം നടത്തുകയും അതിനെതിരേയുണ്ടായ പോലീസ് നടപടിയിൽ പലർക്കും പരിക്കേല്ക്കുകയും ചെയ്തു. ഇതിനെതിരേ കേരളമാകമാനം പ്രതിഷേധമുണ്ടായി. പലയിടത്തും പ്രതിഷേധം അക്രമാസക്തമാവുകയും പൊതുമുതൽ നശിപ്പിക്കപ്പെടുകയും ചെയ്തു. രണ്ട് ക്രിസ്ത്യൻ പള്ളികൾക്കെതിരേ ബോംബാക്രമണവുമുണ്ടായി. 

സ്വാമി സത്യാനന്ദ സരസ്വതി , കുമ്മനം രാജശേഖരൻ എന്നിവരുടെ നേതൃത്വത്തിൽ ഹിന്ദു സംഘടനകൾ സംയുക്തമായി പള്ളി ആ സ്ഥാനത്ത് സ്ഥാപിക്കുന്നതിനെതിരായ പ്രക്ഷോഭ പരിപാടികൾ സംഘടിപ്പിച്ചു .

പ്രതിഷേധങ്ങൾക്കിടയിൽ പള്ളി സ്ഥാപിക്കാൻ പ്രബുദ്ധരായ ചില ക്രിസ്ത്യാനികൾക്കുതന്നെ താല്പര്യമില്ലയിരുന്നു. ഡോ. സി.പി.മാത്യു "ദി ഹിന്ദു" ദിനപത്രത്തിന് 1983 ജൂൺ 4-ന് ഇങ്ങനെയൊരു കത്തയച്ചിരുന്നു. 
"ഒരു കുരിശിന്റെ ആകൃതിയിലുള്ള ഒരു കരിങ്കൽ കഷണം സംസ്ഥാനത്തിന്റെ സാമുദായിക സൗഹാർദ്ദത്തിന്റെ വേരറുക്കാൻ പോകുകയാണ്. ഈ കല്ലിനെന്തെങ്കിലും പ്രാധാന്യമുണ്ടെങ്കിൽ, അത് പുരാവസ്തു വകുപ്പിനു മാത്രമാണ്. ചില ഇടുങ്ങിയ മനസുള്ള ക്രിസ്ത്യാനി തീവ്രചിന്താഗതിക്കാർ (പുരോഹിതരും അൽമായരും) ഇതിനു പിന്നിൽ പ്രവർത്തിക്കുന്നുണ്ട്. ക്രിസ്ത്യാനികൾക്ക് പൊതുവിൽ ഇതിനോട് താല്പര്യമില്ല. എന്താണൊരു ക്രിസ്ത്യാനിക്ക് മുഖ്യം? ഒരു കഷണം കരിങ്കല്ലോ ക്രിസ്തു നമുക്കു തന്ന പാഠങ്ങളോ? "

സ്വാമി സത്യാനന്ദ വിശ്വേശ്വര തീർത്ഥ (ഉടുപ്പിയിലെ പേജാവർ മഠത്തിന്റെ തലവൻ), വിദ്യാനന്ദ സരസ്വതി എന്നിവർ 1983 ജൂലൈ 18-ന് പള്ളി തോമാശ്ലീഹ സ്ഥാപിച്ചതാണെന്ന് സംശയലേശമന്യേ തെളിയിച്ചാൽ എതിർപ്പ് പിൻവലിക്കാമെന്നും അത്തരമൊരു തെളിവില്ലാത്ത സ്ഥിതിക്ക് 18 കുന്നുകൾ ഉൾപ്പെടുന്ന അയ്യപ്പന്റെ പൂങ്കാവനത്തിൽ കുരിശ് സ്ഥാപിക്കാനുള്ള നീക്കത്തിൽ നിന്ന് പിന്മാറണമെന്നും ആവശ്യപ്പെട്ടു. 

ജൂലൈ 21-ന് വടവട്ടൂരിൽ വിവിധ സഭകളിൽപ്പെട്ട 21 ബിഷപ്പുമാർ ഒത്തു ചേരുകയും നിർമ്മാണം അന്തരീക്ഷം ശാന്തമാകുന്നതുവരെ നീട്ടിവയ്ക്കാൻ തീരുമാനിക്കുകയും ചെയ്തു. ജൂലൈ 23-ന് സത്യാനന്ദ സരസ്വതി ഈ തീരുമാനത്തെ സ്വാഗതം ചെയ്തു. ആഗസ്റ്റ് 19-ൻ 15 ബിഷപ്പുമാരടങ്ങിയ സബ് കമ്മിറ്റി പണിയാനുദ്ദേശിക്കുന്ന പള്ളിയുടെ സ്ഥാനം മഹദേവർ ക്ഷേത്രത്തിൽ നിന്ന് 4 കിലോമീറ്റർ ദൂരേയ്ക്ക് മാറ്റാമെന്ന് തീരുമാനിച്ചു. മാറ്റിപ്പണിഞ്ഞ പള്ളിയുടെ സിൽവർ ജൂബിലി 2011-ൽ ആഘോഷിക്കപ്പെട്ടു. 


</doc>
<doc id="196472" url="https://ml.wikipedia.org/wiki?curid=196472" title="വധശിക്ഷ മഡഗാസ്കറിൽ">
വധശിക്ഷ മഡഗാസ്കറിൽ

മഡഗാസ്കർ നിയമപരമായി വധശിക്ഷ നിലവിലുള്ള രാജ്യമാണ്. 1958-ൽ ഫ്രാൻസിന്റെ കോളനിയായിരിക്കുമ്പോഴാണ് ഇവിടെ അവസാനമായി വധശിക്ഷ നടപ്പിലാക്കപ്പെട്ടത്. വെടിവച്ചു കൊല്ലലാണ് വധശിക്ഷാരീതി. 
ചില പാർലമെന്റംഗങ്ങൾ വധശിക്ഷ നിർത്തലാക്കാവുന്നതാണെന്ന് 2003-ൽ അഭിപ്രായപ്പെട്ടിരുന്നു. 


</doc>
<doc id="196474" url="https://ml.wikipedia.org/wiki?curid=196474" title="പോരിഡിയാന്ത ഡിവാറികാറ്റ">
പോരിഡിയാന്ത ഡിവാറികാറ്റ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പോരിഡിയാന്തയിലെ ഒരു സ്പീഷിസാണ് പോരിഡിയാന്ത ഡിവാറികാറ്റ - Pauridiantha divaricata. കാമറൂണിലാണ് ഇവ സഹജമായി കാണപ്പെടുന്നത്. ഉഷ്ണമേഖലയിലും ഉഷ്ണമേഖലയോടടുത്ത പ്രദേശങ്ങളിലും താഴ്ന്ന വനമേഖലകളിലാണ് ഇവ ധാരാളമായി വളരുന്നത്. ആവാസവ്യവസ്ഥയിൽ ഇവ വംശനാശം നേരിടുന്നു.



</doc>
<doc id="196477" url="https://ml.wikipedia.org/wiki?curid=196477" title="പോരിഡിയാന്ത ഇൻസുലേരിസ്">
പോരിഡിയാന്ത ഇൻസുലേരിസ്

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പോരിഡിയാന്തയിലെ ഒരു സ്പീഷിസാണ് പോരിഡിയാന്ത ഇൻസുലേരിസ് - Pauridiantha insularis. സാവോ ടോം ആൻഡ് പ്രിൻസിപ്പെയിലാണ് ഇവ സഹജമായി കാണപ്പെടുന്നത്. 



</doc>
<doc id="196479" url="https://ml.wikipedia.org/wiki?curid=196479" title="പോരിഡിയാന്ത വെനുസ്റ്റ">
പോരിഡിയാന്ത വെനുസ്റ്റ

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പോരിഡിയാന്തയിലെ ഒരു സ്പീഷിസാണ് പോരിഡിയാന്ത വെനുസ്റ്റ - Pauridiantha venusta. കാമറൂണിലും ഗാബോണിലുമാണ് ഇവ സഹജമായി കാണപ്പെടുന്നത്. ഉഷ്ണമേഖലയിലും ഉഷ്ണമേഖലയോടടുത്ത പ്രദേശങ്ങളിലും താഴ്ന്ന വനമേഖലകളിലാണ് ഇവ ധാരാളമായി വളരുന്നത്. ആവാസവ്യവസ്ഥയിൽ ഇവ വംശനാശം നേരിടുന്നു.



</doc>
<doc id="196487" url="https://ml.wikipedia.org/wiki?curid=196487" title="പോസിനിസ്റ്റാലിയ">
പോസിനിസ്റ്റാലിയ

റുബിയേസീ സസ്യകുടുംബത്തിലെ ഒരു ജനുസ്സാണ് പോസിനിസ്റ്റാലിയ - Pausinystalia അഥവാ കൊറിനാന്തെ - Corynanthe. ഈ സസ്യകുടുംബത്തിലെ തന്നെ ഏറ്റവും വലിയ ആഫ്രിക്കൻ ജനുസ്സാണിത്. ഈ ജനുസ്സിലെ പോസിനിസ്റ്റാലിയ യോഹിംബെ എന്ന എന്ന വിഭാഗത്തിൽ നിന്നും ശക്തിയേറിയ ഒരു തരം ആൽക്കലോയിഡ് ഉല്പ്പാദിപ്പിക്കുന്നു. ഇത് യോഹിംബിനെ എന്നാണ് അറിയപ്പെടുന്നത്. ഇവ ഔഷധനിർമ്മാണത്തിനായി ഉപയോഗിക്കുന്നു.

ഇവയിലെ ചില വിഭാഗങ്ങൾ താഴെ പറയുന്നു: (പട്ടിക ആപൂർണ്ണം)



</doc>
<doc id="196491" url="https://ml.wikipedia.org/wiki?curid=196491" title="പോസിനിസ്റ്റാലിയ ബ്രാക്കിതൈസം">
പോസിനിസ്റ്റാലിയ ബ്രാക്കിതൈസം

പുഷ്പിക്കുന്ന സസ്യങ്ങളിലെ റുബിയേസീ കുടുംബത്തിലെ ഒരു ജനുസ്സായ പോസിനിസ്റ്റാലിയയിലെ ഒരു സ്പീഷിസാണ് പോസിനിസ്റ്റാലിയ ബ്രാക്കിതൈസം - Pausinystalia brachythyrsum. കാമറൂണിൽ സഹജമായി കാണപ്പെട്ടിരുന്ന ഇവയ്ക്ക് വംശനാശം സംഭവിച്ചു.



</doc>
<doc id="196501" url="https://ml.wikipedia.org/wiki?curid=196501" title="സലാം ബോംബെ">
സലാം ബോംബെ

1988 ൽ മീരാ നായർ സംവിധാനം ചെയ്തു പുറത്തിറങ്ങിയ ഹിന്ദി ചലചിത്രമാണ് സലാം ബോംബെ.

ബോംബെ നഗരത്തിൽ കുടുങ്ങിയ ഒരു കുട്ടിയുടെ നരകതുല്യമായ ജീവിതമാണു പ്രമേയം. മോട്ടോർ വർക്ക്ഷോപ്പിൽ ജോലിചെയ്യുന്ന ചേട്ടൻ കൊണ്ടുവന്ന ബൈക്ക് അരിശത്തിനു കത്തിച്ചതിനാൽ അതിനു വേണ്ട പണമായ അഞ്ഞൂറു രൂപ ഉണ്ടാക്കാൻ അമ്മ സർക്കസ്സിൽ കൊണ്ടാക്കിയ ഗ്രാമീണനായ കൃഷ്ണ എന്ന കുട്ടി അവിടെനിന്നും മഹാനഗരമായ ബോംബെയിലും പിന്നീട് പോക്കറ്റടിക്കാർക്കും കാമാട്ടിപുരയിലെ ലൈംഗികതൊഴിലാളികൾക്കും മയക്കുമരുന്നുകാർക്കും ഒക്കെ ഒപ്പം ജീവിക്കുന്നു.


</doc>
<doc id="196504" url="https://ml.wikipedia.org/wiki?curid=196504" title="വധശിക്ഷ മലാവിയിൽ">
വധശിക്ഷ മലാവിയിൽ

മലാവിയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 1972 മുതൽ 1993 വരെ നീണ്ടുനിന്ന കാമുസു ബാൻഡയുടെ ഏകാധിപത്യ ഭരണക്കാലത്ത് 823 ആൾക്കാരെ വധശിക്ഷയ്ക്ക് വിധിച്ചിരുന്നു. 823 പ്രതികളിൽ 299 പേരെ വധിച്ചു. ബാക്കിയുള്ളവർ ജയിലിൽ മരിക്കുകയോ മാപ്പു നൽകപ്പെടുകയോ ചെയ്തു.

വെടിവച്ചുള്ള വധശിക്ഷയും തൂക്കിക്കൊലയുമാണ് ശിക്ഷാരീതികൾ. 1992 സെപ്റ്റംബർ 26-നാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. പ്രതിയെ സോംബ ജയിലിൽ തൂക്കിക്കൊല്ലുകയായിരുന്നു. ആരാച്ചാരെ ദക്ഷിണാഫ്രിക്കയിൽ നിന്ന് വരുത്തുകയായിരുന്നു. 
കൊലപാതകം, ബലാത്സംഗം, രാജ്യദ്രോഹം, സായുധ മോഷണം, വീടുകയറി അക്രമത്തോടെ മോഷണം എന്നിവയാണ് വധശിക്ഷയർഹിക്കുന്ന കുറ്റങ്ങൾ. 
1994-ൽ രാജ്യത്തെ ആദ്യ ബഹുപാർട്ടി തെരഞ്ഞെടുപ്പിൽ ബാകിലി മുൾസി തെരഞ്ഞെടുക്കപ്പെട്ടു. മലാവിയുടെ മനുഷ്യാവകാശ നില ഉയർത്താൻ ശ്രമിച്ചയാളാണ് മുൾസി. ഒരു മരണ ഉത്തരവിലും ഒപ്പുവയ്ക്കില്ലെന്ന് അദ്ദേഹം ഉറപ്പുനൽകി. 2004-ൽ അധികാരത്തിൽ വന്ന ബിൻഗു വാ മുത്തരിക ഈ നയം മാറ്റിയിട്ടില്ല. 
2007 ഏപ്രിൽ 27-ൻ ഭരണഘടനാകോടതി ഫ്രാൻസിക്സ് ഫൻഫന്റായി എന്ന കൊലക്കുറ്റത്തിന് വധശിക്ഷ വിധിക്കപ്പെട്ടയാളുടെയും മറ്റഞ്ചു പേരുടെയും കേസിൽ വിധിപറയവെ പീനൽ കോഡിലെ സെക്ഷൻ 210 കൊലക്കുറ്റത്തിന് യാന്ത്രികമായി വധശിക്ഷ വിധിക്കുന്നതിനാൽ ഭരണഘടനാ വിരുദ്ധമാണെന്ന് പ്രഖ്യാപിച്ചു. 


</doc>
<doc id="196517" url="https://ml.wikipedia.org/wiki?curid=196517" title="വധശിക്ഷ മാലിയിൽ">
വധശിക്ഷ മാലിയിൽ

മാലിയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയാണ് ശിക്ഷാരീതി. 1980-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. കൈറ്റ കൗലിബാലിയെയും കരൂബ കൗലിബാലിയെയും കൊലപാതകം, സായുധ മോഷണം, മറ്റു കുറ്റങ്ങൾ എന്നിവയ്ക്ക് വെടിവച്ച കൊല്ലുകയായിരുന്നു. 
കൊലപാതകങ്ങൾ, വഞ്ചന, വിഘടനവാദം, ചാരവൃത്തി, കൊള്ളിവയ്പ്പ്, ബോംബുപയോഗിച്ച് പൊതുസ്ഥാപനങ്ങൾ തകർക്കുക, രാജ്യത്തിനെതിരേ ഗൂഢാലോചന നടത്തുക, 1 കോടി ഫ്രാങ്കിൽ കൂടുതൽ പൊതുമുതൽ തട്ടിക്കുക എന്നിവയാണ് വധശിക്ഷയർഹിക്കുന്ന കുറ്റങ്ങൾ. 
ജനറൽ മൂസ്സ ട്രാഓറിന്റെ 23 വർഷത്തെ ഏകാധിപത്യ ഭരണത്തിനു ശേഷം 1991-ൽ ആദ്യത്തെ ജനാധിപത്യപരമായി തിരഞ്ഞെടുക്കപ്പെട്ട പ്രസിഡന്റ് ആൽഫ ഔമാർ കൊണാരെ ഉടൻ തന്നെ വധശിക്ഷ നിർത്തലാക്കാനുള്ള താല്പര്യം പ്രകടിപ്പിച്ചു. 1997 ഡിസംബർ 10-ന് അന്താരാഷ്ട്ര മനുഷ്യാവകാശദിനത്തിൽ അദ്ദേഹം എല്ലാ വധശിക്ഷകളും ജീവപര്യന്തമായി കുറച്ചു. 2002 മേയ് 16-ന് കൊണാരെയുടെ സർക്കാരിന്റെ ഭരണകാലത്തിന്റെ അവസാന ഘട്ടത്തിൽ വധശിക്ഷകൾ രണ്ടു വർഷത്തേയ്ക്ക് നടപ്പാക്കന്നത് നിർത്തിവയ്ക്കാൻ നിയമം കൊണ്ടുവന്നു. വധശിക്ഷ നിർത്തലാക്കുന്നതിനെപ്പറ്റി ചർച്ച ചെയ്യാനാണ് ഈ ഇടവേളയെന്ന് സർക്കാർ അറിയിച്ചു. 

2002 മേയ് 29-ന് പ്രസിഡന്റ് കൊണാരെ 150-ലേറെ ജനാധിപത്യ പ്രക്ഷോഭകരെ 1993-ൽ വധിച്ചതിന് വധശിക്ഷ ലഭിച്ചിരുന്ന മുൻ ഏകാധിപതി മൂസ്സ ട്രാഓറിന് മാപ്പുനൽകി. അദ്ദേഹത്തിനെ വധശിക്ഷ മുൻപേതന്നെ ജീവപര്യന്തമാക്കി കുറച്ചിരുന്നു. 
ഫ്രഞ്ച് എംബസിയിൽ ബോംബുവച്ച കുറ്റത്തിന് വധശിക്ഷ വിധിക്കപ്പെട്ട ഒരു ടുണീഷ്യക്കാരനെ 2012 ജനുവരി 5-ന് ടുണീഷ്യയിലേയ്ക്ക് നാടുകടത്തി. 


</doc>
<doc id="196523" url="https://ml.wikipedia.org/wiki?curid=196523" title="വെള്ളിയാമറ്റം">
വെള്ളിയാമറ്റം

ഇടുക്കി ജില്ലയിൽ തൊടുപുഴയ്ക്ക് സമീപമുള്ള ഒരു ഗ്രാമമാണ് വെള്ളിയാമറ്റം. ഇളംദേശം എന്ന ഗ്രാമം ഇതിനടുത്താണു്. 

2001-ലെ കണക്കെടുപ്പു പ്രകാരം 19970 ആണ് ആകെ ജനസംഖ്യ. ഇതിൽ 9925 പുരുഷന്മാരും 10045 സ്ത്രീകളുമാണ്. 


</doc>
<doc id="196535" url="https://ml.wikipedia.org/wiki?curid=196535" title="തറൈൻ യുദ്ധങ്ങൾ">
തറൈൻ യുദ്ധങ്ങൾ

ഇന്ത്യയിൽ മുഹമ്മദ് ഗോറിയുടെ ആധിപത്യത്തിൻകീഴിൽ ഒരു മുസ്ലീം സുൽത്താന്മാരുടെ ഭരണം സ്ഥാപിതമാവുന്നതിനു കാരണമായിത്തീർന്ന രണ്ട് യുദ്ധങ്ങളാണ് തറൈൻ യുദ്ധങ്ങൾ. 1191
-ൽ ഒന്നാം തറൈൻ (തരാവഡി) യുദ്ധവും 1192-ൽ രണ്ടാം തറൈൻ യുദ്ധവും നടന്നു. തുർക്കി ഭരണാധികാരിയായ സുൽത്താൻ മുഹമ്മദ് ഗോറിയും ഡൽഹിയിലെ രജപുത്ര രാജാവായിരുന്ന പൃഥ്വീരാജ് ചൗഹാനും തമ്മിലായിരുന്നു ഈ യുദ്ധങ്ങൾ.

എ.ഡി. 1174-ൽ മുഹമ്മദ് ഗോറി അഫ്ഗാനിസ്ഥാന്റെ ഭരണാധികാരിയായി. കേവലം ഗോത്രവർഗ്ഗ നേതാവായിരുന്ന ഗോറി ഈ നേട്ടം കൈവരിച്ചത് തന്റെ അസാമാന്യമായ യുദ്ധസാമാർത്ഥ്യം കൊണ്ട് മാത്രമായിരുന്നു. അഫ്ഗാനിസ്ഥാൻ കൈപ്പിടിയിലായത്തോടെ ഗോറിയുടെ നോട്ടം ഇന്ത്യയിലേക്കായി. സമ്പൽ സമൃദ്ധമായ ഇന്ത്യൻ ഭൂവിഭാഗങ്ങൾ കീഴടക്കി രാജ്യ വിസ്തൃതി വർധിപ്പിക്കാൻ ഗോറി കരുക്കൾ നീക്കി. 1175-ൽ ഇന്ത്യയെ ആക്രമിച്ച ഗോറി പെഷവാർ, ലാഹോർ തുടങ്ങിയ സ്ഥലങ്ങൾ പിടിച്ചെടുത്തു.

അതെ സമയം രാജസ്ഥാൻ മുതലുള്ള വിശാലമായ ഭൂപ്രദേശങ്ങൾ മുഴുവൻ തമ്മിൽ കലഹിച്ചുകഴിഞ്ഞിരുന്ന രജപുത്ര രാജാക്കൻമാരുടെ അധീനതയിലായിരുന്നു. ഈ രജപുത്ര രാജാക്കൻമാരിൽ പ്രമുഖരായിരുന്നു അജ്മീർ-ഡൽഹി രാജാവായിരുന്ന ചൗഹാൻ വംശത്തിൽപ്പെട്ട പൃഥ്വീരാജ് ചൗഹാനും കന്യാകുബ്ജത്തിലെ രാജാവായിരുന്ന ജയചന്ദ്രനും. ജയചന്ദ്രന്റെ മകളായ സംയുക്താറാണിയെ സ്വയംവര വേളയിൽ പൃഥ്വീരാജ് ചൗഹാൻ തട്ടിക്കൊണ്ടുപോയി. ഇത് ഇരുവരും തമ്മിലുള്ള ശത്രുത വർദ്ധിക്കാൻ കാരണമായി. എണ്ണമറ്റ സൈനിക നിര സ്വന്തമായുള്ള ധീരയോദ്ധാവായിരുന്നു പൃഥ്വീരാജ് ചൗഹാൻ .ഇന്ത്യയിൽ ആധിപത്യം സ്ഥാപിക്കാൻ പൃഥ്വീരാജ് ചൗഹാനെ പരാജയപ്പെടുത്തണം എന്ന് മനസ്സിലാക്കിയ ഗോറി അതിനായുള്ള തന്ത്രങ്ങൾ മെനഞ്ഞെടുത്ത് യുദ്ധത്തിനായുള്ള ഒരുക്കങ്ങൾ തുടങ്ങി. മുഹമ്മദ് ഗോറിയുടെ സേന ഡൽഹിയെ ലക്ഷ്യമാക്കി നീങ്ങിയപ്പോൾ ജയചന്ദ്രനും പൃഥ്വീരാജ് ചൗഹാനും അവരുടെ ശത്രുതയുടെ പാരമ്യതയിലായിരുന്നു. പൃഥ്വീരാജിനെ തോല്പിക്കുവാൻവേണ്ടി ജയചന്ദ്രൻ മുഹമ്മദ് ഗോറിക്കു സ്വയം കീഴടങ്ങിക്കൊണ്ട് ഡൽഹിയെ ആക്രമിക്കുവാൻ മുഹമ്മദ് ഗോറിയെ പ്രേരിപ്പിച്ചു. എന്നാൽ ജയചന്ദ്രൻ ഒഴികെയുള്ള മിക്ക രജപുത്ര രാജാക്കന്മാരും പൃഥ്വീരാജ് ചൗഹാന്റെ സഹായത്തിനുണ്ടായിരുന്നു. അങ്ങനെ 1191-ൽ മുഹമ്മദ് ഗോറിയുടെ സൈന്യം പൃഥ്വീരാജ് ചൗഹാന്റെ സൈന്യവുമായി ഏറ്റുമുട്ടലിനു കളമൊരുങ്ങി. ഡൽഹിയിൽ നിന്നും 80 കിലോമീറ്റർ ദൂരെയുള്ള തറൈൻ എന്ന ചെറിയ ഗ്രാമത്തിൽ വെച്ചായിരുന്നു ആ യുദ്ധം. ചരിത്രത്തിൽ അത് ഒന്നാം തറൈൻ യുദ്ധം എന്നറിയപ്പെടുന്നു. 

ലക്ഷക്കണക്കിനു സൈനികർ പങ്കെടുത്ത മഹായുദ്ധമായിരുന്നു ഒന്നാം തറൈൻ യുദ്ധം. പൃഥ്വീരാജ് ചൗഹാന്റെ സൈന്യത്തിൽ രണ്ടു ലക്ഷം കുതിരപ്പടയാളികളും മൂവായിരം ആനകളും വലിയൊരു സംഖ്യയിലുള്ള കാലാൾപ്പടയും ഉണ്ടായിരുന്നു. മുഹമ്മദ് ഗോറി പ്രതീക്ഷിച്ചതിനേക്കാൾ അതിശക്തമായിരുന്നു രജപുത്രസൈന്യം. മുഹമ്മദ്‌ ഗോറി തന്റെ സൈന്യത്തെ മൂന്നായി തരം തിരിച്ചു. വലത്, ഇടത്, മദ്ധ്യം എന്നിങ്ങനെ.സൈനികരുടെ മദ്ധ്യത്തിൽ നിന്ന് തന്നെ ഗോറി പടനയിച്ചു. ആൾ ബലത്തിൽ രാജപുത്രർക്ക് തന്നെയായിരുന്നു മുൻതൂക്കം. ഇതുമൂലം രാജപുത്രസൈന്യത്തിൽ നിന്ന് ശക്തമായ ഒരാക്രമണമുണ്ടായാൽ തന്റെ മൂന്നു സൈനിക ദളങ്ങളും ചിതറിപ്പോവുമെന്നു ഗോറി ഭയന്നു. പൃഥ്വീരാജ് ചൗഹാന്റെ സഹോദരനായിരുന്ന ഗോവിന്ദ്‌ റായിയായിരുന്നു രജപുത്ര സൈന്യത്തിന്റെ മുൻനിരയിൽ നിന്നിരുന്നത്. തന്റെ ഒരു സംഘം കുതിരപ്പടയാളികലുമായി കുതിച്ചു കയറിയ ഗോറി ഗോവിന്ദ്‌ റായിയെ ആക്രമിച്ചു. ഗോവിന്ദ്‌ റായിയുടെ സമീപമെത്തിയതും ഗോറി തന്റെ കുന്തം ചുഴറ്റിയെറിഞ്ഞു. ആനപ്പുറത്തിരുന്ന ഗോവിന്ദ്‌ റായിയെ മുറിവേൽപ്പിച്ചു കൊണ്ട് കുന്തം പാഞ്ഞുപോയി. കോപാകുലനായ ഗോവിന്ദ്‌ റായി ഗോറിയെ ലക്ഷ്യമാക്കി കുന്തമെറിഞ്ഞു. അത് ഗോറിയുടെ മേൽ പതിച്ചു. ഗോറി കുതിരപ്പുറത്തുനിന്നും താഴെ വീണു. ഗോറി വീണപ്പോൾ അഫ്ഗാൻ സൈന്യം സ്തബ്ധരായിപ്പോയി. ഗോറി മരിച്ചെന്നു ആദ്യം കരുതിയെങ്കിലും ജീവിച്ചിരിപ്പുണ്ടെന്ന് ബോധ്യമായപ്പോൾ ഗോറിയെ രജപുത്രരിൽ നിന്ന് രക്ഷിക്കാനുള്ള ശ്രമങ്ങളാരംഭിച്ചു. രജപുത്രരുടെ ആക്രമണത്തെ അവർ ധീരമായി ചെറുത്തു. ഗോറിയെയും കൊണ്ട് താബറിന്ത് എന്ന കോട്ടയിലേക്ക് പിൻവാങ്ങി.

രജപുത്ര സൈന്യത്തെ പ്രതിരോധിക്കാൻ താബറിന്ത് കോട്ടയിൽ സിയാവുദ്ദീൻ തുലാക്കിയുടെ നേതൃത്വത്തിൽ രണ്ടായിരം സൈനികരെ നിലനിർത്തി പരിക്കേറ്റ ഗോറി സൈന്യവുമായി ഗസ്നിയിലേക്കു മടങ്ങി. രജപുത്ര സൈന്യം കിണഞ്ഞു ശ്രമിച്ചിട്ടും താബറിന്ത് കോട്ട തകർക്കാൻ കഴിഞ്ഞില്ല. 13 മാസത്തോളം താബറിന്തിൽ രജപുത്ര സൈന്യത്തെ തടഞ്ഞു നിർത്താൻ സിയാവുദ്ധീനു കഴിഞ്ഞു. ഇതിനകം മുഹമ്മദ്‌ ഗോറി ആരോഗ്യം വീണ്ടെടുത്തു കഴിഞ്ഞിരുന്നു. 1,20,000 വരുന്ന സൈനിക നിറയെ ഗോറി സജ്ജമാക്കി. പക്ഷേ മദ്ധ്യേഷ്യയിൽ മറ്റു പല ഭീഷണികളും ഗോറി നേരിടുന്നുണ്ടായിരുന്നു. അതിനാൽ മുഴുവൻ സൈന്യത്തെയും ഇന്ത്യയിലേക്ക് നയിക്കാൻ കഴിയുമായിരുന്നില്ല. 40,000 സൈനികരെ ഗോറി ഇന്ത്യ ആക്രമിക്കാൻ തെരഞ്ഞെടുത്തു. ബാക്കിയുള്ള സൈന്യത്തെ രാജ്യ സംരക്ഷണത്തിന് അഫ്ഗാനിൽ തന്നെ നിലനിർത്തി.കൃത്യം ഒരു വർഷത്തിനു ശേഷം 1192ൽ മുഹമ്മദ്‌ ഗോറി വീണ്ടും പടയോട്ടം ആരംഭിച്ചു. അങ്ങനെ പൃഥ്വീരാജ് ചൗഹാനുമായുള്ള രണ്ടാമത്തെ തറൈൻ യുദ്ധത്തിന് കളമൊരുങ്ങി.

തറൈൻ ഗ്രാമത്തിൽ തന്നെയായിരുന്നു ഗോറിയും പൃഥ്വീരാജ് ചൗഹാനും തമ്മിലുള്ള രണ്ടാമത്തെയുദ്ധവും . അതിനാൽ രണ്ടാം തറൈൻ യുദ്ധം എന്ന് ചരിത്രത്തിൽ ഇതറിയപ്പെടുന്നു. ഒന്നാം തറൈൻ യുദ്ധത്തിലെ വിജയത്തിന്റെ ഓർമയിൽ പൃഥ്വീരാജ് ചൗഹാന്റെ രജപുത്രസൈന്യം വർധിച്ച ആത്മവിശ്വാസത്തിലായിരുന്നു. ഗോറിയുടെ 40,000 സൈനികർക്കെതിരെ പൃഥ്വീരാജ് ചൗഹാൻ അണിനിരത്തിയത് 2,00,000 ലക്ഷം കുതിരപ്പടയാളികളും 3,000 ആനകളും ഒട്ടനവധി സൈനികരുമടങ്ങുന്ന മഹാ സൈന്യത്തെയായിരുന്നു. ഒരു വര്ഷം മുൻപ്‌ തനിക്കേറ്റ പരാജയത്തിന്റെ കൈപ്പായിരുന്നു ഗോറിയുടെ മനസ്സ് നിറയെ. ഇത്തവണ വിട്ടുകൊടുക്കില്ലെന്ന് മുഹമ്മദ്‌ ഗോറി ഉറപ്പിച്ചു. എങ്ങനെയും പൃഥ്വീരാജ് ചൗഹാനെ പരാജയപ്പെടുത്തണം. അംഗബലം കുറവായതിനാൽ ഗോറി ഗറില്ലാ യുദ്ധമുറകൾ ഉപയോഗിക്കാൻ തീരുമാനിച്ചു. മുഹമ്മദ്‌ ഗോറി തന്റെ സൈന്യത്തെ അഞ്ചായി തിരിച്ചു. ആദ്യത്തെ നാലു വിഭാഗങ്ങളിലും 7000 വീതം കുതിരപ്പടയാളികളാണുണ്ടായിരുന്നത്. കുതിരപ്പുറത്തു പാഞ്ഞു ചെന്നു തുരുതുരാ അമ്പെയ്ത് ശത്രുസൈന്യത്തെ ചിന്നിച്ചിതറിക്കുകയായിരുന്നു ഇവരുടെ ജോലി. ചിതറിയ ശത്രുസൈന്യത്തെ കുന്ത പ്രയോഗത്തിലൂടെ വകവരുത്തുകയായിരുന്നു അഞ്ചാമത്തെ വിഭാഗത്തിന്റെ ജോലി.

ഗോറിയുടെ സൈന്യവും രജപുത്ര സൈന്യവും എതിർ ദിശകളിലായി തമ്പടിച്ചു. യുദ്ധം ആരംഭിച്ചതോടെ ഗോറിയുടെ സൈനികർ ആവേശത്തോടെ യുദ്ധരംഗത്തെക്ക് കുതിച്ചു. യുദ്ധലഹരിയിൽ അവരെ തടയാൻ രജപുത്ര സൈന്യവും കുതിച്ചു. ഒരു ആനയുടെ പുറത്തിരുന്നു പൃഥ്വീരാജ് ചൗഹാൻ തന്നെ ആക്രമണത്തിനു നേതൃത്വം നൽകി. അപ്രതീക്ഷിതമായി ഗോറിയുടെ ഒരു സംഘം കുതിരപ്പടയാളികൾ പൃഥ്വീരാജ് ചൗഹാന്റെ സൈന്യത്തിന്റെ പിൻനിരയെ ആക്രമിച്ചു. രജപുത്ര സൈന്യം പ്രത്യാക്രമണം നടത്താനൊരുങ്ങിയപ്പോൾ താമസം നേരിട്ടു. ആനകളുടെ മന്ദഗതിയായിരുന്നു കാരണമായത്. ഇതിനകം ഗോറിയുടെ പടയാളികൾ ആക്രമണം നടത്തി പിൻവാങ്ങിയിരുന്നു. ഗോറിയുടെ മിന്നലാക്രമണത്തിൽ ഒന്നാം ദിവസം രജപുത്ര സൈന്യത്തിന് കാര്യമായ ആൾ നാശമുണ്ടായി.

അന്ന് രാത്രി പ്രത്യേക പരിശീലനം നേടിയ ഗോറിയുടെ സൈനികർ രജപുത്ര സൈനിക താവളത്തിൽ കടന്നു കനത്ത ഗറില്ലാ ആക്രമണം നടത്തി. അപ്രതീക്ഷിത ആക്രമണമായതിനാൽ അനേകം രജപുത്ര സൈനികർ വധിക്കപ്പെട്ടു. വലിയ നാശനഷ്ടങ്ങളുണ്ടായി. രജപുത്ര സൈന്യം പ്രത്യാക്രമണത്തിന് ഒരുങ്ങുമ്പോഴേക്കും ഗോറിയുടെ ഒളിപ്പോരാളികൾ പിടികൊടുക്കാതെ രക്ഷപ്പെട്ടു. രണ്ടാം ദിവസം നേരം വെളുത്തപ്പോൾ തന്നെ ഗോറിയുടെ സൈന്യം കനത്ത ആക്രമണം അഴിച്ചുവിട്ടു. നാലു വിഭാഗങ്ങളിലുള്ള കുതിരപ്പടയാളികൾ നാലു വശത്തുനിന്നും ഒരേ സമയം രജപുത്ര സൈന്യത്തെ ആക്രമിച്ചു. ഗോറിയുടെ പടയാളികളുടെ ശരവർഷത്തിൽ രജപുത്ര സൈന്യം വലഞ്ഞു. എങ്കിലും അവർ പിന്തിരിഞ്ഞില്ല. ശത്രുക്കളെ ധീരമായി നേരിട്ടു. പക്ഷേ ഭാരം കൂടിയ പടച്ചട്ടകളും മോശം കുതിരകളും രജപുത്ര സൈന്യത്തിന് വിനയായി. ഗോറിയുടെ വേഗം കൂടിയ കുതിരപ്പടയാളികളോട് പിടിച്ചു നിൽകാൻ അവർക്കായില്ല. നീളം കൂടിയ വാളുകലായിരുന്നു രജപുത്ര സൈന്യത്തിന്റെ പ്രധാന ആയുധം. അത് ശരിയാം വിധം പ്രയോഗിക്കാനും അവർക്ക് കഴിഞ്ഞില്ല. പെട്ടെന്ന് ആക്രമിക്കുക, മിന്നൽ പോലെ മറയുക. ഇതായിരുന്നു ഗോറിയുടെ തന്ത്രം. രജപുത്രസൈനികർ പ്രത്യാക്രമണം നടത്താനോരുങ്ങുമ്പോഴെക്കും ശത്രുക്കൾ രക്ഷപ്പെട്ടിരിക്കും.. രജപുത്രർ പിൻവാങ്ങുമ്പോൾ പെട്ടെന്ന് ആക്രമണമുണ്ടാവും. ഈ ആക്രമണ രീതി രജപുത്ര സൈന്യത്തെ പരിക്ഷീണിതരാക്കി. ഒട്ടേറെ കനത്ത ആൾനാശമുണ്ടായി.

ഉച്ച കഴിഞ്ഞതോടെ പൃഥ്വീരാജ് ചൗഹാന്റെ രജപുത്രസൈന്യം തീർത്തും പൊറുതിമുട്ടിയ അവസ്ഥയിലായി. ഈ അനുകൂല അവസരം മുതലെടുത്ത് ഗോറി തന്റെ 12,000ത്തോളം വരുന്ന അഞ്ചാം സൈനിക വിഭാഗത്തെ ആക്രമണത്തിനു നിയോഗിച്ചു. അവരുടെ കുന്തപ്രയോഗത്തിൽ ആയിരക്കണക്കിന് രജപുത്ര സൈനികർ വധിക്കപ്പെട്ടു. പൃഥ്വീരാജ് ചൗഹാന്റെ സഹോദരൻ ഗോവിന്ദ്‌ റായിയും ആക്രമണത്തിൽ കൊല്ലപ്പെട്ടു. സൂര്യാസ്തമയത്തോടെ പൃഥ്വീരാജ് ചൗഹാനു ഒരുകാര്യം ബോധ്യമായി. തന്റെ രജപുത്ര സൈന്യം പരാജയപ്പെട്ടിരിക്കുന്നു. അതോടെ പൃഥ്വീരാജ് ചൗഹാൻ ഒരു കുതിരപ്പുറത്തു രക്ഷപ്പെടാൻ ഒരുങ്ങിയെങ്കിലും അദ്ദേഹത്തിനു കഴിഞ്ഞില്ല. ഗോറിയുടെ സൈന്യത്തിന്റെ പിടിയിൽ അകപ്പെട്ട പൃഥ്വീരാജ് ചൗഹാൻ ഒടുവിൽ വധിക്കപ്പെട്ടു. 

രണ്ടാം തറൈൻ യുദ്ധത്തിൽ മുഹമ്മദ് ഗോറി നേടിയ വിജയം തികച്ചും നിർണായകമായിരുന്നു. ഇന്ത്യയിൽ മുസ്ളിം(തുർക്കി)സുൽത്താൻമാരുടെ ഭരണത്തിന് അടിസ്ഥാനമിടാൻ വഴിയൊരുക്കിയത് ഈ യുദ്ധമായിരുന്നു. രജപുത്രർ തങ്ങളുടെ രാജ്യം പുനഃസ്ഥാപിക്കുവാൻ പല തവണ ശ്രമിച്ചെങ്കിലും അതു പരാജയത്തിൽ മാത്രമാണ് കലാശിച്ചത്. ഏതാനും വർഷങ്ങൾക്കുള്ളിൽ വടക്കേ ഇന്ത്യയിലെ പല സ്ഥലങ്ങളും തുർക്കി സൈന്യം തങ്ങളുടെ അധീനതയിൻ കീഴിലാക്കി. മുഹമ്മദ് ഗോറിയുടെ ഏറ്റവും വിശ്വസ്ത അടിമകളായിരുന്ന കുത്ബുദ്ദീൻ ഐബക്ക്, ഇക്തിയാറുദ്ദീൻ മുഹമ്മദ് എന്നിവരാണ് ഈ ആക്രമണങ്ങൾക്കു നേതൃത്വം നൽകിയത്. രണ്ടാം തറൈൻ യുദ്ധം കഴിഞ്ഞതിനുശേഷം മുഹമ്മദ് ഗോറി ഗസ്നിയിലേക്കു മടങ്ങി. ഇന്ത്യയിൽ അദ്ദേഹം പിടിച്ചെടുത്ത പ്രദേശങ്ങളുടെ ഭരണാധിപനായി കുത്ബുദ്ദീൻ ഐബക്ക് നിയമിക്കപ്പെട്ടു. ഈ സംഭവം ഇന്ത്യയിൽ തുർക്കി-ഇസ്ലാം ഭരണത്തിന്റെ ആരംഭം കുറിച്ചു.



</doc>
<doc id="196559" url="https://ml.wikipedia.org/wiki?curid=196559" title="വധശിക്ഷ മൗറിത്താനിയയിൽ">
വധശിക്ഷ മൗറിത്താനിയയിൽ

മൗറിത്താനിയയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയാണ് ശിക്ഷാരീതി. 1987-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. മൂന്ന് സായുധസേനയിലെ ഉദ്യോഗസ്ഥരെ രാജ്യ സുരക്ഷാ ചേമ്പർ അട്ടിമറി ശ്രമം നടത്തിയെന്നാരോപിച്ച് വധിച്ചു.

2005 ജനുവരിയിൽ 195 പ്രതികളെ പ്രസിഡന്റ് മാഔഇയ ഔൾഡ് ടായയെ 2003-ലും 2004-ലും വധിക്കാൻ ശ്രമിച്ചു എന്നാരോപിച്ച് വിചാരണ ചെയ്തു. ഇതിൽ 17 പേരെ വധിക്കണമെന്ന് പ്രോസിക്യൂഷൻ ആവശ്യപ്പെട്ടു. ഇവരിൽ 9 പേരെ അവരുടെ അസാനിദ്ധ്യത്തിലായിരുന്നു വിചാരണ ചെയ്തത്. ബുർകിന ഫാസോ പ്രസിഡന്റ് ബ്ലൈസ് കോംപഓറിന്റെ ഉപദേശകൻ സിദി മൊഹമ്മദ് മുസ്തഫ ഔൾഡ് ലിമാം ചാവി എന്നയാളും അസാനിദ്ധ്യത്തിൽ വിചാരണ ചെയ്തവരുടെ കൂട്ടത്തിൽ പെടുന്നു. പ്രത്കളെ ആയുധങ്ങൾ വാങ്ങാനും രക്ഷപെടാനും സഹായിച്ചു എന്നായിരുന്നു ഇദ്ദേഹത്തിനു മേൽ ആരോപിക്കപ്പെട്ട കുറ്റം. 

അട്ടിമറിയാരോപണം ഉന്നയിച്ച് പ്രതിപക്ഷത്തെ അടിച്ചമർത്താൻ ശ്രമിക്കുകയാണ് പ്രസിഡന്റെന്നാണ് അദ്ദേഹത്തിന്റെ എതിരാളികൾ ആരോപിക്കുന്നത്.

രാജ്യദ്രോഹം, മുന്നൊരുക്കത്തോടെയുള്ള കൊലപാതകം, പീഡനം എന്നിവ വധശിക്ഷയർഹിക്കുന്ന കുറ്റങ്ങളാണ്. 1980-ൽ ഇസ്ലാമിക നിയമം നിലവിൽ വന്നതോടെ മതവിരുദ്ധതയും, ഗുദരതിയും, . ബലാത്സംഗവും വധശിക്ഷയർഹിക്കുന്ന കുറ്റങ്ങളായി.

2008 ഡിസംബർ 18-ന് ഐക്യരാഷ്ട്രസഭയിലെ പൊതുസഭയിൽ വധശിക്ഷ നടപ്പാക്കുന്നത് നിർത്തിവയ്ക്കാനുള്ള പ്രമേയത്തിന്റെ വോട്ടെടുപ്പിൽ മൗറിത്താനിയ വിട്ടുനിന്നു. 
ഇസ്ലാമിക് മഗ്രെബിലെ അൽ ക്വൈദ (AQIM) യുടെ പ്രവർത്തകനായ മൊഹമ്മെദ് അബ്ദല്ലാഹി ഔൾഡ് ഹ്മെദ്നാഹ് എന്നയാളെ അമേരിക്കക്കാരൻ ക്രിസ്റ്റവർ ലെഗ്ഗെറ്റ് എന്നയാളെ വെടിവച്ചു കൊന്നതിന് വിചാരണ നടത്തി 2011 മാർച്ചിൽ വധശിക്ഷയ്ക്ക് വിധിച്ചു. 


</doc>
<doc id="196560" url="https://ml.wikipedia.org/wiki?curid=196560" title="വധശിക്ഷ മൗറീഷ്യസിൽ">
വധശിക്ഷ മൗറീഷ്യസിൽ

വധശിക്ഷ ഒഴിവാക്കിയ രാജ്യമാണ് മൗറീഷ്യസ്. 

1987-ലാണ് ഇവിടെ അവസാനത്തെ വധശിക്ഷ നടപ്പിലായത്. ഡെത്ത് പെനാൽറ്റി ആക്ട് എന്ന നിയമം 1995-ൽ നിലവിൽ വരുകയും ഭരണഘടന പരിഷ്കരിച്ച് വധശിക്ഷ നിർത്തലാക്കുകയും ചെയ്തു. 

2008 ഡിസംബർ 18-ൽ മൗറീഷ്യസ് വധശിക്ഷ നിർത്തലാക്കാനുള്ള പ്രമേയം ഐക്യരാഷ്ട്രസഭയുടെ പൊതുസഭയിൽ അവതരിപ്പിക്കാൻ മറ്റുരാജ്യങ്ങളുമായി ഒരുമിച്ച് പ്രവർത്തിച്ചു.


</doc>
<doc id="196564" url="https://ml.wikipedia.org/wiki?curid=196564" title="ആവാസവ്യവസ്ഥ">
ആവാസവ്യവസ്ഥ

പരസ്പരവും ചുറ്റുപാടുകളുമായും പ്രതികരിക്കുന്ന സസ്യങ്ങളും ജന്തുക്കളും അജൈവവസ്തുക്കളും അടങ്ങുന്ന പരിതഃസ്ഥിതിപരമായ വ്യവസ്ഥയാണ് ആവാസവ്യവസ്ഥ (Ecosystem). ഇത് ജീവമണ്ഡലത്തിന്റെ നിലനിൽപ്പിന്റെ അടിസ്ഥാന ഘടകമാണ്.
ആവാസവ്യവസ്ഥ അഥവാ Ecosystem എന്ന പദം ആദ്യമായി ഉപയോഗിച്ചത് ആർതർ ടാൻസ്ലി ആണ്. ഇക്കോടോപ്പ് എന്ന പദത്തിലൂടെ പിന്നീട് അദ്ദേഹം സ്ഥലപരമായ നിർവ്വചനം ആവാസവ്യവസ്ഥയ്ക്ക് നൽകി. ഊർജ്ജത്തിന്റേയും ദ്രവ്യത്തിന്റേയും പ്രവാഹവുമായി ബന്ധപ്പെട്ട് ആവാസവ്യവസ്ഥയെ ആദ്യമായി നിർവ്വചിച്ചത് യൂജിൻ പി. ഓടവും ഹോവാർഡ് റ്റി. ഓടവുമാണ്.
ആവാസവ്യവസ്ഥ ചടുലവും സദാ ചലനാത്മകവുമാണ്. അജീവീയ ഘടകങ്ങളും ജീവീയ ഘടകങ്ങളും രാസ ഭൗതിക പ്രതിഭാസങ്ങളും ചേർന്നുള്ള ഈ ചലനാത്മക വ്യവസ്ഥയിൽ ദ്രവ്യത്തിന്റേയും ഊർജ്ജത്തിന്റേയും കൈമാറ്റം അനുസ്യൂതം നടക്കുന്നു. ദ്രവ്യകൈമാറ്റം ജീവ ഭൗമ രാസ ചക്രങ്ങളാലാണ് നടക്കുന്നത്. നൈട്രജൻ ചക്രം, ഓക്സിജൻ ചക്രം, കാർബൺ ചക്രം എന്നിവ ഉദാഹരണങ്ങളാണ്.

== ആവാസവ്യവസ്ഥയുടെ ധർമ്മം 



</doc>
<doc id="196568" url="https://ml.wikipedia.org/wiki?curid=196568" title="വധശിക്ഷ മൊറോക്കോയിൽ">
വധശിക്ഷ മൊറോക്കോയിൽ

മൊറോക്കോയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയാണ് ശിക്ഷാരീതി. 1993-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. മൊഹമ്മദ് ടബെറ്റ് എന്ന പോലീസ് കമ്മീഷണറായിരുന്ന ഒരാളെ ഔദ്യോഗിക സ്ഥാനം ദുരുപയോഗപ്പെടുത്തി നൂറുകണക്കിന് പെൺകുട്ടികളെയും സ്ത്രീകളെയും ബലാത്സംഗം ചെയ്തതിന് വധിക്കുകയായിരുന്നു. 
സാധാരണ കുറ്റങ്ങൾക്കും സൈനിക കുറ്റങ്ങൾക്കും മൊറോക്കോയിൽ വധശിക്ഷ നൽകാൻ നിയമമുണ്ട്. മൊറോക്കൻ പീനൽ കോഡിലെ ആർട്ടിക്കല്ല് 16 കൊലപാതകത്തിനും, സായുധ മോഷണത്തിനും, കൊള്ളിവയ്പ്പിനും, രാജ്യദ്രോഹത്തിനും, ഒളിച്ചോട്ടത്തിനും, രാജാവിനെ വധിക്കാൻ ശ്രമിക്കുന്നതിനും വധശിക്ഷ വിധിക്കുന്നു. 2003 മേയ് 16-ന് കാസബ്ലാങ്ല്യിലുണ്ടായ ബോംബുസ്ഭോടനത്തിനു ശേഷം ഒരു തീവ്രവാദ വിരുദ്ധ നിയമം പാസാക്കപ്പെട്ടു. ഈ നിയമമനുസരിച്ച് സാധാരണ ഗതിയിൽ ജയിൽ ശിക്ഷ മാത്രം ലഭിക്കുന്ന കുറ്റങ്ങൾ തീവ്രവാദത്തിന്റെ ഭാഗമായി ചെയ്താൽ വധശിക്ഷ നൽകാം. 

2005 ആഗസ്റ്റ് 17 വരെ 2000 ആൾക്കാരെ തീവ്രവാദവുമായി ബന്ധപ്പെട്ട വിവിധ കുറ്റങ്ങൾ ആരോപിച്ച് നിയമനടപടികൾ ആരംഭിച്ചിട്ടുണ്ട്. ഇവരിൽ 17 പേർക്ക് വധശിക്ഷ വിധിക്കപ്പെട്ടിട്ടുണ്ട്. വധശിക്ഷയ്ക്ക് മാപ്പ് നൽകാൻ സാദ്ധ്യമാണ്. രാജാവ് മുഹമ്മദ് ആറാമൻ 1999-ൽ സ്ഥാനമേറ്റതിനു ശേഷം വധശിക്ഷ നടപ്പാക്കാനുള്ള ഉത്തരവുകളിലൊന്നും ഒപ്പുവച്ചിട്ടില്ല.

2003 ആഗസ്റ്റ് 6-ന് മൊറോക്കോയിലെ നിയമമന്ത്രി വധശിക്ഷ ഒഴിവാക്കുന്നതിനനുകൂല നിലപാടാണ് തനിക്കുള്ളതെന്ന് പ്രസ്താവിച്ചു. മൊറോക്കോയിലെ നിയമവിദഗ്ദ്ധർക്കിടയിലുള്ള അഭിപ്രായം വധശിക്ഷ ഒഴിവാക്കുന്നതിനനുകൂലമാണെന്ന് അദ്ദേഹം പറയുകയുണ്ടായി. 

2008 ഡിസംബർ 18-നും 2010 ഡിസംബർ 21-നും വധശിക്ഷ നിറുത്തിവയ്ക്കുന്നതിന് ഐക്യരാഷ്ട്രസഭയുടെ പൊതുസഭയിൽ അവതരിപ്പിച്ച പ്രമേയങ്ങളുടെ വോട്ടെടുപ്പിൽ നിന്ന് മൊറോക്കോ വിട്ടുനിന്നു. 

2012 ജനുവർ 12-ന് മൊറോക്കോയിലെ കോടതി ഒരു അധോലോകസംഘത്തിന്റെ തലവനെ മയക്കുമരുന്ന് വ്യാപാരത്തിനും നരഹത്യയ്ക്കും വധശിക്ഷയ്ക്ക് വിധിച്ചു. 

മറാകേഷിലെ ഒരു ചായക്കടയിൽ ബോംബുവച്ച് 17 ആൾക്കാരെ കൊന്ന കേസിൽ ശിക്ഷ വിധിക്കപ്പെട്ട രണ്ടാളുകളുടെ അപ്പീലുകൾ 2012 മാർച്ച് 9-ന് മൊറോക്കോയിലെ ഒരു കോടതി തള്ളിക്കളഞ്ഞു. കൂടാതെ ഇക്കൂട്ടത്തിൽജീവപര്യന്തം ശിക്ഷ വിധിക്കപ്പെട്ട ഒരാളുടെ ശിക്ഷ വധശിക്ഷയാക്കി മാറ്റുകയും ചെയ്തു.


</doc>
<doc id="196569" url="https://ml.wikipedia.org/wiki?curid=196569" title="കാക്കശ്ശേരി">
കാക്കശ്ശേരി

തൃശ്ശൂർ ജില്ലയിൽ ഗുരുവായൂരിനടുത്ത് കാക്കശ്ശേരി ഗ്രാമം സ്ഥിതിചെയ്യുന്നു. സാമൂതിരിയുടെ പണ്ഡിത സദസ്സിലെ കവിയും പ്ണ്ഡിതനുമായിരുന്ന കാക്കശ്ശേരി ഭട്ടതിരി ഈ ഗ്രാമത്തിൽ ജനിച്ചു എന്ന് കരുതുന്നു.


</doc>
<doc id="196571" url="https://ml.wikipedia.org/wiki?curid=196571" title="വധശിക്ഷ മൊസാംബിക്കിൽ">
വധശിക്ഷ മൊസാംബിക്കിൽ

മൊസാംബിക്കിൽ വധശിക്ഷ ശിക്ഷയെന്ന നിലയിൽ ഉപേക്ഷിക്കപ്പെട്ടിട്ടുണ്ട്. 
1986-ലാണ് മൊസാംബിക്കിൽ അവസാന വധശിക്ഷ നടപ്പിലാക്കപ്പെട്ടത്. 
മൊസാംബിക്കിന്റെ ഭരണഘടനയുടെ (1990) എഴുപതാം ആർട്ടിക്കിൾ ഇങ്ങനെ പറയുന്നു: 

http://www.handsoffcain.info/bancadati/schedastato.php?idcontinente=25&nome=mozambique


</doc>
<doc id="196573" url="https://ml.wikipedia.org/wiki?curid=196573" title="ടൈൽസ്">
ടൈൽസ്

കെട്ടിടങ്ങളുടെ അകത്തളങ്ങൾ ,പുറംചുവരുകൾ കുളിമുറി, കക്കൂസ് തുടങ്ങിയ സ്ഥലങ്ങളിലും ചുവരുകളും തറകളും ആവരണം ചെയ്യാൻ ഉപയോഗിക്കുന്ന നിർമ്മാണ പദാർത്ഥമാണ് ടൈല് അഥവാ ഓടുകൾ. ഗ്ലേസഡ്, വിട്രിഫൈഡ് , റസ്റ്റിക് എന്നിങ്ങനെ വിവിധ തരങ്ങളിൽ ലഭ്യമാണ്.


</doc>
<doc id="196576" url="https://ml.wikipedia.org/wiki?curid=196576" title="ജാരോസ്ലാവ് പെലികൻ">
ജാരോസ്ലാവ് പെലികൻ

ക്രിസ്തുമതത്തിന്റേയും ക്രിസ്തീയവിശ്വാസസംഹിതയുടേയും മദ്ധ്യകാലബൗദ്ധികതയുടേയും ചരിത്രകാരനായിരുന്നു ജാരോസ്ലാവ് ജാൻ പെലികൻ (ജനനം: ഡിസംബർ 17 1923; മരണം മേയ് 13, 2006). അഞ്ചു വാല്യങ്ങൾ അടങ്ങിയ ക്രിസ്തീയ പാരമ്പര്യം: വിശ്വാസത്തിന്റെ വികാസം ഉൾപ്പെടെ മുപ്പതിലധികം കൃതികൾ രചിച്ച പെലികൻ ക്രിസ്തീയതയുടെ പാശ്ചാത്യ, പൗരസ്ത്യധാരകൾക്ക് തുല്യപ്രാധാന്യം നൽകിക്കൊണ്ട് വിശ്വാസവികാസത്തിന്റെ ചരിത്രം പരിശോധിക്കാൻ ശ്രമിച്ചു.

സഭാചരിത്രകാരനെന്ന നിലയിൽ അദ്ദേഹം ലക്ഷ്യമാക്കിയത് തങ്ങളുടെ മതത്തിന്റെ ചരിത്രത്തെക്കുറിച്ചുള്ള ക്രിസ്ത്യാനികളുടെ 'ഓർമ്മക്കേട്' അവസാനിപ്പിക്കാനായിരുന്നു. ക്രിസ്തീയതയുടെ പൗരസ്ത്യഭൂമികയെക്കുറിച്ച് പാശ്ചാത്യക്രിസ്തീയതയിലും, ക്രിസ്തുമതത്തിന്റെ യഹൂദപശ്ചാത്തലത്തെക്കുറിച്ച് ക്രിസ്ത്യാനികൾക്കിടയിൽ പൊതുവേയും, ജൂത-ക്രൈസ്തവവിശ്വാസങ്ങൾ പങ്കുപറ്റുന്ന ക്ലാസ്സിക്കൽ യവനപാരമ്പര്യത്തെക്കുറിച്ച് യഹൂദർക്കും ക്രിസ്ത്യാനികൾക്കും ഇടയിലും ഉള്ള അജ്ഞത അകറ്റാനും അദ്ദേഹം പരിശ്രമിച്ചു.

ക്രിസ്തീയപാരമ്പര്യത്തിൽ ജീവിതകാലമത്രയും തത്പരനായിരുന്ന പെലികൻ അന്ധമായ പാരമ്പര്യവാദത്തെ എതിർക്കുകയും ചെയ്തു. "പാരമ്പര്യം പരേതരുടെ ജീവനോടെയിരിക്കുന്ന വിശ്വാസമാണ്; പാരമ്പര്യവാദം ജീവിക്കുന്നവരുടെ മൃതവിശ്വാസവും" എന്ന അദ്ദേഹത്തിന്റെ നിരീക്ഷണം പ്രസിദ്ധമാണ്.

അമേരിക്കൻ ഐക്യനാടുകളിലെ ഒഹായോ സംസ്ഥാനത്ത് ബഹുഭാഷാപശ്ചാത്തലമുള്ള ലൂഥറൻ കുടിയേറ്റക്കാരുടെ ഒരു കുടുംബത്തിലാണ് പെലികൻ ജനിച്ചത്. നാലുവയസ്സുള്ളപ്പോൾ ഐക്യനാടുകളിൽ കുടിയേറിയ സ്ലോവാക്യക്കാരനായ അദ്ദേഹത്തിന്റെ പിതാവ് പിന്നീട് ലൂഥറൻ പാതിരിയായി ജന്മനാട്ടിലേക്കു പോയി. അമ്മ സെർബിയാക്കാരിയും അമ്മയുടെ അച്ഛൻ അമേരിക്കയിൽ സ്ലോവാക്കിയ ലൂഥറൻ സഭയിലെ മെത്രാനും ആയിരുന്നു. ഈ പശ്ചാത്തലം പെലികന് തീരെ ചെറിയ പ്രായത്തിൽ തന്നെ ഭാഷാപഠനത്തിൽ താത്പര്യം നൽകി. പേന പിടിച്ച് എഴുതാൻ ബുദ്ധിമുട്ടായിരുന്ന രണ്ടരവയസ്സിൽ അമ്മ, തന്നെ ടൈപ്പ്റൈറ്ററിൽ എഴുതാൻ പരിശീലിപ്പിച്ചതായി പെലികൻ പിന്നീട് അനുസ്മരിച്ചിട്ടുണ്ട്. സ്ലോവാക്കിയൻ, ചെക്ക്, ജർമ്മൻ, ഇംഗ്ലീഷ് ഭാഷകൾ ബാല്യത്തിലും, ഗ്രീക്ക്, ലത്തീൻ, സെർബിയൻ, റഷ്യൻ, എബ്രായ ഭാഷകൾ പിന്നീടും അദ്ദേഹം പഠിച്ചു.

മിസോറിയിൽ സെയ്ന്റ് ലൂയീസിലെ കോൺകോർഡിയ ദൈവശാസ്ത്ര സെമിനാരിയിൽ വിദ്യാർത്ഥിയായ പെലികൻ 1946-ൽ 22 വയസ്സു മാത്രമുള്ളപ്പോൾ ബിരുദം നേടി ലൂഥറൻ ശുശ്രൂഷകന്റെ നിയുക്തിയിലെത്തി. അതേവർഷം അദ്ദേഹം ചിക്കാഗോ സർവകലാശാലയിൽ നിന്ന് പി.എച്ച്. ഡിയും നേടി. മതശുശ്രൂഷകന്റെ നിയുക്തി ഉണ്ടായിരുന്നെങ്കിലും എഴുത്തിന്റെയും അദ്ധ്യാപനത്തിന്റേയും വഴിയാണ് അദ്ദേഹം മുഖ്യമായും പിന്തുടർന്നത്. ആദ്യം ഇൻഡിയാനയിലെ വാൽപരാസിയോ സർവകലാശാലയിലും മാതൃവിദ്യാലയമായ കോൺകോർഡിയാ സെമിനാരിയിലും പഠിപ്പിച്ച പെലികൻ 1962-ൽ യേൽ സർവകലാശാലയിൽ സഭാചരിത്രത്തിന്റെ പ്രൊഫസറായി. 1996-ൽ വിരമിച്ചതിനു ശേഷവും അവിടെ അദ്ദേഹം എമരിറ്റസ് പ്രൊഫസറായി തുടർന്നു.

"ക്രിസ്തീയ പാരമ്പര്യം: വിശ്വാസത്തിന്റെ വികാസം" എന്ന അഞ്ചുവാല്യങ്ങൾ ചേർന്ന കൃതിയാണ് പെലികന്റെ മുഖ്യരചന. "കത്തോലിക്കാമതത്തിന്റെ പ്രഹേളിക" എന്ന കൃതി കത്തോലിക്കാവിശ്വാസത്തെ വിമർശനം ഒഴിവാക്കാതെയാണെങ്കിലും അനുഭാവപൂർവം വിലയിരുത്താനുള്ള ശ്രമമാണ്. പ്രൊട്ടസ്റ്റന്റ് നവീകർത്താവായ മാർട്ടിൻ ലൂഥറുടെ കൃതികളുടെ ബഹുവാല്യ ഇംഗ്ലീഷ് പതിപ്പിന്റെ സംശോധനയിൽ അദ്ദേഹം മുഖ്യപങ്കു വഹിച്ചു. വ്യത്യസ്ത ക്രിസ്തീയധാരകളിലെ വിശ്വാസപ്രമാണങ്ങളുടെ വികാസചരിത്രം പരിശോധിക്കുന്ന 'ക്രീഡോ'-യും (Credo) പെലികന്റെ പ്രധാന രചനകളിൽ ഒന്നാണ്. ചരിത്രപ്രയാണത്തിൽ യേശുസങ്കല്പത്തിനു സംഭവിച്ച പരിണാമത്തിന്റെ പഠനമാണ് "യേശു നൂറ്റാണ്ടുകളിലൂടെ" (Jesus through Centuries) എന്ന കൃതി. യേശുവിന്റെ അമ്മയായ മറിയത്തിന്റെ പ്രതിച്ഛായുടെ പരിണാമവികാസങ്ങളുടേയും മനുഷ്യസംസ്കാരത്തിന്റെ ചരിത്രത്തിൽ മറിയം വഹിച്ച പങ്കിന്റേയും പഠനമാണ് "മേരി നൂറ്റാണ്ടുകളിലൂടെ: സംസ്കാരത്തിന്റെ ചരിത്രത്തിൽ അവളുടെ സ്ഥാനം" (Mary through Centuries: Her Place in the History of Culture) എന്ന കൃതി. സംഗീതജ്ഞനായ ജോഹാൻ സെബാസ്റ്റിൻ ബാക്കിന്റെ ക്രിസ്തീയപശ്ചാത്തലം തേടുന്ന "ദൈവശാസ്ത്രജ്ഞന്മാർക്കിടയിൽ ബാക്ക്" (Bach among the Theologians) ആണ് മറ്റൊരു രചന. പെലികന്റെ രചനാസമുച്ചയം മദ്ധ്യകാലദർശനം, നവോത്ഥാനം, വിശുദ്ധ അഗസ്റ്റിന്റെ ചിന്താ-വ്യക്തിത്വങ്ങൾ, കീർക്കെഗാഡ് എന്നീ വിഷയങ്ങളേയും സ്പർശിച്ചു നിൽക്കുന്നു.

ലൂഥറൻ പാതിരിയുടെ മകനായി പ്രൊട്ടസ്റ്റന്റ് പാരമ്പര്യത്തിൽ ജനിച്ചുവളർന്നെ പെലികൻ തന്റെ ദീർഘായുസിന്റെ അവസാനദശകത്തിൽ(1998) ഓർത്തഡോക്സ് ക്രിസ്തീയതയിലേക്കു പരിവർത്തിതനായി. ഈ പരിവർത്തനം പെട്ടെന്ന് സംഭവിച്ചതല്ലെന്നും 40 വർഷത്തിലേറെ ദീർഘിച്ച പരിചിന്തനത്തിന്റെ ഫലമായിരുന്നെന്നും പെലികന്റെ സുഹൃത്ത് റോബർട്ട് ലൂയി വിൽക്കെൻ വിശദീകരിക്കുന്നു. കുടുംബം ലൂഥറൻ വിശ്വാസം പിന്തുടർന്നിരുന്നെങ്കിലും കിഴക്കൻ യൂറോപ്യൻ-സ്ലാവിക് പശ്ചാത്തലത്തിൽ സ്ലോവാക്യൻ ഭാഷ പഠിച്ചാണ് അദ്ദേഹം വളർന്നത്. പിന്നീട് റഷ്യൻ ഭാഷ പഠിച്ച അദ്ദേഹത്തിന് സ്ലാവിക് സംസ്കാരത്തോട് അതിരറ്റ സ്നേഹ-ബഹുമാനങ്ങൾ ഉണ്ടായിരുന്നു. മരണാനന്തരം, താൻ അദ്ധ്യാപകനായിരുന്ന യേൽ സർവകലാശാലയിയിൽ നടക്കാനിരുന്ന അനുസ്മരണച്ചടങ്ങിൽ റഷ്യൻ നോവലിസ്റ്റ് ദസ്തയോവ്സ്കിയുടെ കരമസോവ് സഹോദരന്മാർ എന്ന കൃതിയിലെ ഗ്രാൻഡ് ഇൻക്വിസിറ്റർ ഖണ്ഡം വായിക്കണമെന്നും റഷ്യൻ സംഗീതജ്ഞൻ സെർജീ റക്മാനിനോഫിന്റെ ഓർത്തഡോക്സ് സായാഹ്നപ്രാർത്ഥനയിലെ ദൈവമാതൃഗീതം ആലപിക്കണമെന്നും അദ്ദേഹം നിർദ്ദേശിച്ചിരുന്നതായും വിൽക്കെൻ ചൂണ്ടിക്കാണിക്കുന്നു.


</doc>
<doc id="196587" url="https://ml.wikipedia.org/wiki?curid=196587" title="ഭൂനിലാവ്">
ഭൂനിലാവ്

സൂര്യപ്രകാശം ഭൂമിയുടെ ഉപരിതലത്തിൽ തട്ടി പ്രതിഫലിക്കുന്നതിനെയാണ് ഭൂനിലാവ് എന്ന് പറയുന്നത്. ഭൗമോപരിതലത്തിന്റെ പ്രത്യേകതയും ജലസാന്നിധ്യവും കാരണം വീഴുന്ന സൂര്യപ്രകാശത്തിന്റെ 37% പ്രതിഫലിപ്പിക്കാൻ ഭൂമിക്ക് സാധിക്കും. ഭൂനിലാവിൽ ചന്ദ്രനിലിരുന്ന് പുസ്തകം വായിക്കാവുന്നത്ര വെളിച്ചം ഉണ്ടാകും.


</doc>
<doc id="196596" url="https://ml.wikipedia.org/wiki?curid=196596" title="ഇന്ത്യയിലെ ഔദ്യോഗിക വൃക്ഷങ്ങളുടെ പട്ടിക">
ഇന്ത്യയിലെ ഔദ്യോഗിക വൃക്ഷങ്ങളുടെ പട്ടിക

ഇത് ഇന്ത്യയിലെ ഓരോ സംസ്ഥാനങ്ങളുടേയും ഔദ്യോഗിക വൃക്ഷങ്ങളുടെ പട്ടികയാണ്.



</doc>
<doc id="196599" url="https://ml.wikipedia.org/wiki?curid=196599" title="തൂത്തുക്കുടി തുറമുഖം">
തൂത്തുക്കുടി തുറമുഖം

തമിഴ്നാട്ടിലെ ഒരു പ്രധാന തുറമുഖമാണ് തൂത്തുക്കുടി തുറമുഖം. മുൻ ചിദംബരനാർ ജില്ലയുടെ ആസ്ഥാന പട്ടണമായിരുന്നു. തൂത്തുക്കുടി മാന്നാർ ഉൾക്കടൽ തീരത്തെ ഒരു തുറമുഖ പട്ടണം എന്ന നിലയിലാണ് പ്രസിദ്ധമായിട്ടുള്ളത്. തമിഴ്നാട്ടിലെ ഒരു പ്രധാന തീരദേശ ഗതാഗത-വാണിജ്യ-മത്സ്യബന്ധന കേന്ദ്രം എന്ന നിലയിലും തൂത്തുക്കുടി ശ്രദ്ധേയമാണ്. 4,621 ച.കി.മീ. വിസ്തൃതിയിൽ വ്യാപിച്ചിരിക്കുന്ന തൂത്തുക്കുടി ജില്ലയുടെ വടക്കു വിരുദനഗർ ജില്ലയും കിഴക്കു രാമനാഥപുരം ജില്ലയും ഇന്ത്യൻ സമുദ്രവും തെക്കു കന്യാകുമാരി ജില്ലയും പടിഞ്ഞാറ് തിരുനെൽവേലി ജില്ലയും അതിരുകൾ നിർണയിക്കുന്നു. ജനസംഖ്യ: 15,65,743 (2001); ജനസാന്ദ്രത: 334/ച.കി.മീ. (2001)

തമിഴ്നാട്ടിലെ രണ്ടാമത്തെ പ്രധാന തുറമുഖമായ തൂത്തുക്കുടി ഇന്ത്യയുടെ തെക്കേ അറ്റത്ത്, പശ്ചിമ-പൂർവ ദേശങ്ങളിലേക്കുള്ള വാണിജ്യ പാതയിൽ, ചെന്നൈയിൽ നിന്ന് 540 കി.മീ. തെക്കു പടിഞ്ഞാറ് അക്ഷാശം 845 വടക്ക്, രേഖാശം 7813 കിഴക്കായി സ്ഥിതി ചെയ്യുന്നു. 1974 ജൂലായ് 11-ന് ഇന്ത്യയിലെ പത്താമത്തെ പ്രധാന (major) തുറമുഖമായി പ്രഖ്യാപിക്കപ്പെട്ട തൂത്തുക്കുടി നാവിക ഗതാഗത - വ്യാവസായിക രംഗങ്ങളിൽ മുന്നിട്ടുനിൽക്കുന്നു.

ടോളമിയുടെ ലിഖിതങ്ങളിൽ പരാമർശിക്കപ്പെട്ടിട്ടുള്ള സോസി- കുറൈ (Sosi-Kourai) പില്ക്കാലത്ത് തൂത്തുക്കുടി ആയി പരിണമിച്ചെന്നാണ് ചില ചരിത്രകാരന്മാരുടെ നിഗമനം. 7-9 നൂറ്റാണ്ടുകളിൽ പാണ്ഡ്യ രാജാക്കന്മാരുടേയും തുടർന്ന് ചോളരാജാക്കന്മാരുടേയും അധീനതയിലായ തൂത്തുക്കുടി 1649-ൽ ഡച്ചു ഭരണത്തിൻ കീഴിലായി. 1825 ജൂണിൽ ബ്രിട്ടീഷ് ഈസ്റ്റ് ഇന്ത്യാ കമ്പനി തൂത്തുക്കുടിയുടെ അധികാരം പിടിച്ചെടുത്തു. ചോളമണ്ഡലതീരത്തെ മറ്റു തുറഖമുഖങ്ങളെ അപേക്ഷിച്ച് തൂത്തുക്കുടി തുറമുഖത്തിന്റെ അനന്തസാധ്യതകൾ മനസ്സിലാക്കിയ ബ്രിട്ടീഷുകാർ 1842-ൽ ഇവിടെ ഒരു ദീപസ്തംഭം പണികഴിപ്പിക്കുകയും 1868-ൽ തുറമുഖവികസന പദ്ധതികൾക്ക് തുടക്കം കുറിക്കുകയും ചെയ്തു. തുടർന്ന് 1873, 1887, 1894 എന്നീ വർഷങ്ങളിൽ തുറമുഖത്തിന്റെ അനുബന്ധ സൗകര്യങ്ങൾ വികസിപ്പിക്കുന്നതിനുള്ള നടപടികൾ ഉണ്ടായി.

1914-ഓടെ തൂത്തുക്കുടിയിൽ ആഴക്കടൽ തുറമുഖം സ്ഥാപിക്കുവാനുള്ള പദ്ധതികൾക്ക് തുടക്കമിട്ടു. എന്നാൽ ഒന്നാം ലോകയുദ്ധം തുറമുഖത്തിന്റെ വികസന പദ്ധതികൾക്ക് വിഘാതം സൃഷ്ടിച്ചു. 1920-ൽ വികസനപദ്ധതി പുനരുദ്ധരിക്കാൻ ശ്രമം നടന്നെങ്കിലും 1947 വരെ കാര്യമായ വികസനമുണ്ടായില്ല. 1955-ൽ ഭാരത സർക്കാർ തൂത്തുക്കുടി തുറമുഖ വികസനത്തിനായി "സേതു സമുദ്രം" കമ്മിറ്റിയെ നിയോഗിച്ചു. തുടർന്ന് പല ഘട്ടങ്ങളിലായി നടന്ന വികസന പ്രവർത്തനങ്ങൾക്കൊടുവിൽ 1964 നവംബർ 5-ന് അന്നത്തെ പ്രധാനമന്ത്രിയായിരുന്ന ലാൽ ബഹാദൂർ ശാസ്ത്രി തുറമുഖത്തിന്റെ നിർമ്മാണ-വികസന പ്രവർത്തനങ്ങളുടെ ഉദ്ഘാടനം നിർവഹിച്ചു. 1974-ൽ തൂത്തുക്കുടി എന്ന മേജർ തുറമുഖം യാഥാർഥ്യമായി.

സംസ്ഥാനത്തെ മറ്റ് എല്ലാ നഗരങ്ങളുമായും വാണിജ്യ കേന്ദ്രങ്ങളുമായും തൂത്തുക്കുടി പട്ടണത്തെ റോഡുമാർഗ്ഗം ബന്ധിപ്പിച്ചിരിക്കുന്നു. തൂത്തുക്കുടിയിൽനിന്ന് ചെന്നൈ, ഈറോഡ്, നാഗർകോവിൽ തുടങ്ങിയ സ്ഥലങ്ങളിലേക്ക് റെയിൽ ഗതാഗതവും നിലവിലുണ്ട്.

ദക്ഷിണേന്ത്യയിലെ ഒരു പ്രധാന ആഴക്കടൽ മത്സ്യബന്ധന കേന്ദ്രം കൂടിയാണ് തൂത്തുക്കുടി. സുമാർ 140 കി.മീ. ദൈർഘ്യമുള്ള തീരപ്രദേശം തൂത്തുക്കുടിയുടെ പ്രത്യേകതയാണ്. ചെമ്മീനാണ് മുഖ്യ കയറ്റുമതി ഉത്പന്നം. തമിഴ്നാട് സംസ്ഥാന മത്സ്യബന്ധന വകുപ്പിന്റെ ആസ്ഥാനവും ഇവിടെയാണ്.

തൂത്തുക്കുടിയിലെ വ്യവസായങ്ങളിൽ തുണിമില്ലുകൾക്കാണ് മുഖ്യ സ്ഥാനം. വളം, ഉപ്പ്, രാസവസ്തുക്കൾ എന്നിവയുടെ ഉത്പാദനം, മത്സ്യം, തേയില, കാപ്പി തുടങ്ങിയവയുടെ സംസ്കരണം എന്നിവയ്ക്കും പ്രാമുഖ്യമുണ്ട്. വ്യാവസായികോത്പന്നങ്ങളിൽ ഭൂരിഭാഗവും കയറ്റുമതി ചെയ്യുന്നു. കാർഷിക വിളകളിൽ തിന, ചോളം തുടങ്ങിയവയാണ് കൂടുതലുള്ളത്. മുമ്പ് മുത്തും ശംഖും ഇവിടെനിന്ന് വിദേശങ്ങളിലേക്ക് കയറ്റുമതി ചെയ്തിരുന്നതായി ചരിത്രരേഖകൾ സൂചിപ്പിക്കുന്നു. നിരവധി വിദ്യാഭ്യാസ-ആരോഗ്യ സ്ഥാപനങ്ങളും ഇവിടെ പ്രവർത്തിക്കുന്നുണ്ട്.

1540-ൽ പോർച്ചുഗീസുകാരാണ് തൂത്തുക്കുടി പട്ടണം സ്ഥാപിച്ചത്. തുടർന്ന് ഡച്ച് അധീനതയിലായ ഈ പ്രദേശം പിന്നീട് ബ്രിട്ടീഷ് ഭരണത്തിൻ കീഴിലാവുകയും സ്വാതന്ത്ര്യാനന്തരം തമിഴ്നാട് സംസ്ഥാനത്തിന്റെ ഭാഗമാവുകയും ചെയ്തു.



</doc>
<doc id="196607" url="https://ml.wikipedia.org/wiki?curid=196607" title="ഫ്ലെയിം">
ഫ്ലെയിം

ഇറാനിലേയും മധ്യപൗരസ്ത്യ അറബ് രാജ്യങ്ങളിലേയും കമ്പ്യട്ടറുകളിൽ 2012ൽ കണ്ടത്തിയ ചാരവൈറസിന് റഷ്യൻ കാസ്പെ൪സ്കി ലാബ് നൽകിയ പേരാണ് ഫ്ലെയിം. ഇറാന്റെ ആണവ പരീക്ഷണങ്ങൾക്കെതിരെയുള്ള ഇസ്രയേലിന്റെ നീക്കമാണിതെന്ന് കരുതുന്നു. പ്രാധാന്യമുള്ള വിവരങ്ങൾ കണ്ടെത്തി നശിപ്പിക്കുകയാണ് ഫ്ളെയിംമിന്റെ ലക്ഷ്യം.


</doc>
<doc id="196608" url="https://ml.wikipedia.org/wiki?curid=196608" title="വിട്രിസിറ്റി">
വിട്രിസിറ്റി

ചാലകങ്ങളില്ലാതെ വൈദ്യുതോർജ്ജം ഒരു സ്ഥാനത്തുനിന്നു് മറ്റൊരു സ്ഥാനത്തേക്കു് അയക്കുവാനുള്ള ഒരു ഊർജ്ജപ്രേഷണ സങ്കേതമാണു് ചാലകരഹിത വൈദ്യുതി അഥവാ വയർലെസ്സ് ഇലക്ട്രിസിറ്റി. വയർലെസ്സ് എനർജി ട്രാൻസ്ഫർ എന്ന ഈ നൂതനവ്യവസായത്തിൽ ഏർപ്പെട്ടിരിക്കുന്ന ഒരു കമ്പനിയുടെ അംഗീകരിക്കപ്പെട്ട ട്രേഡ്മാർക്ക് ആണു് വിട്രിസിറ്റി(WiTricity).

വൈദ്യുതി കണ്ടുപിടിച്ച ആദ്യനാളുകളിൽ തന്നെ നിക്കോളാ ടെസ്ല തുടങ്ങിയവർ ഈ മാർഗ്ഗം പരീക്ഷിച്ചിരുന്നുവെങ്കിലും 2007ൽ അമേരിക്കയിലെ മസാച്ചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിലാണു് പ്രായോഗികമായി ചാലകരഹിതവൈദ്യുതി ആദ്യം പരീക്ഷിച്ചു വിജയിച്ചതു്.പ്രേരകവൈദ്യുതി ഉപയോഗിച്ച് രണ്ടു മീറ്ററോളം അകലത്തിൽ കമ്പിയില്ലാതെ വൈദ്യുതിപായിച്ച് വൈദ്യുത ബൾബ് കത്തിച്ചാണ് അവർ ഈ പരീക്ഷണം നടത്തിയത്.

ആധുനിക വൈദ്യുത-ഇലക്ട്രോണിക് ഉപകരണങ്ങൾ സൗകര്യപ്രദമായി ചാർജ്ജ് ചെയ്യുന്നതിലും വൈദ്യുതി വിതരണമേഖലയിൽ പുതിയ രീതികൾ കൊണ്ടുവരുന്നതിലും വളരെ പ്രതീക്ഷകൾക്കു വക നൽകുന്ന ഒരു സങ്കേതമാണിതു്. പക്ഷേ, നിലവിൽ ഈ രീതിക്ക് കാര്യക്ഷമത വളരെ കുറവാണ്.


</doc>
<doc id="196622" url="https://ml.wikipedia.org/wiki?curid=196622" title="ബുധസംതരണം">
ബുധസംതരണം

സൂര്യനും ഭൂമിയ്ക്കും ഇടയിലൂടെ ബുധൻ കടന്നു പോകുന്നതാണ് ബുധസംതരണം എന്ന് പറയുന്നത്. സൂര്യനെ പൂർണ്ണമായി മറയ്ക്കാത്തതുകൊണ്ടാണ് സംതരണം എന്ന് പറയുന്നത്. ഒരു നൂറ്റാണ്ടിൽ പതിമൂന്നോ പതിന്നാലോ ബുധസംതരണങ്ങൾ നടക്കാറുണ്ട്. എന്നാൽ ശുക്രസംതരണം വളരെ അപൂർവമാണ്, നൂറ്റാണ്ടിൽ ഒന്നോ രണ്ടോ തവ​ണമാത്രം.


</doc>
<doc id="196625" url="https://ml.wikipedia.org/wiki?curid=196625" title="ടോം പൂച്ച">
ടോം പൂച്ച

തോമസ് അഥവാ ടോം എന്നത് ഒരു സാങ്കല്പിക കാർട്ടൂൺ കഥാപാത്രമാണ്. വില്യം ഹന്നയും, ജോസഫ് ബാർബെറയുമാണ് ടോം എന്ന പൂച്ചയെ കാർട്ടൂൺ പരമ്പരകളിലൂടെ സൃഷ്ടിച്ചത്. ഇരുണ്ട നീല നിറമുള്ള ഈ പൂച്ച 1940-ൽ പുറത്തിറങ്ങിയ 'പസ്സ് ഗെറ്റ്സ് ദി ബൂട്ട്' എന്ന കാർട്ടൂണിലാണ് ആദ്യമായി പ്രത്യക്ഷപ്പെടുന്നത്. ജാസ്പെർ (Jasper) എന്നായിരുന്നു ആദ്യകാലനാമം. പിന്നീട് പുറത്തിറങ്ങിയ 'ദി മിഡ്നൈറ്റ് സ്നാക്' എന്ന കാർട്ടൂണിലൂടെയാണ് തോമസ് അഥവാ ടോം എന്ന പേരിൽ അറിയപ്പെടാൻ തുടങ്ങിയത്. ടോം ആൻഡ് ജെറി എന്ന കാർട്ടൂൺ പരമ്പരയിലെ പ്രധാന കഥാപാത്രമാണ് ടോം.


</doc>
<doc id="196628" url="https://ml.wikipedia.org/wiki?curid=196628" title="വടശ്ശേരിക്കര">
വടശ്ശേരിക്കര

പത്തനംതിട്ട ജില്ലയിലെ റാന്നി താലൂക്കിലെ റാന്നി ബ്ലോക്കിൽ ഉൾപ്പെടുന്ന, പമ്പയാറിന്റെ തീരത്തുസ്ഥിതിചെയ്യുന്ന ഗ്രാമമാണ് വടശ്ശേരിക്കര.ഈ സ്ഥലം, പത്തനംതിട്ട -ശബരിമല പാതയിൽ പത്തനംതിട്ടനഗരത്തിൽ നിന്ന് 12 കി.മി. അകലെയാണ്. 59.59 ചതുരശ്ര കിലോ മീറ്റർ വിസ്തൃതിയുള്ള ഈ ഗ്രാമപഞ്ചായത്തിന് കിഴക്ക് ചിറ്റാർ പഞ്ചായത്തും വടക്ക് പെരുനാട്, നാരാണംമൂഴി, റാന്നി, പഴവങ്ങാടി എന്നീ പഞ്ചായത്തുകളും പടിഞ്ഞാറ് മൈലപ്ര, റാന്നി പഞ്ചായത്തുകളും തെക്ക് മലയാലപ്പുഴ പഞ്ചായത്തുമാണ് അതിരുകൾ തീർക്കുന്നത്. പമ്പയാറും കല്ലാറും സംഗമിക്കുന്ന സ്ഥലം എന്ന ഖ്യാതിയാണ് വടശ്ശേരിക്കരയെ പ്രശസ്തമാക്കുന്നത്. പമ്പയും കക്കാട്ടാറും കല്ലാറും വടശ്ശേരിക്കരയിലൂടെ ഒഴുകുന്നു. ശബരിമലയുടേയും നിലയ്ക്കലിന്റേയും കവാടം എന്ന് വടശ്ശേരിക്കര അറിയപ്പെടുന്നു. വടശ്ശേരി ഇല്ലത്തുകാർ പാർത്ത സ്ഥലം എന്നതിൽ നിന്നാണ് വടശ്ശേരിക്കര എന്ന പേരുണ്ടായതെന്ന് കരുതപ്പെടുന്നു.
കണ്ണൂർ ജില്ലയിലെ വടശ്ശേരി എന്ന ഇല്ലത്തുകാർ നൂറ്റാണ്ടുകൾക്കുമുമ്പുള്ള ഒരു പടയോട്ടകാലത്ത് പ്രാണരക്ഷയ്ക്കായി നാടുവിട്ട് നാഗർകോവിലിലെത്തി താമസിച്ചു. പന്തളം രാജാവിന്റെ അഭ്യർത്ഥന പ്രാകാരം അവർ പിന്നീട് പത്തനംതിട്ടയിൽ താമസ്സമാക്കി. പെരുന്നാട് ധർമ്മശാസ്താക്ഷേത്രം, മാടമൺ ഋഷികേശക്ഷേത്രം, പ്രയാർ മഹാവിഷ്ണു ക്ഷേത്രം എന്നിവിടങ്ങളിൽ കാരായ്മ അവകാശം ലഭിച്ച അവർക്ക് കല്ലാറിന്റെയും പമ്പയുടേയും സംഗമസ്ഥാനത്ത് കരമൊഴിവായി രണ്ടേക്കർ നാൽപ്പത്തിയെട്ട് സെന്റ് സ്ഥലം നൽകി. അവിടെ ഈ ഇല്ലക്കാർ താമസിച്ചുപോരുന്നു. 

പമ്പാനദിയുടെ തീരത്ത് ജലഗതാഗതം വഴി എത്തിക്കുന്ന മലഞ്ചരക്കും കാർഷികോൽപ്പന്നങ്ങളും ശേഖരിക്കുന്നതിനുള്ള സ്റ്റോറും ബംഗ്ളാവും പമ്പാനദീതീരത്ത് പണികഴിപ്പിച്ചിരുന്നു. ബംഗ്ളാവ് നിന്ന ഈസ്ഥലത്തിന് ക്രമേണ ബംഗ്ളാംകടവ് എന്ന പേരുലഭിച്ചു.


</doc>
<doc id="196635" url="https://ml.wikipedia.org/wiki?curid=196635" title="ജെറി എലി">
ജെറി എലി

ജെറി എന്നത് ഒരു സാങ്കല്പിക കാർട്ടൂൺ കഥാപാത്രമാണ്. വില്യം ഹന്നയും, ജോസഫ് ബാർബെറയുമാണ് ജെറി എന്ന എലിയെ കാർട്ടൂൺ പരമ്പരകളിലൂടെ സൃഷ്ടിച്ചത്. ബ്രൗൺ നിറമുള്ള ഈ എലി 1940-ൽ പുറത്തിറങ്ങിയ 'പസ്സ് ഗെറ്റ്സ് ദി ബൂട്ട്' എന്ന കാർട്ടൂണിലാണ് ആദ്യമായി പ്രത്യക്ഷപ്പെടുന്നത്. പ്രാരംഭഘട്ടത്തിൽ പ്രത്യേകമായൊരു പേര് ഉണ്ടായിരുന്നില്ല. ടോം ആൻഡ് ജെറി എന്ന കാർട്ടൂൺ പരമ്പരയിലൂടെയാണ് ജെറി എന്ന പേരിൽ അറിയപ്പെടാൻ തുടങ്ങിയത്.


</doc>
<doc id="196645" url="https://ml.wikipedia.org/wiki?curid=196645" title="വനനശീകരണം">
വനനശീകരണം

കാടോ, മരങ്ങൾ നിൽക്കുന്ന പ്രദേശങ്ങളിൽ നിന്നോ മരങ്ങളൊ കാടുതന്നെയോ ഇല്ലാതാക്കി അവയെ കൃഷിയിടങ്ങളാക്കൽ, കന്നുകാലി മേയ്‌ക്കൽ, നഗരവൽക്കരണം തുടങ്ങി വനേതര ആവശ്യങ്ങൾക്കായി ഉപയോഗിക്കുന്ന പ്രക്രിയയെ വനനശീകരണം (Deforestation) എന്നു വിളിക്കുന്നു. ഭൂമിയിലെ കരഭാഗത്തിന്റെ 30 ശതമാനത്തോളം കാടുകളാണ്. ഏറ്റവും കൂടുതൽ വനനശീകരണം നടക്കുന്നത് ഉഷ്ണമേഖലാ മഴക്കാടുകളിലാണ്.

വനനശീകരണം, കാടില്ലാതാക്കലൊ, മരങ്ങളെ മാറ്റി ഭൂമിയുടെ സ്വഭാവം മാറ്റി, കാടല്ലാത്തതാക്കാലൊ ആണ്. വനഭൂമിയെ കൃഷിക്കുപയോഗിക്കുന്നതും, മേച്ചിൽ സ്ഥലമായി ഉപയോഗിക്കുന്നതും വനൻശീകരണത്തിന്റെ ഉദാഹരണങ്ങളാണ്. വളരെ അധികമായി നശിപ്പിക്കപ്പെടുന്ന കാട്, ഉഷ്ണമേഖല മഴക്കാടുകളാണ്. About 30% of Earth's land surface is covered by forests.
വീട് ഉണ്ടാക്കുന്നതിനും, കത്തിക്കുന്നതിനു വേണ്ടി വിൽക്കുവാനും, കരിയ്ക്കൊ മരത്തിനൊ വേണ്ടിയും കാട് നശിപ്പിക്കപ്പുറ്റുന്നുണ്ട്. പ്കരം വയ്ക്കാതെ മരങ്ങൾ മുറിച്ചുമാറ്റുന്നത്, ആവാസ വ്യവസ്ഥയ്ക്കും, ജൈവ വൈവിദ്ധ്യത്തിനും, തരിശുണ്ടാവുന്നതിനും കാരണമാവുന്നു.അന്തരീക്ഷത്തിലെ ഇംഗാരാമ്ല വാതകത്തെ ജൈവപ്രവർത്തനംകൊണ്ട് തിരിച്ചു പിടിക്കുന്ന പ്രവർത്തനത്തിൽ (biosequestration) വലിയ ആഘാതം ഉണ്ടാക്കുന്നു.യുദ്ധത്തിൽ ശ്ത്രുവിന്റെ അത്യാവശ്യമായ വിഭവങ്ങൾ ഇല്ലാതാക്കാനു ഒളിയിടങ്ങൾ ഇല്ലാതാക്കാനും വനൻശീകരണം യുദ്ധത്തിൽ നടത്താറുണ്ട്. അടുത്തകാലത്തെ ഉദാഹരണം, ബ്രിട്ടീഷ് പട്ടാളം മലയയിലും, അമേരിക്കൻ പട്ടാളം വിയറ്റ്നാം യുദ്ധത്തിൽ ഏജന്റ് ഓറഞ്ച് ഉപയോഗിച്ചതാണ്. വന നശീകരണം നടന്ന സ്ഥലങ്ങളിൽ വന്തോതിൽ മണൊലിപ്പ് ഉണ്ടാകുകയും തരിശുഭൂമിയായി മാറുകയും ചെയ്യും. 
വന നടത്തിപ്പിലെ ഉദാസീനതയും പരിസ്ഥിതി നിയമങ്ങളുടെ പോരായ്മയും വനനശീകരണം വൻതോതിലാവാൻ കാരണമാവുന്നു.


</doc>
<doc id="196652" url="https://ml.wikipedia.org/wiki?curid=196652" title="റിമോട്ട് കൺട്രോളർ">
റിമോട്ട് കൺട്രോളർ

നിക്കോലാടെസ്ലയാണ് റിമോട്ട് കൺട്രോളർ കണ്ടുപിടിച്ചത്. 1898ൽ ന്യൂയോർക്കിൽ അദ്ദേഹം ഒരു ബോട്ട് റിമോട്ട് കൺട്രോളർ ഉപയോഗിച്ച് നിയന്ത്രിച്ചു. 50 വർഷത്തിലേറെ കഴിഞ്ഞാണ് ടെലിവിഷൻ റിമോട്ട് പ്രാവർത്തികമായത്. 1955ൽ വയർലസ് ആയ ഒരു റിമോട്ട് ആവിഷ്കരിക്കപ്പെട്ടു. പ്രകാശം ഉപയോഗിച്ചായിരുന്നു ഇത് പ്രവർത്തിച്ചിരുന്നത്. 1956ൽ ശബ്ദതരംഗങ്ങൾ ഉപയോഗിച്ച് പ്രവർത്തിക്കുന്ന ടിവി റിമോട്ട് റോബർട്ട് അഡ്ലർ എന്ന ഓസ്ട്രിയക്കാരൻ കണ്ടത്തി. സ്പേസ് കമാൻഡ് എന്നായിരുന്നു അതിന്റെ പേര്. പിന്നീട് ഇത് അൾട്രാസോണിക് സൗണ്ട് ഉപയോഗിച്ച് റോബർട്ട് അഡ്ലർ പരിഷ്കരിച്ചു. രണ്ടര ശതാബ്ദങ്ങൾക്ക് ശേഷം ഇൻഫ്രാറെഡ് ഉപയോഗിച്ച് പ്രവർത്തിക്കുന്ന ടി.വി. റിമോട്ട് നിലവിൽ വന്നു.


</doc>
<doc id="196657" url="https://ml.wikipedia.org/wiki?curid=196657" title="സ്പേസ് കമാൻഡ്">
സ്പേസ് കമാൻഡ്

ശബ്ദതരംഗങ്ങൾ ഉപയോഗിച്ച് പ്രവർത്തിപ്പിച്ച ആദ്യ ടിവി റിമോട്ട് കൺട്രോളർ ആണ് സ്പേസ് കമാൻഡ്. ഇതിലെ ബട്ടൺ അമർത്തുമ്പോൾ ഒരു ഹാമർ അലൂമിനിയം ദണ്ഡിൽ തട്ടി ശബ്ദം ഉണ്ടാക്കുന്നു. വിവിധ ആവൃത്തികളുള്ള ദണ്ഡ് ഉണ്ടാകും. ടെലിവിഷൻ സെറ്റിലുള്ള മൈക്ക്, ശബ്ദം സ്വീകരിച്ച് അതേ ആവൃത്തിയിൽ ട്യൂൺ ചെയ്തിട്ടുള്ള പരിപഥത്തെ(സർക്യൂട്ടിനെ) പ്രവർത്തിപ്പിക്കും. മാത്രമല്ല ഇതിൽ ബാറ്ററിയും വേണ്ട. 1956ൽ റോബർട്ട് അഡ്ലർ ആണ് ഇത് കണ്ടെത്തിയത്.


</doc>
<doc id="196659" url="https://ml.wikipedia.org/wiki?curid=196659" title="ഫസൽ വധക്കേസ്">
ഫസൽ വധക്കേസ്

2006 ഒക്‌ടോബർ 22 ന് തലശ്ശേരിയിൽ മുഹമ്മദ് ഫസൽ എന്ന യുവാവ് കൊലചെയ്യപ്പെട്ട സംഭവമാണ് ഈ കേസിനാസ്പദം. തലശ്ശേരി സെയ്ദാർ പള്ളിക്കു സമീപം 2006 ഒക്ടോബർ 22നു (റമളാൻ മാസത്തിലെ അവസാന നോമ്പ് ദിവസം) പുലർച്ചെയാണ് പത്രവിതരണക്കാരനായ ഫസൽ കൊല്ലപ്പെട്ടത്. കണ്ണൂരിലെ രാഷ്ട്രീയ കൊലപാതക കേസുകളിൽ സി.ബി.ഐ അന്വേഷണം നടക്കുന്ന ആദ്യത്തെ കേസ് ഫസൽ വധക്കേസ് ആയിരുന്നു.

നോമ്പുകാലത്ത് പുലർച്ചെ 2.45 നാണു പത്രക്കെട്ടുകൾ ശേഖരിച്ച് വിതരണക്കാരെ ഏൽപ്പിക്കാൻ ഫസൽ സൈക്കിളിൽ വീട്ടിൽ നിന്ന് ഇറങ്ങുന്നതെന്നു കൊലയാളി സംഘം മനസ്സിലാക്കിയിരുന്നു. കൊല നടത്തിയ 2006 ഒക്‌ടോബർ 22 നു പുലർച്ചെ കൊലനടന്ന ലിബർട്ടി ക്വാർട്ടേഴ്‌സ് റോഡിലൂടെ ഫസൽ സൈക്കിളിൽ നീങ്ങുമ്പോൾ സൈക്കിൾ തടഞ്ഞ കൊലയാളികൾ കഠാരകൊണ്ട് കഴുത്തിൽ കുത്തിയതോടെ കുതറിയോടിയ ഫസൽ സമീപത്തെ ഉമ്മിയാസ് വീട്ടിൽ ഓടിക്കയറി രക്ഷപ്പെടാൻ ശ്രമിച്ചിരുന്നു. എന്നാൽ ഗേറ്റ് ചാടിക്കടക്കാൻ കഴിയും മുൻപ് കൊലയാളികൾ ഫസലിനെ വലിച്ചു താഴെയിട്ടു. റോഡിലെ വെളിച്ചമില്ലാത്ത ഭാഗത്തേക്കു വലിച്ചിഴച്ചു കൊണ്ടുപോയി കൊടുവാൾ കൊണ്ടു വെട്ടിക്കൊല്ലുകയായിരുന്നു.

ഗോപാലപേട്ട സി.പി.ഐ(എം) ബ്രാഞ്ച് അംഗവും സി.പി.ഐ(എം)ന്റെ നിയന്ത്രണത്തിലുള്ള അച്യുതൻ സ്മാരക വായനശാലയുടെ സെക്രട്ടറിയുമായിരുന്ന ഫസൽ പിന്നീട് എൻ.ഡി.എഫിൽ ചേർന്നതിലുള്ള രാഷ്ട്രീയവിരോധമാണു് കൊലയ്ക്ക് കാരണമെന്ന് പ്രതികൾ മൊഴി നൽകിയതായി പോലീസ് പറയുന്നു. ,

ഫസൽ കൊലചെയ്യപെട്ടത് സി.പി.ഐ(എം)എന്ന പാർട്ടിയുടെ തീരുമാനപ്രകാരമാണെന്ന് ടി.പി. ചന്ദ്രശേഖരൻ വധത്തിൽ അറസ്റ്റിലായ മുഖ്യപ്രതി കൊടി സുനി പ്രത്യേക അന്വേഷണ സംഘം നടത്തിയ ചോദ്യം ചെയ്യലിൽ മൊഴി നൽകിയിരുന്നു.

സംഭവം നടന്നയുടൻ തലശ്ശേരി സി.ഐ സുകുമാരന്റെ നേതൃത്വത്തിൽ അന്വേഷണം ആരംഭിച്ചെങ്കിലും പിറ്റേന്നു തന്നെ ചുമതല ഡിവൈ.എസ്.പി രാധാകൃഷ്ണൻ ഏറ്റെടുത്തു. 15 ദിവസത്തിന് ശേഷം രാധാകൃഷ്ണനെ അന്വേഷണച്ചുമതലയിൽ നിന്നൊഴിവാക്കി. പിന്നീടു കേസന്വേഷിച്ചത് കണ്ണൂർ ക്രൈംബ്രാഞ്ച് ഡിവൈ.എസ്.പി സാലിയാണ്. ഇദ്ദേഹത്തിന്റെ അന്വേഷണത്തിൽ വിശ്വാസമില്ല എന്ന് പറഞ്ഞുകൊണ്ട് ഫസലിന്റെ ഭാര്യ സി എച്ച് മറിയു സി.ബി.ഐ അന്വേഷണമാവശ്യപ്പെട്ടു ഹൈക്കോടതിയെ സമീപിച്ചു. ഹൈക്കോടതി വിശദീകരണമാരാഞ്ഞപ്പോൾ അന്വേഷണം എസ്.പി മോഹൻദാസിന്റെ കീഴിലുള്ള സ്‌പെഷ്യൽ ഇൻവെസ്റ്റിഗേഷൻ ടീമിന് നൽകിയിട്ടുണ്ടെന്നും പ്രതികളെ ഉടൻ പിടികൂടുമെന്നുമായിരുന്നു സർക്കാർ മറുപടി നൽകി. മൂന്നുമാസത്തിനു ശേഷം മറിയു വീണ്ടും കോടതിയെ സമീപിച്ചു. ക്രൈം ബ്രാഞ്ച് അന്വേഷിച്ച കേസ് കോടതി സി.ബി.ഐക്ക് വിടുകയും ആ നിർദ്ദേശപ്രകാരം 2008 ഏപ്രിൽ 5-ന് സിബിഐ ഏറ്റെടുക്കുകയും ചെയ്തു. സി.ബി.ഐ അന്വേഷണത്തെ സർക്കാർ സുപ്രീം കോടതിയിൽ ചോദ്യം ചെയ്തു. എന്നാൽ,സി.ബി.ഐ അന്വേഷണത്തെ സുപ്രീം കോടതി ശരിവെച്ചു. ഈ കേസിൽ 2012 ജൂൺ 12 സി.ബി.ഐ എറണാകുളം ചീഫ് മജിസ്‌ടേറ്റ് കോടതിയിൽ കുറ്റപത്രം സമർപ്പിച്ചു.

ഈ കേസിൽ അന്നത്തെ ആഭ്യന്തരമന്ത്രി കോടിയേരി ബാലകൃഷ്ണനെ പ്രതി ചേർക്കണമെന്ന ഹരജി ഹൈക്കോടതിയുടെ പരിഗണനക്ക് വന്നിട്ടുണ്ട്‌.
ഈ കേസിൽ ഏഴും എട്ടും പ്രതികളായ സി.പി.എം കണ്ണൂർ ജില്ലാ സെക്രട്ടറിയേറ്റ് അംഗം കാരായി രാജൻ തിരുവങ്ങാട് ലോക്കൽ സെക്രട്ടറി കാരായി ചന്ദ്രശേഖരൻ എന്നിവർക്കെതിരെ എറണാകുളം സി.ജെ.എം കോടതി ജാമ്യമില്ലാ അറസ്റ്റ് വാറൻഡ് പുറപ്പെടുവിച്ചിരുന്നു. ഇരുവരെയും ചോദ്യം ചെയ്യാനായി വിട്ടു നൽകില്ലെന്ന് സി.പി.എം നേതൃത്വം വ്യക്തമാക്കിയ സാഹചര്യത്തിലാണ് അറസ്റ്റ് വാറൻഡ് പുറപ്പെടുവിക്കണമെന്ന ആവശ്യവുമായി സിബിഐ കോടതിയെ സമീപിച്ചത്.


2006 മേയ് മാസത്തിലാണ് ഫസലിനെ കൊലപ്പെടുത്താനുള്ള ഗൂഢാലോചന നടന്നത്. അന്നത്തെ നിയമസഭാ തിരഞ്ഞെടുപ്പിൽ എൻ.ഡി.എഫിന്റെ പിന്തുണ തേടാൻ സി.പി.ഐ(എം) നിർബന്ധിതമാവുന്ന സാഹചര്യം ഉണ്ടായതാണ് കൊലപാതകത്തിൽ കലാശിച്ചത്. കൊലയ്ക്കു പിന്നിൽ ആർ.എസ്.എസ് ആണെന്നു വരുത്തിത്തീർക്കാൻ പ്രതികളായ നേതാക്കൾ ശ്രമിച്ചു. സി.പി.ഐ(എം) വിട്ട് ആർ.എസ്.എസിൽ ചേർന്ന അശോകന്റെ അടുത്ത ബന്ധുവായ മണ്ഡലം കാര്യവാഹകിന്റെ വീടിനു സമീപം ഫസലിന്റെ രക്തംപുരണ്ട തൂവാലയിട്ടത് അന്വേഷണം വഴിതെറ്റിക്കാൻ വേണ്ടിയായിരുന്നു. സി.പി.ഐ(എം) നേതാക്കൾ കൊലപാതകികൾക്ക് ഒളിസങ്കേതം ഒരുക്കുകയും മൈസൂരിലേക്ക് ഉല്ലാസയാത്ര നടത്താൻ സൗകര്യം ചെയ്തുകൊടുക്കുകയും ചെയ്തു. ഫസലിന്റെ കൊലപാതകത്തിനു ദൃക്‌സാക്ഷിയായ വീട്ടമ്മ സമീറയ്ക്ക് സി.പി.ഐ(എം) നേതാക്കൾ പണം വാഗ്ദാനം ചെയ്തിരുന്നുവെന്നും കുറ്റപത്രത്തിൽ പറയുന്നു.കേസിന്റെ ഉത്തരവാദിത്തം ഏറ്റെടുക്കാൻ ആർ.എസ്.എസ് പ്രവർത്തകൻ ഷാജി (കുട്ടപ്പൻ)യെ സി.പി.ഐ(എം) നേതൃത്വം സമീപിച്ചതായും കുറ്റപത്രത്തിൽ പറയുന്നു. സി.പി.ഐ(എം) പ്രവർത്തകനായിരിക്കെയുള്ള പരിചയവും ബന്ധവും ദുരുപയോഗിച്ചാണ് ഷാജിയെ പാർട്ടി നേതാക്കൾ സമീപിച്ചത്. പാർട്ടിയുടെ ആവശ്യം നിരസിച്ച ഷാജി പിന്നീട് ദുരൂഹ സാഹചര്യത്തിൽ മരിച്ചു.




ഫസൽ വധക്കേസിൽ സി.പി.ഐ.(എം) ന് പങ്കുണ്ടെന്ന ആരോപണത്തെ ആ പാർട്ടിയുടെ നേതാക്കൾ നിഷേധിക്കുന്നു. ഫസൽ അംഗമായിരുന്ന എൻ.ഡി.എഫ്. കൊലപാതകത്തിന്റെ തുടക്കത്തിലേ പ്രതിക്കൂട്ടിൽ നിറുത്തിയിരുന്നത് ആർ.എസ്.എസി നെയായിരുന്നെന്നും കൊലപാതകത്തെ തുടർന്ന് നടന്ന സർവ്വകക്ഷിയോഗത്തിൽ ആർ.എസ്.എസിനെ പങ്കെടുപ്പിച്ചതിൽ പ്രതിഷേധിച്ച് അവർ ഇറങ്ങിപ്പോയിരുന്നെന്നും സി.പി.​എം. ചൂണ്ടിക്കാട്ടുന്നു.

"എൻഡിഎഫ് സബ്ഡിവിഷൻ കൗൺസിൽ അംഗം മുഹമ്മദ് ഫസലിനെ ആർഎസ്എസുകാർ കൊലപ്പെടുത്തുകയായിരുന്നു" എന്ന് സംശയിക്കുന്നതായി എൻഡിഎഫ് ജില്ലാ കൺവീനർ എ സി ജലാലുദീൻ പ്രസ്താവനയിറക്കി. ഇക്കാര്യം 2006 ഒക്ടോബർ മൂന്നിന്റെ മലയാള മനോരമ റിപ്പോർട്ട് ചെയ്തിരുന്നതായി ദേശാഭിമാനി ദിനപത്രത്തിലെ ലേഖനപരമ്പരയിൽ ആരോപിക്കുന്നു. കേന്ദ്ര ആഭ്യന്തര സഹമന്ത്രിയായ മുല്ലപ്പള്ളി രാമചന്ദ്രന്റെ രാഷ്ട്രീയ താല്പര്യപ്രകാരമാണ് ഈ കേസിൽ സി.പി.എം നേതാക്കൾ പ്രതി ചേർക്കപ്പെട്ടതെന്നും ഈ ലേഖനം ആരോപിക്കുന്നു. ഇതു സംബന്ധമായി പരസ്പര വിരുദ്ധമായ റിപ്പോർട്ടുകളാണ് മിക്കപത്രങ്ങളിലും വരുന്നതെന്നും ഈ ലേഖനം ആരോപിക്കുന്നു. 

ഫസൽ വധക്കേസിൽ പുതിയ വെളിപ്പെടുത്തലുമായി ആർ.എസ്..എസ്‌. പ്രവർത്തകൻ 2016 നവംബർ 20-ന് രംഗത്ത് വന്നാതായാണ് ഉദ്യോഗസ്ഥർ അവകാശപ്പെട്ടത് . സി.പി.എം. നേതാക്കളായ കാരായി ചന്ദ്രശേഖരനും കാരായി രാജനും കേസിൽ പങ്കില്ലെന്നും താനുൾപ്പെടുന്ന ആർ.എസ്..എസ്‌. പ്രവർത്തകരാണ് വധത്തിന് പിന്നിലെന്നും ആർ.എസ്.എസ്‌. പ്രവർത്തകൻ മാഹി ചെമ്പ്ര സ്വദേശി സുബീഷാണ് പോലീസിന് മൊഴി നൽകിയിരിക്കുന്നത്. സി.പി.എം. പ്രാദേശിക നേതാവ് പടുവിലായി മോഹനൻ വധക്കേസിൽ ചോദ്യം ചെയ്യവെയാണ് സുബീഷ് ഇക്കാര്യം വെളിപ്പെടുത്തിയത്. ഇരിങ്ങാലക്കുട സ്വദേശിയായ ഒരു പ്രാചാരക്, തലശ്ശേരി ഡയമണ്ട് മുക്കിലെ ആർ.എസ്..എസ്‌. നേതാക്കളായ ശശി, മനോജ് എന്നിവരും താനുമുൾപ്പെട്ട സംഘമാണ് ഫസൽ വധത്തിന് പിന്നിലെന്നാണ് സുബീഷിന്റെ മൊഴി. മൊഴിയുടെ ശബ്ദരേഖയും വീഡിയോയും അടങ്ങുന്ന തെളിവുകൾ കണ്ണൂർ ജില്ലാ പോലീസ് മേധാവി, ഡി.ജി.പി.ക്കും മുഖ്യമന്ത്രിക്കും സമർപ്പിച്ചതായാണ് വിവരം. സിബിഐ അന്വേഷണം നടത്തി കുറ്റപത്രം സമർപ്പിച്ച കേസിലാണ് ഇപ്പോൾ പുതിയ വെളിപ്പെടുത്തൽ. 
അതോടൊപ്പം സുബീഷ് തന്നെ മൂന്നാമുറക്കിരയാക്കി മൊഴിയെടുത്തതാണെന്നും അന്യായമായി കസ്റ്റഡിയിലെടുക്കുകയും മർദ്ദിച്ച് അവരുടെ ഇംഗിതത്തിനനുസരിച്ചുള്ള മൊഴി രേഖപ്പെടുത്തുകയും ചെയ്തതിന് ഡിവൈഎസ്പിമാരായ പ്രിൻസ് അബ്രഹാമിനും പി.പി.സദാനന്ദനുമെതിരെ നടപടിയെടുക്കണമെന്നാവശ്യപ്പെട്ട് സ്വകാര്യ അന്യായവും ഫയൽ ചെയ്തിട്ടുണ്ട്.

കുപ്പി സുബീന്റെ മൊഴി പുറത്ത്

ആർ.എസ്.എസ് പ്രവർത്തകനായ കുപ്പി സുബീഷ് ഫസൽ വധത്തെ കുറിച്ച് പൊലീസിന് നൽകിയ മൊഴിയുടെ വീഡിയോ ചാനലുകളിലൂടെ പുറത്തായി. ഫസലിനെ താൻ ഉൾപ്പെടുന്ന സംഘം എങ്ങനെയാണ് വധിച്ചത് എന്ന് സുബീഷ് വീഡിയോ ദൃശ്യത്തിൽ വിവരിക്കുന്നു. 

ഇതോടെ ഫസൽ വധക്കേസിൽ കാരായിമാർ നിരപരാധികളാണെന്ന വാദം ശക്തമായി. എന്നാൽ തൊട്ടടുത്ത ദിവസം (11-06-2017) കണ്ണൂരിൽ നടത്തിയ വാർത്താസമമ്േളനത്തിൽ സുബീഷ് തന്റെ മൊഴി നിഷേധിച്ചു. പൊലീസ് തന്നെ ക്രൂരമായി മർദിച്ച് ഭീഷണിപ്പെടുത്തിയാണ് വിഡിയോയിൽ കാണുംവിധം പറയിച്ചതെന്ന് സുബീഷ് പറഞ്ഞു. 

എന്നാൽ, അടുത്ത ദിവസം തന്നെ സുബീഷ് കൊലപാതകത്തെ കുറിച്ച് ഒരു ആർ.എസ്.എസ് നേതാവിനോട് വിവരിക്കുന്ന ഫോൺ സംഭാഷണം പുറത്തായി. ഇത് ഫസലി െൻറ സഹോദരൻ കോടതിയിൽ ഹാജരാക്കിയിരുന്നു. മട്ടന്നൂർ കോടതിയിൽ സുബീഷ് മുമ്പ് നൽകിയ മൊഴിയിൽ പൊലീസ് തന്നെ ക്രൂരമായി മർദിച്ചിട്ടില്ല എന്ന് പറയുന്നതായ വാർത്തയും പുറത്തുവന്നു. 

ഫസലിന്റെ സഹോദരൻമാർ ഇരുവരും കൊലപാതകം സി.പി.എം നടത്തിയതല്ലായെന്നും കേസ് പുനരന്വേഷിക്കണമെന്നും ആവശ്യപ്പെട്ടു. എന്നാൽ, ഫസലി െൻറ ഭാര്യയും സഹോദരിയും നിലവിൽ സി.ബി.ഐ കണ്ടെത്തിയ പ്രതികൾ തന്നെയാണ് കുറ്റക്കാർ എന്നാണ് അഭിപ്രായപ്പെടുന്നത്. 

കേസ് പുനരന്വേഷിക്കേണ്ടതില്ലായെന്നും നിലവിലെ പ്രതികൾ തന്നെയാണ് കുറ്റക്കാർ എന്നുമാണ് കേസ് അന്വേഷിച്ച സി.ബി.ഐയുടെ വാദം. 

പുനരന്വേഷണ ഹരജി തള്ളി 

ഫസൽ വധക്കേസിൽ പുനരന്വേഷണം വേണമെന്ന സഹോദര െൻറ ഹരജി സി.ബി.ഐ കോടതി തള്ളി (14-06-2017). സുബീഷി െൻറ മൊഴി വിശ്വാസത്തിലെടുക്കാൻ സാധിക്കില്ല എന്ന് ചൂണ്ടിക്കാട്ടിയാണ് കോടതി ഹരജി തള്ളിയത്. 


</doc>
<doc id="196668" url="https://ml.wikipedia.org/wiki?curid=196668" title="സുപർണ ആനന്ദ്">
സുപർണ ആനന്ദ്

ഒരു ഉത്തരേന്ത്യൻ ചലച്ചിത്രനടിയാണ് സുപർണ ആനന്ദ് (, ). 1969-ൽ ജനിച്ച ഇവർ ഭരതൻ സംവിധാനം ചെയ്ത് 1988-ൽ പുറത്തിറങ്ങിയ വൈശാലി എന്ന ചിത്രത്തിൽ ടൈറ്റിൽ റോൾ ചെയ്തതോടെയാണ് പ്രശസ്തയായത്. അതേ വർഷം പുറത്തിറങ്ങിയ ഹിന്ദി ചിത്രമായ തെസാബിലെ 'ജ്യോതി ദേശ്മുഖ്' എന്ന കഥാപാത്രവും ശ്രദ്ധിക്കപ്പെട്ടു. മലയാളത്തിൽ ഇവർ അവസാനം അഭിനയിച്ച ചിത്രം 1991 ൽ പുറത്തിറങ്ങിയ പദ്മരാജൻ ചിത്രമായ ഞാൻ ഗന്ധർവൻ ആണ്. 1997ൽ പുറത്തിറങ്ങിയ ഹിന്ദിച്ചിത്രമായ 'ആസ്ത ഇൻ ദി പ്രിസൺ ഓഫ് സ്പ്രിംഗ് ആണ് സുപർണ അവസാനമായി അഭിനയിച്ച ചിത്രം.സുപർണ്ണ അഭിനയിച്ച മറ്റൊരു മലയാള ചിത്രമാണ് ജയറാം നായകനായ 'നഗരങ്ങളിൽ ചെന്ന് രാപ്പാർക്കാം'.


</doc>
<doc id="196669" url="https://ml.wikipedia.org/wiki?curid=196669" title="തൃത്തല്ലൂർ ശിവക്ഷേത്രം">
തൃത്തല്ലൂർ ശിവക്ഷേത്രം

വാടാനപ്പള്ളി പഞ്ചായത്തിലാണ് തൃത്തല്ലൂർ ശിവക്ഷേത്രം സ്ഥിതി ചെയ്യുന്നത് . തൊട്ടടുത്ത് കമലാ നെഹറു മെമ്മൊറിയൽ സ്കൂൾ സ്ഥിതി ചെയ്യുന്നു. ക്ഷേത്രത്തിലെ പ്രധാന പ്രതിഷ്ട ശിവനാണ് . മുന്നിലെ ക്ഷേത്രക്കുളവും ആലും പ്രകൃതി രമണീയമാണ് . ശിവരാത്രി മഹോത്സവം ഇവിടെ സമുചിതമായി ആഷോഷിക്കുന്നു.


</doc>
<doc id="196719" url="https://ml.wikipedia.org/wiki?curid=196719" title="ലിയു യാങ്">
ലിയു യാങ്

ഒരു ചൈനീസ് യുദ്ധവിമാന പൈലറ്റും ബഹിരാകാശ സഞ്ചാരിയുമാണ് മേജർ ലിയു യാങ്' (simplified Chinese: 刘洋; traditional Chinese: 劉洋; pinyin: Liú Yáng; ജനനം: ഒക്ടോബർ 1978). ചൈനയുടെ ആദ്യ വനിതാ ബഹിരാകാശ സഞ്ചാരിയാണ് ഇവർ. ഷെൻഷു 9 എന്ന ബഹിരാകാശപേടകത്തിലായിരുന്നു ലിയു യാങ്ങിന്റെ യാത്ര.

മധ്യചൈനയിലെ ഹെനൻ പ്രവിശ്യയാണ് ലിയുവിന്റെ സ്വദേശം. എയർഫോഴ്സ് പൈലറ്റായ ഇവർ ജനകീയ വിമോചനസേനയിൽ മേജറാണ്. ചൈനീസ് കമ്യൂണിസ്റ്റ് പാർടി അംഗവുമാണ്. 18 പ്രാവുകൾ തട്ടി നിയന്ത്രണം വിട്ട വിമാനത്തെ സുരക്ഷിതമായി നിലത്തിറക്കി വാർത്തകളിൽ നിറഞ്ഞ വ്യക്തിയാണ് ലിയു യാങ്. 
2010 മെയ് 10 ന് ചൈനീസ് ബഹിരാകാശ സ്റ്റേഷനായ ടിയാൻഗോങ്-ഒന്നിലേക്കുള്ള ആദ്യ മനുഷ്യ സംരംഭമായ ഷെൻഷു-9 വിന്റെ ടീമിലേക്ക് തെരഞ്ഞെടുക്കപ്പെട്ടു.വടക്കുപടിഞ്ഞാറൻ ചൈനയിൽ ഗോബി മരുഭൂമിക്കടുത്ത ജിയുഖ്വാൻ ഉപഗ്രഹ വിക്ഷേപണകേന്ദ്രത്തിൽനിന്ന് 2012 ജൂൺ 16 ഇന്ത്യൻ സമയം വൈകിട്ട് 4.07നായിരുന്നു വിക്ഷേപണം. ലോങ്മാർച് 2എഫ് എന്ന റോക്കറ്റ് പത്തു മിനിറ്റിനകം ബഹിരാകാശപേടകത്തെ 350 കിലോ മീറ്ററോളം ഉയരെയുള്ള ഭ്രമണപഥത്തിൽ എത്തിച്ചു.

ജിംഗ്‌ ഹെയ്പെങ്ങ്‌, ലിയു വാങ്ങ്‌ എന്നീ പുരുഷയാത്രികരാണ് ലിയു യാങിനൊപ്പം ഈ ദൗത്യത്തിൽ പങ്കെടുക്കുന്നത്. ഹായ്പിങ്ങാണ് കമാൻഡർ. ചൈനീസ് ബഹിരാകാശ സ്റ്റേഷനായ ടിയാൻഗോങ്-ഒന്നുമായി ബഹിരാകാശ പേടകത്തെ കൂട്ടിയോജിപ്പിച്ചതിന്റെ ചുമതല വാങ്ങിനായിരുന്നു. പേടകത്തിൽനിന്ന് ടിയൻഗോങ്ങിലേക്കു കടക്കുന്ന മൂവർ സംഘം അവിടെ 10 ദിവസം തങ്ങും.
ബഹിരാകാശയാത്രയിൽ സ്ത്രീകൾക്കുണ്ടാവുന്ന അനുഭവങ്ങളെക്കുറിച്ച് പ്രത്യേക പഠനങ്ങൾ നടത്തുക എന്നതും ഈ ദൗത്യത്തിന്റെ ലക്ഷ്യങ്ങളിലൊന്നാണ്. സ്ത്രീകളുടെ പ്രത്യേകതകൾക്കനുസരിച്ച് രൂപകൽപ്പനചെയ്ത സാമഗ്രികളുടെയും അനുബന്ധ ഉപകരണങ്ങളുടെയും കാര്യക്ഷമത, ബഹിരാകാശത്തിലെ സുരക്ഷിതത്വം, ആരോഗ്യപരമായ പ്രശ്നങ്ങൾ തുടങ്ങിയവ പഠനവിഷയങ്ങളാകും.



</doc>
<doc id="196727" url="https://ml.wikipedia.org/wiki?curid=196727" title="കരമസോവ് സഹോദരന്മാർ">
കരമസോവ് സഹോദരന്മാർ

റഷ്യൻ സാഹിത്യകാരൻ ഫിയോദർ ദസ്തയേവ്സ്കിയുടെ അവസാനത്തെ നോവലാണ് കരമസോവ് സഹോദരന്മാർ (ബ്രദേഴ്സ് കരമസോവ്) (). രണ്ടു വർഷമെടുത്ത് എഴുതി 1880 നവംബർ മാസം പൂർത്തിയാക്കിയ ഈ കൃതി ആദ്യം വെളിച്ചം കണ്ടത് "റഷ്യൻ മെസ്സഞ്ചർ" എന്ന പത്രികയിൽ ഖണ്ഡശ്ശ: പ്രസിദ്ധീക്കപ്പെട്ടപ്പോഴാണ്. "ഒരു മഹാപാപിയുടെ ജീവിതം" എന്ന പേരിൽ എഴുതാനുദ്ദേശിച്ച ഇതിഹാസകഥയുടെ ആദ്യഭാഗമായി നോവലിസ്റ്റ് ഇതിനെ കരുതിയെങ്കിലും, ഇതിന്റെ പ്രസിദ്ധീകരണം നടന്ന് നാലുമാസത്തിനകം അദ്ദേഹം മരിച്ചതിനാൽ ആ സ്വപ്നം സഫലമായില്ല.

മതം, സ്വതന്ത്രേച്ഛ, സാന്മാർഗ്ഗികത എന്നിവയുടെ ധാർമ്മികസമസ്യകൾ ആവേശപൂർവം ചർച്ചചെയ്യപ്പെടുന്ന ഒരു ദാർശനികരചനയാണ് ഈ നോവൽ. തീവ്രവേഗത്തിൽ അധുനികവൽക്കരിക്കപ്പെട്ടുകൊണ്ടിരുന്ന റഷ്യ പശ്ചാത്തലമായി നടക്കുന്ന വിശ്വാസം, സന്ദേഹം, യുക്തി എന്നിവയുടെ ഒരു ആത്മീയനാടകവുമാണത്. വടക്കുപടിഞ്ഞാറൻ റഷ്യയിലെ 'സ്റ്റാറയ-റൂസ്സാ' മുഖ്യപശ്ചാത്തലമായുള്ള ഈ രചന ദസ്തയേവ്സ്കി എഴുതിയതും അവിടെ വച്ചാണ്. സിഗ്മണ്ട് ഫ്രോയിഡ് ആൽബർട്ട് ഐൻസ്റ്റീൻ, ലുഡ്‌വിഗ് വിറ്റ്ജൻസ്റ്റൈൻ, എന്നിവർ ഉൾപ്പെടെയുള്ള ചിന്തകന്മാർ ഇതിനെ സാഹിത്യകലയിൽ എക്കാലത്തും ഉണ്ടായിട്ടുള്ള ഉദാത്തസൃഷ്ടികളിൽ ഒന്നായി പുകഴ്ത്തിയിട്ടുണ്ട്. 2007-ൽ ബെനഡിക്ട് പതിനാറാമൻ മാർപ്പാപ്പ ഈ നോവലിനെ "പ്രത്യാശയാൽ നാം രക്ഷിക്കപ്പെട്ടു" (Spe salvi) എന്ന ചാക്രികലേഖനത്തിൽ പരാമർശിച്ചു.

നോവലിലുള്ള മുഖ്യമതദ്രോഹവിചാരകൻ (ഗ്രാൻഡ് ഇൻക്വിസിറ്റർ) എന്ന അന്യാപദേശം അതിലെ ഏറ്റവും അറിയപ്പെടുന്ന ഖണ്ഡങ്ങളിൽ ഒന്നും ഗ്രന്ഥകർത്താവ് ഉന്നയിക്കുന്ന ധാർമ്മിക-ദാർശനിക സമസ്യകളുടെ സംഗ്രഹവുമാണ്.

വെറിയനും ക്രൂരനും ലുബ്ധനും കോമാളിയുമായ ഫിയദോർ കരമസോവിന്റെ കൊലപാതകത്തിന്റെ ദുരൂഹത പശ്ചാത്തലമാക്കി അയാളും വ്യത്യസ്തസ്വഭാവികളായ നാല് ആണ്മക്കളും ചേർന്ന ശിഥിലകുടുംബത്തിന്റെ കഥ പറയുകയാണ് നോവലിസ്റ്റ്. നാലു മക്കളിൽ മൂന്നു പേർ ഫിയോദോറിന്, അയാളുടെ ക്രൂരത സഹിച്ചു മരിച്ചുപോയ രണ്ടു ഭാര്യമാരിൽ പിറന്നവരാണ്. അച്ഛന്റെ ഉപേക്ഷയിൽ ആ മക്കൾ പലയിടങ്ങളിലായി വളർന്നു. മൂത്ത മകൻ ദിമിത്രി സുന്ദരിയും ധനികയുമായ കാതറീനയ്ക്കു വിവാഹസമ്മതം കൊടുത്തിരുന്നു. എങ്കിലും അച്ഛന്റെ 'ഇഷ്ടക്കാരി', ഗ്രൂഷങ്കയിലും അയാൾ ഭ്രമിച്ചിരുന്നു. തന്റെ ദുർന്നടത്തയ്ക്കും ദുർവ്യയത്തിനുമായി അച്ഛനിൽ നിന്നു വാങ്ങേണ്ടി വന്ന പണത്തിനുവേണ്ടി കുടുംബവിഹിതം വേണ്ടെന്നു വച്ച അയാൾ, അച്ഛൻ തന്നെ ഇക്കാര്യത്തിൽ വഞ്ചിക്കുകയായിരുന്നെന്നു പിന്നീടു കരുതി. 

ദിമിത്രിയ്ക്ക് മറ്റൊരമ്മയിൽ പിറന്ന അനുജന്മാരായിരുന്നു ഇവാനും അലോഷ്യയും. ഏറെ പഠിപ്പും വായനയുമുള്ള ഇവാൻ ദൈവത്തിലും ആത്മാവിന്റെ അമർത്ത്യതയിലും വിശ്വാസമില്ലാത്തവനായിരുന്നു. ഏറ്റവും ഇളയമകനായിരുന്ന അലോഷ്യ, സാത്വികനും ദൈവഭക്തനും ആയിരുന്നു. ഒരു സന്യാസാശ്രമത്തിൽ പരിശീലനം നേടിക്കൊണ്ടിരുന്ന അയാളുടെ ആത്മീയഗുരുവായിരുന്നു വയോവൃദ്ധനായ സോസിമാപ്പാതിരി. ഫിയോദോറിന്റെ പാചകക്കാരനായ സ്മെർദ്യാക്കോവ്, ഒപ്പം അയാളുടെ മകനുമായിരുന്നു. നഗരത്തിൽ അലഞ്ചുതിരിഞ്ഞിരുന്ന ഒരു മന്ദബുദ്ധിപ്പെണ്ണിൽ അയാൾക്കു പിറന്നവൻ.

ഏറെ സങ്കീർണ്ണതകൾ നിറഞ്ഞ ഈ ശിഥിലകുടുംബത്തിന്റെ കഥയിൽ നോവലിസ്റ്റ് ക്രിസ്തീയമായ രക്ഷയുടെ സാധ്യതകൾ അന്വേഷിക്കുന്നുണ്ട്. അലോഷ്യയുടെ ഗുരു സോസിമാപ്പാതിരി, ഈ ബൃഹദ്കഥയിൽ സവിശേഷമായൊരു ക്രിസ്തീയവീക്ഷണത്തിന്റെ വക്താവായി പ്രത്യക്ഷപ്പെടുന്നു. എങ്കിലും നോവലിസ്റ്റ് ഉന്നയിക്കുന്ന ബൗദ്ധികസന്ദേഹങ്ങളും അദ്ദേഹം സൃഷ്ടിക്കുന്ന കഥാപാത്രങ്ങളുടെ ആത്മീയകലാപങ്ങളും ഈ അന്വേഷണത്തെപ്പോലെ തന്നെ വായനക്കാരെ ആകർഷിക്കുന്നു. നോവലിലൊരിടത്ത് ഇവാൻ അലോഷ്യയോടു പറയുന്ന മുഖ്യമതദ്രോഹവിചാരകന്റെ കഥ, അസ്തിത്വവാദരചനകളുടെ സമാഹാരങ്ങളിൽ ഉൾപ്പെടാറുണ്ട്.


</doc>
<doc id="196732" url="https://ml.wikipedia.org/wiki?curid=196732" title="മേഘസ്ഫോടനം">
മേഘസ്ഫോടനം

വളരെചെറിയ സമയത്തിനുള്ളിൽ, ഒരു ചെറിയ പ്രദേശത്ത് പെയ്തിറങ്ങുന്ന അതിശക്തമായ മഴയെയാണ് മേഘസ്ഫോടനം അഥവാ Cloud burst എന്നു വിളിക്കുന്നത്. പലപ്പോഴും മിനിറ്റുകൾ മാത്രം നീളുന്ന ഈ പ്രതിഭാസം വലിയ വെള്ളപ്പൊക്കങ്ങൾക്കും നാശനഷ്ടങ്ങൾക്കും ഇടയാക്കാറുണ്ട്. കാറ്റിന്റെയും ഇടിമുഴക്കത്തിന്റെയും അകമ്പടിയോടെ ആരംഭിക്കുന്ന മഴ പെട്ടെന്നു ശക്തിപ്രാപിക്കുകയും, ആ പ്രദേശത്തെയാകെ പ്രളയത്തിലാക്കുകയും ചെയ്യും. പൊതുവേപറഞ്ഞാൽ, മണിക്കൂറിൽ 100 മില്ലീമീറ്ററിൽ കൂടുതൽ മഴ ഒരു സ്ഥലത്തു ലഭിച്ചാൽ, അതിനെ മേഘസ്ഫോടനം എന്നു കരുതാം. 

മഴമേഘങ്ങളായ കുമുലോ നിംബസ് മേഘങ്ങളാണ്, മേഘസ്ഫോടനങ്ങൾക്കും കാരണമാകുന്നത്. മേഘങ്ങളുടെ കൂട്ടത്തിൽ ഏറ്റവും വലിപ്പമേറിയ ഇനം ഇതാണ്‌. എന്നാൽ മേഘസ്ഫോടനങ്ങൾക്ക് കാരണമാകുന്ന രീതിയിൽ രൂപപ്പെടുന്ന കുമുലോനിംബസ് മേഘങ്ങൾ ചില പ്രത്യേകതകളുള്ളവയായിരിക്കും എന്നുമാത്രം. 
ഭൗമോപരിതലത്തിൽ നിന്ന് ഈർപ്പം നിറഞ്ഞ ഒരു വായൂപ്രവാഹം അന്തരീക്ഷത്തിന്റെ മുകൾതട്ടിലേക്ക് ഉയർന്ന് ഘനീഭവിക്കുമ്പോഴാണ് ദൃഷ്ടിഗോചരമായ മേഘങ്ങൾ രൂപപ്പെടുന്നത്. സാധാരണയായി കുമുലോനിംബസ് മേഘങ്ങൾ രൂപപ്പെടുമ്പോൾ, അവ അന്തരീക്ഷത്തിന്റെ താഴേത്തട്ടിൽനിന്നാരംഭിച്ച്‌ പതിനഞ്ചുകിലോമീറ്റർ ഉയരത്തിലുള്ള സീറസ് മേഖലവരെയെത്താം. ഇവയുടെ മുകളറ്റം വളരെ ഉയരത്തിൽ പടർന്നുകയറുന്ന ശക്തമായ കാറ്റായി കാണാവുന്നതാണ്‌. കേരളത്തിൽ തുലാമഴയുടെ സമയത്തും, കാലവർഷത്തിൽ വലിയ കാറ്റോടുകൂടിയ മഴയുണ്ടാകുമ്പോഴും ഇത്തരം മേഘങ്ങളെ കാണാം.
ശക്തമായ മഴയും,കാറ്റും, ഇടിയും, ചിലപ്പോഴൊക്കെ ആലിപ്പഴ വർഷവും ഈ മേഘങ്ങളുടെ പ്രത്യേകതയാണ്‌ ഈ ഇനത്തിൽപ്പെട്ട മേഘത്തിനുള്ളിൽ, ശക്തിയേറിയ വായുപ്രവാഹം വലിയ ചാംക്രമണരീതിയിൽ രൂപപ്പെടുന്നു. മേഘത്തിന്റെ നടുഭാഗത്തുകൂടി അടിയിൽനിന്നു മുകളിലേക്കുയരുന്ന വായു പ്രവാഹത്തെ updraft എന്നും, മേഘത്തിന്റെ വശങ്ങളിലൂടെ താഴേക്ക് പതിക്കുന്ന വായുപ്രവാഹത്തെ down draftഎന്നും വിളിക്കുന്നു. ഈ മേഘങ്ങളുടെ താഴെത്തട്ടിൽ ജലകണങ്ങളും, മുകളറ്റത്ത്‌ ഐസ് ക്രിസ്റ്റലുകളുമാണുണ്ടാവുക. 

മേഘസ്ഫോടനത്തിനു കാരണമായേക്കാവുന്ന കുമുലോനിംബസ് മേഘങ്ങൾ, സാധാരണ കുമുലോ നിംബസ് മേഘങ്ങളെ അപേക്ഷിച്ച് കുറേക്കൂടീ ശക്തമായ updraft ഉള്ളവയായിരിക്കും. അതുകൊണ്ട് അവ അന്തരീക്ഷത്തിന്റെ മുകൾത്തട്ടിലേക്ക് വേഗത്തിൽ എത്തുന്നു. ഇവരൂപപ്പെടുന്ന സ്ഥലത്തെ പ്രത്യേകതകളനുസരിച്ച് ഇപ്രകാരം updraft ആയി ഉയരുന്ന വായുപ്രവാഹം പതിവിലും ഉയർന്ന അളവിൽ അന്തരീക്ഷ ഈർപ്പം വഹിച്ചേക്കാം. ഭൗമാന്തരീക്ഷത്തിന്റെ പത്തുകിലോമീറ്ററിലും മുകളിലുള്ള ഭാഗത്തെ താപനില -40 മുതൽ -60 വരെ ഡിഗ്രി സെൽഷ്യസ് ആണ്. മേഘത്തിനുള്ളിൽകൂടി ഉയർന്ന് ഈ കൊടുംതണുപ്പിലേക്ക് വളരെ വേഗത്തിൽ എത്തിച്ചേരുന്ന ഈർപ്പം നിറഞ്ഞ കാറ്റ് വഹിച്ചീരിക്കുന്ന ജലാംശം മുഴുവം ഉറഞ്ഞുകൂടീ വലിയ മഞ്ഞുകണങ്ങളായി മാറുന്നു. കാറ്റിന്റെ മുകളിലേക്കുള്ള പ്രവാഹം അല്പം ശമിക്കുന്നതോടുകൂടീ, ഈ മഞ്ഞുകണങ്ങൾ ഭൂഗുരുത്വാകർഷണത്തിൽ പെട്ട് താഴേക്ക് പതിക്കുന്നു. താഴേക്ക് പതിച്ചുകൊണ്ടിരിക്കുന്ന വലിയ മഞ്ഞുകണങ്ങൾ, കൂടൂതൽ ചെറിയ കണങ്ങളുമായി ഒത്തുചേർന്ന് അവയുടെ വലിപ്പം വർദ്ധിക്കുന്നു. ഭൗമോപരിതലത്തിനടത്ത് എത്തുമ്പോഴേക്കും അന്തരീക്ഷതാപനിലയിലുണ്ടകുന്ന ഉയർച്ചമൂലം ഈ മഞ്ഞുകണങ്ങൾ ഉരുകി ജലത്തുള്ളികളായി ഭൂമിയിൽ പതിക്കുന്നു. ഇതാണ് മഴ. ഈ പ്രക്രിയ സാധാരണയിലും കവിഞ്ഞ അളവിലെത്തുമ്പോഴാണ് വലിയ അളവിലുള്ള മഴ അഥവാ മേഘസ്ഫോടനം ഉണ്ടാകുന്നത്.

കാലാവസ്ഥാ നിരീക്ഷകരുടെ അഭിപ്രായപ്രകാരം മണിക്കൂറീൽ 100 മില്ലീമീറ്ററോളം മഴ ഒരു സ്ഥലത്ത് ലഭിച്ചാൽ അതിനെ മേഘസ്ഫോടനമായി കണക്കാക്കാം മേഘസ്ഫോടനത്തിനു കാരണമായിത്തീരുന്ന മേഘം അന്തരീക്ഷത്തിൽ 15 കിലോമീറ്റർ വരെ ഉയരത്തിൽ രൂപപ്പെടാവുന്നതാണ്.
മേഘസ്ഫോടനത്തിനിടയിൽ 20 മില്ലിമീറ്ററിലധികം മഴ വളരെ കുറഞ്ഞ മിനിറ്റുകളിൽ സംഭവിക്കാറുണ്ട്. മലവെള്ളപ്പാച്ചിലിനും, മുന്നറീയിപ്പില്ലാതെയുണ്ടാകുന്ന വെള്ളപ്പൊക്കങ്ങൾക്കും മറ്റനേകം നാശനഷ്ടങ്ങൾക്കും മേഘസ്ഫോടനം കാരണമായി തീരാം.







1. http://www.ias.ac.in/jess/jun2006/0501.pdf
2. http://www.madhyamam.com/news/183141/120805

</doc>
<doc id="196734" url="https://ml.wikipedia.org/wiki?curid=196734" title="കാർഗോ ഷിപ്പ്">
കാർഗോ ഷിപ്പ്

ബഹിരാകാശ സഞ്ചാരികൾക്ക് ഭക്ഷണവും വസ്ത്രവും കൊണ്ട് പോകുന്നതിനും അവിടുത്തെ അവശിഷ്ടങ്ങൾ തിരികെ കൊണ്ട് വരുന്നതിനും ആണ് കാർഗോഷിപ്പുകൾ ഉപയോഗിക്കുന്നത്. സാധാരണ കാർഗോഷിപ്പുകൾ റീഎൻട്രി സമയത്ത് കത്തിച്ച് കളയുകയാണ് പതിവ്. നിലവിൽ യൂറോപ്പ്യൻ യൂണിയന്റെ ആട്ടോമേറ്റഡ് ട്രാൻസ്ഫർ വെഹിക്കിളും റഷ്യയുടെ പ്രോഗ്രസ് സപ്ലൈഷിപ്പും space-x കമ്പനിയുടെ ഡ്രാഗൺ സ്പെയ്സ്ക്രാഫ്റ്റുമാണ് കാർഗോഷിപ്പുകളായി ഉപയോഗിക്കുന്നത്.ഇതിൽ ഡ്രാഗൺ സ്പെയ്സ്ക്രാഫ്റ്റുമാത്രമാണ് സ്വകാര്യ ഉടമസ്ഥതയിലുള്ളത്. ആദ്യമായി സുരക്ഷിതമായ് തിരിച്ചിറങ്ങുന്ന കാർഗോഷിപ്പും ഡ്രാഗൺ സ്പെയ്സ്ക്രാഫ്റ്റ് ആണ്.


</doc>
<doc id="196745" url="https://ml.wikipedia.org/wiki?curid=196745" title="ഗണസിദ്ധാന്തം">
ഗണസിദ്ധാന്തം

ഗണങ്ങളെ കുറിച്ച് പഠിക്കുന്ന ഗണിത ശാസ്ത്രശാഖയാണ് ഗണസിദ്ധാന്തം. വ്യക്തമായി നിർവ്വചിക്കപ്പെട്ടിട്ടുള്ള ഒരു കൂട്ടത്തെ ഗണം എന്നു പറയുന്നു. എല്ലാ വസ്തുക്കളുടേയും കൂട്ടത്തെ ഗണം എന്നു പറയുമെങ്കിലും സാധാരണയായി ഗണിതശാസ്ത്ര സംബന്ധിയായ കൂട്ടങ്ങളെയാണ് ഗണം എന്നു പറയുന്നത്. ഗണസിദ്ധാന്തം ഉപയോഗിച്ച് ഏറെക്കുറെ എല്ലാ ഗണിതശാസ്ത്ര വസ്തുതകളേയും നിർവചിക്കാം.

ആധുനിക ഗണസിദ്ധാന്തപഠനങ്ങൾ തുടങ്ങിയത് ജോർജ് കാന്ററും റിച്ചാർഡ് ഡെഡ്കിന്റും ആയിരുന്നു. ഇരുപതാം നൂറ്റാണ്ടിന്റെ തുടക്കത്തിൽ നെയിവ് ഗണസിദ്ധാന്തത്തിൽ നിരവധി വിരോധാഭാസങ്ങൾ കണ്ടെത്തിയപ്പോൾ , ആക്സിയം ഓഫ് ചോയിസോടെയുള്ള സെർമലോ-ഫ്രാങ്കൽ സ്വയപ്രമാണമടക്കം നിരവധി സ്വയപ്രമാണവ്യവസ്ഥകൾ രൂപീകരിക്കപ്പെട്ടു.

നിരവധി ഗവേഷണങ്ങൾക്കും പഠനങ്ങൾക്കും ശേഷമാണ് സാധാരണയായി ഓരോ ഗണിതശാസ്ത്രശാഖയും രൂപം കൊള്ളാറുള്ളത്. എന്നാൽ 1874ൽ ജോർജ് കാന്റർ തയ്യാറാക്കിയ "ഓൺ എ കാരക്ടറിസ്റ്റിക് പ്രോപ്പർട്ടി ഓഫ് ആൾജിബ്രിക് നമ്പേഴ്സ്" എന്ന ഒരൊറ്റ പ്രബന്ധത്തിൽ നിന്നാണ് ഗണസിദ്ധാന്തം രൂപം കൊള്ളുന്നത്.

ബിസി അഞ്ചാം നൂറ്റാണ്ടിൽത്തന്നെ പുരാതന ഭാരതീയ ഗണിതശാസ്ത്രജ്ഞരും ഗ്രീക്ക് ഗണിതജ്ഞനായ സെനോയും അനന്തതയെ കുറിച്ച് പഠനങ്ങൾ നടത്തിയിരുന്നു. പത്തൊൻപതാം നൂറ്റാണ്ടിന്റെ ആദ്യ പകുതിയിൽ ബെർണാഡ് ബോൽസാനോ നടത്തിയ പഠനങ്ങൾ ഇതിൽ ശ്രദ്ധേയമാണ്. അനന്തതയെ കുറിച്ചുള്ള ആധുനികാശയങ്ങൾ പിറവിയെടുക്കുന്നത് 1867-71 കാലഘട്ടത്തിലെ ജോർജ് കാന്ററുടെ സംഖ്യാ സിദ്ധാന്ത പഠനത്തോടു കൂടിയായിരുന്നു. 1872ൽ ഡെഡ്കിന്റുമായി നടത്തിയ കൂടിയാലോചന കാന്ററുടെ ചിന്തകളെ മാറ്റിമറിക്കുകയും ഗണസിദ്ധാന്തം രൂപം കൊണ്ട പ്രബന്ധം രചിക്കാൻ കാരണമാവുകയും ചെയ്തു. 1874ലാണ് ഈ പ്രബന്ധം പുറത്തിറങ്ങുന്നത്.

കാന്ററുടെ പഠനങ്ങൾ അക്കാലത്തുണ്ടായിരുന്ന ഗണിതജ്ഞരുടെ ധ്രുവീകരണത്തിന് കാരണമായി. കാൾ വിയെഴ്സ്സ്ട്രാസും ഡെഡ്കിന്റും കാന്ററെ പിന്തുണച്ചപ്പോൾ, ഗണിതനിർമ്മിതിയുടെ ഉപജ്ഞാതാവായ പോൾ റോണക്കർ കാന്ററെ എതിർത്തു. പിന്നീട് വിവിധ സിദ്ധാന്തങ്ങൾ ഗണസിദ്ധാന്തം ഉപയോഗിച്ച് തെളിയിക്കപ്പെട്ടപ്പോൾ കാന്റർ അംഗീകരിക്കപ്പെട്ടു. ക്ലൈനിന്റെ സർവ്വവിജ്ഞാനകോശത്തിനു വേണ്ടി ആർതർ ഷോൺഫ്ലൈസ് എഴുതിയ മെങ്കൻലെഹ്റെ എന്ന ലേഖനം ഗണസിദ്ധാന്തം ഉപയോഗിച്ച് രചിച്ചതാണ്. 

പിന്നീട് ഇരുപതാം നൂറ്റാണ്ടിന്റെ ആരംഭത്തിൽ ഗണസിദ്ധാന്തം മൂലം നിരവധി വിരോധാഭാസങ്ങൾ ഉണ്ടായി. ബെട്രാന്റ് റസലും ഏൺസ്റ്റ് സെർമലോയും വെവ്വേറെ കണ്ടെത്തിയ വിരോധാഭാസമായിരുന്നു ഏറ്റവും ലളിതമായത്. ആ വിരോധാഭാസം ഇപ്പോൾ റസലിന്റെ വിരോധാഭാസം എന്നറിയപ്പെടുന്നു. 1899ൽ കാർഡിനാലിറ്റിയെ കുറിച്ച് കാന്റർ തന്നെ ഉന്നയിച്ച പ്രശ്നം മറ്റൊരു വിരോധാഭാസമായി മാറി.

ഇത്തരത്തിലുള്ള വിരോധാഭാസങ്ങൾ ഈ സിദ്ധാന്തം തള്ളപ്പെട്ടു പോകുന്നതിനു പകരം പുതിയ ഉപസിദ്ധാന്തങ്ങളുടെ രൂപീകരണത്തിനു കാരണമായി. ഏൺസ്റ്റ് സെർമലോയും അബ്രഹാം ഫ്രാങ്കലും കൂടി രൂപീകരിച്ച ഇത്തരത്തിലുള്ളൊരു സിദ്ധാന്തമാണ് സെർമലോ-ഫ്രാങ്കൽ ഗണസിദ്ധാന്തം. ഇത് ഗണസിദ്ധാന്തത്തിലെ മറ്റൊരു സ്വയംപ്രമാണമായി മാറി. ഹെൻറി ലെബസ്ഗിനെപ്പോലെയുള്ള വിശകലജ്ജർ ഗണസിദ്ധാന്തത്തിന്റെ ബൃഹത്തായ ഗണിതശാസ്ത്ര ഉപയോഗം പരിചയപ്പടുത്തി. ആധാരവ്യവസ്ഥയിലാണ് ഗണസിദ്ധാന്തത്തിന്റെ കാതലായ ഉപയോഗം.

"o" എന്ന വസ്തുവും ഗണം "A" തമ്മിലുള്ള ദ്വയാങ്കബന്ധം വിശദമാക്കിയാണ് ഗണസിദ്ധാന്തം ആരംഭിക്കുന്നത്. "o" എന്ന വസ്തു ഗണം "A"യിൽ അംഗമാണെങ്കിൽ "o" ∈ "A" എന്നെഴുതുന്നു ("o"അംഗമാണ്"A" എന്നു വായിക്കുന്നു). ഗണങ്ങളെയും ഓരോ വസ്തുക്കളായി പരിഗണിക്കാം എന്നതു കൊണ്ടു തന്നെ ഗണങ്ങൾ തമ്മിലും ദ്വയാങ്കബന്ധങ്ങൾ നിർവചിക്കാം. ഗണങ്ങൾ തമ്മിലുള്ളൊരു ബന്ധമാണ് ഉപഗണബന്ധം. ഗണം "A"യിലെ അംഗങ്ങളെല്ലാം ഗണം "B"യിലെ അംഗങ്ങളാണെങ്കിൽ "A" ⊆ "B" എന്നെഴുതുന്നു ("A" ഉപഗണം "B" എന്നു വായിക്കുന്നു). ഉദാഹരണത്തിന് {1,2,3} എന്ന ഗണത്തിന്റെ ഉപഗണം {1,2} എന്ന ഗണമാണ്, എന്നാൽ {1,4} എന്നത് ഉപഗണമല്ല.

ഗണങ്ങൾ തമ്മിലുള്ള പ്രധാന ദ്വയാങ്കക്രിയകൾ ഇവയാണ്:


ഗണസിദ്ധാന്തം മാത്രം ഉപയോഗിച്ച് നിരവധി ഗണിത ആശയങ്ങൾ നിർവചിക്കാം. ഗ്രാഫുകൾ, സദിശതലങ്ങൾ എന്നിവയെ ഓരോ ഗണങ്ങളായി നിർവചിക്കാം. ഗണസിദ്ധാന്തത്തിലുള്ള സമാംഗ, ക്രമ ബന്ധങ്ങൾ ഗണിതശാസ്ത്രത്തിൽ എല്ലാ മേഖലകളിലും ഉപയോഗിച്ച് വരുന്നു.

ഗണസിദ്ധാന്തത്തെ ഗണിതശാസ്ത്രത്തിന്റെ അടിസ്ഥാനവ്യവസ്ഥയായി പരിഗണിക്കാം. പ്രിൻസിപ്പിയ മാത്തമെറ്റിക്കയുടെ ഒന്നാം പതിപ്പു പുറത്തിറങ്ങിയതു മുതൽ, ഏറെക്കുറെ എല്ലാ സിദ്ധാന്തങ്ങളെയും ഗണസിദ്ധാന്തത്തിലെ സ്വയംപ്രമാണങ്ങളുട അടിസ്ഥാനത്തിൽ വിശദീകരിക്കാമെന്ന് കരുതപ്പെടുന്നു. ഉദാഹരണമായി എണ്ണൽ സംഖ്യകളെയും രേഖീയസംഖ്യകളെയും ഓരോ അനന്തഗണമായി നിർവചിക്കാം.

ഗണസിദ്ധാന്തം ഗണിതശാസ്ത്രത്തിലെ ഒരു പ്രധാന പഠന, ഗവേഷണമേഖലയാണ്.




</doc>
<doc id="196748" url="https://ml.wikipedia.org/wiki?curid=196748" title="വധശിക്ഷ നൈജീരിയയിൽ">
വധശിക്ഷ നൈജീരിയയിൽ

നൈജീരിയയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയും തൂക്കിക്കൊല്ലലുമാണ് ശിക്ഷാരീതികൾ. സാധാരണഗതിയിൽ തൂക്കിക്കൊല്ലലാണ് ശിക്ഷാരീതിയെങ്കിലും സായുധ മോഷണക്കാരെയും രാജ്യദ്രോഹക്കുറ്റം തന്ലിഞ്ഞവരെയും ചിലപ്പോൾ വെടിവച്ചു കൊല്ലാറുണ്ട്. 2002-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. ഇതുവരെ ശരിയ നിയമമനുസരിച്ചു നടപ്പാക്കിയ ഒരേയൊരു വധശിക്ഷയായിരുന്നു 2002 ജനുവരി 3-ന് നടന്നത്. സനി യാകുബു റോഡി എന്നയാളെ കൊലപാതകക്കുറ്റത്തിന് തൂക്കിക്കൊല്ലുകയായിരുന്നു. 
ക്രിമിനൽ കോഡും ആഭ്യന്തരക്കുഴപ്പങ്ങളെപ്പറ്റിയുള്ള നിയമവുമനുസരിച്ച് സായുധ മോഷണം, കൊലപാതകം, രാജ്യദ്രോഹം, സർക്കാരിനെതിരായ കുറ്റങ്ങൾ എന്നിവ വധശിക്ഷയർഹിക്കുന്ന കുറ്റങ്ങളാണ്. 

1999-ൽ പന്ത്രണ്ട് വടക്കൻ സംസ്ഥാനങ്ങൾ ശരിയ നിയമം സ്വീകരിച്ചു. ഇതിനുശേഷം ഗുദരതി, തട്ടിക്കൊണ്ടുപോകൽ എന്നിവയും വധശിക്ഷയർഹിക്കുന്ന കുറ്റങ്ങളായി. ഇതിനു ശേഷം പത്തിൽ കൂടുതൽ നൈജീരിയൻ മുസ്ലീം സ്തീകളെ വിവാഹേതര ലൈംഗികബന്ധം മുതൽ സ്വവർഗഭോഗം വരെയുള്ള കുറ്റങ്ങൾക്ക് കല്ലെറിഞ്ഞുള്ള വധശിക്ഷയ്ക്ക് വിധിക്കുകയുണ്ടായി. പക്ഷേ ഈ വധശിക്ഷകളൊന്നും നടപ്പിലാക്കപ്പെട്ടിട്ടില്ല. ശിക്ഷാവിധികൾ അപ്പീൽ വാദത്തിൽ തള്ളിപ്പോവുകയോ മനുഷ്യാവകാശ സംഘടനകളുടെ എതിർപ്പിനെത്തുടർന്ന് ജയിൽ ശിക്ഷയായി കുറയ്ക്കുകയോ ആണ് ചെയ്യപ്പെട്ടിട്ടുള്ളത്. 

2000 ജനുവരിയിൽ പ്രസിഡന്റ് ഒലുസെൻ ഒബസാഞ്ചോ 20 വർഷത്തിൽ കൂടുതലായി വധശിക്ഷ കാത്തുകഴിയുന്ന പ്രതികളെ വെറുതേ വിടുകയും വധശിക്ഷാ ഉത്തരവു കിട്ടി 10 വർഷത്തിനും 20 വർഷത്തിനുമിടയിലുള്ള കാലം കഴിഞ്ഞവരുടെ ശിക്ഷ ജീവപര്യന്തവുമായി കുറച്ചു. 
2012 മാർച്ച് 2-ന് എഡറ്റ് ഒബെടെൻ മ്ബാങ്ക് എന്നയാളിനെ വധശിക്ഷ വിധിച്ച ശേഷം 15 വർഷം കഴിഞ്ഞ് കുറ്റക്കാരനല്ലെന്ന് കണ്ടെത്തി വിട്ടയച്ചു.


</doc>
<doc id="196749" url="https://ml.wikipedia.org/wiki?curid=196749" title="ലാലാജി ഗ്രന്ഥശാല">
ലാലാജി ഗ്രന്ഥശാല

കരുനാഗപ്പള്ളിയിൽ 1929-ൽ സ്ഥാപിതമായ വായനശാലയാണ് ലാലാജി ഗ്രന്ഥശാല.
ലാലാജി സ്മാരക കേന്ദ്ര ഗ്രന്ഥശാല & വായനശാല എന്നത് ഔദ്യോഗിക നാമം.
ഈ സ്ഥാപനം നിൽക്കുന്ന പ്രദേശം ലാലാജി ജംഗ്ക്ഷൻ എന്ന് അറിയപ്പെടുന്നു. കേരളസംസ്ഥാനം രൂപീവത്കൃതമാകുന്നതിനും കാൽ നൂറ്റാണ്ട് മുമ്പ് സ്ഥാപിതമായ ഈ വായനശാല നാട്ടുമ്പുറത്ത് രൂപകൊണ്ടിട്ട് ഇപ്പോഴും നിലനില്ല്ക്കുന്ന ഏറ്റവും പഴക്കമുള്ള പൊതു വായനശാലകളിൽ ഒന്നായിരിക്കാം. 
ഇന്ത്യൻ സ്വാതന്ത്ര്യ സമര പോരാളിയായി പഞ്ചാബ് കേസരി ലാലാ ലജ്പത് റായുടെ സ്മരാണാർഥം നാമകരണം ചെയ്യപ്പെട്ടിരിക്കുന്ന വായനശാലയുടെ ശിലാസ്ഥാപനം 26.10.1929. ഉദ്ഘാടനം 10.10.1930.





</doc>
<doc id="196751" url="https://ml.wikipedia.org/wiki?curid=196751" title="ബാറ്റിങ് ശരാശരി">
ബാറ്റിങ് ശരാശരി

ബാറ്റ്സ്മാൻ ആകെ നേടിയ റൺസും പുറത്തായതും തമ്മിലുള്ള അനുപാതമാണ് അയാളുടെ ബാറ്റിംഗ് ശരാശരി. അതായത് അയാളൂടെ ആകെ ഇന്നിങ്സുകളിൽനിന്നും ബാറ്റ്സ്മാൻ നോട്ട് ഔട്ട് ആയി നിന്ന ഇന്നിംഗ്സുകളെയും, റിട്ടയേർഡ് ഹർട്ട് ആയി നിന്ന ഇന്നിംഗ്സുകളേയും മൊത്തം ഇന്നിംഗ്സുകളിൽ നിന്ന് കുറയ്ക്കുന്നു.
അതായത്;

ബാറ്റിംഗ് ശരാശരി = ആകെ നേടിയ റൺസ് / (മൊത്തം ഇന്നിംഗ്സുകൾ - നോട്ട് ഔട്ടായി നിന്ന ഇന്നിംസുകൾ - റിട്ടയേർഡ് ഹർട്ട്(ഇൽ) ആയ ഇന്നിംഗ്സുകൾ)
മൊത്തം എടുത്ത റൺസുകളും അതിനിടയിൽ അയാൾ പുറത്തായതും തമ്മിലുള്ള അനുപാതം അയാളുടെ ബാറ്റിങ് പാടവത്തിന്റെ അളവായി കണക്കാക്കുന്നു. രണ്ട് തവണ പുറത്താകുന്നതിനിടയിൽ അയാൾ ശരാശരി എത്ര റൺസ് എടുക്കും എന്നത് ഇതിനാൽ സൂചിപ്പിക്കുന്നു. ബൗളർമാരുടേ മുമ്പിൽ ഇയാളുടെ പിഴവില്ലായ്മയുടെയും അചഞ്ചലതയുടെയും ശക്തിയും ഇത് സൂചിപ്പിക്കുന്നു. ഉദാഹരണത്തിനു ടെസ്റ്റ് ക്രിക്കറ്റിൽ ഏറ്റവും കൂടൂതൽ ബാറ്റിംഗ് ശരാശരി ഉള്ള വ്യക്തി സർ ഡൊണാൾഡ് ബ്രാഡ്മാനാണ്.80 ഇന്നിംഗ്സുകളിൽ (10 നോട്ട് ഔട്ടുകൾ) നിന്ന് 99.94 റൺസ് ശരാശരിയോടെ 6996 റൺസ്. ക്രിക്കറ്റ് ഇതിഹാസമായി കരുതുന്ന ഇദ്ദേഹത്തെ എട്ടിലൊന്ന് ഇന്നിങ്സുകളിലും പുറത്താക്കാനായിട്ടില്ല. അതുകൊണ്ട് തന്നെയാണ് അദ്ദേഹത്തെക്കാൾ റൺസ് എടുത്തവരുണ്ടെങ്കിലും ബാറ്റിങ്ശരാശരി കൂടിയിരിക്കാൻ കാരണം. 

പൊതുവേ ഒരു ശരാശരി ബാറ്റ്സ്മാനു ഇരുപതിനും നാലപതിനും ഇടയിൽ ബാറ്റിങ് ശരാശരി അഭിലഷണീയമാണ്. ഇന്ന് നല്ല പിച്ചുകളും ചെറിയ ഗ്രൗണ്ടുകളും ഒക്കെ ആയതോടെ 25നു മുകളിൽ ബാറ്റിങ് ശരാശരി നല്ല ശരാശരി ആയി കണക്കാക്കാൻ തുടങ്ങി. 50തിനു മുകളിൽ ബാറ്റിങ് ശരാശരി ഇന്ന് ബാറ്റിന്റ് പടുവായി കണക്കാക്കുന്നു.

ഏകദിനക്രിക്കറ്റിൽ ബാറ്റിങ് ശരാശരി പൊതുവേ കുറവായിരിക്കും കാരണം അവിടെ കൂടുതൽ റൺസ് എടുക്കുക എന്നതാണ് പുറത്തായോ എന്നതിനേക്കാൽ പ്രധാനം അതുകൊണ്ടു തന്നെ കൂടുതൽ അപായസാധ്യതയുള്ള പന്തുകൾ കൂടി ധൈര്യത്തോടെ കളിക്കേണ്ടിവരുന്നു.

If a batter has been dismissed in every single innings, then their total number of runs scored divided by the number of times they have been out gives exactly the average number of runs they score per innings. However, for a batter with innings which have finished not out, this statistic is only an estimate of the average number of runs they score per innings – the true average number of runs they score per innings is unknown as it is not known how many runs they would have scored if they could have completed all their not out innings. If their scores have a geometric distribution then total number of runs scored divided by the number of times out is the maximum likelihood estimate of their true unknown average.

പുറത്താകാതെ എന്നത് ബാറ്റിങ് ആവരേജിനെ വളരെ സ്വാധീനിക്കുന്നു. പൊതുവേ മോശം ബാറ്ററാായ ഫിൽ ടോഫൽ 10 ഇന്നിങ്സിൽ നിന്നുമായി ആകെ 15 റൺസ് ആണ് നേടിയത്. അദ്ദേഹത്തിന്റെ ഉയർന്ന സ്കോർ 5 ആണ് പക്ഷേ ബാറ്റിങ് ശരാശരി 15 ആണ് കാരണം അതിനിടയിൽ ഒരു തവണ മാത്രമേ അദ്ദേഹം പുറത്തായിട്ടുള്ളു. , .

Table shows players with at least 20 innings completed.

<nowiki>*</nowiki> denotes not out.


</doc>
<doc id="196753" url="https://ml.wikipedia.org/wiki?curid=196753" title="വധശിക്ഷ നൈജറിൽ">
വധശിക്ഷ നൈജറിൽ

നൈജറിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയാണ് ശിക്ഷാരീതി. 1976-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. കമാന്റർ ബേയേർ മൂസ്സ, ക്യാപ്റ്റൻ സിഡി മൊഹമ്മദ്, തൊഴിലാളി നേതാവായ അഹ്മദ് മൗദ്ദോർ എന്നിവരെ 1976-ലെ അട്ടിമറി ശ്രമത്തിന് വധശിക്ഷയ്ക്ക് വിധിക്കുകയായിരുന്നു. മറ്റ് ആറു പേരെയും ഇതേ വിചാരണയിൽ വധശിക്ഷയ്ക്ക് വിധിച്ചിരുന്നെങ്കിലും അവർക്ക് പിന്നീട് മാപ്പുനൽകി. 
മുന്നൊരുക്കത്തോടെയുള്ള കൊലപാതകം, ശാരീരിക പീഠനം, അക്രമത്തോടെയുള്ള മോഷണം, രാജ്യദ്രോഹം, സർക്കാരിനെതിരായുള്ള കുറ്റങ്ങൾ എന്നിവയാണ് പണ്ടുമുതലേ വധശിക്ഷ വിധിച്ചിട്ടുള്ള കുറ്റങ്ങൾ. സൈനിക നിയമപ്രകാരവും വധശിക്ഷ് നൽകാം. 

നൈജറിന്റെ നാഷണൽ അസംബ്ലി 2003 മേയ് മാസത്തിൽ പുതിയ ക്രിമിനൽ കോഡ് സ്വീകരിച്ചു. പുതിയ കോഡ് പ്രകാരം മനുഷ്യരാശിക്കെതിരായ കുറ്റങ്ങളും അടിമക്കച്ചവടവും മറ്റും വധശിക്ഷ നൽകാവുന്ന കുറ്റങ്ങളാണ്. 
2007 ഡിസംബർ 18-നും 2008 ഡിസംബർ 18-നും വധശിക്ഷ നിർത്തലാക്കാനുള്ള പ്രമേയം ഐക്യരാഷ്ട്രസഭയുടെ പൊതുസഭയിൽ അവതരിപ്പിച്ചപ്പോൾ വോട്ടെടുപ്പിൽ നിന്ന് വിട്ടുനിന്നു. 


</doc>
<doc id="196754" url="https://ml.wikipedia.org/wiki?curid=196754" title="ദക്ഷിണാമൂർത്ത്യുപനിഷത്ത്">
ദക്ഷിണാമൂർത്ത്യുപനിഷത്ത്

ശിവതത്ത്വപ്രതിപാദകമായ ഉപനിഷത്താണ് ദക്ഷിണാമൂർത്ത്യുപനിഷത്ത്. ശിവമൂർത്തിഭേദമായ ദക്ഷിണാമൂർത്തിയെയാണ് ഇതിൽ ജ്ഞാന-യോഗ സാധനയുടെ ആധാരമായി സ്വീകരിച്ചിരിക്കുന്നത്.

ചിരഞ്ജീവിയായ മാർക്കണ്ഡേയമുനി ശൗനകാദിമഹർഷിമാർക്ക് ഉപദേശിക്കുന്നതാണ് ദക്ഷിണാമൂർത്ത്യുപനിഷത്ത്. പരമരഹസ്യമായ ശിവതത്ത്വജ്ഞാനമാണ് തന്റെ ചിരഞ്ജീവിഭാവത്തിനു കാരണമെന്ന് ഇദ്ദേഹം അറിയിക്കുന്നു. ശിവജ്ഞാനലബ്ധിക്ക് ആരാധ്യനായ ദേവൻ ദക്ഷിണാമൂർത്തിയാണെന്നു നിർദ്ദേശിച്ചിട്ട് ആരാധനാക്രമവും ഛന്ദസ്സ്, ന്യാസം, ധ്യാനം തുടങ്ങിയ യോഗചര്യകളും വിശദീകരിക്കുന്നു. ദക്ഷിണാമൂർത്തിസ്തുതിപരമായ കൃതികൾക്ക് ഈ ഉപനിഷത്തിലെ മന്ത്രങ്ങളും ധ്യാനങ്ങളും പ്രചോദകങ്ങളായതായി കരുതാം. ഒരു മന്ത്രവും ധ്യാനവും ഇതാണ്: "ഓം നമോ ഭഗവതേ ദക്ഷിണാമൂർത്തയേ മഹ്യം പ്രജ്ഞാം പ്രയച്ഛസ്വ സ്വാഹാ". ഈ മേധാദക്ഷിണാമൂർത്തിമന്ത്രത്തിന്റെ ഋഷി ബ്രഹ്മാവും ഛന്ദസ്സ് ഗായത്രിയും ദേവൻ ദക്ഷിണാമുഖനുമാണ്.
<poem>
സ്ഫടികരജതവർണം, മൌക്തികീമക്ഷമാലാം
അമൃതകലശവിദ്യാം ജ്ഞാനമുദ്രാം കരാഗ്രേ
ദധതമുരഗകക്ഷം, ചന്ദ്രചൂഡം ത്രിനേത്രം
വിധൃതവിവിധഭൂഷം ദക്ഷിണാമൂർത്തിമീഡേ
</poem>
എന്നതാണ് ഈ മന്ത്രത്തോടുചേർന്ന ധ്യാനം. (സ്ഫടികമണി പോലെയും വെള്ളിപോലെയും ധവളവർണത്തോടുകൂടിയവനും മുത്തുചേർന്ന അക്ഷമാലയും കരാഗ്രത്തിൽ അമൃതകലശവിദ്യയാകുന്ന ജ്ഞാനമുദ്രയും ധരിക്കുന്നവനും ഉരഗം, ചന്ദ്രക്കല, മൂന്നാംതൃക്കണ്ണ് എന്നിവയോടുകുടിയവനും വിവിധതരം ആഭരണങ്ങൾ ധരിച്ചിട്ടുള്ളവനുമായ ദക്ഷിണാമൂർത്തിയെ ഞാൻ സ്തുതിക്കുന്നു.)
<poem>
ഓം സഹനാവവതു, സഹനൌ ഭുനക്തു
സഹവീര്യം കരവാവഹൈ, തേജസ്വി
നാവധീതമസ്തു, മാ വിദ്വിഷാവഹൈ
ഓം ശാന്തിഃ ശാന്തിഃ ശാന്തിഃ
</poem>
(പരബ്രഹ്മസ്വരൂപനായ ഈശ്വരൻ ഗുരുശിഷ്യന്മാരായ നമ്മെ രണ്ടുപേരെയും രക്ഷിക്കട്ടെ. നമുക്കു രണ്ടുപേർക്കും ഉപജീവനത്തിനുള്ള സന്ദർഭമുണ്ടാക്കട്ടെ. നാം രണ്ടുപേരും ഒന്നിച്ച് സാമർഥ്യം ആർജിക്കട്ടെ. നമ്മുടെ അധ്യയനം തേജോമയമായിരിക്കട്ടെ. നമുക്ക് പരസ്പരം വിദ്വേഷം ഉണ്ടാകാതിരിക്കട്ടെ) എന്ന ശാന്തിപാഠത്തോടെയാണ് ഉപനിഷത്ത് ആരംഭിക്കുന്നത്. ബ്രഹ്മാവർത്തത്തിൽ മഹാഭാണ്ഡീരം എന്ന ആൽവൃക്ഷത്തിന്റെ ചുവട്ടിൽ ദീർഘകാലം നീണ്ടുനില്ക്കുന്ന മഹായജ്ഞം നടത്തുന്നതിനെത്തിയതായിരുന്നു ശൌനകാദിമുനിമാർ. അവിടെ ചിരഞ്ജീവിയായ മാർക്കണ്ഡേയനെ കണ്ട മുനിമാർ തത്ത്വജിജ്ഞാസുക്കളായി അദ്ദേഹത്തെ സമീപിച്ച് "അല്ലയോ മഹർഷേ അങ്ങ് ആനന്ദം മാത്രമനുഭവിച്ചുകൊണ്ട് ചിരഞ്ജീവിയായിരിക്കുന്നതിന്റെ രഹസ്യം ഞങ്ങൾക്കുപദേശിക്കണം" എന്നഭ്യർഥിച്ചു. പരമമായ ശിവതത്ത്വജ്ഞാനമാണ് തന്റെ ചിരഞ്ജീവിതത്തിനും ആനന്ദാനുഭവത്തിനും കാരണമെന്നു പറഞ്ഞ മുനി ആ ശിവതത്ത്വം മഹർഷിമാർക്ക് ഉപദേശിക്കുന്നു. ദക്ഷിണാമൂർത്തിയായി സച്ചിദാനന്ദസ്വരൂപനായി വർത്തിക്കുന്ന ആ ശിവനെ പ്രത്യക്ഷനാക്കുന്നതിന് അറിഞ്ഞിരിക്കേണ്ട മന്ത്രങ്ങളും ആ മന്ത്രങ്ങളുടെ ഋഷി, ദേവത, ന്യാസവിശേഷങ്ങൾ തുടങ്ങിയവയും മാർക്കണ്ഡേയമുനി ഉപദേശിക്കുന്നു.

ആദ്യം ഉപദേശിക്കുന്ന ശ്രീമേധാദക്ഷിണാമൂർത്തി മന്ത്രത്തിന്റെ ഋഷി ബ്രഹ്മാവും ഛന്ദസ്സ് ഗായത്രിയും ദേവത ദക്ഷിണാസ്യനുമാണ്. "ഓം നമോ ഭഗവതേ ദക്ഷിണാമൂർത്തയേ മഹ്യം മേധാം പ്രജ്ഞാം പ്രയച്ഛസ്വാഹാ" എന്ന ചതുർവിംശാക്ഷര (24 അക്ഷരം) മനുമന്ത്രമാണിത്. ഈ മന്ത്രോച്ചാരണത്തോടൊപ്പം ചൊല്ലേണ്ട ദക്ഷിണാമൂർത്തി ധ്യാനവുമുണ്ട്. തുടർന്ന് "ഓം അഃ ദക്ഷിണാമൂർത്ത്യന്തരഃ ഓം" എന്ന മന്ത്രവും "മുദ്രാം ഭദ്രാർഥദാത്രീം" എന്നാരംഭിക്കുന്ന ധ്യാനവും അടുത്തതായി "ഓം ബ്രൂം നമഃ ഹ്രീം ഐം ദക്ഷിണാമൂർത്തയേ ജ്ഞാനം ദേഹി സ്വാഹാ" എന്ന മന്ത്രവും "ഭസ്മവ്യാപാണ്ഡുരാംഗഃ" എന്ന് ആരംഭിക്കുന്ന ധ്യാനവും പിന്നീട് "ഓം ഹ്രീം ശ്രീം സാംബശിവായതുഭ്യം സ്വാഹാ"എന്ന മന്ത്രവും "വീണാം കരൈഃ പുസ്തകമക്ഷമാലാം" എന്ന് ആരംഭിക്കുന്ന ധ്യാനവും അവസാനമായി "ഓം നമോ ഭഗവതേതുഭ്യം വടമൂലവാസിനേ പ്രജ്ഞാമേധാദിസിദ്ധിദായിനേ, മായിനേ നമഃ വാഗീശായ മഹാജ്ഞാനസ്വാഹാ" എന്ന മന്ത്രവും "മുദ്രാപുസ്തക വഹ്നിനാഗവിലസദ്ബാഹും" എന്ന് ആരംഭിക്കുന്ന ധ്യാനവും ഉപദേശിക്കുന്നു. അവസാനം ഉപദേശിച്ച മന്ത്രത്തിന്റെ ഋഷി വിഷ്ണുവും ഛന്ദസ്സ് അനുഷ്ടുപ്പും ദേവത ദക്ഷിണാമുഖനുമാണ്. മൗനമുദ്രയോടുകൂടി, ശിവതത്ത്വവും തന്റെ ജീവാത്മാവും ഏകമാണെന്ന ബോധത്തോടെ വൈരാഗ്യഭക്തിസമന്വിതമായി നിഷ്ഠയോടെയുള്ള ധ്യാനമനനനിദിധ്യാസങ്ങളാൽ മോഹാന്ധകാരമകന്ന് ജ്ഞാനാനന്ദ സ്വരൂപമായ ശിവതത്ത്വം ഉദയം ചെയ്യുന്നതായി മാർക്കണ്ഡേയമുനി മഹർഷിമാർക്ക് ഉപദേശം നൽകുന്നു. തത്ത്വജ്ഞാനരൂപവും ബ്രഹ്മപ്രകാശകവുമായ ബുദ്ധിതന്നെയാണ് ദക്ഷിണ എന്ന പദത്താൽ വിവക്ഷിതമായിരിക്കുന്നത്. ശിവതത്ത്വ സാക്ഷാത്കാരത്തിനഭിമുഖമായ ബുദ്ധിയെ പ്രദാനം ചെയ്യുന്ന ഈ ശിവമൂർത്തിയാണ് ദക്ഷിണാമുഖൻ എന്നു പ്രകീർത്തിക്കപ്പെടുന്നത്.
<poem>
ശേമുഷീ ദക്ഷിണാപ്രോക്താ സാ യസ്യാഭീക്ഷണേമുഖം
ദക്ഷിണാഭിമുഖഃ പ്രോക്തഃ ശിവോസൌ ബ്രഹ്മവാദിഭിഃ
</poem>
സൃഷ്ടികർമത്തിനു തയ്യാറായ ബ്രഹ്മാവ് ദക്ഷിണാമൂർത്തിയുടെ ഉപാസനയാലാണ് അതിനുള്ള ശക്തി നേടിയത് എന്നും പരമ രഹസ്യമായ ശിവതത്ത്വവിദ്യയെ അധ്യയനം ചെയ്യുന്നവർ സർവപാപങ്ങളിൽനിന്നു മുക്തരായിത്തീരുമെന്നും കൈവല്യപദം നേടുമെന്നുമുള്ള മന്ത്രസിദ്ധിയുടെ മഹത്ത്വപ്രസ്താവനയോടെയാണ് ഉപനിഷത്ത് അവസാനിക്കുന്നത്.



</doc>
<doc id="196757" url="https://ml.wikipedia.org/wiki?curid=196757" title="മഴനിയമം">
മഴനിയമം

മഴയോ സമാനമായ കാരണങ്ങളോ മൂലം ഏകദിന മാച്ചുകളോ ക്ലിപ്തവിക്കറ്റ് മാച്ചുകളോ ഇടയ്ക്കുവെച്ചു അവസാനിപ്പിക്കേണ്ടി വരുമ്പോൾ രണ്ടു ടീമുകളുടെയും റൺ നിരക്കു കണക്കാക്കാൻ ഉപയോഗിക്കാവുന്ന സൂത്രവാക്യം എന്ന നിലയിൽ ക്രിക്കറ്റ് ലോകത്തു് നിർദ്ദേശിക്കപ്പെട്ടിട്ടുള്ള പ്രസിദ്ധമായ ഒരു സമ്പ്രദായമാണു് "മഴനിയമം". ജയദേവൻ രീതി, വി.ജെ.ഡി. രീതി എന്നെല്ലാം കൂടി അറിയപ്പെടുന്നു.ഡക്ക്‌വർത്ത്-ലൂയിസ് രീതിയ്ക്കു പകരം ഉപയോഗിക്കാവുന്നതെന്നു് ബി.സി.സി.ഐ. പരിഗണിച്ചിട്ടുള്ള വി.ജെ.ഡി. രീതി ആവിഷ്കരിച്ചതു മലയാളിയും തൃശ്ശൂർ എഞ്ചിനീയറിങ്ങ് കോളേജിലെ പൂർവ്വവിദ്യാർത്ഥിയുമായ വി. ജയദേവൻ എന്ന സിവിൽ എഞ്ചിനീയറാണു.



</doc>
<doc id="196760" url="https://ml.wikipedia.org/wiki?curid=196760" title="വധശിക്ഷ നമീബിയയിൽ">
വധശിക്ഷ നമീബിയയിൽ

വധശിക്ഷ നിർത്തലാക്കപ്പെട്ട രാജ്യമാണ് നമീബിയ. 

നമീബിയൻ ഭരണഘടനയുടെ (1990) ആറാം ആർട്ടിക്കിളനുസരിച്ച്: "ജീവിക്കാനുള്ള അവകാശം ബഹുമാനിക്കപ്പെടുകയും സംരക്ഷിക്കപ്പെടുകയും ചെയ്യേണ്ടതാണ്. ഒരു നിയമവും മരണശിക്ഷ നൽകാൻ മതിയായതല്ല. ഒരു കോടതിക്കും ട്രൈബ്യൂണലിനും വധശിക്ഷ വിധിക്കാനവകാശമില്ല. നമീബിയയിൽ ഒരു വധവും നടക്കാൻ പാടില്ല." 1988 ലാണ് അവസാന വധശിക്ഷ നടപ്പാക്കപ്പെട്ടത്..

2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളെ നമീബിയ പിന്താങ്ങി.


</doc>
<doc id="196761" url="https://ml.wikipedia.org/wiki?curid=196761" title="വധശിക്ഷ റുവാണ്ടയിൽ">
വധശിക്ഷ റുവാണ്ടയിൽ

വധശിക്ഷ നിർത്തലാക്കപ്പെട്ട രാജ്യമാണ് റുവാണ്ട. 1998-ലാണ് റുവാണ്ടയിലെ അവസാന വധശിക്ഷ നടപ്പിലായത്. 

റുവാണ്ടൻ വംശഹത്യയിൽ കുറ്റക്കാരായ ചിലർ ഇവിടെനുന്നും ഒളിച്ചോടി വിദേശരാജ്യങ്ങളിൽ അഭയം തേടിയിരുന്നു. ഇതിൽ ചില രാജ്യങ്ങൾ വധശിക്ഷ നിലവിലുള്ള രാജ്യങ്ങളിലേയ്ക്ക് കുറ്റവാളികളെ കൈമാറ്റം ചെയ്യാത്തതിനാൽ റുവാണ്ട വധശിക്ഷ നിർത്തലാക്കാൻ തീരുമാനിക്കുകയായിരുന്നു. 


</doc>
<doc id="196764" url="https://ml.wikipedia.org/wiki?curid=196764" title="വധശിക്ഷ സഹ്രാവി അറബ് ഡെമോക്രാറ്റിക്ക് റിപ്പബ്ളിക്കിൽ">
വധശിക്ഷ സഹ്രാവി അറബ് ഡെമോക്രാറ്റിക്ക് റിപ്പബ്ളിക്കിൽ

സഹ്രാവി അറബ് ഡെമോക്രാറ്റിക് റിപ്പബ്ലിക്കിൽ വധശിക്ഷ നിർത്തലാക്കപ്പെട്ടിട്ടുണ്ട്. 

1976-ൽ സ്വാതന്ത്ര്യം ലഭിച്ച ശേഷം ഇവിടെ വധശിക്ഷ നടപ്പാക്കപ്പെട്ടിട്ടില്ല. രാജ്യത്തിന്റെ ഭരണഘടനയുടെ (1991) പതിമൂന്നാം ആർട്ടിക്കിളിന്റെ പരിഷ്കരിച്ച രൂപം വധശിക്ഷ നിരോധിതമാണ് എന്ന് പ്രസ്താവിക്കുന്നു. 


</doc>
<doc id="196765" url="https://ml.wikipedia.org/wiki?curid=196765" title="വധശിക്ഷ സാവോ ടോം ആൻഡ് പ്രിൻസിപ്പെയിൽ">
വധശിക്ഷ സാവോ ടോം ആൻഡ് പ്രിൻസിപ്പെയിൽ

വധശിക്ഷ നിർത്തലാക്കപ്പെട്ട രാജ്യമാണ് സാവോ ടോം ആൻഡ് പ്രിൻസിപ്പെ. 

സാവോ ടോം ആൻഡ് പ്രിൻസിപ്പെ ഭരണഘടനയുടെ (1990) ഇരുപത്തൊന്നാം ആർട്ടിക്കിളനുസരിച്ച്: "മനുഷ്യജീവൻ കെടുത്താവുന്നതല്ല. ഒരു കുറ്റത്തിനും വധശിക്ഷ നൽകാൻ പാടില്ല." എന്ന് പറയുന്നു. 

2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളെ സാവോ ടോം ആൻഡ് പ്രിൻസിപ്പെ പിന്താങ്ങി.


</doc>
<doc id="196766" url="https://ml.wikipedia.org/wiki?curid=196766" title="വധശിക്ഷ സെനഗലിൽ">
വധശിക്ഷ സെനഗലിൽ

വധശിക്ഷ നിർത്തലാക്കപ്പെട്ട രാജ്യമാണ് സെനഗൽ. 

സെനഗലിന്റെ ഭരണഘടന മരണശിക്ഷയെക്കുറിച്ച് സംസാരിക്കുന്നില്ല. 2004 ഡിസംബർ 10-ന് സെനഗലിലെ ദേശിയ അസംബ്ലി മഹാഭൂരിപക്ഷത്തോടെ എല്ലാ കുറ്റങ്ങൾക്കും വധശിക്ഷ ഒഴിവാക്കാനുള്ള നിയമം പാസാക്കി. 

സ്വാതന്ത്ര്യത്തിനു ശേഷം രണ്ടാൾക്കാരെ മാത്രമേ സെനഗൽ വധിച്ചിട്ടുള്ളൂ. 1965-ലാണ് ആദ്യത്തെ വധശിക്ഷ നടപ്പിലായത്. മുസ്തഫ ലോ എന്നയാളെ സെനഗലിന്റെ ആദ്യ പ്രസിഡന്റായിരുന്ന ലിയോപോൾഡ് സെഡാർ സെങ്ഘോറെ വധിച്ചതിന്, ഫയറിംഗ് സ്ക്വാഡുപയോഗിച്ച് വെടിവച്ചു കൊല്ലുകയായിരുന്നു. 

രണ്ടാമത്തേതും അവസാനത്തേതുമായ വധശിക്ഷ ഒരു പാർലമെന്റംഗത്തെ കൊന്ന കുറ്റത്തിന് അബ്ദു എൻഡാഫ്ഫ ഫായെ എന്നയാളിനെ 1967-ൽ വധിച്ചപ്പോഴാണ് നടപ്പിലായത്. അതിനുശേഷം കൊലക്കുറ്റത്തിന് ശിക്ഷിക്കപ്പെട്ടവർക്കെല്ലാം ജീവപര്യന്തം തടവാണ് ലഭിച്ചിട്ടുള്ളത്. 

2008 ഡിസംബർ 18-നും 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്രസഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളുടെ വോട്ടെടുപ്പിൽ നിന്ന് സെനഗൽ വിട്ടുനിന്നു. 


</doc>
<doc id="196809" url="https://ml.wikipedia.org/wiki?curid=196809" title="ടൂർണമെന്റ് (ചലച്ചിത്രം)">
ടൂർണമെന്റ് (ചലച്ചിത്രം)

ലാൽ സംവിധാനം ചെയ്ത് 2010-ൽ പുറത്തിറങ്ങിയ മലയാളചലച്ചിത്രമാണ് ടൂർണമെന്റ്. മനു, രൂപ മഞ്ജരി, ഫഹദ് ഫാസിൽ, പ്രവീൺ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ലാൽ തന്നെയാണ് ചിത്രത്തിന്റെ തിരക്കഥ രചിച്ചിരിക്കുന്നത്.




</doc>
<doc id="196823" url="https://ml.wikipedia.org/wiki?curid=196823" title="വധശിക്ഷ സെയ്‌ഷെൽസിൽ">
വധശിക്ഷ സെയ്‌ഷെൽസിൽ

വധശിക്ഷ നിർത്തലാക്കപ്പെട്ട രാജ്യമാണ് സെയ്‌ഷെൽസ്. 

സെയ്ഷൽസ് ഭരണഘടനയുടെ (1993) പതിനഞ്ചാം ആർട്ടിക്കിൾ: "രാജ്യത്തെ ഒരു നിയമവും വധശിക്ഷ നൽകാൻ പാടില്ല." എന്ന് പറയുന്നു. 
2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളിൽ വോട്ടെടുപ്പ് നടന്ന അവസരങ്ങളിൽ സെയ്ഷെല്സ് പ്രതിനിധി സഭയിൽ ഹാജരുണ്ടായിരുന്നില്ല.


</doc>
<doc id="196828" url="https://ml.wikipedia.org/wiki?curid=196828" title="കിൽതാൻ">
കിൽതാൻ

ഇന്ത്യയുടെ തെക്കു പടിഞ്ഞാറ് ഭാഗത്ത് , കേരളത്തിന്‌ പടിഞ്ഞാറ്, മാലദ്വീപുകൾക്ക് വടക്കായി അറബിക്കടലിലാണ് ലക്ഷദ്വീപിൽ ഉൾപ്പെടുന്ന പവിഴപ്പുറ്റു ദ്വീപ് കിൽത്താൻ. മലയാളമാണ് ദ്വീപിന്റെ ഔദ്യോഗിക ഭാഷ. 100% ജനങ്ങളും ഇസ്ലാം മത വിശ്വാസികളായ പട്ടിക വർഗക്കാരാണ്. കേരളത്തിന്റെ പടിഞ്ഞാറ് ഭാഗത്ത് അറബിക്കടലിൽ അങ്ങിങ്ങായി ചിതറികിടക്കുന്ന മുപ്പത്തിയാറു ദ്വീപുകളുടെ സമൂഹമാണ് ലക്ഷദ്വീപുകൾ എന്നറിയപ്പെടുന്നത്. ലക്ഷദ്വീപിൽ ഏറ്റവും വടക്കുപടിഞ്ഞാറായി മംഗലാപുരത്തിനോടടുത്തുകിടക്കുന്ന ഒരു ചെറിയ ദ്വീപാണ് കിൽത്താൻ ദ്വീപ്. മലപ്പുറം ജില്ലയിലെ പൊന്നാനിയെ മലബാറിലെ ചെറിയ മക്ക എന്ന് വിശേഷിപ്പിക്കുന്നത് പോലെ കിൽത്താൻ ദ്വീപിനെ ലക്ഷദ്വീപിലെ 'ചെറിയപൊന്നാനി' എന്ന് വിശേഷിക്കപ്പെടുന്നു. മതവിജ്ഞാനത്തിനായി ഇതര ദ്വീപുകളിൽ നിന്ന് ജനങ്ങൾ ഇവിടെ വരികയും മതവിജ്ഞാനം കരസ്ഥമാക്കുകയും ചെയ്യ്തിരുന്നു എന്നതാണ് ഈ ദ്വീപിനെ ചെറിയപൊന്നാനി എന്നറിയപെടാൻ കാരണം. അതുപോലെ ഇൽമും തഖ്‌വയും സുഹ്ദും തികഞ്ഞ ഒരുപാട് പണ്ഡിതൻമാരും ഈ ദ്വീപിലുണ്ട്. 

മഹാനായ ഗുലാം മുഹമ്മദ് നഖ്ഷബന്ദി (കിളുത്തനിലെ തങ്ങൾ, അമേനി പോയോവർ) ഇന്നാട്ടിലെ ഒരു പ്രമുഖനാണ്.
കൽപേനി ദ്വീപുകാരനും 'അഹ്മദ് നഖ്ശബന്തി' യുടെ സമകാലികനും വലിയുമായ 'അഹ്മദ് സൂഫി' ഈ നാടിനെകുറിച്ച് പറഞ്ഞത് "ഹജ്ജ് കൊള്ളാൻ ആഗ്രഹമുള്ളവർ കിൽത്താൻ ദ്വീപിൽ പോയികൊള്ളട്ടെ!" എന്നായിരുന്നുവത്രേ. 


</doc>
<doc id="196834" url="https://ml.wikipedia.org/wiki?curid=196834" title="വധശിക്ഷ സിയറ ലിയോണിൽ">
വധശിക്ഷ സിയറ ലിയോണിൽ

സിയറ ലിയോണിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയും തൂക്കിക്കൊല്ലലുമാണ് ശിക്ഷാരീതികൾ. 1998 ഒക്ടോബറിലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. സൈനികക്കോടതി വധശിക്ഷയ്ക്ക് വിധിച്ച 34 ആൾക്കാരിൽ 24 പേരെ രാജ്യദ്രോഹക്കുറ്റത്തിന് വെടിവച്ച് കൊല്ലുകയായിരുന്നു.

കൊലപാതകം, അക്രമത്തോടെയുള്ള മോഷണം, രാജ്യദ്രോഹം എന്നിവയാണ് വധശിക്ഷയർഹിക്കുന്ന കുറ്റങ്ങൾ. 
സിയറ ലിയോണിന്റെ 1991ലെ ഭരണഘടനയിൽ ആർട്ടിക്കിൾ 16 (1) അനുസരിച്ച് നിയമമനുസരിച്ച് വിചാരണചെയ്ത് ശിക്ഷിക്കപ്പെട്ട ആൾക്കാരെ മാത്രമേ വധിക്കാൻ പാടുള്ളൂ. 

സിയറ ലിയോണിലെ ആഭ്യന്തര യുദ്ധത്തിൽ അൻപതിനായിരം ആൾക്കാരുടെ മരണത്തിലും ആയിരക്കണക്കിനാൾക്കാർ വികലാംഗരാകുകയും ജനസംഖ്യയിൽ മൂന്നിലൊന്നാൾക്കാർ വീടുകളിൽ നിന്ന് ഓടിപ്പോകേണ്ടിവരുകയും ചെയ്തിരുന്നു. 1999-ൽ സമാധാന ഉടമ്പടി ഒപ്പുവച്ചതോടെ കൊലപാതകക്കുറ്റത്തിനും രാജ്യദ്രോഹത്തിനും വധശിക്ഷ വിധിച്ചവരെ മാപ്പുനൽകി വിട്ടയച്ചു. വിമത നേതാവ് ഫോഡെ സങ്കോഹ് ഇക്കൂട്ടത്തിൽ പെടുന്നു. യുദ്ധശേഷം രൂപീകരിച്ച സത്യത്തിന്റെയും സമവായത്തിന്റെയും കമ്മിറ്റി (TRC) വധശിക്ഷ സ്ഥിരമായി നിർത്തലാക്കണമെന്നും നിലവിലുള്ള എല്ലാ വധശിക്ഷാവിധികളും നടപ്പാക്കുന്നത് തടയണമെന്നും നിർദ്ദേശിച്ചു. 

2005 ജനുവരി 25-ന് പ്രസിഡന്റ് അഹമദ് ടെജാൻ കബ്ബാ നാട്ടിലെ നിയമങ്ങൾ മാറ്റാൻ തനിക്ക് അവകാശമില്ലെന്നും അവ നടപ്പിലാക്കുകയാണ് തന്റെ കടമയെന്നും ചൂണ്ടിക്കാട്ടി.

യുദ്ധക്കുറ്റങ്ങളെ വിചാരണ ചെയ്യാൻ ഐക്യരാഷ്ട്രസഭയുമായിച്ചേർന്ന് രൂപീകരിച്ച കമ്മിറ്റി വധശിക്ഷ നൽകുന്നില്ല. 
2008 ഡിസംബർ 18-നും 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളുടെ വോട്ടെടുപ്പിൽ നിന്ന് സിയറ ലിയോൺ വിട്ടുനിന്നു.


</doc>
<doc id="196836" url="https://ml.wikipedia.org/wiki?curid=196836" title="സിദ്ധാർത്ഥൻ കാട്ടുങ്ങൽ">
സിദ്ധാർത്ഥൻ കാട്ടുങ്ങൽ

കേരളത്തിലെ മുൻ എംഎൽഎയും കോൺഗ്രസ് നേതാവുമായിരുന്നു സിദ്ധാർത്ഥൻ കാട്ടുങ്ങൽ(16 മേയ് 1944 - 17 ജൂൺ 2012). ഇരിങ്ങാലക്കുടയിൽ നിന്നും നാട്ടികയിൽ നിന്നും എം.എൽ.എ ആയിട്ടുണ്ട്.

കെ. ചാത്തുക്കുട്ടിയുടെയും അമ്മുവിന്റെയും മകനായി തൃശ്ശൂരിൽ ജനിച്ചു. 
ഭാര്യ കെ വി പ്രഭാവതി.



</doc>
<doc id="196841" url="https://ml.wikipedia.org/wiki?curid=196841" title="ഫൾഗറൈറ്റ്">
ഫൾഗറൈറ്റ്

മണലിലോ സിലിക്കയിലോ മിന്നലേൽക്കുമ്പോൾ അവിടുത്തെ സിലിക്ക ഉരുകി അതിലെ തരികൾ ഒന്നിച്ച് ചേർന്ന് ഒരു ഗ്ലാസ് കുഴൽ രൂപംകൊള്ളുന്നു. 1800 ഡിഗ്രി സെൽഷ്യത്തിൽ കൂടൂതൽ ഊഷ്മാവിൽ മിന്നൽ ഏൽക്കുമ്പോഴാണ് ഇങ്ങനെ സംഭവിക്കുന്നത്. ഈ ഗ്ലാസിനെ ഫൾഗറൈറ്റ് എന്നാണ് പറയുന്നത്. മിന്നലിന്റെ ഫോസിൽ എന്നാണ് ഫൾഗറൈറ്റിനെ വിശേഷിപ്പിക്കുന്നത്.


</doc>
<doc id="196853" url="https://ml.wikipedia.org/wiki?curid=196853" title="മെഗാസുനാമി">
മെഗാസുനാമി

ആറരക്കോടി വർഷങ്ങൾക്ക് മുമ്പ് മെക്സിക്കോയിലെ ചിറ്റ്സുലുബിൽ ഒരു ഉൽക്ക വന്നു പതിച്ചു. അതിഭയങ്കരമായ ആഘാതത്തെ തുടർന്ന് അവിടെ ഒരു മെഗാസുനാമി ഉടലെടുത്തു. ആയിരക്കണക്കിന് അടി ഉയരത്തിൽ രാക്ഷസത്തിരമാലകൾ അടിച്ചുകയറി. ഈ ഉൽക്കാപതനത്തെ തുടർന്നാണ് ഭൂമിയിൽ നിന്ന് ഡൈനോസറുകൾ അപ്രത്യക്ഷമായതെന്നാണ് ചില ശാസ്ത്രജ്ഞർ വിശ്വസിക്കുന്നത്.


</doc>
<doc id="196854" url="https://ml.wikipedia.org/wiki?curid=196854" title="വധശിക്ഷ സോമാലിലാന്റിൽ">
വധശിക്ഷ സോമാലിലാന്റിൽ

സോമാലിലാന്റിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയാണ് ശിക്ഷാരീതി. 2006-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. 
2012 മേയ് 16-ന് ഹാർഗേസിയയിലെ ഒരു സൈനികക്കോടതി 17 നാട്ടുകാരെ മൂന്ന് പോലീസുകാരെ കൊന്നു എന്ന കുറ്റത്തിന് വെടിവച്ചുകൊല്ലാൻ വിധിച്ചു. 


</doc>
<doc id="196861" url="https://ml.wikipedia.org/wiki?curid=196861" title="പനവേലി">
പനവേലി

കൊല്ലം ജില്ലയിലെ കൊട്ടാരക്കരയ്ക്കു സമീപം എം.സി റോഡിൽ സ്ഥിതി ചെയ്യുന്ന ഒരു സ്ഥലമാണ് പനവേലി.


</doc>
<doc id="196863" url="https://ml.wikipedia.org/wiki?curid=196863" title="വധശിക്ഷ ദക്ഷിണാഫ്രിക്കയിൽ">
വധശിക്ഷ ദക്ഷിണാഫ്രിക്കയിൽ

വധശിക്ഷ നിർത്തലാക്കപ്പെട്ട രാജ്യമാണ് സൗത്ത് ആഫ്രിക്ക. 

വർണവിവേചനം നിലവിലിരുന്ന വർഷങ്ങളിൽ ധാരാളം വധശിക്ഷകൾ ദക്ഷിണാഫ്രിക്കയിൽ നടന്നിരുന്നു. 1989നാണ് ഇവിടെ അവസാന വധശിക്ഷ നടപ്പിലായത്. അന്താരാഷ്ട്ര സമൂഹം അംഗീകരിക്കാത്ത ബാണ്ടുസ്ഥാൻ ഹോംലാന്റ് എന്ന രാജ്യത്തിൽ 1991-ൽ ഒരു വധശിക്ഷ നടപ്പിലായിരുന്നു. 

1995-ൽ വധശിക്ഷ നിർത്തലാക്കപ്പെട്ടു. 1990-ൽ സർക്കാർ വധശിക്ഷകൾ നടപ്പിലാക്കുന്നത് താൽക്കാലികമായി നിർത്തിവച്ചു. ഭരണഘടനാകോടതി ഒരു കേസിന്റെ വിധിയുടെ ഭാഗമായി 1995 ജൂൺ 6-ന് പുതിയ ഭരണഘടനയ്ക്കനുസൃതമല്ല വധശിക്ഷ എന്ന് കണ്ടെത്തുകയായിരുന്നു. ആ സമയത്ത് ദക്ഷിണാഫ്രിക്കൻ പ്രസ്സ് അസ്സോസിയേഷന്റെ റിപ്പോർട്ടനുസരിച്ച് 453 പേർ വധശിക്ഷ കാത്ത് ജയിലിലുണ്ടായിരുന്നു. 1997-ലെ ക്രിമിനൽ നിയമ ഭേദഗതി ഔദ്യോഗികമായി വധശിക്ഷ ഇല്ലാതെയാക്കി. ഇതിനു മുൻപ് വധശിക്ഷ വിധിക്കപ്പെട്ട ആൾക്കാരുടെ ശിക്ഷ പുതുതായി വിധിക്കാനും ഈ നിയമം വ്യവസ്ഥ ചെയ്യുന്നു. ഈ നിയമം 1998 നവംബർ 13-ന് നിലവിൽ വന്നു. 

2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളെ സൗത്ത് ആഫ്രിക്ക പിന്താങ്ങുകയും അവതരണത്തിൽ ഭാഗഭാക്കാവുകയും ചെയ്തു.

2005 മേയ് 25ന് ഭരണഘടനാക്കോടതി നിലവിലുള്ള എല്ലാ മരണശിക്ഷകളും ഉപേക്ഷിക്കാനും കഴിയുന്നത്ര വേഗം പ്രതികൾക്ക് പുതിയ ശിക്ഷ വിധിക്കാനും ഉത്തരവിട്ടു. 


</doc>
<doc id="196865" url="https://ml.wikipedia.org/wiki?curid=196865" title="ഭൂമിയുടെ ട്രോജൻ ലഘുഗ്രഹം">
ഭൂമിയുടെ ട്രോജൻ ലഘുഗ്രഹം

ഭൂമിയുടെ ട്രോജൻ ലഘുഗ്രഹത്തെ നാസയുടെ വൈൾഡ് ഫീൽഡ് ഇൻഫ്രാറെഡ് എക്സ് പ്ലോറർ (WISE) കണ്ടെത്തി. 300 മീറ്റർ മാത്രമേ ഇതിന് വലിപ്പമുള്ളു. ഭൂമിയിൽ നിന്ന് 80 ദശലക്ഷം കിലോമീറ്റർ ദൂരെയാണ് ഇത് സ്ഥിതിചെയ്യുന്നത്. ട്രോജൻ 365.389 ദിവസം കൊണ്ട് സൂര്യനെ ചുറ്റുന്നു. ഭൂമി 365.256 ദിവസം കൊണ്ട് സൂര്യനെ ചുറ്റുന്നു. ഇതിന് സൂര്യനിൽ നിന്നുള്ള കൂടിയ ദൂരം 1.19 ആസ്ട്രോണമിക്കൽ യൂണിറ്റും. കുറഞ്ഞ ദൂരം 0.81 ആസ്ട്രോണമിക്കൽ യൂണിറ്റുമാണ്.


</doc>
<doc id="196869" url="https://ml.wikipedia.org/wiki?curid=196869" title="ട്രോജൻ ലഘുഗ്രഹം">
ട്രോജൻ ലഘുഗ്രഹം

സൂര്യനു ചുറ്റും ഒരു ഗ്രഹത്തിന്റേയൊ,ഉപഗ്രഹത്തിന്റേയോ ഭ്രമണപഥത്തിൽ സഞ്ചരിക്കുന്ന ഉൽക്കകളാണ് ട്രോജൻ ലഘുഗ്രഹങ്ങൾ. ഒരു ഗ്രഹത്തിന്റെയും സൂര്യന്റെയും ഇടയിലുള്ള ഒരു പഥത്തിൽ ഇവ സൂര്യനെ ഏതാണ്ട് ഗ്രഹത്തിന്റെ അതേ വേഗതയിൽ പരിക്രമണം ചെയ്യുന്നു. ഭൂമിയ്ക്കും ട്രോജൻ ലഘുഗ്രഹം ഉണ്ട്.


</doc>
<doc id="196883" url="https://ml.wikipedia.org/wiki?curid=196883" title="ദണ്ഡി">
ദണ്ഡി

സംസ്കൃത കവിയും ഗദ്യകാരനും അലങ്കാരശാസ്ത്രകാരനുമായിരുന്നു ദണ്ഡി. 7-ആം നൂറ്റാണ്ടിൽ തമിഴ്നാട്ടിൽ ജീവിച്ചിരുന്നതായാണ് കൂടുതൽ പണ്ഡിതന്മാരും അഭിപ്രായപ്പെടുന്നത്. 6-ആം നൂറ്റാണ്ട് എന്നും 8-ആം നൂറ്റാണ്ട് എന്നും ഇദ്ദേഹത്തിന്റെ ജീവിതകാലത്തെക്കുറിച്ച് ഭിന്നാഭിപ്രായങ്ങളുണ്ട്. അലങ്കാരശാസ്ത്രകാരനായ ഭാമഹനു ശേഷമാണ് ഇദ്ദേഹത്തിന്റെ കാലഘട്ടം എന്നും ഭാമഹനു മുമ്പാണ് എന്നും ഭിന്നമതവുമുണ്ട്. ഭാമഹൻ അവതരിപ്പിക്കുന്ന ചില തത്ത്വങ്ങളെ ദണ്ഡി വിമർശിക്കുന്നുണ്ടെങ്കിലും ഇവർ പരസ്പരം അറിഞ്ഞിരുന്നില്ല എന്നാണ് അഭിജ്ഞമതം. അന്നു നിലവിലിരുന്ന വിഭിന്ന കാവ്യതത്ത്വങ്ങളിൽ ചിലതിന് അനുകൂലമായും ചിലതിനെ വിമർശിച്ചും ഇവർ കൃതികൾ രചിച്ചതാകാം എന്നും ഇവർ സമകാലികരാകാൻ സാധ്യതയുണ്ടെന്നും പണ്ഡിതന്മാർ വിലയിരുത്തുന്നു. ഭാമഹൻ ഉത്തരേന്ത്യയിലും ദണ്ഡി തമിഴ്നാട്ടിലും ജീവിച്ചിരുന്നതും പരസ്പരം കൃതിയിൽ പരാമർശിക്കപ്പെടാതിരിക്കാൻ കാരണമായി കരുതപ്പെടുന്നു.

ദണ്ഡി ദേശസഞ്ചാരപ്രിയനായിരുന്നതായും ഭാരതത്തിലെ വിഭിന്ന ദേശങ്ങളിൽ നിലനിന്നിരുന്ന ആചാരങ്ങളും സാമൂഹികാവസ്ഥയും മനസ്സിലാക്കിയിരുന്നതായും നിരൂപകർ അഭിപ്രായപ്പെട്ടിട്ടുണ്ട്. ഇദ്ദേഹത്തിന്റെ മിത്രങ്ങളായി കേരളീയരായ മാതൃദത്തൻ, ദേവശർമാവ്, ജയന്തൻ, നാരായണൻ, ഭജനാനന്ദൻ, വിമതൻ തുടങ്ങിയവരുടെ പേരുകൾ പരാമർശിക്കപ്പെടുന്നുണ്ട്.

പുലികേശി ചാലൂക്യന്റെ രണ്ടാമത്തെ പുത്രനായ ചന്ദ്രാദിത്യന്റെ പത്നിയായ വിജയമഹാദേവി പണ്ഡിതയായ കവയിത്രി എന്നനിലയിൽ പ്രശസ്തയായിരുന്നു. വിജ്ജക എന്ന പേരിലാണ് ഇവർ അറിയപ്പെട്ടത്. 7-ആം നൂറ്റാണ്ടിന്റെ ഉത്തരാർധത്തിലാണ് വിജ്ജക ജീവിച്ചിരുന്നത് എന്ന് ചരിത്രകാരന്മാർ രേഖപ്പെടുത്തിയിട്ടുണ്ട്. തന്റെ പാണ്ഡിത്യത്തിലും കവിത്വത്തിലും ഇവർ അഹങ്കരിച്ചിരുന്നതായി സൂചിപ്പിക്കുന്ന പരാമർശം ഇങ്ങനെയാണ്: കാവ്യാദർശത്തിന്റെ മംഗളാചരണത്തിൽ ദണ്ഡി സർവശുക്ലയായ സരസ്വതിയെ വന്ദിക്കുന്നു. സരസ്വതീദേവിക്കു നൽകിയ ഈ വിശേഷണം ഇഷ്ടപ്പെടാതിരുന്ന വിജ്ജക "നീലോല്പലദളശ്യാമാം വിജ്ജകാം മാമജാനതാ വൃഥൈവ ദണ്ഡിനാ പ്രോക്തം സർവശുക്ലാസരസ്വതീ" എന്ന് സ്വയം പുകഴ്ത്തി പറഞ്ഞു. നീലത്താമരയിതൾപോലെ കറുത്ത നിറമുള്ള വിജ്ജക എന്ന എന്നെപ്പറ്റി അറിയാഞ്ഞതിനാലാണ് ദണ്ഡി സരസ്വതീദേവിയെ സർവശുക്ല്-പൂർണമായും ശുഭ്രവർണയായവൾ - എന്നു വിശേഷിപ്പിച്ചത് എന്നാണ് വിജ്ജക പറഞ്ഞത്. ദണ്ഡി വിജ്ജകയുടെ സമകാലികനായിരുന്നു എന്നും 7-ആം നൂറ്റണ്ടിന്റെ ഉത്തരാർധമാണ് ദണ്ഡിയുടെ കാലമെന്നും ഈ കഥ സൂചന നൽകുന്നുണ്ട്.

ദണ്ഡിയുടെ പൂർവികർ പഞ്ചാബിൽ നിവസിച്ചിരുന്നു. അവിടെ നിന്ന് നാസിക്കിലേക്കു കുടിയേറിയ കുടുംബത്തിലെ ദാമോദരസ്വാമി തമിഴ്നാട്ടിൽ കാഞ്ചീപുരത്തു താമസമാക്കി. ഇദ്ദേഹത്തിന്റെ പുത്രനായ മനോരഥന്റെ പുത്രൻ വീരദത്തന്റെയും ഗൌരിയുടെയും മകനാണ് ദണ്ഡി. കുശിക (കൌശിക) ഗോത്രത്തിൽപ്പെട്ട ബ്രാഹ്മണനായിരുന്നത്രെ ദണ്ഡി. കാഞ്ചിയിൽ പല്ലവരാജഭരണകാലമാണ് ദണ്ഡിയുടെ കാലഘട്ടമെന്ന് ഇദ്ദേഹം സ്വകൃതിയിൽ പരാമർശിക്കുന്ന രത്നവർമ, രാജവർമ എന്നീ രാജാക്കന്മാരുടെ പേരുകൾ തെളിവു നൽകുന്നതായി ചരിത്രകാരന്മാർ കരുതുന്നു.

കാവ്യാദർശം എന്ന അലങ്കാരശാസ്ത്രഗ്രന്ഥവും ദശകുമാരചരിതം എന്ന ഗദ്യകാവ്യവുമാണ് ദണ്ഡിയുടെ പ്രശസ്ത കൃതികൾ. അവന്തിസുന്ദരീകഥ എന്ന ഗദ്യകാവ്യവും മൃച്ഛകടികം, ഛന്ദോവിചിതി, കലാപരിച്ഛേദം, ദ്വിസന്ധാനകാവ്യം എന്നീ കൃതികളും ദണ്ഡി രചിച്ചതായി പരാമർശമുണ്ടെങ്കിലും ഇവയുടെ കർതൃത്വത്തെപ്പറ്റി നിശ്ചിതമായ തെളിവില്ല. ദശകുമാരചരിതത്തിൽത്തന്നെ കാവ്യാദർശത്തിൽ അവതരിപ്പിച്ച തത്ത്വങ്ങളിൽനിന്ന് വ്യതിയാനം കാണുന്നുണ്ടെന്നും അതിനാൽ ദശകുമാരചരിതം ദണ്ഡി രചിച്ചതല്ല എന്നു കരുതാം എന്നും ചിലർ നിരൂപണം ചെയ്തിട്ടുണ്ട്. ദണ്ഡി എന്ന പേര് ഇദ്ദേഹത്തിന്റെ യഥാർഥനാമം ആകണമെന്നില്ല എന്നും ദശകുമാരചരിതത്തിലെ മംഗളശ്ലോകത്തിൽ "ദണ്ഡ" എന്ന പദം അനേകം തവണ പ്രയോഗിച്ചതിനാൽ ദണ്ഡി എന്ന പേരിൽ ഇദ്ദേഹം പ്രശസ്തനായതാകാം എന്നും അഭിപ്രായപ്പെടുന്നവരുണ്ട്. പ്രസ്തുത ശ്ലോകം ഇതാണ്:

ദണ്ഡി ദശകുമാരചരിതത്തിൽ തന്റെ പൂർവസൂരികളെ സ്മരിക്കുന്നുണ്ട്. സേതുബന്ധം, ബൃഹത്കഥ എന്നീ കൃതികളെപ്പറ്റി ഇതിൽ പരാമർശിക്കുന്നു. എന്നാൽ ഹർഷചരിതം, കാദംബരി എന്നീ പ്രശസ്ത ഗദ്യകാവ്യങ്ങളെയോ ഇവയുടെ കർത്താവായ ബാണഭട്ടനെയോ പരാമർശിക്കുന്നില്ല. 7-ആം നൂറ്റാണ്ടിന്റെ പൂർവാർധമാണ് ബാണഭട്ടന്റെ കാലഘട്ടമെന്നു കരുതുന്നു. ദണ്ഡിയും ഈ കാലഘട്ടത്തിൽത്തന്നെയോ അതിനുശേഷമോ ജീവിച്ചിരുന്നു എന്നതിന് ബാണഭട്ടനെപ്പറ്റി പരാമർശമില്ലാത്തത് സൂചന നൽകുന്നു.

"ത്രയോ ദണ്ഡിപ്രബന്ധാശ്ച ത്രിഷു ലോകേഷു വിശുത്രാഃ" (മൂന്നുലോകത്തിലും വിശ്രുതമായ മൂന്ന് പ്രബന്ധങ്ങളാണ് ദണ്ഡിരചിച്ചത്) എന്നു പ്രസ്താവമുണ്ട്. അവന്തിസുന്ദരീകഥ എന്ന ഗദ്യകാവ്യത്തെയാണ് മൂന്നാമത്തെ ഗ്രന്ഥമായി പരിഗണിച്ചിരിക്കുന്നത് എന്നാണ് പണ്ഡിതമതം. ഈ കൃതിയുടെ ചെറിയ ഒരു ഭാഗം മാത്രമേ ലഭ്യമായിട്ടുള്ളൂ.

ഭോജരാജന്റെ ശൃംഗാരപ്രകാശം എന്ന അലങ്കാരശാസ്ത്ര ഗ്രന്ഥത്തിൽ ആചാര്യ ദണ്ഡി രചിച്ച ദ്വിസന്ധാനകാവ്യത്തിലെ പദ്യങ്ങൾ ഉദ്ധരിക്കുന്നുണ്ട്. രാമായണകഥയും മഹാഭാരതകഥയും ഒരേ സമയം വർണിക്കുന്ന ഈ കൃതിയിലെ ഉദ്ധൃതപദ്യങ്ങളിലൊന്നാണ്:
ബാണഭട്ടന്റെയും, രാജാവായ ശ്രീഹർഷന്റെയും കാലത്തു ജീവിച്ചിരുന്നതായി കരുതുന്ന ദണ്ഡിയുടെ ഈ പദ്യത്തിലെ ഹർഷവർധനൻ എന്ന പദം രാജാവായ ശ്രീഹർഷനെ പ്രകീർത്തിക്കുന്നതുമാകാം. ദ്വിസന്ധാനകാവ്യം മിക്കവയും അർഥഗ്രഹണത്തിന് ക്ലേശകരമാണെന്നു കരുതുമ്പോഴും ഈ പദ്യത്തിലെ പദലാളിത്യം ഇത് ദണ്ഡിവിരചിതമാണെന്നു വിശ്വസിക്കാൻ കാരണമാകുന്നു.

സംസ്കൃത ഗദ്യകൃതികളിൽ ഏറ്റവും പ്രശസ്തമായത് ബാണഭട്ടന്റെ കാദംബരി, ഹർഷചരിതം എന്നിവയാണെന്നു പ്രസിദ്ധിയുണ്ടെങ്കിലും സരളവും സുഗ്രഹവുമായ ഗദ്യശൈലി ദണ്ഡിയുടെ ദശകുമാരചരിതത്തിനാണെന്നത് സുസമ്മതമാണ്. "ദണ്ഡിനഃപദലാളിത്യം" എന്ന വാക്യം ദണ്ഡിയുടെ ഭാഷാശൈലിയെ വെളിപ്പെടുത്തുന്നു.

എന്നാണ് ഇവരുടെ രചനാവിശേഷത്തെ പ്രകീർത്തിക്കുന്നത്.

മറ്റു സംസ്കൃത കാവ്യശാസ്ത്ര ഗ്രന്ഥങ്ങളെ അപേക്ഷിച്ച് ദണ്ഡിയുടെ കാവ്യാദർശത്തിൽ അവതരിപ്പിച്ച കാവ്യതത്ത്വങ്ങൾ ഉദ്ധരിക്കുന്നതിൽ പിൽക്കാല പണ്ഡിതന്മാർ കൂടുതൽ താത്പര്യം പ്രകടിപ്പിച്ചിരുന്നു. നൂതന തത്ത്വങ്ങൾ എന്നതോടൊപ്പം അവതരണശ്ലോകങ്ങളുടെ അനായാസമായ അർഥഗ്രഹണവും ലളിതപദവിന്യാസവും ഇതിനു കാരണമാണ്.

കാവ്യശാസ്ത്ര ഗ്രന്ഥങ്ങളിൽ പ്രധാനമായി അവതരിപ്പിക്കുന്ന വ്യത്യസ്ത "പദ്ധതി"കളിൽ "ഗുണപദ്ധതി"യുടെ വക്താവായാണ് ദണ്ഡി അറിയപ്പെടുന്നത്. അലങ്കാരപദ്ധതി, രീതിപദ്ധതി, ധ്വനിസിദ്ധാന്തം, അനുമാനപദ്ധതി, വക്രോക്തിപദ്ധതി, ഔചിത്യപദ്ധതി തുടങ്ങിയവയാണ് മറ്റു പ്രധാന പദ്ധതികൾ. ഭരതൻ നാട്യശാസ്ത്രത്തിൽ അവതരിപ്പിച്ച പത്ത് കാവ്യഗുണങ്ങളെത്തന്നെ കാവ്യത്തിന്റെ ഏറ്റവും പ്രധാന തത്ത്വമായി അവതരിപ്പിച്ചു വിശദീകരിക്കുകയാണ് ദണ്ഡി ചെയ്തത്. "ഈ പത്ത് ഗുണങ്ങൾ വൈദർഭീമാർഗ്ഗത്തിന്റെ പ്രാണങ്ങളാണ്" (ഇതിവൈദർഭമാർഗസ്യപ്രാണാദശഗുണാഃസ്മൃതാഃ) എന്ന് ഗുണങ്ങളുടെ പ്രാഥമ്യം അവതരിപ്പിച്ചതോടൊപ്പം വൈദർഭി തുടങ്ങിയ രീതികളുടെ പ്രാധാന്യവും ദണ്ഡി സൂചിപ്പിച്ചിരുന്നു. കാവ്യത്തിന് സൌന്ദര്യം പ്രദാനം ചെയ്യുന്ന ഘടകങ്ങളെയെല്ലാം അലങ്കാരം എന്ന പദംകൊണ്ടു വ്യവഹരിക്കാം എന്നാണ് ദണ്ഡി അഭിപ്രായപ്പെടുന്നത് ("കാവ്യശോഭാകരാൻ ധർമാൻ അലങ്കാരാൻ പ്രചക്ഷതേ"). രസാവിഷ്കരണവും ഈ നിലയിൽ ദണ്ഡിയുടെ ദൃഷ്ടിയിൽ അലങ്കാരമാണ്. ഇതേസമയം ഗുണങ്ങൾക്കും ഗുണസന്നിവേശംമൂലം നിഷ്പന്നമാകുന്ന വൈദർഭമാർഗ്ഗത്തിനും ദണ്ഡി പ്രത്യേക പ്രാധാന്യം നൽകുന്നു. ഈ തത്ത്വമാണ് വാമനൻ രീതിപദ്ധതിയുടെ അടിസ്ഥാനമായി സ്വീകരിച്ച് വിശദീകരിച്ചത്. അലങ്കാരപദ്ധതിയിലെ പ്രമുഖ അലങ്കാരമായ സ്വഭാവോക്തി ആദ്യം നിർവചിച്ച് വിശദീകരിച്ചത് ദണ്ഡിയാണ്. അലങ്കാരപദ്ധതിയുടെ പ്രഥമ പ്രവക്താവായി ഭാമഹൻ അറിയപ്പെടുമ്പോഴും സ്വഭാവോക്തിയുടെ നിർവചന വിശദീകരണത്തിലൂടെ അലങ്കാരപദ്ധതിയിലും ദണ്ഡിയുടെ സ്ഥാനം അദ്വിതീയം തന്നെയാണെന്ന് പണ്ഡിതന്മാർ കരുതുന്നു. ശബ്ദവൃത്തിക്ക് കാവ്യത്തിൽ അർഥവൃത്തിക്കു സമാനമായ സ്ഥാനമുണ്ടെന്ന് ദണ്ഡി കരുതി. മൂന്ന് പരിച്ഛേദങ്ങളായി തിരിച്ച കാവ്യാദർശത്തിൽ രണ്ടാം പരിച്ഛേദത്തിൽ 33 അർഥാലങ്കാരവും മൂന്നാം പരിച്ഛേദത്തിൽ ശബ്ദാലങ്കാരവും വിശദീകരിക്കുന്നു. കാവ്യലക്ഷണം, കാവ്യവർഗീകരണം, കാവ്യഗുണങ്ങൾ, കാവ്യഹേതു തുടങ്ങിയവയാണ് ഒന്നാം പരിച്ഛേദത്തിലെ പ്രധാന വിഷയങ്ങൾ. മൂന്നാം പരിച്ഛേദത്തിൽ ശബ്ദാലങ്കാരത്തോടൊപ്പം കാവ്യദോഷങ്ങളും കാവ്യപ്രയോജനവും വിശദീകരിക്കുന്നു.

കാവ്യകാരണം അഥവാ കാവ്യഹേതുവിനെപ്പറ്റി മറ്റ് ആലങ്കാരികന്മാരിൽനിന്നു വ്യത്യസ്തമായ അഭിപ്രായം ദണ്ഡി പ്രകടിപ്പിച്ചിട്ടുണ്ട്. ജന്മനാ ലഭിക്കുന്ന കവിപ്രതിഭയ്ക്കാണ് മിക്ക ആലങ്കാരികന്മാരും പ്രമുഖ സ്ഥാനം നല്കിയിട്ടുള്ളത്. വ്യുത്പത്തി (പാണ്ഡിത്യം), അഭ്യാസം (കാവ്യാനുശീലനം) ഇവ പ്രതിഭ ഉണ്ടെങ്കിൽ മാത്രം പ്രയോജപ്പെടുന്നവയാണ് എന്ന് ഇവർ കരുതുന്നു. എന്നാൽ ദണ്ഡിയുടെ അഭിപ്രായത്തിൽ അങ്ങനെയൊരു പ്രതിഭ ഇല്ലെങ്കിൽക്കൂടി നിരന്തരം താത്പര്യപൂർവം വാഗ്ദേവതയെ ഉപാസിച്ചാൽ വാഗ്ദേവത അനുഗ്രഹിക്കുകതന്നെ ചെയ്യും.

അതിനാൽ യശസ്സ് ആഗ്രഹിക്കുന്നവരും സാഹിത്യസദസ്സുകളിൽ അഭിമതരാകാൻ ഇഷ്ടപ്പെടുന്നവരും അനവരതം കാവ്യാനുശാസനമെന്ന വാഗ്ദേവതാപൂജ ചെയ്യണം എന്നു ദണ്ഡി നിഷ്കർഷിക്കുന്നു. 
എന്ന് പത്ത് കാവ്യഗുണങ്ങളെ പരിചയപ്പെടുത്തുന്ന പദ്യവും

എന്ന് ചമ്പൂകാവ്യത്തെ നിർവചിക്കുന്ന വരികളും
(ശബ്ദാഭിധാനമായ ഈ തേജസ്സ് എന്നും പ്രകാശിച്ചിരുന്നില്ലെങ്കിൽ മൂന്നുലോകവും പൂർണമായും കൂരിരുൾ നിറഞ്ഞതായേനേ) എന്ന ശബ്ദാർഥതത്ത്വനിരൂപണവും മറ്റും ശാസ്ത്രവിഷയം അത്യന്തം ലളിതവും സുഗ്രഹവുമായ ശൈലിയിൽ അവതരിപ്പിക്കുവാനുള്ള ദണ്ഡിയുടെ കഴിവിനെ വെളിപ്പെടുത്തുന്നു.

ക്രിസ്ത്വബ്ദാരംഭകാലത്ത് ഭരതമുനി നാട്യശാസ്ത്രം രചിച്ചതിനുശേഷം ദണ്ഡിയുടെയും ഭാമഹന്റെയും വരെയുള്ള ദീർഘമായ കാലഘട്ടത്തിൽ കാവ്യശാസ്ത്രപരവും നാട്യശാസ്ത്രപരവുമായ അനേകം കൃതികൾ രചിക്കപ്പെട്ടിട്ടുണ്ടെങ്കിലും അവ ലഭ്യമായിട്ടില്ല. ഈ കാലഘട്ടത്തിൽ നാട്യശാസ്ത്രത്തിലെ ഒരു പഠനവിഭാഗം മാത്രമായിരുന്ന കാവ്യശാസ്ത്രം ഒരു പ്രത്യേക പഠനശാഖയായി വികാസം പ്രാപിച്ചതായി കരുതാം.

ദണ്ഡിയുടെ കാവ്യാദർശത്തിന് മറ്റു സംസ്കൃത അലങ്കാരശാസ്ത്രഗ്രന്ഥങ്ങളെ അപേക്ഷിച്ച് സിംഹളം, കന്നഡ, തമിഴ് ഭാഷകളിലെ അലങ്കാരശാസ്ത്ര പഠനമേഖലയിൽ കൂടുതൽ സ്വാധീനം ഉണ്ടായി. ശ്രീലമേഘവർണസേനന്റെ സിയബലകര എന്ന സിംഹളിഗ്രന്ഥവും അമോഘവർഷനൃപതുംഗൻ ഒന്നാമന്റെ കവിരാജമാർഗ എന്ന കന്നഡ കൃതിയും തമിഴിലെ വീരചോഴിയത്തിന്റെ അലങ്കാരപ്രകരണവും ദണ്ഡിയലങ്കാരവും പാലിയിലെ സുബോധാലങ്കാരവും കാവ്യാദർശവിവർത്തനവും മറ്റും കാവ്യാദർശത്തിന് ഭാരതത്തിൽ എല്ലായിടത്തും, ദക്ഷിണേന്ത്യയിൽ പ്രത്യേകിച്ചും, പ്രചാരവും ആദരവും ലഭിച്ചിരുന്നു എന്നതിനു ദൃഷ്ടാന്തമാണ്.



</doc>
<doc id="196887" url="https://ml.wikipedia.org/wiki?curid=196887" title="വധശിക്ഷ സ്വാസിലാന്റിൽ">
വധശിക്ഷ സ്വാസിലാന്റിൽ

സ്വാസിലാന്റിൽ വധശിക്ഷ നിയമപരമായി നൽകാവുന്ന ശിക്ഷയാണ്. 1968-ൽ ബ്രിട്ടനിൽ നിന്ന് സ്വാതന്ത്ര്യം കിട്ടിയ ശേഷം 34 പേരെ വധിച്ചിട്ടുണ്ട്. 
തൂക്കിക്കൊല്ലലാണ് ശിക്ഷാരീതി. 1982-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. പ്രമുഖ ബിസിനസ് കാരിയായ ഫിലിപ എംഡ്ലൂലിയെ തന്റെ വീട്ടു ജോലിക്കാരിയുടെ മകളെ മന്ത്രവാദത്തിന്റെ ഭാഗമായി കൊന്ന് ശരീരം വികൃതമാക്കിയകുറ്റത്തിന് തൂക്കിക്കൊല്ലുകയായിരുന്നു.

1938-ലെ ക്രിമിനൽ നിയമം 1938-ൽ ഭേദഗതി ചെയ്തതനുസരിച്ച് കൊലപാതകങ്ങൾക്ക് വധശിക്ഷ നിർബന്ധമാണ്. രാജ്യദ്രോഹത്തിന് കുറ്റത്തിന്റെ കാഠിന്യമനുസരിച്ച് വധശിക്ഷ നൽകുകയോ നൽകാതിരിക്കുകയോ ചെയ്യാം. എല്ലാ വധശിക്ഷകളും നിർബന്ധമായി അപ്പീലിനു പോകും. അപ്പീൽ തള്ളപ്പെട്ടാൽ രാജാവിന്റെ മാപ്പിനായി അപേക്ഷിക്കാം. 
രാജാവ് എംസ്വാതി മൂന്നാമൻ വധശിക്ഷയുടെ കാര്യത്തിൽ ഉദാരമനസ്കനായാണ് അറിയപ്പെടുന്നത്. പ്രധാനദിവസങ്ങളോടനുബന്ധിച്ച് അദ്ദേഹം വധശിക്ഷകൾ ജീവപര്യന്തം തടവായോ, ജീവപര്യന്തം തടവിനെ 15 മുതൽ 20 വർഷം വരെയുള്ള തടവായോ കുറയ്ക്കാറുണ്ട്. 2003-ൽ സെനെറ്റിൽ വധശിക്ഷയെപ്പറ്റി ചർച്ചയുണ്ടായതായി റിപ്പോർട്ടുണ്ടായിരുന്നു. ഇതെത്തുടർന്ന് വധശിക്ഷ വിധിക്കുന്നത് ഒഴിവാക്കിയിട്ടില്ലെങ്കിലും നടപ്പിലാക്കുന്നത് നിർത്തിവച്ചിരിക്കുകയാണെന്ന് നിയമമന്ത്രി പ്രസ്താവിച്ചിരുന്നു. 

2005 ആഗസ്റ്റിൽ രാജാവ് പുതിയ ഭരണഘടനയ്ക്ക് അംഗീകാരം നൽകി. ഇതിലും വധശിക്ഷ നിലനിർത്തിയിട്ടുണ്ട്. 

2008 ഡിസംബർ 18-നും 2010 ഡിസംബർ 21-നും സ്വാസിലാന്റ് ഐക്യരാഷ്ട്രസഭയുടെ പൊതുസഭയിൽ വധശിക്ഷ നിർത്തലാക്കാനുള്ള പ്രമേയത്തിനെതിരേ വോട്ടുചെയ്തു. 


</doc>
<doc id="196889" url="https://ml.wikipedia.org/wiki?curid=196889" title="ജൂത ശാസനം">
ജൂത ശാസനം

ജോസഫ് റബ്ബാൻ എന്ന യഹൂദവർത്തകപ്രമാണിക്ക് ചുങ്കവും മറ്റു നികുതികളും സ്വന്തമായി പിരിച്ചെടുക്കാനുള്ള അവകാശത്തിനും 72 പ്രത്യേകാവകാശങ്ങൾക്കും ഒപ്പം അഞ്ചുവണ്ണസ്ഥാനം അനുവദിച്ചുകൊടുത്തുകൊണ്ട് ചേരചക്രവർത്തി ഭാസ്‌ക്കര രവി ഒന്നാമൻ എ ഡി 1000-മാണ്ടിൽ നൽകിയ ചെപ്പേടാണ് ജൂതശാസനം. ജൂതസമുദായത്തിന് വ്യാപാരരംഗത്തുണ്ടായിരുന്ന പദവിയും പ്രാമാണ്യവും ഇതു വ്യക്തമാക്കുന്നുണ്ടെന്ന് ചരിത്രകാരന്മാർ പറയുന്നു. മട്ടാഞ്ചേരി ജൂതപ്പള്ളിയിൽ ശാസനം ഇപ്പോഴും സൂക്ഷിച്ചിട്ടുണ്ട്.

നികുതി പിരിക്കാനുള്ള അവകാശത്തിനു പുറമേ ജോസഫ് റബ്ബാന് അനുവദിച്ച 72 അവകാശങ്ങളിൽ "പകൽവിളക്ക്, പഞ്ചവട്ടം, പഞ്ചവർണ്ണക്കുട, പഞ്ചവാദ്യം, പന്തൽവിതാനം, പരവതാനി, പല്ലക്ക്" എന്നിവ ഉൾപ്പെട്ടിരുന്നു. വിവിധതരം നികുതികളുടെ ബാദ്ധ്യതയിൽ നിന്ന് ശാസനം അദ്ദേഹത്തെ ഒഴിവാക്കുന്നു. റാബ്ബാനു പുറമേ അദ്ദേഹത്തിന്റെ മക്കളും അനന്തരവന്മാരും മരുമക്കളും ഈ ആനുകൂല്യങ്ങളുടെ ഗുണഭോക്താക്കളായിരിക്കുമെന്നും ശാസനത്തിൽ പറയുന്നു.

ഭാസ്കരരവി ചക്രവർത്തി നൽകിയ ഈ ശാസനത്തിൽ താഴെപ്പറയുന്നവർ സാക്ഷികളായി ഒപ്പിട്ടിരിക്കുന്നു:-

വാമൊഴി സന്ദേശങ്ങളുടെ എഴുത്തിന്റെ ചുമതലക്കാരനായിരുന്ന വൻറലച്ചേരി കണ്ടൻ കുറുപ്പോളൻ ആണ് ശാസനം എഴുതിയതെന്നും അതിൽ പറയുന്നു.

അഞ്ചു നാടുവാഴികളും ഒരു പടത്തലവനും ചേർന്ന സാക്ഷികൾ, ഭാസ്കരരവിയുടെ യുദ്ധസമിതിയിലെ അംഗങ്ങൾ ആയിരുന്നിരിക്കാമെന്നും ശാസനത്തിനു പിന്നിൽ ഉണ്ടായിരിക്കാവുന്ന യുദ്ധകാല പരിതസ്ഥിയുടെ സൂചകമാകാം ഇതെന്നും എ.ശ്രീധരമേനോൻ അഭിപ്രായപ്പെട്ടിട്ടുണ്ട്.


</doc>
<doc id="196891" url="https://ml.wikipedia.org/wiki?curid=196891" title="വധശിക്ഷ ടാൻസാനിയയിൽ">
വധശിക്ഷ ടാൻസാനിയയിൽ

ടാൻസാനിയയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 

തൂക്കിക്കൊല്ലലാണ് ശിക്ഷാരീതി. 1994-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. 
കൊലപാതകവും രാജ്യദ്രോഹവും വധശിക്ഷയർഹിക്കുന്ന കുറ്റങ്ങളാണ്. 
2002 ഏപ്രിൽ മാസത്തിൽ പ്രസിഡന്റ് ബെഞ്ചമിൻ എംകാപ വധശിക്ഷ വിധിക്കപ്പെട്ട 100 പേരുടെ ശിക്ഷ ജീവപര്യന്തമായി കുറച്ചു. ഇത് ജീവിക്കാനുള്ള അവകാശത്തെ പ്രസിഡന്റ് അംഗീകരിക്കുന്നതിന്റെ തെളിവാണെന്നായിരുന്നു ഔദ്യോഗിക വിശദീകരണം. 2005-ൽ ദാർ അസ്സലാം ജയിലിൽ ഉദ്ദേശം 90 ഓളം ആൾക്കാർ 20-ൽ പരം വർഷങ്ങളായി വധശിക്ഷ കാത്തു കഴിയുന്നുണ്ടായിരുന്നു. ഇതിൽ 15 പേർ ജയിലിലെ തിരക്കിനോടും മർദ്ദനത്തോടും പ്രതിഷേധിച്ച് നിരാഹാരസമരം നടത്തി. 2010 ഡിസംബറിൽ 295 പുരുഷന്മാരും 11 സ്ത്രീകളും വധശിക്ഷ കാത്തു കഴിയുന്നുണ്ടായിരുന്നു. 
2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളുടെ വോട്ടെടുപ്പിൽ നിന്ന് ടാൻസാനിയ വിട്ടുനിന്നു. 

9 വർഷമായി വധശിക്ഷ കാത്തു കഴിയുകയായിരുന്ന ടേറ്റ് കഫൂഞ്ച എന്നയാളെ 2009-ൽ നിരപരാധിയാണെന്നു കണ്ടെത്തി അപ്പീൽക്കോടതി വിട്ടയച്ചു. 

2012 ജൂൺ 5-ന് ടാൻസാനിയയിലെ മനുഷ്യാവകാശ റിപ്പോർട്ട് പ്രകാരം ജനങ്ങളുടെ വധശിക്ഷയെക്കുറിച്ചുള്ള അഭിപ്രായം സർക്കാർ കണക്കിലെടുക്കേണ്ടതുണ്ട്. 6000 ആൾക്കാർ പങ്കെടുത്ത ഒരു അഭിപ്രായ വോട്ടെടുപ്പിൽ 75% ആൾക്കാർ വധശിക്ഷ നല്ല ശിക്ഷാരീതിയല്ലെന്നും 74 % ആൾക്കാർ ജീവപര്യന്തം തടവുപയോഗിച്ച് ഇതിനെ ഇല്ലാതാക്കാമെന്നും അഭിപ്രായപ്പെട്ടു. 


</doc>
<doc id="196892" url="https://ml.wikipedia.org/wiki?curid=196892" title="വധശിക്ഷ ടോഗോയിൽ">
വധശിക്ഷ ടോഗോയിൽ

വധശിക്ഷ നിർത്തലാക്കപ്പെട്ട രാജ്യമാണ് ടോഗോ. 

1978-ലാണ് ടോഗോയിൽ അവസാന വധശിക്ഷ നടന്നത്. 1986-ൽ അട്ടിമറിക്ക് ശ്രമിച്ചതിന് 13 ആൾക്കാരെ വധശിക്ഷയ്ക്ക് വിധിക്കുകയുണ്ടായി. 1987-ൽ പ്രസിഡന്റ് ഗ്നാസ്സിംഗ്ബെ എയാഡീമ ഇവരുടെ ശിക്ഷകൾ ജീവപര്യന്തമായി കുറച്ചു. 

1992-ൽ ഒരു ജനാധിപത്യ ഭരണഘടന ടോഗോയിൽ സ്വീകരിച്ചു. 
2009-ൽ ടോഗോ വധശിക്ഷ നിർത്തലാക്കി. ടോഗോയുടെ പാർലമെന്റ് ഐകകണ്ഠ്യേന ഇതിനായുള്ള പ്രമേയം പാസാക്കുകയായിരുന്നു. 

2008 ഡിസംബർ 18-ന് വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയത്തിന്റെ വോട്ടെടുപ്പിൽ നിന്ന് ടോഗോ വിട്ടുനിന്നു. 2010 ഡിസംബർ 21-ന് ഇതേ ഉദ്ദേശത്തോടെ അവതരിപ്പിച്ച പ്രമേയത്തെ ടോഗോ പിന്താങ്ങി.


</doc>
<doc id="196894" url="https://ml.wikipedia.org/wiki?curid=196894" title="വധശിക്ഷ ടുണീഷ്യയിൽ">
വധശിക്ഷ ടുണീഷ്യയിൽ

ടുണീഷ്യയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയും തൂക്കിക്കൊല്ലലുമാണ് ശിക്ഷാരീതികൾ. 1991-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. 
കൊലപാതകം, അക്രമം, രാജ്യത്തിന്റെ ആഭ്യന്തരസുരക്ഷയ്ക്കോ ബാഹ്യസുരക്ഷയ്ക്കോ എതിരേയുള്ള ആക്രമണങ്ങൾ എന്നിവയാണ് വധശിക്ഷയർഹിക്കുന്ന കുറ്റങ്ങൾ. 
ടുണീഷ്യയിൽ വധശിക്ഷ നിലവിലുണ്ടെങ്കിലും പ്രസിഡന്റ് ബെൻ അലി ഒരുമാതിരി എല്ലായ്പ്പോഴും വധശിക്ഷ ഒഴിവാക്കിക്കൊടുക്കാറുണ്ടായിരുന്നു. ബെൻ അലി പുറത്തായശേഷം വന്ന സർക്കാർ എല്ലാ രാഷ്ട്രീയ കുറ്റവാളികളെയും വെറുതേ വിടുന്നതായി പ്രഘ്യാപിച്ചു. 

2008 ഡിസംബർ 18-നും 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങളുടെ വോട്ടെടുപ്പുസമയത്ത് ടുണീഷ്യയുടെ പ്രതിനിധി സഭയിലുണ്ടായിരുന്നില്ല. 


</doc>
<doc id="196896" url="https://ml.wikipedia.org/wiki?curid=196896" title="നമ്പ്യാന്തമിഴ്‌">
നമ്പ്യാന്തമിഴ്

നമ്പ്യാന്മാർ കഥാകഥനത്തിനുപയോഗിച്ചിരുന്ന വിശേഷ വ്യവഹാരഭാഷ. സംസ്‌കൃതപ്രാതിപദികങ്ങൾ ധാരാളമായിച്ചേർത്ത ഭാഷയാണിത്. സംസ്‌കൃതപദബഹുലമോ ആര്യശൈലീനിബദ്ധമോ അല്ല ഇത്. വിഭക്ത്യാന്ത സംസ്‌കൃതമില്ലാത്തതിനാൽ ലീലാതിലകകാരൻ നന്വ്യാന്തമിഴിനെ മണിപ്രവാള വിഭാഗത്തിൽ ഉൾപ്പെടുത്തുന്നില്ല.

ബ്രഹ്മാണ്ഡപുരാണം, അംബരീഷോപാഖ്യാനം, നളോപാഖ്യാനം, ദേവീമാഹാത്മ്യം എന്നിവയാണ് ഈ സാഹിത്യഭാഷ ഉപയോഗിച്ച് എഴുതിയ പ്രധാന കൃതികൾ. നമ്പ്യാന്തമിഴിനെപ്പറ്റി ആധികാരികമായ പരാമർശം ലീലാതിലകത്തിൽ ഉണ്ട്.

പണ്ട് കൂടിയാട്ടം എന്ന ക്ഷേത്രകല ആസ്വദിക്കുവാൻ ത്രൈവർണ്ണികരോടൊപ്പം സാധാരണക്കാരും വന്നിരുന്നു. സംസ്‌കൃതപ്രഭാവമുള്ള ആ കലാരൂപം കാണാനല്ലാതെ, എല്ലാം മനസ്സിലാക്കുവാൻ സാധാരണക്കാർക്ക് കഴിഞ്ഞിരുന്നില്ല. അപ്പോൾ കൂടിയാട്ടത്തിന്റെ ചില ഭാഗങ്ങൾ ചൊല്ലി വിസ്തരിച്ചു മലയാളത്തിൽ കൂത്തു പറയുന്ന രീതിയുണ്ടായി. ചാക്യാന്മാരാണ് ഇത് തുടങ്ങിവെച്ചത്. പതിമൂന്നാംശതകമായപ്പോഴേക്കും പുരാണകഥകളും അവയുടെ സംക്ഷേപവും ആടുന്നതിനുവേണ്ടി നാട്ടുഭാഷയിൽ എഴുതിത്തുടങ്ങി. ആ ഭാഷയ്ക്ക് നമ്പ്യാന്തമിഴ് എന്നു പേരു വിളിച്ചു. ചാക്യാന്മാർ കൂത്ത് പറയുമ്പോൾ
അത് വിസ്തരിച്ച് സാധാരണക്കാർക്ക് മനസ്സിലാക്കികൊടുക്കുന്നത് നമ്പ്യാന്മാരായിരുന്നു. അങ്ങനെ നമ്പ്യാന്തമിഴ് എന്ന പേരിൽ സാമാന്യ വ്യവഹാരഭാഷ അറിയപ്പെട്ടു തുടങ്ങി. (തമിഴ് എന്നാണ് അന്ന് കേരളഭാഷ അറിയപ്പെട്ടിരുന്നത്). ആദ്യകാല ഗദ്യത്തിന്റെ മാതൃകയാണിത്.



</doc>
<doc id="196897" url="https://ml.wikipedia.org/wiki?curid=196897" title="വധശിക്ഷ ഉഗാണ്ടയിൽ">
വധശിക്ഷ ഉഗാണ്ടയിൽ

ഉഗാണ്ടയിൽ വധശിക്ഷ നിയമപരമായി നൽകാവുന്ന ശിക്ഷയാണ്. 
വെടിവച്ചുള്ള വധശിക്ഷയും തൂക്കിക്കൊല്ലലുമാണ് ശിക്ഷാരീതികൾ. ജയിൽ റിക്കാർഡുകൾ പ്രകാരം 1938-നു ശേഷം ഒരു സ്ത്രീ സഹിതം 377 ആൾക്കാരെ നിയമപ്രകാരം ഉഗാണ്ടയിൽ തൂക്കിക്കൊന്നിട്ടുണ്ട്. ഈദി അമിന്റെ ഭരണകാലത്ത് 71 ആൾക്കാരെ നിയമപരമായി ശിക്ഷിച്ചിട്ടുണ്ടെങ്കിലും ആയിരക്കണക്കിനാൾക്കാരെ നിയമത്തിനു വെളിയിൽ വധിച്ചിട്ടുണ്ട്. 2005-ലാണ് ഇവിടെ അവസാനമായി വധശിക്ഷ നടപ്പാക്കപ്പെട്ടത്. 
15 കുറ്റങ്ങൾക്ക് ഉഗാണ്ടയുടെ പീനൽ കോഡനുസരിച്ച് വധശിക്ഷ നൽകാം. ഇതിലെ ഒൻപതു കുറ്റങ്ങൾ രാജ്യദ്രോഹം എന്ന ഗണത്തിൽ പെടുത്താം. ബലാത്സംഗം, കൊലപാതകം, അക്രമത്തോടെയുള്ള മോഷണം, അക്രമത്തോടെയുള്ള തട്ടിക്കൊണ്ടുപോകൽ എന്നീ കുറ്റങ്ങൾക്ക് വധശിക്ഷ നൽകാവുന്നതാണ്. ആറുതരം രാജ്യദ്രോഹക്കുറ്റങ്ങൾക്ക് വധശിക്ഷ നിർബന്ധമാണ്. 

ഭരണഘടനയുടെ 22-ആം വകുപ്പുപ്രകാരം നിയമപ്രകാരമുള്ള കോടതിയുത്തരവും മേൽക്കോടതിയുടെ അംഗീകാരവും ഇല്ലാതെ ആരെയും വധിക്കാൻ പാടില്ല. 1995-ലെ ഭരണഘടന പ്രകാരം മാപ്പു നൽകാനുള്ള അധികാരം പ്രസിഡന്റിനുണ്ട്. 
2001-ൽ ഭരണഘടന പുതുക്കുന്നതിന്റെ സാദ്ധ്യത പരിശോധിക്കാൻ ഒരു കമ്മിറ്റിയെ പ്രസിഡന്റ് യോവേരി മൂസെവേനി നിയമിക്കുകയുണ്ടായി. ജയിലുദ്യോഗസ്ഥർ വധശിക്ഷയുടെ നടത്തിപ്പ് മാനസികസംഘർഷമുണ്ടാക്കുന്നതാണെന്നും അതിനാൽ വധശിക്ഷയ്ക്കു പകരം മരണം വരെയുള്ള തടവ് നടപ്പിലാക്കണമെന്നും ഈ കമ്മിറ്റിയോട് അഭ്യർത്ഥിച്ചു. 2004 ഡിസംബറിലാണ് റിപ്പോർട്ട് സമർപ്പിക്കപ്പെട്ടത്. പാർലമെന്റ് 2002-ൽ തീവ്രവാദത്തിന് വധശിക്ഷ നിർബന്ധമായും (ഏതു തരം തീവ്രവാദപ്രവർത്തനത്തനും) നൽകാൻ നിയമമുണ്ടാക്കി. ന്യായാധിപന് തോന്നുന്നപക്ഷം കുറഞ്ഞ ശിക്ഷ നൽകാവുന്നതാണ്. 

2005 ജൂൺ 14-ന് ഭരണഘടനാകോടതി വധശിക്ഷ നിയമവിധേയമാണെന്നും എങ്കിലും ചില കുറ്റങ്ങൾക്ക് നിർബന്ധമായും വധശിക്ഷ നൽകുന്നത് നിയമപരമല്ലെന്നും വിധിച്ചു. 

2006 ഡിസംബറിൽ 566 പേർ ഉഗാണ്ടയിൽ വധശിക്ഷ കാത്തു കഴിയുന്നുണ്ടായിരുന്നു. ഇതിൽ പലരും 10 വർഷത്തിൽ കൂടുതലായി വധശിക്ഷ കാത്തു കഴിയുകയായിരുന്നു. 

2008 ഡിസംബർ 18-നു 2010 ഡിസംബർ 21-നും വധശിക്ഷ നിറുത്തലാക്കാനുദ്ദേശിച്ച് ഐക്യരാഷ്ട്ര സഭയുടെ പൊതുസഭയിൽ അവതരിപ്പിക്കപ്പെട്ട പ്രമേയങ്ങൾക്കെതിരേയാണ് ഉഗാണ്ട വോട്ടുചെയ്തത്. 


</doc>
<doc id="196898" url="https://ml.wikipedia.org/wiki?curid=196898" title="സി.എൽ. ആന്റണി">
സി.എൽ. ആന്റണി

ഒരു പ്രമുഖ മലയാളഭാഷാപണ്ഡിതനും വൈയാകരണനുമായിരുന്നു സി. എൽ. ആന്റണി. 1913 ആഗസ്‌റ്റ്‌ 2-ന്‌ തൃശൂരിലെ പുതുക്കാട്ട്‌ ജനിച്ചു. പിതാവ് ലോനപ്പൻ. മാതാവ് മറിയം. 1938 മുതൽ 1941 വരെ വിവിധ ഹൈസ്‌കൂളുകളിൽ ഭാഷാദ്ധ്യാപകനായിരുന്നു. 1941-’56 കാലഘട്ടത്തിൽ തൃശൂർ സെന്റ്‌ തോമസ്‌, തേവര സേക്രഡ്‌ ഹാർട്ട്‌, മഹാരാജാസ്‌ എന്നീ കോളജുകളിൽ അദ്ധ്യാപകനായിരുന്നു. 1956 മുതൽ 1968 വരെ ചിറ്റൂർ ഗവൺമെന്റ്‌ കോളജിലും മഹാരാജാസ്‌ കോളജിലും പ്രൊഫസറായും സേവനമനുഷ്ഠിച്ചു.കേരളപാണിനീയത്തെ വിമർശനാത്മകമായി സമീപിക്കുന്ന കേരളപാണിനീയഭാഷ്യം ആണ് അദ്ദേഹത്തിന്റെ ഏറ്റവും പ്രശസ്തമായ കൃതി. മലയാളഭാഷാ വികാസ പരിണാമങ്ങളെ സംബന്ധിച്ച് ഭാഷാസംക്രമവാദത്തിന്റെ സൈദ്ധാന്തികൻ എന്ന നിലയിൽ അദ്ദേഹം പ്രശസ്തനാണ്.
കേരള സാഹിത്യ അക്കാദമി അവാർഡ്‌ ലഭിച്ചിട്ടുണ്ട്‌..

1979 മാർച്ച്‌ 27-ന്‌ അന്തരിച്ചു.



</doc>
<doc id="196900" url="https://ml.wikipedia.org/wiki?curid=196900" title="നളോപാഖ്യാനം">
നളോപാഖ്യാനം

നന്വ്യാന്തമിഴിൽ രചിക്കപ്പെട്ട അജ്ഞാതകർതൃകമായ കൃതിയാണ് നളോപാഖ്യാനം. പതിനാലാം നൂറ്റാണ്ടാണ് ഇതിന്റെ രചനാകാലമെന്ന് കണക്കാക്കുന്നു. നളരാജാവ് ലോകപരിപാകന്മാരെ സന്ദർശിക്കുന്നതു മുതൽ പുഷ്‌ക്കരനിൽ നിന്നും രാജ്യം വീണ്ടെടുത്തു ഭരിക്കുന്നതുവരെയുളള കഥാഭാഗം സംക്ഷിപ്തരൂപത്തിൽ ഈ കൃതിയിൽ വർണ്ണിച്ചിരിക്കുന്നു.


</doc>
<doc id="196903" url="https://ml.wikipedia.org/wiki?curid=196903" title="തരുവണ അബ്ദുല്ല മുസ്‌ലിയാർ">
തരുവണ അബ്ദുല്ല മുസ്‌ലിയാർ

പ്രമുഖ മത പണ്ഡിതനും സമസ്ത കേന്ദ്ര മുശാവറ അംഗവുമായിരുന്നു തരുവണ അബ്ദുല്ല മുസ്‌ലിയാർ. 2012 ജൂൺ 17 ന് അദ്ദേഹം അന്തരിച്ചു. സമസ്ത കേരള ഇസ്‌ലാം മതവിദ്യാഭ്യാസബോർഡ്, സുന്നി വിദ്യാഭ്യാസബോർഡ്, സമസ്ത കേരള സുന്നിയുവജനസംഘം, സമസ്ത കേരള ജംഇയ്യത്തുൽ മുഅല്ലിമീൻ എന്നീ സംഘടനകളുടെ സ്ഥാപകാംഗമായി പ്രവർത്തിച്ചിട്ടുണ്ട്. മദ്രസ്സ വിദ്യാഭ്യാസ സിലബസ് തയ്യാറാക്കിയതിൽ പ്രമുഖ പങ്കുവഹിച്ചു. പ്രഭാഷകനും കവിയും ഗ്രന്ഥകാരനുമായിരുന്നു. സ്വാതന്ത്ര്യസമരകാലത്ത് വയനാട്ടിൽ ദേശീയപ്രസ്ഥാനങ്ങളുമായി സഹകരിച്ചു പ്രവർത്തിച്ചു. 


</doc>
<doc id="196918" url="https://ml.wikipedia.org/wiki?curid=196918" title="യൂറോപ്യൻ ആരൽ">
യൂറോപ്യൻ ആരൽ

ആംഗ്വില്ല എന്ന ആരൽ മത്സ്യം യൂറോപ്പിലെനദികളിലും അമേരിക്കയിലെ നദികളിലും കണ്ട് വരുന്നു. പ്രായപൂർത്തിയായ മത്സ്യങ്ങൾ കടലിലെത്തി ഏറെ ദൂരം സഞ്ചരിച്ച് ബർമുഡാ ദ്വീപിനടുത്തുള്ള സർഗാസ്സോ കടലിലാണ് പ്രജനനം നടത്തുന്നത്. മുട്ടയിട്ടശേഷം അവ ചത്തുപോകും. മുട്ട വിരിഞ്ഞുണ്ടാകുന്ന ചെറു ആരലുകൾ റിബ്ബൺ ആകൃതിയിലാണ്. ഇവ കടലിലൂടെ തിരികെ യാത്ര ചെയ്ത് മാതാപിതാക്കൾ ഉണ്ടായിരുന്ന പുഴകളിലെത്തിച്ചേരും. 
യൂറോപ്പ്യൻ ആരലുകൾക്ക് ഇത് 3000 മൈലോളം നീണ്ട യാത്രയാണിത്. ഒരു വർഷത്തിലധികം നീണ്ട യാത്രയാണിത്. അമേരിക്കൻ ഇനങ്ങൾ 6 മാസംകൊ​ണ്ട് യാത്ര പൂർത്തിയാക്കും.


</doc>
<doc id="196920" url="https://ml.wikipedia.org/wiki?curid=196920" title="തരു ദത്ത്">
തരു ദത്ത്

ഇന്ത്യൻ ഇംഗ്ലീഷ് കവയിത്രിയായിരുന്നു തരു ദത്ത്. തരുലതാ ദത്ത് എന്നാണ് പൂർണനാമം. ഗോവിൻ ചന്ദർ ദത്തിന്റെ പുത്രിയായി 1856-ൽ ബംഗാളിൽ ജനിച്ചു. സഹോദരിയായ അരുലതയോടൊപ്പം യൂറോപ്പിലായിരുന്നു വിദ്യാഭ്യാസം. നിസിലെ ഫ്രഞ്ച് സ്കൂളിലെ പഠനം ഫ്രഞ്ച് ഭാഷയും സാഹിത്യവുമായി പരിചയപ്പെടാൻ ഇവർക്ക് അവസരം നൽകി. 1871-ൽ ദത്ത്കുടുംബം കേംബ്രിജിൽ താമസമാക്കി. അവിടെവച്ച് "ഹയർ ലെക്ചേഴ്സ് ഫോർ വിമൻ" എന്ന പ്രഭാഷണ പരമ്പര കേൾക്കാനിടയായത് തരുലതയിൽ ഗണ്യമായ സ്വാധീനം ചെലുത്തി. 1873-ൽ ഇവർ കൊൽക്കത്തയിൽ തിരിച്ചെത്തി. അടുത്തവർഷം സംഭവിച്ച അരുലതയുടെ വിയോഗം തരുലതയ്ക്കു താങ്ങാനാവാത്ത ദുരന്തമായിരുന്നു.

1875-ൽ ഫ്രഞ്ച് കവിതകളുടെ ഇംഗ്ലീഷ് വിവർത്തനങ്ങൾ ഉൾക്കൊള്ളുന്ന എ ഷീഫ് ഗ്ലിൻഡ് ഇൻ ഫ്രഞ്ച് ഫീൽഡ്സ് പ്രസിദ്ധീകരിച്ചു. 165 കവിതകളുള്ളതിൽ എട്ടെണ്ണം അരുലതയുടേതായിരുന്നു. ഈ സമാഹാരത്തിൽ അണിനിരന്നിട്ടുള്ള ഫ്രഞ്ച് കവികളെക്കുറിച്ച് തരുലത തയ്യാറാക്കിയ കുറിപ്പുകൾ ഇതിന്റെ ആകർഷണീയത വർധിപ്പിക്കുന്നു. ഫ്രഞ്ച് കവിയായ ബെറാൻഷേയുടെ "മൈ വൊക്കേഷൻ" തുടങ്ങിയ ചില പ്രസിദ്ധ കവിതകൾ ഇതിലുണ്ട്. തരുലത രചിച്ച "അ മോൻ പേർ" എന്ന ഗീതകത്തോടെയാണ് ഈ കൃതിയുടെ ഉപസംഹാരം.

1876-ൽ തരു ദത്ത് സംസ്കൃതപഠനം തുടങ്ങി. സംസ്കൃതസാഹിത്യത്തിൽനിന്നുള്ള ചില കഥകൾ ഇംഗ്ലീഷിലേക്കു വിവർത്തനം ചെയ്തു. ഇവരുടെ മരണശേഷം ഈ രചനകൾ "എൻഷ്യന്റ് ബാലഡ്സ് ആൻഡ് ലെജൻഡ്സ് ഒഫ് ഹിന്ദുസ്ഥാൻ" എന്ന പേരിൽ എഡ്മൺഡ് ഗോസിന്റെ അവതാരികയോടുകൂടി പിതാവായ ഗോവിൻ ചന്ദർ ദത്ത് പ്രസിദ്ധപ്പെടുത്തി. ബിയാങ്ക, "ഓർ ദ് യങ് സ്പാനിഷ് മെയ്ഡൻ" എന്ന അപൂർണ നോവൽ 1878-ൽ ബംഗാൾ മാഗസിനിന്റെ ജനുവരി-ഏപ്രിൽ ലക്കത്തിലൂടെ വെളിച്ചം കണ്ടു. തൊട്ടടുത്ത വർഷം തരുലതയുടെ ഫ്രഞ്ച് നോവലായ "ല് ഷുർനാൽ ദ് മദ്‌വാമസെ ദർവേഴ്സ്" പാരിസിൽ പുറത്തുവന്നു. വില്യം സെക്ഫോർഡിന്റെ "വാഥെക്" എന്ന കൃതിക്കു സമശീർഷമാണ് ഈ നോവലെന്ന് നിരൂപകർ വിലയിരുത്തുകയുണ്ടായി. ക്ഷയരോഗബാധയാൽ 1877-ൽ തരു ദത്ത് അന്തരിച്ചു.



</doc>
<doc id="196921" url="https://ml.wikipedia.org/wiki?curid=196921" title="ദീപാങ്കർ മുഖർജി">
ദീപാങ്കർ മുഖർജി

സിപിഐ(എം) കേന്ദ്രകമ്മറ്റിയംഗവും സി.ഐ.ടി.യു ദേശീയ സെക്രട്ടറിയുമായിരുന്നു ദീപാങ്കർ മുഖർജി(1943 ജൂൺ 2 - 2012 ജൂൺ 18). മുൻ രാജ്യസഭാംഗമായിരുന്നു. അർബുദ രോഗബാധിതനായാണ് അദ്ദേഹം അന്തരിച്ചത്.
റെയിൽവേ ജീവനക്കാരനായ നരേന്ദ്രനാഥി മുഖർജിയുടെയും രേണുക മുഖർജിയുടെയും മകനായി കൊൽക്കത്തയിൽ ജനിച്ച അദ്ദേഹം അവിവാഹിതനാണ്. ബനാറസ് ഹിന്ദു സർവകലാശാലയിൽ നിന്ന് ഇലക്ട്രിക്കൽ എൻജിനിയറിങ്ങിൽ ബിരുദം നേടിയ ദീപാങ്കർ ജോലി ഉപേക്ഷിച്ചാണു ട്രേഡ് യൂണിയൻ രംഗത്ത് സജീവ സാനിധ്യമായത്. ആന്ധ്രയിൽ ജോലി ചെയ്തുകൊണ്ടിരുന്നപ്പോൾ ജനകീയശാസ്ത്ര പ്രസ്ഥാനത്തിന്റെ പ്രവർത്തകനായാണ് പൊതു രംഗത്തേക്ക് കടന്നുവന്നത്. 
1994ലും 2000 -ലും പശ്ചിമബംഗാളിൽ നിന്ന് രാജ്യസഭയിലേക്ക് തെരഞ്ഞെടുക്കപ്പെട്ടു. പ്രഗല്ഭ പ്രാലമെന്റെറിയനായിരുന്ന അദ്ദേഹം ട്രാൻസ്പോർട്ട് - ടൂറിസം, പെറ്റീഷൻസ്, പെറ്റീഷൻസ്, സബോർഡിനേറ്റ് ലജിസ്ലേഷൻ, എന്നീ രാജ്യസഭാ സമിതികളുടെ ചെയർമാനായും ഊർജ്ജം, പെട്രോകെമിക്കൽസ്, പൊതുമേഖലാ സ്ഥാപനങ്ങൾ എന്നിവയുടെ അംഗവുമായി പ്രവർത്തിച്ചിട്ടുണ്ട്. സിഐടിയു പ്രസിദ്ധീകരണങ്ങളായ "വർക്കിങ് ക്ലാസ്", "സിഐടിയു മസ്ദൂർ" എന്നിവയുടെ വർക്കിങ് എഡിറ്ററായിരുന്നു. പൊതുമേഖലാ സ്ഥാപനങ്ങളെ സ്വകാര്യമേഖലയ്ക്ക് കൈമാറാൻ നടത്തിയ ശ്രമങ്ങളെയും ചെറുത്തു. ബാൽകോ, ഐപിസിഎൽ, ഡൽഹി, മുംബൈ വിമാനത്താവളങ്ങൾ എന്നിവയുടെ സ്വകാര്യവൽക്കരണത്തിനെതിരായ പോരാട്ടത്തിന്റെ മുൻനിരയിൽ അദ്ദേഹം ഉണ്ടായിരുന്നു.


</doc>
<doc id="196925" url="https://ml.wikipedia.org/wiki?curid=196925" title="ഹാപ്പി ഹസ്ബന്റ്സ്">
ഹാപ്പി ഹസ്ബന്റ്സ്

സജി സുരേന്ദ്രൻ സംവിധാനം ചെയ്ത് 2010-ൽ പുറത്തിറങ്ങിയ മലയാളചലച്ചിത്രമാണ് ഹാപ്പി ഹസ്ബന്റ്സ്. ജയറാം, ജയസൂര്യ, ഇന്ദ്രജിത്ത്, ഭാവന, റിമ കല്ലിങ്കൽ, സംവൃത സുനിൽ, വന്ദന മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. കൃഷ്ണ പൂജപ്പുര ആണ് ഈ ചിത്രത്തിന്റെ തിരക്കഥ രചിച്ചിരിക്കുന്നത്. 2002-ൽ പുറത്തിറങ്ങിയ "ചാർളി ചാപ്ലിൻ" എന്ന തമിഴ് ചലച്ചിത്രത്തിന്റെ പുനരാവിഷ്കാരമാണീ ചിത്രം.




</doc>
<doc id="196928" url="https://ml.wikipedia.org/wiki?curid=196928" title="യൂറോപ്യൻ എക്സ്ട്രീമ്‌ലി ലാർജ് ടെലിസ്കോപ്">
യൂറോപ്യൻ എക്സ്ട്രീമ്‌ലി ലാർജ് ടെലിസ്കോപ്

ആസൂത്രണഘട്ടത്തിലിരിക്കുന്ന ഒരു പദ്ധതിയാണ് യൂറോപ്യൻ എക്സ്ട്രീമ്‌ലി ലാർജ് ടെലിസ്കോപ്. നിർമ്മാണം പൂർത്തിയായിക്കഴിഞ്ഞാൽ ഭൂമിയിലെ ഏറ്റവും വലിയ പ്രാകാശിക ദൂരദർശിനി ഇതായിരിക്കും. ചിലിയിലെ സിറോ അർമസോൺസ് പർവ്വതത്തിലാണ് യൂറോപ്യൻ സതേൺ ഓബ്‌സർവേറ്ററിയുടെ മേൽനോട്ടത്തിൽ ഇതു നിർമ്മിക്കുന്നത്. 39.3മീറ്റർ വ്യാസമുള്ള പ്രാഥമികദർപ്പണവും 4.2മീറ്റർ വ്യാസമുള്ള ദ്വിദീയദർപ്പണവുമാണ് ഇതിലെ പ്രധാനഘടകങ്ങൾ; കൂടെ മറ്റുചില സഹായക ഉപകരണങ്ങളും. 2012 ജൂൺ 11ന് ESO ഇതിന്റെ നിർമ്മാണം തുടങ്ങുന്നതിനുള്ള അനുവാദം നൽകി. ഇനി ഇതുമായി ബന്ധപ്പെട്ട സർക്കാരുകളുടെ അംഗീകാരം കൂടി ലഭിക്കുന്നമുറയ്ക്ക് നിർമ്മാണം തുടങ്ങും.

ഈ പദ്ധതി പൂർത്തിയാവുന്നതോടെ ആദിമ ഗ്രഹയൂഥവ്യവസ്ഥകളുടെ രൂപീകരണത്തെ കുറിച്ചും പ്രാങ്-ഗ്രഹങ്ങളിലെ ജലതന്മാത്രകളെയും ജൈവതന്മാത്രകളെയും കുറിച്ചും കൂടുതൽ വിവരങ്ങൾ ലഭ്യമാകുമെന്ന വിശ്വാസത്തിലാണ് ജ്യോതിശ്ശാസ്ത്രജ്ഞർ.

2012 ഏപ്രിൽ 26ന് ഇ.എസ്.ഒ സമിതി ചിലിയിലെ സെറൊ അർമാസോൺസ് പ്രദേശത്തെ ഇ-ഇഎൽടി സ്ഥാപിക്കാനുള്ള സ്ഥലമായി തെരഞ്ഞെടുത്തു. അർജ്ജന്റീന, കാനറി ദ്വീപുകൾ, ദക്ഷിണാഫ്രിക്ക, മൊറോക്കൊ, അന്റാർട്ടിക്ക എന്നിവിടങ്ങളിലായിരുന്നു പരിഗണനയിലിരുന്ന മറ്റു പ്രദേശങ്ങൾ.

ആദ്യത്തിൽ ഇതിന്റെ പ്രാഥമിക ദർപ്പണത്തിന് 42മീറ്റർ വ്യാസവും ദ്വിതീയ ദർപ്പണത്തിന് 5.9 മീറ്റർ വ്യാസവുമാണ് നിർദ്ദേശിച്ചിരുന്നത്. എന്നാൽ പിന്നീട് 2011ൽ പ്രാഥമിക ദർപ്പണത്തിന്റെ വ്യാസം 39.3 മീറ്ററും ദ്വിതീയ ദർപ്പണത്തിന്റേത് 4.2ഉം ആയി പുനർനിർണ്ണയിക്കപ്പെട്ടു. ഇതിന്റെ ഭാഗമായി ഇതിനു വേണ്ടിവരുന്ന മൊത്തം ചെലവ് 127.5 കോടി യൂറോയിൽ നിന്ന് 105.5 കോടി യൂറോ ആയി വെട്ടിക്കുറച്ചു.


</doc>
<doc id="196932" url="https://ml.wikipedia.org/wiki?curid=196932" title="നീചഭാഷ">
നീചഭാഷ

രാജഭാഷയായിരുന്ന ചെന്തമിഴിലേക്ക് മലനാട്ടുവ്യവഹാരഭാഷ സംക്രമിച്ചു കയറിയുണ്ടായ ഭാഷയെയാണ് നീചഭാഷയായി വ്യവഹരിക്കുന്നത്. 
തമിഴും മലയാളവും ചേർന്ന മിശ്രഭാഷയാണിത്. മലയാളം സ്വതന്ത്രഭാഷയായി പരിണമിച്ചതിനുള്ള കാരണങ്ങളെ അടയാളപ്പെടുത്തുന്നതിനുവേണ്ടിയാണ് ഈ സംജ്ഞ ഉപയോഗിച്ചത്. 
ഏ ഡി എട്ടാംനൂറ്റാണ്ടു മുതലുള്ള ശാസനങ്ങൾ, ചെപ്പേടുകൾ എന്നിവയിലാണ് ഇതിനുള്ള തെളിവുകൾ ലഭിക്കുന്നത്. അന്നത്തെ സാമാന്യ വ്യവഹാരഭാഷയെയാണ് നീചഭാഷ എന്ന് പറയുന്നത്. മലയാള ഗദ്യത്തിന്റെ വികാസപരിണാമങ്ങളിൽ ഏറെ പ്രധാന്യമർഹിക്കുന്നു ഇത്



</doc>
<doc id="196933" url="https://ml.wikipedia.org/wiki?curid=196933" title="സോളമൻ തവള">
സോളമൻ തവള

സോളമൻ ദ്വീപിൽ മാത്രം കാണപ്പെടുന്ന അപൂർവ്വയിനം തവളയാണിത്. വംശനാശ ഭീഷണിയുള്ള ജീവികളുടെ കൂട്ടത്തിലാണ് Palmatorappia solomon എന്ന ശാസ്ത്രനാമമുള്ള ഈ തവളയുടെ സ്ഥാനം. സോളമൻ ദ്വീപുകൾക്കും പാപ്പുവ ന്യൂ ഗിനിയയ്ക്കും ഇടയിലുള്ള മഴക്കാടുകളിലാണ് ഈ തവളകളുടെ വാസം. Solomon Island Palm Frog എന്നാണിവയിടെ പേര്. മഴക്കാടുകളുടെ നാശമാണ് ഈ തദ്ദേശീയ ജീവിയെ വംശനാശത്തിന്റെ വക്കിലേക്ക് തള്ളിവിട്ടിരിക്കുന്നത്.


</doc>
<doc id="196934" url="https://ml.wikipedia.org/wiki?curid=196934" title="പസഫിക്ക് സാൽമൺ മത്സ്യങ്ങൾ">
പസഫിക്ക് സാൽമൺ മത്സ്യങ്ങൾ

കടലിൽ ജീവിക്കുന്ന പസഫിക്ക് സാൽമൺ മത്സ്യങ്ങൾ വടക്കേ അമേരിക്കയിലെ പുഴകളുടെ ആരംഭ ഭാഗത്താണ് മുട്ടയിടുന്നത്. മുട്ടയിട്ട് കുറച്ച് ദിവസങ്ങൾക്കുള്ളിൽ അവ ചത്തുപോകുന്നു. കുഞ്ഞുങ്ങൾ കുറച്ചുകാലം ശുദ്ധജലത്തിൽ കഴിഞ്ഞ ശേഷം കടലിലേക്ക് യാത്രയാകും. മൂന്ന് നാല് വർഷം കൊണ്ടിവ പൂർണ്ണ വളർച്ചയെത്തും. പിന്നീട് മുട്ടയിടാനുള്ള മടക്കയാത്രയാണ്. അത് അവയുടെ അവസാന യാത്രയായി മാറുന്നു.


</doc>
<doc id="196935" url="https://ml.wikipedia.org/wiki?curid=196935" title="ചെന്തമിഴ്">
ചെന്തമിഴ്

സംഘകാലഘട്ടത്തിലെ തമിഴകത്തെ ഭാഷയാണു് ചെന്തമിഴ്. ദ്രാവിഡഭാഷാഗോത്രത്തിൽ ആദ്യം വികസിച്ച സാഹിത്യഭാഷയായ ചെന്തമിഴിനെയാണ് രാജഭാഷ എന്നു പറയുന്നത്. ഇന്നത്തെ തമിഴ് ഭാഷയുടെ ഒരു പൂർവ്വരൂപമാണിതു്.

കേരളത്തിലെ വ്യവഹാരഭാഷയ്ക്ക് സ്വന്തമായൊരു സാഹിത്യഭാഷയുണ്ടാവാൻ (സ്വതന്ത്ര മലയാളം) ഏറെക്കാലം വേണ്ടിവന്നു. കേരളവും തമിഴ്‌നാടും സമീപപ്രദേശങ്ങളായതുകൊണ്ടും അവ തമ്മിലുള്ള ബന്ധം സ്വാഭാവികമായതുകൊണ്ടും അന്നത്തെ കേരളത്തിലെ രാഷ്ട്രീയാന്തരീക്ഷത്തിൽ ചെന്തമിഴിന് സാഹിത്യഭാഷ എന്ന നിലയിൽ സ്ഥാനം കിട്ടിയിരുന്നു. രാജഭാഷയായ ചെന്തമിഴിലേക്ക് കേരളത്തിലെ വ്യവഹാരഭാഷയുടെ തള്ളിക്കയറ്റമാണ് 9 മുതൽ പതിമൂന്നാം നൂറ്റാണ്ടുവരെയുളള ശാസനങ്ങളിൽ കാണുന്നതെന്ന് ഭാഷാപണ്ഡിതനായ പ്രൊഫ. സി എൽ ആന്റണി നിരീക്ഷിക്കുന്നു.

സംഘകാലകൃതികൾ അധികവും രചിച്ചതു് ചെന്തമിഴിലാണു്. ഈ കൃതികളിൽ പ്രധാനപ്പെട്ടവയാണു് തൊൽകാപ്പിയം, എട്ടുത്തൊകൈ, പത്തുപ്പാട്ട്‌, പതിനെൺകീഴ്ക്കണക്ക്‌ എന്നിവ.



</doc>
<doc id="196937" url="https://ml.wikipedia.org/wiki?curid=196937" title="വധശിക്ഷ ക്യൂബയിൽ">
വധശിക്ഷ ക്യൂബയിൽ

ക്യൂബയിൽ വധശിക്ഷയുടെ ഉപയോഗം കഴിഞ്ഞ പതിറ്റാണ്ടിനുള്ളിൽ കുറഞ്ഞിട്ടുണ്ട്. 

രാജ്യത്തിന്റെ ആഭ്യന്തരവും ബാഹ്യവുമായ സുരക്ഷയ്ക്കെതിരെ കുറ്റങ്ങൾ ചെയ്യുക, അന്താരാഷ്ട്ര നിയമത്തിനും സമാധാനാന്തരീക്ഷത്തിനുമെതിരായ കുറ്റങ്ങൾ (ക്യൂബയിൽ നിയമവിരുദ്ധമായി കടന്നു കയറുക), സാധാരണ ലൈംഗിക വികാസത്തിനെതിരായും കുടുംബത്തിനെതിരായുമുള്ള കുറ്റങ്ങൾ, കുട്ടികൾക്കെതിരായ കുറ്റങ്ങൾ (12 വയസിൽ താഴെയുള്ള കുട്ടിയെ ബലാത്സംഗം ചെയ്യുകയോ 14 വയസിൽ താഴെയുള്ള കുട്ടിയുമായി ഗുദരതിയിൽ ഏർപ്പെടുകയോ ചെയ്യുക), കൊലപാതകം, കൊലചെയ്യുമെന്ന് ഭീഷണിപ്പെടുത്തുക, അക്രമത്തോടെ ബലാത്സംഗം ചെയ്യുക, തീവ്രവാദം, വിമാനം റാഞ്ചൽ, കടൽക്കൊള്ള, മയക്കുമരുന്ന് നിർമ്മിക്കുകയോ കടത്തുകയോ ചെയ്യുക, ചാരവൃത്തി, രാജ്യദ്രോഹം എന്നിങ്ങനെയുള്ള കുറ്റങ്ങൾക്ക് ക്യൂബയിൽ നിയമപ്രകാരം വധശിക്ഷ നൽകാവുന്നതാണ്. ഇപ്പോൾ 112 കുറ്റങ്ങൾക്ക് ക്യൂബയിൽ വധശിക്ഷ നൽകാവുന്നതാണ്. ഇതിൽ 33 എണ്ണം സാധാരണ കുറ്റങ്ങളാണ്. 

ഫയറിംഗ് സ്ക്വാഡുപയോഗിച്ച് വെടിവച്ചു കൊല്ലുകയാണ് സാധാരണ ശിക്ഷാരീതി. 

ക്യൂബയുടെ ഭരണഘടന (1940) സമാധാനകാലത്തുള്ള വധശിക്ഷ നിരോധിച്ചിരുന്നു. 1959-ലെ ക്യൂബൻ വിപ്ലവത്തിനു ശേഷം വധശിക്ഷ വീണ്ടും കൊണ്ടുവരുകയായിരുന്നു. വിപ്ലവത്തിനു ശേഷം നാലായിരത്തിൽ പരം ആൾക്കാർക്ക് ക്യൂബയിൽ വധശിക്ഷ നൽകപ്പെട്ടിട്ടുണ്ടത്രേ. ഇതിൽ 3,200 ആൾക്കാരെ 1959നും 1962-നും ഇടയിൽ മാത്രമാണ് വധിച്ചത്. അവസാന വധശിക്ഷ നടപ്പാക്കിയത് 2010 ഡിസംബറിലാണ്. ക്യൂബൻ നിയമമനുസരിച്ച് 20 വയസിൽ താഴെയുള്ളവരെയും ഗർഭിണികളെയും വധിക്കാൻ പാടില്ല. 

2001 ഡിസംബർ 20-ന് ക്യൂബയിലെ നിയമനിർമാതാക്കൾ ഐകകണ്ഠ്യേന ഒരു തീവ്രവാദവിരുദ്ധ നിയമം പാസാക്കി. ഇതിലും വധശിക്ഷ നിലനിർത്തിയിട്ടുണ്ട്. 

റെക്കോർഡ് ചെയ്യപ്പെട്ട അവസാന വധശിക്ഷ 2003 ഏപ്രിൽ 11-നാണ് നടന്നത്. ഒരു ഫെറി അമേരിക്കയിലേയ്ക്ക് തട്ടിക്കൊണ്ടുപോകാൻ ശ്രമിച്ച മൂന്നാൾക്കാരെയായിരുന്നു വധിച്ചിരുന്നത്. തട്ടിക്കൊണ്ടുപോകലിനിടെ പ്രതികൾ യാത്രക്കാരെ കൊല്ലുമെന്ന് ഭീഷണിപ്പെടുത്തിയിരുന്നത്രേ. 

2008 ഡിസംബർ 18-നും 2010 ഡിസംബർ 21-നും ഐക്യരാഷ്ട്രസഭയിൽ വധശിക്ഷ നിർത്തലാക്കാനുള്ള പ്രമേയത്തിന്റെ വോട്ടെടുപ്പു നടന്നപ്പോൾ ക്യൂബ വിട്ടുനിന്നു.

 


</doc>
<doc id="196941" url="https://ml.wikipedia.org/wiki?curid=196941" title="വധശിക്ഷ മംഗോളിയയിൽ">
വധശിക്ഷ മംഗോളിയയിൽ

വധശിക്ഷ മംഗോളിയയിൽ, നിയമപരമായി നിലവിലുണ്ട്. 197 ലോകരാജ്യങ്ങളിൽ ഇപ്പോഴും വധശിക്ഷ നിലവിലുള്ള 58 രാജ്യങ്ങളിൽ ഒന്നാണ് മംഗോളിയ. 

ഫയറിംഗ് സ്ക്വാഡുപയോഗിച്ചോ കഴുത്തിലേക്ക് ഒറ്റ വെടിയുണ്ട പായിച്ചാണ് ശിക്ഷ നടപ്പാക്കുന്നത്. 

അഞ്ചു കുറ്റങ്ങൾക്കാണ് വധശിക്ഷ നിയമപ്രകാരം നൽകാവുന്നത്. രാഷ്ട്രീയ ലക്ഷ്യങ്ങളോടെയുള്ള തീവ്രവാദപ്രവർത്തനം, വിദേശരാജ്യങ്ങളുടെ പ്രതിനിധികൾക്കെതിരേ രാഷ്ട്രീയലക്ഷ്യങ്ങളോടെയുള്ള തീവ്രവാദപ്രവർത്തനം, അട്ടിമറി, മുന്നൊരുക്കത്തോടെയും അക്രമത്തോടെയുമുള്ള കൊലപാതകം, അക്രമത്തോടെയുള്ള ബലാത്സംഗം എന്നിവയാണ് വധശിക്ഷയർഹിക്കുന്ന കുറ്റങ്ങൾ. കുറ്റം ചെയ്ത സമയത്ത് 18 വയസിനും 60 വയസിനും ഇടയിൽ പ്രായമുള്ളവർക്കേ വധശിക്ഷ നൽകാവൂ. സ്ത്രീകൾക്ക് വധശിക്ഷ നൽകാവുന്നതല്ല. 

മുന്നൊരുക്കത്തോടെയും അക്രമത്തോടെയുമുള്ള കൊലപാതകത്തിനു മാത്രമായി വധശിക്ഷ ചുരുക്കുന്ന കാര്യം സർക്കാർ പരിഗണനയിലാണ്. 

ചൈനയെയും, വിയറ്റ്നാമിനെയും, മലേഷ്യയെയും, സിങ്കപ്പൂറിനെയും പോലെ മംഗോളിയയും രഹസ്യമായാണ് വധശിക്ഷ നടത്തുന്നതെന്നാണ് ആമ്നസ്റ്റി ഇന്റർനാഷണലിന്റെ ആരോപണം. പ്രതിയുടെ കുടുംബത്തെ ശിക്ഷാ തീയതിയോ ശവം മറവുചെയ്ത സ്ഥലമോ അറിയിക്കാറില്ല. 2007-ൽ 45 ആൾക്കാരെ വധിച്ചതായി അനുമാനിക്കുന്നു. പക്ഷേ കൃത്യമായ എണ്ണം അധികാരികൾ പുറത്തുവിട്ടിട്ടില്ല. 2008-ൽ അഞ്ചാൾക്കാർക്ക് വധശിക്ഷ നൽകപ്പെട്ടതായി കരുതുന്നു. 

2009 ജൂണിൽ വധശിക്ഷയ്ക്കെതിരായ നിലപാടുകളെടുത്തിട്ടുള്ള ട്സാഖിയാജിൻ എൽബെഗ്ഡോറി എന്നയാൾ മംഗോളിയയുടെ പ്രസിഡന്റായി. വധശിക്ഷ നടപ്പാക്കുന്നതിൽ തനിക്കുള്ള വിവേചനാധികാരം അദ്ദേഹം ഉപയോഗിക്കാൻ തുടങ്ങി. 2010 ജനുവരി 14-ന് ഇനി വധശിക്ഷ ലഭിക്കുന്ന എല്ലാവർക്കും മാപ്പു കൊടുക്കാൻ തീരുമാനിച്ചു എന്ന് അദ്ദേഹം പ്രഘ്യാപിച്ചു. മറ്റു രാജ്യങ്ങളെപ്പോലെ മംഗോളിയയിലും വധശിക്ഷ നിർത്തലാക്കണമെന്ന് അദ്ദേഹം പ്രസ്താവിക്കുകയുണ്ടായി. ഈ പ്രസ്താവന വിവാദമുണ്ടാക്കിയിരുന്നു. പാർലമന്റിലെ ഭൂരിഭാഗം അംഗങ്ങളും ഈ പ്രസംഗത്തിനു ശേഷം കൈയ്യടിക്കുകയുണ്ടായില്ല. 

2012 ജനുവരി 5-ന് ഭൂരിപക്ഷം പാർലമെന്റംഗങ്ങളും വധശിക്ഷ നിർത്തലാക്കാനുള്ള ഒരു പ്രമേയം വോട്ടിലൂടെ അംഗീകരിക്കുകയുണ്ടായി. 


</doc>
<doc id="196953" url="https://ml.wikipedia.org/wiki?curid=196953" title="തൊണ്ണൂറ്റിയൊമ്പതിലെ വെള്ളപ്പൊക്കം">
തൊണ്ണൂറ്റിയൊമ്പതിലെ വെള്ളപ്പൊക്കം

കേരളത്തിൽ 1924 ജൂലൈ-ഓഗസ്റ്റ്‌ മാസങ്ങളിലായി ഉണ്ടായ ഭീകരമായ വെള്ളപ്പൊക്കമാണ് തൊണ്ണൂറ്റിയൊമ്പതിലെ വെള്ളപ്പൊക്കം. കൊല്ലവർഷം 1099ലാണ് ഇതുണ്ടായത് എന്നതിനാലാണ് തൊണ്ണൂറ്റൊമ്പതിലെ വെള്ളപ്പൊക്കം എന്നപേരിൽ ഇതറിയപ്പെടുന്നത്. ഇരുപതാം നൂറ്റാണ്ടിൽ കേരളം കണ്ട ഏറ്റവും വലിയ പ്രളയമായിരുന്നു ഇത്. 1099 കർക്കിടകമാസം ഒന്നിന് തുടങ്ങി മൂന്നാഴ്ചയോളം നീണ്ടുനിന്ന പേമാരിയിലും പ്രളയത്തിലും കേരളത്തിലെ താഴ്ന്ന ഭാഗങ്ങൾ മുഴുവൻ മുങ്ങിപ്പോയി. മദ്ധ്യതിരുവിതാംകൂറിനേയും തെക്കൻ മലബാറിനേയും പ്രളയം ബാധിച്ചു. സമുദ്രനിരപ്പിൽ നിന്ന് 6500 അടി ഉയരമുള്ള മൂന്നാറിലെ തേയിലത്തോട്ടങ്ങളിൽ വരെ വെള്ളപ്പൊക്കമുണ്ടായി. ഈ വെള്ളപ്പൊക്കത്തിൽ മരിച്ചവർ എത്രയെന്നു കണക്കില്ല. അങ്ങനെ ഒരു കണക്കെടുക്കാനുള്ള സംവിധാനം അക്കാലത്ത് അന്നുണ്ടായിരുന്നില്ല. അന്നത്തെ പത്രവാർത്തകളും മറ്റു രേഖകളും പ്രളയത്തിന്റെ ഒരു ഏകദേശ ചിത്രം നമുക്ക് തരുന്നു. നാടൊട്ടുക്കും ഗതാഗതം മുടങ്ങി. പാലത്തിൽ വെള്ളം കയറി തീവണ്ടികൾ ഓട്ടം നിർത്തി. തപാൽ സംവിധാനങ്ങൾ നിലച്ചു. അൽപമെങ്കിലും ഉയർന്ന പ്രദേശങ്ങളിലെല്ലാം അഭയാർഥികളെക്കൊണ്ട് നിറഞ്ഞു. വെള്ളത്തോടൊപ്പം പട്ടിണിയും ജനങ്ങളെ വലച്ചു. തൊണ്ണൂറ്റൊമ്പതിലെ വെള്ളപ്പൊക്കത്തോളം വരില്ലെങ്കിലും 1939, 1961, 2018 എന്നീ വർഷങ്ങളിലും കനത്ത വെള്ളപ്പൊക്കങ്ങൾ കേരളത്തിലുണ്ടായി.

മദ്ധ്യകേരളത്തെയാണ് പ്രളയം ഏറ്റവും മാരകമായി ബാധിച്ചത്. ആലപ്പുഴ മുഴുവനായും ഏറണാകുളത്തിന്റെ നാലിൽ മൂന്ന് ഭാഗവും വെള്ളത്തിനടിയിൽ മുങ്ങിയെന്നാണ് രേഖകൾ പറയുന്നത്. മദ്ധ്യ തിരുവിതാംകൂറിൽ 20 അടിവരെ വെള്ളം പൊങ്ങി. മഴപെയ്തുണ്ടായ മലവെള്ളവും കടൽ വെള്ളവും ഒരുപോലെ കരയെ ആക്രമിച്ചു. മലബാറിലും പ്രളയം കനത്തതോതിൽ ബാധിച്ചു. കർക്കിടകം പതിനേഴ് കഴിഞ്ഞപ്പോഴേക്കും തെക്കേ മലബാർ വെള്ളത്തിനടിയിലായി. കോഴിക്കോട് പട്ടണം മുക്കാലും മുങ്ങി. രണ്ടായിരം വീടുകൾ നിലം പതിച്ചു. പൊന്നാനി താലൂക്കിലും മറ്റും കനോലി കനാലിലൂടെ മൃത ശരീരങ്ങൾ ഒഴുകിനടക്കുകയായിരുന്നു. തൊണ്ണൂറ്റൊമ്പതിലെ വെള്ളപ്പൊക്കം മൂലം കേരളത്തിന്റെ ഭൂപ്രകൃതിയും നദികളുടെ ഗതിയും വരെ സാരമായി മാറുകയുണ്ടായി. ഭാരതപ്പുഴയുടെ തീരങ്ങളിലെ ഇല്ലങ്ങളിൽ ആചാരപ്രകാരം സൂക്ഷിച്ചിരുന്ന അഗ്നി ഈ വെള്ളപ്പൊക്കത്തിൽ നശിച്ചുവെന്ന് ദേവകി നിലയങ്ങോട് അനുസ്മരിക്കുന്നുണ്ട്.

സമുദ്രനിരപ്പിനടുത്തുള്ള പ്രദേശങ്ങളിൽ വെള്ളം കയറിയതിൽ അത്ഭുതമില്ല . എന്നാൽ സമുദ്രനിരപ്പിൽ നിന്ന് 5000 മുതൽ 6500 വരെ അടി ഉയരത്തിലുള്ള മൂന്നാറിലെ തേയിലത്തോട്ടങ്ങളിൽ വെള്ളപ്പോക്കമുണ്ടായതാണ് തൊണ്ണൂറ്റൊമ്പതിലെ വെള്ളപ്പൊക്കത്തിൽ ഏറ്റവും അമ്പരപ്പിച്ചത്. ഏഷ്യയിലെ സ്വിറ്റ്സർലാൻറ് എന്ന് വിശേഷിപ്പിക്കപ്പെട്ട സ്ഥലമായിരുന്നു അക്കാലത്തെ മൂന്നാർ . ബ്രിട്ടീഷുകാരുടെ പ്രിയപ്പെട്ട താവളം. അന്ന് മൂന്നാറിൽ വൈദ്യുതിയും റോപ്പ് വേയും മോണോറെയിൽ തീവണ്ടിയും വരെ ഉണ്ടായിരുന്നു. കിലോമീറ്ററുകൾ പരന്നു കിടക്കുന്ന ബ്രിട്ടീഷുകാരുടെ തേയിലത്തോട്ടങ്ങളും. 1924 ജൂലൈ മാസത്തിൽ മാത്രം മൂന്നാറിൽ രേഖപ്പെടുത്തിയ പേമാരിയുടെ അളവ് 171.2 ഇഞ്ചായിരുന്നു. ജൂലൈ പകുതിയോടെ തുടങ്ങിയ കനത്തമഴയിൽ വൻതോതിൽ മണ്ണിടിഞ്ഞും മരങ്ങൾ കടപുഴകിയും മാട്ടുപ്പെട്ടിയിൽ രണ്ടു മലകൾ ചേരുന്ന സ്ഥലത്ത് തനിയെ ഒരു ബണ്ട് ഉണ്ടായി (ഇന്നവിടെ ഒരണക്കെട്ടുണ്ട്). തുടർന്നുള്ള ദിവസങ്ങളിൽ രാവും പകലും പെയ്ത മഴയിൽ ഉരുൾപൊട്ടലുണ്ടായി. ഒഴുകിവന്ന മണ്ണും വെള്ളവും താങ്ങാനാവാതെ മാട്ടുപ്പെട്ടിയിലെ ബണ്ട് തകർന്നതോടെ ഒരു അണക്കെട്ട് പൊട്ടിയപോലെയുള്ള വെള്ളപ്പാച്ചിലിൽ ഒഴുകിവന്ന വെള്ളവും ഒപ്പം വന്ന മരങ്ങളും കൂടി മൂന്നാർ പട്ടണം തകർത്ത് തരിപ്പണമാക്കി. റോഡുകളെല്ലാം നശിച്ചു. റെയിൽവേ സ്റ്റേഷനും റെയിൽപാതയും എന്നെന്നേക്കുമായി മൂന്നാറിനു നഷ്ടപ്പെട്ടു .

അതേസമയം ഇപ്പോഴത്തെ ഹെഡ്‌വർക്ക്‌ ഡാം സ്ഥിതിചെയ്യുന്ന സ്ഥലത്തും മലയിടിഞ്ഞു ഒരു 'അണക്കെട്ട്' ഉണ്ടായിരുന്നു. പഴയ മൂന്നാറിനു സമീപമായി ഏകദേശം ആറായിരം ഏക്കർ പരന്നു കിടന്നിരുന്ന സ്ഥലം ഒരു വൻ തടാകമായി മാറി. മഴതുടങ്ങിയതിന്റെ ആറാം ദിവസം ഈ അണക്കെട്ട് പൊട്ടി. ഈ മലവെള്ളപ്പാച്ചിൽ അവസാനിപ്പിച്ചത് പള്ളിവാസലിൽ 200 ഏക്കർ സ്ഥലം ഒറ്റയടിക്ക് കുത്തിയൊലിപ്പിച്ചു കൊണ്ടായിരുന്നു. 150 അടി ഉയരമുള്ള ഒരു വെള്ളച്ചാട്ടം സൃഷ്ടിക്കപ്പെട്ടു. പള്ളിവാസലിൽ വൈദ്യുതി ഉൽപാദിപ്പിച്ചിരുന്ന രണ്ടു ജനറേറ്ററുകൾ മണ്ണിനടിയിലായി. പള്ളിവാസലിന്റെ രൂപം തന്നെ മാറിപ്പോയി. കുട്ടമ്പുഴ- പൂയംകുട്ടി- മണികണ്ഡൻചാൽ- പെരുമ്പൻകുത്ത്- മാങ്കുളം- കരിന്തിരിമല- അൻപതാംമൈൽ-- ലെച്ച്മി വഴിയായിരുന്നു അന്ന് മൂന്നാറിനെയും ആലുവയെയും ബന്ധിപ്പിക്കുന്ന പാത കടന്നുപോയിരുന്നത്. മധുരയെയും മുസിരിസിനെയും തമ്മിൽ ബന്ധിപ്പിച്ചുകൊണ്ട് പശ്ചിമഘട്ടത്തിലൂടെ കടന്നുപോയിരുന്ന പുരാതനപാതയാണിത് എന്നും വിശ്വസിക്കപ്പെടുന്നു.

കുണ്ടളവാലി റെയിൽവേ’ എന്നറിയപ്പെട്ടിരുന്ന മൂന്നാറിലെ നാരോഗേജ് റയിൽ ലൈനുകളും, സ്റ്റേഷനുകളും പ്രളയം പരിപൂർണമായി ഇല്ലാതാക്കി. പാലങ്ങൾ തകർന്നു. റെയിൽപാളങ്ങളും സ്റ്റീം ലോക്കൊമോട്ടീവ് എൻജിനുകളും ഒലിച്ചുപോയി. തേയില ഫാക്ടറികൾ നശിച്ചു. തേയില കൊണ്ടുപോകാനായി 1902-ൽ സ്ഥാപിച്ച റയിൽപ്പാത മൂന്നാറിൽ നിന്ന് മാട്ടുപ്പെട്ടി, കുണ്ടള വഴി തമിഴ്നാടിന്റെ അതിർത്തിയായ ടോപ്‌സ്റ്റേഷൻ വരെയായിരുന്നു. മൂന്നാറിലെ തേയില ടോപ്‌സ്റ്റേഷനിൽ നിന്ന് റോപ്പ് വേ വഴി ബോഡിനായ്ക്കന്നൂരിലേയ്ക്കും, തുടർന്ന് കപ്പലിൽ ചരക്ക് കയറ്റിവിടുന്നതിനായി തൂത്തുക്കുടി തുറമുഖത്തെത്തിച്ചിരുന്നു. 

മാങ്കുളത്തിനും മൂന്നാറിനുമിടയിലായി സ്ഥിതി ചെയ്തിരുന്ന കരിന്തിരി എന്ന വലിയ മല ഭീകരമായ മണ്ണിടിച്ചിലിനെ തുടർന്ന് പൂർണമായിത്തന്നെ ഇല്ലാതായി. ‘പഴയ ആലുവ- മൂന്നാർ റോഡ്‌’ എന്ന് ഇപ്പോൾ അറിയപ്പെടുന്ന ഈ പാത കടന്നുപോയിരുന്നത്, പെരിയാറിന്റെ കൈവഴിയായ കരിന്തിരി ആറിന്റെ കരയിലെ ഈ മലയോരത്തുകൂടിയായിരുന്നു. മലയിടിച്ചിൽ ആ പാതയുടെ ഒരു പ്രധാനഭാഗത്തെ പുനർനിർമ്മിക്കാക്കാൻ കഴിയാത്തവിധം നാമാവശേഷമാക്കി.

പൂർണ്ണമായും തകർന്ന മൂന്നാറിനെ വീണ്ടും ഒരുയർത്തെഴുന്നേൽപ്പിനു സഹായിച്ചത് ബ്രിട്ടീഷുകാർ തന്നെ. വീണ്ടും തേയില നട്ടു, റോഡുകൾ നന്നാക്കി, മൂന്നാർ പഴയ മൂന്നാറായി. എന്നാൽ ആ വെള്ളപ്പൊക്കത്തിൽ മൂന്നാറിനു സംഭവിച്ച ഒരു വലിയ നഷ്ടമാണ് പിന്നീടൊരിക്കലും അവിടേയ്ക്ക് തീവണ്ടി ഓടിക്കയറിയിട്ടില്ല എന്നത്. മൂന്നാറിൽ തീവണ്ടി ഉണ്ടായിരുന്നു എന്നതു തന്നെ ഇന്ന് ഒരു അത്ഭുതവാർത്തയാണ്.

അക്കാലത്തെ പത്രങ്ങളിലും വെള്ളപ്പൊക്ക വാർത്തകൾ മാത്രമാണുണ്ടായിരുന്നത്.

ഇന്നും മഴക്കാലവുമായും വെള്ളപ്പൊക്കവുമായും ബന്ധപ്പെട്ട വാർത്തകളിൽ പത്രങ്ങളിലും ആനുകാലികങ്ങളിലും തൊണ്ണൂറ്റൊമ്പതിലെ വെള്ളപ്പൊക്കം പരാമർശിക്കപ്പെടാറുണ്ട്.
കാക്കനാടന്റെ ഒറോത എന്ന കൃതിയിലെ മുഖ്യകഥാപാത്രമായ "ഒറോത" "തൊണ്ണൂറ്റൊമ്പതിലെ വെള്ളപ്പൊക്കത്തിൽ" മീനച്ചിലാറ്റിലൂടെ ഒഴുകിയെത്തിയവളാണ്. പ്രസിദ്ധ സാഹിത്യകാരൻ തകഴി ശിവശങ്കരപ്പിള്ളയുടെ "വെള്ളപ്പൊക്കത്തിൽ" എന്ന കഥയിൽ വിഷയമാവുന്നത് തൊണ്ണൂറ്റൊമ്പതിലെ വെള്ളപ്പൊക്കം കുട്ടനാടിന് ഏൽപ്പിച്ച ആഘാതമാണ്.

കൊടുങ്ങല്ലൂർ ചെറിയ കൊച്ചുണ്ണിത്ത്മ്പുരാന്റെ അതിവാതവർഷം എന്ന കൃതി തൊണ്ണൂറ്റൊമ്പതിലെ വെള്ളപ്പൊക്കത്തെക്കുറിച്ചാണ്





</doc>
<doc id="196954" url="https://ml.wikipedia.org/wiki?curid=196954" title="വധശിക്ഷ പാകിസ്താനിൽ">
വധശിക്ഷ പാകിസ്താനിൽ

വധശിക്ഷ പാകിസ്താനിൽ നിയമപരമായി നൽകാവുന്ന ശിക്ഷയാണ്. 2008-നു ശേഷം വധശിക്ഷകൾ നടപ്പാക്കുന്നത് താൽക്കാലികമായി നിറുത്തിവച്ചിരിക്കുകയാണ്. 

ചൈനയ്ക്കും ഇറാനും, സൗദി അറേബ്യയ്ക്കും, അമേരിക്കൻ ഐക്യനാടുകൾക്കും പിന്നിലായി നടപ്പാക്കപ്പെടുന്ന വധശിക്ഷകളുടെ എണ്ണത്തിൽ ലോകത്ത് അഞ്ചാം സ്ഥാനമാണ് പാകിസ്താന്. 

തൂക്കിക്കൊല്ലലാണ് നിലവിലുള്ള ശിക്ഷാരീതി. 

900 ആൾക്കാർ ഇപ്പോൾ പാകിസ്താനിൽ വധശിക്ഷ കാത്തു കഴിയുന്നുണ്ടത്രേ. കീഴ്ക്കോടതികളാണത്രേ ഇവരിൽ ഭൂരിഭാഗം പേരെയും ശിക്ഷിച്ചത്. 1999-ൽ പാകിസ്താനിൽ 13 വധശിക്ഷകൾ നടന്നതായാണ് ആംനസ്റ്റി ഇന്റർനാഷണലിന്റെ കണക്ക്. വിചാരണക്കോടതികളിൽ സെഷൻസ് കോടതികൾക്കു മാത്രമേ പാകിസ്താനിൽ വധശിക്ഷ വിധിക്കാൻ സാധിക്കൂ. എല്ലാ വധശിക്ഷകളും ഹൈക്കോടതി ശരിവച്ചാലേ നടപ്പാക്കാൻ സാധിക്കൂ. 

1990 നു ശേഷം കുറ്റം ചെയ്യുമ്പോൾ 18 വയസ്സിൽ താഴെ മാത്രം പ്രായമുണ്ടായിരുന്ന ആൾക്കാരുടെ വധശിക്ഷ ലോകത്തിൽ 8 രാജ്യങ്ങളേ നടപ്പാക്കിയിട്ടുള്ളൂ. ഇതിലൊന്ന് പാകിസ്താനാണ്. മറ്റു രാജ്യങ്ങൾ ചൈന, ഡെമോക്രാറ്റിക് റിപ്പബ്ലിക് ഓഫ് കോംഗോ ഇറാൻ, നൈജീരിയ, സൗദി അറേബ്യ, അമേരിക്കൻ ഐക്യനാടുകൾ, യെമൻ എന്നിവയാണ്. പാകിസ്താനും അമേരിക്കൻ ഐക്യനാടുകളും യെമനും ഇപ്പോൾ 18 വയസിൽ താഴെ പ്രായമുണ്ടായിരുന്നപ്പോൾ ചെയ്ത കുറ്റങ്ങൾക്ക് വധശിക്ഷ നൽകുന്നത് നിർത്തലാക്കിയിട്ടുണ്ട്. 

പാകിസ്താനിലെ ഭരണഘടന വധശിക്ഷ ലഭിച്ചവരുടെ ശിക്ഷയ്ക്ക് ഇളവുനൽകാൻ, പ്രസിഡന്റിന് അനുവാദം നൽകുന്നുണ്ട്. പാകിസ്താൻ പീപ്പിൾസ് പാർട്ടിയുടെ മുൻ നേതാവ് ബേനസീർ ഭൂട്ടോ വധശിക്ഷയ്ക്കെതിരായിരുന്നു. ബേനസീറിന്റെ മരണശേഷം പാർട്ടി അധികാരത്തിൽ വന്നപ്പോൾ പ്രസിഡന്റ് ആസിഫ് അലി സർദാരി 2008 സെപ്റ്റംബർ 9ന് വധശിക്ഷ അനിശ്ചിതകാലത്തേയ്ക്ക് നിറുത്തിവയ്ക്കുന്നതായി പ്രഘ്യാപിച്ചു. 



</doc>
<doc id="196956" url="https://ml.wikipedia.org/wiki?curid=196956" title="വധശിക്ഷ സിംഗപ്പൂരിൽ">
വധശിക്ഷ സിംഗപ്പൂരിൽ

വധശിക്ഷ ,സിംഗപ്പൂരിൽ നിയമവിധേയമാണ്. 1994-നും 1999-നും തുർക്മെനിസ്ഥാനു പിന്നിൽ ലോകത്തിലെ രണ്ടാമത്തെ വലിയ പ്രതിശീർഷ വധശിക്ഷാ നിരക്കുണ്ടായിരുന്ന രാജ്യമാണ് സിംഗപ്പൂർ. ഐക്യരാഷ്ട്രസഭയുടെ കണക്കനുസരിച്ച് ആ സമയത്ത് ഒരുലക്ഷം ജനസംഖ്യയ്ക്ക് 1.383 വധശിക്ഷകൾ വീതം നടക്കുന്നുണ്ടായിരുന്നത്രേ. സിംഗപ്പൂരിൽ വധശിക്ഷകൾ നടപ്പിലാക്കുന്നത് "ചൻഗി" ജയിലിൽ വെള്ളിയാഴ്ച്ച പുലർച്ചെയാണ്.

1815 മുതൽ 1914 വരെ ബ്രിട്ടന്റെ കോളനിയായിരുന്ന സമയത്ത് സിംഗപ്പൂരിൽ വധശിക്ഷ നിലവിലുണ്ടായിരുന്നു. ബ്രിട്ടൻ വധശിക്ഷ നിർത്തലാക്കുന്നതിനു മുൻപു തന്നെ സിംഗപ്പൂർ സ്വാതന്ത്ര്യം നേടി. 
പല സ്രോതസ്സുകളിൽ നിന്ന് ശേഘരിച്ച കണക്കുകൾ ഉപയോഗിച്ച് ആംനസ്റ്റി ഇന്റർനാഷണൽ തയ്യാറാക്കിയ കണക്കാണിത്. സിംഗപ്പൂരിലെ ആഭ്യന്തര മന്ത്രാലയം നൽകിയ കണക്കുകളും ഇക്കൂട്ടത്തിൽ പെടുന്നു. 
ബ്രായ്ക്കറ്റിൽ നൽകിയിരിക്കുന്ന സംഖ്യ എത്ര വിദേശ പൗരന്മാർ വധിക്കപ്പെട്ടു എന്നു കാണിക്കുന്നു. 

സിംഗപ്പൂർ സർക്കാർ വിശദമായ കണക്കുകൾ പുറത്തുവിടാറില്ല. പ്രധാനമന്ത്രി ഗോഹ് ചോക് ടോങ് 2003-ൽ ബി.ബി.സി. യോട് 70നും 80നും ഇടയ്ക്ക് തൂക്കിക്കൊലകൾ ആ വർഷം നടന്നിട്ടുണ്ടാവുമെന്ന് പറഞ്ഞു. രണ്ടു ദിവസം കഴിഞ്ഞ് പത്തു പേരെയേ തൂക്കിക്കൊന്നിട്ടുള്ളൂ എന്ന് അദ്ദേഹം സ്വയം തിരുത്തി. 

പ്രധാന ആരാച്ചാർ ദർഷൻ സിങ്ങ് അദ്ദേഹം 1959 മുതലുള്ള തന്റെ ഔദ്യോഗിക ജീവിതത്തിൽ 850-ൽ കൂടുതൽ ആൾക്കാരെ വധിച്ചിട്ടുണ്ടെന്ന് സമ്മതിച്ചിട്ടുണ്ട്. 18 ആൾക്കാരെ അദ്ദേഹം (മൂന്ന് കയറുകൾ ഒരേ സമയം ഉപയോഗിച്ച്) ഒരു ദിവസം വധിച്ചിട്ടുണ്ട്. 7 ആൾക്കാരെ 90 മിനിട്ട് സമയത്തിനുള്ളിൽ വധിച്ചിട്ടുണ്ടെന്നും അദ്ദേഹം വെളിപ്പെടുത്തിയിട്ടുണ്ട്. 

വധശിക്ഷ കാത്തു കഴിയുന്നവരിൽ വിദേശ പൗരന്മാരും പെടും. ഇവരിൽ പലരും മയക്കുമരുന്നുമായി ബന്ധപ്പെട്ട കുറ്റങ്ങൾക്ക് ശിക്ഷിക്കപ്പെട്ടവരാണ്. ആസ്ട്രേലിയ, മലേഷ്യ, ഹോംഗ് കോങ്ങ്, മകാവു, ചൈന, ഇൻഡോനേഷ്യ, തായ്ലാൻറ്റ്, ഫിലിപ്പീൻസ്, ബംഗ്ലാദേശ്, ഇന്ത്യ, പാകിസ്താൻ, ശ്രീ ലങ്ക, നൈജീരിയ, ഘാന, നെതർലാന്റ്സ്, ബ്രിട്ടൺ, പോർച്ചുഗൽ എന്നീ രാജ്യക്കാർ ഇക്കൂട്ടത്തിൽ പെടും. സിംഗപ്പൂർ സർക്കാർ പുറത്തുവിട്ട കണക്കുകളനുസരിച്ച് 1993-നും 2003-നും ഇടയിൽ വധിക്കപ്പെട്ടവരിൽ 36% വിദേശികളാണ് (സിംഗപ്പൂരിൽ സ്ഥിരതാമസക്കാരായ വിദേശികളും ഇക്കൂട്ടത്തിൽ പെടും).

സിംഗപ്പൂർ ക്രിമിനൽ നടപടിക്രമത്തിന്റെ 316-ആം സെക്ഷനനുസരിച്ച്:
"ഒരാളെ വധശിക്ഷയ്ക്ക് വിധിക്കുമ്പോൾ ശിക്ഷാവിധിയിൽ മരണം, വരെ തൂക്കണമെന്ന് നിഷ്കർഷിക്കണം, പക്ഷേ എവിടെ ശിക്ഷ നടപ്പാക്കണമെന്ന് പറയേണ്ടതില്ല."
എല്ലാ തൂക്കിക്കൊലകളും വെള്ളിയാഴ്ച്ച പുലർച്ചെയാണ് നടക്കുക. വീഴ്ച്ചാദൈർഘ്യം കൂടിയ തൂക്കിക്കൊലയാണ് ഉപയോഗിക്കുന്ന രീതി. ഔദ്യോഗിക വിഴ്ച്ചാദൈർഘ്യ പട്ടികയാണ് ഇത് കണക്കാക്കാൻ ഉപയോഗിക്കുന്നത്. സർക്കാർ ഇപ്രകാരം പറയുന്നു:

കുറ്റം ചെയ്യുന്ന സമയത്ത് 18 വയസിൽ താഴെ പ്രായമുള്ളവരെയോ ഗർഭിണികളെയോ തൂക്കിക്കൊല്ലാൻ പാടില്ല. 

വധശിക്ഷ നൽകാവുന്ന കേസുകൾ ഒറ്റ ന്യായാധിപനാണ് (സിംഗപ്പൂർ ഹൈക്കോർട്ടിലെ) വിചാരണ ചെയ്യുക. ശിക്ഷ വിധിച്ച ശേഷം അപ്പീൽ കോടതിയിലേയ്ക്ക് ഒരു അപ്പീൽ നൽകാൻ പ്രതിക്ക് അവകാശമുണ്ട്. അപ്പീൽ തള്ളപ്പെട്ടാൽ സിംഗപ്പൂർ പ്രസിഡന്റിന് ദയാഹർജി നൽകാവുന്നതാണ്. മന്ത്രിസഭയുടെ ഉപദേശമനുസരിച്ച് പ്രസിഡന്റിന് വധശിക്ഷയ്ക്ക് മാപ്പു നൽകാം. അപ്പീൽ സ്വീകരിച്ച കേസുകളുടെ എണ്ണം വ്യക്തമല്ല. പോഹ് കേ കെയോങ് എന്നയാളിന്റെ ശിക്ഷാവിധി നാർക്കോട്ടിക്സ് കണ്ട്രോൾ ബ്യൂറോ ഉദ്യോഗസ്ഥനെ അദ്ദേഹം നൽകിയ മൊഴി സ്വമേധയാ നൽകിയതല്ല എന്നു കണ്ടെത്തി അപ്പീൽ കോടതി തള്ളിക്കളഞ്ഞു. 
ദയാഹർജികൾ സ്വീകരിക്കുന്നതും അപൂർവ്വമാണ്. 1965-നു ശേഷം ആറു പ്രാവശ്യമേ പ്രസിഡന്റ് ദയാ ഹർജി സ്വീകരിച്ചിട്ടുള്ളൂ. 1998-ലായിരുന്നു അവസാനമായി ഒരാളുടെ ദയാഹർജി സ്വീകരിച്ചത്. മാതവകണ്ണൻ കാളിമുത്തു എന്നയാളിന് പ്രസിഡന്റ് ഓങ് ടെങ് ചിയോങാണ് മാപ്പുനൽകിയത്. അയാളുടെ ശിക്ഷ ജീവപര്യന്തമായി കുറച്ചു കൊടുക്കപ്പെട്ടു. 

ആംനസ്റ്റി ഇന്റർനാഷണലിന്റെ റിപ്പോർട്ടനുസരിച്ച് മൂന്ന് ചതുരശ്ര മീറ്റർ വിസ്തീർണമുള്ള മുറികളിലാണ് വധശിക്ഷ വിധിക്കപ്പെട്ടവരെ താമസിച്ചിരിക്കുന്നത്. Wഈ മുറികൾക്ക് മൂന്നു വശവും വാതിലും ഒരു വശത്ത് കമ്പിയഴികളുമാണ്. കിടക്കുന്നതിന് ഒരു പായയും ടോയ്ലറ്റും മാത്രമാണത്രേ സെല്ലുകളിലുണ്ടാകുക.ഒരു ബക്കറ്റ് പ്രതികൾക്ക് നൽകപ്പെടും. ദിവസത്തിൽ രണ്ടുപ്രാവശ്യം വ്യായാമം അനുവദിക്കും. വധിക്കുന്നതിന് നാലു ദിവസം മുൻപു വരെ പ്രതികൾക്ക് ടെലിവിഷൻ കാണാനോ റേഡിയോ കേൾക്കാനോ അവകാശമില്ല. അപ്പോൾ മുതൽ മാത്രമാണ് അവർക്ക് ഇഷ്ടപ്പെട്ട ഭക്ഷണം ലഭിക്കുന്നതും (ബഡ്ജറ്റനുസരിച്ച്) കൂടുതൽ സന്ദർശക സമയമനുവദിക്കുന്നതും. എങ്കിലും ബന്ധുക്കളോട് നേരിട്ടുള്ള കൂടിക്കാഴ്ച്ച അനുവദിക്കാറില്ല. 
ആഴ്ച്ചയിലൊരിക്കൽ 20 മിനിട്ട് സന്ദർശനസമയം മാത്രമാണ് അനുവദിക്കപ്പെടുക. ടെലിഫോണിലൂടെ മാത്രമാണ് പ്രതികൾക്ക് സന്ദർശകരോട് സംസാരിക്കാൻ പറ്റുക.

പീനല് കോഡ് കൂടാതെ മറ്റു നാലു നിയമങ്ങളും സിംഗപ്പൂറിൽ വധശിക്ഷ വിധിക്കുന്നുണ്ട്. തിങ്ക് സെന്റർ എന്ന മനുഷ്യാവകാശ സംഘടനയുടെ അഭിപ്രായമനുസരിച്ച് 70% വധശിക്ഷകളും മയക്കുമരുന്നുമായി ബന്ധപ്പെട്ട കുറ്റകൃത്യങ്ങൾക്കാണ് നൽകുന്നത്. 
പീനൽ കോഡനുസരിച്ച് താഴെപ്പറയുന്ന കുറ്റങ്ങൾക്ക് വധശിക്ഷ ലഭിക്കാം:

മരുന്നുകളുടെ ദുരുപയോഗം സംബന്ധിച്ച നിയമത്തിന്റെ രണ്ടാം ഷെഡ്യൂൾ പ്രകാരം താഴെപ്പറയുന്ന അളവുകളിൽ കൂടുതൽ മരുന്ന് ഇറക്കുമതി ചെയ്യുകയോ, കയറ്റുമതി ചെയ്യുകയോ, കൈവശം കണ്ടെത്തപ്പെടുകയോ ചെയ്യുന്ന ഏതൊരാൾക്കും നിർബന്ധമായി വധശിക്ഷ ലഭിക്കാനർഹനാണ്:


താഴെപ്പറയുന്ന മരുന്നുകൾ നിർമ്മിക്കുന്നതായി കാണപ്പെടുന്ന ആളുകൾക്കും വധശിക്ഷ നിർബന്ധമാണ് :


ഈ നിയമപ്രകാരം:

കൈവശം നിയന്ത്രിക്കപ്പെട്ട മരുന്ന് ഉണ്ടായിരുന്ന ഏതൊരാൾക്കും അതിന്റെ ഉപയോഗത്തെപ്പറ്റി ധാരണയുള്ളതായി കണക്കാക്കും.

കുറ്റകൃത്യം നടക്കാതിരിക്കാനുള്ള അറസ്റ്റു ചെയ്യാനും, കുഴപ്പങ്ങളുണ്ടാക്കുന്നതിൽ നിന്ന് തടയാനും, സംഘടിതമായ കുറ്റകൃത്യങ്ങൾ തടയാനും (ചില മേഖലകളിൽ സ്വത്തിനും ജീവനും നാശമുണ്ടാകുന്നത് തടയാൻ), മറ്റു കാര്യങ്ങൾക്കുമാണ് ഈ നിയമമെന്നാണ് ആഭ്യന്തര സുരക്ഷാ നിയമത്തിന്റെ മുഖവുര പറയുന്നത്. പ്രസിഡന്റിന് പ്രത്യേക മേഖലകൾ ഏതെന്ന് നിർണയിക്കാനുള്ള അധികാരമുണ്ട്. ഈ സ്ഥലങ്ങളിൽ തോക്കുകളോ, വെടിക്കോപ്പുകളോ, സ്ഭോടകവസ്തുക്കളോ കൈവശം വച്ചിരിക്കുന്നതായി കണ്ടെത്തുന്ന ആർക്കും വധശിക്ഷ നൽകാവുന്നതാണ്. 

ആയുധങ്ങളുമായി ബന്ധപ്പെട്ട കുറ്റകൃത്യങ്ങൾ സംബന്ധിച്ച നിയമം (The Arms Offences Act) തോക്കുകളുടെ നിയന്ത്രണം നടപ്പിലാക്കുന്നു. ഉപയോഗമോ ഉപയോഗിക്കാനുള്ള ശ്രമമോ വധശിക്ഷ നൽകാൻ കാരണമാകാം. തോക്കുപയോഗിച്ച് ചില കുറ്റങ്ങൾ (അനധികൃതമായ കൂടിച്ചേരൽ, കലാപം, വ്യക്തികൾക്കെതിരായ ചില കുറ്റങ്ങൾ, തട്ടിക്കൊണ്ടു പോകൽ, ഭീഷണിപ്പെടുത്തി പണം തട്ടൽ, വീടുകയറി മോഷണം, മോഷണം, അറസ്റ്റ് ചെയ്യുന്നതിനെ എതിർക്കുക, പൊതുമുതൽ നശിപ്പിക്കുക എന്നിവ) ചെയ്യാൻ ശ്രമിച്ചാലും വധശിക്ഷ ലഭിക്കാം. കുറ്റകൃത്യത്തിന് കൂട്ടു നിൽക്കുന്നവർക്കും വധശിക്ഷ ലഭിക്കാം. 

ആയുധം കടത്തലും സിംഗപ്പൂറിൽ വധശിക്ഷയർഹിക്കുന്ന കുറ്റമാണ്. രണ്ട് തോക്കുകളിൽ കൂടുതൽ അനധികൃതമായി കൈവശം വച്ചതായി കാണപ്പെട്ടാൽ ആയുധം കടത്തിയതായി കണക്കാക്കപ്പെടും.

ഈ നിയമം തട്ടിക്കൊണ്ടു പോകൽ, അന്യായമായി തടങ്കലിൽ വയ്ക്കൽ, മോചനദ്രവ്യത്തിനായി അന്യായമായി തടങ്കലിൽ വയ്ക്കൽ എന്നീ കുറ്റങ്ങൾക്കെല്ലാം വധശിക്ഷ നൽകാൻ നിഷ്കർഷിക്കുന്നു. 

വധശിക്ഷയെപ്പറ്റി സിംഗപ്പൂരിലെ പത്രങ്ങളിൽ ചർച്ചകൾ തീരെ പ്രത്യക്ഷപ്പെടാറില്ല. ചില പ്രധാനപ്പെട്ട കുറ്റകൃത്യങ്ങളെപ്പറ്റിയുള്ള ചർച്ചയ്ക്കിടയിൽ വധശിക്ഷയും ചർച്ചയിൽ കടന്നു കൂടാറുണ്ടെന്നു മാത്രം. ഇതെപ്പറ്റിയുള്ള പൊതുജനാഭിപ്രായം ശേഘരിക്കുന്നതും വിരളമാണ്. കഠിനമായ ശിക്ഷ സമൂഹത്തിൽ സമാധാനവും ശന്തിയും കൊണ്ടുവരും എന്ന പരമ്പരാഗത ചൈനീസ് വിശ്വാസം ജനങ്ങളെ സ്വാധീനിക്കുന്നുണ്ട് എന്ന് സൂചിപ്പിക്കപ്പെട്ടിട്ടുണ്ട്. 2007 ഒക്ടോബറിൽ ആഭ്യന്തര-നിയമം മന്ത്രിയായ ഹൊ പെങ് കീ പാർലമെന്റിൽ ഇപ്രകാരം പറഞ്ഞു: "നമ്മളിൽ ചിലർക്ക് വധശിക്ഷ നിർത്തലാക്കണം എന്ന അഭിപ്രായമുണ്ടായിരിക്കാം. പക്ഷേ രണ്ടു വർഷം മുൻപ് നടന്ന് ഒരു സർവേയിൽ 95% സിംഗപ്പൂരുകാർക്കും വധശിക്ഷ നിലനിൽക്കണം എന്ന അഭിപ്രായമാണുള്ളത് (ഇത് സ്ട്രൈറ്റ് ടൈംസിൽ റിപ്പോർട്ട് ചെയ്യുകയും ചെയ്തിരുന്നു). ഇത് നമ്മുടെ നാടിനെ വർഷങ്ങളായി സുരക്ഷിതമാക്കി നിർത്താൻ സഹായിച്ച നിയമവ്യവസ്ഥയാണ്. വളരെക്കുറച്ച് കുറ്റങ്ങൾക്കേ ഇത് നൽകപ്പെടുന്നുള്ളൂ."

ജോഷ്വ ബെഞ്ചമിൻ ജയരത്നം എന്ന പാർലമെന്റംഗത്തിന് വളരെക്കുറച്ചു സമയമേ ഈ വിഷയത്തിൽ സംസാരിക്കാൻ നൽകിയുള്ളൂ എന്നാക്ഷേപമുണ്ട്. അപ്പോഴേയ്ക്കും ഇദ്ദേഹത്തിന്റെ അഭിപ്രായങ്ങൾ ഹോ പെങ് കീ ഘണ്ഠിക്കുകയായിരുന്നു. 
പ്രതിപക്ഷത്തെ മറ്റാരും ഈ വിഷയം ഉയർത്തിക്കൊണ്ടുവരാൻ താല്പര്യം കാണിക്കുന്നില്ല. പൊതുജനത്തിന് ഈ വിഷയത്തോടുള്ള താല്പര്യമില്ലായ്മയുടെ ഒരു ലക്ഷണമാവാം ഇത്. 

ഷണ്മുഗം മുരുഗേശു എന്നയാളെ തൂക്കിക്കൊല്ലുന്നതിനു മുൻപ് 2005 മേയ് 6-ന് മൂന്നുമണിക്കൂർ ദുഃഖാചരണം നടക്കുകയുണ്ടായി. ഫുറാമ ഹോട്ടലിൽ വച്ച് ഈ ചടങ്ങ് ആസൂത്രണം ചെയ്തവർ മരണശിക്ഷയ്ക്കെതിരേ ഇത്തരത്തിലുള്ള ആദ്യത്തെ പൊതു സംഗമമാണിതെന്ന് പറഞ്ഞു. മലേഷ്യയിൽ നിന്ന് മടങ്ങുമ്പോൾ ഒരു കിലോഗ്രാം കഞ്ചാവടങ്ങിയ ആറു പാക്കറ്റുകൾ കൈവശമുണ്ടായിരിക്കെ അറസ്റ്റ് ചെയ്യപ്പെട്ടതിനാണ് മുരുഗേശുവിന് വധശിക്ഷ ലഭിച്ചത്. 300ഗ്രാം കഞ്ചാവടങ്ങിയ ഒരു പാക്കറ്റ് കൈവശമുണ്ടായിരുന്നതായി അറിയാമായിരുന്നുവെന്ന് മുരുഗേശു പറഞ്ഞെങ്കിലും മറ്റു പാക്കറ്റുകളെപ്പറ്റി അറിയില്ല എന്നവകാശപ്പെട്ടു. 
ഭാഗികമായി സർക്കാർ ഉടമസ്ഥതയിലുള്ള മാദ്ധ്യമങ്ങൾ പ്രതിഷേധത്തിനെ അവഗണിച്ചു. ആദ്യത്തെ പ്രഭാഷകൻ സംസാരിച്ചു തുടങ്ങിയപ്പോഴേയ്ക്കും പോലീസ് മൈക്ക് ഓഫ് ചെയ്തു..

വാൻ ടുവോങ് എൻഗുയെൻ എന്ന വിയറ്റ്നാം വംശജനായ ആസ്ട്രേലിയക്കാരനെ 2005 ഡിസംബർ 2-ന് ഹെറോയിൻ കടത്തിയതിന് തൂക്കിക്കൊന്നശേഷം സിംഗപ്പൂരിലെ ഗുഡ് ഷെപ്പേർഡ് കന്യാസ്ത്രീകളുടെ പ്രാദേശിക നേതാവായ സിസ്റ്റർ സൂസൻ ചിയ "വധശിക്ഷ ക്രൂരവും മനുഷ്യത്വരഹിതവും, ജീവിക്കാനുള്ള അവകാശത്തെ ധ്വംശിക്കുന്നതുമാണ്" എന്ന് പ്രസ്താവിച്ചു. ചിയയും മറ്റു കന്യാസ്ത്രികളും എൻഗുയന്റെ അമ്മയെ ശിക്ഷയ്ക്ക് രണ്ടാഴ്ച്ച മുൻപേ ആശ്വസിപ്പിക്കുകയുണ്ടായി. 

സിംഗപ്പൂറിലെ വധശിക്ഷാനിയമം മാദ്ധ്യമങ്ങളുടെ അഭിപ്രായപ്രകടനങ്ങൾക്ക് കാരണമായിട്ടുണ്ട്. ശാസ്ത്ര ഫിക്ഷനുകളെഴുതുന്ന വില്ല്യം ഫോർഡ് ഗിബ്സൺ പത്രപ്രതിനിധിയായിരുന്നപ്പോൾ സിംഗപ്പൂരിനെപ്പറ്റി ഒരു യാത്രാവിവരണമെഴുതുകയുണ്ടായി. ലേഖനത്തിന്റെ തലക്കെട്ടായി "വധശിക്ഷയുള്ള ഡിസ്നിലാന്റ്" എന്ന ആക്ഷേപഹാസ്യപ്രയോഗമാണ് അദ്ദേഹം നടത്തിയത്. 

2010-ൽ ബ്രിട്ടീഷ് എഴുത്തുകാരനായ അലൻ ഷാഡ്രേക്ക് "ഒൺസ് എ ജോളി ഹാങ്ക്മാൻ - സിംഗപ്പൂർ ജസ്റ്റിസ് ഓൺ ദി ഡോക്ക്" എന്ന പുസ്തകം പ്രസിദ്ധപ്പെടുത്തി. സിംഗപ്പൂരിന്റെ നിയമവ്യവസ്ഥയെ വിമർശിക്കുന്ന പുസ്തകമായിരുന്നു ഇത്. ഷാഡ്രേക്കിനെ സിംഗപ്പൂരിൽ തന്റെ പുസ്തകത്തിന്റെ പ്രചാരണം നടത്തുന്നതിനിടെ അറസ്റ്റ് ചെയ്യുകയും കോടതിയലക്ഷ്യത്തിന് ആറാഴ്ച്ച തടവിലിടുകയും ചെയ്തു. അപകീർത്തിക്കേസും അദ്ദേഹത്തിനെതിരായി ആരോപിക്കപ്പെട്ടിട്ടുണ്ട്. ഈ കേസിന് ലോകശ്രദ്ധ ലഭിച്ചിരുന്നു. ഇത് സിംഗപ്പൂരിലെ നിയമവ്യവസ്ഥയിലേയ്ക്ക് ശ്രദ്ധ തിരിച്ച സംഭവമായി. 
ഷാഡ്രേക്ക് ക്ഷമായാചനം നടത്തുകയും അദ്ദേഹത്തിന് ഇക്കാര്യത്തിൽ തെറ്റു പറ്റി എന്ന് പറയുകയും ചെയ്തു. നിയമവ്യവസ്ഥയുടെ ചേതനയെ താൻ മുറിവേൽപ്പിച്ചുവെങ്കിൽ മാപ്പപേക്ഷിക്കുന്നുവെന്ന് അദ്ദേഹം പറഞ്ഞു. നിയമവ്യവസ്ഥയെയും ന്യായാധിപരെയും താഴ്ത്തിക്കെട്ടാൻ താൻ ഉദ്ദേശിച്ചിട്ടില്ലെന്ന് അദ്ദേഹം വിശദീകരിച്ചു. 

2012-ൽ അമേരിക്കൻ ഐക്യനാടുകളിലെ ജനപ്രതിനിധികൾ മയക്കുമരുന്നുപയോഗത്തെ നേരിടുന്നതിൽ സിംഗപ്പൂരിന്റെ വിജയം ഒരു മാതൃകയാക്കാമോ എന്ന് പരിശോധിക്കേണ്ടതാണെന്ന് പ്രസ്താവിച്ചു. ന്യൂ യോർക്കിലെ മേയർ മൈക്കൽ ബ്ലൂംബർഗ് മയക്കുമരുന്ന് കടത്തിനെ നേരിടേണ്ടതെങ്ങിനെ എന്ന് സിംഗപ്പൂരിനെ കണ്ട് പഠിക്കണം എന്ന് പറയുകയുണ്ടായി. "ചില ആൾക്കാരെ വധിക്കുന്നത് ആയിരമായിരം ജീവൻ രക്ഷിക്കും" എന്ന് അദ്ദേഹം അഭിപ്രായപ്പെട്ടു. അമേരിക്കൻ ഐക്യനാടുകളിലെ റിപ്പബ്ലിക്കൽ പ്രസിഡന്റ് സ്ഥാനാർത്ഥിയെ തിരഞ്ഞെടുക്കാനുള്ള പ്രാധമിക തിരഞ്ഞെടുപ്പിൽ മത്സരിച്ച ന്യൂട്ട് ഗിൻഗ്രിച്ച് ദീർഘകാലമായി പറഞ്ഞുകൊണ്ടിരിക്കുന്ന അഭിപ്രായം (സിംഗപ്പൂരിലെ മാതൃക അമേരിക്കയിൽ പിന്തുടരാവുന്നതാണെന്ന്) പ്രചാരണപ്രവർത്തനങ്ങൾക്കിടയിൽ പലതവണ ആവർത്തിച്ചു. 
2005 ഡിസംബറിൽ സിംഗപ്പൂറിലെ ലാ സൊസൈറ്റി വധശിക്ഷ പുനഃപരിശോധിക്കാനുള്ള ഒരു കമ്മിറ്റിയെ നിയമിച്ചിട്ടുണ്ടെന്ന് വെളിപ്പെടുത്തി. സൊസൈറ്റിയുടെ പ്രസിഡന്റ് ഫിലിപ് ജയരത്നം നിർബന്ധമായും വധശിക്ഷ നൽകേണ്ട കുറ്റങ്ങൾ വേണമോ എന്നതാണ് പരിശോധനയുടെ പ്രധാന ലക്ഷ്യമെന്ന് പറഞ്ഞു. ഇതിന്റെ റിപ്പോർട്ട് സിംഗപ്പൂറിലെ നിയമ മന്ത്രാലയത്തിൽ സമർപ്പിക്കപ്പെട്ടു. 2006 നവംബർ 6-ന് കമ്മിറ്റിയെ പീനൽ കോഡിനു നിർദ്ദേശിക്കപ്പെട്ട മാറ്റങ്ങളെക്കുറിച്ച് സംസാരിക്കാൻ ആഭ്യന്തര മന്ത്രാലയം ക്ഷണിച്ചു. 2007 മാർച്ച് 30-ന് പുറത്തുവിട്ട റിപ്പോർട്ടിൽ ചില കുറ്റങ്ങളിൽ നിർബന്ധമായും വധശിക്ഷ നൽകുന്നതിനെതിരായ വാദങ്ങളാണുള്ളത്:

കൊലപാതകം, മയക്കുമരുന്നു കടത്ത്, തോക്കുകളുമായി ബന്ധപ്പെട്ട കുറ്റങ്ങൾ, രാജ്യദ്രോഹം എന്നീ വധശിക്ഷ നിർബന്ധമായ കുറ്റങ്ങളിൽ വധശിക്ഷ വിവേചനത്തോടെയേ നൽകാവൂ. തട്ടിക്കൊണ്ടു പോകലുമായി ബന്ധപ്പെട്ട കുറ്റങ്ങൾക്കുള്ള ശിക്ഷ വിവേചനത്തോടെ നടപ്പാക്കുന്നതുപോലെയാണ്. നിർബന്ധമായുള്ള വധശിക്ഷ നിർത്തലാക്കണമെന്ന വാദം സിംഗപ്പുറിൽ ശക്തമാണ്. എപ്പോഴാണ് വധശിക്ഷ നൽകേണ്ടിവരുന്നതെന്ന് തീരുമാനിക്കാൻ ന്യായാധിപർക്ക് സ്വാതന്ത്ര്യം ലഭിക്കണമെന്നതാണ് ആവശ്യം. 
ഏറ്റവും ഗുരുതരമായ കുറ്റങ്ങൾക്കു മാത്രമേ വധശിക്ഷ നൽകപ്പെടാറുള്ളൂ എന്നും ഇത് കുറ്റകൃത്യം ചെയ്യാൻ സാദ്ധ്യതയുള്ളവർക്ക് ഒരു ശക്തമായ സന്ദേശമാണ് നൽകുന്നതെന്നുമാണ് സിംഗപ്പൂർ സർക്കാർ പറയുന്നത്. 1994-ലും 1999-ലും ഐക്യരാഷ്ട്രസഭയുടെ പൊതുസഭ വധശിക്ഷ നിർത്തലാക്കാനുള്ള പ്രമേയം വോട്ടിനിട്ടെങ്കിലും പരാജയപ്പെട്ടുവെന്ന കാര്യം അവർ ചൂണ്ടിക്കാട്ടുന്നു. 

ഐക്യരാഷ്ട്രസഭയിൽ സിംഗപ്പൂറിന്റെ സ്ഥിരം പ്രതിനിധി നിയമത്തിനു പുറത്ത് നടക്കുന്ന ശിക്ഷകളെപ്പറ്റിയും പെട്ടെന്നു നടക്കുന്ന ശിക്ഷകളെപ്പറ്റിയും സഭയുടെ പ്രത്യേക റിപ്പോർട്ടർക്ക് ഒരു കത്തയച്ചിരുന്നു:

2004 ജനുവരിയിൽ സിംഗപ്പൂറിലെ ആഭ്യന്തര മന്ത്രാലയം ആമ്നസ്റ്റി ഇന്റർനാഷണലിന്റെ റിപ്പോർട്ടിന് ഇങ്ങനെ മറുപടി പറഞ്ഞു:

വിദേശികളാണ് വധശിക്ഷ ലഭിക്കുന്നതിൽ ഭൂരിപക്ഷമെന്ന ആരോപണം സർക്കാർ കണക്കുകൾ കാണിച്ച് തെറ്റെന്നു തെളിയിച്ചു. പാവങ്ങളും വിദ്യാഭാസമില്ലാത്തവരും പീഡിതരുമാണ് വധശിക്ഷയ്ക്കിരയാകുന്നതെന്ന ആരോപണത്തിനോട് ആഭ്യന്തരമന്ത്രാലയത്തിന്റെ പ്രതികരണം ഇങ്ങനെയായിരുന്നു: ". 1993 മുതൽ 2003 വരെ വധശിക്ഷ ലഭിച്ചവരിൽ 95% 21 വയസിൽ കൂടുതൽ പ്രായമുള്ളവരും 80% ഔപചാരിക വിദ്യാഭ്യാസം ലഭിച്ചവരും 80 ശതമാനത്തോളം ജോലിയുണ്ടായിരുന്നവരുമാണ്. ".

വാൻ ടുവോങ് എൻഗുയൻ എന്നയാളുടെ തൂക്കിക്കൊലയ്ക്ക് ശേഷം പ്രധാനമന്ത്രി ലീ സിയൻ ലൂങ് സർക്കാരിന്റെ അഭിപ്രായം ആവർത്തിച്ചുറപ്പിച്ചു. "ആയിരക്കണക്കിനാൾക്കാരെ ബാധിക്കുന്ന മയക്കുമരുന്ന് കച്ചവടത്തിന്റെ അടിവേരറുക്കാൻ മയക്കുമരുന്ന് കടത്തുകാരെ നേരിടുകയാണ് വേണ്ടത്. ചെറിയ ചില്ലകൾ അറുക്കുകയല്ല ഇതിന്റെ ചികിത്സ. വധശിക്ഷാ നിയമം സിംഗപ്പൂർ വാസികൾ അംഗീകരിച്ചതാണ്. ഇത് നമ്മെ മയക്കുമരുന്ന് എന്ന പ്രശനത്തെ നേരിടാൻ സഹായിക്കുന്നുണ്ട്." 

2007-ൽ ഐക്യരാഷ്ട്രസഭയുടെ പൊതുസഭ വധശിക്ഷ നിർത്തുന്ന പ്രമേയത്തിൽ വോട്ടെടുക്കുന്നതിനു മുൻപ് സിംഗപ്പൂറിന്റെ അംബാസഡർ വാനു ഗോപാല മേനോൻ പറഞ്ഞു: "വധശിക്ഷ അന്താരാഷ്ട്ര നിയമപ്രകാരം നിരോധിക്കപ്പെട്ടിട്ടില്ല എന്ന് എന്റെ പ്രതിനിധിസംഘം ഈ കമ്മിറ്റിയെ ഓർമിപ്പിക്കാൻ ആഗ്രഹിക്കുന്നു. എന്നിട്ടും ഈ പ്രമേയത്തിന്റെ അവതാരകർ വധശിക്ഷയുടെ കാര്യത്തിൽ ഒറ്റ നിലപാടെടുക്കാനേ അന്താരാഷ്ട്രസമൂഹത്തിന് സാദ്ധ്യമാകൂ എന്നും ഒറ്റ നിലപാടിനേ ബഹുമാന്യതയുള്ളൂ എന്നും തീരുമാനിച്ചിരിക്കുന്നു... [വധശിക്ഷ] ഞങ്ങളുടെ നാട്ടിലെ നിയമം നടപ്പാക്കുന്നതിലെ ഒരു പ്രധാന കണ്ണിയാണ്. വളരെ ഗുരുതരമായ കുറ്റങ്ങളിൽ ഒരു താക്കീതെന്ന നിലയിലാണ് ഈ ശിക്ഷ ഉപയോഗിക്കുന്നത്. അന്യായമായ ഒന്നും നടക്കുന്നില്ല എന്നുറപ്പുവരുത്താനുള്ള നിയമവ്യവസ്ഥ ഞങ്ങൾക്കുണ്ട്."




</doc>
<doc id="196962" url="https://ml.wikipedia.org/wiki?curid=196962" title="ക്രിമിനോളജി">
ക്രിമിനോളജി

സാമൂഹ്യശാസ്ത്രത്തിൽ നിന്നും വളർന്ന ഒരു വിശേഷ ശാസ്ത്ര ശാഖയാണ് ക്രിമിനോളജി. വ്യക്തിയിലും സമൂഹത്തിലുമുള്ള കുറ്റകൃത്യസ്വഭാവവിശേഷങ്ങളും കാരണങ്ങളും ക്രിമിനോളജി പഠനവിഷയമാക്കുന്നു. കുറ്റകൃത്യങ്ങൾക്ക് മീതെയുള്ള നിയന്ത്രണവ്യവസ്ഥയെക്കുറിച്ച് മനസ്സിലാക്കാൻ ശ്രമിക്കുന്നു. ക്രിമിനോളജിക്ക് അതുകൊണ്ട് തന്നെ സമൂഹശാസ്ത്രം, മനഃശാസ്ത്രം, സാമൂഹികനരവംശശാസ്ത്രം, നിയമം, മനോരോഗചികിത്സ എന്നിവയോടൊക്കെ ബന്ധമുണ്ട്. ഈ സാമൂഹിക-വൈദ്യശാസ്ത്ര ശാഖകളോടും നിയമവുമായി ബന്ധപ്പെട്ട വൈദ്യശാസ്ത്രവുമായും കൂട്ടുചേർന്നാണ് ക്രിമിനോളജി വളർന്നത്. 1885ൽ ഇറ്റലിക്കാരനായ റഫാലെ ഗരോഫലോ ആണ് ക്രിമിനോളജി എന്ന വാക്ക് ആദ്യമായി പ്രയോഗിച്ചത്. പിന്നീട് പ്രത്യേക ശാസ്ത്രശാഖയായി വളർന്ന ക്രിമിനോളജി കുറ്റകൃത്യങ്ങളുടെ രൂപങ്ങളും രീതികളും കാരണങ്ങളും വിശകലനം ചെയ്ത് സിദ്ധാന്തങ്ങൾക്ക് രൂപം നൽകിയിട്ടുണ്ട്. കുറ്റകൃത്യങ്ങൾ കുറയ്ക്കാനുള്ള സാമൂഹിക നിയന്ത്രണ സംവിധാനങ്ങളെക്കുറിച്ചും ക്രിമിനോളജി പഠിക്കുന്നുണ്ട്. ക്രിമിനോളജിയിൽ ശാസ്ത്രീയമായി പ്രവർത്തിക്കുന്നവരെ ക്രിമിനോളജിസ്റ്റ് എന്നുപറയുന്നു.
== കുറ്റകൃത്യങ്ങളുടെ വർഗ്ഗീകരണം 



</doc>
<doc id="196974" url="https://ml.wikipedia.org/wiki?curid=196974" title="ഇക്കോലൊക്കേഷൻ">
ഇക്കോലൊക്കേഷൻ

ഉയർന്ന ആവൃത്തിയിൽ ശബ്ദം പുറപ്പെടുവിച്ച് അതിന്റെ പ്രതിധ്വനി സ്വീകരിച്ച് ഏതിൽ തട്ടിയാണ് ശബ്ദം വരുന്നതെന്നും അതിലേയ്ക്കുള്ള ദൂരവും മറ്റും മനസ്സിലാക്കി പ്രതികരിക്കലാണ് ഇക്കോലൊക്കേഷൻ. കപ്പൽ യാത്രയിലും മറ്റും ഉപയോഗിക്കുന്ന സോണാർ എന്ന സാങ്കേതിക വിദ്യയുടെ ജൈവപതിപ്പാണിത്. അൾട്രാസൗണ്ട് സ്കാനിംഗിന്റെയും തത്ത്വം ഇതുതന്നെയാണ്.

ഇക്കോലൊക്കേഷൻ എന്ന പദം കൊണ്ട് വിവക്ഷിക്കാവുന്ന ആശയങ്ങൾ ഇവയാണ്.


</doc>
<doc id="196978" url="https://ml.wikipedia.org/wiki?curid=196978" title="രാം ഠാകുർ">
രാം ഠാകുർ

ഹിന്ദുസന്യാസിയും ആദ്ധ്യാത്മിക ഗുരുവുമാണ് ശ്രീ ശ്രീ രാം ഠാകുർ(1860 -1949). ബംഗ്ലാദേശിലെ ഫരിദ്പുർ ജില്ലയിലെ ദിങ്ങമാനിക് എന്ന സ്ഥലത്തു ജനിച്ചു .
രാംമാധവ് ചക്രവർത്തി - കമല ദേവി ദമ്പതികളുടെ മൂന്നാമത്തെ മകനാണ് രാം ഠാക്കൂർ. വളരെ ചെറുപ്രായത്തിൽ തന്നെ ഈശ്വര വിശ്വാസിയായിരുന്നു അദ്ദേഹം. എട്ടു വയസിനു ശേഷം ആദ്ധ്യാത്മിക മാർഗ്ഗം അദ്ദേഹം തിരഞ്ഞെടുത്തു . ആസാമിനടുത്തുള്ള കാമാക്ഷ്യ ആശ്രമത്തിൽവച്ചു തന്റെ ആദ്ധ്യാത്മിക ഗുരുവിനെ അദ്ദേഹം കണ്ടെത്തി.

ആശ്രമത്തിലെ കുറച്ചുകാലത്തെ ജീവിതത്തിനു ശേഷം അദ്ദേഹം വീണ്ടും ഫരിദ്പുരിലേക്ക് മടങ്ങി എത്തി.ഈ കാലഘട്ടത്തിൽ ഹിമാലയത്തിലെ വിവിധ സ്ഥലങ്ങൾ അദ്ദേഹം സന്ദർശിച്ചു കഴിഞ്ഞിരുന്നു. അതിനുശേഷം അദ്ദേഹം കൊൽകത്തയിൽ എത്തി. 1903ൽ ശ്രീ ശ്രീ രാം ഠാകുറിന്റെ അമ്മ അന്തരിച്ചു.

1949ൽ ബംഗ്ലാദേശിലെ നഖൊലി ജില്ലയിൽ സമാധിയായി.



</doc>
<doc id="196980" url="https://ml.wikipedia.org/wiki?curid=196980" title="സെക്കോയ">
സെക്കോയ

അമേരിക്കൻ ഊർജ്ജവകുപ്പിന്റെ കാലിഫോർണിയയിലെ ലോറൻസ് ലിവർമോർ നാഷണൽ ലബോറട്ടറിയിൽ സ്ഥാപിച്ചിച്ചുള്ള ലോകത്തെ ഏറ്റവും വേഗമേറിയ കമ്പ്യൂട്ടറാണ് സെക്കോയ(IBM Sequoia). 15 ലക്ഷം പ്രോസസ്സർ കോറുകളാണ് ഇതിലുപയോഗിച്ചിരിക്കുന്നത്. ഏറ്റവും ഊർജ്ജക്ഷമമായ കമ്പ്യൂട്ടർ എന്ന ബഹുമതിയും ഇതിനാണ്.IBM's BlueGene/Q സെർവറുകളാണ് ഈ സിസ്റ്റത്തിൽ ഉപയോഗിക്കുന്നത്. അമേരിക്കയിലെ നാഷണൾ ന്യൂക്ളിയാർ സെക്യൂരിറ്റി അഡ്മിനിസ്ട്രേഷനുവേണ്ടിയാണ് ഇത് ഐ.ബി.എം നിർമ്മിച്ചത്.
ഈ സൂപ്പർ കമ്പ്യൂട്ടർ മുഴുവനായി ലിനക്സിൽ ആണ് റൺ ചെയ്യുന്നത്. ഇതിൽഫയൽ സിസ്റ്റം ഉപയോഗിച്ച് പരസ്പരം ബന്ധിപ്പിക്കപ്പെട്ട 98000-ത്തോളം നോടുകളിൽ കമ്പ്യൂട്ടർ നോട് ലിനക്സ്‌ -ഉം 768 I/O നോടുകളിൽ റെഡ് ഹാറ്റ്‌ എന്റർപ്രൈസ് ലിനക്സ്‌-ഉം ആണ് റൺ ചെയ്യുന്നത്.
TOP500 പ്രോജക്ട് കമ്മിറ്റിയാണ് ഐ.ബി.എം സെക്കോയയെ ലോകത്തിലെ ഏറ്റവും വേഗത കൂടിയ സൂപ്പർകമ്പ്യൂട്ടറായി 2012 ഏപ്രിൽ 18 ന് പ്രഖ്യാപിച്ചത്. 16.32 പെറ്റാഫ്ലോപ്പ് വേഗതയാണ് ഇത് ആർജ്ജിച്ചത്. തൊട്ടുമുമ്പ് ഒന്നാം സ്ഥാനം അലങ്കരിച്ചിരുന്ന ജപ്പാന്റെ ഫ്യൂജിറ്റ്സു K കമ്പ്യൂട്ടറിനെക്കാൾ 55 ശതമാനം വേഗത കൂടുതലും ഒപ്പം 150 ശതമാനം കൂടുതൽ ഊർജ്ജക്ഷമതയുള്ളതുമാണിത്. ഈരണ്ടുവർഷം കൂടുമ്പോഴാണ് ടോപ്പ് 500 സൂപ്പർകമ്പ്യൂട്ടറുകളെപ്പറ്റിയുള്ള വാർത്തകളും സ്ഥാനമഹിമയും റിപ്പോർട്ടുരൂപത്തിൽ പുറത്തുവിടുന്നത്. 
ആണവായുധ നിർമ്മാണജോലികൾക്കും ഹ്യൂമൻ ജീനോം പഠനങ്ങൾക്കും ജ്യോതിശാസ്ത്രസംബന്ധമായ ഗവേഷണങ്ങൾക്കും കാലാവസ്ഥാ പഠനങ്ങൾക്കും ഇത് ഉപയോഗിക്കുന്നു.



</doc>
<doc id="196985" url="https://ml.wikipedia.org/wiki?curid=196985" title="കൈസർ">
കൈസർ

കൈസർ എന്നത് യൂറോപ്പിൽ ചില ചക്രവർത്തിമാർ ഉപയോഗിച്ചിരുന്ന ഒരു പദവി ആണ്. റോമൻ റിപ്പബ്ലിക്ക് വാണ ഏകാധിപതിയായ ഗായുസ് യൂലിയുസ് കൈസരുടെ കോഞ്നോമെനിൽ നിന്നാണ് ഈ പദം ഉദ്ഭവിച്ചത്. ആദ്യം വിളിപ്പേർ ആയി ഉപയോഗിച്ചിരുന്ന ഈ പദം പിന്നീട് ഒരു കുടുംബനാമമായും, എ.ഡി. 69നു ശേഷം ചക്രവർത്തിയുടെ പദവിയുടെ പേർ ആയും മാറി.

എ.ഡി. 300ന് മുമ്പെ ജനിച്ച നുമെരിയുസ് യൂലിയുസ് കൈസർ ആണ് ഈ പേരാൽ ആദ്യമായി അറിയപ്പെട്ടിരുന്നത് എന്ന് പണ്ഡിതന്മാർ കരുതുന്നു. ലത്തീൻ ഭാഷയിൽ "മുടിയുള്ളത്" എന്നർഥം വരുന്ന "കൈസർ" എന്ന പദത്തിൽ നിന്നാണ് ഇദ്ദേഹത്തിന് ഈ പേർ ലഭിച്ചത്. റോമൻ ഏകാധിപതിയായ ഗായുസിന്റെ പൂർവികനായിരുന്നു നുമെരിയുസ്. അങ്ങനെ ഗായുസിന് "കൈസർ" എന്ന പേർ ലഭിച്ചു.

ഗായുസ് യൂലിയുസ്, തന്റെ വിൽപ്പത്രത്തിൽ, തന്റെ സഹോദരിയുടെ കൊച്ചുമകനായ ഗായുസ് ഒക്ടേവിയസിനെ മകനും അനന്തരവകാശിയും ആയി ദത്തെടുത്തു. അതിനാൽ ഗായുസ് ഒക്ടേവിയസ്, റോമൻ നാമസമ്പ്രദായം അനുസരിച്ച്, ഗായുസ് യൂലിയുസ് കൈസർ ഒക്ടേവിയനസ് എന്ന് അറിയപ്പെട്ടു.

വ്യക്തിപരവും രാഷ്ട്രീയവുമായ കാരണങ്ങളാൽ ഒക്ടേവിയനസ് തനിക്ക് കൈസറോടുള്ള ബന്ധത്തിനു ഊന്നൽ കൊടുക്കുവാൻ തീരുമാനിച്ചു. ഇതിനുവേണ്ടി അദ്ദേഹം സ്വയം "ഇംപെരറ്റർ കൈസർ" എന്നു വിളിച്ചു. ഈ പേരിനോടു റോമൻ സെനറ്റ് "ബഹുമാനിക്കപ്പെട്ട" എന്നർഥം വരുന്ന "ഔഗുസ്റ്റുസ്" എന്ന പദം ചേർത്തു. അദ്ദേഹത്തിന്റെ ദത്തെടുത്ത പുത്രൻ തിബെരിയസും "കൈസർ" എന്നറിയപ്പെടുവാൻ ഇടയായി; തിബെരിയസ് ക്ലൗദിയസ് നീറോയെ എ.ഡി. 4, ജൂൺ 6നു ഔഗുസ്റ്റുസ് കൈസർ ദത്തെടുത്തപ്പോൾ അദ്ദേഹത്തിന്റെ പേർ തിബെരിയസ് യൂലിയുസ് കൈസർ എന്നു മാറ്റി. ഇത് ഒരു പ്രമാണമായി മാറി: ചക്രവർത്തി തന്റെ അനന്തരവകാശിയെ തിരഞ്ഞെടുത്തിട്ട്, അദ്ദേഹത്തെ ദത്തെടുക്കുകയും അദ്ദേഹത്തിന് "കൈസർ" എന്ന പേർ കൊടുക്കുകയും ചെയ്യുന്നത് ഒരു ആചാരമായി.

1453ൽ ഒട്ടോമൻ സാമ്രാജ്യം കിഴക്കൻ റോമാസാമ്രാജ്യത്തെ കീഴടക്കി, കുസ്തന്തിനോപൊലിസ് പിടിച്ചെടുത്തു. ഒട്ടോമൻ സുൽത്താൻ മെഹ്മെത് രണ്ടാമൻ "റോമാ സാമ്രാജ്യത്തിന്റെ കൈസർ" എന്ന പദവി സ്വീകരിച്ചു. ഒട്ടോമൻ സാമ്രാജ്യത്തെ റോമാ സാമ്രാജ്യത്തിന്റെ തുടർച്ചയായി പ്രഖ്യാപിച്ചു. കൈസറുടെ പദവിയുടെ അധികാരത്താൽ മെഹ്മെത് സുൽത്താൻ കുസ്തന്തിനോപൊലിസ് പാപ്പാസനത്തെ പുനഃസ്ഥാപിച്ചു.

കൈസർ എന്ന വാക്ക് പല ഭാഷകളിലും "ചക്രവർത്തി" എന്നോ "ചക്രവർത്തിനി" എന്നോ അർഥം വച്ചു ഉപയോഗിക്കുന്നു. ജർമ്മൻ ഭാഷയിലെ "കൈസർ", റഷ്യൻ ഭാഷയിലെ "സാർ" (tsar, czar), പേർഷ്യൻ ഭാഷയിലെ "ഘൈസർ", ഉർദു ഭാഷയിലെ "ഖൈസർ" എന്നിവ ഇങ്ങനെയാണ് ഉദ്ഭവിച്ചത്. മുഗൾ സാമ്രാജ്യം അധഃപതിച്ചശേഷം "ഇന്ത്യയുടെ ചക്രവർത്തി" എന്ന പദവി സ്വീകരിച്ച ബ്രിട്ടീഷ് രാജാക്കന്മാർ "കൈസർ-ഇ-ഹിന്ദ്" എന്നറിയപ്പെട്ടിരുന്നു.


</doc>
<doc id="196992" url="https://ml.wikipedia.org/wiki?curid=196992" title="താപഗതികസന്തുലിതാവസ്ഥ">
താപഗതികസന്തുലിതാവസ്ഥ

താപഗതികവിജ്ഞാനീയത്തിൽ, ഒരു താപഗതികവ്യൂഹം താപസന്തുലിതാവസ്ഥ(),യാന്ത്രികസന്തുലിതാവസ്ഥ(),വികിരണസന്തുലിതാവസ്ഥ(),രാസസന്തുലിതാവസ്ഥ() എന്നീ നാലു നിബന്ധനകളും അനുസരിക്കുന്ന അവസ്ഥയിൽ ആയിരിക്കുമ്പോൾ അതിനെ താപഗതികസന്തുലിതാവസ്ഥ()എന്നു പറയുന്നു.

അത്തരമൊരവസ്ഥയിൽ ആ വ്യൂഹത്തിനുള്ളിൽ

ഇത്തരം ഒരു വ്യൂഹത്തിൽ, ബാഹ്യമായ മറ്റേതെങ്കിലും വ്യൂഹങ്ങളിൽ നിന്നും ഒറ്റപ്പെട്ടിരിക്കുമ്പോൾ, യാതൊരു വിധത്തിലുള്ള മാറ്റങ്ങളും സംഭവിക്കുന്നില്ല.
ദൃശ്യപ്രപഞ്ചത്തിലെ എല്ലാ ഘടകങ്ങളും ചേർത്ത് ഒരൊറ്റ താപഗതികവ്യൂഹമായി പരിഗണിക്കാൻ പറ്റും. എന്നാൽ, അതിനുള്ളിലെത്തന്നെ ഉപവ്യൂഹങ്ങളായി ചെറിയ താപഗതികവ്യൂഹങ്ങളും സങ്കൽപ്പിക്കാം. ഇത്തരത്തിൽ വിഭജിച്ച്, ആത്യന്തികമായി അതീവം ലഘുവായ ഘടനയുള്ള വ്യൂഹങ്ങളാക്കി മാറ്റിയാണു് അവയുടെ സന്തുലിതാവസ്ഥകൾ തീർച്ചപ്പെടുത്താൻ സാധിക്കുക. വിവിധ എഞ്ചിനീയറിങ്ങ് ശാഖകളിൽ, പ്രത്യേകിച്ച് യന്ത്രസാങ്കേതികവിജ്ഞാനീയത്തിൽ ഈ രീതി അത്യന്തം പ്രയോജനപ്രദമാണു്.

പൂർണ്ണസന്തുലിതാവസ്ഥയിലുള്ള ഒരു താപഗതികവ്യൂഹത്തിൽ, നിശ്ചിതമായ നിബന്ധനകൾക്കുള്ളിൽ, ഹെൽമ്ഹോൾട്സ് സ്വതന്ത്രോർജ്ജം() എന്നറിയപ്പെടുന്ന A പൊട്ടൻഷ്യലോ ഗിബ്ബ്സ് സ്വതന്ത്രോർജ്ജം() എന്നറിയപ്പെടുന്ന G പൊട്ടൻഷ്യലോ ഏറ്റവും കുറവായിരിക്കും. മറ്റൊരു വിധത്തിൽ പറഞ്ഞാൽ, നിശ്ചിത താപമർദ്ദ അവസ്ഥകളിൽ, ഇത്തരം വ്യൂഹങ്ങളിൽ, എൻട്രോപ്പി പരമാവധി അധികമായിരിക്കും.


</doc>
<doc id="196993" url="https://ml.wikipedia.org/wiki?curid=196993" title="ബാഷ്പമർദ്ദം">
ബാഷ്പമർദ്ദം

സന്തുലിതാവസ്ഥയിലുള്ളതും അടഞ്ഞതുമായ ഒരു താപഗതികവ്യൂഹത്തിൽ(thermodynamic system) നിശ്ചിത ഊഷ്മാവിൽ ഒരു ബാഷ്പം അതിന്റെ ഖര-ദ്രാവക അവസ്ഥാഭേദങ്ങളിൽ ഏൽപ്പിക്കുന്ന മർദ്ദമാണു് ആ പദാർത്ഥത്തിന്റെ ബാഷ്പമർദ്ദം (Vapor pressure).


</doc>
<doc id="197005" url="https://ml.wikipedia.org/wiki?curid=197005" title="രാജാമണി">
രാജാമണി

മലയാള ചലച്ചിത്ര രംഗത്തെ ഒരു സംഗീത സംവിധായകനായിരുന്നു രാജാമണി (1956 മേയ് 21 - 2016 ഫെബ്രുവരി 14). മലയാളം ഉൾപ്പെടെ പത്തു ഭാഷകളിൽ സംഗീത സംവിധാനം നിർവ്വഹിച്ച ഇദ്ദേഹം 700-ൽപ്പരം ചിത്രങ്ങളുടെ പശ്ചാത്തല സംഗീതം ഒരുക്കിയിട്ടുണ്ട്. 1997-ൽ "ആറാം തമ്പുരാൻ" എന്ന ചിത്രത്തിന്റെ പശ്ചാത്തല സംഗീതത്തിന് കേരള സംസ്ഥാന ചലച്ചിത്ര പുരസ്കാരം ലഭിച്ചു. "ഇൻ ദ നെയിം ഓഫ് ബുദ്ധ" എന്ന ഇംഗ്ലീഷ് ചലച്ചിത്രത്തിന്റെ പശ്ചാത്തല സംഗീതത്തിന് മൂന്ന് രാജ്യാന്തര പുരസ്കാരങ്ങൾ നേടിയിട്ടുണ്ട്.

മലയാളത്തിലെ ആദ്യകാല സംഗീതസംവിധായകരിൽ ഒരാളായിരുന്ന പരേതനായ ബി.എ. ചിദംബരനാഥിന്റെ മൂത്ത മകനാണ് രാജാമണി. അമ്മ പരേതയായ തുളസി കോഴിക്കോട് ആകാശവാണി ജീവനക്കാരി ആയിരുന്നു. ബാല്യകാലം ചിലവിട്ടത് കോഴിക്കോട്ടായിരുന്നു. ചിദംബരനാഥ്-തുളസി ദമ്പതിമാരുടെ ആറു മക്കളിൽ മൂത്തവനായ രാജാമണി, വായ്പ്പാട്ടും കർണ്ണ്ണാടക സംഗീതവും പഠിക്കുന്നത് അച്ഛനിൽ നിന്നു തന്നെയാണ്. 1969-ൽ അച്ഛൻ തന്നെ സംഗീതം നൽകിയ 'കുഞ്ഞിക്കൂനൻ' എന്ന ചിത്രത്തിലെ ഗാനങ്ങൾക്ക് കോംഗോ ഡ്രം വായിച്ചു കൊണ്ടാണ് ഏഴാം ക്ലാസുകാരനായ രാജാമണി പിന്നണിയിൽ എത്തിയത്. പിന്നീട് വിദ്യാഭ്യാസത്തിനായി ചെന്നൈയിലേക്ക് കുടിയേറി. ചെന്നൈ എച്ച്.ഐ.ടി. കോളേജിലെ മെക്കാനിക്കൽ എൻജിനീയറിങ് വിദ്യാർഥിയായ കാലത്തു തന്നെ ഒരു സുഹൃത്തിന്റെ അടുക്കൽ നിന്ന് ഗിറ്റാറിലും കീബോർഡിലും പാശ്ചാതല സംഗീതത്തിലും പഠനം നടത്തി.

കുറച്ചു കാലം ഗൾഫിൽ ജോലി ചെയ്ത ശേഷം ചെന്നൈയിൽ തിരിച്ചെത്തി ജോൺസന്റെ സഹായിയായി പ്രവർത്തിച്ചാണ് രാജാമണി ചലച്ചിത്ര രംഗത്ത് പ്രവേശിക്കുന്നത്. രണ്ടു തമിഴ് സിനിമകൾക്കു പശ്ചാത്തല സംഗീതം നൽകിയായിരുന്നു തുടക്കം. 1981-ൽ "ഗ്രാമത്തിൽ കിളികൾ" എന്ന തമിഴ് ചിത്രത്തിലൂടെ രാജാമണി സംഗീത സംവിധായകന്റെ വേഷവും അണിഞ്ഞു. 1985-ൽ "നുള്ളി നോവിക്കാതെ" എന്ന ചിത്രത്തിൽ 'ഈറൻ മേഘങ്ങൾ' എന്ന ഗാനത്തിന് സംഗീതം നൽകി മലയാള സംഗീത ലോകത്തെത്തിയ രാജാമണി പിന്നീട് നിരവധി മലയാള ചിത്രങ്ങൾക്ക് സംഗീതം നൽകിയെങ്കിലും പശ്ചാത്തല സംഗീതരംഗത്താണ് കൂടുതൽ സജീവമായത്.

2012-ൽ പുറത്തിറങ്ങിയ ഹൈഡ് ആന്റ് സീക്കിലെ ഗാനങ്ങൾക്കാണ് രാജാമണി അവസാനമായി സംഗീതം ഒരുക്കിയത്. 2015-ൽ പുറത്തിറങ്ങിയ "ലോഹം" എന്ന ചിത്രത്തിന് പശ്ചാത്തല സംഗീതം ഒരുക്കിയതും രാജാമണിയായിരുന്നു. 2016 ഫെബ്രുവരി 14 -ന് രാത്രി 11 മണിയോടെ ചെന്നൈയിലെ വീട്ടിൽ വച്ച് അദ്ദേഹം അന്തരിച്ചു. 59 വയസ്സായിരുന്നു അപ്പോൾ അദ്ദേഹത്തിന്. 'ഹൈഡ് ആന്റ് സീക്ക്' എന്ന ചിത്രത്തിൽ അദ്ദേഹത്തിനൊപ്പം ഗാനങ്ങൾ സൃഷ്ടിച്ച ഒ.എൻ.വി. കുറുപ്പ് അന്തരിച്ചതിന്റെ പിറ്റേ ദിവസമായിരുന്നു അദ്ദേഹത്തിന്റെ അന്ത്യം; ആ ചിത്രത്തിന് ഛായാഗ്രഹകൻ ആനന്ദക്കുട്ടൻ അന്തരിച്ച് ഏതാനും മണിക്കൂറുകൾക്കുശേഷവും. 

മുൻ ബാസ്കറ്റ്ബോൾ താരം ബീനയാണ് ഭാര്യ. മകൻ അച്ചു രാജാമണിയും സംഗീത സംവിധാന രംഗത്ത് സജീവമാണ്. മറ്റൊരു മകൻ ആദിത്യ അഭിഭാഷകനാണ്.




</doc>
<doc id="197025" url="https://ml.wikipedia.org/wiki?curid=197025" title="കെൻഡോ">
കെൻഡോ

പ്രാചീന ജാപ്പനീസ് ആയോധനകലയായ കെൻജിറ്റ്സുവിൽ നിന്നും ഉടലെടുത്ത ആധുനിക വാൾപയറ്റുസമ്പ്രദായമാണ് കെന്ഡൊ (剣道) (way of the sword). ഇതു ശാരീരികമായും മാനസികമായും വളരെ ശ്രമകരമായ ഒരു കായികകലയാണ്.

രണ്ടാം ലോകമഹായുദ്ധത്തിനു ശേഷം ജപ്പാൻ പിടിച്ചടക്കിയ സഖ്യ കക്ഷികൾ ജപ്പാൻ ജനതയെ സൈനിക സംസ്കാരത്തിൽ നിന്ന് അടർത്തിയെടുക്കുന്നതിന്റെ ഭാഗമായി നടത്തിയ പല നടപടികളുടെയും കൂട്ടത്തിൽ കെൻഡോ പഠിക്കുന്നതും പഠിപ്പിക്കുന്നതും കുറ്റകരമാക്കി. പിന്നീട് 1950 - ലാണ് ഈ നിരോധനം നീക്കുകയും 1952 - ൽ All Japan Kendo Federation രൂപികരിക്കുകയും ജപ്പാനിൽ വളരെ ജനപ്രീതി നേടിയ ഒരു കായികകലയായി കെൻഡോ വളർന്നു വരുകയും ചെയ്തത്. ഇന്ന് ജപ്പാനിൽ കെൻഡോ ഒരു ആയോധന കല (martial art) എന്നതിലുപരി ഒരു കായിക കല (sport) ആയിട്ടാണ് അറിയപ്പെടുന്നത്. 1970 - ൽ International Kendo Federation രൂപികരിക്കുകയും ലോക കെൻഡോ ചാമ്പ്യൻഷിപ്പ് മൽസരങ്ങൾ തുടങ്ങുകയും ചെയ്തു.

ജപ്പാനിൽ പന്ത്രണ്ടാം നൂറ്റാണ്ടിൽ (Kamakura period) ആണ് സമുറായി എന്ന പോരാളി വർഗം ഉയർന്നു വന്നതും, ശാസ്ത്രീയമായ ആയോധനകല പരിശീലനം തുടങ്ങിയതും. പ്രധാനമായും കുതിരസവാരിയും അസ്ത്ര, ശസ്ത്ര വിദ്യകളും ആണ് അന്ന് പരിശീലിക്കപ്പെട്ടിരുന്നത്. ഈ ആയോധന കലകളിൽ പ്രധാന സ്ഥാനം വഹിച്ചിരുന്നത് കെൻജിറ്റ്സു ( 剣術 ) എന്ന പരമ്പരാഗതമായ വാൾപ്പയറ്റ്‌ സമ്പ്രദായം ആയിരുന്നു. അക്കാലത്തു സമുറായി കുടുംബങ്ങളിൽ ജനിച്ച വിദ്യാർത്ഥികൾക്ക് ഈ ആയോധന കല അഭ്യസിക്കാൻ ജപ്പാനിൽ ഉടനീളം കെൻജിറ്റ്സു വിദ്യാലയങ്ങൾ ഉണ്ടായി. ഇക്കാലത്താണ് കെൻഡോ ഒരു ആയോധന കലയായി വളർന്ന് വികസിച്ചത്. അന്നു തുടങ്ങിയ വിദ്യാലയങ്ങൾ നൂറ്റാണ്ടുകളോളം നിലനിന്നു 



</doc>
<doc id="197030" url="https://ml.wikipedia.org/wiki?curid=197030" title="ജോജോ (ഗായിക)">
ജോജോ (ഗായിക)

ഒരു അമേരിക്കൻ പോപ് ഗായികയും, ഗാനരചയിതാവും, ചലച്ചിത്ര അഭിനയത്രിയുമാണ് ജോവാന്ന നോല്ലെ ബ്ലാഗ്ഡെൻ ലെവെസ്ക്വീ (Jounna Noëlle Blagden Levesque). ജോജോ എന്ന പേരിലാണ് അറിയപ്പെടുന്നത്. "അമേരിക്കാസ് മോസ്റ്റ് താലന്റെഡ് കിഡ്സ്" എന്ന ടെലിവിഷൻ പരിപാടിയിൽ പങ്കെടുത്ത് ശ്രദ്ധേയയായ ജോജോയെ ബ്ലാക്ക്ഗ്രൗണ്ട് റെക്കോർഡ്സ് എന്ന പ്രശസ്ത സംഗീത സംഘത്തിൽ ചേർക്കാൻ അതിന്റെ നിർമ്മാതാവായ വിൻസെന്റ് ഹെർബെർട്ട് താത്പര്യപ്പെടുകയും ജോജോ ബ്ലാക്ക്ഗ്രൗണ്ട് എന്ന സംഘത്തിൽ 2003-ൽ ചേരുകയും ചെയ്തും. 2004-ൽ ജോജോ തന്റെ ആദ്യത്തെ ജോജോ എന്നു പേരുള്ള ആൽബം പുറത്തിറക്കി. ആൽബത്തിന്റെ പ്രശസ്തി അമേരിക്കയിലെ സംഗീത സംഘടനയായ ബിൽബോർഡിൽ 100 മികച്ച ഗാനങ്ങളിൽ 12-ആമത്തെ സ്ഥാനത്ത് എത്തിച്ചു. 13-ാമത്തെ വയസ്സിൽ അമേരിക്കയിലെ ഒരു പ്രായം കുറഞ്ഞ സോളോ ഗായികയാകുവാൻ ജോജോക്ക് സാധിച്ചു.


</doc>
<doc id="197036" url="https://ml.wikipedia.org/wiki?curid=197036" title="ആകാംക്ഷ (വ്യാകരണം)">
ആകാംക്ഷ (വ്യാകരണം)

ഒരുപദത്തിന്റെ അർത്ഥത്തിനു പൂർത്തിവരുത്തുന്നതിന് -മറ്റു പദങ്ങളുടെ അപേക്ഷ വരുന്നതിന് 'ആകാംക്ഷ' എന്നാണ് കേരള പാണിനി നൽകുന്ന നിർവചനം

ഒരു വാക്യത്തിലെ പദങ്ങൾ തമ്മിലുള്ള പരസ്പര ബന്ധമാണ് ആകാംക്ഷ. ക്രിയയ്ക്ക് കാരകങ്ങളോട്, കാരകങ്ങൾക്ക് ക്രിയയോട്, വിശേഷ്യത്തിന് വിശേഷണത്തോട്, വിശേഷണത്തിന് വിശേഷ്യത്തോട്, ഗതിക്ക് വിഭക്തിയോട്, വിഭക്തിക്ക് ഗതിയോട് എന്നിങ്ങനെ ശബ്ദങ്ങളുടെ വേർപെടുത്താൻ പാടില്ലാത്ത ബന്ധത്തിനാണ് ആകാംക്ഷ എന്നു പറയുന്നത്.


</doc>
<doc id="197037" url="https://ml.wikipedia.org/wiki?curid=197037" title="കൊറ്റില്ലം">
കൊറ്റില്ലം

വേനൽ മൂർച്ഛിച്ചുകഴിഞ്ഞ് മഴക്കാലം അടുക്കുമ്പോഴാണ് കൊക്കുകളും മറ്റ് അനേകം നീർപ്പക്ഷികളും കൂട് വയ്ക്കുന്നത്. ഇവ ഒത്തുചേർന്ന് വലിയ മരങ്ങളിലോ മരക്കൂട്ടങ്ങളിലോ ആണ് കൂട് വയ്ക്കുന്നത്. ഇത്തരം സ്ഥലങ്ങൾക്കാണ് കൊറ്റില്ലം എന്ന് പറയുന്നത്. കേരളത്തിലെ മിക്കസ്ഥലങ്ങളിലും ഒരു കാലത്ത് കൊറ്റില്ലങ്ങൾ ഉണ്ടായിരുന്നു. എന്നാൽ പക്ഷിവേട്ടയും മരം മുറിക്കലും കാരണം നിരവധി കൊറ്റില്ലങ്ങൾ നശിച്ചു. കുമരകം പക്ഷി സങ്കേതത്തിൽ ഇപ്പോഴും കൊറ്റില്ലങ്ങളുണ്ട്.


</doc>
<doc id="197039" url="https://ml.wikipedia.org/wiki?curid=197039" title="ഇകൊമേഴ്സ്">
ഇകൊമേഴ്സ്

ഇന്റർനെറ്റും മറ്റ് കമ്പ്യൂട്ടർ നെറ്റ് വർക്കുകളും ഉപയോഗിച്ച് വസ്തുക്കളോ സേവനങ്ങളോ വാങ്ങുകയും വിൽക്കുകയും ചെയ്യുന്ന സംവിധാനത്തിനാണ് ഇകൊമേഴ്സ് (ഇലക്ട്രോണിക് കൊമേഴ്സ് / ഇ-കോം എന്നും അറിയപ്പെടുന്നു) എന്ന് പറയുന്നത്. ഇലക്ട്രോണിക് ഫണ്ട് ട്രാൻസ്ഫർ (ഇലക്ട്രോണിക് സങ്കേതങ്ങൾ ഉപയോഗിച്ചുള്ള ധന വിനിമയം), സപ്ലൈ ചെയിൻ മാനെജ്മെന്റ്,ഇന്റർനെറ്റ് ഉപയോഗിച്ചുള്ള കച്ചവടം, ഇലക്ട്രോണിക് ഡാറ്റ കൈമാറ്റം തുടങ്ങി നിരവധി സാങ്കേതിക വിദ്യകൾ ഇതുമായി ബന്ധപ്പെട്ട് പ്രചാരത്തിലുണ്ട്.

ഇ - വാണിജ്യത്തിന്റെ ഒരു സമയരേഖ താഴെക്കൊടുക്കുന്നു: 


Commerce==ഇതും കാണുക==


</doc>
<doc id="197051" url="https://ml.wikipedia.org/wiki?curid=197051" title="വിളക്കുടി">
വിളക്കുടി

കൊല്ലം ജില്ലയിൽ, പത്തനാപുരം താലൂക്കിലെ വിളക്കുടി ഗ്രാമപഞ്ചായത്തിലെ ഒരു ചെറിയ ഗ്രാമമാണ് വിളക്കുടി. കൊല്ലം - തിരുമംഗലം ദേശീയ പാതയിൽ കൊല്ലത്ത് നിന്നു 40 കി.മീ. കിഴക്കുമാറിയാണ് ഈ ഗ്രാമം സ്ഥിതി ചെയ്യുന്നത്. ആവണീശ്വരം റെയിൽവേ സ്‌റ്റേഷനാണ് ഏറ്റവും അടുത്ത റെയിൽവേ സ്‌റ്റേഷൻ.



മാനസികനില തെറ്റി തെരുവിൽ ഉപേക്ഷിക്കപ്പെടുന്നവരെ പുനരധിവസിപ്പിക്കുക എന്ന ലക്ഷ്യത്തോടെ സ്ഥാപിതമായതാണ് വിളക്കുടി സ്‌നേഹതീരം.പ്രധാനമായും സ്്ത്രീകളെയാണ് ഇവിടെ പുനരധിവസിപ്പിക്കുന്നത്.നിലവിൽ ഇരുനൂറോളം സ്ത്രീകൾ ഇവിടെ അന്തേവാസികളായുണ്ട്.സിസ്റ്റർ റോസ്‌ലിൻ ചെറായിൽ ആണ് സ്‌നേഹതൂരത്തിന്റെ ഡയറക്ടർ
തമിഴ്നാടിനെ കേരളവുമായി ബന്ധിപ്പിക്കുന്ന ഒരു പാതയായ ആര്യങ്കാവ് പാതയിൽ കൂടിവരുന്ന കൊല്ലംചെങ്കോട്ട റോഡ് ഈ പഞ്ചായത്തിലൂടെ 7 കി.മീ. ദൂരം കടന്നു പോകുന്നു. കൊല്ലംചെങ്കോട്ട മീറ്റർ ഗേജ് റെയിൽവേപാതയും ഈ പഞ്ചായത്തിലൂടെയാണ് കടന്നു പോകുന്നത്. ആവണീശ്വരം റെയിൽവേസ്റ്റേഷനും ഈ പഞ്ചായത്തിൽ സ്ഥിതി ചെയ്യുന്നു.


വിളക്കുടി ഗ്രാമപഞ്ചായത്ത്

സ്നേഹതീരം വെബ്സൈറ്റ്


</doc>
<doc id="197053" url="https://ml.wikipedia.org/wiki?curid=197053" title="വള്ളംകുളം">
വള്ളംകുളം

പത്തനംതിട്ട ജില്ലയിലെ തിരുവല്ലാ താലുക്കിൽ ഉൾപ്പെടുന്ന കോയിപ്രം ബ്ലോക്കിലുള്ള ഇരവിപേരൂർ ഗ്രാമപഞ്ചായത്തിലെ ഒരു ഗ്രാമം ആണ് വള്ളംകുളം. തിരുവല്ലാ നഗരത്തിൽ നിന്നും ഏകദേശം 6 കിലോമീറ്റർ അകലെ തിരുവല്ലാ- കുമ്പഴ സ്റ്റേറ്റ് ഹൈവേയിലാണ് (എസ് എച്ച്- 7) വള്ളംകുളം സ്ഥിതി ചെയ്യുന്നത്. കേരള നിയമസഭയിൽ ആറന്മുള നിയോജക മണ്ഡലപരിധിയിലും, പാർലമെന്റിൽ പത്തനംതിട്ട നിയോജക മണ്ഡല പരിധിയിലും ഈ സ്ഥലം ഉൾപ്പെടുന്നു. വിദ്യാഭ്യാസ, സാമ്പത്തിക, ആരോഗ്യ മേഖലകളിൽ ഈ പ്രദേശം നല്ല മികവു പുലർത്തുന്നു. പ്രൈമറി മുതൽ ഹൈ സ്കൂൾതലം വരെയുള്ള പഠന സൗകര്യം നൽകുന്ന വിദ്യാഭ്യാസ സ്ഥാപനങ്ങളും, പ്രാഥമിക ആരോഗ്യ സംരക്ഷണത്തിനുതകുന്ന അനേകം കേന്ദ്രങ്ങളും ഈ ഗ്രാമത്തിലുണ്ട്. 
ഗ്രാമത്തിലെ ഏക ഹൈസ്കൂൾ ആയ നാഷണൽ ഹൈസ്കൂൾ, നന്നൂരിൽ സ്ഥിതി ചെയ്യുന്ന ഗവണ്മെന്റ് ആയുർവേദ ഡിസ്പെൻസറി, വള്ളംകുളത്തുള്ള കാർത്തികാ നായർ മെമ്മോറിയൽ എൻ.എസ്.എസ് ആയുർവേദ ആശുപത്രി,വള്ളംകുളം സർവീസ് സഹകരണ ബാങ്ക് എന്നിവയാണ് പ്രമുഖസ്ഥാപനങ്ങൾ.
നന്നൂർ ദേവിക്ഷേത്രം, തിരുവാമനപുരം വാമനമൂർത്തി ക്ഷേത്രം, പുത്തൻകാവുമല മഹാദേവർ ക്ഷേത്രം, സെൻറ് മേരീസ് ഓർത്തഡോക്സ് ചർച്ച് മുതലായ ആരാധനാലയങ്ങൾ ഈ ഗ്രാമത്തിൽ നിലകൊള്ളുന്നു.
ജില്ലയുടെ മറ്റു ഭാഗങ്ങളിലെ പോലെ തന്നെ, ഈ ഗ്രാമത്തിന്റെ പ്രതിശീർഷ വരുമാനത്തിന്റെ ഏറിയ പങ്കും വിദേശ രാജ്യങ്ങളിൽ ജോലി ചെയ്യുന്ന പ്രവാസി സമൂഹത്തിന്റെ സംഭാവന ആണ്. ഗ്രാമത്തിന്റെ സിംഹഭാഗവും പഞ്ചായത്ത് റോഡുകളും, മറ്റു പ്രമുഖ റോഡുകളും വഴി തിരുവല്ല- കുമ്പഴ റോഡുമായി ബന്ധിക്കപ്പെട്ടിരിക്കുന്നു. കേരള സ്റ്റേറ്റ് റോഡ്‌ ട്രാൻസ്പോർട്ട് കോർപറേഷനും, ചില സ്വകാര്യ ബസുകളും ഗ്രാമത്തിൽ കൂടി തങ്ങളുടെ സർവിസുകൾ നടത്തുന്നുണ്ട്.


</doc>
<doc id="197064" url="https://ml.wikipedia.org/wiki?curid=197064" title="അക്ലിയത്ത് ശിവക്ഷേത്രം">
അക്ലിയത്ത് ശിവക്ഷേത്രം

കേരളത്തിൽ കണ്ണൂർ നഗരത്തിൽ നിന്നും 8 കി.മി. വടക്ക് അഴിക്കൽ ഫെറി റോഡിലെ വൻകുളത്ത് വയൽ എന്ന സ്ഥലത്ത് അക്ലിയത്ത് ശിവക്ഷേത്രം സ്ഥിതി ചെയ്യുന്നത്. ആയിരം കൊല്ലത്തെ പഴക്കം ക്ഷേത്രത്തിനുണ്ടെന്നു കരുതപ്പെടുന്നു . കിരാതമൂർത്തിയാണ് പ്രധാന പ്രതിഷ്ഠ. കിരാതാർജ്ജുനവിജയത്തെ അടിസ്ഥാനമാക്കി അർജുനൻ പാശുപതാസ്ത്രം നേടുന്നത് വരെയുള്ള രംഗങ്ങൾ ക്ഷേത്രത്തിൽ കൊത്തി വെച്ചിട്ടുണ്ട്.

പതിനൊന്നാം നൂറ്റാണ്ടിൽ തുടക്കം
പശ്ചാത്തലം കേനോത്ത് ഗുരുക്കളും ഒരു നമ്പൂതിരിയും കൂടി വയത്തൂർ കാളിയാർ ക്ഷേത്രത്തിൽ ഉത്സവം കാണാൻപോയി മടങ്ങി വരുമ്പോൾ ഒരു ചെറിയ കിളി ഗുരുക്കളുടെ തൊപ്പിക്കുടയിൽ കയറിപ്പറ്റി ആ കിളി ഗുരുക്കളുടെ കൂടെ കേനോത്തുള്ള വീട്ടിലെത്തി കുട ഇറയത്ത്‌ വെച്ചപ്പോൾ കിളി ഒരു ഇലഞ്ഞി മരത്തിൽ ചെന്നിരുന്നു വിചിത്രമായ രീതിയിൽ ചിലക്കാൻ തുടങ്ങി കുട എടുത്തുമാറ്റാൻ പലതവണ ശ്രമിച്ചിട്ടും പൊക്കാൻ കഴിഞ്ഞില്ല കിളിയുടെ നിറുത്താതെയുള്ള കരച്ചിലും കുട പൊക്കാൻകഴിയാത്തതും തമ്മിൽ ബന്ധമുണ്ടെന്നും ഏതോ ഒരു ശക്തിയുടെ പ്രഭാവം കാരണ മായിരിക്കുമെന്നും കരുതി ഒരു പ്രശ്നം വെച്ചുനോക്കിയപ്പോൾ വയത്തൂർ കാളിയാർ തന്റെ കൂടെവന്നിരുന്നു എന്നും മനസ്സിലായി തന്റെ കളരിയിൽ കുടംബപരദേവതകളുടെ സമീപത്തായി കാളിയാരെയും പ്രതിഷ്ഠിച്ചു ഗുരുക്കളും നമ്പൂതിരിയും മറ്റുള്ളവരുടെ സഹായത്തോടെ ഒരു ക്ഷേത്രം നിർമ്മിച്ചു. 'ആ കിളി എത്തിയ' ലോപിച്ച് അക്ലിയത്ത് ആയി

മകരമാസത്തിൽ മൂന്നു ദിവസമാണ് ഇവിടെ ഉത്സവം നടക്കാറുള്ളത്. ഉത്സവസമയത്തു നെയ്യ് അഭിഷേകമാണ് പ്രധാന വഴിപാട്. അർജുനനുമായുള്ള യുദ്ധ സമയത്ത്ള്ള
ക്ഷീണം മാറ്റിയതാണത് (നായന്മാരുടെ അവകാശമാണ് നെയ്യ്). കിരാതാർജുനവിജയത്തെ അടിസ്ഥാനമാക്കി അർജുനൻ പാശുപതാസ്ത്രം നേടുന്നത് വരെയുള്ള രംഗങ്ങൾ ഭംഗിയായി കൊത്തി വെച്ചിട്ടുണ്ട്.

മകരം പതിമൂന്നിനു അക്ലിയത്തപ്പനും പുതിയകാവ് ഭഗവതിയും തമ്മിലുള്ള കൂടികാഴ്ചയും പ്രധാനപ്പെട്ടതാണ്. വടക്ക് ഭാഗത്ത് വലിയ കുളവും നെയ്യമൃതിനു വേറെ കെട്ടിടവും ഉണ്ട്


പുഷ്പാഞ്ജലി, ധാര, വെള്ളനിവേദ്യം നെയ്യമൃത്,മൃത്യഞ്ജയഹോമം, കറുകഹോമം



</doc>
<doc id="197090" url="https://ml.wikipedia.org/wiki?curid=197090" title="യൂസഫ് റാസ ഗീലാനി">
യൂസഫ് റാസ ഗീലാനി

ഏറ്റവും കൂടുതൽ കാലം അധികാരത്തിലിരുന്ന പാകിസ്താൻ പ്രധാനമന്ത്രിയാണ് യൂസുഫ് റാസ ഗീലാനി (Urdu, Saraiki: یوسف رضا گیلانی; English IPA: jusæf ɾæzə ɡillɑnɪ̈; ജനനം : 1952). കോടതിയലക്ഷ്യക്കേസിൽ പാക് സുപ്രീം കോടതി ഗീലാനിയെ 2012 ജൂൺ 19-നു് അയോഗ്യനാക്കി. അഞ്ചുവർഷത്തേക്കാണ് പൊതുസ്ഥാനങ്ങൾ വഹിക്കുന്നതിന് അയോഗ്യത. അധികാരത്തിലിരിക്കുമ്പോൾ ശിക്ഷിക്കപ്പെടുന്ന ആദ്യ പാക് പ്രധാനമന്ത്രി.
സിന്ധ് പ്രവിശ്യയിലെ കറാച്ചിയിൽ ജനിച്ചു. പത്രപ്രവർത്തനത്തിൽ ബിരുദാനന്തര ബിരുദമെടുത്ത് സർക്കാർ സർവീസിൽ ചേർന്നു. മുസ്‌ലിം ലീഗിലൂടെയാണ് രാഷ്ട്രീയത്തിൽ പ്രവേശിച്ചത്. പ്രധാനമന്ത്രിയായിരുന്ന സുൾഫിക്കർ അലി ഭൂട്ടോ വധിക്കപ്പെട്ടതിനു പിന്നാലെയാണ് അദ്ദേഹം ഭൂട്ടോയുടെ പാകിസ്താൻ പീപ്പിൾസ് പാർട്ടിയിൽ ചേർന്നത്. 2008 മാർച്ചിൽ പ്രധാനമന്ത്രിയായി. 
പ്രധാനമന്ത്രിപദത്തിലെ ആദ്യദിനത്തിൽ യൂസഫ് റാസ ഗീലാനി ഒപ്പുവെച്ച ആദ്യ ഉത്തരവുകളിലൊന്ന്, മുൻസൈനികഭരണാധികാരി പർവെസ് മുഷറഫ് വീട്ടുതടങ്കലിലാക്കിയ മുൻ ചീഫ് ജസ്റ്റിസ് ഇഫ്തിഖർ ചൗധരിയെ മോചിപ്പിക്കാനായിരുന്നു.
പ്രസിഡന്റ് ആസിഫലി സർദാരിക്കെതിരായ അഴിമതിക്കേസുകൾ പുനരുജ്ജീവിപ്പിക്കാൻ സ്വിസ് അധികൃതർക്ക് കത്തയയ്ക്കണമെന്ന സുപ്രീംകോടതി വിധി നടപ്പാക്കാൻ തയ്യാറാവാത്തതിനെത്തുടർന്നാണ് പ്രധാനമന്ത്രിക്കെതിരെ കോടതിയലക്ഷ്യക്കേസെടുത്തത്. കേസിൽ ഗീലാനി കുറ്റക്കാരനാണെന്ന് സുപ്രീംകോടതിയുടെ ഏഴംഗ ബെഞ്ച് ഏപ്രിൽ 26-ന് വിധിച്ചിരുന്നു. ജയിലിലിടാൻ മുതിരാതെ കോടതി പിരിയുംവരെയുള്ള പ്രതീകാത്മക ശിക്ഷയാണ് അദ്ദേഹത്തിനു വിധിച്ചത്. ഒരു മിനിറ്റുപോലും നീളാതിരുന്ന പ്രതീകാത്മക തടവുശിക്ഷയ്ക്കെതിരെ ഒരുമാസത്തിനകം അപ്പീൽ നൽകാമായിരുന്നെങ്കിലും ഗീലാനി അതിന് തയ്യാറാകാതിരുന്നത് കോടതി നടപടി എളുപ്പമാക്കി. ഇതാദ്യമായാണ് പാകിസ്താനിൽ പ്രധാനമന്ത്രിയെ കോടതി പുറത്താക്കുന്നത്. കോടതി ശിക്ഷിച്ച ആദ്യ പ്രധാനമന്ത്രിയും ഗീലാനിയാണ്.
ഗീലാനിക്കും അദ്ദേഹം നയിച്ച പാകിസ്താൻ പീപ്പിൾസ് പാർട്ടി(പി.പി.പി.) സർക്കാറിനുമെതിരെ സുപ്രീംകോടതി സ്വീകരിച്ച നിലപാടുകൾക്കുപിന്നിൽ സൈന്യത്തിന്റെ താത്പര്യങ്ങളാണെന്നും ആക്ഷേപമുണ്ട്.
പ്രസിഡന്റായ ആസിഫലി സർദാരി മുമ്പു ചെയ്ത അഴിമതികളുടെ പേരിലാണ് ഗീലാനിക്കു കോടതി കയറേണ്ടിവന്നത്. പ്രസിഡന്റ് എന്ന നിലയിൽ സർദാരിക്കു നിയമപരിരക്ഷയുണ്ടെന്നും അദ്ദേഹത്തിനെതിരായ കേസുകൾ പുനരുജ്ജീവിപ്പിക്കാനാവില്ലെന്നുമായിരുന്നു ഗീലാനിയുടെ നിലപാട്. പ്രധാനമന്ത്രി എന്ന നിലയിലുള്ള ഉത്തരവാദിത്തങ്ങൾ നിറവേറ്റുമ്പോൾ കോടതിയോട് മറുപടി പറയേണ്ട കാര്യമില്ലെന്നും അദ്ദേഹം വാദിച്ചു.

SC Disqualified PM Yousaf Raza Gilani in Contempt of Court Case 

Syed Yousuf Raza Gilani Disqualified as PM


</doc>
<doc id="197092" url="https://ml.wikipedia.org/wiki?curid=197092" title="സൈബീരിയൻ കടുവ">
സൈബീരിയൻ കടുവ

മാർജ്ജാര വംശത്തിൽ ഇന്ന് ജീവിച്ചിരിക്കുന്നവയിൽ ഏറ്റവും വലിയ ഇനത്തിൽ പെട്ട ഒന്നാണ് സൈബീരിയൻ കടുവ.
കടുവകളിലെ ഒരു ഉപവർഗ്ഗം ആണ് അഥവാ അമുർ ടൈഗർ . ഇവയെ റഷ്യയിൽ ആണ് കണ്ടുവരുന്നത്‌ . 2015 ലെ കണക്ക് പ്രകാരം 480-540 എണ്ണം മാത്രമേ റഷ്യയിൽ ഉള്ളൂ ഇതിൽ തന്നെ 100 എണ്ണം കുഞ്ഞുങ്ങൾ ആണ് . .


</doc>
<doc id="197093" url="https://ml.wikipedia.org/wiki?curid=197093" title="ഗസാല ജാവേദ്">
ഗസാല ജാവേദ്

പാകിസ്താനിലെ പ്രശസ്ത ഗായികയായിരുന്നു ഗസാല ജാവേദ് (1 ജനുവരി 1988 – 18 ജൂൺ 2012). മാതൃഭാഷയായ പഷ്തുവിൽ ഗാനങ്ങൾ ആലപിച്ചിരുന്ന ഗസാലയ്ക്ക് പാകിസ്താനിലും അഫ്ഗാനിസ്താനിലും ധാരാളം ആരാധകരുണ്ടായിരുന്നു. ബ്യൂട്ടിപാർലറിൽനിന്ന് പുറത്തിറങ്ങിയ ഗസാലയെയും പിതാവിനെയും മോട്ടോർസൈക്കിളിലെത്തിയ അജ്ഞാതർ വെടിവെച്ചതിനെ തുടർന്നായിരുന്നു അന്ത്യം.

സർക്കാർ ഉടമസ്ഥതയിലുള്ള പി.ടി.വി. ചാനലിൽ അവതരിപ്പിച്ച സംഗീത പരിപാടിയോടെയാണ് ഗസാല പ്രശസ്തയായത്. ഇവരുടെ ഓഡിയോ-വീഡിയോ ആൽബങ്ങൾക്ക് പഷ്തു ഭാഷ സംസാരിക്കുന്നവർ കൂടുതലായി വസിക്കുന്ന ഖൈബർ-പക്തൂൺഖ്വ പ്രവിശ്യയിൽ വൻ പ്രചാരമുണ്ട്. സംഗീതവും നൃത്തവും അനിസ്‌ലാമികമാണെന്ന് പ്രഖ്യാപിച്ച പ്രാദേശിക താലിബാൻ തീവ്രവാദികളായിരുന്നു ഇവരുടെ മരണത്തിന് പിന്നിലെന്ന് കരുതപ്പെടുന്നു.



</doc>
<doc id="197096" url="https://ml.wikipedia.org/wiki?curid=197096" title="യൂക്കാരിയോട്ടുകൾ">
യൂക്കാരിയോട്ടുകൾ

കോശത്തിനകത്ത് സ്തരങ്ങൾ കൊണ്ട് പൊതിഞ്ഞിരിക്കുന്ന സഞ്ചികൾക്കകത്ത് പ്രധാനപ്പെട്ട കോശവസ്തുക്കളെ ഉൾക്കൊണ്ടിരിക്കുന്ന കോശങ്ങളുള്ള ജീവജാലങ്ങളെയാണ് യൂക്കാരിയോട്ടുകൾ എന്നുവിളിക്കുന്നത്. യൂക്കാരിയ അഥവാ യൂക്കാരിയോട്ട എന്ന ടാക്സോണിലാണിവ ഉൾപ്പെടുന്നത്. പ്രധാനമായും മർമ്മവും ()മർമ്മകവുമാണ് ()കോശത്തിനകത്ത് മർമ്മസ്തരം() എന്ന സ്തരത്താൽ പൊതിഞ്ഞുകാണപ്പെടുന്ന കോശവസ്തുക്കൾ. കോശത്തിനകത്തെ മർമ്മത്തിന്റെ സാന്നിദ്ധ്യമാണ് ഇവയ്ക്ക് യൂക്കാരിയോട്ടുകൾ എന്ന പേരുവന്നതിന് കാരണം. മൈറ്റോകോൺട്രിയ, ലൈസോസോം, റൈബോസോം എന്നിങ്ങനെ മറ്റ് മിക്ക കോശാംഗങ്ങളും ഇവയ്ക്കുണ്ട്.
സസ്യങ്ങളും ജന്തുക്കളും ഫംഗസ്സുകളും ഉൾപ്പെടുന്ന വലിയ ജീവിവിഭാഗമാണിത്. എന്നാൽ ഉപവർഗ്ഗങ്ങളുടെ എണ്ണത്തിന്റെ കാര്യത്തിൽ പ്രോട്ടിസ്റ്റ വിഭാഗത്തിൽ ഉൾപ്പെടുന്ന യൂക്കാരിയോട്ടുകളാണ് കൂടുതൽ. കോശസ്തരത്തിനുപുറത്ത് സസ്യങ്ങളിൽ സെല്ലുലോസ് പോളിസാക്കറൈഡുകളുള്ളതും ഫംഗസ്സുകളിൽ കൈറ്റിൻ പോളിസാക്കറൈഡുകളുള്ളതുമായ കോശഭിത്തി കൂടി കാണപ്പെടുന്നു. 
യൂക്കാരിയോട്ടുകൾ മോണോഫൈലറ്റിക് () സ്വഭാവം കാണിക്കുന്നു.(ഒരു ഉപവർഗ്ഗവും അവയിൽ നിന്നുള്ള പിൻതലമുറകളുമാണ് മോണോഫിലി എന്ന് വിവക്ഷിക്കപ്പെടുന്നത്.) അവ പ്രോകാരിയോട്ടുകളായ ബാക്ടീരിയ (), ആർക്കിയ () എന്നീ വിഭാഗങ്ങൾക്കൊപ്പം ചേർന്ന് ജീവന്റെ മൂന്നുഡൊമൈനുകൾ () ഉണ്ടാക്കുന്നു. 
ബഹുകോശവ്യവസ്ഥ()യും അതുവഴി കലകളുടെ രൂപപ്പെടലും ഇവ കാണിക്കുന്നു. കോശത്തിന് അഥവാ ശരീരത്തിന് ബാഹ്യമോ ആന്തരികമോ ആയി താങ്ങും സംരക്ഷണവും നൽകുന്ന അസഥിവ്യവസ്ഥയോ തത്തുല്യവ്യവസ്ഥകളോ ഇവയ്ക്കുണ്ട്. പ്ലാസ്റ്റിഡുകളുടെ ()സാന്നിദ്ധ്യവും വിവിധതലങ്ങളിൽ (പ്രാഥമിക, ദ്വിതീയ, തൃതീയ എൻഡോസിംബയോസിസ് വഴി) അവയുടെ അനുകൂലനങ്ങളും യൂക്കാരിയോട്ടുകളുടെ സവിശേഷതയാണ്. 
നോൾ()എന്ന ശാസ്ത്രജ്ഞൻ 2006ൽ 1.6–2.1 ബില്ല്യൺ വർഷങ്ങൾക്കുമുമ്പാണ് ഇവ രൂപപ്പെട്ടതെന്ന് സമർത്ഥിക്കുന്നു. ഗാബണിലെ () ബ്ലാക്ക്‌ഷെയിൽസിലെ ()പാലിയോപ്രോട്ടിറോസോയിക് ഫ്രാൻസ്‌വില്ലിയൻ ബി ഫോർമേഷനിൽ സംഘടിതജൈവരൂപങ്ങൾ കണ്ടെത്തിയിട്ടുള്ളതിൽ നിന്നും 2.1 ബില്ല്യൺ കാലയളവിലാണ് യൂക്കാരിയോട്ടുകൾ രൂപപ്പെട്ടതെന്ന് അനുമാനിക്കാം. ബയോമാർക്കറുകൾ ഉപയോഗിച്ചുനടത്തിയ പഠനങ്ങളിൽ ആസ്ട്രേലിയൻ ഷെയിൽസിൽ കണ്ടെത്തിയ സ്റ്റിറെയ്നുകളുടെ (Cyclopentanoperhydrophenanthrene അഥവാ Cyclopentane perhydro phenanthrene)സാന്നിദ്ധ്യം 2.7 ബില്ല്യൺ വർഷങ്ങൾക്കുമുമ്പുതന്നെ യൂക്കാരിയോട്ടുകളുടെ സാന്നിദ്ധ്യം തെളിയിക്കുന്നു.
1967 ൽ ലിൻ മാർഗുലിസ് () ആണ് ഈ സിദ്ധാന്തം ആവിഷ്കരിച്ചത്. ഒരു കോശത്തെ മറ്റൊരു കോശം കോശശരീരത്തിനുള്ളിലാക്കി നിലനിർത്തുകയും ഇരുവരും ഏകദേശം സ്ഥിരകാലത്തേയ്ക്ക് പരസ്പരപ്രതിവർത്തനത്തിലൂടെ ജീവിക്കുകയും ചെയ്യുന്നതിനെ എൻഡോസിംബയോസിസ് () എന്നുവിളിക്കുന്നു. ഈ പ്രക്രിയ പോഷണത്തിന് സഹായിക്കുന്നു എന്നതിലുപരി യൂക്കാരിയോട്ടുകളുടെ ഉൽപ്പത്തിയേയും വികാസത്തേയും സൂചിപ്പിക്കുന്നു. മൈറ്റോകോൺട്രിയയുടേയും ഹരിതകണം പോലെയുള്ള പ്ലാസ്റ്റിഡുകളുടേയും പരിണാമത്തിൽ വലിയ സ്ഥാനമാണ് എൻഡോസിംബയോസിസിനുള്ളത്. 
വലിയ ആതിഥേയ പ്രോകാരിയോട്ടുകളിൽ അകപ്പെട്ട മറ്റുചില പ്രോകാരിയോട്ടുജീവികളാണ് മൈറ്റോകോൺട്രിയയും ഹരിതകണവും എന്ന് കരുതപ്പെടുന്നു. ആദിമകാലത്തുണ്ടായിരുന്ന പരപോഷിയായ യൂക്കാരിയോട്ട് (ഒരു അവായുശ്വസന പ്രോകാരിയോട്ടിന്റെ കോശഭിത്തി ആകസ്മികമായി നഷ്ടപ്പെടുകയും ഉള്ളിലുള്ള സ്തരം ഉൾമടക്കുകൾ രൂപപ്പെടുത്തി നിരവധി കോശാംഗങ്ങളും മർമ്മവും രൂപപ്പെടുത്തുകയും ചെയ്തതുവഴിയുണ്ടായ യൂക്കാരിയോട്ട്), സ്വപോഷിയായ ആൽഫാ പ്രോട്ടിയോബാക്ടീരിയം() എന്ന പ്രോകാരിയോട്ടിനെ കോശത്തിനുള്ളിലേയ്ക്കെടുക്കുകയും അതിനെ ആഹാരമാക്കാതെ സിംബയോണ്ട് ()ആയി കോശത്തിനകത്ത് നിലനിർത്തുകയും ചെയ്തു. സ്വന്തമായ ശ്വസനപ്രവർത്തനങ്ങൾ വഴി ആൽഫാപ്രോട്ടിയോബാക്ടീരിയം അതിനെ അധിവസിപ്പിച്ച യൂക്കാരിയോട്ടിന് ഊർജ്ജം നൽകുകയും പകരം അവശ്യപോഷകങ്ങളും വാസസ്ഥാനവും സംരക്ഷണവും നൽകി യൂക്കാരിയോട്ടായ ആതിഥേയകോശം അതിനെ നിലനിർത്തുകയും ചെയ്തു. പരസ്പരപ്രയോജനപ്രദമായ ഈ ബന്ധം സിംബയോസിസ് എന്ന പദത്താൽ വിവക്ഷിക്കപ്പെട്ടു. 
ക്രമേണ ഉള്ളിലകപ്പെട്ട എൻഡോസിംബയോണ്ട് സ്വതന്ത്രജീവനത്തിനുസഹായകമായി സൂക്ഷിച്ചിരുന്ന ചില ജീനുകളെ സംരക്ഷിച്ചശേഷം അവശേഷിച്ചവ ആതിഥേയകോശത്തിന് കൈമാറി. ഇത് ആതിഥേയജീവിയെത്തന്നെ ജീവീയ, അജീവിയ ഘടകങ്ങൾ നേടുന്നതിന് എൻഡോസിംബയോണ്ടിനെ പ്രേരിപ്പിച്ചു. ശ്വസനപ്രക്രിയയിലുപയോഗിക്കപ്പെട്ട ജീനുകൾ മൈറ്റോകോൺട്രിയോണായി പരിണമിച്ചു. 
ഇതേ സ്ഥിതിവിശേഷമാണ് ഹരിതകണത്തിനും സംഭവിച്ചത്. പ്രകാശസംശ്ലേഷണ ശേഷി കാണിക്കുന്ന ഉള്ളിലകപ്പെട്ട സയനോബാക്ടീരിയം () എന്ന പ്രോകാരിയോട്ടിക് എൻഡോസിംബയോണ്ട് അതിന്റെ യൂക്കാരിയോട്ടിക് ആതിഥേയജീവിയ്ക്ക് ഊർജ്ജലഭ്യത നൽകുക വഴി ഹരിതകണമായി പരിണമിച്ചു. ഇത്തരം പരിണാമപരമായ പ്രവർത്തനങ്ങൾ പ്രാഥമിക എൻഡോസിംബയോസിസ് എന്നറിയപ്പെടുന്നു.
പ്രാഥമികഎൻഡോസിംബയോസിസിനുശേഷം ചില ജീവികൾ എൻഡോസിംബയോട്ടിക് ഉൽപ്പന്നങ്ങളെത്തന്നെ നിലനിർത്തുകയും അവസരോചിത അനുകൂലനങ്ങളിലൂടെ ആൽഗകളെപ്പോലെയുള്ള വൈവിധ്യവൽക്കരണത്തിന് കാരണമാവുകയും ചെയ്തു.(ദ്വിതീയ എൻഡോസിംബയോസിസ്)

1866 ൽ ഏണസ്റ്റ് ഹെയ്ക്കൽ () പ്രോട്ടിസ്റ്റ എന്ന വിഭാഗത്തെക്കൂടി വിശദീകരിച്ചതോടെ യൂക്കാരിയോട്ടുകളിൽ നാല് കിംഗ്ഡങ്ങളെ ഉൾപ്പെടുത്തി. 

2005 ൽ ഇന്റർനാഷണൽ സൊസൈറ്റി ഓഫ് പ്രോട്ടിസ്റ്റോളജിസ്റ്റ്സ് () യൂക്കാരിയോട്ടുകളെ ആറ് മോണോഫൈലറ്റിക് സൂപ്പർഗ്രൂപ്പുകളായി തിരിച്ചെങ്കിലും സുവ്യക്തതെളിവുകളുടെ അഭാവത്തിൽ അവ അംഗീകരിക്കപ്പെട്ടില്ല. 
സസ്യങ്ങളിലും ജന്തുക്കളിലും ഫംഗസ്സുകളിലും കാണപ്പെടുന്ന കോശങ്ങൾക്ക് ഘടനാപരവും ജീവധർമ്മപരവുമായി ഏറെ വ്യത്യാസങ്ങളുണ്ട്. 
സസ്യകോശങ്ങളിൽ നിന്ന് വ്യത്യസ്തമായി ജന്തുകോശങ്ങൾക്ക് കട്ടിയുള്ള, സെല്ലുലോസ് നിർമ്മിതമായ കോശഭിത്തിയില്ല(). അതിനാൽ നിരവധി വൈവിധ്യരൂപങ്ങളിൽ നിലനിൽക്കാൻ കഴിയുന്നു. കൂടാതെ സസ്യകോശങ്ങളിലെപ്പോലെ ഹരിതകണങ്ങൾ() ജന്തുകോശങ്ങളിലില്ല. താരതമ്യേന ചെറിയ ഫേനങ്ങളാണ് () ഇവയ്ക്കുള്ളത്. ജന്തുക്കളിൽ കോശങ്ങൾ കലകളായി രൂപാന്തരപ്പെട്ടിരിക്കുന്നു. 


</doc>
<doc id="197097" url="https://ml.wikipedia.org/wiki?curid=197097" title="ടോപ്കാപി കൊട്ടാരം">
ടോപ്കാപി കൊട്ടാരം

തുർക്കിയിലെ പ്രധാന നഗരം ആയ ഇസ്താംബുൾ നഗരത്തിൽ സ്ഥിതി ചെയ്യുന്ന കൊട്ടാരം ആണ് ടോപ്കാപി. നാനൂറോളം വർഷം (1465-1856) തുർക്കിയിലെ ഓട്ടോമാൻ സുൽത്താന്മാരുടെ പ്രധാന വാസ സ്ഥലം ആയിരുന്നു ഈ കൊട്ടാരം. ഓട്ടോമാൻ ഭരണകാലത്ത്, ഒരു രാജകീയ വസതി എന്നതിന് പുറമെ, സുൽത്താന്മാർ നടത്തിയ പൊതു ചടങ്ങുകളുടെ വേദി കൂടി ആയിരുന്നു ഈ കൊട്ടാരം. ഇന്ന് അത് ഒരു സംഗ്രഹാലയവും (Museum) ഇസ്താംബുളിലെ പ്രധാനപ്പെട്ട ഒരു വിനോദ സഞ്ചാര കേന്ദ്രവും കൂടി ആണ്. ഓട്ടൊമൻ സാമ്രാജ്യത്തിലെ ഏറ്റവും പ്രധാനപ്പെട്ട കൊട്ടാര സമുച്ചയമാണിത്. 1985- ൽ യുനെസ്കോ ലോക പൈതൃക സ്ഥലങ്ങളുടെ പട്ടികയിൽ ടോപ്കാപി കൊട്ടാരം ചേർക്കപ്പെട്ടു. 
ബൈസന്റൈൻ കോൺസ്റ്റന്റിനോപ്പിൾ പിടിച്ചടക്കിയ സുൽത്താൻ മുഹമ്മദ് (മുഹമ്മദ് II) ആണ് ഇതിന്റെ നിർമ്മാണം 1459-ൽ തുടങ്ങി വച്ചത്. കൊട്ടാരസമുച്ചയത്തിൽ പ്രധാനമായ നാല് അകത്തളങ്ങളും അനേകം കൊച്ചു കെട്ടിടങ്ങളുമുണ്ട്. പിന്നീടുള്ള നൂറ്റാണ്ടുകളിൽ അതതുകാലത്തെ സുൽത്താന്മാർ ഇതിൽ അനേകം പുതുക്കിപ്പണികൾ നടത്തി. ഒരുകാലത്ത് നാലായിരത്തോളം ആൾക്കാരുടെ വാസസ്ഥലമായിരുന്നു ഈ കൊട്ടാരസമുച്ചയം. ഇതിനുള്ളിൽ പള്ളികൾ, ആശുപത്രി, ബേക്കറികൾ എന്നിവയുണ്ടായിരുന്നു. 



</doc>
<doc id="197102" url="https://ml.wikipedia.org/wiki?curid=197102" title="നറ്റിണൈ">
നറ്റിണൈ

തമിഴ് സംഘകൃതിയാണ് നറ്റിണൈ (). എൽട്ടുതൊകൈ കൃതികളിൽ ഒരു പ്രധാന കൃതിയാണിത്. നല്ലത് അല്ലെങ്കി "മഹത്തായ തിണൈ" ആണ് നറ്റിണൈ. ഒൻ‌പതു മുതൽ പന്ത്രണ്ടുവരെ വരികളുള്ള 400 "അകവൽ" പാട്ടുകളാണ് ഇതിൽ ശേഖരിച്ചിട്ടുള്ളത്. "പന്നാടു തന്ത മാറൻ വഴുതി" എന്ന പാണ്ഡ്യരാജാവിന്റെ ആജ്ഞപ്രകാരമാണ് സമാഹരിച്ചിരിക്കുന്നത്. എന്നാൽ സമാകർത്താവ് ആരാണെന്നു വ്യക്തമല്ല. സംഘകാലത്തിന്റെ അന്ത്യദശയിലാണ് ഇവ സമാഹരിച്ചത്തെന്ന് കാണപ്പെടുന്നു. ഭാരതം പാടിയ പെരുംതേവനാരുടേതായി ഒരു ദേവസ്തുതിയും ചേർത്തിട്ടുണ്ട്.

175 കവികളുടെ സരസ്വതീവിലാസങ്ങളാണ് നറ്റിണൈയിൽ ഉള്ളത്. ഇതിൽ ആശ്രയദാതാവായ പാണ്ഡ്യരാജാവിന്റെ രണ്ട് കവിതകളും ഉൾപ്പെടുന്നു. മാങ്കുടി കിഴാർ, ഇളന്തരിയനാർ, പെരുങ്കടുങ്കോ, തനിമകനാർ, കണ്ണൻകൊറ്റനാർ, പരണർ എന്നിവരാണ് ഈ സമാഹാരത്തിലെ പ്രമുഖ കവികൾ. അകനാനൂറിലെ കവിതകളെപ്പോലെ പ്രണയപരങ്ങളാണ് ഇതിലെ കവിതകളും. പരസ്പരം അനുരക്തരായ നായികാനായകന്മാരുടെ പ്രേമമാണ് നറ്റിണൈ കവിതകളിലെ പ്രധാന പ്രമേയം.

അക്കാലത്തെ ഭരണകർത്താക്കളായ ചേര-ചോഴ പാണ്ഡ്യന്മാർ ധർമ്മത്തിനു ഭംഗംവരാതെ ഭരണം നടൽത്തിയിരുന്നുവെന്നും കുറിഞ്ചിനിലങ്ങളിൽ കാവൽ ഏപ്പെടുത്തിയിരുന്നുവെന്നും സജ്ജനങ്ങളെ വിവരങ്ങൾ പൊതുസ്ഥലങ്ങളിൽ പ്രദർശിപ്പിച്ചിരുന്നു എന്നും നറ്റിണൈ പാട്ടുകളിൽ വിവരിച്ചിട്ടുണ്ട്. ആയൻ, കൊറ്ക്കൈ, മറന്തൈ, കണ്ടവായിൽ, കൂടൽ, കിടങ്കിൽ, ചായ്ക്കാട്, പൊറ്റൈയാറ്, മരുതൂർ പട്ടിനം, മുണ്ടൂർ മുതലായ പ്രാചീന നഗരങ്ങളെക്കുറിച്ചും ഇതിൽ പരാമർശിച്ചിട്ടുണ്ട്. അക്കാലത്തു നിലവിലിരുന്ന വസ്ത്രധാരണം, കച്ചവട രീതികൾ, കലകൾ, ചികിത്സാരീതി എന്നിവയെപ്പറ്റിയുള്ള വിവരണങ്ങളും നറ്റിണൈ കവിതകളിൽ കാണാം.



</doc>
<doc id="197122" url="https://ml.wikipedia.org/wiki?curid=197122" title="ശേഖർ ബാസു">
ശേഖർ ബാസു

ഭാഭാ ആറ്റമിക് റിസർച്ച് സെന്റർ ഡയറക്ടറാണ് ശേഖർ ബാസു. ഇന്ത്യയുടെ ന്യൂക്ലിയർ റീസൈക്ലിങ് പദ്ധതിയുടെ മുഖ്യശില്പിയാണ്.
ബാർക് ട്രെയിനിങ് സൂളിലെ 1974 ബാച്ചുകാരനാണ്. 1988-ൽ കൽപാക്കത്ത് ബാർക്കിലെത്തിയ ഇദ്ദേഹം ന്യൂക്ലിയർ സബ്മറൈൻ പ്രൊപ്പൽഷൻ പ്ലാന്റിന്റെ കമ്മീഷനിങ്ങിൽ നിർണായക പങ്കുവഹിച്ചു. കൽപാക്കം ബാർക് ഫെസിലിറ്റീസ് സെന്റർ ഡയറക്ടറായി സേവനമനുഷ്ഠിച്ചു വരികയായിരുന്നു.
ഇന്ത്യൻ ന്യൂക്ലിയർ സൊസൈറ്റിയുടെയും ആണവോർജവകുപ്പിന്റെയും പുരസ്‌കാരങ്ങൾ ലഭിച്ചിട്ടുണ്ട്.



</doc>
<doc id="197130" url="https://ml.wikipedia.org/wiki?curid=197130" title="ചിറക്കൽ ടി. ബാലകൃഷ്ണൻ നായർ">
ചിറക്കൽ ടി. ബാലകൃഷ്ണൻ നായർ

കേരളത്തിലെ ഒരു ചരിത്രകാരനും, ഫോക്‌ലോർ പ്രവർത്തകനും, നാടൻപാട്ടു പ്രചാരകനുമായിരുന്നു ചിറക്കൽ ടി. ബാലകൃഷ്ണൻ നായർ. ചിറക്കൽ കോവിലകത്തെ ആയില്യം തിരുനാൾ രാമവർമ്മ വലിയരാജയുടെയും തയ്യിൽ കല്യാണിക്കുട്ടി കെട്ടിലമ്മയുടെയും മകനായി 1907 നവംബർ 17നാണ് ജനിച്ചത്. 1977 ജനുവരി 13-ന് ഇദ്ദേഹം അന്തരിച്ചു.

സാഹിത്യ, ചരിത്ര ഗവേഷണ പ്രവർത്തനങ്ങളിൽ മുഴുകിയ ചിറക്കൽ ടി. ബാലകൃഷ്ണൻ നായർ വടക്കേ മലബാറിന്റെ ചരിത്രത്തിലും ഫോക്‌ ലോർ (വിശേഷിച്ചും തെയ്യം) പഠനങ്ങളിലും വഴികാട്ടിയായിരുന്നു. ഏത്‌ വിഷയത്തെക്കുറിച്ചും സരളമായ ഭാഷയിൽ ശ്രോതാക്കളുടെ ഉള്ളിലേക്ക്‌ തുളച്ചുകയറാനുള്ള ശക്തമായ, വ്യക്തമായ ഭാഷയുടെ ഉടമസ്ഥനായിരുന്നു. ചെറുശ്ശേരി സാഹിത്യത്തെ പറ്റിയുള്ള ആധികാരിക നിഗമനങ്ങൾ ബാലകൃഷ്ണൻ നായരുടേതാണ്. നാടൻപാട്ടുകളുടെ പ്രചാരകൻ കൂടിയാണ്‌ ഇദ്ദേഹം. മാതൃഭൂമിയടക്കം നിരവധി ആനുകാലികങ്ങളിൽ ഗവേഷണ പ്രബന്ധങ്ങളൂം ലേഖനങ്ങളൂം പ്രസിദ്ധീകരിച്ചിട്ടുണ്ട്. ചിറക്കൽ ടി. ബാലകൃഷ്ണൻ നായർ കോളേജ്‌ വിദ്യാഭ്യാസകാലത്തുതന്നെ സ്വാതന്ത്ര്യസമരപ്രസ്ഥാനത്തിൽ സജീവമായി പങ്കെടുത്തിരുന്നു. മദ്രാസ്‌ പ്രസിഡൻസി കോളേജ്‌, ലയോള കോളേജ്‌ എന്നിവിടങ്ങളിൽ നിന്ന്‌ ഉന്നത വിദ്യാഭ്യാസം നേടിയ ഇദ്ദേഹം ചിറക്കൽ രാജാസ്‌ ഹൈസ്കൂളിൽ അധ്യാപകവൃത്തിയിലേർപ്പെട്ടിരുന്നു. ക്വിറ്റ്‌ ഇന്ത്യ സമരത്തിൽ പങ്കെടുത്ത്‌ അറസ്റ്റ്‌ വരിക്കുകയും ഒന്നര വർഷം ജയിൽ വാസം അനുഷ്ഠിക്കുകയും ചെയ്തു. ആദ്യകാല അധ്യാപക പ്രസ്ഥാനത്തിന്റെ നേതാവ്‌ കൂടിയായിരുന്ന ഇദ്ദേഹം പ്രൈവറ്റ് സ്കൂൾ ടീച്ചേഴ്സ് അസോസിയേഷന്റെ പ്രസിഡണ്ടായിരുന്നു. കെ.പി.സി.സി അംഗമായിരുന്ന ഇദ്ദേഹം സ്വാതന്ത്ര്യാനന്തരം സോഷ്യലിസ്റ്റ്‌ പാർട്ടിയിലാണ്‌ പ്രവർത്തിച്ചത്‌. ചിറക്കൽ ടി. യുടെ സഹോദരൻ ചിറക്കൽ ടി. ശ്രീധരൻ നായർ ഉത്തര കേരളത്തിലെ പ്രശസ്തനായ കളരിപ്പയറ്റ്‌ ആചാര്യനും ചിത്രകാരനുമായിരുന്നു.

വാണിദാസ്‌ എളയാവൂർ എഡിറ്റ്‌ ചെയ്ത ചിറക്കൽ ടി. യുടെ പ്രബന്ധ സമാഹാരം, ചിറക്കൽ ടി. എഡിറ്റ്‌ ചെയ്ത കേരള ഭാഷാ ഗാനങ്ങൾ, ഡോക്ടർ സുകുമാർ അഴീക്കോട്‌ മുഖ്യ രക്ഷാധികാരിയായ ചിറക്കൽ ടി. മെമ്മോറിയൽ കൾച്ചറൽ ഫോറം പ്രസിദ്ധീകരിച്ച പ്രബന്ധങ്ങളൂം സ്മരണകളൂം എന്നിവയാണ്‌ ചിറക്കൽ ടി യുമായി ബന്ധപ്പെട്ട കൃതികൾ. ഇതിൽ ആദ്യ രണ്ട്‌ പുസ്തകങ്ങളുടെയും പ്രസാധനം നിർവ്വഹിച്ചത്‌ കേരള സാഹിത്യ അക്കാദമിയാണ്‌.



</doc>
<doc id="197137" url="https://ml.wikipedia.org/wiki?curid=197137" title="നാട്ടുപൊട്ടൻ">
നാട്ടുപൊട്ടൻ

സഹ്യവനങ്ങളിലും സമതലങ്ങളിലും കാണപ്പെടുന്ന ചിത്രശലഭമാണ് നാട്ടുപൊട്ടൻ ("Potanthus pseudomaesa"). ഗ്രാമങ്ങളിലെ കുന്നുകളിലും ചെറുകാടുകളിലും ഇവയെ വല്ലപ്പോഴും കാണാൻ കഴിയും. ഇന്ത്യയുടെ വടക്കു-കിഴക്കൻ വനമേഖലകളും ശ്രീലങ്കയുമാണ് ഇവയുടെ പ്രധാന കേന്ദ്രങ്ങൾ. 

തെറിച്ചുതെറിച്ചാണിവ പറക്കുന്നത്. ഇടയ്ക്കിടെ വിശ്രമിക്കും. മിക്കപ്പോഴും ചിറകുകൾ പൂട്ടിപ്പിടിച്ചാണ് ഇരിക്കുന്നത്. എന്നാൽ വെയിൽ കായുന്ന സമയത്ത് രണ്ടു ചിറകുകളും ലംബമായിരിക്കും. ഉയരത്തിൽ പറക്കാറില്ല. 

ചിറകുകൾക്ക് തവിട്ട് നിറമാണ്. ചിറകിന്റെ പുറത്തും അടിവശത്തും ഓറഞ്ച് നിറത്തിലുള്ള പുള്ളികൾ ഉണ്ട്. പിൻചിറകിന്റെ പുറത്ത് മഞ്ഞപ്പുള്ളികളാണുള്ളത്.


</doc>
<doc id="197139" url="https://ml.wikipedia.org/wiki?curid=197139" title="കലികാലം (ചലച്ചിത്രം)">
കലികാലം (ചലച്ചിത്രം)

റെജി നായർ രചനയും സംവിധാനവും നിർവ്വഹിച്ച് 2012-ൽ പുറത്തിറങ്ങിയ മലയാളചലച്ചിത്രമാണ് കലികാലം. ശാരദയാണ് ഈ ചിത്രത്തിലെ കേന്ദ്രകഥാപാത്രത്തെ അവതരിപ്പിച്ചിരിക്കുന്നത്.

ഒരമ്മയുടെയും മൂന്നു മക്കളുടെയും കഥയാണ് ഈ ചിത്രം പറയുന്നത്. ഈ ചെറിയ കുടുംബത്തിലുണ്ടാകുന്ന സങ്കീർണ്ണതകളാണ് ഈ ചിത്രത്തിന്റെ ഇതിവൃത്തം.


തിരക്കഥാകൃത്തായ റെജി നായർ സംവിധാനം ചെയ്ത ആദ്യ ചലച്ചിത്രമാണ് "കലികാലം". പ്രശസ്ത ഛായാഗ്രാഹകനായ മധു അമ്പാട്ട് ആണ് ഈ ചിത്രത്തിന്റെ ഛായാഗ്രഹണം നിർവ്വഹിച്ചിരിക്കുന്നത്. ഔസേപ്പച്ചൻ-ഒ.എൻ.വി. കുറുപ്പ് കൂട്ടുകെട്ട് 1992-ൽ പുറത്തിറങ്ങിയ "ആകാശദൂത്" എന്ന ചിത്രത്തിനു ശേഷം ഒന്നിച്ചു എന്ന പ്രത്യേകത കൂടി ഈ ചിത്രത്തിനുണ്ട്.

തലശ്ശേരിയിലും സമീപ പ്രദേശങ്ങളിലുമായാണ് ചിത്രീകരണം നടന്നത്.



</doc>
<doc id="197149" url="https://ml.wikipedia.org/wiki?curid=197149" title="സർഫസ്">
സർഫസ്

മൈക്രോസോഫ്റ്റ് പുറത്തിറക്കിയ ടാബ്‌ലറ്റ് കംപ്യൂട്ടർ ആണ് സർഫസ്. മൈക്രോസോഫ്റ്റിന്റെ ഏറ്റവും പുതിയ ഓപറേറ്റിങ് സിസ്റ്റമായ വിൻഡോസ്-8 ഉപയോഗിക്കാനാവുംവിധമാണ് ടാബ്‌ലറ്റിന്റെ രൂപകൽപ്പന. ടച്ച് സ്‌ക്രീൻ സംവിധാനത്തോടുകൂടിയാണ് സർഫസ് പുറത്തിറക്കുന്നത്.
ഇന്റൽ പ്രൊസസറും എ.ആർ.എം പ്രൊസസറും ഉപയോഗിക്കാനാവുംവിധം വ്യത്യസ്ത മോഡലുകളിൽ ലഭ്യമാവും. എ.ആർ.എം പ്രൊസസർ ഉപയോഗിക്കുന്ന മോഡലിന് 0.4 ഇഞ്ചും ഇന്റൽ ശ്രേണിയിലുള്ളതിന് 0.5 ഇഞ്ചും കനമാണുള്ളത്. ഐ പാഡിനേക്കാൾ വലിപ്പം കൂടിയ സ്‌ക്രീൻ ഉള്ളതാണ് സർഫസിനെ മറ്റുള്ള ടാബ്‌ലറ്റുകളിൽനിന്നു വ്യത്യസ്തമാക്കുന്നത്. 32 ജി.ബി., 64 ജി.ബി., 128 ജി.ബി. സ്റ്റോറേജ് കപ്പാസിറ്റിയാണ് വിവിധ മോഡലുകൾക്കുള്ളത്.


</doc>
<doc id="197152" url="https://ml.wikipedia.org/wiki?curid=197152" title="അൽ കറാവിയ്യിൻ യൂനിവേഴ്‌സിറ്റി">
അൽ കറാവിയ്യിൻ യൂനിവേഴ്‌സിറ്റി

എ.ഡി. 859 ൽ മൊറോക്കൊയിൽസ്ഥാപിക്കപ്പെട്ട സർവ്വകലാശാലയാണ് അൽ കറാവിയ്യിൻ യൂനിവേഴ്‌സിറ്റി . ഫാത്തിമ അൽ ഫിഹ്രിയ എന്ന വനിതയാണ് കറാവിയ്യിൻ സർവ്വകലാശാലയുടെ സ്ഥാപക. മദ്ധ്യകാലത്തുതന്നെ ഇസ്ലാമികസാംസ്കാരികകേന്ദ്രമെന്ന നിലയിൽ പ്രസിദ്ധിയാർജിച്ച ഈ സ്ഥാപനത്തിൽ ഇസ്ലാമിക ദർശനങ്ങൾക്ക്പുറമെ വൈദ്യ ശാസ്ത്രം, ഗണിത ശാസ്ത്രം, ചരിത്രം, രസതന്ത്രം എന്നീ വിഷയങ്ങളും പഠിപ്പിച്ചിരുന്നു.


</doc>
<doc id="197158" url="https://ml.wikipedia.org/wiki?curid=197158" title="ഷാഹി ഇമാമുറ">
ഷാഹി ഇമാമുറ

രണ്ടാം ലോകമഹായുദ്ധത്തിനുശേഷം ജാപ്പനീസ് സിനിമയിൽ കലാസമ്പന്നതയുടെ ഒരു ലോകം പടുത്തുയർത്തിയ ചലച്ചിത്രകാരനായിരുന്നു ഷോഹി ഇമാമുറ.(ജനനം:15 സപ്തം: 1926 -30 മെയ് 2006) അദ്ദേഹത്തിന്റെ പ്രഥമ ചിത്രമായ "സ്റ്റോളൻ ഡിസയർ" 1958 ൽ പുറത്തുവന്നു.കാൻ ചലചിത്രോത്സവത്തിൽ മികച്ച ചിത്രത്തിനുള്ള ഗോൾഡൻ പാം അവാർഡ് അദ്ദേഹത്തിന്റെ"ബല്ലാഡ് ഓഫ് നരയാമ" നേടിയിരുന്നു.(1983)

</doc>
<doc id="197160" url="https://ml.wikipedia.org/wiki?curid=197160" title="കലാമണ്ഡലം സുഗന്ധി">
കലാമണ്ഡലം സുഗന്ധി

കേരളത്തിലെ പ്രശസ്തയായ മോഹിനിയാട്ടം നർത്തകിയാണ് കലാമണ്ഡലം സുഗന്ധി. കേരള സംഗീത നാടകഅക്കാദമിയുടെ 2012 ലെ കലാരത്ന പുരസ്കാരം ലഭിച്ചിട്ടുണ്ട്.
വളരെ ചെറുപ്പത്തിൽ തന്നെ നൃത്തത്തിൽ നല്ല താൽപര്യമുണ്ടായിരുന്ന സുഗന്ധിക്ക് കാവാലം നാരായണപ്പണിക്കർ ആണ് കലാമണ്ഡലത്തിൽ ചേരാൻ പ്രോത്സാഹനമേകിയത്. കലാമണ്ഡലത്തിൽ ചന്ദ്രികയും സത്യഭാമയും ഗുരുക്കന്മാരായിരുന്നു, ഒപ്പം, ചെയർമാനായിരുന്ന എം.കെ.കെ നായരുടെ പ്രോത്സാഹനവും ലഭിച്ചു. കലാമണ്ഡലത്തിലെ പഠനം കഴിഞ്ഞ് പുറത്തിറങ്ങിയ സുഗന്ധിക്ക് ഫാക്ട് സ്കൂളിൽ നൃത്താധ്യാപികയായി നിയമനവും കിട്ടി. ഫാക്ടിന്റെ മാനേജിംഗ് ഡയറക്ടർ കൂടിയായിരുന്ന എം.കെ.കെ. നായർ സുഗന്ധിക്ക് ആന്ധ്രയിൽ വേദാന്തം പ്രഹ്ലാദശർമ്മയുടെ അടുത്ത് കുച്ചുപ്പുഡി പഠിക്കാനും അവസരമൊരുക്കി. കലാമണ്ഡലത്തിൽ മോഹിനിയാട്ടത്തിന് രൂപവും ഭാവവും നൽകി കച്ചേരി സമ്പ്രദായത്തിൽ ചിട്ടപ്പെടുത്തിയ ആചാര്യ കല്യാണിക്കുട്ടിയമ്മയുടെ കീഴിൽ മോഹിനിയാട്ടം അഭ്യസിക്കാനിടയായതും സുഗന്ധിക്ക് പിന്നീട് ഏറെ സഹായകമായി. പത്മ സുബ്രഹ്മണ്യത്തിന്റെ സെമിനാറുകളിലും ഡെമോൺസ്ട്രേഷനുകളിലും പങ്കെടുക്കുകയും ശിഷ്യയാകാൻ കഴിഞ്ഞതും ജീവിതത്തിലെ ഭാഗ്യമായി സുഗന്ധി കരുതുന്നു. കൊറിയോഗ്രഫിയിൽ തനതായ വ്യക്തിമുദ്ര പതിപ്പിക്കാൻ കഴിഞ്ഞ കലാകാരിയാണ് സുഗന്ധി. 
ക്ഷേത്രദർശനം നടത്തുന്ന ഭക്തന്റെ അനുഭവത്തിലൂടെ മോഹിനിയാട്ട കച്ചേരി എന്ന "സേവ" ചിട്ടപ്പെടുത്തി പുതിയൊരു സമ്പ്രദായത്തിന് രൂപം നൽകിയിട്ടുണ്ട്. കർണാടകസംഗീത ശൈലിയിൽ പാട്ടുകൾക്കനുസരിച്ച് മോഹിനിയാട്ടം അവതരിപ്പിക്കുന്നതാണ് നിലവിലുള്ള രീതി. എന്നാൽ സോപാനസംഗീതത്തിന്റെ ചിട്ടവട്ടങ്ങൾക്കനുസരിച്ച് മോഹിനിയാട്ടകച്ചേരി അവതരിപ്പിക്കുകയാണിവിടെ ചെയ്യുന്നത്.



</doc>
<doc id="197165" url="https://ml.wikipedia.org/wiki?curid=197165" title="എം.കെ.കെ. നായർ">
എം.കെ.കെ. നായർ

ഇന്ത്യൻ അഡ്മിനിസ്ട്രേറ്റീവ് സർവീസിലെ പ്രഗല്ഭനായ ഉദ്യോഗസ്ഥനും സാഹിത്യകാരനും കലാസ്വാദകനുമായിരുന്നു എം.കെ.കെ. നായർ (29 ഡിസംബർ 1920 - 27 സെപ്റ്റംബർ 1987). കേരള കലാമണ്ഡലം ചെയർമാനായിരുന്നു.
തിരുവനന്തപുരത്ത് പാൽക്കുളങ്ങരയുള്ള മേപ്പള്ളിവീട്ടിൽ 1920 ഡി. 29-ന് ജനിച്ചു. അച്‌ഛൻ കേശവപിളള. അമ്മ ജാനകി അമ്മ. തിരുവനന്തപുരം മഹാരാജാസ്‌ കോളജിൽ ബി.എ.യ്‌ക്കു ചേർന്നു(1937). 1939-ൽ മദിരാശി സർവകലാശാലയിൽനിന്നു ബി.എ. (ഫിസിക്‌സ്‌) ഒന്നാം ക്ലാസ്സിൽ ഒന്നാം റാങ്കോടെ ജയിച്ചു. പിന്നീട്‌ എഫ്‌.എൽ.പരീക്ഷയും.
പല ഔദ്യോഗിക മേഖലകളിലും സേവനമനുഷ്ഠിച്ചശേഷം 1948-ൽ ഐ.എ.എസ്. പരീക്ഷ പാസ്സായി. സേലം അസി. കളക്ടറായിട്ടാണ് ഈ നിലയിൽ ഇദ്ദേഹത്തിന്റെ ഔദ്യോഗികജീവിതം ആരംഭിക്കുന്നത്. ഡൽഹി സെക്രട്ടേറിയറ്റിലെ സേവനകാലത്താണ് എം.കെ.കെ. നായർ വ്യവസായ മണ്ഡലവുമായി ബന്ധപ്പെട്ടത്. നെഹ്റു, വി.പി. മേനോൻ, രാജാജി, കാമരാജ്, കാർട്ടൂണിസ്റ്റ് ശങ്കർ, വി.കെ. കൃഷ്ണമേനോൻ, പി.സി. അലക്സാണ്ടർ, എം.ഒ. മത്തായി, എസ്.കെ. പൊറ്റെക്കാട്ട് തുടങ്ങിയവരുമായി ഇദ്ദേഹത്തിന് അടുത്തവ്യക്തി ബന്ധമുണ്ടായിരുന്നു. എഫ്‌.എ.സി.റ്റി. യുടെ മാനേജിങ്ങ്‌ ഡയറക്‌ടർ(’59-71‘), കേരളാ മാനേജ്‌മെന്റ്‌ അസോസിയേഷന്റെയും കേരള പ്രൊഡക്‌ടിവിറ്റി കൗൺസിലിന്റെയും സ്‌ഥാപകാദ്ധ്യക്ഷൻ. സ്വകാര്യപൊതുസഹകരണമേഖലകളുടെ പരമോന്നതസമിതിയായ ഫെർട്ടിലൈസർ അസോസിയേഷൻ ചെയർമാൻ(’65-67‘). കേന്ദ്രഗവൺമെന്റ്‌ രാസവളത്തെക്കുറിച്ചു പഠിക്കാൻ നിയോഗിച്ച ശിവരാമൻ കമ്മിറ്റി അംഗം(1966). കേരള കലാമണ്ഡലം ചെയർമാൻ (1966-1971) എന്നീ നിലകളിൽ പ്രവർത്തിച്ചു. കലാമണ്ഡലം ചെയർമാനായ കാലത്താണ് ആദ്യമായി ഒരു കഥകളി സംഘം യൂറോപ്യൻ പര്യടനം നടത്തുന്നത്. കഥകളി ലോക പ്രസിദ്ധി നേടിയത് ഈ പര്യടനങ്ങളിലൂടെയാണ്. 1965-ൽ ആലുവയിൽ സംഘടിതമായ അഖിലേന്ത്യാ റൈറ്റേഴ്സ് കോൺഫറൻസിന് ചുക്കാൻ പിടിച്ചതും എം.കെ.കെ. നായരാണ്. 1971-ൽ ഇദ്ദേഹം ഫാക്ടിൽനിന്ന് വിരമിക്കുകയും പ്ലാനിങ് കമ്മീഷനിൽ ജോയിന്റ് സെക്രട്ടറിയാകുകയും ചെയ്തു.
കഥകളിയുടെ വലിയ ആരാധകനായിരുന്ന ഇദ്ദേഹം കഥകളി, മോഹിനിയാട്ടം മുതലായ കേരളീയ കലകളെപ്പറ്റി ഇംഗ്ളീഷിലും മലയാളത്തിലും അനേകം ലേഖനങ്ങൾ എഴുതിയിട്ടുണ്ട്. തിരുവനന്തപുരം ജില്ലയിൽ പകൽക്കുറിയിൽ തെക്കൻ ചിട്ടയിൽ ഒരു കഥകളി വിദ്യാലയം സ്ഥാപിച്ചതും എം.കെ.കെ. നായരാണ്.


</doc>
<doc id="197166" url="https://ml.wikipedia.org/wiki?curid=197166" title="സംഗ്രഹാലയം">
സംഗ്രഹാലയം

കലാ സാഹിത്യ സാംസ്‌കാരിക പ്രാധാന്യം ഉള്ള വസ്തുക്കളുടെ ശേഖരിച്ച് പൊതു പ്രദർശനത്തിന് സജ്ജം ആക്കുന്ന സ്ഥാപനം ആണ് സംഗ്രഹാലയം അഥവാ മ്യൂസിയം. പലപ്പോഴും പുരാവസ്തുക്കളും, ദേശീയ സ്വത്ത്‌ എന്ന സ്ഥാനം ഉള്ള അമൂല്യ വസ്തുക്കളും സംഗ്രഹാലയങ്ങളിൽ ആണ് സൂക്ഷിക്കുക. സാധാരണ വലിയ നഗരങ്ങളിലാണ് സംഗ്രഹാലയങ്ങൾ ഉണ്ടാവുക. ചരിത്രം, കല, സാംസ്കാരിക പൈതൃകം എന്നിവയെക്കുറിച്ച് സന്ദർശകരെ ബോധവൽക്കരിക്കുകയാണ് സംഗ്രഹാലയങ്ങളുടെ പ്രധാന ഉദ്ദേശം. 

പുരാതന കാലങ്ങളിൽ വ്യക്തികളുടെ സ്വകാര്യ ശേഖരങ്ങൾ ആണ് സംഗ്രഹാലയങ്ങൾ ആയി പ്രവർത്തിച്ചിരുന്നത്, ചരിത്രത്തിലെ ഏറ്റവും പുരാതനമായ സ്വകാര്യ സംഗ്രഹാലയം നിയോ ബാബിലോണിയൻ സാമ്രാജ്യത്തിലെ ഒരു എന്നിഗൽഡി (530 BC ) രാജ കുമാരിയുടേത് ആയിരുന്നു. ഇത്തരം സ്വകാര്യ സംഗ്രഹാലയങ്ങൾ പലപ്പോഴും സാധാരണ ജനങ്ങൾക്ക്‌ പ്രവേശനമില്ലാത്തവയായിരുന്നു. ആദ്യത്തെ പൊതു സംഗ്രഹാലയങ്ങൾ യുറോപ്പിൽ നവോത്ഥാന കാലത്തു ആണ് തുടങ്ങിയത്. Pope Sixtus നാലാമൻ തന്റെ സ്വകാര്യ ശേഖരം 1471 ൽ റോമിലെ പൊതു ജനങ്ങൾക്ക്‌ സമർപ്പിച്ചപ്പ്പോൾ ആണ് ലോകത്തിലെ ആദ്യത്തെ പൊതു സംഗ്രഹാലയം സ്ഥാപിക്കപ്പെട്ടത്. വിക്റ്റോറിയൻ കാലഘട്ടത്തിലെ തിരുവനന്തപുരത്ത് ഉള്ള നേപ്പിയർ മ്യൂസിയം കേരളത്തിലെ ഒരു പ്രധാന സംഗ്രഹാലയമാണു്. 




</doc>
<doc id="197172" url="https://ml.wikipedia.org/wiki?curid=197172" title="റോശനിയാ പ്രസ്ഥാനം">
റോശനിയാ പ്രസ്ഥാനം

പതിനാറാം നൂറ്റാണ്ടിന്റെ മദ്ധ്യത്തിൽ അഫ്ഗാനിസ്ഥാനിലും അന്നത്തെ വിശാലഭാരതത്തിന്റെ വടക്കുപടിഞ്ഞാറൻ അതിർത്തി പ്രദേശങ്ങളിലുമായി ഉയർന്നുവന്ന ജനപ്രിയവും മതനിരപേക്ഷവുമായിരുന്ന സാമൂഹ്യപരിഷ്കരണ പ്രസ്ഥാനവും ദർശനവുമാണു് രോഷനിയാ പ്രസ്ഥാനം. പിർ-ഇ-രോഷൻ എന്ന പേരിൽ പ്രസിദ്ധനായ അഫ്ഘാനി വിപ്ലവകവി ബയാസിദ് അൻസാരി ഖാൻ(1525-1582/85) ആയിരുന്നു ഇതിന്റെ സ്ഥാപകൻ.

ബയാസിദ് അൻസാരി അന്നു നിലനിന്നിരുന്ന അസമത്വത്തേയും ഭരണകർത്താക്കൾ പുലർത്തിപ്പോന്ന സാമൂഹ്യ അനീതിയേയും തുറന്നു വെല്ലുവിളിച്ചു. ഖുർ ആനിലേയും ഹദീസുകളിലേയും പ്രസക്തഭാഗങ്ങൾ ചൂണ്ടിക്കാണിച്ച് അദ്ദേഹം അവയിൽ അടങ്ങിയ സമദർശിത്വത്തിന്റേയും സാഹോദര്യത്തിന്റേയും പൊരുളുകളെക്കുറിച്ച് സാധാരണ ജനങ്ങളെ ബോദ്ധ്യപ്പെടുത്തി. ആത്മീയഗ്രന്ഥങ്ങൾ എന്നതിനേക്കാൾ സാമൂഹ്യപരിഷ്കരണോപാധികൾ എന്ന നിലയിൽ അവയെ നോക്കിക്കാണാൻ അദ്ദേഹം ജങ്ങളെ പ്രേരിപ്പിച്ചു.

ഒരു യാഥാസ്ഥിതിക മുസ്ലീം കുടുംബത്തിൽ പിറന്ന അൻസാരി പതിവിനു വിരുദ്ധമായി അഫ്ഗാനികളുടെ മതവിശ്വാസങ്ങളെ പുതിയൊരു വീക്ഷണകോണിലൂടെ പഠിപ്പിക്കുകയും ഉപദേശിക്കുകയും ചെയ്തു. ഇസ്ലാമിന്റെ അടിസ്ഥാനപ്രമാണങ്ങളിൽ പലതിനേയും ചോദ്യം ചെയ്യുന്ന തരത്തിലായിരുന്നു ഈ കാഴ്ച്ചപ്പാടുകൾ. പലപ്പോഴും അവ പിൽക്കാലത്തു് ഉരുത്തിരിഞ്ഞ കമ്യൂണിസ്റ്റ് സിദ്ധാന്തങ്ങളോടുപോലും അടുത്തുവന്നു.

ബയാസിദിന്റെ വിപ്ലവകരമായ മാർഗ്ഗം രസിക്കാതെ വന്ന കുടുംബവും ഗ്രാമവും അദ്ദേഹത്തെ ഊരുവിലക്കി. തുടർന്നു് ബയാസിദ് ഏറെ നാൾ അഫ്ഗാൻ പർവ്വതപ്രദേശങ്ങളിലെ വിവിധ ഗോത്രങ്ങൾക്കിടയിൽ തന്റെ ആശയങ്ങൾ ഉദ്ഘോഷിച്ചുകൊണ്ട് അലഞ്ഞുനടന്നു. പിൽക്കാലത്തു് ബയാസിഡിന്റെ അഭ്യാസപാഠങ്ങൾ അഫ്രീദി, ഒരാക്സായ്, ഖലീൽ, മൊഹ്‌മന്ദ്, ബങ്ഗാഷ് തുടങ്ങിയ ഗോത്രങ്ങൾക്കിടയിൽ വർഷങ്ങളോളം അലയടിച്ചു. ആധുനിക അഫ്ഗാനിസ്ഥാന്റെ വർത്തമാനകാലഘട്ടത്തെപ്പോലും സ്വാധീനിക്കുന്ന അത്ര ശക്തമായിരുന്നു ഈ പ്രഭാഷണങ്ങൾ.

ബയാസിദ് അൻസാരിയുടെ പുതിയ തത്ത്വദർശനങ്ങൾക്കു് ജനങ്ങൾക്കിടയിൽ വമ്പിച്ച പ്രചാരം ലഭിച്ചു. പഷ്ദു ഗോത്രങ്ങൾക്കപ്പുറം അവ കിഴക്കോട്ട് സിന്ധും ബലൂചിസ്ഥാനും പഞ്ചാബും കടന്നു് ദില്ലിയോളം വ്യാപിച്ചു. ജനങ്ങൾ അദ്ദേഹത്തെ പീർ-ഇ-രോഷൻ (വെളിച്ചത്തിന്റെ അപ്പോസ്തലൻ)എന്നു വിളിക്കാൻ തുടങ്ങി. അദ്ദേഹത്തിന്റെ അനുഗാമികൾ സ്വയം രോഷണീയ മാർഗ്ഗക്കാർ എന്നു സംബോധന ചെയ്തു.

രോഷണീയപ്രസ്ഥാനത്തിന്റെ അസാമാന്യമായ വളർച്ച മുസ്ലീം പുരോഹിതവർഗ്ഗത്തേയും മുഗൾ ഭരണത്തേയും ഉൽകണ്ഠാകുലരാക്കി. ബയാസിദിനെ അവർ സായുധമായി എതിർക്കാൻ തുടങ്ങി. എന്നാൽ ഈ എതിർപ്പ് രോഷനീയക്കാരുടെ ശക്തി വർദ്ധിപ്പിക്കുകയാണുണ്ടായതു്. പീർ രോഷന്റെ നേതൃത്വത്തിൽ അവർ സായുധരായി സംഘടിച്ചു. തുടർച്ചയായി നടന്ന പല ആക്രമണങ്ങൾക്കുമൊടുവിൽ നങ്ഗഢർ, ഘസ്നി, കാബൂൾ തുടങ്ങിയ പട്ടണങ്ങൾ അടക്കം പല മർമ്മപ്രധാനമായ പ്രദേശങ്ങളും അവർ കൈവശമാക്കി. ഒരു ഘട്ടത്തിൽ ഖൈബർ ചുരം എന്ന പ്രധാന പ്രവേശനമാർഗ്ഗം പോലും അവരുടെ നിയന്ത്രണത്തിൽ വന്നുചേരുകയും ചുരത്തിലൂടെയുള്ള ഗതാഗതം അവർ പൂർണ്ണമായും നിരോധിക്കുകയുമുണ്ടായി.

ആത്യന്തികമായി മുഗൾ ചക്രവർത്തിമാർ രോഷണീയൻ മുന്നേറ്റത്തെ കീഴ്പ്പെടുത്തി. എന്നിട്ടും പതിനേഴാം നൂറ്റാണ്ടുവരെ പല ഒറ്റപ്പെട്ട പ്രദേശങ്ങളിലും അവരുടെ ആധിപത്യം നിലനിന്നിരുന്നു. ഒടുവിൽ 1638ൽ ബയാസിദിന്റെ പൗത്രൻ കരിം ദാദ് മുഗൾ ആക്രമണത്തിൽ കൊല്ലപ്പെട്ടതോടെ ഒരു പ്രസ്ഥാനമെന്ന നിലയിൽ രോഷനീയ ഇല്ലാതായി.
ലളിതജീവിതവും വെളിച്ചം എന്ന സങ്കൽപ്പത്തിനോടുള്ള ഭക്തിയും പുലർത്താൻ ആഹ്വാനം ചെയ്ത പീർ-ഇ-രോഷൻ അനുയായികളോട് ഉദ്ബോധിപ്പിച്ച സിദ്ധാന്തങ്ങളുടെ കാതൽ ഇവയാണ്:


ഇസ്ലാമിന്റെ മതവിശാസഘടന അപ്പാടെ നിരാകരിക്കുന്നില്ലെങ്കിലും വിധിയും ജന്മസിദ്ധമായി ലഭിക്കുന്ന അധീശത്വവും സ്ഥാപിച്ചുകൊടുക്കുന്ന ഒരു അതിമാനുഷികദൈവസങ്കൽപ്പം മനുഷ്യനു് ആവശ്യമില്ലെന്ന ആശയഗതിയാണു് ബയാസിദ് തന്റെ മൊഴികളിലൂടെയും കവിതകളിലൂടെയും ഉന്നയിക്കാൻ ശ്രമിച്ചതു്. കമ്യൂണിസത്തിന്റെ തത്ത്വങ്ങളോടു് ഇവ വളരെ അടുത്തുനിൽക്കുന്നു.

മുഗൾ ഭരണത്തിന്റെ സ്വാധീനത്തിൽ നിന്നു് അഫ്ഗാനിസ്ഥാനെ പടിപടിയായി വിടർത്തുന്നതിൽ രോഷനീയപ്രസ്ഥാനം മുഖ്യമായ ഒരു പങ്കു വഹിച്ചു. പിൽക്കാലത്തു് അഫ്ഗാനിസ്ഥാനിലെ ഗോത്രങ്ങൾ മുസ്ലീം മതസംസ്കാരത്തിലേക്കു് ഏറെക്കുറേ തിരിച്ചെത്തിയെങ്കിലും രാഷ്ട്രീയമായി അവരുടെ സർവ്വതന്ത്രസ്വതന്ത്രത നിലനിർത്തി. സായുധപ്രതിരോധം അവരുടെ സ്ഥിരം മുഖമുദ്രയാവുകയും ചെയ്തു.

കരിം ദാദിന്റെ മരണശേഷം നേതൃശൂന്യമായ അഫ്ഗാൻ ജനങ്ങൾക്കിടയിൽ പിന്നീട് പ്രബലമായി വളർന്നുവന്ന നേതാവായിരുന്നു ഖുഷൽ ഖാൻ (1613-89). ഖട്ടക് ഗോത്രത്തിന്റെ അധിപനും പ്രചോദനാത്മകകവിയുമായിരുന്ന ഖാൻ, അകോര എന്ന പ്രദേശത്തിന്റെ നാടുവാഴിയായിത്തീർന്നു. അകോറ മുഗൾ സാമ്രാജ്യത്തിന്റെ സംരക്ഷണത്തിലുള്ള ഒരു ചെറിയ നാട്ടുരാജ്യമായിരുന്നു. ഖട്ടക്ക് ഗോത്രം ബയാസിദ് ആശയങ്ങളിൽ നിന്നും ആവേശം ഉൾക്കൊണ്ടിരുന്ന ഒരു സമൂഹമായിരുന്നു. എങ്കിലും, മുഗളന്മാരുമായി തന്ത്രപരമായ ബന്ധങ്ങൾ നിലനിർത്തിക്കൊണ്ട് ഖുഷൽ ഖാൻ പെഷാവാറിന്റെ ഗതാഗതശൃംഖലയുടെ ആധിപത്യം നിലനിർത്തി. ഇണങ്ങിയും പിണങ്ങിയുമുള്ള ഈ ചങ്ങാത്തം ഒടുവിൽ 1664ൽ ഖുഷൽ ഖാനെ മുഗളന്മാർ അട്ടിമറിസംശയത്തിന്റെ പേരിൽ തടവിൽ പിടിച്ചതോടെ നിശ്ശേഷം നിലച്ചു. നാലുവർഷത്തിനുശേഷം ജയിൽ വിമുക്തനായ ഖാൻ മുഗളന്മാരോടു നേരിട്ടു യുദ്ധം പ്രഖ്യാപിച്ചു.

തന്റെ നൈസർഗ്ഗികമായ കവിത്വവും വാഗ്മിത്വവും ഉപയോഗിച്ച് ഖുഷൽ ഗോത്രങ്ങളെ ഒരുമിച്ച് സുശക്തമായ ഒരു ഒളിപ്പോരാട്ടസേന വാർത്തെടുത്തു. 1675 ആവുമ്പോഴേക്കും മൂന്നു ലക്ഷത്തിൽ പരമായി വളർന്നു കഴിഞ്ഞിരുന്നു ഈ സൈന്യം. മുഗൾ സൈന്യത്തിനെ ഇവർ പലപ്പോഴും തങ്ങളുടെ മേഖലയ്ക്കുള്ളിൽ നിർവീര്യമാക്കി. എങ്കിലും ഏടെത്താമസിയാതെ, ശത്രുക്കളെ പരസ്പരം ഭിന്നിപ്പിക്കുന്ന ഔറംഗസീബിന്റെ കൗശലങ്ങൾക്കു മുമ്പിൽ അഫ്ഗാൻ സൈന്യത്തിന്റെ ഐക്യം തകർന്നുപോയി. 1689ൽ ഖുഷൽ ഖാൻ മരിച്ചപ്പോൾ പൗത്രൻ അഫ്സൽ ഖാൻ സ്ഥാനമേറ്റെടുത്തെങ്കിലും അധികം വൈകാതെ മുഗൾ ആധിപത്യത്തിനു് സമ്പൂർണ്ണമായും അടിയറവെച്ചു കീഴടങ്ങി. എന്തായാലും അപ്പോഴേക്കും മുഗൾ ഭരണത്തിന്റെ സ്വാധീനം വിദൂരമായ അഫ്ഗാൻ മേഖലയിൽ നാമമാത്രമായിക്കഴിഞ്ഞിരുന്നു.

ഖുഷൽ ഖാൻ ഒരു കവി എന്ന നിലയിലും പ്രസിദ്ധനായിരുന്നു. പഷ്ദു സാഹിത്യത്തിലെ പ്രധാന വ്യക്തിത്വങ്ങളിലൊരാളാണു് ഖുഷൽ ഖാൻ. അഫ്ഗാൻ സംസ്കാരത്തിലെ ഏറ്റവും ബഹുമാന്യരായ പ്രതീകങ്ങളിൽ ഖുഷൽ ഖാൻ ഉൾപ്പെടുന്നു.

പതിനെട്ടാം നൂറ്റാണ്ടു മുതൽ ഇന്നുവരെ, ബ്രിട്ടൻ, സോവിയറ്റ് യൂണിയൻ, അമേരിക്ക തുടങ്ങിയ വൻശക്തികൾ അഫ്ഗാനിസ്ഥാനിൽ പല വിധത്തിലും അധീശത്വം സ്ഥാപിച്ചിരുന്നു. എങ്കിലും, ബാഹ്യമോ ആന്തരികമോ ആയ രാഷ്ട്രീയശക്തികളെ എതിർക്കുന്നതിനു് ബയാസിദും അദ്ദേഹം തുടങ്ങിവെച്ച രോഷണിയ പ്രസ്ഥാനത്തിന്റെ ആശയങ്ങളും അഫ്ഗാൻ ഗോത്രങ്ങൾക്കു് നിരന്തരപ്രചോദനമായിരുന്നിട്ടുണ്ടു്.


</doc>
<doc id="197182" url="https://ml.wikipedia.org/wiki?curid=197182" title="ആന്റണീസ് സമരാസ്">
ആന്റണീസ് സമരാസ്

ഗ്രീസിലെ ഒരു സാമ്പത്തിക വിദഗ്ദ്ധനും, രാഷ്ട്രീയ പ്രവർത്തകനും, ഗ്രീസിന്റെ ഇപ്പോഴത്തെ പ്രധാനമന്ത്രിയുമാണ് ആന്റണീസ് സമരാസ് (, ; born 23 മേയ് 1951) 2012 ജൂണിൽ നടന്ന തിരഞ്ഞെടുപ്പിൽ ഒന്നാമതെത്തിയ യാഥാസ്ഥിതിക കക്ഷിയായ ന്യൂഡെമോക്രസി പാർട്ടിയുടെ നേതാവാണിദ്ദേഹം. 2012 ജൂൺ 20 മുതൽ ഗ്രീസിന്റെ പ്രധാനമന്ത്രിയാണിദ്ദേഹം. 
മെയ് ആറിന് ഗ്രീസിൽ തിരഞ്ഞെടുപ്പ് നടന്നെങ്കിലും ആർക്കും മന്ത്രിസഭ രൂപവത്കരിക്കാൻ കഴിഞ്ഞില്ല. ആഴ്ചകൾ നീണ്ട രാഷ്ട്രീയ പ്രതിസന്ധിക്ക് ഒടുവിലാണ് കഴിഞ്ഞയാഴ്ച നടന്ന തിരഞ്ഞെടുപ്പിൽ മുന്നൂറിൽ 129 സീറ്റ് നേടി ന്യൂഡെമോക്രസി പാർട്ടി ഒന്നാമതെത്തിയത്. യുറോപ്യൻ യൂണിയന്റെ സാമ്പത്തികസഹായവും അനുബന്ധമായുള്ള ചെലവുചുരുക്കലിനെയും അനൂകൂലിച്ച കക്ഷിയായിരുന്നു ന്യൂഡെമോക്രസി പാർട്ടി. സാമ്പത്തിക സഹായത്തിനെതിരെ രംഗത്തുവന്ന ഇടതുകക്ഷിയായ സിറിസ പാർട്ടിക്ക് 71 സീറ്റുകൾ ലഭിച്ചു. 31 സീറ്റാണ് പസോക് പാർട്ടിക്ക് ലഭിച്ചത്. തിരഞ്ഞെടുപ്പിൽ മൂന്നാമതെത്തിയ സോഷ്യലിസ്റ്റ് കക്ഷിയായ പസോക് പാർട്ടിയും ഡെമോക്രാറ്റിക് ലെഫ്റ്റിസ്റ്റ് പാർട്ടിയുമായി ചേർന്നുള്ള കൂട്ടുകക്ഷി മന്ത്രിസഭയ്ക്കാണ് അദ്ദേഹം നേതൃത്വം നൽകുക.



</doc>
<doc id="197194" url="https://ml.wikipedia.org/wiki?curid=197194" title="ജിൻസെങ്">
ജിൻസെങ്

കൊറിയ വടക്കൻ ചൈന കിഴക്കൻ സൈബീരിയ എന്നിവിടങ്ങളിൽ കാണപ്പെടുന്ന ഒരിനം ചെടിയാണ് ജിൻസെങ്. വലിയ ഔഷധമൂല്യമുള്ളതാണ് അതിന്റെ കിഴങ്ങ്. ഭൂമധ്യരേഖയ്ക്കു വടക്കു മാത്രമേ ഈ ചെടി കാണപ്പെടുന്നുള്ളൂ. നല്ല തണുപ്പുള്ള പ്രദേശങ്ങളിലാണ് ഇവ വളരുന്നത്. ഊർജദായകമായ ഒരു ഔഷധമായാണതു കരുതപ്പെടുന്നത്. പ്രാചീന വൈദ്യന്മാർ ചൈനയിലും കൊറിയയിലുമൊക്കെ അതു വ്യാപകമായി ഉപയോഗിച്ചിരുന്നു.

</doc>
<doc id="197196" url="https://ml.wikipedia.org/wiki?curid=197196" title="ഗോപാല മെമ്മോറിയൽ ആർട്സ്‌ ക്ലബ്‌ ആൻഡ്‌ ലൈബ്രറി">
ഗോപാല മെമ്മോറിയൽ ആർട്സ്‌ ക്ലബ്‌ ആൻഡ്‌ ലൈബ്രറി

തിരുവനന്തപുരം ജില്ലയിൽ നെടുമങ്ങാട് താലൂക്കിൽ കല്ലറ ഗ്രമാപ്പഞ്ചായാത്തിലെ ചെറുവാളം എന്നാ ഗ്രാമത്തിൽ പ്രവർത്തിക്കുന്ന ഒരു ഗ്രന്ഥാലയമാണ് ഗോപാല മെമ്മോറിയൽ ആർട്സ്‌ ക്ലബ്‌ ആൻഡ്‌ ലൈബ്രറി. 1940 കളുടെ അവസാനം ചെറുവാളം കേന്ദ്രമാക്കി ആരംഭിച്ച സാംസ്ക്കാരിക കേന്ദ്രമായിരുന്നു കൈരളി വായനശാല.എ.തങ്കപ്പൻ നായർ,ആർ.വാസുദേവൻ പിള്ള, പി.ശേഖരൻ നായർ, കെ.മനോഹരൻ നായർ,ഡി.സോമൻ, ജി.സുകുമാരപിള്ള, പി.ചാമി, ഗോപാലൻ,ജി.ശിവദാസൻ ആർ.രാമകൃഷ്ണൻ ആശാരി മുതലായ ചെറുപ്പക്കാരായിരുന്നു ഈ ഉദ്യമത്തിന്റെ പിന്നിൽ. ഇവരുടെ നേതൃത്വത്തിൽ മികച്ച കലാ-സാംസ്ക്കാരിക പ്രവർത്തനം മാതൃകാപരമായിത്തന്നെ നടന്നു. ഇതിനിടെ രോഗബാധിതനായിത്തീർന്ന ഗോപാലൻ അന്തരിച്ചു. സാമൂഹ്യമായി പിന്നോക്കം നിന്നിരുന്ന ചെറുവാളം പ്രദേശത്തുനിന്നും നഗരത്തിലേയ്ക്ക് വിദ്യാഭ്യാസത്തിനു പോയ ഗോപാലൻ ഇരുപത്തിയേഴാം വയസ്സിൽ അന്തരിച്ചു(1958 ജൂൺ 05).

ഗോപാലന്റെ സ്മരണയ്ക്കായി കൈരളി വായനശാലയുടെ പേര് ഗോപാല മെമ്മോറിയൽ ആർട്സ്‌ ക്ലബ്‌ ആൻഡ്‌ ലൈബ്രറി എന്നാക്കി മാറ്റി.


</doc>
<doc id="197203" url="https://ml.wikipedia.org/wiki?curid=197203" title="ഷെം">
ഷെം

ഷെം (Hebrew: שם, Modern Shem Tiberian Šēm ; Greek: Σημ Sēm; Arabic: سام) ഹീബ്രു ബൈബിളിൽ നോഹയുടെ മക്കളിൽ ഒരാൾ ആയിരുന്നു. സെമിറ്റിക് (Semitic) വംശത്തിന്റെ പേര് ഷെമിൽ നിന്നാണുണ്ടായത്. സെമിറ്റിക് എന്ന വാക്ക് കൊണ്ടുദ്ദേശിക്കുന്നത് ഷെമ്മിൽ നിന്നുൽഭവിച്ചത് എന്നാണ്. ഷെം അറബി, ഹീബ്രു, അസ്സീറിയൻ എന്നീ വിവിധ സെമിറ്റിക് ജനതകളുടെ പിതാമഹനാണെന്നാണ് വിശ്വാസം. ഉൽപ്പത്തിപ്പുസ്തകം (Genesis) 11:10 അനുസരിച്ച് പ്രളയം ഉണ്ടായ വർഷം ഷെമിനു 99 വയസ്സു ആയിരുന്നു. ഇദ്ദേഹത്തിനു അഞ്ചു ആൺ മക്കൾ ഉണ്ടായിരുന്നു (Elam, Asshur, Arpachshad, Lud, and Aram). ഇദ്ദേഹത്തിന്റെ മകനായ അർപാക്ഷാഡിന്റെ (Arpachshad) സന്തതി പരമ്പരകളിൽ പെട്ട അബ്രഹാം ഹീബ്രുകളുടെയും, അറബികളുടെയും പിതാ മഹൻ ആണ്. ഷെമിന്റെ അഞ്ചു മക്കളാണ് ഏലം, അസ്സീറിയ, അഷുർ, ലുദ്, അരാം എന്നീ ജനതകളുടെ പിതാമഹർ എന്നു് ഒന്നാം നൂറ്റാണ്ടിൽ ജീവിച്ചിരുന്ന ചരിത്രകാരൻ ഫ്ലാവിയസ് ജോസഫസ് രേഖപ്പെടുത്തിയിരുന്നു. ഇസ്ലാമിക വിശ്വാസങ്ങൾ അനുസരിച്ച് ഷെം നൂഹ് നബിയുടെ വിശ്വാസികളായ മക്കളിൽ ഒരാളാണ്, നൂഹ് നബിക്ക് ശേഷം പ്രവാചക സ്ഥാനം ലഭിച്ച ആളായിട്ട് ഷെമ്മിനെ കണക്കാക്കുന്നു.


</doc>
<doc id="197205" url="https://ml.wikipedia.org/wiki?curid=197205" title="ചക്ക്">
ചക്ക്

കൊപ്ര, എള്ള് തുടങ്ങിയവ ആട്ടി എണ്ണയുണ്ടാക്കാൻ കേരളത്തിലും മറ്റും പരമ്പരാഗതമായി ഉപയോഗിച്ചു വന്നിരുന്ന സംവിധാനമാണ് ചക്ക്. മരം കൊണ്ടു നിർമ്മിച്ച വലിയ ഒരു കുഴിയിൽ ഭാരമുള്ള കുഴ അമർത്തി തിരിച്ചാണ് എണ്ണ എടുക്കുന്നത്. കുഴ തിരിക്കാനായി കെട്ടിയ വലിയ തണ്ടിൽ കാളകളെ കെട്ടി ചുറ്റും നടത്തിച്ചാണ് ഇത് പ്രവർത്തിപ്പിക്കുന്നത്. ഇതുപോലുള്ള ഉപകരണങ്ങൾ ലോകത്തിന്റെ വിവിധഭാഗങ്ങളിൽ ഉപയോഗിച്ചിരുന്നു. 

ആട്ടുകല്ലിന്റെ ആകൃതിയിലുള്ള പാറയിൽ കൊത്തിയെടുത്ത ഭാഗവും അരകല്ലിനു പകരം ഉലക്ക പോലുള്ള ഒന്നാണ് ഉപയോഗിക്കുന്നത്. പൂവണം എന്ന മരമാണ് ഇതിന് ഉപയോഗിക്കുന്നത്. ഉലക്കയാണ് തിരിക്കുന്നത്. ആട്ടുകല്ലിന്റെ ആകൃതിയിലുള്ള ഭാഗത്ത് എണ്ണ എടുക്കേണ്ട സാധനങ്ങൾ ഇട്ടുകൊടുക്കുന്നു. ചക്ക് ആട്ടുമ്പോൾ ഇട്ട നാളികേരം ചതഞ്ഞ് അരഞ്ഞ് എണ്ണ ചക്കിന്റെ വശത്തുള്ള ദ്വാരത്തിലൂടെ പുറത്തുവരുന്നത് ശേഖരിക്കുന്നു.
ചക്കിന്റെ മുകളിലെ മേൽപ്പുരയ്ക്ക് ‘’’ആലത്തട്ടി’’’ എന്നു പറയും. ഉലക്കയിൽ നിന്ന് നീണ്ടു നിൽക്കുന്ന പലകയുടെ അറ്റത്താണ് മൃഗങ്ങൾക്കുള്ള നുകം പിടിപ്പിക്കുന്നത്. പലക, ഉലക്കയിൽ പിടിപ്പിക്കുന്ന ഭാഗത്തെ ‘’’ഒട്ടകം’’’ എന്നാണ് പറയുന്നത്. ഉലക്കയുടെ അറ്റത്തുനിന്നും താഴേക്ക് ‘’കൊക്കിയും’’’ ഒട്ടകത്തിന് മുകളിലേക്ക് ‘’’കരിയലും’’’ ഉണ്ട്. 

കാളകളെയും കഴുതകളെയും കുതിരകളെയും മറ്റും ചക്ക് തിരിക്കാൻ പണ്ടുകാലത്ത് ഉപയോഗിച്ചിരുന്നു. യന്ത്രവൽക്കരണത്തോടെ ഈ രീതി ക്രമേണ അന്യം നിന്നു പോയി.



</doc>
<doc id="197207" url="https://ml.wikipedia.org/wiki?curid=197207" title="പി.കെ. ജോസ്">
പി.കെ. ജോസ്

സംസ്‌കൃതപണ്ഡിതനും ഗ്രന്ഥകാരനും കവിയുമായിരുന്നു പ്രൊഫ.പി.കെ. ജോസ് (മരണം : 20 ജൂൺ 2012).പാവറട്ടിയിലെ കല്പിത സംസ്‌കൃത സർവ്വകലാശാലയിൽ ദീർഘകാലം അധ്യാപകനായിരുന്നു. 
കേന്ദ്രസർക്കാർ സ്ഥാപനമായ രാഷ്ട്രീയ സംസ്‌കൃത സംസ്ഥാൻ കല്പിത സർവ്വകലാശാലയുടെ ഗുരുവായൂർ സെന്ററിന്റെ (മുൻ പാവറട്ടി സംസ്‌കൃത കോളേജ്) സ്ഥാപകൻ പി.ടി. കുര്യാക്കോസ് മാസ്റ്ററുടെ മകനാണ്.കുര്യാക്കോസ് മാസ്റ്റർ 1973 ൽ ട്രസ്റ്റ് രൂപവത്കരിച്ചാണ് പാവറട്ടി സംസ്‌കൃത കോളേജ് സൗജന്യമായി കേന്ദ്രസർക്കാരിന് കൈമാറിയത്. കോളേജ് സർക്കാർ ഏറ്റെടുക്കാൻ പിന്നെയും വർഷങ്ങൾ വേണ്ടിവന്നു. ഇതിന് ഡൽഹിയിൽ അക്ഷീണം പ്രവർത്തിച്ചത് പ്രൊഫ. ജോസാണ്. 2000 ഫിബ്രവരിയിൽ പാവറട്ടിയിലെ സംസ്‌കൃത കോളേജ് വിൽക്കാൻ തീരുമാനമുണ്ടായി. കോളേജ് വിൽക്കാതിരിക്കാൻ കേന്ദ്രസർക്കാരിനെതിരെയുള്ള സമരത്തിലും മുന്നിൽ നിന്നത് ഇദ്ദേഹമാണ്. അന്നത്തെ കേന്ദ്ര വിദ്യാഭ്യാസ മന്ത്രിയായിരുന്ന മുരളീമനോഹർ ജോഷിക്ക് സംസ്‌കൃത വിദ്യാപീഠത്തിന്റെ വിലാപം സംസ്‌കൃതത്തിൽ എഴുതിയാണ് ധരിപ്പിച്ചത്. വിദ്യാപീഠം വിൽക്കാനുള്ള ശ്രമം പിന്നീട് കേന്ദ്രസർക്കാർ പിൻവലിച്ചു.
ഭാര്യ : വേലൂർ അറങ്ങാശ്ശേരി മേരി
സംസ്‌കൃതത്തിൽ 22 കൃതികളും, മലയാളത്തിൽ 21 കൃതികളും ഹിന്ദിയിൽ അഞ്ച് കൃതികളും

സംസ്‌കൃത പണ്ഡിതൻ പ്രൊഫ.പി.കെ. ജോസ് അന്തരിച്ചു 


</doc>
<doc id="197209" url="https://ml.wikipedia.org/wiki?curid=197209" title="പഴനി മുരുകൻ ക്ഷേത്രം">
പഴനി മുരുകൻ ക്ഷേത്രം

ദ്രാവിഡദൈവവും ശിവ-പാർവതിമാരുടെ പുത്രനുമായ സുബ്രഹ്മണ്യന്റെ ഏറ്റവും പഴക്കം ചെന്ന ക്ഷേത്രങ്ങളിൽ ഒന്നാണ് തമിഴ്നാട്ടിലെ പഴനിയിലുള്ള പഴനി മുരുകൻ ക്ഷേത്രം. ദണ്ഡും പിടിച്ചു കൊണ്ട് നിൽക്കുന്ന ശ്രീ മുരുകന്റെ പ്രതിഷ്ഠയായതിനാൽ "ദണ്ഡായുധപാണിക്ഷേത്രം" എന്ന് അറിയപ്പെടുന്നു. "പഴനി ആണ്ടവൻ" എന്ന പേരിൽ ഇവിടുത്തെ ഭഗവാൻ തമിഴ്നാട്ടിലും കേരളത്തിലും ഒരുപോലെ പ്രസിദ്ധനാണ്. അറിവിന്റെ പഴമെന്ന അർഥമുള്ള "ജ്ഞാനപ്പഴമെന്ന" വാക്കിൽ നിന്നാണ് "പഴനി" എന്ന സ്ഥലനാമം രൂപപ്പെട്ടതെന്ന് പറയപ്പെടുന്നു. സുബ്രഹ്മണ്യനെയാണ് ജ്ഞാനപ്പഴമായി കണക്കാക്കുന്നത്. പാലക്കാട് നിന്നും പൊള്ളാച്ചി വഴി 67 കിലോമീറ്ററും എറണാകുളം ഭാഗത്ത് നിന്ന് ചാലക്കുടി-വാൽപ്പാറ അല്ലെങ്കിൽ മൂന്നാർ വഴി 200 കിലോമീറ്ററും തൃശ്ശൂർ നിന്നും വടക്കഞ്ചേരി-നെന്മാറ-കൊല്ലങ്കോട്-പൊള്ളാച്ചി വഴി 180 കിലോമീറ്ററും കോട്ടയത്ത് നിന്നും കമ്പം-തേനി വഴി 294 കിലോമീറ്ററും അകലെ സ്ഥിതിചെയ്യുന്ന "പഴനി" എന്ന നഗരത്തിലുള്ള മലയിലാണ് ഈ ക്ഷേത്രം സ്ഥിതിചെയ്യുന്നത്. മലയുടെ താഴെ ശ്രീ മുരുകന്റെ അറുപടൈവീട് എന്നറിയപ്പെടുന്ന ആറു ക്ഷേത്രങ്ങളിൽ ഒന്നായ തിരു-ആവിനാൻ-കുടി സ്ഥിതി ചെയ്യുന്നു. പരബ്രഹ്മസ്വരൂപനായ സുബ്രഹ്മണ്യന്റെ ആറു മുഖങ്ങളുള്ള ഷണ്മുഖൻ എന്ന പ്രതിഷ്ഠയാണിവിടെ. നവപാഷാണങ്ങൾ എന്ന ഒൻപതു സിദ്ധ ഔഷധങ്ങൾ ചേർത്ത് തയ്യാറാക്കിയ പ്രത്യേക ഔഷധക്കൂട്ടാണ് പഴനി മുരുകന്റെ പ്രതിഷ്ഠ നിർമ്മിക്കാൻ ഭോഗമഹർഷി ഉപയോഗിച്ചത് . അതിനാൽ ഈ പ്രതിഷ്ഠയിൽ അഭിഷേകം ചെയ്യുന്ന പഞ്ചാമൃതം, ചന്ദനം എന്നിവ സർവരോഗശമനിയായി ഭക്തർ കരുതുന്നു. ഭഗവാനെ രാജകീയ രൂപത്തിൽ അണിയിച്ചൊരുക്കുന്ന വൈകുന്നേരത്തെ "രാജാലങ്കാര പൂജ"(സായരക്ഷ) തൊഴുന്നത് ഐശ്വര്യകരമാണ് എന്നാണ് വിശ്വാസം. "കാവടി" എടുക്കുന്നതും തലമുടി കളയുന്നതും ഇവിടുത്തെ പ്രധാന വഴിപാടുകളാണ്. ഞാനെന്ന അഹംഭാവം ഉപേക്ഷിച്ചു ജഗദീശ്വരനോട് താദാത്മ്യം പ്രാപിക്കുന്നു എന്നതിന്റെ പ്രതീകമായാണ് തല മുണ്ഡനം ചെയ്യുന്നത്. പഞ്ചാമൃതവും, വിഭൂതിയുമാണ് (ഭസ്മം) പ്രസാദം. തൈമാസത്തിൽ (Jan15- Feb 15) ധാരാളം ഭക്തർ ഇവിടെ ദർശനത്തിനെത്തുന്നു. തൈ മാസത്തിലെ പൗർണമി ദിവസമായ "തൈപ്പൂയമാണ്" പ്രധാന ഉത്സവം. അന്നേ ദിവസം ഭക്തരുടെ കാവടിയാട്ടവും ഭഗവാന്റെ തങ്കരഥത്തിലുള്ള എഴുന്നള്ളത്തും നടക്കുന്നു. നവപാഷാണരൂപിയായ പഴനി മുരുകനെ ദർശിക്കുന്നത് സകല ദുരിതങ്ങളും ശമിപ്പിക്കും എന്നാണ് വിശ്വാസം.

നാരദ മഹർഷി ഒരിക്കൽ പരമശിവന്റെ ഇരിപ്പിടമായ ദിവ്യമായ കൈലാസപർവ്വതം സന്ദർശിക്കുകയുണ്ടായി. ആ അവസരത്തിൽ നാരദൻ അദ്ദേഹത്തിനു "ജ്ഞാനപഴം" നല്കി. ഇത് വിജ്ഞാനത്തിനു വേണ്ടിയുള്ള അമൃത് ആയി കണക്കാക്കപ്പെടുന്ന ഒരു പഴമാണ്. തന്റെ പുത്രന്മാരായ ഗണപതിക്കും കാർത്തികേയനും തുല്യമായി നല്കാനായി അദ്ദേഹം അത് മുറിക്കാനായി ഭാവിച്ചപ്പോൾ, പഴത്തിന്റെ അമൂല്യശക്തി നഷ്ടപ്പെട്ടു പോകുമെന്ന് പറഞ്ഞത് നാരദ മഹർഷി അത് തടഞ്ഞു. വിഷമഘട്ടത്തിലായ ശിവൻ, പഴം തന്റെ ബുദ്ധിമാനായ മകനു നല്കാനായി ഒരു മത്സരം നിശ്ചയിച്ചു. ഈ ലോകത്തെ മൂന്നു പ്രാവശം വലംവെച്ചു വരുന്നതാരാണോ, അയാൾക്ക് ഈ പഴം സമ്മാനമായി നല്കുമെന്നു പറഞ്ഞു. ഇതു കേട്ടപാടെ സുബ്രഹ്മണ്യൻ തന്റെ വാഹനമായ മയിലിന്റെ പുറത്ത് ലോകം ചുറ്റിവരാൻ പുറപ്പെട്ടു. 

എന്നാൽ ഗണപതി, തന്റെ മാതാപിതാക്കളായ പരമശിവനും, പാർവ്വതിയും പ്രപഞ്ചത്തിന് തുല്യരും; ലോകം മുഴുവൻ നിറഞ്ഞു നിൽക്കുന്ന പ്രകൃതിയും പരമാത്മാവുമാണെന്ന വിശ്വാസത്താൽ അവരെ മൂന്ന് തവണ വലംവെച്ചു. തന്റെ പുത്രന്റെ ഭക്തിയിലും വിവേകത്തിലും സന്തുഷ്ടനായ മഹാദേവൻ ജ്ഞാന പഴം ഗണപതിക്കു തന്നെ നല്കി. കാർത്തികേയൻ തിരിച്ചുവന്നപ്പോൾ തന്റെ പ്രയത്നം പാഴായതറിഞ്ഞ് ക്രുദ്ധനായി. ദേഷ്യവും, വിഷമവും കൊണ്ട് വലഞ്ഞ കാർത്തികേയൻ കൈലാസ പർവ്വതത്തിൽ നിന്നു പോകാൻ തീരുമാനിച്ചു. അങ്ങനെയാണ് അദ്ദേഹം പഴനിമലയിലെത്തിച്ചേരുന്നത്. അദ്ദേഹത്തെ തിരിച്ചു കൈലാസത്തിലേക്കു വിളിക്കാൻ വന്ന മാതാപിതാക്കൾ, കാർത്തികേയനെ സമാധാനിപ്പിക്കാൻ പറഞ്ഞ വാക്കാണ്, പഴം നീ. ഇതിൽ നിന്നുമാണ് ഈ പ്രദേശത്തിനു പഴം നീ ലോപിച്ച് പഴനി എന്ന് പേരു വീണത്.

പതിനെട്ടു സിദ്ധ മഹർഷിമാരിൽ ഒരാളായ ഭോഗരാണ് മുരുകന്റെ വിഗ്രഹം പഴനി മലയിൽ സ്ഥാപിച്ചതെന്നു കരുതുന്നു. "നവപാഷാണത്തിന്റെ" ഒരു പ്രത്യേക മിശ്രിതമാണത്രെ ഇതിനുപയോഗിച്ചത്. വളരെ വേഗം ഉറക്കുന്ന ഒരു രാസമിശ്രിതം ആണ് ഇത്. അതുകൊണ്ടു തന്നെ ശില്പിക്ക് വളരെ പെട്ടെന്നു തന്നെ വിഗ്രഹം സൗന്ദര്യവല്കരിക്കാനുള്ള പ്രയത്നം തുടങ്ങാൻ കഴിഞ്ഞു. എന്നിരിക്കിലും, വിഗ്രഹത്തിന്റെ മുഖം, വളരെ വിശിഷ്ടമായ രീതിയിൽ പൂർത്തീകരിക്കാനായി അദ്ദേഹം വളരെയധികം സമയമെടുത്തു. അതുകൊണ്ടു തന്നെ, വിഗ്രഹത്തിന്റെ മറ്റു ഭാഗങ്ങൾ മുഖം പോലെ തന്നെ മനോഹരമാക്കാൻ ശില്പിക്കു സാധിച്ചില്ല. മുരുകസ്വാമിയുടെ വിഗ്രഹത്തിൽ മുഖവും, ശരീരത്തിന്റെ ബാക്കി ഭാഗങ്ങളുമായുള്ള ഒരു തുലനമില്ലായ്മ കാണാൻ കഴിയും, സൗന്ദര്യത്തിന്റെ കാര്യത്തിൽ. 

ഭോഗർ മഹർഷിയുടെ ഒരു ദേവാലയവും ക്ഷേത്രത്തിന്റെ തെക്കു പടിഞ്ഞാറേ ഇടനാഴിയിൽ സ്ഥാപിച്ചിട്ടുണ്ട്. ഭോഗരുടെ സമാധിസ്ഥാനമായി ഇത് കണക്കാക്കപ്പെടുന്നു. മലയുടെ അകത്തുള്ള ഒരു ഗുഹയുമായി ഈ ഭോഗമഹർഷിയുടെ ദേവാലയം ബന്ധിച്ചിരിക്കുന്നു. ഇവിടെയാണ് ഇദ്ദേഹം, അഷ്ടദിക്പാലകന്മാരുമായി ധ്യാനത്തിലേർപ്പെടുന്നത് എന്നു വിശ്വസിക്കുന്നു.
ക്ഷേത്രവുമായി ബന്ധപ്പെട്ട മറ്റൊരു ഐതിഹ്യം ചക്രവർത്തിയായിരുന്ന ചേരമാൻ പെരുമാളുമായി ബന്ധപ്പെട്ടതാണ്. ക്ഷേത്രനിർമ്മാണത്തിനുശേഷം, പിന്നീട് അരും ശ്രദ്ധിക്കാതെ,വനാന്തർഭാഗത്തു മറഞ്ഞുപോകുകയാണുണ്ടായത്. രണ്ടാം നൂറ്റാണ്ടിനും, അഞ്ചാം നൂറ്റാണ്ടിനും ഇടക്ക് ഈ പ്രദേശം ഭരിച്ചിരുന്ന ചേരമാൻ പെരുമാൾ തന്റെ പതിവു നായാട്ടുമായി ബന്ധപ്പെട്ട് പഴനി മലയുടെ ഭാഗത്തു വന്നു ചേർന്നു. ക്ഷീണം കൊണ്ട് ഉറങ്ങിപ്പോയ, രാജാവിന്റെ സ്വപ്നത്തിൽ സുബ്രഹ്മണ്യസ്വാമി പ്രത്യക്ഷപ്പെട്ടു. തന്റെ വിഗ്രഹം കണ്ടെടുത്ത്, അത് പഴയ രീതിയിൽ സ്ഥാപിക്കാൻ സ്വാമി രാജാവിനോട് ആജ്ഞാപിച്ചു. ഉറക്കത്തിൽ നിന്നും ഉണർന്ന രാജാവ്, അതിനടുത്ത് വിഗ്രഹത്തിനുവേണ്ടി തിരച്ചിൽ നടത്തുകയും, മറഞ്ഞു കിടന്നിരുന്ന സുബ്രഹ്മണ്യസ്വാമിയുടെ വിഗ്രഹം കണ്ടെടുക്കുകയും ചെയ്തു. രാജാവ് വിഗ്രഹം പഴയപടി സ്ഥാപിക്കുകയും ആരാധന മുതലായവ തുടങ്ങുകയുടെ ചെയ്തു. ഇപ്പോൾ ക്ഷേത്രത്തെ ചുറ്റിയുള്ള മതിലിൽ ഒരു സ്തൂപത്തിൽ ഈ കഥ കൊത്തിവെച്ചിട്ടുണ്ട്.

സുബ്രഹ്മണ്യ വിഗ്രഹം നേരത്തെ പറഞ്ഞതുപോലെ, ഒമ്പതു വസ്തുക്കളുടെ മിശ്രിതം കൊണ്ടാണ് ഉറപ്പിച്ചിരിക്കുന്ന്. മുരുകൻ പഴനിയിൽ വന്നതുപോലെ തന്നെയാണ് വിഗ്രഹവും പണിതിരിക്കുന്നത്. ബാലകനായിരുന്ന മുരുകനാണ് മാതാപിതാക്കളോട് പിണങ്ങി അവിടെ വന്നത്. തലമുണ്ഡനം ചെയ്ത ഒരു താപസ്വിയുടെ വേഷമാണ് വിഗ്രഹത്തിന്. വസ്ത്രമായിട്ട് ഒരു കൗപീനം മാത്രം. കയ്യിൽ ദണ്ഡും, വേലും. ഇതിൽ നിന്നും ആണ് ബാല-ദണ്ഡ്-ആയുധപാണി എന്ന പേരു മുരുകനു കിട്ടിയത്.

വിഗ്രഹം പഴനിയിൽ സ്ഥാപിച്ചിരിക്കുന്നത് പടിഞ്ഞാറു ദിക്കിലേക്ക് ദർശനമായിട്ടാണ്. സാധാരണ ഹിന്ദു ക്ഷേത്രങ്ങളിൽ വിഗ്രഹം കിഴക്കോട്ട് ദർശനം ആയിട്ടാണ് സ്ഥാപിക്കാറുള്ളത്. ഇന്നത്തെ കേരളം അതായത് ചേരസാമ്രാജ്യം പടിഞ്ഞാറോട്ടാണ് പടർന്നു കിടക്കുന്നത്. ആ സാമ്രാജ്യത്തിന്റെ രക്ഷക്കു വേണ്ടിയായിരിക്കണം, ചേരമാൻ പെരുമാൾ വിഗ്രഹത്തിന്റെ ദർശം പടിഞ്ഞാറു ദിക്കിലേക്കു വെച്ചത് എന്നു വിശ്വസിക്കപ്പെടുന്നു. ഇതിനാൽ മലയാളികളോട് ഭഗവാന് പ്രത്യേക വാത്സല്യമുണ്ട് എന്നൊരു വിശ്വാസമുണ്ട്. കൂടാതെ, സുബ്രഹ്മണ്യസ്വാമി വിഗ്രഹത്തിന്റെ ചെവികൾ സാധാരണയിലും വലിപ്പമുള്ളതാണ്. ബാലൻ, സന്ന്യാസി, വേട്ടക്കാരൻ, രാജാവ് തുടങ്ങി വിവിധ അലങ്കാരങ്ങൾ ആണ് ഭഗവാന് നടത്തുക. ഇതിൽ രാജാലങ്കാരം ദർശിക്കുന്നത് ഐശ്വര്യദായകമാണ്. നവഗ്രഹങ്ങളിലെ ചൊവ്വയായി ഇവർ മുരുകനെ കാണുന്നു. ക്ഷേത്രത്തിന് ആറ് വലംവച്ചു മുരുകനെ തൊഴുന്നത് ഭഗവാന് വളരെയധികം ഇഷ്ടമാണെന്ന് കരുതപ്പെടുന്നു. "ഓം ശരവണ ഭവ" അല്ലെങ്കിൽ "ഓം വചത്ഭുവേ നമഃ" എന്നീ മുരുകമന്ത്രങ്ങൾ പ്രദക്ഷിണവേളയിൽ ജപിക്കുന്നു. സ്കന്ദൻ, ആറുമുഖൻ, വേലായുധൻ, ആണ്ടവൻ തുടങ്ങിയ പേരുകളിലും ഭഗവാൻ അറിയപ്പെടുന്നു. .

ശ്രീകോവിലിനുള്ളിലെ ഗർഭഗൃഹത്തിലാണ്, വിഗ്രഹം സ്ഥിതിചെയ്യുന്നത്. ഗുരുക്കൾ എന്ന ബ്രാഹ്മണസമുദായത്തിലെ പുരോഹിതന്മാർക്കാണ് വിഗ്രഹത്തെ സമീപിക്കാനും ഒരുക്കാനുമുള്ള അവകാശമുള്ളു. ഈ അവകാശം ഇവർ തലമുറകളായി കൈമാറി വരുന്നതാണ്. മറ്റുള്ളവർക്ക് ശ്രീകോവിലിന‌ടുത്തു വരെ വരാനെ അവകാശമുള്ളു. എന്നാൽ പുരോഹിതരുടെ സഹായികളായ ആളുകൾക്ക് ശ്രീകോവിലിനകത്തു വരാം, ഗർഭഗൃഹത്തിലേക്ക് പ്രവേശനമില്ല. "പണ്ടാരം" എന്ന സമുദായത്തിലെ ആളുകളാണ് ഇവിടെ പുരോഹിതരുടെ സഹായികളായി നിലവിലുള്ളത്. 

പഴനിയിലെ രണ്ടു കുന്നുകളിൽ ഒന്നിന്റെ മുകളിലാണ് ക്ഷേത്രം സ്ഥിതിചെയ്യുന്നത്. മലയിലുണ്ടായിരുന്ന കാനനപാതകളാണ് മുമ്പ് ഭക്തർക്ക് ക്ഷേത്രത്തിലേക്കു പോകാനുള്ള വഴിയായി ഉണ്ടായിരുന്നത്. ആനകൾ സഞ്ചരിച്ചിരുന്ന വഴിയാണ് ഭക്തർ ഉപയോഗിച്ചിരുന്നത്. കൂടാതെ, മലയിൽ ചെത്തിയുണ്ടാക്കിയ കല്പടവുകളും ചിലയിടത്തുണ്ടായിരുന്നു. വിഗ്രത്തിൽ സമർപ്പിക്കാനുള്ള പുണ്യജലവും കൈയിലെടുത്താണ് തീർത്ഥാടകർ പണ്ട് മല കയറിയിരുന്നത്. പുരോഹിതന്മാരും മല നടന്നു തന്നെയാണ് കയറിയിരുന്നത്. എന്നാൽ ഭക്തർ ഉപയോഗിച്ചിരുന്ന പാതയല്ല, അതിനു നേരെ എതിർവശത്തുണ്ടായിരുന്ന മറ്റൊരു പാതയാണ് അവർ ഉപയോഗിച്ചിരുന്നത്. എന്നാൽ കഴിഞ്ഞ അര നൂറ്റാണ്ടായി, മലകയറ്റം സുഗമമാക്കാനായി കൂടുതൽ കല്പടവുകൾ നിർമ്മിച്ചു. കൂടാതെ, ഒരു ഫ്യൂണിക്കുലാർ റെയിൽവേ സംവിധാനവും അവിടെ ഏർപ്പെടുത്തിയിട്ടുണ്ട്. വലിയ ഇരുമ്പിന്റെ വടത്തിൽ സഞ്ചരിക്കുന്ന ഈ സംവിധാനം, പ്രായാധിക്യത്താലും, ശാരീരികാസ്വാസ്ഥ്യത്താലും മല കയറുന്നവർക്ക് വളരെ ആശ്വാസമാണ്.

ക്ഷേത്രത്തിന്റെ ശ്രീകോവിൽ നിർമ്മിച്ചിരിക്കുന്നത് പഴയ ചേര ശില്പവൈദഗ്ദ്ധ്യത്തിലാണ്. എന്നാൽ ക്ഷേത്രത്തിനു ചുറ്റുമുള്ള, ശില്പചാതുരി പാണ്ഡ്യ കാലഘട്ടത്തെയും, അവരുടെ സ്വാധീനത്തെയും ഓർമ്മിപ്പിക്കുന്നു. ശ്രീകോവിലിന്റെ മതിലിൽ പഴയ തമിഴ്ലിപിയിൽ ധാരാളം ദൈവികസ്തോത്രങ്ങൾ കൊത്തിവെച്ചിരിക്കുന്നു. ശ്രീകോവിലിനു മുകളിലായി സ്വർണ്ണഗോപുരം സ്ഥാപിച്ചിട്ടുണ്ട്. ഇതിൽ മുരുകന്റേയും, ഉപദേവന്മാരുടേയും ശില്പങ്ങൾ കൊത്തിവെച്ചിരിക്കുന്നു.

ശ്രീകോവിലിനരുകിലായി, സുബ്രഹ്മണ്യന്റെ മാതാപിതാക്കളായ പരമശിവന്റേയും, പാർവ്വതിയുടേയും ആരാധനാലയങ്ങളുണ്ട്. അതിനു ചേർന്ന്, പഴനി മുരുക ക്ഷേത്രത്തിലെ മുഖ്യവിഗ്രഹം സ്ഥാപിച്ച ഭോഗ മഹർഷിയുടെ സമാധി സ്ഥാനമാണ്. പുറത്ത് വിഘ്നേശ്വരനായ ഗണപതിയുടെ ആരാധനാലയവുമുണ്ട്. .

വിഗ്രഹത്തിലുള്ള അഭിഷേകമാണ് പ്രധാന ആരാധനാ രീതി. വിവധ തരം ലേപനങ്ങൾ കൊണ്ട് വിഗ്രഹത്തെ അഭിഷേകം ചെയ്യുന്നു. എണ്ണ, ചന്ദനതൈലം, പാൽ എന്നിവ ഉപയോഗിച്ച് അഭിഷേകം നടത്തിയശേഷം, ശുദ്ധ ജലത്തിൽ വീണ്ടും അഭിഷേകം നടത്തുന്നു. ദിവസത്തിന്റെ ഓരോ പ്രത്യേക സമയങ്ങളിലാണ് ഈ അഭിഷേകം നടത്തുന്നത്.

ഈ പൂജകൾ നടക്കുമ്പോൾ ഭക്തരെ അറിയിക്കാനായി ക്ഷേത്രത്തിലുള്ള വലിയ മണി മുഴക്കുന്നത് പതിവാണ്. ശാന്തമായ അന്തരീക്ഷത്തിൽ പഴനി നഗരം മുഴുവൻ ഈ മണിയൊച്ച കേൾക്കാൻ കഴിയും.

അഭിഷേകത്തിനുശേഷം വിഗ്രഹത്തെ ആടയാഭരണങ്ങൾ അണിയിക്കുന്ന ചടങ്ങാണ്. ഇതിനെ അലങ്കാരം എന്നു പറയുന്നു. പിതാവിന്റെ രാജകൊട്ടാരത്തിൽ നിന്നും പഴനിയിൽ വന്നിറങ്ങിയ മുരുകന്റെ രൂപത്തിലായിരിക്കും മിക്കവാറും വിഗ്രഹത്തെ അണിയിച്ചൊരുക്കാറ്.
ഇതു കൂടാതെ, ഭഗവാനെ ഉത്സവമൂർത്തിയായി അലങ്കരിച്ച്, സ്വർണ്ണരഥത്തിനുള്ളിൽ ഇരുത്തി ശ്രീകോവിലിനു ചുറ്റും പ്രദക്ഷിണം നടത്താറുണ്ട്. ഇത് ഭക്തരായിരിക്കും ഈ രഥം വലിച്ചുകൊണ്ടു പോകുന്നത്. ഇത് കാണുന്നത് പുണ്യമായി ഭക്തർ കരുതുന്നു.

ക്ഷേത്രത്തിലെ മുഖ്യമായ ആചാരമാണ് ഭക്തരുടെ തലയിലെ മുടി നീക്കം ചെയ്ത, ചന്ദനം തേക്കൽ. ബാലമുരുകന്റെ ശിരസ്സിനോട് സാമ്യം തോന്നിക്കാനാണ് ഈ തലമുടി നീക്കം ചെയ്യൽ ചടങ്ങ്. വൈകീട്ടു തലമുണ്ഡനം ചെയ്ത ചന്ദനം തേച്ച് അത് രാത്രിമുഴുവൻ സൂക്ഷിക്കുന്നത് ഭക്തരുടെ ഒരു രീതിയാണ്. 

മദ്ധ്യാഹ്നത്തിൽ കുറച്ചു നേരവും, രാത്രിയിൽ വളരെ നേരത്തെയും ക്ഷേത്രം നട അടക്കും. പ്രതിഷ്ഠ ബാലമുരുകനായതിനാൽ, ബാലകന് ആവശ്യമായ ഉറക്കം കിട്ടുവാനാണെന്നാണ് വിശ്വാസം. കാരണം, ഭഗവാൻ പകലുമുഴുവനും ഭക്തരോട് സംവദിച്ച് ക്ഷീണിതനായിരിക്കുമത്രെ.

മറ്റൊരു ഐതിഹ്യം നിലനിൽക്കുന്നത്, എല്ലാ ദിവസവും വൈകീട്ട് ഭഗവാന്റെ പള്ളിയറയിൽ ആ ദിവസത്തെ ക്ഷേത്ര സംബന്ധമായ കണക്കുകൾ ഭഗവാൻ പ്രധാന പുരോഹിതനിൽ നിന്നും കേൾക്കുമത്രെ. അതിനുശേഷം മാത്രമേ ഭഗവാൻ പള്ളിയുറക്കത്തിനു പോകാറുള്ളു.

നിത്യ പൂജകൾക്കു പുറമെ ധാരളം ഉത്സവദിനങ്ങളും പഴനി മുരുക ക്ഷേത്രത്തിൽ കൊണ്ടാടാറുണ്ട്. 


തൈപ്പൂയം ആണ് പഴനി മുരുക ക്ഷേത്രത്തിലെ പ്രധാന ഉത്സവമായി കരുതിപോരുന്നതും ആഘോഷിക്കുന്നതും. തമിഴ് കലണ്ടറിലെ തൈമാസത്തിലെ (മലയാളം കലണ്ടറിൽ മകരമാസം, ജനുവരി 15 - ഫെബ്രുവരി 15) പൂയം നക്ഷത്രദിവസമാണ് തൈപ്പൂയം ആഘോഷിക്കുന്നത്. സ്കന്ദപുരാണ പ്രകാരം ദേവസേനാധിപനായ മുരുകൻ ലോകരക്ഷാർത്ഥം താരകാസുരനെ വധിച്ച ദിവസമാണ് തൈപ്പൂയമായി ആഘോഷിക്കപ്പെടുന്നത്. ദൂരെ നഗരങ്ങളിൽ നിന്നും, ഗ്രാമങ്ങളിൽ നിന്നും ഭക്തർ കാൽനടയായി ഇവിടേക്കു വരുന്നു. തലമുണ്ഡനം ചെയ്ത് കാവടിയെടുത്താണ് ഇവർ ഭഗവാനെ കാണാനായി വരുന്നത്. ഹിഡുംബ എന്ന രാക്ഷസൻ പഴനിമലകൾ തന്റെ തോളിലേറ്റി ഇവിടെ കൊണ്ടു വന്നു വെച്ചതെന്ന വിശ്വാസം കാത്തുസൂക്ഷിക്കാനാണ് ഭക്തർ കാവടിയെടുക്കുന്നത്. ഹിഡുംബൻ, ബാലമുരുകന്റെ ഒരു ആശ്രിതനായിരുന്നു. ഭഗവാന് അഭിഷേകം നടത്താനുള്ള ജലവുമായാണ് ചില ഭക്തർ എത്തിച്ചേരുന്നത്. ഇതിനെ തീർത്ഥ-കാവടി എന്നു പറയുന്നു. കാരൈക്കുടിയിലുള്ള ഭഗവാന്റെ ക്ഷേത്രത്തിൽ നിന്നും രത്നം പതിച്ച വേലുമായി വരുന്ന കരൈക്കുടിയിൽ നിന്നുള്ള ഭക്തർ വളരെ പ്രധാനപ്പെട്ടതായി കരുതപ്പെടുന്നു.

തുടർച്ചയായുള്ള ധാരയും, അഭിഷേകവും മൂലം വിഗ്രഹത്തിനു ചെറിയ തേയ്മാനം സംഭവിച്ചിട്ടുണ്ടെന്നും, അതുമൂലം കുടിയിരിക്കുന്ന ചൈതന്യം കുറഞ്ഞുകൊണ്ടിരിക്കുകയാണെന്നും കുറേ ഭക്തരെങ്കിലും വിശ്വസിച്ചു. എന്നാൽ പുരോഹിതരും, കുറേ ആളുകളും ഇതിൽ യാതൊരു സത്യവുമില്ലെന്നു പറയുകയുണ്ടായി. അവർക്ക് വിഗ്രഹത്തിൽ യാതൊരു മാറ്റവും കാണാൻ കഴിഞ്ഞില്ല. എന്നാൽ പിന്നീട് ദേവപ്രശ്നങ്ങൾ കാരണവും മറ്റും, പുതിയ ഒരു വിഗ്രഹം പ്രതിഷ്ഠിക്കാൻ തീരുമാനമായി. മാത്രമല്ല, അഭിഷേകങ്ങളിൽ ചിലത് നിറുത്താനും തീരുമാനമായി. ഇത് വിഗ്രഹം ദ്രവിച്ചപോകുന്നത് തടയും എന്ന് വിദഗ്ദ്ധർ പറഞ്ഞു. 2004 ജനുവരി 27-ന് 100 കിലോഗ്രാം ഭാരമുള്ള പുതിയ വിഗ്രഹം പ്രതിഷ്ഠിച്ചു ആരാധന തുടങ്ങി. എന്നാൽ യാഥാസ്ഥിതികരായ ഭക്തരുടെ കടുത്ത എതിർപ്പിനെ തുടർന്ന് പഴയ വിഗ്രഹത്തിൽ തന്നെ ആരാധന തുടരാൻ തീരുമാനിക്കുകയായിരുന്നു.

ദർശനത്തിനായി ഭക്തർക്ക് ശ്രീകോവിൽ തുറക്കുന്നത് സാധാരണ രാവിലെ 6.00 മണി മുതൽ വൈകീട്ട് 8.00 മണി വരെയാണ്. ഉത്സവദിനങ്ങളിൽ രാവിലെ 4:30 ന് നടതുറക്കും.





</doc>
<doc id="197223" url="https://ml.wikipedia.org/wiki?curid=197223" title="വിളക്കുടി എസ്. രാജേന്ദ്രൻ">
വിളക്കുടി എസ്. രാജേന്ദ്രൻ

പത്രപ്രവർത്തകനും എഴുത്തുകാരനുമാണ് വിളക്കുടി എസ്. രാജേന്ദ്രൻ.

1949 ജൂലൈ 11ന് കൊല്ലം ജില്ലയിലെ വിളക്കുടിയിൽജനിച്ചു. അച്ഛൻ: കെ പി കുഞ്ഞൻപിള്ള. അമ്മ : ജി സുമതിക്കുട്ടിയമ്മ. കേരളാ സർവകലാശാലയിൽ നിന്നു എം.എ (മലയാളം) ബി.എഡ് ബിരുദങ്ങൾ നേടി. കേരളദേശം, കേരളപത്രിക ദിനപത്രങ്ങളിൽ സബ് എഡിറ്ററായും പ്രഭാത് ബുക്ക് ഹൗസിലും, ചതുരംഗം വാരികയിലും അസി. എഡിറ്ററായും, ശാസ്ത്രഗതി മാസികയുടെ മാനേജിംഗ് എഡിറ്ററായും പ്രവർത്തിച്ചിരുന്നു. കേരള ഭാഷാ ഇൻസ്റ്റിറ്റിയൂട്ടിൽ അസി. ഡയറക്ടർ, വിജ്ഞാന കൈരളി മാസികയുടെ പത്രാധിപർ, ഡോ. കെ എം ജോർജ് സ്മാരക ഭാഷാ പഠനഗവേഷണ കേന്ദ്രത്തിന്റെ സ്ഥാപക കോ-ഓർഡിനേറ്റർ എന്നീ നിലകളിലും പ്രവർത്തിച്ചു. ജീവചരിത്രം, കഥ, ബാലസാഹിത്യം, വിവർത്തനം, സാഹിത്യവിമർശനം എന്നീ മേഖലകളിലായി 12 പുസ്തകങ്ങൾ പ്രസിദ്ധീകരിച്ചിട്ടുണ്ട്. 
കേരള സർക്കാരിന്റെ ബുക്ക് മാർക്ക് സൊസൈറ്റിയിൽ നിർവാഹക സമിതി അംഗമായിരുന്നു. വിദ്യാരംഗം മാസികയുടെ പത്രാധിപ സമിതി അംഗം, സ്ഥലനാമ സമിതി ജോയിന്റ് സെക്രട്ടറി, പുനലൂർ ബാലൻ സ്മാരക സാഹിത്യ വേദി സെക്രട്ടറി എന്നീ നിലകളിൽ പ്രവർത്തിക്കുന്നു.

ഭാര്യ: കെ ഓമനഅമ്മ. മക്കൾ: പ്രസീത, ഉണ്ണിക്കൃഷ്ണൻ

കൈരളി ചിൽഡ്രൻസ്‌ ബുക്ക്‌ട്രസ്‌റ്റിന്റെ മഹച്ചരിതമാലയിലെ മൂന്നു പുസ്‌തകങ്ങൾ, അടുപ്പവും അകൽച്ചയും (കഥ), കേരള സ്ഥലനാമകോശം (രണ്ടുവാല്യം), ഗ്രാമത്തിലേക്ക്‌ (ബാലസാഹിത്യം), ദ്രാവിഡം (വിവ.) 
പുനലൂർ ബാലൻ -പൗരുഷത്തിന്റെ ശക്തിഗാഥ

ഏറ്റവും മികച്ച പ്രബന്ധ രചനയ്ക്കുള്ള സംസ്ഥാന സർക്കാരിന്റെ സംസ്‌കാര കേരളം അവാർഡ് (2003), ഫീച്ചർ രചനക്കുള്ള ആകാശവാണി ദേശീയ പുരസ്‌കാരം എന്നിവ ലഭിച്ചിട്ടുണ്ട്.


</doc>
<doc id="197226" url="https://ml.wikipedia.org/wiki?curid=197226" title="ഭരണിക്കാവ് (കൊല്ലം ജില്ല)">
ഭരണിക്കാവ് (കൊല്ലം ജില്ല)

(ആലപ്പുഴ ജില്ലയിൽ കായംകുളത്തിനു സമീപമുള്ള ഭരണിക്കാവ് ഗ്രാമപഞ്ചായത്തിനെ കുറിച്ചറിയാൻ ഈ ലേഖനം കാണുക.
കൊല്ലം ജില്ലയിലെ ശാസ്താംകോട്ടയ്ക്ക് അടുത്തുള്ള ഒരു ചെറു പട്ടണമാണ് ഭരണിക്കാവ്. 


</doc>
<doc id="197227" url="https://ml.wikipedia.org/wiki?curid=197227" title="ബാലയുഗം">
ബാലയുഗം

ജനയുഗം ഗ്രൂപ്പ് പ്രസിദ്ധീകരിച്ചിരുന്ന ഒരു ബാലമാസികയാണ് ബാലയുഗം. കാമ്പിശ്ശേരി കരുണാകരനായിരുന്നു പത്രാധിപർ. 

മനോരമ ബാലരമ എന്ന കുട്ടികൾക്കായുള്ള പ്രസിദ്ധീകരണം തുടങ്ങുന്നതിനു മുൻപായി ഒരു ബാലപ്രസിദ്ധീകരണം തുടങ്ങണമെന്ന സി. അച്യുതമേനോന്റെ ആശയത്തിൽ നിന്നാണ് ഈ പ്രസിദ്ധീകരണം ആരംഭിച്ചത്. തുടക്കത്തിൽ യേശുദാസനും ഇതിൽ പങ്കാളിയായിരുന്നു. കൊല്ലം ജില്ലയിലെ കടപ്പാക്കടയിൽ നിന്നാണ് പ്രസിദ്ധീകരണം ആരംഭിച്ചത്.


</doc>
<doc id="197229" url="https://ml.wikipedia.org/wiki?curid=197229" title="പുനലൂർ രാജൻ">
പുനലൂർ രാജൻ

കേരളത്തിലെ ഒരു പ്രശസ്തനായ ഫോട്ടോഗ്രാഫറാണ് പുനലൂർ രാജൻ(ജനനം : ആഗസ്റ്റ് 1939).. ബഷീറിന്റെതും അഴീക്കോടിന്റെതുമൊക്കെയായി നിരവധി ചിത്രങ്ങൾ ഇദ്ദേഹം എടുത്തിട്ടുണ്ട്.

കൊല്ലം ജില്ലയിൽ ശൂരനാട്‌ എന്ന സ്ഥലത്ത്‌ 1939 ആഗസ്‌ത്‌ മാസത്തിൽ ജനിച്ചു. വളർന്നതും സ്‌കൂൾ വിദ്യാഭ്യാസം ചെയ്‌തതും പുനലൂരിൽ. പുനലൂർ ഹൈസ്‌കൂളിൽ പഠിക്കുന്ന കാലത്ത്‌ കവിതയും കഥകളുമെഴുതി തുടർച്ചയായി സമ്മാനങ്ങൾ നേടിയിരുന്നു. സ്‌കൂൾ വിദ്യാഭ്യാസത്തിനുശേഷം മാവേലിക്കര രവിവർമ്മ ആർട്ട്‌സ്‌ സ്‌കൂളിൽ ചേർന്നു പഠിച്ചു പെയിന്റിംഗിൽ ഡിപ്ലോമ നേടി.

റഷ്യയിലെ മോസ്‌ക്കോ സ്‌റ്റേറ്റ്‌ യൂണിവേഴ്‌സിറ്റിയിലും മോസ്‌ക്കോവിലെ സ്‌റ്റേറ്റ്‌ ഇൻസ്‌റ്റിറ്റ്യൂട്ട്‌ ഓഫ്‌ സിനിമട്ടോഗ്രാഫിയിലും പഠിച്ചു. സിനിമട്ടോഗ്രാഫിയിൽ പരിശീലനം നേടിയെങ്കിലും സിനിമാലോകത്തിലേക്കു പോയില്ല. കോഴിക്കോട്‌ മെഡിക്കൽ കോളേജിൽ ആർട്ടിസ്‌റ്റ്‌ ഫോട്ടോ ഗ്രാഫറായി പ്രവർത്തിച്ചു.

സോവിയറ്റുയൂണിയന്റെ മിക്കരാജ്യങ്ങളിലും-പടിഞ്ഞാറൻ യൂറോപ്യൻ രാജ്യങ്ങളിൽ അനേക ഇടങ്ങളിലും സഞ്ചരിച്ചിട്ടുണ്ട്.


1983-ൽ സോവിയറ്റ്ലാന്റ് നെഹ്രു പുരസ്‌ക്കാരം ലഭിച്ചു.


</doc>
<doc id="197243" url="https://ml.wikipedia.org/wiki?curid=197243" title="മാതാ അമൃതാനന്ദമയീ മഠം">
മാതാ അമൃതാനന്ദമയീ മഠം

മനുഷ്യസമൂഹത്തെ ആത്മീയമായും ഭൗതികമായും ഉദ്ധരിക്കുക എന്ന ലക്ഷ്യത്തോടെ പ്രമുഖ ആത്മീയ നേതാവും സാമൂഹ്യ പ്രവർത്തകയുമായ മാതാ അമൃതാനന്ദമയിയാൽ സ്ഥാപിതമായ അന്താരാഷ്ട്ര സന്നദ്ധ സംഘടനയാണ് മാതാ അമൃതാനന്ദമയീ മഠം(ദേവനാഗരി: माता अमृतानन्दमयी मठ्) (ഇംഗ്ലീഷ്: Mata Amritanandamayi Math). 1981 മെയ് 6 ആം തീയതി മുതൽ കൊല്ലം ജില്ലയിലെ പറയകടവ്- അമൃതപുരി ആസ്ഥാനമാക്കി പ്രവർത്തിച്ചു വരുന്നു.സ്ത്രീ ശാക്തീകരണം, വിദ്യാഭാസം, ദുരിതാശ്വാസ പ്രവർത്തനം, ഭവന നിർമ്മാണം, ചേരി നിർമ്മാർജ്ജനം, ബാല - വൃദ്ധ സദനങ്ങൾ, ഭക്ഷണ വിതരണം, ആരോഗ്യ പരിപാലനം, പ്രകൃതി സംരക്ഷണം, ഗവേഷണം, ശുചീകരണം മുതലായ മേഖലകളിൽ മാതാ അമൃതാനന്ദമയീ മഠം പ്രവർത്തിച്ചുവരുന്നു.

അമൃതാനന്ദമയീമഠത്തിന്റെ വിപുലമായ ദുരിതാശ്വാസ- ജീവകാരുണ്യ പ്രവർത്തനങ്ങളോടുള്ള ആദര സൂചകമായി
2005 ജൂലൈ 24 ന് ഐക്യരാഷ്ട്രസഭ അതിന്റെ എക്കണോമിക്കൽ ആൻഡ്‌ സോഷ്യൽ കൌൺസിലിൽ മഠത്തിന്‌ പ്രത്യേക ഉപദേശക പദവി നൽകുകയുണ്ടായി 2008 ഡിസംബറിൽ ഐക്യരാഷ്ട്രസംഘടനയുടെ പബ്ലിക് ഇൻഫർമേഷൻ വകുപ്പ് അമൃതാനന്ദമയീമഠത്തിനെ ഐക്യരാഷ്ട്രസഭയുമായ് സഹകരിച്ചു പ്രവർത്തിക്കുന്ന സർക്കാരിതര സംഘടനയായ് പ്രഖ്യാപിച്ചു.

കൊല്ലം ജില്ലയിലെ അമൃതപുരി എന്ന കടലോര ഗ്രാമത്തിലാണ് മാതാ അമൃതാനന്ദമയീ മഠത്തിന്റെ അന്താരാഷ്ട്ര ആസ്ഥാനം പ്രവർത്തിച്ചു വരുന്നത്. കേരളത്തിലെ പ്രമുഖ തീർഥാടന കേന്ദ്രങ്ങളിൽ ഒന്നായ അമൃതാനന്ദമയീ മഠത്തിൽവിവിധ രാജ്യക്കാരായ ഗ്രഹസ്ഥരും ബ്രഹ്മചാരികളും സന്യാസിമാരും അടങ്ങുന്ന നൂറുകണക്കിനാളുകൾ താമസിച്ചു സന്നദ്ധസേവനം നടത്തി വരുന്നു.

2004-ൽ ഇന്ത്യൻ മഹാസമുദ്രത്തിൽ സംഭവിച്ച ഭൂകമ്പത്തിലും തുടർന്നുണ്ടായ സുനാമിയിലും തകർന്ന തീരപ്രദേശങ്ങളിൽ മഠം നടത്തിയ ദുരിതാശ്വാസ പ്രവർത്തങ്ങൾ ശ്രദ്ധേയമായിരുന്നു. ദുരിതാശ്വാസ ക്യാമ്പുകൾ, ഭക്ഷണം, പുതിയ വീടുകളും, സാമഗികളും, മനശാസ്ത്ര കൗൻസിലിങ്ങുകൾ, തൊഴിൽ പരിശീലനം, പുതിയ ഭവനങ്ങൾ നിർമ്മിച്ചു നൽകുക, വൈദ്യസഹായം, ഇന്ത്യയിലും ശ്രീലങ്കയിലുമായി മത്സ്യതൊഴിലാളികൾക്ക് 700 പുതിയ മത്സ്യബന്ധന വള്ളങ്ങൾ നൽകുക എന്നിങ്ങനെ വിവിധ സേവനങ്ങൾ മഠം സുനാമി ബാധിത പ്രദേശങ്ങളിൽ ചേയ്തു. കൂടാതെ ഇനി ഒരു ദുരന്തം അഭിമുഖീകരിക്കേണ്ടി വന്നാൽ എത്രയും വേഗം ജനങ്ങൾക്ക് രക്ഷപ്പെടാൻ പാകത്തിന് സുനാമി സാധ്യതാ പ്രദേശമായ ആലപ്പാട് പഞ്ചായത്തിൽ കായംകുളം കായലിനു കുറുകേ അമൃതസേതു എന്ന പേരിൽ ഒരു പാലവും മഠം നിർമ്മിച്ചു. .
2009ൽ കർണാടകയിലും, 2009ൽ ആന്ധ്രപ്രദേശിലും, 2008ൽ ബീഹാറിലും, 2005ൽ ഗുജറാത്തിലും, മുംബൈയിലും ഉണ്ടായ വെള്ളപ്പൊക്കത്തിലും, 2005-ൽ കാശ്മീരിലും-പാകിസ്താനിലും ഉണ്ടായ ഭൂകമ്പത്തിലും അമൃതാനന്ദമയീ മഠം വൈദ്യസഹായം, വാസസ്ഥലം, ഭക്ഷണം, സാമ്പത്തികം മുതലായ സഹായങ്ങളുമായ് എത്തി.
2001ലെ ഭൂകമ്പത്തിൽ തകർന്ന ഗുജറാത്തിലെ 1,200 വീടുകൾ മഠം പുനർനിർമ്മിക്കുകയുണ്ടായി.

2005ൽ കുംഭകോണത്ത് വിദ്യാലയത്തിൽ തീപ്പിടുത്തത്തിൽ ഇരയായവർക്കും, ചാല ടാങ്കർ ലോറി ദുരന്തത്തിലും ശിവകാശി പടക്കശാല സ്‌ഫോടനത്തിലും ഇരയായവർക്കും ,2013 ഉത്തരാഖണ്ഡ് വെള്ളപ്പൊക്കത്തിലും , 2013ലെ ഇടുക്കി ഉരുൾപൊട്ടലിലും വെള്ളപ്പൊക്കത്തിലും ഒക്കെ 
മഠം അതിന്റെ സഹായഹസ്തം എത്തിച്ചു.
2010ലെ ഹൈത്തി ഭൂകമ്പത്തിൽ വൈദ്യസഹായം അടക്കമുള്ള സഹായങ്ങളും എത്തിക്കുകയും, കത്രീന ചുഴലിക്കാറ്റിന്റെ ബുഷ്-ക്ലിന്റൻ ദുരിതാശ്വാസ നിധിയിലെക്ക് ഒരു മില്ലിയൺ യു എസ് ഡോളർ സംഭാവന ചെയ്യുകയും, 2011ലെ ജപ്പാൻ ഭൂമി കുലുക്കത്തിലും, സുനാമിയിലും ദുരിതമനുഭവിക്കുന്നവരെ സഹായിക്കാനും, ദുരിതം മൂലം അനാഥരായ കുഞ്ഞുങ്ങളെ സഹായിക്കാനുമായി ഒരു മില്യൺ യു എസ് ഡോളർ നൽകുകയും ചെയ്തതടക്കം ഭാരതത്തിനു വെളിയിലും മഠം വിപുലമായ ദുരിതാശ്വാസ പ്രവർത്തനങ്ങളിൽ ഏർപ്പെട്ടിട്ടുണ്ട്.

സ്ത്രീ അനാഥത്വത്തിനും തൊഴിലില്ലായ്മയ്ക്കും പരിഹാരം എന്ന സങ്കൽപ്പത്തോടെ അമൃതാനന്ദമയി രൂപം നൽകി മഠം നടത്തി വരുന്ന പദ്ധതിയാണ് അമൃത ശ്രീ. അയ്യായിരം തൊഴിൽ സംഘങ്ങളിലൂടെ ഒരുലക്ഷം വനിതകളെ സ്വയംപര്യാപ്തരാക്കുക എന്ന ലക്ഷ്യത്തോടെ 2007-ൽ ആണ് പദ്ധതി ആരംഭിച്ചത്.

ചെറുവായ്പകൾ നൽകിയും, തൊഴിലധിഷ്ടിത വിദ്യാഭ്യാസം നൽകിയും സ്ത്രീകളെ സ്വാശ്രയത്തിലേക്കുയർത്തുന്ന പദ്ധതി, നെയ്ത്ത്, ഫാബ്രിക് പെയിന്റിംഗ്, കൂൺ കൃഷി, പലഹാര നിർമ്മാണം എന്നിവയിൽ സ്ത്രീകൾക്കു പരിശീലനം നൽകുന്നു. അവരുടെ ഉല്പ്പന്നങ്ങൾക്ക് മികച്ച വിപണി കണ്ടെത്താനും അവരെ സഹായിക്കുന്നു. കൂടാതെ സ്ത്രീകൾ സാധാരണയായ് കടന്നു ചെല്ലാത്ത പ്ലംബിംഗ് പൊലുള്ള ജോലികൾ വഴിയും മഠം ആവിഷ്കരിച്ച പദ്ധതികൾ മുഖേന സ്ത്രീകൾക്കു വിദഗ്ദ്ധ പരിശീലനം നൽകി അവരെ മുഖ്യധാരയിലെക്കു കൊണ്ട് വരുന്നു.കൂടാതെ അമൃത ശ്രീ സുരക്ഷ പദ്ധതി ഇത്തരം സ്വാശ്രയസംഘങ്ങളിലെ അംഗങ്ങൾക്കു ഇൻഷുറൻസ് പരിരക്ഷയും ഉറപ്പാക്കപ്പെടുന്നു . 10,000 ഹോം നഴ്സുമാർക്ക് പരിശീലനം നൽകുന്ന അമൃത സാന്ത്വനം പദ്ധതിയും മഠം ആവിഷ്കരിച്ച് നടപ്പാക്കി വരുന്നു. 

ഭവന നിർമ്മാണം - ചേരി നിർമ്മാർജ്ജനം എന്നിവ ലക്ഷ്യമാക്കി 1997-ൽ മഠം, അമൃതകുടീരം എന്ന പദ്ധതിക്കു രൂപം നൽകി. 1998മുതൽ 45,000ൽ അധികം ഭവനങ്ങൾ ഭാരതത്തിലാകമാനം ഈ പദ്ധതിയിലൂടെ നിർമ്മിച്ചു നൽകി. 1999ൽ തീപ്പിടുത്തത്തിൽ ഭവന രഹിതരായ ചേരി നിവാസികളെ പുനരധിവസിക്കുന്നതിനായ് 20 ബ്ലൊക്ക് ഫ്ലാറ്റ് നിർമ്മിക്കുവാൻ ഹൈദ്രാബാദ് ഗവണ്മെന്റ് മഠത്തിന്റെ സഹായം അഭ്യർത്ഥിച്ചു. തുടർന്ന് മാതാ അമൃതാനന്ദമയി ഇവിടം സന്ദർശിക്കുകയും സഹായം വാഗ്ദാനം ചെയ്യുകയും2002ൽ അവർക്കുള്ള ഭവനങ്ങൾ നിർമിച്ചു നൽകുകയും ചെയ്തു. 2002ൽ തന്നെ മഠം പൂനയിലെ ചേരി നിവാസികളായ 700 കുടുംബങ്ങളെ പുനരധിവസിപ്പിക്കുന്നതിനായ് ഫ്ലാറ്റുകൾ നിർമിച്ചു നൽകുകയും,പൂനെ അമൃതാനന്ദമയീ മഠത്തിനു നേതൃത്വത്തിൽ അവിടുത്തെ ജനങ്ങൾക്കായി വൈദ്യസഹായം അടക്കമുള്ള സഹായങ്ങളും ചെയ്തു വരുന്നു.

ആദിവാസി വിഭാഗങ്ങളിൽപെട്ടവരും മറ്റു ദരിദ്ര്യ വിഭാഗങ്ങളിൽ നിന്നുമായി 500-ൽ അധികം കുട്ടികളെ അധിവസിപ്പിച്ച് വിദ്യാഭ്യാസം നൽകുന്ന അമൃതനികേതൻ കൊല്ലം ജില്ലയിലെ പാരിപ്പള്ളിയിൽ 1989 അമൃതാനന്ദമയീ മഠത്തിന്റെ കീഴിൽ പ്രവർത്തിച്ചു വരുന്നു . 2009ൽ 108 കുട്ടികളെ പുനരധിവസിപ്പിക്കാൻകെനിയയിലെ നൈരോപിയിലും, 2010ൽ ഹെയ്ത്തിയിലും ബാല പുനരധിവാസ കേന്ദ്രങ്ങൾ മഠം ആരംഭിച്ചു.

അമൃതാനന്ദമയീ മഠം വളരെ അധികം വിദ്യാഭ്യാസ സ്ഥാപനങ്ങൾ സ്ഥാപിക്കുകയും, നടത്തി വരുകയും ചെയ്യുന്നു. ശ്രവണ-സംസാര വൈകല്യങ്ങൾ ഉള്ളവർക്കായുള്ള അമൃത സ്പീച്ച് ആന്റ് ഹിയറിങ്ങ് ഇമ്പ്രൂവ്മെന്റ് സ്കൂൾ (ആഷിഷ്) തൃശ്ശൂരിരിലും . മാനസിക വൈകല്യങ്ങൾ ഉള്ളവർക്കായുള്ള അമൃത ഇൻസ്റ്റിറ്റ്യൂട്ട് ഫൊർ ഡിഫറന്റ്ലി ഏബിൾഡ് കോഴിക്കൊടും,മുതിർന്നവർക്കായുള്ള സാക്ഷരതാ ക്ലാസുകൾ ഇടുക്കിയിലും, തമിഴ്നാട്ടിലെ ശിവകാശിയിലും പ്രവർത്തിച്ചു വരുന്നു. അട്ടപ്പാടി ആദിവാസികൾക്കായ് എകാധ്യാപക വിദ്യാലയങ്ങളും മഠം നിർമ്മിച്ചിട്ടുണ്ട്.

കൂടാതെ ഭാരതത്തിൽ ആകമാനം 50-ൽ അധികം വിദ്യാലയങ്ങൾ മഠത്തിന്റെ കീഴിൽ അമൃത വിദ്യാലയങ്ങൾ എന്ന പേരിൽ പ്രവർത്തിച്ചു വരുന്നു.എഞ്ചിനീയറിംഗ്, വൈദ്യശാസ്ത്രം, ബയൊടെക്നോളജി, നാനോ ടെക്നോളജി, മാനേജ്മെന്റ് മുതലായ വിഷയങ്ങളിൽ ഉന്നത വിദ്യാഭ്യാസം ലഭ്യമാക്കുന്ന അമൃത വിശ്വവിദ്യാപീഠം എന്ന സർവ്വകലാശാലയും പ്രവർത്തിച്ചു വരുന്നു.

കമ്പ്യൂട്ടർ, ഹാപ്ടിക്സ് ടെക്നോളജി, ഇ-ലേണിംഗ് മുതലായ നൂതന സംവിധാനങ്ങളിലും, വൈദ്യ ശാസ്ത്രം, നാനോ ടെക്നോളജി, ബയോടെക്നോളജി തുടങ്ങിയവയിലും നിരവധി ഗവേഷണങ്ങൾക്ക് അമൃതാനന്ദമായി മഠത്തിനു കീഴിലുള്ള സർവ്വകലാശാല നേതൃത്വം നല്കുന്നു. പ്രകൃതി ദുരന്തങ്ങളെ മുൻകൂട്ടി അറിയുവാനായി വയർലെസ്സ് സാങ്കേതിക വിദ്യ, ഹൃദയസ്പന്ദനം തുടർച്ചയായ് നിരീക്ഷിക്കുന്ന ഉപകരണങ്ങൾ, തുടങ്ങി നിരവധി ഗവേഷണഫലങ്ങൾ മഠത്തിന്റെ സർവകലാശാല വികസിപ്പിച്ചിട്ടുണ്ട്.നാനോ സാങ്കേതികവിദ്യയുടെ സഹായത്തോടെ ‘അമൃത സ്മാർട്ട്’ എന്ന പേരിൽ ലോകത്തിലെ ആദ്യത്തെ നാനോ സോളാർ സെൽ വികസിപ്പി അമൃത സർവകലാശാല വികസിപ്പിച്ചിട്ടുണ്ട്.. കൂടാതെ അർബ്ബുദ ചികിത്സയിൽ ഉപകാരപ്പെടുന്ന നാനോ ഔഷദ്ധവും ഇവർ വികസിപ്പിച്ചിട്ടുണ്ട്.
ഭാരതത്തെ മാലിന്യ മുക്തമാക്കാനും ശുചിത്വത്തിന്റെ അടിസ്ഥാനത്തിൽ ആരോഗ്യസുരക്ഷ ഉറപ്പുവരുത്താനും മാലിന്യസംസ്‌കരണം, മലിനീകരണനിവാരണം എന്നിവയ്ക്കായി നടപടികൾ കൈക്കൊള്ളുന്നതിനും ശുചിത്വപാലനത്തെ സംബന്ധിച്ച ബോധം ജനങ്ങളിൽ എത്തിക്കുന്നതിനുമായി ലക്ഷ്യമിട്ട് മഠം നടപ്പിലാക്കുന്ന പദ്ധിതിയാണ് അമലഭാരതം. 
കേരളത്തിൽ 14 ജില്ലകളിലുമായ് ശുചീകരണ യജ്ഞങ്ങൾ സംഘടിപ്പിച്ചുകൊണ്ടാണ് അമലഭാരതം ആരംഭിച്ചത് 

'ഭക്ഷ്യസുരക്ഷ ആരോഗ്യസുരക്ഷ' എന്ന ദർശനത്തിൽ മഠം ആരംഭിച്ച പദ്ധതിയാണ് ഹരിതാമൃതം.
ജൈവവിത്തുകളും ജൈവവളങ്ങളും ജൈവകീടനാശിനികളും ഉപയോഗിച്ചുള്ള കൃഷിയിലൂടെ ഭക്ഷ്യസ്വയംപര്യാപ്തതയും സ്വയംതൊഴിൽമാർഗവും കണ്ടെത്തുക എന്ന ലക്ഷ്യത്തോടെയാണ് ഹരിതാമൃതം പദ്ധതി ആവിഷ്‌കരിച്ചിട്ടുള്ളത്. ജൈവകൃഷിസമ്പ്രദായം ഫലപ്രദമായി നടപ്പാക്കുന്നതിന് ആവശ്യമായ പരിശീലനപരിപാടികൾ പ്രാദേശികാടിസ്ഥാനത്തിൽ വിദഗ്ദ്ധരും സേവനസന്നദ്ധരുമായ കൃഷിശാസ്ത്രജ്ഞരുടേയും അനുഭവസമ്പന്നരുമായ കർഷകരുരുടേയും നേതൃത്ത്വത്തിൽ സംഘടിപ്പിക്കുകയും പരിശീലനം നൽകുകയും ജൈവവളവും വിത്തും ആവശ്യാനുസരണം വിതരണം ചെയ്യാനുള്ള സംവിധാനം ഒരുക്കുകയും ചെയ്തു കൊണ്ടാണ് ഈ സംരംഭം ആരംഭിച്ചത്.

വിധവകൾക്കും, മാനസിക ശാരീരിക വൈകല്യമുള്ളവർക്ക് എർപ്പെടുത്തിയിരിക്കുന്ന പെൻഷൻ പദ്ധതിയാണ് അമൃതനിധി, ഇതിനോടാകം തന്നെ 58,000 ആളുകൾ ഈ പദ്ധതിയുടെ ഗുണഭോക്താക്കളാണ്


</doc>
<doc id="197248" url="https://ml.wikipedia.org/wiki?curid=197248" title="മകാരം മാത്യു">
മകാരം മാത്യു

‘മ’കാരത്തിൽ ആരംഭിക്കുന്ന അനേകം വാക്കുകൾ തുടർച്ചയായി ഉപയോഗിച്ചു നടത്തുന്ന പ്രഭാഷണങ്ങളിലൂടെ ശ്രദ്ധേയനായ വ്യക്തിയാണു് മകാരം മാത്യു.

ഇടുക്കി ജില്ലയിൽ നിന്നും കണ്ണൂരിലേക്ക് കുടിയേറിയ വർക്കി, ബിജിത്ത എന്നിവരുടെ മകൻ. ചുങ്കക്കുന്ന് സ്വദേശിയായ കെ.വി. മത്തായി പിന്നീട് മകാരം മാത്യു എന്ന പേരിൽ അറിയപ്പെട്ടു.
1987 മാർച്ച് 31 ന് തിരുവനന്തപുരത്തുവെച്ച് പൊതുവേദിയിൽ ‘മ’യുടെ പ്രകടനം ആദ്യമായി നടത്തി. അമേരിക്ക, ജർമ്മനി, ഗൾഫ് നാടുകൾ എന്നിവിടങ്ങളിലെല്ലാം സഞ്ചരിച്ച് ‘മ’യുടെ പ്രകടനം കാണിച്ചു. ഏത് വിഷയം നൽകിയാലും അതിനെക്കുറിച്ച് ‘മ’കാരത്തിൽ തുടങ്ങുന്ന വാക്കുകൾ ഉപയോഗിച്ച് സംസാരിക്കാൻ അദ്ദേഹത്തിന് കഴിയും. 500ൽ അധികം ഉദാഹരണങ്ങൾ നിരത്തിയിട്ട് തുടർച്ചയായി ഏഴ് മണിക്കൂർ പ്രസംഗിച്ചതിനാൽ ലിംകാ ബുക്ക് ഓഫ് റെക്കാഡ്സിൽ കടന്നു. അതുപോലെ തുടർച്ചയായ ‘മ’ ഉപയോഗിച്ച് സംസാരിച്ചതിന്റെ ഫലമായി ചാൻസലർ വേൾഡ് ഗിന്നസ് ബുക്കിൽ പേര് ചേർക്കപ്പെട്ടു.

‘മ’യിൽ ആരംഭിക്കുന്ന 2000 വാക്കുകൾ ഉള്ള ‘മാമലക്ക് മാനഭംഗം’ എന്ന ഖണ്ഡകാവ്യം ഉൾപ്പെടെ 13 കവിതകൾ അദ്ദേഹം എഴുതിയിട്ടുണ്ട്. മഹാത്മാ ഗാന്ധി, മദർ തെരേസ, മുഹമ്മദ് നബി, വൈക്കം മുഹമ്മദ് ബഷീർ, മാതാ അമൃതാനന്ദമയി എന്നിവരുടെ ജീവചരിത്രങ്ങൾ മകാരം മാത്യു, ‘മകാരത്തിൽ’ എഴുതിയിട്ടുണ്ട്.
ഭാര്യ : ഏലിയാമ്മ,
മക്കൾ: മേഴ്സി, മനോജ് 



</doc>
<doc id="197250" url="https://ml.wikipedia.org/wiki?curid=197250" title="റേഡിയോ (ചലച്ചിത്രം)">
റേഡിയോ (ചലച്ചിത്രം)

ഉമ്മർ മുഹമ്മദ് സംവിധാനം ചെയ്ത് നിഷാൻ, ശ്രീജിത്ത് വിജയ്, തലൈവാസൽ വിജയ് എന്നിവർ പ്രധാനവേഷങ്ങളിൽ അഭിനയിക്കുന്ന ചിത്രമാണ് റേഡിയോ. വിജയ് കമ്പൈൻസിന്റെ ബാനറിൽ എസ്.പി. പിള്ള ആണ് ഈ ചിത്രം നിർമ്മിക്കുന്നത്. നിസാം റാവുത്തറാണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.


</doc>
<doc id="197251" url="https://ml.wikipedia.org/wiki?curid=197251" title="ത്വാരിഖ് അൽ-സുവൈദാൻ">
ത്വാരിഖ് അൽ-സുവൈദാൻ

പ്രശസ്തനായ ഒരു എഴുത്തുകാരനും പ്രഭാഷകനുമാണ് ഡോ.താരിഖ് മുഹമ്മദ് അൽ സുവൈദാൻ (അറബിക്: طارق محمد السويدان‎; ജനനം: നവംബർ 15, 1953). ത്വാരിഖ് സുവൈദാൻ എന്ന് അറിയപ്പെടുന്നു.
1953-ൽ കുവൈത്തിൽ ജനിച്ചു. അമേരിക്കയിലെ പെൻസിൽവാനിയ സർവകലാശാലയിൽ നിന്ന് പെട്രോളിയം എഞ്ചിനീയറിംഗിൽ ബിരുദവും (1975) ഓക് ലഹോമയിലെ തെൽസാ യൂനിവേഴ്‌സിറ്റിയിൽ നിന്ന് അതേ വിഷയത്തിൽ മാസ്റ്റർ ബിരുദവും (1982) ഡോക്ടറേറ്റും (1990)കരസ്ഥമാക്കി.കുവൈത്തിലെ എണ്ണമന്ത്രാലയത്തിനു കീഴിൽ ഇൻസ്‌പെക്ടറായും ടെക്‌നിക്കൽ എജ്യൂക്കേഷൻ കോളേജിൽ അസി. പ്രെഫസറായും അമേരിക്കയിലേയും മലേഷ്യയിലേയും ചില കമ്പനികളുടെ ഡയറക്ടർ ബോർഡ് അംഗമായും സേവനമനുഷ്ഠിച്ചു. 1992 മുതൽ കുവൈത്തിലെ അൽ ഇബ്‌റാഅ ഗ്രൂപ്പിന്റെ തലവനാണ്.മാനേജ്‌മെന്റ് വിദഗ്ദ്ധൻ കൂടിയായ ഡോ.സുവൈദാൻ തത്സംബന്ധിയായ ഇരുപതോളം പുസ്തകങ്ങളും ഒരു ഡസനിലേറെ ഓഡിയോ- വീഡിയോ ആൽബങ്ങളും പ്രസിദ്ധപ്പെടുത്തുകയും ലോകത്തിന്റെ വിവിധ ഭാഗങ്ങളിൽ പ്രഭാഷണങ്ങൾ നടത്തുകയും ചെയ്തിട്ടുണ്ട. ഇസ്ലാമിക ചരിത്രവുമായി ബന്ധപ്പെട്ട് ഇരുപതിൽ പരം ദൃശ്യ-ശ്രാവ്യ പരിപാടികളുടെ നിർമാതാവാണ്.വിവിധ റേഡിയോ ടി.വി. ചാനലുകളിൽ ഇസ്ലാമിക ചരിത്രസംബന്ധിയായ ധാരാളം പരിപാടികൾ അദ്ദേഹം അവതരിപ്പിച്ചിട്ടുണ്ട്.ഗൾഫു നാടുകൾക്കു പുറമെ മലേഷ്യ,യൂറോപ്പ്, അമേരിക്ക, ആസ്ട്രേലിയ എന്നിവിടങ്ങളിലും ഒട്ടേറെ മാനേജ്‌മെന്റ് ട്രെയിനിംഗ് ക്ലാസുകൾ നടത്തിയിട്ടുള്ള ഡോ. സുവൈദാന്റെ കീഴിൽ അമ്പതിനായിരത്തിൽപരം ആളുകൾ പരിശീലനം നേടിയിട്ടുണ്ട്.


</doc>
<doc id="197255" url="https://ml.wikipedia.org/wiki?curid=197255" title="യൂണിവേഴ്സിറ്റി കോളേജ്, തിരുവനന്തപുരം">
യൂണിവേഴ്സിറ്റി കോളേജ്, തിരുവനന്തപുരം

ഹിസ് ഹൈനസ് മഹാരാജാസ് യൂണിവേഴ്സിറ്റി കോളേജ്, തിരുവനന്തപുരം (UCT) കേരള സർവകലാശാലയുടെ ഭാഗമാണ്. 

തിരുവനന്തപുരം നഗരത്തിന്റെ ഹൃദയഭാഗത്ത് പാളയത്താണ് കോളേജ് സ്ഥിതി ചെയ്യുന്നത്. 

ഈ കലാലയം 1834-ൽ സ്വാതി തിരുനാൾ രാമവർമയുടെ കാലത്ത് നിർമ്മിക്കപ്പെട്ടതാണ്.

NAAC A Grade





</doc>
<doc id="197261" url="https://ml.wikipedia.org/wiki?curid=197261" title="ക്ലെമൻസ് വോൺ മെറ്റർനിക്ക്">
ക്ലെമൻസ് വോൺ മെറ്റർനിക്ക്

പത്തൊൻപതാം നൂറ്റാണ്ടിലെ ഒരു ഓസ്ട്രിയൻ രാഷ്ട്രീയനേതാവും തന്റെ കാലത്തെ ഏറ്റവും പ്രധാനപ്പെട്ട യൂറോപ്യൻ നയതന്ത്രജ്ഞന്മാരിൽ ഒരുവനും ആയിരുന്നു പ്രിൻസ് ക്ലെമൻസ് വോൺ മെറ്റർനിക്ക് (ജനനം 15 മേയ് 1773 , മരണം 11 ജൂൺ 1859). 1809 മുതൽ നാലു ദശകക്കാലം വിശുദ്ധറോമാസാമ്രാജ്യത്തിലും അതിനെ പിന്തുടർന്നുണ്ടായ ഓസ്ട്രിയൻ സാമ്രാജ്യത്തിലും വിദേശകാര്യമന്ത്രി ആയിരുന്ന അദ്ദേഹം, യൂറോപ്പിൽ നെപ്പോളിയന്റെ പ്രതാപത്തിന്റെ നാളുകളിൽ ഫ്രെഞ്ചു സാമ്രാജ്യത്തിനും ഓസ്ട്രിയക്കും ഇടയിൽ സമാധാനം സ്ഥാപിക്കുന്നതിൽ മുൻകൈയ്യെടുത്തു. ഇതിനായി സ്വീകരിച്ച നടപടികളിൽ ആദ്യപത്നി ജോസഫൈനിൽ നിന്നുള്ള നെപ്പോളിയന്റെ വിവാഹമോചനവും ഓസ്ട്രിയയിലെ രാജകുമാരി മേരി ലൂയീസും നെപ്പോളിയനുമായുള്ള വിവാഹവും ഉൾപ്പെട്ടിരുന്നു. 

എങ്കിലും പിന്നീട് മെറ്റർനിക്ക് പിന്തുടർന്ന നയങ്ങൾ നെപ്പോളിയന്റെ പതനത്തിനു വഴിയൊരുക്കി. തുടർന്ന് നിലവിൽ വന്ന യൂറോപ്യൻ രാഷ്ട്രവ്യവസ്ഥ മുഖ്യമായും മെറ്റർനിക്കിന്റെ സൃഷ്ടിയായിരുന്നു. "മെറ്റർനിക്ക് വ്യവസ്ഥ" (Metternich System) എന്ന പേരുപോലും അതിനു കിട്ടി. 1848-ലെ ലിബറലെ ലിബറൽ വിപ്ലവത്തിൽ മെറ്റർനിക്ക് അധികാരഭ്രഷ്ടനായി. നെപ്പോളിയനും ബിസ്മാർക്കിനും ഒപ്പം, പത്തൊൻപതാം നൂറ്റാണ്ടിൽ യൂറോപ്യൻ രാജനീതിയെ ഏറ്റവുമധികം സ്വാധീനിച്ച മൂന്നു വ്യക്തികളിൽ ഒരാളായി അദ്ദേഹം പരിഗണിക്കപ്പെടുന്നു. 


</doc>
<doc id="197272" url="https://ml.wikipedia.org/wiki?curid=197272" title="മെഡലിൻ മില്ലർ">
മെഡലിൻ മില്ലർ

പ്രശസ്തയായ അമേരിക്കൻ എഴുത്തുകാരിയാണ് മെഡലിൻ മില്ലർ(ജനനം : 4 ജൂലൈ 1978).2012 ലെ എഴുത്തുകാരികൾക്കായുള്ള ഓറഞ്ച് സാഹിത്യ പുരസ്കാരം നേടിയിട്ടുണ്ട്. 
അമേരിക്കയിലെ ബോസ്റ്റണിലായിരുന്നു മെഡലിൻ മില്ലറുടെ ജനം. ന്യൂയോർക്ക് സിറ്റിയിലും ഫിലാഡെൽഫിയയിലുമായി ബാല്യകാലം. ഉപരിപഠനം ബ്രോ സർവകലാശാലയിൽ. യെയ്ൽ സ്കൂൾ ഓഫ് ഡ്രാമയിലും പഠിച്ചു. ബിരുദ സമ്പാദനത്തിനുശേഷം ലാറ്റിൻ, ഗ്രീക്ക് ഭാഷകളിൽ പ്രാവീണ്യം നേടി. ഹൈസ്കൂൾ കാലത്തുതന്നെ ചെറുകഥകൾ എഴുതിത്തുടങ്ങിയിരുന്നു. ആദ്യ നോവലായ "ദി സോങ്ങ് ഓഫ് അക്കിലസ്" ആണ് മെഡലിൻ മില്ലറെ പ്രശസ്തിയുടെ നെറുകയിലെത്തിച്ചത്. യവന കഥാപാത്രമായ അക്കിലസിനെ നിറഞ്ഞ് സ്നേഹിക്കുന്ന രാജകുമാരന്റെ സാഹസികതകളാണ് ഈ നോവലിലെ ഇതിവൃത്തം.



</doc>
<doc id="197273" url="https://ml.wikipedia.org/wiki?curid=197273" title="ഐ.എസ്.ആർ.ഒ. ചാരക്കേസ്">
ഐ.എസ്.ആർ.ഒ. ചാരക്കേസ്

കേരളത്തിൽ ഏറെ കോളിളക്കം സൃഷ്ടിച്ച ഒന്നാണ് ഐ.എസ്.ആർ.ഒ. ചാരക്കേസ്. തിരുവനന്തപുരം ഐ.എസ്.ആർ.ഒ (ഇന്ത്യൻ സ്പേസ് റിസർച്ച് ഓർഗനൈസേഷൻ) യിലെ ഉദ്യോഗസ്ഥരായിരുന്ന ഡോ. ശശികുമാരനും ഡോ. നമ്പിനാരായണനും ചേർന്ന് മറിയം റഷീദ എന്ന മാലി സ്വദേശിനി വഴി ഇന്ത്യയുടെ ബഹിരാകാശ പരിപാടിയുടെ രഹസ്യങ്ങൾ വിദേശികൾക്ക് ചോർത്തിനൽകി എന്നതായിരുന്നു ആരോപണം. എന്നാൽ റഷ്യൻ സാങ്കേതികവിദ്യ ഇന്ത്യക്ക് ലഭിക്കാതിരിക്കാൻ അമേരിക്ക നടത്തിയ ഗൂഢാലോചനയാണ് ഇങ്ങനെയൊരു കഥക്ക് പിന്നിൽ എന്ന് വിശ്വസിക്കപ്പെടുന്നു.

കുറ്റാരോപിതർക്കെതിരായ മാദ്ധ്യമ വിചാരണയുടെ ഒന്നാന്തരം ദൃഷ്ടന്തങ്ങളിലൊന്നായി ഇന്ന് വിലയിരുത്തപ്പെടുന്ന ഈ കേസ് അന്നത്തെ മുഖ്യമന്ത്രിയായിരുന്ന കെ. കരുണാകരന്റെ സ്ഥാന ചലനത്തിനുവരെ വഴിവെച്ചു. ദേശാഭിമാനി, കേരളകൌമുദി പത്രങ്ങളിലൂടെ ആരംഭിച്ച ചാരക്കേസ് മലയാള മനോരമ പത്രത്തിന്റെ ഇടപെടലോടെ വലിയൊരു വിവാദ വ്യവസായമായി മാറുകയായിരുന്നു. ഈ കേസ് ആദ്യം അന്വേഷിച്ച സിബി മാത്യുവിന്റെ നേതൃത്വത്തിലുള്ള പോലീസ് സംഘം ഇതിൽ കഴമ്പുണ്ടെന്ന് കണ്ടെത്തിയതായി അവകാശപ്പെട്ടുവെങ്കിലും പിന്നീട് നടന്ന സി.ബി.ഐ. ആന്വേഷണത്തിൽ കുറ്റാരോപിതർക്കെതിരായി തെളിവുകൾ ലഭ്യമല്ലെന്ന് കണ്ടെത്തി കേസ് എഴുതിത്തള്ളുകയാണുണ്ടായത്. എന്നാൽ ഈ കേസിൽ പുനരന്വേഷണം ആവശ്യപ്പെടുന്ന ഒരു വിഭാഗം ഇപ്പോഴുമുണ്ട്. 
ചാരക്കേസിൽ പ്രതിയായ നമ്പി നാരായണന് ഹൈക്കോടതി 10 ലക്ഷം രുപ നഷ്ടപരിഹാരം അനുവദിച്ചു. അതോടെ കേസും, അക്കാലത്തെ പത്രങ്ങളിൽ വന്ന വാർത്തകളും സജീവമായി ചർച്ച ചെയ്യപ്പെട്ടു.



</doc>
<doc id="197274" url="https://ml.wikipedia.org/wiki?curid=197274" title="ഓറഞ്ച് സാഹിത്യ പുരസ്കാരം">
ഓറഞ്ച് സാഹിത്യ പുരസ്കാരം

മികച്ച ഇംഗ്ലീഷ് എഴുത്തുകാരികൾക്കു നൽകുന്ന പുരസ്കാരമാണ് ഓറഞ്ച് സാഹിത്യ പുരസ്കാരം. 30000 പൗണ്ടും ബെസ്സീ എന്നറിയപ്പെടുന്ന വെങ്കല ഫലക പ്രതിമയുമുൾപ്പെടുന്നതാണ് പുരസ്കാരം. പ്രശസ്ത ചിത്രകാരൻ ഗ്രിസെൽ നിവെന്റ സംഭാവനയാണ് ഫലകം. നടനും എഴുത്തുകാരനുമായിരുന്ന ഡേവിഡ് നിവെന്റെ സഹോദരിയാണ് ഗ്രിസെൽ. 1996ൽ ബ്രിട്ടനിലാണ് പുരസ്കാരത്തുടക്കം. 
അവാർഡിന് നിർദ്ദേശിക്കപ്പെട്ട കൃതികളുടെ ദീർഘ പട്ടിക ഓരോ വർഷവും മാർച്ച് മാസത്തിൽ പ്രസിദ്ധീകരിക്കും. തുടർന്ന് ജൂണിൽ ഹ്രസ്വ പട്ടികയും. സാംസ്കാരിക-സാഹിത്യ തുറകളിൽ പ്രശസ്തരായ അഞ്ചംഗ സ്ത്രീ ജൂറിയുടേതാണ് അന്തിമ ഫലപ്രഖ്യാപനം. 2012 ൽ ജോവന്ന ട്രോളോപ്പായിരുന്നു അധ്യക്ഷ. നോവലിസ്റ്റ് ലിസ അപ്പിഗ്നനേസി, പത്രപ്രവർത്തക വിക്ടോറിയ ദർബിഷേർ, എഴുത്തുകാരി നതാലി ഹെയ്നസ്, ബ്രോഡ്കാസ്റ്റിങ് മേഖലയിൽ പ്രശസ്തയായ നതാഷാ കപ്ലിൻസ്കി എന്നിവരായിരുന്നു സമിതിയിൽ.സ്ത്രീ എഴുത്തിലെ മൗലികതയും മികവും അടിവരയിടുന്ന ഓറഞ്ച് പുരസ്കാരം മിനി നോബൽ സമ്മാനമായാണ് ചിലരെങ്കിലും പരിഗണിക്കുന്നത്. എഴുത്തുകാരികൾക്കുള്ള ഏറ്റവും ഗൗരവമാർന്ന അംഗീകാരമായും വിലയിരുത്തപ്പെടുന്നു. പരിഗണനാ പട്ടികയിൽപ്പെട്ടാൽതന്നെ കൃതികൾ ഏറെ ചർച്ചയാവാറുമുണ്ട്.


</doc>
<doc id="197280" url="https://ml.wikipedia.org/wiki?curid=197280" title="കേരളത്തിലെ ജനസംഖ്യ">
കേരളത്തിലെ ജനസംഖ്യ

ഒരു രാഷ്ട്രത്തിന്റേയോ സമൂഹത്തിന്റേയോ അഭിവൃദ്ധി കണക്കാക്കാനും ഭാവിപരിപാടികൾ ആസൂത്രണം ചെയ്യാനും അത്യന്താപേക്ഷിതമായ ഒരു മാർഗ്ഗമാണു് സ്ഥിതിവിവരക്കണക്കുകൾ. ഇവയിൽ ഏറ്റവും പ്രാധാന്യമുള്ളതു് അവിടത്തെ ജനസംഖ്യാകണക്കെടുപ്പ് അഥവാ കാനേഷുമാരി ആണെന്നു പറയാം. ഭാരതത്തിലെ മറ്റു സംസ്ഥാനങ്ങളും ലോകത്തിലെ തന്നെ മറ്റു പല സമൂഹങ്ങളുമായി താരതമ്യം ചെയ്യുമ്പോൾ പല സവിശേഷതകളും വെളിവാക്കുന്നതാണു് കേരളത്തിന്റെ ജനസംഖ്യാകണക്കുകളും അവയോടനുബന്ധിച്ച മറ്റു സ്ഥിതിവിവരക്കണക്കുകളും.

ഏറ്റവും ഒടുവിൽ 2011-ൽ രാജ്യമെമ്പാടും നടന്ന ചരിത്രത്തിലെ ഏറ്റവും വലിയ സെൻസസ്സിന്റെ വിവരങ്ങൾ പുറത്തുവരുമ്പോൾ കേരളത്തിലെ മൊത്തം ജനസംഖ്യ 3,33,87,677 പേരാണു്. ഇതിൽ 1,60,21,290 പേർ പുരുഷന്മാരും 1,73,66,387 പേർ സ്ത്രീകളുമാണു്.

കഴിഞ്ഞ പത്തുവർഷം കൊണ്ടു് 4.86 ശതമാനം വർദ്ധനയാണു് കേരളത്തിലെ ജനസംഖ്യയിൽ ഉണ്ടായതു്. ഇതിൽ സ്ത്രീകളുടെ പങ്കു് 6.09 ശതമാനവും പുരുഷന്മാരുടേതു് 3.57 ശതമാനവും ആയിരുന്നു. ഒടുവിലെ സെൻസസ് അനുസരിച്ചു്, കേരളത്തിലെ ജനസാന്ദ്രത ചതുരശ്ര കിലോമീറ്ററിനു് 859 ആളുകൾ, സ്ത്രീപുരുഷാനുപാതം 1084, സാക്ഷരത 93.91 ശതമാനം.


</doc>
<doc id="197294" url="https://ml.wikipedia.org/wiki?curid=197294" title="എ.എൽ. ബാഷാം">
എ.എൽ. ബാഷാം

പ്രശസ്ത ഇന്തോളജിസ്റ്റും ചരിത്രകാരനുമായിരുന്നു എ.എൽ.ബാഷാം (1914 മേയ് 24 – 1986 ജനുവരി 27). ആർ.എസ്. ശർമ്മ, റൊമില ഥാപ്പർ തുടങ്ങി നിരവധി പ്രശസ്ത ചരിത്ര പണ്ഡിതരുടെ അധ്യാപകനായിരുന്നു.



</doc>
<doc id="197318" url="https://ml.wikipedia.org/wiki?curid=197318" title="വധശിക്ഷ ടോങ്കയിൽ">
വധശിക്ഷ ടോങ്കയിൽ

വധശിക്ഷ ടോങ്കയിൽ നിയമപരമായി നൽകാവുന്ന ശിക്ഷയാണ്. മുപ്പതു വർഷത്തോളമായി ഇത് നടപ്പാക്കപ്പെട്ടിട്ടില്ല. ആംനസ്റ്റി ഇന്റർനാഷണൽ സംഘടന ഇപ്പോൾ ടോങ്കയെ പ്രവൃത്തിയിൽ വധശിക്ഷയില്ലാത്ത രാജ്യമായാണ് (abolitionist in practice) കണക്കാക്കുന്നത്.

ക്രിമിനൽ കുറ്റങ്ങളെ സംബന്ധിച്ചുള്ള നിയമപ്രകാരം കൊലപാതകം, രാജ്യദ്രോഹം എന്നീ കുറ്റങ്ങൾക്ക് വധശിക്ഷ നൽകാവുന്നതാണ്. രാജാവിന്റെ അനുമതിയില്ലാതെ വധശിക്ഷ നടപ്പാക്കാൻ പാടുള്ളതല്ല. വധശിക്ഷ ജീവപര്യന്തം തടവായി കുറയ്ക്കാനും അദ്ദേഹത്തിന് അധികാരമുണ്ട്. ഗർഭിണികളായ സ്ത്രീകൾ, 15 വയസിൽ താഴെയുള്ളവർ എന്നിവർക്ക് വധശിക്ഷ നൽകാൻ പാടുള്ളതല്ല. 

തൂക്കിക്കൊല്ലലാണ് ശിക്ഷാരീതി. 1982 സെപ്റ്റംബറിലാണ് അവസാന വധശിക്ഷ നടന്നത്. ഫ്ലാറ്റോട്ടി സോളെ, ലിവിങ്കി സോളെ, ഫിലി ഈസൗ എന്നിവരെ കൊലക്കുറ്റത്തിന് വൈനി ഗ്രാമത്തിൽ വച്ച് തൂക്കിക്കൊല്ലുകയായിരുന്നു. 

സർക്കാർ 1982-ൽ അവസാന വധശിക്ഷ നടപ്പാക്കുന്ന സമയത്ത് ഈ ശിക്ഷാരീതി നിർത്തലാക്കുന്നതിനെക്കുറിച്ച് ചിന്തിച്ചിരുന്നുവെങ്കിലും തുടരാനുള്ള തീരുമാനമാണെടുത്തത്. 

2004-ൽ മയക്കുമരുന്നു കടത്തുന്നവർക്ക് വധശിക്ഷ നൽകാനുള്ള ഒരു ബിൽ ജന പ്രാതിനിധ്യ സഭയിൽ അവതരിപ്പിച്ചുവെങ്കിലും 10-7 എന്ന വോട്ടിന് പരാജയപ്പെട്ടു. 

2005-ൽ ടെവിറ്റ സിയേൽ വോള എന്നയാൾ 24 വർഷങ്ങൾക്കു ശേഷം വധശിക്ഷ വിധിക്കാവുന്ന കുറ്റം തെളിഞ്ഞ ആദ്യത്തെയാളായി. എങ്കിലും ന്യായാധിപൻ വധശിക്ഷ വിധിക്കാൻ വിസമ്മതിച്ചു. അപൂർവങ്ങളിൽ അപൂർവമായ കേസുകളിൽ മറ്റ് ശിക്ഷ നടപ്പാക്കാൻ സാധിച്ചില്ലെങ്കിലേ വധശിക്ഷ നൽകാവൂ എന്ന് അദ്ദേഹം വിധിന്യായത്തിൽ പരാമർശിച്ചു. 

2006-ലെ നുകു'അലോഫ കലാപത്തിൽ പങ്കെടുത്ത ആൾക്കാർക്കെതിരേ വിചാരണയേ ഉണ്ടാകാൻ സാദ്ധ്യതയില്ലെന്ന് 2007-ൽ വ്യക്തമായി. ഓസ്ട്രേലിയക്കാരായ അന്വേഷകർ വധശിക്ഷയുണ്ടാകുമോ എന്ന ഭയം കാരണം പോസ്റ്റ്മോർട്ടം റിപ്പോർട്ടുകൾ നൽകാൻ വിസമ്മതിച്ചതാണ് ഇതിനു കാരണം. 

2008-ൽ ടോങ്ക ഐക്യരാഷ്ട്രസഭയുടെ പൊതുസഭയിൽ വധശിക്ഷ നിർത്തലാക്കാനുള്ള പ്രമേയം വോട്ടിനിട്ടപ്പോൾ എതിർത്തു വോട്ടു ചെയ്യുകയുണ്ടായി. 



</doc>
<doc id="197319" url="https://ml.wikipedia.org/wiki?curid=197319" title="തൃക്കാമ്പുറം കൃഷ്ണൻകുട്ടി മാരാർ">
തൃക്കാമ്പുറം കൃഷ്ണൻകുട്ടി മാരാർ

കേരളത്തിലെ പ്രമുഖനായ സോപാന സംഗീതജ്ഞനും തിമില വാദ്യകലാകാരനുമായിരുന്നു തൃക്കാമ്പുറം കൃഷ്ണൻകുട്ടി മാരാർ( 1936 - 1 ഫെബ്രുവരി 2013). തിമിലയ്ക്കു പുറമെ കുടുക്കവീണയുടെ കണ്ടെത്തലിലും അദ്ദേഹത്തിന്റെ പാണ്ഡിത്യം അപരമായിരുന്നു.സപ്തസ്വരവും കീർത്തനങ്ങളും കുടുക്കവീണയിൽ അദ്ദേഹം വായിച്ചിരുന്നു. പഞ്ചവാദ്യത്തിൽ ഒരു തിമില കലാകരനെന്ന നിലയിലും പരിഷവാദ്യത്തിൽ അച്ചൻ-ചെണ്ട കലാകാരനെന്ന നിലയിലും പ്രസിദ്ധനായിരുന്നു. ക്ഷേത്രകലാ പ്രചാരകനുമായിരുന്ന മാരാരെ "സഞ്ചരിക്കുന്ന വാദ്യകലാ എൻസൈക്ലോപീഡിയ" എന്നാണ് വിളിച്ചിരുന്നത്.
എറണാകുളം ജില്ലയിലെ രാമമംഗലം എന്ന ഗ്രാമത്തിൽ 1111 മേടം 15 ന് കിഴിതിരിതുരുത്തി ഇല്ലത്ത് രാമ‌ൻ നമ്പൂതിരിയുടെയും തൃക്കാമ്പുറം മാരാത്ത് ലക്ഷ്മിക്കുട്ടിയുടെയും മകനായി ജനിച്ചു. പ്രാചീന വാദ്യോപകരണമായ കുടുക്കവീണയെ സംഗീതലോകത്തിന് പരിചയപ്പെടുത്തി. വർഷങ്ങൾ നീണ്ട സാധകത്തിലൂടെ സപ്തസ്വരവും കീർത്തനങ്ങളും കുടുക്കവീണയിൽ അദ്ദേഹം വായിച്ചിരുന്നു. പഞ്ചവാദ്യത്തിന്റെ മാതൃവാദ്യമായ പരിഷവാദ്യത്തെ പുതുതലമുറയ്ക്ക്പഠിപ്പിച്ചു നൽകാനും അദ്ദേഹം നിരന്തര ശ്രമങ്ങൾ നടത്തി. പൊരുന്നില ഗോവിന്ദമാരാരുടെയും, പിന്നീട് വടക്കേടത്ത് അപ്പുമാരാരുടെയും ശിക്ഷണത്തിൽ ഗുരുകുല സമ്പ്രദായത്തുൽ വാദ്യകലാഭ്യസനം ആരംഭിച്ച മാരാർ പതിന്നാലു വയസ്സിനുള്ളിൽ സോപാന സംഗീതത്തിലും പഞ്ചവാദ്യത്തിലും തായമ്പകയിലും രാമമംഗലം പെരുംതൃക്കോവിലിൽ അരങ്ങേറ്റം നടത്തി.
മുപ്പതിലേറെ വർഷം രാമമംഗലം സ്ക്കൂളുൽ സേവനമനുഷ്ഠിച്ചു. 
ഭാര്യ : പാലക്കുഴ കണ്ണങ്കുഴ മാരാത്ത് ലക്ഷ്മിക്കുട്ടിയമ്മ

സോപാന സംഗീതശൈലിയുൽ ഏറ്റവും പ്രശസ്തമായ രാമമംഗലം ബാണിയുടെ പ്രയോക്താവായ തൃക്കാമ്പുറം, കേരളം മുഴുവൻ ഇത് പ്രചരിപ്പിക്കുന്നതിൽ മുഖ്യ പങ്ക് വഹിച്ചിട്ടുണ്ട്. കേരളത്തിന്റേത് എന്നുമാത്രമെന്നവകാശപ്പെടാവുന്ന കുടുക്കവീണയെന്ന ഒറ്റക്കമ്പി മാത്രമുള്ള അത്യപൂർവ്വവാദ്യവും മധ്യകേരളത്തിലെ മഹാക്ഷേത്രങ്ങളിൽ താന്ത്രീക കർമ്മങ്ങൾക്ക് അകമ്പടി സേവിക്കുന്ന പരിഷവാദ്യവും പുതുതലമുറക്ക് പരിചയപ്പെടുത്തി പ്രചാരം നൽകുന്നു. 



</doc>
<doc id="197323" url="https://ml.wikipedia.org/wiki?curid=197323" title="എഴുമറ്റൂർ രാജരാജവർമ്മ">
എഴുമറ്റൂർ രാജരാജവർമ്മ

പ്രശസ്തനായ മലയാള ഗദ്യ സാഹിത്യകാരനും ഭാഷാ വിദഗ്ദ്ധനുമാണ് എഴുമറ്റൂർ രാജരാജവർമ്മ(ജനനം : 20 മേയ് 1953). ​കവിത, ശാസ്‌ത്രം, വിമർശനം, പഠനം, ബാലസാഹിത്യം, ജീവചരിത്രം, നവസാക്ഷര സാഹിത്യം എന്നിങ്ങനെ വിവിധശാഖകളിലായി ഇരുപതോളം കൃതികൾ പ്രസിദ്ധപ്പെടുത്തി. നല്ല ജീവചരിത്രകൃതിക്കുള്ള പി.കെ. പരമേശ്വരൻനായർ അവാർഡ്‌ ലഭിച്ചിട്ടുണ്ട്.
പത്തനംതിട്ട ജില്ലയിൽ മല്ലപ്പളളി താലൂക്കിലെ എഴുമറ്റൂർ ഗ്രാമത്തിൽ ചെങ്ങഴശ്ശേരി കോയിക്കലിൽ പി.ആർ. ഉദയവർമ്മയുടെയും സി.കെ. രുഗ്‌മിണിത്തമ്പുരാട്ടിയുടെയും മകനായി ജനിച്ചു. എഴുമറ്റൂർ ഗവ.ഹൈസ്‌കൂൾ, വായ്‌പൂര്‌ എൻ.എസ്‌.എസ്‌. ഹൈസ്‌കൂൾ, ചേർത്തല എൻ.എസ്‌.എസ്‌. കോളേജ്‌, തേവര സേക്രഡ്‌ ഹാർട്ട്‌ കോളെജ്‌, തിരുവനന്തപുരം ഗവ. ലോകോളെജ്‌, വിദ്യാധിരാജാ പോസ്‌റ്റ്‌ ഗ്രാഡ്വേറ്റ്‌ സ്‌റ്റഡി സെന്റർ എന്നിവിടങ്ങളിൽ വിദ്യാഭ്യാസം. രസതന്ത്രത്തിലും നിയമത്തിലും ബിരുദങ്ങൾ. സാമൂഹിക ശാസ്‌ത്രത്തിലും മലയാളസാഹിത്യത്തിലും ബിരുദാനന്തര ബിരുദങ്ങൾ. ‘പ്രാചീന കേരള കവികളെക്കുറിച്ചുളള ഐതിഹ്യങ്ങളും അവയുടെ സാഹിത്യ വിമർശനമൂല്യവും’ എന്ന ഗവേഷണ പ്രബന്ധത്തിന്‌ കേരള സർവകലാശാലയിൽ നിന്ന്‌ പി.എച്ച്‌.ഡി. ബിരുദം. 1985 മുതൽ ‘സർവവിജ്‌ഞാനകോശം’ പത്രാധിപസമിതി അംഗമാണ്


</doc>
<doc id="197327" url="https://ml.wikipedia.org/wiki?curid=197327" title="വധശിക്ഷ പാപുവ ന്യൂ ഗിനിയിൽ">
വധശിക്ഷ പാപുവ ന്യൂ ഗിനിയിൽ

വധശിക്ഷ പാപുവ ന്യൂ ഗിനിയയിൽ നിയമവിധേയമാണ്. ഇത് നടപ്പിലാക്കിയിട്ട് വളരെ നാളുകളായി. നിലവിൽ പാപുവ ന്യൂ ഗിനിയയെ ആംനസ്റ്റി ഇന്റർനാഷണൽ പ്രായോഗികമായി വധശിക്ഷ നിർത്തലാക്കിയ രാജ്യങ്ങളുടെ ഗണത്തിലാണ് പെടുത്തിയിരിക്കുന്നത്. 

രാജ്യത്തെ ക്രിമനൽ ചട്ടമനുസരിച്ച് രാജ്യദ്രോഹം, കടൽക്കൊള്ള, കടൽക്കൊള്ള നടത്താനുള്ള ശ്രമം എന്നിവ വധശിക്ഷയർഹിക്കുന്ന കുറ്റങ്ങളാണ്. മനഃപൂർവ്വമായ കൊലപാതകത്തിന് വധശിക്ഷ നൽകുന്നത് 1970-ൽ നിർത്തലാക്കപ്പെട്ടിരുന്നുവെങ്കിലും 1991-ൽ പുനസ്ഥാപിക്കപ്പെട്ടു. 

തൂക്കിലേറ്റലാണ് ഇവിടുത്തെ ശിക്ഷാരീതി. 

സ്വാതന്ത്ര്യത്തിനു മുൻപ് 1954-ലാണ് രാജ്യത്തെ അവസാന വധശിക്ഷ നടപ്പാക്കിയത്. . 1991-നു ശേഷം വധശിക്ഷ വിധിക്കപ്പെടുന്നുണ്ടെങ്കിലും ശിക്ഷാനടപടിയെപ്പറ്റിയുള്ള ചട്ടങ്ങൾ ഇല്ലാത്തതുകാരണം നടപ്പാക്കപ്പെടുന്നില്ല. 

2011 ജൂലൈ മാസത്തിൽ , ഒരു ബോട്ടിലുണ്ടായിരുന്ന എട്ടാൾക്കാരെ കൊന്നതിന് അഞ്ചു പേർക്ക് വധശിക്ഷ നൽകാൻ വിധിയുണ്ടായി. 

2008-ൽ ഐക്യരാഷ്ട്രസഭയുടെ പൊതുസഭയിൽ വധശിക്ഷ നിർത്തലാക്കാനുള്ള പ്രമേയം വോട്ടിനിട്ടപ്പോൾ പാപുവ ന്യൂ ഗിനി വോട്ടെടുപ്പിൽ നിന്നും വിട്ടുനിന്നു. In 2011, it opposed a similar moratorium.



</doc>
<doc id="197339" url="https://ml.wikipedia.org/wiki?curid=197339" title="ജനാർദ്ദനൻ പുതുശ്ശേരി">
ജനാർദ്ദനൻ പുതുശ്ശേരി

കേരളത്തിലെ അറിയപ്പെടുന്ന നാടൻപാട്ട് കലാകാരനാണ് ജനാർദ്ദനൻ പുതുശ്ശേരി. ചലച്ചിത്രങ്ങളിലും പാടിയിട്ടുണ്ട്.
പാലക്കാട് ജില്ലയിൽ ജനിച്ചു. ബിഎ ഹിസ്റ്ററിയിൽ ബിരുദമെടുത്തു. മുത്തച്ഛൻ ആലപിച്ചിരുന്ന ഉടുക്കുപാട്ടുകളിൽ ആകൃഷ്ടനായി നാടൻ പാട്ട് അവതരണത്തിലേക്ക് കടന്നു. കരയിലേക്ക് ഒരു കടൽ ദൂരം എന്ന ചിത്രത്തിലും, ലിവിംഗ് ടുഗെതർ എന്ന ഫാസിൽ ചിത്രത്തിലും നാടൻപാട്ട് ആലപിച്ചു. 
മാണിക്യക്കല്ല് എന്ന നാടൻപാട്ടുസംഘം നടത്തി വരുന്നു.


</doc>
<doc id="197342" url="https://ml.wikipedia.org/wiki?curid=197342" title="ക്യാപ്റ്റീവ് പോർട്ടൽ">
ക്യാപ്റ്റീവ് പോർട്ടൽ

വെബ് അധിഷ്ഠിത ഓഥന്റിക്കേഷൻ രീതിയാണ് ക്യാപ്റ്റീവ് പോർട്ടൽ. ഉപയോക്താവ് ഇൻറർനെറ്റ് ഉപയോഗിക്കാനായി വെബ് ബ്രൌസർ തുറക്കുമ്പോൾ ആദ്യം വരിക ഈ ക്യാപ്റ്റീവ് പോർട്ടലാണ്. ഇവിടെ ലോഗിൻ ചെയ്തു കഴിഞ്ഞാൽ മാത്രമേ ഇന്റർനെറ്റ് ഉപയോഗിക്കാൻ കഴിയുകയുള്ളു. നിരവധി വൈ-ഫൈ സേവനങ്ങളിൽ ഈ സങ്കേതം ഉപയോഗിക്കാറുണ്ട്.
സോഫ്റ്റ്‌വെയറുകൾ ഇതിനായി ഉപയോഗിക്കാറുണ്ട്. അവയാണ് താഴെ.


</doc>
<doc id="197344" url="https://ml.wikipedia.org/wiki?curid=197344" title="ലോക പരിസ്ഥിതി ദിനം">
ലോക പരിസ്ഥിതി ദിനം

എല്ലാ വർഷവും ജൂൺ 5 ആണ് "ലോക പരിസ്ഥിതി ദിനമായി" ആചരിക്കുന്നത്. പരിസ്ഥിതി പ്രശ്നങ്ങളെ കുറിച്ചുള്ള അവബോധം വരുത്താനും കർമ്മ പരിപാടികൾ ആസൂത്രണം ചെയ്യാനുമാണ് പരിസ്ഥിതി ദിനം ആചരിക്കുന്നത്. ഐക്യരാഷ്ട്രസഭ ജനറൽ അസംബ്ലിയാണ് 1972 മുതൽ ഈ ദിനാചരണം ആരംഭിച്ചത്.

ദിവസേന അന്തരീക്ഷത്തിലെത്തിച്ചേരുന്ന കാർബൺ ഡൈഓക്സൈഡ്, മീഥേൻ, നൈട്രസ് ഓക്സൈഡ്, ക്ലോറോ ഫ്ലൂറോ കാർബണുകൾ എന്നീ വാതകങ്ങളുടെ അളവ് കൂടിക്കൊണ്ടിരിക്കുന്നു. ഇവ ഓസോൺ പാളികളുടെ തകർച്ചയ്ക്കു കാരണമാകുകയും തന്മൂലം ആഗോളതാപനം ഉണ്ടാകുകയും ചെയ്യുന്നു. മരങ്ങളും കാടുകളുംസംരക്ഷിക്കുക, വനപ്രദേശങ്ങൾ വിസ്തൃതമാക്കാൻ ശ്രമിക്കുക, അതുവഴി ആഗോള പാർസ്ഥിതിക സന്തുലനവും കാലാവസ്ഥാ സുസ്ഥിരതയും ഉറപ്പാക്കുക എന്നതാണ് പരിസ്ഥിതി ദിനാചരണത്തിന്റെ ലക്ഷ്യം. ‘കാർബൺ ന്യൂട്രാലിറ്റി’ കൈവരിക്കുക വഴി ഓസോൺ വിള്ളലിനു കാരണമാവുകയും ആഗോളതാപനം ഉണ്ടാക്കുകയും ചെയ്യുന്ന ഗ്രീൻ ഹൌസ് വാതകങ്ങൾ പരമാവധി കുറയ്ക്കാനുള്ള ശേഷി കൈവരിക്കുകയുമാണ് ഉദ്ദേശിക്കുന്നത്.

2011 ലോകപരിസ്ഥിതി ദിനാചരണത്തിലെ ആതിഥേയരാജ്യമായി ഇന്ത്യയെ യു.എൻ. പ്രഖ്യാപിച്ചിരുന്നു. ഇന്ത്യക്ക് ആദ്യമായാണ് ഈ അവസരം ലഭിക്കുന്നത്. യു.എൻ. പരിസ്ഥിതി വിഭാഗം "യുണൈറ്റഡ് നേഷൻസ് എൻവയൺമെന്റ് പ്രോഗ്രാമിന്റെ" (U.N.E.P) അധികൃതരാണ് ഇന്ത്യയെ തിരഞ്ഞെടുത്തത്. "കാട് നിങ്ങളുടെ പ്രകൃതി പരിചാരകൻ" എന്നതാണ് 2011-ലെ ലോകപരിസ്ഥിതി ദിനത്തിന്റെ മുദ്രാവാക്യം. 

2013 ലെ ലോകപരിസ്ഥിതി ദിനാചരണത്തിന് യു.എൻ.ഇ.പി നിർദ്ദേശിച്ചിട്ടുള്ള വിഷയം "ചിന്തിക്കുക , തിന്നുക , സംരക്ഷിക്കുക ; നിങ്ങളുടെ തീറ്റപ്പാട് കുറയ്ക്കുക" (Think Eat Save; Reduce your food print )എന്നതാണ്. 
2015 ലെ ലോകപരിസ്ഥിതി ദിനാചരണത്തിന് യു.എൻ.ഇ.പി നിർദ്ദേശിച്ചിട്ടുള്ള വിഷയം "700 കോടിസ്വപ്നങ്ങൾ ഒരേ ഒരു ഭൂമി ഉപഭോഗം കരുതലോടെ" എന്നതാണ്. 
"Fight against the illegel trade in wild life"എന്നതാണ് 2016 ലോക പരിസ്ഥിതി ദിനത്തിന്റെ മുദ്രാവാക്യം.അംഗോളയാണ് ആതിഥേയ രാജ്യം.വനത്തിലെ ജീവിതത്തിനു നേരെയുള്ള കൈയേറ്റങ്ങൾ അവസാനിപ്പിക്കാൻ ഊർജ്ജിതമായി നാം പരിശ്രമിക്കേണ്ടതുണ്ട്.അതാണ് ഈയൊരു മുദ്രാവാക്യത്തിലൂടെ യു.എൻ.ഇ.പി ഉദ്ദേശിക്കുന്നത്.
"Connecting People to nature – in the city and on the land, from the poles to the equator" ‘ജനങ്ങളെ പരിസ്ഥിതിയുമായി ബന്ധപ്പെടുത്തുക’ എന്നതാണ് 2017 ലോക പരിസ്ഥിതി ദിനത്തിന്റെ മുദ്രാവാക്യം. കാനഡയാണ് ആതിഥേയ രാജ്യം.
'Beat Plastic Pollution' എന്നതാണ് 2018-ലെ ലോക പരിസ്ഥിതി ദിനത്തിന്റെ മുദ്രാവാക്യം. ഇന്ത്യയാണ് ആതിഥേയ രാജ്യം.
'Beat air Pollution' എന്നതാണ് 2019-ലെ ലോക പരിസ്ഥിതി ദിനത്തിന്റെ മുദ്രാവാക്യം. ചൈനയാണ് ആതിഥേയ രാജ്യം



</doc>
<doc id="197345" url="https://ml.wikipedia.org/wiki?curid=197345" title="വധശിക്ഷ ദക്ഷിണ കൊറിയയിൽ">
വധശിക്ഷ ദക്ഷിണ കൊറിയയിൽ

വധശിക്ഷ ദക്ഷിണകൊറിയയിൽ നിയമപരമായി നൽകാവുന്ന ശിക്ഷയാണ്. പ്രസിഡന്റ് കിം ഡേ-ജുങ് 1998 ഫെബ്രുവരിയിൽ അധികാരത്തിൽ വന്ന ശേഷം വധശിക്ഷകളൊന്നും നടപ്പിലാക്കിയിട്ടില്ല. ഏറ്റവുമവസാനം വധശിക്ഷ നടപ്പാക്കിയത് 1997 ഡിസംബർ 31-നായിരുന്നു. അന്ന് 23 പേരെ വധശിക്ഷയ്ക്ക് വിധേയരാക്കി. ഏറ്റവുമവസാന വധശിക്ഷ വിധിച്ചത് 2009 ഏപ്രിൽ 21-നാണ്.

പത്തു പേരെ കൊന്ന കേസിൽ വധശിക്ഷ വിധിക്കപ്പെട്ട കാങ് ഹോ-സുൺ എന്നയാളിനെയായിരുന്നു ഏറ്റവുമവസാനം ശിക്ഷിച്ചത്. ഇയാൾ 2006-നും 2008-നുമിടയിൽ 8 സ്ത്രീകളെ തട്ടിക്കൊണ്ടുപോയി വധിക്കുകയും തന്റെ 2005-ൽ തന്റെ ഭാര്യയെയും ഭാര്യാമാതാവിനെയും തീവച്ചുകൊല്ലുകയും ചെയ്തു എന്ന കുറ്റാരോപണമായിരുന്നു തെളിഞ്ഞത്. 38 വയസുകാരനായ കാങിനെ ഒരു കോളേജ് വിദ്യാർത്ഥിനിയുടെ മരണവുമായി ബന്ധപ്പെട്ടായിരുന്നു അറസ്റ്റ് ചെയ്തത്. മറ്റ് ഏഴു സ്ത്രീകളെ കൊന്നു കുഴിച്ചുമൂടിയകാര്യം അയാൾ പോലീസിനോട് സമ്മതിക്കുകയായിരുന്നു. 

ഇപ്പോൾ വധശിക്ഷ കാത്തു കഴിയുന്നവരിൽ മനുഷ്യമാംസം കഴിക്കുന്ന ഒരു ഗൂഢസംഘത്തിലെ (ചിജോൺ കുടുംബം) അംഗങ്ങളായിരുന്നവർ, യൂ യൂങ്-ചുൾ എന്നിവരും ഉൾപ്പെടും. 

ഇപ്പോഴും വധശിക്ഷ നിലനിൽക്കുന്ന വികസിതവും ജനാധിപത്യ ഭരണകൂടമുള്ളതുമായ നാലു രാജ്യങ്ങളിലൊന്നാണ് ദക്ഷിണ കൊറിയ. അമേരിക്കൻ ഐക്യനാടുകളും, ജപ്പാനും, തായ്‌വാനുമാണ് മറ്റു രാജ്യങ്ങൾ. ഇതിൽ വധശിക്ഷ നിർത്തിവച്ചിരിക്കുന്നത് ദക്ഷിണ കൊറിയ മാത്രമാണ്. 

ആംനസ്റ്റി ഇന്റർനാഷണൽ ദക്ഷിണകൊറിയയെ ഇപ്പോൾ പ്രായോഗികമായി വധശിക്ഷ നിർത്തലാക്കിയ രാജ്യം (abolitionist in practice) എന്നാണ് കണക്കാക്കുന്നത്. 1998-ൽ പ്രസിഡന്റ് കിം ഡേ-ജുങ് (ഇദ്ദേഹം മുൻപ് വധശിക്ഷ നടപ്പാക്കുന്നതും കാത്തു കഴിഞ്ഞിട്ടുണ്ട്) അധികാരത്തിലെത്തിയപ്പോൾ വധശിക്ഷകൾ നടപ്പിലാക്കുന്നത് തടഞ്ഞു. 

വധശിക്ഷ നിർത്തലാക്കാനുള്ള മൂന്നു ബില്ലുകൾ 2011-ൽ ദക്ഷിണ കൊറിയൻ ജനപ്രതിനിധി സഭയുടെ നിയമനിർമ്മാണത്തിനായുള്ള കമ്മിറ്റിയുടെ മുന്നിൽ നിലവിലുണ്ടായിരുന്നു.

2010 ഫെബ്രുവരിയിൽ ദക്ഷിണകൊറിയയിലെ പരമോന്നത കോടതി നാലിനെതിരേ അഞ്ചു ന്യായാധിപരുടെ അഭിപ്രായത്തിന്റെ ഭൂരിപക്ഷത്തോടെ ഒരു വധശിക്ഷ ശരിവയ്ക്കുകയുണ്ടായി. പക്ഷേ വധശിക്ഷ പുനരാരംഭിക്കാൻ സാദ്ധ്യതയില്ലെന്നായിരുന്നു നിരീക്ഷകരുടെ വിശകലനം 

2010 മാർച്ചിൽ പ്രതീക്ഷകൾക്കെതിരായി വധശിക്ഷ പുനരാരംഭിക്കുമെന്ന് നിയമമന്ത്രി ലീ ക്വി-നാം സൂചിപ്പിച്ചു. 13 വർഷത്തെ താൽക്കാലിക നിരോധനം ഇതോടെ നീങ്ങിയേക്കും. ഒരു 15 വയ്സുകാരി സ്കൂൾക്കുട്ടിയെ ബലാത്സംഗം ചെയ്തു കൊന്ന കിം കിൽ-ടേയെ വധശിക്ഷയ്ക്കു വിധിച്ചശേഷമായിരുന്നു മേൽപ്പറഞ്ഞ പ്രസ്താവനയുണ്ടായത്. 

2010 ഡിസംബറിൽ കിം കിൽ-ടേയുടെ വധശിക്ഷ ജീവപര്യന്തമായി കുറയ്ക്കപ്പെട്ടു. അപ്പീലിനു പോകുന്നില്ല എന്നായിരുന്നു പ്രോസിക്യൂഷന്റെ തീരുമാനം

http://www.koreaherald.com/opinion/Detail.jsp?newsMLId=20110608000910


</doc>
<doc id="197346" url="https://ml.wikipedia.org/wiki?curid=197346" title="നർക്സ് സിദ്ധാന്തം">
നർക്സ് സിദ്ധാന്തം

ഒരു ധനതത്ത്വസിദ്ധാന്തമാണ് നർക്സ് സിദ്ധാന്തം. വിയന്ന സർവകലാശാലയിൽ കാർണേജി ഫെല്ലോഷിപ്പ് നേടിയ റഗ്നാർ നർക്സ് (Ragnar Nurkse) പ്രസിദ്ധീകരിച്ച കോസ് ആൻഡ് ഇഫക്റ്റ് ഒഫ് ക്യാപിറ്റൽ മൂവ്മെന്റ്സ് എന്ന ലേഖനത്തിൽ നിന്നാണ് "നർക്സ് സിദ്ധാന്തം" എന്ന പേരിൽ അറിയപ്പെടുന്ന ആശയങ്ങളുടെ ഉദ്ഭവം.

സാമ്പത്തിക വികസനത്തിന് ആവശ്യമായ ഘടകമാണ് മൂലധനം. അതിന്റെ ഉറവിടം മിച്ചസമ്പാദ്യമാണ്. വികസ്വര രാജ്യങ്ങളിൽ വികസനത്തിന് തടസ്സമായി നിൽക്കുന്ന ഒരു പ്രതിഭാസമാണ് "ദാരിദ്ര്യത്തിന്റെ ദൂഷിതവലയം" (Vicious Circle of Poverty) കുറഞ്ഞ വരുമാനം മിച്ചസമ്പാദ്യം കുറയുന്നതിനിടയാക്കുന്നു. കുറഞ്ഞ മിച്ചസമ്പാദ്യംമൂലം മൂലധനസ്റ്റോക്കും ഉത്പാദനവും കുറയുന്നു. അത് വീണ്ടും വരുമാനം കുറയുന്നതിന് കാരണമാകുന്നു. ഇതാണ് ദാരിദ്ര്യത്തിന്റെ ദൂഷിതവലയം. ഈ വലയം ഭേദിക്കണമെങ്കിൽ വൻതോതിൽ മൂലധനനിക്ഷേപം ഉണ്ടാകണം. ഇതിനുവേണ്ട മിച്ചസമ്പാദ്യം സ്വരൂപിക്കുന്നതിന് നർക്സ് നിർദ്ദേശിച്ചവഴി ഇതാണ്: വികസ്വര രാജ്യങ്ങളിൽ വൻതോതിലുള്ള തൊഴിലില്ലാപ്പടയുണ്ട്. തൊഴിലില്ലാത്തവർ കൂടുതലും കാർഷികമേഖലയിലാണ്. അവിടെ നിന്നും അധികപ്പറ്റുള്ളവരെ വ്യവസായ മേഖലയിലേക്ക് മാറ്റിയാലും കാർഷികമേഖലയിലെ ഉത്പാദനത്തിൽ കുറവ് വരില്ല. അധികപ്പറ്റുള്ളവരുടെ ഉത്പാദനക്ഷമത പൂജ്യമായതാണ് അതിനു കാരണം. എന്നാൽ അതേസമയത്ത് കാർഷികമേഖലയിൽ അധികപ്പറ്റുള്ളവർ വ്യവസായ മേഖലയിൽ എത്തിയാൽ അവർക്ക് ഉത്പാദനപ്രവർത്തനത്തിൽ ഏർപ്പെട്ട് വരുമാനം വർധിപ്പിക്കാൻ കഴിയും. കാർഷികമേഖലയും വ്യവസായ മേഖലയും സമന്വയിപ്പിച്ച് വികസനം നടത്തുന്ന രീതിയാണ് വികസ്വരരാജ്യങ്ങൾക്ക് യോജിക്കുക. ഇതിനെയാണ് "സന്തുലിത വികസന സിദ്ധാന്തം" (Balanced Growth Theory) എന്ന് വിശേഷിപ്പിച്ചത്. ദാരിദ്ര്യത്തിന്റെ ദൂഷിതവലയം ഭേദിക്കാൻവേണ്ട വൻതോതിലുള്ള നിക്ഷേപം ഉപയോഗിക്കുന്ന പ്രക്രിയയെ "ബിഗ് പുഷ്" (Big Push) എന്ന് വിശേഷിപ്പിച്ചു. ഈ ആശയങ്ങളാണ് "നർക്സ് സിദ്ധാന്തം" എന്നറിയപ്പെടുന്നത്. ഈ ആശയം തന്നെയാണ് നർക്സിനോടൊപ്പം ആർതർലൂയിസ് റോസൻസ്റ്റീൻ റോഡാനും, സാമ്പത്തിക വളർച്ചാസിദ്ധാന്തം വികസിപ്പിച്ചെടുത്ത മറ്റ് വിദഗ്ദ്ധരും മുന്നോട്ടു വച്ചത്.

എന്നീ കൃതികൾ ശ്രദ്ധേയങ്ങളാണ്. നർക്സ് തയ്യാറാക്കിയ "ദ് ട്രാൻസിഷൻ ഫ്രം വാർ റ്റു പീസ് ഇക്കോണമി" എന്ന റിപ്പോർട്ടിലും സാമ്പത്തിക വികസനത്തിനെ സംബന്ധിച്ച അദ്ദേഹത്തിന്റെ ആശയങ്ങൾ ഉൾക്കൊള്ളുന്നുണ്ട്. 1946-ൽ ഐ.എം.എഫിൽ ചേരാൻ ക്ഷണം കിട്ടിയിട്ടും അത് നിരസിച്ച് കൊളംബിയൻ സർവകലാശാലയിൽ അധ്യാപന-ഗവേഷണ പ്രവർത്തനങ്ങളിൽ വ്യാപൃതനായി. 1959-ൽ അന്തരിക്കുമ്പോൾ 52 വയസ്സുമാത്രമേയായിരുന്നുള്ളു. അവസാനനാളുകളിൽ ട്രേഡ് ആൻഡ് ഡെവലപ്മെന്റ് എന്ന ഗ്രന്ഥത്തിന്റെ രചനയിൽ ഏർപ്പെട്ടിരിക്കുകയായിരുന്നു.



</doc>
<doc id="197349" url="https://ml.wikipedia.org/wiki?curid=197349" title="ഉബുണ്ടു വൺ">
ഉബുണ്ടു വൺ

കാനോനിക്കൽ പരിപാലിക്കുന്ന സ്വകാര്യ ക്ലൗഡ് സേവനമായിരുന്നു ഉബുണ്ടു വൺ. 2014 ഏപ്രിലിൽ ഉബുണ്ടു വൺ സൗകര്യം അതേ വർഷം ജൂലൈയോടു നിർത്തലാക്കുകയാണെന്നു കാനോനിക്കൽ ലിമിറ്റഡ് പ്രഖ്യാപിച്ചു. ഉപഭോക്താക്കളുടെ അംഗത്വം മറ്റു ഉബുണ്ടു സേവനങ്ങളിൽ ഉപയോഗിക്കനുള്ള സൗകര്യം ലഭ്യമാക്കിയ ശേഷം ഉബുണ്ടു വൺ നിർത്തലാക്കി. 

ഉബുണ്ടുവിന് വേണ്ടിയാണ് ആരംഭിച്ചതെങ്കിലും ആൻഡ്രോയിഡ്, ഐഓഎസ്, വിൻഡോസ്, വെബ് പ്ലാറ്റ്ഫോമുകൾക്കും ഉബുണ്ടു വൺ ലഭ്യമായിരുന്നു. ഓൺലൈനായി വിവരങ്ങൾ സൂക്ഷിക്കാനും കമ്പ്യൂട്ടർ, മൊബൈൽ എന്നിവയിലൂടെ കൈമാറ്റം നടത്താനും ഉള്ള സൗകര്യത്തോടൊപ്പം, മൊബൈൽ ഉപകരണങ്ങളിലൂടെ സംഗീതം ആസ്വദിക്കാനുള്ള സൗകര്യവും സൗജന്യമായതും, പണം നൽകി ഉപയോഗിക്കാവുന്നതുമായ അക്കൗണ്ടുകൾ വഴി ഉബുണ്ടു വൺ നൽകിയിരുന്നു.

ഉബുണ്ടു 9.04 മുതലുള്ള ഉബുണ്ടു പതിപ്പുകളിലും, വിൻഡോസ് എക്സ് പിയിലും അതിനു മുകളിലുള്ളവയിലും ഉബുണ്ടു വൺ പ്രവർത്തിക്കുന്നു. എന്നാൽ മാക് ഓഎസിന് പിന്തുണ ലഭ്യമല്ല. മൊബൈൽ ഉപകരണങ്ങളിൽ ആൻഡ്രോയിഡ് 2.1 മുതലുള്ള ആൻഡ്രോയിഡ് പതിപ്പുകളിലും, 3.1 മുതലുള്ള ഐഓഎസ് പതിപ്പുകളിലും ഉബുണ്ടു വൺ പ്രവർത്തിക്കുന്നതാണ്.

സൗജന്യമായി അഞ്ച് ജി.ബി.യാണ് ലഭ്യമാകുന്നത്. മാസം 2.99 ഡോളറോ, അല്ലെങ്കിൽ വർഷം 29.99 ഡോളറോ നൽകിയാൽ ഇരുപത് ജി.ബി. അധികമായി ലഭ്യമാകുന്നു. ഇതിന് ട്വെന്റി-പാക്ക്സ് എന്നാണ് പറയപ്പെടുന്നത്. സംഗീതം ആസ്വദിക്കാനുള്ള ഉബുണ്ടു വൺ മ്യൂസിക് സ്ട്രീമിംഗ് ഐഓഎസ്, ആൻഡ്രോയിഡ് എന്നിവയിൽ മാത്രമേ ലഭ്യമായിട്ടൊള്ളൂ. മ്യൂസിക്ക് സ്ട്രീമിങിന് മാസം 3.99 ഡോളറോ വർഷം 39.99 ഡോളറോ നൽകിയാൽ മതി.

സ്പൈഡർഓക്ക്, ഡ്രോപ്പ്ബോക്സ്, ബോക്സ്.നെറ്റ്, മോസി, വ്വാല, ആമസോൺ ക്ലൗഡ് പ്ലയർ, ഗൂഗ്ൾ മ്യൂസിക്, ഹംയോ, ഐഡിസ്ക്, ജംഗിൾഡിസ്ക്, ലൈവ് മെഷ് എന്നിവയുടെയെല്ലാം പ്രവർത്തനത്തിനു സമാനമാണ് ഉബുണ്ടു വണ്ണിന്റെ പ്രവർത്തനം. ഉബുണ്ടു വണ്ണിന്റെ ക്ലൈന്റ് എഴുതിയിരിക്കുന്നത് പൈത്തണിലാണ്. താഴ്ന്ന നിലയിലുള്ള നെറ്റ് വർക്കിംഗിന് ട്വിസ്റ്റഡ് എന്ന സോഫ്റ്റ് വെയറും പ്രോട്ടോകോൾ വിവരണത്തിന് പ്രോട്ടോകോൾ ബഫേഴ്സും ഉപയോഗിക്കുന്നു. വിവരങ്ങൾ കൈമാറ്റം ചെയ്യുന്നതിന് (സിംഗ്രണൈസേഷൻ) യുവൺസ്റ്റോറേജ് എന്ന പുതിയൊരു പ്രോട്ടോകോളാണ് ഉപയോഗിച്ചിരിക്കുന്നത്. ഇത് ആമസോൺ എസ്3യിലാണ് സൂക്ഷിച്ചിരിക്കുന്നത്.

മറ്റു സേവനങ്ങളുമായി സമന്വയിച്ച് ചേരാനുള്ള കഴിവാണ് ഉബുണ്ടു വണ്ണിനെ മറ്റുള്ളവയിൽ നിന്ന് വ്യത്യസ്തമാക്കുന്നത്. ഉദാഹരണമായി ആൻഡ്രോയിഡ് ഫോണുകളിൽ എടുക്കുന്ന ഫോട്ടോകൾ തനിയെ അപ് ലോഡ് ചെയ്യാനുള്ള സൗകര്യം ഉബുണ്ടു വണ്ണിൽ ഉണ്ട്. മോസില്ല തണ്ടർബേഡുമായി കൂടിച്ചേർന്ന് കോൺടാക്ടകളും ടോംബോയ് നോട്സിലെ നോട്ടുകളും സിംഗ്രണൈസ് ചെയ്യാൻ ഉബുണ്ടു വണ്ണിനാകും. കൗച്ച് ഡിബിയാണ് ഇതെല്ലാം സാധ്യമാക്കുന്നത്. ഈ കോൺടാക്ടുകളും നോട്ടുകളും ഉബുണ്ടു വൺ ഓൺലൈൻ സമ്പർക്കമുഖം വഴി തിരുത്താവുന്നതും മൊബൈൽ ഉപകരണങ്ങളിലേക്ക് മാറ്റാവുന്നതുമാണ്. പകർപ്പവകാശമില്ലാത്ത സംഗീതം വാങ്ങാൻ 7ഡിജിറ്റലുമായിച്ചേർന്ന് ഉബുണ്ടു വൺ സൗകര്യമൊരുക്കിയിട്ടുണ്ട്.

ഐടൂൺസ് ആപ് സ്റ്റോറിൽ ഉബുണ്ടു വൺ ആപ്ലികേഷൻ 4.5/5.0 നക്ഷത്രമുള്ളൊരു ആപ്ലികേഷനാണ്. ആൻഡ്രോയിഡ് മാർക്കറ്റിലും ഉബുണ്ടു വൺ ക്ലൈന്റ് അഞ്ചിൽ നാലര നക്ഷത്രം ഉള്ള ആപ്ലികേഷനാണ്. ക്രോം വെബ് സ്റ്റോറിലും ഉബുണ്ടു വൺ വെബ് ആപ്ലികേഷൻ അഞ്ചിൽ നാലര നക്ഷത്രം നേടിയിട്ടുണ്ട്. എന്നാൽ ഉബുണ്ടു സോഫ്റ്റ്‌വെയർ സെന്ററിൽ ഉബുണ്ടു വണ്ണിന് മൂന്ന് നക്ഷത്രം മാത്രമേയുള്ളൂ.

ഉബുണ്ടു വൺ സെർവ്വർ ഭാഗം സ്വകാര്യ സോഫ്റ്റ് വെയറാക്കിയതിനെ ഉബുണ്ടു സമൂഹം വിമർശിച്ചിട്ടുണ്ട്.. കുബുണ്ടുവിന് ഇതുവരെ ഒരു ഡെസ്ക്ടോപ്പ് ക്ലൈന്റ് ലഭ്യമല്ല. എന്നാൽ കുബുണ്ടു ക്ലൈന്റിന്റെ വികസനം ആരംഭിച്ചിട്ടുണ്ട്. ഇതിന് ഗൂഗ്ൾ സമ്മർ ഓഫ് കോഡിൽ നിന്നൊരു തുക ലഭിച്ചിട്ടുമുണ്ട്.

മാഗ്നട്യൂണിന് നൽകുന്നതുപോലെ ഉബുണ്ടു വൺ മ്യൂസിക് സ്റ്റോറിന് പിന്തുണ നൽകില്ലെന്ന് അമാറോക്ക് വികസന സംഘം പ്രഖ്യാപിച്ചിട്ടുണ്ട്. മാഗ്നട്യൂണിന് അവരുടെ വരുമാനത്തിന്റെ പത്തു ശതമാനം അമാറോക്ക് വഴിയാണ് ലഭിക്കുന്നത്.



</doc>
<doc id="197358" url="https://ml.wikipedia.org/wiki?curid=197358" title="രാജാ പർവേസ് അഷറഫ്">
രാജാ പർവേസ് അഷറഫ്

പാകിസ്താന്റെ 25 ആമത് പ്രധാനമന്ത്രിയായി 2012 ജൂൺ 22 ന് തെരഞ്ഞെടുക്കപ്പെട്ട രാജാ പർവേസ് അഷറഫ് () 1950 ഡിസംബർ 26 ന് സിന്ധിലെ സാംഘാറിൽ ജനിച്ചു. മാർച്ച് 2008 മുതൽ ഫെബ്രുവരി 2011 വരെ പാകിസ്താനിൽ യൂസഫ് റാസാ ഗീലാനിയുടെ മന്ത്രിസഭയിൽ ജല- വൈദ്യുതി മന്ത്രിയായിരുന്നു. പാകിസ്താൻ പീപ്പിൾസ് പാർട്ടിയുടെ പ്രധാനനേതാവാണ് ഇദ്ദേഹം. റാവൽപിണ്ടി ജില്ലയിലെ ഗുജർഘാൻ നിയമഭാമണ്ഡലത്തിൽ നിന്നും നാഷണൽ അസംബ്ലി (MNA)യിലേയ്ക്ക് രണ്ടുതവണ തെരഞ്ഞെടുക്കപ്പെട്ടു.
89നെതിരെ 211 വോട്ടുകൾ നേടിയാണ് ഇദ്ദേഹം തിരഞ്ഞെടുക്കപ്പെട്ടത്. പാകിസ്താൻ മുസ്ലിം ലീഗ്(നവാസ്)(PML-N) പ്രതിനിധി സർദാർ മെഹ്താഫ് അബ്ബാസിയ്ക്കാണ് 89 വോട്ടുകൾ ലഭിച്ചത്. 
1970 ൽ യൂണിവേഴ്സിറ്റി ഓഫ് സിന്ധിൽ നിന്നും ബി.ഏ.ഡിഗ്രി ലഭിച്ചു. ഇൻഡസ്ട്രിയൽ മാനേജ്മെന്റിൽ അമേരിക്കയിൽ നിന്നും ഡിപ്ലോമ നേടി. കാർഷികമേഖലയിൽ വ്യാപൃതനായിരിക്കേ PPP യിൽ ചേർന്നു. പാകിസ്താൻ പീപ്പിൾസ് പാർട്ടി പാർലമെന്റേറിയരുടെ(PPPP) സെക്രട്ടറി ജനറലും 1994 മുതൽ 1996 വരെ സോഷ്യൽ ആക്ഷൻ ചെയർമാനുമായിരുന്നു. 1989 ലെ ഉപതിരഞ്ഞെടുപ്പ്, 1990, 1993, 1997 തിരഞ്ഞെടുപ്പുകൾ എന്നിവയിലെല്ലാം അദ്ദേഹം മത്സരിച്ചു. 2002 ലെ ദേശീയതെരഞ്ഞെടുപ്പിൽ PML (N)ന്റെ ചൗധരി സമാനെ തോൽപ്പിച്ചു. 2008 ൽ PML (Q) നേതാവ് ഖാസിം ജാവേദിനെയാണ് ഇദ്ദേഹം പരാജയപ്പെടുത്തിയത്.
ദേശാഭിമാനി, മാതൃഭൂമി ദിനപത്രങ്ങൾ(23 ജൂൺ ശനി 2012)


</doc>
