<doc id="198683" url="https://ml.wikipedia.org/wiki?curid=198683" title="രക്തദാനം">
രക്തദാനം

ഒരാൾ സ്വന്തം സമ്മതത്തോടെ മറ്റൊരാൾക്കോ, സൂക്ഷിക്കുന്നതിനു വേണ്ടിയോ ശാസ്ത്രീയമായ മാർഗ്ഗങ്ങളിലൂടെ രക്തം ദാനം ചെയ്യുന്ന പ്രക്രിയയാണ് സന്നദ്ധ രക്തദാനം (Voluntary Blood Donation). പരിണാമശ്രേണിയിൽ ഉയർന്ന തലത്തിലുള്ള ജീവികളിലാണ് രക്തം കാണപ്പെടുക. ശരീരത്തിൽ ആഹാരം, വായു എന്നിവ എത്തിക്കുക, മാലിന്യങ്ങൾ പുറത്തുകളയുക തുടങ്ങി പല പ്രവർത്തനങ്ങളും രക്തമാണ് നടത്തുന്നത്. ഒരു തവണ 450 മില്ലി ലിറ്റർ രക്തം വരെ ദാനം ചെയ്യാം. ജൂൺ പതിനാലാന്നു ലോക രക്തദാതാക്കളുടെ ദിനം. കൃത്യമായ പരിശോധനകൾക്ക് ശേഷമാണ് ദാതാവിൽ നിന്ന് രക്തം സ്വീകരിക്കുന്നത്. രോഗാണുക്കൾ പകരാൻ ഏറ്റവും സാദ്ധ്യതയുള്ളത് രക്തത്തിൽ കൂടിയാണ് എന്നതിനാലാണ് അത്.

രക്തദാനം രണ്ടു വിധത്തിലുണ്ട്.

ഇവിടെ ദാനം ചെയ്ത രക്തം രക്ത ബാങ്കിൽ സൂക്ഷിക്കുന്നു. ആവശ്യക്കാരനെ ദാതാവ് തിരിച്ചറിയുന്നില്ല. ആരോഗ്യമുള്ള ഒരു ദാതാവിൽ നിന്നും രക്തം സ്വീകരിക്കുവാനും വേണ്ടുന്ന പരിശോധനകൾ നടത്തി ഗുണമേന്മ ഉറപ്പുവരുത്താനും, ഇങ്ങനെ ലഭിക്കുന്ന രക്തം സുരക്ഷിതമായി സംഭരിക്കാനും ആവശ്യാനുസരണം രോഗികൾക്ക് വിതരണം ചെയ്യുവാനുമുള്ള സംവിധാനമാണ് രക്ത ബാങ്കുകൾ(Blood Banks). ഇൻഡ്യയിൽ നിലവിൽ സർക്കാർ ഉടമയിൽ 33ഉം, സ്വകാര്യമേഖലയിൽ 119ഉം രക്തബാങ്കുകളാണ് ഉള്ളത്. രക്തബാങ്കുകളില്ലാത്ത ആസ്പത്രികൾക്ക് അത്യാവശ്യ സന്ദർഭങ്ങളിൾ രക്തം ആവശ്യമായി വന്നാൽ അതു സംഭരിക്കാനുള്ള പ്രത്യേക സംവിധാനമാണ് രക്ത സംഭരണ കേന്ദ്രങ്ങൾ(Blood Storage Centers).

ഇവിടെ സ്വീകർത്താവിന്റെ ആവശ്യാർത്ഥം രക്തം ദാനം ചെയ്യപ്പെടുകയാണ്.

കർശനമായ പരിശോധനകൾക്ക് ശേഷമേ ദാതാവിനെ നിശ്ചയിക്കാറുള്ളൂ. ഇത് കർശനമായി പാലിക്കുന്നത് വഴി സ്വീകർത്താവിനും ദാതാവിനും സുരക്ഷ പൂർണ്ണമാകുന്നു. ദാതാക്കൾക്കുണ്ടാകുന്ന അസുഖങ്ങൾ, കഴിക്കുന്ന ഔഷധങ്ങൾ എന്നിവ സ്വീകർത്താക്കളുടെ ആരോഗ്യനില അപകടത്തിലാക്കിയേക്കാം. എച്ച്‌ഐവി, വൈറൽ പനികൾ, മഞ്ഞപ്പിത്തം എന്നിവയുള്ള ദാതാക്കൾ സ്വീകർത്താക്കളെ അപകടത്തിലാക്കും. അതിനാൽ ദാതാക്കളെ പൂർണ്ണ പരിശോധനയ്ക്ക് വിധേയരാക്കും. ദാതാക്കളുടെ ആരോഗ്യസ്ഥിതിയിൽ വ്യതിയാനമുണ്ടാക്കില്ലെങ്കിൽ മാത്രമേ രക്തം സ്വീകരിക്കൂ.








(സ്വന്തം രക്തമാണ് ഏറ്റവും സുരക്ഷിതമായിട്ടുള്ളത്. ഇതുവഴി അസുഖം പകരാനുള്ള സാധ്യതയും രക്തം സ്വീകരിക്കുമ്പോഴുള്ള അലർജിയും തടയാൻ കഴിയും.)

അപകടങ്ങളുടെയും ശസ്ത്രക്രിയകളുടെയും ഭാഗമായി മനുഷ്യശരീരത്തിൽ നിന്ന് നഷ്ടപ്പെടുന്ന രക്തത്തിന് പകരം, നഷ്ടമായതിന് തുല്യ അളവിലും ചേർച്ചയിലുമുള്ള മനുഷ്യരക്തം നൽകിയാൽ മാത്രമേ ശാരീരികപ്രവർത്തനങ്ങൾ വീണ്ടും പ്രവർത്തനക്ഷമമാകുകയുള്ളൂ. ആരോഗ്യമേഖലയിൽ നാം ഇന്ന് ഏറെ പുരോഗമിച്ചെങ്കിലും മനുഷ്യരക്തത്തിനു സമമായ കൃത്രിമരക്തം മാത്രം വികസിപ്പിച്ചെടുക്കാൻ ഇതുവരെ സാധിച്ചിട്ടില്ല. ഈ മേഖലയിൽ ഗവേഷണങ്ങൾ ഇപ്പോഴും നടക്കുന്നതേയുള്ളൂ. ഈ സാഹചര്യത്തിലാണ് രക്തദാനത്തിന്റെ പ്രസക്തി വർദ്ധിക്കുന്നത്. ശസ്ത്രക്രിയാവേളയിൽ, രോഗിയിൽ നിന്ന് മുമ്പേ ശേഖരിക്കുന്ന രക്തം തന്നെ ശരീരത്തിൽ തിരിച്ചുപ്രവേശിപ്പിക്കുന്ന രീതി ഉണ്ടെങ്കിലും, മിക്കപ്പോഴും പുതിയ രക്തം അനിവാര്യമായി വരാറുണ്ട്. ഇതിനുപുന്മേ പ്രസവ സമയങ്ങളിൽ ഉണ്ടാകാറുള്ള അമിത രക്തസ്രാവം പ്ലേറ്റ്‌ലെറ്റ് കുറയുന്ന അസുഖങ്ങൾപിടിപെടുന്നതും രക്താർബുദം, വിളർച്ച തുടങ്ങിയ സന്ദർഭങ്ങളിലും രക്തം സ്വീകരിക്കേണ്ടതായി വരുന്നു. രക്തബാങ്കുകളിൽ എല്ലാ ഗ്രൂപ്പിൽപ്പെട്ട രക്തവും ലഭ്യമാകണമെങ്കിൽ സന്നദ്ധ രക്തദാനം പ്രോത്സാഹിപ്പിക്കപ്പെടേണ്ടതുണ്ട്. സന്നദ്ധരക്തദാനത്തിലൂടെ ശേഖരിക്കുന്ന രക്തം പോലും പരമാവധി 42 ദിവസം മാത്രമേ ലബോറട്ടറികളിൽ സൂക്ഷിക്കാൻ സാധിക്കൂ. അതിനാൽ രക്തബാങ്കുകളിലേക്ക് ആവശ്യമായ രക്തം ലഭിക്കേണ്ടത് ഒരു തുടർപ്രക്രിയയാണ്. മാത്രമല്ല, രക്തദാനം ചെയ്യുമ്പോൾ ദാതാവിന്റെ ശരീരത്തിൽ പുതിയ രക്തകോശങ്ങൾഉണ്ടാകാൻ കാരണമാകുന്നു. ഇത് രക്തദാനത്തിനു ശേഷം കൂടുതൽ ഉന്മേഷവും, പ്രവർത്തനക്ഷമതയും ശരീരത്തിനു നൽകുന്നു. ആവശ്യമായ രക്തത്തിന്റെ 100%വും സന്നദ്ധ രക്തദാനത്തിലൂടെ ശേഖരിക്കാൻ കഴിഞ്ഞാൽ ഒരു രോഗിക്കും രക്തത്തിനായി ബുദ്ധിമുട്ടേണ്ടി വരില്ല. ആയതിനാൽ കഴിവതും നിങ്ങളുടെ രക്തം ദാനം ചെയ്യുക.

ആശുപത്രികൾ, ഓഫീസുകൾ, സ്വകാര്യ സ്ഥാപനങ്ങൾ, ക്ലബുകൾ തുടന്നിയ ഏതൊരു സ്ഥാപനത്തിനും അവരുമായി ബന്ധപ്പെട്ട ദാതാക്കളുടെ മേൽവിലാസം ശേഖരിച്ച് സൂക്ഷിക്കുകയും സന്നദ്ധ രക്തദാനം പ്രോത്സാഹിപ്പിക്കുകയും ചെയ്യുന്ന സംഘടനകളാണ് ബ്ലഡ് ഡോണർ ഫോറങ്ങൾ.

വ്യക്തിപരമോ, വൈദ്യശാസ്ത്രപരമോ, മതപരമോ ആയ കാരണത്താൽ ചിലർ രക്തപകർച്ച നിരസിക്കുന്നു. ഉദാഹരണത്തിനു, യഹോവയുടെ സാക്ഷികളുടെ വിശ്വാസമനുസരിച്ച് അവർ രക്തം സ്വീകരിക്കില്ല. രക്തം പവിത്രമാണെന്നും അത് സ്വീകരിക്കുന്നത് ദൈവകല്പനയുടെ നേരിട്ടുള്ള ലംഘനമാണെന്നും പ്രവർത്തികൾ 15:28,29 എന്ന തിരുവെഴുത്തും മറ്റു ചില തിരുവെഴുത്തുകളുടെയും അടിസ്ഥാനത്തിൽ ഇവർ പഠിപ്പിക്കുന്നു. ജീവന്മരണ സാഹചര്യങ്ങളിൽ പോലും ഇവർ രക്തം സ്വീകരിക്കില്ല. രക്തരഹിത ചികിൽസയും മറ്റ് ആധുനിക ചികിൽസകളും ഇവർ ഇതിന് പകരമായി സ്വീകരിക്കുന്നു.

ജൂൺ 14 ലോക രക്തദാന ദിനമായി ആഘോഷിക്കുന്നു. ദേശീയ സന്നദ്ധ രക്തദാനദിനമായി ഇന്ത്യയിൽ ഒക്ടാബർ ഒന്നിനും ആചരിക്കുന്നു. 




</doc>
<doc id="198690" url="https://ml.wikipedia.org/wiki?curid=198690" title="അൽബേർ കാമ്യു">
അൽബേർ കാമ്യു

ആൽബർട്ട് കാമ്യു ((ജനനം - 1913 നവംബർ 7, മരണം - 1960 ജനുവരി 4) പ്രശസ്തനായ ഫ്രഞ്ച് തത്ത്വചിന്തകനും നോവലിസ്റ്റുമാണ്. സാർത്രെയോടൊത്ത് അസ്തിത്വവാദം (എക്സിസ്റ്റെൻഷ്യലിസം) എന്ന പ്രസ്ഥാനത്തിന്റെ മുഖ്യ വക്താവായിരുന്നെങ്കിലും ഒരു മനുഷ്യനായും ചിന്തകനായും അറിയപ്പെടാനാണ് കാമ്യു ആഗ്രഹിച്ചത്. കാമ്യു ആശയങ്ങളെക്കാളും മനുഷ്യരെ ഇഷ്ടപ്പെട്ടു. 1945-ൽ നൽകിയ ഒരു അഭിമുഖത്തിൽ കാമ്യു ഏതെങ്കിലും തത്ത്വചിന്താധാരയുമായുള്ള ബന്ധത്തെ നിരാകരിച്ചു. “ഞാൻ ഒരു അസ്തിത്വവാദിയല്ല, സാർത്രും ഞാനും ഇതുമായി ബന്ധപ്പെട്ട് ഞങ്ങളുടെ പേരുകാണുന്നതിൽ എപ്പോഴും അതിശയിക്കാറുണ്ട്”. (ലെ നുവെല്ല് ലിറ്റെറേർ (പുതിയ സാഹിത്യം), നവംബർ 15, 1945). 

സാഹിത്യത്തിനു നോബൽ സമ്മാനം ലഭിക്കുന്ന ഏറ്റവും പ്രായം കുറഞ്ഞ മനുഷ്യരിൽ രണ്ടാമനാണ് കാമ്യു. (നോബൽ സമ്മാനം ലഭിക്കുന്ന ഏറ്റവും പ്രായം കുറഞ്ഞയാൾ റുഡ്യാർഡ് കിപ്ലിംഗ് ആണ്). 1957-ൽ കാമ്യുവിന് സാഹിത്യത്തിനുള്ള നോബൽ സമ്മാനം ലഭിച്ചു. നോബൽ സമ്മാനം ലഭിച്ച ശേഷം ഏറ്റവും കുറഞ്ഞകാലം ജീവിച്ചിരുന്ന സാഹിത്യകാരനും കാമ്യു തന്നെ (മൂന്നു വർഷത്തിനുശേഷം ഒരു കാർ അപകടത്തിൽ കാമ്യു അന്തരിച്ചു).

'അബ്സർഡിസം' എന്ന ചിന്താശാഖയുടെ പ്രധാന പ്രണേതാവാണ് കമ്യു. പ്രധാന കൃതികളിലൊന്നാണ് "ദ് റബൽ". 

അൾജീരിയയിലുള്ള മൊണ്ടോവി എന്ന സ്ഥലത്ത് ഒരു ഫ്രഞ്ച് അൾജീരിയൻ കുടിയേറ്റ കുടുംബത്തിൽ കാമ്യു ജനിച്ചു. അമ്മ സ്പാനിഷ് വംശജയായിരുന്നു. അച്ഛൻ ലൂഷ്യേൻ ഒന്നാം ലോകമഹായുദ്ധത്തിലെ മാർനെ യുദ്ധത്തിൽ 1914-ൽ മരിച്ചുപോയി. അൾജീരിയയിലെ ബെൽകോർട്ട് എന്ന സ്ഥലത്തു വളർന്ന കാമ്യുവിന്റെ ബാല്യം കഷ്ടപ്പാടുകൾ നിറഞ്ഞതായിരുന്നു. 1923-ൽ കാമ്യുവിന് ലൈസീ യിൽ പ്രവേശനം ലഭിച്ചു. പിന്നീട് അൾജീരിയൻ സർവകലാശാലയിലും പ്രവേശനം ലഭിച്ചു. ഒരു ഫുട്ബോൾ ഗോളിയായിരുന്നു കാമ്യു. ഫുട്ബോൾ ഗോളിയായിരുന്ന തന്റെ ജീവിതം തന്റെ സാഹിത്യ ജീവിതത്തെ ഒരുപാട് സ്വാധീനിച്ചിരുന്നു എന്ന് കാമ്യു പറഞ്ഞു. 1930-ൽ ക്ഷയരോഗം ബാധിച്ചത് കാമ്യുവിന്റെ ഫുട്ബോൾ ജീവിതത്തിനു വിരാമമിടുകയും മുഴുവൻ സമയ പഠനം ഉപേക്ഷിക്കുവാൻ നിർബന്ധിതമാക്കുകയും ചെയ്തു. സ്വകാര്യ ട്യൂട്ടർ, കാർ ഭാഗങ്ങൾ വിൽക്കുന്ന കടയിലെ ക്ലാർക്ക്, കാലാവസ്ഥാനിരീക്ഷണ കേന്ദ്രത്തിലെ ജോലി എന്നിങ്ങനെ പല ജോലികളും ഈ കാലത്ത് കാമ്യു ചെയ്തു. അദ്ദേഹം 1935-ൽ തന്റെ തത്ത്വശാസ്ത്രത്തിലെ ബിരുദം പൂർത്തിയാക്കി. 1936 മെയ് ഇൽ അദ്ദേഹം തന്റെ ബിരുദാനന്തര ബിരുദത്തിനുള്ള പ്രബന്ധം അവതരിപ്പിച്ച് ബിരുദാനന്തര ബിരുദം കരസ്ഥമാക്കി.(പ്ലോട്ടോണിയസ്, നിയോ പ്ലേറ്റോയിസവും ക്രിസ്ത്യൻ ചിന്തയും എന്ന പ്രബന്ധം). 

കാമ്യു 1934-ൽ ഫ്രഞ്ച് കമ്യൂണിസ്റ്റ് പാർട്ടിയിൽ ചേർന്നു. മാർക്സിസ്റ്റ്-ലെനിനിസ്റ്റ് തത്ത്വചിന്തയെക്കാളും സ്പെയിനിലെ ആഭ്യന്തരയുദ്ധത്തിനോടുള്ള അനുഭാവമായിരുന്നു കാമ്യുവിനെ ഇതിനു പ്രേരിപ്പിച്ചത്. 1936-ൽ സ്വതന്ത്രചിന്താഗതിയുള്ള അൾജീരിയൻ കമ്യൂണിസ്റ്റ് പാർട്ടി (പി.സി.എ) സ്ഥാപിച്ചു. കാമ്യു ഈ പാർട്ടിയിൽ ചേർന്നത് തന്റെ ഫ്രഞ്ച് കമ്യൂണിസ്റ്റ് പാർട്ടി സുഹൃത്തുക്കളുമായി തെറ്റുന്നതിനു കാരണമായി. ഇതുകാരണം ഒരു ട്രോട്സ്കിയിസ്റ്റ് എന്നു പേരുചാർത്തി കാമ്യു ആക്ഷേപിക്കപ്പെട്ടു. കാമ്യു 1936-ൽ പാർട്ടി വിട്ടു. 1934-ൽ കാമ്യു സിമ്യോൺ ഹൈയെ വിവാഹം കഴിച്ചു. സിമ്യോൺ മോർഫിൻ എന്ന മയ ക്കു മരുന്നിന് അടിമയായിരുന്ന വിവരം കാമ്യുവന് അറിയില്ലായിരുന്നു. ഇതും രണ്ടുപേരുടെയും വിവാഹേതര ബന്ധങ്ങളും കാരണം വിവാഹം അധികകാലം നീ ണ്ടു നിന്നില്ല. 1935-ൽ അദ്ദേഹം തൊഴിലാളികളുടെ നാടകവേദി (തിയേറ്റർ ദു ത്രവയി) എന്ന നാടകവേദി സ്ഥാപിച്ചു. (1937-ൽ ഇത് ‘തിയെറ്റർ ദ്ലെക്യ്‌വിപ്പെ’ (ടീമിന്റെ നാടകവേദി) എന്ന് പുനർനാമകരണം ചെയ്യപ്പെട്ടു). 1939 വരെ ഈ നാടകവേദി നിലനിന്നു. 1937 മുതൽ 1939 വരെ അദ്ദേഹം അൾജെർ-റിപ്പബ്ലിക്കൻ എന്ന പത്രത്തിനായി എഴുതി. കബ്യിലെ എന്ന മേഖലയിലെ പാവപ്പെട്ട കർഷകരുടെ ദുരിതത്തെപ്പറ്റിയുള്ള കാമ്യുവിന്റെ ലേഖനങ്ങൾ അദ്ദേഹത്തിന്റെ ഈ പത്രത്തിലെ ജോലി നഷ്ടപ്പെടുത്തി. 1939 മുതൽ 1940 വരെ അദ്ദേഹം സായാഹ്ന-റിപ്പബ്ലിക്കൻ (സുവാർ-റിപബ്ലിക്കൻ) എന്ന പത്രത്തിനുവേണ്ടി എഴുതി. ഫ്രഞ്ച് കരസേനയിൽ ചേരുവാൻ ശ്രമിച്ചെങ്കിലും ക്ഷയരോഗം കാരണം അദ്ദേഹത്തിനു പ്രവേശനം നിഷേധിക്കപ്പെട്ടു. 1940-ൽ അദ്ദേഹം ഫ്രാൻസീൻ ഫാവേർ എന്ന സ്ത്രീയെ വിവാഹം ചെയ്തു. പിയാനോ വായനക്കാരിയും ഗണിത വിദഗ്ദ്ധയുമായിരുന്നു അവർ. ഫ്രാൻസീനുമായി ഗാഢമായി പ്രണയത്തിലായിരുന്നുവെങ്കിലും അദ്ദേഹം വിവാഹം എന്ന സമ്പ്രദായത്തിനെതിരെ ശക്തിയുക്തം വാദിക്കുകയും വിവാഹത്തെ പ്രകൃതിവിരുദ്ധം എന്ന് വിശേഷിപ്പിക്കുകയും ചെയ്തു. 1945-ൽ പ്രാൻസീൻ കാതറീൻ കാമ്യു, ജാക്വേ കാമ്യു എന്നീ ഇരട്ടക്കുട്ടികളെ പ്രസവിച്ച ശേഷവും കാമ്യു തന്റെ സുഹൃത്തുക്കളോട് ഒരു വിവാഹ ജീവിതത്തിനു യോജിച്ചയാളല്ല താൻ എന്നു പരാതി പറഞ്ഞിരുന്നു. കാമ്യുവിന്റെ വിവാഹേതരബന്ധങ്ങൾ അവരുടെ വിവാഹജീവിതത്തെ ബാധിച്ചു. പ്രത്യേകിച്ച് ഒരു സ്പാനിഷ് നടിയായ മരിയ സിസാറെയുമായുള്ള കാമ്യുവിന്റെ ബന്ധം കുപ്രസിദ്ധമായിരുന്നു. 1945-ൽ പാരീസ് സായാഹ്നം (പാരീസ് സുവാർ) എന്ന മാസികയ്ക്കുവേണ്ടി കാമ്യു എഴുതിത്തുടങ്ങി. പൊയ് യുദ്ധം (ഫോണി വാർ) എന്നു വിളിക്കപ്പെടുന്ന രണ്ടാം ലോകമഹായുദ്ധത്തിന്റെ ആദ്യഘട്ടത്തിൽ കാമ്യു ഒരു സമാധാനവാദിയായിരുന്നു. എങ്കിലും 1941-ൽ ഹിറ്റ്ലറിന്റെ വെഹെർമാച്റ്റ് പാരീസ് കീഴ്പ്പെടുത്തിയത് കാമ്യു തന്റെ കണ്ണുകൊണ്ട് കണ്ടു. ഡിസംബർ 15 1941-നു കാമ്യു ഗബ്രിയേൽ പെരിയുടെ കൊലപാതകത്തിനു സാക്ഷ്യം വഹിച്ചു. ഈ സംഭവം കാമ്യുവിൽ ജെർമനിക്കെതിരായ രോഷം നിറച്ചു എന്ന് കാമ്യു പിൽക്കാലത്ത് പറഞ്ഞു. പാരീസ് സായാഹ്നത്തിലുള്ള മറ്റു ജീവനക്കാരോടൊത്ത് കാമ്യു ബോർദോവിലേക്ക് താമസം മാറ്റി. ഈ വർഷത്തിൽ കാമ്യു ‘ദ് സ്ട്രേഞ്ജർ’ (അപരിചിതൻ), ‘സിസിഫസിന്റെ കടങ്കഥ’ (ദി മിത്ത് ഓഫ് സിസിഫസ്) എന്നീ തന്റെ ആദ്യകാല കൃതികൾ രചിച്ചു. 1942-ൽ അദ്ദേഹം കുറച്ചുനാളത്തേക്ക് അൾജീരിയയിലുള്ള ഒറാനിലേക്ക് പോയി.

രണ്ടാം ലോകമഹായുദ്ധത്തിന്റെ കാലത്ത് കാമ്യു ‘കോംബാറ്റ്‘ എന്ന ഫ്രഞ്ച് ചെറുത്തുനിൽപ്പു പ്രസ്ഥാനത്തിൽ ചേർന്നു. നാസികൾക്ക് എതിരായി പ്രവർത്തിച്ച ഈ പ്രസ്ഥാനത്തിൽ കാമ്യു ‘ബുച്ചാർഡ്‘ എന്ന അപരനാമം സ്വീകരിച്ചു. കോംബാറ്റ് എന്ന അതേ പേരിൽ പ്രസിദ്ധീകരിച്ച ഒളിപ്പത്രത്തിൽ കാമ്യു ഒരു ലേഖകനായി പ്രവർത്തിച്ചു. 1943-ൽ സഖ്യകക്ഷികൾ പാരീസിനെ മോചിപ്പിച്ചപ്പോൾ അവസാനത്തെ യുദ്ധങ്ങൾ റിപ്പോർട്ട് ചെയ്തത് കാമ്യു ആയിരുന്നു. 1947-ൽ കോംബാറ്റ് ഒരു വാണിജ്യ പത്രമായി രൂപാന്തരപ്പെട്ടപ്പോൾ കാമ്യു പത്രത്തിൽനിന്നും രാജിവയ്ച്ചു. ഈ കാലയളവിലാണ് കാമ്യു സാർത്രുമായി പരിചയപ്പെടുന്നത്. 

യുദ്ധത്തിനുശേഷം കാമ്യു സാർത്രിന്റെ സുഹൃത്ത് സംഘത്തിൽ ഒരാളായി. പാരീസിലെ കഫേ ദ് ഫ്ലോറെ, ബുളിവാർഡ് സാന്ത്-ജെർമൈൻ എന്നിവയിലെ സ്ഥിരം സന്ദർശകനായിരുന്നു കാമ്യു. ഈ കാലയളവിൽ ഫ്രഞ്ച് അസ്തിത്വവാദത്തെക്കുറിച്ച് പഠിപ്പിക്കുവാൻ കാമ്യു അമേരിക്കയിൽ ചുറ്റി സഞ്ചരിച്ചു. ഇടതു ചായ്‌വുള്ളവനായിരുന്നെങ്കിലും കാമ്യുവിന്റെ വീക്ഷണങ്ങളും കമ്യൂണിസ്റ്റ് തത്ത്വങ്ങൾക്കുനേരെയുള്ള കാമ്യുവിന്റെ വിമർശനങ്ങളും കാമ്യുവിനെ സുഹൃത്തുക്കൾക്കിടയിൽ ഒറ്റപ്പെടുത്തുകയും ഒടുവിൽ സാർത്രുമായുള്ള സൗഹൃദം അവസാനിക്കുവാൻ കാരണമാവുകയും ചെയ്തു. 

1949-ൽ കാമ്യുവിനു വീണ്ടും ക്ഷയരോഗം ബാധിച്ചു. ഇതിനെത്തുടർന്ന് അദ്ദേഹം രണ്ടുവർഷത്തോളം ഏകാന്തജീവിതം നയിച്ചു. 1951-ൽ അദ്ദേഹം ‘ദ് റിബൽ’ എന്ന പുസ്തകം ഇറക്കി. വിപ്ലവത്തിന്റെയും എതിർപ്പിന്റെയും ഒരു തത്ത്വചിന്താപരമായ വിശകലനമായ ഈ ഗ്രന്ഥം കമ്യൂണിസത്തെ വ്യക്തമായി നിരാകരിച്ചു. ഈ പുസ്തകം കാമ്യുവിന്റെ ഒരുപാടു സുഹൃത്തുക്കളെയും സമകാലികരെയും അലോസരപ്പെടുത്തി. ഈ പുസ്തകം സാർത്രുമായുള്ള സൗഹൃദത്തിന്റെ അവസാന കണ്ണികളും വിച്ഛേദിച്ചു. പുസ്തകത്തിനോടുള്ള ഈ പ്രതികരണം കാമ്യുവിനെ അസ്വസ്ഥനാക്കി. അദ്ദേഹം നോവൽ രചന നിറുത്തി നാടകങ്ങൾ പരിഭാഷ ചെയ്യുന്നതിലേക്കു തിരിഞ്ഞു. 

കാമ്യുവിന്റെ തത്ത്വചിന്തയിലുള്ള ഏറ്റവും മൗലികമായ സംഭാവന ‘നിരർത്ഥകം’ എന്ന ആശയമായിരുന്നു (idea of absurd). അർത്ഥമോ വ്യക്തതയോ പ്രദാനം ചെയ്യാത്ത ഒരു ലോകത്തിൽ അർത്ഥത്തിനും വ്യക്തതയ്ക്കും വേണ്ടിയുള്ള നമ്മുടെ ദാഹത്തിന്റെ ഫലമാണ് ഈ നിരർത്ഥകത എന്ന് കാമ്യു വിശ്വസിച്ചു. സിസിഫസിന്റെ കടങ്കഥ (ദ് മിത്ത് ഓഫ് സിസിഫസ്) എന്ന തന്റെ ലേഖനത്തിലും പ്ലേഗ് മുതലായ മറ്റു പല കൃതികളിലും കാമ്യു ഈ ആശയം വിശദീകരിക്കുന്നു. (സിസിഫസ് എന്ന ഗ്രീക്ക് കഥാപാത്രത്തിന് കേരള പുരാണത്തിലെ നാറാണത്തുഭ്രാന്തനുമായി വളരെ സാമ്യമുണ്ട്. നാറാണത്തു ഭ്രാന്തൻ തനിയേ ഒരു കല്ലുരുട്ടി മലയുടെ മുകളിൽ നിന്നു താഴേക്കു തള്ളിയിടുന്നു, സിസിഫസ് സേയൂസിന്റെ ശിക്ഷയുടെ ഫലമായി ജീവിതകാലം മുഴുവൻ ഒരു മലയുടെ മുകളിലേക്ക് കല്ലുന്തിക്കയറ്റുവാനും കല്ലു തള്ളി താഴേക്കിടുവാനും വിധിക്കപ്പെട്ടവനാണ്). സിസിഫസിന്റെ സന്തോഷമാണ് യഥാർത്ഥ സന്തോഷം എന്ന് കാമ്യു പറയുന്നു. പലരുടെയും അഭിപ്രായത്തിൽ കാമ്യു ഒരു അസ്തിത്വവാദിയല്ല, മറിച്ച്, ഒരു നിരർത്ഥകവാദിയാണ്. 

1950-കളിൽ കാമ്യു തന്റെ ശ്രദ്ധ മനുഷ്യാവകാശത്തിനുവേണ്ടി കേന്ദ്രീകരിച്ചു. 1952-ൽ ഐക്യരാഷ്ട്ര സഭ (ജനറൽ ഫ്രാങ്കോ ഭരിക്കുന്ന) സ്പെയിനെ ഒരു അംഗമായി ചേർത്തപ്പോൾ കാമ്യു യുനെസ്കോയിൽ നിന്നും രാജിവെച്ചു. 1953-ൽ സോവിയറ്റ് യൂണിയൻ കിഴക്കേ ബർലിനിലെ ഒരു തൊഴിലാളി പ്രക്ഷോഭത്തെ അടിച്ചമർത്തിയപ്പോൾ അതിന്റെ മാർഗ്ഗങ്ങളെ എതിർത്ത ചുരുക്കം ചില ഇടതുപക്ഷവാദികളിൽ ഒരാളായിരുന്നു കാമ്യു. 1956-ൽ പോളണ്ടിനെതിരെയും ഹംഗറിക്കെതിരെയുമുള്ള സോവിയറ്റ് അടിച്ചമർത്തലുകളെ കാമ്യു എതിർത്തു. 

തൂക്കിക്കൊലയ്ക്ക് എതിരായ തന്റെ സമാധാനപരമായ എതിർപ്പ് കാമ്യു നിലനിർത്തി. കാമ്യുവിന്റെ ഏറ്റവും ശ്രദ്ധേയമായ ഒരു സംഭാവന ആർതർ കോസ്റ്റ്ലറുമൊത്ത് എഴുതിയ തൂക്കിക്കൊലയ്ക്ക് എതിരായ ഒരു ലേഖനമാണ്. (ആർതർ കോസ്റ്റ്ലർ - എഴുത്തുകാരനും ചിന്തകനും തൂക്കിക്കൊലയ്ക്ക് എതിരായ ലീഗിന്റെ സ്ഥാപകനുമാണ്). 

അൾജീരിയൻ സ്വാതന്ത്ര്യസമരം 1954-ൽ പൊട്ടിപ്പുറപ്പെട്ടപ്പോൾ അത് കാമ്യുവിന് ഒരു പ്രഹേളികയായി. അദ്ദേഹം പിയേദ്-നുവാറുകളെ അനുകൂലിക്കുകയും ഫ്രഞ്ച് ഗവർണ്മെന്റിനെ പിന്താങ്ങുകയും ചെയ്തു. ഈജിപ്തിന്റെ അറബ് സാമ്രാജ്യത്വവാദവും റഷ്യയുടെ, യൂറോപ്പിനെ വളയാനും അമേരിക്കയെ ഒറ്റപ്പെടുത്തുവാനുമുള്ള പ്രയത്നങ്ങളുമാണ് ഈ യുദ്ധത്തിനു കാരണമായതെന്ന് കാമ്യു വിശ്വസിച്ചു. അൾജീരിയയ്ക്ക് കൂടുതൽ സ്വാതന്ത്ര്യം നൽകുന്നതിനെയും ഒരു ഫെഡറേഷൻ രൂപവത്കരിക്കുന്നതിനെയും കാമ്യു പിന്താങ്ങിയെങ്കിലും അൾജീരിയക്ക് പൂർണ്ണ സ്വാതന്ത്ര്യം നൽകുന്നതിൽ കാമ്യു വിശ്വസിച്ചില്ല. പിയെദ് നുവാറുകൾക്കും അറബുകൾക്കും ഒരുമിച്ച് ജീവിക്കാമെന്നു കാമ്യു വിശ്വസിച്ചു. യുദ്ധത്തിനിടയിൽ കാമ്യു സാധാരണ ജനങ്ങളെ യുദ്ധം ബാധിക്കരുത്, സൈന്യങ്ങൾ മാത്രമേ യുദ്ധത്തിൽ പങ്കുചേരാവൂ എന്ന ആശയത്തിന്റെ വക്താവായിരുന്നു. രണ്ടു ഭാഗങ്ങളും ഈ ആശയത്തെ വിഡ്ഢിത്തം എന്നു പുച്ഛിച്ചു തള്ളി. കൊലക്കുറ്റത്തിനു വിധിക്കപ്പെട്ട അൾജീരിയക്കാരെ രക്ഷിക്കുവാൻ കാമ്യു രഹസ്യമായി പ്രവർത്തിച്ചു.

1955 മുതൽ 1956 വരെ കാമ്യു ല് എക്സ്പ്രസ് എന്ന പത്രത്തിന്റെ ലേഖകനായി പ്രവർത്തിച്ചു. 1957-ൽ കാമ്യുവിന് സാഹിത്യത്തിനുള്ള നോബൽ സമ്മാനം ലഭിച്ചു. നോബൽ സമ്മാനം അദ്ദേഹത്തിന്റെ ‘ഗില്ലറ്റിന്റെ മുകളിൽ നിന്നുകൊണ്ടുള്ള ചിന്തകൾ’ എന്ന തൂക്കിക്കൊലയ്ക്ക് എതിരായ ലേഖനത്തിനാണ് എന്നാണ് ഔദ്യോഗികപ്രഖ്യാപനം. സ്റ്റോൿഹോം സർവകലാശാലയിൽ വിദ്യാർത്ഥികളോടു സംസാരിക്കവേ അൾജീരിയൻ പ്രശ്നത്തിലുള്ള തന്റെ നിഷ്കർമ്മതയെ കാമ്യു നീതീകരിക്കുകയും അൾജീരിയയിൽ അപ്പോഴും ജീവിച്ചിരുന്ന തന്റെ അമ്മയ്ക്ക് എന്തു സംഭവിക്കും എന്ന് താൻ വ്യാകുലനായിരുന്നു എന്ന് പറയുകയും ചെയ്തു. ഇത് കാമ്യുവിനെ ഫ്രഞ്ച് വലതുപക്ഷ ബുദ്ധിജീവികൾ കൂടുതൽ ഒറ്റപ്പെടുത്തുന്നതിനു കാരണമായി. 

വില്ലെബ്ലെവിൻ എന്ന ഫ്രാൻസിലെ ഒരു ചെറിയ പട്ടണത്തിൽ 1960 ജനുവരി 4 നു ഒരു കാർ അപകടത്തിൽ കാമ്യു കൊല്ലപ്പെട്ടു. അദ്ദേഹത്തിന്റെ പോക്കറ്റിൽ ഉപയോഗിക്കാത്ത ഒരു തീവണ്ടി ടിക്കറ്റ് ഉണ്ടായിരുന്നു. കാമ്യു ട്രെയിനിൽ യാത്രചെയ്യാൻ തീരുമാനിച്ച് അവസാന നിമിഷം മനസ്സുമാറ്റിയതായിരിക്കാം എന്ന് അനുമാനിക്കപ്പെടുന്നു. വിധി വൈപിരിത്യമെന്നു പറയട്ടെ, കാമ്യുവിന്റെ അഭിപ്രായത്തിൽ ഏറ്റവും നിരർത്ഥകമായ രീതിയിലെ മരണം ഒരു കാർ അപകടത്തിൽ മരിക്കുക എന്നതായിരുന്നു. 

കാമ്യുവിന്റെ മരണശേഷം അദ്ദേഹത്തിന്റെ രണ്ടു പുസ്തകങ്ങൾ പ്രകാശനം ചെയ്യപ്പെട്ടു. ആദ്യത്തേത് 1970-ൽ പ്രസിദ്ധീകരിച്ച ‘സന്തുഷ്ട മരണം’ (എ ഹാപ്പി ഡെത്ത്) ആയിരുന്നു. രണ്ടാമത്തെ പുസ്തകം - ആദ്യത്തെ മനുഷ്യൻ (ദ് ഫസ്റ്റ് മാൻ) - അപൂർണമായ തന്റെ ആത്മകഥയായിരുന്നു. കാമ്യുവിന്റെ അൾജീരിയൻ കുട്ടിക്കാലം 1995-ൽ പ്രസിദ്ധീകരിച്ച ഈ പുസ്തകത്തിൽ പ്രതിപാദിക്കുന്നു.








</doc>
<doc id="198698" url="https://ml.wikipedia.org/wiki?curid=198698" title="അസോസ്പൈറില്ലം">
അസോസ്പൈറില്ലം

പച്ചക്കറി കൃഷിയിൽ സസ്യങ്ങളുടെ വളർച്ചയെ ത്വരിതപ്പെടുത്തുന്ന ഒരു ജീവാണുവളമാണ് അസോസ്പൈറില്ലം. ഇവ അന്തരീക്ഷത്തിലുള്ള പാക്യജനകത്തെ നേരിട്ട് വലിച്ചെടുക്കുകയും അത് അമോണിയ ആക്കിമാറ്റി സസ്യങ്ങൾക്ക് ലഭ്യമാക്കുകയും ചെയ്യുന്നു. കൂടാതെ മണ്ണിൽ നിന്നും അലേയമൂലകങ്ങളെ ചെടികൾക്കു ഉപയോഗപ്രദമാകുന്ന രീതിയിൽ ഹോർമോണുകൾ ഉത്പാദിപ്പിച്ച് സസ്യങ്ങളുടെ വളർച്ചയെ ത്വരിതപ്പെടുത്തുവാനും സഹായിക്കുന്നു.


</doc>
<doc id="198699" url="https://ml.wikipedia.org/wiki?curid=198699" title="ശാരദ നദി">
ശാരദ നദി

ആന്ധ്രാപ്രദേശിലെ വിശാഖപട്ടണം ജില്ലയിൽ നിന്നും ഉത്ഭവിച്ച് തെക്കുകിഴക്കായി ഒഴുകി ബംഗാൾ ഉൾക്കടലിൽ ചേരുന്ന ഒരു നദിയാണ് ശാരദ നദി. 700 ദശലക്ഷം ക്യു.മീറ്റർ പ്രതിവർഷം ജലപ്രവാഹമുള്ള ഈ നദിക്ക് 104 കിലോമീറ്റർ നീളമുണ്ട്. ഈ നദീതടത്തിൽ സ്ഥിതിചെയ്യുന്ന പ്രധാന നഗരങ്ങളാണ് വിശാഖപട്ടണം, അനകപ്പള്ളി, ഏലംചിലി എന്നിവ.


</doc>
<doc id="198700" url="https://ml.wikipedia.org/wiki?curid=198700" title="വെള്ളാർ നദി">
വെള്ളാർ നദി

തമിഴ്നാട്ടിലെ ചിത്രി മലനിരകളിൽ നിന്നും ഉത്ഭവിച്ച് കിഴക്കോട്ടൊഴുകുന്ന ഏതാനും ചെറു ജലപ്രവാഹങ്ങൾ ചേർന്ന് ഉണ്ടാകുന്ന ഒരു നദിയാണ് വെള്ളാർ. 850 ദശലക്ഷം ക്യു.മീറ്റർ പ്രതിവർഷം ജലപ്രവാഹമുള്ള ഈ നദിക്ക് 193 കിലോമീറ്റർ നീളമുണ്ട്. സേലം, കടലൂർ എന്നീ പ്രദേശങ്ങളിലൂടെ ഒഴുകി ചിദംബരത്തിനു സമീപം ഈ നദി ബംഗാൾ ഉൾക്കടലിൽ പതിക്കുന്നു. ഗോമുഖി, മണിമുക്താർ എന്നിവ ഈ നദിയുടെ പോഷകനദികളാണ്.


</doc>
<doc id="198701" url="https://ml.wikipedia.org/wiki?curid=198701" title="വൈപ്പാർ നദി">
വൈപ്പാർ നദി

തമിഴ്നാട്ടിലെ ഒരു നദിയാണ് വൈപ്പാർ. ശ്രീവള്ളിപ്പുത്തൂർ, രാജപാളയം എന്നീ പട്ടണങ്ങൾക്ക് പടിഞ്ഞാറു സ്ഥിതിചെയ്യുന്ന മലകളിൽ നിന്നും ഉത്ഭവിക്കുന്ന മൂന്നു പ്രധാന ഒഴുക്കുകൾ ചേർന്നുണ്ടാകുന്ന നദിയാണിത്. സേത്തൂർ പട്ടണത്തിനു സമീപത്തു കൂടി തെക്കോട്ടൊഴുകി മാന്നാർ ഉൾക്കടലിൽ ഈ നദി ചേരുന്നു. 130 കിലോമീറ്റർ നീളമുള്ള ഈ നദിയിൽ പ്രതിവർഷം ശരാശരി 530 ദശലക്ഷം ക്യു.മീറ്റർ ജലപ്രവാഹം ഉണ്ടാകുന്നു.


</doc>
<doc id="198703" url="https://ml.wikipedia.org/wiki?curid=198703" title="ഗംഗാവതി നദി">
ഗംഗാവതി നദി

സമുദ്രനിരപ്പിൽ നിന്നും 701 മീറ്റർ ഉയരത്തിൽ ധാർവാഡ്-ഹൂബ്ലി നഗരങ്ങൾക്കു ചുറ്റുമുള്ള മലകളിൽ നിന്നും ഉത്ഭവിച്ച് അറബിക്കടലിൽ ചേരുന്ന ഒരു നദിയാണ് ഗംഗാവതി നദി. ഉത്ഭവസ്ഥാനത്തിൽ നിന്നും ഏകദേശം 30 കിലോമീറ്റർ താഴെയായി ഷാത്മാല എന്ന പോഷകനദി ചേരുന്ന ഈ നദിയുടെ നീളം 152 കിലോമീറ്ററാണ്. ഏകദേശം 72 കിലോമീറ്റർ ദൂരം ചരിവുകുറഞ്ഞ പ്രദേശത്തുകൂടി ഒഴുകുന്ന ഈ നദിയിൽ 183 മീറ്റർ താഴ്ചയുള്ള മഗാഡ് ജലപാതം സ്ഥിതിചെയ്യുന്നു. ഈ ജലപാതത്തിനു താഴെ ഈ നദിയിൽ ചേരുന്ന പോഷകനദിയാണ് സൗദ. 4925 ദശലക്ഷം ക്യു.മീറ്റർ വാർഷികജലപാതമുള്ള ഈ നദി കാർവാർ ജില്ലയിൽ അംഗോല നഗരത്തിൽ നിന്നും 11 കിലോമീറ്റർ അകലത്തിലായി ഗംഗാവതി എന്ന ഗ്രാമത്തിനുസമീപം അറബിക്കടലിൽ പതിക്കുന്നു.


</doc>
<doc id="198707" url="https://ml.wikipedia.org/wiki?curid=198707" title="പീറ്റർ ഹിഗ്‌സ്">
പീറ്റർ ഹിഗ്‌സ്

പ്രമുഖനായ ബ്രിട്ടീഷ് സൈദ്ധാന്തിക ഭൗതിക ശാസ്ത്രഞ്ജനാണ് പീറ്റർ ഹിഗ്‌സ് .(ജനനം : 29 മേയ് 1929). ഹിഗ്സ് ബോസോൺ സംവിധാനം ആവിഷ്കരിച്ചതിനു 2013-ലെ ഭൗതികശാസ്ത്രത്തിനുള്ള നോബൽ സമ്മാനം ഫ്രാങ്കോയ്സ് ഇംഗ്ലർട്ടുമായി ഇദ്ദേഹം പങ്കിട്ടു.
പീറ്റർഹിഗ്‌സ് ഇപ്പോൾ സ്‌കോട്ട്‌ലൻഡിന്റെ തലസ്ഥാനമായ എഡിൻബറോയിൽ വിശ്രമ ജീവിതത്തിലാണ്. ഹിഗ്‌സ് ബോസോൺ കണത്തെ ദൈവകണമെന്ന് വിളിക്കുന്നത് നിരീശ്വരവാദിയായ അദ്ദേഹത്തിന് ഇഷ്ടമല്ല.
1964-ൽ പീറ്റർ ഹിഗ്‌സ് ഉൾപ്പെടെ ആറു ശാസ്ത്രജ്ഞരാണ് പ്രപഞ്ചത്തിൽ പിണ്ഡത്തിന് കാരണമായ അദൃശ്യമായ കണികാതലമുണ്ടെന്ന സിദ്ധാന്തത്തിന് രൂപം കൊടുത്ത, ഹിഗ്സ് ബോസോൺ എന്ന സങ്കൽപം മുന്നോട്ടുവച്ചത്. സംഘത്തിലുണ്ടായിരുന്ന ബ്രിട്ടീഷ് ശാസ്ത്രജ്ഞനായ പീറ്റർ ഹിഗ്സിന്റെ പേരിലെ "ഹിഗ്സും", ആൽബർട്ട് ഐൻസ്റ്റീന്റെ സഹപ്രവർത്തകനായിരുന്ന ഇന്ത്യൻ ഭൗതിക ശാസ്ത്രജ്ഞൻ സത്യേന്ദ്രനാഥ് ബോസിന്റെ പേരിൽനിന്നും "ബോസും" ചേർത്താണ് ആദികണത്തിന് "ഹിഗ്സ് ബോസോൺ" എന്ന് പേരിട്ടത്. "
സേണിൽ 'ദൈവകണ'ത്തിന്റ പ്രാഥമികരൂപം കണ്ടെത്തിയപ്രഖ്യാപനം നടക്കുമ്പോൾ ഹിഗ്‌സ് ബോസോണിന് ആ പേരു ലഭിക്കാൻ കാരണക്കാരിലൊരാളായ പീറ്റർ ഹിഗ്‌സും സദസ്സിലുണ്ടായിരുന്നു. മൗലികകണം കണ്ടെത്തിയെന്ന പ്രഖ്യാപനത്തെ കണ്ണീരോടെയാണ് അദ്ദേഹം വരവേറ്റത്. 'അസാധാരണമായ നേട്ടംതന്നെയാണിത്. എന്റെ ജീവിതകാലത്തിനുള്ളിൽത്തന്നെ അത് കണ്ടെത്താൻ കഴിഞ്ഞു.
2004 ൽ ഭൗതിക ശാസ്ത്രത്തിനുള്ള വുൾഫ് പ്രൈസ് നിരസിച്ചു. ഇസ്രയേലിന്റെ പലസ്തീൻ നിലപാടുകളോട് പ്രതിഷേധിച്ചും ചടങ്ങിൽ അന്നത്തെ ഇസ്രയേൽ പ്രസിഡന്റ് മൊഷെ കാറ്റ്സാവിന്റെ സാന്നിദ്ധ്യത്തിലും പ്രതിഷേധിച്ചാണ് ജെറുസലേമിൽ നടന്ന ചടങ്ങ് ഹിഗ്ഗ്സ് ബഹിഷ്കരിച്ചത്.
യുക്തിവാദിയായ ഹിഗ്ഗ്സ്, ഹിഗ്സ് ബോസോൺ കണികയെ ദൈവകണികയെന്നു വിളിക്കുന്നതിലെ അസംതൃപ്തി പ്രകടിപ്പിച്ചിട്ടുണ്ട്.



</doc>
<doc id="198709" url="https://ml.wikipedia.org/wiki?curid=198709" title="ഹിഗ്സ് ബോസോൺ">
ഹിഗ്സ് ബോസോൺ

സ്റ്റാൻഡേർഡ് മോഡൽ സിദ്ധാന്തമനുസരിച്ച് ഒരു അടിസ്ഥാനകണം ആണ് ഹിഗ്സ് ബോസോൺ. ഹിഗ്‌സ് ബോസോണാണ് പ്രപഞ്ചത്തിലെ എല്ലാ മൗലികകണങ്ങൾക്കും പിണ്ഡം നൽകുന്നതെന്നാണ് കണികാസിദ്ധാന്തത്തിന്റെ അടിസ്ഥാനം. ബ്രിട്ടീഷ് ശാസ്ത്രജ്ഞനായ പീറ്റർ ഹിഗ്‌സിന്റെ നേതൃത്വത്തിലുള്ള ഗവേഷക സംഘമാണ് ഇങ്ങനെയൊരു കണത്തിന്റെ സാധ്യതയെക്കുറിച്ച് 1964-ൽ സിദ്ധാന്തമവതരിപ്പിച്ചത്. മൗലികകണങ്ങളെ അവയുടെ സ്പിൻ അനുസരിച്ച് രണ്ടു രീതിയിൽ തരം തിരിക്കാം. അർദ്ധ പൂർണ്ണസംഖ്യ സ്പിൻ ഉള്ളവയും പൂർണ്ണസംഖ്യ സ്പിൻ ഉള്ളവയും. അർദ്ധപൂർണ്ണ സ്പിൻ ഉള്ളവയെ അവയുടെ സാംഖികം തയ്യാറാക്കുന്നതിൽ വലിയ സംഭാവനകൾ നൽകിയ എന്റിക്കോ ഫെർമിയോടുള്ള ആദരസൂചകമായി ഫെർമിയോണുകളെന്നും, പൂർണ്ണസംഖ്യ സ്പിൻ ഉള്ളവയെ അവയുടെ സാംഖികം തയ്യാറാക്കുന്നതിൽ വലിയ പങ്ക് വഹിച്ച വിഖ്യാത ഇന്ത്യൻ ശാസ്ത്രജ്ഞൻ സത്യേന്ദ്രനാഥ ബോസിനോടുള്ള ആദരസൂചകമായി ബോസോണുകളെന്നും വിളിക്കുന്നു. ഹിഗ്ഗ്സ് കണം ഒരു ബോസോൺ കണികയാണ്. കഴിഞ്ഞ അഞ്ചുദശകത്തോളമായി ശാസ്ത്രജ്ഞർ ഹിഗ്‌സ് ബോസോൺ കണ്ടെത്താനുള്ള അന്വേഷണത്തിലായിരുന്നു. 2012 വരെ നടന്ന പരീക്ഷണങ്ങളിൽ ഇതിനെ കണ്ടെത്താനായിരുന്നില്ല.

ജീവശാസ്ത്രത്തിൽ പരിണാമസിദ്ധാന്തം പോലെ ഭൗതികശാസ്ത്രത്തിൽ പ്രാധാന്യമർഹിക്കുന്നതാണ് സ്റ്റാൻഡേർഡ് മോഡൽ. പ്രപഞ്ചം എങ്ങനെ രൂപപ്പെട്ടുവെന്ന് വിശദമാക്കുന്ന 'സ്റ്റാൻഡേർഡ് മോഡൽ' സിദ്ധാന്തത്തിൽ ഇനിയും കണ്ടെത്തിയിട്ടില്ലാത്ത കണ്ണിയാണ് 'ഹിഗ്‌സ് ബോസോൺ'. മറ്റ് 11 കണങ്ങളെ ശാസ്ത്രലോകം നേരത്തേ തിരിച്ചറിഞ്ഞിരുന്നുപ്രപഞ്ചത്തിന്റെ തുടക്കം എങ്ങനെയായിരുന്നെന്നും അതിന്റെ ഘടന എന്താണെന്നും വിശദീകരിക്കാനുള്ള ആധുനിക സിദ്ധാന്തങ്ങൾ സങ്കീർണ ഗണിത സമീകരണങ്ങളിലൂടെയും സങ്കല്പനങ്ങളിലൂടെയുമാണ് ആവിഷ്‌കരിച്ചിട്ടുള്ളത്.

പ്രപഞ്ചത്തിന്റെ അടിസ്ഥാനഘടന വിശദീകരിക്കാനുള്ള സിദ്ധാന്തങ്ങളിൽ ഏറ്റവും സ്വീകാര്യതയുള്ള 'സ്റ്റാൻഡേർഡ് മോഡൽ' എന്ന സൈദ്ധാന്തിക പാക്കേജിനും പ്രപഞ്ചോത്പത്തി വിശദീകരിക്കുന്ന മഹാവിസ്‌ഫോടന സിദ്ധാന്തത്തിനും അക്കൂട്ടത്തിലാണുസ്ഥാനം. ഈ രണ്ടു സിദ്ധാന്തങ്ങളും പൂർണമാകണമെങ്കിൽ പ്രപഞ്ചത്തിലെ ദ്രവ്യത്തിനു പിണ്ഡം നൽകുന്ന മൗലികകണത്തിന്റെ സാന്നിധ്യം കൂടി സ്ഥിരീകരിക്കപ്പെടേണ്ടതുണ്ടായിരുന്നു. ബ്രിട്ടീഷ് ശാസ്ത്രജ്ഞൻ പീറ്റർ ഹിഗ്‌സ് ഉൾപ്പെടെയുള്ള ആറ് ഗവേഷകർ ചേർന്ന് 1964-ൽത്തന്നെ അത്തരമൊരു കണത്തിന്റെ സാധ്യതയെക്കുറിച്ചുള്ള സിദ്ധാന്തമവതരിപ്പിച്ചിരുന്നു. 
കണികാസിദ്ധാന്തത്തിന്റെ അടിസ്ഥാന ആശയങ്ങളിൽ വ്യക്തവും പരീക്ഷിച്ചുതെളിഞ്ഞതും എന്ന് ശാസ്ത്രലോകം അംഗീകരിച്ചതാണ് കണികകളുടെയും പ്രതിപ്രവർത്തനങ്ങളുടെയും 'സ്റ്റാൻഡേർഡ് മോഡൽ' എന്നുവിളിക്കുന്ന ഗണിതമാതൃക. വസ്തുക്കളുടെയും ഊർജ്ജത്തിന്റെയും അടിസ്ഥാനമായി 18 മൂലകണങ്ങളെ ഇത് പരിചയപ്പെടുത്തുന്നു. ഫെർമിയോണുകൾ എന്ന് വിശേഷിപ്പിക്കുന്ന പദാർഥഘടകങ്ങളും 'ബോസോണു'കൾ എന്നുവിശേഷിപ്പിക്കുന്ന ഊർജവാഹിനികളും ഉൾപ്പെടുന്നതാണിത്. അണുഘടനയിലെ പ്രോട്ടോണുകളും, ന്യൂട്രോണുകളും ഉൾപ്പെടുന്ന പദാർത്ഥ ഘടകങ്ങളെ വീണ്ടും ചെറുകണികകളാക്കി ഈ ഗണിതമാതൃകയിൽ ഉൾപ്പെടുത്തുന്നു. ഇവയാണ് ആറുതരം 'ലെപ്റ്റോൺ'കളും ആറുതരം ക്വാർക്കുകളും.

എന്നാൽ, കണികകൾക്ക് പിണ്ഡം എങ്ങനെ കൈവരുന്നു എന്ന് ഈ ഗണിതമാതൃകയ്ക്ക് വിശദീകരിക്കാനായില്ല. 1960-കളിൽ ഈ പോരായ്മ മറികടക്കാനാണ് 'ഹിഗ്‌സ് വ്യാപനം' (ഹിഗ്‌സ് ഫീൽഡ്) എന്നൊരു പുതിയ സങ്കല്പം ശാസ്ത്രജ്ഞർ മുന്നോട്ടുവെച്ചത്. ബ്രിട്ടനിൽ പീറ്റർ ഹിഗ്‌സ്, റോബർട്ട് ബ്രൗ, ഫ്രാൻകോ എൻഗ്ലെർട്ട് തുടങ്ങിയവരടങ്ങിയ ശാസ്ത്രസംഘമാണ് പിണ്ഡത്തിന്റെ അടിസ്ഥാന നിർമ്മാണ ശിലയായി ഇത്തരമൊരു സങ്കല്പനത്തിന് രൂപരേഖ ചമച്ചത്. കണികകൾക്കിടയിൽ വ്യാപിപ്പിച്ചിരിക്കുന്ന ഹിഗ്‌സ് ഫീൽഡിൽ അടിസ്ഥാനകണമായി 'ഹിഗ്‌സ് ബോസോൺ' എന്നൊരു പുതിയ കണികയും അവരുടെ ഗണിതമാതൃകയിൽ സ്ഥാനംപിടിച്ചു. പ്രകാശത്തിന്റെ അടിസ്ഥാനമായി കരുതുന്ന 'ഫോട്ടോണു'കൾക്ക് പിണ്ഡമില്ലാതിരിക്കുന്നതും എന്നാൽ, അണുഘടനയിലെ മറ്റുള്ളവ ക്വാർക്കുകളും ലെപ്‌റ്റോണുകളും പിണ്ഡമുള്ളതാകുന്നതുമാണ് പുതിയൊരു നിർദ്ദേശത്തിന് അടിസ്ഥാനമായത്.

കണികാ ഭൗതികത്തിൽ ചില പ്രത്യക സവിശേഷതകളുള്ള കണങ്ങൾക്ക് നൽകിയിട്ടുള്ള പേരാണ് ബോസോൺ. ഈ കണങ്ങളുടെ നൈസർഗിക കോണീയ സംവേഗം അഥവാ സ്പിൻ ഒരു പൂർണസംഖ്യയായിരിക്കും.

ദൈവകണമെന്നു വിളിക്കപ്പെടുന്ന ഹിഗ്‌സ്‌ ബോസോൺ കണം കണ്ടുപിടിക്കാൻ വേണ്ടി തയ്യാറാക്കിയ ഉപകരണമാണ് ലാർജ് ഹാഡ്രോൺ കൊളൈഡർ എന്നറിയപ്പെടുന്നത്. ഇത് രണ്ട് രാജ്യങ്ങളിലായി 27 കി.മി. പരന്നു കിടക്കുന്നു. ഏറ്റവും ചെറിയ കണമെന്നു വിശേഷിപ്പിക്കുന്ന ഹിഗ്‌സ്‌ ബോസോൺ കണത്തിനെ കണ്ടെത്താൻ മനുഷ്യൻ തയ്യാറാക്കിയ ഏറ്റവും വലിയ ഉപകരണമാണിത്. നൂറിൽപ്പരം രാജ്യങ്ങളിൽനിന്നുള്ള പതിനായിരത്തോളം വിദഗ്ദ്ധരടങ്ങുന്ന സംഘം നിർമ്മാണത്തിൽ പങ്കാളികളായി.. ആയിരത്തോളം കോടി ഡോളർ ചെലവിൽ, പത്തുവർഷങ്ങൾ കൊണ്ടു് നിർമ്മാണം പൂർത്തീകരിച്ച ഈ ആക്സിലറേറ്ററിന്റെ പ്രവർത്തനം 2008 സെപ്റ്റംബർ പത്തിന് ആരംഭിച്ചു.

സ്വിറ്റ്സർലൻഡിലെ ജനീവ നഗരത്തിനു സമീപം, ഫ്രാൻസുമായുള്ള അതിർത്തിയിൽ. ഭൂനിരപ്പിൽനിന്ന് 175 മീറ്റർ ആഴത്തിൽ, 27 കിലോമീറ്റർ ചുറ്റളവിൽ നിർമിച്ച ഒരു ഭൂഗർഭ തുരങ്കമാണ് ഈ ഉപകരണത്തിന്റെ പ്രധാനഭാഗം. 7 ടെറാ ഇലക്ട്രോൺ വോൾട് വരെ ശേഷിയുള്ള പ്രോട്ടോൺ ബീമുകളെ ത്വരിപ്പിക്കാനും കണങ്ങളെ തമ്മിലിടിപ്പിക്കാനുമുള്ള സംവിധാനമാണു് ഇതിലൊരുക്കിയിരിക്കുന്നതു്. പ്രവർത്തിച്ചുതുടങ്ങിയിട്ട് ഒമ്പതു ദിവസംകൊണ്ടു് തന്നെ തകരാറിലായെങ്കിലും, അവ പരിഹരിച്ചു് 2009 നവംബർ ഒമ്പതിന് വീണ്ടും പ്രവർത്തിപ്പിച്ചു തുടങ്ങി.

. സ്ഥിതി ചെയ്യാൻ സ്ഥലം ആവശ്യമുള്ളവയെ പദാർത്ഥം(ദ്രവ്യം)എന്നു ശാസ്ത്രം പറയുന്നു.പദാർത്ഥങ്ങൾക്ക് രണ്ട് തരം ഭാരമുണ്ട്.ഒന്ന് ഭൂമിയുടെ ആകർഷണത്താൽ ലഭിക്കുന്നത്(Gravitation).മറ്റൊന്ന് അടിസ്ഥാനമായിട്ടുള്ളത് പിണ്ഢം(Mass).ഇപ്പറഞ്ഞ രണ്ടാമത്തെ ഭാരം പദാർത്ഥങ്ങൾക്ക് താനെ ഉണ്ടാവുന്നില്ല.ദ്രവ്യത്തിനു പിണ്ഢം നൽകുന്ന പുറത്ത് നിന്നുള്ള അടിസ്ഥാനകണമാണു ഹിഗ്സ് ബോസോൺ എന്ന് പറയുന്നത്.പദാർത്ഥം അനേകം തന്മാത്രകളെ ഒന്നിച്ച് ചേർത്ത് ഒരു വസ്തുവായി ഒന്നിച്ചു നിർത്തുന്ന ശക്തിയില്ലായിരുന്നുവെങ്കിൽ പ്രകാശരശ്മികൾ പോലെ ചിതറിത്തെറിക്കുന്ന അവസ്ഥയുണ്ടാവുമായിരുന്നു.

അറ്റ്‌ലാന്റിക് മാഗസിനിൽ വന്ന ലാർജ് ഹാഡ്രോൺ കൊളൈഡറിന്റെ വിവിധ ചിത്രങ്ങൾ

ലിയറോൺ ലിഡർമാൻ ,ഡിക്ടെരേസ് എന്നീ ശാസ്ത്രജ്ഞർ എഴുതിയ 'ദൈവകണം: പ്രപഞ്ചം ഉത്തരം എങ്കിൽ ചോദ്യം എന്ത്?' (The God Particle: If the universe is the answer what is the question?) എന്ന ഗ്രന്ഥത്തെ ആസ്പദപ്പെടുത്തിയാണു ഈ കണത്തിനു ദൈവകണം എന്ന പേരു കിട്ടിയത്.

ഹിഗ്സ് ബോസോണിന്റെ സാന്നിദ്ധ്യം സൈദ്ധാന്തികമായി പ്രവചിച്ച പീറ്റർ ഹിഗ്സിനും ഫ്രാൻകോയിസ് എങ്ലെർട്ടിനും ഭൗതികശാസ്ത്രത്തിനുള്ള 2013 ലെ നോബൽ സമ്മാനം ലഭിച്ചു. 


പ്രപഞ്ചത്തിന്റെ പൊരുളറിയാൻ - ജയ്കിഷൻ 


</doc>
<doc id="198720" url="https://ml.wikipedia.org/wiki?curid=198720" title="ലൈലാഖാൻ">
ലൈലാഖാൻ

പ്രമുഖയായ ഒരു ബോളിവുഡ് നടിയായിരുന്നു ലൈലാഖാൻ
പാകിസ്താനിൽ ജനിച്ച ലൈല മുംബൈയിലെത്തി ബോളിവുഡ് സിനിമകളിൽ സജീവമാകുകയായിരുന്നു. പിന്നീട് അധോലോക നായകൻ ദാവൂദ് ഇബ്രാഹിമിന്റെ സംഘത്തിലെ ഒരാളെ വിവാഹം കഴിച്ചു. രാജേഷ് ഖന്നയുമൊത്ത് ‘വഫ’ എന്ന ചിത്രത്തിലാണ് ലൈല അവസാനമായി അഭിനയിച്ചത്.
ലൈല പാകിസ്താനു വേണ്ടി ചാരവൃത്തി നടത്തുന്നുവെന്ന സംശയവും പൊലീസിനുണ്ടായിരുന്നു. ഇതുമായി ബന്ധപ്പെട്ടു മുംബൈ തീവ്രവാദ വിരുദ്ധ സ്ക്വാഡ് അന്വേഷണം ആരംഭിച്ചിരുന്നു. ഈ പശ്ചാത്തലത്തിലാണു ലൈലയെ കാണാതായത്. 
11 മാസമായി കാണാതായ ബോളിവുഡ് നടി ലൈലാഖാൻ വെടിവെപ്പിൽ കൊല്ലപ്പെട്ടതായി ജമ്മുകശ്മീർ പൊലീസ് വെളിപ്പെടുത്തിയിരുന്നു. കുടുംബത്തോടൊപ്പമായിരുന്ന ലൈലയെ മുംബൈക്ക് പുറത്തുള്ള മൂന്ന് പേരാണ് വെടിവെച്ച് കൊന്നതെന്നും പൊലീസ് പറഞ്ഞു. മറ്റൊരു കേസുമായി ബന്ധപ്പെട്ട് രണ്ടാഴ്ച മുമ്പ് ജമ്മുവിൽ അറസ്റ്റിലായ ലൈലയുടെ കുടുംബ സൃഹൃത്ത് പർവേസ് താകിനെ ചോദ്യം ചെയ്തപ്പോഴാണ് ഇക്കാര്യം വ്യക്തമായത്. സ്വത്തു തർക്കത്തെ തുടർന്നാണ് ലൈല കൊല്ലപ്പെട്ടതെന്ന് ഇയാൾ പറഞ്ഞതായും പൊലീസ് അറിയിച്ചു.പർവേസും മറ്റൊരാളും ചേർന്ന് കഴിഞ്ഞ വർഷം ഫെബ്രുവരിയിൽ ലൈലയെയും കുടുംബാംഗങ്ങളെയും മുംബൈയിലെ അവരുടെ ഫ്ളാറ്റിൽ നിന്നും തട്ടിക്കൊണ്ടുപോയതായി ലൈലയുടെ പിതാവ് നാദിർ പട്ടേൽ പരാതി നൽകിയിരുന്നു. ഈ കേസിലാണ് പർവേസ് താകിനെ ഇപ്പോൾ അറസ്റ്റ് ചെയ്തിട്ടുള്ളത്.


</doc>
<doc id="198721" url="https://ml.wikipedia.org/wiki?curid=198721" title="ഡക്കാത്ത്‌ലോൺ">
ഡക്കാത്ത്‌ലോൺ

ഡക്കാത്ത്‌ലോൺ ഒരു കായിക മത്സരമാണ്. പത്ത് ട്രാക്ക് ആൻഡ് ഫീൽഡ് ഇനങ്ങൾ ചേർന്നുള്ള കായികോത്സവമാണിത്. ഓരോ കായികതാരവും പത്തിനങ്ങളിൽ മത്സരിച്ചു വിജയിക്കുകയാണ് ഇതിന്റെ രീതി. പൊതുവേ രണ്ടു ദിവസങ്ങളിലായാണ് മത്സരം നടക്കുന്നത്. 

എന്നിവയിലാണ് മത്സരിക്കേണ്ടത്. 

എന്നീ ഇനങ്ങളാണുണ്ടാവുക.

ഇന്റർനാഷണൽ അമച്വർ അത്‌ലറ്റിക് ഫെഡറേഷന്റെ നിബന്ധനകൾക്കനുസൃതമായാണ് മത്സരങ്ങൾ വിലയിരുത്തപ്പെടുന്നത്. ഓരോ ഇനത്തിനും 1 മുതൽ 1000 വരെ പോയിന്റുകൾ നൽകും. പത്തിനങ്ങളിലുമായി ഏറ്റവും കൂടുതൽ പോയിന്റ് നേടുന്ന ആളായിരിക്കും വിജയിയാകുന്നത്.

1912-ൽ ഡെക്കാത്ത്‌ലോൺ ഒളിമ്പിക്സിലും ഉൾപ്പെടുത്തപ്പെട്ടു. 1915-ലാണ് പ്രഥമ യു. എസ്. ഡെക്കാത്ത്‌ലോൺ ചാമ്പ്യൻഷിപ്പ് നടന്നത്. 1936 വരെ ഇത് ഏകദിന മത്സരമായിരുന്നു. 1936-ൽ ദ്വിദിന മത്സരമാക്കി മാറ്റി.

ജിം തോർപ്പായിരുന്നു പ്രഥമ ഒളിമ്പിക്സ് ഡെക്കാത്ത് ലോൺ ജേതാവ്. 1963-ൽ തായ്‌വാനിലെ ഡി. കെ. യാങ് 9,121 പോയിന്റ് കരസ്ഥമാക്കിക്കൊണ്ട് 9,000 പോയിന്റ് കടക്കുന്ന പ്രഥമ അത്‌ലറ്റ് എന്ന ഖ്യാതി നേടി.



</doc>
<doc id="198727" url="https://ml.wikipedia.org/wiki?curid=198727" title="ഡെക്കാപോഡ">
ഡെക്കാപോഡ

ആർത്രൊപ്പോഡ (Arthropoda) ജന്തുഫൈലത്തിലെ ക്രസ്റ്റേഷ്യ (Crustacea) വർഗത്തിന്റെ ഉപവർഗമായ മലാക്കോസ്ട്രാക്ക (Matacostraca)യിൽപ്പെടുന്ന ഗോത്രമാണ് ഡെക്കാപോഡ. ഏകദേശം 8500-ലധികം സ്പീഷീസ് ഉൾക്കൊള്ളുന്ന ഡെക്കാപോഡയിൽ ക്രസ്റ്റേഷ്യകളിൽ മൂന്നിലൊരു ഭാഗം ഉൾപ്പെടുന്നു. കൊഞ്ച്, കല്ലുറാൾ (lobster), ചിറ്റക്കൊഞ്ച് (cray fish), ഞണ്ട്, സന്ന്യാസി ഞണ്ട് തുടങ്ങിയവ ഇതിലെ അംഗങ്ങളാണ്. ഇവയ്ക്ക് അഞ്ചുജോടി വക്ഷക്കാലുകൾ (പെരിയോപോഡുകൾ) ഉള്ളതിനാലാണ് ഡെക്കാപോഡ എന്നു പേരു ലഭിച്ചത്. ഈ കാലുകൾ നടക്കുന്നതിനും, നീന്തുന്നതിനും കുഴികുഴിക്കുന്നതിനും മറ്റും ഉപയോഗപ്പെടുത്തത്തക്കവിധത്തിൽ രൂപപ്പെട്ടിരിക്കുന്നു. ആദ്യത്തെ ഒരു ജോടി കാലുകൾ ഉള്ളിലേക്ക് വലിക്കാവുന്ന നഖങ്ങളുള്ള കെലിപീഡു (cheliped)കളായി രൂപാന്തരപ്പെട്ടിരിക്കും. ഇവയാണ് ഡെക്കാപോഡകളുടെ പ്രതിരോധനാവയവങ്ങളായി വർത്തിക്കുന്നത്. കാലുകളിൽ ബഹിർപാദാംശം ഇല്ല എന്നുള്ളതാണ് മറ്റു ക്രസ്റ്റേഷ്യകളിൽ നിന്നുള്ള പ്രധാന വ്യത്യാസം.

ഡെക്കാപോഡകൾ സമുദ്രജലജീവികളാണ്. വേലിയേറ്റ- വേലിയിറക്ക മേഖലാപ്രദേശങ്ങളിലെ സമുദ്രത്തിൽ 5,500 മീ. വരെ ആഴത്തിൽ ഇവയെ കാണാം. ഉഷ്ണമേഖലാപ്രദേശങ്ങളിലെ ആഴം കുറഞ്ഞ സമുദ്രജലത്തിലാണ് ഇവ കൂടുതലായും വളരുന്നത്.

ഡെക്കാപോഡകളിൽ മൂന്നു വ്യത്യസ്ത വിഭാഗങ്ങളുണ്ട്. ഇതിൽ ആദ്യത്തേത് ഏറ്റവും ആദിമ ഇനമായ കൊഞ്ചുവർഗമാണ്. ഇവയ്ക്ക് സിലിറാകാരമാണുള്ളത്. ശരീരം പാർശ്വസമ്മർദിതമാണ്. ഉദരഭാഗം അധിവികാസം പ്രാപിച്ചിരിക്കുന്നു. കല്ലുറാൾ, ചിറ്റക്കൊഞ്ച് തുടങ്ങിയവ ഉൾപ്പെടുന്നതാണ് രണ്ടാമത്തെ വിഭാഗം. വലിപ്പം കൂടിയ, ഏറെക്കുറെ പരന്ന ഉദരഭാഗമുള്ള ഇവ പാറകളുടേയും പവിഴപ്പുറ്റുകളുടേയും ഇടയ്ക്കുള്ള മാളങ്ങളിലാണ് കാണപ്പെടുന്നത്. നിരവധി സവിശേഷ ഗുണങ്ങളുള്ള ഞണ്ടുകളാണ് മൂന്നാമത്തെ വിഭാഗം. ഇവയുടെ ഉദരഭാഗം വളരെ ചെറുതും ശിരോവക്ഷത്തിനടിയിലായി സ്ഥിതി ചെയ്യുന്നതുമാണ്.

ഒട്ടു മിക്ക ഡെക്കാപോഡകളും സമുദ്ര ജലജീവികളാണെങ്കിലും ഞണ്ടുകൾ, ചെമ്മീനുകൾ, ചിറ്റക്കൊഞ്ച് എന്നിവയുടെ ചില ഇനങ്ങളെ ശുദ്ധജലത്തിലും കാണാം. ചില ഞണ്ടുകൾ കരയിലും ജീവിക്കുന്നു. ഏറെ വാണിജ്യപ്രാധാന്യമുള്ള ഡെക്കാപോഡകളെ ഇപ്പോൾ വ്യാപകമായി വളർത്തി വരുന്നു. ചെമ്മീനുകൾ, കല്ലുറാൾ, ഞണ്ട്, ചിറ്റക്കൊഞ്ച് തുടങ്ങിയവ പോഷകസമ്പുഷ്ടമായ ഭക്ഷ്യവസ്തുക്കളാണെന്നതിനാൽ അവയ്ക്ക് ഏറെ കയറ്റുമതി മൂല്യവുമുണ്ട്.

ഡെക്കാപോഡകളുടെ പൊതുവായ പ്രത്യേകതകൾ ഇവയാണ്:- 

ഡെക്കാപോഡകൾക്ക് എല്ലാ ശരീരഖണ്ഡങ്ങളിലും ഉപാംഗങ്ങൾ (appendages) ഉണ്ടാവാം. ആദ്യത്തെ മൂന്നു ജോടി വക്ഷീയ ഉപാംഗങ്ങൾ മാക്സിലിപീഡുകളായി രൂപാന്തരപ്പെട്ടിരിക്കുന്നു. ബാക്കി അഞ്ചു ജോടി വക്ഷീയ ഉപാംഗങ്ങൾ കാലുകളായി വർത്തിക്കുന്നു. ഇവക്ക് അഞ്ചു ജോടി കാലുകളുണ്ട്. ഇവയിൽ ഒന്നാമത്തെ ജോടി കാലുകളെ കെലിപ്പീഡുകൾ (chelipeds) എന്നു പറയുന്നു. മറ്റു കാലുകളെക്കാൾ ഏറെ വലിപ്പമുള്ളതും ബലിഷ്ഠവും പല്ലുകളുള്ളതുമായ കെലിപ്പീഡുകളാണ് ഡെക്കാപോഡകൾ പ്രതിരോധനത്തിനായി ഉപയോഗിക്കുന്നത്. കാലുകളിൽ ബഹിർപാദാംശം (exopod) ഇല്ല എന്നതാണ് ഇവക്ക് മറ്റു ക്രസ്റ്റേഷ്യകളിൽ നിന്നുള്ള പ്രധാന വ്യത്യാസം. ഡെക്കാപോഡകളിൽ പൃഷ്ഠകവചം ഇരുവശങ്ങളിലേക്കും വളർന്ന് ഗില്ലുകൾക്കു മുകളിൽ ക്ലോമ അറ (branchial chamber) ആയി രൂപാന്തരം പ്രാപിച്ചിരിക്കുന്നു.

ശരീരഘടനയിലും സ്വഭാവരീതികളിലും ഡെക്കാപോഡകൾ ഏറെ വൈവിധ്യം പുലർത്തുന്നുണ്ട്. ഏറ്റവും ചെറിയ ഡെക്കാപോഡ സാൻഡ് ഡോളറുകൾക്കുള്ളിൽ സഹഭോജി (commensal) കളായി ജീവിക്കുന്ന ഡിസ്സോഡാക്റ്റെലസ് (Dissodactylus) എന്ന ഇനം ഞണ്ടാണ്. ഇവയുടെ പൃഷ്ഠകവചത്തിന്റെ വീതി ഏതാനും മില്ലിമീറ്ററുകൾ മാത്രമാണ്. മാക്രോകീറാ കാംഫേറി (Macrocheira kaempferi) എന്ന ജപ്പാനിലെ ചിലന്തിഞണ്ടിന്റെ പൃഷ്ഠകവചത്തിനു 45 സെ. മീറ്ററും കെലിപ്പീഡുകൾക്ക് നാലു മീറ്ററും നീളമുണ്ട്.

ഡെക്കാപോഡകൾക്ക് ആറു ജോടി വദനാംഗങ്ങളുണ്ട്. അധരവശത്തു കാണുന്ന വായക്കു ചുറ്റുമായിട്ടാണ് ഇവ കാണപ്പെടുന്നത്. ഇവയിൽ മൂന്നു ജോടി പശ്ച (പിൻ) വദനാംഗങ്ങൾ വക്ഷക്കാലുകളായി രൂപാന്തരപ്പെടുന്നു. ഏറ്റവും പുറമേ കാണുന്ന മൂന്നാമത്തെ മാക്സിലിപ്പീഡുകളാണ് മറ്റു വദനാംഗങ്ങളെ മൂടുന്നത്. ഡെക്കാപോഡകളിൽ ഇര പിടിയന്മാരും ശവം തീനികളുമുണ്ട്. കെലിപ്പീഡുകൾ ഉപയോഗിച്ച് ശേഖരിക്കുന്ന ആഹാരം മൂന്നാമത്തെ മാക്സിലിപ്പീഡുകളിലേക്ക് കൈമാറി പിന്നീട് മറ്റു വദനാംഗങ്ങളിലേക്ക് എത്തിക്കുകയാണ് ചെയ്യുന്നത്. ആമാശയ അറയ്ക്കുള്ളിൽ കാണുന്ന പ്ലേറ്റുകളുടേയും മുള്ളുകളുടേയും സഹായത്തോടെയാണ് ഭക്ഷ്യവസ്തുക്കളെ അരച്ചെടുക്കുന്നത്. ഈ ഘടകങ്ങളെ "ഗ്യാസ്ട്രിക് മിൽ" (Gastric mill) എന്ന് പറയുന്നു. ഡെക്കാപോഡകളിൽ ഫിൽട്ടർ ഫീഡറുകളുമുണ്ട്.

ഡെക്കാപോഡകളുടെ ശ്വസനാവയവം ഗില്ലുകൾ ആണ്. ഇവയുടെ എണ്ണവും സ്ഥാനവും ഓരോ സ്പീഷീസിലും വ്യത്യസ്തമായിരിക്കും. ശരീരത്തിലെ ഗില്ലുകളുടെ സ്ഥാനം അനുസരിച്ചാണ് അവയ്ക്ക് പേരുകൾ നിശ്ചയിക്കുന്നത്. രക്തത്തിലെ പ്ലാസ്മയിൽ അലിഞ്ഞു ചേർന്നിരിക്കുന്ന ഹീമോസയാനിൻ എന്ന വർണകമാണ് ഓക്സിജൻ പരിവഹനം സാധ്യമാക്കുന്നത്. രണ്ടാമത്തെ മാക്സില്ലയിലെ (വദനഉപാംഗം) വികാസം പ്രാപിച്ച പങ്കായം പോലുള്ള സ്കാഫോഗ്നാതൈറ്റ് (scaphognathite) ഗില്ലുകൾക്ക് മുകളിലൂടെ സ്ഥിരമായി ജലം കടത്തിവിടുന്നതിനു സഹായിക്കുന്നു.

വക്ഷഭാഗത്ത് സ്ഥിതിചെയ്യുന്ന ഹൃദയത്തിനു പെട്ടിയുടെ ആകൃതിയാണുള്ളത്. മറ്റ് ആർത്രൊപോഡകളെപ്പോലെ ഒരു വിവൃത പരിസഞ്ചരണ വ്യവസ്ഥയാണ് (open circulatory system) ഡെക്കാപോഡകൾക്കുമുള്ളത്.

ഡെക്കാപോഡകളുടെ മുഖ്യ വിസർജനാവയവം ആന്റെനയിൽ കാണുന്ന ഗ്രീൻ ഗ്ലാൻഡുകളാണ്. കൂടുതൽ ഗതിശീലതയുള്ള നേത്രവൃന്ദവും സംയുക്തനേത്രങ്ങളും ഡെക്കാപോഡകളുടെ മറ്റു പ്രത്യേകതകളാണ്. ആന്റെന സ്പർശനേന്ദ്രിയങ്ങളായും രാസഗ്രാഹികളായും വർത്തിക്കുന്നു. ആന്റെനയുടെ പശ്ച ഖണ്ഡത്തിൽ സ്ഥിതിചെയ്യുന്ന സംതുലനപുടികൾ (statocysts) ആണ് ശരീരത്തിന്റെ സംതുലനത്തിനായി പ്രവർത്തിക്കുന്നത്.

മിക്ക ഡെക്കാപോഡകളിലും ആദ്യത്തെ ഒരു ജോടി പ്ലവപാദങ്ങൾ (pleopods) സംയുഗ്മന അംഗങ്ങളായി (copulatory appendages) രൂപാന്തരപ്പെട്ടിരിക്കുന്നു. പെൺജീവികളുടെ ശരീരത്തിലേക്ക് ബീജം കൈമാറ്റം ചെയ്യുന്നത് സംയുഗ്മനാംഗങ്ങൾ വഴിയാണ്. ബീജാണുധരം (spermatophore) വഴിയാണ് ബീജം കൈമാറ്റം ചെയ്യുന്നത്. സാധാരണയായി പെൺജീവികളുടെ ഉരോസ്ഥി (sternum)യിലെ ഒരു പ്രത്യേക അറയിലാണ് ബീജംശേഖരിച്ചുവയ്ക്കുന്നത്.

ഡെക്കാപോഡകൾ മുട്ട നിക്ഷേപിക്കുന്ന രീതിക്കും വ്യത്യാസമുണ്ട്. പിനയിഡ് (penaeid) ചെമ്മീനുകൾ മുട്ടകൾ വെള്ളത്തിൽ നേരിട്ട് നിക്ഷേപിക്കുമ്പോൾ മറ്റുള്ളവ പ്ലവ പാദങ്ങളിൽ അവ ഒട്ടിച്ചു വച്ച് നടക്കും. കരയിൽ ജീവിക്കുന്ന ഞണ്ടുകളും മുട്ടയിടാൻ വെള്ളത്തിലെത്തും. ഇവക്ക് സ്വതന്ത്രമായ ലാർവകൾ ഉണ്ടാവില്ല. മറ്റു ഡെക്കാപോഡകളെല്ലാം നിരവധി ലാർവാ ദശകൾ വഴിയാണ് ജീവിതചക്രം പൂർത്തിയാക്കുന്നത്. നോപ്ലിയസ് (nauplius), മെറ്റാനോപ്ലിയസ് (metanauplius), പ്രോട്ടോസോയിയ (protozoea), സോയിയ (zoea), മൈസിസ് (mysis) എന്നിവ ചെമ്മീനുകളുടെ ലാർവകളാണ്. ഞണ്ടുകളുടെ പ്രധാന ലാർവ മെഗാലോപ (megalopa) ആണ്. കല്ലുറാളിന്റെ പ്രധാന ലാർവ ഫില്ലോസോമ (phyllosoma) എന്ന പേരിലറിയപ്പെടുന്നു. 



</doc>
<doc id="198787" url="https://ml.wikipedia.org/wiki?curid=198787" title="ഹിരൺ ഭട്ടചാര്യ">
ഹിരൺ ഭട്ടചാര്യ

ആധുനിക അസമിയാ കവിതയിൽ പരീക്ഷണങ്ങൾ നടത്തിയ പുതു കവികളുടെ കൂട്ടത്തിൽ ശ്രദ്ധേയനാണ് ഹിരൺ ഭട്ടാചാര്യ (1931 - 4 ജൂലൈ 2012). സാഹിത്യ അക്കാദമി പുരസ്കാരം നേടിയിട്ടുണ്ട്. 






</doc>
<doc id="198905" url="https://ml.wikipedia.org/wiki?curid=198905" title="ലേക് വലേഹ്സ">
ലേക് വലേഹ്സ

മുൻ പോളണ്ട് പ്രസിഡന്റും(1990 മുതൽ 1995 വരെ) പോളിഷ് തൊഴിലാളി സംഘടനയായ സോളിഡാരിറ്റിയുടെ സ്ഥാപകനേതാക്കളിൽ ഒരാളുമാണ് ലേക് വലേൻസ(ഉച്ചാരണംˌlɛk vəˈwɛnsə/ or /wɔːˈlɛnsə/;-ജനനം: 29 സപ്തം:1943).മനുഷ്യാവകാശ പ്രവർത്തനങ്ങളിലും വലേൻസ സജീവമായി ഇടപെട്ടിരുന്നു.സോളിഡാരിറ്റിയ്ക്ക് 1983 ൽ സമാധാനത്തിനുള്ള നോബൽ സമ്മാനം ലഭിച്ചിട്ടുണ്ട്. തൊഴിൽ കൊണ്ട് ഇലക്ട്രീഷ്യൻ ആയ വലേൻസ ഗദായ്സ്കിലെ കപ്പൽശാലയിൽ തൊഴിലാളിയായാണ് പൊതുജീവിതം ആരംഭിച്ചത്.


</doc>
<doc id="198908" url="https://ml.wikipedia.org/wiki?curid=198908" title="എളംകുളം">
എളംകുളം

കൊച്ചി കോർപ്പറേഷനിലെ ഒരു ഡിവിഷനാണ് എളംകുളം. () 

കോർപ്പറേഷനിലെ 54-ആം ഡിവിഷനാണ് എളംകുളം. എറണാകുളം സൗത്ത് റെയിൽവേ സ്റ്റേഷനു കിഴക്കൂടിയൊഴുകുന്ന പേരണ്ടൂർ കനാലിനു കിഴക്കും സഹോദരൻ അയ്യപ്പൻ റോഡിനു വടക്കും ഫാത്തിമാ ചർച്ച് റോഡിനു പടഞ്ഞാറും കതൃക്കടവു് റെയിൽവേ ലൈനിനു തെക്കുമായി എളംകുളം സഥിതി ചെയ്യുന്നു. എളംകുളം വില്ലേജ് ഓഫീസും എളംകുളം ഇന്ദിരാഗാന്ധി ഹോസ്പിറ്റലും ഈ മേഖലയിൽ സ്ഥിതി ചെയ്യുന്നു.

അടുത്ത കാലത്തായി എളംകുളത്തുള്ള കടവന്ത്ര ജംഗ്ഷൻ (കടവന്ത്രയ്ക്കു തിരിയുന്ന ജംഗ്ഷൻ ) കടവന്ത്രയെന്ന പേരിൽ എഴുതപ്പെടുകയും, എളംകുളം ദേശത്തെത്തന്നെ കടവന്ത്രയെന്നു പുനർനാമകരണം ചെയ്തു എളംകുളത്തെ തമസ്കരിക്കുവാൻ ഭരണ തലത്തിൽ തന്നെ ശ്രമം നടക്കുന്നതായി കാണുന്നു . 


</doc>
<doc id="198914" url="https://ml.wikipedia.org/wiki?curid=198914" title="മിച്ചമൂല്യം">
മിച്ചമൂല്യം

കാൾ മാർക്സ് ആവിഷ്കരിച്ച പ്രസിദ്ധമായ സാമ്പത്തികശാസ്ത്ര സിദ്ധാന്തമാണ് മിച്ചമൂല്യ സിദ്ധാന്തം. ഈ സിദ്ധാന്തപ്രകാരം "സാമൂഹ്യമായി സൃഷ്ടിക്കപ്പെടുന്ന, ഉത്പാദകരുടെ ഉപജീവനത്തിന് ആവശ്യമായതിലുപരിയായ മൂല്യമാണ് മിച്ചമൂല്യം." മിച്ചമൂല്യം എന്ന പദം മാർക്സിന്റെ കണ്ടുപിടിത്തമല്ലെങ്കിലും ഈ ആശയം വികസിപ്പിച്ചത് അദ്ദേഹമാണ്. അതേസമയം, അദ്ധ്വാനമാണ് മൂല്യത്തിന്റെ അടിസ്ഥാനം എന്ന ആശയം മുന്നോട്ടുവെച്ചത് ആദം സ്മിത്ത്, ഡേവിഡ് റിക്കാർഡോ തുടങ്ങിയ സാമ്പത്തികശാസ്ത്രജ്ഞരായിരുന്നു.

ഒരു ചരക്കിന്റെ ഉത്പാദനത്തിനായി ഉപയോഗിച്ചിരിക്കുന്ന അദ്ധ്വാനസമയമാണ് അതിന്റെ മൂല്യം നിർണ്ണയിക്കുന്നത്. ഉത്പന്നത്തിൽ ഈട്ടം കൂടുന്ന, ഉത്പാദകരുടെ, വിലനൽകാത്ത അദ്ധ്വാനസമയമാണ് മിച്ചമൂല്യം. മുതലാളിത്ത സമൂഹത്തിൽ ഈ മിച്ചമൂല്യം ലാഭത്തിന്റെ രൂപത്തിൽ മുതലാളിമാർ കൈക്കലാക്കുന്നു. ഉത്പാദനോപാധികളുടെ ഉടമസ്ഥത സ്വകാര്യ സ്വത്തിന്റെ രൂപത്തിൽ മുതലാളിമാർ കയ്യടക്കിവെച്ചിരിക്കുന്നതിനാൽ, ഉത്പാദനോപാധികളുടെ ഉടമസ്ഥതയില്ലാത്ത തൊഴിലാളികൾക്ക്, ഉപജീവനത്തിനായി, അവരുടെ അദ്ധ്വാനം മുതലാളിമാർക്ക് വിൽക്കുകയല്ലാതെ വേറെ നിവർത്തിയില്ലതെ വരുന്നു. "രാഷ്ട്രീയ സമ്പദ്‌വ്യവസ്ഥാ വിമർശനത്തിന് ഒരു സംഭാവന" (A Contribution to the Critique of Political Economy - 1859) എന്ന തന്റെ കൃതിയിലാണ് മാർക്സ് മിച്ച മൂല്യത്തെക്കുറിച്ചുള്ള ആശയങ്ങൾ ആദ്യമായി മുന്നോട്ടുവെയ്കുന്നത്. 

ഒരു തൊഴിലാളി കാർ നിർമ്മിക്കുന്നതിന് വേണ്ടി പണിയെടുക്കുന്നുവെന്ന് കരുതുക. നാല് മണിക്കൂർ പണിയെടുക്കുമ്പോഴേക്കും അവന് കിട്ടുന്ന കൂലിക്ക് തുല്യമായ പണി അവൻ എടുത്തിരിക്കും എന്നും സങ്കൽപ്പിക്കുക. ഈ കൂലി എന്നത് അവന്റെ ഉപജീവിനത്തിന് (നിത്യച്ചെലവിന്) ആവശ്യമായ വരുമാനവുമാകുന്നു. എന്നാൽ നാലുമണിക്കൂറായപ്പോൾ, "നിങ്ങൾ എനിക്കുതന്ന കൂലി ഇപ്പോൾ മുതലായി" എന്ന് തൊഴിലാളി പറയുമ്പോൾ മുതലാളി: "വരട്ടെ എട്ടുമണിക്കൂർ സമയത്തേക്ക് നിന്റെ അദ്ധ്വാന ശക്തി എന്റെതാണ്, പണിടെയെടുക്ക്" എന്ന് പറയും. ഇവിടെ ആദ്യ ആദ്ധ്വാനം "ആവശ്യമുള്ള അദ്ധ്വാനവും" രണ്ടാമത്തേത് "മിച്ചമുള്ള അദ്ധ്വാനവുമാണെന്ന്" മാർക്സ് പറയുന്നു.

അതായത്, ആദ്യ നാലുമണിക്കൂർ സമയം തൊഴിലാളി പണിയെടുത്തത് അവനുവേണ്ടിയാണ്. അവന്റെ കുടുംബത്തെ സംരക്ഷിക്കാൻ വേണ്ടി, നിത്യനിദാനചെലവുകൾ നടത്തുവാൻ വേണ്ടിയുള്ള കൂലി അതിൽ നിന്ന് ലഭിക്കുന്നു. ശേഷിക്കുന്ന നാലുമണിക്കൂർ ജോലി മുതലാളിക്ക് വേണ്ടിയാണ് പണിയെടുക്കുന്നത്. അതിലൂടെ കുന്നുകൂടുന്ന മൂല്യത്തെ മുതലാളി ലാഭമെന്ന് വിളിക്കുന്നു.

വർഗ്ഗ വിഭജിതമായ എല്ലാ വ്യവസ്ഥയിലും - അടിമത്തത്തിലും, ഫ്യൂഡലിസത്തിലും മുതലാളിത്തത്തിലും - മിച്ചമൂല്യത്തിന് വേണ്ടിയുള്ള ഈ അധിക അദ്ധ്വാനം കാണാം. എന്നാൽ മുതലാളിത്തത്തിൽ മിച്ചഅദ്ധ്വാനത്തെ മനസ്സിലാക്കാൻ കഴിയാത്ത തൊഴിലാളി " എട്ടുമണിക്കൂർ ജോലിക്കുള്ള ന്യായമായ കൂലി ലഭിക്കുന്നു" എന്ന ധാരണയിലാണ് കഴിയുന്നത്. 


</doc>
<doc id="198924" url="https://ml.wikipedia.org/wiki?curid=198924" title="കവിയൂർ രേവമ്മ">
കവിയൂർ രേവമ്മ

മലയാളചലച്ചിത്രപിന്നണിഗായികയും കർണാടക സംഗീതജ്ഞയുമായിരുന്നു കവിയൂർ രേവമ്മ എന്നറിയപ്പെടുന്ന ഡോ. സി.കെ. രേവമ്മ (14 ഏപ്രിൽ 1930 - 12 മേയ് 2012)

1930 ഏപ്രിൽ 14ന്‌ കവിയൂരിലാണ്‌ രേവമ്മ ജനിച്ചത്‌. തിരുവനന്തപുരം സംഗീത കോളജിൽ നിന്ന്‌ ഗാനഭൂഷണം പാസായി. തിരുവനന്തപുരം വുമൺസ്‌, ചെന്നൈ സ്റ്റെല്ല മരിയ കോളജ്‌ എന്നിവിടങ്ങളിൽ നിന്ന്‌ സർവകലാശാലാ വിദ്യാഭ്യാസം പൂർത്തിയാക്കി. കാലിഫോർണിയ സർവകലാശാലയിൽ ഇന്ത്യൻ സംഗീത വിഭാഗം മേധാവിയായി സേവനമനുഷ്ഠിച്ചിട്ടുണ്ട്‌. തൃശൂർ ഗവൺമെന്റ്‌ കോളജ്‌ പ്രിൻസിപ്പലായിരുന്നു. ദേശീയ അവാർഡ്‌ നേടിയ നീലക്കുയിൽ എന്ന ചിത്രത്തിൽ ഗാനങ്ങൾ ആലപിച്ചിട്ടുണ്ട്‌.1950ൽ ശശീധരൻ എന്ന ചിത്രത്തിലെ ഗാനമാലപിച്ചാണ് ചലച്ചിത്രപിന്നണിഗായികയായി അരങ്ങേറിയത്. മുടിയനായ പുത്രൻ, ശബരിമല സ്വാമി അയ്യപ്പൻ തുടങ്ങി ഇരുപതോളം ചിത്രങ്ങളിൽ പാടിയിട്ടുണ്ട്.


</doc>
<doc id="198925" url="https://ml.wikipedia.org/wiki?curid=198925" title="ഘണ്ഡശാല വെങ്കിടേശ്വര റാവു">
ഘണ്ഡശാല വെങ്കിടേശ്വര റാവു

തെലുങ്ക്, തമിഴ്, കന്നഡ, മലയാളം, തുളു, ഹിന്ദി എന്നീ ഭാഷകളിലായി പതിനായിരത്തിലധികം ഗാനങ്ങൾ ആലപിച്ചിട്ടുള്ള ചലച്ചിത്രപിന്നണിഗായകനും സംഗീതഞ്ജനുമായിരുന്നുഘണ്ഡശാല എന്ന ഘണ്ഡശാല വെങ്കടേശ്വരറാവു (, 4 ഡിസംബർ 1922 - 11 ഫെബ്രുവരി 1974). പത്മശ്രീ പുരസ്കാരം ലഭിച്ച ഘണ്ഡശാലയുടെ സ്മരണാർഥം ഒരു സ്റ്റാമ്പും പുറത്തിറക്കിയിട്ടുണ്ട്. തിരുമല തിരുപ്പതി ദേവസ്ഥാനത്തിന്റെ ആദ്യ ആസ്ഥാനഗായകനായിരുന്നു.
ഘണ്ഡശാല വെങ്കടേശ്വരറാവു എന്ന ഘണ്ഡശാല ആന്ധ്രപ്രദേശിൽ കൃഷ്ണ ജില്ലയിലെ ചൌതപ്പള്ളിയിൽ പ്രാദേശികഗായകനായ ശൂരയ്യയുടെ മകനായി ഒരു ബ്രാഹ്മണകുടുംബത്തിൽ 1922 ഡിസംബർ നാലാം തീയതി ജനിച്ചു. ചെറുപ്പത്തിലെ അച്ഛനെ നഷ്ടപ്പെട്ടു. ശേഷം അമ്മാവനായ പിച്ചി രാമയ്യയുടെ സംരക്ഷണയിൽ വളർന്നു. നൂറിലധികം ചിത്രങ്ങൾക്ക് സംഗീതസംവിധാനവും നിർവഹിച്ചു. പത്രയണി സീതാരാമശാസ്ത്രിയുടെ ശിക്ഷണത്തിൽ സംഗീതമഭ്യസിച്ചു. വിജയനഗരത്തിലെ മഹാരാജാ ഗവണ്മെന്റ് കോളേജ് ഫോർ മ്യൂസിക് ആൻഡ് ഡാൻസിൽ വീട്ടുകാരറിയാതെ പോയി ചേർന്നു. ഒരുപാട് കഷ്ടപ്പാടുകൾക്കു ശേഷം സംഗീത വിദ്വാൻ പട്ടം ലഭിച്ചു. 1942 ൽ ക്വിറ്റ് ഇൻഡ്യാ മൂവ്മെന്റിൽ പങ്കെടുത്ത് ആലിപ്പൂർ ജയിലിലടയ്ക്കപ്പെട്ടു. ജയിൽ‌വാസത്തിനു ശേഷമാണ് ആകാശവാണിയിലും എച്ച്.എം.വി യിലുമായി നിരവധി ഗാനങ്ങൾ ആലപിക്കുന്നത്. ‘സീതാരാമ ജനനം‘ എന്ന ചിത്രത്തിൽ കോറസ് പാടിയാണ് സിനിമാഗാനരംഗത്തേക്ക് പ്രവേശം. അതിൽ അഭിനയിക്കുകയും ചെയ്തു. പിന്നീട് ‘ബാലരാജു‘, കീലുഗുറ് റം ‘ എന്നീ ചിത്രങ്ങളിലെ ഗാനങ്ങളോടെ പ്രശസ്തനായി. ഓരോ ചിത്രത്തിലെ നായകനു വേണ്ടിയും വ്യത്യസ്ത ആലാപന രീതികൾ സൃഷ്ടിച്ച് ഘണ്ഡശാല ശ്രോതാക്കളെ അൽഭുതപ്പെടുത്തി. നായകൻ തന്നെയാണ് പാടുന്നതെന്ന തോന്നൽ കാണികളെയും അൽഭുതപ്പെടുത്തി. ആദ്യമായി ഒരു ഗാനത്തിന് സംഗീതം നൽകിയ ചിത്രം ‘ലക്ഷ്മമ്മ’ യാണ്. എന്നാൽ ഒരു ചിത്രത്തിലെ മുഴുവൻ ഗാനങ്ങൾക്കും സംഗീതം നൽകുന്നത് ‘മനദേശം’ എന്ന ചിത്രത്തിനാണ്.എൻ റ്റി രാമറാവുവിന്റെ ആദ്യചിത്രം കൂടിയായിരുന്നു അത്. തുടർന്ന് ‘മായാബസാർ ‘,ലവകുശ’ തുടങ്ങി ഒട്ടനേകം ചിത്രങ്ങളിലൂടെ അദ്ദേഹം തന്റെ സംഗീതവും സ്വരവും ആസ്വാദകർക്കു സമർപ്പിച്ചു. അർബുദം ബാധിച്ച് ചികിത്സയിലായിരുന്ന അദ്ദേഹം 1974 ഫെബ്രുവരി 11-ന് അമ്പത്തിയൊന്നാം വയസ്സിൽ മദിരാശിയിൽ വച്ച് അന്തരിച്ചു.

സാവിത്രിയാണ് ഭാര്യ. നാലാണ്മക്കളും നാലു പെണ്മക്കളും ഉണ്ട്.
മലയാളത്തിൽ അദ്ദേഹം ‘ജീവിതനൗക’, ‘അമ്മ’,’ആത്മസഖി’, ലോകനീതി’‘ആശാദീപം’, ‘നാട്യതാര’ എന്നീ ചിത്രങ്ങൾക്കുവേണ്ടി ഗാനങ്ങൾ ആലപിച്ചിട്ടുണ്ട്. പി ലീലയ്ക്ക് തെലുങ്കിൽ ധാരാളം അവസരങ്ങൾ നൽകിയത് ഘണ്ഡശാലയാണ്.
ഐക്യരാഷ്ട്രസഭാസ്ഥാനത്ത് അദ്ദേഹം സംഗീതം അവതരിപ്പിച്ചിട്ടുണ്ട്. ആന്ധ്രപ്രദേശ് സർക്കാർ 1970 ൽ സിൽ‌വർ ജൂബിലി സെലിബ്രേഷൻസ് ഓഫ് ഘണ്ഡശാല ഹൈദരാബാദിലെ ലാൽബഹദൂർ സ്റ്റേഡിയത്തിൽ സംഘടിപ്പിച്ച് അദ്ദേഹത്തെ ആദരിച്ചു.



</doc>
<doc id="198944" url="https://ml.wikipedia.org/wiki?curid=198944" title="ജയദേവൻ (നോവലിസ്റ്റ്)">
ജയദേവൻ (നോവലിസ്റ്റ്)

മലയാള സാഹിത്യ രംഗത്തെ ശ്രദ്ധേയനായ നോവലിസ്റ്റും ചെറുകഥാകൃത്തുമായിരുന്നു ജയദേവൻ എന്ന തൂലികാനാമത്തിൽ അറിയപ്പെടുന്ന പാമടത്ത് ജനാർദ്ദനമേനോൻ 
1964 ആഗസ്തിൽ കേന്ദ്ര ഗവൺമെന്റിന്റെ കീഴിലുള്ള നിയമമന്ത്രാലയത്തിൽ ചേർന്നു. അവിടെ അഡീഷണൽ ലെജിസ്ലേറ്റീവ് കൗൺസൽ ആയിരിക്കുമ്പോൾ ഇൻകംടാക്‌സ് അപ്പലറ്റ് ട്രിബ്യൂണൽ ജുഡീഷ്യൽ മെമ്പറായി. കോമൺവെൽത്ത് സെക്രട്ടേറിയറ്റ് നിയമിച്ച ലീഗൽ എക്‌സ്​പർട്ട് എന്ന നിലയിൽ ഗയാന ഗവൺമെന്റിന്റെ ഉപദേശകനായും പ്രവർത്തിച്ചിട്ടുണ്ട്. ഗയാനയിലെ കാൽനൂറ്റാണ്ടുകാലത്തെ രാഷ്ട്രീയ സാമൂഹിക രംഗങ്ങളിലെ എല്ലാ ചലനങ്ങൾക്കും സാക്ഷിയായിരുന്നു മേനോൻ. വെറുമൊരു നിയമോപദേഷ്ടാവിനപ്പുറമുള്ള ഒരടുപ്പം അദ്ദേഹത്തിന് അവിടത്തെ ഭരണാധികാരികളുമായുണ്ടായിരുന്നു. ബ്രിട്ടീഷ് ഭരണത്തിൽനിന്ന് മോചനം നേടാനുള്ള ഗയാനക്കാരുടെ നീണ്ട സമരത്തിന്റെ മുമ്പിലുണ്ടായിരുന്ന ഛെദ്ദിജഗനുമായും പത്‌നി ജാനറ്റ് ജഗാനുമായും അടുത്ത സൗഹൃദമുണ്ടായിരുന്നു. 2012 ജൂലൈ മാസം അഞ്ചാം തീയതി 82ആം വയസ്സിൽ അന്തരിച്ചു. 

ഭാര്യ: ചന്ദ്രിക മേനോൻ. മക്കൾ: അമ്മു മേനോൻ, കൃഷ്ണമേനോൻ, ദേവ്കുമാർ മേനോൻ



</doc>
<doc id="198945" url="https://ml.wikipedia.org/wiki?curid=198945" title="ഉഗാണ്ടയിലെ 22 രക്തസാക്ഷികൾ">
ഉഗാണ്ടയിലെ 22 രക്തസാക്ഷികൾ

പത്തൊൻപതാം നൂറ്റാണ്ടിൽ ആഫ്രിക്കയിൽ ഉഗാണ്ടയിലെ വാൻഗ രാജാവ് കൊലപ്പെടുത്തിയ 22 ക്രിസ്തുമതവിശ്വാസികളാണ് ഉഗാണ്ടയിലെ 22 രക്തസാക്ഷികൾ എന്നറിയപ്പെടുന്നത്. ക്രിസ്തുമതപ്രചാരണത്തെ എതിർത്തിരുന്ന രാജാവ് ജനങ്ങളിൽ ഭീതിയുളവാക്കാനാണ് ഇവരെ വിവിധ മാർഗ്ഗങ്ങളിലൂടെ കൊലപ്പെടുത്തിയത്. 1964-ൽ പോൾ ആറാമൻ മാർപ്പാപ്പ ഇവരെ രക്തസാക്ഷി വിശുദ്ധരായി പ്രഖ്യാപിച്ചു. 

വെറ്റ് ഫാദേഴ്സ് സൊസെറ്റി എന്ന സന്യാസി സമൂഹത്തിൽ നിന്നുള്ള ലൂർദൽ, ലിവിൻഹക് എന്നീ രണ്ടു പുരോഹിതരാണ് ഉഗാണ്ടയിൽ ആദ്യമായി പ്രേഷിത പ്രവർത്തനത്തിനായി എത്തിച്ചേർന്നത്. പട്ടിണിയിൽ മുഴുകി ജീവിച്ചിരുന്ന ജനതയുടെ ഇടയിലേക്കാണ് പുരോഹിതർ പ്രവേശിച്ചത്. മ്യൂടെസ എന്ന രാജാവായിരുന്നു അക്കാലത്ത് രാജ്യം ഭരിച്ചിരുന്നത്. രാജാവ് സന്തോഷപൂർവ്വമാണ് ഇരുവരെയും സ്വീകരിച്ചത്. പുരോഹിതർ പ്രേഷിത ദൗത്യം ആരംഭിക്കുകയും ചുരുങ്ങിയ വേളയിൽ നിരവധി ജനങ്ങളെ ക്രിസ്തു മതവിശ്വാസത്തിലേക്ക് നയിക്കുകയും ചെയ്തു. എന്നാൽ അക്കാലത്ത് രാജ്യത്ത് പ്രചാരത്തിലുണ്ടായിരുന്ന ചില മതനേതാക്കൾ ഈ നടപടിയെ ഏതിർത്തു. അക്കാരണത്താൽ രാജാവ് പുരോഹിതരെ പുറത്താക്കി. ഏതാനും വർഷങ്ങൾക്കു ശേഷം രാജാവിന്റെ മകൻ വാൻഗ അധികാരമേറ്റെടുത്തു. പുരോഹിതർക്കു രാജ്യത്തു തിരികെയെത്താൻ വാൻഗ അംഗീകാരം നൽകി. വീണ്ടും രാജ്യത്തു ക്രിസ്തുമതം പ്രചരിച്ചു തുടങ്ങി. മന്ത്രിസഭയിലെ പ്രധാനിയായിരുന്ന ജോസഫ് മുഗാസ വലിയൊരു വിഭാഗം ക്രൈതവരുടെ നേതൃസ്ഥാനവും വഹിച്ചിരുന്നു. മുഗാസ, രാജാവിനു പ്രിയനായിരുന്നെങ്കിലും ശത്രുപക്ഷത്തിന്റെ വാക്കു വിശ്വസിച്ച് രാജാവ് മുഗാസയെ ചുട്ടുകൊന്നു. ഇക്കാരണത്താൽ ക്രിസ്തുമത വിശ്വാസികൾ ഭയപ്പെടുമെന്നും വിശ്വാസം ഉപേഷിക്കുമെന്നും രാജാവ് കരുതി. എന്നാൽ, ഈ സംഭവത്തോടെ ജനങ്ങളുടെ വിശ്വാസം വർദ്ധിക്കുകയും നിരവധി ജനങ്ങൾ പുതിയതായി ക്രിസ്തുമതത്തിലേക്ക് പ്രവേശിക്കുകയും ചെയ്തു. ഈ സംഭവങ്ങളാൽ രാജാവ് തുടർച്ചയായി 22 പേരെ പല മാർഗ്ഗങ്ങളിലൂടെ കൊലപ്പെടുത്തി. തലയറുത്തും, അഗ്നിക്കിരയാക്കിയും ചിലരെ ഒരുമിച്ചും കൊലപ്പെടുത്തി. ഈ സംഭവത്തോടെയാണ് ഉഗാണ്ടയിൽ സഭ ശക്തിയാർജ്ജിച്ചത്. 1920 ജൂൺ 6-ന് ബെനഡിക്ട് പതിനഞ്ചാമൻ മാർപ്പാപ്പ 22 പേരെയും വാഴ്ത്തപ്പെട്ടവരായും 1964 ഒക്ടോബർ 18-ന് പോൾ ആറാമൻ മാർപ്പാപ്പ വിശുദ്ധരായും പ്രഖ്യാപിച്ചു. ജൂൺ മൂന്നിന് റോമൻ കത്തോലിക്കാ സഭ ഇവരുടെ ഓർമ്മയാചരിക്കുന്നു.



</doc>
<doc id="198948" url="https://ml.wikipedia.org/wiki?curid=198948" title="ഗൂഗിൾ ഡ്രൈവ്">
ഗൂഗിൾ ഡ്രൈവ്

ഗൂഗിൾ നിർമ്മിച്ച ഒരു ഓൺലൈൻ ബാക്ക് അപ്, സിങ്കിംഗ് സേവനമാണ് ഗൂഗിൾ ഡ്രൈവ് (ആംഗലേയം: Google Drive). 2012 ഏപ്രിൽ 24നാണ് ഗൂഗിൾ ഈ സേവനം പുറത്തിറക്കുന്നത്. ഗൂഗിൾ ഡോക്സിന്റെ സ്വാഭാവിക പരിണാമമായി ഇതിനെ വിലയിരുത്തപ്പെടുന്നു. ഉപയോക്താക്കൾക്ക് എല്ലാ വിധത്തിലുമുള്ള ഫയലുകൾ ശേഖരിച്ചുവെക്കാൻ ഗൂഗിൾ ഡ്രൈവ് സൗകര്യമൊരുക്കുന്നു. ഗൂഗിൾ ഇത്തരത്തിലൊരു ക്ലൗഡ് ശേഖരണസേവനം കൊണ്ടുവരുന്നു എന്നതിനെക്കുറിച്ച് 2006 മാർച്ച് മുതൽ തന്നെ ഊഹാപോഹങ്ങൾ നിലനിന്നിരുന്നു.

സൗജന്യമായി അഞ്ച് ജിബി ക്ലൗഡ് സംഭരണസ്ഥലം ഗൂഗിൾ ഡ്രൈവ് നൽകുന്നു. പിക്കാസക്കും ഗൂഗിൾ ഡ്രൈവിനുമായി ഉപയോഗിക്കാനായി അധികസ്ഥലവും ലഭ്യമാണ്. മാസത്തിൽ 2.49 അമേരിക്കൻ ഡോളർ നൽകുക വഴി 25 ജിബി ലഭിക്കുമ്പോൾ മറ്റു ഡാറ്റാ പ്ലാനുകൾ വഴി 16 ടിബി വരെ ലഭിക്കും.

ഉപയോക്താവിന്റെ കമ്പ്യൂട്ടറിൽ നിന്നും ഓൺലൈനായി സൂക്ഷിച്ചിരിക്കുന്ന ഫയലുകൾ നിയന്ത്രിക്കാനായി ഒരു ക്ലൈന്റ് സോഫ്റ്റ്‌വെയർ ആവശ്യമാണ്. ഈ സോഫ്റ്റ്‌വെയർ ഉപയോക്താവിന്റെ കമ്പ്യൂട്ടറിൽ ഇൻസ്റ്റാൾ ചെയ്യപ്പെടുകയും ഓൺലൈനിൽ സെർവറുമായി ആശയവിനിമയം നടത്തുകയും ചെയ്യും. സിംഗ്രണൈസേഷൻ, അപ് ലോഡിംഗ് എന്നിവ നിർവഹിക്കുന്ന സോഫ്റ്റ്‌വെയറാണിത്.

പുറത്തിറങ്ങിയ സമയത്ത് വിൻഡോസ്(എക്സ്. പിക്ക് മുകളിലുള്ള പതിപ്പുകൾക്ക്), മാക് ഓഎസ് ടെൻ(സ്നോ ലെപ്പേഡിന് ശേഷം ഇറങ്ങിയവക്ക്), ആൻഡ്രോയിഡ്(എക്ലയറിന് ശേഷമുള്ളവക്ക്), ഐഓഎസ്(മൂന്നാം പതിപ്പിനും അതിനു ശേഷമിറങ്ങിയവക്കും), ഗൂഗ്ൾ ക്രോം ബ്രൗസർ, ക്രോം ഓഎസ് എന്നിവക്കുള്ള ക്ലൈന്റ് സോഫ്റ്റ്‌വെയറാണ് ലഭ്യമായിരുന്നത്. ലിനക്സിനുള്ള ക്ലൈന്റ് സോഫ്റ്റ്‌വെയർ പണിപ്പുരയിലാണെന്ന് അനൗദ്യോഗികമായി അറിയിച്ചിട്ടുണ്ട്.

ഒരു സൗജന്യ ഓൺലൈൻ ഓഫീസ് സ്യൂട്ട് ആണ് ഗൂഗിൾ ഡോക്സ്. ഈ സേവനം ഡോക്യുമെന്റുകൾ നിർമ്മിക്കുന്നതൊടൊപ്പം മറ്റു ഉപയോക്താക്കളുമായി അവ പങ്കുവെക്കാനും അവസരം നൽകുന്നു. ആദ്യകാലത്ത് റൈറ്റ്ലി എന്നൊരു വേഡ് പ്രൊസസർ സോഫ്റ്റ്‌വെയറും സ്പ്രെഡ്ഷീറ്റ് സോഫ്റ്റ്‌വെയറായ ഗൂഗ്ൾ സ്പ്രഡ്ഷീറ്റും ആണ് ഗൂഗിൾ ഡോക്സ് എന്ന പേരിൽ ലഭ്യമായിരുന്നത്. ടോണിക് സിസ്റ്റംസ് നിർമ്മിച്ച പ്രസന്റേഷൻ സോഫ്റ്റ്‌വെയർ പിന്നീട് ഇതിനോട് കൂട്ടിച്ചേർത്തു. ആദ്യകാലത്ത് ഒരു ജിബി വരെയേ സ്റ്റോറേജ് അനുവദിച്ചിരുന്നുള്ളൂ, എന്നാൽ ഇപ്പോഴിത് അഞ്ച് ജിബിയാണ്. ഗൂഗിൾ ഡോക്സിന്റെ തനതായ ഫയൽഫോർമാറ്റ് ഉപയോഗിക്കുന്നവക്ക് ഇത് ബാധകമല്ല.

ജനപ്രിയമായ ക്ലൗഡ് സ്റ്റോറേജ് സവിശേഷത ഗൂഗിൾ ഡോക്സിനു പകരമായി വരുമെന്ന് വരുമെന്ന് ഗൂഗ്ൾ അറിയിച്ചിരുന്നു. ഈ സ്വാഭാവിക പരിണാമമായിരുന്നു ഗൂഗിൾ ഡ്രൈവ്. ഇപ്പോൾ ഗൂഗിൾ ഡോക്സ് ഗൂഗിൾ ഡ്രൈവിന്റെ ഭാഗമാണ്.



</doc>
<doc id="198957" url="https://ml.wikipedia.org/wiki?curid=198957" title="ഡെക്കാബോറേൻ">
ഡെക്കാബോറേൻ

ബോറോണും ഹൈഡ്രജനും അടങ്ങുന്ന സംയുക്തമാണ് ഡെക്കാബോറേൻ. പേരു സൂചിപ്പിക്കുന്നതുപോലെ ഒരു തന്മാത്രയിൽ പത്ത് ബോറോൺ അണുക്കളുണ്ടായിരിക്കും. എന്നാൽ ഹൈഡ്രജൻ അണുക്കളുടെ എണ്ണം വ്യത്യസ്തമാവാറുള്ളതുകൊണ്ട് ആ വിവരം പേരിനൊപ്പം ചേർത്തിരിക്കും. അതായത് B H എന്ന സംയുക്തം ഡെക്കാബോറേൻ (14) ആണ്. ഡെക്കാബോറേൻ (8), (12), (16) എന്നിവയാണ് മറ്റു ഡെക്കാബോറേനുകൾ.

ഡെക്കാബോറേൻ (14) നിറമില്ലാത്ത പരലുകളാണ്. ഉരുകൽ നില 99.7C. സാധാരണ ഊഷ്മാവിൽ എത്ര കാലം വേണമെങ്കിലും വിഘടനം സംഭവിക്കാതെ ഇരിക്കും. 170C -ൽ താഴെയുള്ള ഊഷ്മാവിലും ഗണ്യമായ തോതിൽ വിഘടനം സംഭവിക്കുന്നില്ല. ബോറാക്സിൽ നിന്ന് ഡൈബോറേൻ ഉണ്ടാവുന്നു. ഡൈബോറേനിന്റെ (B H) താപിക വിഘടനം വഴി ഡെക്കാബോറേൻ (മറ്റ് ബോറേനുകളും) ലഭിക്കുന്നു.

പല വിധ വിഘടനങ്ങളും പോളിമറീകരണങ്ങളും ഉൾപ്പെടുന്നതാണ് ഈ പ്രക്രിയ. ഡെക്കാബോറേൻ (14) വിലപ്പെട്ട ഒരു ഇന്ധനമാണ്. കാർബണിക സംയുക്തങ്ങളുമായി മിശ്രണം ചെയ്ത് റോക്കറ്റ് ഇന്ധനമായി ഉപയോഗിക്കാറുണ്ട്. ഉയർന്ന ദഹനതാപം, നിർഗമന വാതകങ്ങളുടെ വളരെ ചെറിയ തന്മാത്രാഭാരം എന്നീ ഘടകങ്ങൾ ചേർന്ന് റോക്കറ്റ് എൻജിന് സവിശേഷമായ ആവേഗം നൽകുന്നു. തത്ഫലമായി മിസൈൽ ദീർഘദൂരത്തേക്ക് വിക്ഷേപിക്കപ്പെടുന്നു. 



</doc>
<doc id="198966" url="https://ml.wikipedia.org/wiki?curid=198966" title="എലെ, ഡെക്കാസെ">
എലെ, ഡെക്കാസെ

ഫ്രഞ്ച് രാജ്യതന്ത്രജ്ഞനായിരുന്ന എലെ, ഡെക്കാസെ 1780 സെപ്റ്റംബർ 28-ന് ജനിച്ചു. നിയമബിരുദമെടുത്തശേഷം 1806 മുതൽ ന്യായാധിപനായി സേവനമനുഷ്ഠിച്ചു തുടങ്ങി. ലൂയി XVIII-നെ പിന്തുണച്ചിരുന്ന ഡെക്കാസെ 1815 ജൂലൈയിൽ പൊലീസ് വകുപ്പിൽ പ്രിഫക്റ്റ് ആയി നിയമിതനായി. സെപ്റ്റ്ബറിൽ പൊലീസ് വകുപ്പിന്റെ മന്ത്രിയാകുവാനും സാധിച്ചു. ഈ കാലഘട്ടത്തിൽ മിതവാദി നേതാവായിത്തീർന്നിരുന്ന ഇദ്ദേഹം തീവ്രവാദികൾക്കു ഭൂരിപക്ഷമുണ്ടായിരുന്ന ചേംബർ ഒഫ് ഡെപ്യൂട്ടീസ് പിരിച്ചുവിടാൻ ചക്രവർത്തിയെ നിർബന്ധിച്ചു (1816 ആഗസ്റ്റ്). തുടർന്ന് ഒക്ടോബറിൽ നടന്ന തെരഞ്ഞെടുപ്പിൽ കൃത്രിമ മാർഗങ്ങളിലൂടെ മിതവാദികൾക്കു ഭൂരിപക്ഷം ലഭിക്കത്തക്ക സാഹചര്യമൊരുക്കി.

ജീൻ ഡിസ്സോളിന്റെ നേതൃത്വത്തിലുള്ള മന്ത്രിസഭയിൽ 1818-ൽ ഇദ്ദേഹം ആഭ്യന്തരകാര്യ മന്ത്രിയായി നിയമിതനായി. ചില ഭരണപരിഷ്കാരങ്ങൾ നടപ്പിലാക്കാനുള്ള ഇദ്ദേഹത്തിന്റെ ശ്രമം തീവ്രവാദികളുടെ എതിർപ്പുമൂലം ഫലവത്തായില്ല. രാഷ്ട്രീയമായ അഭിപ്രായവ്യത്യാസം മൂലം ഡിസ്സോൾ രാജിവച്ചപ്പോൾ 1819 നവംബർ 19-ന് ഡെക്കാസെയുടെ നേതൃത്വത്തിൽ പുതിയ മന്ത്രിസഭ നിലവിൽവന്നു. എന്നാൽ തീവ്രവാദി നേതാവായിരുന്ന ഡി ബാറിയുടെ മരണത്തിനുത്തരവാദി ഡെക്കാസെ ആണെന്ന് ആരോപണമുണ്ടായതോടെ 1820 ഫെബ്രുവരിയിൽ അധികാരമൊഴിയേണ്ടിവന്നു.

പിന്നീട് ഡെക്കാസെ പ്രഭു പദവിയിലേക്കുയർത്തപ്പെട്ടു. തുടർന്നിദ്ദേഹം ഇംഗ്ലണ്ടിലെ അംബാസഡറായി നിയമിതനായി. 1821-ൽ ഫ്രാൻസിൽ മടങ്ങിയെത്തി പ്രഭുസഭയിൽ അംഗമായിത്തുടർന്നു. 1860 ഒക്ടോബർ 24-ന് ഇദ്ദേഹം നിര്യാതനായി.



</doc>
<doc id="198967" url="https://ml.wikipedia.org/wiki?curid=198967" title="ഛെദ്ദി ജഗൻ">
ഛെദ്ദി ജഗൻ

ഗയാനയിലെ മുൻ പ്രസിഡന്റായിരുന്നു ഛെദ്ദി ജഗൻ(22 മാർച്ച് 1918 – 6 മാർച്ച് 1997). ബ്രിട്ടീഷ് ഭരണത്തിൽനിന്ന് മോചനം നേടാനുള്ള ഗയാനക്കാരുടെ നീണ്ട സമരത്തിന്റെ മുമ്പിലുണ്ടായിരുന്നു.
ഇന്ത്യൻ വംശജനായ തോട്ടതൊഴിലാളികളുടെ മകനായി ജനിച്ചു. ജോർജ്ജ് ടൗണിലെ ക്വീൻസ് കോളേജിലും വാഷിംഗ്ടണിലെ ഹോവാർഡ് യൂണിവേഴ്സിറ്റിയി ഡെന്റൽ സ്കൂളിലും ചിക്കാഗോ നോർത്ത് വെസ്റ്റേൺ യൂണിവേഴ്സിറ്റിയിലും പഠിച്ചു. 1940 ൽ സ്വദേശത്തേക്കു മടങ്ങി.
കൊളോണിയൽലെജിസ്ളേറ്റീവ് കൗൺസിലിലേക്ക് 1947 ൽ സ്വതന്ത്ര സ്ഥാനാർത്ഥിയായി തെരഞ്ഞെടുക്കപ്പെട്ടു. 1950 ൽ ജഗൻ നേതൃത്ത്വത്തിൽ പീപ്പിൾസ് പ്രോഗ്രസ്സീവ് പാർട്ടി (പി.പി.പി) സ്ഥാപിക്കപ്പെട്ടു. ഫോബ്സ് ബേൺഹാം ചെയർമാനും ജഗന്റെ ഭാര്യ ജനറ്റ് സെക്രട്ടറിയുമായിരുന്നു. 
1953 ലെ തെരഞ്ഞെടുപ്പിൽ വിജയിച്ചെങ്കിലും ബ്രിട്ടൻ, സൈനിക സഹായത്തോടെ ജഗനെ അധികാരത്തിൽ നിന്ന് നിഷ്കാസനം ചെയ്തു. കമ്മ്യൂണിസ്റ്റ് അനുകൂലിയായ ജഗൻ സോവിയറ്റ് യൂണിയന് ലാററിൻ അമേരിക്കയിൽ താവളമൊരുക്കുമെന്ന് ചർച്ചിൽ ഭയന്നു. അമേരിക്കയുടെയും സി.ഐ.എയുടെയും പൂർണ്ണ പിന്തുണ ഇതിനുണ്ടായിരുന്നെന്ന് കരുതപ്പെടുന്നു. അധികാരമേറ്റ് 133 ദിവസങ്ങൾക്കു ശേഷം ജഗൻ രാജി വച്ചു. ബ്രിട്ടൻ ഭരണഘടന റദ്ദാക്കുകയും ഇടക്കാല ഗവൺമെന്റിനെ ഭരണ ചുമതല ഏൽപ്പിക്കുകയും ചെയ്തു.
1954 മുതൽ 57 വരെ ജഗൻ ഏതാണ്ട് വീട്ടു തടങ്ങലിലായിരുന്നു. ജോർജ്ജ് ടൗണിന് പുറത്തു പോകാൻ അദ്ദേഹത്തിനു അനുമതിയുണ്ടായിരുന്നില്ല. 
1961 ലെ തെരഞ്ഞെടുപ്പിൽ പി.പി.പി യുടെ വിജയത്തെത്തുടർന്ന് രണ്ടാം തവണ ജഗൻ മുഖ്യമന്ത്രിയായി. ആ സ്ഥാനത്ത് മൂന്നു വർഷം തുടർന്നു.
1964 ലെ തെരഞ്ഞെടുപ്പിൽ ബേൺഹാമിന്റെ നേതൃത്ത്വത്തിലുള്ള പീപ്പിൾസ് നാഷണൽ കോൺഗ്രസ്സ് പാർട്ടിയും യുണൈറ്റഡ് ഫോഴ്സും സംയുക്തമായി അധികാരത്തിൽ വന്നു. ബേൺഹാമുമായി തെറ്റി പിരിഞ്ഞ ജഗൻ തൊഴിലാളി പ്രവർത്തകനും പ്രതിപക്ഷ നേതാവുമായി തുടർന്നു. 28 വർഷങ്ങൾക്കു ശേഷം ജഗനും പി.പി.പിയും 1992 ലെ തെരഞ്ഞെടുപ്പിൽ 54% വോട്ടുകളുമായി അധികാരത്തിൽ വരുകയും ജഗൻ പ്രസിഡന്റായി തെരഞ്ഞെടുക്കപ്പെടുകയും ചെയ്തു.
1997 ൽ ഹൃദയാഘാതത്താൽ മരണമടഞ്ഞു.

പത്‌നി ജനറ്റ് ജഗൻ



</doc>
<doc id="198969" url="https://ml.wikipedia.org/wiki?curid=198969" title="ഏറോബിക്സ്">
ഏറോബിക്സ്

ശരീരത്തിൽ ഓക്സിജന്റെ വിതരണവും ഉപയോഗവും വർദ്ധിപ്പിക്കുന്നതിനുവേണ്ടി തയ്യാറാക്കിയ ഒരുതരം ശാരീരിക വ്യായാമമാണ് ഏറോബിക്സ് (Aerobics). 'പ്രാണവായുവുമായി ബന്ധപ്പെട്ടത്' എന്നാണ് ഈ വാക്കിന്റെ അർത്ഥം. പേശികളുടെ ഉറപ്പിനുവേണ്ടിയുള്ള വ്യായാമമാണ് ഇത്. സമ്പൂർണ ഫിറ്റ്നെസ്സ് ആണ് ലക്ഷ്യം. ജോഗിങ്, സൈക്കിൾ ചവിട്ടൽ, നൃത്തം ചെയ്യൽ, തോണി തുഴയൽ, നീന്തൽ, എന്നിവയെല്ലാം ഈ വ്യായാമ മുറയ്ക്ക് ഉദാഹരണങ്ങളാണ്. ശരീരഭാരം ക്രമീകരിക്കുന്നതിനും കരുത്തും, സഹനശക്തിയും നൽകുന്നതിനും ഇത്തരം വ്യായാമങ്ങൾ സഹായിക്കുന്നു. പേശികളെ ശക്തിപ്പെടുത്തുന്നതിനും വഴക്കം ലഭിക്കുന്നതിനും, ഹൃദയത്തിന്റെയും രക്തധമനികളുടെയും പ്രവർത്തനക്ഷമത മെച്ചപെടുത്തുന്നതിനും ഏറോബിക്സ് വ്യായാമമുറകളാണ് ഡോക്ടർമാർ നിർദ്ദേശിക്കുന്നത്. മിക്കപ്പോഴും സംഗീതത്തിന്റെ അകമ്പടിയോടുകൂടി ആയിരിക്കും ഈ വ്യായാമം ചെയ്യുന്നത്. 35 വയസ്സിനുമുകളിൽ പ്രായമുള്ളവരും ഹൃദ്രോഹികളും മേല്പറഞ്ഞ വ്യായാമം ചെയ്യുന്നതിനു മുമ്പായി ഒരു ഡോക്ടറുടെ അഭിപ്രായം തേടുന്നത് ഉചിതമാണ്. 

മിക്കപോഴും ഒരു പരിശിലകന്റെ കിഴിൽ ഒരു കൂട്ടം ആളുകൾ ആണ് സാധാരണയായി പരിശീലനം നടത്തുക. എന്നിരുനനാലും ഒറ്റയ്ക്കും സംഗീതം ഇല്ലാതെയും ഇത് പരിശീലിക്കവുന്നതാണ്.

ഏറോബിക്സ് എന്ന വാക്കും ഈ വ്യായാമമുറയും വികസിപ്പിച്ചത് കെന്നെത്ത് കോപേർ എന്ന ഡോക്ടറും പൌലിനെ പോട്ടസ് എന്ന കേണലും ചേർന്നാണ് , ഇവർ രണ്ടുപേരും അമേരിക്കൻ എയർ ഫോള്സിലാണ് ജോലി ചെയുന്നത്.



</doc>
<doc id="198973" url="https://ml.wikipedia.org/wiki?curid=198973" title="ഡെക്സ്ട്രാൻ">
ഡെക്സ്ട്രാൻ

ഒരു സങ്കീർണ പോളിസാക്കറൈഡാണ് ഡെക്സ്ട്രാൻ. ല്യൂകോണോസ്റ്റോക്ക് ജനുസിൽപ്പെടുന്ന ബാക്ടീരയങ്ങളാണ് എൻസൈം സംശ്ലേഷണം വഴി സുക്രോസിൽ നിന്ന് ഡെക്സ്ട്രാൻ ഉത്പാദിപ്പിക്കുന്നത്. ഗ്ലൈക്കൊജൻ, അമൈലോപെക്ടിൻ എന്നിവയെപ്പോലെ ഒരു ശാഖിത ഗ്ലൂക്കോസ് പോളിമറാണ് ഡെക്സ്ട്രാൻ. ഡെക്സ്ട്രാനിൽ നിർജല ഗ്ലൂക്കോസ് യൂണിറ്റുകൾ തമ്മിൽ α 1, 6 ബന്ധമാണുള്ളത്. എന്നാൽ ഗ്ലൈക്കൊജനിലും അമൈലോപെക്ടിനിലും α 1, 4; α 1, 3 കണ്ണികളാണുള്ളത്

രക്തദ്രാവകം വ്യാപ്തമാക്കാനും പൂർണമായി മാറ്റി പകരം വയ്ക്കാനും ആയി ഡെക്സ്ട്രാൻ വൈദ്യശാസ്ത്രരംഗത്ത് ഉപയോഗിക്കുന്നുണ്ട്. സു. മ. 75,000 തന്മാത്രാഭാരമുള്ള ഡെക്സ്ട്രാൻ ആണ് ഈ ആവശ്യത്തിനുപയോഗിക്കുന്നത്. ഉയർന്ന തന്മാത്രാഭാരമുള്ള ഡെക്സ്ട്രാൻ (സു. മ. 4,000,000) അമ്ല ജലാപഘടനത്തിന് വിധേയമാക്കുമ്പോൾ പോളിമറിക് ശൃംഖല ഭാഗികമായി വിഘടിച്ച് സ്വീകാര്യമായ തന്മാത്രാ ഭാരമുള്ള ഡെക്സ്ട്രാൻ ലഭിക്കുന്നു. കർശനമായ വ്യവസ്ഥകളനുസരിച്ച് ശുദ്ധീകരിച്ച ശേഷമാണ് രക്തദ്രാവകമായി ഉപയോഗിക്കുന്നത്. രോഗിക്ക് അടിയന്തരമായി രക്തം കൊടുക്കേണ്ടിവരുമ്പോൾ ശരിയായ ഗ്രൂപ്പിലുള്ള രക്തം ലഭ്യമല്ലാത്ത സാഹചര്യത്തിൽ ഒരു തത്ക്കാല നടപടിയെന്ന നിലയിൽ ഡെക്സ്ട്രാൻ ഞരമ്പുകളിലേക്ക് കുത്തിവയ്ക്കാറുണ്ട്. തന്മാത്രകളെ വലിപ്പത്തിനനുസരിച്ച് വേർതിരിക്കാനുള്ള അരിപ്പ (molecular sieve)യായും ഡെക്സ്ട്രാൻ ഉപയോഗിക്കുന്നു. ഉദാ: പ്രോട്ടീനുകളുടെ ശുദ്ധീകരണം.



</doc>
<doc id="198987" url="https://ml.wikipedia.org/wiki?curid=198987" title="വിഗോവ">
വിഗോവ

വൈറ്റ് പെക്കിൻ, ഐൽസ്ബറി എന്നീ താറാവിനങ്ങളെ പ്രജനനം നടത്തി ഉത്പാദിപ്പിച്ച ഒരിനം ഇറച്ചിത്താറാവാണ് വിഗോവ. വിയറ്റ്‌നാമാണ് ഇവയുടെ ജന്മദേശം. ഇറച്ചിക്കുവേണ്ടി വളർത്തുന്ന ഇവ പ്രതിവർഷം 80 മുതൽ 100 വരെ മുട്ടകൾ മാത്രമാണ് ഇടുന്നത്. രണ്ടുമാസം കൊണ്ട് ഇവ മൂന്നു കിലോഗ്രാം വരെ ഭാരം വയ്ക്കുന്നു. വെള്ളനിറത്തിലുള്ള വിഗോവ താറാവുകൾക്ക് മികച്ച തീറ്റ പരിവർത്തനശേഷിയും വളർച്ചാ നിരക്കുമുണ്ട്.


</doc>
<doc id="198995" url="https://ml.wikipedia.org/wiki?curid=198995" title="ഗൂഗിൾ നൗ">
ഗൂഗിൾ നൗ

ഗൂഗിൾ നിർമ്മിച്ച തിരച്ചിൽ ആപ്ലിക്കേഷനാണ് ഗൂഗിൾ നൗ. നോളജ് ഗ്രാഫിന്റെ സഹായത്തോടെയാണ് ഇത് പ്രവർത്തിക്കുന്നത്. ആൻഡ്രോയിഡ് 4.1 ജെല്ലി ബീൻ പതിപ്പിനൊപ്പമാണ് ഇത് പുറത്തിറങ്ങിയത്. എന്താണ് നിങ്ങൾക്ക് ആവശ്യമെങ്കിൽ അതിപ്പോൾത്തന്നെ അറിയുക എന്നതാണ് ഗൂഗിൾ നൗവിന്റെ ലക്ഷ്യം. ഗൂഗിൾ സേർച്ചിന്റെ സഹായത്തോടെ പ്രവർത്തിക്കുന്ന ഒരു പേഴ്‌സണൽ അസിസ്റ്റന്റാണ് ഗൂഗിൾ നൗ. 

പേരിലെപ്പോലെത്തന്നെ ഗൂഗിൾ നൗ മൈക്രോസോഫ്റ്റിന്റെ ഒറിഗാമി നൗ എന്ന ആപ്ലികേഷന്റെ പ്രവർത്തനതത്വവും പിന്തുടരുന്നുണ്ട്. മൈക്രോസോഫ്റ്റ് തങ്ങളുടെ ഒറിഗാമി അൾട്രാ-മൊബൈൽ പിസിക്ക് വേണ്ടി നിർമ്മിച്ച ആപ്ലികേഷനാണ് "ഒറിഗാമി നൗ".

ആൻഡ്രോയിഡ്, ഐ ഒ എസ് ഉപയോഗിക്കുന്നവർക്ക് ഗൂഗിൾ അപ്ലിക്കേഷൻ വഴിയും കമ്പ്യൂട്ടറിലൂടെ ഗൂഗിൾ ക്രോം വഴിയും ഗൂഗിൾ നൗ ഉപയോഗിക്കാൻ സാധിക്കും.

2012 ജുലൈ 27 നാണ് ആൻഡ്രോയിഡ് ജെല്ലീബീനിന്റെ ഭാഗമായി ഗൂഗിൾ നൗ പ്രകാശനം ചെയ്തത്.

സമയസ്ഥാന പുതുക്കലുകളോട് കൂടിയ ഗൂഗിൾ സേർച്ചാണ് ഗൂഗിൾ നൗ പ്രദാനം ചെയ്യുന്നത്. തിരച്ചിൽ പൂർത്തിയായാൽ തിരച്ചിലിന്റെ ഫലങ്ങളോടൊപ്പം ഒരു കാർഡും പ്രത്യക്ഷപ്പടും. കാലാവസ്ഥ, ഭൂപടം, കായികവാർത്തകൾ എന്നിവയാണ് കാർഡിലെ ഘടകങ്ങൾ. കാർഡിനു ചുവട്ടിലായി മറ്റു തിരച്ചിൽ ഫലങ്ങളും കാണാം. ഓപ്പറേറ്റിംഗ് സിസ്റ്റത്തിൽ ഗൂഗിൾ നൗവിലേക്ക് ധാരാളം എളുപ്പവഴികളും ലഭ്യമാണ്.

ഉപയോക്താവ് മുമ്പ് ചെയ്തിട്ടുള്ള പ്രവൃത്തികളുടെ അടിസ്ഥാനത്തിലാണ് ഗൂഗിൾ നൗ ഓരോ ഉപയോക്താവിന്റേയും സ്വഭാവങ്ങളും താത്പര്യങ്ങളും മനസ്സിലാക്കുന്നത്. മുമ്പ് നടത്തിയ തിരച്ചിലുകൾ, മുമ്പ് നടത്തിയിട്ടുള്ള സമയ സ്ഥല നിശ്ചയങ്ങൾ, ഗൂഗിളിൽ നൽകിയിരിക്കുന്ന സ്ഥലം എന്നീ വിവരങ്ങളാണ് ഇതിനായി ഉപയോഗിക്കുന്നത്. ഇത് ഓരോ തവണയും കാർഡുകൾ എന്ന് വിളിക്കപ്പെടുന്ന വിവരസങ്കേതങ്ങളായി തിരയുന്ന സമയത്ത് എത്തിക്കുന്നു.



</doc>
<doc id="198997" url="https://ml.wikipedia.org/wiki?curid=198997" title="ആംഗല മെർക്കൽ">
ആംഗല മെർക്കൽ

ആംഗല മെർക്കൽ (ഉച്ചാരണം ˈaŋɡela doroˈteːa ˈmɛɐkəl അങ്കെല ഡൊറൊഹ്തെയ്യ മെർകെൽ) (ജനനം: ജൂലൈ 17, 1954, ഹാംബർഗ്‌, ജർമ്മനി) ജർമ്മനിയുടെ പ്രഥമ വനിതാ ചാൻസലറാണ്.(2005 നവംബർ 22) ക്രിസ്ത്യൻ ഡെമോക്രാറ്റിക്‌ യൂണിയൻ (സി. ഡി. യു.) നേതാവായ ഏൻജല 2005 ഒക്ടോബറിൽ ജർമ്മനിയുടെ ചാൻസലറായി തിരഞ്ഞെടുക്കപ്പെട്ടു. ചാൻസലർ പദവിയിലെത്തുന്ന ആദ്യ വനിതയാണിവർ, പഴയ കിഴക്കൻ ജർമ്മനിയിൽ നിന്നും ജർമ്മനിയുടെ ചാൻസലർ സ്ഥാനത്തെത്തുന്ന ആദ്യത്തെയാളും. ഇപ്പോഴത്തെ യൂറോപ്യൻ യൂണിയൻ സമിതിയുടെ പ്രസിഡൻറ് അഥവാ അദ്ധ്യക്ഷയും മെർകെൽ ആണ്. 
1954-ൽ പടിഞ്ഞാറൻ ജർമനിയിൽ ജനിച്ചു.പ്രൊട്ടസ്റ്റന്റ് ദൈവശാസ്ത്രപണ്ഡിതനായിരുന്ന പിതാവിന്റെ സൗകര്യാർഥം കിഴക്കൻ ജർമനിയിലേക്ക് താമസം മാറ്റി.വിദ്യാഭ്യാസകാലത്ത് ഭരണകക്ഷിയായ സോഷ്യലിസ്റ്റ് യൂണിറ്റി പാർട്ടിയുടെ യുവജനവിഭാഗമായ ഫ്രീ ജർമൻ യൂത്തിൽ അംഗമായി.സംഘടനയുടെ സമര-പ്രചാരണവിഭാഗത്തിന്റെ സെക്രട്ട്രിയായിരുന്നു.ലീപ്സിഗ് സർവകലാശാലയിൽ ഭൗതികശാസ്ത്രം പഠിച്ചു.ക്വാണ്ടം കെമിസ്ട്രിയിൽ ഡോക്ട്രേറ്റ് നേടി.1989-ൽ രാഷ്ട്രീയപ്രവേശം.കിഴക്കൻ ജർമനിയിലേ ആദ്യ ജനാധിപത്യ സർക്കാരിൽ ഉപവക്താവായി.എെക്യ ജർമനി രുപീകരിച്ചപ്പോൾ 1990-ൽ അധോസഭയിലേക്ക് തിരഞ്ഞെടുക്കപ്പെട്ടു.1991-ൽ ഹെൽമുട്ട് കോൾ ചാൻസലറായപ്പോൾ വനിതാ-യുവജനക്ഷോമമന്ത്രിയായി.1994-ൽ പരിസ്ഥിതിമന്ത്രിയും.1998-ൽ സി.ഡി.യുവിന്റെ ആദ്യ വനിതജനറൽ സെക്രട്ട്രിയായി.2000-ൽ സി.ഡി.യു നേതൃതത്തിൽ എത്തിയ മെർക്കൽ 2005-ലെ തിരഞ്ഞെടുപ്പിൽ വിജയിച്ച് ചാൻസലറായി.2013- ൽ ഭൂരിപക്ഷം വർധിപിച്ച് മെർക്കൽ രണ്ടാംപ്രാവശ്യവും ചാൻസലറായി.
2007- ൽ യൂറോപ്യൻ യൂണിയൻ പ്രസിഡന്റായി തിരഞ്ഞെടുക്കപ്പെട്ട മെർക്കൽ ജി-8 രാജ്യങ്ങളുടെ അധ്യക്ഷയായും പ്രവർത്തിച്ചു.

പാരിസിൽ താമസിക്കുന്ന ഇംഗ്ലിഷ് നാടകക്രത്ത് നിക്ക് അവ്ഡെ രചിച്ച യൂറോപ്യൻ ത്രയത്തിൽ("ബ്രഗസ്","അന്റവർപ്പ്"," ടെർവുറൽ")എന്നീ മൂന്നൂ നാടകങ്ങളിൽ "ബ്രഗസിലും" "ടെർവുറലിലും" മെർക്കൽ പ്രധാനകഥാപാത്രമാണ്.മിച്ചൽ പറസ്ക്കോവിന്റെ നോവലായ ഇൻ സർച്ച് ഓഫ് സിക്സ്പെൻസിൽ മെർക്കൽ എന്ന വനിതാസഖാവും അവരുടെ ഉറ്റസുഹൃത്തായി സ്ഷാബുല എന്ന വ്യക്തിയും ഉണ്ട്.


</doc>
<doc id="198999" url="https://ml.wikipedia.org/wiki?curid=198999" title="ഫാഷൻ">
ഫാഷൻ

ജനകീയമായ രീതി എന്നുള്ളതിന്റെ പൊതുവായ വാക്കാണ് ഫാഷൻ. പ്രത്യേകിച്ച് വസ്ത്രധാരണം, പാദരക്ഷകൾ, ചമയം, അകസാമാനങ്ങൾ എന്നിവയിൽ. ഒരു വ്യക്തിയുടെ കാഴ്ചയിലോ, നടപ്പിലോ, ഭാവത്തിലോ ഉള്ള രീതിയും ഒഴുക്കും ഫാഷൻ എന്നപദം കൊണ്ട് പൊതുവെ സൂചിപ്പിക്കാറുണ്ട്. 

സാംസ്കാരിക വൈവിധ്യത്തിന്റെ സ്വാധീനത്താൽ തദ്ദേശരീതികളിൽ മാറ്റം വരുകയും, പിന്നീട് പൊതുവെ തുടർന്നുപോവുകയും ചെയ്യുന്ന രീതികളാണ് ഇവ.


</doc>
<doc id="199002" url="https://ml.wikipedia.org/wiki?curid=199002" title="ഓമല്ലൂർ ചെല്ലമ്മ">
ഓമല്ലൂർ ചെല്ലമ്മ

ഒരു മലയാളചലച്ചിത്ര-നാടക നടിയാണ് ഓമല്ലൂർ ചെല്ലമ്മ(1927-2016 ജൂൺ 19). വിവിധ കലാസമിതികളുടെ നാടകങ്ങളിൽ അഭിനയിച്ചിട്ടുള്ള ഇവർ 1950-ൽ പുറത്തിറങ്ങിയ "സ്ത്രീ" എന്ന സിനിമയിലെ നായികമാരിലൊരാളായാണ് ചലച്ചിത്രലോകത്തെത്തിയത്.
ഓമല്ലൂർ പന്ന്യാലി മേപ്പള്ളിൽ തറവാട്ടിലെ നാരായണൻ നായരുടെയും കുട്ടിയമ്മയുടെയും അഞ്ചു പെൺമക്കളിൽ ഒരാളായി ജനിച്ച ചെല്ലമ്മ കുട്ടിക്കാലംമുതലേ സംഗീതം അഭ്യസിച്ചിരുന്നു. കുട്ടമത്ത് കുന്നിയുര് കുഞ്ഞികൃഷ്ണക്കുറുപ്പിന്റെ "ബാലഗോപാലൻ" എന്ന സംഗീത നാടകത്തിൽ ബാലഗോപാലനായി വേഷമിട്ടാണ് ഓമല്ലൂർ ചെല്ലമ്മ അരങ്ങിലെത്തിയത്. സംഗീത അദ്ധ്യാപികയാകണമെന്ന ആഗ്രഹമുണ്ടായിരുന്നതിനാൽ നാടകത്തിൽ ശ്രദ്ധവെയ്ക്കാതെ സ്‌കൂൾ പഠനവും സംഗീതപഠനവും തുടർന്നു.

മാവേലിക്കര സുബ്രഹ്മണ്യമായിരുന്നു സംഗീതത്തിലെ ആദ്യഗുരു. പിന്നീട് കോടമ്പള്ളി ഗോപാലപിള്ളയും സ്വാതിതിരുനാൾ അക്കാദമിയിലെ അധ്യാപിക കല്യാണിക്കുട്ടിയമ്മയും സംഗീത ഗുരുക്കന്മാരായി. എന്നാൽ പിൽക്കാലത്ത് ഗുരു കോടമ്പള്ളി ഗോപാലപിള്ളയുടെ നിർദ്ദേശപ്രകാരം "പ്രമദ" എന്ന നാടകത്തിൽ വേഷമിട്ടു. കോടാകുളങ്ങര വാസുപിള്ളയുടെ ഉടമസ്ഥതയിലുള്ള ചവറയിലെ ട്രൂപ്പായിരുന്നു ഈ നാടകത്തിന്റെ അവതാരകർ. നാടകം വിജയമായിരുന്നില്ലെങ്കിലും ചെല്ലമ്മ അവതരിപ്പിച്ച വേഷം ശ്രദ്ധിക്കപ്പെട്ടു. തുടർന്ന് പൊടുക്കനയത്ത് വേലുപ്പിള്ളയുടെ ഉടമസ്ഥതയിലുള്ള പരബ്രഹ്മോദയ കമ്പനിയുടെ "സുഭഗ" ,"അനാഥ" എന്നീ നാടകങ്ങളിൽ ഉപനായികയായും മുൻഷി പരമുപിള്ളയുടെ "സ്വരാജ്" ,"പ്രതിഭ" എന്നീ നാടകങ്ങളിൽ നായികയായും വേഷമിട്ടു. പിന്നീട് പാലാ ഐക്യകേരളകലാസമിതിയുടെ നാടകങ്ങളിലും ഇവർ അഭിനയിച്ചു. "ഗ്രാമീണഗായകർ", "വിയർപ്പിന്റെ വില" തുടങ്ങിയ നാടകങ്ങൾ ചെല്ലമ്മയെ ഏറെ പ്രശസ്തയാക്കി. തിക്കുറിശ്ശി സുകുമാരൻ നായരുടെ നാടകസമിതി അവതരിപ്പിച്ച "സ്ത്രീ" എന്ന നാടകത്തിൽ നായികയാവാനുള്ള അവസരം ലഭിച്ചു. "സ്ത്രീ" സിനിമ ആയപ്പോഴും ചെല്ലമ്മ നായികയായി. 1952-ൽ പുറത്തിറങ്ങിയ പ്രേമലേഖ എന്ന സിനിമയിലും നായികയായി അഭിനയിച്ചു. തുടർന്ന് നാടകരംഗത്തേക്ക് തിരിച്ചു പോയ ഇവർ വിവാഹശേഷം കലാരംഗത്തു നിന്ന് പൂർണ്ണമായി പിൻവാങ്ങി. സുരേഷ്‌കുമാർ, പരേതനായ സതീഷ്‌കുമാർ എന്നിവരാണ് മക്കൾ.

2016 ജൂൺ 19നു അന്തരിച്ചു.


</doc>
<doc id="199004" url="https://ml.wikipedia.org/wiki?curid=199004" title="ആൽസീഡെ ഡെഗാസ്പെറി">
ആൽസീഡെ ഡെഗാസ്പെറി

ഇറ്റലിയിലെ മുപ്പതാമത്തെ പ്രധാനമന്ത്രിയായിരുന്നു ആൽസീഡെ ഡെഗാസ്പെറി. ദീർഘകാലത്തെ ഫാസിസ്റ്റ് സമഗ്രാധിപത്യത്തിനുശേഷം ഇറ്റലിയെ ജനാധിപത്യത്തിലേക്കു നയിക്കുന്നതിന് ഇദ്ദേഹം നേതൃത്വം നൽകി. 1881 ഏപ്രിൽ 3-ന് ട്രെന്റോ പ്രവിശ്യയിലായിരുന്നു ജനനം. വിയന്ന സർവകലാശാലയിൽ നിന്നും ബിരുദം നേടി. ഇദ്ദേഹം 1911 മുതൽ 1918 വരെ ആസ്റ്റ്രിയൻ പാർലമെന്റിൽ അംഗമായി സേവനമനുഷ്ഠിച്ചിട്ടുണ്ട്. തന്റെ ജന്മദേശം ഉൾക്കൊള്ളുന്ന ആസ്റ്റ്രിയയെ ഉൾപ്പെടുത്തി ഏകീകൃത ഇറ്റലി രൂപവത്കരിക്കുന്നതിനായുള്ള പ്രവർത്തനങ്ങൾക്ക് ഇദ്ദേഹം നേതൃത്വം നൽകിയിരുന്നു. 1919-ൽ പോപ്പുലർ പാർട്ടി സ്ഥാപിക്കുന്നതിനു നേതൃത്വം നൽകിയവരിൽ ഒരാളായിരുന്നു ഇദ്ദേഹം. 1921-ൽ ചേംബർ ഒഫ് ഡെപ്യൂട്ടീസിൽ (നിയമസഭ) അംഗമായി തെരഞ്ഞെടുക്കപ്പെടുകയുണ്ടായി. ഫാസിസ്റ്റു വിരുദ്ധനായിരുന്ന ഇദ്ദേഹത്തെ ബെനിറ്റോ മുസ്സോളിനിയുടെ ഗവൺമെന്റ് 1926 -ഓടെ തടവുകാരനാക്കിയിരുന്നു. 1931 മുതൽ വത്തിക്കാൻ ഗ്രന്ഥശാലയിൽ ജോലി നോക്കിവന്നു. രണ്ടാം ലോകയുദ്ധം തുടങ്ങിയപ്പോൾ ഇറ്റാലിയൻ രാഷ്ട്രീയത്തിൽ വീണ്ടും പ്രവർത്തനമാരംഭിച്ചു. ക്രിസ്ത്യൻ ഡെമോക്രാറ്റിക് പാർട്ടി സ്ഥാപിക്കുന്നതിന് നേതൃത്വം നൽകി. മുസ്സോളിനിയുടെ പതനശേഷമുണ്ടായ ഇറ്റാലിയൻ മന്ത്രിസഭകളിൽ മന്ത്രിയാവുകയും 1945-നുശേഷം കൂട്ടുകക്ഷി ഗവൺമെന്റുകൾക്ക് നേതൃത്വം നൽകുകയും ചെയ്തു. 1953 വരെ തുടർച്ചയായി എട്ടുതവണ ഇദ്ദേഹം പ്രധാനമന്ത്രിയായി മന്ത്രിസഭ രൂപവത്കരിച്ചിരുന്നു. ഇറ്റലിയിൽ കമ്യൂണിസം വേരൂന്നുന്നതിനെതിരായി പ്രവർത്തിച്ച ശക്തികേന്ദ്രമായിരുന്നു ഡെഗാസ്പെറി.

1953-ലെ തെരഞ്ഞെടുപ്പിൽ ഡെഗാസ്പെറിയുടെ കക്ഷിക്കുണ്ടായ പരാജയത്തെത്തുടർന്ന് ഇദ്ദേഹം പ്രധാമന്ത്രിപദമൊഴിഞ്ഞു. എങ്കിലും ക്രിസ്ത്യൻ ഡെമോക്രാറ്റിക് പാർട്ടിയുടെ സെക്രട്ടറി ജനറലായി തുടരാൻ സാധിച്ചു. 1954 ഓഗസ്റ്റ് 19-ന് ഡെഗാസ്പെറി നിര്യാതനായി. 



</doc>
<doc id="199005" url="https://ml.wikipedia.org/wiki?curid=199005" title="മാണിക് ബന്ദോപാദ്ധ്യായ">
മാണിക് ബന്ദോപാദ്ധ്യായ

ബംഗാളി സാഹിത്യകാരനായിരുന്നു മാണിക് ബന്ദോപാദ്ധ്യായ (ഇംഗ്ലീഷ്:Manik Bandopadhyay, )(19 മേയ് 1908-3 ഡിസംബർ 1956). ആധുനികബംഗാളി ആഖ്യാനസാഹിത്യത്തിലെ മുൻനിരക്കാരനായി ഇദ്ദേഹം അറിയപ്പെടുന്നു. നാൽപ്പത്തെട്ടുവർഷം മാത്രം നീണ്ടുനിന്ന തന്റെ ജീവിതകാലയളവിൽ 39 നോവലുകളും 177 ചെറുകഥകളും ഇദ്ദേഹം രചിച്ചു. 
പിതാവ് റെവന്യൂ വകുപ്പിലെ ഉദ്യോഗസ്ഥനായിരുന്നതിനാൽ ബംഗാളിലെ പല ഭാഗങ്ങളിലും താമസിക്കാനുളള അവസരം ലഭിച്ചു. ഗണിതം പ്രധാന വിഷയമായെടുത്ത് പ്രസിഡന്സി കോളേജിൽ ചേർന്നു, പക്ഷേ പഠിത്തം മുഴുവനാക്കിയില്ല. പല തൊഴിലുകളിലും ഏർപ്പെട്ടു, ഒന്നിലും സാഫല്യം കിട്ടിയില്ല. ആദ്യത്തെ കഥ അതസി മാമി ഇരുപതാമത്തെ വയസ്സിലാണ് പ്രസിദ്ധീകരിച്ചത്. പിന്നീടുളള 20 വർഷങ്ങളിൽ, ദാരിദ്ര്യവും അനാരോഗ്യവും ഒരിക്കലും വിട്ടുമാറിയില്ലെങ്കിലും നിരന്തരം എഴുതിക്കൊണ്ടേയിരുന്നു. 

മണിക് ബന്ദോപാധ്യായുടെ പ്രധാന നോവലുകളിലൊന്നാണ് പദ്മാനദീർ മാഝി. മനുഷ്യനും പ്രകൃതിയും തമ്മിലുളള അഭേദ്യമായ ബന്ധം ചിത്രീകരിക്കുന്ന ഈ കഥയിലെ കേന്ദ്ര കഥാപാത്രം കുവേരനെന്ന കടത്തുകാരനാണ്. ഇരുകരകളിലും മറ്റു കൊച്ചു ദ്വീപുകളിലുമായി വസിക്കുന്ന ഗ്രാമീണരുടെ ഭാഗധേയങ്ങൾ ക്ഷിപ്രകോപിയായ നദിയുടെ ഭാവമാറ്റങ്ങളുമായി കെട്ടുപിണഞ്ഞു കിടക്കുന്നു. ഗൌതം ഘോഷ് ഈ നോവലിനെ ചലച്ചിത്രമാക്കി


</doc>
<doc id="199013" url="https://ml.wikipedia.org/wiki?curid=199013" title="ആനപ്പാന്തം">
ആനപ്പാന്തം

തൃശ്ശൂർ ജില്ലയിലെഏറ്റവും വലിയ പഞ്ചയാത്തായ മറ്റത്തൂർ പഞ്ചായത്തിൽസ്ഥിതിചെയ്യുന്ന ഒരു പ്രദേശമാണു് ആനപ്പാന്തം. കൊടകര ബ്ലോക്കിലെ മറ്റത്തൂർ പഞ്ചായത്ത്, വെള്ളിക്കുളങ്ങര വില്ലേജിൽ ഉൾപ്പെടുന്ന ആനപ്പാന്തം വനനിബഡമായ ഒരുഭൂപ്രദേശമാണ്. വെള്ളിക്കുളങ്ങര ജംഗ്ഷിൺ നിന്ന് 17 കി.മീ. വടക്കോട്ടും കിഴക്കോട്ടും സഞ്ചരിച്ചാൽ ആനപ്പാന്തം ആദിവാസികോളനിൽ എത്തിച്ചേരാം. 2006 ലെ ഉരുൾപൊട്ടിലിൽ ഇ ഭാഗം നശിക്കുകയും രണ്ടു മരണത്തിന് ഇടയാക്കുകയും അനെർട്ട് തുടങ്ങിയ കേന്ദ ഗവ. നടപ്പിലാക്കിയ സുര്താപോർജുസെല്ലുകൾ നശിക്കുകയും ലക്ഷകണക്കിന് രൂപയുടെ നഷ്ടം ഉണ്ടാകയും ചെയ്തതിന്റെ ഫലമായി ആനപ്പാന്തത്തെ ആദിവാസികളെ വെളളിക്കുളങ്ങരയിൽ നിന്ന് 6 കി.മീ.ദൂരെയുളള വനനിബിഡമായ ശാസ്താംപുവ്വം എന്ന പർദേശത്തേക്ക് മാറ്റി പാർപ്പിക്കാനുളള പദ്ധതികൾ തയ്യറായി കൊണ്ടിരിക്കുന്നു.
പഴയബിട്ടഷുക്കാരുടെ കാലത്തുണ്ടാക്കിയ ട്രാം വേ വെളളിക്കുളങ്ങരയുടെ ഭാഗത്തുനിന്ന് പറമ്പിക്കുളം വരെ ഇപ്പോഴു കാണാം.

ആനപ്പാന്തം കോളനിയിൽ നിന്ന് 9 കി.മീ. അകലെയാണ് പറമ്പിക്കുളം
ആനപാന്തം കാടുകളിൾ കണ്ടുവരുന്ന ആന, പുലി, കാട്ടുപോത്ത്, മയിൽ ,മാൻ, കാട്ടുപന്നി രാജവെമ്പാല, മൂർഖൻ, മലമ്പാമ്പ് , പലത്തരം പക്ഷികൾ എന്നിവയെല്ലാം ഇന്നു വംശനാശ ഭീഷണി നേരിടുന്നു.


</doc>
<doc id="199019" url="https://ml.wikipedia.org/wiki?curid=199019" title="കാൾ പോപ്പർ">
കാൾ പോപ്പർ

ഇരുപതാം നൂറ്റാണ്ടിലെ ഒരു ബ്രിട്ടീഷ് ദാർശനികനാണ് കാൾ പോപ്പർ. ശാസ്ത്രയുക്തിയുടെ വഴികളെക്കുറിച്ച് നടത്തിയ അന്വേഷണങ്ങളുടെ പേരിലും, അതീന്ദ്രിയജ്ഞാനത്തേയും ചരിത്രപരമായ അനിവാര്യതകളേയും ആശ്രയിച്ച് പ്ലേറ്റോ മുതൽ ഹേഗലും മാർക്സും വരെയുള്ളവർ മുന്നോട്ടുവച്ച സാമൂഹ്യ-രാഷ്ട്രീയദർശനങ്ങളുടെ വിമർശനത്തിന്റെ പേരിലും അദ്ദേഹം അറിയപ്പെടുന്നു. ഓസ്ട്രിയയിലെ വിയന്ന നഗരത്തിൽ ജനിച്ച പോപ്പർ യുവപ്രായത്തിൽ ന്യൂസിലാൻഡിലും പിന്നീട് ബ്രിട്ടണിലും കുടിയേറുകയും ഒടുവിൽ ബ്രിട്ടീഷ് പൗരത്വം സ്വീകരിക്കുകയും ചെയ്തു. യൂറോപ്പിലും അമേരിക്കയിലും വിവിധകലാശാലകളിൽ ദീർഘകാലം അദ്ധ്യാപകൻ ആയിരുന്നു അദ്ദേഹം. 

രാഷ്ട്രീയ-സാമ്പത്തിക മേഖലകളിൽ, അപ്രാപ്യമായ 'അന്തിമപരിഹാരങ്ങളിൽ' (final solutions) ആശവയ്ക്കുന്നതിനു പകരം സാമൂഹ്യയന്ത്രശാസ്ത്രത്തിന്റെ (social engineering) ക്രമാനുഗതമായ മാർഗ്ഗം പിന്തുടരുകയാണ് മനുഷ്യസമൂഹങ്ങൾ ചെയ്യേണ്ടതെന്ന് പോപ്പർ വാദിച്ചു. സംഘർഷരഹിതമായ ആദർശസമൂഹത്തെ സംബന്ധിച്ച അമൂർത്തസങ്കല്പങ്ങളേയും അവയുടെ പേരിൽ മനുഷ്യവ്യക്തികളെ നിയന്ത്രിക്കാൻ ശ്രമിച്ച ഇടം-വലം പക്ഷങ്ങളിലെ സമഗ്രാധിപത്യങ്ങളുടെ അസഹിഷ്ണുതയേയും അദ്ദേഹം വിമർശിച്ചു. 

ശാസ്ത്രാന്വേഷണത്തിന്റെ യുക്തി (The Logic of Scientific Discovery) തുറന്ന സമൂഹവും അതിന്റെ വൈരികളും (The Open Society and Its Enemies‌) എന്നിവയാണ് പോപ്പറുടെ മുഖ്യരചനകൾ. "ചരിത്രപരമായ അനിവാര്യതാവാദങ്ങളുടെ പേരിൽ ബലികഴിക്കപ്പെട്ട ദശലക്ഷക്കണക്കിനു മനുഷ്യജീവികൾക്കാണ്" "തുറന്ന സമൂഹവും അതിന്റെ വൈരികളും" എന്ന പുസ്തകം സമർപ്പിച്ചിരിക്കുന്നത്.


</doc>
<doc id="199020" url="https://ml.wikipedia.org/wiki?curid=199020" title="മണവാളൻ ജോസഫ്">
മണവാളൻ ജോസഫ്

ഒരു മലയാള നാടക-ചലച്ചിത്രനടനായിരുന്നു മണവാളൻ ജോസഫ്. "മണവാളൻ" എന്ന നാടകത്തിലെ ഇദ്ദേഹത്തിന്റെ ഹാസ്യനായകവേഷം പ്രേക്ഷകപ്രീതി നേടുകയും തുടർന്ന് പേരിനൊപ്പം ഈ നാടകത്തിന്റെ പേര് കൂടി ചേർത്ത് അറിയപ്പെട്ടു തുടങ്ങുകയുമായിരുന്നു. "നീലക്കുയിൽ" എന്ന സിനിമയിലൂടെ ചലച്ചിത്രലോകത്തെത്തിയ ജോസഫ് മുന്നൂറിലേറെ ചിത്രങ്ങളിൽ അഭിനയിച്ചിട്ടുണ്ട്.

ഫോർട്ട് കൊച്ചിയിലെ പട്ടാനത്തു ജനനം. ഏറെ ചെറുപ്പത്തിൽ തന്നെ കലാജീവിതം ആരംഭിച്ചതിനാൽ കാര്യമായ ഔപചാരിക വിദ്യാഭ്യാസം നേടുവാൻ അവസരമുണ്ടായില്ല. ഏങ്കിലും സ്വപ്രയത്നത്താൽ മലയാളത്തിലും ഇംഗ്ലീഷിലുമുള്ള സാമാന്യജ്ഞാനം നേടുവാൻ ജോസഫിനായി. കലാനിലയത്തിന്റെ "ഇളയിടത്തു റാണി" ആയിരുന്നു ഇദ്ദേഹത്തിന്റെ ആദ്യ പ്രൊഫഷണൽ നാടകം. പിന്നീട് കെ.പി.എ.സി., കോട്ടയം നാഷണൽ തീയറ്റേഴ്സ്, കാളിദാസകലാകേന്ദ്രം എന്നീ നാടകസമിതികളുമായി ബന്ധപ്പെട്ട് പതിനഞ്ച് വർഷക്കാലം പ്രവർത്തിച്ചു.

ദേശീയശ്രദ്ധ ആകർഷിച്ച "നീലക്കുയിലിൽ" ചായക്കടക്കാരൻ നാണുനായരുടെ വേഷത്തിലൂടെ സിനിമയിലെത്തിയ ഇദ്ദേഹം പിന്നീട് "രാരിച്ചൻ എന്ന പൗരൻ", "മിന്നാം മിനുങ്ങ്", "കായംകുളം കൊച്ചുണ്ണി", "ശബരിമല അയ്യപ്പൻ", "ഉണ്ണിയാർച്ച", "പുന്നപ്ര വയലാർ", "പാലാട്ടു കോമൻ", "മുക്കുവനെ സ്നേഹിച്ച ഭൂതം", "മദ്രാസിലെ മോൻ" തുടങ്ങി മുന്നൂറിലേറെ ചിത്രങ്ങളിൽ വേഷമിട്ടു. ഹാസ്യവേഷങ്ങൾക്ക് പുറമേ സ്വഭാവനടനായും സഹനടനായും ജോസഫ് വേഷമിട്ടിട്ടുണ്ട്. പ്രകൃതം കൊണ്ട് ക്രിസ്ത്യൻ വേഷങ്ങളായിരുന്നു ജോസഫിനെത്തേടി കൂടുതലുമെത്തിയത്. വടക്കൻ പാട്ടുകൾ പ്രമേയമായ ചിത്രങ്ങളിലെ നാടുവാഴി വേഷങ്ങളും ഇദ്ദേഹം കൈകാര്യം ചെയ്തിട്ടുണ്ട്. ഇദ്ദേഹത്തിന്റെ ശ്രദ്ധേയമായ കഥാപാത്രങ്ങളിൽ പലതും ഐ.വി. ശശിയുടെ ചിത്രങ്ങളിലേതായിരുന്നു. "ഈനാട്", "ഉണരൂ", "ഇവർ" തുടങ്ങിയ ചിത്രങ്ങളിലെ പ്രകടനം പ്രേക്ഷകശ്രദ്ധ ആകർഷിച്ചവയാണ്.

"വാർത്ത" എന്ന ചിത്രത്തിന്റെ ഡബ്ബിംഗിനു വേണ്ടി ചെന്നൈയിലെ നുങ്കംപാക്കത്തുള്ള രാജ് ഹോട്ടലിൽ താമസിക്കുമ്പോൾ ഹൃദയസ്തംഭനംമൂലം 1986 ജനുവരി 23-ന് മണവാളൻ ജോസഫ് അന്തരിച്ചു.


</doc>
<doc id="199025" url="https://ml.wikipedia.org/wiki?curid=199025" title="ടണലിങ് (ഇലക്ട്രോണികം)">
ടണലിങ് (ഇലക്ട്രോണികം)

കടന്നു പോകാൻ പ്രഥമദൃഷ്ട്യാ പ്രയാസമുള്ള ഊർജ രോധകങ്ങളെ (energy barriers) സൂക്ഷ്മകണികകൾ വേധനം ചെയ്ത് പുറത്തുവരുന്ന ക്വാണ്ടം ബലതന്ത്ര പ്രതിഭാസമാണിത്. രോധകവേധനം (barrier penetration) എന്നും അറിയപ്പെടുന്നു. ഒരു ഏകമാന പൊട്ടൻഷ്യൽ കിണറിൽ (1-D potential well) E ഊർജ്ജം ഉള്ള ഒരു സൂക്ഷ്മകണിക സ്ഥിതിചെയ്യുന്നു എന്ന് സങ്കൽപിക്കുക. കിണറിന്റെ പൊട്ടൻഷ്യൽ വേധനത്തിന്റെ ഉയരം/മൂല്യം (height of the potential barrier) V0 ആണെങ്കിൽ ക്ലാസിക്കൽ ബലതന്ത്രപ്രകാരം V0യെ അപേക്ഷിച്ച് E ഉയർന്നിരുന്നാൽ മാത്രമേ കണികയ്ക്കു പുറത്തുവരാനാകു; മറിച്ചാണെങ്കിൽ കണിക കിണറിനുള്ളിൽ ത്തന്നെ (C) അനന്തമായി കിടക്കും. എന്നാൽ ക്വാണ്ടം ബലതന്ത്രപ്രകാരം V0 യെക്കാൾ E കുറഞ്ഞിരുന്നാലും കണികയ്ക്കു കിണറിനു പുറത്തേക്കു വരാനാകും; ഇതിനുള്ള സംഭാവ്യത E യുടെ മൂല്യത്തിനനുസരിച്ച് മാറിക്കൊണ്ടിരിക്കുമെന്നു മാത്രം. E,V0എന്നിവ തമ്മിലുള്ള അന്തരം വളരെക്കുറഞ്ഞു വരുന്ന സന്ദർഭങ്ങളിൽ ടണലിങിനുള്ള സംഭാവ്യത പരമാവധിയായിരിക്കും. ടണൽ ചെയ്ത് പുറത്തുവരുന്ന കണികയുടെ ഊർജ്ജം E തന്നെയായിരിക്കുകയും ചെയ്യും.
ഉയരമുള്ള മലമുകളിലേക്ക് അതിന്റെ ചരിവിലൂടെ ഒരുപന്തുരുട്ടി വിട്ടാൽ പന്തിന്റെ സ്ഥാനംകൊണ്ട് അതിന് ലഭിക്കുന്ന ഗുരുത്വാകർഷണ പൊട്ടൻഷ്യൽ ഊർജ്ജം പന്തിന്റെ മൊത്തം ഊർജ്ജത്തോടു തുല്യമാകുന്നതുവരെ പന്ത് മലമുകളിലേക്കുരുണ്ടു നീങ്ങുന്നു. ഊർജങ്ങൾ തുല്യമായാലുടൻ പന്ത് തിരിച്ചു പുറപ്പെട്ട സ്ഥാനത്തെ ലക്ഷ്യമാക്കി കീഴ്പ്പോട്ടുരുണ്ടു തുടങ്ങും. പന്തിന് മല കടന്ന് മറു വശത്തേക്കു പോകണമെങ്കിൽ മലമുകളിൽ അനുഭവപ്പെടുന്ന ഗുരുത്വാകർഷണ പൊട്ടൻഷ്യൽ ഊർജ്ജത്തെ തരണം ചെയ്യാനുള്ള ഊർജ്ജം ലഭ്യമാവണം; അല്ലാതെ ഇടയ്ക്കുവച്ച് മല തുരന്ന് പന്തിന് മറുഭാഗത്തേക്കു പോകാനാവില്ല. ഈ ക്ലാസിക്കൽ സമീപനരീതിയെ അപേക്ഷിച്ച് തികച്ചും വിഭിന്നമാണ് ക്വാണ്ടം ബലതന്ത്രസമീപനം. ഇതുപ്രകാരം പന്തിന് മല തുരന്ന് മറുവശത്തേക്കും വേണമെങ്കിൽ പോകാം. അതിനുള്ള സംഭാവ്യത വളരെ ചെറുതാ ണെങ്കിലും പൂജ്യമല്ല. പദാർഥത്തിന്റെ മാനങ്ങൾ വർധിക്കുന്തോറുമോ അതിനെ നഗ്നനേത്രങ്ങളാൽ എളുപ്പത്തിൽ കാണാനാവുന്തോറുമോ പ്രസ്തുത സംഭാവ്യതയുടെ അളവ് കുറഞ്ഞു വരുന്നു. മറിച്ച് സൂക്ഷ്മാതീതമാനങ്ങളാണ് പദാർഥത്തിനെങ്കിൽ (ഉദാ: ആൽഫാ കണികകൾ, ന്യക്ലിയോണുകൾ, ഇലക്ട്രോണുകൾ) ടണലിങ് സംഭാവ്യത വളരെ ഉയർന്നതായിരിക്കും.
ടണലിങ് പ്രതിഭാസത്തിലേക്ക് ശ്രദ്ധയാകർഷിച്ച പ്രഥമ സംഭവം ആൽഫാ കണികാ റേഡിയോ ആക്റ്റിവിറ്റിയാണ്. അണുകേന്ദ്ര ബലത്തെ അതിജീവിച്ചു പുറത്തുവരുന്ന ആൽഫാ കണികകളുടെ ഊർജ്ജം അണുകേന്ദ്ര ബലത്തെ അപേക്ഷിച്ച് തുലോം ചെറുതാണ്. അതുപോലെ എല്ലാത്തരം ആൽഫാ ഉത്സർജനങ്ങളുടേയും ഊർജ്ജം 2-8 മെഗ ഇലക്ട്രോൺ വോൾട്ട് പരിധിയിൽപ്പെടുമ്പോൾ പ്രസ്തുത ഉത്സർജനത്തിന് ജന്മം നൽകുന്ന അണുകേന്ദ്രങ്ങളുടെ ആയുർദൈർഘ്യത്തിന്റെ മൂല്യം 1011 വർഷം- 10-6സെ. പരിധിയിലാണ് വരുന്നത്; അതായത് 4 മടങ്ങ് ഊർജവ്യത്യാസം 1024 മടങ്ങ് ആയുർദൈർഘ്യ വ്യതിയാനം സൃഷ്ടി ക്കുന്നു. ഇത്തരം പ്രതിഭാസങ്ങൾ വിശദമാക്കാൻ ടണലിങ് സിദ്ധാന്തത്തിനേ കഴിയുകയുള്ളു.
ടണലിങ് പ്രതിഭാസത്തെ അടിസ്ഥാനമാക്കി പ്രവർത്തിച്ച് പ്രതലങ്ങളുടെ സ്ഥാനീയ ചാലകത മാപനം ചെയ്യാനുപയോഗിക്കുന്ന ഒരുപകരണമാണ് സ്കാനിങ് ടണലിങ് സൂക്ഷ്മദർശിനി (STM). സൂക്ഷ്മദർശിനിയെ ഒരു പ്രതലത്തിലൂടെ ചലിപ്പിക്കുമ്പോൾ ഉപകരണത്തിലെ ടണലിങ് ധാരയിൽ അനുഭവപ്പെടുന്ന വ്യത്യാസത്തെ വിശകലനം ചെയ്യുകവഴി പ്രതലത്തിന്റെ കണികാ ഘടനയെ വ്യക്തമാക്കുന്ന പ്രതല ടൊപോഗ്രാഫിക്ക് പ്രതിബിംബം മെനഞ്ഞെടുക്കാനാകും 



</doc>
<doc id="199031" url="https://ml.wikipedia.org/wiki?curid=199031" title="ടമ്മനി സൊസൈറ്റി">
ടമ്മനി സൊസൈറ്റി

അമേരിക്കൻ ഐക്യനാടുകളിലെ ന്യൂയോർക്ക് നഗരത്തിൽ പത്തൊൻപതാം ശതകത്തിലും ഇരുപതാം ശതകത്തിന്റെ ആദ്യപകുതിയിലും ഡെമോക്രാറ്റിക് പാർട്ടിയിൽ നിർണായക സ്വാധീനത ചെലുത്തിയിരുന്ന ഒരു സംഘടനയാണ് ടമ്മനി സൊസൈറ്റി. 
ഒരു ദേശീയ സാമൂഹിക സംഘടനയെന്ന നിലയിൽ 1789-ൽ ഇതു രൂപം കൊണ്ടു. ജനാധിപത്യ സംരക്ഷണത്തിനുവേണ്ടിയും ഫെഡറലിസ്റ്റ് പാർട്ടിയുടെ അഭിജാതസിദ്ധാന്തങ്ങൾക്കെതിരായും നിലകൊള്ളുന്ന ഒരു ധർമസ്ഥാപനമെന്ന (charitable society) നിലയിലാണ് ഈ സംഘടന സ്ഥാപിതമായത്. കാലാന്തരത്തിൽ ദേശീയസ്വഭാവം നഷ്ടപ്പെട്ട് ഇതിന്റെ പ്രവർത്തനം ന്യൂയോർക്ക് സിറ്റിയിൽ മാത്രമായി ചുരുങ്ങുകയും ഡെമോക്രാറ്റിക് പാർട്ടിയെ സ്വാധീനിക്കുന്ന സംഘടനയെന്ന നിലയിൽ ഇതു രാഷ്ട്രീയവൽക്കരിക്കപ്പെടുകയും ചെയ്തു. 

ന്യൂയോർക്ക് മേയറായിരുന്ന ഫെർനാൻഡോവുഡ്ഡിന്റെ നേതൃ ത്വത്തിൻകീഴിൽ സൊസൈറ്റി 1850-കളിൽ രാഷ്ട്രീയരംഗത്ത് പ്രബലമായി. എന്നാൽ 1868-ൽ വില്യം എം. ട്വീഡ് നേതൃത്വത്തിലെത്തിയതോടെ സൊസൈറ്റി ധാർമികമായ അധഃപതനത്തിനു വിധേയമായി. അതിനുള്ളിൽ അഴിമതിയും സ്വേച്ഛാധിപത്യവും വ്യാപകമായിത്തീരുകയും ചെയ്തു. റിച്ചാർഡ് ക്രോക്കർ, ചാൾസ് ഫ്രാൻ സിസ് മർഫി, ആൽഫ്രഡ് ഇ. സ്മിത്ത്, ജെയിംസ്. ജെ. വാക്കർ തുടങ്ങിയവർ സൊസൈറ്റിയുടെ പ്രമുഖ നേതാക്കളായിരുന്നു. 1930 ആയപ്പോഴേക്കും സൊസൈറ്റിയുടെ പ്രതാപം നശിച്ചു കഴിഞ്ഞിരുന്നു. തുടർന്നിങ്ങോട്ടുള്ള ദശകങ്ങൾ സംഘടനയുടെ ശിഥിലീകരണത്തിനാണ് സാക്ഷ്യം വഹിച്ചത്. 1961-ലെ മേയർ തെരഞ്ഞെടുപ്പിൽ ഡെമോക്രാറ്റിക് നേതാവായ കാർമൈൻ സാപിയോയുടെ പരാജയത്തോടെ സൊസൈറ്റി തീർത്തും നിഷ്പ്രഭമായി. 
ഡെലവേർ ഗോത്രത്തിന്റെ തലവനായ ടമ്മനെന്റിന്റെ ബഹുമാനാർഥമാണ് 'ടമ്മനി സൊസൈറ്റി' എന്ന പേര് ഈ സംഘടനയ്ക്കു നൽകപ്പെട്ടത്. മേധാശക്തിയും സ്വാതന്ത്ര്യവാഞ്ഛയും കൊണ്ട് ഇതിഹാസപുരുഷതുല്യനായി പരിഗണിക്കപ്പെട്ടിരുന്ന ഒരു വ്യക്തിയാണ് അദ്ദേഹം. ഒരു സൈനികനായിരുന്ന വില്യം മൂണി ആയിരുന്നു സൊസൈറ്റിയുടെ സ്ഥാപകൻ. 
സംഘടനയുടെ ആസ്ഥാനമായ ടമ്മനി ഹാളുമായി ബന്ധപ്പെടുത്തിക്കൊണ്ട് പിൽക്കാലത്ത് 'ടമ്മനി ഹാൾ' എന്ന പേരിലും ഈ സംഘടന അറിയപ്പെട്ടുവരുന്നു. അഭിജാതപ്രസ്ഥാനങ്ങളുടെ നേർക്കുള്ള പരിഹാസം ദ്യോതിപ്പിക്കാനായി, സംഘടനയിലെ സ്ഥാനപ്പേരുകൾ കുറിക്കാൻ ഗോത്രപദങ്ങളാണ് ഉപയോഗിച്ചിരുന്നത്.



</doc>
<doc id="199035" url="https://ml.wikipedia.org/wiki?curid=199035" title="സുബാനള്ളാ">
സുബാനള്ളാ

"ദൈവത്തിന്റെ മഹത്ത്വം" എന്ന് അർത്ഥം സൂചിപ്പിക്കുന്ന അറബി വാക്കാണ് സുബ്ഹാനല്ലാഹ് (അറബി سُبْحَانَ ٱللَّٰهِ) മുഹമ്മദ് ബിൻ അബീബക്കർ അബ്ദുൾഖാദർ അൽ-റസീ തന്റെ ഗ്രന്ഥത്തിൽ ഇങ്ങനെ പരാമർശിക്കുന്നു. 


</doc>
<doc id="199072" url="https://ml.wikipedia.org/wiki?curid=199072" title="ആന്ദ്രേ പിർലോ">
ആന്ദ്രേ പിർലോ

2002മുതൽ ഇറ്റലിയുടെ ദേശീയ ടീമിനൊപ്പം കളിക്കുന്നു. നിലവിൽ യുവന്റ്സ് ക്ലബിനുവേണ്ടി കളിക്കുന്നു. ലോകം കണ്ട ഏറ്റവും മികച്ച മിഡ്ഫീൽഡറിലൊരാൾ. യുവന്റ്സ് 9 വർഷത്തിനുശേഷം (2011-12ൽ) ഇറ്റാലിയൻ കിരീടം നേടിയതിലും ഇറ്റലി യൂറോ2012 ഫൈനൽ കളിച്ചതിനു പിന്നിലും പ്രധാന പങ്കുവഹിച്ചു.





</doc>
<doc id="199074" url="https://ml.wikipedia.org/wiki?curid=199074" title="മഞ്ഞപ്പുൽത്തുള്ളൻ">
മഞ്ഞപ്പുൽത്തുള്ളൻ

പുൽമേടുകളിൽ സാധാരണ കാണാറുള്ള ചിത്രശലഭമാണ് മഞ്ഞപ്പുൽത്തുള്ളൻ ("Taractrocera ceramas"). പശ്ചിമഘട്ടവും ഇന്ത്യയുടെ വടക്കു കിഴക്കൻ മേഖലകളുമാണ് ഇവയുടെ താവളങ്ങൾ. മ്യാന്മറിലും ഇവയെ കാണാറുണ്ട്. പതുക്കെ തെന്നിതെന്നിയാണിവ പറക്കുന്നത്. അധികം ഉയരത്തിൽ പറക്കാറില്ല. ചെറു പൂക്കളാണ് പ്രിയം. മഴക്കാലത്താണ് കൂടൂതൽ കാണപ്പെടുന്നത്. 

ചിറകുകൾക്ക് ഇരുണ്ട തവിട്ടുനിറമാണ്. ചിറകിൽ ഓറഞ്ച് നിറത്തിലുള്ള പുള്ളികൾ കാണാം. മുൻചിറകിന്റെ പുറത്ത് മധ്യത്തായി കാണുന്ന പുള്ളികൾ ചിറകു മൂലയിലെ പുള്ളികൾക്കടുത്താണ് കാണുന്നത്. അതേ സമയം താഴത്തെ പുള്ളികളിൽ നിന്ന് അവ അകന്നിരിക്കും. പിൻചിറകിന്റെ പുറത്ത് രണ്ട് ജോടികളായി നാല് പുള്ളികൾ കാണാം. ഇവയുടെ ക്രമീകരണം നേർരേഖയിലല്ല. ചിറകിന്റെ അടിവശത്ത് കാവിനിറത്തിൽ ഇരുണ്ട പുള്ളികൾ കാണാം.

നെല്ലിലും പുല്ലിലുമാണ് മുട്ടയിടുന്നത്. മുട്ടയ്ക്ക് ക്രീം നിറമാണ്. അർധഗോളാകൃതിയാണ്. ശലഭപ്പുഴു ഇളം മഞ്ഞയും പച്ചയും നിറം കലർന്നതാണ്. ഇല ചുരുട്ടിയാണ് ഇവ കൂടുണ്ടാക്കുന്നത്. പുഴുപ്പൊതിക്ക് മഞ്ഞനിറമാണ്.

മാതൃഭൂമി ആഴ്ചപ്പതിപ്പ് 2012 ജൂലായ് 8


</doc>
<doc id="199080" url="https://ml.wikipedia.org/wiki?curid=199080" title="ലോക പൈതൃകസമിതി">
ലോക പൈതൃകസമിതി

ലോക പൈതൃക പട്ടികയിലേക്ക് സ്മാരകങ്ങളും സ്ഥലങ്ങളും തിരഞ്ഞെടുക്കുവാനായി ഐക്യരാഷ്ട്രസഭയ്ക്കു കീഴിലുള്ള യുനസ്കോയുടെ 21 അംഗങ്ങൾ അടങ്ങിയ ഒരു സമിതിയാണ് ലോക പൈതൃകസമിതി അഥവാ വേൾഡ് ഹെറിറ്റേജ് കമ്മിറ്റി. വനം, പർവ്വതം, തടാകം, മരുഭൂമി, സ്മാരകങ്ങൾ, കെട്ടിടങ്ങൾ, നഗരങ്ങൾ തുടങ്ങിയവയിലേതും ലോകപൈതൃകസ്ഥാനമായി പരിഗണിക്കപ്പെടാവുന്നതാണ്. ഈ സ്മാരകങ്ങളുടെ ഉടമസ്ഥത അതതു രാജ്യങ്ങൾക്കാണെങ്കിലും ലോകത്തിനുവേണ്ടി അവയുടെ സംരക്ഷണം ഉറപ്പാക്കുകയാണ് ഈ സമിതിയുടെ ലക്ഷ്യം. ഇതിന് പ്രത്യേകമായി ഫണ്ട് ഉണ്ട്.

ഇത്തരം സ്മാരകങ്ങളുടെ തിരഞ്ഞെടുപ്പിനു മുൻപുള്ള തിരഞ്ഞെടുപ്പിന് ഹെറിറ്റേജ് കമ്മിറ്റിയെ സഹായിക്കുന്നത് അന്താരാഷ്ട്ര തലത്തിൽ പ്രവർത്തിക്കുന്ന 3 സംഘടനകളാണ്. ഐയുസിഎൻ, ഐസിഒഎംഒഎസ്, ഐസിസിആർഒഎം. 1972 നവംബർ 16നാണ് യുനസ്കോ ഇതുസംബന്ധിച്ച പ്രമേയം അംഗീകരിച്ചത്. തുടർന്ന് 189 രാജ്യങ്ങൾ ഇതിന് അംഗീകാരം നൽകി. ഹെറിറ്റേജ് കമ്മിറ്റിയിൽ 21 രാജ്യങ്ങളാണ് അംഗങ്ങൾ. 4 വർഷമാണ് ഇവരുടെ കാലാവധി. ജനറൽ ​അസംബ്ലിയാണ് കമ്മിറ്റി അംഗങ്ങളെ തിരഞ്ഞെടുക്കുന്നത്. 

നിലവിൽ(2012 ജൂലൈ 1) 157 രാജ്യങ്ങളിൽ നിന്നുള്ള 962 പൈതൃക സ്മാരകങ്ങൾ ലോക പൈതൃക പട്ടികയിൽ സ്ഥാനം പിടിച്ചിട്ടുണ്ട്. 745 എണ്ണം സാംസ്കാരിക സ്മാരകങ്ങളാണ്. 188 എണ്ണം പ്രകൃതിദത്തവും. ഈ രണ്ട് മേഖലയിലും ഉൾപ്പെടുന്നത് 29 എണ്ണം. 29 എണ്ണം ഇന്ത്യയിൽ നിന്ന് ലോക പൈതൃക പട്ടികയിൽ സ്ഥാനം പിടിച്ചിട്ടുണ്ട്. 


</doc>
<doc id="199093" url="https://ml.wikipedia.org/wiki?curid=199093" title="പനവേലി ശ്രീ മഹാദേവർ ക്ഷേത്രം">
പനവേലി ശ്രീ മഹാദേവർ ക്ഷേത്രം

കൊല്ലത്തുനിന്നും ഏകദേശം, മുപ്പത്തിയഞ്ച് കിലോമീറ്റർ അകലെയാണ് "പനവേലി ശ്രീ മഹാദേവർ ക്ഷേത്രം" സ്ഥിതി ചെയ്യുന്നത് . MC റോഡിൽ കൊട്ടാരക്കര തിരുവനന്തപുരം റൂട്ടിൽ കൊട്ടാരക്കര നിന്നും 7km തെക്കുമാറി സ്ഥിതിചെയ്യുന്നു. ശിവനാണ് പ്രധാനപ്രതിഷ്ഠ.

നൂറ്റാണ്ടുകൾക്ക് മുമ്പ് ഈ ഗ്രാമത്തിൽ വളരെ പ്രശസ്തമായ ഒരു ക്ഷേത്രം നിലനിന്നിരുന്നു. ഈ ക്ഷേത്രത്തിനു ചുറ്റും അനേകം ബ്രാഹ്മണകുടുംബങ്ങളും ഇവിടെ താമസിച്ചിരുന്നു. അവരുപയോഗിച്ചിരുന്ന കുളങ്ങളും കിണറുകളും കൊത്തുപണികളോടുകൂടിയ ശിലകളും ഇവിടെ നിന്നും ലഭിച്ചിരുന്നു. അന്ന് ക്ഷേത്രം നിലനിന്നിരുന്ന സ്ഥലം ഇന്ന് മഹാദേവർകാവ് (മാതേരുകാവ്) എന്നറിയപ്പെടുന്നു. പ്രസ്തുത ക്ഷേത്രവുമായി ബന്ധപ്പെട്ട് അനേകം കാവുകളും നിലനിന്നിരുന്നു. അതിലൊരു കാവ്‌ സ്ഥിതിചെയ്തിരുന്ന പ്രദേശത്താണ് ഇന്ന് ക്ഷേത്രം നിലനിൽക്കുന്നത്. മറ്റൊരുകാവാണ് മൂർത്തിക്കാവ്. ക്ഷേത്രം സ്ഥിതിചെയ്യുന്ന കാവ് വവ്വാക്കാവ് എന്നപേരിലാണ് അറിയപ്പെട്ടിരുന്നത്, കാരണം ഈ കാവിൽ വലിയ വൃക്ഷങ്ങളും അതിൽനിറയെ വവ്വാലുകളും അധിവസിച്ചിരുന്നു. കാലക്രമേണ കാവ്‌ നശിക്കപ്പെടുകയും വവ്വാലുകൾ ഇവിടംവിട്ട് പോവുകയും ചെയ്തു. 

മഹാദേവ ചൈതന്യം നിലനില്ക്കുണന്ന ഇവിടെ ഒരു ശിവക്ഷേത്രം ആവശ്യമാണെന്നും, ശിവലിംഗ പ്രതിഷ്ഠ നടത്തി ശിവനെ പൂജിച്ചാൽ നാടിനും നാട്ടുകാര്ക്കും സര്ശ്വര്യങ്ങളും വന്നുചേരുമെന്നും
ദേവപ്രശ്നത്തിൽ തെളിഞ്ഞു. തുടര്ന്ന് ക്ഷേത്രനിർമ്മാണത്തിനു അനുയോജ്യമായ സ്ഥലം വവ്വാക്കാവിലാണെന്നും അവിടെ ക്ഷേത്രം നിർമ്മിക്കേണ്ടസ്ഥലത്ത് ഒരു കിണറുണ്ടായിരുന്നെന്നും അതിലൊരു ശിവലിംഗം കിടപ്പുണ്ടെന്നും പ്രശ്നത്തിൽ കാണുകയുണ്ടായി. തുടർന്ന് അവിടെ വളരെ താഴ്ചയിലേക്ക് കുഴിക്കുകയും കുഴിക്കുന്നതിനനുസരിച്ച് വിഗ്രഹം താഴേക്ക്‌ പോകുന്നതായും കണ്ടു. അതിനാൽ ആ വിഗ്രഹം ലഭിക്കില്ലെന്ന് മനസ്സിലായി. തുടർന്ന് പുതിയ ക്ഷേത്രം പണിത് ശിവപ്രതിഷ്ഠ നടത്തി. ഗണപതി, അയ്യപ്പൻ, ഭഗവതി, നാഗദൈവങ്ങൾ എന്നിവരാണ് ഉപദേവതകൾ.

അഷ്ടദ്രവ്യഗണപതിഹോമം, ജലധാര, മഹാമൃത്യുഞ്ജയഹോമം.

ശ്രീകോവിലിൽ ശ്രീ മഹാദേവനും തെക്കേഉപകോവിലുകളിൽ ശ്രീ മഹാഗണപതിയേയും ശ്രീ അയ്യപ്പനേയും, വടക്കേഉപകൊവിലിൽ ശ്രീ ദുർഗ്ഗാദേവിയേയും, പ്രതിഷ്ടിച്ചിരിക്കുന്നു. കൂടാതെ നാഗരാജാവും നാഗയക്ഷിയും യോഗീശ്വരനും രക്ഷസും മന്ത്രമൂര്ത്തിവയും പേയിഭാഗവാനെയും കുടുംബസ്വരൂപങ്ങളെയും പ്രതിഷ്ടിച്ചിരിക്കുന്നു.



</doc>
<doc id="199103" url="https://ml.wikipedia.org/wiki?curid=199103" title="ലോക ജന്തുജന്യ രോഗദിനം">
ലോക ജന്തുജന്യ രോഗദിനം

ജൂലൈ 6 ആണ് ലോക ജന്തുജന്യ രോഗദിനമായി ലോകമെങ്ങും ആചരിക്കപ്പെടുന്നത് .

1885 ജൂലൈ 6ന് ലൂയി പാസ്ചർ പേവിഷത്തിനെതിരായ വാക്സിൻ ജോസഫ് മീസ്റ്റർ എന്ന ചെറുബാലനിൽ കുത്തിവെച്ച് പേവിഷബാധയിൽ നിന്ന് രക്ഷപ്പെടുത്തിയപ്പോൾ അത് വൈദ്യശാസ്ത്രത്തിലെ നാഴികക്കല്ലായ് മാറി. തുടർന്ന് ആ ദിനം ലോകമെങ്ങും ലോക ജന്തുജന്യ രോഗദിനമായ് ആചരിക്കപ്പെടുന്നു.

ജന്തുജന്യ രോഗങ്ങൾക്കെതിരായ ചെറുത്തു നിൽപ്പാണ് ഈ ദിനം നൽകുന്ന സന്ദേശം. 

മൃഗങ്ങളിൽ നിന്നും മനുഷ്യരിലേക്കും തിരിച്ചും പകരാവുന്ന പകർച്ചവ്യാധികളെയാണ് പൊതുവെ ജന്തുജന്യ രോഗങ്ങളെന്ന് പറയുന്നത്. നിലവിൽ 300ൽ അധികം ജന്തുജന്യ രോഗങ്ങളുണ്ട്. അവയിൽ ഏറ്റവും പ്രധാനം പേവിഷബാധയാണ്. എച്ച്1 എൻ1 (പന്നിപ്പനി), എച്ച്5 എൻ1 (പക്ഷിപ്പനി), എലിപ്പനി തുടങ്ങിയ രോഗങ്ങൾ ഈ വിഭാഗത്തിൽ പെട്ടവയാണ്.


</doc>
<doc id="199114" url="https://ml.wikipedia.org/wiki?curid=199114" title="ഇ.എ. രാജേന്ദ്രൻ">
ഇ.എ. രാജേന്ദ്രൻ

ഒരു മലയാള നാടകസംവിധായകനും നാടക-ചലച്ചിത്രനടനാണ് ഇ.എ. രാജേന്ദ്രൻ. അറുപതോളം ചലച്ചിത്രങ്ങളിലെ ശ്രദ്ധേയ വേഷങ്ങൾക്ക് പുറമേ ടെലിവിഷൻ പരമ്പരകളിലെ പ്രധാന വേഷങ്ങളും കൈകാര്യം ചെയ്തിട്ടുണ്ട്. സംസ്ഥാന ഹോർട്ടികൾച്ചർ കോർപറേഷൻ ചെയർമാനായും ഇദ്ദേഹം പ്രവർത്തിച്ചിട്ടുണ്ട്.

തൃശൂർ ജില്ലയിൽ തൃത്തല്ലൂരിലെ ഏങ്ങൂർ തറവാട്ടിൽ അയ്യപ്പന്റെയും സുമതിയുടെയും മകനായി ജനനം. തൃത്തല്ലൂർ യു.പി സ്കൂളിലെ വിദ്യാഭ്യാസകാലത്ത് തന്നെ സ്കൂൾ സാഹിത്യസമാജവുമായി ബന്ധപ്പെട്ട നാടകാവതരണങ്ങളിൽ സജീവമായി പങ്കെടുത്തിരുന്നു. കലാലയപഠനത്തിനു ശേഷം ദൽഹിയിലെ നാഷനൽ സ്കൂൾ ഓഫ് ഡ്രാമയിൽ ചേർന്ന രാജേന്ദ്രൻ, ഒന്നാം റാങ്കോടെ ബിരുദം നേടി. ഇതിനു ശേഷം പൂനയിലെ ഫിലിം ഇൻസ്റ്റിറ്റ്യൂട്ടിൽ ടെലിവിഷൻ കോഴ്സിനു ചേർന്നു.

പൂനയിലെ പഠനശേഷം നാട്ടിലെത്തിയ സന്ദർഭത്തിലാണ് . ഒ. മാധവന്റെ മകളും മുകേഷിന്റെ സഹോദരിയുമായ സന്ധ്യയെ രാജേന്ദ്രൻ പരിചയപ്പെടുന്നതും തുടർന്ന് ഇരുവരും വിവാഹിതരാകുന്നതും. അക്കാലത്ത് സന്ധ്യ തൃശൂർ സ്കൂൾ ഓഫ് ഡ്രാമയിലെ വിദ്യാർത്ഥിയായിരുന്നു.

വിവാഹശേഷം കൊല്ലത്തെത്തിയ രാജേന്ദ്രൻ, ഭാര്യാപിതാവായ ഒ. മാധവന്റെ ഉടമസ്ഥതയിലുള്ള കാളിദാസ കലാകേന്ദ്രം എന്ന നാടകസമിതിയുടെ പ്രവർത്തനങ്ങളിൽ പങ്കാളിയായി. നാടകകൃത്തായ ജോസ് ചിറമ്മലിന്റെ സഹായത്തോടെ രാജേന്ദ്രൻ തന്നെ ആകർഷിച്ച ഒരു റഷ്യൻ നോവൽ നാടകമാക്കി.1987-ൽ ഏറ്റവും മികച്ച നാടകത്തിനുള്ള സംസ്ഥാന സർക്കാരിന്റെ അവാർഡ് ഈ നാടകം നേടുകയുണ്ടായി. പിന്നീട് രാജേന്ദ്രൻ തന്നെയായിരുന്നു കാളിദാസകലാകേന്ദ്രത്തിന്റെ പ്രധാന ചുമതലക്കാരൻ. തുടർന്ന് ആറേഴു വർഷം രാജേന്ദ്രനും സന്ധ്യയും തന്നെയായിരുന്നു കാളിദാസ കലാകേന്ദ്രത്തിലെ പ്രധാന അഭിനേതാക്കൾ. ഇക്കാലയളവിൽ സന്ധ്യയ്ക്ക് ഏറ്റവും മികച്ച നാടകനടിക്കുള്ള സംസ്ഥാന സർക്കാർ അവാർഡും ലഭിച്ചു.

പൂന ഫിലിം ഇൻസ്റ്റിറ്റ്യൂട്ടിൽ നിന്ന് പുറത്തു വന്ന രാജേന്ദ്രൻ വി.ആർ. ഗോപിനാഥിന്റെ "ഗ്രീഷ്മം" എന്ന സിനിമയിൽ അഭിനയിച്ചിരുന്നുവെങ്കിലും പിന്നീട് കുറേക്കാലം ചലച്ചിത്രമേഖലയിൽ നിന്ന് മറ്റ് അവസരങ്ങളൊന്നും ഇദ്ദേഹത്തെ തേടിയെത്തിയില്ല. നീണ്ട ഇടവേളയ്ക്കു ശേഷം സിനിമയിലേക്കു തിരികെയെത്തിയത് ജയരാജ് സംവിധാനം ചെയ്ത "കളിയാട്ടത്തിലൂടെയാണ്". പിന്നീട് "പ്രണയവർണ്ണങ്ങൾ", "ദയ", "പട്ടാഭിഷേകം" തുടങ്ങി അറുപതോളം ചിത്രങ്ങളിൽ വില്ലനായും സ്വഭാവനടനായും അഭിനയിച്ചു.


</doc>
<doc id="199119" url="https://ml.wikipedia.org/wiki?curid=199119" title="ഡെങ് സിയാഒപിങ്">
ഡെങ് സിയാഒപിങ്

ചൈനയിലെ മുൻ രാജ്യതന്ത്രജ്ഞനായിരുന്നു ഡെങ് സിയാഒപിങ്. കമ്യൂണിസ്റ്റ് ചൈനയിൽ 1970-കളുടെ ഒടുവിൽ തുടക്കമിട്ട ദ്രുതഗതിയിലുള്ള സാമ്പത്തിക പുരോഗതിക്ക് കരുത്തു പകർന്ന പരിഷ്ക്കാരങ്ങളുടെ സൂത്രധാരൻ ഇദ്ദേഹമായിരുന്നു. ഔപചാരികസ്ഥാനങ്ങളില്ലാതിരുന്നപ്പോഴും ഡെങ് ചൈനയുടെ പരമോന്നത നേതാവെന്ന നിലയിൽ അറിയപ്പെട്ടിരുന്നു.

തെക്കുപടിഞ്ഞാരൻ ചൈനയിലെ സിച്ചുവാൻ പ്രവിശ്യയിലുള്ള ഒരു പുരാതന കർഷക കുടുംബത്തിൽ ഡെങ് വെൻമിങ്ങിന്റെ മകനായി 1904 ആഗസ്റ്റ് 22-ന് ഇദ്ദേഹം ജനിച്ചു. ഡെങ് സിയാൻ ഷെങ് എന്ന പേര് ആയിരുന്നു പിതാവ് ഇദ്ദേഹത്തിനു നൽകിയത്. യുവത്വത്തിലേക്കു പ്രവേശിക്കവേ വിപ്ലവാദർശങ്ങളിൽ ആകൃഷ്ടനായതോടെ ഡെങ് സിയാഒപിങ് എന്ന പേര് സ്വീകരിച്ചു. നാട്ടിലെ വിദ്യാഭ്യാസാനന്തരം ജോലി ചെയ്യുകയും പഠിക്കുകയും ചെയ്യുക എന്ന പരിപാടിയനുസരിച്ച് 1920-ൽ ഫ്രാൻസിലേക്കയക്കപ്പെട്ട വിദ്യാർഥികളുടെ കൂട്ടത്തിൽ ഡെങ്ങും ഉൾപ്പെട്ടിരുന്നു. റഷ്യൻ വിപ്ലവത്തിന്റെ വിജയത്തെത്തുടർന്ന് ഇടതുപക്ഷ രാഷ്ട്രീയം ശ്രദ്ധയാകർഷിക്കപ്പെട്ട കാലമായിരുന്നു അത്. ഫ്രാൻസിലെത്തിയ ഡെങ് പല തൊഴിൽ ശാലകളിൽ പണിയെടുക്കുകയും മാർക്സിസം പഠിക്കുകയും കമ്യൂണിസ്റ്റ് ആദർശങ്ങളിൽ ആകൃഷ്ടനാവുകയും ചെയ്തു. ഫ്രാൻസിൽ വച്ച് ചൗ എൻലായ് (ജോഎൻലീ)യുമായി അടുപ്പം സ്ഥാപിക്കാൻ കഴിഞ്ഞു. ചൈനീസ് കമ്യൂണിസ്റ്റുകളുടെ യുവജനസംഘടനയുടെ യൂറോപ്യൻ ശാഖയിൽ ഡെങ് 1922-ൽ അംഗമായി ചേർന്നു. ബുദ്ധിസാമർഥ്യവും ഉത്സാഹശീലവും നേതൃത്വത്തിലേക്കുയരാൻ ഡെങ്ങിനു സഹായകമായി. യുവജനസംഘടനയുടെ ദ്വൈവാരികാ പ്രസിദ്ധീകരണമായിരുന്ന റെഡ് ലൈറ്റിന്റെ ഒരു പത്രാധിപരായി സേവനമനുഷ്ഠിക്കുവാനും ഡെങിനു കഴിഞ്ഞു. 1924-ൽ ചൈനീസ് കമ്യൂണിസ്റ്റു പാർട്ടിയിൽ അംഗമായി. അപ്പോഴേക്കും പൂർണരാഷ്ട്രീയ പ്രവർത്തകനായി മാറിയിരുന്നു. 1926-ൽ റഷ്യയിലേക്കു പോയത് കമ്യൂണിസത്തെപ്പറ്റി കൂടുതൽ പഠിക്കുവാൻ സഹായകമായി. ചൈനയിൽ മടങ്ങിയെത്തിയ ഡെങ് 1927 മുതൽ പാർട്ടി ശക്തമാക്കാനുള്ള പ്രവർത്തനങ്ങൾക്ക് നിയോഗിക്കപ്പെട്ടു. 1929-ഓടെ ഗറില്ലാ പ്രവർത്തനങ്ങൾക്കുള്ള ചുമതലയും ഏറ്റെടുത്തിരുന്നു.

1934-35-ലെ ലോങ് മാർച്ചിൽ ഡെങ് പങ്കെടുത്തു. അതു കഴിഞ്ഞതോടെ ഇദ്ദേഹം ചൈനീസ് കമ്യൂണിസ്റ്റു പാർട്ടിയിലെ ശ്രദ്ധിക്കപ്പെടുന്ന നേതാവായി മാറി. ചുവപ്പു സേനയിലെ പൊളിറ്റിക്കൽ കമ്മിസാർ എന്ന പദവിയിലുള്ള ഇദ്ദേഹത്തിന്റെ പ്രവർത്തനവും ശ്രദ്ധേയമായിരുന്നു. രണ്ടാം ലോകയുദ്ധത്തിൽ ജപ്പാൻ സേനയ്ക്കെതിരായി പോരാടാനും ചൈനയിലെ നാഷണലിസ്റ്റു സേനയുമായി നിർണായക യുദ്ധം നയിക്കാനും ഇദ്ദേഹത്തിനു കഴിഞ്ഞു.

ചൈന, പീപ്പിൾസ് റിപ്പബ്ലിക് ആയി രൂപീകൃതമായശേഷം (1949) പല പ്രമുഖ പദവികളിലും ഇദ്ദേഹം നിയുക്തനായി. ആദ്യ വർഷങ്ങളിൽ ജന്മദേശമുൾക്കൊള്ളുന്ന തെക്കു പടിഞ്ഞാറൻ ചൈനയിലാണ് പ്രവർത്തനത്തിനായി നിയോഗിക്കപ്പെട്ടത്. 1952-ൽ പ്രവർത്തനം ബെയ്ജിങ്ങിലേക്കു മാറ്റി. കമ്യൂണിസ്റ്റുപാർട്ടിയിലും ദേശീയ ഗവൺമെന്റിലും പല പ്രമുഖ സ്ഥാനങ്ങളും വഹിച്ചു. ഉപപ്രധാനമന്ത്രിയായിരുന്ന ഇദ്ദേഹം (vice-premier) പ്രമുഖ സാമ്പത്തികാസൂത്രണ വിദഗ്ദ്ധൻ എന്ന നിലയിലും ശ്രദ്ധേയനായിരുന്നു. 1950-കളുടെ മധ്യത്തോടെ പാർട്ടിയുടെ ജനറൽ സെക്രട്ടറി പദവിയിലെത്തുകയും പോളിറ്റ് ബ്യൂറോ അംഗമായി തെരഞ്ഞെടുക്കപ്പെടുകയുമുണ്ടായി. മാവോയുമായി അടുത്ത ബന്ധം പുലർത്തിയിരുന്ന ഡെങ് പിന്നീട് മാവോയുടെ നയങ്ങളെ എതിർത്തുതുടങ്ങി.

ഇതോടെ പിന്തിരിപ്പനെന്നും മുതലാളിത്തവാദിയെന്നും ഡെങ് മുദ്രകുത്തപ്പെട്ടു. 1966-ൽ മാവോയുടെ നേതൃത്വത്തിൽ സാംസ്കാരികവിപ്ലവത്തിന് തുടക്കമിട്ടശേഷം ഇദ്ദേഹം എല്ലാ നേതൃസ്ഥാനങ്ങളിൽനിന്നും പുറത്താക്കപ്പെട്ടു. തലസ്ഥാനത്തുനിന്ന് നിഷ്ക്കാസിതനാവുകയും വീട്ടുതടങ്കിലാവുകയും ചെയ്തു. പിന്നീട് 1973-ഓടുകൂടി മാത്രമാണ് ഇദ്ദേഹം നേതൃത്വത്തിലേക്ക് തിരിച്ചു വിളിക്കപ്പെട്ടത്. തുടർന്ന്, മാവോയുടെ പത്നിയുടെ നേതൃത്വത്തിൽ രൂപം കൊണ്ട് "നാൽവർ സംഘ"ത്തിന്റെ പ്രവർത്തനംമൂലം വീണ്ടും ഇദ്ദേഹം നേതൃത്വത്തിൽനിന്നു പുറത്താക്കപ്പെട്ടു. 1976-ൽ മാവോ മരണമടയുകയും തുടർന്ന് നാൽവർ സംഘം അറസ്റ്റിലാവുകയും ചെയ്തപ്പോൾ മാത്രമാണ് അതുവരെ ഒളിവിൽക്കഴിഞ്ഞ ഇദ്ദേഹത്തിനു നേതൃത്വത്തിലേക്ക് മടങ്ങി വരാൻ സാധിച്ചത്.

1977-നുശേഷം ചൈനയിൽ പാർട്ടിയുടേയും ഗവൺമെന്റിന്റേയും നേതൃസ്ഥാനങ്ങളിൽ ഡെങ് വീണ്ടും അവരോധിതനായി. 1980-ഓടെ ചൈനയുടെ പരമോന്നത നേതാവായി അംഗീകരിക്കപ്പെട്ടു. ദ്രുതഗതിയിലുള്ള സാമ്പത്തിക പരിഷ്ക്കാരങ്ങൾക്ക് നേതൃത്വം നൽകിക്കൊണ്ട് ഇദ്ദേഹം ചൈനയെ ആധുനികവത്ക്കരണത്തിലേക്കു നയിച്ചു. ഇതോടൊപ്പം വിദേശ നിക്ഷേപത്തെ പ്രോത്സാഹിപ്പിക്കുകയും ചെയ്തു. ഇദ്ദേഹം തുടക്കമിട്ട പരിഷ്ക്കാരങ്ങൾ ചൈനയിൽ എല്ലാ മേഖലകളിലും മുന്നേറ്റത്തിനു വഴിയൊരുക്കി. 20-ആം നൂറ്റാണ്ടിന്റെ അവസാന കാലത്തോടെ ചൈന ലോകത്തിലെ കരുത്തുള്ള സാമ്പത്തിക ശക്തികളിൽ ഒന്നായിത്തീർന്നതിനു വഴിതെളിച്ചത് ഡെങിന്റെ പരിഷ്ക്കാരങ്ങളായിരുന്നു. എന്നാൽ അസംതൃപ്തരായ യുവാക്കളുടെ ഹത്യയിലേക്കു നയിച്ച ടിയാനെൻമെൻ സ്ക്വയർ സംഭവം (1989 ജൂൺ) ഇദ്ദേഹത്തിന്റെ യശസ്സിന് മങ്ങലേൽപ്പിച്ചു. 1987-ൽ പാർട്ടിയുടെ കേന്ദ്രനേതൃത്വത്തിൽനിന്നും ഇദ്ദേഹം ഒഴിവായി. 1989-ൽ മിലിറ്ററി കമ്മിഷന്റെ അധ്യക്ഷസ്ഥാനവും ഒഴിഞ്ഞു. ഇതോടെ പാർട്ടിയിലെ പ്രധാന ഔദ്യോഗിക സ്ഥാനങ്ങളിൽ നിന്നും ഇദ്ദേഹം വിരമിച്ചു. എങ്കിലും തുടർന്നും ചൈനയെ നിയന്ത്രിക്കുന്നതിൽ ഡെങ് പ്രധാന പങ്കുവഹിച്ചിരുന്നു. രോഗബാധിതനായിത്തീർന്ന ഇദ്ദേഹം 1997 ഫെബ്രുവരി 19-ന് ബെയ്ജിങ്ങിൽ നിര്യാതനായി.



</doc>
<doc id="199120" url="https://ml.wikipedia.org/wiki?curid=199120" title="ദി ഓപ്പൺ സൊസൈറ്റി ആൻഡ് ഇറ്റ്സ് എനിമീസ്">
ദി ഓപ്പൺ സൊസൈറ്റി ആൻഡ് ഇറ്റ്സ് എനിമീസ്

രാജനീതിദർശനം വിഷയമാക്കി കാൾ പോപ്പർ രചിച്ച രണ്ടു വാല്യങ്ങൾ അടങ്ങുന്ന ഗ്രന്ഥമാണ് ഓപ്പൺ സൊസൈറ്റ് ആൻഡ് ഇറ്റ്സ് എനിമീസ് അഥവാ "തുറന്ന ലോകവും അതിന്റെ വൈരികളും". ഒരുപറ്റം സാമാന്യനിയമങ്ങൾ പിന്തുടർന്ന് ലക്ഷ്യോന്മുഖമായി ചുരുൾനിവരുന്ന പ്രക്രിയയായി ലോകചരിത്രത്തെ അവതരിപ്പിക്കുന്ന ചരിത്രവീക്ഷണത്തിന്റെ വിമർശനമാണ് ഈ കൃതി. ആ വീക്ഷണം അനുസരിച്ചുള്ള ചരിത്രപരമായ അനിവാര്യതാവാദത്തിൽ ഉറച്ച പ്ലേറ്റോയുടേയും ഹേഗലിന്റേയും മാർക്സിന്റേയും രാഷ്ട്രീയദർശനങ്ങളെ ഗ്രന്ഥകാരൻ സമഗ്രാധിപത്യവാദങ്ങളായി കാണുന്നു. ആദ്യവാല്യത്തിൽ പ്ലേറ്റോയുടേയും രണ്ടാം വാല്യത്തിൽ ഹേഗൽ, മാർക്സ് എന്നിവരുടേയും രാജനീതിദർശനങ്ങളാണ് ഇതിൽ പരിഗണിക്കപ്പെടുന്നത്. ഇരുപതാം നൂറ്റാണ്ടിലെ ഏറ്റവും നല്ല 100 നോൺ-ഫിക്ഷൻ ഗ്രന്ഥങ്ങളിൽ ഒന്നായി ഇതു തെരഞ്ഞെടുക്കപ്പെട്ടിട്ടുണ്ട്.
രണ്ടാം ലോകമഹായുദ്ധത്തിനിടെ യൂറോപ്പിനെ ഗ്രസിച്ച നാത്സി സമഗ്രാധിപത്യത്തിന്റെ പശ്ചാത്തലത്തിൽ എഴുതപ്പെട്ട ഈ രചനയ്ക്ക് അമേരിക്കൻ ഐക്യനാടുകളിൽ പ്രസാധകരെ കണ്ടെത്തുന്നതിൽ, അക്കാദമികമായ അപ്രശസ്തിയിൽ രണ്ടു സമുദ്രങ്ങൾക്കപ്പുറം ന്യൂസിലൻഡിൽ കഴിഞ്ഞിരുന്ന ഗ്രന്ഥകർത്താവ് പരാജയപ്പെട്ടു. തുടർന്ന് ബ്രിട്ടണിലെ റൂട്ട്ലെഡ്ജ്സ് പ്രസാധകരാണ് 1945-ൽ അത് അച്ചടിച്ചത്. "എ സോഷ്യൽ ഫിലോസഫി ഫോർ എവരി മേൻ"; "ത്രീ ഫാൾസ് പ്രോഫറ്റ്സ്: പ്ലേറ്റോ, ഹേഗെൽ, മാർക്സ്"; "എ ക്രിട്ടിക് ഓഫ് പൊളിറ്റികൽ ഫിലോസഫി" എന്നീ പേരുകളാണ് പ്രസാധനത്തിനുള്ള ആദ്യശ്രമങ്ങളിൽ ഗ്രന്ഥകാരൻ ഈ കൃതിക്കു പരീക്ഷിച്ചത്. പിന്നീട് ദക്ഷിണാഫ്രിക്കൻ ചിന്തകനായ ജെ.എൻ.ഫിൻഡ്ലേ നിർദ്ദേശിച്ച പേരിൽ അതു പ്രസാധകനെ കണ്ടെത്തി.

"പ്ലേറ്റോയുടെ പ്രഭാവം" (The Spell of Plato) എന്നു പേരിട്ട ഒന്നാം വാല്യത്തിൽ ഗ്രന്ഥകാരൻ, രാജനീതിയെ സംബന്ധിച്ച പ്ലേറ്റോയുടെ ആശയങ്ങൾ ധാർമ്മികതയുടേയോ പ്രായോഗികതയുടേയോ മേന്മ അവകാശപ്പെടാനില്ലാത്ത ബീഭത്സതകളും പരമാബദ്ധങ്ങളും ആണെന്നു വാദിക്കുന്നു. സമഗ്രാധിപത്യവാദത്തേക്കൾ ഒരു മെച്ചവും അവകാശപ്പെടാനില്ലാത്ത പ്ലേറ്റോയുടെ രാജനീതിദർശനം സമഗ്രാധിപത്യവാദം തന്നെ എന്ന് പോപ്പർ വിധിച്ചു. രാഷ്ട്രനന്മക്കു വേണ്ടി വ്യക്തിയുടെ അവകാശങ്ങളെ തീർത്തും അവഗണിച്ച പ്ലേറ്റോ, ഭരണവർഗ്ഗത്തിന്റെ വംശമികവിനു വേണ്ടി നവജാതശിശുക്കളുടെ ഹത്യയെപ്പോലും ന്യായീകരിച്ചതായി അദ്ദേഹം ചൂണ്ടിക്കാട്ടീ. വ്യക്തിയോടുള്ള ശത്രുതയിൽ ഇത്ര ആർത്മാർത്ഥത കാട്ടിയ മറ്റൊരു മനുഷ്യനില്ലെന്നാണ് പ്ലേറ്റോയ്ക്കെതിരെയുള്ള അദ്ദേഹത്തിന്റെ കുറ്റാരോപണം.

ഹേഗലിന്റേയും മാർക്സിന്റേയും രാഷ്ട്രീയചിന്ത പരിഗണിക്കുന്ന രണ്ടാം വാല്യത്തിന് "പ്രവചനങ്ങളുടെ വേലിയേറ്റം" (The High Tide of Prophesy) എന്ന പേരാണ്. ഇതിൽ ഹേഗലിനെ പോപ്പർ, ഐതിഹാസിക അനിവാര്യതകളെ സംബന്ധിച്ച എല്ലാ ആധുനികസങ്കല്പങ്ങളുടേയും സ്രോതസ്സായി കണ്ട് നിശിതമായി വിമർശിക്കുന്നു. മാർക്സിനെതിരെയുള്ള പോപ്പറുടെ വിമർശനം കുറേക്കൂടി മയമുള്ളതാണ്. മാർക്സ് മൂലധനം എഴുതിയകാലത്ത് തൊഴിലാളിവർഗ്ഗത്തിന്റെ ദയനീയാവസ്ഥ സാമാന്യമായി അവഗണിക്കപ്പെടുകയോ ന്യായീകരിക്കപ്പെടുക തന്നെയോ ആയിരുന്നെന്നും അതിനാൽ അത്തരം മനോഭാവങ്ങളോടുള്ള മാർക്സിന്റെ പ്രതികരണം ക്ഷമിക്കാവുന്നതാണെന്നു പോപ്പർ കരുതി.


</doc>
<doc id="199128" url="https://ml.wikipedia.org/wiki?curid=199128" title="ടർബൊ തീവണ്ടി">
ടർബൊ തീവണ്ടി

വാതക ടർബൈൻ എൻജിൻ ഉപയോഗിച്ചു പ്രവർത്തിക്കുന്ന ദ്രുതവേഗ പാസഞ്ചർ തീവണ്ടി. മറ്റു തീവണ്ടികളെപ്പോലെ ഇതിൽ പ്രത്യേക എൻജിൻ യൂണിറ്റ് ഇല്ല; തീവണ്ടിയുടെ രണ്ടറ്റത്തുമുള്ള പവർ കാറുകളിലെ (ചിത്രം 1) വാതക ടർബൈൻ എൻജിനുകളാണ് തീവണ്ടിയെ മുന്നോട്ടു നയിക്കുന്നത്. 
1960-കളുടെ തുടക്കത്തിൽ അമേരിക്കയിലെ യൂണൈറ്റഡ് ടെക്നോളജീസ് കോർപ്പറേഷനിലെ (അന്നത്തെ യൂണൈറ്റഡ് എയർക്രാഫ്റ്റ് കോർപ്പറേഷൻ) എൻജിനീയർമാരാണ് ടർബൊ തീവണ്ടി ആദ്യമായി രൂപപ്പെടുത്തിയത്. തുടർന്നു സിക്കോർസി എയർക്രാഫ്റ്റ് ഡിവിഷന്റെ സർഫസ് ട്രാൻസ്പോർട്ടേഷൻ സിസ്റ്റംസ്, ഗതാഗതത്തിനായിട്ടുള്ള പ്രഥമ ടർബൊ തീവണ്ടി 1968 -ൽ പുറത്തിറക്കി. അമേരിക്കയിലെ ബോസ്റ്റണിനും ന്യൂയോർക്കിനുമിടയിലും ക്യാനഡയിലെ മോൺട്രിയലിനും ടൊറൊന്റോയ്ക്കുമിടയിലും 1970-കളിൽ അമേരിക്കൻ നിർമിത ടർബൊ തീവണ്ടികൾ ഓടിച്ചിരുന്നു. 1980-കളുടെ മധ്യത്തോടെ ഫ്രഞ്ച് നിർമിത ഇനങ്ങളും പുറത്തിറക്കപ്പെട്ടു.

ജപ്പാൻ നിർമിത ഷിൻകെൻസെൻ ദ്രുതവേഗ വിദ്യുത് തീവണ്ടിയുടെ ആവിർഭാവവും 1970-കളിൽ ഇന്ധനങ്ങൾക്കുണ്ടായ ഭീമമായ വിലക്കയറ്റവും ടർബൊ തീവണ്ടിയുടെ പ്രചാരത്തിനു വിലങ്ങുതടിയായെങ്കിലും ഇവയിലെ നൂതന സസ്പെൻഷൻ സംവിധാനം ഇതര തീവണ്ടികളിൽ ഇന്നും ഉപയോഗിക്കപ്പെടുന്നുണ്ട്. 
വായുഗതിക രീതിയിൽ പിൻവലിവു പരമാവധി കുറയ്ക്കാവുന്ന തരത്തിൽ ഗേജ് കൂടിയ അലൂമിനിയം കൊണ്ട് എയ്റോസ്പേസ് എൻജിനീയർമാരാണ് ടർബൊ തീവണ്ടി നിർമ്മിക്കുന്നത്. തീവണ്ടിയുടെ പവർ കാറുകൾക്കിടയിലായി 3 മുതൽ 9 വരെ പാസഞ്ചർ കാറുകൾ ഘടിപ്പിക്കാറുണ്ട്; പവർ കാറുകളിലും യാത്രക്കാർക്ക് ഇരിക്കാൻ സൗകര്യമുണ്ട്. മറ്റു തീവണ്ടികളിലെ കാറുകളെ അപേക്ഷിച്ച് ഇവയിലേതിനു 75 സെ. മീ. -ഓളം പൊക്കം കുറവായിരിക്കും; കാറുകൾക്കോരോന്നിനും രണ്ടു ചക്രമേ കാണൂ. കാറുകൾക്കു ഭാരം കുറവായതിനാൽ കുറഞ്ഞ ശക്തി ഉപയോഗിച്ചു തീവണ്ടിയെ ചലിപ്പിക്കാനാകുന്നു. ഇതുമൂലം ഇന്ധനവും ലാഭിക്കാനാകും.
ടർബൊ തീവണ്ടിയുടെ പ്രധാന പ്രത്യേകതകൾ അവയിലെ തൂങ്ങിയാടുന്ന (pendulous) ബാങ്കിങ് സസ്പെൻഷൻ സംവിധാനവും ഗിയർ ആക്സിലുകളുമാണ്. മുകൾഭാഗത്തിനടുത്തു നിന്നു, തങ്ങളുടെ ഗുരുത്വാകർഷണ കേന്ദ്രത്തിലൂടെ കടന്നു പോകത്തക്ക രീതിയിൽ, ഒരു അ-ഇനം ചട്ടക്കൂട്ടിൽ തൂങ്ങിയാടാവുന്ന തരത്തിലാണ്, കാറുകളെ ഉറപ്പിച്ചിട്ടുള്ളത്. പവർ കാറുകളിൽ അവയിലെ കുംഭത്തിനു (dome) കീഴിലും ഇതര കാറുകളിൽ അവയ്ക്കിടയിലുമാണ് സസ്പെൻഷൻ സംവിധാനം ഉറപ്പിക്കുന്നത്. ഇതുകാരണം വലിയ വേഗതയിൽ വളവുകൾ തിരിയുമ്പോൾ ടർബൊ തീവണ്ടിയിലെ കാറുകൾ അപകേന്ദ്രബല പ്രഭാവത്താൽ വിമാനങ്ങളെപ്പോലെ പാതയിലെ വളവിന് ഉള്ളിലേക്കായിട്ടാണ് ചരിയുന്നത് (ചിത്രം 2). ഇതുമൂലം വളവുകളിൽക്കൂടി ഉയർന്ന വേഗതയിൽ സഞ്ചരിക്കുമ്പോഴും തീവണ്ടിയിലെ കാറുകൾക്കുള്ളിലെ ഇരിപ്പിടങ്ങളിൽ യാത്രക്കാർക്കു നിവർന്നുതന്നെ ഇരിക്കാനാകുന്നു. സാധാരണ തീവണ്ടികളെ അപേക്ഷിച്ചു 30%-40% ഉയർന്ന വേഗതയിൽ വളവുകൾ തിരിയാനും ഈ സജ്ജീകരണം ടർബൊ തീവണ്ടിയെ സഹായിക്കുന്നു. അതുപോലെ ഓരോ ജോടി കാറുകൾക്കുമിടയിലുള്ള ആക്സിലുകൾ വളവുകളിലൂടെയുള്ള പ്രയാണം സുഗമമാക്കുന്നതോടൊപ്പം കാറുകളുടെ കുലുക്കവും ചക്രങ്ങളുടെ തേയ്മാനവും കുറയ്ക്കാനും സഹായിക്കുന്നു. മുൻവശത്തു ഘടിപ്പിച്ചിട്ടുള്ള പവർ കാർ തീവണ്ടിയെ വലിക്കുമ്പോൾ പിൻഭാഗത്തെ പവർ കാർ തീവണ്ടിയെ മുന്നോട്ടു തള്ളി നീക്കുന്ന 'പുഷ്-പുൾ' രീതിയാണ് ഇവയിലുള്ളത്. ഇതര തീവണ്ടികളെ അപേക്ഷിച്ചു ഭാരം കുറഞ്ഞതും, കൂടുതൽ വേഗതയിൽ സഞ്ചരിക്കുന്നതുമാണ്, ടർബൊ തീവണ്ടി. പ്രവർത്തനവേളയിലുണ്ടാകുന്ന ശബ്ദ മലിനീകരണവും ഇതിനു കുറവായിരിക്കും.
പരമാവധി സുഖകരമായ യാത്രാസൗകര്യം ലഭിക്കത്തക്കതരത്തിലാണ് കാറുകളുടെ അകവശം ക്രമീകരിക്കുന്നത്. പരവതാനികൾ, കർട്ടനുകൾ, പരോക്ഷ പ്രകാശനം, വായനയ്ക്കായുള്ള വിളക്കുകൾ, മടക്കു മേശകൾ, തലവച്ചു ചാരിക്കിടക്കാൻ സൗകര്യപ്രദമായ കസേരകൾ, വാതിലിനടുത്തു ലഗേജ് റാക്കുകൾ, ഭക്ഷണം വിളമ്പാനുള്ള പ്രത്യേകം ഗാലിത്തട്ടുകൾ (galleys), എന്നിവയെല്ലാം ക്രമീകരിച്ചിട്ടുണ്ടാകും. എയർ കണ്ടിഷനിങ് ഉള്ളതിനാൽ കാറുകൾ ക്കുള്ളിലെ അന്തരീക്ഷ താപനില നിയന്ത്രിക്കാനാകുന്നു. ആവശ്യമെങ്കിൽ വിദ്യുത് താപനവും ലഭ്യമാണ്. പൊടി അകത്തേക്കു കടക്കുന്നതു തടയാനും രവ തലം (noise level) താഴ്ത്താനും വേണ്ടി കാറുകൾക്കുള്ളിലെ വായു അല്പം മർദിതമാക്കുകയാണു പതിവ്.
ഓരോ തീവണ്ടിയിലും പരമാവധി ഏഴു വാതക ടർബൈൻ എൻജിനുകൾ വരെ ഘടിപ്പിക്കാനാവും. ആവശ്യങ്ങൾക്കനുസൃതമായിട്ടാണ് ഇവയുടെ എണ്ണം നിശ്ചയിക്കുന്നത്. പക്ഷേ, തീവണ്ടിയുടെ ആവശ്യങ്ങൾക്കുവേണ്ടുന്ന വൈദ്യുതി ഉത്പാദിപ്പിക്കുന്നതിനായിട്ടുള്ള പ്രത്യാവർത്തിത്രം (alternator) പ്രവർത്തിപ്പിക്കാനായി മാത്രം എപ്പോഴും ഒരു എൻജിൻ ഉപയോഗിക്കുന്നുണ്ടാവും. എൻജിനുകളുടെ എണ്ണം വർധിക്കുന്തോറും തീവണ്ടിക്ക് ആർജിക്കാനാവുന്ന പരമാവധി വേഗത, ത്വരണം എന്നിവയുടെ മൂല്യവും ഉയരുന്നു. ചെറുതും ഒതുക്കമുള്ളതുമായതിനാൽ വാതക ടർബൈൻ എൻജിനുകൾ പവർ കാറുകളിലെ കുംഭത്തിനടിയിൽ വരത്തക്കവണ്ണം ഉറപ്പിക്കാനാകുന്നു. ടർബൈനിലെ ഷാഫ്റ്റുകൾ വിമാനത്തിലെ പ്രൊപ്പെല്ലെറുകൾ എന്നപോലെ കാറുകളിലെ ഗിയറുകളെ ചാലിതമാക്കി അതുവഴി ടർബൊ തീവണ്ടിയിലെ ചക്രങ്ങളെ ചലിപ്പിക്കുന്നു. ആന്തരിക-ദഹന എൻജിനുകളെ അപേക്ഷിച്ചു നാലിലൊന്ന് അന്തരീക്ഷ മലിനീകരണമേ ഇതിലെ വാതക ടർബൈനുകൾ സൃഷ്ടിക്കാറുള്ളൂ. സാധാരണ തീവണ്ടിപ്പാതകളിലൂടെ തന്നെ ഓടിക്കാമെന്നതിനാൽ ടർബൊ തീവണ്ടിക്കായി പ്രത്യേക പാത നിർമ്മാണവും ആവശ്യമില്ല.


</doc>
<doc id="199129" url="https://ml.wikipedia.org/wiki?curid=199129" title="കൊമ്പൊടിഞ്ഞാമാക്കൽ">
കൊമ്പൊടിഞ്ഞാമാക്കൽ

കേരളത്തിലെ തൃശ്ശൂർ ജില്ലയിലെ ആളൂർ പഞ്ചായത്തിലെ ഒരു ചെറുപട്ടണമാണ്‌ കൊമ്പൊടിഞ്ഞാമാക്കൽ (Kombodinjamakkal). തൃശ്ശൂർ പട്ടണത്തിൽ നിന്ന് 28 കിലോമീറ്റർ ദൂരത്തിലും, കൊച്ചി നഗരത്തിൽ നിന്ന് 55 കിലോമീറ്റർ ദൂരത്തിലും, ചാലക്കുടി പട്ടണത്തിൽ നിന്ന് 10 കിലോമീറ്റർ ദൂരത്തിലും മാള പട്ടണത്തിൽ നിന്ന് 8 കിലോഗമീറ്റർ ദൂരത്തിലും സ്ഥിതി ചെയ്യുന്ന ഒരു പ്രദേശമാണ് കൊമ്പൊടിഞ്ഞാമാക്കൽ.

കൊമ്പൊടിഞ്ഞാമാക്കൽ എന്ന ഈ ഗ്രാമം പലപ്പോഴും കൊമ്പിടിഞ്ഞാമാക്കൽ എന്നും കൊമ്പടിഞ്ഞാമാക്കൽ എന്നും പറയാറുണ്ട്. പേരിനെ ചുരുക്കി കൊമ്പൊടി, കൊമ്പിടി എന്നും വിളിക്കുന്നു. കുണ്ടായിക്കു തെക്കു മുതൽ കൊമ്പൊടിഞ്ഞാമാക്കലിനു വടക്കുവരെ മൂന്നു കിലോമീറ്റർ ദൂരത്തിലുള്ള പ്രദേശങ്ങൾ കുഴിക്കാട്ടുശ്ശേരി എന്ന് പേരിലും അറിയപ്പെടുന്നു.




എൻ.എച്ച് 47 ൽ തൃശ്ശൂർ-എറണാകുളം വഴിയിൽ, കൊടകരയിൽ നിന്ന് 8 കിലോമീറ്റർ, ചാലക്കുടിയിൽ നിന്ന് 8 കിലോമീറ്റർ ദൂരത്തിൽ സ്ഥിതി ചെയ്യുന്നു. റോഡ് വഴി - തൃശ്ശൂർ, ചാലക്കുടി, വെള്ളാങ്ങല്ലൂർ (7 കി.മീ.), കൊടുങ്ങല്ലൂർ ഇരിങ്ങാലക്കുട കൊടകര എന്നിവിടങ്ങളിൽ നിന്നും ബസ്സ് വഴി കൊമ്പൊടിഞ്ഞാമാക്കൽ എത്താം. 

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ചാലക്കുടി ദൂരം 7 കിലോമീറ്റർ , ഇരിഞ്ഞാലക്കുട, ദൂരം 6 കിലോമീറ്റർ എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം), ദൂരം 32 കിലോമീറ്റർ.

കൊമ്പൊടിഞ്ഞാമാക്കൽ ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="199131" url="https://ml.wikipedia.org/wiki?curid=199131" title="ടർബൊഡ്രിൽ">
ടർബൊഡ്രിൽ

എണ്ണക്കിണറുകൾ, വാതകക്കിണറുകൾ എന്നിവ കുഴിക്കാൻ ഉപയോഗിക്കുന്ന കറങ്ങുന്ന ഒരു ഉപകരണമാണ് ടർബൊഡ്രിൽ. ഇതിൽ തുളയ്ക്കാനുപയോഗിക്കുന്ന കൂർത്ത ഭാഗത്തെ (bit) തിരിക്കുന്നത് കിണറിനകത്തു തന്നെ സ്ഥിതിചെയ്യുന്ന ഒരു ടർബൈൻ മോട്ടോർ ഉപയോഗിച്ചാണ്. റോട്ടറി ഡ്രില്ലുകളിലെ ബിറ്റ്, ഡ്രിൽ പൈപ്പിന്റെ അറ്റത്തായിട്ടാണ് ഘടിപ്പിക്കാറുള്ളത്; ഈ പൈപ്പിനെ കിണറിനു പുറത്തു സ്ഥിതിചെയ്യുന്ന ഒരു മോട്ടോറുപയോഗിച്ച് കറക്കുന്നു; എന്നാൽ ടർബൊഡ്രിൽ സംവിധാനത്തിൽ കുഴിക്കുന്ന കുഴിയുടെ അടിയിൽ സ്ഥിതി ചെയ്യുന്നതും ചെളി ഉപയോഗിച്ച് പ്രവർത്തിക്കുന്നതുമായ ഒരു ടർബൈനാണ് ഡ്രിൽ ബിറ്റിനെ തിരിക്കുന്നത്.
ടർബൊഡ്രില്ലിന്, മുകളിലായുള്ള ത്രസ്റ്റ് ബെയറിങ്, ടർബൈൻ, കീഴ്ഭാഗത്തായുള്ള ബെയറിങ്, ബിറ്റ് എന്നിങ്ങനെ നാലു ഭാഗങ്ങളുണ്ട്. ഉപകരണത്തിന്റെ ഏകദേശ നീളം 9 മീ. ആണ്. ഷാഫ്റ്റിനു മാത്രം 6 മീ. നീളം വരും. കിണറിന്റെ പ്രതലത്തു നിന്ന് താഴേക്ക് ഇറങ്ങിപ്പോകുന്ന പൈപ്പാണ് ഡ്രിൽ പൈപ്പ്. ഇതിന്റെ കീഴറ്റത്തെ, ടർബൊഡ്രില്ലുമായി, ഒരു ഡ്രിൽ കോളർ മൂലം ബന്ധിപ്പിച്ചിരിക്കുന്നു.
ഡ്രിൽ പൈപ്പ്, ത്രസ്റ്റ് ബെയറിങ് എന്നിവയിലൂടെ കിണറിലെ ചെളി പമ്പ് ചെയ്ത് ടർബൈനിലെത്തിക്കുന്നു. അതിനുള്ളിൽ ഘടിപ്പിച്ചിട്ടുള്ള സ്റ്റാറ്ററുകൾ ചെളിയുടെ ഒഴുക്കിനെ ഷാഫ്റ്റിൽ ഘടിപ്പിച്ചിട്ടുള്ള റോട്ടറുകളിലേക്ക് തിരിച്ചുവിടുന്നു. ഇത് ഷാഫ്റ്റിനേയും തദ്വാര അതിനോട് ഘടിപ്പിച്ചിട്ടുള്ള ബിറ്റിനേയും കറക്കുന്നു. ചെളി പുറത്തുവരുന്നത് കീഴറ്റത്തെ ബെയറിങ്ങിലെ ഷാഫ്റ്റിനുള്ളിലൂടെയും ബിറ്റിലൂടെയുമാണ്. മുറിത്തുണ്ടുകളെ നീക്കം ചെയ്യുക, ബിറ്റിനെ തണുപ്പിക്കുക തുടങ്ങി, ഡ്രില്ലിങ്ങ് ദ്രവം കൊണ്ടു ചെയ്യേണ്ട കർമങ്ങൾ ഇവിടെ ചെളി ഉപയോഗിച്ചാണ് നടപ്പാക്കുന്നത്. ചെളിപ്പമ്പിന്റെ ക്ഷമതയാണ് ഭ്രമണ വേഗതയ്ക്ക് ഹേതു. ബിറ്റിന്റെ ഭ്രമണ വേഗത മിനിറ്റിൽ ഏകദേശം 500-1,000 (rpm) വരെ വരും.

അടിസ്ഥാനപരമായി രണ്ടു തരം ടർബൊഡ്രില്ലുകൾ ഉപയോഗിക്കപ്പെടുന്നു. ആദ്യത്തെയിനം നൂറുസ്റ്റേജ് (ഒരു റോട്ടറും ഒരു സ്റ്റാറ്ററും ചേർന്നതാണ് ഒരു സ്റ്റേജ്) ഉള്ള ഒരു സ്റ്റാൻഡേഡ് യൂണിറ്റ് ആണ്. ഇത്തരത്തിലുള്ള രണ്ടോ മൂന്നോ യൂണിറ്റുകൾ ചേർന്ന ടാൻഡെം ടർബൊഡ്രിൽ (tandum turbodrill) ആണ് രണ്ടാമത്തെയിനം.


</doc>
<doc id="199144" url="https://ml.wikipedia.org/wiki?curid=199144" title="ഗഹാർഡ് മ്യൂളർ">
ഗഹാർഡ് മ്യൂളർ

ജർമ്മൻ ഫുട്ബോൾ കളിക്കാരനും അന്തർദേശീയരംഗത്തെ ഏറ്റവും കൂടുതൽ ഗോൾ നേടിയ കളിക്കാരിലൊരാളുമാണ് ഗഹാർഡ് മ്യൂളർ.(Gerhard "Gerd" Müller (;ജനനം:നവം:3-1945).62 അന്താരാഷ്ട മത്സരങ്ങളിൽ നിന്ന മ്യൂളർ 68 ഗോളുകൾ നേടിയിട്ടൂണ്ട്.വളരെ കുറച്ചു മത്സരങ്ങൾ മാത്രമാണ് മറ്റു കളിക്കാരെ അപേക്ഷിച്ച് മ്യൂളർ കളിച്ചത്.എട്ടാം സ്ഥാനമാണ് മ്യൂളർക്ക് ഈ നിലയിൽ ഉള്ളത്.1970-ൽ മ്യൂളർ ആ വർഷത്തെ യൂറോപ്യൻ ഫുട്ബോളർആയി തിരഞ്ഞെടുക്കപ്പെട്ടിരുന്നു.ആ വർഷത്തെ ലോകകപ്പിൽ 10 ഗോളുകൾ ആണ് അദ്ദേഹം നേടിയത്.14 ഗോളുകൾ ആകെ ലോകകപ്പിൽ നേടിയ മ്യൂളറുടെ റെക്കാർഡ് ബ്രസീലിന്റെ റൊണാൾഡോ ഭേദിയ്ക്കുന്നതുവരെ നിലനിന്നു.നൂറ്റാണ്ടിലെ ഫുട്ബ്ബോളറെ കണ്ടെത്താൻ IFFS നടത്തിയ വോട്ടെടുപ്പിൽ മ്യൂളർ 13-0 സ്ഥാനം നേടുകയുണ്ടായി.


</doc>
<doc id="199147" url="https://ml.wikipedia.org/wiki?curid=199147" title="ഐഗർ യെവ്ഗിനെവിച് ടാം">
ഐഗർ യെവ്ഗിനെവിച് ടാം

പ്രമുഖനായൊരു റഷ്യൻ ഭൗതികശാസ്ത്രജ്ഞനാണ് ഐഗർ യെവ്ഗിനെവിച് ടാം (8 ജൂലൈ 1895 - 12 ഏപ്രിൽ 1971). ചെരങ്കോഫ് വികിരണത്തെക്കുറിച്ചുള്ള പഠനത്തിന് ഐ.എം. ഫ്രാങ്ക്, പവേൽ ചെരങ്കോഫ് എന്നിവരുമായി 1958-ലെ ഭൗതികശാസ്ത്രത്തിനുള്ള നോബൽ സമ്മാനം പങ്കിട്ടു. 
റഷ്യയിലെ വ്ളാഡിവോസ്തോക്കിൽ 1895 ജൂലൈ 8-ന് ടാം ജനിച്ചു. മോസ്കോ സർവകലാശാലയിൽ നിന്ന് 1918-ൽ ബിരുദവും 1933-ൽ ഡോക്ടറേറ്റും നേടി. മോസ്കോ സർവകലാശാലയിൽ പ്രൊഫസർ, സൈദ്ധാന്തിക ഭൗതികശാസ്ത്രവിഭാഗത്തിന്റെ അധ്യക്ഷൻ, ലെബെദ്യെവ് ഫിസിക്കൽ ഇൻസ്റ്റിറ്റ്യൂട്ടിന്റെ തലവൻ, അക്കാദമി മെംബർ എന്നീ ഔദ്യോഗിക പദവികളിൽ പ്രവർത്തിച്ചു. 1971 ൽ മോസ്കോയിൽ നിര്യാതനായി. 
ഖരാവസ്ഥാഭൗതികത്തിൽ ക്വാണ്ടംമെക്കാനിക ആശയങ്ങളുടെ പ്രയോഗവിധികളിലായിരുന്നു ടാമിന്റെ ഗവേഷണങ്ങളധികവും. അടിസ്ഥാനകണികകൾ, അണുകേന്ദ്രീയ ബലങ്ങൾ, അണുകേന്ദ്രീയ സംയോജനത്തെക്കുറിച്ചുള്ള സിദ്ധാന്തങ്ങൾ എന്നീ മേഖലകളിലെല്ലാം ഇദ്ദേഹത്തിന്റെ സംഭാവനകളുണ്ട്. 1934-ൽ അണുകേന്ദ്രീയബലങ്ങളെക്കുറിച്ചുള്ള ബീറ്റാ സിദ്ധാന്തം ടാം അവതരിപ്പിച്ചു. അർധചാലകങ്ങളെയും ട്രാൻസിസ്റ്ററുകളെയും കുറിച്ചുള്ള ഭൗതികപഠനത്തിൽ ഇലക്ട്രോണുകളുടെ പ്രത്യേക പരിബദ്ധാവസ്ഥകളെ (bounded states) സൂചിപ്പിക്കുന്ന 'ടാംസ് ലെവലുകൾ' എന്ന പരികല്പന ഇദ്ദേഹത്തിന്റെ പ്രമുഖ സംഭാവനയാണ്.

ചെരങ്കോഫിന്റെ പുതിയ വികിരണ കണ്ടുപിടിത്തത്തെ തുടർന്ന് (1934-36) ടാമും ഐ. എം. ഫ്രാങ്കും ചേർന്ന് ചെരങ്കോഫ് വികിരണങ്ങളുടെ ഉത്പാദനത്തെക്കുറിച്ചും അതിന്റെ ധ്രുവീകരണം (polarisation) പോലുള്ള ഗുണവിശേഷങ്ങളെക്കുറിച്ചുമുള്ള ഗണിതീയസിദ്ധാന്തത്തിനു രൂപം നൽകി. 1950-കളിൽ ഇവർ വളരെ കൃത്യതയുള്ള ചെരങ്കോഫ് കൗണ്ടർ വികസിപ്പിച്ചെടുത്തു. ആന്റിപ്രോട്ടോൺ ഉൾപ്പെടെയുള്ള അടിസ്ഥാന കണികകളുടെ സാന്നിധ്യം, തോത് എന്നിവ മനസ്സിലാക്കാൻ ഇതുപകരിച്ചു. സൂപ്പർ ലൈറ്റ് ഓപ്റ്റിക്സ് എന്ന ശാഖയിൽ വിസ്തൃതമായൊരു മേഖലയായി ഇവരുടെ സിദ്ധാന്തം വികസിച്ചു. പ്ലാസ്മാഭൗതികം പോലുള്ള രംഗങ്ങളിൽ പല പ്രയോഗസാധ്യതകളുമുള്ള മേഖലയായി ഇതു വളരുകയും ചെയ്തു.
ടാമിന്റെ മുഖ്യ ഗ്രന്ഥരചനകളിൽ ഓൺ ദ് മാഗ്നറ്റിക് മൊമെന്റ് ഒഫ് ദ് ന്യൂട്രിനൊ (1934), റിലേറ്റിവിസ്റ്റിക് ഇന്റർആക്ഷൻ ഒഫ് എലിമെന്ററി പാർട്ടിക്കിൾസ് (1945), ഇലക്ട്രോഡൈനമിക്സ് എന്നിവ ഉൾപ്പെടുന്നു.


</doc>
<doc id="199149" url="https://ml.wikipedia.org/wiki?curid=199149" title="ടാക്സേഷൻ എൻക്വയറി കമ്മിഷൻ ഒഫ് ഇന്ത്യ">
ടാക്സേഷൻ എൻക്വയറി കമ്മിഷൻ ഒഫ് ഇന്ത്യ

ഇന്ത്യയിലെ നികുതി ഘടനയെക്കുറിച്ച് പഠിക്കാൻ 1953-ൽ നിയുക്തമായ കമ്മിഷനാണ് ടാക്സേഷൻ എൻക്വയറി കമ്മിഷൻ ഒഫ് ഇന്ത്യ. സ്വാതന്ത്ര്യപ്രാപ്തിയെത്തുടർന്ന് ഇന്ത്യൻ സമ്പദ്ഘടന സമഗ്രമായി പുനഃസംവിധാനം ചെയ്യുന്നതിന്റെ ഭാഗമായി നികുതി വ്യവസ്ഥ മൗലികമായി പരിഷ്കരിക്കുവാൻ നെഹ്റു ഗവൺമെന്റ് തീരുമാനിച്ചു. ദീർഘകാലം വൈദേശികാധിപത്യത്തിനു കീഴിലായിരുന്ന ഇന്ത്യയുടെ സമ്പദ്ഘടന, ദേശീയ ലക്ഷ്യങ്ങൾ സാക്ഷാത്കരിക്കുവാനുതകുന്ന തരത്തിൽ നവീകരിക്കുന്നതിനു വേണ്ടിയുള്ള പരിഷ്ക്കരണ പദ്ധതിയുടെ അവിഭാജ്യഘടകമായിട്ടാണ് ടാക്സേഷൻ എൻക്വയറി കമ്മിഷനെ നിയോഗിച്ചത്. പ്രശസ്ത സാമ്പത്തിക ശാസ്ത്രജ്ഞനായ ഡോ. ജോൺ മത്തായി ചെയർമാനായുള്ള കമ്മിഷനിൽ വൈകുണ്ഠ്, എൽ. മേത്ത, ഡോ. വി. കെ. ആർ. വി. റാവു, കെ. ആർ. കെ. മേനോൻ, ബി. വെങ്കിട്ട പൈ, ഡോ. ബി. കെ. മദൻ തുടങ്ങിയവരായിരുന്നു അംഗങ്ങൾ. മുൻ ആദായനികുതി കമ്മിഷണറായിരുന്ന സർദാർ ഇന്ദ്രജിത് സിംഗായിരുന്നു കമ്മിഷന്റെ സെക്രട്ടറി. വിഭജനത്തിന്റെയും നാട്ടുരാജ്യങ്ങളുടെ ഉദ്ഗ്രഥനത്തിന്റെയും ഫലമായി അതീവ സങ്കീർണമായിത്തീർന്ന ധനകാര്യ രംഗത്തെക്കുറിച്ച് ആഴത്തിൽ പഠിച്ചതിനുശേഷം കമ്മിഷൻ മൂന്നു വാല്യങ്ങളുള്ള ഒരു റിപ്പോർട്ട് കേന്ദ്ര ഗവൺമെന്റിനു സമർപ്പിച്ചു.
വിശദമായ പഠനം നടത്തുന്നതിന്റെ മുന്നോടിയായി കമ്മിഷൻ ഒരു ചോദ്യാവലി തയ്യാറാക്കുകയും അത് കേന്ദ്ര-സംസ്ഥാന സർക്കാരുകൾക്കും വിവിധ സ്ഥാപനങ്ങൾക്കും വ്യക്തികൾക്കും അയച്ചു കൊടുക്കുകയും ചെയ്തു. ഇന്ത്യയുടെ പൊതുവിലുള്ള നികുതിവ്യവസ്ഥ, പ്രത്യക്ഷ-പരോക്ഷ നികുതികൾ, കാർഷികാദായ നികുതി, ഭൂമിയിൽ നിന്നുള്ള വരുമാനം, ജലസേചനനിരക്കുകൾ, മറ്റു കേന്ദ്ര-സംസ്ഥാന നികുതികൾ, പ്രാദേശിക നികുതികൾ എന്നിങ്ങനെ ആറു ഭാഗങ്ങളുള്ള ചോദ്യാവലിയാണ് കമ്മിഷൻ തയ്യാറാക്കിയത്. സ്വതന്ത്ര ഇന്ത്യയുടെ സാമ്പത്തിക ലക്ഷ്യങ്ങളും പഞ്ച വത്സര പദ്ധതികളും വിജയകരമായി നിർവഹിക്കുന്നതിന് യുക്തിസഹവും ശാസ്ത്രീയവുമായ ഒരു നികുതി സമ്പ്രദായം ആവശ്യമാണ്. വ്യാവസായിക-കാർഷിക മേഖലകളിലെ വർധിച്ച മുതൽമുടക്കിനും ക്ഷേമ പ്രവർത്തനങ്ങൾക്കും ആവശ്യമായ സാമ്പത്തിക വിഭവങ്ങളുടെ സുപ്രധാന സ്രോതസ്സാണ് നികുതികൾ. അതിനാൽ പുതിയ സാമ്പത്തിക നയത്തിനനുസൃതവും ഫലപ്രദവുമായ ഒരു നികുതിവ്യവസ്ഥയ്ക്ക് രൂപം നൽകുകയെന്നതായിരുന്നു ടാക്സേഷൻ എൻക്വയറി കമ്മിഷന്റെ ദൗത്യം. വിഭജനത്തിന്റെയും നാട്ടുരാജ്യങ്ങളുടെ ഉദ്ഗ്രഥനത്തിന്റെയും ഫലമായി അതീവ സങ്കീർണമായിത്തീർന്ന ധനകാര്യ രംഗത്തെക്കുറിച്ച് ആഴത്തിൽ പഠിച്ചതിനുശേഷം കമ്മിഷൻ മൂന്നു വാല്യങ്ങളുള്ള ഒരു റിപ്പോർട്ട് കേന്ദ്ര ഗവൺമെന്റിനു സമർപ്പിച്ചു. കേന്ദ്ര-സംസ്ഥാന-പ്രാദേശിക നികുതികളുൾപ്പെടെ ഇന്ത്യയുടെ നികുതിവ്യവസ്ഥയെക്കുറിച്ചുള്ള സമഗ്രമായ പഠനമാണ് ഒന്നാം വാല്യത്തിലുള്ളത്. ഭരണഘടനയിൽ വിഭാവന ചെയ്തിട്ടുള്ള നികുതിഘടനയെക്കുറിച്ചും പൊതു ചെലവിന്റെ സ്വഭാവത്തെക്കുറിച്ചും വികസനപദ്ധതിക്കാവശ്യമായ ധന സമാഹരണത്തെക്കുറിച്ചുമൊക്കെ ഒന്നാം വാല്യത്തിൽ വിശദമായി പ്രതിപാദിക്കുന്നുണ്ട്. രാജ്യത്തിന്റെ വികസന നിലവാരത്തിന് അനുയോജ്യമായ നികുതി നയത്തിന്റെ സവിശേഷതകൾ, മുഖ്യ നികുതികളിൽ വരുത്തേണ്ട മാറ്റങ്ങൾ, നികുതിയേതര വരുമാന സ്രോതസ്സുകൾ എന്നീ ഘടകങ്ങളും പഠനവിധേയമാക്കിയിട്ടുണ്ട്. റിപ്പോർട്ടിന്റെ രണ്ടാം വാല്യം പ്രധാനമായും കേന്ദ്രനികുതികളെക്കുറിച്ചുള്ള അപഗ്രഥനത്തിലാണ് കേന്ദ്രീകരിച്ചിരിക്കുന്നത്. കേന്ദ്രസർക്കാരിന്റെ നിയന്ത്രണത്തിലുള്ള പ്രത്യക്ഷ-പരോക്ഷ നികുതികളായ ആദായനികുതി, കസ്റ്റംസ് ആൻഡ് എക്സൈസ് തീരുവ എന്നിവയുടെ ഘടനയും സ്വഭാവവും വിശദമായി പരിശോധിക്കുന്നു. മൂന്നാം വാല്യം സംസ്ഥാന നികുതികളെക്കുറിച്ചാണ്. ഭൂനികുതി, കാർഷിക നികുതി, വില്പന നികുതി എന്നിവയാണ് പ്രധാന സംസ്ഥാന നികുതികൾ. പ്രാദേശിക നികുതികളെക്കുറിച്ചും വിശദമായി പരിശോധിക്കുന്നുണ്ട്. 
കേന്ദ്ര-സംസ്ഥാന സർക്കാരുകളുടെ വികസനേതര ചെലവുകൾക്കുമേൽ കർശനമായ നിയന്ത്രണം ഏർപ്പെടുത്തണമെന്ന് കമ്മിഷൻ നിർദ്ദേശിക്കുകയുണ്ടായി. സാമ്പത്തിക അസമത്വങ്ങൾ ലഘൂകരിക്കുന്നതിന് പൊതു വരുമാനം ഗണ്യമായി വർധിപ്പിക്കേണ്ടതുണ്ടെന്ന് റിപ്പോർട്ടിൽ പറയുന്നു. നികുതി വരുമാനം വർധിപ്പിക്കുന്നതിനും സാമ്പത്തിക പുനർവിതരണം നീതിയുക്തമാക്കുന്നതിനും ഉയർന്ന വരുമാനക്കാരിൽ നിന്നും ഉയർന്ന നിരക്കിലുള്ള നികുതി ഈടാക്കണമെന്നാണ് കമ്മിഷന്റെ നിർദ്ദേശം. ഗ്രാമീണമേഖലയിലെ സമ്പന്നവിഭാഗങ്ങളെ നികുതിഘടനയ്ക്ക് കീഴിൽ കൊണ്ടുവരാനുള്ള മാർഗങ്ങൾ ആവിഷ്കരിക്കേണ്ടതുണ്ടെന്ന് കമ്മിഷൻ വ്യക്തമാക്കിയിട്ടുണ്ട്. പരോക്ഷ നികുതികളുടെ പ്രാധാന്യം റിപ്പോർട്ടിൽ എടുത്തു പറയുന്നു. സംസ്ഥാനങ്ങളുടെ സ്വയം ഭരണാധികാരം ഹനിക്കാതെ തന്നെ, രാജ്യത്തിനു മുഴുവൻ ബാധകമായ ഒരു ഏകീകൃത നികുതിവ്യവസ്ഥയ്ക്കു രൂപം നൽകേണ്ടത് അടിയന്തര പ്രാധാന്യമർഹിക്കുന്നു എന്നതായിരുന്നു കമ്മിഷന്റെ സുപ്രധാന നിഗമനം.


</doc>
<doc id="199151" url="https://ml.wikipedia.org/wiki?curid=199151" title="കാളിദാസ കലാകേന്ദ്രം">
കാളിദാസ കലാകേന്ദ്രം

കേരളത്തിലെ ഒരു നാടക സമിതിയാണ് കൊല്ലം ആസ്ഥാനമായുള്ള കാളിദാസ കലാകേന്ദ്രം. "ഡോക്ടർ" എന്ന നാടകവുമായി 1960-ലാണ് നാടകസമിതി ആരംഭിച്ചത്. വൈക്കം ചന്ദ്രശേഖരൻ നായരുടെ രചനയിൽ പി.കെ. വിക്രമൻ‌നായരാണ് ഈ നാടകം സംവിധാനം ചെയ്തത്. 2010-ൽ സമിതിയുടെ സുവർണജൂബിലി വേളയിൽ ഇ.എ.രാജേന്ദ്രന്റെ സംവിധാനത്തിൽ "രമണൻ" എന്ന നാടകം അവതരിപ്പിച്ചു. ഓ. മാധവനോടൊപ്പം ജി. ദേവരാജനും സമിതി രൂപീകരിക്കാൻ മുൻകൈയ്യെടുത്തു. കെ.പി.എ.സി.യിൽ നിന്നും വിട്ടാണ് മാധവൻ ഈ സമിതി രൂപീകരിച്ചത്. 

സമിതിയുടെ അവതരണഗാനമായി ഒ.എൻ.വി. കുറുപ്പ് രചിച്ച് ജി. ദേവരാജൻ സംഗീതം നൽകിയ "വരിക ഗന്ധർവ്വഗായകാ..." എന്ന ഗാനമാണ് ഉപയോഗിക്കുന്നത്.



</doc>
<doc id="199155" url="https://ml.wikipedia.org/wiki?curid=199155" title="ദേവേന്ദ്രനാഥ് ടാഗൂർ">
ദേവേന്ദ്രനാഥ് ടാഗൂർ

പ്രമുഖനായ ഒരു ബംഗാളി സാഹിത്യകാരനും ബ്രഹ്മസമാജം പ്രവർത്തകനുമായിരുന്നു 'മഹർഷി' ദേവേന്ദ്രനാഥ് എന്നറിയപ്പെട്ടിരുന്ന ദേവേന്ദ്രനാഥ് ടാഗൂർ(15 മേയ് 1817 – 19 ജനുവരി 1905) ഇദ്ദേഹത്തിന്റെ പതിനാലാമത്തെ പുത്രനാണ് രബീന്ദ്രനാഥ ടാഗൂർ.
ദേവേന്ദ്രനാഥ് ടാഗൂർ 1817 മെയ് 15-ന് കൊൽക്കൊത്തയിൽ ജനിച്ചു. അച്ഛൻ 'രാജകുമാരൻ' എന്ന അപരനാമത്തിൽ അറിയപ്പെട്ടിരുന്ന ദ്വാരകാനാഥ് ടാഗൂർ. പല മഹത്സ്ഥാപനങ്ങളിലൂടെ പത്തൊമ്പതാം നൂറ്റാണ്ടിന്റെ പൂർവാർധത്തിൽ ബംഗാളി സമൂഹത്തിൽ വലിയ പ്രഭാവം ചെലുത്തിയ ദേഹമാണ് ദ്വാരകാനാഥ് ടാഗൂർ. പ്രസിദ്ധമായ ജൊറാഷെങ്കൊ തറവാട്ടിൽ ജനിച്ച ദേവേന്ദ്രനാഥ് റാം മോഹൻ റായിയുടെ സ്കൂളിലാണ് പ്രാഥമിക വിദ്യാഭ്യാസം നേടിയത്. പിന്നീട് ഹിന്ദു കോളജിൽ ചേർന്നു ബിരുദമെടുത്തു. പഠിത്തം കഴിഞ്ഞയുടനെ പിതാവിന്റെ 'കാർ ടാഗോർ ആൻഡ് കമ്പനി'യിൽ ജോലിക്ക് ചേർന്നു. അക്കാലത്ത് ദേവേന്ദ്രനാഥ് ഈശോപനിഷത്തിലെ ഒരു ശ്ലോകം വായിക്കാനിടയായി. സമ്പത്തിനോടുള്ള ആർത്തി ഉപേക്ഷിച്ച് ദൈവത്തെ തേടാൻ ഉപദേശിക്കുന്ന ആ ശ്ലോകം ദേവേന്ദ്രനാഥിനെ ചിന്തിപ്പിച്ചു. അച്ഛന്റെ കമ്പനിയിലെ ജോലി ഉപേക്ഷിച്ച് അദ്ദേഹം മതവും തത്ത്വശാസ്ത്രവും പഠിക്കാൻ തുടങ്ങി. ബ്രഹ്മസമാജത്തിലെ അധ്യാപകനായിരുന്ന രാമചന്ദ്ര വിദ്യാവാഗീശനുമായും രാജാ റാം മോഹൻ റായിയുമായുമുള്ള അടുപ്പം ദേവേന്ദ്രനെ ബ്രഹ്മസമാജത്തിന്റെ പ്രവർത്തകനാക്കി മാറ്റി. 1839-ൽ ഇദ്ദേഹം 'തത്ത്വബോധിനിസഭ' എന്ന പേരിൽ ഒരു പ്രസ്ഥാനത്തിനു തുടക്കം കുറിച്ചു. തത്ത്വ ബോധിനി പത്രിക എന്ന ഒരു പത്രവും തുടങ്ങി. 1843-ലാണ് ദേവേന്ദ്രനാഥ് ബ്രഹ്മസമാജത്തിൽ ഔദ്യോഗികമായി അംഗമായത്. ഹിന്ദുമതശാസ്ത്രത്തിൽ കത്തോലിക്കാസഭയുടെ പ്രമാണങ്ങൾ അവതരിപ്പിക്കുന്ന 'ബ്രാഹ്മിക് കവനന്റ്' ആ വർഷം തന്നെ അദ്ദേഹം അവതരിപ്പിച്ചു. നാലു ബ്രാഹ്മണയുവാക്കളെ കാശിയിൽ അയച്ച് നാലു വേദങ്ങളും പഠിക്കാൻ സൗകര്യം ഏർപ്പെടുത്തുകയും ചെയ്തു. വേദങ്ങളോ ഉപനിഷത്തുകളോ വീഴ്ചകൾക്ക് അതീതമല്ലെന്ന വിപ്ലവകരമായ പ്രമേയം ദേവേന്ദ്രനാഥിന്റെ നേതൃത്വത്തിൽ സമാജം അവതരിപ്പിച്ചതോടെ ബ്രഹ്മസമാജത്തിന്റെ ചരിത്രത്തിൽ ഒരു വലിയ വഴിത്തിരിവുണ്ടായി.
ദേവേന്ദ്രനാഥിന്റെ വാഗ്മിത്വവും സന്ന്യാസതുല്യമായ ജീവിതവും ബംഗാളിന് ആകെയൊരു വിസ്മയമായിരുന്നു. പതിനഞ്ചു മക്കൾ ഉണ്ടായിരുന്ന ഇദ്ദേഹത്തിന്റെ പല മക്കളും ലോകപ്രശസ്തരുമായി. മൂത്തമകൻ ദ്വിജേന്ദ്രനാഥ് കവിയും സംഗീതജ്ഞനും തത്ത്വചിന്തകനും ഗണിതജ്ഞനുമായിരുന്നു. ഇദ്ദേഹത്തിന്റെ കാവ്യപരീക്ഷണങ്ങൾ രബീന്ദ്രനാഥ ടാഗൂറിനെയും സ്വാധീനിച്ചു. രണ്ടാമത്തെ മകൻ സത്യേന്ദ്രനാഥ ടാഗൂർ ഇന്ത്യൻ സിവിൽ സർവീസിലെ ആദ്യത്തെ ഇന്ത്യാക്കാരനായി. സംസ്കൃതത്തിലും ബംഗാളിയിലും ഇംഗ്ലീഷിലും ഇദ്ദേഹം മികവു കാട്ടി. ഗീതയുടെയും മേഘദൂതിന്റെയും ബംഗാളി പരിഭാഷ നിർവഹിച്ച സത്യേന്ദ്രനാണ് അച്ഛന്റെ ആത്മകഥ ഇംഗ്ലീഷിലേക്കു പരിഭാഷപ്പെടുത്തിയത്. അഞ്ചാമത്തെ മകൻ ജ്യോതീന്ദ്രനാഥാകട്ടെ സംഗീതജ്ഞനും സംവിധായകനും കവിയും നാടകകൃത്തും ദേശീയവാദിയുമായിരുന്നു. മൂത്തമകൾ സൗദാമിനിയും അഞ്ചാമത്തെ മകൾ സ്വർണകുമാരിയും രബീന്ദ്രനാഥ ടാഗൂറും ബംഗാളിയിൽ പ്രതിഭാവിലാസം പ്രകടമാക്കി. 

1905 ജനുവരി 19-നു ദേവേന്ദ്രനാഥ് ടാഗൂർ അന്തരിച്ചു.

1850-ൽ ഇദ്ദേഹം തന്റെ പ്രസിദ്ധമായ 'ബ്രഹ്മോധർമ' എന്ന സംഹിത പ്രസിദ്ധീകരിച്ചു. ഏകദൈവ വിശ്വാസത്തിനും വിഗ്രഹങ്ങളെ തിരസ്കരിച്ചുള്ള ആരാധനയ്ക്കും ഉപോദ്ബലകമായ ഹിന്ദുമത പഠനങ്ങളും ദർശനങ്ങളും അടങ്ങുന്നതാണിത്. ബ്രഹ്മോധർമ (1850), ആത്മതത്ത്വ വിദ്യ (1852), ബ്രഹ്മോ ധർമേർ മത് ഒ ബിസ്വാസ് (1890), ബ്രഹ്മ ധർമോ വ്യാഖ്യാൻ (1866), ബ്രഹ്മ് ധർമേർ അനുഷ്ഠാൻ പദ്ധതി (1895), ജ്ഞാൻ ഒ ധർമേർ ഉന്നതി (1893) പരലോക് ഒ മുക്തി (1895) എന്നിവയാണ് ദേവേന്ദ്രനാഥിന്റെ പ്രശസ്ത കൃതികൾ. ആത്മജീവിനി എന്ന ഇദ്ദേഹത്തിന്റെ ആത്മകഥ ആ രംഗത്തെ പ്രകൃഷ്ട കൃതിയാണ്.


</doc>
<doc id="199157" url="https://ml.wikipedia.org/wiki?curid=199157" title="അറുത്തുകൊല്ലൽ (വധശിക്ഷ)">
അറുത്തുകൊല്ലൽ (വധശിക്ഷ)

അറുത്തുകൊല്ലൽ ഒരു ശിക്ഷാരീതിയായി യൂറോപ്പിൽ റോമാസാമ്രാജ്യത്തിന്റെ കാലത്തും, ഏഷ്യയുടെ ഭാഗങ്ങളിലും ഉപയോഗിക്കപ്പെട്ടിരുന്നു. ഈ രീതി ഒരിക്കലും ഉപയോഗിക്കപ്പെട്ടിട്ടില്ലായിരിക്കും എന്നു വാധിക്കുന്ന ആൾക്കാരുമുണ്ട്. . ശിക്ഷ വിധിക്കപ്പെട്ടവരെ തലകീഴായി തൂക്കിയിട്ടശേഷം ഗുഹ്യഭാഗത്തുനിന്ന് നെടുകെ അറുത്തു കൊല്ലുകയായിരുന്നു ശിക്ഷാരീതി. 

അറുക്കുമ്പോൾ ശരീരം മുന്നോട്ടും പിന്നോട്ടും ആടുന്നത് ബുദ്ധിമുട്ടായിരുന്നതിനാൽ ചൈനക്കാർ മണ്ണിൽ ആഴത്തിൽ ഉറപ്പിച്ച രണ്ടു തൂണുകളിൽ തറച്ച പലകകൾക്കിടയിലാണ് പ്രതിയെ ബന്ധിച്ചിരുന്നത്. രണ്ട് ആരാച്ചാർമാർ രണ്ടു വശവും നിന്ന് അറക്കവാളുപയോഗിച്ച് പലകകൾക്കിടയിലൂടെ അറുക്കുകയായിരുന്നു ചെയ്തിരുന്നത്. 

റോമാ സാമ്രാജ്യം നിലനിന്ന കാലം മുഴുവനും ഈ രീതി അപൂർവമായിരുന്നുവത്രേ. കലിഗുല ചക്രവർത്തിയുടെ ഭരണകാലത്ത് ഈ ശിക്ഷാരീതി പരക്കെു ഉപയോഗിച്ചിരുന്നു. ശിക്ഷിക്കപ്പെടുന്നവരെ (ഇതിൽ കലിഗുല ചക്രവർത്തിയുടെ കുടുംബാംഗങ്ങളും പെടും) ശരീരത്തിൽ നെടുകെ മുറിക്കുന്നതിനു പകരം ഉടലിനു കുറുകെയായിരുന്നുവത്രേ അക്കാലത്ത് മുറിച്ചിരുന്നത്. ഈ ശിക്ഷകൾ നടക്കുമ്പോൾ ഇതു കണ്ടുകൊണ്ട് കലിഗുല ഭക്ഷണം കഴിക്കുമായിരുന്നുവത്രേ. ഇത്തരം പീഡനം കാണുന്നത് വിശപ്പു വർദ്ധിപ്പിക്കുമെന്നായിരുന്നു അയാളുടെ അഭിപ്രായം. 

1675-ൽ സിഖ് രക്തസാക്ഷിയായിരുന്ന ഭായ് മതി ദാസ് എന്നയാളെ ഇസ്ലാം മതം സ്വീകരിക്കാൻ വിസമ്മതിച്ചതിനാൽ ഡൽഹിയിൽ അറുത്തു കൊല്ലുകയുണ്ടായത്രേ. ബ്രാഹ്മണന്മാരെ നിർബന്ധിച്ച് ഇസ്ലാം മതത്തിലേയ്ക്ക് മാറ്റുന്നതായി പരാതിപ്പെടാൻ ഗുരു തേഗ് ബഹാദൂരിനൊപ്പം ചെന്നതായിരുന്നു അദ്ദേഹം. ഭായ് മതി ദാസ് ശിക്ഷ നടക്കുന്ന സമയത്ത് ജപ്ജി സാഹിബ് എന്ന പ്രാർത്ഥന ചൊല്ലുകയായിരുന്നുവെന്നാണ് സിഖ് മതഗ്രന്ധങ്ങൾ രേഖപ്പെടുത്തിയിരിക്കുന്നത്.


</doc>
<doc id="199158" url="https://ml.wikipedia.org/wiki?curid=199158" title="സുരേന്ദ്രമോഹൻ ടാഗൂർ">
സുരേന്ദ്രമോഹൻ ടാഗൂർ

പ്രശസ്തനായ ഇന്ത്യൻ സംഗീത ശാസ്ത്രജ്ഞനാണ് സുരേന്ദ്രമോഹൻ ടാഗൂർ(1840 - 1914).
1840-ൽ കൊൽക്കൊത്തയിൽ ജനിച്ചു. പതിനേഴാം വയസ്സു മുതൽ സംഗീതാഭ്യസനം തുടങ്ങിയ സുരേന്ദ്രമോഹൻ വളരെ പെട്ടെന്നു തന്നെ ഭാരതീയ സംഗീതത്തിലെന്നപോലെ യൂറോപ്യൻ സംഗീതത്തിലും പ്രാവീണ്യം നേടി. 1871-ൽ ഇദ്ദേഹം 'ബംഗാൾ മ്യൂസിക് സൊസൈറ്റി' സ്ഥാപിച്ചു. 1881-ൽ ബംഗാൾ അക്കാദമി ഒഫ് മ്യൂസിക് സ്ഥാപിതമായതും ഇദ്ദേഹത്തിന്റെ നേതൃത്വത്തിലായിരുന്നു. ഈ രണ്ടു പ്രസ്ഥാനങ്ങളിലും മരണം വരെ ഇദ്ദേഹം തന്നെയായിരുന്നു പ്രധാനി. സംഗീതോപകരണങ്ങളെക്കുറിച്ചുള്ള ഇദ്ദേഹത്തിന്റെ അഗാധമായ ജ്ഞാനം, നിരവധി വിദേശ മ്യൂസിയങ്ങളുടെ നിർമ്മാണത്തിനു പോലും പ്രയോജനപ്പെടുത്തിയിട്ടുണ്ട്. ന്യൂയോർക്കിലെ മെട്രോപ്പോളിറ്റൻ മ്യൂസിയം ഇദ്ദേഹം സംവിധാനം ചെയ്ത സംഗീത മ്യൂസിയങ്ങളിൽ പ്രധാനപ്പെട്ടതാണ്. 1914 ജൂൺ 18-ന് ഇദ്ദേഹം അന്തരിച്ചു. 
പ്രഗല്ഭനായ ഒരു ഗ്രന്ഥകാരൻ കൂടിയായിരുന്നു സുരേന്ദ്രമോ ഹൻ ടാഗൂർ. സംഗീതമുൾപ്പെടെയുള്ള വിവിധ വിഷയങ്ങളിലായി അറുപതോളം ഗ്രന്ഥങ്ങൾ ഇദ്ദേഹം രചിച്ചിട്ടുണ്ട്. യന്ത്രകോശ അഥവാ എ ട്രഷറി ഒഫ് ദ് മ്യൂസിക്കൽ ഇൻസ്ട്രുമെന്റ്സ് ഒഫ് ഏൻഷ്യന്റ് ആൻഡ് മോഡേൺ ഇൻഡ്യ (1875), ഹിന്ദു മ്യൂസിക് (1875), ഷോർട്ട് നോട്ടീസസ് ഒഫ് ഹിന്ദു മ്യൂസിക്കൽ ഇൻസ്ട്രുമെന്റ്സ് (1877), 6 പ്രിൻസിപ്പൽ രാഗാസ് (1877), ദി 8 പ്രിൻസിപ്പൽ രാഗാസ് ഒഫ് ദ് ഹിന്ദൂസ് (1880), ദ് ഫൈവ് പ്രിൻസിപ്പൽ മ്യൂസീഷ്യൻസ് ഒഫ് ദ് ഹിന്ദൂസ് അഥവാ എ ബ്രീഫ് എക്സ്പോസിഷൻ ഒഫ് ദി എസ്സെൻഷ്യൽ എലിമെന്റ്സ് ഒഫ് ദ് ഹിന്ദു മ്യൂസിക് (1881), യൂണിവേഴ്സൽ ഹിസ്റ്ററി ഒഫ് മ്യൂസിക് (1896) എന്നിവ ഇദ്ദേഹത്തിന്റെ സംഗീത ഗ്രന്ഥങ്ങളിൽ പ്രധാനപ്പെട്ടവയാണ്. 1875-ൽ പ്രസിദ്ധീകരിക്കപ്പെട്ട ഹിന്ദു മ്യൂസിക് എന്ന കൃതി വ്യത്യസ്ത സംഗീതജ്ഞരുടെ രചനകളുടെ സമാഹാരമാണ്. 1882-ൽ ഇതു രണ്ടു വാല്യങ്ങളിലായി പുനഃപ്രസിദ്ധീകരിക്കപ്പെട്ടു. 
ബ്രിട്ടിഷ് സർക്കാർ ഇദ്ദേഹത്തെ സർ സ്ഥാനം നൽകി ആദരിക്കുകയുണ്ടായി.


</doc>
<doc id="199163" url="https://ml.wikipedia.org/wiki?curid=199163" title="തെലുങ്കാന സമരം">
തെലുങ്കാന സമരം

ആന്ധ്രാപ്രദേശിൽ നിസാം ഭരണകൂടത്തിന്റെ ഭീകകരതകൾക്കെതിരരെ കമ്മ്യൂണിസ്റ്റ് പാർട്ടിയുടെ നേതൃത്വത്തിൽ നടന്ന വിപ്ലവമുന്നേറ്റമാണ് തെലുങ്കാന സമരം എന്നറിയപ്പെടുന്നത്. നാട്ടുരാജ്യ സ്ഥാപനത്തിനെതിരായ കാർഷിക കലാപമായിരുന്നു ഇത്. ഹൈദരാബാദിലെ ഭൂപ്രദേശത്തിലെ മൂന്നിലൊരു ഭാഗത്തിലധികം ചെറിയ ശതമാനം വരുന്ന ജന്മികളുടെ കയ്യിലായിരുന്നു. നികുതിപിരിവ് എന്നതിലുപരി, അധികാരത്തേയും, നിയമത്തേയും വരുതിയിലാക്കി, കർഷകരെ ചൂഷണം ചെയ്തു ജീവിച്ചിരുന്നവരായിരുന്നു ഈ ജന്മിവർഗ്ഗം. 

ഇന്ത്യയുടെ ചരിത്രത്തിൽ നടന്ന ഏറ്റവും വലിയ കർഷക മുന്നേറ്റമാണിതെന്നു കരുതപ്പെടുന്നു. തെലുങ്കാന സമരം ഏതാണ്ട് ആറുവർഷക്കാലം നീണ്ടുനിന്നും, ഭാരതത്തിൽ ഏറ്റവും കാലം നീണ്ടുനിന്ന കർഷക സമരവും ഇതുതന്നെയാണ്. ഏതാണ്ട് 4,000 കർഷകർ മരണമടഞ്ഞെന്നു കണക്കാക്കപ്പെടുന്നു. പതിനായിരക്കണക്കിനാളുകളെ വർഷങ്ങളോളം ജയിലിലടച്ചു. 50000 ത്തോളം വരുന്ന ജനങ്ങളെ വിവിധ ഘട്ടങ്ങളിലായി സംസ്ഥാനത്തിന്റെ പല ഭാഗങ്ങളിലുമുള്ള പോലീസ് ക്യാംപുകളിൽ കൊണ്ടുപോയി ക്രൂര മർദ്ദനത്തിരയാക്കി. കോടിക്കണക്കിനു രൂപയുടെ സ്വത്തുവകകൾ നശിപ്പിക്കപ്പെട്ടു. ഹൈദരാബാദ് നിസാമിന്റെ റസാഖാർ എന്നറിയപ്പെടുന്ന സേനയാണ് തുടക്കത്തിൽ സമരക്കാർക്കെതിരേ ഉണ്ടായിരുന്നുള്ളുവെങ്കിലും പിന്നീട് കേന്ദ്രസേനയും, സംസ്ഥാനപോലീസും സമരത്തെ അടിച്ചമർത്താൻ ഒരുങ്ങിയിറങ്ങി. കർഷകകുടുംബങ്ങളിലെ സ്ത്രീകളുടെ പങ്കാളിത്തം ഈ സമരത്തിന്റെ ശ്രദ്ധാകേന്ദ്രമായിരുന്നു. ജന്മികളുടെ പണിയിടങ്ങളിൽ രാപകലോളം അദ്ധ്വാനിച്ച് തളർന്ന കർഷകസ്ത്രീകൾ അവരുടെ അഭിമാനവും, സ്വാതന്ത്ര്യവും. അവകാശങ്ങളും സംരക്ഷിക്കാൻ പുരുഷന്മാരോടൊപ്പം ആയുധമെടുത്ത് പോരാടി. 

നൽഗൊണ്ട, വാറംഗൾ, ഖമ്മാം എന്നിവിടങ്ങളിൽ നിസാമും അദ്ദേഹത്തിന്റെ കയ്യാളുകളും കയ്യടക്കിവെച്ചിരുന്ന ആയിരക്കണക്കിനു ഏക്കർ ഭൂമി വിപ്ലവകാരികൾ പിടിച്ചെടുത്തു. പിടിച്ചെടുത്ത ഭൂമി ജനകീയ കമ്മിറ്റിയുടെ നേതൃത്വത്തിൽ കർഷകർക്കു വിതരണം ചെയ്യുകയുണ്ടായി. കർഷകർക്ക് ഒരു മിനിമം വേതനം ഉറപ്പാക്കാൻ ഈ സമരത്തിലൂടെ കഴിഞ്ഞു. അതുവരെ തുച്ഛമായ കൂലിക്കോ, വേതനമില്ലാതെയോ ജോലി ചെയ്തിരുന്ന കർഷകർക്കുള്ള ആശ്വാസവും, സമരത്തിന്റെ വിജയവുമായിരുന്നു ഇത്. 
തെലുങ്കു ഭാഷ സംസാരിക്കുന്ന എട്ടു ജില്ലകളും, മറാഠി സംസാരിക്കുന്ന അഞ്ചു ജില്ലകളും, കന്നഡ സംസാരിക്കുന്ന മൂന്നു ജില്ലകളും അടങ്ങിയതായിരുന്നു ഹൈദരാബാദ്. തെലുങ്കാന എന്നറിയപ്പെടുന്ന പ്രദേശം മൊത്തം വിസ്തീർണ്ണത്തിന്റെ ഏതാണ്ട് 50 ശതമാനത്തോളം വരുമായിരുന്നു. 12 ശതമാനത്തോളം മാത്രം ആളുകൾ സംസാരിക്കുന്ന ഉറുദുവാണ് ഔദ്യോഗിക ഭാഷയായി നിസാം അംഗീകരിച്ചിരുന്നത്. ഹൈദരാബാദിന്റെ ഒരു പ്രത്യേകമേഖലയിൽ മാത്രമാണ് ഉറുദു സംസാരിക്കുന്ന ആളുകൾ ഉണ്ടായിരുന്നുള്ളു. തെലുങ്ക്, മറാഠ, കന്നട എന്നീ ഭാഷകളിൽ സ്കൂളുകൾ ആരംഭിക്കണമെങ്കിൽ നിസാമിന്റെ പ്രത്യേക അനുമതി വേണമായിരുന്നു. ബഹുഭൂരിപക്ഷം വരുന്ന ജനങ്ങളുടെ ബൗദ്ധികവും സാംസ്കാരികമായ എല്ലാ അവകാശങ്ങളേയും ഭരണാധികാരികൾ അടിച്ചമർത്തുകയായിരുന്നു.

ജനസംഖ്യയുടെ കേവലം 12ശതമാനത്തോളമേ ഉള്ളുവെങ്കിലും, ഭരണസിരാകേന്ദ്രങ്ങളിൽ നിറയെ മുസ്ലീം സമുദായക്കാരെയായിരുന്നു നിസാം നിയമിച്ചിരുന്നത്. ലോകത്തെ ഭരിക്കുവാനുള്ള അവകാശം മുസ്ലിം സമുദായത്തിന് ദൈവം നൽകിയിട്ടുണ്ടെന്ന് നിസാം സ്വയം വിശ്വസിച്ചിരുന്നു. ഹിന്ദു സമുദായത്തിലെ വിശ്വാസികളും, പ്രമാണികളും ഇത്തരം അടിച്ചമർത്തലുകൾക്കും, അവഗണനക്കുമെതിരേ ശബ്ദമുയർത്തിയിരുന്നു, ഇത് പലപ്പോഴും ഇരു സമുദായങ്ങളും തമ്മിലുളള സംഘർഷത്തിനു വഴിവെച്ചിരുന്നു. നവാബിനും മറ്റുമെതിരേയുള്ള സമരങ്ങൾ ഏറ്റെടുക്കാൻ തുടക്കത്തിൽ കോൺഗ്രസ്സ് മടിച്ചിരുന്നു. തെലുങ്കാന സമരകാലഘട്ടത്തിൽ നിസാം മുസ്ലിം സമുദായത്തെ മുഴുവൻ സമരത്തിനെതിരേ അണിനിരത്താൻ ശ്രമിച്ചു. എന്നാൽ മുസ്ലിം സമുദായത്തിൽപ്പെട്ട കർഷകർ തെലുങ്കാന സമരത്തിനു പിന്നിൽ അണിനിരക്കാനാണ് ഇഷ്ടപ്പെട്ടത്.

എന്നാൽ ജനങ്ങളെ ദ്രോഹിച്ചിരുന്നത് പ്രധാനമായും ജന്മികളുടെ പീഡനങ്ങളായിരുന്നു. ഹൈദരാബാദിന്റെ ഭൂപ്രദേശത്തിൽ 60ശതമാനവും, ദിവാനി എന്നറിയപ്പെടുന്ന സംവിധാനത്തിന്റെ അധികാരപരിധിയിലായിരുന്നു. 30 ശതമാനം ജാഗിർദാരി എന്ന വിഭാഗത്തിൻ കീഴിലും, ബാക്കി 10 ശതമാനം വരുന്നത് നിസാമിന്റെ കീഴിലുമായിരുന്നു. തെലുങ്കാന സമരത്തിൽ ഈ 40 ശതമാനവും പിടിച്ചെടുത്ത് സർക്കാരിന്റെ നേരിട്ടുള്ള അധികാരപരിധിയിൽ വരുന്ന ദിവാനിയുടെ കീഴിലാക്കി. നിസാമിന്റെ കയ്യിലുള്ള 10 ശതമാനത്തോളം വരുന്ന ഭൂമി സർഫ്ഖാസ് എന്ന പേരിലാണ് അറിയപ്പെട്ടിരുന്നത്. ഈ ഭൂമിയിൽ നിന്നുകിട്ടുന്ന നികുതി വരുമാനം, നിസാമിന്റെ കുടുംബചെലവുകൾക്കാണ് വിനിയോഗിച്ചിരുന്നത്. ഈ കൃഷിഭൂമിയിൽ പണിയെടുക്കുന്ന സാധാരണ കർഷകരുടെ ക്ഷേമത്തിനായി ഒരു രൂപപോലും നിസാം ചിലവഴിച്ചിരുന്നില്ല. ഈ വരുമാനം കൂടാതെ പ്രതിവർഷം, 70 ലക്ഷം രൂപം നിസാമിന് സർക്കാരിൽ നിന്നും ലഭിക്കുമായിരുന്നു.

നിസാമിന്റെ കാലഘട്ടത്തിൽ യാതൊരു വിധ സ്വാതന്ത്ര്യവും അനുവദിക്കപ്പെട്ടിരുന്നില്ല. സാംസ്കാരികപരിപാടികളോ, എന്തിനേറെ പൊതുസ്ഥലങ്ങളിലുള്ള യോഗങ്ങൾ പോലും നിരോധിക്കപ്പെട്ടിരുന്നു. ഈ സമയത്ത തെലുങ്കാനപ്രദേശത്തെ സാംസ്കാരിക നായകരും, മറ്റുചില സാമൂഹികപ്രവർത്തകരും ചേർന്ന് ആന്ധ്രമഹാസഭക്ക് രൂപംകൊടുക്കുന്നത്. 1928 ൽ ശ്രീ മടാപതി ഹനുമന്തറാവുവിന്റെ നേതൃത്വത്തിലാണ് ആന്ധ്രമഹാസഭ രൂപംകൊള്ളുന്നത്. 1930 ൽ സുരാവരം പ്രതാപ റെഡ്ഡിയുടെ നേതൃത്വത്തിൽ ആന്ധ്രമഹാസഭ അതിന്റെ ഒന്നാം സമ്മേളനം നടത്തി. തങ്ങളുടെ അവകാശങ്ങൾ സംരക്ഷിക്കുന്നതിനും, സ്വാതന്ത്ര്യനേടിയെടുക്കുന്നതിനും വേണ്ടിയുള്ള ഒരു കൂട്ടം പ്രമേയങ്ങൾ ആദ്യ സമ്മേളനത്തിൽ തന്നെ അവതരിപ്പിച്ചിരുന്നു. ആന്ധ്രമഹാസഭ നിസാമിന്റെ ദുർഭരണത്തിനെതിരേ ഒരു യുദ്ധത്തിനു കോപ്പു കൂട്ടുകയായിരുന്നു. നാട്ടുരാജ്യങ്ങളുടെ പ്രാദേശിക വിഷയങ്ങളിൽ ഇടപെടുന്നതല്ല എന്നൊരു നിലപാട് കോൺഗ്രസ്സ് സ്വീകരിച്ചിരുന്നു

രാജ്യത്തിന്റെ സ്വാതന്ത്ര്യത്തിനുവേണ്ടിയുള്ള സമരത്തിൽ പങ്കെടുത്ത് ധാരാളം ധീരന്മാരായ ദേശാഭിമാനികൾ ജയിലിൽ കഴിഞ്ഞിരുന്നു. ഇവരുടെ ജയിൽമോചനത്തിനുശേഷം, ഇവരിൽ കുറേപ്പേരെങ്കിലും പ്രാദേശികമായ പ്രവർത്തനത്തിൽ പങ്കെടുത്ത് സ്വാതന്ത്ര്യസമരപ്രസ്ഥാനത്തെ ശക്തിപ്പെടുത്തുന്നതിനായി ചിന്തിച്ചിരുന്നു. അത്തരം ആളുകളുടെ ഒരു കേന്ദ്രമായിമാറി ആന്ധ്രാ മഹാസഭ. വിശാലമായ കാഴ്ചപ്പാടുകളുള്ള ഈ സമരഭടന്മാർ കൂടിചേർന്നതോടെ ആന്ധ്രമഹാസഭ ഒരു പ്രസ്ഥാനമായി വളരാൻ തുടങ്ങി. രവി നാരായൺ റെഡ്ഡി, യെല്ലാ റെഡ്ഡി എന്നിവർ ആന്ധ്രമഹാസഭയുടെ ശക്തികേന്ദ്രങ്ങളായി മാറുകയായിരുന്നു.

1938 ൽ വന്ദേ മാതരം ആലപിക്കുന്നത് നിരോധിച്ചുകൊണ്ട് നിസാം ഒരുത്തരവ് പുറത്തിറക്കി. ഇതിനെതിരേ ശക്തമായ പ്രക്ഷോഭം അലയടിച്ചു. ഈ പ്രക്ഷോഭം സംസ്ഥാനത്തിന്റെ എല്ലാ ഭാഗങ്ങളിലേക്കും പടർന്നുപിടിച്ചു. ആന്ധ്രാമഹാസഭയുടെ നേതൃത്വത്തിൽ നിരാഹാര സമരം ആരംഭിക്കാൻ പദ്ധതി തയ്യാറാക്കി. കമ്മ്യൂണിസ്റ്റ് പാർട്ടിയുടെ ആന്ധ്ര ഘടകം ഈ സമരത്തെ പിന്തുണക്കുകയും, സമരത്തെ ജനങ്ങളുടെ മുന്നിലേക്കെത്തിക്കാനുള്ള സഹായങ്ങൾ വാഗ്ദാനം ചെയ്തെങ്കിലും, ആന്ധ്രാമഹാസഭയുടെ യാഥാസ്ഥിതിക നേതാക്കൾ ഈ നിർദ്ദേശം തള്ളിക്കളയുകയായിരുന്നു. വൈകാതെ ആന്ധ്രാ മഹാസഭ പിളരുകയും വലതുവിഭാഗം ഒരു പ്രത്യേക സംഘടനയായി മാറുകയും ചെയ്തു.

1940 കളുടെ മദ്ധ്യത്തിൽ ആന്ധ്രമഹാസഭയിലെ ഇടതുപക്ഷ ചിന്താഗതിക്കാരും, കമ്മ്യൂണിസ്റ്റ് പാർട്ടിയും കൂടിച്ചേർന്ന് ജന്മിവർഗ്ഗം അന്യായമായി നടത്തുന്ന വെട്ടി സംവിധാനത്തിനെതിരേ ചില മുന്നേറ്റങ്ങൾ നടത്തിയിരുന്നു. നൽഗൊണ്ട ജില്ലയിലെ ധർമ്മപുരം പ്രദേശത്ത് അന്യായമായി കർഷകരുടെ വിളകൾ അപഹരിച്ചിരുന്ന ജമ്മീന്ദാർമാർക്കെതിരേ ആന്ധ്രമഹാസഭയുടെ നേതൃത്വത്തിൽ നടത്തിയ മുന്നേറ്റത്തിൽ ധാരാളം കർഷകർ പങ്കെടുത്തു. ലംബാടി തണ്ട എന്ന ഗോത്രവർഗ്ഗക്കാരായിരുന്നു ഈ പ്രദേശത്ത് കൃഷി ചെയ്തിരുന്നത്. കാട്ടുപ്രദേശമായിരുന്ന ഈ സ്ഥലം വെട്ടിത്തെളിച്ച് കൃഷിചെയ്തു തുടങ്ങിയപ്പോഴാണ് സർക്കാർ ഉത്തരവുകളുടെ പിൻബലത്തിൽ അധികാരദണ്ഡുമായി ജന്മിമാർ വരുന്നത്. ഇതുപോലെ മുണ്ടാരി, എറപ്പാട്, ബെറ്റവുലു, ബക്കവന്തലു, മല്ലാറെഡ്ഡിഗുഡെ, മെല്ലച്ചെരുവ്,അല്ലിപുരം, തിമ്മപുരം, മുലക്കലഗുഡെ, നാസിക്കല്ലു, തുടങ്ങിയ സ്ഥലങ്ങളിലെല്ലാം ഒറ്റപ്പെട്ട മുന്നേറ്റങ്ങൾ സൃഷ്ടിക്കാൻ ആന്ധ്രമഹാസഭയ്ക്ക് കഴിഞ്ഞു. കമ്മ്യൂണിസ്റ്റ് പാർട്ടിയുടെ ഇടപെടൽ ഈ സമരങ്ങളിൽ ഒരു വലിയ അളവു വരെ സ്വാധീനം ചെലുത്തിയിരുന്നു. ഭൂപരിഷ്കരണം ആവശ്യപ്പെട്ടുകൊണ്ട് കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ നേതൃത്വത്തിൽ ആന്ധ്രപ്രദേശിൽ വൻ ജനകീയമുന്നേറ്റങ്ങൾ നടന്നിരുന്നു. നൽഗൊണ്ട, വാറംഗൾ, ഖമ്മാം എന്നിവിടങ്ങളിൽ പാർട്ടിക്ക് വ്യക്തമായ അടിത്തറയുണ്ടായിരുന്നു.

ജനഗൺ താലൂക്കിലെ വെറുക്കപ്പെട്ട ദേശ്മുഖായ വിഷ്ണുർ രാമചന്ദ്ര റെഡ്ഡി, പാവപ്പെട്ട കർഷകതൊഴിലാളി സ്ത്രീയായ ഐലാമ്മയുടെ കൃഷി ഭൂമി പിടിച്ചെടുക്കാൻ ശ്രമിച്ചതാണ് തെലുങ്കാന കർഷകമുന്നേറ്റത്തിന്റെ പെട്ടെന്നു കാരണങ്ങളിലൊന്നായി കണക്കാക്കപ്പെടുന്നത്. ഈ കയ്യേറ്റത്തെ ആന്ധ്രമഹാസഭയുടെ നേതൃത്വത്തിൽ എതിർക്കപ്പെട്ടു, പിടിച്ചെടുക്കാൻ വന്ന ഗുണ്ടകളെ നേതാക്കളും തൊഴിലാളി പ്രവർത്തകരും ചേർന്ന് തല്ലിയോടിച്ചു. ഇതിൽ കോപാക്രാന്തനായ റെഡ്ഡി, പോലീസിനെ സ്വാധീനിച്ച് കർഷകതൊഴിലാളി നേതാക്കൾക്കെതിരേ കള്ളകേസുണ്ടാക്കി. അടുത്ത ദിവസം രാവിലെ തന്നെ ദേശ്മുഖ് നൂറുകണക്കിന് ഗുണ്ടകളേയും, പരിചാരകരേയും കൂട്ടി ഐലാമ്മയുടെ കൃഷി പിടിച്ചെടുക്കാനായി ശ്രമിച്ചെങ്കിലും, കർഷകതൊഴിലാളികളുടെ കൂട്ടായ്മയിൽ ഈ അക്രമികളെ തുരത്തിയോടിച്ചു. പോലീസ് സന്നാഹത്തോടെയെത്തിയെങ്കിലും അക്ഷോഭ്യരായി നിന്ന കർഷകതൊഴിലാളികൾക്കെതിരേ ഒരു ചെറുവിരലനക്കാൻ പോലും അവർ തയ്യാറായില്ല. ജീവൻ പോയാലും ഐലാമ്മയുടെ കൃഷിഭൂമി വിട്ടുകൊടുക്കില്ല എന്ന് അവർ തീരുമാനിച്ചിട്ടുണ്ടായിരുന്നു. പിറ്റേ ദിവസം 6 സംഘം നേതാക്കളെ അറസ്റ്റ് ചെയ്തു. ഇവരെ ക്രൂരമായ പീഡനങ്ങൾക്കു വിധേയരാക്കി, എന്നിട്ടും ഐലാമ്മയുടെ കൃഷി ഭൂമി തിരിച്ചുപിടിക്കാൻ അവർക്കായില്ല. ദേശ്മുഖിനെതിരായ ഈ വിജയം തൊഴിലാളികളിൽ ഒരു പുത്തനുണർവ്വും ആവേശവും സൃഷ്ടിച്ചു.

രാമചന്ദ്ര റെഡ്ഡി തന്റെ അഭിമാനത്തിനേറ്റ ഒരു വലിയ മുറിവായാണ് ഈ പരാജയത്തെ കണ്ടത്. ഇതിനെതിരേ പ്രതികാരം ചെയ്യാൻ അയാൾ തീരുമാനിക്കുകയും, തന്റെ ഗുണ്ടാ സംഘത്തേയും പോലീസിനേയും ചേർത്ത് ഒരു പദ്ധതിക്കു രൂപം കൊടുക്കുകയും ചെയ്തു. ഇതനുസരിച്ച് പോലീസ് സംഘം നേതാക്കൾക്കെതിരേ കേസ് തയ്യാറാക്കി. 1946 ജൂലൈ 4 ന് നേരത്തെ നിശ്ചയിച്ചപ്രകാരം ഗുണ്ടകൾ സ്ഥലത്തെത്തിച്ചേരുകയും കർഷകരുടെ വീടുകൾക്കു നേരെ അക്രമം ആരംഭിക്കുകയും ചെയ്തു. കർഷകർ സംഘടിക്കുകയും ഇവർക്കെതിരേ തിരിയുകയും ചെയ്തപ്പോൾ രക്ഷപ്പെടാൻ നിവൃത്തിയില്ലാതെ അക്രമികൾ ദേശ്മുഖിന്റെ വീട്ടിനടുത്തുള്ള പുരയിലേക്കു പ്രാണരക്ഷാർത്ഥം ഓടിക്കയറി. വീടിനകത്തു നിന്നും അവർ ജനക്കൂട്ടത്തിനു നേരെ വെടിയുതിർക്കുകയും അതിൽ സംഘം നേതാവായ ദോദി കോമരയ്യ മരണമടയുകയും ചെയ്തു വിവരം കേട്ടറിഞ്ഞ അടുത്ത ഗ്രാമങ്ങളിൽനിന്നും കൂടുതൽ ജനങ്ങൾ ദേശ്മുഖിന്റെ വീടിനു ചുറ്റും കൂടാൻ തുടങ്ങി. ഇതറിഞ്ഞ ദേശ്മുഖിന്റെ പുത്രൻ കൂടുതൽ ഗുണ്ടകളുമായി വന്ന് കർഷകതൊഴിലാളികളെ നേരിട്ടു. ചോരക്കു ചോര എന്ന എന്ന നിലപാടിലായിരുന്നു ജനക്കൂട്ടം. തുടർന്ന് പോലീസെത്തുകയും ഗുണ്ടകൾക്കെതിരേ കേസ് എടുക്കാമെന്ന ഉറപ്പു നൽകുകയും ചെയ്തു. പിറ്റേ ദിവസം കോമറയ്യയുടെ മൃതദേഹവും വഹിച്ചുകൊണ്ട് ജനം ജാഥ നടത്തുകയും, ജമീന്ദാർമാർക്കെതിരേ തങ്ങളുടെ സമരം പ്രഖ്യാപിക്കുകയും ചെയ്തു. അടുത്ത ഗ്രാമങ്ങളിൽ നിന്നു വരെ ആളുകൾ അവിടെ വന്നു തമ്പടിച്ചു. സ്ത്രീകളുടെ പ്രാതിനിധ്യവും വളരെയധികമായിരുന്നു, ഐലാമ്മയുടെ കർഷകഭൂമിക്കു വേണ്ടിയുള്ള സമരത്തിൽ പാടിയ വിപ്ലവഗാനങ്ങൾ സ്ത്രീകളെ വളരെയധികം ആകർഷിച്ചിരുന്നു.

സായുധപോലീസിന്റെ സഹായത്തോടെ, ധർമ്മപുരം ഗ്രാമത്തിലെ സംഘം നേതാവിനെ മജിസ്ട്രേട്ട് അറസ്റ്റ് ചെയ്തു. 1500 ഓളം വരുന്ന ജനങ്ങൾ പോലീസ് വാഹനത്തിനു മുമ്പിൽ തങ്ങളുടെ നേതാവിനെ വിട്ടുകിട്ടണമെന്നാവശ്യപ്പെട്ടുകൊണ്ട് തടിച്ചു കൂടി. ഇത് കാര്യങ്ങൾ കൂടുതൽ വഷളാക്കി. സർക്കാർ ഉടൻ തന്നെ 144 ആം വകുപ്പ് പ്രഖ്യാപിച്ചു. പോലീസ് ഗ്രാമങ്ങളിൽ നിന്നും കുറേയേറെ ആളുകളെ അറസ്റ്റു ചെയ്യുകയും ദേശ്മുഖിന്റെ വീടുകളിൽ ഹാജരാക്കുകയും ചെയ്തു. ദേശ്മുഖിന്റെ കിങ്കരന്മാർ ഇവരെ ക്രൂരമായ പീഡനങ്ങൾക്കിരയാക്കിയെങ്കിലും, തങ്ങളിനിയും അടിമത്തത്തിനെതിരേയുള്ള സമരം തുടർന്നുകൊണ്ടുപോകുമെന്നായിരുന്നു നേതാക്കളുടെ മറുപടി.. മറ്റു ഗ്രാമങ്ങളിലുമുള്ള ജനങ്ങൾ പോലീസ് വേട്ട പ്രതീക്ഷിച്ച് അതിനെ നേരിടാനുള്ള തയ്യാറെടുപ്പുകൾ നടത്തുകയായിരുന്നു. പകൽ മുഴുവൻ അദ്ധ്വാനവും, രാത്രിമുഴുവൻ ഉറങ്ങാതെ കാവലിരിക്കുകയുമായിരുന്നു അവർ. ഇവരെ സഹായിക്കാൻ അടുത്ത ഗ്രാമങ്ങളിൽ നിന്നുപോലും ആളുകൾ വന്നിരുന്നു. നേരം പുലരുമ്പോൾ ഇവരെല്ലാം തങ്ങളുടെ സ്വന്തം ഗ്രാമങ്ങളിലേക്കു തിരിച്ചുപോവുകയും ചെയ്തിരുന്നു.

1947 ൽ ഇന്ത്യക്കു സ്വാതന്ത്ര്യം കിട്ടിയതിനുശേഷം നിസാം സ്വതന്ത്ര ഇന്ത്യയുടെ ഭാഗമായിരിക്കാൻ താൽപ്പര്യപ്പെട്ടില്ല. ഹൈദരാബാദ് ഒരു സ്വതന്ത്രരാജ്യമായിരിക്കുമെന്ന് നിസാം പ്രഖ്യാപിച്ചു, ഹൈദരാബാദിനെ ഇന്ത്യൻ യൂണിയനിൽ ചേർക്കുന്നതിനുവേണ്ടിയുള്ള സമ്മർദ്ദ തന്ത്രത്തിന്റെ ഭാഗമായി കോൺഗ്രസ്സ് ഒരു സത്യാഗ്രഹസമരം തുടങ്ങി. കമ്മ്യൂണിസ്റ്റ് പാർട്ടി ഈ സമയത്ത് ഹൈദരാബാദിൽ നിരോധനത്തിലായിരുന്നുവെങ്കിലും, ഈ സമയത്ത് അവർ കോൺഗ്രസ്സിന്റെ കൂടെ ചേർന്ന് ഹൈദരാബാദിനെ ഇന്ത്യൻ യൂണിയനിൽ ലയിപ്പിക്കുന്നതിനുവേണ്ടിയുള്ള സമരത്തിൽ പങ്കാളിയായി. നിസാമിനെതിരേ പൊരുതാൻ കമ്മ്യൂണിസ്റ്റ് പാർട്ടി ആയുധശേഖരണം ആരംഭിച്ചു. കോൺഗ്രസ്സ് തുടക്കമിടുന്ന പരിപാടികളെല്ലാം തന്നെ കമ്മ്യൂണിസ്റ്റ് പാർട്ടി ഇടപെട്ട് വമ്പിച്ച ജനമുന്നേറ്റങ്ങളാക്കി മാറ്റി. ഇന്ത്യൻ യൂണിയനും, ഹൈദരാബാദ് പ്രവിശ്യയും തമ്മിലുള്ള അതിർത്തി സമരക്കാർ പൊളിച്ചു കളഞ്ഞു. അവിടെയുണ്ടായിരുന്ന ചുങ്കപിരിവുതാവളങ്ങളുമെല്ലാം നശിപ്പിക്കപ്പെട്ടു.

ഗ്രാമങ്ങളിലെ യുവാക്കൾ പ്രത്യേകിച്ച് നേതൃസഹായമൊന്നുമില്ലാതെ സ്വയം സംഘടിച്ച് ചെറിയ സംഘങ്ങളായി മാറി. തൊഴിലാളികൾ തങ്ങളുടെ കയ്യിൽ കിട്ടിയ ചെറുതും വലുതുമായ എല്ലാ ആയുധങ്ങളും ശേഖരിക്കുവാൻ തുടങ്ങി.ഇതോടൊപ്പം പോലീസ് എയ്ഡ്പോസ്റ്റുകൾ ആക്രമിച്ച് ആയുധങ്ങൾ കൈവശപ്പെടുത്തി. സായൂധപോലീസും, റസാഖേർസ് എന്നറിയപ്പെടുന്ന നിസാമിന്റെ സേനയും അക്രമം ആരംഭിച്ചിരുന്നു. വീടുകളിൽ കയറി പ്രവർത്തകരെ അന്വേഷിക്കുക, അവരെ കിട്ടിയില്ലെങ്കിൽ സ്ത്രീകളെ ക്രൂരമായി ബലാത്സംഗം ചെയ്യുക തുടങ്ങിയ അക്രമപ്രവർത്തനങ്ങൾ തുടങ്ങിയിരുന്നു. ഇവരെ ചെറുക്കാൻ രൂപം കൊണ്ടിരുന്ന ഗറില്ലായുദ്ധസംഘങ്ങൾ അപര്യാപ്തമായിരുന്നു. കാരണം ആധുനിക ആയുധങ്ങളുമായാണ് ഗുണ്ടകൾ നരനായാട്ട് നടത്തിയിരുന്നത്. കർഷകതൊഴിലാളികളുടെ കയ്യിലുള്ളതോ പഴയതരം ആയുധങ്ങളും, അതുകൊണ്ട് തന്നെ ചെറുത്തു നിൽപ്പ് നിസ്സാരമായിരുന്നു. എന്നിരിക്കിലും, കൈവശമുള്ള ആയുധങ്ങളുടേയും, നിശ്ചയദാർഢ്യത്തിന്റേയും പിൻബലത്തിൽ തൊഴിലാളികൾ ജന്മികളിൽ നിന്നും ഭൂമികളും, ധാന്യങ്ങളും പിടിച്ചെടുത്തു. പലയിടങ്ങളിലും, രക്തരൂക്ഷിതമായ പോരാട്ടങ്ങളാണ് നടന്നത്. അനവധി ആളുകൾ മരിച്ചു വീണു. അതിലേറെ പേർക്ക് പരുക്കേറ്റു. ജന്മിത്തത്തിനു മുന്നിൽ തലകുനിക്കുവാൻ തയ്യാറല്ലെന്നു തൊഴിലാളികൾ ഉറക്കെ പ്രഖ്യാപിച്ചു.

തെലുങ്കാന സമരത്തിലെ സ്ത്രീ പങ്കാളിത്തം വളരെയധികം ശ്രദ്ധിക്കപ്പെട്ട ഒന്നായിരുന്നു. നിസാമിന്റെ ഗുണ്ടകളുടേയും, പോലീസിന്റേയും അക്രമത്തിന് ഏറെയും ഇരയായത് ഈ പാവം കർഷകതൊഴിലാളി സ്ത്രീകളായിരുന്നു. അവർ ക്രൂരമായി വേട്ടയാടപ്പെട്ടു. അവരുടെ കുഞ്ഞുങ്ങൾ കൺമുമ്പിൽ വധിക്കപ്പെട്ടു. പോലീസും, ഗുണ്ടകളും ഈ പാവപ്പെട്ട സ്ത്രീകളെ മാനഭംഗപ്പെടുത്തി. ഇവരുടെ കൺമുമ്പിൽ വച്ച് സഹോദരനേയും, ഭർത്താവിനേയും, മക്കളേയും പോലീസ് വേട്ടയാടി, തല്ലിച്ചതച്ചു. നിലനിൽപ്പിനായി അവർ ആയുധമെടുത്തു പോരാട്ടത്തിനിറങ്ങുകയായിരുന്നു. തങ്ങളുടെ ഭൂമിയും കഷ്ടപ്പെട്ടു വിളയിച്ച ധാന്യങ്ങളും, ജമ്മിന്ദാർമാർക്കു വിട്ടുകൊടുക്കാതിരിക്കാൻ സ്ത്രീകൾ സമരമുഖത്തേക്കിറങ്ങി, കൂടാതെ വേതന വർദ്ധനവിനുവേണ്ടിയും ഇവർ സമരം ചെയ്യുകയുണ്ടായി.



</doc>
<doc id="199164" url="https://ml.wikipedia.org/wiki?curid=199164" title="ടാപ് നൃത്തം">
ടാപ് നൃത്തം

ഒരു അമേരിക്കൻ തിയെറ്റർ നൃത്തമാണ് ടാപ് നൃത്തം. ഷൂ ധരിച്ച പാദങ്ങൾ താളത്തിനൊപ്പിച്ച് നിലത്തുചവുട്ടി ശബ്ദം പുറപ്പെടുവിക്കുകയാണ് ഇതിന്റെ മുഖ്യസ്വഭാവം. ആഫ്രിക്കൻ നീഗ്രോകളുടെ ചുവടുനൃത്തത്തെ അനുകരിച്ച് വെള്ളക്കാർ നീഗ്രോകളെപ്പോലെ മുടി കറുപ്പിച്ചശേഷം അവതരിപ്പിച്ചിരുന്ന 'മിനിസ്ട്രൽ ഷോ'കളിൽ നിന്നാണ് ഈ നൃത്തരൂപം ജന്മം കൊണ്ടതെന്നു കരുതപ്പെടുന്നു.
ഏതാണ്ട് എ.ഡി. 1650 മുതലിങ്ങോട്ടുള്ള രണ്ടു ശതാബ്ദം കൊണ്ടാണ് ടാപ് നൃത്തം നിയത രൂപഭാവങ്ങളാർജിച്ചത്. വിഭിന്നരാജ്യങ്ങളിൽ നിലനിന്നിരുന്ന ഒട്ടനവധി പരമ്പരാഗത ചുവടുനൃത്തങ്ങളിൽ നിന്ന് പല ഘടകങ്ങളും സ്വീകരിച്ചുകൊണ്ടാണ് ഈ നൃത്തവിശേഷം പിറന്നത്. ഐറിഷ് സ്റ്റെപ് ഡാൻസ്, ഇംഗ്ലീഷ് ക്ലോഗ് ഡാൻസ്, സ്കോട്ടിഷ് ഫ്ളിങ്സ് എന്നിവയാണ് ആഫ്രിക്കൻ ചുവടുനൃത്തത്തോടൊപ്പം ടാപ് നൃത്തത്തിൽ സ്വാംശീകരിക്കപ്പെട്ടിട്ടുള്ളത്. രണ്ടു ശതകത്തോളം നീണ്ട പരിണതികൾക്കൊടുവിൽ 1828-ൽ തോമസ് റൈഡിലൂടെ (1808-60) ആധുനിക ടാപ് നൃത്തം നിലവിൽവന്നു.

1739-ലെ അടിമകലാപം മൂലം പ്രതിസന്ധിയിലായ നീഗ്രോ നൃത്തം പുതിയൊരു രൂപത്തിൽ പുനർജനിച്ചതാണ് ടാപ് നൃത്തം എന്നും അഭിപ്രായമുണ്ട്. പത്തൊൻപതാം ശതകത്തിന്റെ ആദ്യകാലത്ത് റാൽഫ് കീലറിലൂടെയും ഡാനിയേലിലൂടെയും ലിഞ്ച് ആൻഡ് ഡയമണ്ടിലെ നർത്തകരിലൂടെയും വളർന്നു വികസിച്ച ഈ നൃത്തം നൂറ്റാണ്ടിന്റെ അന്ത്യമായതോടെ കൂടുതൽ സങ്കേതബദ്ധമാവുകയും രണ്ട് മുഖ്യധാരകളായി ഒഴുകിപ്പരക്കുകയും ചെയ്തു. അതിചടുലമായ ചുവടുവയ്പുകളോടുകൂടിയ 'ബക് ആൻഡ് വിങ്' ആണ് ഒരിനം. ഇതിൽ നർത്തകർ തടിസോളുള്ള ഷൂ ധരിക്കുകയും രംഗനിലത്ത് ആഞ്ഞുചവിട്ടി വൻശബ്ദത്തിൽ താളം പുനഃസൃഷ്ടിക്കുകയും ചെയ്യും. ഡോയ് ൽ, ഡിക്സൻ എന്നിവരായിരുന്നു ഈ ശാഖയിലെ ആദ്യകാല പ്രമുഖനർത്തകർ. താരതമ്യേന മൃദുവായ ടാപ് നടനസരണിയാണ് 'സോഫ്റ്റ് ഷൂ'. ഇതിൽ പിരിമുറുക്കം കുറഞ്ഞ താളത്തിൽ മെല്ലെ പാദങ്ങളമർത്തിയാണ് നൃത്തം ചെയ്യുക. ജോർജ് പ്രിമ്റോസ് ആണ് ഈ രീതിയിലെ ആദ്യകാല പ്രയോക്താക്കളിൽ പ്രമുഖൻ. നിയതരൂപം കൈവരിച്ചതോടെ ടാപ് നൃത്തത്തിന് നിശ്ചിത പേരുകളിലറിയപ്പെടുന്ന താളച്ചുവടുകളും നിശ്ചിതമായി. ബ്രപ്പ്, ഫ്ളോപ്, ഷഫിൾ, ബാൾചെയ്ഞ്ച്, ക്രാംപ്റോൾ എന്നിവ അത്തരത്തിലുള്ള ഏതാനും താളച്ചുവടുകളാണ്. പാദം രംഗത്തറയിൽ ചേർത്തുവച്ചോ, മുന്നോട്ടുരച്ചുനീക്കിയോ, ചവുട്ടി വശത്തേക്കു തെന്നിച്ചോ, പിന്നിലേക്കു ശബ്ദത്തോടെ ചവുട്ടി നീക്കിയോ ഒക്കെയാണ് ഈ താളച്ചുവടുകൾ സാക്ഷാത്ക്കരിക്കുക. പാദതാളത്തോടൊപ്പം കൈകൊട്ടിയും താളമിടാറുണ്ട്. 
ടാപ് നർത്തകർ ധരിക്കുന്ന ഷൂസിൽ ലോഹത്തകിടു കൊണ്ടുള്ള സോൾ നിലവിൽ വന്നത് 1912-ലാണെന്നും 1920-ലാണെന്നും രണ്ട് അഭിപ്രായമുണ്ട്. എങ്ങനെയായാലും 1910-നും 25-നും ഇടയ്ക്കാണ് അതു നിലവിൽ വന്നതെന്ന് അനുമാനിക്കപ്പെടുന്നു. അതുവരെ പൊതുവേ തുകൽസോളുള്ള ഷൂകളായിരുന്നു ഉപയോഗിച്ചിരുന്നത്. ബില്ലും റോബിൻസനുമാണ് ഈ പരിഷ്കാരം നടപ്പിലാക്കിയത്. 1930-ൽ സങ്കേതപരമായ ചില പരിഷ്കാരങ്ങൾ വരുത്തിക്കൊണ്ട് ഇതിനെ കോറൽ ഡാൻസിൽ ഉൾപ്പെടുത്തി. 1940-ലും ചില പരിഷ്കാരങ്ങൾ നിലവിൽ വന്നു. പ്രധാനമായും ബാലെയിൽ നിന്നുള്ള ചില ഘടകങ്ങളാണ് അക്കാലത്ത് ടാപ് നൃത്തത്തിൽ ഉൾക്കൊള്ളിച്ചിരുന്നത്. അതോടെ ഒരു താള-ദൃശ്യവിരുന്നായി മാറിയ ഈ കലാരൂപത്തിന് ചലച്ചിത്രങ്ങളിലും സ്ഥാനം ലഭിച്ചു. ഈ കാലഘട്ടത്തിലെ പ്രമുഖ നർത്തകർ ഫ്രെഡ് ആസ്ടെയർ, ജീൻ കെല്ലി, റേ ബോൾഗെർ, ജിഞ്ചർ റോഹേഴ്സ്, പവ്വൽ എന്നിവരായിരുന്നു. ഇവരിൽ ഫ്രെഡ് ആസ്ടെയർ അമേരിക്കയിലെ എക്കാലത്തെയും മികച്ച ടാപ് നർത്തകനായാണ് അറിയപ്പെടുന്നത്. മോർട്ടൻ ഗോൾഡ് എ കൺസെർട്ടോ ഫോർ ടാപ്ഡാൻസ് രചിച്ചതോടെയാണ്, ഓർക്കെസ്ട്രയിലും ഇത് പ്രത്യക്ഷപ്പെട്ടു തുടങ്ങിയത്. പോൾ ഡ്രോപ്പർ ക്ലാസ്സിക്കൽ കൺസേർട്ടുകളിലും ആധുനികജാസിലും ഒരുപോലെ അവതരിപ്പിച്ചുകൊണ്ട് ടാപ് നൃത്തത്തിന്റെ ലോകം വിപുലമാക്കി.

1962-ൽ നടന്ന ന്യൂപോർട്ട് ജാസ് ഫെസ്റ്റിവൽ ടാപ് നൃത്ത ത്തിന് പുത്തനുണർവു നൽകി. അതിന്റെ അനന്തരഫലമാണ് 1970-കളിൽപ്പിറന്ന 'ജാസ് ടാപ്' അഥവാ 'റിഥം ടാപ്' എന്ന സവിശേഷ ടാപ് നൃത്തം. '80-കളിൽ വർണപ്പകിട്ടാർന്ന വേഷവിധാനങ്ങൾ ടാപ്നർത്തകർ ഉപയോഗിക്കുവാൻ തുടങ്ങി. അക്കാലത്ത് അമേരിക്കയിൽ ദേശീയ ടാപ് നൃത്തോത്സവങ്ങൾ നടത്തുക പതിവായിത്തീർന്നു. '90-കളിൽ നൃത്തസംഗീതരംഗത്തുണ്ടായ ചടുലമായ മാറ്റങ്ങൾക്കനുസൃതമായി ടാപ് നൃത്തവും മാറുകയുണ്ടായി. ആ മാറ്റങ്ങൾക്ക് നേതൃത്വം വഹിച്ചവരിൽ പ്രമുഖൻ സാവിയോൺ ഗ്ലോവർ ആണ്. 1996-ൽ അദ്ദേഹം അവതരിപ്പിച്ച നവീന ടാപ് നൃത്തത്തെ 'പവർ ടാപ്' എന്നാണ് വിമർശകർ വിശേഷിപ്പിച്ചത്.

പാറ്റ് റുനെ, ജോർജ് എം.കേഹൻ, ജോണി ബോലെ, ടോം പാട്രികോള, ബിൽ റോബിൻസൺ എന്നിവർ ടാപ് നൃത്തം നവീകരിക്കുന്നതിൽ ഏറെ സംഭാവനകൾ ചെയ്തിട്ടുള്ളവരാണ്.



</doc>
<doc id="199167" url="https://ml.wikipedia.org/wiki?curid=199167" title="പൊട്ടാസിയം ആന്റിമൊണൈൽ ടാർട്ടാറേറ്റ്">
പൊട്ടാസിയം ആന്റിമൊണൈൽ ടാർട്ടാറേറ്റ്

ഒരു വമനൗഷധമാണ് പൊട്ടാസിയം ഹൈഡ്രജൻ ടാർട്ടാറേറ്റ്. ടാർട്ടാർ എമെറ്റിക് എന്നുമറിയപ്പെടുന്നു. ആന്റിമണി ട്രൈ ഓക്സൈഡും ചേർത്ത് തിളപ്പിക്കുമ്പോൾ ടാർട്ടാർ എമെറ്റിക് ലഭിക്കുന്നു
കാലാ ആസാറിനുള്ള ഔഷധവുമാണിത്. വർധിച്ച അളവിൽ ഒരു വിഷമാണ്. ചായം മുക്കുന്നതിലും കാലികോ മുദ്രണത്തിനായി വർണബന്ധകമായി ടാർട്ടാർ എമെറ്റിക് ഉപയോഗപ്പെടുത്തിവരുന്നു. ആന്റിമണിയുടെ ഏറ്റവും വ്യാവസായിക പ്രാധാന്യമുള്ള ലവണമാണിത്. ഛർദിലുണ്ടാക്കിയുള്ള ചികിത്സകളിൽ ഇത് ഔഷധമായി ഉപയോഗിക്കുന്നു. ഉദാ: വിഷചികിത്സ.


</doc>
<doc id="199178" url="https://ml.wikipedia.org/wiki?curid=199178" title="മാവോയിസം">
മാവോയിസം

മാവോ സെതൂങ്ങിന്റെ ചിന്തകളെയാണ് മാവോയിസം(ചൈനീസ് 毛澤東思想) എന്നു പറയുന്നത്. ചൈനയുടെ നേതാവായിരുന്ന മാവോ സെതൂങ്ങിന്റെ അഭിപ്രായങ്ങളിൽ നിന്ന് ഉദ്ഭവിച്ച രാഷ്ട്രതന്ത്രമാണ് മാവോയിസത്തിന് ആധാരം. ഇതു പിന്തുടരുന്നവരെ മാവോയിസ്റ്റുകൾ എന്നാണ് വിവക്ഷിക്കുക. ഇത് റിവിഷനിസത്തിനെതിരായ ഒരു മാർക്സിയൻ തത്ത്വചിന്തയായി പരിഗണിക്കപ്പെടുന്നു. 1950-കളിലും 1960-കളിലുമാണ് ഇത് ഉരുത്തിരിഞ്ഞുണ്ടായത്. ചൈനീസ് കമ്യൂണിസ്റ്റ് പാർട്ടിയുടെ ദാർശനികമായ വഴികാട്ടിയായാണ് ഈ നിലപാടുകളെ പരിഗണിച്ചിരുന്നതെങ്കിലും 1978-ൽ ഡെങ് സിയാവോ പിങ് സാമ്പത്തിക പരിഷ്കരണമാരംഭിച്ചതോടെ ചൈനയിൽ മാവോയിസം പുറന്തള്ളപ്പെട്ടു. 

മാവോയിസ്റ്റ് സംഘടനകൾ ലോകത്തിന്റെ പലഭാഗത്തും ഗ്രാമീണരെ ഒളിപ്പോരിലൂടെ ഭരണകൂടത്തിനെതിരേ കലാപം നയിക്കാൻ പ്രേരിപ്പിക്കുന്നുണ്ട്. പെറുവിലെ ഷൈനിംഗ് പാത്ത്; ഇന്ത്യയിലെ മാവോയിസ്റ്റ് തീവ്രവാദപ്രവർത്തനങ്ങൾ; നേപ്പാളിലെ കമ്യൂണിസ്റ്റ് പാർട്ടി എന്നിവ ഉദാഹരണങ്ങളാണ്. തിരഞ്ഞെടുപ്പിലൂടെ ലോകത്തിൽ ഒരു മാവോയിസ്റ്റ് പാർട്ടി അധികാരത്തിലെത്തിയ ഒരേയൊരു ഉദാഹരണമാണ് നേപ്പാളിലെ കമ്യൂണിസ്റ്റ് പാർട്ടി. 



</doc>
<doc id="199179" url="https://ml.wikipedia.org/wiki?curid=199179" title="ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച്">
ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച്

വിവിധ ശാസ്ത്രവിഷയങ്ങളിൽ അടിസ്ഥാന ഗവേഷണം നടത്തുന്ന ഭാരതീയ സ്ഥാപനമാണ് ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ച്. മുംബൈ ആസ്ഥാനമായി പ്രവർത്തിക്കുന്ന ഈ സ്ഥാപനം ടി.ഐ.എഫ്.ആർ. എന്ന ചുരുക്കപ്പേരിലറിയപ്പെടുന്നു. ലോകത്തിലേതന്നെ മികച്ച ഗവേഷണ കേന്ദ്രങ്ങളിലൊന്നായ ഇവിടെ ഭൗതികം, ജൈവശാസ്ത്രം, രസതന്ത്രം, ഗണിതം, കമ്പ്യൂട്ടർ സയൻസ് , ശാസ്ത്ര വിദ്യാഭ്യാസം എന്നിവയിലെല്ലാം അടിസ്ഥാന ഗവേഷണം നടക്കുന്നുണ്ട്.
'ഭാരതത്തിന്റെ അണുശാസ്ത്രഗവേഷണത്തിന്റെ പിതാവ്' എന്നറിയപ്പെടുന്ന ഡോ. ഹോമി ജെ. ഭാഭ 1943-ൽ വ്യവസായ പ്രമുഖനായ ജെ.ആർ.ഡി.ടാറ്റയ്ക്ക് എഴുതിയ ഒരു കത്തിൽനിന്നാണ് ടി.ഐ.എഫ്. ആറിന്റെ തുടക്കം. അടിസ്ഥാന ഗവേഷണത്തിന് ഒരു സ്ഥാപനം തുടങ്ങാൻ സഹായിക്കണമെന്ന അഭ്യർഥനയായിരുന്നു കത്തിന്റെ ഉള്ളടക്കം. 'സർ ദൊറാബ്ജി ടാറ്റാ ട്രസ്റ്റി'ന്റെ ചെയർമാന് പ്രോജക്റ്റ് സമർപ്പിക്കാൻ ടാറ്റാ നിർദ്ദേശിച്ചു. പ്രസ്തുത ട്രസ്റ്റിന്റെയും ബോംബെ പ്രസിഡൻസി ഗവൺമെന്റിന്റെയും ധനസഹായത്തിനുള്ള തീരുമാനമായതോടെ 1945 ജൂൺ 1-ാം തീയതി ഇൻസ്റ്റിറ്റ്യൂട്ട് പ്രവർത്തനമാരംഭിച്ചു. ഭാഭ അന്നു പ്രവർത്തിച്ചുകൊണ്ടിരുന്ന ബാംഗ്ലൂരിലെ ഇന്ത്യൻ ഇൻസ്റ്റിറ്റ്യൂട്ട് ഒഫ് സയൻസസിലെ കോസ്മിക് റേ ഗവേഷണ വിഭാഗത്തിലായിരുന്നു ഇൻസ്റ്റിറ്റ്യൂട്ടിന്റെ തുടക്കം. ആറുമാസത്തിനകം അത് ഭാഭയുടെ ജന്മഗൃഹമായ ബോംബെയിലെ കെനിൽവർത്തിലേക്കു മാറ്റി. 1949 മുതൽ 'ഗേറ്റ് വേ ഒഫ് ഇന്ത്യ'യ്ക്കു സമീപമുള്ള റോയൽ ബോംബെ യാട്ട് ക്ലബ്ബിലാണ് ഇൻസ്റ്റിറ്റ്യൂട്ട് പ്രവർത്തിച്ചിരുന്നത്. പിന്നീട് നേവി നഗറിൽ 6.075 ഹെ. സ്ഥലത്ത് ടി.ഐ.എഫ്.ആറിന്റെ ആസ്ഥാനമന്ദിരം പണിതീർത്തു. 1962 ജനു. 15-ന് അന്നത്തെ പ്രധാനമന്ത്രി പണ്ഡിറ്റ് ജവാഹർലാൽ നെഹ്റു പ്രസ്തുത കെട്ടിട സമുച്ചയം ഉദ്ഘാടനം ചെയ്തു. സർ ദൊറാബ്ജി ടാറ്റാ ട്രസ്റ്റ്, ശാസ്ത്ര വ്യാവസായിക ഗവേഷണ കൗൺസിൽ (C.S.I.R.), ഭാരതസർക്കാരിന്റെ പ്രകൃതി വിഭവത്തിനും ശാസ്ത്രഗവേഷണത്തിനുമുള്ള മന്ത്രാലയം എന്നിവയുടെ സഹായം തുടക്കംമുതൽതന്നെ ഇൻസ്റ്റിറ്റ്യൂട്ടിന് ലഭിച്ചുവന്നു. 1953 മുതൽ അണുശക്തി കമ്മീഷൻ അണുശാസ്ത്രത്തിലെ അടിസ്ഥാന ഗവേഷണത്തിനുള്ള കമ്മീഷന്റെ ലബോറട്ടറിയായി ടി.ഐ.എഫ്.ആറിനെ അംഗീകരിച്ചു. ഭാരതസർക്കാരും ബോംബെ സംസ്ഥാന സർക്കാരും സർ ദൊറാബ്ജി ടാറ്റാ ട്രസ്റ്റും ചേർന്ന് 1955-ൽ അംഗീകരിച്ച കരാറനുസരിച്ച് അണുശാസ്ത്രത്തിലും ഗണിതശാസ്ത്രത്തിലും അടിസ്ഥാന ഗവേഷണത്തിനും പഠനത്തിനുമുള്ള ഭാരതസർക്കാരിന്റെ ഒരു ദേശീയ കേന്ദ്രമായി ടി.ഐ.എഫ്.ആർ. അംഗീകരിക്കപ്പെട്ടു. ഇന്ന് ഇൻസ്റ്റിറ്റ്യൂട്ടിനുവേണ്ട ഫണ്ടുകൾ നൽകുന്നത് ഭാരത സർക്കാരാണ്. ഇൻസ്റ്റിറ്റ്യൂട്ടിന്റെ ഭരണം നടത്തുന്നതിന് ഒരു ഡയറക്ടറും നയപരിപാടികൾ തീരുമാനിക്കുന്നതിന് ഒരു മാനേജ്മെന്റ് കൗൺസിലും നിലവിലുണ്ട്. സ്കൂൾ ഒഫ് ഫിസിക്സ്, സ്കൂൾ ഒഫ് മാത്തമാറ്റിക്സ് എന്നീ രണ്ടു ഫാക്കൽറ്റികൾ അക്കാദമിക രംഗത്തെ പ്രവർത്തനങ്ങൾക്കു നേതൃത്വം നൽകുന്നു.
ഇൻസ്റ്റിറ്റ്യൂട്ടിന്റെ ആദ്യകാലത്തെ പ്രവർത്തനങ്ങൾ കോസ്മിക് റേ, ഹൈ എനർജി ഫിസിക്സ്, തിയററ്റിക്കൽ ഫിസിക്സ്, മാത്തമാറ്റിക്സ് എന്നീ മേഖലകളിലെ ഗവേഷണത്തിലായിരുന്നു. ഡോ. ഭാഭയ്ക്ക് താത്പര്യമുള്ള വിഷയങ്ങളായിരുന്നു ഇവ. 1950-ൽ പ്രൊ. കെ. ചന്ദ്രശേഖരനും പ്രൊ. കെ. ജി. രാമനാഥനും ചേർന്ന് സ്കൂൾ ഒഫ് മാത്തമാറ്റിക്സ് ആരംഭിച്ചു. പിന്നീട് അണുശക്തി കമ്മീഷനെ സഹായിക്കുന്നതിനായി ഒരു ഇലക്ട്രോണിക്സ് ഗ്രൂപ്പും പ്രവർത്തനമാരംഭിച്ചു. കമ്പ്യൂട്ടർ സാങ്കേതികരംഗത്തും ടി.ഐ.എഫ്.ആർ. ഭാരതത്തിനുവേണ്ട നേതൃത്വം നൽകി. ഭാരതത്തിലെ ആദ്യത്തെ കമ്പ്യൂട്ടറായ ടിഫ്രാക്ക് (Tifrac) രൂപകല്പന ചെയ്തു നിർമ്മിച്ചത് ഇവിടത്തെ ശാസ്ത്രജ്ഞരാണ്. പില്ക്കാലത്ത് പാർട്ടിക്കിൾ ആക്സിലറേറ്ററുകൾ, മൈക്രോവേവ് വാർത്താവിനിമയം, സോഫ് റ്റ് വെയർ ടെക്നോളജി, ശാസ്ത്രവിദ്യാഭ്യാസം എന്നീ മേഖലകളിൽ ഗവേഷണത്തിനും സാങ്കേതികവിദ്യ വികസിപ്പിച്ചെടുക്കുന്നതിനുമുള്ള ഗ്രൂപ്പുകൾ ഇവിടെ പ്രവർത്തനമാരംഭിച്ചു. ഈ ഗ്രൂപ്പുകൾ പ്രസ്തുത വിഷയങ്ങളിൽ ഇന്ത്യയിൽ നിലവിൽ വന്ന പല സ്ഥാപനങ്ങൾക്കും നേതൃത്വം നൽകുകയും ചെയ്തു. 1997-ൽ നടപ്പാക്കിയ ഭരണസംവിധാനത്തിലെ പുനഃസംഘടനയിൽ ഇൻസ്റ്റിറ്റ്യൂട്ടിന്റെ പ്രവർത്തനത്തെ മൂന്നു പ്രധാന സ്കൂളുകളായി തിരിച്ചു: സ്കൂൾ ഒഫ് നാച്വറൽ സയൻസ്, സ്കൂൾ ഒഫ് മാത്തമാറ്റിക്സ്, സ്കൂൾ ഒഫ് ടെക്നോളജി ആൻഡ് കമ്പ്യൂട്ടർ സയൻസ്.

സ്കൂൾ ഒഫ് നാച്വറൽ സയൻസിൽ മുംബൈയിലുള്ള ഏഴു ഡിപ്പാർട്ട്മെന്റുകളും മൂന്ന് ടി.ഐ.എഫ്.ആർ. കേന്ദ്രങ്ങളും അഞ്ച് ഫീൽഡ് സ്റ്റേഷനുകളും ഉൾപ്പെടുന്നു. ഡിപ്പാർട്ട്മെന്റ് ഒഫ് ബയോളജിക്കൽ സയൻസസ്, ഡിപ്പാർട്ട്മെന്റ് ഒഫ് കെമിക്കൽ സയൻസസ്, ഡിപ്പാർട്ട്മെന്റ് ഒഫ് അസ്ട്രോണമി ആൻഡ് അസ്ട്രോഫിസിക്സ്, ഡിപ്പാർട്ട്മെന്റ് ഒഫ് കണ്ടൻസ്ഡ് മാറ്റർ, ഫിസിക്സ് ആൻഡ് മെറ്റീരിയൽ ഫിസിക്സ്, ഡിപ്പാർട്ട്മെന്റ് ഒഫ് ഹൈ എനർജി ഫിസിക്സ്, ഡിപ്പാർട്ട്മെന്റ് ഒഫ് ന്യൂക്ളിയർ ആൻഡ് അറ്റോമിക് ഫിസിക്സ്, ഡിപ്പാർട്ട്മെന്റ് ഒഫ് തിയററ്റിക്കൽ ഫിസിക്സ് എന്നിവയാണ് ഡിപ്പാർട്ട്മെന്റുകൾ. ടി.ഐ.എഫ്.ആറിന്റെ മൂന്നു കേന്ദ്രങ്ങളാണ് മുംബൈയിൽ പ്രവർത്തിക്കുന്ന ശാസ്ത്ര വിദ്യാഭ്യാസത്തിനുള്ള ഹോമി ഭാഭ കേന്ദ്രം (ഹോമി ഭാഭ സെന്റർ ഫോർ സയൻസ് എഡ്യൂക്കേഷൻ), ബാംഗ്ളൂരിൽ പ്രവർത്തിക്കുന്ന ജൈവശാസ്ത്ര ദേശീയ കേന്ദ്രം (നാഷണൽ സെന്റർ ഫോർ ബയോളജിക്കൽ സയൻസസ്), പൂനെയിലുള്ള നാഷണൽ സെന്റർ ഫോർ റേഡിയോ അസ്ട്രോഫിസിക്സ് എന്നിവ. അടിസ്ഥാന പഠനത്തിനുള്ള ഫീൽഡ് സ്റ്റേഷനുകളാണ് പച്മാർഹിയിലെ ഹൈ എനർജി ഗാമാ റേ ഒബ്സർവേറ്ററി, ഊട്ടിയിലെ കോസ്മിക് റേ ലബോറട്ടറി, ഗൗരിബിഡനൂറിലെ ഗ്രാവിറ്റേഷൻ ലബോറട്ടറി, ഹൈദരാബാദിലെ അന്തരീക്ഷ പഠനത്തിനുള്ള ബലൂൺ ഫസിലിറ്റി, ടി.ഐ.എഫ്.ആറിൽത്തന്നെ പ്രവർത്തിക്കുന്ന എപ്പിഡമോളജി ആൻഡ് ഡന്റൽ റിസർച് എന്നിവ. ബന്ധപ്പെട്ട വിഷയങ്ങളിലെ ഏറ്റവും ആധുനികമായ മേഖലകളിലെല്ലാം ഇവിടങ്ങളിൽ ഗവേഷണം നടക്കുന്നുണ്ട്.
സ്കൂൾ ഒഫ് മാത്തമാറ്റിക്സ് മുംബൈയിലും ബാംഗ്ലൂർകേന്ദ്രത്തിലുമായി പ്രവർത്തിക്കുന്നു. സ്കൂൾ ഒഫ് ടെക്നോളജി ആൻഡ് കമ്പ്യൂട്ടർ സയൻസ് മുംബൈ കേന്ദ്രത്തിലാണ് പ്രധാനമായും കേന്ദ്രീകരിച്ചിരിക്കുന്നത്. ഇവിടെ വികസിപ്പിച്ചെടുക്കുന്ന ആധുനികോപകരണങ്ങൾ മറ്റു ദേശീയ കേന്ദ്രങ്ങളുമായിച്ചേർന്ന് പല സ്ഥാപനങ്ങൾക്കും നൽകിവരുന്നു.
ഡോ. ഹോമി ഭാഭയായിരുന്നു ടി.ഐ.എഫ്.ആറിന്റെ സ്ഥാപക ഡയറക്ടർ. അദ്ദേഹത്തിന്റെ നിര്യാണ(1966)ത്തെത്തുടർന്ന് പ്രൊ. എം.ജി.കെ. മേനോൻ 1975 വരെ ഡയറക്ടറായി. 1987 വരെ പ്രൊ. ബി.വി. ശ്രീകണ്ഠനും 1997 വരെ പ്രൊ. വീരേന്ദ്രസിങും ഡയറക്ടർമാരായി. ടി. ഐ. എഫ്. ആർ. 1996-ൽ സുവർണജൂബിലി ആഘോഷിച്ചു. പ്രൊ. ജയന്ത് നർലിക്കറെപ്പോലുള്ള പ്രശസ്ത ശാസ്ത്രജ്ഞരുടെ നേതൃത്വത്തിൽ ഇൻസ്റ്റിറ്റ്യൂട്ടിന്റെ ഗവേഷണങ്ങൾ തുടർന്നുകൊണ്ടിരിക്കുന്നു.
TIFR also includes institutes outside its main campus in Colaba and Mumbai:




</doc>
<doc id="199180" url="https://ml.wikipedia.org/wiki?curid=199180" title="മൊളോട്ടൊഫ് വിച്സ്ലാവ്">
മൊളോട്ടൊഫ് വിച്സ്ലാവ്

റഷ്യൻ കമ്മ്യൂണിസ്റ്റ് പാർട്ടിയിലെ നേതാവും, നയതന്ത്രഞ്ജനും,ആയിരുന്നു വിച്സ്ലാവ് മിഖായലോവിച്ച് മോളൊട്ടോഫ്.(Russian: Вячесла́в Миха́йлович Мо́лотов; ജനനം:9മാർച്ച്[O.S. 25 ഫെബ്- 1890 – 8 നവം: 1986)1939 മുതൽ 1949 വരെയും 1953 മുതൽ 1956 വരെയും സോവിയറ്റ് റഷ്യയിലെ വിദേശകാര്യ മന്ത്രിയായിരുന്നു.ജോസഫ് സ്റ്റാലിന്റെ കാബിനറ്റിൽ പ്രഥമ ഡെപ്യൂട്ടി പ്രീമിയർ ആയും സേവനം അനുഷ്ടിച്ചു. 1961 ൽ അദ്ദേഹം വിരമിയ്ക്കുകയുണ്ടായി.രണ്ടാം ലോകമഹായുദ്ധകാലത്തെമൊളോട്ടൊഫ്-റിബ്ബൻട്രോഫ് കരാറീന്റെ മുഖ്യശിൽപ്പികളിലൊരാളായിരുന്നു മൊളോട്ടൊഫ്.സ്റ്റാലിന്റെ അപ്രീതിയ്ക്കു പാത്രമായതിനെത്തുടർന്ന് അദ്ദേഹത്തിനു ആന്ദ്രേയ് വിഷിൻസ്കിയ്ക്കു വിദേശകാര്യചുമതല ഒഴിഞ്ഞുകൊടൂക്കേണ്ടി വന്നു.സ്റ്റാലിന്റെ മരണത്തെത്തുടർന്ന് നികിതാ ക്രൂഷ്ച്ചേവിന്റെ നയങ്ങളെ ശക്തമായി എതിർത്തുപോന്നിരുന്ന മോളൊട്ടോഫ് മരണം വരെ സ്റ്റാലിനിസ്റ്റ് അനുകൂല നയങ്ങളൂടെ വക്താവായിരുന്നു.



</doc>
<doc id="199182" url="https://ml.wikipedia.org/wiki?curid=199182" title="നികിത ക്രൂഷ്ച്ചേവ്">
നികിത ക്രൂഷ്ച്ചേവ്

ശീതസമരകാലത്തെ സോവിയറ്റ് യൂണിയനെ നയിക്കുകയും 1953 മുതൽ 1964 വരെ കമ്മ്യൂണിസ്റ്റ് പാർട്ടിയുടെ സെക്രട്ടറിയുമായിരുന്ന സോവിയറ്റ് നേതാവായിരുന്നു നികിതാ സെർഗ്യേവിച്ച് ക്രൂഷ്ച്ചേവ്. (ഏപ്രിൽ 15 [O.S. ഏപ്രിൽ 3] 1894, – സെപ്തം:11, 1971). സ്റ്റാലിനിസ്റ്റ് നയങ്ങൾ തിരുത്തുന്നതിലും, റഷ്യൻ ബഹിരാകാശ ഗവേഷണങ്ങൾ ത്വരിതപ്പെടുത്തുന്നതിലും, പുതിയ രാഷ്ട്രീയപരിഷ്കാരങ്ങൾ ഏർപ്പെടുത്തുന്നതിലും ക്രൂഷ്ച്ചേഫ് പ്രധാനപങ്കാണ് വഹിച്ചത്.


</doc>
<doc id="199183" url="https://ml.wikipedia.org/wiki?curid=199183" title="സാമുവൽ ഫർ">
സാമുവൽ ഫർ

പത്തൊമ്പതാം നുറ്റാണ്ടിൽ ജീവിച്ചിരുന്ന ന്യൂസീലൻഡ്കാരൻ ആയ ഒരു ശില്പിയായിരുന്നു സാമുവൽ ഫർ



</doc>
<doc id="199187" url="https://ml.wikipedia.org/wiki?curid=199187" title="കാവേരി നമ്പീശൻ">
കാവേരി നമ്പീശൻ

കർണാടകയിൽ നിന്നുള്ള ഒരു ഇംഗ്ലീഷ് സാഹിത്യകാരിയാണ് കാവേരി നമ്പീശൻ. ദക്ഷിണേന്ത്യയിലെ കുടകുദേശത്തിന്റെ സവിശേഷമായ സാമൂഹ്യ സംസ്കാരിക ചരിത്ര പശ്ചാത്തലം ആധാരമാക്കി കുരുമുളകിന്റെ സുഗന്ധം (The Scent of Pepper) എന്ന നോവൽ അടക്കം പ്രസിദ്ധമായ ഒരുപിടി പുസ്തകങ്ങൾ എഴുതിയ ഇവർ കർണാടകയിലെ കൊടകിൽ ജനിച്ചു. സ്കൂൾ വിദ്യാഭ്യാസം ന്യൂഡൽഹിയിലും ബാംഗ്ളൂരിലെ സെന്റ് ജോൺസ് മെഡിക്കൽ കോളേജിൽ നിന്ന് വൈദ്യശാസ്ത്രത്തിൽ ബിരുദം.


</doc>
<doc id="199192" url="https://ml.wikipedia.org/wiki?curid=199192" title="അറനാടന്മാർ">
അറനാടന്മാർ

ആദിമ ഗോത്ര വർഗത്തിലെ ഒരു വിഭാഗമാണ് അരനാടന്മാർ. മലപ്പുറം ജില്ലയിലെ എടക്കര, മുത്തേടം, വഴിക്കടവ് എന്നീ പഞ്ചായത്തുകളിലാണ് ഇവർ ഇനി അവശേഷിക്കുന്നത്‌. രണ്ട്പതിറ്റാണ്ട് മുൻപ് ആരോഗ്യവകുപ്പധികൃത നടത്തിയ വന്ധ്യംകരണ ശസ്ത്രക്രിയക്ക് ഈ ഗോത്രത്തിലെ ഒട്ടനവധി പുരുഷന്മാർ വിധേയരായി. അതാണ് ഈ ഗോത്രത്തെ ഇല്ലാതാക്കാൻ ഇടവരുത്തിയത്‌. 2015-ലെ അനുമാനങ്ങളനുസരിച്ച് ഈ ഗോത്രത്തിൽ 190 അംഗങ്ങളേ ജീവിച്ചിരിപ്പുള്ളൂ. ആദിമ ഏറനാടൻ നിവാസികളായ നീഗ്രിറ്റോയിഡ് വർഗ്ഗത്തിലെ ഒരു പരിണത ഗോത്രമായാണ് ഇവരെ കണക്കാക്കപ്പെടുന്നത്.


</doc>
<doc id="199193" url="https://ml.wikipedia.org/wiki?curid=199193" title="ഹെർമൻ കല്ലൻബാഷ്">
ഹെർമൻ കല്ലൻബാഷ്

ദക്ഷിണാഫ്രിക്കൻ ജീവിതകാലത്ത് ഗാന്ധിജിയുടെ അടുത്ത സുഹൃത്തായിരുന്നു കല്ലൻബാഷ് (1871–1945). ജർമ്മനിയിൽ ജനിച്ച ജൂത വംശജനായ ആർക്കിടെക്റ്റായിരുന്നു.
അതി സമ്പന്നനായിരുന്ന കല്ലൻബാഷ് ജൊഹന്നാസ് ബർഗിൽ ഗാന്ധിജിക്ക് സംഭാവന ചെയ്ത ആയിരം ഏക്കർ സ്ഥലത്താണ് ടോൾസ്റ്റോയിഫാം സ്ഥാപിച്ചത്. ഗാന്ധിജിയുടെ ആശയങ്ങളിലും ജീവിതരീതിയിലും ആകൃഷ്ടനായിത്തീർന്ന അദ്ദേഹം പിന്നീട് ലളിതജീവതവും സസ്യഭക്ഷണവും ശീലമാക്കി. സത്യാഗ്രഹത്തെ ഒരു സമരരൂപമാക്കി ഗാന്ധിജി വികസിപ്പിച്ച 1914 ൽ കല്ലെൻബാഷ് അദ്ദേഹത്തിന്റെ സന്തത സഹചാരിയായിരുന്നു. എന്നാൽ ഇരുവരും തമ്മിലുള്ള ബന്ധത്തെക്കുറിച്ച് ചില തെറ്റുധാരണകളും പടർന്നിരുന്നു.
രാഷ്ട്രപിതാവ് മഹാത്മാഗാന്ധിയും സുഹൃത്ത് ഹെർമൻ കല്ലൻബാഷും തമ്മിലുള്ള ബന്ധത്തെക്കുറിച്ച് വിലപ്പെട്ട സൂചനകൾ നൽകുന്ന രേഖകൾ ഇന്ത്യ ലേലക്കമ്പനിയായ സോത്ബിയിൽ നിന്ന് വാങ്ങുന്നതിനുള്ള കരാറിൽ സാംസ്‌കാരിക മന്ത്രാലയം ഒപ്പുവെച്ചു. 2012 ജൂലായ് 10-ന് ഇവ ലേലം ചെയ്യുമെന്ന് സോത്ബി പ്രഖ്യാപിച്ചതിന് പിന്നാലെയാണ് ഇന്ത്യാ ഗവൺമെന്റ് ഇതുവാങ്ങാൻ തീരുമാനിച്ചത്. ഔദ്യോഗികമായി പ്രഖ്യാപിച്ചില്ലെങ്കിലും നാലുകോടി രൂപ മുതൽ ആറ് കോടി രൂപ വരെ പ്രതിഫലം നൽകിയാണ് സർക്കാർ രേഖകൾ സ്വന്തമാക്കുന്നതെന്നാണ് സൂചന. 
ഇരുവരും തമ്മിലുള്ള ബന്ധത്തെക്കുറിച്ച് ആഴത്തിലുള്ള അറിവും വ്യക്തതയും വരുത്താൻ രേഖകൾ സഹായിക്കുമെന്നാണ് കരുതുന്നത്. ഗാന്ധിജിയുടെ ദക്ഷിണാഫ്രിക്കൻ ജീവിതത്തെക്കുറിച്ചും രേഖകൾ കൂടുതൽ വിവരങ്ങൾ നൽകും. ലണ്ടനിൽ നിന്നെത്തിക്കുന്ന രേഖകൾ ഡൽഹിയിലെ നാഷണൽ ആർക്കൈവ്‌സിൽ സൂക്ഷിക്കും.
മഹാത്മാഗാന്ധിയുടെ ദക്ഷിണാഫ്രിക്കയിലെ ജീവിതത്തിലേക്ക് വെളിച്ചംവീശുന്ന എഴുത്തുകളും ചിത്രങ്ങളുമടങ്ങുന്ന ശേഖരം 2012 ജൂലൈയിൽ ലേലംചെയ്യാൻ സോത്ബീസ് ലേല കമ്പനി പദ്ധതിയിട്ടിരുന്നു. എന്നാൽ അവ ലേലത്തിൽനിന്ന് പിൻവലിച്ചതായി പിന്നീട് സോത്ബീസ് വ്യക്തമാക്കി. ഈ ശേഖരം വാങ്ങുന്നതു സംബന്ധിച്ച് സോത്ബീസുമായി ഇന്ത്യൻ സർക്കാർ കരാറിൽ ഒപ്പുവെച്ചു. കല്ലൻബാഷിന്റെ കൈവശമുണ്ടായിരുന്ന രേഖകൾ അദ്ദേഹത്തിന്റെ അനന്തരവന്റെ മകൻ ഇസാ സരിദാണ് ലേലത്തിനുവെച്ചത്. ഈ ശേഖരത്തിന് 50 ലക്ഷം ഡോളർ വേണമെന്നാണ് സരിദ് കുടുംബം ആവശ്യപ്പെട്ടിരുന്നത്. എന്നാൽ ഇത്രയും വലിയ തുക നൽകാനാവില്ലെന്ന് സർക്കാറിനുവേണ്ടി ഇടപെട്ടവർ വ്യക്തമാക്കി. അങ്ങനെയാണ് 12.8 ലക്ഷം ഡോളറിന് (8,25,250 പൗണ്ട്) ഇടപാട് നടന്നത്. നാഷണൽ ആർക്കൈവസ് ഡയരക്ടർജനറൽ പ്രൊഫ. മുഷിറുൽ ഹസ്സന്റെ നേതൃത്വത്തിലുള്ള വിദഗ്ദ്ധ സംഘമാണ് രേഖകളുടെ ആധികാരികത ഉറപ്പുവരുത്തിയത്. ഈ രേഖകൾ ഇന്ത്യയുടെ നാഷണൽ ആർക്കൈവ്‌സിൽ ഇവ സൂക്ഷിക്കും.
പുലിറ്റ്സർ ജേതാവായ ജോസഫ് ലെലിവെൽഡ് രചിച്ച ' എന്ന ഗ്രന്ഥം ഗാന്ധിജിയെ സ്വവർഗാനുരാഗിയായി ചിത്രീകരിക്കുന്നുവെന്നാണ് ആരോപണമുയർന്നതിനെത്തുടർന്ന് ഗുജറാത്ത് സർക്കാർ നിരോധിച്ചു. 



</doc>
<doc id="199194" url="https://ml.wikipedia.org/wiki?curid=199194" title="പീറ്റർ ഗുതെറി ടാറ്റ്">
പീറ്റർ ഗുതെറി ടാറ്റ്

പ്രമുഖനായ ഒരു സ്കോട്ടിഷ് ഗണിത - ഭൗതിക ശാസ്ത്രജ്ഞനാണ് പീറ്റർ ഗുതെറി ടാറ്റ്(28 ഏപ്രിൽ 1831 - 4 ജൂലൈ 1901). കെൽവിൻ പ്രഭുവുമൊത്ത് 1867-ൽ ടാറ്റ് പ്രസിദ്ധീകരിച്ച ട്രീറ്റീസ് ഓൺ നാച്വറൽ ഫിലോസഫി ഗണിതീയ ഭൗതികത്തിലെ ക്ലാസ്സിക് പഠനഗ്രന്ഥമായി അംഗീകരിക്കപ്പെട്ടു. 1875-ൽ ബെൽഫോർ സ്റ്റുവാർട്ടുമൊത്ത് പേരു വെളിപ്പെടുത്താതെ ഇദ്ദേഹം പ്രസിദ്ധപ്പെടുത്തിയ ദി അൺസീൻ യൂനിവേഴ്സ് എന്ന ഗ്രന്ഥം വൻ വിവാദവിഷയമായി.
മേരി റൊനാൾഡ്സൺ - ജോൺ ടാറ്റ് ദമ്പതികളുടെ പുത്രനായി ഡാൽകെയ്ത്തിൽ ജനിച്ചു. എഡിൻബറോ, കേംബ്രിജ് എന്നീ സർവകലാശാലകളിൽ പഠനം നടത്തി. 1854-ൽ ബെൽഫാസ്റ്റിലെ ക്വീൻസ് കോളജിൽ ഗണിതശാസ്ത്ര പ്രൊഫസറായി നിയമിതനായി. 1860 മുതൽ 1901വരെ എഡിൻബറോയിൽ 'നാച്വറൽ ഫിലോസഫി' പ്രൊഫസറായി സേവനമനുഷ്ഠിച്ചു.

1901 ജൂല. 4-ന് എഡിൻബറോയിൽ ഇദ്ദേഹം നിര്യാതനായി. 
ഗണിതശാസ്ത്രത്തിൽ ക്വാട്ടർനിയോണുകളെക്കുറിച്ചുള്ള ടാറ്റിന്റെ പഠനങ്ങൾ ശ്രദ്ധേയങ്ങളാണ്. വില്യം റോവൻ ഹാമിൽട്ടൻ പ്രാഥമിക ആവിഷ്ക്കാരം നൽകിയ ക്വാട്ടർനിയോണുകളുടെ സിദ്ധാന്തം ടാറ്റ് ആണ് വികസിപ്പിച്ചെടുത്തത്. ഇത് ഗണിതീയ ഭൗതിക ശാഖയ്ക്ക് (Mathematical Physics) മുതൽക്കൂട്ടായി. ഭൗതികശാസ്ത്രത്തിൽ താപഗതിക (Theormodynamics) ശാഖയിലായിരുന്നു ടാറ്റിന്റെ ഗവേഷണങ്ങളധികവും.

വാതകങ്ങളുടെ ഗതിക സിദ്ധാന്തം, വാതകങ്ങളിൽ വൈദ്യുത വിസർജനത്തിന്റെ പ്രഭാവം, താപീയ ചാലകത, ഓസോൺ സാന്ദ്രത, ആഴക്കടൽ താപനില, ഊർജക്ഷയ സിദ്ധാന്തങ്ങൾ, ക്രൂക്സ് റേഡിയോമീറ്ററിന്റെ പ്രവർത്തനം എന്നീ മേഖലകളിലും ടാറ്റ് നിരീക്ഷണങ്ങളും പഠനങ്ങളും നടത്തിയിരുന്നു. ഭ്രമിളങ്ങളെ (vortices) കുറിച്ചുള്ള ടാറ്റിന്റെ പഠനങ്ങൾ കെട്ടുകളെ(knots)ക്കുറിച്ചുള്ള ടോപ്പോളജീയ പഠനങ്ങൾക്ക് വഴിതെളിച്ചു.



</doc>
<doc id="199195" url="https://ml.wikipedia.org/wiki?curid=199195" title="ടാലെൻസി">
ടാലെൻസി

ഉത്തര ഘാനയിലെ സാവന്നാ (Savanna) മേഖലയിലുള്ള ഒരു നീഗ്രോ ജനവർഗമാണ് ടാലെൻസി. ഇതിന് പല ഗോത്രങ്ങളുണ്ട്. കൃഷിയും കാലിവളർത്തലും കോഴിവളർത്തലും ഇവർ ഉപജീവനമാർഗ്ഗമായി സ്വീകരിച്ചിരിക്കുന്നു. ഗുർ (Gur) ഭാഷാ കുടുംബത്തിൽപ്പെട്ട താൽനി (Talni) ആണ് ഇവരുടെ ഭാഷ.
കൂട്ടുകുടുംബങ്ങളായി കഴിഞ്ഞുകൂടുന്ന ജീവിതരീതിയാണ് ഇവർക്കുള്ളത്. ബഹുഭാര്യാത്വസമ്പ്രദായം ഇവരുടെയിടയിൽ നിലവിലുണ്ട്. കുടുംബനാഥനും ആൺമക്കളും (ചിലപ്പോൾ ചെറുമക്കളും) അവരുടെ ഭാര്യമാരും അവിവാഹിതകളായ പെൺമക്കളും ഒരു കുടുംബമായി താമസിക്കുന്നു. വിവാഹിതരായ പെൺമക്കൾ അവരുടെ ഭർത്താവിന്റെ കുടുംബത്തിലാണ് താമസിക്കുന്നത്. ദൃഢമായ കുടുംബ ബന്ധം പുലർത്തുന്നവരാണിവർ. പിതാവു വഴിയുള്ള പിൻതുടർച്ചാക്രമം പാലിച്ചുവരുന്നു. അന്യജാതിയിൽ നിന്നുള്ള വിവാഹബന്ധം അംഗീകരിക്കുവാൻ ഇവർ മടികാണിക്കുന്നില്ല. ഗോത്രങ്ങൾക്ക് സ്വയംഭരണാവകാശമുണ്ട്. ഇവർ പിന്തുടർന്നുവരുന്ന ജീവിതക്രമത്തിൽ പ്രത്യക്ഷനീതിനിർവഹണാധികാരം മുതിർന്ന ഗോത്ര നേതാക്കളിൽ നിക്ഷിപ്തമായുള്ള സമ്പ്രദായം നിലവിലിരിക്കുന്നു. ചില ഗോത്രങ്ങളിൽ ഏറ്റവും മുതിർന്ന നേതാവ് ഗോത്രമുഖ്യനായി കണക്കാക്കപ്പെടുമ്പോൾ മറ്റു ചില ഗോത്രങ്ങളിൽ മുതിർന്ന നേതാവ് ഭൂമിയുടെ ആചാരപരമായ അവകാശിയായി പരിഗണിക്കപ്പെടുകയാണ് പതിവ്. കൃഷിയിറക്കും വിളവെടുപ്പും ഉത്സവങ്ങളായി ആഘോഷിക്കുന്നു. സാമൂഹിക പരിവർത്തനങ്ങളോട് ഇണങ്ങിപ്പോകുവാൻ മടികാണിക്കാത്ത ഇക്കൂട്ടർ രാജ്യത്തു ലഭ്യമായ ആധുനിക വിദ്യാഭ്യാസ സൗകര്യവും മറ്റ് അവസരങ്ങളും പ്രയോജനപ്പെടുത്തുന്നുണ്ട്. തൊഴിൽപരമായ കുടിയേറ്റത്തിനുള്ള സൗകര്യം ഉപയോഗപ്പെടുത്തുന്നതിലും ഉത്സുകരാണിവർ. ഗോത്രനേതാക്കളിൽ നിക്ഷിപ്തമായിരുന്ന അധികാരാവകാശങ്ങൾ ആധുനിക രാഷ്ട്രീയ വ്യവസ്ഥിതിയിൽ ഔദ്യോഗിക ഭരണ ഏജൻസികളാണ് ഇപ്പോൾ നിർവഹിച്ചുവരുന്നത്. 



</doc>
<doc id="199196" url="https://ml.wikipedia.org/wiki?curid=199196" title="സിജിസ്മൺഡ് ടാൽബെർഗ്">
സിജിസ്മൺഡ് ടാൽബെർഗ്

പ്രമുഖനായ ഒരു ഓസ്ട്രിയൻ പിയാനോ വിദഗ്ദ്ധനും രചയിതാവുമായിരുന്നു സിജിസ്മൺഡ് ടാൽബെർഗ്(8 ജനുവരി 1812 – 27 ഏപ്രിൽ 1871)

സ്വിറ്റ്സർലാന്റിലെ ജനീവയിൽ 1812-ൽ ജനിച്ചു. 1822-ൽ വിയന്നയിലെത്തിയ ടാൽബെർഗ് അവിടെ നിന്നാണ് വിദ്യാഭ്യാസം നേടിയത്. 1826-ൽ ഒരു പിയാനിസ്റ്റ് എന്ന നിലയിൽ അരങ്ങേറ്റം നടത്തുകയും 1828-ൽ ആദ്യത്തെ രചനയായ എ ഫന്റാസിയാ ഓൺ എയേഴ്സ് ഫ്രം യുറിയന്തേ പ്രസിദ്ധീകരിക്കുകയും ചെയ്തു.

1834-ൽ ഓസ്ട്രിയൻ ചക്രവർത്തിയുടെ സദസ്സിലേക്കു ഇദ്ദേഹം തെരഞ്ഞെടുക്കപ്പെട്ടു. വേരിയേഷൻസ് ഓൺ ഗോഡ്സേവ് ദ് ക്യൂൻ എന്ന രചനയുടെ അവതരണത്തിലൂടെ ഇംഗ്ലണ്ടിലെ ശ്രോതാക്കളുടെ പ്രശംസ നേടിയെടുത്തു. ഇതുകൂടാതെ മറ്റ് അനേകം പിയാനോ രചനകളും ഇദ്ദേഹത്തിന്റേതായുണ്ട്. ഫ്ളോറിൻഡ (1851) ക്രിസ്റ്റിന ഡിസൂസിയ (1855) എന്നീ ഓപ്പറകളും ടാൽബർഗിന്റെ സംഭാവനകളാണ്. ഇറ്റലിയിലാണ് ഇദ്ദേഹം അവസാനകാലം ചെലവഴിച്ചത്. 1871 ഏ. 27-ന് ടാൽബർഗ് അന്തരിച്ചു. 



</doc>
<doc id="199198" url="https://ml.wikipedia.org/wiki?curid=199198" title="ജോൺ ടാവർണർ">
ജോൺ ടാവർണർ

പ്രമുഖനായ ഒരു ആംഗലേയ സംഗീതജ്ഞനായിരുന്നു ജോൺ ടാവർണർ(1495 - 1545 )
സു. 1495-ൽ ജനിച്ചു. ലിങ്കൺഷയറിലെ ടാറ്റർഷാൽ 'കൊളിജീയേറ്റ് ചർച്ചി'ലായിരുന്നു ആദ്യകാല സംഗീതപഠനം. അവിടത്തെ ബിഷപ്പിന്റെ നിർദ്ദേശമനുസരിച്ച് ഇദ്ദേഹം കാർഡിനൽ വോൾസിയുടെ ദേവാലയഗാനാലാപനസംഘത്തിൽ ഗായകനായി. 1526 കാലയളവിൽ അങ്ങനെ ടാവർണർ അതിപ്രസിദ്ധനായി. എങ്കിലും മൂന്നു വർഷത്തോളം മാത്രമേ ഇദ്ദേഹം വോൾസിയുടെ സംഘത്തിൽ തുടർന്നുള്ളൂ. പിന്നീട് സ്വന്തമായി നടത്തിയ സംഗീതസപര്യയിലൂടെ നിരവധി ഭാവഗംഭീരങ്ങളായ 'മാസു'കളും 'മോട്ടറ്റു'കളും സൃഷ്ടിച്ചു. 'മാസ്റ്റർ ഒഫ് ദ് ചിൽഡ്രൻ ഒഫ് കത്തീഡ്രൽ കോളജ് '(ഓക്സ്ഫോഡ്) ആയി സേവനമനുഷ്ഠിച്ചിട്ടുണ്ട്. വോൾസിയായിരുന്നു അതിന്റെ സ്ഥാപകൻ. പില്ക്കാലത്ത് ആരോപണവിധേയനായ ടാവർണർ സ്ഥാപകാചാര്യനാൽത്തന്നെ തടവറയിലാക്കപ്പെടുകയുണ്ടായി. എങ്കിലും പ്രതിഭാധനനായ സംഗീതജ്ഞൻ എന്ന നിലയിൽ ഇദ്ദേഹത്തിനു മാപ്പു ലഭിച്ചു.ഓക്സ്ഫഡിലെ ഈ സംഭവബഹുലമായ ജീവിതത്തിനു ശേഷം ഇദ്ദേഹം ബോസ്റ്റണിലേക്കു മടങ്ങി. അവിടെ പറയത്തക്ക സംഗീതസേവനമൊന്നും നടത്താതെ ജീവിതാന്ത്യം വരെ കഴിഞ്ഞു. ക്രൈസ്തവാരാധനാഗാനശാഖയ്ക്ക് ടാവർണർ നൽകിയ സംഭാവനകൾ ചരിത്രപ്രാധാന്യമുള്ളവയാണ്. ഇദ്ദേഹത്തിന്റെ രചനകൾ ട്യൂഡർ ചർച്ച് മ്യൂസിക്കിൽ പ്രസിദ്ധീകരിച്ചിട്ടുണ്ട്. ഫ്ളമിഷ് ശൈലിയിലെ സാങ്കേതികനിബന്ധനകളെ അനുവർത്തിക്കാത്തവയെങ്കിലും ഓജസ്സുറ്റ ഒരു മൗലികഭാവം ഇദ്ദേഹത്തിന്റെ രചനകൾ നിലനിർത്തിയിരുന്നു. 1545 ഒ. 25-ന് ടാവർണർ അന്തരിച്ചു. 



</doc>
<doc id="199199" url="https://ml.wikipedia.org/wiki?curid=199199" title="ജെയിംസ് ടാസി">
ജെയിംസ് ടാസി

സ്കോട്ടിഷ് കലാകാരൻ. കീർത്തിമുദ്രകളിൽ ഛായാചിത്ര നിർമ്മാണവും ചിത്രങ്ങൾ കൊത്തിയ പഴയ രത്നങ്ങളുടെ പകർപ്പു നിർമ്മാണവും നടത്തുന്നതിൽ വിദഗ്ദ്ധനായിരുന്നു. 
ജനനം 1735-ൽ. ഇദ്ദേഹം കൽപ്പണിക്കാരനായാണ് ജീവിതവൃത്തി ആരംഭിച്ചത്. ശില്പ്പവേലക്കാരനാകുക എന്ന ലക്ഷ്യത്തോടെ 1763-ൽ ഡബ്ളിനിലെത്തിയ ടാസി, ഡോക്ടർ ഹെന്റി ക്വിൻ എന്ന ഭിഷഗ്വരനുമായി പരിചയത്തിലായി. പുരാതന രത്നങ്ങൾ ഉപയോഗിച്ച് മൂശകൾ ഉണ്ടാക്കി എടുക്കുന്നത് ക്വിനിന്റെ ഒരു ഹോബിയായിരുന്നു. ഇരുവരും ഒന്നിച്ചു പ്രവർത്തനം ആരംഭിച്ചതിനു പല ഗുണഫലങ്ങളും ഉണ്ടായി. വെണ്ണക്കല്ലിനെ അനുകരിച്ച് രത്നങ്ങളുടെയും മറ്റും പകർപ്പെടുക്കാനും ചെറിയ ഛായാചിത്രങ്ങളെടുക്കാനും സഹായിക്കുന്ന 'വൈറ്റ് ഇനാമൽ സങ്കരം' ഇവർ വികസിപ്പിച്ചെടുത്തു. സ്ഫടിക സമാനമായ ഒരു തരം പശ വിജയകരമായി ചാലിച്ചെടുക്കാനും അതിന്റെ നിർമ്മാണരീതി രഹസ്യമായി സൂക്ഷിക്കാനും ടാസിക്കു കഴിഞ്ഞു. തികഞ്ഞ വൈദഗ്ദ്ധ്യത്തോടെയും വർണവൈവിധ്യത്തോടെയും അത് ഇദ്ദേഹം പ്രയോഗിച്ചുവന്നു. രത്നത്തിലും മറ്റുമുള്ള തന്റെ പുനഃസൃഷ്ടികൾ അതാര്യമായും സുതാര്യമായും അവതരിപ്പിക്കാൻ ഈ പുതിയ സങ്കരം ഉപകരിച്ചു. ചിത്രങ്ങൾ കൊത്തിയ രത്നങ്ങളുടെ വ്യത്യസ്ത പാളികളെ അനുകരിക്കാനും ഇതു സഹായകരമായി.
1766-ൽ ടാസി ലണ്ടനിൽ സ്ഥിരവാസമാക്കി. അക്കാലത്ത് കളിമൺപാത്ര നിർമ്മാണത്തിൽ ഖ്യാതി നേടിയ ജോസിയ വെഡ്ജ്വുഡിന് (1730-95) വേണ്ടി മൂശകൾ ഒരുക്കിക്കൊടുത്തിരുന്നു. 1768-ൽ സ്ഥാപിതമായ ഇംഗ്ലണ്ടിന്റെ ദേശീയ അക്കാദമിയിൽ-റോയൽ അക്കാദമി ഓഫ് ആർട്സ്, ലണ്ടൻ-1769 മുതൽ 1791 വരെ മുടക്കം കൂടാതെ ടാസി കലാപ്രദർശനങ്ങൾ നടത്തിവന്നു. ലണ്ടനിലെത്തിയതോടെയാണ് ടാസിയുടെ കലാപാടവം കൂടുതൽ തിളങ്ങിയതും കീർത്തി നേടുവാനിടയായതും. ഇദ്ദേഹത്തിന്റെ മികവ് കണ്ടറിഞ്ഞവരിൽ പ്രമുഖനായിരുന്നു ജർമൻ പുരാവസ്തു വിദഗ്ദ്ധനായിരുന്ന എറിക് റാസ്പ്. ടാസീസ് എയ് ൻഷ്യന്റ് ആന്റ് മോഡേൺ എൻഗ്രെയ്വ്ഡ് ജെംസ് എന്ന ശീർഷകത്തിൽ രണ്ടു വാല്യങ്ങളുള്ള ഒരു കാറ്റലോഗ് റാസ്പ് 1791-ൽ പുറത്തിറക്കി. രത്നങ്ങളും ചിത്രവേലകളുമുള്ള പഴയ രത്നങ്ങളുടെ പകർപ്പുകളും വലിയ ഇനം കീർത്തിമുദ്രകളുമടക്കം പതിനയ്യായിരം സൃഷ്ടികളും അർദ്ധകായരൂപം കൊത്തിയ അഞ്ഞൂറിലധികം മുദ്രകളും ടാസിയുടെ സംഭാവനകളിൽപ്പെടുന്നു. ഇദ്ദേഹത്തിന്റെ ഏതാനും കലാസൃഷ്ടികൾ എഡിൻബറോയിലെ സ്കോട്ടിഷ് നാഷണൽ അക്കാദമിയിൽ പ്രദർശിപ്പിച്ചിട്ടുണ്ട്. 1799-ൽ ടാസി അന്തരിച്ചു. 



</doc>
<doc id="199200" url="https://ml.wikipedia.org/wiki?curid=199200" title="ടാസ്മേനിയർ">
ടാസ്മേനിയർ

വംശനാശം സംഭവിച്ച ഒരു ആസ്റ്റ്രേലിയൻ ജനവിഭാഗം. ആസ്റ്റ്രേലിയയിലെ ഒരു സംസ്ഥാനമായ ടാസ്മേനിയ എന്ന ദ്വീപിലെ ആദിമ നിവാസികളാണ് ടാസ്മേനിയർ എന്നറിയപ്പെട്ടിരുന്നത്. 
എ.ഡി. 1642-ൽ ഡച്ച് ഈസ്റ്റ് ഇന്ത്യാ കമ്പനി ഉദ്യോഗസ്ഥനായിരുന്ന ആബെൽ യാൻസൂൺ ടാസ്മനാണ് ഈ ദ്വീപ് കണ്ടെത്തിയത്. ലോകത്തിന്റെ മറ്റൊരു ഭാഗത്തും കാണാനില്ലാത്ത ഭൂപ്രകൃതിയും കാലാവസ്ഥയും സസ്യജന്തുജാലവും ഈ ദ്വീപിന്റെ സവിശേഷതയാണ്. കങ്കാരു വർഗത്തിൽപ്പെട്ടതും മാംസഭുക്കുമായ ടാസ്മേനിയൻ ഡെവിൾ, ടാസ്മേനിയൻ ചെന്നായ് എന്നിവ ഈ ദ്വീപിൽ മാത്രം കാണപ്പെടുന്ന വന്യജീവികളാണ്. കുടിയേറ്റക്കാരായ യൂറോപ്യർ ഈ ദ്വീപിലെ ആദിമനിവാസികളെ കൂട്ടത്തോടെ നശിപ്പിച്ചു. ഈ ദ്വീപിലേക്ക് കുടിയേറ്റം ആരംഭിച്ചപ്പോൾ, നാലു വർഗങ്ങളിൽപ്പെട്ടവരും പരന്ന മൂക്കുള്ളവരുമായി അയ്യായിരത്തോളം ടാസ്മേനിയർ അവിടെ ഉണ്ടായിരുന്നതായി കണക്കാക്കപ്പെടുന്നു. 1834-ൽ ടാസ്മേനിയയിൽ അവശേഷിച്ചിരുന്ന മുഴുവൻ ആദിമനിവാസികളെയും ഫ്ളിൻഡേഴ്സ് ദ്വീപിലേക്ക് മാറ്റി പാർപ്പിച്ചു. അവിടെവച്ച് അവസാനത്തെ ടാസ്മേനിയൻ 1876-ൽ മരിച്ചതോടെ, ടാസ്മേനിയൻ വംശം ഭൂമുഖത്തുനിന്നു പൂർണമായും അപ്രത്യക്ഷമായി. ടാസ്മേനിയയിൽ കുടിയേറി താമസമാക്കിയവരെയും അവരുടെ പിൻഗാമികളെയുമാണ് ഇന്ന് ടാസ്മേനിയർ എന്നു വിശേഷിപ്പിച്ചുപോരുന്നത്. 



</doc>
<doc id="199201" url="https://ml.wikipedia.org/wiki?curid=199201" title="ടിംപാനി">
ടിംപാനി

ഇന്ത്യയിൽ രൂപമെടുത്ത ഒരുതരം വാദ്യമാണ് ടിംപാനി. വലിപ്പമേറിയ ഈ ഡ്രമ്മുകൾ കൃത്യമായ സ്വരങ്ങളിൽ ട്യൂൺ ചെയ്യുവാൻ സാധിക്കുന്നവയാണ്.
ഇന്ത്യയിൽ രൂപമെടുത്ത ഒരുതരം വാദ്യം. വലിപ്പമേറിയ ഈ ഡ്രമ്മുകൾ കൃത്യമായ സ്വരങ്ങളിൽ ട്യൂൺ ചെയ്യുവാൻ സാധിക്കുന്നവയാണ്. ചെമ്പുകൊണ്ട് നിർമിച്ച ടിംപാനിക്ക് പാചകം ചെയ്യുന്ന കെറ്റിലിന്റെ രൂപമുള്ളതിനാൽ കെറ്റിൽ ഡ്രംസ് എന്ന പേരിലും ഇവ അറിയപ്പെടുന്നു. ജർമനിയിൽ ഇവ പൗകൻ എന്ന പേരിലും ഫ്രാൻസിൽ ടിംബാലസ് എന്ന പേരിലും ഉപയോഗത്തിലുണ്ട്. ചെമ്പുകൊണ്ടു നിർമിച്ച ബോഡിയുടെ വായ്ഭാഗം കാളത്തോൽകൊണ്ട് മൂടിയിരിക്കും. സ്ക്രൂ ഉപയോഗിച്ച് ഈ തോലിന്റെ മുറുക്കം കൂട്ടിയും കുറച്ചും സ്വരത്തിന് വ്യതിയാനം വരുത്താൻ കഴിയും. കോലുകൊണ്ടു നിർമിച്ച ഒരു പീഠത്തിലാണ് ടിംപാനി ഘടിപ്പിച്ചിരിക്കുന്നത്. കൊട്ടാനുപയോഗിക്കുന്ന തടിക്കോലുകൾ ഡ്രമ്മിന്റെ മധ്യഭാഗത്തിനും അരികിനുമിടയിലുള്ള ഭാഗത്താണ് പ്രയോഗിക്കുന്നത്. ആക്കം കുറച്ചും കൂട്ടിയും ശബ്ദവ്യതിയാനം വരുത്തുവാൻ കഴിയും.

മൂന്നോ നാലോ ഡ്രമ്മുകൾ മുന്നിൽ നിരത്തിവച്ചാണ് ടിംപാനി ഉപയോഗിക്കുന്നത്. ഒന്നിൽനിന്ന് മറ്റൊന്നിലേക്കു മാറിമാറി കൊട്ടുവാൻ ഇതുമൂലം സാധിക്കുന്നു. വാദ്യവൃന്ദമേളയ്ക്കു പിന്നിൽ കൂടുതൽ സ്ഥലസൗകര്യമുള്ളിടത്താണ് ടിംപാനി വെയ്ക്കുന്നത്. ഈർപ്പമുള്ള കാലാവസ്ഥയിൽ തോലിന്റെ മുറുക്കം കുറഞ്ഞ് സ്വരവ്യതിയാനം സംഭവിക്കാറുണ്ട്. ഇലക്ട്രിക് ബൾബുകളും മറ്റും ഉപയോഗിച്ച് ഈ പ്രശ്നം പരിഹരിക്കുന്നു.

മൂന്നു വലിപ്പത്തിലുള്ള ടിംപാനികളാണ് ഇപ്പോൾ പ്രചാരത്തിലുള്ളത്. ഇവയിൽ ആറു സ്വരങ്ങൾ ഉണ്ടായിരിക്കും. പിക്കോലി ടിംപാനി എന്ന പേരിൽ അറിയപ്പെടുന്ന ചെറിയ ടിംപാനികളുമുണ്ട്. വളരെക്കാലം മുൻപാണ് ഇന്ത്യയിൽ ടിംപാനി രൂപംകൊണ്ടത്. 13 ആം നൂറ്റാണ്ടിൽ യൂറോപ്പിലെത്തിയ വലിപ്പംകുറഞ്ഞ ടിംപാനികൾ 'നെക്കേഴ്സ്' എന്ന പേരിൽ അറിയപ്പെടുന്നു. ക്രൂസേഡേഴ്സുമായുള്ള യുദ്ധത്തിൽ തുർക്കിസൈന്യം ടിംപാനി ഉപയോഗിച്ചിരുന്നു. കുതിരപ്പുറത്തിരുന്ന് ടിംപാനി ഉപയോഗിക്കുന്നവർ സൈന്യത്തിന് കൂടുതൽ ഉണർവേകി.

യൂറോപ്പിലെത്തിയ കാലത്ത് ടിംപാനി രാജാക്കന്മാരുടെയും പ്രഭുക്കന്മാരുടെയും മേൽനോട്ടത്തിലായിരുന്നു. 18-ാം നൂറ്റാണ്ടുവരെ ട്രംപെറ്റുമായി ചേർന്നാണ് ടിംപാനി ഉപയോഗിച്ചിരുന്നത്. ക്ലാസിക്കൽ കാലഘട്ടത്തിൽ ടിംപാനി വാദ്യവൃന്ദമേളയുടെയും മറ്റും ഭാഗമായി മാറി. ബിഥോവനാണ് ടിംപാനിയുടെ സാധ്യതകൾ ഏറെയും ഉപയോഗപ്പെടുത്തിയത്. വയലിൻ കോൺസർട്ടുകളുടെ ആരംഭത്തിൽ അദ്ദേഹം ടിംപാനി ഉപയോഗിച്ചിരുന്നു. ഒൻപതാം സിംഫണിയിൽ ടിംപാനിക്ക് മുഖ്യമായ ഒരു സ്ഥാനം കൽപിച്ചിട്ടുണ്ട്. 19 ആം നൂറ്റാണ്ടിലെ സംഗീതസംവിധായകർ മൂന്നും നാലും ടിംപാനികൾ വാദ്യവൃന്ദമേളയിൽ ഉപയോഗിച്ചിരുന്നു. പില്ക്കാലത്ത് പല പരിഷ്കാരങ്ങളും ടിംപാനിക്കു വന്നുചേർന്നിട്ടുണ്ട്.



</doc>
<doc id="199202" url="https://ml.wikipedia.org/wiki?curid=199202" title="നിക്കോളായ് അലക്സാന്ദ്രോവിച്ച് ടിക്കോനോവ്">
നിക്കോളായ് അലക്സാന്ദ്രോവിച്ച് ടിക്കോനോവ്

മുൻ സോവിയറ്റ് യൂണിയന്റെ പ്രധാനമന്ത്രി. അലക്സി കൊസീഗിനുശേഷമാണ് ഇദ്ദേഹം പ്രധാനമന്ത്രി (1980 - 85) ആയത്.

1905 മേയ് 1-ന് ഉക്രെയ്നിലെ കാർക്കോവിൽ ടിക്കോനോവ് ജനിച്ചു. നെപ്രോപെട്രോവ്സ്കിലെ മെറ്റലർജിക്കൽ ഇൻസ്റ്റിറ്റ്യൂട്ടിൽനിന്നും 1930-ൽ ബിരുദം നേടി. ഉക്രെയ്നിലെ ഒരു പൈപ്പ് ഫാക്ടറിയിൽ ഇദ്ദേഹം ജോലി നോക്കിയിരുന്നു. പിന്നീട് കമ്യൂണിസ്റ്റു പാർട്ടിയുടെ സജീവപ്രവർത്തകനായി ടിക്കോനോവ് മാറി. ഇക്കാലത്ത് ഇദ്ദേഹം ലിയോനിദ് ബ്രഷ്നേവുമായി പരിചയത്തിലായി. പാർട്ടിയിൽ ഉന്നത സ്ഥാനങ്ങളിലേക്കുയർന്ന ടിക്കോനോവ് 1950-കൾ മുതൽ യു.എസ്.എസ്.ആർ. ഗവൺമെന്റിൽ പ്രധാന സ്ഥാനങ്ങൾ വഹിച്ചുതുടങ്ങി. ഇദ്ദേഹം 1955-ൽ ഡെപ്യൂട്ടി മന്ത്രി, 1960-ൽ സ്റ്റേറ്റ് ഇക്കണോമിക് കൗൺസിലിന്റെ ഡെപ്യൂട്ടി ചെയർമാൻ, 1963-ൽ സ്റ്റേറ്റ് പ്ളാനിംഗ് കമ്മിറ്റിയുടെ ഡെപ്യൂട്ടി ചെയർമാൻ, 1965-ൽ ഡെപ്യൂട്ടി പ്രധാനമന്ത്രി എന്നീ പദവികളിലെത്തി. 1979-ൽ പോളിറ്റ് ബ്യൂറോയുടെ പൂർണ അംഗത്വ പദവിയിലേക്ക് ടിക്കോനോവ് ഉയർത്തപ്പെട്ടു. അനാരോഗ്യത്തേത്തുടർന്ന് കൊസീഗിൻ പ്രധാനമന്ത്രി പദത്തിൽനിന്നും ഒഴിവാക്കപ്പെട്ടതോടെ ടിക്കോനോവ് 1980-ൽ പ്രധാനമന്ത്രിയായി. 1985 വരെ ഈ പദവിയിൽ തുടർന്നു. 1997-ൽ ഇദ്ദേഹം മരണമടഞ്ഞു. 


</doc>
<doc id="199203" url="https://ml.wikipedia.org/wiki?curid=199203" title="ടിഗ്രാനസ്">
ടിഗ്രാനസ്

അർമീനിയ ഭരിച്ചിരുന്ന രാജാവ്. (ഭ. കാ., ബി.സി.സു 95-55) ബി. സി. സു. 95-ൽ ഭരണമേറ്റ ഇദ്ദേഹത്തിന്റെ കാലത്ത് അർമീനിയ ഒരു പ്രമുഖ ശക്തിയായി വളർന്നിരുന്നു. 
പോണ്ടസിലെ മിത്രിഡേറ്റ്സിന്റെ പുത്രിയെയാണ് ഇദ്ദേഹം വിവാഹം കഴിച്ചത്. മിത്രിഡേറ്റ്സുമായുള്ള സഖ്യത്തിലൂടെ തന്റെ സാമ്രാജ്യത്തിന്റെ വിസ്തൃതി ഏഷ്യാ മൈനറിലേക്ക് വ്യാപിപ്പിക്കുവാൻ ഇദ്ദേഹത്തിനു കഴിഞ്ഞു. തുടർന്ന് ഇദ്ദേഹം പാർഥിയൻ രാജ്യത്തിന്റെയും മെസപ്പൊട്ടേമിയയുടെയും വിവിധ ഭാഗങ്ങൾ ആക്രമിച്ചു കീഴടക്കുകയും തന്റെ വിശാലമായ സാമ്രാജ്യത്തിന്റെ തലസ്ഥാനമായി ടിഗ്രനോകെർറ്റ (ഇപ്പോൾ തുർക്കിയിൽ) എന്ന നഗരം സ്ഥാപിക്കുകയും ചെയ്തു. റോമാക്കാർ ഇദ്ദേഹത്തിനെതിരെ പടനീക്കം നടത്തിയിരുന്നു. റോമൻ സേനാനായകന്മാരായ ലുക്കുളസ് ബി.സി. 69-68-ലും പോമ്പി ബി.സി. 66-ലും ടിഗ്രാനസ്സിനെ തോല്പ്പിച്ചുവെങ്കിലും റോമിന്റെ അധീനതയിൽ ഭരണത്തിൽ തുടരാൻ അവർ ഇദ്ദേഹത്തെ അനുവദിച്ചിരുന്നു. 


</doc>
<doc id="199205" url="https://ml.wikipedia.org/wiki?curid=199205" title="ടിങ്ചർ">
ടിങ്ചർ

ജന്തുജന്യമോ സസ്യജന്യമോ രാസികമോ ആയ ഔഷധ വസ്തുക്കളുടെ ആൽക്കഹോൾ ലായനി. 10 ശതമാനം ഗാഢ ലായനികളെ മാത്രമേ ടിങ്ചറായി കണക്കാക്കുകയുള്ളു. ഔഷധവസ്തുക്കൾ ആൽക്കഹോൾ ചേർത്തു ചതച്ച് ഊറ്റിയെടുത്താണ് ടിങ്ചർ നിർമ്മിക്കുന്നത്. ഔഷധങ്ങൾ നേർപ്പിക്കുന്നതിനും വാസനയും സ്വാദും നൽകുന്നതിനുമുള്ള മാധ്യമമായും ടിങ്ചർ വർത്തിക്കുന്നു. വാനില, നാരകഫലങ്ങളുടെ തൊലി എന്നിവയിൽനിന്നെടുക്കുന്ന ടിങ്ചറുകൾക്ക് പ്രത്യേക മണവും സ്വാദും ഉണ്ടായിരിക്കും.

ഹൃദ്രോഗ ചികിത്സയ്ക്കുപയോഗിക്കുന്ന ഡിജിറ്റാലിസ് ടിങ്ചർ പോലെയുള്ളവ വായിലൂടെ കഴിക്കാനുള്ളതാണ്. എന്നാൽ അയോഡിൻ ടിങ്ചർ പുറമേ ലേപനം ചെയ്യുന്നതിനും ബെൻസോയിൻ ടിങ്ചർ ആവി പിടിക്കാനും ഉപയോഗിക്കുന്നു. കടുവയുടെ അസ്ഥിയിൽനിന്നും എടുക്കുന്ന ടിങ്ചർ അസ്ഥി വേദനയ്ക്കുള്ള ഔഷധ പാനീയമായി ചൈനയിൽ ഉപയോഗിക്കുന്നുണ്ട്. 


</doc>
<doc id="199206" url="https://ml.wikipedia.org/wiki?curid=199206" title="ടിട്ടിഭസരസ്സ്">
ടിട്ടിഭസരസ്സ്

വാല്മീകി മഹർഷിയുടെ ആശ്രമത്തിനു സമീപത്തുണ്ടായിരുന്നതായി പുരാണങ്ങളിൽ പരാമൃഷ്ടമായിട്ടുള്ള ഒരു തീർഥമാണ് ടിട്ടിഭസരസ്സ്. കുളക്കോഴി ഇറങ്ങിയ കുളം എന്ന് ശബ്ദാർഥം. ഈ തീർഥത്തിന്റെ ഉത്പത്തിയെക്കുറിച്ച് ഒരു ഐതിഹ്യമുണ്ട്. പണ്ടൊരിക്കൽ ഒരു കുളക്കോഴി അതിന്റെ പിടയോടൊത്ത് ഈ സ്ഥലത്ത് വസിച്ചിരുന്നു. ഒരു ദിവസം പുറത്തുപോയി തിരിച്ചുവന്ന പൂവൻ അതുവഴി മറ്റു ചില കുളക്കോഴികൾ കടന്നുപോകുന്നതു കണ്ടു. പൂവനു തന്റെ ഭാര്യയിൽ ജാരശങ്ക ഉണ്ടാകുന്നതിന് ഇത് കാരണമായി. പൂവൻ തന്റെ പിടയെ ഉപേക്ഷിക്കാൻ തീരുമാനിച്ചു. ദുഃഖിതയായ പിടക്കോഴി അഷ്ടദിക്പാലകന്മാരെ സ്മരിച്ചു പ്രാർഥിച്ചു. അഷ്ടദിക്പാലകന്മാർ പ്രത്യക്ഷപ്പെട്ട് അവിടെ ഒരു സരസ്സുണ്ടാക്കി. പിടക്കോഴിയെ സരസ്സിൽ ഇറക്കിയാൽ അത് മുങ്ങാതെ മറുകരയെത്തുകയാണെങ്കിൽ പതിവ്രതയാണെന്ന് വിശ്വസിക്കാമെന്ന് അഷ്ടദിക്പാലകന്മാർ കല്പിച്ചു. അതനുസരിച്ച് അവർ പിടയെ സരസ്സിൽ ഇറക്കിവിട്ടു. ഒരു അപകടവും പറ്റാതെ അത് മറുകര എത്തി.

ശ്രീരാമനാൽ ഉപേക്ഷിക്കപ്പെട്ട സീത വാല്മീകി മഹർഷിയുടെ ആശ്രമത്തിൽ ചെന്നപ്പോൾ സീതയുടെ പരിശുദ്ധി പരിശോധിക്കാൻ മുനിമാർ സീതയെ ടിട്ടിഭസരസ്സിൽ ഇറക്കി എന്നും ഭൂമിദേവി സീതയെ മടിയിൽ ഇരുത്തി മറുകരയിൽ എത്തിച്ചു സീതയുടെ പരിശുദ്ധി തെളിയിച്ചു എന്നും കഥാസരിത്സാഗരത്തിൽ പ്രസ്താവമുണ്ട്. ഈ സരസ്സും കുളക്കോഴി സംഭവവും തികച്ചും പ്രതീകാത്മകമാണെന്നാണ് ഗവേഷകമതം. 


</doc>
<doc id="199207" url="https://ml.wikipedia.org/wiki?curid=199207" title="ടിൻ പ്ലേറ്റ് വ്യവസായം">
ടിൻ പ്ലേറ്റ് വ്യവസായം

ടിൻ പൂശിയ സ്റ്റീൽ കൊണ്ടുള്ള വസ്തുക്കൾ നിർമ്മിക്കുന്ന വ്യവസായം. മൃദുവും വെള്ളിപോലെ തിളങ്ങുന്നതുമായ ടിൻ അഥവാ തകരം എന്ന ലോഹം വളരെ അപൂർവമായി മാത്രമേ ലോഹരൂപത്തിൽ നേരിട്ട് ഉപയോഗിക്കുന്നുള്ളൂ. ടിൻ പ്രധാനമായും സങ്കരലോഹങ്ങൾ (അലോയ്കൾ) നിർമ്മിക്കാനുള്ള ഒരു ഏജന്റാണ്. ചെമ്പ്, ഈയം, സിങ്ക്, ഇരുമ്പ്, കാഡ്മിയം, നാകം, കോബാൾട്ട്, ടൈറ്റാനിയം തുടങ്ങിയ ലോഹങ്ങൾ ടിന്നുമായി ചേർത്ത് വളരെ വേഗം അലോയ് നിർമ്മിക്കാം. ഓട്, പ്യൂറ്റെർ, സോൾഡർ എന്നിവയാണ് പ്രധാന ടിൻ അലോയ്കൾ. സ്റ്റീലിന്റെ പുറത്തു പൂശുന്നതിനുവേണ്ടിയാണ്, മൊത്തം ടിന്നിന്റെ 40 ശതമാനവും ഉപയോഗിക്കുന്നത്. ഇംഗ്ലണ്ടിലെ ലിവർപൂൾ, യു.എസ്സിലെ ടെക്സാസ് എന്നീ സ്ഥലങ്ങളിലാണ് ഏറ്റവുമധികം ടിൻ പ്ലേറ്റ് വ്യവസായശാലകളുള്ളത്.

മധ്യയുഗത്തിൽ യൂറോപ്യൻ രാജ്യങ്ങളിൽ ചിത്രപ്പണികളുള്ള പാത്രങ്ങൾ നിർമ്മിക്കുന്നതിനാണ് ടിൻ പ്ലേറ്റ് ഉപയോഗിച്ചു തുടങ്ങിയത്. 19-ാം ശ.-ത്തോടെ ടിൻ പ്ലേറ്റ് നിർമ്മാണവിദ്യ പ്രചരിച്ചു. ചായക്കപ്പുകൾ, ട്രേകൾ, പാത്രങ്ങൾ, മെഴുകുതിരിക്കാലുകൾ എന്നിവ നിർമ്മിക്കുന്നതിനുവേണ്ടി ടിൻ പ്ലേറ്റ് ഉപയോഗിച്ചു തുടങ്ങി. എന്നാൽ, ഇന്ന് ടിൻ പ്ലേറ്റുകൾ ഏറ്റവുമധികം ഉപയോഗിക്കുന്നത് ആഹാരസാധനങ്ങൾ, പാനീയങ്ങൾ എന്നിവ സംഭരിച്ചു സൂക്ഷിക്കുന്നതിനുള്ള കാനുകൾ നിർമ്മിക്കുന്നതിനാണ്. ഒരു വിഷവസ്തു അല്ലാത്തതിനാൽ ആഹാര സാധനങ്ങൾ സൂക്ഷിക്കുന്നതിന് ടിൻകാനുകൾ വളരെ സുരക്ഷിതമാണ്. തുരുമ്പിക്കാതെ ദീർഘകാലം നിലനിൽക്കുമെന്നതും ടിൻ കാനിന്റെ പ്രത്യേകതയാണ്. ജാംഷഡ്പൂരിൽ ടാറ്റായുടെ ഉരുക്കു നിർമ്മാണ വ്യവസായം ആരംഭിച്ചപ്പോൾ, അതോടൊപ്പം ഒരു ടിൻ പ്ലേറ്റ് ഫാക്ടറിയും രൂപം കൊണ്ടിരുന്നു. ക്രമേണ,അലുമിനിയം, നാകം, ചെമ്പ്, ടിൻ തുടങ്ങിയവയെ അടിസ്ഥാനമാക്കിയ വ്യവസായങ്ങളും ഇന്ത്യയിൽ വികസിച്ചു. ആദ്യകാലങ്ങളിൽ കേരളത്തിൽ നിന്നും കശുവണ്ടി കയറ്റുമതി ചെയ്തിരുന്നത് ടിൻ കാനുകളിലായിരുന്നു. നിരവധി ചെറുകിട ടിൻ കാൻ നിർമ്മാണ കമ്പനികൾ കശുവണ്ടി വ്യവസായകേന്ദ്രമായ കൊല്ലത്തും പരിസരപ്രദേശങ്ങളിലും പ്രവർത്തിച്ചിരുന്നു. 


</doc>
<doc id="199208" url="https://ml.wikipedia.org/wiki?curid=199208" title="നിക്കോളാസ് ടിൻബർജെൻ">
നിക്കോളാസ് ടിൻബർജെൻ

നോബൽ സമ്മാന ജേതാവായ ഡച്ച് ജന്തുശാസ്ത്രജ്ഞനാണ് നിക്കോളാസ് ടിൻബർജെൻ(17 ഏപ്രിൽ 1907 - 21 ഡിസംബർ 1988). ജർമൻ ജന്തുശാസ്ത്രജ്ഞനായ കോൺറാഡ് ലോറസി (Konard)നോടൊപ്പം ജന്തുപരിസ്ഥിതിവിജ്ഞാന പഠനങ്ങളിൽ വ്യാപൃതനായി. ജന്തുക്കൾ ജീവിക്കുന്ന അതേ പരിസ്ഥിതിയിലുള്ള പെരുമാറ്റങ്ങളാണ് ഇദ്ദേഹം നിരീക്ഷണവിധേയമാക്കിയത്.
നെതർലണ്ടിലെ ഹേഗിൽ ജനിച്ചു. 1936 മുതൽ 49 വരെ ലെയ്ഡൻ (Leiden) സർവകലാശാലയിൽ ക്രിയാത്മക ജന്തുശാസ്ത്ര പ്രൊഫസറായി സേവനമനുഷ്ഠിച്ചു. 1949-ൽ ഇംഗ്ലണ്ടിലെ ഓക്സ്ഫഡ് സർവകലാശാലയിൽ ജന്തുപരിസ്ഥിതി വിജ്ഞാന അധ്യാപകനായി ജോലിയിൽ പ്രവേശിച്ച ടിൻബർജെൻ അധികം താമസിയാതെ അവിടെത്തന്നെ ജന്തുപെരുമാറ്റ പഠനങ്ങളുടെ പ്രൊഫസറായി നിയമിതനായി.
ഗൾ പക്ഷിക്കുഞ്ഞുങ്ങൾ തള്ളപ്പക്ഷിയുടെ കൊക്കിൽനിന്നും ഭക്ഷണം സ്വീകരിക്കുന്ന രീതിയെക്കുറിച്ചുള്ള ഇദ്ദേഹത്തിന്റെ പഠനം ഏറെ ശ്രദ്ധേയമായി. തള്ളപ്പക്ഷിയുടെ താഴത്തെ കൊക്കിലുള്ള ചുവന്ന അടയാളത്തെ കുഞ്ഞുങ്ങൾ കൊക്കുകൊണ്ട് സ്പർശിച്ചാണ് തീറ്റയ്ക്കുവേണ്ടി കൊത്തുന്നത്. ജന്തുക്കളിൽ പ്രതികർമം (response) ഉളവാക്കുന്ന ചോദക വസ്തുക്കളെക്കുറിച്ച് പഠനം നടത്തിയതും പ്രത്യേക ശ്രദ്ധയാകർഷിച്ചു. ജന്തുപെരുമാറ്റത്തിന്റെ വിവിധ രീതികളേയും ഇതുമായി ബന്ധപ്പെട്ട ശരീരധർമങ്ങളേയും പ്രവർത്തനങ്ങളേയും ഇദ്ദേഹം പഠനവിധേയമാക്കി. 
ഇദ്ദേഹം രചിച്ച ദ് സ്റ്റഡി ഒഫ് ഇൻസ്റ്റിൻക്റ്റ് (1951) ആണ് ജന്തുപരിസ്ഥിതി വിജ്ഞാനശാഖയിലെ പ്രഥമ ഗ്രന്ഥമായി കണക്കാക്കപ്പെടുന്നത്. സോഷ്യൽ ബിഹേവിയർ ഇൻ ആനിമൽസ് (1953) എന്ന മറ്റൊരു ഗ്രന്ഥവും ഇദ്ദേഹം പ്രസിദ്ധീകരിക്കുകയുണ്ടായി
ആസ്റ്റ്രേലിയൻ ജന്തുശാസ്ത്രജ്ഞനായ കാൾ വോ ഫ്രിഷും (Karl Von Frisch) ആയി ഇദ്ദേഹം 1973 ലെ ഫിസിയോളജിക്കുള്ള നോബൽ സമ്മാനം പങ്കിട്ടു. സാമ്പത്തിക ശാസ്ത്രത്തിലെ ആദ്യത്തെ നോബൽ സമ്മാനജേതാവായ (1969) യാൻ ടിൻബർജെൻ ഇദ്ദേഹത്തിന്റെ ജ്യേഷ്ഠസഹോദരനാണ്. 



</doc>
<doc id="199209" url="https://ml.wikipedia.org/wiki?curid=199209" title="ടിപ്പണി നൃത്തം">
ടിപ്പണി നൃത്തം

ഗുജറാത്തിലെ ഒരു നാടോടിനൃത്തമാണ് ടിപ്പണി നൃത്തം. സ്ത്രീകളാണ് ഇതവതരിപ്പിക്കാറുള്ളത്. കെട്ടിടനിർമ്മാണവുമായി ബന്ധപ്പെട്ട ജോലികൾ ഇതിവൃത്തമാക്കിക്കൊണ്ടുള്ള ഈ നൃത്തം അധ്വാനശക്തിയുടെ വിളംബരമായി കരുതപ്പെടുന്നു. ഇതിൽ ഒരു കോമാളിവേഷധാരിയായ സ്ത്രീയും സഹനർത്തകിമാരുമാണ് ഉണ്ടാവുക. ഓരോരുത്തരുടെയും കൈകളിൽ ടിപ്പണി എന്ന നാടൻ സംഗീതോപകരണം ഉണ്ടായിരിക്കും. അറ്റത്തു മണികൾ ഞാത്തിയിട്ടിട്ടുള്ള പ്രത്യേകതരം കോലുകളാണ് ടിപ്പണി. ഇത് പല രൂപത്തിൽ ചലിപ്പിച്ച് താളാത്മകമായി ശബ്ദം പുറപ്പെടുവിക്കാൻ കഴിയും. 


</doc>
<doc id="199210" url="https://ml.wikipedia.org/wiki?curid=199210" title="ടിഫോൺ">
ടിഫോൺ

ഗ്രീക്ക് പുരാണങ്ങളിൽ പരാമർശിച്ചിട്ടുള്ള ഒരു രാക്ഷസനാണ് ടിഫോൺ. ഭൂമിദേവിയും (ഗൈയ) പാതാളദേവതയും (തർത്താറസ്) തമ്മിലുള്ള ഇണചേരലിൽ നിന്നാണത്രേ ടിഫോൺ ജനിച്ചത്. രാക്ഷസന്മാരെ സഹായിച്ച് ദേവന്മാരെ തോൽപ്പിക്കാൻ വേണ്ടിയാണ് ഭൂമിദേവി ടിഫോണിനു ജന്മം നൽകിയതെന്നു വിശ്വസിക്കപ്പെടുന്നു. കഴുതയുടെ തലയും പെരുമ്പാമ്പിന്റെ ഉടലും അനേകം സർപ്പങ്ങൾ ചേർന്ന കൈകളുമുള്ള ഭീതിജനിപ്പിക്കുന്ന ഒരു രൂപമായാണ് ടിഫോണിനെ സങ്കല്പിച്ചിട്ടുള്ളത്. ഏതു ഭാഗത്തേക്കും തിരിക്കാൻ കഴിയുന്ന സർപ്പകരങ്ങൾക്ക് നൂറു കാതം വരെ നീളമുണ്ടായിരുന്നു എന്നാണ് വിശ്വാസം. ഇവ സദാസമയവും ആക്രമണോത്സുകരായി നാനാഭാഗത്തേയ്ക്കും തിരിഞ്ഞുകൊണ്ടിരുന്നു. നക്ഷത്ര പംക്തി വരെ നീട്ടാവുന്ന കഴുത്തും സൂര്യനെ മറച്ച് ഭൂമിയിൽ ഇരുട്ടു പരത്താൻ തക്ക വിസ്തൃതമായ ചിറകും കനലുകൾ പാറുന്ന കണ്ണുകളും അഗ്നിവമിക്കുന്ന വായും ഉള്ള ടിഫോണിനെ മനുഷ്യരും ദേവന്മാരും ഒരുപോലെ ഭയപ്പെട്ടു. ദേവന്മാർ ഒളിമ്പസ് മലയിൽ നിന്നു പലായനം ചെയ്ത് പക്ഷികളുടേയും മൃഗങ്ങളുടേയും വേഷം സ്വീകരിച്ചു ഭയചകിതരായി ജീവിച്ചു. അഥീനിദേവി മാത്രം ഭയന്ന് ആൾമാറാട്ടം നടത്തിയില്ല. അവർ സ്യൂസ് ദേവന്റെ സമീപമെത്തി ദേവന്മാരുടെ ഭീരുത്വത്തിൽ ദുഃഖം പ്രകടിപ്പിക്കുകയും സ്യൂസ് ദേവനെ പുകഴ്ത്തി ടിഫോണിനെ വധിക്കാൻ പ്രേരിപ്പിക്കുകയും ചെയ്തു. സ്യൂസ് ദേവനും ടിഫോണും ഉഗ്രസംഘട്ടനത്തിൽ ഏർപ്പെട്ടു. ഒടുവിൽ സ്യൂസ് ദേവൻ ഹേമസ് മലയും എറ്റ്നാപർവതവും പിഴുതെറിഞ്ഞു ടിഫോണിനെ വധിച്ചു എന്നാണ് ഐതിഹ്യം. 


</doc>
<doc id="199212" url="https://ml.wikipedia.org/wiki?curid=199212" title="ടിയവ്നാകൊ">
ടിയവ്നാകൊ

തെക്കേ അമേരിക്കയിൽ ബൊളീവിയയിലും പെറുവിലുമായി വ്യാപിച്ചു കിടന്നിരുന്നു എന്നു കരുതപ്പെടുന്ന പ്രാചീന രാജ്യത്തിന്റെയും സംസ്കാരത്തിന്റെയും കേന്ദ്രസ്ഥാനം. ടിറ്റിക്കാക്ക തടാകത്തിനു സമീപത്തായാണ് ടിയവ്നാകൊയുടെ അവശിഷ്ടങ്ങളുടെ പ്രധാന ശേഖരം കണ്ടെത്തിയിട്ടുള്ളത്. പെറു, ബൊളീവിയ, ഇക്വഡോർ, കൊളംബിയ തുടങ്ങിയ രാജ്യങ്ങളുൾപ്പെടുന്ന വിശാലമായ ആൻഡീസ് മേഖലയിൽ പ്രാചീനകാലത്ത് നിലവിൽവന്ന പല രാജ്യങ്ങളിൽ ഒന്നായിരുന്നു ഇത്. ആൻഡീസ് പ്രദേശത്ത് ഒരു പ്രമുഖ ശക്തിയായിരുന്നു ഇതെന്ന് പല ഗവേഷകരും കരുതുന്നുണ്ട്. ഇങ്കാ സാമ്രാജ്യം ശക്തി പ്രാപിക്കുന്നതിനു (15-ാം ശ.) മുമ്പുതന്നെ ഇതിന്റെ രാഷ്ട്രിയ പ്രാധാന്യം നഷ്ടപ്പെട്ടിരുന്നു. ബി.സി. 600-നു മുമ്പു മുതൽ ടിയവ്നാകൊ നിലനിന്നിരുന്നതായി അഭിപ്രായമുണ്ട്. ആദ്യകാല നിവാസികളെപ്പറ്റി വ്യക്തമായ ധാരണയില്ല; ചരിത്രവും വ്യക്തമല്ല. എങ്കിലും അയ്മാറ (Aymara) വിഭാഗക്കാരാണ് ഇതു സ്ഥാപിച്ചതെന്നാണ് ഒരഭിപ്രായം. ഇരുനൂറു വർഷക്കാലത്തോളം (എ.ഡി. 400-നും 600-നും മധ്യേ) ടിയവ്നാകൊ അഭിവൃദ്ധിയുടെ പാരമ്യതയിൽ എത്തിയിരുന്നു എന്നാണ് വിശ്വസിക്കുന്നത്. ഈ രാജ്യവും സംസ്കാരവും 1100 വരെ നിലനിന്നതായി കരുതപ്പെടുന്നു. മെച്ചപ്പെട്ട സാങ്കേതിക വൈദഗ്ദ്ധ്യവും ആസൂത്രണവും ധാരാളം മനുഷ്യപ്രയത്നവും അക്കാലത്തെ നിർമ്മിതികൾക്കു പിന്നിലുണ്ടായിരുന്നു എന്ന സൂചനയാണ് അവശിഷ്ടങ്ങൾ നൽകുന്നത്. 100 ടണ്ണോളം ഭാരമുള്ള കല്ലിൻ കഷണങ്ങൾ ഉപയോഗിച്ചുള്ള കൂറ്റൻ നിർമ്മിതികളുടെ തെളിവുകൾ കണ്ടെത്തിയിട്ടുണ്ട്. വശങ്ങൾ ചെത്തിമിനുക്കി, കുമ്മായം ചേർക്കാതെയാണ് നിർമ്മാണം നടത്തിയിട്ടുള്ളത്. ഇവയുടെ പല ഭാഗങ്ങളും പില്ക്കാലത്ത് പൊളിച്ചുനീക്കി മറ്റു നിർമ്മാണപ്രവർത്തനങ്ങൾക്കായി ഉപയോഗിച്ചിട്ടുള്ളതായി കാണുന്നു. അക്കാലത്തുള്ള നിർമ്മിതികളിൽ പ്രധാനമായി ശേഷിക്കുന്നത് ഒറ്റക്കല്ലിൽ തീർത്ത സൂര്യകവാടമാണ്. ഇതിന് മൂന്നു മീറ്റർ ഉയരമുണ്ട്. സൗരവർഷം നിരീക്ഷിക്കാനുള്ളതായിരുന്നു ഇതെന്ന് ചില ഗവേഷകർ കരുതുന്നു. കളിമൺ നിർമ്മിതിയിലും ഇവർ വിദഗ്ദ്ധരായിരുന്നു. സമകാലിക പുരാവസ്തു പഠനങ്ങളിലൂടെ വെളിച്ചത്തു വന്ന അക്കാലത്തെ കാർഷിക രീതികൾ ഇപ്പോൾ ഇവിടെയുള്ള ജനങ്ങൾ ലാഭകരമായി സ്വീകരിച്ചുവരുന്നുമുണ്ട്.



</doc>
<doc id="199213" url="https://ml.wikipedia.org/wiki?curid=199213" title="ജിയോവന്നി ബാറ്റിസ്റ്റ ടിയോപോളോ">
ജിയോവന്നി ബാറ്റിസ്റ്റ ടിയോപോളോ

പ്രസിദ്ധ ഇറ്റാലിയൻ ചിത്രകാരൻ. 1696-ലാണ് ഇദ്ദേഹം ജനിച്ചത്. ഫ്രെസ്കോ പാരമ്പര്യത്തിലധിഷ്ഠിതമായ ആലങ്കാരികചിത്രരചനയ്ക്ക് ആഗോളപ്രശസ്തി നേടിയ ടിയോപോളോ ഈ പാരമ്പര്യത്തിലെ അവസാനകണ്ണിയായിട്ടാണ് കരുതപ്പെടുന്നത്. വെനീഷ്യൻ സ്കൂളിന്റെ നേട്ടങ്ങളെ പുനരുജ്ജീവിപ്പിക്കുവാനും ഇദ്ദേഹത്തിനു കഴിഞ്ഞു. 
പ്രസിദ്ധ ചിത്രകാരനായ ഗ്രിഗോറിയോ ലസാറിനിയുടെ ശിക്ഷണമാണ് ആദ്യകാലത്ത് ടിയോപോളോയ്ക്ക് ലഭിച്ചത്. ലസാറിനിയുടെ കർമനിഷ്ഠമായ ശൈലി ഉപേക്ഷിച്ച് കൂടുതൽ സ്വതന്ത്രവും ഊർജസ്വലവുമായ ഒരു രീതിയാണ് പിൽക്കാലത്ത് ടിയോപോളോ സ്വീകരിച്ചത്. വെനീസിൽ പ്രസിദ്ധനായശേഷം ഇദ്ദേഹം ആർച്ച് ബിഷപ്പിന്റെ കൊട്ടാരത്തിൽ ചിത്രരചന നടത്തി. ഓയിൽ പെയിന്റിങ്ങിൽ നിന്ന് ചുവർചിത്രരചനയിലേക്കുമാറിയ ടിയോപോളാ ഇരുണ്ടചിത്രങ്ങളുടെ സ്ഥാനത്ത് തെളിച്ചമേറിയ ചിത്രരചനയാണ് നടത്തിയത്.

1730-കളിൽ വിദേശങ്ങളിലും പ്രസിദ്ധി നേടിയെടുത്ത ടിയോപോളോ സ്റ്റോക്ഹോമിലെ റോയൽ പാലസ് അലങ്കരിക്കാൻ നിയോഗിക്കപ്പെട്ടു. പ്രതിഫലം കുറഞ്ഞുപോയതു കാരണം ഈ ജോലി ഇദ്ദേഹം ഏറ്റെടുത്തില്ല. 1740-കളിൽ പാലസോലാബിയ അലങ്കരിക്കുന്ന പ്രവർത്തനങ്ങളിൽ ഏർപ്പെട്ടു. ഗ്രാൻസലോണിന്റെ ചുവരുകളിൽ ഇദ്ദേഹം ക്ലിയോപാട്രയുടെ ജീവിതത്തിൽ നിന്നുള്ള രണ്ട് ഏടുകളാണ് ചിത്രീകരിച്ചത്. ആന്റണിയും ക്ലിയോപാട്രയും ജീവനോടെ മുറിയിലേക്ക് ഇറങ്ങിവരുന്ന പ്രതീതി ജനിപ്പിക്കുന്ന ഒരു ചിത്രവും ഇവിടെ കാണാം.

1750-കളിലാണ് ടിയോപോളോയുടെ ചിത്രരചന അതിന്റെ മൂർദ്ധന്യതയിലെത്തിയത്. വൂഡ്ബർഗിലെ കൈസർസാലിന്റെയും ആർച്ച് ബിഷപ്പിന്റെ കൊട്ടാരത്തിലെ കോണിപ്പടികളുടെയും അലങ്കരണത്തിലൂടെ ഇദ്ദേഹം ജനശ്രദ്ധ ഏറെ ആകർഷിച്ചു. 1757-ൽ വില്ലാവൽമറാനയിലെ ഏതാനും മുറികൾ ടിയോപോളോ ചിത്രപ്പണികളാൽ അലങ്കരിക്കുകയുണ്ടായി. ഹോമറുടെയും വിർജിലിന്റെയും മറ്റും കൃതികളിലെ രംഗങ്ങളാണ് ഇവിടെ ചിത്രീകരിച്ചിരിക്കുന്നത്. ടിയോപോളോ ചിത്രങ്ങളുടെ ഗാംഭീര്യവും വർണപ്പകിട്ടുമെല്ലാം ഇവിടെയാണ് ഏറ്റവുമധികം പ്രകടമാകുന്നത്.

ഇറ്റലിയിലെ വില്ലാവിസാനിയുടെ ബാൾറൂം ചിത്രപ്പണികളാൽ അലങ്കരിക്കുന്ന ദൗത്യവും ടിയോപോളോ ഏറ്റെടുക്കുകയുണ്ടായി. പിന്നീട് ചാൾസ് മൂന്നാമന്റെ ക്ഷണപ്രകാരം മാഡ്രിഡിലെത്തിയ ടിയോപോളോ അവസാനത്തെ എട്ടുവർഷക്കാലം അവിടെയാണ് ചെലവഴിച്ചത്. രാജകൊട്ടാരത്തിലെ കിരീടമുറിയുടെ മേൽക്കൂര അലങ്കരിക്കുന്ന ജോലിയാണ് മുഖ്യമായും ഇദ്ദേഹം ഏറ്റെടുത്തത്. 1770-ൽ ഇദ്ദേഹം നിര്യാതനായി. ടിയോപോളോയുടെ രണ്ടുപുത്രന്മാരും പില്ക്കാലത്ത് ചിത്രകാരന്മാരായി പ്രസിദ്ധിനേടിയിരുന്നു. 



</doc>
<doc id="199214" url="https://ml.wikipedia.org/wiki?curid=199214" title="ടിറെഡെന്റിസ്">
ടിറെഡെന്റിസ്

ബ്രസീലിലെ ദേശീയ നേതാവാണ് ടിറെഡെന്റിസ്. ജോക്വിം ഹൊസെ ദെ സിൽവ സേവ്യർ എന്നാണ് ശരിയായ പേര്. ബ്രസീലിൽ മിനാസ് ജെറെയ്സിലെ പോംബാ (ഇപ്പോൾ ടിറെഡെന്റ്സ്) ആണ് ജന്മനാട്. 1746 നവംബർ 12-ന് ഇദ്ദേഹം ജനിച്ചു. ബ്രസീലിലെ സ്വാതന്ത്ര്യസമരത്തിന്റെ മുന്നണിപ്പോരാളിയായി ഇദ്ദേഹം കരുതപ്പെടുന്നു. വ്യാപാരിയായും സൈനിക ഉദ്യോഗസ്ഥനായും ദന്തപരിപാലകനായും ഇദ്ദേഹം പ്രവർത്തിച്ചിട്ടുണ്ട്. ദന്തപരിപാലകൻ എന്നർഥം വരുന്ന ടിറെഡെന്റിസ് എന്ന പേരിലാണ് ഇദ്ദേഹം പരക്കെ അറിയപ്പെട്ടിരുന്നത്.

റിപ്പബ്ലിക്കൻ ആശയങ്ങളിൽ ആകൃഷ്ടനായിരുന്ന ഇദ്ദേഹം പോർച്ചുഗീസ് ഭരണത്തിൻകീഴിൽനിന്നും ബ്രസീലിനെ മോചിപ്പിക്കുവാനുള്ള പ്രവർത്തനങ്ങളിലേർപ്പെട്ടു. പോർച്ചുഗീസ് ഭരണത്തിനെതിരായ പ്രസ്ഥാനമായ ഇൻകോൺഫിഡെൻഷ്യ മിനെറ'യിൽ 1780-കളിൽ ചേർന്നു പ്രവർത്തിച്ച ഇദ്ദേഹം അതിന്റെ നേതാക്കളിലൊരാളായി ഉയർന്നു. അമേരിക്കൻ വിപ്ലവത്തിൽനിന്നും പ്രചോദനമുൾക്കൊണ്ട് ബ്രസീലിൽ ജനാധിപത്യം സ്ഥാപിക്കുകയെന്നതായിരുന്നു ഈ പ്രസ്ഥാനത്തിന്റെ ലക്ഷ്യം. ബ്രസീലിന് ഒരു റിപ്പബ്ലിക്കൻ ഭരണഘടനയാണ് വേണ്ടതെന്ന അഭിപ്രായക്കാരനായിരുന്നു ഇദ്ദേഹം. പദ്ധതി പ്രാവർത്തികമാകുംമുമ്പ് ചതിയിൽപ്പെട്ട് ടിറെഡെന്റിസ് ഉൾപ്പെടെയുള്ള പ്രസ്ഥാനത്തിന്റെ നേതാക്കൾ അറസ്റ്റിലായി (1789). പ്രസ്ഥാനത്തിന്റെ നേതൃത്വം സ്വയം സമ്മതിച്ചതോടെ ഇദ്ദേഹത്തെ തൂക്കിക്കൊല്ലാൻ വിധിച്ചു. 1792 ഏപ്രിൽ 21-ന് റയോ ദെ ജനെറോയിൽ ഇദ്ദേഹത്തിന്റെ വധശിക്ഷ നടപ്പിലാക്കി. 



</doc>
<doc id="199248" url="https://ml.wikipedia.org/wiki?curid=199248" title="ക്രെബ്സ് പരിവൃത്തി">
ക്രെബ്സ് പരിവൃത്തി

കോശത്തിനുള്ളിലെ മൈറ്റോകോൺഡ്രിയയിൽ നടക്കുന്ന ധാന്യകങ്ങളിൽ നിന്നും കൊഴുപ്പിൽ നിന്നും മാംസ്യത്തിൽ നിന്നും രൂപപ്പെടുന്ന അസറ്റേറ്റ് തന്മാത്രയുടെ ഓക്സീകരണത്തിലൂടെ ഊർജ്ജവും കാർബൺഡൈഓക്സൈഡും ഉത്പാദിപ്പിക്കുന്ന പ്രവർത്തനത്തനമാണ് ക്രെബ്സ് പരിവൃത്തി. സിട്രിക്ക് ആസിഡ് ചക്രം (CAC) അഥവാ ട്രൈ കാർബോക്സിലിക്കാസിഡ് ചക്രം (TCA Cycle), Szent-Györgyi–Krebs cycle എന്നീപേരുകളിലും ഈ രാസപ്രവർത്തനങ്ങൾ അറിയപ്പെടുന്നു. 1937 ൽ ഹാൻസ് അഡോൾഫ് ക്രെബ്സ് എന്ന ശാസ്ത്രജ്ഞനാണ് ഈ ചാക്രികപ്രവർത്തനം കണ്ടെത്തിയത്. പരിവൃത്തിയിൽ ആദ്യമായി ഉപയോഗിക്കപ്പെടുകയും ഒടുവിൽ പുനഃസൃഷ്ടിക്കപ്പെടുകയും ചെയ്യുന്ന തൻമാത്രയായ സിട്രിക് ആസിഡിന്റെ പേരാണ് സിട്രിക്ക് ആസിഡ് ചക്രം എന്ന് ഇതറിയപ്പെടാനിടയാക്കിയത്. യൂക്കാരിയോട്ടിക് കോശങ്ങളിൽ മൈറ്റോകോൺഡ്രിയയിലാണിത് നടക്കുന്നത്. ബാക്ടീരിയ പോലുള്ള ജീവികളിൽ മൈറ്റോകോൺഡ്രിയ ഇല്ലാത്തതിനാൽ കോശദ്രവ്യത്തിനുള്ളിൽ, പ്ലാസ്മാസ്തരത്തിന് കുറുകെ പ്രോട്ടോൺ ഗ്രേഡിയന്റ് സൃഷ്ടിച്ചുകൊണ്ടാണ് ക്രെബ്സ് പരിവൃത്തി നടക്കുന്നത്.

65-70% വരെ എ.ടി.പി (ATP) ഉത്പാദനം ക്രെബ്സ് പരിവൃത്തി വഴിയാണ് നടക്കുന്നത്. FADH2, NADH എന്നീ അസ്ഥിര ഇലക്ട്രോൺ വാഹകരിൽ ഊർജ്ജം ശേഖരിക്കപ്പെടുകയും പിന്നീട് എ.ടി.പിയായി രൂപപ്പെടുകയും ചെയ്യുന്നു.


</doc>
<doc id="199261" url="https://ml.wikipedia.org/wiki?curid=199261" title="ആന്ദ്രേ ഷെവ് ചെങ്കോ">
ആന്ദ്രേ ഷെവ് ചെങ്കോ

ഉക്രൈന്റെ മികച്ച കളിക്കാരിലൊരാളായിരുന്നു ആന്ദ്രേ ഷെവ് ചെങ്കോ. യൂറോ 2012ൽ മികച്ച കളി പുറത്തെടുത്തെങ്കിലും ആദ്യ റൗണ്ടിൽത്തന്നെ പുറത്തായി. യൂറോ 2012ന് ശേഷം ദേശീയ ടീമിൽ നിന്ന് വിരമിച്ചു.



</doc>
<doc id="199262" url="https://ml.wikipedia.org/wiki?curid=199262" title="റോബർട്ട് ലെവൻഡോവ്സ്കി">
റോബർട്ട് ലെവൻഡോവ്സ്കി

പോളണ്ടിന്റെ കളിക്കാരനാണ് റോബർട്ട് ലെവൻഡോവ്സ്കി. മുന്നേറ്റനിരയിലാണ് സ്ഥാനം. ജർമ്മൻ ക്ലബ്ബായ ബോറൂസിയ ഡോർട്ട്മുണ്ടാണ് നിലവിലെ ക്ലബ്ബ്.



</doc>
<doc id="199263" url="https://ml.wikipedia.org/wiki?curid=199263" title="ആന്ദ്രെ അർഷാവിൻ">
ആന്ദ്രെ അർഷാവിൻ

റഷ്യയുടെ കളിക്കാരനാണ് ആന്ദ്രെ അർഷാവിൻ. മുന്നേറ്റനിരയിലാണ് സ്ഥാനം. യൂറോ 2012ൽ റഷ്യയുടെ ക്യാപ്റ്റനായിരുന്നു. സെനിറ്റ് സെന്റ് പീറ്റേഴ്സ്ബർഗാണ് നിലവിലെ ക്ലബ്ബ്.

മാതൃഭൂമി സ്പോർട്സ് മാസിക 2012 ജൂൺ


</doc>
<doc id="199270" url="https://ml.wikipedia.org/wiki?curid=199270" title="ജോസിപ് ബ്രോസ് ടിറ്റോ">
ജോസിപ് ബ്രോസ് ടിറ്റോ

യുഗോസ്ലാവിയയുടെ മുൻ പ്രസിഡന്റും ചേരിചേരാ പ്രസ്ഥാനത്തിന്റെ ആദ്യകാല നേതാവുമായിരുന്നു ജോസിപ് ബ്രോസ് ടിറ്റോ(7 മേയ് 1892 – 4 മേയ് 1980). രണ്ടാം ലോകയുദ്ധാനന്തരം യുഗോസ്ലാവിയയിൽ കമ്യൂണിസ്റ്റു ഭരണം സ്ഥാപിക്കുന്നതിനു നേതൃത്വം നൽകിയത് ഇദ്ദേഹം ആയിരുന്നു. ജോസിപ് ബ്രോസ് എന്ന് പേരുണ്ടായിരുന്ന ഇദ്ദേഹം പിൽക്കാലത്ത് ടിറ്റോ' എന്ന പേര് സ്വീകരിച്ചു. മാർഷൽ ടിറ്റോ എന്ന പേരിൽ ഇദ്ദേഹം അന്താരാഷ്ട്രതലത്തിൽ ഖ്യാതി നേടി. 
ക്രൊയേഷ്യയിലെ കുംറോവെകിൽ (Kumrovec) ഒരു കർഷക കുടുംബത്തിൽ ഫ്രാൻജോ ബ്രോസിന്റെ മകനായി ഇദ്ദേഹം 1892 മേയ് മാസത്തിൽ ജനിച്ചു. അക്കാലത്ത് ഇദ്ദേഹത്തിന്റെ ജന്മസ്ഥലം ആസ്റ്റ്രോ -ഹംഗേറിയൻ സാമ്രാജ്യത്തിന്റെ ഭാഗമായിരുന്നു. ജന്മനാട്ടിലെ സ്കൂൾ വിദ്യാഭ്യാസാനന്തരം കുറേക്കാലം ഒരു ലോഹപ്പണിക്കാരനായി ജോലി നോക്കിയ ജോസിപ് ബ്രോസ് 1910-ഓടെ സോഷ്യൽ ഡെമോക്രാറ്റിക് പാർട്ടിയിൽ ചേർന്ന് പൊതുപ്രവർത്തകനായി മാറി. എന്നാൽ ഒന്നാം ലോകയുദ്ധത്തിൽ ആസ്റ്റ്രോ-ഹംഗേറിയൻ സേനയിൽ ചേരാൻ ഇദ്ദേഹം നിർബന്ധിതനായി. റഷ്യയ്ക്കെതിരായി യുദ്ധം ചെയ്യവേ അവർ ഇദ്ദേഹത്തെ പിടികൂടി തടവുകാരനാക്കി (1915). ബോൾഷെവിക്കുകൾ ജോസിപിനെ 1917-ൽ സ്വതന്ത്രനാക്കിയെങ്കിലും സ്വരാജ്യത്തേയ്ക്കു മടങ്ങാതെ ഇദ്ദേഹം റഷ്യയിൽ കമ്യൂണിസ്റ്റു പ്രവർത്തനവുമായി മുന്നോട്ടു പോവുകയാണുണ്ടായത്. പിന്നീട് ജോസിപ് 1920-ൽ ജന്മനാട്ടിലെത്തി കമ്യൂണിസ്റ്റു പ്രവർത്തനങ്ങളിലേർപ്പെട്ടു. കമ്യൂണിസ്റ്റു പാർട്ടി നിരോധിതമായിരുന്നതിനാൽ ഇദ്ദേഹത്തെ 1928-ൽ അറസ്റ്റു ചെയ്ത് അഞ്ചു വർഷത്തേക്ക് തടവിൽ പാർപ്പിക്കുകയുണ്ടായി. മോചിതനായ ജോസിപ് 1934-ൽ കമ്യൂണിസ്റ്റു പാർട്ടിയുടെ പോളിറ്റ് ബ്യൂറോ അംഗമായി. ഈ സമയത്താണ് ഇദ്ദേഹം ടിറ്റോ' എന്ന പേരു സ്വീകരിച്ചത്. 1936-ൽ മോസ്കോയിലെത്തിയ ടിറ്റോ കമ്യൂണിസ്റ്റു സാർവദേശീയ സംഘടനയായ കോമിന്റേണി'ന്റെ പ്രവർത്തനങ്ങളുമായി ഇഴുകിച്ചേരുകയും അതിന്റെ സജീവ പുരോഗതിക്കുവേണ്ടി യത്നിക്കുകയും ചെയ്തു. യുഗോസ്ലാവിയയിൽ തിരിച്ചെത്തിയ ടിറ്റോ 1937-ൽ കമ്യൂണിസ്റ്റു പാർട്ടിയുടെ സെക്രട്ടറി ജനറൽ പദവിയിലേക്കുയർന്നു.
രണ്ടാം ലോകയുദ്ധകാലത്ത് യുഗോസ്ലാവിയയിൽ ആക്രമണം നടത്തിയ ജർമനിക്കെതിരെ പാർട്ടിസാൻസ്' എന്നൊരു പ്രതിരോധ പ്രസ്ഥാനം സംഘടിപ്പിച്ചതോടെയാണ് ടിറ്റോ ദേശീയ നേതൃത്വത്തിൽ ശ്രദ്ധേയനായത്. ജർമനിക്കെതിരായ ചെറുത്തുനിൽപ്പിൽ പാർട്ടിസാൻസ് പ്രസ്ഥാനം നിർണായക പങ്കുവഹിച്ചിരുന്നു. യുഗോസ്ലാവിയയിലെ രാജകീയ ഗവൺമെന്റിനെ പിന്തുണച്ചിരുന്ന ചെറ്റ്നിക്കു'കൾക്കെതിരായും പാർട്ടിസാൻസ് പ്രവർത്തിക്കുകയുണ്ടായി. റഷ്യയിൽനിന്നു മാത്രമല്ല യു.എസ്സിൽനിന്നും ഗ്രേറ്റ് ബ്രിട്ടനിൽനിന്നും പാർട്ടിസാൻസിനുവേണ്ടി സഹായം സ്വീകരിക്കാൻ ടിറ്റോ തയ്യാറായി. 1942-ൽ നാഷണൽ ലിബറേഷൻ കമ്മിറ്റി എന്നൊരു സംഘടനയ്ക്ക് രൂപം നൽകിക്കൊണ്ട് ടിറ്റോ യുഗോസ്ളാവിയയിലെ പ്രവർത്തനങ്ങളുമായി മുന്നോട്ടുപോയി. ശത്രുക്കൾക്കെതിരായി ഗറില്ലായുദ്ധമുറ സ്വീകരിക്കുവാനും ടിറ്റോ മടിച്ചില്ല. 1943 ആയപ്പോഴേക്കും ബോസ്നിയ കേന്ദ്രീകരിച്ചുകൊണ്ട് ഇദ്ദേഹം ഒരു വൻ സേനയുടെ അധിപനാവുകയും യുഗോസ്ലാവിയയുടെ ഏറിയ ഭാഗവും തന്റെ നിയന്ത്രണത്തിൻകീഴിൽ കൊണ്ടുവരികയും ചെയ്തിരുന്നു. കൂടാതെ 1943-ൽ തന്നെ ഒരു താല്ക്കാലിക ഗവൺമെന്റ് സ്ഥാപിക്കുവാനും ടിറ്റോക്കു കഴിഞ്ഞു. ഇക്കാലത്തോടെ ഇദ്ദേഹം മാർഷൽ ടിറ്റോ എന്ന് അറിയപ്പെട്ടുതുടങ്ങി. 1944-ൽ റഷ്യൻസേന ബെൽഗ്രേഡിലെത്തിയതോടെ ടിറ്റോ കൂടുതൽ ശക്തനായിത്തീർന്നു. 1945-ൽ നടന്ന തെരഞ്ഞെടുപ്പിൽ ശ്രദ്ധേയമായ വിജയം കൈവരിക്കാൻ ടിറ്റോക്കു കഴിഞ്ഞു. തുടർന്ന് ഇദ്ദേഹം പ്രധാനമന്ത്രിയായുള്ള കമ്യൂണിസ്റ്റു ഗവൺമെന്റ് യുഗോസ്ലാവിയയിൽ നിലവിൽ വന്നു. ഇക്കാലം മുതൽ പാർട്ടിയിലും ഗവൺമെന്റിലും ടിറ്റോ ആധിപത്യം പുലർത്തിപ്പോന്നു.

യുഗോസ്ലാവിയയിലെ വിഭിന്ന ദേശീയതകളെ സമന്വയിപ്പിക്കുന്നതിൽ സ്തുത്യർഹമായ നേതൃത്വമാണ് പ്രധാനമന്ത്രിയെന്ന നിലയിൽ ടിറ്റോ കാഴ്ചവച്ചത്. വ്യക്തിഗത വ്യവസായങ്ങൾക്കും തൊഴിലാളി കൗൺസിലുകൾക്കും പ്രോത്സാഹനം നൽകുന്ന പുതിയ സാമ്പത്തിക നയം ഇദ്ദേഹം ആവിഷ്ക്കരിച്ചു. സോവിയറ്റു യൂണിയന്റെ പക്ഷത്തായിരുന്നെങ്കിൽക്കൂടിയും ആ രാജ്യം യുഗോസ്ലാവിയയുടെ ആഭ്യന്തരകാര്യങ്ങളിൽ ഇടപെടുന്നതിനെ ഇദ്ദേഹം എതിർത്തിരുന്നു. പൂർവ യൂറോപ്യൻ സോഷ്യലിസ്റ്റു രാഷ്ട്രങ്ങൾ സോവിയറ്റ് ആധിപത്യത്തോട് വിധേയത്വം പുലർത്തിയിരുന്ന ഈ കാലഘട്ടത്തിൽ സോവിയറ്റ് യൂണിയനോട് വിട്ടുവീഴ്ചയില്ലാത്ത വിമർശനാത്മക സമീപനം സ്വീകരിക്കാൻ തയ്യാറായി എന്നതാണ് ലോകരാഷ്ട്രീയത്തിൽ ടിറ്റോയെ ഏറ്റവും ശ്രദ്ധേയനാക്കിയത്. സോവിയറ്റ് ചേരിയിൽപ്പെട്ട രാഷ്ട്രങ്ങളിൽനിന്ന് ആദ്യമായി ഉയർന്നുകേട്ട എതിർപ്പിന്റെ ശബ്ദവും ടിറ്റോയുടേതായിരുന്നു. ജോസഫ് സ്റ്റാലിനുമായി തെറ്റിപ്പിരിയുകയും സോവിയറ്റ് ചേരിയിൽനിന്നും പുറത്താവുകയും (1948) ചെയ്ത ടിറ്റോ തുടർന്ന് സാർവദേശീയ ബന്ധങ്ങളിൽ തികച്ചും സ്വതന്ത്രമായ സമീപനമാണ് സ്വീകരിച്ചത്. സോവിയറ്റ് പക്ഷത്തിന്റെ എതിർചേരിയിലുള്ള രാജ്യങ്ങളുടെ സഹായം സ്വീകരിക്കാൻ ടിറ്റോ മടിച്ചിരുന്നില്ല. 1953- 54-ഓടെ ഗ്രേറ്റ് ബ്രിട്ടനുമായും യു. എസ്സുമായും കൂടുതൽ അടുക്കുവാനും തന്ത്രപരമായ യത്നങ്ങളിലൂടെ ടിറ്റോക്കു സാധിച്ചു.

1953-ൽ യുഗോസ്ലാവിയയ്ക്ക് ഒരു പുതിയ ഭരണഘടനയുണ്ടായി. ഇതോടെ രാജ്യത്തിന് പ്രസിഡന്റ് എന്ന ഭരണാധിപ പദവി പുതിയതായി സൃഷ്ടിക്കപ്പെട്ടു. ഇക്കാലംവരെ പ്രധാനമന്ത്രിയായി തുടർന്നിരുന്ന ടിറ്റോ ഇതോടെ പ്രസിഡന്റായി തെരഞ്ഞെടുക്കപ്പെട്ടു. ഇന്ത്യൻ പ്രധാനമന്ത്രി ജവാഹർലാൽ നെഹ്റുവിനോടും ഈജിപ്ഷ്യൻ പ്രസിഡന്റ് നാസ്സറോടുമൊപ്പം ടിറ്റോ ചേരിചേരാ പ്രസ്ഥാനത്തിന് നേതൃത്വം നൽകി. 1961 സെപ്.-ൽ ബെൽഗ്രേഡിൽവച്ച് ചേരിചേരാ രാഷ്ട്രങ്ങളുടെ സമ്മേളനം വിളിച്ചുകൂട്ടുവാൻ മുൻകൈയെടുത്തതും ടിറ്റോ ആയിരുന്നു. 1974-ൽ ടിറ്റോയെ യുഗോസ്ലാവിയയുടെ ആജീവനാന്ത പ്രസിഡന്റായി തെരഞ്ഞെടുത്തു. 1980 മേയ് 4-ന് യുഗോസ്ലാവിയയിലെ ലുബ്നാലായിൽ ഇദ്ദേഹം നിര്യാതനായി. ടിറ്റോയുടെ ബഹുമാനാർഥം യുഗോസ്ലാവിയയിലെ മൊണ്ടെനിഗ്രോ റിപ്പബ്ലിക്കിന്റെ തലസ്ഥാനത്തിന് 1946-ൽ ടിറ്റോഗ്രാഡ്' എന്ന പേരു നൽകിയിരുന്നു. ഭരണപരമായ പരിവർത്തനങ്ങളുണ്ടായപ്പോൾ 1992-നുശേഷം ഈ സ്ഥലം പൊദ്ഗോറിക്ക' (Podgorica) എന്ന പഴയ പേരിൽ വീണ്ടും അറിയപ്പെടാൻ തുടങ്ങി. 

ടിറ്റോയ്ക്ക് 119 ലധികം അവാർഡുകളും പുരസ്കാരങ്ങളും 60 രാജ്യങ്ങളിൽ നിന്നായി കിട്ടിയിട്ടുണ്ട്.

പ്രധാന പുരസ്കാരങ്ങളിൽ ചിലവ



</doc>
<doc id="199274" url="https://ml.wikipedia.org/wiki?curid=199274" title="ടിൽട്ട്">
ടിൽട്ട്

മൂവി ക്യാമറയുടെ ലംബതലത്തിലുള്ള ചലനം. ഒരു ദൃശ്യം മുകളിൽനിന്നു താഴേക്ക് എന്ന മട്ടിലോ മറിച്ചോ പകർത്തുന്നതിനുവേണ്ടിയാണ് ക്യാമറ ഇങ്ങനെ ചലിപ്പിക്കുന്നത്. ക്യാമറയുടെ താഴേക്കുള്ള ചലനത്തെ ടിൽട്ട് - ഡൗൺ' എന്നും താഴെനിന്നും മുകളിലേക്കുള്ള ചലനത്തെ 'ടിൽട്ട്-അപ്' എന്നുമാണ് വിളിക്കുന്നത്. ഇവ കൂടാതെ 'പാൻ' എന്നറിയപ്പെടുന്ന തിരശ്ചീന തലത്തിലുള്ള ക്യാമറ ചലനവുമുണ്ട്. ഇടത്തുനിന്നും വലത്തേക്കുള്ള അത്തരം ചലനം പാൻ റൈറ്റ്' എന്നും തിരിച്ചുള്ളത് പാൻ ലെഫ്റ്റ്' എന്നുമാണറിയപ്പെടുന്നത്. പാൻ, ടിൽട്ട് എന്നീ ചലനങ്ങൾ ക്യാമറ കുലുങ്ങാതെയും അതീവ സൂക്ഷ്മതയോടെയും ചെയ്യുന്നതിന് പാൻ ആൻഡ് ടിൽട്ട് ഹെഡ്' എന്ന ഭാഗം സഹാ യിക്കുന്നു.
ഇത് ക്യാമറ ഉറപ്പിച്ചു നിർത്താനുപയോഗിക്കുന്ന ട്രൈപ്പോഡിനു മുകളിലായാണുള്ളത്. ഘർഷണം നന്നേ കുറയ്ക്കുംവിധം സംവിധാനം ചെയ്യപ്പെട്ടിട്ടുള്ളവ ആയതിനാൽ പാൻ ആൻഡ് ടിൽട്ട് ഹെഡ് ഫ്രിക്ഷൻ ഹെഡ്' ഫ്രീഹെഡ്' എന്നീ പേരുകളിലും അറിയപ്പെടുന്നു. ഈ ഹെഡിനുപുറമേ ടിൽട്ട്, പാൻ എന്നിവ നടത്താനായി ഒരു കൈപ്പിടിയും ട്രൈപ്പോഡിനോടൊപ്പമുണ്ട്. താരതമ്യേന ചെറിയ ലംബതലചലനങ്ങൾ മാത്രമേ ടിൽട്ടിലൂടെ സാധ്യമാവൂ. നല്ല ഉയരത്തിൽ നിന്നും താഴേക്കും തിരിച്ചും ദൃശ്യങ്ങൾ പകർത്തുന്നതിന് ക്യാമറ ക്രെയിനിലുറപ്പിക്കുകയാണ് പതിവ്. 


</doc>
<doc id="199276" url="https://ml.wikipedia.org/wiki?curid=199276" title="ടിവ്">
ടിവ്

ഉത്തര നൈജീരിയയിലെ ഒരു പ്രമുഖ ജനവിഭാഗം. മിറ്റ്ഷി, മുൻഷി എന്നീ പേരുകളിലും അറിയപ്പെടുന്നു. തെക്കുകിഴക്കൻ മേഖലകളിൽനിന്നും ബെന്യൂ നദിക്കരയിലും കാമറൂൺ ഉന്നതതടങ്ങളിലുമെത്തിയ ടിവുകളുടെ സംസ്കാരത്തിന് കാമറൂണിലെയും കോങ്ഗോയിലെയും ജനവിഭാഗങ്ങളുടേതിനോട് സാദൃശ്യമുണ്ട്. ഇവരുടെ ഭാഷ നൈജർ-കോംങ്ഗോ ഭാഷാകുടുംബത്തിൽ ഉൾപ്പെടുന്നു.

ടിവ് സമൂഹം നിരവധി വംശപരമ്പരകളുടെ സഞ്ചയമാണ്. വ്യത്യസ്ത പരമ്പരക്കാർ തമ്മിലുള്ള വിവാഹം, പ്രവിശ്യാപങ്കുവയ്പ് തുടങ്ങിയ എല്ലാ കാര്യങ്ങളും കുടുംബത്തിലെ മുതിർന്ന വ്യക്തികളുടെ മേൽനോട്ടത്തിലാണ് നടക്കുന്നത്. ഇവർക്കിടയിൽ പ്രത്യേക തലവന്മാരില്ല. ഇവർ ബഹുഭാര്യാത്വത്തിൽ വിശ്വസിക്കുന്നു. തിന, കരിമ്പ്, ചേന, എള്ള്, സോയാപ്പയർ എന്നിവയുടെ കൃഷിയാണ് ഇവരുടെ പ്രധാന തൊഴിൽ. ടിവുകളുടെ തനതുമതം ഇന്നും ശക്തമാണ്. എങ്കിലും 1911-നു ശേഷം മിഷണറിമാർ ഇവർക്കിടയിൽ പ്രവർത്തനമാരംഭിച്ചതോടെ നിരവധി ടിവുകൾ ക്രിസ്തുമതം സ്വീകരിക്കുകയുണ്ടായി. ചെറിയ തോതിൽ ഇസ്ലാം മതവിശ്വാസികളും ഇവർക്കിടയിലുണ്ട്. കൊളോണിയൽ ഭരണത്തെയും സ്വതന്ത്ര നൈജീരിയൻ ഭരണത്തെയും ടിവുകൾ ശക്തമായി എതിർത്തിട്ടുണ്ട്. 



</doc>
<doc id="199279" url="https://ml.wikipedia.org/wiki?curid=199279" title="ടിഷ്യു കൾച്ചർ, ജന്തുക്കളിൽ">
ടിഷ്യു കൾച്ചർ, ജന്തുക്കളിൽ

അതിവേഗം വളർന്നുകൊണ്ടിരിക്കുന്ന ജൈവപ്രവിധി വിജ്ഞാന (Biotechnology)ത്തിലെ അവിഭാജ്യഘടകമാണ് ടിഷ്യു കൾച്ചർ അഥവാ ഊതകസംവർധം. വൈദ്യശാസ്ത്രത്തിലും ജൈവശാസ്ത്രത്തിലും വിലപ്പെട്ട സംഭവനകൾ നൽകിയ അടിസ്ഥാനപ്രവിധിയാണിത്. ജന്തുക്കളുടെ ടിഷ്യു കൾച്ചർ സസ്യങ്ങളുടെ കൾച്ചർ പരീക്ഷണങ്ങളിൽനിന്നും വിഭിന്നമാണ്. സസ്യങ്ങളിൽ ഒരു കോശത്തിൽനിന്നും അനേകം സന്താനസസ്യങ്ങളെ മുളപ്പിച്ചെടുക്കുന്ന രീതി കോശവൈവിധ്യമുള്ള ജന്തുക്കളിൽ പ്രായോഗികമല്ല. എന്നാൽ ജൈവശാസ്ത്രത്തിലും ജനിതകശാസ്ത്രത്തിലും കഴിഞ്ഞ ഒരു നൂറ്റാണ്ടോളം കാലം നടത്തപ്പെട്ട പരീക്ഷണങ്ങളുടെ ഫലമായി ഭ്രൂണകോശങ്ങൾ രൂപാന്തരപ്പെടുത്തി ഒരേപോലെയുള്ള അനേകം സന്താനങ്ങളെ സൃഷ്ടിക്കാൻ സാധിക്കും എന്നു മനസ്സിലാക്കപ്പെട്ടു. പക്ഷേ ധാർമിക പ്രശ്നങ്ങളും കുടുംബ സങ്കല്പങ്ങളും കണക്കിലെടുത്ത് വികസിത രാജ്യങ്ങൾതന്നെ ഇതിനു വിലക്കു കല്പിച്ചിരിക്കുന്നു.
ടിഷ്യു കൾച്ചർ മൂന്നു വിധത്തിലാണ്: കോശങ്ങൾ മാത്രം വളർത്തിയെടുക്കുന്ന കോശസംവർധം (cell culture), ടിഷ്യുവിന്റെ ഭാഗങ്ങളായി കൾച്ചർ ചെയ്യുന്ന ഊതകസംവർധം (tissue culture), അവയവം മുഴുവനായി വളർത്തിയെടുക്കുന്ന അവയവസംവർധം (organ culture). ഈ മൂന്നുരീതിയിലും ജീവനുള്ള കോശങ്ങളെ ശരീരത്തിനു പുറത്തുവച്ച് (in vitro) കൃത്രിമരീതിയിൽ വളർത്തിയെടുക്കുമ്പോൾ കുറഞ്ഞത് 24 മണിക്കൂറെങ്കിലും ജീവനുള്ള അവസ്ഥയിൽത്തന്നെ തുടരുകയാണെങ്കിൽ മാത്രമേ യഥാർഥ ടിഷ്യു കൾച്ചർ ആയി കണക്കാക്കപ്പെടുകയുള്ളു.
ഇരുപതാം ത്തിന്റെ തുടക്കത്തിലാണ് ജന്തുക്കളുമായി ബന്ധപ്പെട്ട യഥാർഥ ടിഷ്യു കൾച്ചർ രൂപംകൊണ്ടത്. ജന്തുക്കളുടെ ഭ്രൂണവളർച്ചാവേളയിലെ നാഡീകോശങ്ങളുടെ (neurons) ഘടനയെപ്പറ്റി ശാസ്ത്രജ്ഞർക്ക് ചില സംശയങ്ങളുണ്ടായിരുന്നു. പല കോശങ്ങൾ ചേർത്തുവച്ചത് (cell chain) ആണോ അതോ ഒരു കോശത്തിന്റെ തന്നെ ഭാഗമാണോ അതിന്റെ വാലറ്റം (axon) എന്നായിരുന്നു ഈ സംശയം. ഇതിന്റെ നിവാരണത്തിനുവേണ്ടി യു. എസ്സിലെ ശാസ്ത്രജ്ഞനായ റോസ് ഗ്രാൻവിൻ ഹാരിസൺ (1907) തവളയുടെ ഭ്രൂണത്തിൽനിന്ന് അടർത്തിയെടുത്ത നാഡീമൂലകോശങ്ങളിൽ ചില പരീക്ഷണങ്ങൾ നടത്തി. ഈ നാഡീകോശങ്ങളെ തവളയുടെ ശരീരദ്രാവകവും ചേർത്ത് പ്രത്യേക സംവിധാനത്തിലൂടെ കേടുകൂടാതെ ആഴ്ചകളോളം സൂക്ഷിച്ച് വളർത്തിയെടുത്തു. ഇങ്ങനെ വളർന്ന നാഡീകോശങ്ങളിൽനിന്നും അതിന്റെ ഘടനയിലുള്ള വൈവിധ്യം മനസ്സിലാക്കപ്പെട്ടു. ആക്സോൺ (axon) ആ കോശത്തിന്റെതന്നെ ഭാഗമാണെന്നും മനസ്സിലാക്കി. ആദ്യത്തെ ഈ കൾച്ചർ പ്രവിധി പില്ക്കാലത്ത് ഹാങ്ങിംഗ് ഡ്രോപ്പ് കൾച്ചർ (Hanging drop culture) എന്നറിയപ്പെട്ടു. യു. എസ്സിലെ ശസ്ത്രക്രിയാ വിദഗ്ദ്ധനായ ഡോ. അലക്സിസ് കാരൽ ഇക്കാലത്തുതന്നെ സസ്തനികളിൽ കൂടുതൽ ടിഷ്യുകൾ ദീർഘകാലം കൾച്ചർ ചെയ്യാനുള്ള പരീക്ഷണങ്ങളിൽ വ്യാപൃതനായിരുന്നു. രോഗാണുവിമുക്തമായ സാമാന്യം വലിപ്പമുള്ള കൾച്ചർ വാഹിനി (vessel) കൾ അദ്ദേഹം രൂപകല്പന ചെയ്തെടുത്തു. ഇത് കാരൽ ഫ്ലാസ്ക്ക് (carrel flask) എന്നറിയപ്പെടുന്നു. ഇന്നുപയോഗത്തിലിരിക്കുന്ന പല കൾച്ചർ വെസ്സലുകളും ഈ കാരൽ ഫ്ലാസ്ക്കിനെ അടിസ്ഥാനപ്പെടുത്തി രൂപകല്പന ചെയ്യപ്പെട്ടവയാണ്.
അവയവ സംവർധക പ്രക്രിയ (organ culture) മറ്റു കൾച്ചറുകളിൽനിന്നും വ്യത്യസ്തമാണ്. ഇവിടെ വേർപെടുത്തിയെടുത്ത അവയവ മൂലകോശങ്ങൾ പ്രത്യേക രീതിയിലാണ് കൾച്ചർ ചെയ്യുന്നത്. ഇത്തരത്തിലൊരു പ്രവിധി വികസിപ്പിച്ചെടുത്തത് ഡേം ഹോണർ ഫെൽ (Dame Honer Fell) ആണ്. ഇത് വാച്ച് ഗ്ലാസ് ടെക്നിക്' എന്നറിയപ്പെടുന്നു. ഒരു വാച്ചുഗ്ലാസ്സിൽ പ്ലാസ്മ ക്ലോട്ടുണ്ടാക്കി കോഴിയുടെ ഭ്രൂണത്തിലെ അവയവമൂലകോശങ്ങൾ അതിനു മീതെ പാകി, വായു കടക്കാതെ അടച്ചുവച്ച് വളർത്തിയെടുക്കുന്ന രീതിയാണിത്. ഇതിനേക്കാൾ മെച്ചപ്പെട്ട പല പ്രവിധികളും പിന്നീട് കണ്ടുപിടിക്കപ്പെട്ടെങ്കിലും 'വാച്ച് ഗ്ലാസ് ടെക്നിക്' ആണ് ഇവയ്ക്കെല്ലാംതന്നെ മൂലകാരണമായത്.
ടിഷ്യു ശരീരത്തിനു വെളിയിൽ (in vitro) വളരാനാവശ്യമായ അന്തരീക്ഷം (പോഷകങ്ങളുടെയും ജലത്തിന്റെയും ലഭ്യത, രോഗാണു നിയന്ത്രണം) ഉണ്ടാക്കുക എന്നതാണ് കൾച്ചർ മാധ്യമത്തിന്റെ ചുമതല. പ്രകൃതിദത്ത മാധ്യമമാണ് ആദ്യകാല കൾച്ചറുകളിലെല്ലാം തന്നെ ഉപയോഗിച്ചിരുന്നത്. കോഴിയുടെ രക്താണുക്കൾ മാറ്റിയ പ്ലാസ്മ, മനുഷ്യന്റെ രക്തം കട്ടിയാകുമ്പോൾ ഊറിവരുന്ന സിറം, ഭ്രൂണവളർച്ചയുടെ വിവിധ ഘട്ടങ്ങളിലായി അരച്ചുകലക്കി അരിച്ചെടുത്ത ദ്രാവകം (embryo extract), എലിയുടെ വാൽ കൊത്തിയരിഞ്ഞ് ആസിഡിൽ മുക്കിവച്ചാൽ ഊറിവരുന്ന കൊളാജൻ (collagen) എന്ന ദ്രാവകം, ഗർഭാശയ ഭിത്തികളിൽനിന്ന് കുത്തിയെടുക്കുന്ന അമ്നിയോട്ടിക് ദ്രാവകം, കരിക്കിൻ വെള്ളം എന്നിവ ജീവാണുബാധ കൂടാതെ അടച്ചുസൂക്ഷിച്ച് കൾച്ചർ മാധ്യമങ്ങളായി ഉപയോഗിച്ചിരുന്നു. ഷഡ്പദങ്ങളുടെ കൾച്ചറിൽ അവയുടെ ഹീമോലിംഫും, ക്ഷുദ്രജീവികളുടെ കൾച്ചറിൽ അവയുടെ ശരീരദ്രാവകവും കൾച്ചർ മാധ്യമങ്ങളായി ഉപയോഗിച്ചിരുന്നു. ഒരു കൾച്ചർ മാധ്യമത്തിനാവശ്യമായ വസ്തുക്കളെക്കുറിച്ചുള്ള പഠനവും പരീക്ഷണ ഗവേഷണങ്ങളും കൃത്രിമ കൾച്ചർ മാധ്യമം എങ്ങനെ സംയോജിപ്പിച്ചെടുക്കാമെന്ന നിഗമനത്തിലെത്തി. ഇപ്രകാരം 1950 മുതൽ വിവിധതരം കൃത്രിമ കൾച്ചർ മാധ്യമങ്ങളുണ്ടാക്കാൻ തുടങ്ങി.
ഏതു കൾച്ചർ മാധ്യമത്തിലും ശരീരദ്രാവകത്തിന്റെ രാസഘടന അടിസ്ഥാനമായി സ്വീകരിക്കുന്നു. ഇത് ബാലൻസ്ഡ് സോൾട്ട് സൊല്യൂഷൻ (Balanced Salt Solution) എന്നറിയപ്പെടുന്നു. ഏർലെ (Earle, 1943), ഹാങ്ക് (Hank, 1949) എന്നിവർ വികസിപ്പിച്ചെടുത്ത ആടട ആണ് അദ്യമായി പുറത്തിറങ്ങിയത്. ആടട കൂടാതെ അമിനോ അമ്ലങ്ങൾ, വിറ്റാമിനുകൾ, ഗ്ലൂക്കോസ്, ഓർഗാനിക് ആസിഡുകൾ, ഹോർമോണുകൾ എന്നിവയും കോശവളർച്ചയ്ക്കാവശ്യമായ മറ്റു പല ഘടകങ്ങളും (growth factors) ആന്റിബയോട്ടിക്കുകളും എല്ലാ മാധ്യമത്തിലും അടങ്ങിയിട്ടുണ്ട്. 1959-ൽ ഈഗിൾ (Eagle) എന്ന ശാസ്ത്രജ്ഞനാണ് ആദ്യമായി ഒരു കൃത്രിമ മാധ്യമം വികസിപ്പിച്ചെടുത്തത്. ഇത് മിനിമം എസൻഷ്യൽ മീഡിയം (MEM) എന്ന പേരിലറിയപ്പെടുന്നു. ഇതുതന്നെയാണ് ഇന്നും വിപണിയിൽ ഏറെ പ്രചാരം നേടിയിട്ടുള്ളത്. ഓരോ ജന്തുവിനും യോജിച്ച മാധ്യമം ഇന്നു വിപണിയിൽ ലഭ്യമാണ്. ഗ്രേസ് (Grace,1962) ആണ് ആദ്യമായി ഷഡ്പദങ്ങൾക്കുവേണ്ടി ഒരു മാധ്യമം വികസിപ്പിച്ചെടുത്തത്. കൾച്ചർ മാധ്യമം കൂടാതെ മെച്ചപ്പെട്ട കോശവളർച്ചയ്ക്കായി ഫീറ്റൽ ബൊവൈൻ സിറം (Foetal bovine serum) അഥവാ ഫീറ്റൽ ഹോഴ്സ് സിറം (Foetal horse serum) ചേർക്കുന്നു. മാധ്യമവും സിറവും പ്രത്യേക അനുപാതത്തിൽ കൂട്ടിക്കലർത്തി ആന്റിബയോട്ടിക്കുകളും ചേർത്താണ് ടിഷ്യു കൾച്ചർ ചെയ്യുന്നത്. കോശങ്ങളുടെ മാത്രം നിയന്ത്രിത വളർച്ചയ്ക്ക് സിറം ഇല്ലാത്തമാധ്യമമാണ് (serum free medium) ഉപയോഗിക്കുന്നത്. മാധ്യമവും സിറവും 4°C ൽ റഫ്രിജറേറ്ററിൽ സൂക്ഷിക്കാം. ഈ രാസഘടകങ്ങൾ കൂടാതെ ഭൗതികഘടകങ്ങളും ടിഷ്യു വളരാൻ അത്യന്താപേക്ഷിതമാണ്. താപനില, മർദം, pH, ഓക്സിജൻ - കാർബൺ ഡയോക്സൈഡ് വാതകങ്ങൾ, എൻസൈമുകൾ എന്നിവയും കൃത്യമായ അളവിലായിരിക്കണം. കശേരുകികൾക്ക്, പ്രത്യേകിച്ചും സസ്തനികൾക്ക് ഓക്സിജൻ - കാർബൺ ഡൈ ഓക്സൈഡ് വാതകങ്ങൾ അത്യാവശ്യമായതിനാൽ 5 ശ. മാ. Co2 ഇൻകുബേറ്ററുകളുപയോഗിക്കുന്നു. ഇന്ന് വിവിധ കമ്പനികൾ ഇത്തരത്തിലുള്ള ഇൻകുബേറ്ററുകൾ പുറത്തിറക്കുന്നുണ്ട്. മറ്റു ജീവികൾക്ക് BOD ഇൻകുബേറ്ററുകൾ മതിയാവും.
ജന്തു ടിഷ്യു കൾച്ചർ പ്രവിധിയിൽ ഏറ്റവും പ്രാധാന്യമർഹിക്കുന്നത് ജീവാണുവിമുക്തമാക്കിയ അവസ്ഥ കോശവളർച്ചയ്ക്കു ലഭ്യമാക്കുക എന്നതാണ്. ജീവാണുനാശനം രണ്ടു വിധത്തിലാണ് സാധ്യമാക്കുന്നത്. പരീക്ഷണത്തിനുപയോഗിക്കുന്ന സാമഗ്രികൾ അണുവിമുക്തമായി സൂക്ഷിക്കൽ, പരീക്ഷണം നടത്തുന്ന മുറിയും പരിസരവും ജീവാണുവിമുക്തമാക്കൽ (aseptic technique), ഭൗതിക നശീകരണം, നിഷ്കാസനം, രാസിക നിഷ്കാസനം (chemical distruction) എന്നിവ വഴി പ്രാഥമിക ജീവാണുനാശനം നടത്തുന്നു. ജീവാണുനാശനം ചെയ്യേണ്ട സാമഗ്രികളെ ആശ്രയിച്ചാണ് അതിനുവേണ്ട പ്രക്രിയകൾക്കു രൂപം നൽകുന്നത്. പരീക്ഷണത്തിനാവശ്യമായ ഗ്ലാസ് - കൾച്ചർ വെസ്സലുകൾ, പിപ്പറ്റുകൾ, ലോഹനിർമിത സാധനങ്ങൾ എന്നിവ 150°C താപനിലയിൽ രണ്ടു മണിക്കൂർ ഡ്രൈ എയർ അവ്ണിൽ ചൂടാക്കുന്നു. നേരത്തെ നന്നായി കഴുകി ഉണക്കി ബ്രൗൺ പേപ്പറിൽ പൊതിഞ്ഞാണ് ചൂടാക്കാൻ വയ്ക്കുന്നത്. മാധ്യമം, അഭികർമകങ്ങൾ (reagents), പരീക്ഷകന്റെ ഓവർകോട്ട്, മുഖംമൂടി എന്നിവ അരമണിക്കൂർ പ്രഷർകുക്കറിലോ, ഓട്ടോക്ലേവിലോ ആവിയിൽ വയ്ക്കുന്നു. അധികചൂടിലും ആവിയിലും വയ്ക്കാൻ പറ്റാത്തവ 70 ശ. മാ. വീര്യമുള്ള ഈതൈൽ ആൽക്കഹോളിലോ ഐസോ പ്രൊപ്പൈൽ ആൽക്കഹോളി(പ്രോപ്പനോൾ)ലോ തുടച്ചെടുക്കുകയാണ് പതിവ്. കൂടാതെ ഇവയൊക്കെ അൾട്രാവയലറ്റ് ദീപങ്ങൾക്ക് കീഴെ 10 മിനിട്ട് വച്ചാലും മതി. അപകേന്ദ്രണവും (centrifugation) വളരെ സൂക്ഷ്മസുഷിരങ്ങളുള്ള അരിപ്പുകളും (ulttra filtration) കൊണ്ട് ഭൗതിക നിഷ്കാസനം നടത്താം.
രണ്ടാമത്തെ ജീവാണു നാശനമായ അസജർമ (aseptic) പ്രവിധിയിൽ വാതാനുകൂലന മുറിയിൽ കൾച്ചർ നടത്താം. ലാമിനാർ എയർഫ്ളോ എന്ന സൂക്ഷ്മസുഷിരങ്ങളിലൂടെ പൂർണജീവാണു വിമുക്ത വായു കടന്നുവരുന്ന നൂതന സംവിധാനങ്ങളും ഉപയോഗിക്കാറുണ്ട്. പരീക്ഷണം നടത്തുന്ന ഒരു മേശയിലേക്ക് നാലു വശവും അടച്ചുകെട്ടിയ സംവിധാനത്തിൽ മുകളിൽനിന്നോ മുന്നിൽനിന്നോ വരുന്ന ഈ വായു മേശയിൽ വച്ചിരിക്കുന്ന സാമഗ്രികളുടെയും പരീക്ഷകന്റെയും മേലുള്ള എല്ലാ പൊടികളെയും ജീവാണുക്കളെയും (microbes) 30 മീറ്ററോളം അകലെ എത്തിക്കാനിടയാക്കും. കൂടാതെ അൾട്രാവയലറ്റു വിളക്കുകളും ഇതിൽ ഘടിപ്പിച്ചിരിക്കും. കൾച്ചർ ചെയ്യാനുപയോഗിക്കുന്നതും ജീവാണുനാശം നടത്തിയതുമായ സാധനങ്ങൾ കൾച്ചർ മുറിയിൽത്തന്നെ സൂക്ഷിക്കേണ്ടതാണ്.

പരീക്ഷണ വിധേയമാക്കുന്ന ജന്തുവിനെ നന്നായി കഴുകിത്തുടച്ചു വൃത്തിയാക്കുന്നു. അതിനുശേഷം 70 ശ. മാ. വീര്യമുള്ള ഈതൈൽ ആൽക്കഹോൾ (എത്തനോൾ) കൊണ്ടോ പ്രോപ്പനോൾ കൊണ്ടോ കീറാനുള്ള ഭാഗം നന്നായി തുടച്ച് വൃത്തിയാക്കി ലാമിനേഷൻ ഫ്ളോയ്ക്കു മുമ്പിൽ വയ്ക്കുന്നു. ഉപയോഗിക്കേണ്ട മൈക്രോസ്കോപ്പും മറ്റു സാധനങ്ങളും ഈ ലാമ്പിന്റെ മുമ്പിൽ വയ്ക്കണം. കൾച്ചർ മാധ്യമം ആവശ്യമുള്ള അനുപാതത്തിൽ യോജിപ്പിച്ച് കൾച്ചർ വെസ്സലിലേക്ക് ഒഴിക്കുന്നു. ഇതിനുശേഷം ജന്തുവിന്റെ ശരീരത്തിൽനിന്നും അവയവമോ ടിഷ്യുവോ മാറ്റി ബേസിക് സാൾട്ട് സൊല്യൂഷനിൽ (BSS) പല ആവർത്തി കഴുകി കൾച്ചർ വെസ്സലിലേക്ക് മാറ്റുന്നു. ഇതു പിന്നീട് പിരിയുള്ള അടപ്പുകൊണ്ട് നന്നായി അടച്ച് അലുമിനിയം ഫോയിൽ കൊണ്ട് വായ്വശം പൊതിഞ്ഞ് ഇൻകുബേറ്ററിലേക്ക് മാറ്റുന്നു. കോശവളർച്ചയുടെ ഗതി പരിശോധിക്കാനായി ഒരു പ്രതിലോമിത ദൂരദർശിനി (inverted microscope) ഉപയോഗിക്കുന്നു. കണ്ടൻസറിനുതാഴെ അഭിദൃശ്യകങ്ങൾ (objectives) ഉള്ള സൂക്ഷ്മദർശിനി ആയതിനാൽ ഗ്ലാസ്പാത്രത്തിന്റെ അടിഭാഗത്തു വളരുന്ന കോശങ്ങൾ കണ്ടുപിടിക്കാൻ ഇതു സഹായിക്കും. കോശങ്ങൾ മാത്രമായി കൾച്ചർ ചെയ്യാൻ ടിഷ്യു പലതായി മുറിച്ച് അപകേന്ദ്രണം ചെയ്തതിനുശേഷമാണ് കൾച്ചർ വെസ്സലിലേക്കു മാറ്റുന്നത്.
ജന്തുക്കളുടെ ശരീരത്തിൽനിന്ന് കൾച്ചർ വെസ്സലിലേക്കു മാറ്റുന്ന ടിഷ്യുവിന് എക്സ്പ്ലാന്റ് (ex-plant) എന്നും, ആദ്യമായി കൾച്ചർ ചെയ്യുന്ന ടിഷ്യുവിനെ പ്രൈമറി സെൽ കൾച്ചർ എന്നും പറയുന്നു. ആദ്യത്തെ കൾച്ചറിൽനിന്ന് വീണ്ടും പല പാത്രങ്ങളിലേക്ക് കൾച്ചർ പകരുന്നു. ഇതിനെ സബ് കൾച്ചർ' എന്നോ പാസ്സേജ്' എന്നോ വിളിക്കാം. ആരോഗ്യമുള്ള കോശങ്ങളാണെങ്കിൽ വളരെക്കാലം കൾച്ചർ ചെയ്യാൻ സാധിക്കും. ആദ്യം ഉപയോഗിക്കുന്ന ടിഷ്യുവിൽനിന്നും കോശങ്ങൾ വിഭജിച്ച് കൾച്ചർ വെസ്സലിലേക്ക് വളർന്നു വികസിക്കുന്നു. ആദ്യത്തെ കൾച്ചറിൽനിന്നോ, രണ്ടാമത്തെ കൾച്ചറിൽനിന്നോ എടുത്തുമാറ്റി അപ്പോഴോ പിന്നീടോ കോശങ്ങളെ വീണ്ടും കൾച്ചർ ചെയ്യാൻ ഉപയോഗിക്കുന്നു. ഇതിനെ 'സെൽ ലൈൻ' എന്നുപറയുന്നു. ഇവയിൽ എല്ലാ ടിഷ്യുവിന്റെയും കോശങ്ങൾ കാണാനിടയുണ്ട്. എന്നാൽ ഒരു അവയവത്തിന്റെ മാത്രം പ്രൈമറി കൾച്ചറിൽനിന്ന് വേർതിരിച്ചെടുക്കുന്ന കൾച്ചറുകളിൽ ഒരേതരം കോശങ്ങളായിരിക്കും മുഖ്യമായിട്ടുണ്ടായിരിക്കുക. ഇതിനെ 'സെൽ സ്ട്രെയിൻ' എന്നു പറയുന്നു. ഒറ്റ കോശത്തിൽനിന്നു വളർത്തിയെടുക്കുന്ന കൂട്ടത്തെ ക്ലോൺ' എന്നും വിളിക്കുന്നു. 'സെൽ ലൈനി'ൽ നിന്നോ 'സെൽ സ്ട്രെയിനി'ൽ നിന്നോ ഇതുണ്ടാക്കാം. മേല്പറഞ്ഞ മൂന്നുതരം കൾച്ചറുകളും ജൈവ-വൈദ്യശാസ്ത്രങ്ങളിലെ പരീക്ഷണങ്ങളിൽ പ്രത്യേകിച്ച് കാൻസർപോലുള്ള രോഗങ്ങളുമായി ബന്ധപ്പെട്ട പഠനങ്ങളിൽ വ്യാപകമായി ഉപയോഗിച്ചുവരുന്നു. സാമാന്യ ടിഷ്യുകളിൽ (normal tissue) നിന്നെടുക്കുന്ന കൾച്ചറുകൾ കുറച്ചുകാലം മാത്രമേ ജീവനോടെ ഗുണിതങ്ങളാക്കാൻ പറ്റുകയുള്ളു. എന്നാൽ സാമാന്യ കോശങ്ങളും കാൻസർ കോശങ്ങളും ഒന്നിച്ചു ചേർത്തുണ്ടാക്കുന്ന ഫ്യൂഷൻ കോശങ്ങളും (Fusion cells) ട്യൂമർ കോശങ്ങളും മരണമില്ലാത്തവ (immortal) ആയതിനാൽ ഇവയിൽനിന്നും ധാരാളം സെൽ ലൈനുകൾ' ഇപ്പോൾ വികസിപ്പിച്ചെടുത്തിട്ടുണ്ട്.
സ്ത്രീകളുടെ ഗർഭനാളിയിലെ അർബുദകോശങ്ങളിൽ നിന്ന് കൾച്ചർ ചെയ്ത (1952-ൽ Gey,et al), ഹീലാ (Hela) സെൽ ലൈൻ ഇപ്പോഴും വൈദ്യശാസ്ത്രത്തിൽ പരീക്ഷണങ്ങൾക്കായി ഉപയോഗിക്കുന്നു. ഹോപ്പ്സും കൂട്ടരും (1963) കുരങ്ങുകളുടെ വൃക്കയിൽനിന്ന് കൾച്ചർ ചെയ്ത വീറോ കോശങ്ങൾ (vero cells) സാമാന്യ സെൽ ലൈനാണ്. മനുഷ്യരുടെ ഭ്രൂണത്തിലെ കരളിൽനിന്നു വേർതിരിച്ച ചാങ്ലിവർ സെൽ 1954-ൽ ചാംഗ് എന്ന ശാസ്ത്രകാരൻ വളർത്തിയെടുത്തതാണ്.
ഇവയെക്കൂടാതെ ആയിരക്കണക്കിനു സെൽ ലൈനുകൾ ഇന്നു വിപണിയിലുണ്ട്. ഇവയെല്ലാം ദ്രവ-നൈട്രജനിൽ (-190°C) വച്ചാണ് അന്യരാജ്യങ്ങളിലേക്കു കയറ്റി അയക്കുക. ആവശ്യമുള്ളപ്പോൾ സാധാരണ താപനിലയിലേക്ക് തിരികെ കൊണ്ടുവന്ന് ഉപയോഗിക്കുന്നു.

കോശ സംവർധം (cell culture) പ്രധാനമായും രണ്ടുവിധത്തിലാണ്. ഒറ്റപ്പാളിയിൽ വളർത്തുന്ന (mono layer) കൾച്ചറുകൾ കോശങ്ങളുടെ കോശഘടന പഠിക്കാനും വൈറസുകളുടെ സംക്രമണം പഠിക്കാനും ഉപയോഗിക്കുന്നു. കൾച്ചർ വെസ്സലുകളിൽ വിഭജിച്ചു വേർതിരിയുന്ന കോശങ്ങൾ തമ്മിൽ യാതൊരു ബന്ധവുമില്ലാതെ (adhesion) കൾച്ചർ മാധ്യമത്തിൽ തങ്ങിനിൽക്കുന്ന സസ്പെൻഷൻ കൾച്ചർ ആണ് രണ്ടാമത്തേത്. ഇവ വാക്സിനുകൾ, എൻസൈമുകൾ, പ്രോട്ടീനുകൾ എന്നിവയുടെ നിർമിതിക്ക് ധാരാളമായി ഉപയോഗിച്ചുവരുന്നു.
=മോണോ ക്ലോണൽ ആന്റിബോഡി നിർമ്മാണം=
എലികളിലും മുയലുകളിലും പ്രത്യേക വിനിർദ്ദേശം (specification) ഇല്ലാത്ത ആന്റിജനുകൾ കുത്തിവച്ച് അവയിൽ നിന്നു ചോദിപ്പിക്കപ്പെടുന്ന വിനിർദ്ദേശമില്ലാത്ത ആന്റിബോഡികളാണ് വളരെക്കാലം വൈദ്യശാസ്ത്രത്തിലും ജൈവശാസ്ത്രത്തിലും ഉപയോഗിച്ചിരുന്നത്. എന്നാൽ ജനനകോശങ്ങളെ (germ cell) പോലെ സാധാരണ കോശങ്ങളും (somatic cells) സംയോജിപ്പിക്കുവാൻ സാധിക്കും എന്ന കണ്ടുപിടിത്തത്തിന്റെ ഫലമായി കോശ സംയോജന (cell fusion) പരീക്ഷണങ്ങൾ ടിഷ്യു കൾച്ചർ പ്രവിധിയിലൂടെ ചെയ്യുവാൻ തുടങ്ങി. ഇവയിൽ പ്രാധാന്യമർഹിക്കുന്നത് മോണോ ക്ലോണൽ ആന്റിബോഡി ഉത്പാദനമാണ്. സാധാരണ ലസികാണുക്കൾ (Lymphocytes) ആന്റിബോഡി നിർമ്മിക്കുമെങ്കിലും അവ പെട്ടെന്ന് നശിക്കുന്നവയാണ് (mortal). എന്നാൽ അതേതരം അർബുദകോശങ്ങൾ (myeloma cells) ചിരംജീവികളും ആന്റിബോഡി കൃത്യമായി ഉണ്ടാക്കാൻ പ്രാപ്തിയില്ലാത്തവയുമാണ്. ഇവിടെ രണ്ടു കോശങ്ങളും സംയോജിപ്പിച്ച് ലഭിക്കുന്ന സംയുക്ത കോശങ്ങളിൽ ആന്റിബോഡി ഉണ്ടാക്കുന്ന ചിരംജീവികളെ കണ്ടെത്തുന്നു. ഇവയിൽ നിന്നും ഓരോ ആന്റിജൻ കൊടുത്ത് അതിന്റെ മാത്രം ലസികാണുക്കളെ തേടിപിടിച്ച് ആ കോശങ്ങൾ മാത്രമായി വിഭജിച്ച് (clone) പ്രത്യേകം പ്രത്യേകം വളർത്തുന്നു. ഈ കോശങ്ങളുണ്ടാക്കുന്ന ആന്റിബോഡിയാണ് മോണോ ക്ലോണൽ ആന്റിബോഡി എന്നു പറയുന്നത്. എലികളിൽ നേരത്തെ ഒരു ഡോസ് ആന്റിജൻ കൊടുത്ത് ആറുമാസത്തിനുശേഷം അവയുടെ പ്ലീഹ മുറിച്ചെടുത്ത് കൾച്ചർ ചെയ്ത് അവയിൽ നിന്നു ലസികാണുക്കളെ വേർതിരിച്ച് അർബുദകോശങ്ങളുമായി സംയോജിപ്പിക്കുന്നു. ഇതിന് പോളിഎത്തിലിൻ ഗ്ലൈക്കോൾ എന്ന രാസവസ്തുവാണ് ഉപയോഗിക്കുന്നത്. സംയോജിപ്പിക്കപ്പെട്ട കോശങ്ങൾ പ്രത്യേക കൾച്ചർ മാധ്യമ (HAT medium)ത്തിൽ വളർത്തുമ്പോൾ സംയോജിച്ച കോശങ്ങൾ മാത്രമേ വളരുന്നുള്ളൂ. എലിയുടെ പ്ളീഹ മുറിച്ചെടുക്കുന്നതു മുതലുള്ള പ്രക്രിയകൾ ടിഷ്യു കൾച്ചർ പ്രവിധി ഉപയോഗിച്ചാണ് ചെയ്യുന്നത്. ഈ പ്രവിധി വൈദ്യശാസ്ത്രരംഗത്ത് രോഗങ്ങൾ കൃത്യമായി നിർണയിക്കുന്നതിനും ജൈവശാസ്ത്രത്തിൽ ജനിതക നിരീക്ഷണങ്ങൾക്കും വളരെ പ്രയോജനം ചെയ്യുന്നു.
കോശങ്ങളുടെ നിലംബന (suspension) കൾച്ചർ ഉണ്ടാക്കിയെടുത്ത് അവയിലേക്ക് രോഗാണുവിനെ കടത്തി അവ ഉത്പാദിപ്പിക്കുന്ന വിഷവസ്തുക്കൾ കോശങ്ങളിൽ കടക്കുമ്പോൾ അവയെ നിർവീര്യമാക്കി വാക്സിനുകൾ വികസിപ്പിക്കുന്നു. നേരത്തെ ഒരു ജീവിയെ മുഴുവനായും ഈ പ്രക്രിയയ്ക്ക് ഉപയോഗിച്ചിരുന്നു. എന്നാൽ ഇന്ന് ഏതാനും കോശങ്ങൾ മാത്രം ഒരു ജീവിയിൽ നിന്നെടുത്ത് ലക്ഷോപലക്ഷമായി കൾച്ചർ ചെയ്ത് വൻതോതിൽ ഈ വാക്സിനുകൾ വികസിപ്പിച്ചെടുക്കാനാവും. പോളിയോ, മീസിൽസ്, റാബീസ് വാക്സിനുകൾ ഇങ്ങനെയാണ് ഇപ്പോൾ ഉണ്ടാക്കുന്നത്. ഇവയ്ക്ക് വിനിർദ്ദേശിതയും കൂടുതലാണ്.
വാക്സിനു പുറമേ പലതരം എൻസൈമുകളും പ്രോട്ടീനുകളും ഹോർമോണുകളും ഇന്ന് നിലംബന കൾച്ചറുകളിൽ വികസിപ്പിച്ചെടുക്കുന്നു. ഇവയുടെയൊക്കെ ജീനുകളെയും ഇന്നു വേർതിരിച്ചിട്ടുണ്ട്. ഇവ കൾച്ചർ കോശങ്ങളിൽ കടത്തി പ്രത്യേകതരം എൻസൈമുകൾ, ഹോർമോണുകൾ, പ്രോട്ടീനുകൾ എന്നിവ വികസിപ്പിച്ചെടുക്കുന്നു. മനുഷ്യന്റെ ഇൻസുലിൻ ഇപ്രകാരം കൾച്ചർ വെസ്സലിൽ ഉണ്ടാക്കിയെടുത്തത് ഇപ്പോൾ വിപണിയിൽ ലഭ്യമാണ്. ഇതിന് സാധാരണ ഇൻസുലിനേക്കാൾ വീര്യം കൂടുതലാണെന്ന് ഉപഭോക്താക്കൾ അഭിപ്രായപ്പെടുന്നു.
വിവിധ ഔഷധങ്ങളുടെ ഗുണനിലവാരം സ്ഥിരപ്പെടുത്താനും അവ മനുഷ്യരിൽ പ്രശ്നങ്ങൾ ഉണ്ടാക്കുമോ എന്നു പരിശോധിക്കാനും രോഗികൾക്കു നൽകേണ്ട അളവ് നിശ്ചയിക്കാനും മുൻകാലങ്ങളിൽ മൃഗങ്ങളിൽ അതു കുത്തിവച്ച് നിരീക്ഷിക്കുകയായിരുന്നു പതിവ്. എന്നാൽ ഒരു ജന്തുവിനെ പൂർണമായി നശിപ്പിക്കാതെ കോശകൾച്ചർ, അവയവ കൾച്ചർ എന്നിവ ഉപയോഗപ്പെടുത്തിയാൽ മതിയാകുമെന്ന് ഇന്ന് മനസ്സിലാക്കപ്പെട്ടിരിക്കുന്നു. കൃത്യമായി ഏത് അവയവത്തെ ഏതുവിധത്തിൽ ഈ ഔഷധങ്ങൾ സഹായിക്കുന്നു എന്നും ഈ രീതിയിലൂടെ മനസ്സിലാക്കാം. കൂടാതെ എക്സ്റേ വികിരണം എത്ര അളവിൽ കൊടുക്കണം എന്നു പരീക്ഷിക്കാനും ഒരു ജന്തുവിനെ മുഴുവനായി ഇന്ന് ഉപയോഗപ്പെടുത്തേണ്ടതില്ല. നിരീക്ഷണ വിധേയമാക്കേണ്ട ഭാഗത്തെ കോശ കൾച്ചർ മാത്രം ഉപയോഗിക്കുന്നതാണ് ഇപ്പോഴത്തെ രീതി.
അണ്ഡനാളികളിൽ വച്ച് ബീജസംയോജനം നടക്കാതിരിക്കുക, ഗർഭാശയത്തിൽ ഭ്രൂണത്തിനു വളരാൻ പറ്റാത്ത സാഹചര്യം നിലനിൽക്കുക എന്നിവ വഴിയുണ്ടാകുന്ന വന്ധ്യത തടയാനായി ശരീരത്തിന് പുറത്ത് (in vitro) വച്ചു നടക്കുന്ന പരീക്ഷണമാണിത്.

ആൺ പെൺ ബീജങ്ങൾ ഫ്ളാസ്കിലെ കൾച്ചർ മാധ്യമത്തിൽ വച്ച് സംയോജിപ്പിച്ച് സാധാരണ ഗർഭാശയമാണെങ്കിൽ അതിലേക്കും ഗർഭാശയതകരാറുകളുണ്ടെങ്കിൽ ഒരു പോറ്റമ്മ(foster mother)യിലേക്കും ഈ സംയോജിത ഭ്രൂണത്തെ നിക്ഷേപിക്കുന്നു. ഇത്തരം ഭ്രൂണങ്ങൾ പൂർണവളർച്ചയെത്തി ഒരു സാധാരണ ശിശുവായി പിറക്കുന്നു. ഇത്തരം ശിശുക്കളെ 'ടെസ്റ്റ്ട്യൂബ് ശിശുക്കൾ' എന്നു വിളിക്കുന്നു.
വികാസപ്രക്രിയകളിലും ഇന്ന് ടിഷ്യു കൾച്ചർ പ്രവിധി വ്യാപകമായി ഉപയോഗപ്പെടുത്തിവരുന്നു. പശുക്കളുടെ അണ്ഡങ്ങളെ പരീക്ഷണശാലകളിൽ ടിഷ്യു കൾച്ചർ രീതിയിൽ വളർത്തിയെടുക്കാനുള്ള സംവിധാനങ്ങൾ ഇന്നുണ്ട്. അറവുശാലകളിൽ കൊലചെയ്യപ്പെടുന്ന പശുക്കളുടെ അണ്ഡാശയമാണ് ഇതിനായി പ്രയോജനപ്പെടുത്തുന്നത്. ഇതിലെ അണ്ഡങ്ങളുപയോഗിച്ച് കൾച്ചർ അണ്ഡങ്ങളെ സൃഷ്ടിക്കുന്നു. ഇവയെ നല്ലയിനം കാളകളിൽ നിന്നു ശേഖരിച്ച ബീജവുമായി സംയോജിപ്പിക്കുകയും പോറ്റമ്മമാരുടെ ഗർഭപാത്രത്തിൽ വളർത്തിയെടുക്കുകയും ചെയ്യുന്നു. ഇതിലൂടെ മേൽത്തരം പശുക്കുട്ടികളെ ലഭ്യമാക്കാനാവും.
ജൈവപ്രവിധി വിജ്ഞാനത്തിലെ പ്രധാന ഭാഗമായി ഡി എൻ എ പുനഃസംയോജനവിദ്യ കൾച്ചർ പശ്ചാത്തലത്തിലാണ് നടത്തുന്നത്. ഒരു ജീവിയിൽ നിന്നു വേർപെടുത്തുന്ന ഡി എൻ എ ഭാഗം (DNA fragment) ബാക്ടീരിയയുടെ പ്ലാസ്മിഡിൽ നിക്ഷേപിക്കുന്നതും വളർത്തി ഡി എൻ എ ലൈബ്രറികളുണ്ടാക്കുന്നതും കോശ കൾച്ചർ വഴിയാണ് മനുഷ്യരിലെ ജീൻ ചികിത്സ (human gene theraphy) യുടെ പരീക്ഷണങ്ങൾക്കും ടിഷ്യു കൾച്ചർ പശ്ചാത്തലമാകുന്നു. കാലികളിൽ കൂടുതൽ പാലുത്പാദനം നടത്തുന്ന ക്ഷീരജീനുകൾ ഭ്രൂണത്തിൽ നിക്ഷേപിക്കുന്നതിനും പലതരം ജീനുകൾ അവയുടെ തനത് സ്വഭാവം പ്രകടിപ്പിക്കുന്നത് പഠിക്കാനും കോശ കൾച്ചറുകൾ ഉപയോഗിക്കുന്നു.
ഇന്ന് വളരെ വ്യാപകമായി ഓരോ അവയവങ്ങളുടെയും മൂല കോശങ്ങളെ (stem cells) വേർതിരിച്ച് ഭ്രൂണത്തിൽ അവയെ തിരിച്ചറിയുന്ന സമയത്തുതന്നെ മാറ്റിയെടുത്ത് കൾച്ചർ ചെയ്യാനുള്ള ഗവേഷണങ്ങൾ വലിയതോതിൽ നടന്നുവരുന്നുണ്ട്. മനുഷ്യരിലും മൃഗങ്ങളിലും ഈ പരീക്ഷണങ്ങൾ നടത്തുന്നു. മനുഷ്യരിൽ രോഗം ബാധിക്കാൻ സാധ്യതയില്ലാത്ത ജീനുകൾ (normal genes) നിക്ഷേപിച്ച് പല ജനിതകവൈകല്യങ്ങൾക്കും ചികിത്സ കണ്ടെത്താനുള്ള ശ്രമങ്ങളും നടന്നുവരുന്നു. നാഡീകോശങ്ങൾ വളർത്തിയെടുക്കാനുള്ള പരീക്ഷണങ്ങൾ യു.എസ്സിലെ പല ലബോറട്ടറികളിലും ഇപ്പോൾ നടക്കുന്നുണ്ട്. പ്രജനിത കോശങ്ങൾ (germ line cells) രോഗനിവാരണ പരീക്ഷണങ്ങൾക്ക് ജനിതകശാസ്ത്രപരമായി വിധേയമാവുന്നുമുണ്ട്.
വിവിധതരം വൈറസുകളെ ജീവനോടെ സൂക്ഷിക്കുന്നത് കോശ കൾച്ചറിലാണ്. ഇനങ്ങളെ വേർതിരിച്ചറിയാനും അവ മനുഷ്യരുടെയും മൃഗങ്ങളുടെയും ശരീരത്തിൽ കടന്ന് എങ്ങനെ രോഗഹേതുവാകുന്നു എന്നു മനസ്സിലാക്കാനും കോശ കൾച്ചറുകളെ പ്രയോജനപ്പെടുത്തുന്നുണ്ട്. വൈറസുകൾ ഏതുരോഗമാണുണ്ടാക്കുന്നതെന്നറിയാനും ഈ മാർഗ്ഗം പ്രയോജനപ്രദമാണ്. ഷഡ്പദ കൾച്ചറുകൾ, പ്രത്യേകിച്ച് കൊതുകുകളുടെ സെൽ ലൈനുകൾ, ധാരാളമായി ഇതിനുപയോഗിക്കുന്നു. ഡങ്കിപനി, മഞ്ഞപ്പനി, ഇൻഫ്ളുവൻസാ എന്നിവയൊക്കെ പഠനവിധേയമാകുന്നതിനും അവയുടെ വൈറസ് എങ്ങനെ പ്രവർത്തിക്കുന്നു എന്നറിയുന്നതിനും ഈ പ്രവിധി വളരെ സഹായകമാണ്. ഈ കൾച്ചറുകളിൽ ശക്തമായ വായുനിയന്ത്രണവും ഗവേഷകന്റെ സംരക്ഷണ പ്രക്രിയയും ഏറെ പ്രാധാന്യമർഹിക്കുന്നു.
ജൈവശാസ്ത്രത്തിന്റെ വളർച്ചയിൽ ടിഷ്യു കൾച്ചറിന്റെ പങ്ക് വിലപ്പെട്ടതാണ്. ഭ്രൂണത്തിലെ പ്രത്യേക അവയവങ്ങളുടെ ആദ്യാവശേഷങ്ങൾ കൾച്ചർ ചെയ്ത് അവ വളരുന്ന രീതിയും അവയുടെയും ഹോർമോണുകളുടെയും പ്രവർത്തനരീതിയും എപ്രകാരമാണെന്ന് മനസ്സിലാക്കാൻ ടിഷ്യു കൾച്ചർ പഠനങ്ങൾ സഹായിച്ചിട്ടുണ്ട്. പ്രത്യുത്പാദനാവയവങ്ങളുടെ ജനനകോശങ്ങൾ ഏതു ഹോർമോണുകളുടെ സഹായത്താൽ വളരുകയും പ്രവർത്തിക്കുകയും ചെയ്യുന്നു എന്നു മനസ്സിലാക്കാനും ഈ സംവിധാനം പ്രയോജനപ്പെടുത്തുന്നു. രോഗനിർണയത്തിനും ചികിത്സയ്ക്കും (പ്രത്യേകിച്ച് അർബുദം) ഇതു വളരെ സഹായകമാണ്.

ആദ്യകാലത്ത് അർബുദരോഗങ്ങൾ കണ്ടെത്താനും നിർണയിക്കാനും കോശങ്ങളുടെ സ്പർശനിരോധം (contact inhibition) സഹായിച്ചിരുന്നു. സാധാരണ കൾച്ചറിൽ ഒരു കോശം വളർന്നു വരുന്ന ദിശയിലേക്ക് മറ്റൊരു കോശം വന്നാൽ അവ അവിടെ വച്ച് ദിശമാറ്റുകയോ വിഭജനം നിർത്തുകയോ ചെയ്യുന്നു. ഇതിനെ സ്പർശനിരോധം എന്നു പറയുന്നു. എന്നാൽ അർബുദകോശങ്ങൾക്ക് പ്രത്യഭിജ്ഞാക്കഴിവ് (recognition) ഇല്ലാത്തതിനാൽ അതിവ്യാപന വൃദ്ധിയിൽ വളരുന്ന കൾച്ചർ വെസ്സലുകളിൽ നടക്കുന്ന ഈ പരീക്ഷണത്തിൽ നിന്ന് സാമാന്യ അർബുദകോശങ്ങളെ വേർതിരിക്കാൻ സാധിക്കും. നൂതന സംവിധാനങ്ങൾ ഉള്ളതിനാൽ വളരെ വേഗം തന്നെ രോഗനിർണയം നടത്താനുമാവും.
ഷഡ്പദങ്ങളിലെ ടിഷ്യു കൾച്ചർ പഠന പരീക്ഷണങ്ങൾ ദ്രുതവികാസം പ്രാപിച്ചുകൊണ്ടിരിക്കുന്നു. മൃഗങ്ങളിലും മനുഷ്യരിലും കോശങ്ങൾ വളർത്തിയെടുക്കുന്നത്ര പ്രയാസമില്ലാതെ ഷഡ്പദങ്ങളിൽ കോശ ടിഷ്യു - അവയവ കൾച്ചർ വളർത്തിയെടുക്കാം. 1915-ൽ റിച്ചാർഡ് ഗോൾഡ്സ്മിത്ത് (Richard Goldsmith) എന്ന ശാസ്ത്രജ്ഞൻ ശലഭത്തിന്റെ പുരുഷജനനകോശങ്ങൾ അതിന്റെ ശരീരദ്രാവകത്തിൽ വളർത്തിയെടുത്തതാണ് ഈ രംഗത്തെ ആദ്യസംഭാവനയായി കരുതപ്പെടുന്നത്. തുടർന്ന് 1962-ൽ ഗ്രേസ് (Grace) എന്ന ശാസ്ത്രജ്ഞൻ ആദ്യമായി പഴ ഈച്ച(Drosophila) യിൽ നിന്ന് കൃത്രിമ കൾച്ചർ മാധ്യമം വഴി സെൽ ലൈനുകൾ വികസിപ്പിച്ചു. 1959-ൽ ഇഖാലിയർ (Echalier) പഴ ഈച്ചയുടെ ഭ്രൂണത്തിൽ നിന്നു വികസിപ്പിച്ചെടുത്ത ഭ്രൂണ സെൽ ലൈനുകൾ ഇന്ന് അതുപോലെയുള്ള ധാരാളം കോശ കച്ചറുകൾക്ക് അടിസ്ഥാനമായി. കോശ കൾച്ചറുകൾ ഇന്ന് ഷഡ്പദ നശീകരണ പരീക്ഷണങ്ങൾക്കായി ഉപയോഗിക്കുന്നു. ഭ്രൂണ സെൽ ലൈനുകൾ കൂടാതെ ടിഷ്യു അവയവ കൾച്ചറുകൾ കൊണ്ട് ഹോർമോണുകളുടെ പ്രവർത്തനം പഠിക്കാനാവും. പുരുഷബീജജനനവും പ്രത്യുത്പാദനാവയവങ്ങളോടു ചേർന്നിരിക്കുന്ന ഗ്രന്ഥികളുടെ പ്രവർത്തനവും വളർച്ചയും അവയവ കൾച്ചർ വഴി പഠിക്കാവുന്നതാണ്.

ഷഡ്പദങ്ങളുടെ സെൽ ലൈനുകൾക്ക് ഇന്നു വളരെ പ്രിയമുണ്ട്. ഈ സെൽ ലൈനുകൾ ഉപയോഗിച്ച് ഹോർമോണുകൾ ധാരാളമായി ഉത്പാദിപ്പിക്കാനും കഴിയും. ലഭ്യമാകുന്ന ഹോർമോണുകൾ ഏതുതരത്തിൽ ഓരോ കോശങ്ങളിലും പ്രവർത്തിക്കുന്നു എന്ന് തന്മാത്രാതലത്തിൽ തന്നെ ഇപ്പോൾ കൃത്യമായി അറിയുവാൻ സാധിക്കുന്നുണ്ട്. രണ്ടാമതായി ഷഡ്പദങ്ങളുടെ നാശത്തിനായി ഉപയോഗിച്ചിരുന്ന വൈറസു (Baculo virus) കളിൽ ബാഹ്യജീൻ നിക്ഷേപിച്ച് കൂടുതൽ വീര്യമുള്ള സംയോജിത വൈറസുകളെ സൃഷ്ടിക്കാനും അവയെ ജൈവ-കീടനാശിനികളായി ഉപയോഗിക്കാനും കഴിയും. ബാക്കുലോ വൈറസുകളിലെ പ്രത്യേക ഇനമായ ന്യൂക്ലിയോപോളി ഹെഡ്റോസിസ് വൈറസ് (NPV)കളിലാണ് ഈ പരീക്ഷണങ്ങൾ കൂടുതലായും നടക്കുന്നത്. ഈ വൈറസുകൾക്ക് ഇരട്ട പിരിയുള്ള ഡി.എൻ.എ.യാണ് ഉള്ളത്. ഇവ ഷഡ്പദങ്ങളിൽ മാത്രമേ നാശം നടത്താറുള്ളൂ. കോശങ്ങളിൽ കടന്നാൽ വിഷദ്രാവകങ്ങളെ കോശത്തിലേക്കു കടത്തിവിടുന്നു. ഇവയിൽ പോളിഹെഡ്രിൻ പ്രോട്ടീൻ പ്രാധാന്യമർഹിക്കുന്നു. ഈ പ്രോട്ടീൻ ഉത്പാദിപ്പിക്കുന്ന പോളിഹെഡ്രിൻ ജീനിലേക്കാണ് പുതിയ ബാഹ്യജീനിനെ കടത്തി പുനഃസംയോജനപ്രക്രിയ നടത്തുന്നത്. ഷഡ്പദങ്ങളുടെ പെട്ടെന്നുള്ള നാശത്തിനായി അവയുടെ എൻസൈമുകളുടെ ജീനിലോ ഹോർമോണുകളുടെ ജീനിലോ അവയുടെ പചന-കായാന്തരണ പ്രക്രിയകളെ തടസ്സപ്പെടുത്തുന്ന ഘടകങ്ങളുടെ ജീനിലോ ഇവയെ നിക്ഷേപിക്കാവുന്നതാണ്.

കൂടാതെ ഇപ്പോഴുപയോഗിക്കുന്ന രാസകീടനാശിനികളുടെ പ്രവർത്തനക്ഷമത, ഉപയോഗിക്കേണ്ട അളവ് എന്നിവ മനസ്സിലാക്കാനായി ഷഡ്പദങ്ങളുടെ കോശ കൾച്ചറുകൾ, പ്രത്യേകിച്ച് നാഡീകോശ കൾച്ചറുകൾ, ഇന്ന് ഉപയോഗിക്കുന്നു.

ഷഡ്പദ കൾച്ചറുകളിൽ ഹ്യൂമൻ പ്രോട്ടീനുകൾ വികസിപ്പിച്ചെടുക്കാനും ഇപ്പോൾ സാധിക്കുന്നു. പാരാതൈറോയിഡ് ഹോർമോൺ പട്ടുനൂൽപ്പുഴുവിന്റെ കോശ കൾച്ചറിൽ ഇന്ന് വികസിപ്പിച്ചെടുക്കുന്നുണ്ട്. ഇൻസുലിനും ഇപ്രകാരം ഉണ്ടാക്കിയെടുക്കാമെന്ന് തെളിയിച്ചിട്ടുണ്ട്.

മേല്പറഞ്ഞ ജൈവകീടനാശ പ്രവർത്തനങ്ങൾക്ക് ധാരാളം കോശങ്ങൾ വേണ്ടിവരുന്നതിനാൽ ചെറിയ കൾച്ചർ വെസ്സലുകൾക്ക് പകരം വലിയ തോതിൽ കൾച്ചർ ചെയ്യാനുള്ള ബയോറിയാക്ടറുകളാണ് ഇന്നുപയോഗിച്ചുവരുന്നത്.

വളരെയധികം പ്രയോജനങ്ങൾ ഉള്ള ഈ മേഖലയ്ക്ക് ചില ദോഷവശങ്ങളും ഇല്ലാതില്ല. വളരെ നാളുകൾ കൾച്ചർ ചെയ്യുന്നതിലൂടെ ക്രോമസസംഖ്യ വർധിക്കാനും അപസാമാന്യകോശങ്ങൾ ഉണ്ടാകാനും ഇടയുണ്ട്. എങ്കിലും പരീക്ഷണ പഠനങ്ങൾക്കായി നിരവധി മൃഗങ്ങളെ ഉപയോഗിക്കുന്നതും അവയെ കൊലചെയ്യുന്നതും ഒഴിവാക്കാൻ ഈ സംവിധാനം സഹായമേകുന്നു. ജീവശാസ്ത്രരംഗത്ത് വലിയ ഒരു കുതിപ്പുണ്ടാക്കാൻ ടിഷ്യു കൾച്ചർ പ്രവിധിക്ക് കഴിഞ്ഞിട്ടുണ്ട്. ക്ലോൺ വഴി പുതിയ ജീവികളെ സൃഷ്ടിച്ചെടുക്കാൻ വരെ കഴിഞ്ഞിട്ടുണ്ടെങ്കിലും ഇതിന്റെ അനന്തസാധ്യതകളെപ്പറ്റി വിവാദങ്ങളും കുറവല്ല. 


</doc>
<doc id="199285" url="https://ml.wikipedia.org/wiki?curid=199285" title="ടീ ഷർട്ട്">
ടീ ഷർട്ട്

ഒരു കുപ്പായം. പരുത്തിത്തുണിയിൽ നിർമിച്ചതും കൈകൾ തുന്നിപ്പിടിപ്പിച്ചിട്ടുള്ളതുമായ ഇത് മേൽവസ്ത്രത്തിനടിയിൽ ധരിക്കാനുള്ള ഒരു കുപ്പായമായിട്ടാണ് നിലവിൽ വന്നത്. പാശ്ചാത്യനാടുകളിലെ തൊഴിലാളികൾ ആദ്യകാലം മുതൽതന്നെ മേൽവസ്ത്രം ധരിക്കാതെ ഇതുമാത്രം ധരിച്ചുപോന്നിരുന്നു. രണ്ടാം ലോകയുദ്ധാനന്തരം ടീഷർട്ട് മേൽവസ്ത്രം എന്ന നിലയിലും പ്രചാരം നേടി. കപ്പൽ തൊഴിലാളികളുടെ മുഖ്യവേഷമായിരുന്ന ഇത് യുദ്ധകാലത്ത് നാവികപ്പോരാളികളും ഉപയോഗിക്കുക പതിവായി. വേൾഡ് വാർ II എന്ന മുദ്രകുത്തിയ ടീ-ഷർട്ടുകളാണ് അവരണിഞ്ഞിരുന്നത്. അവരിൽ വീരന്മാരെന്നു പ്രസിദ്ധരായ ചിലരുടെ, ആ വേഷം ധരിച്ചുകൊണ്ടുള്ള ചിത്രം 1942 ജൂല. 13-ലെ ലൈഫ് മാഗസിനിന്റെ കവർചിത്രമായി വന്നു. വൈകാതെ സൗത്ത് പസിഫിക് എന്ന മ്യൂസിക് ആൽബത്തിലും ആ വീരനായകന്മാർ അതേ വേഷത്തിൽ പ്രത്യക്ഷപ്പെട്ടു. ഈ രണ്ടു സംഭവങ്ങളെയും തുടർന്ന് ടീ-ഷർട്ടിന് ഒരു വീരനായകവേഷം എന്ന പ്രതിച്ഛായ കൈവന്നു. അതോടെ അതു യുവാക്കളുടെ ആവേശമായി മാറുകയുമുണ്ടായി. അങ്ങനെ അടിവസ്ത്രം എന്ന നിലയിൽ നിന്ന് മുഖ്യ മേൽവസ്ത്രം എന്ന നിലയിലേക്ക് ടീഷർട്ട് ഉയർത്തപ്പെട്ടു. 

മർലിൻ ബ്രാണ്ടോ, ജെയിംസ് ഡീൻ തുടങ്ങിയ ആരാധനാമൂർത്തികളും ടീ-ഷർട്ട് തങ്ങളുടെ മുഖ്യവേഷമാക്കിയതോടെ ഇതിന്റെ പ്രചാരം ഇരട്ടിയായി വളർന്നു. എങ്കിലും 1980 വരെ അത് ക്ഷോഭിക്കുന്ന യുവത്വത്തിന്റെ പ്രതീകമെന്നതിനപ്പുറം ഒരു കുലീനവേഷമായി അംഗീകരിക്കപ്പെട്ടിരുന്നില്ല. 80-കളിൽ പക്ഷേ ഇതൊരു കുലീന വേഷം തന്നെയായി അംഗീകരിക്കപ്പെട്ടു. അതിന് മുഖ്യകാരണക്കാരൻ ബ്രൂസ് സ്പ്രിങ് സ്റ്റീൻ എന്ന ഫാഷൻ ഡിസൈനറായിരുന്നു. ഇദ്ദേഹമാണ് സാധാരണ ഉടുപ്പുകളിലുള്ളതുപോലുള്ള കഴുത്തും മറ്റും ടീ-ഷർട്ടിൽ കൂട്ടിച്ചേർത്തത്. പഴയ ടീ-ഷർട്ടിനെ അധികരിച്ചുള്ള നിരവധി ആകർഷകമാതൃകകളും ഇദ്ദേഹം രംഗത്തെത്തിച്ചു. തുടർന്ന്, ഒരു ആൺവേഷം എന്നതുപോലെ തന്നെ ഒരു പെൺവേഷമായും ടീ-ഷർട്ട് സ്വീകരിക്കപ്പെട്ടു. ഈ മാറ്റത്തിന് സ്ത്രീ സമത്വവാദത്തിനുണ്ടായ വളർച്ച പ്രചോദനം നൽകിയിട്ടുണ്ടെന്ന് വസ്ത്ര ചരിത്രകാരന്മാർ സൂചിപ്പിക്കുന്നു. ഇന്ന് ലോകമെമ്പാടും പ്രായലിംഗഭേദമില്ലാതെ അംഗീകരിക്കപ്പെട്ട ഒരു വസ്ത്രമായി ടീ-ഷർട്ട് മാറിയിരിക്കുന്നു.


</doc>
<doc id="199288" url="https://ml.wikipedia.org/wiki?curid=199288" title="ഉദി">
ഉദി

കേരളത്തിൽ കാണപ്പെടുന്ന ഒരിനം ഇടത്തരം മരമാണ് ഉദി (ശാസ്ത്രീയനാമം: "Lannea coromandelica" - "ലാനിയ കൊറൊമാൻഡലിക്ക"). അനകാർഡിയേസി സസ്യകുടുംബത്തിൽ ഉൾപ്പെടുന്ന ഈ ഇലകൊഴിക്കും വൃക്ഷം കേരളത്തിൽ ഇലപൊഴിക്കും വനങ്ങളിൽ കാണപ്പെടുന്നു. ദക്ഷിണേന്ത്യയിലാകമാനം ഈ വൃക്ഷം കാണപ്പെടുന്നുണ്ട്. കാരിലവ്, കരശ്, കരയം, ഒടിയൻ മരം കിളിഞ്ഞിൽ എന്നീ പേരുകളിലും ഇവ അറിയപ്പെടുന്നു.

10 മീറ്റർ വരെ ഉയരത്തിൽ വളരുന്ന ഉദിയുടെ ഇലകൾക്ക് 10 സെന്റീമീറ്റർ നീളവും പകുതിയോളം വീതിയും ഉണ്ടാകും. ഇലകൾ സമ്മുഖമായാണ് വിന്യസിച്ചിരിക്കുന്നത്. ആയതാകൃതിയുള്ള ഇലകൾ അനുപർണ്ണങ്ങളില്ലാതെ ഏകാന്തരമായി വിന്യസിച്ചിരിക്കുന്നു. ജനുവരി മുതൽ ജൂൺ വരെയാണ് വൃക്ഷം പുഷ്പിക്കുന്നത്. ആൺ, പെൺ പൂക്കൾ ഒരേ വൃക്ഷത്തിൽ തന്നെ വ്യത്യസ്തമായ കുലകളിൽ കാണപ്പെടുന്നു. പൂക്കൾക്ക് ഇളം മഞ്ഞ കലർന്ന പച്ച നിറമാണ്. ദളങ്ങളും കർണ്ണങ്ങളും കേസരങ്ങളും ഉള്ള പൂക്കൾക്ക് ഊർധ്വവർത്തിയായ അണ്ഡാശയമാണുള്ളത്. മൂപ്പെത്തിയ കായ്കൾക്ക് കറുപ്പു കലർന്ന ചുവപ്പുനിറമാണ്. അണ്ണാൻ, പറവകൾ തുടങ്ങിയവ വഴി വിത്തുകൾ വിതരണം ചെയ്യുന്നു. വിത്തുകൾക്ക് ജീവനക്ഷമത കുറവായതിനാൽ വനത്തിൽ സ്വാഭാവിക പുനരിത്ഭവം കുറവാണ്. അതിശൈത്യവും കഠിനമായ വരൾച്ചയും വൃക്ഷത്തിനു താങ്ങാൻ കഴിയില്ല. ഈടും ഉറപ്പും കുറവായതിനാൽ തടി വിറകിനായി ഉപയോഗിക്കുന്നു. 

Indian Ash Tree, Moya, Wodier • Hindi: मोहिन Mohin • Manipuri: আমন Aaman • Marathi: मोई moi, शेमट shemat, शिमटी shimati, शिंटी shinti • Tamil: ஒதி Oti • Malayalam: ഒടിയന്മരം Otiyan-maram • Telugu: అజశృంగి Ajasrngi • Kannada: ಗೊದ್ದ Godda, ಗುಮ್ಪಿನ gumpina, ಕುರಟಿಗ kuratige, ಉದಿಮರ Udimara • Bengali: জিওল Jiola • Oriya: Indramai, Moi • Konkani: मोई Moi • Coorgi: ಗೊದ್ದನಮರ Goddana-mara • Assamese: জিযা Jia • Gujarati: માવૅડી Mavedi • Sanskrit: Jhingini 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"


</doc>
<doc id="199297" url="https://ml.wikipedia.org/wiki?curid=199297" title="വില്ലിബാൾഡ്">
വില്ലിബാൾഡ്

റോമൻ കത്തോലിക്കാ സഭയിലെ ഒരു വിശുദ്ധനാണ് എട്ടാം നൂറ്റാണ്ടിൽ ജീവിച്ചിരുന്ന വില്ലിബാൾഡ് (c.700 - c.787). ഇദ്ദേഹം മരണശേഷം ഉയിർത്തെഴുന്നേറ്റു പുതിയ ജീവിതത്തിലേക്ക് പ്രവേശിച്ചുവെന്ന് വിശ്വസിക്കപ്പെടുന്നു. 

മറ്റൊരു വിശുദ്ധനായ റിച്ചാർഡ് രാജാവിന്റെ മകനായിരുന്നു വില്ലിബാൾഡ്. അദ്ദേഹത്തിന്റെ സഹോദരങ്ങളായ വിന്നിബാൾഡ്, വാൾബുർഗ എന്നിവരും വിശുദ്ധരായിരുന്നു. അതോടൊപ്പം വിശുദ്ധ ബോനിഫസിന്റെ ബന്ധുവുമായിരുന്നു ഇദ്ദേഹം. ജനിച്ച് ഏതാനും ദിവസങ്ങൾക്കകം വില്ലിബാൾഡ് രോഗം ബാധിച്ച് മരിച്ചു. ദുഃഖാർത്തരായ മാതാപിതാക്കൾ മകനെ തിരികെ ലഭിച്ചാൽ യേശുവിനായി അവന്റെ ജീവിതം സമർപ്പിക്കാമെന്നു പ്രാർഥിച്ചു. അങ്ങനെ വില്ലിബാൾഡിനു ജീവൻ തിരികെ കിട്ടിയെന്നാണ് വിശ്വാസം. അഞ്ചാം വയസ്സിൽ തന്നെ വില്ലിബാൾഡ് ഹാംപ്ഷെയറിലെ ആശ്രമത്തിൽ പ്രവേശിച്ചു. വിദ്യാഭ്യാസവും പൂർത്തിയാക്കി. ഇരുപത്തിരണ്ടാം വയസ്സിൽ പിതാവ് റിച്ചാർഡിനൊപ്പം വില്ലിബാൾഡ് റോമിലേക്ക് തീർഥാടനം നടത്തി. ഈ യാത്രയിൽ പിതാവ് മലേറിയ ബാധിച്ച് മരിച്ചു. വില്ലിബാൾഡിനും രോഗം ബാധിച്ചെങ്കിലും അദ്ദേഹത്തിനു സൗഖ്യമുണ്ടായി. രണ്ടു വർഷങ്ങൾക്കു ശേഷം വില്ലിബാൾഡ് ജറുസലേമിലേക്ക് യാത്രയായി. ജറുസലേമിൽ തീർഥയാത്രക്കായി ആദ്യമെത്തിയ ഇംഗ്ലീഷുകാരൻ വില്ലിബാൾഡ് ആണെന്നു കരുതുന്നു. ഈ യാത്രയുടെ പശ്ചാത്തലത്തിൽ അദ്ദേഹം ഒരു യാത്രാവിവരണം രചിച്ചു. യൂറോപ്പിലെ നിരവധി തീർഥാടന സ്ഥാനങ്ങൾ ഇദ്ദേഹം സന്ദർശിച്ചു. പിന്നീട് ഗ്രിഗറി മൂന്നാമൻ മാർപ്പാപ്പയുടെ നിർദ്ദേശപ്രകാരം ജർമ്മനിയിൽ എത്തിച്ചേർന്നു. ഇവിടെ അദ്ദേഹം വിശുദ്ധ ബോണിഫസിനെ പ്രേഷിതപ്രവർത്തനങ്ങളിൽ സഹായിച്ചു കഴിഞ്ഞു. നിരവധി സന്യാസസമൂഹങ്ങൾക്കും വില്ലിബാൾഡ് രൂപം നൽകിയിരുന്നു. 787-ൽ മരണമടഞ്ഞ വില്ലിബാൾഡിനെ 938-ൽ ലിയോ ഏഴാമൻ മാർപ്പാപ്പ വിശുദ്ധനായി പ്രഖ്യാപിച്ചു. 




</doc>
<doc id="199302" url="https://ml.wikipedia.org/wiki?curid=199302" title="ഡെഡാലസ്">
ഡെഡാലസ്

ഗ്രീക്ക് ഐതിഹ്യത്തിൽ പരാമൃഷ്ടനായ കലാകാരനാണ് ഡെഡാലസ്. ഇദ്ദേഹം എല്ലാ കലാകാരന്മാരുടേയും ശില്പികളുടേയും രക്ഷാധികാരിയായി വർത്തിക്കുന്നു എന്നാണു സങ്കല്പം. മരപ്പണിയുടെയും, മഴു, തോലുളി തുടങ്ങിയ ഉപകരണങ്ങളുടെയും ഉപജ്ഞാതാവ് ഇദ്ദേഹമാണെന്നാണ് ഗ്രീക്കു വിശ്വാസം. കലാകാരനെന്ന നിലയിൽ ഡെഡാലസ് അദ്വിതീയനായിരുന്നു. മനുഷ്യനെ തുറന്ന മിഴികളോടെയും, ചലനത്തെ സൂചിപ്പിക്കുന്ന പാദങ്ങളോടെയും ചിത്രീകരിച്ചത് ഇദ്ദേഹമാണ്. ആഫ്രോഡൈറ്റ് ക്ഷേത്രത്തിനു വേണ്ടി ഡെഡാലസ് നിർമിച്ച സുവർണമധുകോശം (golden honeycont) ലോഹപ്പണിയിൽ ഇദ്ദേഹത്തിനുള്ള നിർമ്മാണകലാവൈഭവത്തിനു നിദർശനമായി നിലകൊള്ളുന്നു.

തന്റെ അനന്തരവനും ശിഷ്യനുമായ ടാലോസ് അഥവാ പെർഡിക്സ് (Jalos or Perdise) പ്രതിഭയിലും പാടവത്തിലും തന്നെ കടത്തിവെട്ടുമെന്ന് തോന്നിയപ്പോൾ ഡെഡാലസ് അയാളെ വധിക്കുന്നതിനുപോലും മടിച്ചില്ല. നിയമാധിപൻ ഇതിനു കടുത്ത ശിക്ഷ വിധിച്ചപ്പോൾ ഇദ്ദേഹം ക്രേറ്റ് (Crete) എന്ന രാജ്യത്തിലേക്ക് പലായനം ചെയ്തു. ഇവിടെ മിനോസ് രാജാവിന്റെ (King Minos) പത്നിയായ പസിഫിയേ (Pasiphae) ക്കുവേണ്ടി ഇദ്ദേഹം ജീവനുണ്ടെന്നു തോന്നുന്നതരത്തിലുള്ള ഒരു പശുവിനെ നിർമിച്ച് തന്റെ കലാപാടവം പ്രകടമാക്കി.മിനൊട്ടൗർ (Minotaur) എന്ന രാക്ഷസനെ സൂക്ഷിക്കാനായി രക്ഷപ്പെടാനാവാത്തവിധം ദുരൂഹമായ ലാബ്രിന്ത് സൃഷ്ടിച്ച് ഡെഡാലസ് ഖ്യാതിനേടി.

എഥീനിയൻ നായകനായ തീസിയസ്സിന് (Theseus)നെ ഈ ഗൂഢഗുഹാമാർഗ്ഗത്തിൽ നിന്നും രക്ഷപ്പെടാനുള്ള മാർഗ്ഗം ഉപദേശിച്ചു കൊടുത്തുവെന്ന കുറ്റത്തിന് ഡെഡാലസ് മിനോസ് രാജാവിന്റെ അപ്രീതിക്കു പാത്രമായി. തന്മൂലം ഡെഡാലസും പുത്രനായ ഇകാരസും (Icarus) ഇതേ സ്ഥാനത്ത് തടവുകാരാക്കപ്പെട്ടു. അവിടെനിന്നും രക്ഷപ്പെടുവാനായി ഡെഡാലസ്, രണ്ട് ജോടി ചിറകുകൾക്ക് രൂപം നൽകി. ഈ ചിറകുകൾ മെഴുകുകൊണ്ടാണ് ഉറപ്പിച്ചിരുന്നത്. ഈ ചിറകുകളുടെ സഹായത്താൽ പറന്ന് രക്ഷപ്പെടാൻ ശ്രമിച്ചവേളയിൽ സൂര്യന്റെ തീക്ഷ്ണ കിരണങ്ങളേറ്റ് ഇകാരസിന്റെ ചിറകിലെ മെഴുക് ഉരുകാനിടവരുകയും തൽഫലമായി ഇകാരസ് സമുദ്രത്തിൽ നിപതിക്കുകയും ചെയ്തു. ഇകാരസ് മുങ്ങിപ്പോയ സമുദ്രം ഇപ്പോൾ ഇകാരിയൻ (Icarian) സമുദ്രം എന്ന പേരിൽ അറിയപ്പെടുന്നു എന്നാണ് ജനങ്ങൾ വിശ്വസിച്ചുപോരുന്നത്.



</doc>
<doc id="199305" url="https://ml.wikipedia.org/wiki?curid=199305" title="കല്ലുവാഴ">
കല്ലുവാഴ

വാഴ കുടുംബത്തിൽ ഉൾപ്പെടുന്ന ഒരിനമാണ് കല്ലുവാഴ (ശാസ്ത്രനാമം: "Ensete superbum" - "എൻസെറ്റ സൂപ്പർബം"). മ്യൂസേസീ കുടുംബത്തിൽപ്പെട്ട ഈ സസ്യം കാട്ടുവാഴ, മലവാഴ എന്നിങ്ങനെയും അറിയപ്പെടുന്നു.

ഔഷധ യോഗ്യമായ കല്ലുവാഴ ഏകദേശം 12 അടി ഉയരത്തിൽ വളരുന്നു. സാധാരണ വാഴയെ അപേഷിച്ച് കല്ലുവാഴയുടെ പഴത്തിനകത്തുള്ള കറുത്ത വിത്ത് മുളച്ചാണ് പുതിയ വാഴ ഉണ്ടാകുന്നത്. കൂമ്പിൽനിന്ന് പൊട്ടിവരുന്ന കുല താമരയോട് സദൃശ്യമാണ്. കല്ലുവാഴ എന്ന പേര് സൂചിപ്പിക്കുന്ന വിധം ഇവയുടെ വിത്ത് കല്ലു പോലുള്ളവയാണ്. 5 മുതൽ 12 വർഷം വരെ പ്രായമെത്തുമ്പോളാണ് വാഴ കുലയ്ക്കുന്നത്. വേനൽക്കാലത്ത് ഇലകളുണ്ടാകാത്ത ചെടിയിൽ പുതുമയോടെ ഇലകൾ കിളിർക്കുന്നു. കുലച്ചാൽ വാഴ നശിക്കുന്നു. വനാന്തരങ്ങളിലും പാറക്കെട്ടുകളിലും അത്യപൂർവമായാണ് കല്ലുവാഴ കാണപ്പെടുന്നത്. അലങ്കാരത്തിനായാണ് ഇവ സാധാരണ ഉപയോഗിക്കുന്നത്.

ആർത്തവസംബന്ധമായ രോഗങ്ങൾ, വൃക്ക-മൂത്രാശയ രോഗങ്ങൾ (mix the powder with boiled milk), തീപ്പൊള്ളൽ, പ്രമേഹം തുടങ്ങിയ രോഗങ്ങൾക്ക് കല്ലുവാഴയിലെ വിത്ത് ഉണക്കിപ്പൊടിച്ച് മരുന്നായി ഉപയോഗിക്കുന്നു.



</doc>
<doc id="199308" url="https://ml.wikipedia.org/wiki?curid=199308" title="ശൂലത്തിലേറ്റിയുള്ള വധശിക്ഷ">
ശൂലത്തിലേറ്റിയുള്ള വധശിക്ഷ

നീളമുള്ള ഒരു കമ്പോ, കുന്തമോ, ശൂലമോ ഒരു ജീവിയുടെ ശരീരത്തിൽ തുളച്ചുകയറ്റുന്ന്തിനെയാണ് ശൂലത്തിലേറ്റൽ എന്ന് പറയുന്നത്. സാധാരണഗതിയിൽ ശരീരത്തിന്റെ മർമപ്രധാനമായ ഭാഗങ്ങളിൽ (പ്രധാനമായും ഉടൽ) തുളച്ചുകയറ്റുന്നതിനെയാണ് ഇങ്ങനെ വിവക്ഷിക്കുന്നത്. ഇത് അപകടത്തിലൂടെ സംഭവിക്കാമെങ്കിലും പീഡിപ്പിച്ചുള്ള ഒരു വധശിക്ഷാരീതി എന്ന നിലയിലുള്ള ഉപയോഗമാണ് ഈ പ്രയോഗത്തിന്റെ പ്രധാന അർത്ഥം.

നീളമുള്ള ഒരു കോലിൽ പ്രതിയെ കുത്തിനിർത്തുന്നതുവഴി മരണത്തിലെത്തിക്കുക എന്നതാണ് ശിക്ഷയുടെ ലക്ഷ്യം. ശരീരത്തിന്റെ വശത്തുനിന്നോ, ഗുദത്തിൽ കൂടിയോ, യോനിയിൽ കൂടിയോ വായിൽ കൂടിയോ കമ്പ് തുളച്ചുകയറ്റാം. വേദനാജനകമായ മരണമാണ് ഇതുവഴിയുണ്ടാവുക. ചിലപ്പോൾ ദിവസങ്ങളെടുത്തായിരിക്കും മരണം സംഭവിക്കുക. ശിക്ഷിക്കപ്പെടേണ്ടയാളിനെ നിലത്തു കിടത്തി ശൂലം ശരീരത്തിലേയ്ക്ക് കടത്തിയ ശേഷം കുത്തനെു ഉയർത്തി നിർത്തുന്നത് ഒരു രീതിയാണ്.

തറഞ്ഞുകയറിയ ശൂലം രക്തസ്രാവം ഭാഗികമായി തടയുകയും അതുവഴി പീഡനം നീട്ടിക്കൊണ്ടുപോവുകയും ചെയ്തേക്കാം. ഈ ഉദ്ദേശത്തോടു കൂടിയായിരിക്കും ചിലപ്പോൾ ശൂലം ശരീരത്തിൽ തുളച്ചുകയറ്റുന്നത്. പ്രതിയെ ചിലപ്പോൾ പരസ്യമായി പീഠിപ്പിക്കുകയും ബലാത്സംഗം ചെയ്യുകയും മറ്റും ചെയ്തശേഷമായിരിക്കും ശൂലത്തിലേറ്റുക. മരണം താമസിപ്പിക്കാനായി ചിലപ്പോൾ ഗുഹ്യഭാഗത്ത് ഗുദത്തിനും ലിംഗത്തിനും ഇടയിലായി ഒരു മുറിവുണ്ടാക്കി അതിലൂടെ മൂർച്ചയില്ലാത്ത ഒരു കോല് ഉള്ളിൽ കടത്താറുണ്ട്. കോലിന്റെ ഉരുണ്ട അറ്റം ആന്തരാവയവങ്ങളെ മുറിവേൽപ്പിക്കാതെ വശത്തേയ്ക്ക് തള്ളിമാറ്റുകയേ ഉള്ളൂ. ഇത് മരണത്തെ വളരെ താമസിപ്പിക്കും. പ്രതിയുടെ പിടച്ചിലും ഗുരുത്വാകർഷണവും ചേർന്ന് കോൽ കൂടുതൽ അകത്തേയ്ക്ക് കയറ്റും ചിലപ്പോൾ കോലിന്റെ അറ്റം ശരീരം തുളച്ച് പുറത്തുവരും.

നിയോ അസീറിയൻ സാമ്രാജ്യത്തിലും മറ്റുമാണ് ശൂലത്തിലേറ്റിയുള്ള വധശിക്ഷ ആദ്യമായി ഉപയോഗിക്കപ്പെട്ടതായി സൂചനകളുള്ളത്. ശില്പങ്ങളിലും കൊത്തുപണികളിലും ഇത് ചിത്രീകരിച്ചിട്ടുണ്ട്.

എഴുതപ്പെട്ട പുസ്തകങ്ങളിൽ ഇതെപ്പറ്റി ആദ്യമായി പ്രതിപാദിച്ചിരിക്കുന്നത് ബൈബിളിലെ പഴയനിയമത്തിൽ ശമുവേൽ 21:9-ലാണ്.

ദക്ഷിണാഫ്രിക്കയിലെ സുലു വംശജർ ശൂലത്തിലേറ്റൽ (ഉകുജോജ) ദുർമന്ത്രവാദികൾക്കും, ഭീരുക്കൾക്കും, സ്വന്തം കർത്തവ്യം ചെയ്യാത്ത സൈനികർക്കും മറ്റുമുള്ള ശിക്ഷയായി ഉപയോഗിച്ചിരുന്നു.

ഈജിപ്തിൽ അധിനിവേശം നടത്തിയ ഫ്രഞ്ച് സൈന്യം ശൂലത്തിലേറ്റൽ ഒരു തവണ ഉപയോഗിച്ചിരുന്നു. ജനറൽ ജീൻ ബാപ്റ്റിസ്റ്റ് ക്ലെബർ എന്നയാളെ കൊന്ന സുലൈമാൻ അൽ-ഹലീബി എന്ന കുർദ് വംശജനായ സിറിയൻ വിദ്യാർത്ഥിയെയാണ് ഇപ്രകാരം വധിച്ചത്.

സ്പെയിൻ ചിലിയെ ആക്രമിച്ച് കീഴടക്കിയപ്പോൾ അറൗകാനിയൻ ഗോത്രത്തലവൻ കൗപോളിക്കനെ ഒരു ശൂലത്തിൽ ഇരുത്തിയായിരുന്നു വധിച്ചത്. അദ്ദേഹത്തിന്റെ ഭാര്യയെ ശിക്ഷനടപ്പാക്കുന്നത് കാണാൻ നിർബന്ധിക്കുകയുമുണ്ടായി. 1578-ൽ ഗോത്രത്തലവൻ ജുവാൻ ഡി ലെബുവിനെയും ഇപ്രകാരം വധിക്കുകയുണ്ടായി.

രാജ്യുങ്ങൾ തമ്മിലുള്ള യുദ്ധകാലത്ത് ജപ്പാനിലെ സമുറായി നേതാക്കൾ ചിലപ്പോൾ ശൂലത്തിലേറ്റൽ ശിക്ഷാരീതി ഉപയോഗിച്ചിരുന്നു. 1561-ൽ ടോകുഗാവ ഈയേസുവിന്റെ സഖ്യസൈന്യവും ഓഡ നോബുനാഗയും ചേർന്ന് ഇമാഗാവ വംശത്തിന്റെ സൈന്യത്തെ തോൽപ്പിച്ചു. പടിഞ്ഞാറൻ മികാവ പ്രവിശ്യയിലെ ഈ യുദ്ധം കഴിഞ്ഞപ്പോൾ കിഴക്കൻ മികാവയിലെ സായിഗോ വംശം ഈയേസുവിന്റെ കീഴിലേയ്ക്ക് കൂറുമാറി. ഇതിൽ രോഷാകുലനായ ഇമാഗാവ ഉജിസേൻ, ടോയോഹാഷി ആയിചി എന്ന (കോട്ടകൊണ്ടു സംരക്ഷിക്കപ്പെട്ട) പട്ടണത്തിൽ കടന്ന് സായിഗോ മാസയോഷിയെയും മറ്റു പന്ത്രണ്ടു പേരെയും പിടികൂടുകയും യോഷിഡ കോട്ടയ്ക്കടുത്തുള്ള ഋയൂഡൻ ക്ഷേത്രത്തിനു മുന്നിൽ ശൂലത്തിലേറ്റുകയും ചെയ്തു. ഈ ശിക്ഷകൊണ്ട് പ്രയോജനമൊന്നുമുണ്ടായില്ല. 1570-ഓടെ ഇമാഗാവ വംശത്തിന് അധികാരം നഷ്ടപ്പെട്ടു.

രണ്ടാം ലോകമഹായുദ്ധസമയത്ത് ജപ്പാന്റെ സൈനികർ തടവുകാരെ മുളകൊണ്ടു പീഡിപ്പിച്ചിരുന്നതായി ആരോപണമുണ്ടായിട്ടുണ്ട്. തടവുകാരനെ ഒരു മുളനാമ്പിനു മേൽ ബന്ധിച്ചാണ് പീഡനം നടത്തിയിരുന്നത്. കുറച്ചു ദിവസങ്ങൾ കൊണ്ട് മുളനാമ്പ് വളർന്ന് തടവുകാരന്റെ ശരീരം തുളച്ച മറുവശത്തെത്തുമായിരുന്നുവത്രേ.

മലായ് ദ്വീപുകളിൽ വിവാഹേതരലൈംഗികബന്ധം നടത്തിയ കുറ്റത്തിന് പരമ്പരാഗതമായി നൽകിയിരുന്ന ശിക്ഷ ശൂലത്തിലേറ്റലായിരുന്നു. മലായ് ഭാഷയിൽ "ഹുകും സൂല" എന്നാണ് ഇതിനെ വിളിച്ചിരുന്നത്. ഒരു കമ്പ് ഗുദത്തിലൂടെ ഹൃദയമോ ശ്വാസകോശമോ തുളയ്ക്കും വരെ കുത്തിക്കയറ്റി നിർത്തിയായിരുന്നു ശിക്ഷ നടപ്പാക്കിയിരുന്നത്.

ദക്ഷിണേഷ്യയുടെ പല ഭാഗങ്ങളിലും ശൂലത്തിലേറ്റൽ ഒരു ശിക്ഷാരീതിയായി ഉപയോഗിക്കപ്പെട്ടിരുന്നു. ബംഗാളിൽ "ശൂൽ" (ബംഗാളി: শূল) എന്നായിരുന്നു ഇതറിയപ്പെട്ടിരുന്നത്. തമിഴ്നാട്ടിൽ, "കഴുവേട്രം" എന്നായിരുന്നു ഇതിനെ വിളിച്ചിരുന്നത്. രാജ്യദ്രോഹത്തിനു നൽകുന്ന സാധാരണ ശിക്ഷയായിരുന്നു ശൂലത്തിലേറ്റൽ. മുഗൾ ചക്രവർത്തിയായിരുന്ന ജഹാംഗീർ തനിക്കെതിരേ കലാപം നടത്തിയ ഖുസ്രു മിസ്ര എന്ന മകനെ അയാളുടെ അനുയായികളെ നിരനിരയായി ശൂലത്തിലേറ്റിയിരുന്നത് ഒരു തെരുവിലൂടെ ആനപ്പുറത്ത് നടത്തി കാട്ടിക്കൊടുത്തുവത്രേ. മദ്ധ്യകാലഘട്ടത്തിൽ കേരളത്തിൽ ഒരുതരം ശൂലത്തിലേറ്റൽ നിലവിലുണ്ടായിരുന്നുവത്രേ.

1960-കളുടെ അവസാനം വിയറ്റ്നാം യുദ്ധസമയത്ത് ദക്ഷിണവിയറ്റ്നാം സൈന്യത്തോടോ അമേരിക്കൻ സൈന്യത്തോടോ സഹകരിച്ച ഒരു ഗ്രാമത്തലവനെ പ്രാദേശിക വിയറ്റ് കോംഗ് പോരാളികൾ ശിക്ഷയെന്ന നിലയിൽ ശൂലത്തിലേറ്റിക്കൊന്നതായി ഒരു അവകാശവാദമുണ്ട്. ഗുദത്തിലേയ്ക്ക് മൂർച്ചയുള്ള ഒരു കോൽ കുത്തിക്കയറ്റിയാണത്രേ ഇതു ചെയ്തത്. ഗ്രാമവാസികൾക്ക് കാണാൻ കോൽ നിലത്തു നാട്ടി വയ്ക്കപ്പെട്ടത്രേ. വധിക്കുന്നതിനു മുൻപ് ഇയാളുടെ ജനനേന്ദ്രിയം മുറിച്ചെടുത്ത് വായിൽ തിരുകുകയുണ്ടായെന്നാണ് പറയപ്പെടുന്നത്. മറ്റൊരു കഥയിൽ ഗ്രാമത്തലവന്റെ ഗർഭിണിയായ ഭാര്യയാണ് ശൂലത്തിലേറ്റപ്പെട്ടത്. തലയിലൂടെ ശൂലം തറച്ചു കയറ്റിയതായും വിയറ്റ്നാം യുദ്ധസമയത്ത് ആരോപണങ്ങളുണ്ടായിട്ടുണ്ട്. ഒരു ചെവിയിലൂടെ മുളക്കോൽ കയറ്റി മറുചെവിയിലൂടെ പുറത്തെടുക്കുകയായിരുന്നത്രേ. ഡാ നാങ് എന്ന സ്ഥലത്തിനടുത്തുള്ള ഒരു ഗ്രാമത്തിലെ തലവന്റെ മൂന്നു മക്കളെയാണത്രേ ഇങ്ങനെ കൊന്നത്.

ശുലത്തിലേറ്റലും മറ്റ് പീഡനമുറകളും കർഷകത്തൊഴിലാളികളെ വിയറ്റ് കോംഗിനോട് സഹകരിക്കാൻ പ്രേരിപ്പിക്കാനും ദക്ഷിണ വിയറ്റ്നാം സർക്കാരിനോടോ സഖ്യകക്ഷികളോടോ സഹകരിക്കാതിരിക്കാനുള്ള മുന്നറിയിപ്പു നൽകാനുമായിരുന്നിരിക്കണം ഉപയോഗിച്ചിരുന്നത്. ദക്ഷിണ വിയറ്റ്നാമിലെ വിയറ്റ് കോംഗ് പോരാളികൾക്കെതിരേയാണ് പൊതുവിൽ ഈ ആരോപണങ്ങൾ ഉയർന്നിട്ടുള്ളത്. ഉത്തര വിയറ്റ്നാം സൈന്യത്തിനെതിരേ ഒരാരോപണവും ഉണ്ടായിട്ടില്ല. സൈന്യമോ ഉത്തരവിയറ്റ്നാം സർക്കാരോ ഇത്തരം പീഡനങ്ങൾ അംഗീകരിച്ചിരുന്നതായി ഒരു തെളിവുമില്ല.

പത്തൊൻപതാം നൂറ്റാണ്ടുവരെ ആത്മഹത്യ ചെയ്യുന്നവരുടെ ശരീരം മരണാനന്തരശിക്ഷയായി ശൂലത്തിലേറ്റിയിരുന്നുവത്രേ. സ്വത്വത്തിനെതിരായുള്ള കുറ്റമായാണ് (ഫെലോ ഡെ സേ) നിയമം ആത്മഹത്യയെ കണ്ടിരുന്നത്. മരിച്ചയാളിന്റെ സ്വത്ത് രാജാവിന്റെ ഭണ്ഡാരത്തിലേയ്ക്ക് കണ്ടുകെട്ടപ്പെടുമായിരുന്നു. രഹസ്യവും ശവമടക്കാൻ മതപരമായി നിർണയിക്കപ്പെട്ടിട്ടില്ലാത്തതുമായ സ്ഥലത്ത് രാത്രിയിൽ ശവം മറവു ചെയ്തശേഷം മൃതദേഹത്തിന്റെ ഹൃദയത്തിലൂടെ ഒരു കോൽ കുത്തിയിറക്കുകയായിരുന്നു ചെയ്തിരുന്നത്. കവലയിലോ, തൂക്കുമരത്തിനു കീഴിലോ ആയിരുന്നു മറവു ചെയ്തിരുന്നത്. നാണംകെട്ട പ്രവർത്തിയായി ആത്മഹത്യയെ അവമതിക്കാൻ വേണ്ടിയായിരുന്നു ഇത്. മറവു ചെയ്യൽ കാണാൻ പുരോഹിതരെയോ മറ്റുള്ളവരെയോ അനുവദിക്കാറുമുണ്ടായിരുന്നില്ല.

ഹെൻട്രി ഒന്നാമൻ ഭരിച്ചിരുന്ന കാലത്ത് ബെല്ലാമെയിലെ റോബർട്ട് എന്നൊരു ശത്രു തടവിലാക്കിയവരെ പീഡിപ്പിച്ചു കൊല്ലുമായിരുന്നു (പണം വാങ്ങി തടവുകാരെ തിരിച്ചുകൊടുക്കുകയായിരുന്നു നാട്ടുനടപ്പ്). മറ്റു പീഡനമുറകൾക്കൊപ്പം ശൂലത്തിലേറ്റലും ബെല്ലാമെ ഉപയോഗിച്ചിരുന്നുവത്രേ. കോലുകൾക്കു പകരം മാംസം തൂക്കിയിടുന്നതരം കൊളുത്തുകളായിരുന്നു ബെല്ലാമെ ഉപയോഗിച്ചിരുന്നത്. ഹെൻട്രി ഒന്നാമൻ ബെല്ലാമെയെ തടവിലാക്കുകയും അയാൾ തടവിൽ മരിക്കുകയും ചെയ്തു.

റോസാപ്പൂ യുദ്ധകാലത്ത് (Wars of the Roses) ജോൺ ടിപ്ടോഫ്റ്റ് (വോർസസ്റ്ററിലെ ഒന്നാം ഏൾ) എഡ്വാർഡ് നാലാമൻ രാജാവിനെതിരെ കലാപം നടത്തിയ മുപ്പതാൾക്കാരെ തൂക്കിക്കൊല്ലുകയും വൃഷണങ്ങൾ ഛേദിക്കുകയും അതിനു ശേഷം ശിരഛേദം നടത്തുകയും ചെയ്തു. ശിരസുകൾ കോലിൽ കുത്തിയശേഷം കോലിന്റെ മറ്റേ അറ്റം ശരീരത്തിന്റെ ഗുദത്തിൽ കുത്തുകയും; നഗ്നമാക്കിയ ശരീരങ്ങൾ കടൽക്കരയിൽ തലകീഴായി തൂക്കിയിടുകയും ചെയ്തിരുന്നു. ചേദിച്ച ജനനേന്ദ്രിയങ്ങൾ ഛേദിച്ച ശിരസ്സിന്റെ വായിൽ തിരുകിവയ്ക്കുകയും ചെയ്തിരുന്നു. ആ സമയത്ത് പീഡനം നിയമവിധേയമായിരുന്നെങ്കിലും ഈ ശിക്ഷാരീതി വലിയ പ്രതിഷേധമുണ്ടാക്കി. ഹെൻട്രി ആറാമൻ രാജാവ് ഭരിച്ച സമയത്ത് (1470–1471) ടിപ്ടോഫ്റ്റിനെ പിടികൂടി ശിരഛേദം ചെയ്തു കൊന്നു.

പുരാതന റോമിൽ "കുരിശിൽ തറയ്ക്കൽ" എന്ന പ്രയോഗം "ശൂലത്തിലേറ്റൽ" എന്ന അർത്ഥത്തിലും ഉപയോഗിച്ചിരുന്നു. കുരിശ് എന്ന വാക്കിനും കോൽ എന്ന വാക്കിനും ലത്തീനിലുള്ള സാമ്യം കാരണം കുരിശിലേറ്റലായിരുന്നോ ശൂലത്തിലേറ്റലായിരുന്നോ ശിക്ഷാരീതി എന്നത് പലപ്പോഴും വ്യക്തമാവില്ല.

പതിനഞ്ചാം നൂറ്റാണ്ടിൽ വ്ലാഡ് മൂന്നാമൻ (ദി ഇംപേലർ) എന്ന വല്ലാച്ചിയയിലെ രാജകുമാരൻ ശൂലത്തിലേറ്റൽ ഉപയോഗിച്ച് ആൾക്കാരെ വധിച്ചിരുന്ന കാരണത്താൽ കുപ്രസിദ്ധനായിരുന്നു. അനാധനാവുകയും, വഞ്ചിക്കപ്പെടുകയും ചെയ്ത് രാജ്യത്തിൽ നിന്ന് ഓടിപ്പോകേണ്ടിവന്ന വ്ലാഡ് 1456-ൽ വല്ലാച്ചിയ തിരികെപ്പിടിച്ചു. തന്റെ ശത്രുക്കളെ (പ്രത്യേകിച്ച് തന്റെ കുടുംബത്തെ വഞ്ചിച്ചവരെയും വല്ലാച്ചിയയുടെ ദുരിതത്തിൽ നിന്ന് ലാഭമുണ്ടാക്കിയവരെയും) വ്ലാഡ് വളരെ കർശനമായി നേരിട്ടു. പല പീഡനമുറകളും വ്ലാഡ് ഉപയോഗിച്ചിരുന്നുവെങ്കിലും ശൂലത്തിലേറ്റലാണ് അദ്ദേഹവുമായി കൂടുതൽ ബന്ധപ്പെടുത്തപ്പെട്ടിട്ടുള്ളത്. സാക്സൺ കുടിയേറ്റക്കാരും, ഒരു ശത്രുവംശക്കാരും, രാജ്യത്തെ കുറ്റവാളികളും പോകെപ്പോകെ ഈ ശിക്ഷാരീതിക്ക് ഇരകളാകാൻ തുടങ്ങി. രാജ്യത്ത് അധിനിവേശം നടത്താൻ ശ്രമിച്ചിരുന്ന ഓട്ടോമാൻ തുർക്കികളുമായുള്ള യുദ്ധത്തിൽ പിടിക്കപ്പെടുന്നവരോട് ഒരു കരുണയും വ്ലാഡ് കാണിച്ചിരുന്നില്ല. വല്ലാച്ചിയയുടെ തലസ്ഥാനത്തേയ്ക്കുള്ള പാത ശൂലത്തിലേറ്റപ്പെട്ട 20,000 ആൾക്കാരുടെ ചീഞ്ഞുകൊണ്ടിരിക്കുന്ന ശവങ്ങൾ നിറഞ്ഞ ഒരു കാടായി മാറിയത്രേ. ആക്രമണത്തിനു വന്ന തുർക്കി സൈന്യം ഡാന്യൂബ് നദീതീരത്ത് ആയിരക്കണക്കിന് ശൂലത്തിലേറ്റപ്പെട്ട ആൾക്കാരുടെ ശവശരീരങ്ങൾ കണ്ട് തിരിച്ചു പോകാൻ തീരുമാനിച്ചുവത്രേ. ഇക്കാലത്തെ മരത്തിൽ തീർത്ത അച്ചുകളിൽ ആൾക്കാരെ മുന്നിൽനിന്നോ പിന്നിൽ നിന്നോ ശൂലത്തിലേറ്റിയതായാണ് കാണുന്നത്. ഒരിക്കലും കുത്തനെ ശൂലത്തിലേറ്റിയതായി കാണാനാവുന്നില്ല.

ഓട്ടോമാൻ സാമ്രാജ്യം 1453-ൽ കോൺസ്റ്റാന്റിനോപ്പിൾ അവസാനമായി ആക്രമിച്ചു കീഴടക്കിയ അവസരത്തിൽ ശൂലത്തിലേറ്റൽ ഉപയോഗിച്ചിരുന്നു. ഒരു പക്ഷേ ഇതിനു മുൻപേ ഈ രീതി ഉപയോഗിക്കപ്പെട്ടിരുന്നിരിക്കാം. ഓട്ടോമാൻ അധികൃതരും സൈനികരും ഈ പ്രദേശത്ത് പതിനെട്ടും പത്തൊൻപതും നൂറ്റാണ്ടുകളിൽ ശൂലത്തിലേറ്റൽ പതിവായി ഉപയോഗച്ചിരുന്നുവത്രേ. ദേശീയ പ്രസ്ഥാനങ്ങളെ അടിച്ചമർത്താനും ഗ്രീസിലും മറ്റും ഉണ്ടായ കലാപങ്ങളെ അടിച്ചമർത്താനുമാണ് ഈ ശിക്ഷാരീതി ഉപയോഗിച്ചിരുന്നത്.

ഗ്രീസ് ഓട്ടോമാൻ സാമ്രാജ്യത്തിനു കീഴിലായിരുന്നപ്പോൾ മനശാസ്ത്രപരമായ യുദ്ധമുറയായി ശൂലത്തിലേറ്റൽ ഉപയോഗിക്കപ്പെട്ടിരുന്നു. കർഷകത്തൊഴിലാളികളായ നാട്ടുകാരെ ഭീതിയിലാഴ്ത്താനായിരുന്നു ഇത് ഉപയോഗിച്ചിരുന്നത്. പതിനെട്ടാം നൂറ്റാണ്ടായപ്പോഴേയ്ക്കും വിമോചനപ്പോരാളികളായി മാറിയ കൊള്ളക്കാർ (ക്ലെഫ്റ്റുകൾ) ഓട്ടോമാൻ സർക്കാരിന് ഒരു തലവേദനയായി മാറിയിരുന്നു. പിടികൂടപ്പെടുന്ന ക്ലെഫ്റ്റുകളെയും അവരെ സഹായിച്ച കുടിയാന്മാരെയും ശൂലത്തിലേറ്റി ശിക്ഷിക്കുക പതിവായിരുന്നു. പരസ്യമായി ശൂലത്തിലേറ്റി പൊതുസ്ഥലങ്ങളിൽ പ്രദർശിപ്പിക്കുക സാധാരണമായിരുന്നു. ഇതുകാരണം നാട്ടുകാർ ക്ലെഫ്റ്റുകളെ സഹായിക്കില്ലെന്നു മാത്രമല്ല, അധികാരികൾക്ക് കാട്ടിക്കൊടുക്കുകയും പതിവായിരുന്നു. ശിക്ഷ കൊണ്ട് പ്രതീക്ഷിച്ച ഫലം കിട്ടിയിരുന്നെന്നർത്ഥം. 1805-ലും 1806-ലും ഈ പോരാളികളെ പിടിക്കാൻ നടത്തിയ ശ്രമങ്ങളിൽ നാട്ടുകാരെയും പങ്കെടുപ്പിക്കാൻ ഓട്ടോമാൻ സാമ്രാജ്യത്തിന് സാധിച്ചിരുന്നു.

ഓട്ടോമാൻ സാമ്രാജ്യത്തിനെതിരായ സെർബിയൻ വിപ്ലവത്തിനെ (1804–1835) അടിച്ചമർത്താൻ ഉദ്ദേശം 200 സെർബിയക്കാരെ ബെൽഗ്രേഡിൽ വച്ച് 1814-ൽ ശൂലത്തിലേറ്റിയിരുന്നു.

ശൂലത്തിലേറ്റലിന്റെ പീഡനം വർദ്ധിപ്പിക്കാൻ കോൽ തീയ്ക്കുമുകളിൽ വച്ച് പ്രതിയെ ചുടുകയും ചിലപ്പോൾ ചെയ്യുമായിരുന്നുവത്രേ. ഇയോണ്ണിയ ഭരിച്ചിരുന്ന അലി പാഷ എന്ന അൽബേനിയക്കാരനായ ഒരു കുലീനൻ വിമതരെയും, കുറ്റവാളികളെയും, മാത്രമല്ല തന്നെയോ തന്റെ കുടുംബത്തെയോ പണ്ടുകാലത്ത് എതിർത്തിരുന്നവരുടെ പിൻതലമുറക്കാരെപ്പോലും ശൂലത്തിലേറ്റുകയോ ചുട്ടുകൊല്ലുകയോ ചെയ്യുമായിരുന്നുവത്രേ. ഗ്രീക്ക് സ്വാതന്ത്ര്യസമരകാലത്ത് (1821–1832) പിടികൂടിയ അതാനാസിയോസ് ഡയകോസ് എന്ന ക്ലെഫ്റ്റിനെ ഇസ്ലാം മതത്തിലും ഓട്ടോമാൻ സൈന്യത്തിലും ചേരാൻ വിസമ്മതിച്ചതിനെത്തുടർന്ന് ശൂലത്തിലേറ്റുകയും ചുടുകയും ചെയ്തു. ഇയാൾ മൂന്നു ദിവസം കഴിഞ്ഞാണത്രേ മരിച്ചത്. ഡയകോസിനെ പിന്നീട് ഒരു ദേശീയ പോരാളിയായി അംഗീകരിച്ചു.

കുറഞ്ഞ തോതിലാണെങ്കിലും മറ്റു യൂറോപ്യൻ രാജ്യങ്ങളിലും ശൂലത്തിലേറ്റൽ നിലവിലുണ്ടായിരുന്നു. പതിനാലാം നൂറ്റാണ്ടു മുതൽ പതിനെട്ടാം നൂറ്റാണ്ടുവരെ പോളിഷ്-ലിത്വാനിയൻ കോമൺവെൽത്തിൽ രാജ്യദ്രോഹത്തിനുള്ള ശിക്ഷ ശൂലത്തിലേറ്റലായിരുന്നു.

1655 മുതൽ 1660 വരെ നടന്ന യുദ്ധത്തിലും (Second Northern War); 1675 മുതൽ 1679 വരെ നടന്ന സ്കാനിയൻ യുദ്ധത്തിലും സ്വീഡന്റെ സൈന്യം ഡെന്മാർക്കനുകൂല വിമതർക്കെതിരേ ശൂലത്തിലേറ്റൽ ഉപയോഗിച്ചിരുന്നുവത്രേ. ജീവനുള്ളപ്പോഴാണോ മരണശേഷമാണോ ശൂലത്തിലേറ്റിയിരുന്നതെന്ന് പക്ഷേ വ്യക്തമല്ല.

യൂറോപ്യൻ നാട്ടുകഥകളിൽ വാമ്പയറുകളെ (രക്തം കുടിക്കുന്ന മരണമില്ലാത്തവർ) കൊല്ലാനോ; മൃതദേഹം വാമ്പയറായി മാറാതിരിക്കാനോ ഹൃദയത്തിലൂടെ മരക്കമ്പ് തുളച്ചുകയറ്റുകയാണ് വേണ്ടത് എന്ന വിശ്വാസം കാണാവുന്നതാണ്. ഒരു കഥയിൽ ജൂറെ ഗ്രാൻഡോ എന്ന ഒരു കർഷകത്തൊഴിലാളി മരിക്കുകയും 1656-ൽ മറവു ചെയ്യപ്പെടുകയും ചെയ്തിരുന്നുവെങ്കിലും വാമ്പയറായി അയാൾ തിരികെവന്നുവത്രേ. ഒരു ഗ്രാമീണൻ അയാളുടെ ഹൃദയത്തിലൂടെ മരക്കമ്പ് തുളച്ചുകയറ്റാൻ ശ്രമിച്ചുവെങ്കിലും പരാജയപ്പെട്ടു. 1672-ൽ അയാളുടെ മൃതശരീരം ശിരഛേദം ചെയ്യപ്പെട്ടുവത്രേ. ഇരുപതാം നൂറ്റാണ്ടിലെയും ഇരുപത്തൊന്നാം നൂറ്റാണ്ടിലെയും സിനിമയിൽ വാമ്പയറുകളും ശൂലത്തിലേറ്റലും തമ്മിലുള്ള ബന്ധം ഉപയോഗപ്പെടുത്തുന്നുണ്ട്. 1987-ലെ "ദി ലോസ്റ്റ് ബോയ്സ്"; 1996-ലെ "ഫ്രം ഡസ്ക് ടിൽ ഡോൺ" എന്നിവ ഉദാഹരണം".

1980-ലെ ഇറ്റാലിയൻ ചലച്ചിത്രം "കാനിബാൾ ഹോളോകോസ്റ്റ്" ശൂലത്തിലേറ്റൽ വിശദമായി ചിത്രീകരിക്കുന്നുണ്ട്. ആമസോൺ വനത്തിൽ കാണാതായ ഒരു ഡോക്യുമെന്ററി നിർമ്മാണസംഘത്തിനെ രക്ഷിക്കാൻ പോയ ഒരു സംഘത്തെയാണ് സിനിമ പിന്തുടരുന്നത്. സിനിമ ഗോത്രവർഗക്കാരെ ചിത്രീകരിക്കുന്നതും, മൃഗങ്ങൾ മരിക്കുന്നതും, അക്രമം നിറഞ്ഞ രംഗങ്ങളും (ശൂലത്തിലേറ്റലുൾപ്പെടെ) വിവാദങ്ങൾക്കിടയാക്കി. നിയമപരമായ അന്വേഷണങ്ങളും, ബോയ്ക്കോട്ടുകളും, വിവിധരാജ്യങ്ങളിൽ നിരോധനവും മറ്റുമുണ്ടായി. നിരോധിക്കപ്പെടാത്ത രാജ്യങ്ങളിൽ വലിയ തോതിൽ സെൻസറിംഗുമുണ്ടായി. ശൂലത്തിലേറ്റൽ രംഗം വളരെ യഥാതഥമായതിനാൽ ഒരു സന്ദർഭത്തിൽ സംവിധായകൻ ഡിയോഡാറ്റോ കൊലപാതകം നടത്തിയെന്ന ആരോപണവുമുണ്ടായി. ശുലത്തിലേറ്റപ്പെട്ടതായി അഭിനയിച്ച നടി ഇപ്പോഴും ജീവനോടെയുണ്ടെന്ന് ഡിയോഡാറ്റോയ്ക്ക് തെളിയിക്കേണ്ടതായി വന്നുവത്രേ. രംഗം ചിത്രീകരിച്ചതെങ്ങിനെ എന്ന് അദ്ദേഹത്തിനു വിശദീകരിക്കേണ്ടിയും വന്നു. നടി ഒരു കോലിനു മുകളിൽ ഉറപ്പിച്ച സൈക്കിൾ സീറ്റിലിരുന്നുകൊണ്ട് ഒരു കൂർത്ത മരക്കഷണം വായിൽ പിടിച്ചായിരുന്നു രംഗം ചിത്രീകരിച്ചത്.

ശുലത്തിലേറ്റൽ ഒരു മാന്ത്രികവിദ്യയായും കാണിക്കാറുണ്ട്.

മറ്റു മൃഗങ്ങളുടെ ശരീരം തുളയ്ക്കാനുള്ള ആവശ്യമോ മാർഗങ്ങളോ മിക്ക മൃഗങ്ങൾക്കും ലഭ്യമല്ല. കാളകളും ആനകളും കൊമ്പു കൊണ്ട് എതിരാളികളെ കുത്താറുണ്ടെങ്കിലും കടന്നു കയറ്റത്തിനെതിരായ ഒരു പ്രതിരോധമാർഗ്ഗം എന്ന നിലയ്ക്കാണ് കൂടുതലും ഇത് ഉപയോഗിക്കുന്നത്. ഷ്രൈക്ക് പക്ഷി വേട്ടയാടലിനായി ശൂലത്തിലേറ്റൽ ഉപയോഗിക്കുന്നകാര്യത്തിൽ വ്യത്യസ്തത പുലർത്തുന്ന ഒരു ജീവിയാണ്. ഇരയെ കൊല്ലാനായി ഷ്രൈക്ക് മൂർച്ചയുള്ള മരക്കൊമ്പോ മറ്റോ ഉപയോഗിച്ച തുളയ്ക്കുകയാണ് ചെയ്യുക. ഇര രക്ഷപെടാനാവാത്ത സ്ഥിതിയിലെത്തുമ്പോൾ പക്ഷിക്ക് സമാധാനത്തോടെ ആഹാരം കഴിക്കാനാവും. 
മനുഷ്യർ വേട്ടയാടിപ്പിടിച്ച മൃഗങ്ങളെ മനപൂർവം ദീർഘനേരം ശൂലത്തിലേറ്റുന്നതായി ലോകത്തിലൊരിടത്തും രേഖപ്പെടുത്തപ്പെട്ടിട്ടില്ല. തുളച്ചു കയറുന്ന തരം ആയുധങ്ങളുമായി (കുന്തം, അമ്പ്, മൃഗങ്ങളുടെ കൊമ്പ് എന്നിവ പോലുള്ളത്) മനുഷ്യർ വേട്ടയാടാറുണ്ടെങ്കിലും ഇത് ഒരു പീഡനമുറയായി ഉപയോഗിക്കാറില്ല. പിടികൂടുന്ന മൃഗത്തെ എത്രയും പെട്ടെന്ന് കൊല്ലുകയാണ് പതിവ്. ദക്ഷിണേഷ്യയിൽ കടുവകളെ മൂർച്ചയുള്ള കോലുകൾ നാട്ടിയ കിടങ്ങുകൾ ഉപയോഗിച്ച് കൊല്ലാറുണ്ടായിരുന്നു. ഇത് മൃഗത്തോലിന് കേടുവരുത്തുമെന്നതിനാൽ മനുഷ്യഭോജികളായ കടുവകളെ കൊല്ലാൻ മാത്രമേ ഉപയോഗിച്ചിരുന്നുള്ളൂവത്രേ.

ആർത്രോപോഡുകളെക്കുറിച്ചുള്ള പഠനത്തിലും (ആർത്രോപോഡോളജി), എന്റമോളജിയിലും പിടികൂടുന്ന പ്രാണികളെ പ്രദർശിപ്പിക്കാൻ ശരീരം തുളച്ച് കുത്തിനിർത്തുകയാണ് ചെയ്യുക. ഇത്തരം "ശൂലത്തിലേറ്റപ്പെട്ട" പ്രാണികളൂടെ ശേഖരങ്ങൾ ലോകമാകമാനമുണ്ട്.


</doc>
<doc id="199312" url="https://ml.wikipedia.org/wiki?curid=199312" title="റിച്ചാർഡ് ഡെഡിക്കിന്റ്">
റിച്ചാർഡ് ഡെഡിക്കിന്റ്

റിച്ചാർഡ് ഡെഡിക്കിന്റ് (1831 - 1916) ജർമൻ ഗണിതശാസ്ത്രജ്ഞനായിരുന്നു. സംഖ്യാസിദ്ധാന്തം (Number theory) എന്ന ശാഖയിലാണ് ഇദ്ദേഹം ഗണ്യമായ സംഭാവന നൽകിയിട്ടുള്ളത്. 1831 ഒക്ടോബർ 6-ന് ജർമനിയിലെ ബ്രൂൺസ്വിക്കിൽ ജനിച്ചു. കരോളിൻ കോളജ്, ഗോട്ടിങ്ഗെൻ സർവകലാശാല എന്നിവിടങ്ങളിലായി പഠനം പൂർത്തിയാക്കി. 1852-ൽ ഗണിതശാസ്ത്രത്തിൽ ഡോക്ടറേറ്റ് ലഭിച്ചു. അതിനുശേഷം ഗോട്ടിങ്ഗെൻ, സൂറിച്ച് പോളിടെൿനിക് (1858-62), ബ്രൂൺസ്വിക്കിലെ ടെക്നിക്കൽ ഇൻസ്റ്റിറ്റ്യൂട്ട് (1863-94) എന്നിവിടങ്ങളിൽ ഗണിതശാസ്ത്ര അദ്ധ്യാപകനായി സേവനമനുഷ്ഠിച്ചു.

ഡെഡിക്കിന്റിന്റെ ആദ്യകാല പഠനങ്ങൾ അവകലന (Differential calculus)ത്തെക്കുറിച്ചായിരുന്നു. വാസ്തവിക സംഖ്യാ പഠനത്തിന് അക്കാലത്ത് ഗണിതശാസ്ത്രജ്ഞർ സ്വീകരിച്ചിരുന്ന ജ്യാമിതീയ സങ്കേതങ്ങൾ ഉപേക്ഷിച്ച് പകരം "ഡെഡിക്കിന്റ് ഛേദം" (Dedekind cut) എന്ന ഒരു നൂതന ആശയത്തിന്റെ സഹായത്താൽ വാസ്തവിക സംഖ്യാ പദ്ധതിക്ക് (real number system) പുതിയ ഒരു നിർവചനം ഇദ്ദേഹം നൽകി. ഡെഡിക്കിന്റിന്റെ ഏറ്റവും മികച്ച സംഭാവനയായി കണക്കാക്കപ്പെടുന്നതും ഇതു തന്നെയാണ്. പരിമേയസംഖ്യകളെ, ചില പ്രത്യേക നിബന്ധനകളനുസരിക്കുന്ന രണ്ട് ശൂന്യേതര വിയുക്ത (non-empty disjoint) ഗണങ്ങളായി വിഭജിക്കുന്ന രീതിയാണ് ഡെഡിക്കിന്റ് ഛേദം. ഇങ്ങനെ വിഭജിച്ചു കിട്ടുന്ന ഛേദങ്ങൾ (cuts) ഓരോന്നും അപരിമേയ സംഖ്യകളുടെ ഓരോ ഗണമായിരിക്കും. ഈ ഛേദങ്ങളുടെ സമൂഹത്തിൽ സങ്കലനം, ഗുണനം, അസമത എന്നിവ നിർവചിച്ച് അതിലൂടെ വാസ്തവിക സംഖ്യാ പദ്ധതിക്ക് രൂപം നൽകുവാനും ഇദ്ദേഹത്തിനു സാധിച്ചു.

ബീജഗണിതാശയങ്ങളുപയോഗിച്ച് ഗുണജാവലിക്ക് (ideal) പുതിയ നിർവചനം നൽകുന്നതിൽ ഡെഡിക്കിന്റ് വിജയിച്ചു (1871). ഗുണജാവലി സിദ്ധാന്തം ആധുനിക ഗണിതശാസ്ത്രത്തിന്റെ സാമാന്യവൽക്കരണത്തിന് വളരെയധികം സഹായകമായിട്ടുണ്ട് അപരിമേയ സംഖ്യ (irrational number) എന്ന ആശയത്തെക്കുറിച്ച് വ്യക്തമായ വിശദീകരണം നൽകാനും ഇദ്ദേഹത്തിനു കഴിഞ്ഞു.

ഇദ്ദേഹത്തിന്റെ പ്രധാന കൃതികളാണ് 
എന്നിവ. 1916 ഫെബ്രുവരി 12-ന് ബ്രൂൺസ്വിക്കിൽ ഡെഡിക്കിന്റ് നിര്യാതനായി.



</doc>
<doc id="199313" url="https://ml.wikipedia.org/wiki?curid=199313" title="യൂറി ആന്ത്രോപ്പോവ്">
യൂറി ആന്ത്രോപ്പോവ്

1982 മുതൽ സോവിയറ്റു യൂണിയനിലെ കമ്മ്യൂണിസ്റ്റ് പാർട്ടിയുടെ ജനറൽ സെക്രട്ടറിയും നേതാവുമായിരുന്നു യൂറി വ്ലാദിമിറോവിച് ആന്ത്രപ്പോഫ്.15 ജൂൺ [O.S. 2 June] 1914 – 9 ഫെബ്: 1984)ഉച്ചാരണം: [ˈjʉrʲɪj vlɐˈdʲimʲɪrəvʲɪtɕ ɐnˈdropəf].1956-ലെ ഹംഗേറിയൻ വിപ്ലവകാലത്ത് സോവിയറ്റ് യൂണിയന്റെ 
നയതന്ത്രപ്രതിനിധിയുമായിരുന്നു ആന്ത്രപ്പോഫ്. ഹംഗറിയിലെ വിപ്ലവം അടിച്ചമർത്തുന്നതിൽ ആന്ദ്രപ്പോഫ് നിർണ്ണായക പങ്ക് ആണ് വഹിച്ചത്.


</doc>
<doc id="199321" url="https://ml.wikipedia.org/wiki?curid=199321" title="ടീച്ചിങ്ങ് മെഷീൻ">
ടീച്ചിങ്ങ് മെഷീൻ

കാര്യക്ഷമമായ പഠനം ഉറപ്പുവരുത്തുന്നതിന് സഹായകമായ ഉപകരണം അഥവാ സംവിധാനമാണ് ടീച്ചിങ്ങ് മെഷീൻ. ചിത്രങ്ങൾ, അച്ചടിച്ച സാമഗ്രികൾ, ശ്രവ്യമാധ്യമങ്ങൾ എന്നിവയിലൂടെ വിദ്യാർഥികൾക്ക് പാഠഭാഗങ്ങൾ പകർന്നുകൊടുക്കുകയും അവരുടെ പ്രതികരണങ്ങൾ രേഖപ്പെടുത്തി തെറ്റും ശരിയും ബോധ്യപ്പെടുത്തുകയുമാണ് സാധാരണമായി ടീച്ചിങ്ങ് മെഷീനുകൾ ചെയ്യാറുള്ളത്. എന്നാൽ ഇവ ഒരിക്കലും അധ്യാപകന് പകരമാകുന്നില്ല. വ്യാവസായിക രംഗത്തും തൊഴിൽപരമായ മറ്റു രംഗങ്ങളിലും പ്രവർത്തിക്കുന്നവർക്കാവശ്യമായ സാങ്കേതിക പരിജ്ഞാനം നൽകുന്നതിന് ഉപയോഗിക്കപ്പെടുന്ന മെഷീനുകളെയും വിശാലമായ അർഥത്തിൽ ടീച്ചിങ്ങ് മെഷീൻ എന്നു വിശേഷിപ്പിക്കാവുന്നതാണ്.
1926-ൽ ആണ് ടീച്ചിങ്ങ് മെഷീൻ ആദ്യമായി അവതരിപ്പിക്കപ്പെട്ടത്. ഒഹായോ സ്റ്റേറ്റ് യൂണിവേഴ്സിറ്റിയിലെ സിഡ്നി എൽ. പ്രെസി ആയിരുന്നു ഇതു രൂപകല്പന ചെയ്തു തയ്യാറാക്കിയത്. വിദ്യാർഥികൾക്ക് ഒരേ ചോദ്യത്തിനു വിവിധ ഉത്തരങ്ങൾ നൽകി ശരിയായ ഉത്തരം കണ്ടെത്താൻ സഹായിക്കുന്ന ഒരു ഉപകരണമായിരുന്നു ഇത്. വിദ്യാർഥികളുടെ കഴിവിനെ പരീക്ഷിക്കുവാനും വിലയിരുത്തുവാനും പാഠഭാഗങ്ങൾ അഭ്യസിപ്പിക്കുവാനും ടൈപ്പ് റൈറ്ററിന്റെ ആകൃതിയിലുള്ള ഈ മെഷീനു കഴിയുമെന്നു പ്രെസി അവകാശപ്പെട്ടിരുന്നു. എന്നാൽ ഇതിന് അക്കാലത്ത് വേണ്ടത്ര പ്രചാരം സിദ്ധിച്ചില്ല.

1954-ൽ ബി.എഫ്. സ്കിന്നർ ടീച്ചിങ്ങ് മെഷീനുകളെക്കുറിച്ച് ഗവേഷണങ്ങൾ ആരംഭിച്ചു. തുടർന്ന് അമേരിക്കൻ സായുധസേന ചില ടീച്ചിങ്ങ് മെഷീനുകൾ രൂപകല്പന ചെയ്ത് ഉപയോഗപ്പെടുത്തി. സ്കിന്നർ രൂപകല്പന ചെയ്ത ടീച്ചിങ്ങ് മെഷീൻ അമേരിക്കൻ സൈക്കോളജിക്കൽ അസ്സോസിയേഷനിൽ അവതരിപ്പിച്ചതോടെ ടീച്ചിങ്ങ് മെഷീനുകൾ ജനശ്രദ്ധ ആകർഷിക്കുവാൻ തുടങ്ങി. ശ്രദ്ധാപൂർവം സംവിധാനം ചെയ്യുന്ന വിജ്ഞാന ശകലങ്ങൾ വിദ്യാർഥികൾക്ക് ക്രമമായി നൽകുകയും, അവർക്ക് അത് ഗ്രഹിക്കുവാൻ കഴിഞ്ഞിട്ടുണ്ടോ എന്ന് പരിശോധിച്ചതിനുശേഷം അടുത്ത ഭാഗത്തേക്ക് നീങ്ങുകയും ചെയ്യുവാനുപകരിക്കുന്ന രീതിയിലാണ് സ്കിന്നർ തന്റെ ഉപകരണം സംവിധാനം ചെയ്തിരുന്നത്. സമർഥരായ കുട്ടികൾക്ക് വളരെ വേഗത്തിലും അല്ലാത്തവർക്ക് സാവധാനത്തിലും ഓരോ പാഠഭാഗവും നന്നായി പഠിച്ചു മുന്നോട്ടു പോകുവാൻ ഇതുമൂലം കഴിയുന്നു. സ്കിന്നർ രൂപം നൽകിയ മെഷീനെ അടിസ്ഥാനമാക്കി നിർമ്മിച്ചിട്ടുള്ള 'റൈറ്റ് - ഇൻ' മെഷീനുകളാണ് ഇന്ന് ഏറ്റവും കൂടുതൽ പ്രചാരത്തിലുള്ളത്. ടീച്ചിങ്ങ് മെഷീനിലൂടെ അഭ്യസിക്കുന്ന പാഠഭാഗങ്ങൾ കൂടുതൽ കാലം ഓർമയിൽ തങ്ങി നിൽക്കുന്നതായി ഗവേഷണ പഠനങ്ങൾ തെളിയിച്ചിട്ടുണ്ട്. അഭ്യസിപ്പിക്കേണ്ട പാഠഭാഗങ്ങൾ ശ്രദ്ധാപൂർവം അസൂത്രണം ചെയ്യുകയാണെങ്കിൽ നഴ്സറി തലം മുതൽ കോളജ് തലം വരെയുള്ള ഏതു ഘട്ടത്തിലും ടീച്ചിങ്ങ് മെഷീനുകൾ ഫലപ്രദമായി ഉപയോഗിക്കുവാൻ സാധിക്കും. ടീച്ചിങ്ങ് മെഷീനുകൾക്കു പുറമേ റേഡിയോ, ടെലിവിഷൻ, കംപ്യൂട്ടർ എന്നിവയും അധ്യയന സഹായികളായി വ്യാപകമായ തോതിൽ പ്രയോജനപ്പെടുത്തി വരുന്നു.



</doc>
<doc id="199324" url="https://ml.wikipedia.org/wiki?curid=199324" title="മാക്സ് ടീലർ">
മാക്സ് ടീലർ

ദക്ഷിണാഫ്രിക്കൻ ജീവശാസ്ത്രജ്ഞനും വൈറസ് വിജ്ഞാനിയുമായിരുന്നു മാക്സ് ടീലർ(30 ജനുവരി 1899 – 11 ആഗസ്റ്റ് 1972). മഞ്ഞപ്പിത്തത്തെയും അതിന്റെ നിവാരണത്തെയും സംബന്ധിച്ച കണ്ടുപിടിത്തങ്ങൾക്ക് 1951-ലെ ശരീരക്രിയാവിജ്ഞാനം അഥവാ വൈദ്യശാസ്ത്രത്തിനുള്ള നോബൽ സമ്മാനം ലഭിച്ചു.
ദക്ഷിണാഫ്രിക്കയിലെ പ്രിട്ടോറിയയിൽ 1899 ജനു. 30-ന് ജനിച്ചു. ഇംഗ്ലണ്ടിലെ കേപ് ടൗൺ സർവകലാശാലയിൽ വൈദ്യശാസ്ത്ര പഠനം നടത്തി. ലണ്ടൻ സ്കൂൾ ഒഫ് ട്രോപ്പിക്കൽ മെഡിസിനിൽനിന്ന് വൈദ്യശാസ്ത്ര ബിരുദം സമ്പാദിച്ച ശേഷം ഹാർവാർഡ് മെഡിക്കൽ സ്കൂളിൽ പരിശീലകനായി (1922). തുടർന്ന് റോക്ക് ഫെല്ലർ ഫൗണ്ടേഷനിൽ ജോലിയിൽ പ്രവേശിച്ച (1930) ടീലർ യെല്ലോ ഫീവറിനെക്കുറിച്ചുള്ള പഠനങ്ങൾ ആരംഭിച്ചു. യെല്ലോ ഫീവർ വൈറസ് കുത്തിവെച്ച എലികളിൽ മസ്തിഷ്കസുഷുമ്നാശോഥം (encephalomyelitis) ഉണ്ടായെങ്കിലും ഹൃദയം, വൃക്ക, കരൾ എന്നീ അവയവങ്ങൾക്ക് യാതൊരു തകരാറും സംഭവിക്കുന്നില്ല എന്ന വസ്തുത ഇദ്ദേഹത്തെ ആകർഷിച്ചു. ഈ രോഗം ബാധിച്ച മനുഷ്യരിലും കുരങ്ങുകളിലും ഈ അവയവങ്ങൾക്ക് സാരമായ കേടുപാടുകൾ സംഭവിക്കാറുണ്ട്. എലികളുടെ തലച്ചോറിലേക്കു രോഗാണു കുത്തിവച്ച് എലികൾക്ക് പ്രതിരോധശേഷി നൽകുന്ന വൈറസിനെ വികസിപ്പിക്കുവാൻ ടീലർക്ക് സാധിച്ചു. എന്നാൽ ഇപ്രകാരം വികസിപ്പിച്ച വൈറസ് മനുഷ്യരിൽ കുത്തിവെച്ചപ്പോൾ വൃക്കയ്ക്ക് തകരാറുണ്ടാക്കുന്നതായി ഇദ്ദേഹം മനസ്സിലാക്കി. ഒരിക്കൽ യെല്ലോ ഫീവർ ബാധിച്ചശേഷം രോഗം ഭേദമായവരുടെ രക്തത്തിൽ നിന്നുള്ള സിറവുമായി ഈ വൈറസിനെ സംയോജിപ്പിച്ച് കുത്തിവച്ചാൽ ഏതാണ്ട് 6 മാസത്തേക്ക് പ്രതിരോധശക്തിയുണ്ടാക്കാൻ സാധിക്കുമെന്ന് നിരവധി പരീക്ഷണങ്ങളിലൂടെ ഇദ്ദേഹം കണ്ടെത്തി. മനുഷ്യരിൽ നിന്ന് പ്രതിരോധക്ഷമമായ സിറം വേർതിരിക്കുക എന്നത് ക്ലേശകരമായിരുന്നു. നിരന്തരമായ പരീക്ഷണനിരീക്ഷണങ്ങൾക്കൊടുവിൽ കോഴിക്കുഞ്ഞുങ്ങളുടെ ഭ്രൂണകലകളിൽനിന്ന് ഒരു വാക്സിൻ ഇദ്ദേഹം വികസിപ്പിച്ചെടുത്തു (1937). മനുഷ്യർക്ക് യെല്ലോ ഫീവറിൽനിന്ന് പരിപൂർണമായ പ്രതിരോധം ഉറപ്പാക്കാൻ ഈ വാക്സിന്റെ ഉപയോഗം കൊണ്ടു കഴിഞ്ഞു.

1951-ൽ റോക്ക്ഫെല്ലർ സർവകലാശാലയുടെ വൈറസ് പരീക്ഷണശാലകളുടെ ഡയറക്ടറായി ഇദ്ദേഹം സ്ഥാനമേറ്റു. 1964-67 വരെ യേൽ സർവകലാശാലയിൽ അധ്യാപകനായി സേവനമനുഷ്ഠിച്ചു. 1972 ആഗ. 11-ന് ന്യൂഹേവനിൽ (കണക്ടികട്) വച്ച് മരണമടഞ്ഞു. 


</doc>
<doc id="199326" url="https://ml.wikipedia.org/wiki?curid=199326" title="ടൂ റിവേഴ്സ്">
ടൂ റിവേഴ്സ്

അമേരിക്കയിലെ ഒരു നഗരമാണിത്. പൂർവവിസ്കോൺസിനിലായുള്ള (Wisconsin) ഈ നഗരം മാനിറ്റോവക് (Milwaukee) കൗണ്ടിയിൽപ്പെടുന്നു. മിഷിഗൺ തടാകതീരത്ത്, ഈസ്റ്റ് ട്വിൻ, വെസ്റ്റ് ട്വിൻ നദികളുടെ അഴിമുഖത്തായിട്ടാണ് നഗരം സ്ഥിതിചെയ്യുന്നത്. മാനിറ്റോവക്, മിൽവോകി (Milwaukee) എന്നീ നഗരങ്ങളിൽ നിന്ന് യഥാക്രമം 6 കി.മീ.ഉം 145 കി.മീ.ഉം വടക്കായാണ് ടൂ റിവേഴ്സ് നഗരത്തിന്റെ സ്ഥാനം. ജനസംഖ്യ: 13030. ഒരു മുഖ്യവാണിജ്യാടിസ്ഥാന മത്സ്യബന്ധന തുറമുഖവും, വ്യാവസായിക കേന്ദ്രവുമാണ് ടൂ റിവേഴ്സ്. അലുമിനിയം, വൈദ്യുതോപകരണങ്ങൾ എന്നിവയാണ് ഇവിടത്തെ പ്രധാന ഉത്പന്നങ്ങൾ.

1836-ൽ ഒരുകൂട്ടം മുക്കുവരാണ് ടൂ റിവേഴ്സ് നഗരം സ്ഥാപിച്ചത്. തുടർന്ന് ഇവിടെ ഒരു തടി മിൽ സ്ഥാപിക്കുകയും വളരെ പെട്ടെന്ന് ഇതൊരു തടി വ്യവസായ കേന്ദ്രമായി വികസിക്കുകയും ചെയ്തു. പക്ഷേ, താമസിയാതെ തടി വ്യവസായം മറ്റു വ്യവസായങ്ങൾക്ക് വഴിമാറി. 1878-ൽ ഈ നഗരം യൂണിയനിൽ ലയിപ്പിക്കപ്പെട്ടു. 'കൗൺസിൽ മാനേജർ' മാതൃകയിലുള്ള ഭരണമാണ് ടൂ റിവേഴ്സിൽ നിലവിലുള്ളത്. 


</doc>
<doc id="199328" url="https://ml.wikipedia.org/wiki?curid=199328" title="ടൂടൂഈല">
ടൂടൂഈല

അമേരിക്കൻ സമോവ ദ്വീപസമൂഹത്തിലെ ഏറ്റവും വലിയ ദ്വീപ്. ദക്ഷിണ പസിഫിക് സമുദ്രത്തിൽ സ്ഥിതിചെയ്യുന്നു. ദ്വീപസമൂഹത്തിന്റെ പടിഞ്ഞാറേയറ്റത്താണ് ടൂടുഈലയുടെ സ്ഥാനം. ടൂടൂഈല ഉൾപ്പെടെയുള്ള ചില ദ്വീപുകൾ ഫിജിയിൽനിന്നും ഏകദേശം 1040 കി.മീ. കിഴക്ക് വടക്കുകിഴക്കായാണ് സ്ഥിതിചെയ്യുന്നത്.

പ്രധാനമായും ഒരു പർവതപ്രദേശമാണ് ടൂടൂഈല. കടലിൽനിന്ന് കുത്തനെ ഉയർന്നു നിൽക്കുന്ന ഈ ദ്വീപിന് 135 ച.കി.മീ. വിസ്തീർണമുണ്ട്. തുറമുഖ നഗരമായ പാഗോ പാഗോ (Pago pago) ആണ് അമേരിക്കൻ സമോവയുടെ തലസ്ഥാനം. ദക്ഷിണ പസിഫിക്കിലെ ഏറ്റവും മനോഹരമായ തുറമുഖങ്ങളിൽ ഒന്നാണ് പാഗോ പാഗോ.

അമേരിക്കൻ സമോവയിൽ വാണിജ്യാടിസ്ഥാനത്തിൽ കൃഷി ചെയ്യുന്ന കൃഷിയിടങ്ങളിൽ ചിലത് പടിഞ്ഞാറൻ ടൂടൂഈലയിലാണ് സ്ഥിതിചെയ്യുന്നത്. ഉഷ്ണമേഖലാ വിളകളായ ടാരോ, ശീമച്ചക്ക, കിഴങ്ങുകൾ, നേന്ത്രപ്പഴം, തേങ്ങ തുടങ്ങിയവ ഇവിടെ ഉത്പാദിപ്പിക്കപ്പെടുന്നു. പാഗോ പാഗോ, ഹോണോലുലു, ടോങ്ഗ, താഹിതി, ഒക്ലൻഡ് എന്നീ പ്രദേശങ്ങളെ പരസ്പരം ബന്ധിപ്പിക്കുന്ന വ്യോമഗതാഗത സൗകര്യവും ടൂടൂഈലയിൽ വികസിച്ചിട്ടുണ്ട്. 1900 ഏ.-ലിൽ ടൂടൂഈലയും മറ്റൊരു പ്രദേശമായ അവ്നുവും (Avnuu) യു.എസിന് കൈമാറ്റം ചെയ്യപ്പെട്ടു. അമേരിക്കൻ നിയന്ത്രണത്തിലുള്ള ഒരു ഭരണവ്യവസ്ഥയാണ് ഇപ്പോൾ ഇവിടെ നിലവിലുള്ളത്. 


</doc>
<doc id="199331" url="https://ml.wikipedia.org/wiki?curid=199331" title="ടൂൺ">
ടൂൺ

സ്വിറ്റ്സർലൻഡിലെ ബേൺ പ്രവിശ്യയിൽപ്പെടുന്ന ഒരു പട്ടണമാണ് ടൂൺ . ബേൺ നഗരത്തിന് 24 കി.മീ. തെ.കിഴക്കായി, മധ്യ-സ്വിസ് പീഠഭൂമിയുടെയും ഓബർലൻഡ് പർവതങ്ങളുടെയും സംഗമസ്ഥാനത്ത് സ്ഥിതിചെയ്യുന്നു. ജനസംഖ്യ: 37,707 (1990).

മധ്യകാലഘട്ടത്തിൽ പണികഴിപ്പിക്കപ്പെട്ട ഒരു കൊട്ടാരം ഈ നഗരത്തിലുണ്ട്. ജനങ്ങളിൽ ഭൂരിഭാഗവും പ്രൊട്ടസ്റ്റന്റു മതവിഭാഗത്തിൽപ്പെടുന്നവരാണ്. ഏറിയ പങ്ക് ജനങ്ങളും ജർമൻഭാഷ സംസാരിക്കുന്നു. ഏറെ മനോഹരമായ ടൂൺ പട്ടണം ഒരു പ്രധാന വിനോദസഞ്ചാര കേന്ദ്രംകൂടിയാണ്.

2. സ്വിറ്റ്സർലൻഡിലെ ഒരു തടാകം. ടൂൺ പട്ടണത്തിനടുത്ത് സ്ഥിതിചെയ്യുന്നു. ഇടുങ്ങിയ ഒരു ജലാശയമാണിത്. ഈ തടാകത്തിന്റെ വടക്കേയറ്റത്തു നിന്നാരംഭിക്കുന്ന ആറി (Aare) നദിക്കരയിലാണ് ടൂൺ പട്ടണത്തിന്റെ സ്ഥാനം. മികച്ച ജലഗതാഗതസൗകര്യങ്ങൾ ടൂൺ തടാകത്തിലുണ്ട്. വിസ്തീർണം: 47 ച.കി.മീ. 




</doc>
<doc id="199336" url="https://ml.wikipedia.org/wiki?curid=199336" title="ഷഹ്ദര">
ഷഹ്ദര

ന്യൂ ഡെൽഹിയിലെ ഒരു പ്രദേശമാണ് ഷഹ്ദര (, ). യമുനാ നദിയുടെ തീരത്തായാണ് ഈ പ്രദേശം സ്ഥിതി ചെയൂന്നത്. 

പതിനാറാം നൂറ്റാണ്ടിൽ ചന്ദ്രാവലി ഗ്രാമം എന്ന സ്ഥലത്തെ ഒരു ചെറിയ ചന്തയാണ് ഷഹ്ദര ആയി മാറിയത്. ചാന്ദ്നി ചൗക്ക് കഴിഞ്ഞാൽ ഡൽഹിയിലെ ഏറ്റവും പഴയ ചന്തയാണിത്. 


</doc>
<doc id="199353" url="https://ml.wikipedia.org/wiki?curid=199353" title="ഐബീരിയൻ ലിൻക്സ്">
ഐബീരിയൻ ലിൻക്സ്

പൂച്ച വർഗത്തിൽ പെട്ട ഐബീരിയൻ ലിൻക്സ് ഒരുകാലത്ത് സ്പെയിൻ, പോർച്ചുഗൽ, തെക്കൻ ഫ്രാൻസ് എന്നിവിടങ്ങളിൽ സർവ്വസാധാരണമായിരുന്നു. എന്നാൽ ഇന്ന് ഇവ വംശനാശ ഭീഷണി നേരിടുന്നു. "ലിൻക്സ് പാർഡിനസ്" എന്നാണ് ഇവയുടെ ശാസ്ത്രനാമം.



</doc>
<doc id="199355" url="https://ml.wikipedia.org/wiki?curid=199355" title="ചൈനീസ് അല്ലിഗേറ്റർ">
ചൈനീസ് അല്ലിഗേറ്റർ

വംശനാശഭീഷണി നേരിടുന്ന ജന്തുക്കിൽ ഒന്നാണ് ചൈനീസ് അല്ലിഗേറ്റർ. സ്വാഭാവികസ്ഥലങ്ങളിൽ ഏകദേശം 150-200 എണ്ണം മാത്രമേ അവശേഷിക്കുന്നുള്ളു. 10000 -ത്തോളം എണ്ണത്തെ വളർത്തുന്നുണ്ട്. അല്ലിഗേറ്റർ സൈനെൻസിസ് എന്നാണ് ശാസ്ത്രനാമം.




</doc>
<doc id="199356" url="https://ml.wikipedia.org/wiki?curid=199356" title="സെയ്ഷെൽസ് ഉറവാലൻ വവ്വാൽ">
സെയ്ഷെൽസ് ഉറവാലൻ വവ്വാൽ

വംശനാശ ഭീഷണി നേരിടുന്ന ജീവികളിൽ ഒന്നാണ് സെയ്ഷെൽസ് ഉറവാലൻ വവ്വാൽ. ഏകദേശം 50-100 എണ്ണം മാത്രമേ അവശേഷിക്കുന്നുള്ളു. "കൊള്യൂറ സെയ്ഷെല്ലെൻസിസ്" എന്നാണ് ശാസ്ത്രനാമം.



</doc>
<doc id="199357" url="https://ml.wikipedia.org/wiki?curid=199357" title="കറുത്ത കാണ്ടാമൃഗം">
കറുത്ത കാണ്ടാമൃഗം

വംശനാശ ഭീഷണി നേരിടുന്ന ജീവികളിൽ ഒന്നാണ് കറുത്ത കാണ്ടാമൃഗം. "സെറോസ് ബൈക്കോർണിസ്" എന്നാണ് ശാസ്ത്രനാമം. സമീപകാലം വരെ അനേകായിരം ആഫ്രിക്കയിൽ വിഹരിച്ചിരുന്നു. ഇപ്പോൾ ഏതാനും ആയിരങ്ങൾ മാത്രമേയുള്ളു.



</doc>
<doc id="199358" url="https://ml.wikipedia.org/wiki?curid=199358" title="ബാക്ട്രീയൻ ഒട്ടകം">
ബാക്ട്രീയൻ ഒട്ടകം

വംശനാശഭീഷണി നേരിടുന്ന ജീവികളിൽ ഒന്നാണ് ബാക്ട്രീയൻ ഒട്ടകം. നാടൻ ഒട്ടകത്തിന്റെ പൂർവികരായ ഇവയെ ഗോബി മരുഭൂമി പ്രദേശത്ത് കാണാം. ചൈനയിലും മംഗോളിയയിലുമായ് ഏകദേശം 1000 എണ്ണമേ ബാക്കിയുള്ളു. "കമീലസ് ബാക്ട്രിയാനസ്" എന്നാണ് ശാസ്ത്രനാമം.

Bactrian Camel- Ultimate Ungulate Species Account

ADW: Camelus bactrianus: INFORMATION] -University of Michigan, Bactrian Camel species account


</doc>
<doc id="199359" url="https://ml.wikipedia.org/wiki?curid=199359" title="ദാമ ഗസൽ">
ദാമ ഗസൽ

വംശനാശ ഭീഷണി നേരിടുന്ന ജീവികളിൽ ഒന്നാണ് ദാമ ഗസൽ. ഗസെല്ലാ ദാമ എന്നാണ് ശാസ്ത്രനാമം. വടക്കേ ആഫ്രിക്കയിൽ അങ്ങിങ്ങായി നൂറോളം എണ്ണമേ ബാക്കിയുള്ളു.



</doc>
<doc id="199360" url="https://ml.wikipedia.org/wiki?curid=199360" title="സുമാട്രൻ ഒറാങ്ങ് ഉട്ടാൻ">
സുമാട്രൻ ഒറാങ്ങ് ഉട്ടാൻ

വംശനാശ ഭീഷണി നേരിടുന്ന ജീവികളിൽ ഒന്നാണ് സുമാട്രൻ ഒറാങ്ങ് ഉട്ടാൻ. "Pongo abelii" എന്നാണ് ശാസ്ത്രനാമം. ഇന്ന് ആകെ 7,300 ആണ് ഇവയുടെ ജനസംഖ്യ .1.5 മീറ്റർ വരെ ഇവയ്ക്കു നീളം ഉണ്ടാകും. ആൺ കുരങ്ങുകൾക്ക് 90 കിലോഗ്രാം വരെ ഭാരം ഉണ്ട്. ഇവ സുമാത്രയുടെ വടക്ക് ഭാഗങ്ങളിലെ മഴക്കാടുകളിൽ മാത്രമാണ് കാണപ്പെടുന്നത്.

ഒറാങ്ങ്ഉട്ടാൻ ജനുസ്സിൽ വംശനാശ ഭീഷണി നേരിടുന്ന ,ബോർണിയൻ ഒറാങ്ങ്ഉട്ടാൻ (Pongo pygmaeus ) , സുമാത്രൻ ഒറാങ്ങ്ഉട്ടാൻ (Pongo abelii ) എന്നീ രണ്ടിനങ്ങൾ മാത്രമാണ് ഇനി അവശേഷിക്കുന്നത്.




</doc>
<doc id="199361" url="https://ml.wikipedia.org/wiki?curid=199361" title="വടക്കൻ രോമാവൃത വൂംബാറ്റ്">
വടക്കൻ രോമാവൃത വൂംബാറ്റ്

ആസ്ട്രേലിയയിലെ സഞ്ചി മൃഗങ്ങളിൽ ഉൾപ്പെട്ടവയാണിത്. ഇപ്പോൾ വംശനാശ ഭീഷണി നേരിടുന്നു. ക്വീൻസ് ലാൻഡിലെ സംരക്ഷിതമേഖലയിൽ ഏകദേശം 100 എണ്ണമേ ബാക്കിയുള്ളു. "ലാസിയോറൈലസ് ക്രെഫ്റ്റി" എന്നാണ് ശാസ്ത്രനാമം.



</doc>
<doc id="199371" url="https://ml.wikipedia.org/wiki?curid=199371" title="ഷോൺ കോണറി">
ഷോൺ കോണറി

സ്കോട്ടിഷ് നടനും, അക്കാദമി, BAFTA അവാർഡുകൾ ജേതാവുമാണ് സർ തോമസ് ഷോൺ കോണറി (ജനനം:ഓഗസ്റ്റ് 25 1930). 1962 മുതൽ 1983 വരെയുള്ള ഏഴ് ജയിംസ് ബോണ്ട് ചിത്രങ്ങളിൽ കോണറി നായകനായി.
ജയിംസ് ബോണ്ട് ചിത്രങ്ങൾ കൂടാതെ 1964-ൽ ഇറങ്ങിയ ആൽഫ്രെഡ് ഹിച്ച്‌കോക്ക് ചിത്രങ്ങളായ 'മാമി', 'മർഡർ ഓൺ ഓറിയന്റ് എക്സ്പ്രസ്സ്' (1974) എന്നീ ചിത്രങ്ങളിലും പ്രധാന വേഷങ്ങൾ കൈകാര്യം ചെയ്തു. 1987-ൽ പുറത്തിറങ്ങിയ 'ദ് അൺടച്ചബൾസ്' കോണറിയ്ക്ക് അക്കാദമി അവാർഡ് നേടിക്കൊടുത്തു.


</doc>
<doc id="199378" url="https://ml.wikipedia.org/wiki?curid=199378" title="വിശപ്പ്">
വിശപ്പ്

ഭക്ഷണത്തിനായുള്ള ശരീരത്തിന്റെ ഉദ്ദീപനമാണ് വിശപ്പ്. ചെറിയ തോതിലുള്ള വിശപ്പ് സാധാരണയായി എല്ലാവർക്കും അനുഭവപ്പെടുന്നതാണ്. അത് സാധാരണ രീതിയിൽ ദോഷകരമായിട്ടുള്ള ഒരു അവസ്ഥയല്ല. രാഷ്ട്രീയ പ്രവർത്തകരോ ദുരിതാശ്വാസ പ്രവർത്തകരോ സാമൂഹ്യശാസ്ത്രജ്ഞരോ, ജനങ്ങൾ വിശപ്പുകൊണ്ട് വലയുന്നു എന്ന് പറയുന്നത് കൊണ്ട് അർത്ഥമാക്കുന്നത് ഒരു പ്രത്യേക കാലയളവിൽ സാധാരണക്കാർക്ക് അവശ്യം വേണ്ട പോഷകാഹാരം കിട്ടാതെ വരുന്ന അവസ്ഥയെയാണ്.

ചരിത്രത്തിലുടനീളം, ആഗോള ജനസംഖ്യയിലെ ഒരു വലിയ വിഭാഗം തുടർച്ചയായി വിശപ്പ് അനുഭവിക്കേണ്ടി വന്നിട്ടുണ്ട്. പലപ്പോഴും ഇതിന് കാരണമായത് യുദ്ധമോ പകർച്ചവ്യാധികളോ പ്രതികൂല കാലാവസ്ഥയോ ഒക്കെയായിരുന്നു. രണ്ടാം ലോക മഹായുദ്ധത്തിനു ശേഷമുള്ള കുറച്ച് ദശകങ്ങളിൽ കാണപ്പെട്ട സാങ്കേതിക പുരോഗതിയും നല്ല രീതിയിലുള്ള രാഷ്ട്രീയ സഹകരണവും, വിശപ്പ് മൂലം വലയുന്ന ജനങ്ങളുടെ എണ്ണത്തിൽ കാര്യമായ കുറവ് ഉണ്ടാക്കാം എന്ന പ്രതീതിയുണർത്തി. 2015 ഓട് കൂടി കഠിനമായ വിശപ്പിനാൽ വലയുന്ന ജനങ്ങളുടെ എണ്ണത്തിൽ 50 ശതമാനത്തോളം കുറവുണ്ടാക്കുക എന്ന നേട്ടം കൈവരിക്കാനായി ഈ ലക്ഷ്യത്തെ മില്ലെനിയം ഡെവലപ്പ്മെന്റ് ഗോൾസിൽ ("Millennium Development Goals") ഉൾപ്പെടുത്തി. 2012 അനുസരിച്ച് ഈ ലക്ഷ്യം കൈവരിക്കാൻ വിദൂരസാധ്യത മാത്രമാണുള്ളത്. അവസാനത്തെ കുറച്ച് വർഷങ്ങളായി വിശപ്പിനാൽ വലയുന്ന ജനങ്ങളുടെ എണ്ണത്തിലുള്ള കുറവ് അവസാനിക്കുകയും 2007 ലും 2008 ലും എണ്ണത്തിൽ ക്രമാതീതമായ വർദ്ധനവുണ്ടാവുകയും ചെയ്തിരിക്കുന്നു.



</doc>
<doc id="199383" url="https://ml.wikipedia.org/wiki?curid=199383" title="പ്രകാശ് ആംതെ">
പ്രകാശ് ആംതെ

സാമൂഹിക പ്രവർത്തകനും, മഗ്സസെ പുരസ്ക്കാര ജേതാവുമാണ് ഡോക്ടർ പ്രകാശ് മുരളീധർ ആംതേ. (Marathi: प्रकाश मुरलीधर आमटे).പ്രശസ്ത സാമൂഹ്യപ്രവർത്തകനും മഗ്സസെ പുരസ്ക്കാര ജേതാവുമായിരുന്ന ബാബാ ആംതേയുടെ പുത്രനായ പ്രകാശ് മഹാരാഷ്ടയിലെ 'ആനന്ദ വൻ'എന്ന സ്ഥലത്താണ് ജനിച്ചത്.
ഗഡ്ചിരോളി ജില്ലയിലെ വനമേഖലയിലുള്ള ആദിവാസി വിഭാഗമായ 'ഗോണ്ട്'കളുടെ ക്ഷേമപ്രവർത്തനങ്ങൾക്കും,ഉന്നമനത്തെയും ലക്ഷ്യമാക്കിയാണ് 1973 -ൽ ലോക് ബിരാധാരി പ്രകൽപ് ആരംഭിച്ചത്.ഈ പദ്ധതിയിൽ ആശുപത്രികൾ,സ്കൂളുകൾ,മൃഗങ്ങൾക്കുള്ള പ്രത്യേക പാർപ്പിടകേന്ദ്രങ്ങൾ ഉൾക്കൊള്ളിച്ചിട്ടുണ്ട്. പിതാവായ ബാബാ ആംതേ തുടങ്ങിവച്ച ക്ഷേമപ്രവർത്തനങ്ങൾക്ക് പ്രകാശ് ആംതേയും അദ്ദേഹത്തിന്റെ പത്നിയായ ഡോ;മന്ദാകിനി ആംതേയും നേതൃത്വം നൽകുന്നു.


</doc>
<doc id="199384" url="https://ml.wikipedia.org/wiki?curid=199384" title="കക്കഞ്ചേരി">
കക്കഞ്ചേരി

കോഴിക്കോട് ജില്ലയിൽ ഉള്ളിയേരി ഗ്രാമപഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കക്കഞ്ചേരി. ഇവിടെ ഒരു ശിവക്ഷേത്രം ഉണ്ട്. ഇതിന്റെ പേര് തെഞ്ചിലേരി ശിവക്ഷേത്രം എന്നാണ്. 

 കക്കഞ്ചേരി മുഹ്‌യുദ്ദീൻ ജുമാ മസ്ജിദ്
 ബുസ്താനുൽ ഉലൂം മദ്രസ്സ


</doc>
<doc id="199385" url="https://ml.wikipedia.org/wiki?curid=199385" title="ഡെനിസ്">
ഡെനിസ്

ഡെനിസ് (ഒക്ടോബർ 1261 – 7 ജനുവരി 1325) പോർച്ചുഗലിലെ രാജാവായിരുന്നു. അൽഫോൺസൊ മൂന്നാമന്റെ മകനായി ജനിച്ചു. പിതാവിനെ പിന്തുടർന്ന് 1279 മുതൽ 1325 വരെ ഭരണം നടത്തി. ഒരു കവിയായിരുന്ന ഇദ്ദേഹം കലയേയും സാഹിത്യത്തേയും വിദ്യാഭ്യാസത്തേയും പ്രോത്സാഹിപ്പിച്ചിരുന്നു. പോർച്ചുഗലിലെ ആദ്യ സർവകലാശാല സ്ഥാപിച്ചത് ഇദ്ദേഹമാണ്. ലിസ്ബണിൽ 1290-ൽ ആയിരുന്നു ഇത്.

കാർഷിക കാര്യങ്ങളിൽ ഏറെ ശ്രദ്ധ ചെലുത്തിയിരുന്ന ഭരണാധികാരിയായിരുന്നതിനാൽ "റെലാവ്രഡൊർ" (relavrador; കർഷകനായ രാജാവ്) എന്ന് ഇദ്ദേഹം അറിയപ്പെടുകയുണ്ടായി. രാജ്യത്തിന്റെ വാണിജ്യാഭിവൃദ്ധിക്കുവേണ്ടിയും പ്രവർത്തിച്ചിട്ടുണ്ട്. കപ്പൽ നിർമ്മാണം പ്രോത്സാഹിപ്പിക്കുകയും രാജ്യത്തിന്റെ നാവികശേഷി വികസിപ്പിക്കുകയും ചെയ്തു. ഫ്രാൻസ്, ഇംഗ്ലണ്ട്, ഇറ്റലി, ഫ്ലാൻഡേഴ്സ് തുടങ്ങിയ പ്രദേശങ്ങളുമായി പോർച്ചുഗലിനുള്ള വാണിജ്യബന്ധം ഇദ്ദേഹത്തിന്റെ ഭരണകാലത്ത് അഭിവൃദ്ധി പ്രാപിച്ചു. കുലീനരുടെ അധികാരങ്ങൾക്കും മതപുരോഹിതരുടെ മേൽക്കോയ്മയ്ക്കും നിയന്ത്രണം വരുത്തിയ ഇദ്ദേഹത്തിനു രാജഭരണം ശക്തമാക്കാൻ കഴിഞ്ഞു. പള്ളികളുടെ ഭൂസ്വത്തവകാശം സംബന്ധിച്ചു നിയമമുണ്ടാക്കി. ഇദ്ദേഹത്തിന്റെ ഭരണകാലം ഏറെക്കുറെ സമാധാനപരമായിരുന്നു. അന്ത്യകാലത്ത് പുത്രൻ അൽഫോൺസൊ നാലാമൻ ഇദ്ദേഹത്തിനെതിരെ കലാപം ഉയർത്തിയിരുന്നു. ഇദ്ദേഹം 1325 ജനുവരി 7-ന് മരണമടഞ്ഞു.


</doc>
<doc id="199388" url="https://ml.wikipedia.org/wiki?curid=199388" title="കുട്ടനാടൻ ഏരുമ">
കുട്ടനാടൻ ഏരുമ

കേരളത്തിൽ കുട്ടനാട് പ്രദേശത്ത് ഉരുത്തിരിഞ്ഞുവന്ന നാടൻ ഇനമാണ് കുട്ടനാടൻ എരുമ. ആലപ്പുഴ, കോട്ടയം ജില്ലകളിൽ മാത്രമാണ് ഇവവയെ കാണപ്പെടുന്നത്. പൊതുവേ കറുപ്പോ ചാരനിറമോ ആണെങ്കിലും നെഞ്ചിലും കഴുത്തിലും കാണുന്ന രണ്ട് വെളുത്ത ഭാഗങ്ങളാണ് ഇവയുടെ ലക്ഷണങ്ങൾ. 


</doc>
<doc id="199389" url="https://ml.wikipedia.org/wiki?curid=199389" title="മിഷേൽ പ്ലാറ്റിനി">
മിഷേൽ പ്ലാറ്റിനി

ഫ്രഞ്ച് ഫുട്ബോളറും 2007 മുതൽ യൂറോപ്യൻ ഫുട്ബോൾ സംഘടനകളുടെ തലവനുമാണ് മിഷേൽ പ്ലറ്റീനി( ജനനം: 1955 ജൂൺ 21). 1978, 1982,1986 ലോകകപ്പുകളിലും ഫ്രാൻസിന്റെ 1976 ലെ ഒളിംപിക്സ് ഫുട്ബോൾ ടീമിലും പ്ലാറ്റിനി അംഗമായിരുന്നു. 72 തവണ ഫ്രാൻസിന്റെ ജേഴ്സി അണിഞ്ഞ പ്ലാറ്റീനി 1987 ൽ വിരമിച്ചു.1988 മുതൽ 1992 വരെ ഫ്രഞ്ച് ദേശീയ ടീമിന്റെ പരിശീലകനുമായിരുന്നു.



</doc>
<doc id="199392" url="https://ml.wikipedia.org/wiki?curid=199392" title="അങ്കമാലി പന്നി">
അങ്കമാലി പന്നി

കേരളത്തിലെ തനതു പന്നി ജനുസ്സണ് അങ്കമാലി പന്നി. കറുത്തനിറം. വംശനാശത്തിന്റെ വക്കത്ത് 


</doc>
<doc id="199399" url="https://ml.wikipedia.org/wiki?curid=199399" title="ടൺ">
ടൺ

പിണ്ഡം അളക്കുന്നതിനുപയോഗിക്കുന്ന ഏകകമാണ് ടൺ. (SI unit symbol: t). 1000 കിലോഗ്രാമിനു തുല്യമാണ് ഒരു ടൺ.


</doc>
<doc id="199418" url="https://ml.wikipedia.org/wiki?curid=199418" title="നിർബന്ധിത സൈനിക സേവനം">
നിർബന്ധിത സൈനിക സേവനം

രാജ്യസേവനത്തിന്റെ ഭാഗമായി സൈനികസേവനം നിർബന്ധിക്കുന്നതിനെ നിർബന്ധിത സൈനിക സേവനം എന്നു പറയുന്നു. മുൻ കാലത്ത് പല രാജ്യത്തും ഇതു വ്യാപകമായിരുന്നു, ഇന്നും പല രാജ്യത്തും പല പേരിൽ ഇതു നിലനിൽക്കുന്നു. ആധുനിക കാലത്ത് (1790കളിൽ) ഫ്രഞ്ചുവിപ്ലവം ആണു ഇതിനു തുടക്കം കുറിച്ചത്. പല യൂറോപ്യൻ രാജ്യങ്ങളും പിന്നീടു ഈ രീതി പിന്തുടർന്നു. അവിടത്തെ യുവാക്കൾ നിശ്ചിത പ്രായ പരിധിയിൽ ഒന്നു മുതൽ മൂന്നു കൊല്ലം വരെ മുഖ്യധാരാ സൈന്യത്തിലും പിന്നീടു കരുതൽ സേനയിലോ, മറ്റു സൈനിക മേഖലകളിലോ തുടരുന്നു. ഇന്നാൽ ഈ നയം പലപ്പോഴും വിമർശനവിഷയമാകാറുണ്ട്. കാരണം സേനയിൽ ചേരാൻ താല്പര്യം ഇല്ലാത്തവരേയും, സർക്കാരിനെതിരായ അഭിപ്രായം ഉള്ളവരെയും സൈനിക സേവനത്തിന് നിർബന്ധിക്കുകയാൽ ഇതു വ്യക്തിഹിതത്തിനെതിരായി കരുതപ്പെടുന്നു. 

സൈദ്ധാന്തികമായും, നിയമപരമായും ചൈനയിൽ ഇന്നും ഇതു നിൽനിൽക്കുന്നുവെങ്കിലും വലിയ ജനസംഖ്യ കാരണം സന്നദ്ധസേവകർക്കു അവിടെ ഒരു കുറവും ഇല്ല. ചൈന വൻമതിൽ നിർമ്മിച്ചതിൽ ഏറിയ പങ്കും നിർബന്ധിത സൈനിക സേവകരും നിർബന്ധിത സേവകരും(അടിമ) ആയിരുന്നു എന്നു ചരിത്രം രേഖപ്പെടുത്തുന്നു.


</doc>
<doc id="199430" url="https://ml.wikipedia.org/wiki?curid=199430" title="ദേശീയ നഗരാരോഗ്യ പദ്ധതി">
ദേശീയ നഗരാരോഗ്യ പദ്ധതി

ഭാരതത്തിലെ നഗരങ്ങളിലെ സാമ്പത്തികമായി പിന്നാക്കം നിൽക്കുന്നവരെ ലക്ഷ്യമിട്ടുള്ളതാണ് ദേശീയ നഗരാരോഗ്യ പദ്ധതി. 2005 ൽ ആരംഭിച്ച ദേശീയ ഗ്രാമീണാരോഗ്യ പദ്ധതിയുടെ മാതൃകയിലായിരിക്കും ഈ പദ്ധതിയും നടപ്പാക്കുക.
50,000 ലധികം ജനസംഖ്യയുള്ള നഗരങ്ങളിലായിരിക്കും പദ്ധതി നടപ്പാക്കുക. ഇത്തരം 779 നഗരങ്ങളാണ് രാജ്യത്തുള്ളത്. രാജ്യത്തെ ജനസംഖ്യയുടെ 31.16 ശതമാനവും ഈ നഗരങ്ങളിലാണെന്നാണ് 2011-ലെ സെൻസസ് വ്യക്തമാക്കുന്നത്.

ആരോഗ്യ മന്ത്രാലയം തയ്യാറാക്കിയ പദ്ധതി, ആസൂത്രണ കമ്മീഷൻ ചില തടസ്സവാദങ്ങൾ ഉന്നയിച്ചതിനെത്തുടർന്നാണ് വൈകിയിരുന്നു. ദേശീയ ഗ്രാമീണാരോഗ്യ പദ്ധതി നഗരങ്ങളിലേക്ക് വ്യാപിപ്പിച്ചാൽ മതിയെന്നായിരുന്നു ആസൂത്രണ കമ്മീഷൻ നിലപാട്. എന്നാൽ ഗ്രാമങ്ങളിലെയും നഗരങ്ങളിലെയും ആരോഗ്യപ്രശ്‌നങ്ങളും ആവശ്യങ്ങളും വ്യത്യസ്തമാണെന്ന നിലപാടാണ് ആരോഗ്യ മന്ത്രാലയത്തിന്.


</doc>
<doc id="199448" url="https://ml.wikipedia.org/wiki?curid=199448" title="തൊലിയുരിച്ചുള്ള വധശിക്ഷ">
തൊലിയുരിച്ചുള്ള വധശിക്ഷ

ചർമത്തിനെ ശരീരത്തിൽ നിന്ന് വേർപെടുത്തുന്നതിനെയാണ് തൊലിയുരിക്കൽ (തോലുരിക്കൽ) എന്നു പറയുന്നത്. സാധാരണഗതിയിൽ വേർപെടുത്തുന്ന ചർമത്തിൽ കേടുപാടുകളില്ലാതിരിക്കാൻ ശ്രമിക്കാറുണ്ട്. 

തുകലിനോ, രോമത്തിനോ, മാംസത്തിനോ വേണ്ടി മൃഗങ്ങളുടെ തോലുരിക്കാറുണ്ട്. മനുഷ്യരുടെ തൊലിയുരിക്കുന്നത് പീഡനത്തിന്റെയും വധശിക്ഷയുടെയും ഒരു മാർഗ്ഗമായാണ്. ഈ താൾ വധശിക്ഷാമാർഗ്ഗമായും പീഡനമാർഗ്ഗമായും തൊലിയുരിക്കൽ ഉപയോഗിക്കുന്നതിനെക്കുറിച്ചാണ് ചർച്ച ചെയ്യുന്നത്. "ജീവനോടെ തൊലിയുരിക്കുക" എന്നാണ് ഇതിനെ വിളിക്കുന്നത്. മരണശേഷവും ആൾക്കാരുടെ തൊലിയുരിക്കപ്പെടാറുണ്ട്. ഇത് എതിരാളികളുടെ ശവത്തിനെ അപമാനിക്കാനും, പരേതന് ഇതുമൂലം മരണാനന്തര ജീവിതം നഷ്ടപ്പെടുമെന്നുള്ള സംശയം മൂലവും മറ്റുമാണ്. ചിലപ്പോൾ ഉരിച്ച തൊലി ആൾക്കാരെ ഭയപ്പെടുത്താനോ, മന്ത്രവാദത്തിനോ ഉപയോഗിക്കാറുണ്ട്.

തൊലിയുരിക്കൽ പുരാതനമായ ഒരു ശിക്ഷാരീതിയാണ്. അസീറിയക്കാർ പിടികൂടപ്പെട്ട ശത്രു നേതാവിന്റെ തൊലിയുരിക്കുന്നതിന്റെയും ഉരിച്ച ചർമം അയാളുടെ നഗരവാതിൽക്കൽ പതിക്കുന്നതിന്റെയും മറ്റും പരാമർശങ്ങൾ ചരിത്ര രേഖകളിലുണ്ട്. ഒരാളുടെ കുട്ടിയെ അയാളുടെ കണ്മുന്നിൽ വച്ച് തൊലിയുരിക്കുക എന്ന തരം (നേരിട്ടുള്ളതല്ലാത്ത) ശിക്ഷാരീതികളും അസീറിയക്കാർ ഉപയോഗിച്ചിരുന്നുവത്രേ. മെക്സിക്കോയിലെ ആസ്ടെക്കുകൾ മനുഷ്യബലിയുടെ ഭാഗമായി ആൾക്കാരുടെ തൊലിയുരിച്ചിരുന്നു. സാധാരണഗതിയിൽ മരണശേഷമായിരുന്നു ഇത് ചെയ്തിരുന്നത്. 

യൂറോപ്പിൽ മദ്ധ്യകാലഘട്ടത്തിൽ രാജ്യദ്രോഹികളുടെ വധശിക്ഷയുടെ ഭാഗമായി പഴുപ്പിച്ച വസ്തുക്കൾ ഉപയോഗിച്ച് പൊള്ളിക്കുകയോ, ശരീരത്തിൽ നിന്ന് മാംസം മുറിച്ചെടുക്കുകയോ ചെയ്തിരുന്നു. പതിനെട്ടാം നൂറ്റാണ്ടിന്റെ അവസാനസമയങ്ങളിൽ ഫ്രാൻസിൽ ഇത്തരമൊരു വധശിക്ഷാരീതി നിലവിലുണ്ടായിരുന്നു. ഒരു സ്ംഭവം മൈക്കൽ ഫൗകൗൾട്ടിന്റെ "ഡിസിപ്ലിൻ ആൻഡ് പണിഷ്" എന്ന പുസ്തകത്തിൽ (1979) ഇത്തരമൊരു സംഭവം വിവരിക്കുന്നുണ്ട്. 1303-ൽ ചാപ്പൽ ഓഫ് ദി പിക്സ് എന്ന പള്ളിയിൽ അതിക്രമിച്ചു കടന്ന് മോഷണം നടത്തിയവരെ തൊലിയുരിച്ച് പള്ളിയുടെ വാതിലിൽ പതിച്ചുവത്രേ. എസക്സിലെ കോപ്ഫോർഡ് പള്ളിയുടെ വാതിലിൽ മനുഷ്യചർമം പതിക്കപ്പെട്ടതായി കണ്ടിട്ടുണ്ട്. 

ചൈനയുടെ ചരിത്രത്തിൽ സൺ ഹാവോ, ഫു ഷെങ്, ഗാവോ ഹെങ് എന്നിവർ മനുഷ്യരുടെ മുഖത്തുനിന്ന് തൊലിയുരിക്കാറുണ്ടായിരുന്നുവത്രേ. ഹോങ്ക്വൂ ചക്രവർത്തി പല ജീവനക്കാരെയും ഉദ്യോഗസ്ഥരെയും വിമതരെയും തൊലിയുരിച്ചു കൊന്നിട്ടുണ്ട്. 1396-ൽ 5000 സ്ത്രീകളെ തൊലിയുരിച്ചു കൊല്ലാൻ അദ്ദേഹം ആവശ്യപ്പെട്ടുവത്രേ. ഹായ് റൂയി എന്നയാൾ ചക്രവർത്തി അഴിമതിക്കാരായ ഉദ്യോഗസ്ഥരെ തൊലിയുരിച്ചു കൊല്ലണമെന്ന അഭിപ്രായപ്പെട്ടു. ഷെങ്ക്ഡേ ചക്രവർത്തി ആറു വിമതരെ തൊലിയുരിച്ചു കൊന്നിരുന്നു. ഷാങ് സിയാൻഷോങും പലരെയും ഇപ്രകാരം കൊല്ലാൻ വിധിച്ചിരുന്നു. Lu Xun said the Ming Dynasty was begun and ended by flaying.




</doc>
<doc id="199452" url="https://ml.wikipedia.org/wiki?curid=199452" title="ടൂർണമെന്റ്">
ടൂർണമെന്റ്

കായികമത്സരപരമ്പരകളാണ് ടൂർണമെന്റ് എന്നറിയപ്പെടുന്നത്. മധ്യകാലത്ത് സൈനികരുടെ കഴിവു പരിശോധിക്കുന്നതിനും പ്രഭുക്കന്മാരുടെ വിനോദത്തിനുംവേണ്ടി നടത്തിയിരുന്ന അശ്വാരൂഢ സൈനിക മത്സരങ്ങളായിരുന്നു ടൂർണമെന്റ് എന്ന പേരിൽ അറിയപ്പെട്ടിരുന്നത് പിന്നീട് സൈനികർക്കായി നടത്തപ്പെട്ട വിനോദാഭ്യാസപരമ്പരകൾക്കെല്ലാം ഈ പേരു ലഭിച്ചു. ഇന്ന് കായികമത്സരപരമ്പരകളാണ് പ്രധാനമായും ടൂർണമെന്റ് എന്ന പേരിൽ അറിയപ്പെടുന്നത്. ഇവയിൽ ഗെയിമുകളുടെയും അത്‌ലറ്റിക് മത്സരങ്ങളുടെയും ചാമ്പ്യൻഷിപ്പ് പരമ്പരകളാണ് മുഖ്യമായും ഉൾപ്പെടുന്നത്. നിരവധി കളിക്കാരോ കായികസംഘങ്ങളോ പല ഘട്ടങ്ങളിലായി ഏറ്റുമുട്ടുകയും അവയിലെ വിജയികൾ തമ്മിൽ തുടർന്ന് മത്സരിക്കുകയും ചെയ്ത് അവസാനവട്ടം രണ്ടു വിജയികൾ തമ്മിലുള്ള പോരാട്ടത്തിലെത്തുന്ന തരം കായികമത്സരപരമ്പരകളെയാണ് ഇന്ന് ടൂർണമെന്റ് എന്ന പദംകൊണ്ട് ഉദ്ദേശിക്കുന്നത്.
പതിനൊന്നാം ശതകത്തിന്റെ ഉത്തരാർധത്തിൽ ഫ്രാൻസിലാണ് ടൂർണമെന്റ് രൂപംകൊണ്ടത്. ജ്യോഫ്രോയ് ഡി. പ്രൂല്ലി എന്ന ഫ്രഞ്ചു പ്രഭുവാണ് ഇതിന്റെ പ്രാരംഭകൻ എന്നു കരുതപ്പെടുന്നു. ആരംഭകാലത്ത് ഇതൊരു സൈനികാഭ്യാസപ്രദർശനമായിരുന്നു. സൈനികവേഷമണിഞ്ഞ പടയാളികൾ കുതിരപ്പുറത്തിരുന്ന് കുന്തവും മറ്റ് ആയുധങ്ങളും ഉപയോഗിച്ച് യുദ്ധാഭിനയം നടത്തുകയായിരുന്നു പ്രധാന ഇനം. അതു പില്ക്കാലത്ത് പരിശീലനത്തിന്റെ ഭാഗമെന്ന നിലയിൽനിന്ന് വിനോദമത്സരമെന്ന നിലയിലേയ്ക്ക് ഉയരുകയായിരുന്നു. അതോടെ ഒരു പ്രഭുവിന്റെ കീഴിലുള്ള ഭടന്മാർ തമ്മിൽ നടന്നിരുന്ന മത്സരം വിഭിന്ന സൈനികസംഘങ്ങൾ തമ്മിലുള്ള മത്സരമായി മാറി.
പന്ത്രണ്ടാം ശതകത്തിലെ ഫ്രാൻസിൽ ടൂർണമെന്റ് വളരെയേറെ പ്രചാരം നേടിയെടുത്തു. രാജാക്കന്മാരോ പ്രഭുക്കന്മാരോ മാടമ്പിമാരോ വർഷംതോറും ടൂർണമെന്റ് സംഘടിപ്പിക്കുകയും പതിവായി. അതിനായി സംഘാടകരുടെ അടുത്തേക്കു പല ദിക്കിൽനിന്നും സൈനികസംഘങ്ങൾ എത്തി തമ്പടിച്ചു താമസിക്കുമായിരുന്നു. മത്സരത്തിൽ പങ്കെടുക്കുമ്പോൾ പങ്കാളികൾ സംഘാടകനായ പ്രഭുവിന്റെ കുലചിഹ്നം ധരിക്കണം എന്നു വ്യവസ്ഥയുണ്ടായിരുന്നു. നിരവധി പ്രഭുക്കന്മാർക്കും രാജകുടുംബാംഗങ്ങൾക്കും പുറമേ സാധാരണക്കാരും പ്രേക്ഷകരായി എത്തിയിരുന്നു. ഇന്ന് ഗ്യാലറികൾ എന്നറിയപ്പെടുന്ന പല തട്ടുകളുള്ള ഇരിപ്പിടങ്ങളുടെ ആദ്യ മാതൃകകൾ ഇക്കാലത്താണുണ്ടായത്. ആഭിജാത്യ മാനദണ്ഡങ്ങളനുസരിച്ച് കളിക്കളത്തിന് ഏറ്റവുമടുത്ത് പ്രഭുക്കന്മാരും പിന്നിലേക്കു സാധാരണ പ്രേക്ഷകരും എന്ന രീതി അക്കാലത്ത് ഏർപ്പെടുത്തിയിരുന്നു. ദീർഘചതുരാകൃതിയിലായിരുന്നു കളിക്കളം ഒരുക്കിയിരുന്നത്.

ആയുധധാരിയായി രണ്ട് ഭടന്മാർ കുതിരപ്പുറത്തു കയറി കളിക്കളത്തിലിറങ്ങുന്നതോടെ കളി ആരംഭിക്കും. നിശ്ചിത വ്യവസ്ഥകളോടെ അവർ പരസ്പരം പോരാടുകയും എതിരാളിയുടെ ആയുധം തെറിപ്പിക്കുകയുമാണ് ആദ്യ ഘട്ടം. തുടർന്ന് എതിരാളിയെ കുതിരപ്പുറത്തുനിന്നു വീഴ്ത്തണം. അതിൽ വിജയിക്കുന്ന ആൾ അടുത്ത പങ്കാളിയോട് മത്സരിക്കേണ്ടതാണ്. അങ്ങനെ അവസാനമത്സരത്തിൽ വിജയിക്കുന്നയാളെയാണ് യഥാർഥ വിജയിയായി കണക്കാക്കുന്നത്. ഈ മത്സരത്തോടൊപ്പം ഒരു സൗന്ദര്യറാണി മത്സരവും നടത്താറുണ്ടായിരുന്നു. അതിൽ സൗന്ദര്യറാണിയായി തെരഞ്ഞെടുക്കപ്പെടുന്ന സ്ത്രീയാണ് ടൂർണമെന്റ് വിജയിയെ കിരീടമണിയിക്കുന്നത്.
പന്ത്രണ്ടാം ശതകത്തിൽത്തന്നെ ഫ്രാൻസിൽ നിന്നും ഇത് ജർമനിയിലേക്കും തുടർന്ന് ഇംഗ്ലണ്ടിലേക്കും വ്യാപിച്ചു. വൈകാതെ യൂറോപ്പിലാകമാനം ടൂർണമെന്റ് നിലവിൽവന്നു. തുടക്കത്തിൽ കർശനമായ വ്യവസ്ഥകൾ ഇല്ലാതിരുന്നെങ്കിലും ക്രമേണ എല്ലാ രാജ്യങ്ങളിലും ടൂർണമെന്റ് വ്യവസ്ഥകൾ നടപ്പിലാക്കിത്തുടങ്ങി. 1292-ൽ ഇംഗ്ലണ്ടിൽ നടപ്പിലാക്കിയ സ്റ്റാറ്റ്യൂട്ട് ഒഫ് ആർമ്സ് ഫോർ ടൂർണമെന്റ് എന്ന നിയമമാണ് ഇവയിൽ ആദ്യത്തേതായി കരുതപ്പെടുന്നത്. കുതിരപ്പുറത്തുനിന്ന് വീഴുന്നവരെ ആര്, എങ്ങനെ പിടിച്ചെഴുന്നേല്പിക്കണം, പങ്കാളികൾ തമ്മിലുണ്ടാകുന്ന തർക്കങ്ങൾ ആര്, എങ്ങനെ പരിഹരിക്കണം എന്നീ കാര്യങ്ങളെല്ലാം ആ നിയമത്തിൽ ഉൾപ്പെടുത്തിയിരുന്നു. 14-15 ശതകങ്ങളിൽ മിക്കവാറും എല്ലാ രാജ്യങ്ങളിലും കൃത്യമായ ടൂർണമെന്റ് വ്യവസ്ഥകൾ പ്രാബല്യത്തിൽവന്നിരുന്നു.
ഫുഡ്ബാൾ ടൂർണമെന്റിൽ നിന്നൊരു ദൃശ്യം

പതിനഞ്ചാം ശതകത്തോടെ ടൂർണമെന്റുകൾ വൻ ഉത്സവങ്ങളുടെ സ്വഭാവം കൈവരിച്ചു. ഇംഗ്ലണ്ടിൽ എലിസബത്ത് 1-ന്റെ കാലത്ത് ടൂർണമെന്റുകൾ മഹാമേളകൾ തന്നെയായിരുന്നു. അവയിൽ കായികമത്സരത്തോടൊപ്പം സംഗീതമത്സരങ്ങളും കാവ്യരചനാമത്സരങ്ങളും നൃത്തമത്സരങ്ങളുംവരെ ഉൾപ്പെടുത്തിയിരുന്നു. അക്കാലത്ത് നടത്തപ്പെട്ടിരുന്ന നൃത്തങ്ങൾ പില്ക്കാല ഓപ്പറയുടെ ആദ്യ മാതൃകകളായാണ് ചരിത്രകാരന്മാർ രേഖപ്പെടുത്തിയിട്ടുള്ളത്.

15-ാം ശ.ത്തിന്റെ അന്ത്യമായപ്പോഴും മഹിളാരാധനാപ്രധാനമായ ഒരു സൈനികമത്സരമായി ഇതു തരംതാണു. സ്ത്രീകളാൽ ആദരിക്കപ്പെടുന്നു എന്നതിനാൽ വിജയികൾക്ക് സ്ത്രീകളുടെ പ്രീതി പിടിച്ചുപറ്റാനുള്ള ഒരു മാർഗ്ഗമായി പലരും ഇതിനെ ഉപയോഗിച്ചുതുടങ്ങിയതായിരുന്നു ഇതിനു കാരണം. ഇത് ടൂർണമെന്റിനെ വിനോദമത്സരമെന്ന നിലയിൽനിന്ന് അക്രമാസക്തമായ ഒരു മത്സരമാക്കി മാറ്റി. 16-ാം ശതകത്തോടെ പങ്കാളികൾ കൊല്ലപ്പെടുക സാധാരണമായിത്തുടങ്ങി. 1559-ൽ ഫ്രാൻസിലെ ഹെന്റി-കക ഒരു ടൂർണമെന്റിൽവച്ച് എതിരാളിയുടെ കുന്തമുനയേറ്റ് മരിച്ചു. അതോടെ ഫ്രാൻസിലെന്നല്ല, യൂറോപ്പിലാകമാനം ടൂർണമെന്റ് അസ്തമിക്കാനും തുടങ്ങി. 1663-ൽ ഹേഗിൽ നടന്ന ടൂർണമെന്റാണ് ഏറ്റവും അവസാനത്തേതായി കണക്കാക്കപ്പെടുന്നത്. അതിൽ ഇംഗ്ലണ്ടിലെ അശ്വാരൂഢസേനയുടെ തലവൻ പ്രിൻസ് റൂബർട്ട് നടത്തിയ പ്രകടനം ടൂർണമെന്റുകളിലെ എക്കാലത്തെയും മികച്ച പ്രകടനങ്ങളിലൊന്നായി കരുതപ്പെടുന്നു.

ആദ്യകാല ടൂർണമെന്റുകളെക്കുറിച്ചുള്ള വിശദമായ വിവരണം സർ വാൾട്ടർ സ്കോട്ടിന്റെയും ട്രോയ്സിന്റെയും ഡിസ്രേലിയുടെയും ചരിത്രാഖ്യായികകളിലും ഴാങ് ഫ്രൊയ്സാറ്റിന്റെ ചരിത്രക്കുറിപ്പുകളിലുമുണ്ട്. എങ്കിലും ടൂർണമെന്റുകളുടെ അതിബൃഹത്തായ ലോകം തുറന്നുകിട്ടുന്നത് സ്കോട്ടിന്റെ ഐവാൻഹോ എന്ന ആഖ്യായികയിലാണ്.

ആധുനിക ടൂർണമെന്റ് മുഖ്യമായും രണ്ടു തരത്തിലാണുള്ളത് - നോക്ക് ഔട്ട് ടൂർണമെന്റുകളും ലീഗ് മത്സരങ്ങൾ അഥവാ റൗണ്ട് റോബിൻ ടൂർണമെന്റുകളും. നോക്ക് ഔട്ട് ടൂർണമെന്റുകളിൽ ഒരിക്കൽ തോൽക്കുമ്പോൾത്തന്നെ ആ ടീമിനെ മത്സരത്തിൽനിന്ന് ഒഴിവാക്കുകയാണു പതിവ്. കളിയുടേതല്ലാത്ത മറ്റേതെങ്കിലും കാരണത്താൽ അവർക്ക് ആ ഒരവസരം നഷ്ടപ്പെടുകയാണെങ്കിൽ, ചിലപ്പോൾ മറ്റൊരവസരം കൂടി നൽകാറുണ്ട്. അതിനെ 'കൺസൊലേഷൻ ടൂർണമെന്റ്' എന്നാണു വിളിക്കുക. രണ്ടു തവണ തോൽക്കുന്ന ടീമിനെ മാത്രം ഒഴിവാക്കുന്ന തരം നോക്ക് ഔട്ട് ടൂർണമെന്റുമുണ്ട്. ഡബിൾ എലിമിനേഷൻ ടൂർണമെന്റ് എന്നാണ് അവ അറിയപ്പെടുന്നത്. റൗണ്ട് റോബിൻ ടൂർണമെന്റുകളിൽ അഥവാ ലീഗു മത്സരങ്ങളിൽ ഓരോ ടീമിനും മറ്റെല്ലാ ടീമിനോടും കളിക്കേണ്ടതായി വരുന്നു. മറ്റു ടീമുകളോട് ഒരു തവണ മാത്രം കളിക്കേണ്ടുന്നവ സിംഗിൾ ലീഗ് എന്നും രണ്ടു തവണ കളിക്കേണ്ടുന്നവ ഡബിൾ ലീഗ് എന്നും അറിയപ്പെടുന്നു. ഇവയ്ക്കു പുറമേ കോംബിനേഷൻ ടൂർണമെന്റുകളും ഇപ്പോൾ നിലവിലുണ്ട്. ഒരു നോക്ക് ഔട്ടിനെ തുടർന്ന് വീണ്ടും ഒരു നോക്ക് ഔട്ട് ടൂർണമെന്റ്, ഒരു ലീഗിനെത്തുടർന്ന് വീണ്ടും ഒരു ലീഗ്, ഒരു നോക്ക് ഔട്ടിനെത്തുടർന്ന് ഒരു ലീഗ്, ഒരു ലീഗിനെത്തുടർന്ന് ഒരു നോക്ക് ഔട്ട് ഇങ്ങനെ നാലു തരത്തിലാണ് കോംബിനേഷൻ ടൂർണമെന്റുകൾ നടത്താറുള്ളത്.


</doc>
<doc id="199473" url="https://ml.wikipedia.org/wiki?curid=199473" title="പാരച്യൂട്ട്">
പാരച്യൂട്ട്

വായുവിനെതിരേ തടസ്സം സൃഷ്ടിച്ച് അന്തരീക്ഷത്തിൽ കൂടെ സഞ്ചരിക്കുന്ന ഒരു വസ്തുവിന്റെ വേഗത കുറയ്ക്കാൻ ഉപയോഗിക്കുന്ന ഒരു ഉപകരണമാണ് പാരച്യൂട്ട്. ഒരു വസ്തുവിന്റെ ടെർമിനൽ വേഗത എഴുപത്തിയഞ്ച് ശതമാനം കുറയ്ക്കാൻ കഴിയുന്ന ഉപകരണതിനെയാണ് പാരച്യൂട്ട് എന്ന് വിളിക്കാറുള്ളത്.പാരച്യൂട്ടുകൾ വളരെ കനം കുറഞ്ഞതും ശക്തിയുള്ളതുമായ തുണി ഉപയോഗിച്ചാണ്നിർമ്മിക്കുന്നത്. നൈലോണാണ് സാധാരണയായി പാരച്യൂട്ടുകൾ നിർമ്മിക്കാനുപയോഗിക്കുന്നത്. ആളുകളെയോ ഭക്ഷണമോ ഉപകരണങ്ങളോ ബോംബുകളോ ബഹിരാകാശ വാഹനങ്ങളോ വളരെ പതുക്കെ അന്തരീക്ഷത്തിലൂടെ താഴെയെത്തിക്കാനാണ് പാരച്യൂട്ടുകൾ പ്രധാനമായും ഉപയോഗിക്കുന്നത്.

വലിവ്ച്യൂട്ടുകൾ ഒരു വസ്തുവിന്റെ തിരശ്ചീനമായ ചലനവേഗത കുറക്കാൻ ഉപയോഗിക്കുന്നു. മടക്കാൻ കഴിയാത്ത ചിറകുകളുള്ള വിമാനങ്ങൾ, വലിവ് റേസറുകൾ എന്നിവയിലും ചിലതരം ലഘു വിമാനങ്ങളിൽ സംതുലനം നിലനിറുത്താനും വലിവ്ച്യൂട്ടുകൾ ഉപയോഗപ്പെടുത്താറുണ്ട്. tandem free-fall)


</doc>
<doc id="199477" url="https://ml.wikipedia.org/wiki?curid=199477" title="അഡിഡാസ്">
അഡിഡാസ്

ജർമനി ആസ്ഥാനമായുള്ള ഒരു ബഹുരാഷ്ട്ര കായികഉല്പന്ന നിർമ്മാതാക്കൾ ആണ് അഡിഡാസ്. 1948ൽ അഡൊൾഫ് ഡാസ്ലർ എന്ന വ്യവസായി ആണ് ഇതു സ്ഥാപിച്ചത്. അദ്ദേഹത്തിന്റെ പേരിന്റെ ആദ്യാക്ഷരങ്ങളിൽ നിന്നാണ് ഈ പേരിന്റെ ഉത്ഭവം. പലരും ഈ പേരിന്റെ ഉത്ഭവം ആൾ ഡേയ് ഐ ഡ്രീം എബൗട്ട് സ്പോർട്സ് (All Day I Dream About Sport) എന്നതിൽ നിന്നാണെന്നു തെറ്റിധരിച്ചിരിക്കപ്പെട്ടിറ്റുണ്ട്. റീബോക്ക്, ടെയലർമെയഡ്-അഡിഡാസ് ഗോൾഫ്, റോക്ക്പോർട്ട് എന്നീ കമ്പനികളുടെ മാതൃ സ്ഥാപനം ആണിത്. കായിക പാദുകങ്ങൾ ആണു ഇവരുടെ മുഖ്യ ഉല്പന്നം എങ്കിലും സഞ്ചി, കണ്ണട, മറ്റു തുണിത്തരങ്ങളും ഇവർ നിർമ്മിക്കുന്നു. അഡിഡാസ് ഇന്നു യൂറോപ്പിലെ ഏറ്റവും വലിയ കായിക ഉല്പന്ന കമ്പനി ആണ്. ലോകത്തെ രണ്ടാമത്തെയും. 2010 ൽ അവരുടെ വാർഷിക വരുമാനം 11.99 ബില്ല്യൺ ആയിരുന്നു.

ആദ്യ കാലത്ത് തന്റെ സഹോദരൻ റുഡോൾഫ് ഡാസ്ലരുമൊത്തയിരുന്നു അഡൊൾഫ് ഡാസ്ലരിന്റെ പ്രവർത്തനം. ഡാസ്ലർ ബ്രദേർസ് ഷൂ ഫാക്ടറി എന്നായിരുന്നു അന്നതിന്റെ പേര്. 1936 -ൽ സമ്മർ ഒളിമ്പിക് മത്സരത്തിൽ ജെസീ ഓവെൻ പങ്കെടുത്തത് അഡോൾഫ് ഡാസ്ലറിന്റെ സ്പോൺസർഷിപ്പിൽ ആയിരുന്നു. ജെസീ ഓവെന്റെ വിജയം അവരുടെ കമ്പനിക്കു കൂടുതൽ മാന്യത നേടിക്കൊടുത്തു. രണ്ടാം ലോക മഹായുദ്ധത്തോടനുബന്ധിച്ചു നാസി പാർട്ടിയും ആയിട്ട് കൂടുതൽ അടുപ്പത്തിൽ ആയിരുന്നു റുഡോൾഫ് ഡാസ്ലർ. അതുമായി ബന്ധപ്പെട്ട ചില സംഭവങ്ങളാൽ അവർ തെറ്റിപ്പിരിക്കുകയും റുഡോൾഫ് ഡാസ്ലർ 1949-ൽ പൂമ കായിക ഉല്പന്ന കമ്പനി ആരംഭിക്കുകയും ചെയ്തു.


</doc>
<doc id="199480" url="https://ml.wikipedia.org/wiki?curid=199480" title="ചെക്ക്യാട്">
ചെക്ക്യാട്

കോഴിക്കോട്‌ ജില്ലയുടെ വടക്ക് പടിഞ്ഞാറൻ അതിർത്തി ഗ്രാമമാണ് ചെക്ക്യാട്. പാറക്കടവ്‌ ടൗൺ, ഉമ്മത്തൂർ, താനക്കൊറ്റൂർ, കുരുവന്തേരി, ജാതിയേരി, പുളിയാവ്‌ എന്നീ പ്രദേശങ്ങൾ ഉൾകൊള്ളുന്നു. അരീകര കുന്ൻ ബി എസ്‌ എഫ്‌ കാമ്പ്‌ ചെക്യാട് പഞ്ചായത്തിലെ കുരുവന്തെരി ആണ്
പഞ്ചായത്ത്‌ വാർഡുകൾ : 15
വോട്ടർമാർ : 17000
ജന സംഘ്യ :

70% ശതമാനം പേരും വിദേശത്ത്‌ ജോലി ചെയ്യുന്നു.


</doc>
<doc id="199481" url="https://ml.wikipedia.org/wiki?curid=199481" title="മാർ അപ്രേം പള്ളി, തൃശ്ശൂർ">
മാർ അപ്രേം പള്ളി, തൃശ്ശൂർ

തൃശ്ശൂർ-കുറ്റനെല്ലൂർ പാതയിൽ തൃശ്ശൂർ പട്ടണത്തിൽ നിന്ന് 2 കിലോമീറ്റർ അകലെയായി ചേലക്കോട്ടുകരയിൽ സ്ഥിതി ചെയ്യുന്ന ഒരു ക്രിസ്ത്യൻ ദേവാലയമാണ് മാർ അപ്രേം പള്ളി. ചർച്ച് ഓഫ് ഈസ്റ്റിന്റെ കീഴിലാണ് ഈ പള്ളി. 


</doc>
<doc id="199487" url="https://ml.wikipedia.org/wiki?curid=199487" title="ധാരാസിംഗ്">
ധാരാസിംഗ്

ഹിന്ദി സിനിമയിലെ പ്രശസ്ത നടനും ഗുസ്തിക്കാരനുമായിരുന്നു ധാരാസിംഗ് (1928 നവംബർ 19 – 2012 ജൂലൈ 12).

1928-ൽ അമൃത്സറിലാണ് ധാരാസിങ് ജനിച്ചത്. പ്രാദേശിക ഗുസ്തി മത്സരങ്ങളിൽ തുടങ്ങിയ അദ്ദേഹം പിന്നീട് അന്താരാഷ്ട്ര വേദികളിലും ശ്രദ്ധേയ സാന്നിധ്യമായി. 500-ഓളം ഗുസ്തി മത്സരങ്ങളിൽ വിജയിച്ചിട്ടുണ്ട്. 1959-ൽ കോമൺവെൽത്ത് ചാമ്പ്യനും 68-ൽ ലോക ചാമ്പ്യനുമായി. 1983-ൽ ഗുസ്തിയിൽനിന്ന് വിരമിച്ചു. 2003 മുതൽ 2009 വരെ രാജ്യസഭാംഗമായിരുന്നു.
രാമാനന്ദ്‌ സാഗർ സംവിധാനം ചെയ്‌ത രാമായണം ടെലിവിഷൻ സീരിയലിൽ ഹനുമാന്റെ വേഷം ധാരാസിംഗിനായിരുന്നു. മഹാഭാരതം ടെലിവിഷൻ സീരിയലിലും അഭിനയിച്ചിട്ടുണ്ട്‌. ഗുസ്തിക്കാരനായിരുന്ന സിംഗ് കിങ്ങ് കോങ്ങ്, ഫൗലാദ് എന്നീ സിനിമകളിലൂടെയാണ് ഹിന്ദി ചലച്ചിത്രലോകത്ത് പ്രശസ്തനാകുന്നത്.

ഏറെനാളായി വാർദ്ധക്യസഹജമായ ഒരുപാട് ആരോഗ്യപ്രശ്നങ്ങൾ അലട്ടിയിരുന്ന ധാരാസിംഗിനെ പെട്ടെന്നുണ്ടായ ഹൃദയാഘാതത്തെത്തുടർന്ന് 2012 ജൂലൈ 7-ന് മുംബൈയിലെ ലീലാവതി ആശുപത്രിയിൽ പ്രവേശിപ്പിച്ചു. രണ്ടുദിവസങ്ങൾക്കുശേഷം അദ്ദേഹത്തിന്റെ തലച്ചോറിന് രക്തപ്രവാഹം നിലച്ചതുമൂലം വൻതോതിൽ കേടുപാടുകൾ പറ്റിയതായി ഡോക്ടർമാർ സ്ഥിരീകരിച്ചു. തുടർന്ന് ആശുപത്രിയിൽ നിന്ന് പുറത്തിറക്കിയ അദ്ദേഹം സ്വവസതിയിൽ വച്ച് ജൂലൈ 12-ന് അന്തരിച്ചു. 84 വയസ്സായിരുന്നു അപ്പോൾ അദ്ദേഹത്തിന്. മൃതദേഹം പൂർണ ഔദ്യോഗിക ബഹുമതികളോടെ ജുഹു ശ്മശാനത്തിൽ സംസ്കരിച്ചു. നിരവധി പ്രമുഖരാണ് അദ്ദേഹത്തെ അവസാനമായി കാണാനെത്തിയത്.

പാകിസ്താനിലെ ഗുസ്തി ചാമ്പ്യൻ കിംകോങിനെ തോൽപിച്ചാണ് ധാരാസിങ് ലോകചാമ്പ്യനായത്. ഇന്ത്യയിലെ നിരവധി നഗരങ്ങളിൽ ഇവർ തമ്മിലുള്ള മത്സരം നടന്നിട്ടുണ്ട്. കോഴിക്കോട് മാനാഞ്ചിറയിലും ഇരുവരും തമ്മിലുള്ള മത്സരം നടന്നിട്ടുണ്ട്. ഒട്ടുമിക്ക ലോക ഗുസ്തിക്കാരുമായും ഏറ്റുമുട്ടിയ ധാരാസിങ് വളരെ കുറച്ച് ഗുസ്തി മത്സരങ്ങളിലേ പരാജയപ്പെട്ടിട്ടുള്ളു. 
സിബി മലയിൽ സംവിധാനം ചെയ്ത മുത്താരംകുന്ന് പി.ഒ. എന്ന മലയാളചിത്രത്തിലും ഇദ്ദേഹം അഭിനയിച്ചിട്ടുണ്ട്.



</doc>
<doc id="199492" url="https://ml.wikipedia.org/wiki?curid=199492" title="നിമറ്റോഡ">
നിമറ്റോഡ

അഖണ്ഡ ശരീരത്തോടുകൂടിയ വിരകൾ ഉൾപ്പെട്ട ഫൈലമായ നിമറ്റോഡയുടെ വർഗീകരണത്തെപ്പറ്റി ജന്തുശാസ്ത്രജ്ഞർക്കിടയിൽ വ്യത്യസ്ത അഭിപ്രായങ്ങൾ നിലവിലുണ്ട്. ചിലർ നിമറ്റോഡയെ വർഗമായും, ഗോത്രമായും പരിഗണിക്കുമ്പോൾ കൂടുതൽ പേരും ഒരു പ്രത്യേക ഫൈലം ആയാണ് പരിഗണിക്കുന്നത്. "നൂൽ പോലുള്ളത്" എന്നർഥമുള്ള നിമറ്റോയിഡിയ (Nematoidea) എന്ന ഗ്രീക്കു പദത്തിൽനിന്നാണ് "നിമറ്റോഡ" എന്ന ആംഗലേയപദം നിഷ്പന്നമായിട്ടുള്ളത്. മെലിഞ്ഞ നേർത്ത ശരീരത്തോടുകൂടിയ ഈ വിരകൾ നൂലിനെ അനുസ്മരിപ്പിക്കുന്നതിനാൽ ഇവ നൂൽപ്പുഴുക്കൾ എന്ന പേരിലും അറിയപ്പെടുന്നു.

അകശേരുകികളിൽ മൊളസ്ക, ആർത്രോപോഡ എന്നിവ കഴിഞ്ഞാൽ ഏറ്റവും വലിയ ഫൈലമാണ് നിമറ്റോഡ. ഇതിൽ ഏകദേശം 15,000-20,000 സ്പീഷീസ് ഉൾപ്പെടുന്നു. നിമാറ്റ (Nemata) എന്നും ഈ ഫൈലത്തിന് പേരുണ്ട്. സ്വതന്ത്രമായി ജീവിക്കുന്നതോ സസ്യങ്ങളിലും ജന്തുക്കളിലും പരാദമായി വളരുന്നതോ ആയ വിരകളാണ് നിമാറ്റയിലെ അംഗങ്ങൾ. ഉരുളൻ വിരകൾ (round worms), ചാട്ടവിരകൾ (whip worms), കൊളുത്തുവിരകൾ (hook worms), ഗിനിപ്പുഴുക്കൾ, കൊക്കോപ്പുഴുക്കൾ എന്നിവയാണ് സാധാരണയായി കണ്ടുവരുന്ന ചില നിമറ്റോഡ് വിരകൾ. ശുദ്ധജലം, ഉപ്പുചതുപ്പ്, ജീർണിച്ച ജൈവ പദാർഥങ്ങൾ, ധ്രുവപ്രദേശം തുടങ്ങി ഏത് ചുറ്റുപാടിലും നിമറ്റോഡുകൾ വളരും. ഉയർന്ന താപനിലയിലും, അമ്ലം നിറഞ്ഞ മണ്ണിലും നിമറ്റോഡുകൾ വളരുന്നതായി നിരീക്ഷിക്കപ്പെട്ടിട്ടുണ്ട്.

ഏതാനും മില്ലീമീറ്റർ മുതൽ എട്ട് മീറ്റർ വരെ നീളമുള്ളവയാണ് നിമറ്റോഡ് വിരകൾ. (എങ്കിലും ഭൂരിഭാഗത്തിനും നീളം വളരെ കുറവാണ്). ഇവയുടെ വലിപ്പത്തിൽ പ്രകടമായ വ്യത്യാസമുണ്ടെങ്കിലും ശരീരഘടനയിൽ ഐകരൂപ്യം കാണാം. മെലിഞ്ഞു കൂർത്ത രണ്ട് അഗ്രങ്ങളോടുകൂടിയ ഇവയുടെ ശരീരത്തിന് പൊതുവേ വെളുത്ത നിറമാണ്. ശരീരത്തിന്റെ തിരശ്ചീന (horizontal) ഛേദത്തിന് വൃത്താകൃതിയാണ്. അതിനാൽ നിമറ്റോഡ് വിരകൾ റൌണ്ട് വേം (round worm) എന്ന പൊതുനാമത്തിലും അറിയപ്പെടുന്നു. ശരീരത്തെ തല, കഴുത്ത്, വാൽ എന്നിങ്ങനെ വേർതിരിച്ച് മനസ്സിലാക്കുക ദുഷ്കരമാണ്. ദ്വിപാർശ്വ സമമിതി(bilateral symmetry)യോട് കൂടിയ ശരീരമാണ് നിമറ്റോഡ് വിരകളുടെ മറ്റൊരു സവിശേഷത.

നിമറ്റോഡ് വിരകളുടെ ശരീരം, സ്ക്ളീറോ പ്രോട്ടീനുകൾ കൊണ്ട് നിർമിതമായ ക്യൂട്ടിക്കിൾ എന്ന ആവരണത്താൽ സംരക്ഷിക്കപ്പെട്ടിരിക്കുന്നു. ക്യൂട്ടിക്കിളിന്, നാല് പാളികളുണ്ട്. 
എന്നിവയാണവ. (hypodermis) സ്ഥിതി ചെയ്യുന്നത്. ഹൈപ്പോഡെർമിസിനു താഴെയായി ദീർഘഅക്ഷനിലയിൽ സ്ഥിതി ചെയ്യുന്ന പേശീകലകൾ കാണപ്പെടുന്നു. ഈ പേശീകലകളിൽ നിന്നും സവിശേഷരീതിയിൽ ക്രമീകരിച്ചിരിക്കുന്ന ചില പ്രക്ഷേപങ്ങൾ (projection) കാണാം. ഇത്തരം ക്രമീകരണം ജന്തുലോകത്തിൽ നിമറ്റോഡ ഫൈലത്തിന്റെ മാത്രം പ്രത്യേകതയാണ്. പേശീകലകൾ എല്ലാംതന്നെ ശരീരഅറയെ ചുറ്റിയ നിലയിലാണ് കാണപ്പെടുന്നത്. സ്യൂഡോസീലം എന്നറിയപ്പെടുന്ന ശരീര അറയിൽ ഒരു പ്രത്യേക ദ്രാവകം നിറഞ്ഞിരിക്കും. ഇതിനുള്ളിലാണ് ആന്തരാവയവങ്ങൾ സ്ഥിതി ചെയ്യുന്നത്.

നിവർന്നതും മടക്കുകളില്ലാത്തതുമായ ഒരു കുഴലാണ് (tube) ദഹനവ്യൂഹത്തെ പ്രതിനിധാനം ചെയ്യുന്നത്. ശരീരത്തിന്റെ മുൻഭാഗത്തുള്ള വായ, സ്റ്റോമ എന്ന ഒരു അറയിലേക്ക് തുറക്കുന്നു. സ്റ്റോമയ്ക്കുള്ളിൽ പല്ലുകൾ, ശൂകിക (stylet) എന്നിവ ക്രമീകരിച്ചിരിക്കുന്നു. എന്നാൽ സസ്യഭോജികളിൽ പല്ലുകൾ കാണപ്പെടുന്നില്ല. ഇവയിലെ പൊള്ളയായ ശൂകികകൾ സസ്യങ്ങളിൽ നിന്നുള്ള ദ്രവം വലിച്ചെടുക്കാൻ സഹായിക്കുന്നു. പൊതുവേ ജലത്തിന്റെ രൂപത്തിലോ പകുതി ദഹിച്ച ആഹാരത്തിന്റെ രൂപത്തിലോ ആണ് ആഹാരം ശരീരത്തിനുള്ളിൽ പ്രവേശിക്കുന്നത്. രക്തം, സസ്യദ്രവം, അഴുകിയ ജൈവപദാർഥം, കുടലിൽനിന്നുമുള്ള ദഹിച്ച ആഹാരപദാർഥം തുടങ്ങിയവയാണ് നിമറ്റോഡ് വിരകളുടെ സാധാരണ ഭക്ഷണം. സ്റ്റോമയിൽനിന്നും ഭക്ഷണം നേരെ ഗ്രസനി (pharynx) യിലെത്തുന്നു. ഗ്രസനിയിൽനിന്നും ചെറുകുടലിലെത്തുന്ന ഭക്ഷണം, എൻസൈമുകളുടെ സഹായത്താൽ ദഹിക്കപ്പെടുന്നു. ചെറുകുടലിന്റെ അഗ്രഭാഗത്താണ് മലാശയം സ്ഥിതി ചെയ്യുന്നത്. ഇവിടെനിന്നും വിസർജ്യവസ്തുക്കൾ ശരീരത്തിന്റെ പിൻഭാഗത്തായുള്ള ഒരു സുഷിരത്തിലൂടെയോ കുഴലിലൂടെയോ പുറന്തള്ളപ്പെടുന്നു. എന്നാൽ ശരീരത്തിലെ നൈട്രോസംയുക്തങ്ങൾ അമോണിയയുടെ രൂപത്തിൽ ശരീരഭിത്തിയിലൂടെയാണ് പുറന്തള്ളപ്പെടുന്നത്. വിശേഷവൽക്കരിക്കപ്പെട്ട ശ്വസനവ്യൂഹത്തിന്റെ അഭാവമാണ് നിമറ്റോഡുകളുടെ മറ്റൊരു പ്രത്യേകത. മിക്കവാറും ഇനങ്ങളിലും ശരീരസ്രവമാണ് ശ്വസനത്തെ സഹായിക്കുന്നത്. ക്യൂട്ടിക്കിളിലൂടെ ആഗിരണം ചെയ്യപ്പെടുന്ന ഓക്സിജൻ ശരീരദ്രവത്തിലൂടെ ആന്തരാവയവങ്ങളിലേക്ക് വിസരണം ചെയ്യപ്പെടുകയാണ് പതിവ്.

ഒരു നാഡീവളയവും അതിനോടനുബന്ധിച്ചുള്ള നാഡികളും ചേർന്നതാണ് നാഡീവ്യൂഹം. ശരീരത്തിന്റെയത്ര നീളമുള്ള നാല് നാഡികളാണ് കാണപ്പെടുക. ഇവ ശരീരത്തിൽ അപാക്ഷം (dorsal), അധരം (ventral), പാർശ്വ (lateral) മേഖലകളിലായി വിന്യസിച്ചിരിക്കുന്നു. ശരീരം മുഴുവൻ സംവേദക ലോമങ്ങളും പാപ്പില്ലകളുംകൊണ്ട് ആവണം ചെയ്തിരിക്കുന്നു. ഇവ സ്പർശം പോലുള്ള സംവേദനങ്ങളെ തിരിച്ചറിയാൻ സഹായിക്കുന്നു. ഇതിനുപുറമേ തലയിൽ ആംഫിഡ് എന്ന ഒരു ജോടി രന്ധ്രങ്ങളുണ്ട്. നാഡീകോശങ്ങളാൽ സമ്പന്നമായ ഇവ രാസസംവേദക അവയങ്ങളാണ്.

മിക്ക നിമറ്റോഡുകളും ഏകലിംഗികളാണ്. ഹെർമാഫ്രൊഡൈറ്റുകളും വിരളമല്ല. ലൈംഗിക പ്രജനനമാണ് സാധാരണം. എന്നാൽ ചില സ്പീഷീസുകൾ പാർത്തനോജനസിലൂടെയും പ്രജനനം നടത്താറുണ്ട്. പൊതുവേ ആൺ വിരകൾ, പെൺ വിരകളെ അപേക്ഷിച്ച് വലിപ്പം കുറഞ്ഞവയാണ്. ബീജസങ്കലനത്തിനുശേഷം, ഉണ്ടാകുന്ന മുട്ടകൾക്ക് ചുറ്റും ഒരു നേരിയ കവചം (shell) രൂപം കൊള്ളുന്നു. വിരകളുടെ സ്വഭാവമനുസരിച്ച് (സ്വതന്ത്ര ജീവിയോ, പരാദമോ) മുട്ടകൾ വിരിയുന്ന സമയവും സന്ദർഭവും വ്യത്യാസപ്പെട്ടിരിക്കുന്നു.

സ്വതന്ത്രമായി ജീവിക്കുന്ന വിരകളുടെ മുട്ടകൾ വിരിഞ്ഞുണ്ടാകുന്ന ലാർവകൾ, തികച്ചും മുതിർന്ന വിരയെപ്പോലെയായിരിക്കും. എന്നാൽ ഇവയിൽ പ്രത്യുത്പാദനവ്യൂഹം പക്വമാകില്ല എന്നതാണ് വ്യത്യാസം. ലാർവ, പൂർണ വളർച്ചയെത്തിയ വിരയാകുമ്പോഴേക്കും ക്യൂട്ടിക്കിൾ നാലു തവണ കൊഴിഞ്ഞിട്ടുണ്ടാകും. ഓരോ സ്പീഷീസിലെയും ലാർവകളുടെ ആഹാരം തികച്ചും വ്യത്യസ്തമാണ്. ലാർവകളുടെ വളർച്ചാഘട്ടം പരിസ്ഥിതിയിലെ ചൂട്, പ്രകാശം, ആർദ്രത എന്നിവയെ ആശ്രയിച്ചിരിക്കുന്നു.

പരാദമായി ജീവിക്കുന്ന നിമറ്റോഡ് വിരകളുടെ ജീവിതചക്രം തികച്ചും സങ്കീർണമാണ്. ആതിഥേയ ജന്തു അല്ലെങ്കിൽ സസ്യത്തിന്റെ ശരീരത്തിനുള്ളിൽ എത്തിയതിനുശേഷമാണ് ലാർവകളുടെ വളർച്ചാഘട്ടം ആരംഭിക്കുന്നത്. ആതിഥേയരുടെ ശരീരനിലയാണ് ഈ ലാർവകളുടെ വളർച്ചയെ സ്വാധീനിക്കുന്നത്. അനുയോജ്യമായ സാഹചര്യം എത്തുന്നതുവരെ സുഷുപ്താവസ്ഥയിൽ തുടരാനും മിക്ക നിമറ്റോഡ് ലാർവകൾക്കും കഴിയും. ഏത് പരിതഃസ്ഥിതിയും അതിജീവിക്കാൻ കഴിയുന്ന ശരീരഘടന ഈ വിരകൾ ആർജ്ജിച്ച മറ്റൊരു അനുകൂലനമാണ്.

നിമറ്റോഡുകളിൽ പരാദമായി വർത്തിക്കുന്നവയെയും സ്വതന്ത്രമായി ജീവിക്കുന്നവയെയും തമ്മിൽ ബന്ധിപ്പിക്കുന്ന സംക്രമഘട്ടത്തിലുള്ള ചിലതുണ്ട്. ഇവ, ജീവിതത്തിന്റെ ഒരു ഘട്ടത്തിൽ പരാദമായും മറ്റൊരു ഘട്ടത്തിൽ സ്വതന്ത്രമായും ജീവിക്കുന്നു. ഉദാഹരണം ഹെയർ വേം എന്ന പേരിൽ അറിയപ്പെടുന്ന മെർമിസ് (Mermis) ലാർവാ ഘട്ടത്തിൽ പരാദമായും പക്വമാകുമ്പോൾ സ്വതന്ത്രമായും ജീവിക്കുന്ന നിമറ്റോഡ് വിരയാണ്. എന്നാൽ ആൺകൈലോസ്റ്റോമ, സ്ട്രോൻഗൈലസ് എന്നിവയാകട്ടെ ലാർവാഘട്ടത്തിൽ സ്വതന്ത്രമായും പക്വമാകുമ്പോൾ പരാദമായും വളരുന്നവയുമാണ്.

നിമറ്റോഡയെ അവയവങ്ങളുടെ എണ്ണം, സ്ഥാനം എന്നിവയെ അടിസ്ഥാനമാക്കി പ്രധാനമായും 
എന്നിങ്ങനെ രണ്ട് വർഗങ്ങളായി തിരിച്ചിരിക്കുന്നു.

ഭൂരിഭാഗവും സ്വതന്ത്രമായി ജീവിക്കുന്ന വിരകളുടെ വർഗമാണ് അഡിനോഫോറിയ. അഡിനോഫോറിയയിലെ അംഗങ്ങളിൽ നാല് പാളി ക്യൂട്ടിക്കിൾ കാണപ്പെടുന്നു. ക്യൂട്ടിക്കിളിന്റെ ഉപരിഭാഗം മൃദുവായിരിക്കും. എന്നാൽ "ക്രൊമാഡോറിയ" ഉപവർഗത്തിലെ അംഗങ്ങളിൽ ക്യൂട്ടിക്കിളിന് നിരവധി അലങ്കാരങ്ങൾ ഉണ്ടായിരിക്കും. ഇവയുടെ കുഴലിന്റെ ആകൃതിയിലുള്ള അന്നനാളത്തിൽ മൂന്നോ (ഉദാ. ക്രോമഡോറിയ) അഞ്ചോ (ഉദാ. എനോപ്ലിയ) ഗ്രന്ഥികളും ഉണ്ടായിരിക്കും. സാധാരണയായി വിസർജനവ്യൂഹത്തിൽ ഒരു സുഷിരം മാത്രമേ ഉണ്ടാകൂ.

സസ്യങ്ങളിലും ജന്തുക്കളിലും പരാദമായി വളരുന്നവയാണ് സെസെർനെന്റിയയിലെ വിരകൾ. സെസെർനെന്റിയയിലെ അംഗങ്ങളിൽ നാല് പാളി ക്യൂട്ടിക്കളോടുകൂടിയവയും രണ്ട് പാളി ക്യൂട്ടിക്കിളോടുകൂടിയവയും ഉണ്ടായിരിക്കും (ഉദാ. ഡിപ്ലോഗാസ്റ്റെറിയ). ക്യൂട്ടിക്കിളിന്റെ ഉപരിഭാഗത്ത് തിരശ്ചീന ദിശയിൽ നിരവധി വരകളും കാണാം. അന്നനാളം ഓരോ ഗോത്രത്തിലും വ്യത്യസ്തമായ ആകൃതിൽ കാണപ്പെടുന്നു. സാധാരണയായി അന്നനാളത്തിൽ മൂന്ന് ഗ്രന്ഥികൾ ഉണ്ടായിരിക്കും. ജോടികളായോ അല്ലാതെയോ കാണപ്പെടുന്ന കുഴലുകളാണ് വിസർജനവ്യൂഹത്തെ പ്രതിനിധാനം ചെയ്യുന്നത്.

നിമറ്റോഡ് ഫൈലത്തിലെ പരാദവിരകൾ സസ്യങ്ങളെയും ജന്തുക്കളെയും ഒരുപോലെ ബാധിക്കുന്നു. ത്വക്കിൽക്കൂടി നേരിട്ടോ, ഭക്ഷണത്തിൽക്കൂടിയോ, മറ്റു ജീവികളുടെ സഹായത്താലോ ആണ് ഇവ ആതിഥേയ ജന്തുവിന്റെയൊ സസ്യത്തിന്റെയൊ ശരീരത്തിൽ പ്രവേശിക്കുന്നത്.

നിമറ്റോഡ് വിരകൾ മനുഷ്യരിൽ സൃഷ്ടിക്കുന്ന ഒരു സാധാരണ രോഗമാണ് അസ്കാരിയാസിസ്. അസ്കാരിസ് ലുംബ്രിക്കോയ്ഡെസ് (Ascaris lumbricaides) എന്ന ശാസ്ത്രനാമത്തിൽ അറിയപ്പെടുന്ന വിരകളാണ് രോഗഹേതു. കുടലിൽ പറ്റിപ്പിടിച്ചു വളരുന്ന ഈ വിരകൾ കാലക്രമത്തിൽ ശ്വാസകോശം, ശ്വസനപഥം എന്നിവയിലേക്ക് വ്യാപിക്കുന്നു. പനി, വയറിളക്കം എന്നിവയാണ് അസ്കാരിയാസിസിന്റെ പ്രധാന രോഗലക്ഷണങ്ങൾ.

ട്രിക്കിനെല്ല സ്പൈറാലിസ് (Trichinella spiralis) എന്ന നിമറ്റോഡ് വിരബാധമൂലം മനുഷ്യരിലുണ്ടാകുന്ന രോഗമാണ് ട്രിക്കിനോസിസ്. ശരിയായി പാകംചെയ്യാത്ത മാംസം കഴിക്കുന്നതിലൂടെയാണ് വിര ശരീരത്തിൽ പ്രവേശിക്കുന്നത്. പൊതുവേ നൂൽപ്പുഴുക്കൾ എന്നറിയപ്പെടുന്ന പിൻവേം ആണ് മനുഷ്യരെ ബാധിക്കുന്ന മറ്റൊരു പ്രധാന നിമറ്റോഡ് വിര. എന്ററോബിയസ് വെർമിക്കുലാറിസ് (Enterobius vermicularis) എന്ന ഇനം നൂൽപ്പുഴുക്കൾ പ്രധാനമായും കുട്ടികളിൽ കാണപ്പെടുന്ന നിമറ്റോഡാണ്. വെളുത്ത നൂലുപോലുള്ള ശരീരത്തോടുകൂടിയ ഈയിനം വിരകൾക്ക് ഒരു സെ.മീ. മാത്രമേ നീളമുള്ളൂ. ശുചിത്വമില്ലാത്ത ഭക്ഷണത്തിലൂടെ ശരീരത്തിനുള്ളിൽ പ്രവേശിക്കുന്ന ഇവ മലാശയത്തിൽ എത്തുന്നതോടെ ദിവസവും 15,000-ലധികം മുട്ടകൾ ഇടുന്നു. മലദ്വാരത്തിനു ചുറ്റുമുണ്ടാകുന്ന ചൊറിച്ചിൽ ആണ് ഈ വിരബാധയുടെ പ്രധാന ലക്ഷണം. കുട്ടികളെ ബാധിക്കുന്ന മറ്റൊരു നിമറ്റോഡ് വിരയാണ് നെകേറ്റർ അമേരിക്കാനസ്. കൊളുത്തുവിര(hook worm)കളുടെ ഗണത്തിൽപ്പെട്ട ഇവയുടെ ലാർവകൾ, ത്വക്കിനുള്ളിലൂടെയാണ് ശരീരത്തിൽ പ്രവേശിക്കുന്നത്. തുടർന്ന് രക്തത്തിലൂടെ സഞ്ചരിച്ച് ചെറുകുടലിലെത്തി അവിടെ വളരുന്നു. വയറുവേദന, വിളർച്ച, വയറിളക്കം തുടങ്ങിയവയാണ് പ്രധാന രോഗലക്ഷണങ്ങൾ. 

ചാട്ടവിര (whip worm) ഇനത്തിൽപ്പെട്ട ട്രിക്കുറിസ് ട്രിക്ക്രിയുറ (Trichuris trichiura), സ്ട്രോൺഗൈലോയിഡെസ് സ്റ്റെർക്കോറാലിസ് (Strongyloides sterocoralis) എന്നിവയാണ് മനുഷ്യരെ ബാധിക്കുന്ന മറ്റു പ്രധാന നിമറ്റോഡ് വിരകൾ.

ഫൈലേറിയോയിഡെ സൂപ്പർ കുടുംബത്തിൽപ്പെട്ട നിമറ്റോഡ് വിരകളാണ് മന്തുരോഗ(Elephantiasis)ത്തിനു ഹേതു. ഫൈലേറിയ ബാങ്ക്രോഫ്റ്റി (Filaria bancrofti) ആണ് ഈ രോഗത്തിനു ഹേതുവായ പ്രധാന നിമറ്റോഡ് വിര. ഇവ മനുഷ്യരുടെ ലിംഫ് ഗ്രന്ഥികളിലും ലിംഫ് കുഴലുകളിലുമാണ് വസിക്കുന്നത്. വിരകളുടെ ആധിക്യം ലിംഫിന്റെ പ്രവാഹത്തിനു തടസ്സം സൃഷ്ടിക്കുന്നതിനാൽ പ്രസ്തുത ഗ്രന്ഥികളും കുഴലുകളും വീർക്കുന്നു. തത്ഫലമായി ഈ ഗ്രന്ഥികളോട് ബന്ധപ്പെട്ട പേശികൾക്കും വീക്കമുണ്ടാക്കുന്നു. ഈ അവസ്ഥയാണ് മന്ത്. മന്തുരോഗത്തിന് കാരണമാവുന്ന ഈ വിരയുടെ ലാർവ മനുഷ്യശരീരത്തിനുള്ളിൽ വെച്ചല്ല, മറിച്ച് ക്യൂലക്സ് വിഭാഗത്തിൽപ്പെട്ട കൊതുകുകളിലാണ് വളരുന്നത്. ഇവ കൊതുകിന്റെ ഉമിനീരിലായിരിക്കും കാണപ്പെടുക. കൊതുക് മനുഷ്യരക്തം കുടിക്കുന്നതിനുമുമ്പ് ഉമിനീര് കുത്തിവയ്ക്കുന്നതോടെ ഇവ മനുഷ്യശരീരത്തിൽ പ്രവേശിക്കുന്നു.

ഡൈറോഫൈലേറിയ ഇമ്മിറ്റസ്, ടോക്സോകാര കാനിസ് എന്നിവ നായ, പൂച്ച തുടങ്ങിയ വളർത്തുമൃഗങ്ങളെ ബാധിക്കുന്ന നിമറ്റോഡുകളാണ്. ഹീമോൺകസ് കോൺടോർട്ടസ് എന്ന നിമറ്റോഡ് വിരയുടെ ആതിഥേയർ ചെമ്മരിയാടുകളാണ്.

നിമറ്റോഡ് വിരകൾ കാർഷികവിളകളെ ബാധിച്ച് വൻതോതിൽ കൃഷിനാശം വരുത്താറുണ്ട്. ഉദാ. സിറ്റിലെൻകസ്, ഗ്ലോബോഡെറ എന്നിവ. ഇവ പ്രധാനമായും ഉരുളക്കിഴങ്ങിനെയാണ് ബാധിക്കുക. സോയാബീനിനെ ബാധിക്കുന്ന നിമറ്റോഡ് വിരയാണ് ഹെറ്ററോഡെറ ടൈലെൻകസ്. ഡെവാസ്റ്റാട്രിക്സ് (ഓട്സ്), ടൈ.ട്രിറ്റിക്കി (ഗോതമ്പ്) എന്നിവയാണ് കർഷിക വിളകളെ ബാധിക്കുന്ന മറ്റുചില നിമറ്റോഡ് വിരകൾ. മിക്ക വിരകളും സസ്യങ്ങളുടെ വേരുകളെയാണ് ബാധിക്കുന്നത്. രോഗകാരികളായ വൈറസുകളുടെ വ്യാപനത്തിനും നിമറ്റോഡുകൾ കാരണമാകാറുണ്ട്. ഉദാഹരണമായി മുന്തിരിയുടെ മുരടിപ്പിന് കാരണമാകുന്ന ജി.എഫ്.എൽ.വി. എന്ന വൈറസിനെ വഹിക്കുന്നത് ക്സിഫിനെമ ഇൻഡെക്സ് എന്ന ഇനം നിമറ്റോഡാണ്. എന്നാൽ ചിലയിനം നിമറ്റോഡുകൾ കർഷകമിത്രങ്ങളാണ്. ഇവ വിളകളെ തിന്നുനശിപ്പിക്കുന്ന കീടങ്ങളെ ആഹാരമാക്കുകവഴിയാണ് കർഷകർക്ക് പ്രയോജനകാരികളാകുന്നത്. നോ: അസ്കാരിയാസിസ് 



</doc>
<doc id="199493" url="https://ml.wikipedia.org/wiki?curid=199493" title="ടൂറിൻ">
ടൂറിൻ

വടക്കു പടിഞ്ഞാറൻ ഇറ്റലിയിലെ ഒരു നഗരവും, ഇതേ പേരുള്ള പ്രവിശ്യയുടെ തലസ്ഥാനവും. പീഡ്മോൺട് രാഷ്ട്രീയ മണ്ഡലത്തിന്റെ ആസ്ഥാനം കൂടിയാണിത്. ഉത്തര പശ്ചിമ ഭാഗങ്ങളിൽ ആൽപ്സ് അതിരായുള്ള ഈ നഗരം മിലാനിന് 140 കി.മീ. അകലെ പോ (Po) നദിക്കരയിൽ സമുദ്രനിരപ്പിൽ നിന്ന് 229 മീ. ഉയരത്തിൽ സ്ഥിതിചെയ്യുന്നു. ടോറിനോ (Torino) എന്നാണ് ഇറ്റാലിയൻ നാമധേയം. ഇറ്റലിയുടെ വ്യാവസായിക ത്രികോണം' എന്നു വിശേഷിക്കപ്പെടുന്ന, ടൂറിൻ, മിലാൻ, ജനോവ നഗരത്രയത്തിലെ പശ്ചിമനഗരമാണ് ടൂറിൻ. ടൂറിന് വ. പ. 175 കി.മീ. അകലെയാണ് ജനോവ നഗരം സ്ഥിതിചെയ്യുന്നത്. നഗരജനസംഖ്യ 991870 (90 ഡി.); പ്രവിശ്യാ ജനസംഖ്യ: 952736 ('92).

പ്രാചീനകാലത്ത് ടൂറിൻ ലിഗൂറിയൻ വംശജരുടെ ആവാസകേന്ദ്രമായിരുന്നു. എ.ഡി. 1 ആം ശതകത്തോടെ ഇത് ഒരു റോമൻ കോളനി ആയിത്തീർന്നു. പിന്നീട് ഒരു പ്രധാന റോമൻ നഗരമായി വികാസം പ്രാപിച്ച ടൂറിൻ അക്കാലത്ത് അഗസ്റ്റാ ടൂറിനോറം (Augusta Taurinorum) എന്നാണ് അറിയപ്പെട്ടിരുന്നത്. 7-ാം ശ.-ത്തിൽ ലൊംബാർഡുകളുടെ അധീനതയിലുള്ള ഒരു ഡച്ചി (പ്രഭുഭരണ പ്രദേശം) ആയി ടൂറിൻ മാറി. പിന്നീട് കുറച്ചുകാലം ഫ്രാങ്കുകളാണ് ഇവിടം ഭരിച്ചിരുന്നത്. സാവോയ് ഭരണകുടുംബം ഈ പ്രദേശത്തിനായി അവകാശമുന്നയിച്ചിരുന്നെങ്കിലും 12-ഉം 13-ഉം നൂറ്റാണ്ടുകളിൽ ഇതൊരു സ്വതന്ത്ര കമ്യൂൺ ആയി നിലനിന്നു. എന്നാൽ 1280-ഓടെ സാവോയ് കുടുംബം ടൂറിന്റെ ഭരണം പിടിച്ചടക്കി. 1536 മുതൽ 62 വരെ ഫ്രഞ്ചുകാർ ടൂറിൻ കൈവശപ്പെടുത്തിയിരുന്നുവെങ്കിലും സാവോയ് പ്രഭുക്കൾ ഇവിടം തിരിച്ചുപിടിച്ച് ഒരു ഡച്ചിയുടെ ആസ്ഥാനമാക്കിയിരുന്നു. 1800 മുതൽ 14 വരെ വീണ്ടും ഇത് ഫ്രഞ്ച് ഭരണത്തിൻകീഴിലായി. പിന്നീട് 1860 വരെ ടൂറിൻ സാർഡീനിയ രാജ്യത്തിന്റെ തലസ്ഥാനമായിത്തീർന്നു. ടൂറിൻ കേന്ദ്രീകരിച്ചാണ് ഇറ്റാലിയൻ ദേശീയ ചിന്താഗതി (Risorgimento) വികാസം പ്രാപിച്ചത്. ഇറ്റലിയുടെ ഏകീകരണവുമായി ബന്ധപ്പെട്ട പല പ്രവർത്തനങ്ങളും ടൂറിൻ കേന്ദ്രീകരിച്ച് നടന്നിരുന്നു. 1861 മുതൽ 65 വരെ ഏകീകൃത ഇറ്റലിയുടെ തലസ്ഥാനമായി വർത്തിച്ചതും ടൂറിൻ ആണ്. 20-ാം നൂറ്റാണ്ടിൽ ടൂറിൻ ഒരു പ്രധാന വ്യാവസായിക-വാണിജ്യ നഗരമായി വളർന്നു. രണ്ടാം ലോകയുദ്ധത്തിൽ നഗരത്തിന് വളരെ നാശനഷ്ടമുണ്ടായി. 1950-കളിലും 60-കളിലും കാർ നിർമ്മാണവ്യവസായം പുഷ്ടിപ്പെട്ടതോടെ ടൂറിൻ അഭിവൃദ്ധി പ്രാപിച്ചു. ഇതോടെ തെക്കൻ ഇറ്റലിയിൽനിന്നും മറ്റുമായി ധാരാളം ആളുകൾ ഇവിടേക്കെത്തുകയുണ്ടായി. തന്മൂലം നഗരജനസംഖ്യയിൽ കാര്യമായ വർധനവുണ്ടാകാനിടയായി. ഗതകാല പ്രൗഢി വിളിച്ചോതുന്ന പല കൊട്ടാരങ്ങളും ഇന്നിവിടെയുണ്ട്. 
മോട്ടോർ വാഹനങ്ങളുടെ നിർമ്മാണമാണ് ടൂറിനിലെ മുഖ്യ വ്യവസായം. വസ്ത്രങ്ങൾ, സംസ്ക്കരിച്ച ഭക്ഷ്യസാധനങ്ങൾ, തുകലുത്പന്നങ്ങൾ തുടങ്ങിയവയും ഇവിടത്തെ വ്യാവസായികോത്പന്നങ്ങളിൽപ്പെടുന്നു. ഇറ്റലിയിലെ രാസസംസ്ക്കരണത്തിന്റെ 85 ശ. മാ. വും കേന്ദ്രീകരിച്ചിരിക്കുന്നതും ഇവിടെത്തന്നെ. ഇറ്റലിയിലെ പ്രധാന പുസ്തക പ്രസിദ്ധീകരണകേന്ദ്രം എന്ന പേരിലും ടൂറിൻ പ്രസിദ്ധമായിട്ടുണ്ട്. ഒരു അന്താരാഷ്ട്ര വ്യോമ-റെയിൽ ഗതാഗതാസ്ഥാനംകൂടിയാണ് ഈ നഗരം. സാമ്പത്തിക രാഷ്ട്രീയ മേഖലകളിലും ഈ നഗരം വൻ പ്രാധാന്യം നേടിയെടുത്തിട്ടുണ്ട്. ഒരു മുഖ്യ സാംസ്ക്കാരിക, കലാകേന്ദ്രവുമാണ് ടൂറിൻ. ആധുനിക ഗതാഗത-വാർത്താവിനിമയ സൗകര്യങ്ങൾ നഗരത്തെ ഇറ്റലിയിലെ മറ്റു നഗരങ്ങളുമായും പ്രധാന ലോക നഗരങ്ങളുമായും ബന്ധിപ്പിക്കുന്നു.

ദക്ഷിണ ഇറ്റലിയിലെ മനോഹരമായ പ്രദേശങ്ങളിൽ ഒന്നാണ് ടൂറിൻ. വീതിയേറിയ ചോലമരപ്പാതകളും, ഉദ്യാനങ്ങളും, തുറസ്സായ മൈതാനങ്ങളും, 17-18 ശ.-ത്തിലെ പുരാതന കെട്ടിടങ്ങളും നഗരത്തിലുടനീളം കാണാം. സമചതുരാകൃതിയിലുള്ള കെട്ടിട സമുച്ചയങ്ങളും, വീതിയേറിയ ചതുരാങ്കണങ്ങളും, ഉദ്യാനങ്ങളും നഗരത്തിന് ഒരു ആധുനിക ഭാവം പ്രദാനം ചെയ്തിരിക്കുന്നു. കാറിഗ്നാനോ, വാലന്റീനോ മുതലായ കൊട്ടാരങ്ങൾ സാവോയ് ഡ്യൂക്കുമാരുടെ വസതികളായിരുന്നു. തുടക്കത്തിൽ ഇറ്റാലിയൻ പാർലമെന്റ് കാറിഗ്നാനോ കൊട്ടാരത്തിലായിരുന്നു പ്രവർത്തിച്ചിരുന്നത്. ഉത്തര പാലറ്റീന, കിഴക്കൻ പ്രട്ടോറിയ എന്നീ കവാടങ്ങൾ റോമൻ കാലഘട്ടത്തിൽ നിർമ്മിക്കപ്പെട്ടവയാണ്. ഇറ്റാലിയൻ ഏകീകരണത്തിന്റെ നൂറാം വാർഷികാഘോഷങ്ങളോടനുബന്ധിച്ച് 1961-ൽ പീയർ ല്വിഗി നെർവി (Pier Luigi Nervi) രൂപകല്പന ചെയ്തതാണ് ടൂറിനിലെ വിശാലമായ പാലസോ ദെൽ ലാവോറോ എക്സിബിഷൻ ഹാൾ (Palazzo del Lavoro Exhibition Hall). 154 മീ. ഉയരമുള്ള ആന്റോനെലിയാന ടവർ (Antonelliana Tower) നഗരത്തിന്റെ പ്രതീകമായി മാറിയിരിക്കുന്നു.

ഈജിപ്ഷ്യൻ മ്യൂസിയം, മ്യൂസിയം ഒഫ് ആന്റിക്വിറ്റീസ്; ഫ്ളമിഷ്, ഡച്ച്, ഇറ്റാലിയൻ പ്രതിഭകളുടെ കരവിരുതു പ്രകടമാക്കുന്ന കലാവസ്തുക്കൾ ഉൾക്കൊള്ളുന്ന സബവ്ദ ഗാലറി (Sabauda Gallery) അക്കാദമിയ ആൽബർട്ടിനാ ദി ബെല്ലി ആർട്ടി (Academia Albertina di Bella Arti), ഗാലറിയദ് ആർട് മോഡേണ (Galeriad Arte Moderna) തുടങ്ങിയവ ട്യൂറിനിലെ പ്രധാന മ്യൂസിയങ്ങളാണ്.

ടൂറിനിലെ ചാപൽ ഒഫ് ദ് ഹോളി ഷ്റൗഡ് (Chapel of the Holy Shroud) ലോക പ്രശസ്തമാണ്. ക്രിസ്തുദേവന്റെ ശരീരം മൂടിപ്പൊതിഞ്ഞിരുന്നതെന്നു വിശ്വസിക്കപ്പെടുന്ന വസ്ത്രം സൂക്ഷിച്ചിരിക്കുന്നത് ഇവിടെയാണ്. പുരാതന മണിമാളികയോടുകൂടിയ കൺസൊലാറ്റ, ഗോഥിക് സാൻഡൊമിനികോ, നവോത്ഥാന കാലത്ത് പ്രഥമ സ്ഥാനത്തായിരുന്ന സാൻ ഗിയോവനി ബാറ്റിസ്ത, സാൻ മാസീനോ, ഗ്രാൻ മാഡ്രെ ദി ദിയോ, സാവോയ് വംശജരെ അടക്കം ചെയ്തിരുന്ന ബസിലിക്ക ഓഫ് സുപർഗ എന്നിവയാണ് ഇവിടത്തെ പ്രധാന ക്രിസ്തീയ ദേവാലയങ്ങൾ.

ടൂറിൻ സർവകലാശാല (1404)യുടെ ആസ്ഥാനമാണ് ടൂറിൻ. ബിബ്ലിയോടെക്ക നാസിയോണേലും (Biblioteca Naziionale 1720) ബിബ്ലിയോടെക്ക സിവിക്കയും (Biblioteca Civica 1869) ആണ് മറ്റു പ്രധാന ഉന്നത വിദ്യാഭ്യാസ സ്ഥാപനങ്ങൾ. പിയാസ കാസ്റ്റെലോ (Piazza Castello), പിയാസ സാൻ കാർലോ (Lungo Po). ലൂങോ പോ (Parco del Valentino), പാർസോ ദൽ വാലന്റിനോ (Parco del Valentino) മോൺട് ദെ കപ്പൂസിനി (Cappucini) തുടങ്ങിയവ ഇവിടെത്തെ പ്രധാന പാർക്കുകളാണ്. ഓരോ വർഷവും ധാരാളം മേളകൾ ടൂറിനിൽ അരങ്ങേറുന്നുണ്ട്. ഇതിൽ അന്താരാഷ്ട്ര മോട്ടോർ പ്രദർശനത്തിനാണ് പ്രഥമ സ്ഥാനം. ഇറ്റലിയിലെ 4 സ്റ്റോക്ക് എക്സ്ചേഞ്ചുകളിൽ ഒന്ന് ടൂറിനിൽ പ്രവർത്തിക്കുന്നു. ഒരു അന്താരാഷ്ട്ര വിമാനത്താവളവും ഇവിടെയുണ്ട്. നഗരത്തിലെ ട്രാംറെയിൽ ശൃംഖലയ്ക്ക് 119 കി.മീ.ദൈർഘ്യമുണ്ട്.
സാഹിത്യരംഗത്തെ നിരവധി പ്രതിഭകളുടെ ജന്മ ദേശവും പ്രവർത്തനയിടവുമായിരുന്നു ടൂറിൻ. ഇറ്റാലോ കാൽവിനോ, പ്രിമോ ലെവി തുടങ്ങി നിരവധി എഴുത്തുകാർ ഠൂറിൻ കേന്ദ്രമാക്കി പ്രവർത്തിച്ചു.



</doc>
<doc id="199495" url="https://ml.wikipedia.org/wiki?curid=199495" title="ടൂലറിമിയ">
ടൂലറിമിയ

ഒരു ജന്തുജന്യരോഗം. ഫ്രാൻസിസെല്ലാ ടൂലറെൻസിസ് (Francisella tularensis) എന്ന ബാക്ടീരിയമാണ് രോഗ ഹേതു. രോഗം ബാധിച്ച മൃഗത്തിൽനിന്ന് നേരിട്ടോ ഈച്ചകൾ (deer fly) മുഖേനയോ മനുഷ്യർക്ക് രോഗം പകർന്നുകിട്ടാറുണ്ട്. അണ്ണാൻ, മുയൽ, എലി, പെരുച്ചാഴി, മാൻ, പട്ടി, പൂച്ച, ചെമ്മരിയാട് എന്നീ മൃഗങ്ങളേയും ചില പക്ഷികളേയും ഈ രോഗം ബാധിക്കാറുണ്ട്. രോഗം ബാധിച്ച മൃഗങ്ങളുമായുള്ള സമ്പർക്കംകൊണ്ടും ശരിയായ വിധത്തിൽ പാകം ചെയ്യാതെ മാംസം ആഹരിക്കുന്നതുവഴിയും മൃഗങ്ങളുടെ വിസർജ്യങ്ങൾകൊണ്ട് മലിനമായ ജലം കുടിക്കുന്നതുകൊണ്ടും മൃഗങ്ങളെ കടിച്ച പ്രാണികളുടെ കടിയേൽക്കുക വഴിയും രോഗം മനുഷ്യനിലേക്ക് സംക്രമിക്കാറുണ്ട്.
രോഗം ബാധിച്ച് 3-10 ദിവസത്തിനകം ലക്ഷണങ്ങൾ പ്രകടമാകും. അസഹ്യമായ തലവേദന, കുളിര്, പനി, ഛർദി, ശരീരവേദന, മൂത്രശങ്ക എന്നിവയാണ് പ്രധാന ലക്ഷണങ്ങൾ. ചർമത്തിലൂടെയാണ് ബാക്ടീരിയം ശരീരത്തിൽ പ്രവേശിക്കുന്നതെങ്കിൽ വിരലുകളിലും കൈകളിലും വ്രണങ്ങളും ലസികാ ഗ്രന്ഥിവീക്കവും ഉണ്ടാവും. നേത്രഗ്രന്ഥികളെ ബാധിക്കുമ്പോൾ കൺപോളകളുടെ അഗ്രത്ത് വ്രണങ്ങൾ ഉണ്ടാകാറുണ്ട്. ടുലറീമിയയ്ക്കൊപ്പം ന്യുമോണിയ കൂടി ബാധിച്ച് രോഗം സങ്കീർണമാകാറുണ്ട്.

രക്ത പരിശോധനയിലൂടെ രോഗനിർണയം സാധ്യമാണെങ്കിലും പലപ്പോഴും ദുഷ്കരമാവാറുണ്ട്. ടെട്രാസൈക്ലിൻ, സ്ട്രെപ്റ്റോമൈസിൻ തുടങ്ങിയ ആന്റിബയോട്ടിക്കുകളാണ് പ്രത്യൗഷധങ്ങൾ. ചെള്ള്, പ്രാണികൾ മുതലായവയെ നശിപ്പിക്കുക, രോഗം ബാധിച്ച മൃഗങ്ങളെ സൂക്ഷിച്ചു കൈകാര്യം ചെയ്യുക തുടങ്ങിയ മുൻകരുതലുകളെടുത്താൽ രോഗത്തെ ഒരു പരിധിവരെ തടയാനാവും. പ്രതിരോധ കുത്തിവയ്പുകളും ഇന്ന് ലഭ്യമാണ്. 


</doc>
<doc id="199497" url="https://ml.wikipedia.org/wiki?curid=199497" title="ടെക്കുംസേ">
ടെക്കുംസേ

വെള്ളക്കാരുടെ കടന്നുകയറ്റത്തിനെതിരെ അമേരിന്ത്യൻ വംശജരെ സംഘടിപ്പിക്കുന്നതിനു നേതൃത്വം നൽകിയ ഷാവ്നി ഗോത്ര പ്രമുഖൻ.
യു.എസ്സിലെ ഒഹായോ എന്ന സ്ഥലത്ത് 1768-ൽ ഇദ്ദേഹം ജനിച്ചു. വെള്ളക്കാരോടു പോരാടി പോയിന്റ് പ്ലസന്റിലെ യുദ്ധത്തിൽ 1774-ൽ മരണമടഞ്ഞ ഒരു ഷാവ്നി മുഖ്യനായിരുന്നു ടെക്കുംസേയുടെ പിതാവ്. ടെക്കുംസേ ചെറുപ്പം മുതൽ കുടിയേറ്റക്കാരോട് എതിർപ്പു പ്രകടിപ്പിച്ചിരുന്നു. 1794-ൽ വെള്ളക്കാരുമായുണ്ടായ ഒരേറ്റുമുട്ടലിൽ മറ്റു ഇന്ത്യൻ ഗോത്രവർഗക്കാരോടൊപ്പം ടെക്കുംസേയും പങ്കെടുക്കുകയുണ്ടായി. എന്നാൽ ഈ ഏറ്റുമുട്ടലിൽ ഇന്ത്യൻ ഗോത്രവർഗ സേനയ്ക്ക് പരാജയം സംഭവിച്ചു. 1805-ഓടെ അമേരിക്കൻ ഇന്ത്യൻ ഗോത്രവർഗക്കാർ ഇദ്ദേഹത്തെ തങ്ങളുടെ നേതാവായി അംഗീകരിച്ചു. ഗോത്രവർഗക്കാരാരുംതന്നെ തങ്ങളുടെ ഭൂമി വെള്ളക്കാർക്കു വിൽക്കരുതെന്നും വിവിധ ഗോത്രങ്ങൾ തമ്മിലുള്ള ശത്രുത അവസാനിപ്പിച്ച് സംഘടിച്ചാൽമാത്രമേ നിലനിൽപുണ്ടാകൂ എന്നും ഇദ്ദേഹം അവരെ ഉദ്ബോധിപ്പിച്ചിരുന്നു. ടെക്കുംസേയുടെ സഹോദരനായിരുന്ന 'പ്രോഫറ്റ് ' എന്നറിയപ്പെട്ടിരുന്ന ടെൻസ്ക്വാടവയും (Tenskwatawa) ഈവിധ പ്രവർത്തനങ്ങളിലാണ് ഏർപ്പെട്ടിരുന്നത്. ഇദ്ദേഹത്തിന്റെ സേവനം ടെക്കുംസേക്കു സഹായകരമാവുകയും ചെയ്തു. ഇവർ 1808-ൽ ഒഹായോയിൽ നിന്നും പുറത്താക്കപ്പെട്ടു. തുടർന്ന് ഇവർ ഇൻഡ്യാനയിലെത്തുകയും അമേരിക്കൻ ഇന്ത്യൻ ഗോത്രവർഗക്കാരെ സംഘടിപ്പിക്കാനുള്ള പ്രവർത്തനങ്ങളാരംഭിക്കുകയും ചെയ്തു. കാനഡയിലുണ്ടായിരുന്ന ബ്രിട്ടീഷുകാരുടെ സഹായവും ഇവർക്കു ലഭിച്ചിരുന്നു. ഗോത്രവർഗക്കാരെ സംഘടിപ്പിക്കുന്ന പ്രവർത്തനം വിപുലമാക്കാൻ വേണ്ടി ടെക്കുംസേ തെക്കൻ പ്രദേശങ്ങളിലേക്കുപോയി. തന്റെ നേതൃത്വത്തിലുണ്ടായിരുന്ന ഇന്ത്യരുടെ മേൽനോട്ടം ടെൻസ്ക്വാടവയെ ഏൽപിച്ചശേഷമാണ് ടെക്കുംസേ യാത്ര തിരിച്ചത്. ഈ അവസരത്തിൽ ടെൻസ്ക്വാടവയുടെ നേതൃത്വത്തിലുണ്ടായിരുന്ന ഗോത്രവർഗസേനയും വില്യം ഹെന്റി ഹാരിസൺ നയിച്ചിരുന്ന യു.എസ്. സൈന്യവും തമ്മിൽ ടിപ്പിക്കെനൂവിൽ വച്ച് 1811 ന. 7-ന് ഏറ്റുമുട്ടി. ഈ ഏറ്റുമുട്ടലിൽ ഇന്ത്യർ പരാജയപ്പെടുകയും അവരുടെ സേന ഛിന്നഭിന്നമാവുകയും ചെയ്തു. പിന്നീട് 1812-ൽ നടന്ന ബ്രിട്ടീഷ് യു.എസ്. യുദ്ധത്തിൽ ടെക്കുംസേ ബ്രിട്ടിഷ് പക്ഷത്തു ചേർന്നുകൊണ്ട് അമേരിക്കക്കാർക്കെതിരായി യുദ്ധം ചെയ്തു. ഇദ്ദേഹം ബ്രിട്ടിഷുകാർക്കുവേണ്ടി ഗോത്രവർഗക്കാരെ സൈന്യത്തിൽ ചേർക്കുകയുമുണ്ടായി. സൈന്യത്തിന്റെ ബ്രിഗേഡിയർ ജനറലായി പ്രവർത്തിച്ചിരുന്ന ടെക്കുംസേ 2000 യോദ്ധാക്കളെയാണ് നയിച്ചിരുന്നത്. ഈ യുദ്ധത്തിൽ 1813 ഒ. 5-ന് ഇദ്ദേഹം കൊല്ലപ്പെട്ടു. 



</doc>
<doc id="199499" url="https://ml.wikipedia.org/wiki?curid=199499" title="ടെക്സ്റ്റൈൽ കെമിസ്ട്രി">
ടെക്സ്റ്റൈൽ കെമിസ്ട്രി

ഒരു പ്രയുക്ത രസതന്ത്രശാഖയാണ് ടെക്സ്റ്റൈൽ കെമിസ്ട്രി. തുണിത്തരങ്ങളുടെ ഇഴ, നാര് എന്നിവയുടെ സമഗ്രപഠനമാണ് ഈ ശാസ്ത്രശാഖയുടെ ലക്ഷ്യം.തുണികളുടെ സൗന്ദര്യപരമായ ഗുണങ്ങളിലും പ്രയോഗധർമങ്ങളിലും അനുയോജ്യമായ മാറ്റങ്ങൾ വരുത്തുന്നതിന് രസതന്ത്രത്തിന്റെ പല പ്രാഥമിക ശാഖകളിലേയും പ്രവിധികൾ പ്രയോജനപ്പെടുത്താറുണ്ട്. പ്രകൃതിജന്യവും കൃത്രിമവും ആയ വ്യത്യസ്ത തുണിനാരുകളുടെ രാസ-ഭൗതിക ഗുണധർമങ്ങൾ ഈ ശാസ്ത്ര ശാഖ പഠനവിഷയമാക്കുന്നു. തുണിയുടെ അലക്കു സ്വഭാവം (സോപ്പ്, മറ്റ് അലക്കു പദാർഥങ്ങൾ എന്നിവയോടുള്ള പ്രതികരണം) പഠിക്കുന്നതിനായി പ്രതല രസതന്ത്ര (surface chemistry) തത്ത്വങ്ങൾ പ്രയോജനപ്പെടുത്തുന്നു. നാരുകളുടെയും, വസ്ത്ര നിർമ്മാണത്തിനാവശ്യമായി വരുന്ന മറ്റു രാസപദാർഥങ്ങളുടെയും രാസഘടനയിൽനിന്ന് തുണിത്തരങ്ങളുടെ സൗന്ദര്യപരവും, രാസികവും ഭൗതികവുമായ ഗുണങ്ങൾ പ്രവചിക്കുവാൻ ഒരു ടെക്സ്റ്റൈൽ കെമിസ്റ്റിന് സാധിക്കും. സൈദ്ധാന്തികവും പ്രായോഗികവുമായ അറിവുകൾ വേണ്ടവിധം വിനിയോഗിച്ചാണ് നവീനങ്ങളായ വസ്ത്രങ്ങൾ വിപണിയിലെത്തിക്കുന്നത്.
തുണികളുടെ രസതന്ത്രത്തെക്കുറിച്ചുള്ള പഠനം ആരംഭിക്കുന്നത് നാരുകളിൽ നിന്നാണ്. നാരുകൾ രണ്ടു വിധത്തിലുണ്ട്; പ്രകൃതിജന്യവും കൃത്രിമ നിർമിതവും. പ്രോട്ടീൻ നാരുകളായ സിൽക്ക്, കമ്പിളി; സെലുലോസ് നാരുകളായ പരുത്തി, ലിനൻ, റാമി; അത്രതന്നെ പ്രാധാന്യമർഹിക്കാത്ത മറ്റു ചില സസ്യനാരുകൾ എന്നിവ പ്രകൃതിയിൽ നിന്നു ലഭിക്കുന്നവയാണ്. ചില രാസവസ്തുക്കളുടെ പോളിമറീകരണം വഴിയാണ് കൃത്രിമ നാരുകൾ ഉണ്ടാക്കുന്നത്. പോളിഅമൈഡുകൾ (നൈലോൺ) പോളി അക്രിലേറ്റുകൾ, പോളിഎസ്റ്ററുകൾ എന്നിവയാണ് കൃത്രിമനാരുകൾ. ഇവയ്ക്ക് നിരവധി സമാന സ്വഭാവങ്ങളുണ്ടെങ്കിലും വ്യത്യസ്ത രാസപദാർഥങ്ങളുടെ പോളിമറുകൾ ആയതിനാൽ ഇവ വ്യത്യസ്ത ഗുണധർമങ്ങൾ പ്രദർശിപ്പിക്കുന്നു.
വസ്ത്രനിർമ്മാണത്തിനായി ഉപയോഗിക്കുന്ന രാസവസ്തുക്കളെ രണ്ടായി തരം തിരിച്ചിട്ടുണ്ട്: നാരുകളിൽതന്നെ അവശേഷിക്കുന്ന രാസപദാർഥങ്ങൾ, നാരുകൾ നനയ്ക്കുന്നതിനോ വൃത്തിയാക്കുന്നതിനോ മറ്റ് ഏതെങ്കിലും ഘട്ടത്തിലോ താത്ക്കാലികമായി ഉപയോഗിക്കുന്ന രാസപദാർഥങ്ങൾ. ചായങ്ങളും, വസ്ത്രത്തിൽ അവസാനമിനുക്കിനായി ഉപയോഗിക്കുന്ന രാസവസ്തുക്കളും ഒന്നാമത്തെ വിഭാഗത്തിലും പ്രതലത്തിൽ പ്രവർത്തനക്ഷമമായ (surface active agents) സർഫാക്റ്റന്റുകൾ രണ്ടാമത്തെ വിഭാഗത്തിലും പെടുന്നു. സർഫാക്റ്റന്റുകൾ പൊതുവായ രാസസ്വഭാവമുള്ളവയാണ്. R-Y എന്നാണ് സർഫാക്റ്റന്റുകളുടെ ഘടന. തന്മാത്രയുടെ പ്രധാന ഭാഗമായ 'R' എണ്ണയിൽ ലേയമാണ്, 'Y' ആകട്ടെ ജലത്തിൽ ലേയവും. ഇവ തമ്മിലുള്ള സന്തുലനമാണ് സർഫാക്റ്റന്റിന്റെ ഗുണം നിർണയിക്കുന്നത്. R ഒരു ദീർഘശൃംഖല ഹൈഡ്രോകാർബണാണ്. Y ഒരു ധന അയോണോ ഋണ അയോണോ ആകാം. ചില സാധാരണ Y ഗ്രൂപ്പുകൾ താഴെ പറയുന്നവയാണ്:
സോഡിയം സ്റ്റിയറേറ്റ് സോപ്പാണ് ആദ്യ സർഫാക്റ്റന്റ് CH3(CH2)15 CH2-COO-Na+ പ്രയോഗത്തിനനുസൃതമായി സർഫക്റ്റന്റിന്റെ രാസഘടന തിരഞ്ഞെടുക്കാം.

എല്ലാ നാരുകളും നിരവധി രാസഭൗതിക പ്രക്രിയകളിലൂടെ കടന്നു പോയതിനുശേഷമാണ് തുണിയായി വിപണിയിലെത്തുന്നത്. ഈ പ്രക്രിയകൾക്ക് നിയതമായ ഒരു രീതിയുണ്ട്. നാരുകൾ വരിയായി അടുക്കി നൂല് നൂറ്റെടുക്കുക, നൂല് നെയ്തെടുക്കുക, തുണി പാകപ്പെടുത്തുക, ചായം മുക്കലും മുദ്രണവും നടത്തുക, മിനുക്കുവേലകൾ ചെയ്യുക എന്നിവയാണവ. നൂൽ നൂൽപ്, നെയ്ത്ത്, തുന്നൽ എന്നിവയൊക്കെ ഭൗതികപ്രക്രിയകളാണെങ്കിലും നൂലിനും തുണിക്കും കേടു കൂടാതെ സംരക്ഷിക്കുന്നതിനായി രാസപദാർഥങ്ങളായ സ്നേഹകങ്ങളും പശകളും പ്രയോഗിക്കുന്നുണ്ട്. ഇതു കൂടാതെ തുണിനാരുകളും തുണികളും വസ്ത്രങ്ങളും മറ്റനവധി രാസപ്രക്രിയകൾക്കു വിധേയമാകാറുമുണ്ട്. ഈ രാസപ്രക്രിയകളെക്കുറിച്ചുള്ള പഠനം ആണ് ടെക്സ്റ്റൈൽ കെമിസ്ട്രിയിലെ പ്രധാന വിഷയം.
തുണി പാകപ്പെടുത്തൽ (preparation). ജലമോ മറ്റു ലായകങ്ങളോ ഉപയോഗിച്ച് തുണിയിൽ നിന്നു മാലിന്യങ്ങൾ നീക്കം ചെയ്യുന്ന പ്രക്രിയയെ പാകപ്പെടുത്തൽ അഥവാ പ്രിപ്പറേഷൻ എന്നു പറയുന്നു. അവസാന മിനുക്കുപണികൾ ചെയ്യാനുതകുംവിധം തുണിക്ക് വൃത്തിയുള്ളതും അവശോഷണക്ഷമവുമായ ഒരു പ്രതലം ലഭിക്കുന്നത് ഈ പ്രക്രിയ മൂലമാണ്. നാരിന് അനുയോജ്യമായ രീതിയിലാണ് പാകപ്പെടുത്തൽ നടത്തേണ്ടത്. കൃത്രിമ നാരുകളിൽ പ്രകൃതിജന്യമാലിന്യങ്ങൾ ഒന്നും സ്വാഭാവികമായി ഉണ്ടാകാറില്ല. എന്നാൽ ഉത്പാദനസമയത്ത് നാരുകളിൽ പറ്റിപ്പിടിച്ചിരിക്കാനിടയുള്ള സ്നേഹകങ്ങളും മറ്റ് എണ്ണകളും ജലത്തിൽ ലേയമായ പശകളും നീക്കം ചെയ്യേണ്ടതായി വരും. എണ്ണയും മെഴുക്കും എമൾസ്സീകരിക്കാൻ (emulsify) കഴിയുന്ന അപമാർജകങ്ങൾ (detergents) ഉപയോഗിച്ച് ഈ മാലിന്യങ്ങൾ കഴുകികളയാം. നൈസർഗിക നാരുകളിൽ വളരെയധികം സ്വാഭാവിക മാലിന്യങ്ങൾ ഉണ്ടാവാനിടയുണ്ട്; മാത്രമല്ല നീക്കം ചെയ്യാൻ ബുദ്ധിമുട്ടുള്ള പശകളും ഈ നാരുകളിൽ ഉണ്ടായിരിക്കും. സോഡിയം ഹൈഡ്രോക്സൈഡുപോലുള്ള ഗാഢ ക്ഷാര ലായനികളിൽ ഇട്ട് വളരെ നേരം ചൂടാക്കിയാൽ പരുത്തിനാരുകളിൽ നിന്ന് സ്വാഭാവിക മാലിന്യങ്ങൾ മാറിക്കിട്ടും. സ്റ്റാർച്ചും അതുമായി ബന്ധപ്പെട്ട പദാർഥങ്ങളും നീക്കം ചെയ്യാൻ എൻസൈമുകളോ പെറോക്സൈഡുകളോ സ്റ്റാർച്ച് ലയിപ്പിക്കുന്ന ലായനികളോ ഉപയോഗിക്കാം. ഈ രണ്ട് പ്രക്രിയകൾക്കും ശേഷം രാസലായനി ഉപയോഗിച്ച് നന്നായി കഴുകുമ്പോൾ അവശേഷിക്കുന്ന എല്ലാ മാലിന്യങ്ങളും മാറിക്കിട്ടും. സൾഫേറ്റുകളും സൾഫോണേറ്റുകളുമാണ് ഇതിനായി സാധാരണ ഉപയോഗിക്കാറുള്ളതെങ്കിലും ഫോസ്ഫേറ്റ് സർഫാക്റ്റന്റുകൾ അടങ്ങുന്ന ചൂടുള്ള ക്ഷാരലായനികൾ ആണ് മണ്ണ് വേർപെടുത്തുന്നതിന് അനുയോജ്യം. കമ്പിളിയും പട്ടും കഴുകാൻ സൾഫേറ്റു ചെയ്ത ആവണക്കെണ്ണയും വീര്യം കുറഞ്ഞ സോപ്പുകളും ആണ് ഉപയോഗിക്കുന്നത്. കമ്പിളിയിൽ പറ്റിപ്പിടിച്ചിരിക്കുന്ന ജൈവ പദാർഥങ്ങൾ നീക്കം ചെയ്യുവാൻ ഗാഢ സൾഫ്യൂറിക് അമ്ലം ഉപയോഗിച്ച് കാർബണൈസ് ചെയ്യാറുണ്ട്. നിറമുള്ള മാലിന്യങ്ങൾ നീക്കം ചെയ്യുവാനായി നാരുകൾ ബ്ലീച്ച് ചെയ്യാവുന്നതാണ്. ഹൈഡ്രജൻ പെറോക്സൈഡാണ് ഇന്ന് ഏറ്റവും അധികം ഉപയോഗിക്കുന്ന ബ്ലീച്ച്. മിശ്രനാരുകൾക്ക് (ബ്ളെൻഡുകൾ) അനുയോജ്യമായ പാകപ്പെടുത്തൽക്രമം തിരഞ്ഞെടുക്കുക പ്രയാസമുള്ള ജോലിയാണ്. വൃത്തിയാക്കുവാൻ കൂടുതൽ പ്രയാസമുള്ള ഘടകത്തിനനുയോജ്യമായ പാകപ്പെടുത്തൽ രീതി സ്വീകരിക്കുകയാണ് സാധാരണ ചെയ്യുന്നത്. ഉദാ: പരുത്തി-പോളിഎസ്റ്റർ മിശ്രിതത്തിന് 100 ശ.മാ. പരുത്തി തുണികൾക്ക് സ്വീകരിക്കാറുള്ള രീതി പ്രയോഗിക്കുന്നു
പരുത്തിത്തുണികളിൽ മാത്രം പ്രയോഗിക്കുന്ന ഒരു സവിശേഷ പ്രക്രിയയാണിത്. തുണി നിവർത്തി വലിച്ചുകെട്ടിയതിനുശേഷം 20 ശ. മാ. സോഡിയം ഹൈഡ്രോക്സൈഡ് ലായനി ഉപയോഗിച്ചു കഴുകുമ്പോൾ നാരുകൾക്ക് രാസപരവും ഭൗതികവും ആയ പല വ്യത്യാസങ്ങളും ഉണ്ടാകുന്നു. ഇഴകൾക്ക് ബലവും തിളക്കവും മാർദവവും വർധിക്കുന്നതോടൊപ്പം ചായം കൂടുതൽ നന്നായി പിടിക്കുകയും (dye affinity) ഇളകിപോകാതിരിക്കുകയും ചെയ്യുന്നു (stabilization). ക്ഷാരലായനി (caustic soda) ഇഴകൾക്കിടയിലൂടെ ഒരുപോലെ വ്യാപിപ്പിക്കേണ്ടതുണ്ട്. ഈ പ്രക്രിയയ്ക്കുശേഷം ക്ഷാരം പൂർണമായും കഴുകി കളയേണ്ടതാണ്. 
ചായം മുക്കിയും മുദ്രണം ചെയ്തും തുണികൾക്ക് നിറം നൽകാം. ബ്ലീച്ച് ചെയ്താണ് വെള്ളനിറം വരുത്തുന്നത്. ചായം അടങ്ങുന്ന ലായനിയിൽ തുണി മുക്കിവയ്ക്കുമ്പോൾ വളരെ ചെറിയ കണികകളായി ലായനിയിൽ വിലയം പ്രാപിക്കുന്ന ചായം നാരുകൾക്കുള്ളിലേക്ക് ലയിച്ച് ചേരുന്നു. ലേയമല്ലാത്ത രഞ്ജകങ്ങൾ ഉപയോഗിക്കുമ്പോൾ പശയോ ബന്ധകങ്ങളോ ചേർക്കണം.
ചായം മുക്കുമ്പോൾ തുണിക്ക് മൊത്തത്തിൽ നിറം ലഭിക്കുന്നു. മുദ്രണം ആകട്ടെ പ്രത്യേക സ്ഥലങ്ങളിൽ മാത്രം നിറം നൽകുവാൻ ഉപയോഗിക്കുന്നു. ചായത്തിന്റേയോ രഞ്ജകത്തിന്റേയോ കൊഴുത്ത ലായനി അഥവാ പേസ്റ്റ് രൂപത്തിലുള്ള ഒരു മിശ്രിതം ചിത്രം പതിച്ച അച്ചുകളിലൂടെ തുണിയിൽ യഥാസ്ഥാനങ്ങളിൽ പിടിപ്പിക്കുകയാണ് ചെയ്യുന്നത്. ആവി കൊള്ളിച്ചോ ചൂടു പിടിപ്പിച്ചോ ചായം പേസ്റ്റിൽ നിന്ന് നാരിന്റെ ഉള്ളിലേക്ക് പ്രവേശിപ്പിക്കുന്നു. പ്രത്യേക തുന്നലിന്റേയോ നെയ്ത്തിന്റേയോ ആവശ്യമില്ലാതെ തന്നെ വിവിധ നിറത്തിലുള്ള സങ്കീർണങ്ങളായ രൂപമാതൃകകൾ തുണികളിൽ മുദ്രണം ചെയ്യാനാവും.
നാരിന്റെ രാസസ്വഭാവത്തിനനുസൃതമായ ചായവസ്തുവാണ് ഉപയോഗിക്കേണ്ടത്. കമ്പിളി, നൈലോൺ നാരുകൾക്ക് ധനചാർജുള്ള (NH) ഗ്രൂപ്പുകളുണ്ട്. അതിനാൽ ഋണ ഗ്രൂപ്പുകൾ (SO3) അടങ്ങുന്ന ചായം ആണ് ഈ നാരുകൾക്കനുയോജ്യം. ഋണ സൾഫോണേറ്റ് ഗ്രൂപ്പുകളുള്ള അക്രിലിക്നാരുകൾക്ക് ധനഗ്രൂപ്പുകളുള്ള ചായങ്ങളാണ് ഫലപ്രദം. പോളിഎസ്റ്റർ നാരുകൾ അയോണികമല്ലാത്തതിനാൽ വളരെ നേർത്ത കണികകളുടെ രൂപത്തിലുള്ള ചാർജില്ലാത്ത ചായ വസ്തുക്കളാണ് ഉപയോഗിക്കുന്നത്. ഇവ നാരുകൾക്കുള്ളിൽ ഖരലായനികളുണ്ടാക്കുന്നു. പരുത്തി നാരുകളിലെ ചായം നിവേശിക്കുന്ന സ്ഥലങ്ങൾ ഹൈഡ്രോക്സിൽ ഗ്രൂപ്പുകളാണ്. അതിനാൽ നാരുമായി പ്രതിപ്രവർത്തിച്ച് സഹസംയോജക ബന്ധങ്ങൾ രൂപീകരിക്കുന്നതോ നേരിട്ട് ഹൈഡ്രജൻ ബന്ധങ്ങൾ രൂപീകരിക്കുന്നതോ ആയ ചായങ്ങളാണ് ഏറ്റവും അനുയോജ്യം. വാറ്റ് (vat), നാഫ്തോൾ തുടങ്ങിയ പരുത്തി ചായങ്ങൾ നാരുകളിൽ അലേയമായ വ്യുത്പന്നം ഉണ്ടാക്കുന്നു.

യഥാർഥ ചായവസ്തു കൂടാതെ മറ്റനവധി രാസപദാർഥങ്ങളും ചായം മുക്കുവാനായി ഉപയോഗിക്കുന്നുണ്ട്. ചായം ഓരോ നാരിന്റേയും ഉള്ളിലേക്ക് കയറി സമാനമായി വ്യാപിക്കുന്നതിനായി പ്രത്യേക രാസവസ്തുക്കൾ ഉപയോഗിക്കാറുണ്ട്. ചില രാസപദാർഥങ്ങൾ ചായം നാരിന്റെ ഉള്ളിലേക്ക് കടക്കുന്നത് മന്ദഗതിയിലാക്കുന്നു (retardders). ചായത്തിന്റെ തന്മാത്രകൾ ഒരിടത്തുനിന്ന് മറ്റൊരിടത്തേക്ക് വ്യാപരിക്കാൻ സഹായിക്കുന്ന മൈഗ്രേറ്റിങ് ഏജന്റുകളും ചായം മുക്കുമ്പോൾ ഉപയോഗിക്കുന്നുണ്ട്. ചായം വ്യാപിക്കുന്നത് ത്വരിതപ്പെടുത്തുന്ന പെനിട്രന്റുകൾ, സർഫാക്റ്റന്റുകളോ സ്വെലിങ് ഏജന്റുകളോ ആയിരിക്കും. ചായത്തിന്റേതിനേക്കാൾ വളരെ ചെറിയ തന്മാത്രകളുള്ള രാസപദാർഥങ്ങളായിരിക്കും റിറ്റാർഡന്റുകൾ. ഈ തന്മാത്രകൾ ചായവസ്തു നിവേശിക്കുന്ന സ്ഥലങ്ങളിൽ സ്ഥാനം പിടിക്കും. ഇവയെ സാവധാനത്തിൽ ചായവസ്തു പ്രതിസ്ഥാപിക്കുന്നു. ഉദാ: അക്രിലിക് നാരുകളിൽ RN+(CH3)3 റിറ്റാർഡർ ആയി പ്രവർത്തിക്കുന്നു. അക്രിലിക് നാരുകളുടെ ചായവസ്തു ധനചാർജുള്ള വലിയ തന്മാത്രകളാണ്.

നനയ്ക്കുമ്പോഴും മറ്റും ചായം ഇളകിപ്പോകാതിരിക്കാനായി ചില രാസപദാർഥങ്ങൾ പ്രയോഗിക്കാറുണ്ട്. മുദ്രണത്തിനും ഇതേ രാസപദാർഥങ്ങൾ തന്നെയാണ് ഉപയോഗിക്കുന്നത്. നാരിന് അനുയോജ്യമായ സാന്ദ്രീകരണ ദ്രവ്യങ്ങളാണ് (thickener) മുദ്രണത്തിനുവേണ്ട കൊഴുത്ത ലായനി ഉണ്ടാക്കാൻ തിരഞ്ഞെടുക്കേണ്ടത്.

മിനുക്കുപണികൾ (finishing). തുണിക്ക് ആത്യന്തികമായി ഉണ്ടായിരിക്കേണ്ട സകല ഗുണങ്ങളും നൽകുന്ന യാന്ത്രിക രാസപ്രക്രിയകളെ ഈ വിഭാഗത്തിൽ പെടുത്തിയിരിക്കുന്നു. വസ്ത്രം ചുരുങ്ങുന്നത് തടയുന്നതിനായി തുണിയെ സങ്കോചിപ്പിക്കുക (compress), തുണി മിനുസപ്പെടുത്തുക, പരുപരുത്തതാക്കുക

തുടങ്ങിയ പ്രക്രിയകൾക്കെല്ലാം പ്രത്യേക യന്ത്രസംവിധാനങ്ങളുണ്ട്. തുണിക്ക് മിനുസം നൽകാൻ ഉപയോഗിക്കുന്ന രാസപദാർഥങ്ങളാണ് സോഫ്നറുകൾ. ലേയ സ്വഭാവമുള്ള ഗ്രൂപ്പുകളടങ്ങുന്ന ദീർഘശൃംഖലാ കൊഴുപ്പമ്ലങ്ങളാണ് ഇവ. പോളി എതിലീൻ ഗ്ളൈക്കോൾ മോണോസ്റ്റിയറേറ്റ് (അയോണികമല്ല) ഡൈമീതൈൽ ടാലോ അമോണിയം ക്ളോറൈഡ് (ധന ചാർജ്) എന്നിവ ഉദാഹരണങ്ങളാണ്. എണ്ണ, വാക്സ്, പോളി എതിലീൻ എന്നിവയുടെ എമൾഷനുകളും സോഫ്നറുകളായി ഉപയോഗിക്കാറുണ്ട്. സോഫ്നറുകൾ മികവോടെ പ്രയോഗിച്ചാൽ തുണിക്ക് പളപളപ്പും മൃദുലതയും മേന്മയും ഉണ്ടാവും. പോളിവിനൈൽ അസറ്റേറ്റ്, യൂറിയ - ഫോർമാൽഡിഹൈഡ്റൈഡിന്റെ പോളിമർ എന്നിവ പ്രയോഗിച്ച് പ്രത്യേകവടിവും ചുരുളും സൃഷ്ടിക്കാൻ കഴിയും.

തീയും വെള്ളവും ചെറുക്കാൻ കഴിയുന്ന (fire retardant and water repellent) സവിശേഷ ഫിനിഷുകളുമുണ്ട്. ഫോസ്ഫറസ്, നൈട്രജൻ, ക്ളോറിൻ, ആന്റിമണി, ബ്രോമിൻ എന്നിവയിലേതെങ്കിലും ഉയർന്ന അനുപാതത്തിലടങ്ങിയിട്ടുള്ള മിശ്രിതമാണ് അഗ്നി പ്രതിരോധ ഫിനിഷായി ഉപയോഗിക്കുന്നത്. ഉദാ: ടെട്രാകിസ്ഹൈഡ്രോക്സി മീതൈൽ ഫോസ്ഫോണിയംക്ളോറൈഡ് (THPC), ടെട്രാമെതിലോൾ മെലാമിൻ (TMM) മിശ്രിതം ഫലപ്രദമായ ഒരു അഗ്നി പ്രതിരോധ ഫിനിഷാണ്. ബർ അല്ലെങ്കിൽ വിനൈൽ പൂശിയാണ് ജലരോധവസ്ത്രങ്ങൾ ഉണ്ടാക്കുന്നത്. മെഴുകുകൾ, സിലിക്കോണുകൾ, ലോഹ സോപ്പുകൾ എന്നീ ഹൈഡ്രോഫോബിക് പദാർഥങ്ങളും വെള്ളം പിടിക്കാത്ത വസ്ത്രങ്ങളുടെ നിർമ്മാണത്തിനുപയോഗിക്കുന്നു. സെലുലോസ് അടങ്ങുന്ന വസ്ത്രങ്ങളിൽ സെലുലോസുമായി പ്രതിപ്രവർത്തിച്ച് ക്രോസ്ലിങ്കുകൾ ഉണ്ടാക്കുന്ന പദാർഥങ്ങൾ തുണി ചുരുങ്ങുന്നതും ചുളിവുകൾ വീഴുന്നതും തടയുന്നു. N,N ഡൈമെതിലോൾ കാർബമേറ്റ്, ഡൈ മെതിലോൾ ഡൈ ഹൈഡ്രോക്സിൽ എതിലീൻ യൂറിയ എന്നിവയാണ് ഏറ്റവും വ്യാപകമായി ഉപയോഗിക്കുന്ന ക്രോസ്ലിങ്കിങ് ഏജന്റുകൾ. അടുത്തടുത്തുള്ള സെലുലോസ് ശൃംഖലകളുമായി സഹസംയോജകബന്ധങ്ങൾ രൂപീകരിച്ചാണ് ക്രോസ് ലിങ്കുകളുണ്ടാവുന്നത്.

സാധാരണയായി പാഡിങ് എന്ന പ്രക്രിയയിലൂടെയാണ് ഫിനിഷുകൾ പ്രയോഗിക്കുന്നത്. ഫിനിഷിങ്ങിനുപയോഗിക്കുന്ന രാസപദാർഥം ഒരു ജലീയ ലായനിയിൽ നിന്ന് തുണി വലിച്ചെടുക്കും. പിന്നീട് അധിക ലായനി നീക്കം ചെയ്യുന്നതിനായി റോളറുകൾക്കിടയിലൂടെ (squeeze rolls) കടത്തിവിടുന്ന പ്രക്രിയയാണ് പാഡിങ് എന്നറിയപ്പെടുന്നത്. പാഡിങ് ലായനിയിൽ ഈർപ്പം വരുത്തുന്ന പദാർഥവും (wetting agents) പെനിട്രന്റും ഉൾപ്പെടുത്താറുണ്ട്. പാഡിങ് ലായനിയുടെ സാന്ദ്രതയും റോളറുകളുടെ മർദവും നിയന്ത്രിക്കുക വഴി വസ്ര്തത്തിലുണ്ടായിരിക്കേണ്ട രാസപദാർഥങ്ങളുടെ തോത് ക്രമീകരിക്കാനാവും. 50-100 ശ. മാ. വരെ ലായനി വസ്ത്രത്തിൽ നിലനിൽക്കുന്നതായി കാണാം. ഇതിൽ അധികവും ബാഷ്പീകരിച്ചുപോകും. ബാഷ്പീകരിച്ചുകളയേണ്ടതായ ജലത്തിന്റെ തോത് കഴിയുന്നതും കുറച്ചായിരിക്കുന്നതാണ് ലാഭകരം. ഇതിനായി പല സങ്കേതങ്ങളും പ്രയോഗിച്ചു നോക്കുന്നുണ്ട്. രാസപദാർഥത്തിന്റെ ഒരു ഗാഢ ലായനി വസ്ത്രത്തിൽ സ്പ്രേ ചെയ്യുക വഴി ജലത്തിന്റെ അളവ് കുറയ്ക്കാനാവുമെങ്കിലും സമാനമായ ഒരു വിതരണം ലഭിക്കുക പ്രയാസമാണ്. ഫോം ഫിനിഷിങ്ങാണ് ഏറ്റവും നല്ല പ്രതിവിധി. രാസപദാർഥത്തിന്റെ ഒരു ഗാഢ ലായനിയും ഒരു ഫോമിങ് ഏജന്റും അടങ്ങുന്ന മിശ്രിതത്തിലൂടെ വായു കുത്തിവച്ച് യന്ത്രമുപയോഗിച്ച് നന്നായി പതപ്പിച്ച് (mechanical beating) നിശ്ചിത ആപേക്ഷിക സാന്ദ്രതയും ഈർപ്പവുമുള്ള ഒരു ഫോം ആയി മാറ്റുന്നു. ഇപ്രകാരം, രാസപദാർഥം നേർപ്പിക്കുന്ന ജലത്തിനെ വായു കൊണ്ട് പ്രതിസ്ഥാപിക്കാം.

ടെക്സ്റ്റൈൽ കെമിസ്ട്രിയുടെ രംഗത്ത് അനവധി ഗവേഷണങ്ങൾ നടന്നുകൊണ്ടിരിക്കുകയാണ്. വസ്ത്രങ്ങൾക്ക് ആകർഷണീയതയും മറ്റ് സവിശേഷ ഗുണങ്ങളും ഉണ്ടാക്കുന്നതോടൊപ്പം വസ്ത്രനിർമ്മാണത്തിന് ലാഭകരവും ലളിതവുമായ രാസപ്രക്രിയകൾകൂടി കണ്ടെത്തുകയാണ് പ്രധാന ഗവേഷണ ലക്ഷ്യങ്ങൾ. 



</doc>
<doc id="199502" url="https://ml.wikipedia.org/wiki?curid=199502" title="ടെഡ്രാഹീഡ്രൈറ്റ്">
ടെഡ്രാഹീഡ്രൈറ്റ്

ഐസൊമെട്രിക് ക്രിസ്റ്റൽ വ്യൂഹത്തിലെ ഒരു ഖനിജം. രാസസംഘടനം : (Cu,Fe,Zn,Ag)12Sb4S13. അവശ്യമൂലകങ്ങൾ: ചെമ്പ്, ഇരുമ്പ്, സിങ്ക്, വെള്ളി, ആന്റിമണി, ആഴ്സനിക്. ചതുസ്തലകം, ഡോഡെക്കാഹീഡ്രൻ (12 മുഖങ്ങൾ), ക്യൂബ് എന്നിവയാണ് പൊതുരൂപങ്ങൾ. പിണ്ഡാകാരത്തിലും ചെറുതരികളായും ടെഡ്രാഹീഡ്രൈറ്റ് പ്രകൃതിയിൽ കാണപ്പെടുന്നുണ്ട്.
നിറം: ചാരം കലർന്ന കറുപ്പ്; കാഠിന്യം: 3½ 4; ആ. ഘ.: 4.6 - 5.1; ദ്യുതി: ലോഹം.
ശിലാസഞ്ചയങ്ങളിൽ വ്യാപകമായി കാണപ്പെടുന്ന ഒരു ഖനിജമാണ് ടെഡ്രാഹീഡ്രൈറ്റ്. മിതമായ ഊഷ്മാവിൽ രൂപംകൊള്ളുന്ന ചെമ്പ്, വെള്ളി ശിലാസിരകളിലാണ് മുഖ്യ ഉപസ്ഥിതി. സംസർഗ കായാന്തരീകരണ നിക്ഷേപങ്ങളിലും, അപൂർവമായി ടെഡ്രാഹീഡ്രൈറ്റ് ഉപസ്ഥിതി രേഖപ്പെടുത്തിയിട്ടുണ്ട്. മറ്റു ചെമ്പ്, ലെഡ്, വെള്ളി ഖനിജസംയുക്തങ്ങൾക്കൊപ്പവും, പൈറൈറ്റ്, സ്പാലെറൈറ്റ് ഖനിജങ്ങൾക്കൊപ്പവും ടെഡ്രാഹീഡ്രൈറ്റ് നിക്ഷേപം കാണാം. ജർമനി, പെറു, ബൊളീവിയ, മെക്സിക്കോ എന്നിവിടങ്ങളിലാണ് പ്രധാന നിക്ഷേപമുള്ളത്. അമേരിക്കയിൽ ചെമ്പ്, വെള്ളി ഖനികളിൽ ടെഡ്രാഹീഡ്രൈറ്റിന്റെ ചെറിയ നിക്ഷേപമുണ്ട്.

ശിലാസഞ്ചയങ്ങളിൽ വ്യാപകമായി കാണപ്പെടുന്ന ഒരു ഖനിജമാണ് ടെഡ്രാഹീഡ്രൈറ്റ്. മിതമായ ഊഷ്മാവിൽ രൂപംകൊള്ളുന്ന ചെമ്പ്, വെള്ളി ശിലാസിരകളിലാണ് മുഖ്യ ഉപസ്ഥിതി. സംസർഗ കായാന്തരീകരണ നിക്ഷേപങ്ങളിലും, അപൂർവമായി ടെഡ്രാഹീഡ്രൈറ്റ് ഉപസ്ഥിതി രേഖപ്പെടുത്തിയിട്ടുണ്ട്. മറ്റു ചെമ്പ്, ലെഡ്, വെള്ളി ഖനിജസംയുക്തങ്ങൾക്കൊപ്പവും, പൈറൈറ്റ്, സ്പാലെറൈറ്റ് ഖനിജങ്ങൾക്കൊപ്പവും ടെഡ്രാഹീഡ്രൈറ്റ് നിക്ഷേപം കാണാം. ജർമനി, പെറു, ബൊളീവിയ, മെക്സിക്കോ എന്നിവിടങ്ങളിലാണ് പ്രധാന നിക്ഷേപമുള്ളത്. യു.എസ്സിൽ ചെമ്പ്, വെള്ളി ഖനികളിൽ ടെഡ്രാഹീഡ്രൈറ്റിന്റെ ചെറിയ നിക്ഷേപമുണ്ട്.


</doc>
<doc id="199506" url="https://ml.wikipedia.org/wiki?curid=199506" title="ഡേവിഡ് ടെനിയേർസ് ദ യംഗർ">
ഡേവിഡ് ടെനിയേർസ് ദ യംഗർ

ഒരു ഫ്ളമിഷ് ചിത്രകാരനാണ് ഡേവിഡ് ടെനിയേർസ് ദ യംഗർ.
1610-ൽ ആന്റ് വെർപ്പിൽ വിഖ്യാത ചിത്രകാരനായിരുന്ന ഡേവിഡ് ടെനിയേഴ്സ്, ദി എൽഡറി (1582-1649)ന്റെ മകനായി ജനിച്ചു. അച്ഛൻ തന്നെയായിരുന്നു ഇദ്ദേഹത്തിന്റെ ചിത്രകലാഗുരു. വളരെ ചെറുപ്പത്തിൽ തന്നെ ഇദ്ദേഹം ചിത്രകലാ രംഗത്ത് പ്രശസ്തനായി. ഭ്രമകല്പനാപരമായ ചിത്രങ്ങളായിരുന്നു ആദ്യം വരച്ചിരുന്നത്. ടെംപ്റ്റേഷൻ ഒഫ് സെന്റ് ആന്റണി (1633 - 36) ഇതിനുദാഹരണമാണ്. 1634 ലെ ഡിന്നർ പാർട്ടി എന്ന ചിത്രം മധ്യവർഗ ജീവിത ദൃശ്യങ്ങൾ ചിത്രീകരിക്കുന്നതിൽ ഇദ്ദേഹത്തിനുള്ള പ്രാഗല്ഭ്യത്തിന്റെ ഉത്തമോദാഹരണമാണ്. പ്രകൃതി ദൃശ്യങ്ങൾ, മതപരമായ ചിത്രങ്ങൾ, മാന്ത്രിക ചിത്രങ്ങൾ തുടങ്ങി വൈവിധ്യമാർന്ന രചനകൾ നിർവഹിച്ചിട്ടുണ്ടെങ്കിലും കാർഷിക ജീവിതവുമായി ബന്ധപ്പെട്ട ചിത്രങ്ങളിലൂടെയാണ് ഇദ്ദേഹം വിശ്വപ്രസിദ്ധനായത്. അഡ്രയിൽ ബ്രവറുടെ അധഃകൃത ജീവിതചിത്രണശൈലിയോട് ആഭിമുഖ്യം പുലർത്തുന്നവയാണ് അത്തരം ചിത്രങ്ങൾ. 1690 ൽ ബ്രസ്സൽസിൽ ഇദ്ദേഹം അന്തരിച്ചു. 
കാബറെ ഇന്റീരിയർ (1645) സ്മോക്കേഴ്സ് ആൻഡ് ഡ്രിങ്കേഴ്സ് ഇൻ ആൻ ആലെ ഹൗസ് (1650) തുടങ്ങിയവ ഇതിന് ഉദാഹരണങ്ങളാണ്. കാർഷിക ജീവിതത്തിലെ മുഹൂർത്തങ്ങളെ ഇദ്ദേഹം അതേപടി പകർത്തുകയായിരുന്നില്ല, മറിച്ച് കാല്പനികചാരുതയോടെ പുനഃസൃഷ്ടിക്കുകയായിരുന്നു. ഇളം വർണങ്ങളോടായിരുന്നു ഇദ്ദേഹത്തിനു പ്രിയം. വെളിച്ചത്തിന്റെയും സുതാര്യമായ നിഴലിന്റെയും സാന്നിധ്യവും പല ചിത്രങ്ങളെയും വ്യത്യസ്തങ്ങളാക്കിയിരുന്നു. 1640 മുതൽ 60 വരെയുള്ള ചിത്രങ്ങളിൽ പ്രധാനപ്പെട്ടവ ഇവയാണ്. വില്ലേജ് ഫെറ്റി വിത്ത് കാൾഡ്രൺസ് (1643), പ്രോഡിഗൽസൺ അറ്റ് എ ടേബിൾ ഔട്ട്സൈഡ് ആൻ ഇൻ (1644), ആർച്ച് ഡ്യൂക്ക് ലിയോപോൾഡ് വിൽഹെം അറ്റ് എ വില്ലേജ് ഫെറ്റി (1647), പെസന്റ് വെഡ്ഡിംഗ് (1649), വില്ലേജ് മെരിമേക്കിംഗ് (1649). 1651 മുതൽ ടെനിയേഴ്സ് കൊട്ടാരചിത്രകാരനായി ബ്രസ്സൽസിൽ സേവനമനുഷ്ഠിച്ചിട്ടുണ്ട്. അവിടെ ആർച്ച്ഡ്യൂക്ക് ലിയോപോൾഡ് വിൽഹെമിന്റെ ചിത്രശേഖരങ്ങൾ തരംതിരിച്ചു ക്രമീകരിക്കുകയും അവ 1660 ൽ പ്രകാശിപ്പിക്കുകയും ചെയ്തു. അവിടെയുണ്ടായിരുന്ന പല ചിത്രങ്ങളും ഇദ്ദേഹം പുനഃസൃഷ്ടിച്ചിട്ടുമുണ്ട്. തുടർന്ന് ചിത്രവില്പനയിൽ ടെനിയേഴ്സ് ശ്രദ്ധ കേന്ദ്രീകരിച്ചുതുടങ്ങി. അതിനുശേഷമുള്ള ചിത്രങ്ങളൊന്നും കാര്യമായ പ്രാധാന്യമുള്ളവയല്ല. 



</doc>
<doc id="199508" url="https://ml.wikipedia.org/wiki?curid=199508" title="പ്യൂപ്പ">
പ്യൂപ്പ

ശലഭങ്ങളുടെ ജീവിതചക്രത്തിലെ (Life circle) മൂന്നാം ഘട്ടമാണ് പ്യൂപ്പ. പൂർണവളർച്ചയെത്തിയ പ്യൂപ്പ പ്രോട്ടീൻ തന്മാത്രകളാൽ നിർമിതമായ ഒരു കവചത്തിനുള്ളിലാകുന്നു ഇതൊരു സമാധി അവസ്ഥയാണ്. ഈ അവസ്ഥയിലെ ജീവൽപ്രവർത്തനങ്ങൾക്കാവശ്യമായ ഊർജം പുഴുവായിരുന്നപ്പോൾ തന്നെ ഭക്ഷണത്തിൽനിന്ന് സംഭരിക്കും. ഏതാനും ദിവസങ്ങൾക്കുശേഷം പ്യുപ്പയുടെ കവചം പൊളിച്ച് ശലഭം പുറത്തു വരും. പല ശലഭങ്ങളുടെയും പ്യൂപ്പ അവസ്ഥയിലുള്ള കാലാവധിയും ആകൃതിയും വ്യത്യസ്തങ്ങളാണ്. ശത്രുക്കളെ ഭയപ്പെടുത്താൻ സർപ്പാകൃതിയും കോമ്പുകളുടെ ആകൃതിയിലുള്ള ഭാഗങ്ങളും പ്യൂപ്പയിൽ കാണാറുണ്ട്, ചില പ്യുപ്പകൾ രാത്രികാലങ്ങളിൽ തിളങ്ങുന്നവയാണ്.


</doc>
<doc id="199529" url="https://ml.wikipedia.org/wiki?curid=199529" title="ഏണസ്റ്റ് ബോർഗ്‌നൈൻ">
ഏണസ്റ്റ് ബോർഗ്‌നൈൻ

ഓസ്‌കർ പുരസ്കാരം നേടിയ ഹോളിവുഡിലെ പ്രശസ്ത ടെലിവിഷൻ, സിനിമാ നടനായിരുന്നു ഏണസ്റ്റ് ബോർഗ്‌നൈൻ. 1955-ൽ "മാർട്ടി" എന്ന ചിത്രത്തിനായിരുന്നു പുരസ്‌കാരം.
1914-ൽ കണക്ടികട്ടിൽ ജനിച്ച അദ്ദേഹം സ്‌കൂൾ വിദ്യാഭ്യാസത്തിന് ശേഷം അമേരിക്കൻ നാവികസേനയിൽ ചേർന്നു. രണ്ടാം ലോകമഹായുദ്ധത്തിന് ശേഷം അമ്മയുടെ പ്രേരണയിൽ നാടകം പഠിക്കാൻ പോയ അദ്ദേഹം ടെന്നസി വില്യംസിന്റെ നാടകം 'ഗ്ലാസ്സ് മെനജറി' യിലൂടെയാണ് ശ്രദ്ധേയനായത്. 1953 ലെ 'ഫ്രം ഹിയർ ടു എറ്റേണിറ്റി'എന്ന ചിത്രമാണ് ചലച്ചിത്രരംഗത്ത് അദ്ദേഹത്തിന്റെ സാന്നിധ്യം അറിയിച്ചത്.

പിന്നീട് വില്ലൻ വേഷങ്ങളിലൂടെ നായക വേഷങ്ങളിലെത്തിയ അദ്ദേഹം 60-ലധികം സിനിമകളിൽ പ്രധാന കഥാപാത്രത്തെ അവതരിപ്പിച്ചു. 'ദ വൈക്കിങ്‌സ്', 'ദ ഫൈ്‌ളറ്റ് ഓഫ് ഫീനിക്‌സ്', 'ദ ഡേർട്ടി ഡസൻ', 'ദി പോസിഡോൺ അഡ്വഞ്ചർ' തുടങ്ങിയവയാണ് അദ്ദേഹം അഭിനയിച്ച പ്രശസ്ത ചലച്ചിത്രങ്ങൾ. പിൽക്കാലത്ത് അമേരിക്കൻ ടെലിവിഷൻ ചിത്രങ്ങളിലെ സ്ഥിരം സാന്നിധ്യമായിരുന്നു ഏണസ്റ്റ് ബോർഗ്‌നൈൻ. 2009-ൽ പ്രശസ്ത അമേരിക്കൻ ടെലിവിഷൻ സീരിയലായ ഇ. ആറിന് വേണ്ടിയാണ് അദ്ദേഹം അവസാനമായി ക്യാമറയ്ക്ക് മുന്നിലെത്തിയത്.


</doc>
<doc id="199530" url="https://ml.wikipedia.org/wiki?curid=199530" title="ടെനോച്ടിട്ലൻ">
ടെനോച്ടിട്ലൻ

മുൻ ആസ്ടെക് സാമ്രാജ്യത്തിന്റെ തലസ്ഥാനമായിരുന്നു ടെനോച്ടിട്ലൻ. ഈ പ്രദേശത്താണ് ഇപ്പോൾ മെക്സിക്കോ നഗരം സ്ഥിതിചെയ്യുന്നത്. മെക്സിക്കോ താഴ്വരയിലെ ടെക്സ്കോക്കൊ തടാകത്തിനു സമീപത്തുള്ള ചതുപ്പുഭൂമിയിൽ എ.ഡി.1300 കളുടെ ആദ്യപകുതിയിലാണ് ആസ്ടെക്കുകൾ ഈ ദ്വീപുനഗരം സ്ഥാപിച്ചത്. ഇരുനൂറോളം വർഷം ഈ നഗരം സമ്പന്നമായി നിലനിന്നതായാണ് കരുതപ്പെടുന്നത്. ഇവിടെ നിരവധി ആസ്ടെക് ക്ഷേത്രങ്ങളും ഹർമ്മ്യങ്ങളും കച്ചവടകേന്ദ്രങ്ങളും മെച്ചപ്പെട്ട നഗരസംവിധാനവും ഉണ്ടായിരുന്നതായി ഉത്ഖനനത്തിലൂടെ തെളിഞ്ഞിട്ടുണ്ട്. ആസ്ടെക്കുകളുടെ പ്രശസ്തമായ പഞ്ചാംഗ ശില ഇവിടെ കണ്ടെത്തിയിട്ടുണ്ട്. മോണ്ടെസുമ കക ചക്രവർത്തിയുടെ കാലത്ത് 1519-ൽ ഹെർണാൻഡോ കോർട്ടസിന്റെ നേതൃത്വത്തിൽ സ്പെയിൻകാർ ഇവിടെയെത്തി ആക്രമണം നടത്തി. ആസ്ടെക്കുകാരുടെ പ്രത്യാക്രമണത്തിനു മുമ്പിൽ പിടിച്ചുനിൽക്കാനാകാതെ സ്പെയിൻകാർക്ക് 1520 ജൂൺ 30-ന് ഇവിടം വിടേണ്ടിവന്നു. അടുത്ത വർഷം (1521) കോർട്ടസ് മടങ്ങിയെത്തി. മൂന്നു മാസം നീണ്ടുനിന്ന ആക്രമണത്തിനുശേഷം ഈ നഗരം പിടിച്ചടക്കി നശിപ്പിച്ചു. ആസ്ടെക്കുകളുടെ ചരിത്രാവശിഷ്ടങ്ങൾക്കുമേൽ ഇവർ മെക്സിക്കോ നഗരം പണികഴിപ്പിച്ചു. 



</doc>
<doc id="199536" url="https://ml.wikipedia.org/wiki?curid=199536" title="വൊക്കലിഗ">
വൊക്കലിഗ

കർണ്ണാടക സംസ്ഥാനത്ത്, പ്രധാനമായും പഴയ മൈസൂർ നാട്ടുരാജ്യപ്രദേശങ്ങളിലും ദക്ഷിണ കന്നഡയിലും അധിവസിക്കുന്നതും പരമ്പരാഗതമായി കാർഷികവൃത്തി മുഖ്യതൊഴിലായി സ്വീകരിച്ചിരുന്നതുമായ പൊതുപൈതൃകമുള്ള വിവിധ സമുദായങ്ങളെ പൊതുവായി അറിയപ്പെടുന്ന നാമമാണ് വൊക്കലിഗ (കന്നഡ: ಒಕ್ಕಲಿಗ, "ഒക്കലിഗ"). 1956 വരെ അംഗബലം കൊണ്ടും രാഷ്ട്രീയശക്തി കൊണ്ടും മൈസൂർ സംസ്ഥാനത്തെ പ്രധാന സമുദായമായിരുന്നു വൊക്കലിഗർ. എന്നാൽ 1956-ലെ സംസ്ഥാന പുനർനിർണ്ണയ നിയമപ്രകാരം മൈസൂർ സംസ്ഥാനത്തോട് ബോംബെ, ഹൈദരാബാദ് സംസ്ഥാനങ്ങളിലുൾപ്പെട്ടിരുന്ന കന്നഡഭൂരിപക്ഷ ജില്ലകളും കൂർഗും കൂട്ടിച്ചേർത്തതോടെ ലിംഗായത്തുകൾ ഇവിടുത്തെ അംഗബലമേറിയ സമുദായമായി മാറി. എന്നാൽ ഇപ്പോഴും സംസ്ഥാനരാഷ്ട്രീയത്തിന്റെ ഗതിവിഗതികളെ നിശ്ചയിക്കുന്നതിൽ ലിംഗായത്തുകൾക്കൊപ്പം വൊക്കലിഗരും ഒരു നിർണ്ണായക ശക്തിയാണ്.

'വൊക്കലിഗ' എന്ന പദം ആദ്യകാല കന്നഡ രചനകളായ കവിരാജമാർഗ, പമ്പാഭാരത, മംഗരാജായുടെ നിഘണ്ടു തുടങ്ങിയവയിൽ കാണപ്പെടുന്നുണ്ട്. അവയിയെല്ലാം കാർഷിക സമൂഹത്തിനുള്ള വിശേഷണപദമാണിത്. ഈ പദത്തിന്റെ ഉത്പത്തിയെക്കുറിച്ച് ഐതിഹ്യപശ്ചാത്തലമുള്ളവയടക്കം മറ്റ് അഭിപ്രായങ്ങളും നിലനിൽക്കുന്നുണ്ട്.

വൊക്കലിഗ സമുദായ അംഗങ്ങൾ പേരിനൊപ്പം തങ്ങളുടെ ഉപജാതി നാമങ്ങളും ഉപയോഗിക്കാറുണ്ട്. ഇതിൽ ഏറ്റവും പ്രമുഖമായത് "ഗൗഡ"യാണ്. അധിവാസസ്ഥാനപരമായും ഭാഷാടിസ്ഥാനത്തിലും മറ്റനേകം ഉപജാതി നാമങ്ങളുണ്ടെങ്കിലും സാധാരണ രീതിയിൽ "ഗൗഡ", "വൊക്കലിഗ" എന്നിവ പര്യായ പദങ്ങളായി ഉപയോഗിക്കാറുണ്ട്. എന്നാൽ മറ്റ് സമുദായങ്ങളിലും ഗൗഡ എന്ന പേര് സ്ഥാനനാമം ആയി സ്വീകരിച്ചിട്ടുണ്ട്. 

'ഗൗഡ' എന്ന പദത്തിന്റെ ഉത്പത്തിയെപ്പറ്റിയും വിവിധ അഭിപ്രായങ്ങൾ നിലനിൽക്കുന്നുണ്ട്. ഈ പദവും അതിന്റെ പൂർവ്വ രൂപങ്ങളായിരുന്ന "ഗാമുണ്ട", "ഗാവുണ്ട", "ഗാവുഡ" എന്നിവ എപ്പിഗ്രാഫിയ കർണാട്ടിക്ക എന്ന ഗ്രന്ഥത്തിൽ പരാമർശിക്കപ്പെട്ടിരിക്കുന്ന ലിഖിതങ്ങളിൽ ആവർത്തിച്ച് കാണപ്പെടുന്നുണ്ട്. "ഗ്രാമ", "മുണ്ഡ" (ശിരസ്സ്) എന്നീ സംസ്കൃതപദങ്ങൾ ചേർന്നാണ് 'ഗ്രാമത്തലവൻ' എന്നർത്ഥത്തിൽ "ഗാമുണ്ട" എന്ന പദമുണ്ടായതെന്നാണ് പ്രമുഖ നരവംശശാസ്ത്രകാരനായ എച്ച്.വി. നഞ്ചുണ്ടയ്യാ അഭിപ്രായപ്പെടുന്നത്. വൊക്കലിഗർ പരമ്പരാഗതമായി തന്നെ ഭൂപ്രഭുക്കന്മാരും ഗ്രാമത്തലവന്മാരുമായിരുന്നു. "ദക്ഷിണേന്ത്യയിലെ ജാതികളും വർഗ്ഗങ്ങളും" എന്ന ഗ്രന്ഥത്തിന്റെ സഹരചയിതാവായ എഡ്‌ഗാർ തർസ്റ്റനും കർണ്ണാടകയിലെ പ്രമുഖ ഗവേഷകരിലൊരാളായ ശാംബ ജോഷിയും ഗൗഡ എന്ന നാമം ഗോപാലകൻ എന്നർത്ഥമുള്ള "ഗോവാല" എന്ന സംസ്കൃതപദം പരിണമിച്ചുണ്ടായതാണെന്ന അഭിപ്രായക്കാരാണ്. വൊക്കലിഗർ മൃഗസംരക്ഷണം നടത്തിയിരുന്നെങ്കിലും ഗോവാല എന്നറിയപ്പെട്ടിരുന്നത് ഗോപാലക വൃത്തിയിലേർപ്പെട്ടിരുന്ന യാദവരെയായിരുന്നുവെന്ന് ഈ അഭിപ്രായത്തെ എതിർക്കുന്നവർ ചൂണ്ടിക്കാണിക്കുന്നു. തമിഴ്‌നാട്ടിലെ (പ്രധാനമായും കോയമ്പത്തൂർ ജില്ലയിലും സമീപസ്ഥലങ്ങളിലും) വൊക്കലിഗർ "ഗൗണ്ടർ" എന്ന പേരാണ് തങ്ങളുടെ ജാതിനാമമായി ഉപയോഗിക്കുന്നത്. എന്നാൽ ഈ പേര് രൂപപ്പെട്ടത് 'മേൽനോട്ടക്കാരൻ' എന്നർത്ഥമുള്ള "കാവുണ്ടാൻ" എന്ന തമിഴ് പദത്തിൽ നിന്നാണ് എന്ന അവകാശവാദമാണുള്ളത്.


൧ 1973-ൽ മൈസൂർ സംസ്ഥാനം 'കർണാടക' എന്നു പുനർനാമകരണം ചെയ്തു.


</doc>
<doc id="199537" url="https://ml.wikipedia.org/wiki?curid=199537" title="ടെന്റക്കുലേറ്റ">
ടെന്റക്കുലേറ്റ

ടീനോഫോറ ജന്തുഫൈലത്തിലെ ഒരു ഉപവർഗമാണ് ടെന്റക്കുലേറ്റ. ഗ്രാഹികളുള്ള ടീനോഫോറുകളെയാണ് ഇതിൽ ഉൾപ്പെടുത്തിയിട്ടുള്ളത്. സിഡിപ്പിഡ (Cydippida), ലോബേറ്റ (Lobata), സെസ്റ്റിഡ (Cestida), പ്ളാറ്റിക്ടീനിയ (Platyctenea) എന്നീ നാലു ഗോത്രങ്ങളായി ഈ ഉപവർഗത്തെ വർഗീകരിച്ചിരിക്കുന്നു.

സിഡിപ്പിഡ ഗോത്രത്തിലെ ജീവികൾക്ക് വൃത്താകൃതിയോ അണ്ഡാകൃതിയോ ആണുള്ളത്. ഒരു ഉറയ്ക്കുള്ളിലേക്ക് പിൻവലിക്കാവുന്ന രണ്ട് ഗ്രാഹികൾ ഇവയ്ക്കുണ്ട്. ജഠര-സംവഹനനാളീശാഖകൾ നിർഗമനമാർഗ്ഗമില്ലാത്ത നിലയിലാണ് അവസാനിക്കുന്നത്. ഈ ഗോത്രത്തിലെ പ്രധാന സ്പീഷീസ് പ്ലൂറോബ്രാക്കിയ (Pleurobrachia), ഹോർമിഫോറ, മെർട്ടെൻസിയ എന്നിവയാണ്.

ലോബേറ്റ ഗോത്രത്തിലെ ജീവികളുടെ ശരീരം സമ്മർദിത രൂപത്തിലുള്ളതാണ്. ഇവയ്ക്ക് രണ്ട് വലിയ പേശീമയമുഖ-പാളികളും ഉണ്ട്. ഇവയുടെ നാല് കോമ്പ് പ്ളേറ്റുകൾ മറ്റുള്ളവയേക്കാൾ ചെറുതും, വായ് ഭാഗത്തിനു മുകളിലേക്കു തള്ളിനിൽക്കുന്ന സിലിയാമയ-പ്രവർധങ്ങളോടുകൂടിയവയുമാണ്. ഗ്രാഹികൾ ചെറിയവ ആണ്. ഇവയ്ക്ക് പാർശ്വശാഖകളും ഉണ്ട്. ഡിയോപിയ (Deiopea), ഒസൈറോപ്സിസ് (Ocyropsis) എന്നിവയാണ് ഈ ഗോത്രത്തിലെ പ്രധാന സ്പീഷീസ്.

സെസ്റ്റിഡ ഗോത്രത്തിലെ ജീവികളുടെ ശരീരം വളരെയധികം സമ്മർദിതവും നാടപോലുള്ളതുമാണ്; ശരീരം നീളമേറിയതും. ശരീരത്തിന്റെ അടിവക്കിന്റെ മധ്യത്തിലായി വായ കാണപ്പെടുന്നു. കോമ്പ് പ്ളേറ്റ് നിരയിലെ നാലെണ്ണം അല്പവർധിതങ്ങളാണ്. പ്രധാന രണ്ടു ഗ്രാഹികളും വളരെ ചെറിയവയും ഉറകളോടുകൂടിയവയുമാണ്. വായവക്കിനോടു ചേർന്ന് നിരവധി ചെറിയ ഗ്രാഹികളും ഉണ്ട്. തരംഗരൂപത്തിലുള്ള ശരീരചലനങ്ങൾകൊണ്ടും കോമ്പ് പ്ളേറ്റുകളുടെ സഹായംകൊണ്ടും ആണ് ഇവ ചലിക്കുന്നത്. സെസ്റ്റസ് (Cestus) വെലാമൻ (velamen) എന്നിവയാണ് ഈ ഗോത്രത്തിലെ പ്രധാന സ്പീഷീസ്.

മറ്റ് ടീനോഫോറുകളിൽനിന്നും വ്യത്യസ്തത പുലർത്തുന്ന ജീവികളാണ് നാലാമത്തെ ഗോത്രമായ 'പ്ളാറ്റിക്ടീനിയ'യിലുള്ളത്. ഇഴഞ്ഞുനടക്കുന്ന ജീവികളാണിവ. ശരീരം മുഖ-അപമുഖതലത്തിൽ സമ്മർദിതമാണ്. ഉറകളോടുകൂടിയ രണ്ട് ഗ്രാഹികളുണ്ട്. കോമ്പ് പ്ലേറ്റ്നിരകൾ ലാർവഘട്ടത്തിൽ മാത്രമേ കാണപ്പെടുന്നുള്ളു. ടീനോപ്ലാന (Ctenoplana), സീലോപ്ലാന (Coeloplana) ഗാസ്ട്രോഡസ് (Gastrodes) എന്നിവയാണ് ഈ ഗോത്രത്തിലെ പ്രധാന സ്പീഷീസ്.

1886-ൽ കൊറോട്ട്നെഫ് എന്ന ശാസ്ത്രകാരൻ സുമാട്രൻ തീരത്തുനിന്നുമാണ് ഒരു ടീനോപ്ലാനയെ കണ്ടെത്തിയത്. പിന്നീട് ഇവയെ ശാസ്ര്തകാരന്മാർക്ക് ലഭ്യമായില്ല. ഈ അടുത്തകാലത്ത് ഇൻഡോ-ചൈനാ-ജപ്പാൻ തീരങ്ങളിൽ ഇവ ധാരാളമായി പ്രത്യക്ഷപ്പെടുകയുണ്ടായി. സീലോപ്ലാനയെ 1880-ൽ കവലേവ്സ്കിയാണ് ചെങ്കടലിൽ കണ്ടെത്തിയത്. ഇവ ഇന്ന് ജപ്പാൻ തീരങ്ങളിലും മറ്റും ധാരാളമായി കാണപ്പെടുന്നുണ്ട്. ഈ ഗോത്രത്തിലെ ജീവികൾ മറ്റ് ടീനോഫോറുകളിൽ നിന്നും പരിണാമപരമായി ഉയർന്ന ജീവികളാണെന്നും കരുതപ്പെടുന്നു.


</doc>
<doc id="199539" url="https://ml.wikipedia.org/wiki?curid=199539" title="ടെൻഡേർഡ് വോട്ട്">
ടെൻഡേർഡ് വോട്ട്

പ്രത്യേകമായ തിരിച്ചറിയൽ നടപടികളിലൂടെ സാക്ഷ്യപ്പെടുത്തിയശേഷം ചെയ്യുന്ന വോട്ട്.

1961-ലെ ഇന്ത്യൻ തെരഞ്ഞെടുപ്പു ചട്ടങ്ങളിൽ 42(A) 1 മുതൽ 5 വരെ ഉപ വകുപ്പുകളിൽ 'ടെൻഡേർഡ് വോട്ട്' എന്താണെന്നും എങ്ങനെ രേഖപ്പെടുത്തണമെന്നും വ്യക്തമാക്കിയിട്ടുണ്ട്. ഏതെങ്കിലും വോട്ടർ, വോട്ടുചെയ്യുവാൻ എത്തുമ്പോൾ തന്റെ വോട്ട് നേരത്തേ രേഖപ്പെടുത്തി എന്നറിഞ്ഞാൽ പ്രസ്തുത വ്യക്തിക്ക് വോട്ടു ചെയ്യുവാൻ ബാലറ്റുപേപ്പർ ആവശ്യപ്പെടാവുന്നതാണ്. ഈ വോട്ടറെ തിരിച്ചറിയുന്നതിനാവശ്യമായ പ്രിസൈഡിങ് ഓഫീസറുടെ ചോദ്യങ്ങൾക്ക് അയാൾ തൃപ്തികരമായ മറുപടി നൽകുന്നുവെങ്കിൽ, ഫോറം (17) പ്രകാരമുള്ള ബാലറ്റുപേപ്പർ (സാക്ഷ്യപ്പെടുത്തിയ ബാലറ്റുപേപ്പർ) നൽകാവുന്നതാണ്. പ്രസ്തുത പോളിങ് സ്റ്റേഷനിലേക്കു നൽകിയിട്ടുള്ള ബാലറ്റുപേപ്പറുകളിൽ ഏറ്റവും ഒടുവിലത്തേതാണ് ഇതിനായി ഉപയോഗപ്പെടുത്തുന്നത്. ബാലറ്റുപേപ്പർ സ്വീകരിച്ചശേഷം അയാൾ ഫോറം (15)ൽ ഒപ്പ് രേഖപ്പെടുത്തണം. അതിനുശേഷം ബാലറ്റുപേപ്പറിൽ ആർക്കാണോ വോട്ടു ചെയ്യുവാൻ ആഗ്രഹിക്കുന്നത് ആ സ്ഥാനാർഥിക്ക് വോട്ടുചെയ്യാം. അത് നിർവഹിക്കുവാൻ കഴിയാത്തവിധം ശാരീരികാസ്വാസ്ഥ്യം അയാൾക്കുണ്ടെങ്കിൽ പ്രിസൈഡിങ് ഓഫീസർ ഈ വോട്ടറുടെ ആഗ്രഹപ്രകാരമുള്ള വോട്ട് ബാലറ്റുപേപ്പറിൽ രേഖപ്പെടുത്തണം. വോട്ടിന്റെ രഹസ്യസ്വഭാവം സബ്റൂൾ-3-ൽ പറയുന്ന പ്രകാരം സൂക്ഷിക്കുകയും വേണം. ഇപ്രകാരം സാക്ഷ്യപ്പെടുത്തുന്ന ബാലറ്റുപേപ്പർ വോട്ടുകൾ പ്രത്യേക കവറിലാണ് സൂക്ഷിക്കുന്നത്.

തെരഞ്ഞെടുപ്പുഫല പ്രഖ്യാപനവുമായി ബന്ധപ്പെട്ട് കേസ് ഉണ്ടാവുകയും പരാജയപ്പെട്ട സ്ഥാനാർഥി വിജയിച്ചതായി പ്രഖ്യാപിക്കണമെന്ന് ആവശ്യപ്പെടുകയും ചെയ്യുമ്പോൾ മാത്രമേ ടെൻഡേർഡ് വോട്ട് പരിഗണിക്കപ്പെടുകയുള്ളൂ. 


</doc>
<doc id="199541" url="https://ml.wikipedia.org/wiki?curid=199541" title="ടംബ്ലിങ് മിൽ">
ടംബ്ലിങ് മിൽ

പാറക്കഷണങ്ങളെയും അതുപോലുള്ള വസ്തുക്കളെയും ചെറിയ കഷണങ്ങളാക്കാനും പൊടിക്കാനും ഉപയോഗിക്കുന്ന യന്ത്രം. ഇതിന്റെ കുത്തനെയുള്ള അച്ചുതണ്ടിൽ ഒരു ഡ്രം അഥവാ ഷെൽ ഉറപ്പിച്ചിട്ടുണ്ടാകും. മില്ലിന്റെ ഒരറ്റത്തുകൂടി ചെറുതാക്കേണ്ട പദാർഥം കടത്തിവിടുന്നു. ഇവയോടുകൂടി ചെറിയ ഇരുമ്പു പന്തുകൾ അഥവാ ഗോളകങ്ങൾ കൂടി കലർത്തിയശേഷം ഡ്രമ്മിനെ ഭ്രമണം ചെയ്യിക്കുമ്പോൾ പദാർഥവും ഇരുമ്പുപന്തുകളും തമ്മിൽ ഉരസി ക്രമേണ പദാർഥത്തിനു തേയ്മാനം സംഭവിച്ച് അതിന്റെ ആകൃതി ചെറുതായിത്തീരുന്നു. പൊടിക്കേണ്ടതോ ചെറുതാക്കേണ്ടതോ ആയ പദാർഥത്തിന്റെ രൂപവൈവിധ്യത്തെ അടിസ്ഥാനമാക്കി ടംബ്ളിങ് മില്ലിനെ പല ഇനങ്ങളായി തരംതിരിക്കാറുണ്ട്. 


</doc>
<doc id="199543" url="https://ml.wikipedia.org/wiki?curid=199543" title="ടണലിങ് (കംപ്യൂട്ടർ നെറ്റ് വർക്ക്)">
ടണലിങ് (കംപ്യൂട്ടർ നെറ്റ് വർക്ക്)

ഒരു കംപ്യൂട്ടർ നെറ്റ് വർക്ക് പ്രോട്ടൊകോളിനുള്ളിൽ മറ്റൊരു നെറ്റ് വർക്ക് പ്രോട്ടൊകോൾ ഉൾക്കൊള്ളിക്കുവാനോ ഉൾക്കൊള്ളിച്ചതിനെ വേർതിരിക്കുവാനോ (encapsulating/de-encapsulating) ഉള്ള സംവിധാനം. സന്ദേശം, സിഗ്നലുകൾ മുതലായവയെ വ്യത്യസ്ത കംപ്യൂട്ടർ നെറ്റ്‌വർക്കുകളിലൂടെയോ സിസ്റ്റങ്ങളിലൂടെയോ കൈമാറ്റം ചെയ്യാൻ ടണലിങ് സഹായിക്കുന്നു.

നെറ്റ് വർക്കിന്റെ ഘടനയ്ക്കനുസൃതമായി വിവിധ രീതിയിലാണ് ഓരോ നെറ്റ്‌വർക്കിലും ടണലിങ് പ്രാവർത്തികമാക്കുന്നത്. ഉദാഹരണമായി, ആപ്പിൾ ടാക്കിൽ (Apple Talk) ആപ്പിൾ ടാക്ക് അപ്ഡേറ്റ്-റൂട്ടിങ് പ്രോട്ടൊകോൾ (AURP) ഉള്ള ഒരു റൂട്ടർ ടണലിങ്ങിലൂടെ ആപ്പിൾ ടാക്ക് പാക്കറ്റുകളെ ടിസിപി/ഐപി പാക്കറ്റുകൾക്കുള്ളിൽ ആക്കിയശേഷം ടിസിപി/ഐപി വഴി AURP ഉള്ള മറ്റൊരു റൂട്ടറിലേക്ക് പ്രേഷണം ചെയ്യുന്നു. പ്രസ്തുത റൂട്ടർ, ഐപി, AURP ഹെഡ്ഡറുകളെ നീക്കം ചെയ്തശേഷം, പാക്കറ്റുകളെ അവയുടെ യഥാർഥ വിലാസത്തിലേക്കയയ്ക്കുന്നു. നെറ്റ്‌വെയറുടെ ഇന്റർനെറ്റ് വർക്ക് പാക്കറ്റ് എക്സ്ചേഞ്ച് (IPX) പ്രോട്ടൊകോളിൽ ഐപി ടണൽ/ഐപി റിലെ ഡ്രൈവർ പ്രവർത്തിക്കുന്ന ഒരു റൂട്ടർ IPX പാക്കറ്റുകളെ ടണലിങ്ങിലൂടെ യു.ഡി.പി./ഐ.പി. (യൂസർ-ഡേറ്റാഗ്രാം പ്രോട്ടൊകോൾ/ഇന്റർനെറ്റ് പ്രോട്ടൊകോൾ) പാക്കറ്റുകളിൽ ഉള്ളടക്കം ചെയ്ത് ഐ.പി. ടണൽ/ഐ.പി. റിലെ പ്രവർത്തിക്കുന്ന മറ്റൊരു നെറ്റ് വർക്കിലേക്ക് ടി.സി.പി/ഐ.പി. വഴി അയച്ചു കൊടുക്കുന്നു. തുടർന്ന് രണ്ടാമത്തെ റൂട്ടർ ഐപി, യു.ഡി.പി. ഹെഡ്ഡറുകൾ നീക്കം ചെയ്ത് പാക്കറ്റുകളെ അവയുടെ യഥാർഥ ലക്ഷ്യസ്ഥാനത്തേക്കയയ്ക്കുന്നു.


</doc>
<doc id="199566" url="https://ml.wikipedia.org/wiki?curid=199566" title="പകിട കളി">
പകിട കളി

ഭാരതത്തിൽ പ്രചാരത്തിലുണ്ടായിരുന്നു ഒരു വിനോദമായിരുന്നു പകിട കളി.പകിട കളി എന്ന വിനോദത്തിന് പൗരാണികകാലം മുതൽ ഭാരതത്തിൽ പ്രചാരമുണ്ടായിരുന്നു എന്നു പുരാണേതിഹാസങ്ങളിൽ അതിനെപ്പറ്റിയുള്ള പരാമർശങ്ങൾ തെളിയിക്കുന്നു.പാലക്കാട്,മലപ്പുറം, തൃശൂർ എന്നീ ജില്ലകളിൽ പലയിടത്തും ഇപ്പോഴും പകിടകളി ടൂർണമെന്റുകൾ നടക്കുന്നുണ്ട്.

പഞ്ചലോഹം കൊണ്ട് ആണ് കളിക്കുന്നതിനാവശ്യമായ പകിട നിർമ്മിക്കുന്നത്. നാലുവശങ്ങളുള്ള അറ്റം ഉരുണ്ട ദീർഘചതുരാകൃതിയിലുള്ള പകിടയുടെ ഒരോവശത്തും യഥാക്രമം ഒന്ന്, മൂന്ന് ,നാല്,ആറ് എന്നഅടയാളങ്ങൾ ഉണ്ടാകും. ലോഹം കൊണ്ടാണ് പകിട നിരമ്മിച്ചിരിക്കുന്നതെങ്കിൽ അവ പൊള്ളയായിരിക്കുകയും അവയുടെ മേൽ അടയാളങ്ങളായി അതിൻമേൽ ഒന്ന്,മൂന്ന്,നാല്,ആറ്,എന്ന ക്രമത്തിൽ ദ്വാരങ്ങൾ ആണ് ഉണ്ടായിരിക്കുക.

രണ്ട് പകിടകൾ കൈവെള്ളയിൽ ചേർത്ത് വെച്ച് ഉരുട്ടി താഴെ വരച്ചിരിക്കുന്ന ഇരുപത്തിയഞ്ച് കോഷ്ടങ്ങളുള്ള (5*5) കളിക്കളത്തിലേക്ക് ഉരുട്ടി വിടുന്നു. പകിടകളുടെ ഒരടയാളം മാത്രം ആണ് മുകളിൽ കാണുന്നതെങ്കിൽ 'ദായം' എന്നും പകിടകൾ രണ്ടും ആടയാളങ്ങൾ ഒന്നും ഇല്ലാത്ത ഭാഗം കാട്ടി മലർന്ന് വീഴുകയും ചെയ്യുന്നതിനെ 'വാര' എന്നുമാണ് പറയുക. പകിട വീഴുന്നതനുസരിച്ചുള്ള എണ്ണം വരച്ചിരിക്കുന്ന കളങ്ങളിൽ കരുക്കൾ കയറ്റി വെച്ച് അടയാളപ്പെടുത്തിക്കൊണ്ടിരിക്കും.വാരം വീഴുന്നത് വിജയ ഹേതുവായി കണക്കാക്കപ്പെടുന്നു. വാരത്തിന് പന്ത്രണ്ട് എണ്ണമാണ് കണക്കാക്കുന്നത്. "പകിട പകിട പന്ത്രണ്ട്" എന്നൊരു ശൈലി തന്നെ വിജയത്തിന്റെ അടയാളമായി കണക്കാക്കി പറഞ്ഞു വരുന്നുണ്ട്. രണ്ട് പേർ നേർക്ക് നേരേ ഇരുന്ന് പകിട ഉരുട്ടുന്ന ഈ വിനോദത്തിൽ സ്ത്രീ പുരുഷ ഭേദമെന്യ ആബാലവൃദ്ധജനം ഈ വിനോദത്തിൽപങ്കെടുക്കാറുണ്ട്. 

രണ്ട് ദേശങ്ങൾ തമ്മിലോ രണ്ട് കരകൾ തമ്മിലോ വാശിയേറിയ മൽസരമായി ഇപ്പോഴും ചില നാടുകളിൽ ഈ വിനോദം സംഘടിപ്പിച്ചു വരുന്നുണ്ട്.കേരളത്തിന്റെ തെക്കും വടക്കുമുള്ള പ്രദേശങ്ങളിൽ ആണ് ഈ വിനോദോപാധി അന്യം നിന്നു പോകാതെ സംരക്ഷിക്കപ്പെട്ടു വരുന്നത്.ഓണം, വിഷു, തിരുവാതിര തുടങ്ങിയ വിശേഷ ദിവസങ്ങളിലാണ് പ്രധാനമായും പകിടകളി അരങ്ങേറുന്നത്. വടക്കൻ പാട്ടുകളിൽ പകിടകളിയെക്കുറിച്ച് പരാമർശങ്ങൾ ധാരാളം കാണുന്നുണ്ട്.അമ്മാവന്റെ പക്കൽ നിന്നും പകിട കളി അഭ്യസിച്ച ആരോമൽ ചേകവർ കളിയിൽ അമ്മാനെ പരാജയപ്പെടുത്തിയതായും പരാമർശം കാണുന്നുണ്ട് . ചൂത് കളിയായി പകിടകളിയെ കണക്കാക്കി ഇസ്ലാം മത വിഭാഗത്തിൽ പെട്ടവർ ഈ വിനോദത്തെ ,ഹറാമായി കണക്കാക്കുന്ന ചില വ്യാഖ്യാനങ്ങൾ ഉണ്ട്. ഒരു പക്ഷേ ഈ വിനോദോപാധി മദ്ധ്യ പൂർവേഷ്യൻ രാജ്യങ്ങളിലും നില നിന്നിരുന്നു എന്ന് അനുമാനത്തിന് ഈ വസ്തുത ആക്കം കൂട്ടുന്നുണ്ട്.


</doc>
<doc id="199574" url="https://ml.wikipedia.org/wiki?curid=199574" title="ആദ്യമവർ.......തേടിവന്നു...">
ആദ്യമവർ.......തേടിവന്നു...

“ആദ്യം അവർ കമ്മ്യൂണിസ്റ്റുകളെ തേടി വന്നു...” എന്നത് പ്രസിദ്ധ പ്രൊട്ടസ്റ്റന്റ് പുരോഹിതനും നാസിവിരുദ്ധ പ്രവർത്തകനുമായിരുന്ന ഫ്രെഡറിക് ഗുസ്താവ് എമിൽ മാർട്ടിൻ നീമൊളെറുടെ (1892 ജനുവരി 14 – 1984 മാർച്ച് 6) വരികളാണ്. അദ്ദേഹത്തിന്റെ നിലപാടുകളെക്കുറിച്ചും വരികളുടെ ഉള്ളടക്കത്തെക്കുറിച്ചും വ്യത്യസ്താഭിപ്രായങ്ങൾ ഉയർന്നുവന്നിട്ടുണ്ട്. ഇത് അദ്ദേഹത്തിന്റെ ഒരു പ്രസംഗത്തിലെ പരാമർശമായിരുന്നുവെന്നാണ് കരുതുന്നത്. നാസിസത്തിനെതിരെയും ഹിറ്റ്ലറുടെ ആര്യൻ മേധാവിത്വ സിദ്ധാന്തത്തിനെതിരെയും നിശ്ശബ്ദത പാലിച്ച ജർമ്മനിയിലെ ബുദ്ധിജീവികൾക്കെതിരായ വിമർശനമായിട്ടും നാസികളാൽ വേട്ടയാടപ്പെടുന്നവരോടുള്ള ഐക്യദാർഢ്യമായിട്ടുമാണ് അദ്ദേഹം ഇപ്രകാരം പറഞ്ഞത്.

ഈ വരികളുടെ യഥാർത്ഥ രുപം എങ്ങനെയായിരുന്നവെന്നതിൽ ഇന്നും തർക്കമുണ്ട്. പലതരത്തിലാണ് അവ തർജ്ജമ ചെയ്യപ്പെട്ടിട്ടുള്ളതും വ്യാഖ്യാനിക്കപ്പെട്ടിട്ടുള്ളതും. ഈ വരികളിൽ പരമാർശിക്കുന്ന "വിവിധ വിഭാഗക്കാരിൽ" ആരെയൊക്കെ തന്റെ ആദ്യ പരാമർശത്തിൽ സൂചിപ്പിച്ചിരുന്നുവെന്നത് നീമൊളെർക്കുപോലും പിന്നീട് വ്യക്തമായി പറയുവാൻ സാധിച്ചിരുന്നില്ല. എങ്കിലും താഴെകൊടുക്കുന്ന വരികൾ അദ്ദേഹം പൊതുവെ അംഗീകരിക്കുകയുണ്ടായി. 
ചില പാഠങ്ങളിൽ

"പിന്നീടവർ കത്തോലിക്കരെ തേടിവന്നു,
ഞാനൊന്നും മിണ്ടിയില്ല,
കാരണം ഞാനൊരു കത്തോലിക്കനായിരുന്നില്ല "
എന്ന വരികളും ചേർത്ത് കാണാറുണ്ട്. 

Then They Came for Me (A New Twist)

By Stephen Rohde, a constitutional lawyer and President of the ACLU of Southern California. Adapted from the original by Rev. Martin Niemoller (1937). 

http://www.rkdn.org/u-r-next.asp 


</doc>
<doc id="199575" url="https://ml.wikipedia.org/wiki?curid=199575" title="ന്യുനപക്ഷരാഷ്ട്രിയം">
ന്യുനപക്ഷരാഷ്ട്രിയം

ന്യൂനപക്ഷ രാഷ്ട്രീയം എന്ന പദത്തിനു ഒരുപാട്‌ അർത്ഥവ്യാപ്തിയുണ്ട്. ഇന്ത്യൻ രാഷ്ട്രീയത്തിലാണ് ആദ്യമായി ന്യുനപക്ഷ രാഷ്ട്രീയം പരീക്ഷിക്കപ്പെട്ടത്‌ സ്വാതന്ത്രനതര ഭാരതത്തിൽ 1948-ൽ എം ഇസ്മയില്സഹിബ് ഇന്ത്യൻ യുണിയൻ മുസ്ലിംലീഗ് രാഷ്ട്രീയ പാർട്ടിക്ക് രൂപം നൽകികൊണ്ട് ഈ രാജ്യത്തെ അസംഖ്യം വരുന്ന ന്യുനപക്ഷ സമുദായങ്ങളുടെ പ്രശ്നങ്ങൾ ഏറ്റെടുത്തുകൊണ്ട് പ്രവർത്തിക്കാൻ അരംഭിച്ചപ്പോയാണ്.

</doc>
<doc id="199579" url="https://ml.wikipedia.org/wiki?curid=199579" title="നല്ലെണ്ണ">
നല്ലെണ്ണ

എള്ളിൽ നിന്നും ലഭിക്കുന്ന പ്രധാന ഉത്പന്നമാണ് നല്ലെണ്ണ. ഇതിനെ എള്ളെണ്ണ എന്നും വിളിക്കുന്നു. ഹൈന്ദവാചാരമനുസരിച്ച് നടത്തുന്ന അനുഷ്ഠാനങ്ങളിലും പ്രാർഥനകളിലും നെയ്യ് പോലെ തന്നെ പ്രാധാന്യം ഉള്ളതാണ് നല്ലെണ്ണയും. പ്രാചീനകാലം മുതൽക്കുതന്നെ പാചക - ഔഷധ ആവശ്യങ്ങൾക്കും നല്ലെണ്ണ ഉപയോഗിച്ചുവരുന്നു. 
എള്ളുചെടിയെ മുറിച്ചെടുത്ത് വെയിലത്തുണക്കുമ്പോൾ പൊഴിഞ്ഞു വീഴുന്ന കായ്കളിൽ നിന്നും പൊട്ടി പുറത്തുവരുന്ന വിത്ത് നന്നായി ഉണക്കിയെടുത്തതിനുശേഷമാണ് എണ്ണയുണ്ടാക്കാൻ എടുക്കാറുള്ളത്. വിത്തിൽ എണ്ണയുടെ അംശം 37 മുതൽ 63 ശതമാനംവരെ ഉണ്ടെന്നാണ് കണക്കാക്കുന്നത്. അപൂരിതക്കൊഴുപ്പാണ് നല്ലെണ്ണയിലെ മുഖ്യഘടകം. പൂരിതക്കൊഴുപ്പിന്റെ അളവ് ഏതാണ്ട് 20% വരും. ഇതു കൂടാതെ സെസാമിൻ (0.5-1.0%), സെസാമോലിൻ (0.3-0.5%) തുടങ്ങിയ വിശിഷ്ടവസ്തുക്കളും ഇതിൽ അടങ്ങിയിരിക്കുന്നു. ചക്കിലിട്ട് ആട്ടിയോ യന്ത്രസഹായത്തോടെയോ വേർതിരിച്ചെടുക്കുന്ന എണ്ണയ്ക്ക് സ്വർണനിറമായിരിക്കും.


</doc>
<doc id="199584" url="https://ml.wikipedia.org/wiki?curid=199584" title="പാമ്പാർ നദി">
പാമ്പാർ നദി

കേരളത്തിലെ ഒരു നദിയാണ് പാമ്പാർ. കേരളത്തിലൂടെ 29 കിലോമീറ്റർ ഒഴുകുന്ന നദിയുടെ ബാക്കി ഭാഗം തമിഴ്നാട്ടിലൂടെയാണ് ഒഴുകുന്നത്. ഇടുക്കി ജില്ലയിലെ ദേവികുളത്തുനിന്നാണ് നദിയുടെ ഉത്ഭവം. ഇരവികുളം, മൈലാടി, തീർഥമല, ചങ്കലാർ, തേനാർ എന്നിവയാണ് പാമ്പാറിന്റെ പ്രധാന ഉപനദികൾ. തൂവാനം വെള്ളച്ചാട്ടം പാമ്പാറിലാണ് സ്ഥിതി ചെയ്യുന്നത്. കേരളത്തിൽ കിഴക്കോട്ടൊഴുകുന്ന നദികളിൽ ഉൾപ്പെടുന്ന നദിയാണിത്. 

കാവേരി നദിയുടെ പോഷക നദിയായ അമരാവതി നദിയുടെ പോഷകനദിയാണ് പാമ്പാർ.

പാമ്പാർ നദിയിൽ കേരള - തമിഴ്നാട് അതിർത്തിയിലെ പട്ടാച്ചേരിയിലാണ് കേരളം അണക്കെട്ട് നിർമ്മിക്കുന്നത്. അണക്കെട്ടിന്റെ പ്രാരംഭ നിർമ്മാണ പ്രവർത്തനങ്ങൾ തുടങ്ങിയിട്ടുണ്ട്.


</doc>
<doc id="199590" url="https://ml.wikipedia.org/wiki?curid=199590" title="ഭവാനിപ്പുഴ">
ഭവാനിപ്പുഴ

കേരളത്തിൽ നിന്ന് ഉദ്ഭവിച്ച് തമിഴ്നാട്ടിലേയ്ക്ക് ഒഴുകുന്ന ഒരു നദിയാണ് ഭവാനിപ്പുഴ. കേരളത്തിലെ സൈലന്റ് വാലിയിൽ നിന്ന് ഉദ്ഭവിയ്ക്കുന്ന ഈ നദി പാലക്കാട് ജില്ലയിലൂടെ ഒഴുകി കൽക്കണ്ടിയൂർ എന്ന സ്ഥലത്തു വച്ച് തമിഴ്‌നാട്ടിലേക്ക് പ്രവേശിക്കുന്നു. തമിഴ്നാട്ടിലെ രണ്ടാമത്തെ ഏറ്റവും വലിയ നദിയാണ് ഭവാനി. 400 കിലോമീറ്ററോളം നീളമുള്ള ഈ നദി തമിഴ്നാട്ടിലെ ഈറോഡിനടുത്ത് കാവേരി നദിയുമായി കൂടിച്ചേരുന്നു. ശിരുവാണി നദി, വരഗാറ് എന്നിവയാണ് ഭവാനിപ്പുഴയുടെ പ്രധാന പോഷക നദികൾ. 


</doc>
<doc id="199599" url="https://ml.wikipedia.org/wiki?curid=199599" title="മരുന്നിറച്ചി">
മരുന്നിറച്ചി

പഴയകാലത്ത് കർക്കിടക മാസത്തിൽ മുത്തശ്ശിമാർ ദേഹരക്ഷയ്ക്കായി ഉപയോഗിച്ചിരുന്ന പരമ്പരാഗതമായ ഒരു വിഭവമാണ് മരുന്നിറച്ചി. ആട്ടിറച്ചിയാണ് ഇതിനായി സാധാരണ ഉപയോഗിക്കുന്നത്. ഈ വിഭവം ശരീരത്തിലെ രോഗപ്രതിരോധ ശേഷി വർദ്ധിപ്പിക്കുമെന്നു കരുതുന്നു.

ആട്ടിറച്ചി ഒരു പ്രധാന ഇനമായ ഇതിൽ മഞ്ഞൾ, വെളുത്തുള്ളി, കറിവേപ്പില, ഉപ്പ്, ആശാളി ഉണക്കിപൊടിച്ചത്, ജീരകം, കുരുമുളക് എന്നിവയാണ് മറ്റ് ചേരുവകൾ

ആട്ടിറച്ചി മഞ്ഞൾ മാത്രമിട്ട് ഉപ്പു ചേർക്കാതെ വേവിക്കുക. വെളുത്തുള്ളിയും വേപ്പിലയും ചതച്ച ശേഷം ആട്ടിറച്ചിയിൽ നിന്നും ഊറിവരുന്ന നെയ്യിൽ അല്പം വെളിച്ചെണ്ണ ചേർത്ത് വഴറ്റിയെടുക്കുക. തുടർന്ന് മഞ്ഞൾ, ഉപ്പ്, ആശാളി, ചെറു ജീരകം പൊടിച്ചത്, കുരുമുളക് പൊടിച്ചത് എന്നിവ ചേർക്കുക. വേവിച്ചു വച്ചിരിക്കുന്ന ആട്ടിറച്ചി ചേർത്തിളക്കി പിരളൻ പരുവമാകുമ്പോൾ വാങ്ങുക.


</doc>
<doc id="199601" url="https://ml.wikipedia.org/wiki?curid=199601" title="കോർക്കോറസ്">
കോർക്കോറസ്

ഏതാണ്ട് 100 സ്പീഷീസുകൾ ഉള്ള മാൽ വേസീ സസ്യകുടുംബത്തിൽപ്പെട്ട ഒരു സപുഷ്പി ജനുസാണ് കോർക്കോറസ്. ഈ ചെടികളിൽനിന്നുണ്ടാക്കുന്ന നാരാണ് ചണം (jute).

2-4 മീറ്റർ ഉയരത്തിൽ വളരുന്ന ഇവ വാർഷിക ഓഷധികളാണ്. കുറച്ച് ശാഖകൾ മാത്രമേ കാണുകയുള്ളൂ. ഏകാന്തരന്യാസത്തിൽ വിന്യസിച്ചിട്ടുള്ള ഇലകൾ ദന്തുരമായ അരികുകളും കൂർത്ത അഗ്രവും ഉള്ളവയാണ്. പൂക്കൾ 2-3 സെന്റീമീറ്റർ വലിപ്പത്തിൽ അഞ്ച് ഇതളുകളോടു കൂടിയവയാണ്.

ഈ ചെടികളിൽ നിന്നുള്ള നാരായ ചണം, പരുത്തി കഴിഞ്ഞാൽ വ്യാപകമായി ഉപയോഗിക്കപ്പെടുന്ന സസ്യജന്യ നാരാണ്.

ചില സ്ഥലങ്ങളിൽ ഇവയുടെ ഇലകൾ ഭക്ഷണത്തിൽ ഉപയോഗിക്കാറുണ്ട്.




</doc>
<doc id="199605" url="https://ml.wikipedia.org/wiki?curid=199605" title="ടെട്ര മത്സ്യകുടുംബം">
ടെട്ര മത്സ്യകുടുംബം

ചരാസിഡേ മത്സ്യകുടുംബത്തിൽ ഉൾപ്പെടുന്ന ശുദ്ധജലമത്സ്യവിഭാഗമാണ് ടെട്ര മത്സ്യകുടുംബം. ആമസോൻ നദീതടം, ഗയാന, പെറു, പരാഗ്വേ, ഉറുഗ്വേ എന്നിവിടങ്ങളിലാണ് ടെട്രാ മത്സ്യങ്ങളെ കൂടുതലായി കണ്ടുവരുന്നത്. നേരിയ അമ്ലരസമുള്ള ജലത്തിൽ കൂട്ടം കൂട്ടമായി ജീവിക്കാൻ ഇഷ്ടമുള്ള ഇവയിൽ ഗ്ലാസ് ടെട്രാ ഒഴികെ ബാക്കിയുള്ളവയെല്ലാം ചെറിയ മത്സ്യങ്ങളാണ്. 


</doc>
<doc id="199606" url="https://ml.wikipedia.org/wiki?curid=199606" title="ടർപ്പീനുകൾ">
ടർപ്പീനുകൾ

പ്രകൃതിയിൽ നിന്നും വിശിഷ്യാ സസ്യങ്ങളിൽ നിന്നും ലഭിക്കുന്നതും, (C5H8)n എന്ന സാമാന്യ ഫോർമുലയുള്ളതുമായ ഹൈഡ്രോകാർബണുകളുടെ പൊതുനാമാണ് ടർപ്പീനുകൾ. ടർപ്പൻടൈനിലും മറ്റ് സുഗന്ധതൈലങ്ങളിലും ടർപ്പീനുകളാണ് പ്രധാന ഘടകങ്ങൾ. ഈ ഹൈഡ്രോകാർബണുകളുടെ ഓക്സിജൻ വ്യുത്പന്നങ്ങൾ (ഉദാ: ആൽക്കഹോൾ, ആൽഡിഹൈഡുകൾ, കീറ്റോണുകൾ) കാംഫറുകൾ (Camphors) എന്നാണ് അറിയപ്പെട്ടിരുന്നത്. ഇന്ന് ടർപ്പീനുകളും കാംഫറുകളും പൊതുവായി അറിയപ്പെടുന്നത് ടർപ്പിനോയിഡുകൾ എന്നാണ്.
സസ്യങ്ങളിൽ നിന്ന് സുഗന്ധതൈലങ്ങൾ നിഷ്കർഷണം ചെയ്യാൻ മൂന്നു മാർഗങ്ങളാണ് പ്രധാനമായും അവലംബിച്ചു വരുന്നത്.
കർപ്പൂരതൈലം, റോസാതൈലം എന്നിവയുടെ നിഷ്കർഷണത്തിന് ഈ പ്രക്രിയ വ്യാപകമായി ഉപയോഗിച്ചുവരുന്നു. ബാഷ്പശീലമായ ലായകങ്ങൾ ഉപയോഗിച്ചാണ് നീരാവിയിൽ നിന്ന് തൈലങ്ങൾ വേർതിരിക്കുന്നത്. ഈ നിഷ്കർഷണ പ്രക്രിയക്ക് ചില തകരാറുകളുണ്ട്. നീരാവിയിൽ പല സുഗന്ധ തൈലങ്ങളും വിഘടിക്കുവാൻ ഇടയുണ്ട്. തൈലത്തിന്റെ സുഗന്ധത്തിന് ആസ്പദമായ എസ്റ്റർ പോലെയുള്ള ഘടകങ്ങളുടെ ജലാപഘടനവും ഉണ്ടാവാനിടയുണ്ട്. അതിനാൽ നീരാവി സ്വേദനം ചെയ്തു ലഭിക്കുന്ന തൈലങ്ങളുടെ സുഗന്ധം പലപ്പോഴും ഗാഢമായിരിക്കുകയില്ല. ചില സസ്യങ്ങളിൽ നിന്ന് ഈ പ്രക്രിയയിലൂടെ വളരെ കുറച്ച് എണ്ണ മാത്രമേ ലഭിക്കുകയുള്ളൂ.
സുഗന്ധവ്യഞ്ജന വ്യവസായത്തിൽ ഏറ്റവും പ്രാധാന്യമർഹിക്കുന്ന നിഷ്കർഷണ പ്രക്രിയയാണിത്. ആൽക്കഹോൾ, ഈഥർ, ക്ലോറോഫോം തുടങ്ങിയ ലായകങ്ങൾ ഉപയോഗിച്ച് 50 °C-ൽ താഴ്ന്ന ഊഷ്മാവിലാണ് സുഗന്ധ തൈലങ്ങൾ നിഷ്കർഷണം ചെയ്യുന്നത്. തുടർന്ന് ലായകം താഴ്ന്ന മർദത്തിൽ സ്വേദനം ചെയ്ത് നീക്കം ചെയ്യുന്നു.
ശുദ്ധീകരിച്ച കൊഴുപ്പിൽ സുഗന്ധ തൈലം അധിശോഷണം ചെയ്ത് വേർതിരിക്കുന്ന പ്രക്രിയയാണിത്. റോസ്, മുല്ല എന്നിവയിൽ നിന്ന് സുഗന്ധതൈലം നിഷ്കർഷണം ചെയ്യാൻ ഈ പ്രക്രിയയാണ് വ്യാപകമായി അവലംബിച്ചു വരുന്നത്. മറ്റു രണ്ടു നിഷ്കർഷണ പ്രക്രിയകളേയുമപേക്ഷിച്ച് കൂടുതൽ തൈലം ഈ രീതിയിൽ ലഭ്യമാകുന്നു. സു. 5050 °C-ൽ ചൂടാക്കിയ കൊഴുപ്പിന്റെ പുറത്ത് പൂവിതളുകൾ നിരത്തി വയ്ക്കുന്നു. അധിശോഷണം ചെയ്യുന്ന സുഗന്ധതൈലം കൊണ്ട് കൊഴുപ്പു സാന്ദ്രമാകുന്നതുവരെ (ദിവസങ്ങളോളം) അതേ അവസ്ഥയിൽ അവ നിലനിർത്തുന്നു. പിന്നീട് ഇതളുകൾ എടുത്തു മാറ്റിയശേഷം ഈതൈൽ ആൽക്കഹോൾ ചേർത്ത് പാകപ്പെടുത്തുമ്പോൾ കൊഴുപ്പിൽ അധിശോഷണം ചെയ്യപ്പെട്ട തൈലം മുഴുവൻ ആൽക്കഹോളിൽ ലയിക്കുന്നു. തുടർന്ന് 2050 °C വരെ തണുപ്പിച്ചാൽ ആൽക്കഹോളിൽ അലിഞ്ഞു ചേർന്നിട്ടുള്ള കൊഴുപ്പിന്റെ അംശങ്ങൾ നീക്കംചെയ്യാൻ സാധിക്കും. താഴ്ന്ന മർദത്തിൽ അംശികസ്വേദനം വഴി ടർപ്പിനോയിഡുകൾ വേർതിരിക്കുന്നു.
ഏതാണ്ട് എല്ലാ ടർപ്പിനോയിഡുകളും നിറമില്ലാത്തതും സുഗന്ധമുള്ളതുമായ ദ്രാവകങ്ങളോ ഖരവസ്തുക്കളോ ആണ്. ജലത്തിൽ അലേയവും നീരാവിയിൽ സ്വേദനം ചെയ്യുന്നവയുമാണ്. മിക്ക ടർപ്പിനോയിഡുകളും ധ്രുവണഘൂർണകത (ഓപ്ടിക്കൽ ആക്ടിവത) പ്രദർശിപ്പിക്കുന്നു. ചിലവ റെസിമിക് മിശ്രിതങ്ങളാണ്. ഒന്നോ അതിലധികമോ ഡബിൾ ബോണ്ടുകളുള്ളതിനാൽ ഓസോൺ, ഹാലജനുകൾ, ഹൈഡ്രജൻ ഹാലൈഡുകൾ, നൈട്രോ സിൽ ക്ലോറൈഡ്, നൈട്രോസിൽ ബ്രോമൈഡ്, നൈട്രജൻ ഓക് സൈഡുകൾ എന്നിവയുമായി സങ്കലന സംയുക്തങ്ങൾ (addition compounds) രൂപീകരിക്കുന്നു. ഈ സങ്കലന സംയുക്തങ്ങൾ എല്ലാംതന്നെ പരൽ രൂപത്തിലുള്ളവയാണ്. വിവിധ ടർപ്പിനോയിഡുകൾ നിർണയിക്കുവാനും വേർതിരിക്കുവാനും ഈ സംയുക്തങ്ങൾ സഹായകമാകുന്നു. ഡബിൾ ബോണ്ടുകളുടെ സാന്നിധ്യം മൂലം വളരെ പെട്ടെന്ന് ഓക്സീകൃതമാകും. ഒന്നിടവിട്ട് ഇരട്ട ബോണ്ടുകളുള്ള ടർപ്പിനോയിഡുകൾ ഡീൽസ് ആൽഡർ അഭി ക്രിയയിൽ ഏർപ്പെടുന്നു. എല്ലാ ടർപ്പിനോയിഡുകളും താപീയ അപഘടനം വഴി ഐസോപ്രീൻ രൂപീകരിക്കുന്നു.
എല്ലാ ടർപ്പിനോയിഡുകളുടെയും താപീയ അപഘടനം ഒരേ ഉത്പന്നം (ഐസോപ്രീൻ) തന്നെ നൽകുന്നതിനാൽ എല്ലാ ടർപ്പിനോയിഡുകളും ഐസോപ്രീനിന്റെ ഡൈമർ, ട്രൈമർ, ടെട്രാമർ, പോളിമർ ഒക്കെയാണെന്ന് കരുതാം. 1887-ൽ വലാക്ക് (Wallach) നിർദ്ദേശിച്ച ഐസോപ്രീൻ നിയമം സാധൂകരിക്കുന്നവയാണ് ഇനി പറയുന്ന വസ്തുതകൾ. (i) പ്രകൃതിജന്യമായ ഏതാണ്ട് എല്ലാ ടർപ്പിനോയിഡുകളുടെയും എംപിരിക ഫോർമുല C5H8 ആണ്. (ii) ഐസോപ്രീൻ 280 °C ചൂടാകുമ്പോൾ ഡൈമറീകരിച്ച് ഡൈ പെൻടീൻ ടർപ്പിനോയിഡുകൾ ഉണ്ടാകുന്നു. 
ടർപ്പിനോയിഡുകളുടെ ഘടന നിർണയിക്കുന്നതിന് ഈ നിയമങ്ങൾ വളരെ സഹായകമാണ്. പക്ഷേ ഈ നിയമങ്ങൾ സാർവത്രികമായി ശരിയല്ല. കാർബൺ അണുക്കളുടെ എണ്ണം അഞ്ചിന്റെ ഗുണിതമല്ലാത്ത ചില ടർപ്പിനോയിഡുകളും ഉണ്ട്. 
ടർപ്പീനുകളുടെ ജൈവിക സംശ്ലേഷണപ്രക്രിയയുടെ ആദ്യപടി രണ്ട് അസറ്റൈൽ കോ എൻസൈം-A തന്മാത്രകൾ (I) സംയോജിച്ച് അസറ്റോഅസറ്റൈൽ കോ എൻസൈം-A (II) ഉണ്ടാകുന്നതാണ്. ഇത്, ഹൈഡ്രോക്സി മീതൈൽ ഗ്ലൂട്ടാറേറ്റ് (III) വഴി മേവലോണിക് അമ്ലം (IV) രൂപീകരിക്കുന്നു. ടർപ്പീനുകൾ ഉണ്ടാവുന്ന ഉപാപചയപ്രക്രിയയിലെ പ്രധാന ഘടകപദാർഥമായ ഐസോപെന്റീ നൈൽ പൈറോഫോസ്ഫേറ്റ് (ഐപിപി) (V) മേവലോണിക് അമ്ലത്തിൽ നിന്നാണ് ഉണ്ടാകുന്നത്. ഐപിപിയുടെ പോളിമറികരണം, അന്തഃതന്മാത്രീയ പുനർവിന്യാസം (intermolecular rearrangement) എന്നീ പ്രക്രിയകൾ വഴി വിവിധതരം ടർപ്പീനുകൾ ഉണ്ടാകുന്നു. 

ചാക്രികവും അചാക്രികവുമായ C10H16 ഹൈഡ്രോകാർബണുകളും അവയുടെ ഓക്സിജൻ അടങ്ങുന്ന വ്യുത്പന്നങ്ങളുമാണ് മോണോടർപ്പീനുകൾ. മിർസിൻ (I), ജെറാനിയോൾ II, സിട്രാൽ III, സിട്രോനെല്ലോൾ IV എന്നിവ അചാക്രിക മോണോടർപ്പീനുകൾക്ക് ഉദാഹരണങ്ങളാണ്

ദ്വിചാക്രിക മോണോടർപ്പീനുകളെ മൂന്നു വിഭാഗങ്ങളായി തിരിച്ചിരിക്കുന്നു. രണ്ടാമത്തെ വലയത്തിന്റെ വലിപ്പത്തെ ആസ്പദമാക്കിയാണ് വിഭജനം. ഒന്നാമത്തേത് എപ്പോഴും ആറ് വശങ്ങളുള്ള വലയമായിരിക്കും. 

അതിവിശിഷ്ടമായ സുഗന്ധം, ബാഷ്പശീലത എന്നീ ഗുണങ്ങൾ മൂലം മോണോടർപ്പീനുകൾ സുഗന്ധദ്രവ്യ വ്യവസായങ്ങളിലും രുചിയും മണവും നൽകുന്ന വസ്തുക്കളുടെ നിർമിതിയിലും മുഖ്യപങ്കു വഹിക്കുന്നു. മെന്തോൾ പല ഔഷധങ്ങളിലും ഭക്ഷ്യവസ്തുക്കളിലും ഉപയോഗിക്കുന്നുണ്ട്. α-പൈനീൻ ആകട്ടെ പെയിന്റ്, വാർണിഷ് എന്നിവയിലും രാസവ്യവസായങ്ങളിലും ഉപയോഗപ്പെടുത്തുന്നു. α-പൈനീൻ അമ്ലവുമായി പ്രതിപ്രവർത്തിച്ചുണ്ടാകുന്ന മിശ്രിതം പൈൻ എണ്ണ എന്ന പേരിൽ ചെലവു കുറഞ്ഞ അണുസംഹാരിയായും ദുർഗന്ധനിർമാർജ്ജന വസ്തുവായും ഉപയോഗിച്ചുവരുന്നു.
C15H24 ഹൈഡ്രോകാർബണുകളും ഓക്സിജൻ വ്യുത്പന്നങ്ങളും ആണ് സെസ്ക്വിടർപ്പീനുകൾ. മോണോടർപ്പീനുകളെയപേക്ഷിച്ച് ബാഷ്പശീലത കുറവായതി നാൽ ലായക നിഷ്കർഷണം ആണ് സെസ്ക്വിടർപ്പീനുകൾ വേർതിരിക്കാൻ പ്രധാനമായും ഉപയോഗിച്ചുവരുന്നത്. 

ഫാർണിസൈൽ പൈറോ ഫോസ്ഫേറ്റ് സൈക്ളീകരിച്ചുണ്ടാവുന്ന കാർബോണിയം അയോണുകളുടെ പുനർവിന്യാസം വഴിയാണ് സെസ്ക്വിടർപീനുകൾ ഉണ്ടാവുന്നത്. 
ഫാർണിസോൾ, നീരോളിഡോൾ എന്നിവ അചാക്രിക സെസ്ക്വി ടർപ്പിനോയിഡുകളാണ്.

നാല് ഐസോപ്രീൻ യൂണിറ്റുകളടങ്ങുന്ന C20 ഹൈഡ്രോകാർബണുകളും ഓക്സിജൻ വ്യുത്പന്നങ്ങളും. ബാഷ്പീകൃതമല്ലാത്ത മരക്കറയിൽ ആണ് ഇവ മുഖ്യമായും അടങ്ങിയിട്ടുള്ളത്. ക്ലോറോഫിൽ, ജീവകം ഇ, കെ എന്നിവയിലടങ്ങിയിട്ടുള്ള ഫൈ റ്റോൾ (Phytol) അചക്രിയ ഡൈടർപ്പിനോയിഡിന് ഉദാഹരണമാണ്. 

ടർപ്പീനുകളിൽ ഏറ്റവും വലിയ വിഭാഗമാണ് ആറ് ഐസോപ്രീൻ യൂണിറ്റുകളടങ്ങുന്ന ട്രൈടർപ്പീനുകൾ. സ്രാവിന്റെ എണ്ണയിൽ നിന്നു വേർതിരിച്ച സ്ക്വാലീൻ (Squalene) അചാക്രിയ ട്രൈടർപ്പീൻ ആണ്. ഒലീവ് എണ്ണ തുടങ്ങിയ പല സസ്യ എണ്ണകളിലും സ്ക്വാലീൻ ധാരാളമായി അടങ്ങിയിട്ടുണ്ട്. കോളസ്റ്റിറോളിന്റെ ജൈവിക സംശ്ലേഷണത്തിൽ ഒരു പ്രധാന . ടെട്രാടർപ്പീനുകൾ. C40H64 ഹൈഡ്രോകാർബണുകൾ. സസ്യങ്ങളിൽ അടങ്ങിയിട്ടുള്ള മഞ്ഞയോ ചുവപ്പോ ആയ ചായ വസ്തുക്കൾ, കരോട്ടിനോയിഡുകൾ; C40H56 ഹൈഡ്രോകാർബണുകളാണെങ്കിലും ടെട്രാടർപ്പീനുകളായാണ് കണക്കാക്കപ്പെട്ടിട്ടുള്ളത്. ഐസോപ്രീൻ യൂണിറ്റുകളാൽ നിർമ്മിക്കാവുന്നതിനാലാണ് ഈ വിഭാഗത്തിൽ ഉൾപ്പെടുത്തിയിരിക്കുന്നത്. പഴുത്ത തക്കാളിയിൽ അടങ്ങിയിട്ടുള്ള ചുവന്ന നിറവസ്തുവായ ലൈക്കോപീൻ (lycopene) ഈ വിഭാഗത്തിൽപ്പെടുന്ന ഒരു അചാക്രിയ ടർപ്പീനാണ്. 
പോളിടർപ്പീനുകൾ. ഐസോപ്രീൻ പോളിമറുകൾ; (C5H8)n; n = 4000-500000.

ഉദാ: റബർ, ഗട്ടാപർച്ച (റബറിന്റെ ട്രാൻസ് ഐസോമർ)



</doc>
<doc id="199608" url="https://ml.wikipedia.org/wiki?curid=199608" title="ടസ്കൻ ക്രമം">
ടസ്കൻ ക്രമം

ക്ലാസിക്കൽ വാസ്തുവിദ്യയിലെ പഞ്ചക്രമങ്ങളിൽ (orders) ഏറ്റവും സരളമായ ക്രമമാണു് ടസ്കൻ ക്രമം. ഡോറിക്, അയോണിക്, കൊർനിൻതിയൻ, കോം പൊസിറ്റ് എന്നിവയാണ് മറ്റു നാലു ക്രമങ്ങൾ. ഘടനയിൽ റോമൻ ഡോറിക് രീതിയുമായി സാമ്യമുണ്ടെങ്കിലും അതിനെ അപേക്ഷിച്ചു വക്ര ഭാഗങ്ങൾ ടസ്കൻ രീതിയിൽ കുറവാണ്. കൂടുതൽ പരന്ന രൂപമായതിനാൽ ഇതിൽ സ്തംഭങ്ങൾ സാധാരണയിൽ കവിഞ്ഞ അകലത്തിലാണ് ഉറപ്പിക്കുന്നത്. ആദ്യകാലങ്ങളിൽ മരമേൽക്കൂരകളെ താങ്ങിനിറുത്താനായിട്ടാണ് ടസ്കൻ രീതിയിലുള്ള സ്തംഭങ്ങൾ ഉപയോഗിച്ചിരുന്നതെന്നാണ് റോമൻ വാസ്തുശില്പിയായ വിട്രുവ്യസ് (1 ബി. സി.) അഭിപ്രായപ്പെടുന്നത്. പിന്നീട്, ഗ്രീക്ക്/റോമൻ ക്ഷേത്രങ്ങളിൽ, കൽപ്പണിയുള്ളതും ഘനമേറിയതുമായ എൻടാബ്ലേറ്റർ (entablature), താങ്ങി നിറുത്താനും ഇവ പ്രയോജനപ്പെടുത്തിത്തുടങ്ങി.

സമചതുര അടിത്തറ, മുകളിലേക്കു കൂർത്തു വരുന്നതും നാളികകളില്ലാത്തതുമായ ഷാഫ്റ്റ്, സരളമായ സ്തംഭശീർഷം (capital), സ്തംഭത്തിന്റെ നാലിലൊന്നു പൊക്കമുള്ള എൻടാബ്ലേറ്റർ എന്നിവയാണ് ടസ്കൻ രീതിയുടെ പ്രധാന സവിശേഷതകൾ. ഏറ്റവും കൂടുതൽ ഘനരൂപമുള്ള ക്രമവും ഇതുതന്നെ.

സ്തംഭവും എൻടാബ്ലേച്ചറും ചേർന്നു രൂപപ്പെടുന്ന വടിവൊത്ത സംവിധാനമാണ് ക്രമം. മേൽവാതിൽപ്പടി, ഫ്രീസ് (frieze), കോർണിസ് എന്നിവ ചേർന്നതാണ് എൻടാബ്ലേറ്റർ. ക്രമത്തിന്റെ സ്വഭാവവിശേഷം വിളിച്ചോതുന്നത് അതിന്റെ സ്തംഭശീർഷമാണ്. വാസ്തുവിദ്യയിലെ പഞ്ച ക്രമങ്ങളുടെ പട്ടികയിൽ ഏറ്റവും സരളമായ രീതി എന്ന നിലയിൽ ഏറ്റവും താഴെയുള്ള തട്ടിലാണ് വിട്രുവ്യസ് ടസ്കൻ രീതിയെ ഉൾപ്പെടുത്തിയിട്ടുള്ളത്. 



</doc>
<doc id="199611" url="https://ml.wikipedia.org/wiki?curid=199611" title="അബ്ദുൽ ഖാലിക് ടാക്">
അബ്ദുൽ ഖാലിക് ടാക്

കശ്മീരി സാഹിത്യകാരനും സാമൂഹികപ്രവർത്തകനുമാണ് അബ്ദുൽ ഖാലിക് ടാക്. 
അബ്ദുൽ ഖാലിക് കാശ്മീരിലെ ബുദ്ഗാമ് ജില്ലയിലെ ഹർദോശിവ ഗ്രാമത്തിൽ 1930-ൽ ജനിച്ചു. ഹൈസ്കൂൾ വിദ്യാഭ്യാസാനന്തരം സർക്കാർ സർവീസിൽ പ്രവേശിച്ചു. സർക്കാർ സേവനകാലത്ത് കാശ്മീരിലെ വ്യത്യസ്ത ഭാഷാഭേദങ്ങളുമായും ജനപദങ്ങളുമായും ഇദ്ദേഹം ഗാഢബന്ധം പുലർത്തി. അതുകൊണ്ടുതന്നെ കശ്മീരിഭാഷയുടെ ദേശ്യഭേദങ്ങൾ സൂക്ഷ്മമായി വിശകലനം ചെയ്യുന്ന കൈ ഷ്റിയക് അലാക് വാർ ഫേരേ (കശ്മീരി വാമൊഴിയുടെ ഭിന്നരൂപങ്ങൾ) എന്ന ഗ്രന്ഥം രചിക്കാൻ ഇദ്ദേഹത്തിനു കഴിഞ്ഞു. കശ്മീരിഭാഷ കൈകാര്യം ചെയ്യുന്നവർക്കെല്ലാം ഒരനുഗ്രഹമായി ഭവിച്ച ഈ പുസ്തകത്തിന് സാഹിത്യ അക്കാദമി അവാർഡും ലഭിക്കുകയുണ്ടായി.

അബ്ദുൽ ഖാലിക് കശ് മീരി, ഉർദു ഭാഷകളിൽ കവിതകളും രചിച്ചിട്ടുണ്ട്. ഗസൽ കവിതാരൂപമാണ് ഇദ്ദേഹം കവിതാമാധ്യമമായി സ്വീകരിച്ചത്. സൗന്ദര്യോപാസകനായ ഖാലിക് ബിംബങ്ങൾക്കും രൂപകങ്ങൾക്കും ഏറെ പ്രാധാന്യം കൊടുക്കുന്ന മിസ്റ്റിക് കവിയാണ്. മിയോൺ അലാവ് (എന്റെ വിളി) ആണ് പ്രസിദ്ധീകരിച്ച കവിതാഗ്രന്ഥം. ഇക്ബാലിന്റെ ഏതാനും ഉർദു ഗസലുകൾ ഇദ്ദേഹം കശ് മീരി ഭാഷയിലേക്ക് വിവർത്തനം ചെയ്തിട്ടുമുണ്ട്.
തഹസീൽദാർ പദവിയിൽ നിന്ന് സ്വയം വിരമിച്ച് സാമൂഹികപ്രവർത്തനങ്ങളിൽ പിൽക്കാലത്ത് ഏർപ്പെട്ട അബ്ദുൽ ഖാലികിന്റെ സാമൂഹികസേവനരംഗം ശിശുവിദ്യാഭ്യാസവും അവർക്കുവേണ്ടിയുള്ള അനാഥശിശുകേന്ദ്രവുമായിരുന്നു. ജമ്മു-കാശ്മീർ കലാസാംസ്കാരിക അക്കാദമി അംഗമായും ശീരാസാ എന്ന മാസികയുടെ പത്രാധിപരായും ഇദ്ദേഹം സേവനം അനുഷ്ഠിച്ചിട്ടുണ്ട്. 
മിയോൺ അലാവ് (എന്റെ വിളി)
ജമ്മു-കാശ്മീർ കൾച്ചറൽ അക്കാദമിയുടെ പുരസ്കാരവും ഇദ്ദേഹം നേടിയിട്ടുണ്ട്. 


</doc>
<doc id="199612" url="https://ml.wikipedia.org/wiki?curid=199612" title="ടാക്കിയോമെട്രി">
ടാക്കിയോമെട്രി

ചെയിനോ ടേപ്പോ ഉപയോഗിക്കാതെ വിവിധ സ്ഥാനങ്ങൾ തമ്മിലുള്ള ദൂരവും ഉയരവ്യത്യാസവും വേഗത്തിൽ നിർണയിക്കുന്ന ഒരിനം സർവേ രീതിയാണ് ടാക്കിയോമെട്രി. ഇപ്രകാരമുള്ള സർവേയ്ക്ക് ടാക്കിയോമീറ്റർ, സ്റ്റേഡിയ ദണ്ഡ് (Stadia rod) എന്നീ ഉപകരണങ്ങൾ ഉപയോഗിക്കുന്നു.

സർവേ ചെയ്യാൻ സാധാരണയായി ഉപയോഗിക്കുന്ന ട്രാൻസിറ്റ് തിയോഡൊലൈറ്റ് എന്ന ഉപകരണത്തിന്റെ ഡയഫ്രത്തിൽ രണ്ടുരേഖകൾ (സ്റ്റേഡിയ രേഖകൾ) കൂടി അടയാളപ്പെടുത്തിയിട്ടുള്ള ഉപകരണമാണ് ടാക്കിയോമീറ്റർ. സമതലന (levelling) സർവേക്ക് സാധാരണയായി ഉപയോഗിക്കുന്ന സമതലന ദണ്ഡ് (levelling staff) സ്റ്റേഡിയ ദണ്ഡായി ഉപയോഗിക്കാവുന്നതാണ്. അളവുകളെടുക്കാനുള്ള സൗകര്യത്തിനുവേണ്ടി പ്രത്യേകം രേഖപ്പെടുത്തിയിട്ടുള്ള സ്റ്റേഡിയ ദണ്ഡുകളും ഉപയോഗത്തിലുണ്ട്.

ടാക്കിയോമീറ്റർ സ്ഥാപിക്കുന്ന സ്ഥാനം 'ഇൻസ്ട്രുമെന്റ് സ്റ്റേഷൻ' എന്നും സ്റ്റാഫ് വയ്ക്കുന്ന സ്ഥാനം 'സ്റ്റാഫ് സ്റ്റേഷൻ' എന്നും അറിയപ്പെടുന്നു.

സർവേ ചെയ്യുന്ന പ്രദേശം തുറസ്സായതാണെങ്കിൽ, ടാക്കിയോമെട്രി ഉപയോഗിച്ച് വളരെ വേഗത്തിൽ ആവശ്യമുള്ള അളവുകൾ എടുത്തുതീർക്കാൻ സാധിക്കും. ചെയിൻ സർവേക്കും സമതലനത്തിനും വിഷമമുള്ള, നിരപ്പില്ലാത്ത സ്ഥലങ്ങൾ സർവേ ചെയ്യാൻ ടാക്കിയോമെട്രി പ്രത്യേകം ഉപയോഗപ്രദമാണ്. അതിനാൽ പുതിയ പദ്ധതികളുടെ സ്ഥാനം, മാർഗ്ഗം മുതലായവ നിശ്ചയിക്കാനും; പദ്ധതിപ്രദേശങ്ങളുടെ കൂടുതൽ വിവരങ്ങൾ അടങ്ങുന്ന ടോപോഗ്രഫിക് മാപ് (ഭൂപടം), കോൺടൂർ മാപ് എന്നിവ രൂപപ്പെടുത്താനും എൻജിനീയർമാർ ടാക്കിയോമെട്രി വളരെയധികം ഉപയോഗപ്പെടുത്തുന്നുണ്ട്.
ടാക്കിയോമെട്രിയുടെ അടിസ്ഥാനതത്ത്വം ഇപ്രകാരം വിശദീകരിക്കാം:

ഏതെങ്കിലും ഒരു ഇൻസ്ട്രുമെന്റ് സ്റ്റേഷനും (A എന്നു സങ്കല്പിക്കുക) ഒരു സ്റ്റാഫ് സ്റ്റേഷനും (B എന്നു സങ്കല്പിക്കുക) തമ്മിലുള്ള ദൂരവും ഉയരവ്യത്യാസവും കണക്കാക്കാൻ താഴെ വിവരിച്ചിട്ടുള്ള രണ്ട് അളവുകൾ മതിയാകുന്നതാണ്.

1.B-യിൽ രേഖപ്പെടുത്തിയിട്ടുള്ള ചുരുങ്ങിയ നിശ്ചിത അളവ് A-യിൽ രേഖപ്പെടുത്തുന്ന കോണം (angle)

2.A-യിൽ നിന്നും ആ-യിലേക്കുള്ള ലംബകോണം (vertical angle)

ടാക്കിയോമെട്രിയെ പ്രധാനമായി 'സ്റ്റേഡിയ രീതി' എന്നും 'ടാൻജെൻഷ്യൽ രീതി' എന്നും രണ്ടായി തരംതിരിക്കാം. സ്റ്റേഡിയ രീതിയിൽ, ടാക്കിയോമീറ്റർ സ്റ്റാഫ് സ്റ്റേഷനിലേക്ക് ഒരു തവണ മാത്രം ലക്ഷ്യപ്പെടുത്തി വേണ്ട അളവുകൾ എടുക്കുന്നു. ടാൻജെൻ ഷ്യൽ രീതിയിൽ, ടാക്കിയോമീറ്റർ സ്റ്റാഫ് സ്റ്റേഷനിലേക്ക് രണ്ടുതവണ ലക്ഷ്യപ്പെടുത്തേണ്ട ആവശ്യമുണ്ട്.

സ്റ്റേഡിയ രീതിയിൽ ചെയ്യുന്ന സർവേയാണ് കൂടുതൽ പ്രചാരത്തിലുള്ളത്. ഇതിൽത്തന്നെ 'സ്ഥിര രേഖാരീതി (Fixed Hair Method)' എന്നും 'മാറ്റാവുന്ന രേഖാ രീതി (Movable Hair Method)' എന്നും രണ്ടിനങ്ങളുണ്ട്. സ്ഥിര രേഖാ രീതിയിൽ, ടാക്കിയോമീറ്ററിലെ ഡയഫ്രത്തിലുള്ള രണ്ടു രേഖകൾ തമ്മിലുള്ള അകലം സ്ഥിരപ്പെടുത്തിയിരിക്കും. ടാക്കിയോമീറ്ററിലെ ടെലിസ്കോപ്, സ്റ്റാഫ് സ്റ്റേഷനിൽ വച്ചിട്ടുള്ള ലെവലിങ് സ്റ്റാഫിലേക്കു ലക്ഷ്യപ്പെടുത്തുമ്പോൾ സ്റ്റേഡിയ രേഖകൾ ലെവലിങ് സ്റ്റാഫിലെ രണ്ടു സ്ഥാനങ്ങളുടെ നേരെയായി വരുന്നു. ഈ രണ്ടു സ്ഥാനങ്ങൾ തമ്മിലുള്ള അന്തഃഖണ്ഡം (intercept) ഉപയോഗിച്ച് ഇൻസ്ട്രുമെന്റ് സ്റ്റേഷനും സ്റ്റാഫ് സ്റ്റേഷനും തമ്മിലുള്ള ദൂരവും ഉയരവ്യത്യാസവും കണക്കാക്കാൻ സാധിക്കും. രണ്ടാമത്തെ രീതിയിൽ, ഡയഫ്രത്തിലെ രേഖകൾ തമ്മിലുള്ള അകലം മാറ്റാൻ സാധിക്കുന്ന സംവിധാനമുള്ള ടാക്കിയോമീറ്റർ ഉപയോഗിക്കുന്നു. ഈ രീതിയിൽ സർവേ ചെയ്യുമ്പോൾ സ്റ്റേഡിയ ദണ്ഡിൽ ഒരു നിശ്ചിത അന്തഃഖണ്ഡം കിട്ടുന്ന പ്രകാരം രേഖകൾ ക്രമപ്പെടുത്തുകയും രേഖകൾ തമ്മിലുള്ള അകലം അളവായി ഉപയോഗിക്കുകയും ചെയ്യുന്നു. സ്റ്റേഡിയ ടാക്കിയോമെട്രിയിൽത്തന്നെ സ്ഥിര രേഖാ രീതിയാണ് കൂടുതൽ പ്രചാരത്തിലുള്ളത്.

ഇൻസ്ട്രുമെന്റ് സ്റ്റേഷനും സ്റ്റാഫ് സ്റ്റേഷനും തമ്മിലുള്ള ദൂരം കണക്കാക്കാൻ D = C1S + C2 എന്ന ഫോർമുല ഉപയോഗിക്കുന്നു. ഇവിടെ D എന്നത് ഇൻസ്ട്രുമെന്റിൽ നിന്നും സ്റ്റാഫിലേക്കുള്ള ദൂരവും (ടെലിസ്കോപ് ലക്ഷ്യപ്പെടുത്തിയിട്ടുള്ള ദിശയിൽ), S എന്നത് സ്റ്റാഫ് അന്തഃഖണ്ഡവും, C1, C2 എന്നിവ ടാക്കിയോമീറ്ററിന്റെ ഘടകങ്ങളായ രണ്ടു സ്ഥിരാങ്കങ്ങളും (constants) ആകുന്നു.

ഇൻസ്ട്രുമെന്റ് സ്റ്റേഷനിൽ നിന്നും സ്റ്റാഫ് സ്റ്റേഷനിലേക്കുള്ള ലക്ഷ്യരേഖയും സമതലവും തമ്മിലുള്ള കോൺവ്യത്യാസം (angle of evelation or angle of depression ) θ ആണെങ്കിൽ, ഇവ തമ്മിലുള്ള സമതലദൂരം H = D Cos θ എന്നും നിരപ്പുവ്യത്യാസം V = D Sin θ എന്നും കണക്കാക്കാവുന്നതാണ്.

നിർദിഷ്ടതല (Reference Datum)ത്തിൽ നിന്നും ടാക്കിയോമീറ്ററിന്റെ ട്രണിയൻ ആക്സിസ് (ടെലിസ്കോപ് മേല്പോട്ടും താഴോട്ടും തിരിയുന്ന അക്ഷം) -ന്റെ ഉയരം H.I യും ടാക്കിയോമീറ്ററിന്റെ ഡയഫ്രത്തിലുള്ള മധ്യരേഖ സ്റ്റാഫിൽ കാണിക്കുന്ന ഉയരം h-ഉം ആയാൽ

സ്റ്റാഫ് സ്റ്റേഷന്റെ സമാനീതതലം (reduced level) = H.I +V-h.

സാധാരണയായി സ്റ്റാഫ് കുത്തനെ (vertical) പിടിച്ചാണ് സ്റ്റാഫ് സ്റ്റേഷനിൽ അളവുകൾ എടുക്കുന്നത്. ഇൻസ്ട്രുമെന്റിൽ നിന്നുള്ള ലക്ഷ്യരേഖയ്ക്കു ലംബകോണിലും (at right angle) സ്റ്റാഫ് പിടിക്കാവുന്നതാണ്. ഇപ്രകാരമാണെങ്കിൽ സ്റ്റാഫിന്റെ ചരിവുംകൂടി ഉൾക്കൊള്ളത്തക്കവണ്ണം മേൽവിവരിച്ച ഫോർമുലകൾ വ്യത്യാസപ്പെടുന്നതാണ്.

D = C1S + C2 എന്ന ഫോർമുല D = C1S എന്നു ലഘൂകരിക്കാൻ വേണ്ടി ടാക്കിയോമീറ്ററിന്റെ ടെലിസ്കോപ്പിൽ ഒരു ലെൻസുകൂടി ചിലപ്പോൾ ഉപയോഗിക്കാറുണ്ട്. ഇതിനായി ഉപയോഗപ്പെടുത്തുന്ന ലെൻസ് 'അനലാറ്റിക് ലെൻസ്'എന്നറിയപ്പെടുന്നു.

ടാൻജെൻഷ്യൽ ടാക്കിയോമെട്രി ഉപയോഗിച്ച് സർവേ ചെയ്യാൻ വിശേഷാൽ ഘടകങ്ങളൊന്നും (സ്റ്റേഡിയാ രേഖകൾ) ഇല്ലാത്ത സാധാരണ ട്രാൻസിറ്റ് തിയോഡൊലൈറ്റ് മതിയാകുന്നതാണ്. സ്റ്റാഫിൽ ഏതെങ്കിലും രണ്ടു ലക്ഷ്യങ്ങൾ A എന്നും B എന്നും സങ്കല്പിക്കുക. A-യിലേക്കുള്ള ലംബകോണം α-യും B-യിലേക്കുള്ള ലംബകോണം β-യും A-യും B-യും തമ്മിലുള്ള ദൂരം S-ഉം അളക്കുകയാണെങ്കിൽ സ്റ്റേഷനുകള്തമ്മിലുള്ളസമതലദൂരംH=\frac{S}{tan\alpha-tan\beta}എന്നും ഇൻസ്ട്രുമെന്റ് ട്രണിയൻ ആക്സിസും B-യും തമ്മിലുള്ള നിരപ്പുവ്യത്യാസം V=H tan\beta=\frac{Stan\beta}{tan\alpha-tan\beta}എന്നും കണക്കാക്കാവുന്നതാണ്.
ടാക്കിയോമെട്രിക് സർവേയിൽ ഉൾക്കൊള്ളുന്ന കണക്കുകൾ ലഘൂകരിക്കാനായി വിശേഷാൽ ഘടകങ്ങൾ ഘടിപ്പിച്ച വിവിധ ഉപകരണങ്ങൾ നിർമിച്ചിട്ടുണ്ട്. അവയിൽ പ്രചാരമേറിയതും പ്രധാനപ്പെട്ടതുമായ ചില ഉപകരണങ്ങളുടെ പേരുകൾ താഴെ ചേർത്തിരിക്കുന്നു.

1. ബീമൻ സ്റ്റേഡിയ ആർക്ക് (The Beaman Stadia Arc),

2. സ്റ്റാൻലി കോംപെൻസേറ്റിങ് ഡയഫ്രം (The Stanley Compensating Diaphragm), 3. ജെഫ്കോട്ട് ഡയറക്റ്റ് റീഡിങ് ടാക്കിയോമീറ്റർ (The Jeffcott Direct-reading Tacheometer), 4. ഈവിങ് സ്റ്റേഡി ആൾട്ടിമീറ്റർ (The Ewing Stadi Altimeter:attachment to Watt's Microptic Theodolite ), 5. എക്ഹോൾഡ്സ് ഓമ്നിമീറ്റർ (The Eckhold's Omnimeter), 6. ഗ്രേഡിയന്റർ (The Gradienter), 7. സ്റ്റേഡിയ റിഡക്ഷൻ ടേബിളുകളും ചാർട്ടുകളും (Stadia Reduction Tables and Diagrams), 8. കേൺ ടാക്കിയോമീറ്റർ (The Kern DKR Tacheometer), 9. വീൽഡ് ടാക്കിയോമീറ്റർ (The Weld RDS Tacheometer), 10. സീസ്സ് ടാക്കിയോമീറ്റർ (The Zeiss Dahlra O2O Tacheometer)

സർവേ ചെയ്യുമ്പോൾ അളവുകൾ എടുക്കുന്നതോടൊപ്പംതന്നെ കണക്കുകളും ചെയ്ത് സമതല ദൂരവും നിരപ്പും എളുപ്പത്തിൽ നിർണയിക്കാൻ സാധിക്കുന്നതും പ്രോഗ്രാം ചെയ്തിട്ടുള്ള ഇലക്ട്രോണിക് കാൽക്കുലേറ്ററുകൾ ഘടിപ്പിച്ചിട്ടുള്ളതുമായ ആധുനിക ടാക്കിയോമീറ്ററുകൾ ലഭ്യമാണ്. കൂടാതെ, വേണ്ട അളവുകൾ സ്വയം കണക്കാക്കി പ്രദർശിപ്പിക്കുന്ന ഡിജിറ്റൽ ഡിസ്പ്ളേയുള്ള ടാക്കിയോമീറ്ററുകളും വികസിപ്പിച്ചെടുത്തിട്ടുണ്ട്. 


</doc>
<doc id="199614" url="https://ml.wikipedia.org/wiki?curid=199614" title="ടാക്സസ്">
ടാക്സസ്

അനാവ്യതബീജി (Gymnosperms)കളിലെ ടാക്സേസി (Taxaceae) കുടുംബത്തിൽപ്പെടുന്ന നിത്യഹരിത വൃക്ഷമാണ് ടാക്സസ്. ടാക്സസ് ബക്കേറ്റ (Taxus baccata) എന്നൊരു സ്പീഷീസാണ് സാധാരണ കണ്ടുവരുന്നത്. ഇതിനു പല ഉപസ്പീഷീസുമുണ്ട്. യു (yew) എന്നാണ് ഇതിന്റെ പൊതുനാമം. യൂറോപ്പ്, അൾജീരിയ, വടക്കേ അമേരിക്ക, ഹിമാലയൻ പ്രദേശങ്ങൾ എന്നിവിടങ്ങളിൽ ഇവ വളരുന്നു. ചുണ്ണാമ്പുകല്ലുള്ള മണ്ണാണ് ഇതിന്റെ വളർച്ചയ്ക്ക് അനുയോജ്യം.

1500 വർഷംവരെ ടാക്സസ് വൃക്ഷങ്ങൾക്ക് ആയുസ്സുണ്ട്. വളരെ സാവകാശത്തിൽ വളരുന്ന ഒരു വൃക്ഷമാണിത്. 25 മീ. വരെ ഉയരം വരും. തടിയുടെ പുറന്തൊലി ചാലുകളും ചുളിവുകളും വരകളും നിറഞ്ഞതാണ്. തടിയിൽ നിന്നും ധാരാളം പാർശ്വശാഖകളുണ്ടാകാറുണ്ട്. തടിയിൽ ചുവപ്പു കലർന്ന തവിട്ടുനിറത്തിലുള്ള ശല്ക്കങ്ങളുണ്ടായിരിക്കും. ഈ ശല്ക്കങ്ങൾ കൊഴിഞ്ഞു പോകുമ്പോൾ കടുംചുവപ്പോ ഇളംതവിട്ടോ നിറത്തിലുള്ള വടുക്കൾ അവശേഷിക്കുന്നു. പ്രധാന കാണ്ഡത്തിൽ സർപ്പിലമായും പാർശ്വശാഖകളിൽ രണ്ടുനിരകളിലായും ഇലകൾ ക്രമീകരിച്ചിരിക്കുന്നു. ഇലകൾ 2-4 സെ. മീ. നീളവും 2-3 മി. മീ. വീതിയുമുള്ളവയാണ്. ഇലകളുടെ ഉപരിതലം കടുംപച്ച നിറവും അടിഭാഗം നിറം കുറഞ്ഞതുമാണ്. ഇലകൾ കന്നുകാലികൾക്ക് വിഷകരമാണ്.

ടാക്സസ് ഏകലിംഗാശ്രയിയാണ്. ആൺ-പെൺ വൃക്ഷങ്ങൾ തമ്മിൽ പ്രത്യുത്പാദനാവയവങ്ങളിലെ വ്യത്യാസമേയുള്ളു. ആൺകോണുകളും പെൺകോണുകളും ഇലയുടെ കക്ഷ്യങ്ങളിലാണ് ഉണ്ടാകുന്നത്. ആൺകോണുകളിൽ മണി (beads)പോലെയുള്ള ഒരുകൂട്ടം ആൺപുഷ്പങ്ങളുണ്ടാകുന്നു. കാറ്റിൽ കൂടിയാണ് പരാഗരേണുക്കൾ വിതരണം ചെയ്യപ്പെടുന്നത്. പെൺകോണുകൾ ചെറുതും പച്ചനിറമുള്ളതും ഉരുണ്ടതുമായിരിക്കും. ഫെ. മാസത്തിലാണ് ആൺ-പെൺ കോണുകളുണ്ടാകുന്നത്. വിത്തിനെ പൊതിഞ്ഞ് ഏരിലുകൾ ഉള്ളതിനാൽ ഫലം ബെറി പോലിരിക്കും. മൂപ്പെത്തിയ വിത്തുകൾക്ക് കടും ചുവപ്പു നിറമായിരിക്കും. വിത്തുകൾ വിഷമുള്ളതാണ്.

കടുപ്പവും ദൃഢതയുമുള്ള തടിക്ക് അസാധാരണ ഇലാസ്തികതയുണ്ട്. തടിയുടെ വെള്ള കനം കുറഞ്ഞതാണ്; കാതലിന് ഇളം ചുവപ്പു കലർന്ന തവിട്ടുനിറമായിരിക്കും. തടി ഈടു നിൽക്കുന്നതായതിനാൽ വേലികെട്ടാനും മേൽത്തരം വീട്ടുപകരണങ്ങളുണ്ടാക്കാനും ഇത് ഉപയോഗിക്കുന്നു.


</doc>
<doc id="199615" url="https://ml.wikipedia.org/wiki?curid=199615" title="ടാക്സോഡിയേസി">
ടാക്സോഡിയേസി

ഒരു സസ്യകുടുംബമാണ് ടാക്സോഡിയേസി. അനാവൃതബീജി (Gymnosperms) കളിൽപ്പെടുന്നു. ഈ കുടുംബത്തിൽ 10 ജീനസ്സുകളും 16 സ്പീഷീസുമുണ്ട്. ലോകത്തിലെ ഏറ്റവും ഉയരം കൂടിയ വൃക്ഷമായ സെക്വയ സെംബർവൈറൻസ് (Sequoia sempervirens) ഇതിലുൾപ്പെടുന്നു. ക്രിപ്റ്റോമേരിയ (Cryptomeria), സയാഡോപിറ്റിസ് (Siadopitys), തയ്വാനിയ (Taiwania) എന്നീ മൂന്നു ജീനസ്സുകൾ ജപ്പാനിൽ മാത്രം കണ്ടുവരുന്നവയാണ്. മെറ്റാസെക്വയ (Metasequoia)യും ഗ്ലിപ് റ്റോസ്ട്രോബസും (Glyptostrobus) ചൈനയിലും, സെക്വയയും സെക്വയഡെൻഡ്രോണും കാലിഫോർണിയയിലും, ചൈനഫിർ (Cunninghamia) ചൈനയിലും ഫോർമോസയിലും വളരുന്നു. ടാൻസ്മേനിയയിൽ അത്രോടാക്സിസി (Athrotaxis)ന്റെ മൂന്നു സ്പീഷീസുണ്ട്. ഫ്ളോറിഡയിലും മെക്സിക്കോയിലും വടക്കേ അമേരിക്കയിലും ടാക്സോഡിയത്തിന്റെ മൂന്നു ഇനങ്ങൾ കാണപ്പെടുന്നു.

ഇലകൾ ശല്ക്കങ്ങൾ പോലെയോ അരിവാൾ രൂപത്തിലോ സൂചിപോലെയോ ആയിരിക്കും. സെക്വയയിലും സയാഡോപിറ്റിസിലും ഇലകൾ ദ്വിരൂപാവസ്ഥ (dimorphism) പ്രകടിപ്പിക്കുന്നു. ചിലവ ഇലകൊഴിയും മരങ്ങളാണ്. ഇല ഒറ്റയായോ സർപ്പിലമായി ക്രമീകരിച്ചോ കാണപ്പെടുന്നു. സൂചി പോലുള്ള ഇലകൾ ചുവടുഭാഗം സംയോജിച്ച് ജോടികളായി മാറിയിരിക്കുന്നു.

ഈ കുടുംബത്തിലെ എല്ലാ ഇനങ്ങളും ഏകലിംഗാശ്രയികളാണ്. ആൺകോണുകൾ ചെറുതാണ്. കാറ്റ്കിൻ, റസിം എന്നീയിനം പുഷ്പമഞ്ജരികൾ പോലെ ഇവ ശാഖാഗ്രങ്ങളിലോ ഇലയുടെ കക്ഷ്യങ്ങളിലോ ഉണ്ടാവുന്നു. 2-9 പരാഗകോശങ്ങളുണ്ടായിരിക്കും. പെൺ കോണുകൾ ശാഖാഗ്രങ്ങളിലാണുണ്ടാവുക. 2-9 ബീജാണ്ഡങ്ങളുണ്ടായിരിക്കും. ബീജാണ്ഡങ്ങളുടെ കക്ഷ്യാന്തരിക സഹപത്രങ്ങൾ (subtending bracts) ഭാഗികമായോ പൂർണമായോ അവയോട് ഒട്ടിച്ചേർന്നിരിക്കും. ഗോളാകാരത്തിലുള്ള കോണുകൾ കട്ടിയുള്ളതും ചിരസ്ഥായിയായ ശല്ക്കങ്ങളുള്ളതുമാണ്. 2-9 വിത്തുകളുണ്ടായിരിക്കും.

എല്ലാ ഇനങ്ങളും അലങ്കാരസസ്യങ്ങളായി നട്ടുവളർത്തുന്നവയാണ്. ക്രിപ്റ്റോമേരിയ, ചൈനഫിർ, കുടപൈൻ (Sciadopitys) എന്നിവ ഭൂശോഭ നൽകുന്നതിനു (land scaping) വേണ്ടി നട്ടുവളർത്തുന്നു. ടാക്സോഡിയത്തിന്റെ തടി എളുപ്പത്തിൽ കുമിൾരോഗം ബാധിക്കാത്തതിനാൽ ഗ്രീൻ ഹൗസുകളിൽ താങ്ങുകളും തട്ടുകളുമുണ്ടാക്കാനുപയോഗിക്കുന്നു. സെക്വയ റെഡ്വുഡും വിവിധ പണിത്തരങ്ങൾക്ക് ഉപയോഗിച്ചുവരുന്നു. 


</doc>
<doc id="199620" url="https://ml.wikipedia.org/wiki?curid=199620" title="അബനീന്ദ്രനാഥ് ടാഗൂർ">
അബനീന്ദ്രനാഥ് ടാഗൂർ

ഭാരതീയനായ ഒരു ചിത്രകാരനണ് അബനീന്ദ്രനാഥ് ടാഗൂർ. രബീന്ദ്രനാഥ ടാഗൂറിന്റെ അനന്തരവനായ ഇദ്ദേഹമാണ് ഇന്ത്യൻ ചിത്രകലയെ ആഗോളതലത്തിൽ ശ്രദ്ധേയമാക്കിയ ആദ്യകാല ചിത്രകാരന്മാരിൽ പ്രമുഖൻ.
1871 ആഗസ്റ്റ് 7-ന് കൊൽക്കൊത്തയിലെ ജൊറോഷൊങ്കോയിലുള്ള ടാഗൂർ ഭവനത്തിലാണ് ഇദ്ദേഹം ജനിച്ചത്. പിതാവ് ഗുണേന്ദ്രനാഥ്. മാതാവ് സൗദാമിനി ദേവി. അച്ഛനും മുത്തച്ഛനായ ഗിരീന്ദ്രനാഥും ചിത്രകാരന്മാരായിരുന്നു. അവരുടെ ചിത്രങ്ങളും രചനാരീതികളും കണ്ടാണ് അബനീന്ദ്രനാഥിന് ചിത്രകലയോട് ആഭിമുഖ്യമുണ്ടായത്. ഒമ്പതു വയസ്സുള്ളപ്പോൾ കുടുംബം കൽക്കത്ത (കൊൽക്കൊത്ത)യിൽ ഗംഗാനദിക്കരയിലുള്ള ചാന്ദ്നീഗ്രാമത്തിലേക്കു താമസം മാറ്റി. ബാല്യകാലത്തു തന്നെ വരയ്ക്കാനുള്ള കഴിവ് പല മട്ടിലും ഇദ്ദേഹം പ്രകടമാക്കിയിരുന്നു. സാധാരണ വിദ്യാലയത്തിലായിരുന്നു ആദ്യകാലപഠനം. തുടർന്ന് സംസ്കൃത കോളജിൽ പഠിച്ചു. ഈ പഠനകാലയളവിലെല്ലാം പുരാണേതിഹാസങ്ങളിൽ നല്ല പരിജ്ഞാനം നേടി. സംസ്കൃത കോളജിൽ പഠിക്കവേ, 1881-90 കാലത്തിൽ സഹപാഠിയായിരുന്ന അനുകൂൽ ചാറ്റർജിയിൽ നിന്നും പെൻസിൽ ഡ്രോയിങ്ങിന്റെ ബാലപാഠങ്ങൾ പഠിച്ചതാണ് ആദ്യമായി നേടിയ ചിത്രകലാപരിശീലനം. തുടർന്ന് സെന്റ് സേവ്യേഴ്സ് കോളജിൽ ഇംഗ്ലീഷ് പഠനത്തിനു ചേർന്നു. പ്രസിദ്ധ ചിത്രകാരനും കൽക്കത്ത സ്കൂൾ ഒഫ് ഫൈൻ ആർട്സിന്റെ തലവനുമായിരുന്ന ഇ. ബി. ഹാവേലാണ് ഇദ്ദേഹത്തെ ശാസ്ത്രീയമായ ചിത്രകലാപഠനത്തിനു പ്രേരിപ്പിച്ചത്. ഇറ്റാലിയൻ ചിത്രകാരനായ സിഗ്നർ ഗിൽഹാർഡിൽ നിന്നും ജലച്ചായ ചിത്രരചന വശമാക്കി. തുടർന്ന് ചാൾസ് പാൾമർ എന്ന ഇംഗ്ലീഷ് ചിത്രകാരനിൽ നിന്നും എണ്ണച്ചായ ചിത്രരചനയുടെയും ഛായാചിത്രരചനയുടെയും സാങ്കേതികതത്ത്വങ്ങൾ അഭ്യസിച്ചു.

വൈദേശിക ശൈലികളെ സ്വാംശീകരിക്കുമ്പോഴും പൗരസ്ത്യ പാരമ്പര്യത്തെ കൈവിടാത്ത അബനീന്ദ്രൻ ശൈലി പുതിയൊരു പ്രസ്ഥാനം തന്നെയാവുകയാണെന്ന് ഹാവേൽ തിരിച്ചറിഞ്ഞു. അങ്ങനെയാണ് 'അബനീന്ദ്രൻ ശൈലി'യുടെ പ്രചാരണാർഥം അദ്ദേഹം, സിസ്റ്റർ നിവേദിത, സർ ജോൺ വൂഡ്ഗാഫ് എന്നിവരുമായി ചേർന്ന് ഇൻഡ്യൻ സൊസൈറ്റി ഒഫ് ഓറിയന്റൽ ആർട്സ് സ്ഥാപിച്ചത് (1907). അബനീന്ദ്രനാഥ് ഈ കൂട്ടായ്മയെ ഭാരതീയ ചിത്രകലയുടെ നവോത്ഥാനത്തിനായി വിനിയോഗിച്ചു. ഇന്ത്യൻ ചിത്രകലയെ പാശ്ചാത്യ സ്വാധീനത്തിൽ നിന്ന് മോചിപ്പിക്കുകയും ഭാരതീയ സംസ്കാരത്തിലും ദേശീയ പാരമ്പര്യത്തിലും വേരുറച്ച ചിത്രകലയെ പരിപോഷിപ്പിക്കുകയും ചെയ്യുക എന്നത് അങ്ങനെ സൊസൈറ്റിയുടെ ദൗത്യമായി.

1919-ൽ ഇന്ത്യൻ സൊസൈറ്റി ഒഫ് ഓറിയന്റൽ ആർട്സ് രൂപം എന്ന ചിത്രകലാ മാസിക പ്രസിദ്ധീകരിച്ചു തുടങ്ങി. അബനീന്ദ്രനാഥ് അതിൽ തന്റെ ചിത്രകലാസങ്കല്പ്പത്തെപ്പറ്റി നിരവധി ലേഖ നങ്ങൾ എഴുതിയിട്ടുണ്ട്. ഇതിനുമുമ്പു തന്നെ (1913-ൽ) ഇദ്ദേഹം പാരീസിൽ ഒരു ചിത്രപ്രദർശനം നടത്തിയിരുന്നു. തുടർന്ന് ലണ്ടൻ, ടോക്യോ (1919), ന്യൂയോർക്ക് എന്നിവിടങ്ങളിലെല്ലാം ഇദ്ദേഹത്തിന്റെ പ്രദർശനങ്ങൾ സംഘടിപ്പിക്കപ്പെട്ടു.

1941-ൽ അബനീന്ദ്രനാഥ് വിശ്വഭാരതിയുടെ ചാൻസലർ ആയി. പ്രസിദ്ധ ചിത്രകാരന്മാരായ നന്ദലാൽ ബോസ്, റാം കിങ്കർ, സുരൻ ഗാംഗുലി, വെങ്കടപ്പാ തുടങ്ങിയവർ ഇദ്ദേഹത്തിന്റെ ശിഷ്യന്മാരാണ്.
വൈദേശിക ശൈലികളെ സ്വാംശീകരിക്കുമ്പോഴും പൗരസ്ത്യ പാരമ്പര്യത്തെ കൈവിടാത്ത അബനീന്ദ്രൻ ശൈലി പുതിയൊരു പ്രസ്ഥാനം തന്നെയാവുകയാണെന്ന് ഹാവേൽ തിരിച്ചറിഞ്ഞു. അങ്ങനെയാണ് 'അബനീന്ദ്രൻ ശൈലി'യുടെ പ്രചാരണാർഥം അദ്ദേഹം, സിസ്റ്റർ നിവേദിത, സർ ജോൺ വൂഡ്ഗാഫ് എന്നിവരുമായി ചേർന്ന് ഇൻഡ്യൻ സൊസൈറ്റി ഒഫ് ഓറിയന്റൽ ആർട്സ് സ്ഥാപിച്ചത് (1907). അബനീന്ദ്രനാഥ് ഈ കൂട്ടായ്മയെ ഭാരതീയ ചിത്രകലയുടെ നവോത്ഥാനത്തിനായി വിനിയോഗിച്ചു. ഇന്ത്യൻ ചിത്രകലയെ പാശ്ചാത്യ സ്വാധീനത്തിൽ നിന്ന് മോചിപ്പിക്കുകയും ഭാരതീയ സംസ്കാരത്തിലും ദേശീയ പാരമ്പര്യത്തിലും വേരുറച്ച ചിത്രകലയെ പരിപോഷിപ്പിക്കുകയും ചെയ്യുക എന്നത് അങ്ങനെ സൊസൈറ്റിയുടെ ദൗത്യമായി.

ഛായാചിത്രങ്ങളും കഥാചിത്രങ്ങളുമായിരുന്നു ആദ്യകാലത്ത് അബനീന്ദ്രനാഥ് വരച്ചിരുന്നത്. സാധന, പ്രബാസി തുടങ്ങിയ മാസികകളിലാണ് കഥാചിത്രങ്ങൾ വരച്ചിരുന്നത്. രബീന്ദ്രനാഥ ടാഗൂറിന്റെ ഏതാനും കഥാഗ്രന്ഥങ്ങൾക്കും ഇക്കാലത്ത് ചിത്രീകരണം നിർവഹിച്ചിട്ടുണ്ട്. രബീന്ദ്രനാഥിന്റെ ചിത്രാംഗദ എന്ന സംഗീത നാടകമായിരുന്നു ഇദ്ദേഹം ചിത്രീകരണം നിർവഹിച്ച ആദ്യ ടാഗൂർ കൃതി. ശകുന്തള, ക്ഷീരേർപുതുൽ എന്നിവയായിരുന്നു മറ്റു രണ്ടു രചനകൾ. ഗ്രാമീണ ദൃശ്യങ്ങൾ, ചുവർചിത്രങ്ങൾ തുടങ്ങി എംബ്രോയ്ഡറി വരെ പരീക്ഷിച്ച കൗമാരത്തെത്തുടർന്ന് അബനീന്ദ്രനാഥ് മൗലികമായ ഒരു രചനാശൈലിക്കായുള്ള അന്വേഷണമാരംഭിച്ചു. അതിന്റെ ആദ്യഫലമാണ് ഇല്ലസ്ട്രേറ്റഡ് മാനുസ്ക്രിപ്റ്റ് ഒഫ് കൃഷ്ണലീല (1895). അത് ലഖ്നോയിലെ പരമ്പരാഗത ചിത്രകലയെയും അലങ്കാരബഹുലവും തിളക്കമാർന്നതുമായ ഐറിഷ് ചിത്രകലയെയും സമന്വയിപ്പിച്ചുകൊണ്ട് രൂപപ്പെടുത്തിയ ഒരു നൂതനശൈലിയിലുള്ളതായിരുന്നു.

ഭാരതീയ ചിത്രകലയുടെ പ്രഥമ പുനരുദ്ധാരകന്മാരിലൊരാൾ എന്നതാണ് ഇദ്ദേഹത്തിന് ഇന്ത്യൻ ചിത്രകലാലോകം കല്പിച്ചു കൊടുത്തിട്ടുള്ള സ്ഥാനം. രബീന്ദ്രനാഥ ടാഗൂർ തന്നെ ഇക്കാര്യം ഇങ്ങനെ സൂചിപ്പിച്ചിട്ടുണ്ട് - 'അബനീന്ദ്രൻ ഇന്ത്യൻ ചിത്രകലയെ പാശ്ചാത്യപ്രഭാവത്തിൽ നിന്നു മോചിപ്പിച്ചു.' ഇദ്ദേഹത്തിന്റെ രചനാലോകത്തിന്റെ വൈവിധ്യമാണ് മറ്റൊരു പ്രത്യേകത. ജലച്ചായം, എണ്ണച്ചായം, ക്രയോൺ, ടെമ്പറ, പേസ്റ്റൽ എന്നിവയെല്ലാം മാധ്യമങ്ങളാക്കിയുള്ള രചനകൾ അദ്ദേഹത്തിന്റെ ചിത്രലോകത്തുണ്ട്. ഇക്കൂട്ടത്തിൽ ഏറെ പ്രസിദ്ധമായ രചനകൾ ഇവയാണ്: ഷാജഹാന്റെ മരണം, നിർവാസിതയക്ഷൻ, അഭിസാരിക, യമുന, ഉമ, ശിശിരാഗമം, ഹുയാങ് സാങ്, രബീന്ദ്രനാഥ ടാഗോർ, കാമിനി, മഹാത്മാഗാന്ധി, രാധിക, അലക്കുകാരന്റെ കഴുത, നൂർജഹാൻ, കൈലാസസ്വപ്നം. ഇദ്ദേഹത്തിന്റെ ആത്മകഥാപരമായ സാഹിത്യകൃതിയാണ് ജൊറാഷൊങ്കോ. ഭാരത് ശില്പ, സഹജ ചിത്രശില്പ എന്നിവ ശാസ്ത്രഗ്രന്ഥങ്ങളും പഥെ ബിപഥെ, ബാംഗ്ലുർ ബ്രത എന്നിവ ഇദ്ദേഹത്തിന്റെ ഉപന്യാസ-കഥാസമാഹാരങ്ങളുമാണ്. പ്രശസ്ത കലാവിമർശകനായ ആനന്ദകുമാരസ്വാമി ഇദ്ദേഹത്തിന്റെ രചനകളെ ആസ്പദമാക്കി തയ്യാറാക്കിയിട്ടുള്ള ഗ്രന്ഥമാണ് ഇന്ത്യൻ ഡ്രോയിങ്.

കൃഷ്ണലീലയിൽ ആകൃഷ്ടനായ ഹാവേൽ അബനീന്ദ്രനാഥിനെ സ്ക്കൂൾ ഒഫ് ഫൈൻ ആർട്സിന്റെ വൈസ് പ്രിൻസിപ്പലാകാൻ ക്ഷണിച്ചു. അങ്ങനെ അവിടത്തെ പ്രഥമ ഇന്ത്യൻ വൈസ് പ്രിൻസിപ്പലായി, ഇദ്ദേഹം. അതിനെത്തുടർന്ന് ചിത്രകലയിലെ മുഗൾ, രജപുത്ര ശൈലികൾ പഠിച്ചു. ഋതുസംഹാരം എന്ന ചിത്രപരമ്പര ഈ ശൈലികളുടെ സ്വാംശീകരണത്തിന്റെ കൂടി മാതൃകയാണ്.

ഇതിനിടയ്ക്ക് ഇന്തോ-ജാപ്പനീസ് സാംസ്കാരിക വിനിമയ പരിപാടിയുടെ ഭാഗമായി ജാപ്പനീസ് ചിത്രകല പഠിക്കാൻ ഇദ്ദേഹത്തിന് അവസരം ലഭിച്ചു. ടെയ്ക്വാനിൽ നിന്നും അതു വശമാക്കിയശേഷം രചിച്ച ചിത്രങ്ങളിൽ അതുളവാക്കിയ ശൈലീവ്യതിയാനം പ്രകടമാണ്. ഭാരത് മാതാ (1902), ഓമർഖയാം പരമ്പര (1906-08) എന്നിവ ഇതിനുദാഹരണങ്ങളാണ്. ബുദ്ധസുജാത, വജ്രമകുടം എന്നീ ചിത്രങ്ങളിലും ജാപ്പനീസ് ശൈലി കാണാം. നിരവധി പുരസ്കാരങ്ങളും കീർത്തിമുദ്രകളും ഇദ്ദേഹത്തിനു ലഭിച്ചിട്ടുണ്ട്. 1951 ഡി. 5-ന് അബനീന്ദ്രനാഥ് അന്തരിച്ചു.



</doc>
<doc id="199637" url="https://ml.wikipedia.org/wiki?curid=199637" title="ആർ.എച്ച്. ടാണി">
ആർ.എച്ച്. ടാണി

പ്രമുഖനായ ബ്രിട്ടിഷ് സാമൂഹിക-സാമ്പത്തിക ചരിത്രകാരനാണ് ആർ.എച്ച്. ടാണി. കിഴക്കൻ ലണ്ടനിലെ ചേരിനിവാസികളുടെ ജീവിതത്തെ ക്കുറിച്ചു വിശദമായി പഠിച്ച ടാണി, തൊഴിലാളികളുടെയും സാധാരണക്കാരുടെയും ജീവിതദുരിതങ്ങളിൽ ഉത്ക്കണ്ഠാകുലനായിരുന്നു. സാമൂഹികനീതി എന്ന ആദർശത്തോടു പ്രതിബദ്ധത പുലർത്തിയ ടാണി, തൊഴിലാളികൾക്കു മെച്ചപ്പെട്ട വിദ്യാഭ്യാസാവസരങ്ങൾ നൽകണമെന്ന് ശക്തമായി വാദിച്ചിരുന്നു. ഇദ്ദേഹത്തിന്റെ പുരോഗമനാശയങ്ങൾ 20-ാം ശ. -ത്തിലെ ബ്രിട്ടിഷ് തൊഴിലാളി പ്രസ്ഥാനത്തെ ഗണ്യമായി സ്വാധീനിച്ചിട്ടുണ്ട്. സാമ്പത്തികചരിത്ര രചനാരംഗത്ത് പുതിയ പ്രമേയങ്ങളും അന്വേഷണവിഷയങ്ങളും ആവിഷ്ക്കരിച്ചു എന്നതാണ് ടാണിയുടെ മുഖ്യസംഭാവന. 1540-നും 1640-നും ഇടയ്ക്കുള്ള ബ്രിട്ടിഷ് ചരിത്രം അറിയപ്പെടുന്നതു തന്നെ 'ടാണിയുടെ ശതകം' എന്നാണ്. മതതത്ത്വങ്ങളും ധാർമിക ചിന്തയും സാമ്പത്തിക വളർച്ചയും തമ്മിലുള്ള പരസ്പരബന്ധങ്ങൾ ചർച്ചാവിഷയമാക്കിയ ടാണി, ആധുനിക സാമ്പത്തികചരിത്ര വിജ്ഞാനീയത്തിനു പുതിയ മാനങ്ങൾ നൽകിയവരിൽ പ്രധാനിയാണ്.
1880 ന. 30-നു കൽക്കത്ത (കൊൽ ക്കൊത്ത)യിൽ ജനിച്ചു. കൊൽ ക്കൊത്തയിലെ പ്രസിഡൻസി കോളജ് പ്രിൻസിപ്പലായിരുന്ന പിതാവ് ഒരു സംസ്കൃതപണ്ഡിതനുമായിരുന്നു. ഓക്സ്ഫഡ് യൂണിവേഴ്സിറ്റിയിൽ വിദ്യാഭ്യാസം പൂർത്തിയാക്കിയ ടാണി, 1913-ൽ ലണ്ടൻ സ്കൂൾ ഒഫ് ഇക്കണോമിക്സിൽ രത്തൻ ടാറ്റാ ഫൗണ്ടേഷന്റെ ഡയറക്ടർ ആയി നിയമിതനായി. പിന്നീട് അവിടെ സാമ്പത്തികചരിത്രവിഭാഗം റീഡറായും പ്രൊഫസ്സറായും സേവനമനുഷ്ഠിച്ചിട്ടുണ്ട്.

സാമ്പത്തികചരിത്രരചനാ ശാഖയ്ക്കു നൽകിയിട്ടുള്ള സംഭാവനകളുടെ പേരിലാണ് ടാണി അവിസ്മരണീയനായിത്തീർന്നത്. 1912-ൽ പ്രസിദ്ധീകരിച്ച ദി അഗ്രേറിയൻ പ്രോബ്ളം ഇൻ ദ് സിക്സ്റ്റീൻത് സെഞ്ചുറി എന്ന കൃതി ബ്രിട്ടിഷ് സാമ്പത്തികചരിത്ര രചനാരംഗത്തു പുതിയൊരു പ്രവണതയ്ക്കു തുടക്കം കുറിച്ചു. ഉത്പ്പന്ന വിലയിലെ മാറ്റങ്ങളുടെയും ജനസംഖ്യാ വിപ്ലവത്തിന്റെയും ഫലമായി സാമൂഹിക-സാമ്പത്തിക ബന്ധങ്ങളിലുണ്ടാകുന്ന ദൂരവ്യാപക പരിവർത്തനങ്ങളാണ് ഈ കൃതി ചർച്ച ചെയ്യുന്നത്. പരമ്പരാഗത ഭൂവുടമാ വർഗത്തിന്റെ ക്രൂരമായ ചൂഷണ സമ്പ്രദായങ്ങളെ ശക്തമായ ഭാഷയിൽ അപഗ്രഥിക്കുന്ന ഈ കൃതി, ഭൂമിക്കുമേലുള്ള പാരമ്പര്യാവകാശം നിരോധിക്കണമെന്നും സ്വതന്ത്ര്യ വിപണിയുടെ നിയമങ്ങൾ നടപ്പാക്കണമെന്നും വാദിക്കുന്നു. 
1926-ലാണ് ടാണിയുടെ മുഖ്യകൃതിയായ റിലീജിയൺ ആൻഡ് ദ് റൈസ് ഒഫ് ക്യാപിറ്റലിസം പ്രസിദ്ധീകരിച്ചത്. സാമ്പത്തിക ചരിത്ര രചനാശാഖയിലെ ഒരു ക്ലാസിക് ആയിട്ടാണ് ഈ കൃതി പരിഗണിക്കപ്പെടുന്നത്. വിഖ്യാത സാമൂഹിക ചിന്തകനായ മാക്സ് വെബറുടെ സിദ്ധാന്തങ്ങളുടെ അടിസ്ഥാനത്തിൽ ഇംഗ്ലണ്ടിന്റെ സാമ്പത്തിക ചരിത്രത്തെ ഈ കൃതി വിലയിരുത്തുന്നു. ആധുനിക വ്യവസായ വിപ്ലവത്തിൽ നിർണായക പങ്കുവഹിച്ചത് സമ്പാദ്യശീലം, കഠിനാധ്വാനസന്നദ്ധത, വ്യക്തിത്വവാദം തുടങ്ങിയ മൂല്യങ്ങളാണെന്ന് ടാണി സമർഥിക്കുന്നു. വ്യാവസായിക ഉത്പ്പാദനസമ്പ്രദായത്തിന്റെ വികാസത്തിൽ, കാര്യക്ഷമമായ തൊഴിൽശക്തി ചെലുത്തിയ സ്വാധീനതയെക്കുറിച്ചുള്ള നിഗമനങ്ങൾ അക്കാലത്ത് വളരെയേറെ വിവാദങ്ങൾക്കിടയാക്കിയിരുന്നു. പക്ഷേ, ടാണിയുടെ വിപ്ലവകരമായ ഇത്തരം സിദ്ധാന്തീകരണങ്ങൾ പില്ക്കാലത്ത് മതവും സാമ്പത്തിക ശാസ്ത്രവും തമ്മിലുള്ള ബന്ധത്തെക്കുറിച്ചുണ്ടായ പഠനങ്ങൾക്കു വളരെയേറെ പ്രേരകമായിത്തീർന്നു.

17-ാം ശ. -ത്തിലെ ബ്രിട്ടിഷ് ആഭ്യന്തരയുദ്ധത്തെക്കുറിച്ചു മൗലികമായ പല നിരീക്ഷണങ്ങളും ടാണി ആവിഷ്ക്കരിച്ചു. വിലയിലുണ്ടായ വമ്പിച്ച മാറ്റങ്ങളും ഉപഭോഗശീലങ്ങളിലെ വ്യതിയാനങ്ങളും ഭൂവരുമാനം കൊണ്ടു ജീവിക്കുന്ന ജന്മിവർഗത്തിന്റെ അധികാരത്തെ സാരമായി ബാധിച്ചു. ഇത് പരമ്പരാഗത ജന്മിവർഗവും പുതിയ മധ്യവർഗ ജന്മി വിഭാഗവും തമ്മിലുള്ള സംഘർഷത്തിനിടയാക്കി. പരമ്പരാഗതമായ ഫ്യൂഡൽ ഭരണസമ്പ്രദായത്തിന്റെ തകർച്ചയ്ക്കും ആഭ്യന്തരയുദ്ധത്തിനും ഇടയാക്കിയത് ഈ പരിവർത്തനങ്ങളാണ്. ആഭ്യന്തരയുദ്ധത്തെത്തുടർന്ന് രാജവാഴ്ചയും പൗരോഹിത്യാധിപത്യവും തകരുകയും ജനാധിപത്യവിപ്ലവത്തിനു നാന്ദികുറിക്കുകയും ചെയ്തു. ബ്രിട്ടിഷ് ആഭ്യന്തരയുദ്ധത്തെ ടാണി വിലയിരുത്തുന്നത് ഫ്യൂഡൽ ശക്തികളും പുരോഗമന മുതലാളിത്ത ശക്തികളും തമ്മിലുള്ള സംഘർഷമായിട്ടാണ്.

ഇദ്ദേഹം 1962 ജനു. 16-ന് ലണ്ടനിൽ നിര്യാതനായി. 
1924-ൽ എയ്ലീൻ പവറുമൊത്ത് (Eileen Power) എഡിറ്റു ചെയ്ത റ്റ്യൂഡർ ഇക്കണോമിക് ഡോക്യുമെന്റ്സ് എന്ന കൃതി, 16-ാം ശ. -ത്തിലെ ബ്രിട്ടിഷ് സാമ്പത്തിക ചരിത്രത്തിന്റെ ഏറ്റവും നല്ല രേഖയായി പരിഗണിക്കപ്പെടുന്നു.



</doc>
<doc id="199640" url="https://ml.wikipedia.org/wiki?curid=199640" title="ടാൻഹോയ്സ്സർ">
ടാൻഹോയ്സ്സർ

ഒരു ജർമൻ ഓപ്പറയാണ് ടാൻഹോയ്സ്സർ. റിച്ചാഡ് വാഗ്നർ ആണ് ഇതിന്റെ രചയിതാവ്. ഒരു ഐതിഹ്യത്തെ ആസ്പദമാക്കിയാണ് ഈ ഓപ്പറയ്ക്ക് രൂപം നൽകിയിരിക്കുന്നത്. പതിമൂന്നാം നൂറ്റാണ്ടിലെ ഒരു ജർമൻ സ്തുതി ഗായകൻ ആയിരുന്നു ടാൻഹോയ്സ്സർ. സംഭവബഹുലമായ ജീവിതം നയിച്ചിരുന്ന ഇദ്ദേഹം വിശുദ്ധനഗരത്തിലേക്ക് ഒരു തീർഥയാത്ര നടത്തിയെന്ന് പറയപ്പെടുന്നു. പതിനാറാം നൂറ്റാണ്ടിലെ ഒരു ആഖ്യാനകാവ്യത്തിൽ ഇപ്രകാരം പറയുന്നുണ്ട്:

ഒരു സായാഹ്നത്തിൽ സവാരിക്കിറങ്ങിയ ടാൻഹോയ്സ്സർ വീനസ് ദേവതയെ കണ്ടുമുട്ടി. ദേവതയുമൊത്ത് പർവതത്തിനുള്ളിലെ കൊട്ടാരത്തിൽ കടന്ന ഹോയ്സ്സർ ഏഴു വർഷക്കാലം അവിടെത്തന്നെ ജീവിച്ചു. പിന്നീട് വീനസിനെ ഉപേക്ഷിക്കുകയും പശ്ചാത്താപ വിവശനായി റോമിലേക്ക് തീർഥയാത്ര നടത്തുകയും ചെയ്തു. തന്റെ കൈയിലെ അധികാരക്കോൽ പൂക്കുകയില്ല എന്നതു പോലെ ഹോയ്സ്സറിന്റെ പാപങ്ങളും പൊറുക്കപ്പെടുകയില്ല എന്നായിരുന്നു പോപ്പിന്റെ പ്രതികരണം. നിരാശനായ ടാൻഹോയ്സ്സർ ജർമനിയിലേക്കു മടങ്ങി. മൂന്നു ദിവസങ്ങൾക്കുശേഷം പോപ്പിന്റെ അധികാരക്കോൽ പൂവണിഞ്ഞു. തുടർന്ന് ടാൻഹോയ്സ്സറെ അന്വേഷിച്ചെത്തിയ ദൂതന്മാർക്ക് അദ്ദേഹത്തെ കണ്ടെത്താൻ കഴിഞ്ഞില്ല. അതിനു മുമ്പുതന്നെ ഹോയ്സ്സർ വീനസിനെ വീണ്ടും അഭയം പ്രാപിച്ചിരുന്നു. ഈ പുരാതന ഐതിഹ്യത്തെ ആസ്പദമാക്കിയാണ് ടാൻഹോയ്സ്സർ എന്ന പേരിൽ തന്നെയുള്ള ഈ ഓപ്പറയ്ക്ക് രൂപം നൽകിയിരിക്കുന്നത്. 



</doc>
<doc id="199643" url="https://ml.wikipedia.org/wiki?curid=199643" title="ടാർ">
ടാർ

തടി, കൽക്കരി, പെട്രോളിയം തുടങ്ങിയ ജൈവവസ്തുക്കളുടെ വിയോജകസ്വേദനം വഴി ലഭിക്കുന്ന കറുത്ത നിറമുള്ള ഒരു പദാർത്ഥമാണ് ടാർ. അനവധി ഘടക വസ്തുക്കളടങ്ങിയ അർധദ്രവാവസ്ഥയിലുള്ള ഒരു മിശ്രിതമാണിത്. അംശികസ്വേദനം വഴി ടാറിലടങ്ങിയിരിക്കുന്ന വിവിധ ഘടകങ്ങളെ വേർതിരിക്കാം. ഓരോ ജൈവ പദാർഥത്തിൽ നിന്നും ലഭിക്കുന്ന ടാറിന്റെ ഘടകപദാർഥങ്ങൾ വ്യത്യസ്തങ്ങളായിരിക്കും. കൽക്കരി ടാർ (Coal tar) ആണ് ഏറ്റവും വ്യാവസായിക പ്രാധാന്യമർഹിക്കുന്ന ഇനം. ഇതിന്റെ അംശിക സ്വേദനം വഴി 200-ലേറെ വ്യത്യസ്ത സംയുക്തങ്ങൾ വേർതിരിക്കുവാൻ സാധിച്ചിട്ടുണ്ട്. ചായങ്ങൾ, സ്ഫോടകവസ്തുക്കൾ, അണുനാശിനികൾ എന്നിവ നിർമ്മിക്കാനും തടി ചിതലെടുക്കാതെ സംരക്ഷിക്കാനും ടാർ ഉപയോഗിക്കുന്നു. ജലരോധക പദാർഥമായും ഉരുക്കുചൂളകളിൽ ഇന്ധനമായും റോഡു നിർമ്മാണത്തിനുള്ള വസ്തുവായും മേൽക്കൂരകളുടെ നിർമ്മാണ പദാർഥമായും കൽക്കരി ടാർ ഉപയോഗിച്ചു വരുന്നു. ബലമുള്ള തടികളിൽ നിന്നും പൈൻ പോലെ തീരെ ബലമില്ലാത്ത തടികളിൽ നിന്നും തടി ടാർ ലഭ്യമാക്കാം. ബലമുള്ള തടികളുടെ ടാറിന്റെ അംശിക സ്വേദനം വഴി ലഭിക്കുന്ന ഘന എണ്ണ (heavy oil)യിൽ നിന്നാണ് ക്രിസോട്ടുകൾ ലഭിക്കുന്നത്. പൈൻ ടാർ ആകട്ടെ സിങ്ക് (Zn), ലെഡ് (Pb) എന്നീ മൂലകങ്ങളുടെ അയിരുകളിൽ നിന്ന് മാലിന്യങ്ങൾ വേർതിരിക്കുന്ന ഫ്ലൊട്ടേഷൻ പ്രക്രിയയിൽ ഉപയോഗിക്കുന്നു. ഇത് ഒരു അണുനാശിനിയുമാണ്.


</doc>
<doc id="199666" url="https://ml.wikipedia.org/wiki?curid=199666" title="മഞ്ജുഷ് ഗോപാൽ">
മഞ്ജുഷ് ഗോപാൽ

കേരളത്തിലെ ഒരു ദൃശ്യമാധ്യമ പ്രവർത്തകനാണ് മഞ്ജുഷ് ഗോപാൽ. ടെലിവിഷൻ റിപ്പോർട്ടർ, അവതാരകൻ എന്നീ നിലകളിൽ പ്രവർത്തിക്കുന്നു. 2007-ലെ മികച്ച അന്വേഷണാത്മക ദൃശ്യമാധ്യമ റിപ്പോർട്ടർക്കുള്ള സംസ്ഥാന സർക്കാർ പുരസ്ക്കാരം നേടി. 
2001-ൽ ഏഷ്യാനെറ്റ് ന്യൂസ് ചാനലിൽ ട്രെയിനിയായി മാധ്യമ ജീവിതം തുടങ്ങി. കോഴിക്കോട് ബ്യൂറോയിൽ തുടക്കം. നിരവധി ദൃശ്യകഥകൾ ഏഷ്യാനെറ്റിന് വേണ്ടി റിപ്പോർട്ട് ചെയ്തു. 2002-ലെ മാറാട് കലാപം റിപ്പോർട്ട് ചെയ്ത് ശ്രദ്ധേയനായി. 2003-ൽ മുത്തങ്ങ ആദിവാസി സമരം റിപ്പോർട്ട് ചെയ്തു. വയനാട്ടിൽ നിന്ന് ജീവിത ഗന്ധികളായ നൂറോളം വാർത്തകൾ റിപ്പോർട്ട് ചെയ്തു. 2004 മുതൽ 2009 വരെ ഏഷ്യാനെറ്റ് ന്യൂസ് കൊച്ചി ബ്യൂറോയിൽ. സ്വാശ്രയ കോളേജുകളിലെ തലവരിപ്പണത്തെക്കുറിച്ച് ഒളിക്യാമറ ഉപയോഗിച്ച് റിപ്പോർട്ട് തയ്യാറാക്കി. 2009 മുതൽ ഏഷ്യാനെറ്റ് ന്യൂസിൽ വാർത്താ അവതാരകനായും പ്രവർത്തിച്ചിട്ടുണ്ട്.


</doc>
<doc id="199669" url="https://ml.wikipedia.org/wiki?curid=199669" title="ടാർട്ടാറിക് അമ്ലം">
ടാർട്ടാറിക് അമ്ലം

ഘടനാപരമായി സാദൃശ്യമുള്ള രണ്ട് അസമമിത (asymmetric) കാർബൺ അണുക്കൾ ഉള്ള ഒരു ഡൈഹൈഡ്രോക്സി അമ്ലമാണ് ടാർട്ടാറിക് അമ്ലം. നാല് ഐസോമെട്രിക് രൂപങ്ങളിൽ സ്ഥിതിചെയ്യുന്നു. (1) ഡെക്സ്ട്രോ, ഡി അഥവാ + അമ്ലം. (2) ലേവോ, എൽ അഥവാ - അമ്ലം. (3) റെസിമിക്, ഡി, എൽ അഥവാ (+, -) അമ്ലം. ഡി അമ്ലത്തിന്റെയും എൽ അമ്ലത്തിന്റെയും സമതന്മാത്രീയ മിശ്രിതമായതിനാൽ ഓപ്ടിക്കൽ ആക്ടിവത (optical activity) പ്രദർശിപ്പിക്കുന്നില്ല. (4) മീസോമെറിക്, എം അമ്ലം; ഘടനാപരമായി ഓപ്ടിക്കൽ ആക്ടിവത പ്രദർശിപ്പിക്കുന്നില്ല. ഡി, എൽ, എം അമ്ലങ്ങളുടെ ഘടനാ ഫോർമുല താഴെ കാണിക്കുന്നു. 

ഫ്യുമാറിക് അമ്ലം പൊട്ടാസിയം പെർമാൻഗനേറ്റിന്റെ നേർത്ത ക്ഷാരലായനിയുമായി പ്രതിപ്രവർത്തിച്ച് റെസിമിക് അമ്ല മിശ്രിതം ഉണ്ടാവുന്നു. ഇതേ സാഹചര്യങ്ങളിൽ മലിയിക് (maleic) അമ്ലം മീസോ ടാർട്ടാറിക് അമ്ലം ആണ് നല്കുന്നത്. 

α-α1ഡൈബ്രോമോ സക്സിനിക് അമ്ലം സിൽവർ ഓക്സൈഡിന്റെ ജലീയ പ്ലവവുമായി ചേർത്ത് തിളപ്പിക്കുമ്പോൾ റെസിമിക് അമ്ലവും, മീസോ അമ്ലവും ഉണ്ടാവുന്നു. 

ഡി (+) ടാർട്ടാറിക് അമ്ലം സ്വതന്ത്രാവസ്ഥയിലും, പൊട്ടാസിയം ഹൈഡ്രജൻ ടാർട്ടാറേറ്റായും (മുന്തിരിച്ചാറ്) സ്ഥിതിചെയ്യുന്നു. മുന്തിരിങ്ങയുടെ കിണ്വനം നടക്കുമ്പോൾ ടാർട്ടാറിക് അമ്ലത്തിന്റെ പൊട്ടാസിയം ലവണം ചുവന്ന നിറത്തിലുള്ള ഒരു അവക്ഷിപ്തമായി വേർതിരിയുന്നു. ഇത് ആർഗോൾ (argol) എന്ന പേരിൽ അറിയപ്പെടുന്നു. ആർഗോളിന്റെ പുനഃക്രിസ്റ്റലീകരണം വഴി കൂടുതൽ ശുദ്ധമായ ക്രീം ഓഫ് ടാർട്ടാർ (വെളുത്ത നിറം) ലഭിക്കുന്നു. ക്രീം ഓഫ് ടാർട്ടാർ വെള്ളത്തിൽ ലയിപ്പിച്ച ശേഷം, കാൽസിയം ഹൈഡ്രോക്സൈഡ് ചേർത്ത് അരിച്ചെടുക്കുന്നു. അരിച്ചെടുത്ത ലായനിയിൽ കാൽസിയം ക്ലോറൈഡ് ചേർക്കുമ്പോൾ കാൽസിയം ടാർട്ടാറേറ്റ് അവക്ഷേപിക്കപ്പെടുന്നു. സൾഫ്യൂറിക് അമ്ലവുമായി പ്രതിപ്രവർത്തിച്ച് ഡി (+) ടാർട്ടാറിക് അമ്ലം ഉണ്ടാകുന്നു. 

എൽ (-) ടാർട്ടാറിക് അമ്ലം പ്രകൃതിയിൽ ലഭ്യമല്ല. റെസിമിക് അമ്ലം വിയോജിപ്പിച്ചാണ് എൽ (-) ടാർട്ടാറിക് അമ്ലം ഉണ്ടാക്കുന്നത്. ഭൗതികമായും രാസികമായും ഈ രണ്ട് അമ്ലങ്ങളും സമാന സ്വഭാവമാണ് പ്രദർശിപ്പിക്കുന്നത്. നാല് ടാർട്ടാറിക് അമ്ലങ്ങളുടെയും ഗുണധർമങ്ങൾ പട്ടികയിൽ കാണിച്ചിരിക്കുന്നു.

ഡി (+) ടാർട്ടാറിക് അമ്ലം സോഡിയം ഹൈഡ്രോക്സൈഡ് ലായനിയിലോ ജലത്തിലോ ചേർത്ത് ചൂടാക്കുമ്പോൾ 29-33 ശ. മാ. റെസിമിക് മിശ്രിതവും 13-17 ശ. മാ. മീസോ അമ്ലവും ലഭിക്കുന്നു.

ടാർട്ടാറിക് അമ്ലം ചൂടാക്കുമ്പോൾ പൈറൂവിക് അമ്ലം ഉണ്ടാവുന്നു. 
റോച്ചലേ ലവണം (Rochelle salt) അഥവാ സോഡിയം പൊട്ടാസിയം ഡി (+) ടാർട്ടാറേറ്റ് (Na K C4H4O6.4H2O), ടാർട്ടാർ എമറ്റിക് അഥവാ പൊട്ടാസിയം ആൻറ്റിമൊണയിൽ ഡി (+) ടാർട്ടാറേറ്റ് [K (SbO)C4H4O6]½ H2O എന്നിവയാണ് ടാർട്ടാറിക് അമ്ലത്തിന്റെ ഏറ്റവും ഉപയോഗപ്രദമായ സംയുക്തങ്ങൾ. അമ്ലവും ടാർട്ടാർ എമറ്റിക്കും ചായം മുക്കൽ, അച്ചടി എന്നിവയിൽ ഒരു വർണബന്ധകമായി ഉപയോഗിക്കാറുണ്ട്. ലഘുപാനീയങ്ങളുടെ നിർമ്മാണത്തിലും ടാർട്ടാറിക് അമ്ലം ഉപയോഗിച്ചു വരുന്നു. ടാർട്ടാർ എമറ്റിക് വൈദ്യശാസ്ത്രത്തിൽ വളരെ പ്രാധാന്യമർഹിക്കുന്ന ഒരു ഔഷധമാണ്. ഒരു വമനകാരി എന്ന നിലയിലും, കാലാ ആസാറി (കാളജ്വരം)ന്റെ ചികിത്സയ്ക്കും ഇത് ഉപയോഗിച്ചുവരുന്നു. എന്നാൽ കൂടിയ തോതിൽ ഇത് വിഷമായി മാറാറുണ്ട്.



</doc>
<doc id="199672" url="https://ml.wikipedia.org/wiki?curid=199672" title="എഡ്വേർഡ് ലാറി ടാറ്റം">
എഡ്വേർഡ് ലാറി ടാറ്റം

നോബൽ സമ്മാനാർഹിതനായ യു.എസ്. ജനിതകശാസ്ത്രജ്ഞനാണ് എഡ്വേർഡ് ലാറി ടാറ്റം. 
1909 ഡി. 14-ന് കൊളറാഡോ (Colorado)യിലെ ബോൾഡറിൽ (Boulder) ജനിച്ചു. വിസ്കോൻസിൻ (wisconsin) സർവകലാശാലയിൽനിന്ന് 1932-ൽ മൈക്രോ ബയോളജിയിൽ ബിരുദാനന്തര ബിരുദവും 1934-ൽ ബയോകെമിസ്ട്രിയിൽ ഡോക്ടറേറ്റും കരസ്ഥമാക്കി. മൂന്നു വർഷത്തിനുശേഷം സ്റ്റാൻഫോർഡ് സർവകലാശാലയിൽ റിസർച്ച് അസ്സോസിയേറ്റായി ചേർന്ന ഇദ്ദേഹം അവിടെത്തന്നെ ജീവശാസ്ത്ര വിഭാഗത്തിൽ അസിസ്റ്റന്റ് പ്രൊഫസറായി നിയമിതനായി. 1945-മുതൽ മൂന്നു വർഷക്കാലം യേൽ (Yale) സർവകലാശാലയിൽ അധ്യാപകനായി ജോലി ചെയ്തു. അതിനു ശേഷം സ്റ്റാൻഫോർഡ് സർവകലാശാലയിൽ പ്രൊഫസറായി ചേർന്ന ഇദ്ദേഹം 1957-ൽ ന്യൂയോർക്കിലെ റോക് ഫെല്ലർ സർവകലാശാലയിൽ ചേർന്നു.

ആദ്യകാലങ്ങളിൽ ടാറ്റം പഠനം നടത്തിയത് പ്രാണികളുടെ, പ്രധാനമായും പഴഈച്ചകളുടെ ( ഡ്രോസോഫില മെലനോഗാസ്റ്റർ) പോഷക അനിവാര്യതയിലും ഉപാപചയ പ്രക്രിയയിലുമാണ്. അമേരിക്കൻ ജനിതകശാസ്ത്രജ്ഞനായ ജോർജ് ഡബ്ലിയു. ബീഡിലുമൊത്ത് ഇദ്ദേഹം നടത്തിയ പഠനങ്ങളിൽ നിന്ന് പഴഈച്ചകളുടെ കണ്ണിന്റെ നിറം കൈനൂറെനിൻ (Kynurenine) എന്ന ഹോർമോൺ മൂലമാണെന്ന് കണ്ടെത്തി.

1940 മുതൽ ടാറ്റവും ബീഡിലും ഒന്നിച്ചു റൊട്ടിയിലെ പിങ്ക് പൂപ്പലായ ന്യൂറോസ്പോറ ക്രാസയിൽ നടത്തിയ എക്സ്റേ പരീക്ഷണങ്ങൾ ഏറെ ശ്രദ്ധേയമായിരുന്നു. ന്യൂറോസ്പോറ ജീനുകളിൽ എക്സ്റേ മൂലമുണ്ടായ വ്യതിയാനം ഒരു പുതിയ അസാധാരണ ഇനത്തിന് ജന്മം നൽകി. എക്സ്റേ മൂലം ജീനുകൾക്ക് കേടും നഷ്ടവും സംഭവിക്കുന്നതും മ്യൂട്ടന്റ് ജീനുകളുണ്ടാകുന്നതും, ജീവരാസപ്രവർത്തനങ്ങൾ തകരാറിലാകുന്നതും ടാറ്റം പഠനവിധേയമാക്കി. ആവർത്തിച്ചു ചെയ്ത പരീക്ഷണങ്ങളിലൂടെ ജീനുകളാണ് ഓരോ ജീവിയിലെയും രാസപ്രവർത്തനങ്ങളെ നിയന്ത്രിക്കുന്നതെന്നും ഇദ്ദേഹം കണ്ടെത്തി. ജീവികളുടെ കുടലിൽ കാണപ്പെടുന്ന ഇസ്ചറീഷ്യ കോളൈ (Escheritia coli) ബാക്ടീരിയത്തിലും ഇത്തരം ഉത്പരിവർത്തനങ്ങൾ ഉണ്ടാക്കാനാവുമെന്ന് പരീക്ഷണങ്ങളിലൂടെ തെളിയിച്ചു. എ. കോളൈയുടെ മ്യൂട്ടന്റുകളുപയോഗിച്ചാണ് ടാറ്റവും ലെഡൻബർഗും ബാക്ടീരിയങ്ങളുടെ ലൈംഗിക പ്രത്യുത്പാദനത്തിലെ ജനിതക പുനഃസംയോജനം കണ്ടെത്തിയത്. ജീവികളുടെ തന്മാത്രാതലത്തിലുള്ള ജീൻ പ്രവർത്തനവും ഓരോ ജീവിയുടെയും സവിശേഷതകൾ നിർണയിക്കുന്നതിൽ ജീനുകൾക്കുള്ള പങ്കും ഇവർ പഠനവിധേയമാക്കി. സൈറ്റോപ്ലാസ്മിക പാരമ്പര്യവും ന്യൂക്ലിയികഅമ്ല ഉപാപചയപ്രക്രിയയും ആന്റിബയോട്ടിക്കുകളുടെ ജൈവസംശ്ലേഷണവും ഇദ്ദേഹത്തിന്റെ ഗവേഷണവിഷയങ്ങളായിരുന്നു.

1975 ന. 5-ന് ന്യൂയോർക്കിൽ ഇദ്ദേഹം അന്തരിച്ചു.

1958-ൽ വൈദ്യശാസ്ത്രത്തിനും ഫിസിയോളജിക്കുമുള്ള നോബൽ സമ്മാനം ജോർജ് ഡബ്ലൂ.ബീഡി (George W. Beadle)ലും ജോഷ്വാ ലെഡർ ബെർഗു (Joshua Lederberg) മായി ടാറ്റം പങ്കുവച്ചു. 



</doc>
<doc id="199674" url="https://ml.wikipedia.org/wiki?curid=199674" title="അഘോരി">
അഘോരി

ആഫ്രിക്ക ജന്മദേശമായുള്ള ഒരു സസ്യമാണ് അഘോരി. . ഏഷ്യയുടെ ചില ഭാഗങ്ങളിലും കാണപ്പെടുന്ന ഇതിനെ ramontchi, governor’s plum, batoko plum, Indian plum എന്നിങ്ങനെ പല പേരുകളിലും അറിയപ്പെടുന്നു. ഇത് ശാഖോപശാഖകളായി വളരുന്നു. പരമാവധി 10 മീറ്റർ വരെ ഉയരത്തിൽ വളരുന്ന ചെറുവൃക്ഷം. കായകൾ പച്ചയ്ക്കും വേവിച്ചും തിന്നാൻ കൊള്ളും. ജാമും ജെല്ലിയും ഉണ്ടാക്കാം, ഉണങ്ങി സൂക്ഷിക്കാം. കാലിത്തീറ്റയായി ഉപയോഗിക്കാം. തടി നല്ല വിറകാണ്. പഴം ഉപയോഗിച്ച് മദ്യം ഉണ്ടാക്കാം. പലവിധഔഷധങ്ങളായും ഉപയോഗിക്കാം.

കരിമുള്ളി, കുറുമുള്ളി, ചളിര്, ചുളിക്കുറ്റി, ചെറുമുള്ളിക്കാച്ചെടി, തളിർകാര, രാമനോച്ചി, വയങ്കതുക് ഔഷധക്കാര എന്നെല്ലാം പേരുകളുണ്ട്.
വയങ്കതൻ, പുലിത്തെയ്യൻ, എന്നീ ചിത്രശലഭങ്ങളുടെ ലാർവാ ഭക്ഷണ സസ്യമാണ്. 


</doc>
<doc id="199680" url="https://ml.wikipedia.org/wiki?curid=199680" title="വർഗ്ഗസമരം">
വർഗ്ഗസമരം

സമൂഹത്തിലെ, വ്യത്യസ്ത വർഗ്ഗങ്ങളിൽപ്പെടുന്ന ജനവിഭാഗങ്ങളുടെ, പരസ്പരം മത്സരിക്കുന്ന സാമൂഹ്യ - സാമ്പത്തിക താല്പര്യങ്ങൾ സൃഷ്ടിക്കുന്ന പിരിമുറുക്കത്തെയും ശത്രുതയെയുമാണ് വർഗ്ഗസമരം അഥവാ വർഗ്ഗവൈരുദ്ധ്യം എന്നതുകൊണ്ട് സൂചിപ്പിക്കുന്നത്. "നാളിതുവരെ നിലനിന്ന മനുഷ്യചരിത്രം (ലിഖിത ചരിത്രം) വർഗ്ഗസമരങ്ങളുടെ ചരിത്രമാണ്" എന്ന മാനിഫെസ്റ്റോയിലെ പ്രസ്താവനയിൽ അധിഷ്ഠിതമായി വികസിച്ചുവന്നതാണ് വർഗ്ഗസമരത്തെക്കുറിച്ചുള്ള കാൾ മാർക്സിന്റെ കാഴ്ചപ്പാട്. സാമൂഹിക മാറ്റത്തിന്റെ കാതലായ കാരണം വർഗ്ഗ സമരമാണെന്ന് കാൾ മാർക്സ് തന്റെ കൃതികളിലൂടെ വിവരിക്കുന്നു. 

വർഗ്ഗ സമരം എന്ന ആശയം മാർക്സിന് മുന്നേ നിലനിന്നിരുന്നെങ്കിലും അതിന് ശാസ്ത്രീയവും യുക്തിഭദ്രവുമായ വിശദീകരണം നൽകിയത് മാർക്സാണ്. മാർക്സിന്റെ വിശദീകരണ പ്രകാരം തൊഴിലാളികൾ ബൂർഷ്വാകൾ എന്ന് രണ്ട് വർഗ്ഗമാണുള്ളത്. എല്ലാ ജനങ്ങളും വളരെ വേഗത്തിൽ ഇതിലേതെങ്കിലും വർഗ്ഗത്തിലേക്ക് മാറികൊണ്ടിരിക്കുന്നു. തൊഴിലാളികളുടെ പൊതുതാൽപര്യവും ബൂർഷ്വാകളുടെ പൊതുതാൽപര്യവും നിരന്തരം സമരത്തിൽ ഏർപ്പട്ടിരിക്കുന്നു.

"പ്രാകൃത കമ്മ്യൂണിസ്റ്റ് സാമൂഹ്യ വ്യവസ്ഥയ്കുശേഷമുള്ള ഘട്ടങ്ങളിൽ, ജനങ്ങൾക്കിടയിൽ സമൂഹത്തെ വ്യത്യസ്ത ദിശകളിലേക്ക് വലിക്കുന്ന വ്യത്യസ്ത വിഭാഗങ്ങളുള്ളതായി കാണാം. ഇവർ ഒറ്റപ്പെട്ട വ്യക്തികളായല്ല, മറിച്ച് വ്യത്യസ്ത വർഗ്ഗങ്ങൾ ആയാണ് പെരുമാറുന്നത്" എന്ന് മാർക്സിസ്റ്റ് ചിന്തകനായ എമിൽ ബേൺസ് തന്റെ എന്താണ് മാർക്സിസം എന്ന പുസ്തകത്തിൽ വിവരിക്കുന്നു. 

ഒരേ നിലയ്കുള്ള ജീവിതം സാധിക്കുന്ന ഒരുവിഭാഗം ജനങ്ങളെയാണ് ഒരു വർഗ്ഗമെന്നുദ്ദേശിക്കുന്നത്. സ്വകാര്യ സ്വത്തിൻമേലുള്ള അവകാശവും നിയന്ത്രണവുമാണ് പ്രധാനമായും മനുഷ്യർ തമ്മിൽ വേർതിരിഞ്ഞ് പോരടിക്കുവാനിടയാക്കിയത്. അടിമത്ത കാലഘട്ടത്തിൽ പ്രധാനമായും സമൂഹം 'അടിമയെന്നും ഉടമയെന്നും' നാടുവാഴിസമൂഹത്തിൽ 'ഭൂപ്രഭുവെന്നും കുടിയാനെന്നും' മുതലാളിത്തത്തിൽ 'മുതലാളിയെന്നും തൊഴിലാളിയെന്നും' പ്രധാന ശത്രുതാത്മക വർഗ്ഗങ്ങളായി പരസ്പരം വൈരുദ്ധ്യത്തിലേർപ്പെടുന്നുവെന്ന് മാർക്സ് തന്റെ വിശകലനത്തിലൂടെ സമർത്ഥിക്കുന്നു. 

വർഗ്ഗസമരത്തിന്റെ സ്വഭാവം എന്തെന്ന് സാമാന്യമായി ഇപ്രകാരം വിശദീകരിക്കാം : മുതലാളിത്ത വ്യവസ്ഥയിലെ ചൂഷക വർഗ്ഗത്തിന്റെ, മുതലാളിയുടെ, കൈവശമാണ് സ്വത്തിന്റെ ഉടമസ്ഥതയും ഉത്പാദനോപാധികളുടെ നിയന്ത്രണവും. ചൂഷിതവർഗ്ഗമായ തൊഴിലാളിക്ക് ഇവയുടെ ഉടമസ്ഥതയും നിയന്ത്രണവും ഉണ്ടാവുന്നുമില്ല. എന്നാൽ മുതലാളിക്ക് തന്റെ കൈവശമുള്ള സ്വത്ത് വർദ്ധിപ്പിക്കുന്നതിന് ലാഭം വർദ്ധിപ്പിക്കുന്നതിന് തൊഴിലാളികളുടെ അദ്ധ്വാനം ഉപയോഗപ്പെടുത്തേണ്ടതുണ്ട്. മറുവശത്ത് തൊഴിലാളികളെ സംബന്ധിച്ച് തന്റെ അദ്ധ്വാനം വിറ്റ്, പ്രാഥമിക ജീവിതാവശ്യങ്ങൾ നേടുന്നതിനാവശ്യമായ, ഉപജീവനത്തിനാവശ്യമായവ നേടുന്നതിന് മുതലാളിയുടെ നിയന്ത്രണത്തിലുള്ള ഉത്പാദനപ്രക്രിയയിൽ പങ്കെടുക്കേണ്ടതുമുണ്ട്. ഇതിനായി ഇരുകൂട്ടരും തമ്മിൽ അദൃശ്യമായ ഒരു സാമൂഹ്യകരാറിലേർപ്പെടുന്നുണ്ട്. ഈ കരാറിലെ പ്രധാനവ്യവസ്ഥ, അതായത് മുതലാളിക്ക് ലാഭം കിട്ടണമെന്നും തൊഴിലാളിക്ക് കൂലി കിട്ടണമെന്നുമുള്ള വ്യവസ്ഥ, നിരന്തരം പുതുക്കണമെന്നാണ് ഓരോകൂട്ടരും ആഗ്രഹിക്കുന്നത്. മുതലാളിമാർക്ക് കൂടുതൽ ലാഭം കിട്ടുന്നതിനായി അവർ കൂലി കുറയ്കാനോ, അദ്ധ്വാനത്തെ കൂടുതൽ ഫലപ്രദമായി ചൂഷണം ചെയ്യാനോ ശ്രമിക്കുന്നു. അദ്ധ്വാനിക്കുന്നവരുടെ ജീവിതാവശ്യങ്ങൾ അധികമധികം സാധിപ്പിക്കാറാകുന്നതിന് കൂലി വർദ്ധിപ്പിച്ച് ലാഭം കുറയ്കണമെന്ന് തൊഴിലാളികളും ആഗ്രഹിക്കുന്നു. ഇതിന്റെ ഫലമായി ഇരുകൂട്ടരും തമ്മിൽ സദാസംഘട്ടനം നടക്കുകയും ഓരോ സംഘട്ടനവും ഒരു ഘട്ടത്തിലെത്തുമ്പോൾ അതിലൊരു ഒത്തുതീർപ്പുണ്ടാകുകയും ചെയ്യുന്നു. ഇങ്ങനെയാണ് മുതലാളിത്തകാലഘട്ടത്തിൽ വർഗ്ഗസമൂഹം വികസിക്കുന്നത്. 


</doc>
<doc id="199688" url="https://ml.wikipedia.org/wiki?curid=199688" title="തോമസ് ലുബാംഗ ഡൈലോ">
തോമസ് ലുബാംഗ ഡൈലോ

കോംഗോ ജനാധിപത്യ റിപ്പബ്ലിക്കിലെ സായുധ രാഷ്ട്രീയനേതാവായിരുന്നു തോമസ് ലുബാംഗ ഡൈലോ. ആഭ്യന്തരയുദ്ധത്തിന്റെ പിടിയിലായിരുന്ന കോംഗോയിലെ വിമതവിഭാഗത്തിന്റെ നേതാവായിരുന്നു ലുബാംഗ. കോംഗോളീസ് പാട്രിയോട്‌സ് യൂണിയന്റെ (യു.പി.സി.) സ്ഥാപകനേതാവായ ലുബാംഗയെ പ്രായപൂർത്തിയാകാത്ത കുട്ടികളെ യുദ്ധത്തിനുപയോഗിച്ചതിന് അന്താരാഷ്ട്ര ക്രിമിനൽകോടതി 14 വർഷത്തെ തടവുശിക്ഷ വിധിച്ചത്.
2002 - 03 കാലത്തുണ്ടായ യുദ്ധത്തിലാണ് പതിനഞ്ചുവയസ്സിൽ താഴെയുള്ള ആൺകുട്ടികളേയും പെൺകുട്ടികളേയും ലുബാംഗയുടെ നേതൃത്വത്തിലുള്ള വിമതസേനയിൽ നിർബന്ധപൂർവം ചേർത്തത്. യുദ്ധകാലത്ത് വീടുകളിൽ ചെന്ന് കന്നുകാലികളെയോ, പണമോ, കുട്ടികളെയോ 'സംഭാവന' ചെയ്യാൻ ലുബാംഗയും കൂട്ടരും ആവശ്യപ്പെടുകയായിരുന്നു. വിമതക്യാമ്പിൽ പത്തുവയസ്സുള്ള കുട്ടികളെ പരിശീലിപ്പിക്കുന്നതിന്റെയും അംഗരക്ഷകരായി ഉപയോഗിക്കുന്നതിന്റെയും വീഡിയോദൃശ്യങ്ങളും കോടതി പരിശോധിച്ചു.

1999-2003 കാലത്ത് കോംഗോയിലെ ബുനിയ നഗരത്തിലുണ്ടായ വംശീയകലാപത്തിൽ അറുപതിനായിരത്തോളം പേർ കൊല്ലപ്പെട്ടു.


</doc>
<doc id="199700" url="https://ml.wikipedia.org/wiki?curid=199700" title="കുട്ടമംഗലം">
കുട്ടമംഗലം

തൃശ്ശൂർ ജില്ലയിൽ എടത്തിരുത്തി പഞ്ചായത്തിൽ സ്ഥിതി ചെയ്യുന്ന ഒരു ഗ്രാമമാണ് കുട്ടമംഗലം. 


</doc>
<doc id="199710" url="https://ml.wikipedia.org/wiki?curid=199710" title="ഗ്രീൻ ഡോട്ട് വെജിറ്റേറിയൻ അടയാളം">
ഗ്രീൻ ഡോട്ട് വെജിറ്റേറിയൻ അടയാളം

പായ്ക്ക്‌ ചെയ്ത ഭക്ഷണസാധനങ്ങൾക്ക്‌ ഭാരതത്തിൽ നിയമപരമായി അത്‌ സസ്യാഹാരമാണോ മാംസാഹാരമാണോ എന്ന്‌ വ്യക്തമാക്കി അടയാളപ്പെടുത്തേണ്ടതുണ്ട്‌. ഈ അടയാളങ്ങൾ പ്രചാരത്തിൽ വന്നത്‌ 2006 ൽ നിലവിൽ വന്ന 'ഇന്ത്യാ ഗവൺമണ്റ്റ്‌ ഫൂഡ്‌ സേഫ്റ്റി ആൻറ് സ്റ്റാൻഡേഡേഡ്സിന്റെ ഭാഗമായിട്ടാണ്‌. (പായ്ക്കേജിംഗ് ആൻഡ്‌ ലേബലിംങ്ങ്‌ ആക്ട്‌) . ഈ നിയമപ്രകാരം സസ്യാഹാരം ഒരു പച്ച മുദ്രയാലും മാംസാഹാരം തവിട്ട്‌ (ബ്രൌൺ)മുദ്രയാലും അടയാളപ്പെടുത്തിയിരിക്കണം. ഇപ്പോഴത്തെ സ്കീം പ്രകാരം മുട്ടയും പാലുൽപന്നങ്ങളും വേർതിരിച്ചറിയാൻ സാധിക്കത്തക്ക ചിഹ്നങ്ങളൊന്നും നിലവിലില്ല. മുട്ട ചേർന്ന ആഹാരവസ്തുക്കൾ മാംസാഹാരത്തിന്റെ വിഭാഗത്തിലും പാലുൽപ്പന്നങ്ങൽ സസ്യാഹാര വിഭാഗത്തിലും പെടുന്നു. ഈ നിയമത്തെ ദുരുപയോഗപ്പെടുത്തുന്ന പ്രവണതയും വിപണിയിൽ കാണുവാനുണ്ട്‌. സസ്യജന്യമായ ഒരു വസ്തുപോലും ചേർക്കാത്ത ടൂത്പേസ്റ്റുകൾ ' വെജിറ്റേറിയൻ' മുദ്രയുമായി വിപണിയിൽ ഉണ്ട്‌. ഇത്‌ സസ്യാഹാരപ്രിയരായ മദ്ധ്യവർഗ്ഗത്തെ ആകർഷിക്കാനല്ലാതെ മറ്റൊന്നിനുമല്ല. അതുപോലെ 100% വെജിറ്റേറിയൻ ആയ ബാർസോപ്പുകളും ഇറങ്ങിയിട്ടുണ്ട്‌. കേരളത്തിൽ നിന്നും ഇറങ്ങുന്ന അതിപ്രശസ്തമായ ഒരു ബ്രാൻഡഡ്‌ ഹെർബൽ ഓയിൽ, മുടികൊഴിച്ചിലിന്‌ ഉത്തമമായ എണ്ണയാണു്‌ തങ്ങളുടേത്‌ എന്നു്‌ അവകാശപ്പെടുന്നു. ഇതിന്റെ വിലയോ, സാധാരണക്കാരനു്‌ താങ്ങാൻ പറ്റുന്നതിനപ്പുറവും !. ഈ ഉൽപന്നത്തിന്റെ ലേബലിലും കാണാം ഗ്രീൻ ഡോട്ട്‌ വെജിറ്റേറിയൻ മാർക്ക്‌.

</doc>
<doc id="199729" url="https://ml.wikipedia.org/wiki?curid=199729" title="ദൗസ ജില്ല">
ദൗസ ജില്ല

രാജസ്ഥാൻ സംസ്ഥാനത്തിലെ ഒരു ജില്ലയാണ് ദൗസ ജില്ല. 1991-ൽ ജില്ല രൂപീകരിക്കപ്പെട്ടു. ജില്ലയുടെ ആസ്ഥാനം ദൗസ പട്ടണമാണ്. 
അതിരുകൾ: 

ആരവല്ലി നിരകളുടെ തുടർച്ചയായ മലനിരകൾ (ഉയരം സു. 200 മീ.) ഈ ജില്ലയിലുണ്ട്. മണലും കാറ്റിനാൽ നിക്ഷേപിക്കപ്പെടുന്ന മണൽ മണ്ണും എക്കൽ മണ്ണും സമൃദ്ധമായി കാണപ്പെടുന്ന ഇവിടെ വനങ്ങൾ പൊതുവേ കുറവാണ്. ബൻഗംഗയും മോറെലുമാണ് പ്രധാന നദികൾ. ജയ്പൂർ നഗരത്തിന്റെ പ്രധാന ശുദ്ധജല സ്രോതസ്സാണ് ബൻഗംഗ നദി.

മുഖ്യമായും മഴയെ ആശ്രയിച്ചുള്ള കൃഷിയാണ് ജില്ലയിലേത്. ജലസേചനത്തിനുവേണ്ടി കുഴൽക്കിണറുകളെയും കനാലുകളെയും ആശ്രയിക്കുന്നതും വിരളമല്ല. ഗോതമ്പ്, ബാർലി, നിലക്കടല, ചോളം, പയറുവർഗങ്ങൾ തുടങ്ങിയവ ദൗസയിലെ മുഖ്യ വിളകളാണ്. കന്നുകാലി-കോഴി-പന്നി വളർത്തലിനും ജില്ലയുടെ ധനാഗമ മാർഗ്ഗത്തിൽ പ്രധാന സ്ഥാനമുണ്ട്. വ്യവസായ മേഖല വികസിതമല്ല. എന്നാൽ മാർബിൾ പ്രതിമകൾ, തുകൽ പാദരക്ഷകൾ, കാർപെറ്റുകൾ തുടങ്ങിയവയുടെ നിർമ്മാണം, ബീഡി തെറുപ്പ് എന്നിവയെ കേന്ദ്രീകരിച്ച് ചില ചെറുകിട വ്യവസായങ്ങൾ ജില്ലയിലുണ്ട്.

2001-ലെ കണക്കനുസരിച്ച് 62.75% ആയിരുന്നു ജില്ലയിലെ സാക്ഷരതാ നിരക്ക്. ജനങ്ങളിൽ ഭൂരിഭാഗവും ഹിന്ദി, രാജസ്ഥാനി എന്നീ ഭാഷകൾ ഉപയോഗിക്കുന്നു. 
എന്നിവ ഉൾപ്പെടെ ഏതാനും വിദ്യാഭ്യാസ സ്ഥാപനങ്ങൾ ജില്ലയിൽ പ്രവർത്തിക്കുന്നുണ്ട്.

എന്നിവയാണ് ജില്ലയിലെ പ്രധാന ആകർഷണങ്ങൾ. ഈ പ്രദേശത്തുനിന്ന് മധ്യകാലഘട്ടത്തിലേതെന്നു കരുതപ്പെടുന്ന ചരിത്രാവശിഷ്ടങ്ങൾ കണ്ടെത്തിയിട്ടുണ്ട്.

പശ്ചിമ റെയിൽവേയിലെ മീറ്റർഗേജ് റെയിൽ ശൃംഖല ജില്ലയിൽ വിപുലമായ ഗതാഗത സൗകര്യങ്ങളൊരുക്കുന്നു. ഡൽഹി-അഹമ്മദാബാദ്, ആഗ്രാ-ജോധ്പൂർ പാതകളിലെ ഒരു മുഖ്യ പട്ടണമാണ് ദൗസ. ജില്ലയിലെ റോഡ് ഗതാഗത ശൃംഖലയും താരതമ്യേന വികസിതമാണ്. ദേശീയപാത -1 ദൗസയെ ജയ്പൂർ, ബിക്കാനീർ, ആഗ്ര എന്നീ നഗരങ്ങളുമായി ബന്ധിപ്പിക്കുന്നു. ജയ്പൂരാണ് ഏറ്റവും സമീപത്തുള്ള വിമാനത്താവളം.



</doc>
<doc id="199730" url="https://ml.wikipedia.org/wiki?curid=199730" title="ടാലസ്">
ടാലസ്

ചെങ്കുത്തായ മലയടിവാരത്തിൽ കാണപ്പെടുന്ന അപക്ഷയജന്യ ശിലാജീർണാവശിഷ്ടമാണ് ടാലസ്. രാസീയ-ഭൗതിക അപക്ഷയ പ്രക്രിയകളുടെ സംയുക്ത പ്രവർത്തനഫലമാണ് ടാലസ് നിക്ഷേപം. തുടർച്ചയായ താപവ്യതിയാനവും ശിലാവിള്ളലുകളിൽ തങ്ങി നിൽക്കുന്ന ജലത്തിന്റെ ഘനീകരണവും മറ്റും ശിലകളുടെ അപക്ഷയ പ്രക്രിയയുടെ തോത് വർധിപ്പിക്കുകയും, അപക്ഷയത്തിന്റെ പാരമ്യതയിൽ ശിലാപാളികൾ പൊട്ടിപ്പിളർന്ന് വിവിധ സാന്ദ്രതയിലുള്ള ശകലങ്ങളായി നീക്കം ചെയ്യപ്പെടുകയും ചെയ്യുന്നു. അപക്ഷയ ജന്യശിലാശകലങ്ങൾ പർവതപാർശ്വങ്ങളിലൂടെ താഴേക്ക് നീങ്ങുന്ന പ്രക്രിയയാണ് 'ടാലസ് ക്രീപ്പ്' (Talus) എന്നറിയപ്പെടുന്നത്. ഹിമാനികളുടെ ആകൃതിയിലും രൂപത്തിലും സഞ്ചരിക്കുന്ന ടാലസിനെ 'ടാലസ് ഹിമാനി' (Talus glacier) എന്നു വിശേഷിപ്പിക്കുന്നു.

ചായ്മാനം വളരെ കൂടിയ ടാലസ് നിക്ഷേപത്തിന്റെ ഉപരിഭാഗം പൊതുവേ സാന്ദ്രത കൂടിയ ശിലാഘടകങ്ങൾ കൊണ്ട് മൂടപ്പെട്ടിരിക്കുന്നു. സാന്ദ്രത കുറഞ്ഞ ശിലാശകലങ്ങൾ നിറഞ്ഞതാണ് അടിത്തട്ട്. ശൈത്യമേഖലകളിലെ ടാലസ് നിക്ഷേപങ്ങളിൽ മഞ്ഞുകട്ടകളും കാണാം. ടാലസിന്റെ സാന്ദ്രീകരണം ചിലപ്പോൾ 'ബ്രസിയ' എന്ന ശിലയുടെ രൂപീകരണത്തിന് നിദാനമായേക്കാം. ടാലസ് നിക്ഷേപത്തിന്റെ ചരിവ് മിക്കപ്പോഴും തിരശ്ചീനതലത്തിൽ നിന്ന് 35°-ൽ ആയിരിക്കും. 


</doc>
<doc id="199733" url="https://ml.wikipedia.org/wiki?curid=199733" title="തോമസ് ടാലിസ്">
തോമസ് ടാലിസ്

പ്രമുഖനായ ഒരു ഇംഗ്ലീഷ് സംഗീതജ്ഞനാണ് തോമസ് ടാലിസ് (1505 – 23 നവംബർ 1585)
1505-ലാണ് ജനനമെന്നു കരുതപ്പെടുന്നു. ആദ്യകാല ജീവിതത്തെക്കുറിച്ച് അധികമൊന്നും അറിവായിട്ടില്ല. 1532 കാലത്ത് ഡോവർ പ്രിയറിയുടെ ഓർഗനിസ്റ്റ് ആയിരുന്നു. പിന്നീട് ലണ്ടനിലേക്ക് പോവുകയും അവിടെ നിന്ന് വാൽതം ആബിയിലെത്തുകയും ചെയ്തു. അവിടത്തെ ഗായകസംഘത്തോടൊപ്പം ജീവിച്ചുകൊണ്ടാണ് ഇദ്ദേഹം ഗാനരചനയിലേക്കു പ്രവേശിച്ചത്. ആവേ ഡെയി പാട്രീസ്, സാൽ വെ ഇന്റിമെറേറ്റ് തുടങ്ങിയ ലത്തീൻ മോട്ടറ്റുകളായിരുന്നു ആദ്യകാലരചനകൾ. അവിടെ നിന്നും കാന്റർബറിയിലെത്തിയ ഇദ്ദേഹം രണ്ടുവർഷ ങ്ങൾക്കുശേഷം റോയൽ ചാപ്പലിലെ അംഗമായി (1542). പിന്നീട് മരണംവരെ അവിടെത്തന്നെ തുടർന്നു. 1575-നു മുമ്പുതന്നെ ഇദ്ദേഹം വില്യം ബയാർഡിനോടൊപ്പം ഓർഗനിസ്റ്റ് ആയി. 1575-ൽ എലിസബത്ത്- രാജ്ഞി അവർക്കിരുവർക്കുമായി സംഗീതരചനകൾ അച്ചടിച്ചു.
പ്രസിദ്ധീകരിക്കാനുള്ള വിശേഷാവകാശം നൽകി. അങ്ങനെയാണ് അതേ വർഷം ഇദ്ദേഹവും ബയാർഡും ചേർന്ന് മോട്ടറ്റുകളുടെ ഒരു സമാഹാരം പ്രസിദ്ധീകരിച്ചത്. ആ കൃതി അവർ രാജ്ഞിക്കുതന്നെ സമർപ്പിക്കുകയും ചെയ്തു. ഇംഗ്ലണ്ടിലെ ഗ്രീനിച്ചിൽ 1585 നവ. 23-ന് ഇദ്ദേഹം നിര്യാതനായി. 
ടാലിസിന്റെ രചനകളിൽ പ്രധാനപ്പെട്ടവ ഇരുപത് കീബോർഡ് കൃതികളും ഏതാനും സ്വതന്ത്രഗാനങ്ങളുമാണ്. എങ്കിലും വാങ്മയാലാപനത്തിനായുള്ള ഇദ്ദേഹത്തിന്റെ രചനകളാണ് ഏറെ ജനശ്രദ്ധ പിടിച്ചുപറ്റിയത്. 50 മോട്ടറ്റുകളടക്കം 60 രചനകളാണ് കത്തോലിക്കാസഭയ്ക്കായി ഇദ്ദേഹം തയ്യാറാക്കിയിട്ടുള്ളത്. ഇതിനു പുറമേ അമ്പതോളം 'ആംഗ്ലിക്കൻ' രചനകളും ഇദ്ദേഹം നടത്തിയിട്ടുണ്ട്. ഇദ്ദേഹത്തിന്റെ ഒട്ടുമിക്ക ലാറ്റിൻ രചനകളും ഇംഗ്ലീഷിലേക്ക് വിവർത്തനം ചെയ്യപ്പെട്ടിട്ടുണ്ട്. മതപരമായ സംഗീതത്തിന്റെ സമസ്തശോഭകളും ഇംഗ്ലണ്ടിൽ ആദ്യമായി സമ്മേളിച്ചുകണ്ടത് ഇദ്ദേഹത്തിന്റെ രചനകളിലാണെന്നു പറയാം. അതുകൊണ്ടാണ് പല സംഗീതചരിത്രകാരന്മാരും ഇദ്ദേഹത്തെ 'ഫാദർ ഒഫ് ഇംഗ്ലീഷ് ചർച്ച് മ്യൂസിക്' എന്നു വിശേഷിപ്പിച്ചിട്ടുള്ളത്. 




</doc>
<doc id="199735" url="https://ml.wikipedia.org/wiki?curid=199735" title="ടാൾ എണ്ണ">
ടാൾ എണ്ണ

ക്രാഫ്റ്റ് പേപ്പർ നിർമ്മാണത്തിലെ ഒരു ഉപോത്പ്പന്നം. തെളിഞ്ഞ മഞ്ഞ നിറത്തിലുള്ള ഈ എണ്ണയിൽ 45 ശ.മാ. ഒളിയിക് ലിനോളിയിക് തുടങ്ങിയ കൊഴുപ്പമ്ലങ്ങളും 42-48 ശ.മാ. റോസിൻ അമ്ലങ്ങളും 6-9 ശ.മാ. മറ്റ് സ്റ്റിറോളുകളുമാണ് അടങ്ങിയിട്ടുള്ളത്. കൂടാതെ ഉയർന്ന തന്മാത്രാഭാരമുള്ള ആൽക്കഹോളുകളും മറ്റ് പദാർഥങ്ങളും അടങ്ങിയിട്ടുണ്ട്. ക്രാഫ്റ്റ് പേപ്പർ നിർമ്മാണത്തിനുശേഷമുള്ള ദ്രാവകത്തിന്റെ പാട വടിച്ചെടുത്ത് അമ്ലീകരിച്ചാണ് ടാൾ എണ്ണയുണ്ടാക്കുന്നത്. ഉച്ചനിർവാതത്തിൽ അംശിക സ്വേദനം ചെയ്ത് ശുദ്ധീകരിക്കാം.

ചില കാർബണിക അമ്ലങ്ങളുടെ ഏറ്റവും വിലകുറഞ്ഞ സ്രോതസ്സെന്ന നിലയിലാണ് ടാൾ എണ്ണ വ്യാവസായിക പ്രാധാന്യം നേടിയിരിക്കുന്നത്. ടാൾ എണ്ണ ഏറ്റവുമധികം ഉപയോഗിക്കുന്നത് ആൽക്കിഡ് റെസിനുകളുടെ നിർമ്മാണത്തിനാണ്. സംശ്ലേഷിത റെസിനുകൾ, പെയിന്റ്, പശ, മുറിവെണ്ണ, അണുനാശിനി, സോപ്പ്, ജലരോധക പദാർഥങ്ങൾ എന്നിവ നിർമ്മിക്കുന്നതിനും ദ്രാവകങ്ങൾ കുഴമ്പാക്കുന്ന(emulsify)തിനും ടാൾ എണ്ണ ഉപയോഗിക്കുന്നു. 


</doc>
<doc id="199740" url="https://ml.wikipedia.org/wiki?curid=199740" title="ടാസിറ്റസ്">
ടാസിറ്റസ്

പുരാതന റോമൻ ചരിത്രകാരനാണ് ടാസിറ്റസ്. ഇദ്ദേഹത്തിന്റെ ജനനസ്ഥലത്തെ പറ്റിയും ജനിച്ച വർഷത്തെ സംബന്ധിച്ചും പേരിനോടൊപ്പം കൊർണീലിയസ് എന്നു ചേർത്തിരിക്കുന്നതിനെക്കുറിച്ചും വ്യക്തമായ വിവരങ്ങൾ ലഭ്യമല്ല. എ.ഡി. 55-നടുത്ത് ഇദ്ദേഹം ജനിച്ചതായി കരുതപ്പെടുന്നു. സ്വന്തം കൃതികളിൽ നൽകിയിരിക്കുന്ന സൂചനകളും സമകാലികനായിരുന്ന ഇളയ പ്ലിനിയുടെ വിവരണങ്ങളിൽനിന്നു ലഭിക്കുന്ന സൂചനകളുമാണ് ടാസിറ്റസ്സിൻ ജീവിതത്തെപ്പറ്റി നമുക്കു ലഭിക്കുന്ന മുഖ്യവിവരങ്ങൾ. ഭരണപരമായ പല സ്ഥാനങ്ങളും ടാസിറ്റസ് വഹിച്ചിരുന്നതായി കരുതപ്പെടുന്നു. 79-ാമാണ്ടിനോടടുത്ത് സെനറ്ററായി തുടങ്ങി 88-ൽ പ്രേറ്റർ, 97-98ൽ കോൺസൽ, ഏകദേശം 112-113-ൽ പ്രവിശ്യാഗവർണർ എന്നീ പദവികൾ വഹിച്ചിരുന്നതായി സൂചനകളുണ്ട്. 89 മുതൽ 93 വരെ പ്രവിശ്യാഭരണവുമായി ബന്ധപ്പെട്ട് ജർമനിയിൽ താമസിച്ചിരുന്നു എന്നും അഭ്യൂഹിക്കുന്നു.

ഇദ്ദേഹത്തിന്റെ കൃതികളിൽ പ്രധാനപ്പെട്ടവ ഒന്നാം നൂറ്റാണ്ടിലെ റോമൻ ചരിത്രസംബന്ധിയായി രചിക്കപ്പെട്ട രണ്ടു ഗ്രന്ഥങ്ങളാണ്. ഇവ രണ്ടും 104 മുതൽ 117 വരെയുള്ള കാലത്തു രചിക്കപ്പെട്ടതായി അനുമാനിക്കുന്നു. ടൈബീരിയസ് മുതൽ ഡൊമീഷ്യൻ വരെയുള്ള ജൂലിയോ-ക്ലോഡിയൻ, ഫ്ളാവിയൻ ചക്രവർത്തിമാരുടെ ഭരണകാലത്തെ (14-96) ചരിത്രമാണ് ഈ കൃതികളിലുള്ളത്. ഇതിൽ ആദ്യം പൂർത്തിയായതെന്നു കരുതുന്ന ഹിസ്റ്ററീസ്-ൽ ഗൽബാ മുതൽ ഡൊമീഷ്യൻ വരെയുള്ള ചക്രവർത്തിമാരുടെ റോമാസാമ്രാജ്യ ചരിത്രം ഉൾക്കൊള്ളുന്നു. 14-ഓളം ഭാഗങ്ങൾ ഉണ്ടെന്നു കരുതപ്പെടുന്ന ഈ ചരിത്രഗ്രന്ഥത്തിൽ ആദ്യത്തെ നാലും അഞ്ചാമത്തേതിന്റെ കുറച്ചുഭാഗവും മാത്രമാണ് ലഭ്യമായിട്ടുള്ളത്. ആനൽസ് എന്ന രണ്ടാമത്തെ കൃതി ടൈബീരിയസ് മുതൽ നീറോ വരെയുള്ള ചക്രവർത്തിമാരുടെ കാലത്തെ ചരിത്രമാണ്. 16 ഭാഗങ്ങളുള്ള ഇതിന്റെ 9 എണ്ണവും മറ്റു ചിലവയുടെ ഏതാനും അംശങ്ങളും മാത്രമേ കിട്ടിയിട്ടുള്ളു. ടാസിറ്റസ്സിന്റെ ആദ്യത്തേതെന്ന് അറിയപ്പെടുന്ന കൃതി വാഗ്മിത്വകലയെപ്പറ്റി പ്രതിപാദിക്കുന്ന ഡയലോഗ് ഓൺ ഒറേറ്റേഴ്സ് ആണ്. ബ്രിട്ടനിൽ ഗവർണറായിരുന്ന ഭാര്യാപിതാവ് ജൂലിയസ് അഗ്രിക്കോളയുടെ ജീവചരിത്രഗ്രന്ഥമാണ് മറ്റൊന്ന്. ജർമനിയിലെ ജനവിഭാഗങ്ങളുടെ ജീവിതരീതിയെപ്പറ്റി വിവരിക്കുന്ന ജെർമാനിയ എന്നറിയപ്പെടുന്ന ഒരു ഗ്രന്ഥവും ഇദ്ദേഹത്തിന്റേതായുണ്ട്. ഇദ്ദേഹം മരണമടഞ്ഞത് 120-ൽ ആകാനാണ് സാധ്യത എന്ന അഭിപ്രായം നിലവിലുണ്ട്. 


</doc>
<doc id="199743" url="https://ml.wikipedia.org/wiki?curid=199743" title="ടി ഡി എൻ എ">
ടി ഡി എൻ എ

ജനിതക രൂപാന്തരീകരണ പ്രക്രിയയിൽ ജീവകോശങ്ങളിലേയ്ക്ക് ജീൻമാറ്റം ചെയ്യുന്നതിനുപയോഗിക്കുന്ന പ്ലാസ്മിഡിന്റെ ഒരുഭാഗം. സസ്യങ്ങളിൽ ജനിതക രൂപാന്തരീകരണം (genetic transformation) നടത്തുന്നത് വെക്ടറുകളുടെ സഹായത്താലാണ്. പലതരം വെക്ടറുകൾ ജീൻ ക്ലോണിങ്ങിന് ഉപയോഗിക്കാമെങ്കിലും മണ്ണിൽകാണപ്പെടുന്ന അഗ്രോബാക്ടീരിയം ടൂമിഫേഷ്യൻസ് (Agrobacterium tumefaciens) എന്നയിനം ബാക്ടീരിയകളെയാണ് കൂടുതൽ ഫലപ്രദമായി ഉപയോഗിച്ചുവരുന്നത്. ഇവ സസ്യകോശങ്ങളെ ആക്രമിക്കുകയും 'ക്രൗൺ ഗാൾ' എന്ന കാൻസർപോലുള്ള മുഴകൾ ഉണ്ടാക്കുന്ന രോഗത്തിനു കാരണമാകുകയും ചെയ്യുന്നു. ബാക്ടീരിയയിലെ ട്യൂമർ ഉണ്ടാക്കുന്ന പ്ലാസ്മിഡിൽ (Ti plasmid) ഉള്ള ഡി.എൻ എ യുടെ ഒരു ഭാഗം ആതിഥേയസസ്യകോശത്തിന്റെ ഡി.എൻ.എയിൽ സംയോജിപ്പിക്കുന്നതിനാലാണ് രോഗലക്ഷണങ്ങൾ പ്രകടമാകുന്നത്. ഇപ്രകാരം സസ്യത്തിന്റെ ഡി.എൻ.എയിലേക്കു മാറ്റുന്ന Ti പ്ലാസ്മിഡിലുള്ള ഡി എൻ എയുടെ ഭാഗമാണ് ടി.ഡി.എൻ.എ എന്ന പേരിലറിയപ്പെടുന്നത്.

അഗ്രോബാക്ടീരിയം ട്യൂമിഫേഷ്യൻസിന്റെ മറ്റൊരു സ്പീഷീസാണ് അഗ്രോബാക്ടീരിയം റൈസോജീൻസ് (A.rhizogenes). ഈ ബാക്ടീരിയത്തിനുള്ളിൽ Ri പ്ലാസ്മിഡുകൾ (RiP) ഉണ്ട്. ഇവ രോമാവൃതമായ വേരുകളുണ്ടാക്കുന്ന രോഗത്തിനു നിദാനമായിത്തീരുന്നു. ഈ പ്ലാസ്മിഡിന്റെ ഡി എൻ എയുടെ ഒരു ഭാഗം സസ്യകോശത്തിന്റെ ഡി എൻ എയിൽ സംയോജിക്കുമ്പോഴാണ് രോഗം ഉണ്ടാകുന്നത്. സസ്യകോശത്തിലെ ഡി എൻ എയിലേക്ക് മാറ്റപ്പെടുന്ന ഡി എൻ എയുടെ ഭാഗത്തെ (DNA segment) ടി.ഡി.എൻ.എ എന്നു നാമകരണം ചെയ്തിരിക്കുന്നു.

Ti പ്ലാസ്മിഡുകൾക്ക് പ്രധാനമായി നാലു ഭാഗങ്ങളാണുള്ളത്:

1. ട്യൂമർ ഉണ്ടാക്കുന്നതിന് ഹേതുവായടി.ഡി.എൻ.എ (ഈ ഭാഗമാണ് സസ്യത്തിന്റെ ന്യയൂക്ലിയാർ ജിനോമിലേയ്ക്ക് മാറ്റുന്നത്).

2. പുനരാവർത്തന (replication) നിദാനമായ ഭാഗം.

3. ജീൻ സംയോജനവുമായി ബന്ധപ്പെട്ട ഭാഗം.

4. ടി.ഡി.എൻ.എ മാറ്റം ചെയ്യുന്നതിന് പ്രേരകമായ ഭാഗം.

ടി.ഡി.എൻ.എയിൽ 'onc' (oncogenicity) എന്ന ഒരു ഭാഗമുണ്ട്. ഇവിടെ മൂന്നു ജീനുകളാണുള്ളത്. ഇതിൽ 'tms 1','tms2' (tumor morphology shoot) എന്നീ ജീനുകൾ ഷൂട്ടി ലോക്കസിനെ' (shooty locus) പ്രതിനിധീകരിക്കുന്നു; tmr(tumor morophology root) എന്ന ജീൻ റൂട്ടി ലോക്കസി'(rooty locus)നെയും. ഈ ജീനുകൾ സസ്യഹോർമോണുകളായ ഇൻഡോൾ അസെറ്റിക് അമ്ലം (auxins), ഐസോ പെന്റൈൽ അഡിനോസിൻ 5-മോണോ ഫോസ്ഫേറ്റ് (cytokinine) എന്നിവ സംശ്ലേഷണം ചെയ്യുന്നതിന് എൻകോഡു ചെയ്യുന്നു. അതിനാൽ ഈ ജീനുകൾ സസ്യത്തിന്റെ ജീനോമിലേക്ക് മാറ്റപ്പെടുമ്പോൾ ആതിഥേയസസ്യത്തിലും ഈ സസ്യഹോർമോണുകൾ സംശ്ലേഷണം ചെയ്യപ്പെടും. ഈ ഹോർമോണുകളാണ് ക്രൗൺ ഗാൾ രോഗത്തിനു കാരണമാകുന്നത്.

Ti പ്ലാസ്മിഡിലും, Ri പ്ലാസ്മിഡിലും ഉള്ള ടി. ഡി. എൻ. എയിൽ കാണുന്ന രണ്ടാമത്തെ ഭാഗമാണ് os' (opine synthesis region) എന്നറിയപ്പെടുന്നത്. ഈ ഭാഗമാണ് അസാധാരണ അമിനോ അമ്ലങ്ങളായ ഒപീനുകൾ സംശ്ലേഷണം ചെയ്യുന്നത്. രണ്ടു പ്രധാനപ്പെട്ട ഒപീനുകളാണ് ഒക്ടോപിനും, നൊപ്പാളിനും (Octopine,Nopaline). ഒക്ടോപിൻ സംശ്ലേഷണം നിയന്ത്രിക്കുന്നത് എൻസൈമുകളായ ഒക്ടോപിൻ സിന്തേസും നൊപ്പാളിൻ സിന്തേസും ആണ്. ഒപീൻ സംശ്ലേഷണം ചെയ്യുന്നതിന് ടി ഡി എൻ എയിൽ nos (nopaline) ocs (octopine) എന്നീ രണ്ടു ജീനുകൾ കാണപ്പെടുന്നു. മിക്ക സസ്യങ്ങൾക്കും ഒപീനുകൾ ഉപയോഗപ്പെടുത്താൻ കഴിയുകയില്ല. എന്നാൽ ഇവ കാർബണിന്റെയും നൈട്രജന്റെയും ഉറവിടമായി ബാക്ടീരിയകൾക്ക് ഉപയോഗപ്പെടുത്തുവാൻ സാധിക്കും.

ടി.ഡി.എൻ.എയിൽ കാണുന്ന മൂന്നാമത്തെ ഭാഗം 25bp (base pair) ഉള്ളതും രണ്ടു പാർശ്വഭാഗങ്ങളിലും കാണപ്പെടുന്നതുമായ ആവർത്തന ഡി.എൻ.എ അനുക്രമങ്ങൾ (repeated DNA) ആണ്. ഈ അനുക്രമങ്ങൾ ടി.ഡി.എൻ.എയുടെ അതിർവരമ്പുകളായി ഇടത്തും വലത്തും സ്ഥിതിചെയ്യുന്നു.

ടി.ഡി.എൻ.എയിൽ കാണപ്പെടുന്ന ഓൺകോ (onc) ജീനുകൾ ട്യൂമർ ഉണ്ടാക്കുന്നു. ഇതോടൊപ്പം ഒപീൻ സംശ്ലേഷണം ചെയ്യുന്നതിന് ഇത് അത്യാവശ്യമാണ്. എന്നാൽ സസ്യകോശത്തിലേക്ക് ടി.ഡി.എൻ.എ മാറ്റം ചെയ്യുന്നതിന് ഇതിന്റെ ആവശ്യമില്ല. ഓൺകോ ജീൻ ഇല്ലാതെയും ടി ഡി എൻ എ സസ്യകോശകേന്ദ്രത്തിലേക്ക് മാറ്റാൻ കഴിയും. പക്ഷേ, ട്യൂമറിന്റെ ലക്ഷണം പ്രകടിപ്പിക്കാൻ കഴിയുകയില്ല. ടി ഡി എൻ എയിൽ കാണപ്പെടുന്ന ഓൺകോ ജീനിനുപകരം അതിന്റെ സ്ഥാനത്ത് അഭികാമ്യമായ ജീൻ സംയോജിപ്പിച്ചാണ് സസ്യത്തിലേക്കു മാറ്റുന്നത്. ജീൻ സസ്യങ്ങളിലേക്കു മാറ്റുന്നതിനുള്ള വാഹകരായി ടി.ഡി.എൻ.എ പ്രവർത്തിക്കുന്നു. 


</doc>
<doc id="199745" url="https://ml.wikipedia.org/wiki?curid=199745" title="കേളീ കലാക്ഷേത്രം">
കേളീ കലാക്ഷേത്രം

2005 ൽ ഏപ്രിൽ മാസം 15 ന് കേരളസംസ്ഥാനത്ത് കൊല്ലം ജില്ലയിൽ കരുനാഗപ്പള്ളി താലൂക്കിൽ ചവറ തെക്കുംഭാഗം വില്ലേജിൽ തെക്കുംഭാഗം പഞ്ചായത്ത് കേന്ദ്രമാക്കി അന്യം നിന്നുകൊണ്ടിരിക്കുന്ന കലാരൂപങ്ങൾക്കും അവശകലാകാരന്മാർക്കും ആശ്രയമായും സാമൂഹിക നന്മകൾ ചെയ്യുന്നവരെ ആദരിക്കുന്നതിനും വേണ്ടി രൂപം നൽകിയ ഒരു സാംസ്കാരിക സംഘടനയാണ് കേളീകലാ കായിക സാംസ്കാരിക ക്ഷേത്രം. ഇതിനെ ചുരുക്കനാമത്തിൽ കേളീ കലാക്ഷേത്രം എന്ന് അറിയപ്പെടുന്നു. തെക്കുംഭാഗം സ്വദേശിയായ ആർ.സന്തോഷാണ് ഈ സംഘടനയ്ക്ക് രൂപം നൽകിയത്. സമൂഹത്തിലെ പ്രശസ്തരായ വ്യക്തികളും കലാകാരന്മാരും ഇന്ന് ഈ സംഘടനയെ നയിക്കുന്നു. 8 വേദികളായിതിരിച്ചാണ് കേളീ കലാക്ഷേത്രത്തിന്റെ പ്രവർത്തനങ്ങൾ ഇപ്പോൾ നടക്കുന്നത്.

8 വേദികളായിതിരിച്ചാണ് കേളീ കലാക്ഷേത്രത്തിന്റെ പ്രവർത്തനങ്ങൾ ഇപ്പോൾ നടക്കുന്നത്. അവ ഏതൊക്കെയെന്നു ചുവടെചേർത്തിരിക്കുന്നു.
നാളെയുടെതണലാകാൻ ബാലമനസ്സുകളെ പ്രാപ്തരാക്കുവാൻ വേണ്ടിയാണ് കേളിയുടെ മദർതെരേസ ബാലവേദി. അതിരുകളില്ലാത്ത സ്നേഹത്തിലൂടെ ലോകജനതയെ കീഴടക്കിയ സ്നേഹമാതാവിന്റെ നാമത്തിൽ കുട്ടികളിൽ സ്നേഹത്തിന്റെയും നന്മയുടെയും അംശങ്ങൾ വളർത്തിയെടുക്കുക എന്നതാണ് ഈ വേദിയുടെ ലക്ഷ്യം.

സാംസ്കാരികവും സാമൂഹികപരവുമായി നാടിനെ ഔന്നത്യത്തിലെത്തിക്കാൻമലയാളത്തിന്റെ ആദ്യമഹാകവിയുടെ നാമത്തിൽ സാംസ്കാരിക വേദി പ്രവർത്തിക്കുന്നു.
ആംഗലേയ സാഹിത്യത്തെ അടുക്കളതലത്തിലെത്തിച്ച ലോകമലയാളികൾ ആദരിക്കുന്ന കഥാപ്രസംഗകലയുടെ ആചാര്യന്റെ നാമത്തിൽ പ്രവർത്തിക്കുന്ന ഈവേദി അന്യം നിന്ന കലാരൂപങ്ങൾക്ക് പുനർജ്ജന്മം നൽകുകയും കലാകാരന്മാരെ ആദരിക്കുകയും കലയെപ്രോത്സാഹിപ്പിക്കുകയുംചെയ്തുവരുന്നു. 
കേട്ടോച്ഛാ നമ്മുടെ പടിഞ്ഞാറ്റേ നാരേണൻ
പടിക്കൽ വെച്ചെന്നോടു പറേകയാണു
അരമാസം ചില്വാനം അങ്ങോട്ടുചെല്ലുമ്പോൾ
തിരുവോണമിങ്ങോട്ടു വന്നു ചേരും
തിരുവോണം വന്നാലവരുടെ വീടെല്ലാം 
വറുമണം ചുറ്റിയടിക്കുമ്പോലും. 
ഗ്രാമീണ കവി. സാധാരണ‌ക്കാരെ കൈപിടിച്ചുയർത്തി പ്രമുഖരാക്കിയ ഗുരുനാഥന്റെ നാമധേയത്തിൽവളർന്നു വരുന്ന കായിക പ്രതിഭകൾക്ക് പ്രചോദനം നൽകുന്ന വേദി.

തിരുവിതാംകൂറിലെ ആദ്യകാല കമ്മ്യൂണിസ്റ്റ് നേതാവും അസരണരുടെഉന്നമനത്തിനായിപ്രവർത്തിച്ച പി. കാർത്തികേയന്റെ നാമധേയത്തിൽ സമൂഹത്തിലെ അശരണരുടേയും ആലംബഹീനരുടേയും ഉൽക്കർഷത്തിനു വേണ്ടി സാന്ത്വന വേദി പ്രവർത്തിക്കുന്നു. അച്ഛനോ അമ്മയോ മരിച്ച സാന്പത്തികമായിപിന്നോക്കം നിൽക്കുന്ന വിദ്യാർത്ഥികൾക്ക് പഠിക്കുവാൻ വേണ്ടി സ്കോളർഷിപ്പ് ഇനത്തിൽമാസം200 രൂപ എന്ന ക്രമത്തിൽ 2000 രൂപ പ്രതിവർഷം വിദ്യാദക്ഷിണ എന്ന നാമത്തിൽ നൽകിവരുന്നു. നാട്ടിൽ പകർച്ച പനികളും ദുരിതങ്ങളും ഉണ്ടാകുമ്പോൾ അവയ്ക്കൊരു പരിഹാരമെന്ന രീതിയിൽ സൗജന്യ മെഡിക്കൽ ക്യാമ്പുകളും(ആയൂർവേദം, അലോപ്പതി, ഹോമിയോ, നേത്രരോഗങ്ങൾ, ദന്തൽ)നടത്തി വരുന്നു. ക്യാൻസർ ബാധിതരായ നിർധനരായ രോഗികൾക്ക് പ്രതിമാസം 200 രൂപ ക്രമത്തിൽ 2400 രൂപ സാന്ത്വന ഹസ്തം എന്ന പേരിൽ പ്രതിവർഷം നൽകി വരുന്നു. 

സാമൂഹിക പ്രവർത്തനത്തിൽ തെക്കുംഭാഗത്ത് മാറ്റങ്ങൾ തുടങ്ങിവെച്ച ആദ്യത്തെ പഞ്ചായത്ത് പ്രസിഡന്റിന്റെ പേരിൽ പ്രകൃതി സംര&ണവും മാലിന്യ നിർമാർജ്ജനവും ഹരിത വല്ക്കരണവും ബോധവല്ക്കരണവും നടത്തുന്ന വേദി. 

തെക്കുംഭാഗത്തിനെ കേരളത്തിലെ മികച്ച ഗ്രാമപഞ്ചായത്തുകളിൽ ഒന്നാം സ്ഥാനത്തെത്തിച്ച പഞ്ചായത്ത് പ്രസിഡൻറും സാധാരണക്കാരന്റെ നേതാവുമായ ബി. കൃഷ്ണൻകുട്ടി പിള്ളയുടെ നാമത്തിൽ അക്ഷരത്താളുകളിലൂടെ അറിവിന്റെ വെളിച്ചം പകരാൻ വായനാശീലത്തിലൂടെ പുതിയ ഒരു സാംസ്കാരിക തലമുറയെ വളർത്തിക്കൊണ്ടുവരുവാൻ പ്രവർത്തിക്കുന്ന വേദി.

സാമൂഹിക സാംസ്കാരിക കലാകായിക വേദികളിൽ സ്ത്രീകളെ മുൻ നിരയിലെത്തിക്കാൻഭാരതത്തിന്റെ സ്വാതന്ത്ര്യത്തിനായി സ്വജീവൻ ബലിയർപ്പിച്ച ധീരവനിതയുടെനാമധേയത്തിൽ പ്രവർത്തിക്കുന്നു.


</doc>
<doc id="199746" url="https://ml.wikipedia.org/wiki?curid=199746" title="പൊന്നാര ശലഭം">
പൊന്നാര ശലഭം

കേരളത്തിൽ വിരളമായി കണ്ടുവരുന്ന ഒരു പൂമ്പാറ്റയാണ് പൊന്നാര ശലഭം (Orange Awlet). ശാസ്ത്രനാമം: "Burara jaina".

ഇന്ത്യയിൽ പശ്ചിമഘട്ടത്തിനുപുറമേ വടക്കുകിഴക്കൻ വനമേഖലയിലും ഇതിനെ കാണുന്നു. നേപ്പാൾ, ഭൂട്ടാൻ, മ്യാൻമർ എന്നിവയും ഈ ശലഭങ്ങളുടെ ആവാസകേന്ദ്രമാണ്. ഇടതിങ്ങിയ മഴക്കാടുകളിലാണ് സാധാരണകണ്ടുവരുന്നത്. തനിച്ചുകാണപ്പെടുന്ന ഈ ശലഭം വളരെവേഗത്തിൽ തെറിച്ചു തെറിച്ചാണ് പറക്കുക.

നിശാശലഭമെന്ന് തെറ്റിദ്ധരിക്കപ്പെടാവുന്ന ഈ ശലഭം വിശ്രമിക്കുമ്പോൾ ചിറകുവിടർത്താറുണ്ട്. കാലത്തും വൈകീട്ടും പുറത്ത് കാണപ്പെടുന്ന പൂമ്പാറ്റ കൊങ്ങിണിപ്പൂവിലിരുന്ന് തേനുണ്ണുന്നത് സാധാരണമാണ്. ചിറകുപുറത്തിന് ചോക്ലേറ്റ് നിറമാണ്. പന്നിവള്ളി, മഞ്ഞൾവള്ളി എന്നീ സസ്യങ്ങളിലാണ്‌ മുട്ടയിടുന്നത്.


</doc>
<doc id="199750" url="https://ml.wikipedia.org/wiki?curid=199750" title="ധലായ് ജില്ല">
ധലായ് ജില്ല

ത്രിപുര സംസ്ഥാനത്തിലെ നാല് ജില്ലകളിൽ ഒന്നാണ് ധലായ് ജില്ല. ധലായ് ജില്ല രൂപംകൊണ്ടത് മുമ്പ് നോർത്ത് ത്രിപുര ജില്ലയുടെ ഭാഗമായിരുന്ന ധലായ് പ്രദേശവും സൗത്ത് ത്രിപുര ജില്ലയുടെ ചിലഭാഗങ്ങളും ചേർന്നാണ്. 
അതിരുകൾ:- 

ഭൂമിശാസ്ത്രപരമായി ഒരു പർവതപ്രദേശമാണ് ധലായ്. ലോങ് തരായ് (Long tharai), പർത് വാങ് (Partwang), ബാത്ചിയ (Batchia), അതറാമുറ (Atharamura) തുടങ്ങിയവ ജില്ലയിലെ ഉയരം കൂടിയ പർവതപ്രദേശങ്ങളാണ്. പർവതപ്രദേശങ്ങളിൽ മുളങ്കാടുകൾ സമൃദ്ധമായി വളരുന്നു. മനു, ധലായ്, ഖോവൈ (Khowai) എന്നിവയാണ് ജില്ലയിലെ മുഖ്യ നദികൾ.

ധലായ് ജില്ലയിലെ സമതല പ്രദേശങ്ങൾ പൊതുവേ"ലുങ്ഗ" (Lunga) എന്ന പേരിലറിയപ്പെടുന്നു. എക്കൽ കലർന്ന ഇവിടത്തെമണ്ണ് കൃഷിക്ക് അനുയോജ്യമാണ്. നെല്ല്, ഗോതമ്പ്, കരിമ്പ്, ഉരുളക്കിഴങ്ങ്, എണ്ണക്കുരുക്കൾ തുടങ്ങിയവയാണ് ജില്ലയിലെ മുഖ്യവിളകൾ. പട്ടുനൂല്പുഴു വളർത്തൽ വ്യവസായവും ജില്ലയുടെ കാർഷികമേഖലയിൽ നിർണായക പങ്കുവഹിക്കുന്നു. മലമ്പ്രദേശങ്ങളിൽ കർഷകർ പൊതുവേ മാറ്റക്കൃഷി സമ്പ്രദായമാണ് പിന്തുടരുന്നത്. കോഴി-കന്നുകാലി വളർത്തലിനും ജില്ലയുടെ ധനാഗമ മാർഗങ്ങളിൽ അപ്രധാനമല്ലാത്ത സ്ഥാനമുണ്ട്.

ധലായ് ജില്ലയുടെ വ്യാവസായിക മേഖലയിൽ തേയില ഉത്പാദനത്തിനാണ് പ്രഥമ സ്ഥാനം. കൈത്തറി, പട്ടുനൂൽപ്പുഴു വ്യവസായം, കരകൗശലവസ്തുക്കളുടെ നിർമ്മാണം തുടങ്ങിയ വ്യവസായങ്ങളും ജില്ലയിൽ സജീവമാണ്. ജില്ലയുടെ ഗതാഗത സൗകര്യങ്ങളിൽ റോഡുകൾക്കാണ് പ്രാമുഖ്യം. ദേശീയപാത-44 ധലായിലൂടെ കടന്നുപോകുന്നു. ജില്ലയിലെ വിദ്യാഭ്യാസ മേഖലയിൽ ഹയർ സെക്കൻഡറി തലം വരെയുള്ള വിദ്യാഭ്യാസം മാത്രമേ ലഭ്യമാകുന്നുള്ളൂ. മനോഹരമായ ഭൂപ്രകൃതിയും വൈവിധ്യമാർന്ന ജൈവസമ്പത്തും ജില്ലയുടെ വിനോദസഞ്ചാരസാധ്യതകളെ വർധിപ്പിക്കുന്നു.



</doc>
<doc id="199752" url="https://ml.wikipedia.org/wiki?curid=199752" title="എയ്ഞ്ചൽസ് ട്രമ്പറ്റ്">
എയ്ഞ്ചൽസ് ട്രമ്പറ്റ്

വഴുതന, മുളക് എന്നിവ ഉൾപ്പെടുന്ന സൊളാനേസിയേ സസ്യകുടുംബത്തിലെ ഒരു വർഗ്ഗമാണ് എയ്ഞ്ചൽസ് ട്രമ്പറ്റ് (ശാസ്ത്രീയനാമം: "Brugmansia suaveolens"). അലങ്കാരസസ്യമായി വളർത്തുന്ന ഇവയിലെ വ്യത്യസ്ത ഇനങ്ങളിൽ മഞ്ഞ, വെള്ള, പിങ്ക്, ഓറഞ്ച്, ചുവപ്പ് നിറങ്ങളിലുള്ള പൂക്കൾ ഉണ്ടാകുന്നു. 14 മുതൽ 50 സെന്റീമീറ്റർ വരെ നീളമുള്ള പൂക്കൾ സുഗന്ധമുള്ളവയാണ്. ചില ഇനത്തിലെ പൂക്കളുടെ ഇതളുകൾ അടുക്കുള്ളതും ഇല്ലാത്തതുമായി കാണപ്പെടുന്നു. പൂക്കൾക്ക് ഉമ്മത്തിൻ പൂവിനോട് സാദൃശ്യമുണ്ട്. എന്നാൽ ഇവയുടെ പൂക്കൾ താഴേക്കു തൂങ്ങി വളരുന്നു. 




</doc>
<doc id="199758" url="https://ml.wikipedia.org/wiki?curid=199758" title="ശിവസൂര്യ ശലഭം">
ശിവസൂര്യ ശലഭം

പശ്ചിമഘട്ടത്തിൽ മാത്രം കാണപ്പെടുന്ന ഇന്ത്യയുടെ ഒരു തനതു(Endemic) ശലഭമാണ് ശിവസൂര്യ ശലഭം (Shiva's Sunbeam). ശാസ്ത്രനാമം: "Curetis siva".

കേരളത്തിൽ വിരളമായി കാണപ്പെടുന്ന ഈ ശലഭം ഗോവയിലും ഗോവയ്ക്ക് തെക്കുള്ള സംസ്ഥാനങ്ങളിലുമാണ് കണ്ടുവരുന്നത്. വനാന്തരങ്ങളിൽ വസിക്കുന്ന ഈ ശലഭങ്ങൾ ശരവേഗത്തിലാണ് പറക്കുക. ആൺ ശലഭങ്ങൾക്ക് അന്യശലഭങ്ങളെ പിന്തുടർന്ന് തുരത്തുന്ന സ്വഭാവമുണ്ട്. തണ്ണീർത്തടങ്ങളുടെ ഓരങ്ങളിലെ നനഞ്ഞ മണ്ണിൽ നിന്ന് ലവണം ഉണ്ണുന്ന ശീലമുള്ള ഇവ പക്ഷിക്കാട്ടത്തിലും സാധാരണയായി ഇരിയ്ക്കാറുണ്ട്.

ആൺശലഭത്തിന്റെ ചിറകുപുറത്തിന് ഓറഞ്ച് നിറമാണ്. ശിവസൂര്യശലഭങ്ങളോട് സാമ്യമുള്ള ശലഭങ്ങളാണ് സൂര്യശലഭങ്ങളും (Indian Sumbeam) മുനസൂര്യശലഭവും (Angled Sunbeam). സൂര്യശലഭത്തിന്റെ ചിറകിനടിയിൽ കറുത്ത പുള്ളിക്കുത്തുകൾ കാണാറില്ല. ഇവയെ തിരിച്ചറിയുക പ്രയാസമുള്ള കാര്യമാണ്. ഉങ്ങിനോട് സാദ്യശ്യമുള്ള ഒരു സസ്യത്തിലാണ് മുട്ടയിടുന്നത്.


</doc>
<doc id="199762" url="https://ml.wikipedia.org/wiki?curid=199762" title="നീലച്ചെമ്പൻ വെള്ളിവരയൻ">
നീലച്ചെമ്പൻ വെള്ളിവരയൻ

കണ്ടുകിട്ടാൻ വളരെ പ്രയാസമുള്ള ഭംഗിയുള്ള ഒരു ശലഭമാണ് നീലച്ചെമ്പൻ വെള്ളിവരയൻ (Scarce Shot Silverline). ശാസ്ത്രനാമം: "Aphnaeus elima". ഇന്ത്യയിലും അയൽരാജ്യങ്ങളിലും കണ്ടുവരുന്ന ഈ ശലഭം കേരളത്തിൽ വിരളമാണ്. വരണ്ടയിടങ്ങളാണ് സാധാരണ ഇവയുടെ താവളങ്ങൾ. എന്നിരുന്നാലും ഇവയെ കാടുകളിലും മലമുകളിലെ തുറസായസ്ഥലങ്ങളിലും കാണാറുണ്ട്. വ്യത്യസ്തമായ നിറഭംഗിയുള്ള ഒരു ശലഭമാണിത്.

തണ്ണീർത്തടങ്ങൾപോലെയുള്ള നനഞ്ഞയിടങ്ങളിരുന്ന് ലവണം ഉണ്ണുന്ന ശീലമുള്ള ഈ ശലഭം മിക്കപ്പോഴും ചിറകുകൾ പൂട്ടിപ്പിടിച്ചാണ് ഇരിയ്ക്കാറ്. പിൻചിറകിൽ രണ്ടുവീതം വാലുകളുണ്ട്. 


</doc>
<doc id="199766" url="https://ml.wikipedia.org/wiki?curid=199766" title="ചെമ്മീൻ (നാടകം)">
ചെമ്മീൻ (നാടകം)

തകഴി ശിവശങ്കരപ്പിള്ളയുടെ ചെമ്മീൻ എന്ന നോവലിനെ ആസ്പദമാക്കി 1995-ൽ പ്രദർശിപ്പിച്ച നാടകമാണ് ചെമ്മീൻ. നാടക സംവിധായകനായ ബേബിക്കുട്ടൻ തേവലക്കര തൂലിക എന്ന സമിതിയിലൂടെയാണ് ഈ നാടകം സംവിധാനം ചെയ്ത് പ്രദർശിപ്പിച്ചത്. ഒരുവർഷം തന്നെ 350-ൽ അധികം വേദിയിൽ ചെമ്മീൻ പ്രദർശിപ്പിക്കപ്പെട്ടു. കേരള സർക്കാരിന്റെ അഞ്ച് പുരസ്കാരങ്ങൾ നാടകം നേടി. ചെമ്പൻകുഞ്ഞിന്റെ വേഷമിട്ട എൻ.എസ്. പ്രകാശ് മികച്ച നടനും കറുത്തമ്മയായ ബിന്ദു സുരേഷ് നല്ല രണ്ടാമത്തെ നടിക്കും ഗാനാലാപനത്തിനു പട്ടണക്കാട് പുരുഷോത്തമനും സംഗീതത്തിനു കുമരകം രാജപ്പനും ഗാനരചനയ്ക്ക് ഏഴാച്ചേരി രാമചന്ദ്രനും പുരസ്കാരങ്ങൾ പ്രഖ്യാപിച്ചു. എന്നാൽ പൂഞ്ഞാർ നവധാര എന്ന സമിതിയിലെ ചിലർ കോടതിയിൽ നൽകിയ പരാതിയുടെ അടിസ്ഥാനത്തിൽ ഈ പുരസ്കാരങ്ങൾ ഇതേവരെ നൽകിയിട്ടില്ല.


</doc>
<doc id="199768" url="https://ml.wikipedia.org/wiki?curid=199768" title="നടരാജ മുതലിയാർ">
നടരാജ മുതലിയാർ

ദക്ഷിണേന്ത്യയിലെ ആദ്യത്തെ നിശ്ശബ്ദചിത്രമായ'കീചകവധ'ത്തിന്റെ നിർമ്മാതാവാണ് ആർ.നടരാജ മുതലിയാർ 1916- ൽ ചലചിത്രനിർമ്മാണത്തിനു ഒരു സ്റ്റുഡിയോയ്ക്കും വിതരണത്തിനായി ഒരു കമ്പനിയ്ക്കും അദ്ദേഹം രൂപം കൊടുക്കുകയും ചെയ്തു. ഇന്ത്യാ ഫിലിം കമ്പനി എന്ന പേരിലാണ് അത് അറിയപ്പെട്ടത്.


</doc>
<doc id="199770" url="https://ml.wikipedia.org/wiki?curid=199770" title="ചാന്ത് ബോലി">
ചാന്ത് ബോലി

രാജസ്ഥാനിലെ ആയിരം വർഷമെങ്കിലും പഴക്കമുള്ള കുളമാണ് ചാന്ത് ബോലി. മഴവെള്ള സംഭരണം ആയിരക്കണക്കിന് വർഷങ്ങൾക്കുമുമ്പേ ഇന്ത്യയിൽ വിജയകരമായി നടപ്പിലാക്കിയിരുന്നു എന്നതിന്റെ ഇന്നും തകരാത്ത സ്മാരകം. രാജസ്ഥാനിൽ പലയിടത്തും ഇത്തരം ചവിട്ടുകളുള്ള കുളങ്ങളുണ്ടെങ്കിലും പഴക്കവും നിർമ്മാണത്തിലെ കണിശതയും വലിപ്പവും ചാന്ത് ബോലിയെ അമൂല്യമാക്കുന്നു.

എ.ഡി. ഒമ്പതാം നൂറ്റാണ്ടിൽ നിർമ്മിച്ചെന്ന് കരുതപ്പെടുന്ന ഈ കുളത്തിന് 100 അടി താഴ്ച്ചയുണ്ട്. 3,500 ചവിട്ടുപടികളുള്ള ചാന്ത് ബോലിക്ക് 13 നിലകളാണുള്ളത്. വെള്ളം ഇറങ്ങിപോകുന്നതിന് അനുസരിച്ച് താഴെയുള്ള പടികൾ തെളിഞ്ഞ് വരും. ഒരു യന്ത്രത്തിന്റേയും സഹായമില്ലാതെ മഴക്കാലത്ത് ശേഖരിച്ചുവെച്ച വെള്ളം വേനലിൽ കോരിയെടുക്കാം. സമീപ ഗ്രാമങ്ങള്ക്ക് ആവശ്യമായ വെള്ളം മുഴുവൻ നൽകിയിരുന്നത് ഈ കുളമാണ്.


</doc>
<doc id="199772" url="https://ml.wikipedia.org/wiki?curid=199772" title="പ്രണയ് റായ്">
പ്രണയ് റായ്

ഇന്ത്യൻ മാധ്യമരംഗത്തെ പ്രമുഖ വ്യക്തികളിലൊരാളാണ് പ്രണയ്.എൽ.റായ് Ph.D.(ബംഗാളിയിൽ: প্রনয রায.ജനനം:ഒക്ടോ: 15, 1949)എൻ.ഡി.ടി.വി യുടെ സ്ഥാപകനും തലവനുമാണ് അദ്ദേഹം.
ഡൂൺ സ്കൂളിലും സ്കോളർഷിപ്പോടെ ഇംഗ്ലണ്ടിലെ ഹെയ്ലി ബറിയിലുമായാണ് പഠനം പൂർത്തിയാക്കിയത്.അവിടെ ചാർട്ടേഡ് അക്കൗണ്ടന്റായി രജിസ്റ്റർ ചെയ്യുകയും ചെയ്തു. ഇന്ത്യയിൽ തിരിച്ചെത്തിയ പ്രണയ് ഡെൽഹി സ്കൂൾ ഓഫ് ഇക്കണോമിക്സിൽ നിന്നു പി.എച്ച്.ഡി കരസ്ഥമാക്കി. അവിടെത്തന്നെ അസോസിയേറ്റ് പ്രൊഫസ്സർ ആയി ജോലി ചെയ്തു.തെരഞ്ഞെടുപ്പു ഫലങ്ങൾ വിശകലനം ചെയ്യുന്ന ഒരു വിദഗ്ദ്ധനായും,സാമ്പത്തിക ഉപദേഷ്ടാവായും അദ്ദേഹം തന്റെ കർമ്മമണ്ഡലം വ്യാപൃതമാക്കിയിട്ടുണ്ട്.. ഭാര്യ രാധിക റായ് സി.പി.എം നേതാവ് ബൃന്ദകാരാട്ടിന്റെ സഹോദരിയാണ്.



</doc>
<doc id="199776" url="https://ml.wikipedia.org/wiki?curid=199776" title="ഇന്ത്യൻ റൈസ് ഗ്രാസ്സ്">
ഇന്ത്യൻ റൈസ് ഗ്രാസ്സ്

ഇന്ത്യ, അമേരിക്ക തുടങ്ങിയ രാജ്യങ്ങളിൽ കണ്ടുവരുന്നതും കൂട്ടമായി വളരുന്ന ബഹുവർഷി സസ്യവുമാണ് ഇന്ത്യൻ റൈസ് ഗ്രാസ്സ്. ഏകദേശം ഒരു മീറ്റർ വരെ പൊക്കത്തിൽ വളരുന്ന ഇവയ്ക്ക് നീലമുള്ളതും അറ്റം ചുരുണ്ടതുമായ ഇലകളാണുള്ളത്.

</doc>
<doc id="199778" url="https://ml.wikipedia.org/wiki?curid=199778" title="ഇന്ത്യൻ ഗൂസ് ഗ്രാസ്സ്">
ഇന്ത്യൻ ഗൂസ് ഗ്രാസ്സ്

ആഫ്രിക്ക ജന്മദേശമായ ഇന്ത്യൻ ഗൂസ് ഗ്രാസ്സ് മിക്കവാരും ഏല്ലാ ഉഷ്ണമേഖലാപ്രദേശങ്ങളിലും കാണപ്പെടുന്ന ഒരു പുല്ലിനമാണ്. സമുദ്രനിരപ്പിൽ നിന്ന്മ് 2000 മീറ്റർ വരെ ഉഅയരമുള്ള പ്രദേശങ്ങളിൽ ഈ സസ്യം കാണപ്പെടുന്നു. ഏകവർഷിയായ ഈ സസ്യം ഏകദേശം 50 സെന്റീമീറ്റർ മുതൽ 70 സെന്റീമീറ്റർ വരെ പൊക്കത്തിൽ വളരുന്നു. ഉദ്യാനങ്ങളിലും നഴ്സറികളിലും പാതയോരത്തുമൊക്കെ കാണപ്പെടുന്ന ഈ പുല്ലിനം; സൂര്യപ്രകാശം ലഭിക്കുന്നതും ജലാംശമുള്ളതും ഫലഭൂയിഷ്ഠവുമായ മണ്ണിൽ വളരെ വേഗം വളരുന്നു.


</doc>
<doc id="199781" url="https://ml.wikipedia.org/wiki?curid=199781" title="അലങ്കാരപ്പുല്ല്">
അലങ്കാരപ്പുല്ല്

ഉഷ്ണമേഖലാപ്രദേശങ്ങളിൽ കണ്ടുവരുന്ന ഒരു പുല്ലിനമാണ് അലങ്കാരപ്പുല്ല് . സൂചിപോലെയുള്ള നീളമേറിയ ഇലകൾ ഉള്ള ഈ പുല്ലിന്റെ ഇലകൾ വളരുന്തോറും വ്യത്യസ്തനിറങ്ങളിൽ കാണപ്പെടുന്നതിനാൽ ഇവയെ ഉദ്യാനങ്ങളിൽ അലങ്കാരസസ്യമായും വളർത്തുന്നു.

</doc>
<doc id="199783" url="https://ml.wikipedia.org/wiki?curid=199783" title="ബാബ സത്യസായി">
ബാബ സത്യസായി

സത്യസായി ബാബയുടെ ജീവിതത്തെ ആസ്പദമാക്കി കോടി രാമകൃഷ്ണ സംവിധാനം ചെയ്ത് 2012-ൽ പുറത്തിറങ്ങാനിരിക്കുന്ന ഇന്ത്യൻ ചലച്ചിത്രമാണ് ബാബാ സത്യസായി. നടൻ ദിലീപാണ് സത്യസായിബാബയുടെ 25 വയസ്സു മുതൽ 85 വയസ്സു വരെയുള്ള ജീവിതം അവതരിപ്പിക്കുന്നത്. തെലുഗു ഭാഷയിൽ നിർമ്മിക്കുന്ന ഈ ചിത്രം മലയാളം ഉൾപ്പെടെ മറ്റു ഇന്ത്യൻ ഭാഷകളിലേക്കു മൊഴിമാറ്റം ചെയ്യുന്നു. ഇളയരാജ ചിത്രത്തിനു സംഗീതം നൽകുന്നു. കെ.കെ. ശെന്തിൽകുമാറാണ് ഛായാഗ്രഹണം നിർവഹിക്കുന്നത്. ബാബയുടെ പിതാവായി ശരത്ബാബുവും മാതാവായി ജയപ്രദയും അഭിനയിക്കുന്നു.



</doc>
<doc id="199785" url="https://ml.wikipedia.org/wiki?curid=199785" title="ഇന്ത്യൻ ഗ്രാസ്സ്">
ഇന്ത്യൻ ഗ്രാസ്സ്

വടക്കേ അമേരിക്ക, മെക്സിക്കോ എന്നിവിടങ്ങൾ ജന്മദേശമായി കണക്കാക്കപ്പെടുന്ന ഒരു പുല്ലിനമാണ് ഇന്ത്യൻ ഗ്രാസ്സ്. ഏകദേശം 1 മീറ്റർ മുതൽ 2 മീറ്റർ വരെ പൊക്കത്തിൽ കൂട്ടമായി വളരുന്ന ഈ സസ്യം ഉഷ്ണമേഖലാപ്രദേശങ്ങളിലാണ് കൂടുതലായി കണ്ടുവരുന്നത്. നാരുപോലെയുള്ള വേരുപടലം ഉള്ള ഈ പുല്ലിന്റെ ഇലകൾ നീളമുള്ളതും അറ്റം താഴേക്ക് തൂങ്ങിനിൽക്കുന്നവയുമാണ്.



</doc>
<doc id="199792" url="https://ml.wikipedia.org/wiki?curid=199792" title="ചേഞ്ച് റോസ്">
ചേഞ്ച് റോസ്

ചെമ്പരത്തിയുമായി സാമ്യമുള്ള ഒരു കുറ്റിച്ചെടിയാണ് ചേഞ്ച് റോസ്അഥവാ ചേഞ്ചിങ്ങ് റോസ്. ചില പ്രദേശങ്ങളിൽ ഇതിനെ മായച്ചെമ്പരുത്തി എന്നും വിളിക്കുന്നു. ശാസ്ത്രനാമം: Hibiscus mutabilis. സൂര്യപ്രകാശത്തിനനുസരിച്ച് നിറം മാറുന്നതാണ് ഇതിന്റെ പൂവിന്റെ പ്രത്യേകത. രാവിലെ- വിടരുന്ന നേരത്ത് വെള്ള നിറമുള്ള ഈ പൂവ്, വൈകുന്നേരമാകുമ്പോഴേയ്ക്ക് റോസ് നിറമുള്ളതാകുന്നു. ഏതു പ്രദേശത്തും വളരുന്ന ഈ ചെടിയുടെ കമ്പ് നട്ടാണ് പ്രത്യുൽപാദനം നടത്തുന്നത്.


</doc>
<doc id="199795" url="https://ml.wikipedia.org/wiki?curid=199795" title="പോസിഡോണിയ">
പോസിഡോണിയ

കടൽ വെള്ളത്തും ശുദ്ധജലത്തിലും വളരാൻ കഴിയുന്ന കടൽപ്പുല്ലുകളുടെ ഒരു ജനുസ്സാണ് പോസിഡോണിയ. ഈ ജനുസ്സിൽ പെട്ട രണ്ടു മുതൽ ഒൻപതുവരെ സ്പീഷീസ് "കടൽപ്പുല്ലുകളാണ്" ഉള്ളത്. ഇവ മെഡിറ്ററേനിയൻ കടലിലും ഓസ്ട്രേലിയയുടെ തെക്കൻ തീരത്തുമാണ് കാണപ്പെടുന്നത്. 

സാധാരണ പുല്ലിനങ്ങളേപ്പോലെ ഇവയും പൂക്കുകയും പരാഗണം നടത്തുകയും വിത്തുത്പാദിപ്പിക്കുകയും പ്രകാശസംശ്ലേഷണം നടത്തുകയും ചെയ്യുന്നുണ്ട്. എന്നിരുന്നാലും സാധാരണ പുല്ലിനങ്ങളേപ്പോലെ ഇവയുടെ തണ്ടുകൾ ബലമുള്ളതല്ല. ഇവയ്ക്ക് വേരുപടലങ്ങൾകൂടാതെ ഭൂകാണ്ഡങ്ങളും ഇവയ്ക്കുണ്ട്. വസന്തകാലത്തിലോ ശൈത്യകാലത്തിലോ ആണ് സാധാരണയായും പൂക്കൾ ഉത്പാദിപ്പിക്കുന്നതെങ്കിലും പടർന്നു വളരുന്ന വേരുകളിൽ നിന്നുമാണ് പുതിയ സസ്യങ്ങൾ ഉണ്ടാകുന്നത് .



</doc>
<doc id="199796" url="https://ml.wikipedia.org/wiki?curid=199796" title="കോഗൺ ഗ്രാസ്സ്">
കോഗൺ ഗ്രാസ്സ്

ഉഷ്ണ-മിതോഷ്ണമേഖലകളിൽ കണ്ടുവരുന്ന ഒരു പുല്ലിനമായ കോഗൺ ഗ്രാസ്സ് സമുദ്രനിരപ്പിൽ നിന്നും 2000 മീറ്റർ വരെ ഉയരമുള്ള പ്രദേശങ്ങളിൽ കാണപ്പെടുന്നു. ചെന, ജപ്പാൻ, ഏഷ്യ, ഫിലിപ്പീൻസ് തുടങ്ങിയ പ്രദേശങ്ങൾ ജന്മദേശമായി കരുതപ്പെടുന്ന ഈ പുല്ലിനം തരിശുഭൂമി, മണൽപ്രദേശങ്ങൾ, ചതുപ്പുകൾ എനിവിടങ്ങളിൽ വളരുന്നു. മഞ്ഞകലർന്ന പച്ച നിറത്തോടുകൂടിയ ഇലകൾ ഉള്ള പച്ച കോഗൺ ഗ്രാസ്സ്, ചുവന്ന ഇലകൾ ഉള്ള ചുവപ്പു കോഗൺ ഗ്രാസ്സ് എന്നിങ്ങനെ രണ്ടു തരത്തിൽ കാണപ്പെടുന്ന ഈ പുല്ലിനം ഏകദേശം 50 സെന്റീമീറ്റർ മുതൽ 100 സെന്റീമീറ്റർ വരെ പൊക്കത്തിൽ കൂട്ടമായ് വളരുന്നു.


</doc>
<doc id="199807" url="https://ml.wikipedia.org/wiki?curid=199807" title="ഔവർ റസ്‌പോൺസിബിലിറ്റി ടു ചിൽഡ്രൻ">
ഔവർ റസ്‌പോൺസിബിലിറ്റി ടു ചിൽഡ്രൻ

കൗമാരപ്രായത്തിലുള്ള കുട്ടികൾ വഴിതെറ്റുന്നത് തടയുന്നതിന് കേരള സർക്കാരിന്റെ സാമൂഹ്യക്ഷേമ വകുപ്പിന്റെ ആഭിമുഖ്യത്തിൽ രൂപം നൽകിയ പുതിയ പ്രസ്ഥാനമാണ് ഔവർ റസ്‌പോൺസിബിലിറ്റി ടു ചിൽഡ്രൻ. കേരളത്തിലെ കുട്ടികളിൽ കുറ്റവാസനയും ലഹരി ഉപയോഗവും വർദ്ധിച്ചുവരുന്ന സാഹചര്യത്തിലാണ് 'ഔവർ റസ്‌പോൺസിബിലിറ്റി ടു ചിൽഡ്രൻ' എന്നപേരിൽ പദ്ധതി തയ്യാറാക്കുന്നത്.

ഇളം പ്രായത്തിൽ ലൈംഗികാനുഭൂതി തേടൽ, ഗർഭനിരോധന മാർഗങ്ങൾ സ്വീകരിക്കൽ, മോഷണം, സൈബർ കുറ്റങ്ങൾ എന്നിവയും വർദ്ധിച്ചുവരുന്നതായാണ് റിപ്പോർട്ട്.

കോഴിക്കോട് ജില്ലാ പോലീസ് സൂപ്രണ്ടായിരുന്ന പി. വിജയന്റെ നേതൃത്വത്തിൽ ഔവർ റെസ്‌പോൺസിബിലിറ്റി ടു ചിൽഡ്രൻ എന്ന പേരിൽ കോഴിക്കോട് ജില്ലയിൽ തുടക്കം കുറിച്ച പദ്ധതിയാണ് സംസ്ഥാനതലത്തിൽ വ്യാപിപ്പിക്കുന്നത്. കേരള സാമൂഹ്യ സുരക്ഷാ മിഷന്റെ കീഴിലാണ് നടപ്പാക്കുക. 


</doc>
<doc id="199810" url="https://ml.wikipedia.org/wiki?curid=199810" title="ടിച്ചീനോ">
ടിച്ചീനോ

ദക്ഷിണ സ്വിറ്റ്സർലൻഡിലെ ഒരു പ്രവിശ്യ. ഫ്രഞ്ചിലും ജർമനിയിലും ടെസിൻ (Tessin) എന്നറിയപ്പെടുന്ന ഈ പ്രദേശം അത്യന്തം പർവതനിബിഡവും മനോഹരവുമാണ്. പ്രശാന്തമായ കാലാവസ്ഥയും തെളിഞ്ഞ സൂര്യപ്രകാശവും ടിച്ചീനോയെ സ്വിറ്റ്സർലൻഡിലെ ഒരു പ്രമുഖ ശൈത്യകാല സുഖവാസ കേന്ദ്രമാക്കി വികസിപ്പിച്ചിരിക്കുന്നു. ആൽപ്സിന്റെ തെ. സ്ഥിതിചെയ്യുന്ന ടിച്ചീനോ പ്രവിശ്യയെ ടിച്ചീനോ നദിയും പോഷകനദികളും ജലസിക്തമാക്കുന്നു. പ്രവിശ്യാവിസ്തീർണം: 2812 ച. കി. മീ. തലസ്ഥാനം: ബെലിൻസോണ (Bellinzona).

ധാതുവിഭവങ്ങളുടെ കാര്യത്തിൽ ടിച്ചീനോ തീരെ അപര്യാപ്തമാണെങ്കിലും വൻതോതിലുള്ള ജലവൈദ്യുതോർജ പദ്ധതികൾ ഇവിടെ പ്രവർത്തിക്കുന്നുണ്ട്. ടിച്ചീനോ നദിയിലാണ് ഇവയിലധികവും കേന്ദ്രീകരിച്ചിട്ടുള്ളത്. ലുഗാനോ (Lugano), മാഗിയോറി (Maggiore) എന്നീ തടാകങ്ങൾ ഈ പ്രവിശ്യയിലാണ്. കാർഷികവിളകളിൽ ഭക്ഷ്യധാന്യങ്ങൾ, പുകയില, പഴങ്ങൾ, ചെസ്റ്റ്നട്ട്, മുന്തിരി എന്നിവയ്ക്കാണ് പ്രാമുഖ്യം. ഇറ്റലിയുടെ അധീനതയിലായിരുന്ന ഈ പ്രദേശം 1512-ൽ സ്വിസ് ഭരണത്തിൻകീഴിലായി. തുടർന്ന് 1803-ൽ ടിച്ചീനോ കോൺഫെഡറേഷനിൽ അംഗമായി. ബി. സി. 218-ലെ രണ്ടാം പ്യൂണിക് യുദ്ധത്തിൽ റോമൻ ജനറലായിരുന്ന പൂബ്ലിയസ് കോർണീലിയസ് സീപിയോ (Publius Comelius)യെ തോൽപിച്ച് കാർതേജിയൻ ജനറലായിരുന്ന ഹാനിബാൾ (Hannibal) വിജയം നേടിയത് ഇവിടെ വച്ചായിരുന്നു.



</doc>
<doc id="199812" url="https://ml.wikipedia.org/wiki?curid=199812" title="ടിച്ചീനോ (നദി)">
ടിച്ചീനോ (നദി)

പോ നദിയുടെ ഒരു പോഷകനദി ആണ് ടിച്ചീനോ. സ്വിറ്റ്സർലൻഡിലൂടെയും, ഉത്തര ഇറ്റലിയിലൂടെയും ഒഴുകുന്ന ടിച്ചീനോ നദി ആൽപ്സിലെ സെന്റ് ഗോഥാർഡ് നിരകളിൽ (Saint Gothard) നിന്നുമുത്ഭവിക്കുന്നു. 248 കി. മീ. നീളമുള്ള ടിച്ചീനോ സ്വിറ്റ്സർലൻഡിൽ വൈദ്യുതോർജ ഉത്പാദനത്തിന്റെയും ഇറ്റലിയിൽ ജലസേചനത്തിന്റെയും മുഖ്യസ്രോതസ്സാണ്. പൊതുവേ തെക്കൻദിശയിലേക്ക് ഒഴുകുന്ന ഈ നദി സ്വിറ്റ്സർലൻഡിലെ ടിച്ചീനോ പ്രവിശ്യ മുറിച്ചുകടന്ന് ഇറ്റലിയിലെ മാഗിയോറി, തടാകത്തിലെത്തിച്ചേരുന്നു. വീണ്ടും തടാകത്തിന്റെ തെക്കേയറ്റത്തു കൂടെ പ്രവാഹം ആരംഭിക്കുന്ന നദി പിന്നീട് തെക്കും, കിഴക്കും ദിശകളിലേക്ക് മാറി ഒഴുകുന്നു. പാവിയയ്ക്ക് (Pavia) 6 കി. മീ. തെക്കുകിഴക്കുവച്ചാണ് ടിച്ചീനോ പോ നദിയിൽ ചേരുന്നത്. മാഗിയോറി തടാകത്തിനു തെക്കുള്ള നദീഭാഗം ഗതാഗത യോഗ്യമാണ്.


</doc>
<doc id="199813" url="https://ml.wikipedia.org/wiki?curid=199813" title="ടിനമിഫോമിസ്">
ടിനമിഫോമിസ്

ഒരു പക്ഷിഗോത്രം. മധ്യ-ദക്ഷിണ അമേരിക്കയിലെ പുൽമേടുകളിലും വനങ്ങളിലും കാണപ്പെടുന്ന പക്ഷികളാണ് ഈ ഗോത്രത്തിലുള്ളത്. ഈ പ്രദേശങ്ങൾ തന്നെയാണ് ഇവയുടെ പ്രഭവകേന്ദ്രമെന്നും കരുതപ്പെടുന്നു. ഈ ഗോത്രത്തിൽ ഒൻപത് ജീനസ്സുകളിലായി നാല്പത്താറ് സ്പീഷീസുണ്ട്. ടിനമസ് മേജർ (Tinamus major), ക്രിപ്റ്റ്യുറെല്ലസ് സാൽട്ടുവാരിസ് (Crypturellus saltuaris), ക്രി. ടാടൗപ്പ, (C.tataupa), റിങ്കോട്ടസ് റൂഫെസെൻസ് (Rhynchotus rufescens) എന്നിവയാണ് ഈ ഗോത്രത്തിലെ പ്രധാന സ്പീഷീസ്.
ടിനാമു പക്ഷി

തറയിൽ വസിക്കുന്ന ഈ പക്ഷികൾക്ക് ഗിനിക്കോഴികളോട് രൂപസാദൃശ്യമുണ്ട്. പക്ഷേ ഇവയുടെ കൊക്ക് ചെറുതും നീണ്ടു വളഞ്ഞതുമാണ്. ശരീരത്തിന് 20 സെ. മീ. മുതൽ 53 സെ. മീ. വരെ നീളം വരും; ഭാരം 450 ഗ്രാം മുതൽ 2300 ഗ്രാം വരെയും. ആൺപക്ഷികളേക്കാൾ പെൺപക്ഷികൾക്ക് വലിപ്പക്കൂടുതലുണ്ട്. തൂവലുകൾക്ക് തവിട്ടുനിറമോ ചാരനിറമോ ആണ്. ഇടയ്ക്കിടെ വെള്ളനിറത്തിലുള്ള പൊട്ടുകളും വരകളും കാണപ്പെടുന്നു. വാൽ നീളം കുറഞ്ഞതാണ്. ഈ ഭാഗം കനത്ത തൂവലുകളാൽ മറഞ്ഞിരിക്കുകയും ചെയ്യും. കാലുകൾ തടിച്ചവയും ബലമേറിയവയുമാണ്. കാലിലെ നാലു വിരലുകളിൽ മൂന്നെണ്ണം മുന്നോട്ടും ഒരെണ്ണം പിന്നോട്ടും ആയിട്ടാണ് കാണപ്പെടുന്നത്. ഇവയുടെ പറക്ക-പേശികൾ വികസിതങ്ങളാണെങ്കിലും ഇവ അധികം പറക്കാറില്ല. അധികദൂരം ഓടാനും ഇവയ്ക്കാവില്ല. പലപ്പോഴും തല മുന്നോട്ട് നീട്ടി പുൽക്കൂട്ടത്തിനുള്ളിൽ ചലനമില്ലാതെ കിടക്കാറുണ്ട്.

തറയിൽ മരങ്ങളുടെ വേരുകളോടു ചേർന്നാണ് ഇവ സാധാരണയായി കൂടുണ്ടാക്കാറുള്ളത്. മുട്ട നിക്ഷേപിക്കുന്നതും ഇതിനുള്ളിലാണ്. പ്രജനനഘട്ടത്തിൽ സ്പീഷീസ് വ്യത്യാസം അനുസരിച്ച് 1 മുതൽ 12 മുട്ടകൾ വരെ ഇടും. മുട്ടയ്ക്ക് പച്ച, നീല, മഞ്ഞ, പാടലത്തവിട്ട് തുടങ്ങി കറുപ്പുഛായ വരെയുള്ള നിറങ്ങൾ കാണപ്പെടുന്നു. ഒരു മുട്ടയ്ക്ക് 20 ഗ്രാം മുതൽ 70 ഗ്രാം വരെ തൂക്കമുണ്ടാവും. മുട്ട വിരിയാൻ 19-20 ദിവസങ്ങളെടുക്കും. മുട്ടകളെ

സംരക്ഷിക്കുന്നതും പരിചരിക്കുന്നതും ആൺപക്ഷികളാണ്. ഈ പക്ഷികളുടെ പ്രധാന ആഹാരം ഫലങ്ങൾ, വിത്തുകൾ, കീടങ്ങൾ, ചെറിയ അകശേരുകികൾ എന്നിവയാണ്. ഇവയുടെ മാംസം രുചിയേറിയതാകയാൽ ഇവ വളരെയധികം വേട്ടയാടപ്പെടുന്നുമുണ്ട്. 



</doc>
<doc id="199816" url="https://ml.wikipedia.org/wiki?curid=199816" title="ടിന്റേൺ ആബി">
ടിന്റേൺ ആബി

ഇംഗ്ലണ്ടിന്റെ തെ. പ. ഭാഗത്തുള്ള പ്രശസ്തമായ വാസ്തുശില്പാവശിഷ്ടകേന്ദ്രം. മോൺമൗത്ത് (Monmouth)ൽ നിന്ന് 13 കി. മീ. തെക്ക് വൈ' (Wye) നദിയുടെ പ. ഭാഗത്തു സ്ഥിതി ചെയ്യുന്നു. ഫ്രാൻസിൽ നിന്നു വന്ന സിസ്റ്റെർഷെൻ (ഫ്രാൻസിലെ സീറ്റോവനത്തിൽ ബനിഡിക്ടൈൻ സന്ന്യാസിമാർ 1098-ൽ സ്ഥാപിച്ച സന്ന്യാസിസംഘം) സന്ന്യാസിമാർക്കുവേണ്ടി 1131-ൽ വാൾട്ടർ ഡിക്ലെയർ സ്ഥാപിച്ച സന്ന്യാസി മഠത്തിന്റെ ഭാഗങ്ങളാണ് ഇവിടെയുള്ളത്. മേൽക്കൂര ഇല്ലാതെ അവശേഷിച്ചിട്ടുള്ള ദേവാലയം 1220-നും 1287-നും ഇടയ്ക്കാണ് നിർമ്മിക്കപ്പെട്ടത്. വാസ്തുശില്പവിദ്യയുടെ മനോഹാരിത തുളുമ്പി നിൽക്കുന്ന ഇതിന്റെ പണി 14-ാം ശ.-ന്റെ ആരംഭത്തിലാണ് പൂർത്തിയായത്. 1537-ൽ ഹെൻട്രി VIIIന്റെ കാലത്ത് ഇതിനു നാശം സംഭവിച്ചു.

വില്യം വേഡ്സ്വർത്തിന്റെ ലൈൻസ് കംപോസ്ഡ് എ ഫ്യൂ മൈൽസ് എബൗ ടിന്റേൺ ആബി' എന്ന കവിത ടിന്റേൺ ആബിയെ പിൽക്കാലത്ത് പ്രശസ്തിയിലേക്ക് ഉയർത്തി. എന്നാൽ കവിതയിൽ ഒരിടത്തും ദേവാലയത്തെപ്പറ്റി പരാമർശം ഇല്ല. 1900-ൽ ബ്രിട്ടിഷ് ഗവൺമെന്റ് ടിന്റേൺ ആബി വിലയ്ക്കുവാങ്ങി. 



</doc>
<doc id="199818" url="https://ml.wikipedia.org/wiki?curid=199818" title="എലിജി റിട്ടൻ ഇൻ എ കൻട്രി ചർച്ച്‌യാർഡ്">
എലിജി റിട്ടൻ ഇൻ എ കൻട്രി ചർച്ച്‌യാർഡ്

ആംഗലകവി തോമസ് ഗ്രേ രചിച്ച ഒരു കവിതയാണ് എലിജി റിട്ടൻ ഇൻ എ കൻട്രി ചർച്ച്‌യാർഡ് അല്ലെങ്കിൽ ഗ്രാമശ്മശാനത്തിൽ എഴുതപ്പെട്ട വിലാപകാവ്യം. 32 ഖണ്ഡങ്ങളായി 128 വരികളാണ് ഇതിന്റെ ദൈർഘ്യം. ഇതിന്റെ രചനാപശ്ചാത്തലം വ്യക്തമല്ല. എങ്കിലും 1742-ൽ മരിച്ച റിച്ചാർഡ് വെസ്റ്റ് എന്ന കവിയുടെ ഓർമ്മ ഇതിനു പ്രചോദനം ആയിരിക്കാം എന്നു കരുതപ്പെടുന്നു. "ഗ്രാമശ്മശാനത്തിൽ എഴുതിയ ഖണ്ഡങ്ങൾ" എന്ന പേരായിരുന്നു കവിതയ്ക്ക് ആദ്യം. 1742-ൽ ദക്ഷിണ ഇംഗ്ലണ്ടിൽ ബക്കിങ്ങാംഷയറിലെ സ്റ്റോക്ക് പോജെസ് ദേവാലയപ്പരിസരത്തിനടുത്തു താമസിക്കുമ്പോഴാണ് കവി ഇതിന്റെ രൂപരേഖ എഴുതിയതെന്നു കരുതപ്പെടുന്നു. എങ്കിലും എട്ടുവർഷം കഴിഞ്ഞ് 1750-ലാണ് കവിത പൂർത്തിയായത്. ആദ്യപ്രസിദ്ധീകരണം നടന്നതാകട്ടെ 1751-ൽ ആയിരുന്നു. 
സുഹൃത്ത് ഹൊറേസ് വാൾപ്പോളിന് ഗ്രേ അയച്ചു കൊടുത്ത കവിത അദ്ദേഹം ലണ്ടണിലെ സാഹിത്യവൃത്തങ്ങളിൽ പ്രചരിപ്പിച്ചു. അതിനിടെ നിലവാരം കുറഞ്ഞ ഒരു ആനുകാലികം തന്റെ കവിത അനുമതിയില്ലാതെ അച്ചടിക്കാൻ ഒരുങ്ങുന്നുവെന്ന് അറിഞ്ഞതോടെ സ്വയം അതു പ്രസിദ്ധീകരിക്കുമയല്ലാതെ കവിയ്ക്കു വഴിയില്ലെന്നായി. 1751 ഫെബ്രുവരി 15-ന് എലിജി അങ്ങനെ വെളിച്ചം കണ്ടു. കാൽത്താൾ ലഘുലേഖയുടെ (Quarto Pamphlet) രൂപത്തിൽ അതു പ്രസിദ്ധീകരിച്ചത് റിച്ചാർഡ് ഡോഡ്സ്ലി ആയിരുന്നു.

ഗ്രാമശ്മശാനത്തിൽ സംസ്കരിക്കപ്പെട്ടിരിക്കുന്നവരുടെ ജീവന്മരണങ്ങളുടെ വിസ്മൃതമായ സാധാരണതയെക്കുറിച്ച് പരിതപിക്കുന്ന കവി അതിനെ അലംഘ്യമായ മരണവിധിയുടെ നിഴൽ വീണ മനുഷ്യാവസ്ഥയുടെ പശ്ചാത്തലത്തിൽ കാണുന്നു. എല്ലാ മനുഷ്യരുടേയും കാര്യത്തിൽ, പാരമ്പര്യത്തിന്റെ പൊങ്ങച്ചവും അധികാരത്തിന്റെ ഗർവും, സമ്പത്സ്യന്ദര്യങ്ങളുടെ നേട്ടങ്ങളും ചെന്നെത്തുന്നത് മരണത്തിന്റെ അന്തിമനാഴികയിലും ശവക്കുഴിയിലുമാണ്. 

ഗ്രാമശ്മശാനത്തിൽ വിസ്മരിക്കപ്പെട്ടു കഴിയുന്ന സാധാരണക്കാരിൽ, ജോൺ ഹാംപ്ഡണും ജോൺ മിൽട്ടണും ഒലിവർ ക്രോംവെല്ലിനും ഒപ്പം പ്രതിഭയുള്ളവർ ഉണ്ടാകാം. എന്നിട്ടും സമുദ്രത്തിന്റെ അഗാധതകളിൽ ശ്രദ്ധിക്കപ്പെടാതെ കഴിയുന്ന രന്തങ്ങളുടേയും, ആരും കാണാതെ വാടിക്കൊഴിഞ്ഞുപോകുന്ന വനസുഗന്ധികളുടേയും വിധിയാണ് അവർക്കുണ്ടായത്. എങ്കിലും അവരുടെ അവരുടെ നേട്ടങ്ങളെ പെരുപ്പിക്കാതിരുന്ന അപ്രശസ്തി അവരുടെ പാപങ്ങളേയും പരിമിതപ്പെടുത്തി. അവർക്ക് കൊലപാതങ്ങൾ നടത്തി സിംഹാസനങ്ങൾ പിടിച്ചെടുക്കുകയോ മനുഷ്യവർഗ്ഗത്തിനു മേൽ കരുണയുടെ വാതിൽ അടക്കുകയോ ചെയ്യേണ്ടി വന്നില്ല. ഭ്രാന്തുപിടിച്ച ആൾക്കൂട്ടത്തിന്റെ നെറികെട്ട പോരാട്ടങ്ങളിൽ നിന്നകന്ന് സുബോധത്തോടെയിരുന്നതിനാൽ അവരുടെ ആഭിലാഷങ്ങൾക്ക് വഴിപിഴച്ചില്ല.

ഈ കവിതയുടെ ഒരു പാഠഭേദവും നിലവിലുണ്ടെങ്കിലും സാധാരണപാഠത്തിൽ അത് അവസാനിക്കുന്നത്, മരണവുമായി മുഖാമുഖം നിൽക്കുന്ന ആഖ്യാതാവ് സങ്കല്പിക്കുന്ന സ്വന്തം ചരമഫലകത്തിലാണ്. "ഭാഗ്യത്തിനും പ്രശസ്തിക്കും അന്യനും, വിഷാദചിന്തയ്ക്ക് ബന്ധുവും ആയിരുന്നവൻ ഭൂമിയുടെ മടിയിൽ തലവച്ച് ഇവിടെ ശയിക്കുന്നു" എന്നാണ് അതിന്റെ തുടക്കം.

ഗ്രേയുടെ കവിതയ്ക്ക് വിലാപകാവ്യം എന്ന പേരുണ്ടെങ്കിലും അതിന്റെ ഉള്ളടക്കം വിലാപമെന്നതിനു പകരം മരണത്തെക്കുറിച്ചുള്ള പരിചിന്തനമാണ്. കവിതയുടെ നിലവിലുള്ള രണ്ടു പാഠങ്ങൾ മരണത്തെ സമീപിക്കുന്നത് രണ്ടു രീതിയിലാണ്; ആദ്യപാഠം താരതമ്യേന നിർമ്മമമായ മരണചിന്തയാണ്. എന്നാൽ സാധാരണ അച്ചടിക്കപ്പെടാറുള്ള അന്തിമപാഠം അവസാനിക്കുന്നത് ആഖ്യാതാവ് മരണഭയം അകറ്റാൻ തനിക്കായി സങ്കല്പിക്കുന്ന ചരമലിഖിതത്തിലാണ്. 

അതിവേഗം പ്രചരിച്ച 'എലിജി' ഏറെ ജനപ്രീതി നേടി. അതു തുടരെ അച്ചടിക്കപ്പെടുകയും ഒട്ടേറെ ഭാഷകളിൽ അതിനു മൊഴിമാറ്റങ്ങൾ ഉണ്ടാവുകയും ചെയ്തു. ഗ്രേയുടെ ഇതരകവിതകൾ വിസ്മരിക്കപ്പെട്ട ശേഷവും വിമർശകർ 'എലിജി'-യെ പുകഴ്ത്തി. ഈ കവിതയെ വിലയിരുത്തുന്നതിൽ താൻ, "സാഹിത്യലോകത്തിലെ മുൻവിധികളുടെ കളങ്കമേശാത്ത സാധാരണ വായനക്കാരുടെ സാമാന്യബോധം അതിനു കല്പിച്ച മതിപ്പിൽ ആഹ്ലാദപൂർവം പങ്കുപറ്റുന്നു" എന്നാണ് സാഹിത്യനിരൂപകൻ സാമുവൽ ജോൺസൺ നിരീക്ഷിച്ചത്. "എല്ലാ മനസ്സുകളിലും പ്രതിഫലിക്കുന്ന ബിംബങ്ങളും, എല്ലാ വക്ഷസ്സുകളിലും പ്രതിധ്വനിക്കുന്ന ഭാവങ്ങളും നിറഞ്ഞ സ്ഥലമാണ് ഗ്രേയുടെ ഗ്രാമശ്മശാനം" എന്നും ജോൺസൺ കരുതി.

ഭാഷയുടെ മേന്മയുടേയും ഭാവുകതയുടെ സാർവലൗകികതയുടേയും പേരിൽ 'എലിജി' ഇന്നും പ്രകീർത്തിക്കപ്പെടുന്നു. അറിയപ്പെടാത്തവരും അശക്തരുമായ ഗ്രാമീണരുടേയും പ്രതാപികളായ ഉപരിവർഗ്ഗത്തിന്റേയും ജീവിതഗതികളുടെ താരതമ്യം അടങ്ങുന്ന ഈ കവിതയ്ക്ക് രാഷ്ട്രീയമാനം ഉണ്ടാകാമെങ്കിലും അത് അവ്യക്തമായിരിക്കുന്നു. ഉന്നയിക്കുന്ന പ്രശ്നങ്ങൾക്ക് സമാധാനം നിർദ്ദേശിക്കാതെ സമാപിക്കുന്ന 'ഏലിജി' ആത്മാർത്ഥതയില്ലാത്ത രചനായാണെന്നു കരുതുന്നവരുമുണ്ട്; കവിതയിലെ കേന്ദ്രബിംബമായ അജ്ഞാതഗ്രാമീണന്റെ രക്ഷയ്ക്കുതകുന്ന രാഷ്ട്രീയനിലപാട് അവതരിപ്പിക്കുന്നതിൽ കവി പരാജയപ്പെട്ടുവെന്നാണ് വിമർശനം.

 കവി തോമസ് ഗ്രേയുടെ സംസ്കാരസ്ഥാനവും ഇവിടമാണ്.


</doc>
<doc id="199819" url="https://ml.wikipedia.org/wiki?curid=199819" title="ഏക് ഥാ ടൈഗർ">
ഏക് ഥാ ടൈഗർ

സൽമാൻ ഖാൻ നായകവേഷമണിഞ്ഞ ഹോളിവുഡ് സിനിമയാണ് ഏക് ഥാ ടൈഗർ. ഈ സിനിമയുടെ പരസ്യവും ട്രെയിലറുകളും പ്രക്ഷേപണം ചെയ്യുന്നത് പാകിസ്താനിൽ വിലക്കിയിട്ടുണ്ട്. പാക് രഹസ്യാന്വേഷണ ഏജൻസിയായ ഐ.എസ്.ഐയെ മോശമായി ചിത്രീകരിക്കുന്നു എന്നാരോപിച്ചാണ് നടപടി. 2012 ആഗസ്റ്റ് 15ന് റിലീസ് ചെയ്ത ചിത്രത്തിൽ, പാകിസ്താനിൽ എത്തുന്ന റോ ഏജൻറിന്റെ വേഷത്തിലാണ് സൽമാൻഖാൻ പ്രത്യക്ഷപ്പെടുന്നത്.



</doc>
<doc id="199827" url="https://ml.wikipedia.org/wiki?curid=199827" title="മുല്ലമൊട്ടും മുന്തിരിച്ചാറും">
മുല്ലമൊട്ടും മുന്തിരിച്ചാറും

അനീഷ് അനവർ സംവിധാനം ചെയ്ത് 2012-ൽ പുറത്തിറങ്ങിയ മലയാളചലച്ചിത്രമാണ് മുല്ലമൊട്ടും മുന്തിരിച്ചാറും. ഇന്ദ്രജിത്ത്, മേഘന രാജ്, അനന്യ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. ബിജു കെ. ജോസഫ് ആണ് ഈ ചിത്രത്തിന്റെ രചന നിർവ്വഹിച്ചിരിക്കുന്നത്.




</doc>
<doc id="199831" url="https://ml.wikipedia.org/wiki?curid=199831" title="ടിയോസിന്റെ">
ടിയോസിന്റെ

ഗ്രാമിനെ (Graminae) സസ്യകുടുംബത്തിൽപ്പെട്ട തീറ്റപ്പുല്ലിനം. ശാസ്ത്രനാമം: യുക്ലീന മെക്സിക്കാന ("Euchlaena mexicana"). യുക്ലീന ലക്സ്യൂറിയൻസ് ("Euchlaena luxurians") എന്ന സ്പീഷീസും ടിയോസിന്റെ എന്ന പേരിൽ അറിയപ്പെടുന്നു. ഇതിന്റെ ജന്മദേശം മെക്സിക്കോ ആണെന്നു കരുതപ്പെടുന്നു. ഉഷ്ണമേഖലാ പ്രദേശങ്ങളിൽ ഇത് നന്നായി വളരുന്നു. കന്നുകാലികളുടെ തീറ്റയ്ക്കായിട്ടാണ് ഇത് പ്രധാനമായും നട്ടുവളർത്തുന്നത്. 1893-ൽ വിദേശികളാരോ ഇന്ത്യയിൽ കൊണ്ടുവന്നു കൃഷി ചെയ്തതോടെ നല്ലൊരു കാലിത്തീറ്റയായി ഇവിടെ പ്രചാരം സിദ്ധിച്ചു.

കൃഷി ചെയ്യപ്പെടുന്ന മക്കച്ചോളച്ചെടിയോടു വളരെ സാദൃശ്യമുള്ള ഏകവർഷിയായ ഈ പുൽച്ചെടി നല്ല ഉയരത്തിൽ വളരും. പുൽച്ചെടിയുടെ ചുവട്ടിൽനിന്നും ധാരാളം ശാഖകൾ പൊട്ടിവളർന്ന് ചെറുകൂട്ടങ്ങളായിത്തീരുന്നു. ഇതിന്റെ കുഞ്ചത്തിന്റെ ആകൃതിയിലുള്ള പുൽക്കതിർ (tassels) മക്കച്ചോളത്തിന്റേതുപോലെയാണ്. കതിരിനു പുറത്ത് സിൽക്കുപോലെയുള്ള നീളംകൂടിയ വർത്തിക തൂങ്ങിക്കിടക്കും.

ടിയോസിന്റെ ഉഭയലിംഗാശ്രയികളാണ്. സസ്യത്തിന്റെ അഗ്രഭാഗത്ത് പാനിക്കിൾ പുഷ്പമഞ്ജരിയായിട്ടാണ് ആൺപ്രകീലം (spike) ഉണ്ടാകുക; ഇലയുടെ കക്ഷ്യങ്ങളിൽനിന്ന് പെൺപ്രകീലവും.

വിത്ത് വിതറി വിതച്ചാണ് ടിയോസിന്റെ കൃഷിചെയ്യുന്നത്. കൃഷിസ്ഥലം മൂന്നുനാലു തവണ ഉഴുതോ കിളച്ചോ പാകപ്പെടുത്തിയശേഷം കട്ടകളുടച്ച് കളകൾ മാറ്റുന്നു. ഹെക്ടറിന് 20-30 ടൺഎന്ന തോതിൽ ജൈവവളം ചേർത്തശേഷമാണ് വിത്തുവിതയ്ക്കുന്നത്. വിതച്ച് മൂന്നു മാസമാകുമ്പോഴേക്കും ആദ്യത്തെ വിളവ് അരിഞ്ഞെടുക്കാം. 6-8 ആഴ്ചകൾ ഇടവിട്ട് വീണ്ടും വിളവെടുക്കാനാവും.

100 സെ.മീറ്ററിനു മുകളിൽ മഴ ലഭിക്കുന്ന ചൂടും ഈർപ്പവുമുള്ള കാലാവസ്ഥയോടുകൂടിയ പ്രദേശത്ത് ജലസേചനം കൂടാതെ ഇതു വളർത്താം. നല്ല നീർവാർചയും ഫലപുഷ്ടിയുമുള്ള മണ്ണിൽ നന്നായി തഴച്ചു വളരും. സാധാരണ പച്ചപ്പുല്ലാണ് തീറ്റയായിട്ട് ഉപയോഗിക്കുന്നത്. ഇതിന്റെ ഇലകൾ പരുപരുത്തതാണെങ്കിലും കന്നുകാലികൾക്ക് ഇഷ്ടഭക്ഷണമാണ്. ഇതിൽ 5 ശ. മാ. പ്രോട്ടീൻ അടങ്ങിയിട്ടുണ്ട്. മഞ്ഞുകാലത്ത് ഉപയോഗിക്കാനായി വായു കടക്കാത്ത കുഴികളിൽ പുല്ല് സൂക്ഷിക്കുന്ന രീതിയും (ensilage) നിലവിലുണ്ട്. ടിയോസിന്റെയും മക്കച്ചോളവും പരിണാമപരമായി ഒരേ പൂർവിക വർഗത്തിൽ നിന്നാണ് വികാസം പ്രാപിച്ചതെന്നു കരുതപ്പെടുന്നു.



</doc>
<doc id="199833" url="https://ml.wikipedia.org/wiki?curid=199833" title="ടിറിഡേറ്റ്സ്">
ടിറിഡേറ്റ്സ്

പാർഥിയയിലും അർമീനിയയിലും ഭരണം നടത്തിയിരുന്ന ഏതാനും രാജാക്കന്മാർ.


</doc>
<doc id="199835" url="https://ml.wikipedia.org/wiki?curid=199835" title="ടിറിഡേറ്റ്സ് I (പാർഥിയ)">
ടിറിഡേറ്റ്സ് I (പാർഥിയ)

പാർഥിയയിലെ രാജാവായിരുന്ന ഇദ്ദേഹത്തെപ്പറ്റിയും ഭരണകാലത്തെപ്പറ്റിയും ആധികാരിക വിവരങ്ങളൊന്നും ലഭ്യമല്ല. പാർഥിയയിലെ അർസാസിദ് വംശ (ഭ.കാ. ബി.സി. 3-ാം ശ. - എ.ഡി. 3-ാം ശ.)ത്തിലെ രണ്ടാമത്തെ രാജാവാണ് ഇദ്ദേഹം എന്നു വിശ്വസിക്കപ്പെടുന്നു. അർസാസിദ് വംശ സ്ഥാപകനായ അർസാസെസിന്റെ സഹോദരനാണെന്നുംബി.സി. 3-ാം ശ.-ത്തിലാണ് ഇദ്ദേഹം ഭരണം നടത്തിയിരുന്നതെന്നും അഭിപ്രായമുണ്ട്. 


</doc>
<doc id="199837" url="https://ml.wikipedia.org/wiki?curid=199837" title="ടിറിഡേറ്റ്സ് II (പാർഥിയ)">
ടിറിഡേറ്റ്സ് II (പാർഥിയ)

പാർഥിയയിലെ രാജകുമാരനായിരുന്ന ഇദ്ദേഹം അവിടത്തെ ഫ്രേറ്റസ് IV രാജാവിനെതിരായി വിപ്ലവം സംഘടിപ്പിച്ച് അദ്ദേഹത്തെ സിതിയന്മാരുടെ (Scythians) ഇടയിലേക്കു നാടുകടത്തി (ബി.സി. 32). ബി.സി. 31-ൽ ഫ്രേറ്റസ് മടങ്ങിയെത്തി സിതിയൻ നാടോടികളുടെ സഹായത്തോടെ ടിറിഡേറ്റ്സിനെ പുറന്തള്ളി. ഫ്രേറ്റസിന്റെ മകനെ ജാമ്യത്തടവുകാരനാക്കിക്കൊണ്ട് ടിറിഡേറ്റ്സ് സിറിയയിലേക്കു പാലായനം ചെയ്തു (ബി. സി. 29). റോമിലെ അഗസ്റ്റസ് ചക്രവർത്തി ടിറിഡേറ്റ്സിന്റെ പക്കൽനിന്നു ഫ്രേറ്റസിന്റെ പുത്രനെ മോചിപ്പിച്ച് ഫ്രേറ്റസിനു മടക്കിക്കൊടുത്തു. സിറിയയിൽ നിന്നുകൊണ്ട് ടിറിഡേറ്റ്സ് മെസപ്പൊട്ടേമിയയിൽ ആക്രമണം നടത്തുകയും (ബി.സി. 26-25) അവിടെ നാണയം ഇറക്കുകയും ചെയ്തതായി കരുതപ്പെടുന്നു. ഈ ആക്രമണം വിജയപ്രദമാകാതിരുന്നതിനാൽ അഗസ്റ്റസിനെ അഭയം പ്രാപിച്ചതായും വീണ്ടും മെസപ്പൊട്ടേമിയ ആക്രമിച്ചതായും തെളിവുകളുണ്ട്. 


</doc>
<doc id="199838" url="https://ml.wikipedia.org/wiki?curid=199838" title="ടിറിഡേറ്റ്സ് III ((പാർഥിയ)">
ടിറിഡേറ്റ്സ് III ((പാർഥിയ)

പാർഥിയയിലെ രാജാവ്. രാജാവായിരുന്ന ഫ്രേറ്റസ് IV-ന്റ പൗത്രനാണ് ഇദ്ദേഹം. അഭയാർഥിയായി റോമിൽ കഴിഞ്ഞകാലത്ത് വിദ്യാഭ്യാസവും അവിടെനിന്നു ലഭിച്ചു. റോമിലെ ടൈബീരിയസ് ചക്രവർത്തിയാണ് ഇദ്ദേഹത്തെ പാർഥിയയിലെ രാജാവാകാൻ സഹായിച്ചത്. ഈ ഉദ്ദേശ്യത്തോടെ ടൈബീരിയസ്, സിറിയയിലെ ഗവർണറായിരുന്ന ലൂഷ്യസ് വിറ്റേലിയസിന്റെ കീഴിലുള്ള റോമൻ സേനയോടൊപ്പം ടിറിഡേറ്റ്സിനെ പാർഥിയയിലെ ആർട്ടാബാനസ് IIIന് എതിരായി അയച്ചു (എ.ഡി. 35). റോമാക്കാർ ടിറിഡേറ്റ്സിനെ സിംഹാസനത്തിലെത്തിച്ചു (എ. ഡി. 36). എന്നാൽ അതേ വർഷംതന്നെ ആർട്ടാബാനസ് തിരിച്ചെത്തുകയും ടിറിഡേറ്റ്സ് സിറിയയിലേക്ക് പലായനം ചെയ്യുകയും ഉണ്ടായി. 


</doc>
<doc id="199839" url="https://ml.wikipedia.org/wiki?curid=199839" title="ടിറിഡേറ്റ്സ് I (അർമീനിയ)">
ടിറിഡേറ്റ്സ് I (അർമീനിയ)

അർമീനിയയിലെ രാജാവ് (അർസാസിദ് വംശം). ഇദ്ദേഹത്തിന്റെ സഹോദരനും പാർഥിയയിലെ രാജാവുമായിരുന്ന വൊളൊഗോസസ് I ആണ് ഇദ്ദേഹത്തിന് രാജ്യാധികാരം നൽകിയത്. റോമിലെ നീറോ ചക്രവർത്തി തന്റെ സേനാനായകനായിരുന്ന കോർബുലോയുടെ നേതൃത്വത്തിൽ സു. എ.ഡി. 59-ൽ പാർഥിയ ആക്രമിച്ചപ്പോൾ ഇദ്ദേഹം അധികാരത്തിൽ നിന്നു പുറത്തായി. പിന്നീട് നീറോ തന്നെ ഇദ്ദേഹത്തെ എ. ഡി. 66-ൽ അർമീനിയയിൽ ഭരണാധികാരിയായി അവരോധിക്കുകയുണ്ടായി. 



</doc>
<doc id="199841" url="https://ml.wikipedia.org/wiki?curid=199841" title="ടിറിഡേറ്റ്സ് II (അർമീനിയ)">
ടിറിഡേറ്റ്സ് II (അർമീനിയ)

അർമീനിയയിലെ രാജാവ് (അർസാസിദ് വംശം). റോമിലെ മാക്രിനസ് ചക്രവർത്തിയിൽനിന്ന് ഇദ്ദേഹം കിരീടം സ്വീകരിച്ചതായി കരുതപ്പെടുന്നു. 217 മുതൽ 222 വരെ ഭരണം നടത്തിയിരുന്നതായി അഭിപ്രായമുണ്ട്. 


</doc>
<doc id="199842" url="https://ml.wikipedia.org/wiki?curid=199842" title="ടിറിഡേറ്റ്സ് III (അർമീനിയ)">
ടിറിഡേറ്റ്സ് III (അർമീനിയ)

അർമീനിയയിലെ രാജാവ്. പ്രായപൂർത്തിയാകാത്ത ഇദ്ദേഹത്തെ 252-ൽ പേർഷ്യക്കാർ രാജ്യത്തുനിന്നും പുറത്താക്കി. നിരവധി വർഷം അന്യദേശങ്ങളിൽ കഴിഞ്ഞശേഷം റോമാക്കാരുടെ സഹായത്തോടെ ഇദ്ദേഹം അർമീനിയ കീഴടക്കിയതായി കരുതപ്പെടുന്നു. പേർഷ്യക്കാരും, റോമൻ സംരക്ഷണം അംഗീകരിച്ചതോടെ റോമാക്കാരും ഇദ്ദേഹത്തിന്റെ ഭരണത്തിന് അംഗീകാരം നൽകി. വിശുദ്ധ ഗ്രിഗറി ഇദ്ദേഹത്തെ ക്രിസ്തുമതത്തിലേക്കു പരിവർത്തനം ചെയ്യിച്ചു. ഇതോടെ ക്രിസ്തുമതം രാജ്യത്തെ ഔദ്യോഗിക മതമായി പ്രഖ്യാപിക്കപ്പെട്ടു. ഇദ്ദേഹം 314-ൽ മരണമടഞ്ഞു. നോ: അർമീനിയ, ഇറാൻ, പാർഥിയ


</doc>
<doc id="199860" url="https://ml.wikipedia.org/wiki?curid=199860" title="ആംഗ്രി ബേഡ്സ്">
ആംഗ്രി ബേഡ്സ്

ഫിൻലാൻഡ് ആസ്ഥാനമായി പ്രവർത്തിക്കുന്ന കമ്പ്യൂട്ടർ ഗെയിം ഡെവലപ്പർ കമ്പനിയായ റോവിയോ മൊബൈൽ വികസിപ്പിച്ചെടുത്ത ഒരു വീഡിയോ ഗേം ആണു് ആംഗ്രി ബേഡ്സ്. 2009 ഡിസംബറിൽ ആപ്പിൾ ഐ.ഒ.എസിലാണു് ഈ ഗെയിം ആദ്യമായി അവതരിപ്പിച്ചത്. അതിനു ശേഷം 1.2 കോടി തവണ ഈ ഗെയിം ആപ്പിളിന്റെ ആപ്പ്സ്റ്റോറിൽ നിന്ന് ഉപഭോക്താക്കൾ വാങ്ങിച്ചു. ഇതിൽ നിന്ന് പ്രചോദനമുൾക്കൊണ്ട് ആൻഡ്രോയ്ഡ് പോലെയുള്ള ടച്ച് സ്ക്രീൻ അടിസ്ഥാനമായി പ്രവർത്തിക്കുന്ന മറ്റു മൊബൈൽ ഫോണുകൾക്കുമായി ഈ ഗെയിം പുറത്തിറക്കി.

ഈ കളിയിൽ, കളിക്കാർ ഒരു കവണ ഉപയോഗിച്ച് പക്ഷികളെ, കളിക്കളത്തിന്റെ വിവിധ ഇടങ്ങളിലായി ക്രമീകരിച്ചിട്ടുള്ള പന്നികളിലേക്ക് തൊടുത്തു വിടുകയും ഒരു നിശ്ചിത എണ്ണം പക്ഷികൾക്കുള്ളിൽ അവയെ എല്ലാം നശിപ്പിക്കുകയും ചെയ്യണം. ഓരോ ഘട്ടം അവസാനിക്കുന്നതിനനുസരിച്ച്, പ്രത്യേക കഴിവുകളോടു കൂടിയ വിവിധ തരത്തിലുള്ള പക്ഷികൾ പ്രത്യക്ഷപ്പെടും. കൂടുതൽ ആകർഷകമായ ഘട്ടങ്ങൾ ഉൾപ്പെടുത്തിക്കൊണ്ടുള്ള പ്രത്യേക പതിപ്പുകളും, വിശേഷാവസരങ്ങളിൽ സ്വതേ പ്രവർത്തിക്കുന്ന അപ്ലിക്കേഷനുകളും റോവിയോ മൊബൈൽ പുറത്തിറക്കാറുണ്ട്.

ഈ കളിയിലോടുള്ള പ്രത്യേക കമ്പം, കോമിക് സ്റ്റൈൽ, കുറഞ്ഞ വില എന്നീ കാരണങ്ങളാൽ ആംഗ്രി ബേഡ്സ് വളരെ ജനപ്രീതിയാർജ്ജിച്ചിട്ടുണ്ട്. ഇതിന്റെ ജനപ്രീതി കാരണം പേർസണൽ കമ്പ്യൂട്ടറുകൾക്കു വേണ്ടിയും, ഗേമിംഗ് കൺസോളുകൾക്കു വേണ്ടിയുമുള്ള പതിപ്പുകൾ ഇറങ്ങിയിട്ടുണ്ട്. ആംഗ്രി ബേഡ്സ് കഥാപാത്രമായി വരുന്ന ഉല്പന്നങ്ങളും പുറത്തിറങ്ങുന്നതിനു പുറമേ ചലച്ചിത്രമായും, ടെലിവിഷൻ പരമ്പരയായും പുറത്തിറങ്ങുന്നതിനുള്ള പദ്ധതികളുമുണ്ട്. വിവിധ പ്ലാറ്റ്ഫോമുകളിലായി സാധാരണ പതിപ്പും, പ്രത്യേക പതിപ്പുകളുമുൾപ്പെടെ 100 കോടി ഡൗൺലോഡുകൾ പൂർത്തിയാക്കിയ ഈ ഗെയിം "ഏറ്റവും ജനപ്രീതിയാർജ്ജിച്ച ഗേമായും", "2010-ലെ റൺവേ ഹിറ്റുകളിലൊന്നായും", "ഏറ്റവുമധികം ജനപ്രീതിയാർജ്ജിച്ച മൊബൈൽ അപ്ലിക്കേഷനുകളിൽ ഒന്നായും" ആംഗ്രി ബേഡ്സ് അറിയപ്പെടുന്നു. 
വിവിധ വർണ്ണങ്ങളിലുള്ള ഒരു കൂട്ടം പക്ഷികൾ, തങ്ങളുടെ മുട്ട കട്ടെടുത്ത പച്ച പന്നികളിൽ നിന്ന് അവ രക്ഷിച്ചെടുക്കാൻ ശ്രമിക്കുന്നതാണു് കളി. ഓരോ ഘട്ടത്തിലും മരം, ഐസ്, കല്ലുകൾ തുടങ്ങിയ കവചങ്ങളാൽ ഈ പന്നികൾ സംരക്ഷിതരായിരിക്കും. ഈ കവചങ്ങൾ തകർത്ത് പന്നികളെ നശിപ്പിക്കുകയാണ് ഓരോ ഘട്ടത്തിലെയും ലക്ഷ്യം. കവണയിൽ കോർത്ത പക്ഷികളെ തൊടുത്ത് വിട്ട് നേരിട്ടോ, അവയെ സംരക്ഷിച്ചു നിർത്തുന്ന കവചം നശിപ്പിച്ചോ കളിക്കാർ പന്നികളെ ഓരോ ഘട്ടത്തിലും നശിപ്പിക്കണം. കളിയുടെ വിവിധ ഘട്ടങ്ങളിൽ പൊട്ടിത്തെറിക്കുന്ന വള്ളിക്കൊട്ടകളും, കല്ലുകളും അവ ഉപയോഗിച്ച് കൂടുതൽ സംരക്ഷിതരായിരിക്കുന്ന പന്നികളെ നശിപ്പിക്കണം.

വിവിധ തരത്തിലുള്ള പക്ഷികളെ ഈ കളിയിൽ ഉപയോഗിക്കുന്നുണ്ട്. കളിയുടെ ആദ്യ ഘട്ടങ്ങളിൽ ചുവന്ന നിറത്തിലുള്ള ഒരു വലിയ പക്ഷി മാത്രമേ ലഭ്യമാകുകയുള്ളൂ. കളി ഓരോഘട്ടം പിന്നിട്ട് മുന്നേറുന്നതോടെ,വിവിധ തരത്തിലുള്ള പക്ഷികൾ കൂടെ ലഭ്യമാകും. ചില പക്ഷികൾ ചില പ്രത്യേക വസ്തുക്കൾ നശിപ്പിക്കുന്നതിൽ വൈദഗ്ദ്ധ്യം ഉള്ളവയായിരിക്കും. മറ്റു ചില പക്ഷികളുടെ പ്രത്യേക കഴിവുകൾ അവയെ തൊടുത്തു വിട്ടതിനു ശേഷം പ്രവർത്തനക്ഷമമാക്കണം. ഉദാഹരണത്തിനു്, നീല നിറത്തിലുള്ള പക്ഷികളെ തൊടുത്തു വിട്ടതിനു ശേഷം സ്പർശിച്ചാൽ അവ ചെറിയ മൂന്നു പക്ഷികളായി മാറും. കറുത്ത പക്ഷി പൊട്ടിത്തെറിക്കും. വെള്ള നിറത്തിലുള്ള പക്ഷിക്ക് പൊട്ടിത്തെറിക്കുന്ന ആക്രമകാരിയായ മുട്ട ഇടുന്നതിനുള്ള കഴിവുണ്ട്.


</doc>
<doc id="199877" url="https://ml.wikipedia.org/wiki?curid=199877" title="ജോൺ ജോസഫ്‌ മർഫി">
ജോൺ ജോസഫ്‌ മർഫി

ഇന്ത്യയിൽ ആദ്യമായി റബർ കൃഷിയും കേരളത്തിൽ ആദ്യമായി ഏലം കൃഷിയും ശാസ്ത്രിയമായി ആരംഭിച്ചതു വഴി തോട്ടം മേഖലയ്ക്ക് ഗണ്യമായ സംഭാവനകൾ നൽകിയ ഐറിഷുകാരനാണ് ജോൺ ജോസഫ് മർഫി എന്ന ജെ.ജെ.മർഫി.
ബാങ്ക് ഓഫ് അയർലണ്ടിന്റെ പൂർവ രൂപമായിരുന്ന ഹൈബെനിയൻ ബാങ്കിന്റെ ചെയർമാനും കപ്പൽ കമ്പനി ഉടമയും ആയിരുന്ന ജോൺ മർഫിയുടെയും ആൻ ബ്രിയാന്റെയും ആറു മക്കളിൽ ഇളയ ആളായി 1872 ൽ അയർലണ്ടിലാണ് മർഫി ജനിച്ചത്.1892 ൽ ട്രിനിറ്റി കോളേജിൽ ബിരുദ പഠനം.1893 ൽ സിലോണിലെ ഒരു തേയില കമ്പനിയിൽ ഔദ്യോഗിക ജീവിതം ആരംഭിച്ച മർഫി 1897 ൽ ഇന്ത്യയിൽ എത്തി.1957 മെയ് 9 ന് നാഗർകോവിലെ സ്വകാര്യാസ്പത്രിയിൽ വച്ച് അന്തരിച്ച മർഫി ഏന്തയാർ സെൻറ് ജോസഫ്സ് പള്ളിയുടെ ഉടമസ്ഥതയിലുള്ള കൂട്ടിക്കലിലെ മുതുമല സെമിത്തേരിയിൽ അന്ത്യ വിശ്രമം കൊള്ളുന്നു. ഈ സ്ഥലം ഇപ്പോൾ മർഫ് മൌണ്ട് എന്നറിയപ്പെടുന്നു.

പാമ്പാടും പാറയിൽ ഇന്ത്യയിൽ ആദ്യമായി ഏലത്തെ പ്ലാന്റെഷൻ രീതിയിലാക്കി കൃഷി ചെയ്തത് ജെ.ജെ മർഫിയാണ്.മലേഷ്യയിൽ നിന്നും സിലോണിൽ നിന്നും വിത്തുകൾ കൊണ്ടുവന്ന് പൂഞ്ഞാർ രാജാവിൽ നിന്നും പാട്ടമായി വാങ്ങിയ കോട്ടയം ജില്ലയിലെ മുണ്ടക്കയത്തിന് അടുത്തുള്ള ഏന്തയാറിലെ 2000 ഏക്കർ വനഭൂമിയിലാണ് കേരളത്തിൽ ആദ്യമായി റബ്ബർ കൃഷിക്ക് മർഫി ആരംഭം കുറിച്ചത്. കുരുമുളകും വിജയകരമായി മർഫി കൃഷി ചെയ്യുകയുണ്ടായി.എന്തയാറിലെ തേയിലഫാക്ടറിയും സെന്റ് ജോസഫ് പള്ളിയും മുണ്ടക്കയത്തെ സെന്റ് മേരീസ് പള്ളിയും ജെ.ജെ മർഫിയുടെ സംഭാവനയാണ്.മുണ്ടക്കയത്തു ഒരു റബ്ബർ റിസേർച്ച് സെന്റെർ (മൈക്കോളജി) 1907 ൽ അദ്ദേഹം ആരംഭിക്കുകയുണ്ടായി. എല്ലാ തൊഴിലാളി ഭവനങ്ങളിലും പൈപ്പ് വഴി കുടിവെള്ള വിതരണവും ഡ്രൈയിനേജ് സംവിധാനവും മർഫി നടപ്പിലാക്കുകയുണ്ടായി.

ഒന്നാം ലോക മഹായുദ്ധത്തിൽ പങ്കെടുത്തുള്ള മർഫി കായികരംഗത്തും ഉത്സുകനായിരുന്നു.1927 ലും 1929 ലും ഇംഗ്ലണ്ടിൽ നടന്ന കുതിരയോട്ട മത്സരങ്ങളിൽ അദ്ദേഹം പങ്കാളിയായിരുന്നു.

മർഫിയുടെ ഓർമ്മക്കായി എന്തയാറിലെ സ്‌കൂളിന് ജെ.ജെ.മർഫി സ്‌കൂൾ എന്ന് നാമകരണം ചെയ്തിട്ടുണ്ട്.


</doc>
<doc id="199878" url="https://ml.wikipedia.org/wiki?curid=199878" title="ഗുർമീത് റാം റഹിം സിങ്">
ഗുർമീത് റാം റഹിം സിങ്

ദേര സച്ച സൗദ വിശ്വാസസമൂഹത്തിന്റെ ഇപ്പോഴത്തെ തലവനാണ് ഗുർമീത് റാം റഹിം സിങ് . 1967 ഓഗസ്റ്റ് 15-ന് രാജസ്ഥാനിലെ ശ്രീ ഗംഗാനഗറിൽ ജനിച്ചു.

സിഖ് മതത്തിലേതുൾപ്പെടെയുള്ള മതങ്ങളിലെ യാഥാസ്ഥിതികചിന്തയെ വിമർശിച്ചും കൂടുതൽ സ്വതന്ത്രമായ മതദർശനം മുന്നോട്ടുവച്ചുമാണ് ദേര സച്ച സൗദ സമൂഹം പ്രവർത്തിക്കുന്നത്. സിഖ് മതത്തോടുള്ള ഇദ്ദേഹത്തിന്റെ വിമർശം 2010-ൽ പഞ്ചാബിൽ വൻ ക്രമസമാധാനപ്രശ്‌നം ഉണ്ടാക്കിയിരുന്നു.

സ്‌പോർട്‌സിലും സംഗീതത്തിലും തല്പരനായ ഇദ്ദേഹത്തിന്റെ സൃഷ്ടികൾ യൂണിവേഴ്‌സൽ മ്യൂസിക് പുറത്തിറക്കിയിട്ടുണ്ട്. ഇസഡ് പ്ലസ് കാറ്റഗറിയിലുള്ള സുരക്ഷയാണ് സർക്കാർ ഇദ്ദേഹത്തിനു നൽകിയിരിക്കുന്നത്. സംഘടനയെ നേട്ടങ്ങളിലേക്ക് നയിച്ച സിങ് 2007-ൽ സിക്കുകാരുടെ മതവികാരത്തെ വ്രണപ്പെടുത്തിയെന്ന ആരോപണം ഉയർന്നു. ഖാലിസ്ഥാൻ സിന്ദാബാദ് ഫോഴ്‌സ്, ഖാലിസ്ഥാൻ ലിബറേഷൻ ഫോഴ്‌സ്, ഇക്‌നൂർ ഖൽസ ഫൗജ് തുടങ്ങിയ ഭീകരവാദ സംഘടനകൾ നിരവധി തവണ സിങ്ങിനെ വധിക്കാൻ ശ്രമിച്ചിരുന്നു. 

1993-ൽ ദേരസച്ച സൗദയുടെ മാനേജർ ഫാകിർ ചന്ദ് കൊല ചെയ്യപ്പെട്ട കേസിൽ സി.ബി.ഐ. ഗുർമീത് സിങ്ങിനെതിരെ കേസെടുത്തു. മറ്റൊരു മാനേജരും മാധ്യമപ്രവർത്തകനും കൊല്ലപ്പെട്ട കേസിലും ലൈംഗിക പീഡനക്കേസിലും ഇദ്ദേഹം മുൻപ് പ്രതി ചേർക്കപ്പെട്ടിരുന്നു. ഗുർമീതിനെതിരെ കേസെടുത്തെന്നറിഞ്ഞ ഇദ്ദേഹത്തിന്റെ അനുയായികൾ തെരുവുകളിലും മറ്റും അക്രമം അഴിച്ചുവിട്ടു.


</doc>
<doc id="199885" url="https://ml.wikipedia.org/wiki?curid=199885" title="ടിറോസ്">
ടിറോസ്

കാലാവസ്ഥയിലുണ്ടാകുന്ന മാറ്റങ്ങൾ നിരീക്ഷിക്കുന്നതിനായി വിക്ഷേപിക്കപ്പെട്ട പ്രഥമ കൃത്രിമോപഗ്രഹം. ടെലിവിഷൻ ആൻഡ് ഇൻഫ്രാറെഡ് ഒബ്സർവേഷൻ സാറ്റ്ലൈറ്റ് (Television and Infra Red Observation Satellite) എന്നതിന്റെ ചുരുക്കപ്പേരാണ് ടിറോസ്. 1960 ഏ. 1-ന് ടിറോസ്-1 യു. എസ്. വിക്ഷേപിച്ചു. തുടർന്ന് ടിറോസ് 2, 3 തുടങ്ങി ഇതേ വിഭാഗത്തിലെ മറ്റ് ഉപഗ്രഹങ്ങളും വിക്ഷേപിക്കപ്പെട്ടതോടെ കാലാവാസ്ഥാ നിരീക്ഷണങ്ങൾക്കായുള്ള ആദ്യത്തെ ഉപഗ്രഹ ശൃംഖലാ സംവിധാനം നിലവിൽവന്നു. പ്രത്യേക തരം ചെറിയ ടെലിവിഷൻ ക്യാമറകൾ, ഇൻഫ്രാറെഡ് സംസൂചകങ്ങൾ, വീഡിയോ ടേപ്പ് റിക്കോഡറുകൾ മുതലായവ ക്രമീകരിച്ചിരുന്ന ടിറോസുപയോഗിച്ച് 24 മണിക്കൂർ ഇടവിട്ട് ലോക കാലാവസ്ഥയിലുണ്ടാകുന്ന വ്യതിയാനങ്ങൾ മനസ്സിലാക്കാൻ സാധിക്കുമായിരുന്നു.

1963 ജൂൺ 19-ന് വിക്ഷേപിക്കപ്പെട്ട ടിറോസ് -7 ഗ്രൗണ്ട് സ്റ്റേഷനിലേക്കയച്ച മേഘദൃശ്യങ്ങളുടെ (cloud-cover photograph) വിശകലനത്തിലൂടെ കാലാവസ്ഥ നിരീക്ഷകർക്ക് കൊടുങ്കാറ്റ് രൂപം കൊള്ളുന്നതും അത് സഞ്ചരിക്കാവുന്ന പാതയും മുൻകൂട്ടി പ്രവചിക്കാൻ കഴിഞ്ഞിരുന്നു. ടിറോസിന്റെ ഉപയോഗം മനസ്സിലായതോടെ അതിനെ പരിപോഷിപ്പിക്കാനെന്ന രീതിയിൽ നിംബസ് തുടങ്ങി ഇതര കാലാവസ്ഥാ നിരീക്ഷക ഉപഗ്രഹങ്ങളും വിക്ഷേപിക്കപ്പെട്ടു. 



</doc>
<doc id="199887" url="https://ml.wikipedia.org/wiki?curid=199887" title="ടിറ്റി">
ടിറ്റി

സെബിഡെ (Cebidae) സസ്തനികുടുംബത്തിൽപ്പെട്ട ഒരിനംകുരങ്ങ്. ഇവയെ കാലിസെബസ് (Callicebus) ജീനസ്സിൽ ഉൾപ്പെടുത്തിയിരിക്കുന്നു. തെ. അമേരിക്കയിലാണ് ഇവ കാണപ്പെടുന്നത്.
കൊളംബിയയിലെ ഒറിനോക്കോ നദിയുടെ തെക്കൻ ശാഖകൾക്കു സമീപമുള്ള വനപ്രദേശങ്ങളിലും വെനിസ്വേല, ഉത്തര പരാഗ്വേ എന്നിവിടങ്ങളിലെ വനങ്ങളിലുമാണ് ഇവ കൂടുതലായുള്ളത്. കാലിസെബസ് പെർസൊണേറ്റസ് (Callicebus personatus) എന്നൊരു സ്പീഷീസ് ബ്രസീലിന്റെ കിഴക്കൻ പ്രദേശങ്ങളിലും കാണപ്പെടുന്നുണ്ട്.

അധികം വലിപ്പം വയ്ക്കാത്ത കുരങ്ങിനമാണിത്. തലയ്ക്കും ശരീരത്തിനും കൂടി 25 മുതൽ 40 സെ. മീ. വരെ നീളം വരും; വാലിന്റെ നീളം 25 മുതൽ 50 സെ. മീറ്ററും. വൃക്ഷശാഖകളിലും മറ്റും ചുറ്റിപ്പിടിക്കാൻ പറ്റാത്ത വിധത്തിലുള്ള അപരിഗ്രാഹി (nonprehensile) ഇനം വാലാണ് ഇവയ്ക്കുള്ളത്. ശരീരത്തെ പൊതിഞ്ഞുള്ള രോമപാളിക്ക് ചുവപ്പുകലർന്ന ചാരനിറമോ, കടുംതവിട്ടോ, കറുപ്പോ നിറം ആയിരിക്കും. വിരലുകളുടെ അഗ്രത്തിൽ നഖങ്ങളുണ്ട്. സമ്മുഖ (opposable) പെരുവിരലാണ് ഇവയ്ക്കുള്ളത്. രോമപാളികൊണ്ടു പൊതിഞ്ഞവയല്ല ചെവികൾ.

ഫലങ്ങൾ, കീടങ്ങൾ, പക്ഷിമുട്ടകൾ, ചെറിയ പക്ഷികൾ എന്നിവയാണ് ടിറ്റികളുടെ പ്രധാന ഭക്ഷണം. ഇണകളായി ചേർന്ന് ഒരു കുടുംബം പോലെയാണ് ഇവ ജീവിക്കുന്നത്. വർഷം മുഴുവൻ ഇണചേരുന്ന ഇവയ്ക്ക് ഒരു പ്രത്യേക പ്രജനനകാലഘട്ടം ഇല്ല.



</doc>
<doc id="199905" url="https://ml.wikipedia.org/wiki?curid=199905" title="ടില്ലൈറ്റ്">
ടില്ലൈറ്റ്

ടില്ലിന് സാന്ദ്രീകരണവും സന്ധാനവും സംഭവിച്ചുണ്ടാകുന്ന അവസാദശില. നിയതമായി വേർതിരിക്കപ്പെടാത്ത സംസ്തരരഹിത ഹിമാനി നിക്ഷേപമാണ് ടിൽ. കളിമണ്ണ്, മണൽ, ചരൽ, ബൗൾഡർ തുടങ്ങിയ അവസാദഘടകങ്ങളുടെ മിശ്രിതനിക്ഷേപമാണിത്. ഇതിനെ 'ബൗൾഡർ ക്ലേ' എന്നും വിളിക്കാറുണ്ട്. ടിൽ രണ്ടുവിധമുണ്ട്; ബേസൽ-ഹിമാനികളുടെ അടിത്തട്ടിനാൽ നീക്കം ചെയ്യപ്പെട്ട് അവയ്ക്കടിയിൽത്തന്നെ നിക്ഷേപിക്കപ്പെടുന്നവ, 'അബ്ലേഷൻ' - ഹിമാനികളുടെ ഉപരിതലത്തിലോ സമീപത്തോ കാണപ്പെടുന്നവ. അവസാദനിക്ഷേപത്തെ തുടർന്നുണ്ടാകുന്ന ഡയജെനിറ്റിക്ക്' പ്രക്രിയയാണ് ടില്ലൈറ്റിന്റെ രൂപീകരണത്തിനു നിദാനം. സംസ്തരണരാഹിത്യമാണ് ഈ ശിലയുടെ മുഖ്യസവിശേഷത. 


</doc>
<doc id="199907" url="https://ml.wikipedia.org/wiki?curid=199907" title="ഏലക്കാടൻ കുരുടി">
ഏലക്കാടൻ കുരുടി

പശ്ചിമഘട്ട മലനിരകളിൽ വയനാട്ടിലെ കുറിച്യാട് മലയുടെ സമീപത്തെ സുഗന്ധഗിരി ഏലത്തോട്ടത്തിൽ നിന്നും കണ്ടെത്തിയ പുതിയ ഉഭയജീവിവർഗ്ഗമാണ് ഏലക്കാടൻ കുരുടി . 2010 ഒക്ടോബറിലാണ് ആദ്യമായി ഈ ജീവിവർഗത്തെ ഇവിടെ കണ്ടെത്തിയത്. രാമചന്ദ്രൻ കോതാറമ്പത്ത്, ഉമ്മൻ വി. ഉമ്മൻ, ഡേവിഡ് ജി. ഗോവർ, മാർക്ക് വിൽക്കിൻസൺ എന്നിവരടങ്ങുന്ന ഗവേഷണസംഘമാണ് പുതിയ വർഗ്ഗത്തെ കണ്ടെത്തിയത്. 2011 ഓഗസ്റ്റ് മാസത്തിലും പഠനം നടത്തിയിരുന്നു. 2012-ലാണ് ഇവയെ സ്ഥിരീകരിച്ചത്. മണ്ണിലെ ജൈവഘടന നിലനിർത്തുന്നതിൽ ഇവയ്ക്ക് നിർണ്ണായക പങ്കുണ്ട്. ഏലത്തോട്ടത്തിൽ കണ്ടെത്തിയതിനാൽ ഇവയ്ക്ക് മലബാർ കാർഡമം ഗെഗ് എന്നാണ് സംഘം പേരു നൽകിയിരിക്കുന്നത്.

മണ്ണിരയും മണ്ണിനടിയിലുള്ള ചെറുജീവികളുമാണ് ഇവയുടെ പ്രധാന ആഹാരം. സൂക്ഷ്മ നിരീഷണത്തിൽ ശരീരം നിറയെ പ്രാഥമിക വളയങ്ങളും ദ്വിതീയ വളയങ്ങളും കാണപ്പെടുന്നു.


</doc>
