<doc id="273187" url="https://ml.wikipedia.org/wiki?curid=273187" title="വിറയൻപുള്ള്">
വിറയൻപുള്ള്

വിറയൻ പുള്ളിന് Common Kestrel , European Kestrel, Eurasian Kestrel, Old World Kestrel എന്നൊക്കെ പേരുകളുണ്ട്. ശാസ്ത്രീയ നാമം "Falco tinnunculus" എന്നാണ്. ഇവ ഒരു ഇരപിടിയൻ പക്ഷിയാണ്. 

യൂറോപ്പ്, ഏഷ്യ, ആഫ്രിക്ക എന്നിവിടങ്ങളിൽ പരക്കെ കാണുന്ന ഒരു പക്ഷിയാണ്. പരുന്തുകളുടെ വർഗത്തിൽപ്പെട്ട പക്ഷിയാണ് വിറയൻപുള്ള്. 

അരിപ്രാവിനോളം വലിപ്പമുണ്ട് ഇവയ്ക്ക്. വീതി കുറഞ്ഞതും അറ്റം കൂർത്തതുമായ നീണ്ട ചിറകുകൾ. തുമ്പിൽ വെള്ളയും അതിനു തൊട്ടു മുകളിൽ കറുപ്പും കരകൾ ഉള്ള, നീണ്ടതും ചാര നിറമുള്ളതുമായ വാൽ. തലയും പിൻകഴുത്തും ചാര നിറം. പുറവും ചിറകുകളും ഇഷ്ടികയുടെ നിറം.ഈ ഭാഗത്തെല്ലാം കുറെ കറുത്തതും വലിയതുമായ പുള്ളികൾ കാണാം. ദേഹത്തിന്റെ അടിവശം നേർത്ത ചെമ്പിച്ച തവിട്ടു നിറം. അവിടെയും ധാരാളം കറുത്ത പുള്ളികളുണ്ട്. പെൺ പക്ഷിയുടെ തലയും വാലും ചാര നിറമല്ല; ചെമ്പിച്ച തവിട്ടു നിറം തന്നെയാണ്. വാലിൽ ഉടനീളം കറുത്ത പട്ടകൾ കാണും. പൂവനും പിടയ്ക്കും കണ്ണിൽ നിന്ന് താഴോട്ട് വീതിയുള്ളതും കറുത്തതുമായ ‘കൃതാ’വുണ്ട്. 32-39 സെ.മീ നീളാമുണ്ട്. 65-82 സെ.മീ ചിറകിന്റെ അറ്റം തമ്മിൽ അകലമുണ്ട്. ആണിന് 135-252 ഗ്രാം തൂക്കം വരും. പിട ആണിനെ അപേക്ഷിച്ച് സാമാന്യം വലുതാണ്. 
മുകൾ വശത്ത് കറുത്ത പുള്ളികളോടു കൂടിയ ഇളം തവിട്ടു നിറം. അടിവശം കറുപ്പു വരകളോടുകൂടിയ മങ്ങിയ നിറം. കാലും കണ്ണിനു ചുറ്റുമുള്ള വളയവും നല്ല മഞ്ഞ നിറം. നഖങ്ങളും കൊക്കും കണ്ണും ഇരുണ്ട നിറം. 

            ആഹാരം തേടിക്കൊണ്ട് പറക്കുമ്പോൾ കൂടെ കൂടെ തുരുതുരെ ചിറകു വിറപ്പിച്ചുക്കൊണ്ട് ഒരേ സ്ഥലത്ത് തന്നെ കാറ്റ് ചവുട്ടി നിൽക്കുന്ന സ്വഭാവത്തിന് പേരുക്കേട്ടതാണ് ഈ പക്ഷി. ഉയർന്ന പപ്രദേശങ്ങളിൽ ഇരുന്ൻ ചുറ്റും നോക്കുകയും ഇരയെക്കണ്ടാൽ അധിവേഗം പറന്ന് റാഞ്ചിയെടുക്കുന്നതും ഇവയുടെ രീതിയാണ്. പലപ്പോഴും ഉയരെ വട്ടമിട്ടുപറന്നും ഇവ ഇരതേടാറുണ്ട്. അങ്ങനെ ചെയ്യുമ്പോഴാണ് കൂടെക്കൂടെ ഇവ കാറ്റ് ചവുട്ടിനിൽക്കുക. തത്സമയത്ത് താഴെ ഇരയുണ്ടെന്നു കണ്ടാൽ, പെട്ടെന്നു ചിറകുപ്പൂട്ടി കല്ല്‌ വീഴുന്നതുപോലെ താഴോട്ടിറങ്ങും. അതിനിടയ്ക്ക് ഇര നഷ്ട്ടപ്പെട്ടു എന്ന് കണ്ടാൽ വീണ്ടും പറന്നുപൊങ്ങി കുറേദൂരം പോയശേഷം കാറ്റ് ചവുട്ടിനിന്ൻ തറ പരിശോധിച്ചുതുടങ്ങും.

പുൽപ്പോന്ത് (വെട്ടുകിളി) മുതലായ ചെറു പ്രാണികളാണ് ഇവയുടെ പ്രധാന ആഹാരം. ഓന്ത്‌, ഗൌളി, ചെറിയ പക്ഷിക്കുഞ്ഞുങ്ങൾ എന്നിവയും തരം കിട്ടിയാൽ ഇവ പിടിച്ചു തിന്നും. ഈ ചെറു ജീവികൾ അധികവും തുറന്ന പറമ്പുകളിലും പുൽമേടുകളിലും ജീവിക്കുന്നതിനാൽ വിറയൻപുള്ളിനെയും ആ സ്ഥലങ്ങളിലാണ് കാണുക.
സാധാരണയായി എലിയുടെ വലിപ്പത്തിലുള്ള സസ്തനികളാണ് ഭക്ഷണം. 
സസ്തനികളെ കിട്ടാതിരുന്ന സ്ഥല്ത്ത് ചെറിയ പ്ക്ഷികളെ ഇരയാക്കും. while elsewhere birds are only important food during a few weeks each summer when unexperienced fledglings abound. Other suitably sized vertebrates like bats and swifts,
വിറയൻപുള്ളിന്റെ മൂന്ൻ ഉപജാതികളെ കേരളത്തിൽ കാണാം. ഇവയിൽ ഒരു ഉപജാതി മാത്രെമേ കേരളത്തിൽ പ്രജനനം നടത്തുന്നുള്ളൂ. മറ്റുള്ളവ ശീതകാല അതിഥികൾ മാത്രമാണ്.അവ ഏപ്രിൽ മാസമാകുമ്പോഴേക്കും വടക്കോട്ടു യാത്ര തുടങ്ങും. സന്താനോല്പാദനം നിർവഹിച്ച ശേഷം സെപ്തംബർ മാസത്തിൽ ഇവ തിരിച്ചു വരും. 

  കേരളത്തിൽ കൂടുകെട്ടുന്ന ഉപജാതി പശ്ചിമഘട്ടത്തിൽ 3000 അടിക്കു മീതെയുള്ള പാറക്കൂട്ടങ്ങലിലാണ് കൂടുണ്ടാക്കുക. കുറെ ചുള്ളികളും വേരുകളും പെറുക്കി കല്ലിന്മേൽവെച്ച് അതിനു നടുക്കു നാലോ അഞ്ചോ മുട്ടകളിടും. ജനുവരി തൊട്ട് ജൂൺ വരെയാണ് ഇവയുടെ പ്രജനന കാലം.

വൈദ്യുതികമ്പികളെ താങ്ങിനിൽക്കുന്ന തൂണുകൾ ഇതിനു ഇഷ്ട്ടപ്പെട്ട ഇരിപ്പിടങ്ങലാണ്. ഉയർന്ന പാറകളിന്മേലും മതിലുകളിലും മരക്കൊമ്പുകളിലും ഇവ ഇരിക്കുന്ന പതിവുണ്ട്. ഉയർന്ന ഒരു ഇരിപ്പിടവും അതിനുചുറ്റും തുറന്ന സ്ഥലവും ആനറാഞ്ചി, വെള്ളിഎറിയൻ മുതലായ പക്ഷികളെ പോലെ ഇവയ്ക്കും അത്യാവശ്യമാണ്.




</doc>
<doc id="273188" url="https://ml.wikipedia.org/wiki?curid=273188" title="ചെന്തലയൻ പുള്ള്">
ചെന്തലയൻ പുള്ള്

ചെന്തലയൻ പുള്ളിന്റെ ഇംഗ്ളീഷിലെ പേര് Red-necked Falcon , Red-headed Merlin എന്നൊക്കെയാണ്. ശാസ്ത്രീയ നാമം "Falco chicquera" എന്നാണ്. 

ഇന്ത്യയിൽ എല്ലായിടത്തും കാണുന്ന പക്ഷിയാണ് ഇത്. വളരെ അപൂർവ്വമായി ഇതിനെ കേരളത്തിലും കാണാറുണ്ട്. 1950 ൽ, പ്രസിദ്ധ പക്ഷിനിരീക്ഷകനായ കെ. കെ. നീലകണ്ഠൻ പാലക്കാട് കാവശ്ശേരിയിൽ, കേരളത്തിൽ ആദ്യമായി ചെന്തലയൻ പുള്ളിനെ കണ്ടെത്തി. 2017 നവംബറിൽ, പക്ഷിനിരീക്ഷകനായ പി. സി. രാജീവനും വനംവകുപ്പ് ജീവനക്കാരനായ കെ. ഇ. ബിജുമോനും കണ്ണൂർ ജില്ലയിലെ മാടായിപ്പാറയിൽ ഈ പക്ഷിയെ കണ്ടതായി രേഖപ്പെടുത്തലുണ്ട്.2020 ജനുവരി മാസത്തിൽ പാലക്കാട് ജില്ലയിലെ കൂറ്റനാട് വെച്ച് പക്ഷി നിരീക്ഷകനായ ഷിനോ ജേക്കബ് കൂറ്റനാട് ഈ പക്ഷിയെ കാണുകയും ഫോട്ടോ എടുക്കുകയും ചെയ്തിട്ടുണ്ട്. 



</doc>
<doc id="273194" url="https://ml.wikipedia.org/wiki?curid=273194" title="സംഘകാലം">
സംഘകാലം

ദക്ഷിണേന്ത്യയുടെ ചരിത്രത്തിലെ ഏറ്റവും പ്രകാശമാനമായ പുരാതനകാലഘട്ടമാണ് സംഘകാലം. ഈ കാലഘട്ടത്തിൽ തമിഴ്‌നാടും കേരളവും ഒന്നായിട്ടാണു് കിടന്നിരുന്നതു്. ഈ സമയത്തെ കേരള സംസ്കാരവും ചരിത്രവും പാരമ്പര്യവും തമിഴരുടേതുമായി കെട്ടുപിണഞ്ഞിരിക്കുന്നു. 
സംഘകാലത്തെ പ്രസിദ്ധങ്ങളായ തമിഴ് സാഹിത്യ കൃതികൾ ലോകം മുഴുവനും അറിയപ്പെടുന്നവയും പഠന വിഷയങ്ങളുമാണ്. സംഘങ്ങൾ എന്നറിയപ്പെടുന്ന നിരവധി പേരുടെ കൂട്ടങ്ങളായാണ്‌ ഈ കൃതികൾ രചിച്ച് ക്രോഡീകരിച്ചിട്ടുള്ളത്. അതുകൊണ്ടാണ്‌ ഇവയെ സംഘസാഹിത്യം എന്നു പറയുന്നത്. ഏറ്റവും പഴയ ദ്രാവിഡ സാഹിത്യം സംഘകാല കാവ്യങ്ങളാണ്. പ്രേമം, യുദ്ധം, വ്യാപരം, ഭരണം, വീരശൂരപരാക്രമങ്ങൾ തുടങ്ങി ശോചനം വരെയും ഈ സാഹിത്യത്തിൽ പ്രതിപാദിക്കുന്നു. ദൈനംദിന ജീവിതവുമായി ബന്ധപ്പെട്ടുകിടക്കുന്ന ഇവ ഗ്രാമീണ സൗന്ദര്യം ഉൽക്കൊള്ളുന്നവയാണ്. 

ബി.സി. 566 മുതൽ എ.ഡി. 250 വരെയുള്ള കാലയളവാണ്‌ സംഘകാലമായി കണക്കാക്കപ്പെടുന്നത്. ബുദ്ധ കാലഘട്ടം(566-486 ക്രി. മു.) അലക്സാണ്ടറുടെ അധിനിവേശം (327-325 ക്രി. മു.) മൗര്യ സാമ്രാജ്യകാലഘട്ടം (322-183 ക്രി. മു.) ശതവാഹന സാമ്രാജ്യകാലഘട്ടം (50 ക്രി. മു.- 250 ക്രി. വ.) എന്നിവ സംഘകാലത്തിനു സമാന്തരമായിരുന്നു എന്നു കരുതിവരുന്നു. 
സംഘം (സംസ്കൃതം) അഥവാ ചങ്കം (തമിഴ് രൂപാന്തരം) എന്ന വാക്കിന് ചങ്ങാത്തം, കൂട്ട് (academy)എന്നൊക്കെയാണ് അർത്ഥം. ബുദ്ധ ജൈന ഭാഷയിൽ സംഘം എന്നാൽ ഭിക്ഷുക്കളുടെ കൂട്ടായ്മ എന്നാണർത്ഥം. ആദ്യത്തെ രണ്ടു സംഘങ്ങളെക്കുറിച്ചു കെട്ടുകഥകൾ പ്രചാരത്തിലുണ്ട്. ഇവ തലൈസംഘം(head samgham), ഇടൈസംഘം (middle samgham), കടൈസംഘം (last samgham) എന്നിവയാണ്. സംഘങ്ങളിൽ സാഹിത്യകാരന്മാർ, കവികൾ, രാജാക്കന്മാർ, ശില്പികൾ എന്നു വേണ്ട സാഹിത്യമനസ്സുള്ള നാട്ടുകാരും പങ്കുള്ളവരായിരുന്നു.

ദക്ഷിണേന്ത്യൻ ചരിത്രത്തിന്റെ നാഴികക്കല്ലുകൾ 
ദക്ഷിണേന്ത്യയിലെ പണ്ടത്തെ രാജ്യങ്ങളിൽ ചോളം, പാണ്ഡ്യം, ചേരം, പല്ലവം എന്നിവയുടെ ആസ്ഥാനങ്ങളിലും ശ്രീലങ്കയിലെ അനുരാധാപുരത്തും വിശ്വപ്രസിദ്ധങ്ങളായ സാഹിത്യസഭകൾ നിലവിലിരിക്കുകയും കലയേയും കലാകാരന്മാരേയും പ്രോത്സാഹിപ്പിക്കുകയും ചെയ്തു വന്നിരുന്നു. ഈ പതിവ് അന്നത്തെ എല്ലാ രാജാക്കന്മാരും സ്വീകരിച്ചിരുന്നിരിക്കണം. എന്നാൽ ഇവയിൽ മധുരയിലെ സാഹിത്യസഭക്ക്(സംഘം)മാത്രമേ ശാശ്വതകീർത്തി നേടിയുള്ളൂ. 

പാണ്ഡ്യ രാജാവായിരുന്ന മാ-കിർത്തിയുടെ കാലത്ത് തെന്മധുരയിൽ (തെക്കൻ മധുര)കന്നി നദിയുടെ തീരത്തു വച്ചാണ് ആദ്യത്തെ സംഘം നടന്നത്. സരസ്വതിയുടെ അവതാരം എന്നുകരുതപ്പെടുന്ന ഉഗ്രപാണ്ഡ്യ മാതാവായ തടാതക രാജ്ഞി മീനാക്ഷിയാണ് മുതൽസംഘം സ്ഥാപിച്ചതെന്നുകരുതുന്നു. അഗസ്ത്യമുനിയുടെ അധ്യക്ഷതയിൽ ചേർന്ന സംഘം അഗസ്തിയം എന്ന പേരിൽ തമിഴ് വ്യകരണ നിയമാവലി രചിച്ചു എന്നു കരുതുന്നു. വിരിചടൈ കടവുൾ (ശിവൻ), മുരുകവേൾ (സുബ്രഹ്മണ്യൻ), നിധിയിൽ കിഴാർ (കുബേരൻ) എന്നിവർ മുതൽ സംഘത്തിലെ അംഗങ്ങളായിരുന്നുവത്രെ.
കവാടപുരം ആയിരുന്നു ഇടൈസംഘത്തിന്റെ ആസ്ഥാനം. തൊൽകാപ്പിയാർ, അഗസ്ത്യർ എന്നിവർ ഈ സംഘത്തിലെ പ്രമുഖരാണ്.

ഉത്തരേന്ത്യയിൽ വിക്രമാദിത്യപദവി നേടിയ പല ചക്രവർത്തിമാരിൽ ഒടുവിലത്തെ മഹാനായിരുന്നു ബുധഗുപ്തവിക്രമാദിത്യഹർഷൻ. അദ്ദേഹത്തിലന്റെ ഭരണകാലത്ത് (ക്രി.വ. 443-506) ജീവിച്ചിരുന്ന നവരത്നങ്ങൾ എന്നറിയപ്പെടുന്ന പണ്ഡിത സദസ്സിനെ അനുകരിച്ചായിരിക്കണം കാഞ്ചിയിലും, പിന്നീട് പാണ്ഡ്യ, ചേര, ചോഴ തലസ്ഥാനങ്ങളിലും സാഹിത്യ സഭകൾ സ്ഥാപിക്കപ്പെട്ടത്. ബുധഗുപ്തന്റെ വിക്രമാദിത്യ സദസ്സും ദക്ഷിണേന്ത്യൻ സദസ്സുകൾക്കും തമ്മിൽ ഗാഢബന്ധം നിലനിന്നിരുന്നതായി കാണുന്നുണ്ട്. നാടൻ ഭാഷയായിരുന്ന തമിഴിനേയും സംസ്കൃതത്തേയും ഈ സഭകൾ ഒന്നുപോലെ പരിപോഷിപ്പിച്ചു. ആ വിജ്ഞാന സദസ്സുകൾക്ക് തൊകൈ, അവൈ, കുഴു, എന്നീ തനി തമിഴ്നാമങ്ങൾ നൽകാതെ സംഘം എന്ന സംസ്കൃത സംജ്ഞ നൽകിയത് മേൽ‌പറഞ്ഞ ബന്ധത്തേയും അന്ന് നിലവിലിരുന്ന ബുദ്ധമതത്തിന്റെ സ്വാധീനത്തേയും സൂചിപ്പിക്കുന്നു.


പെൺകുട്ടികൾ സാധാരണയായി ‘തഴയുട’ ധരിച്ചിരുന്നു. നൊച്ചിപ്പൂക്കളും ആമ്പൽ പൂക്കളും കോർത്തിണക്കി അരയിൽ ധരിച്ചിരുന്ന ഒരു തരം പൂവാടയാണിത്. ഇരുളർ, മലയർ, വേടർ, വേട്ടുവർ, എന്നീ മലവർഗ്ഗ സമുദായങ്ങളിലെ സ്ത്രീകൾ ഇലകൾ കൂട്ടിക്കെട്ടിയ വസ്ത്രങ്ങൾ ധരിച്ചിരുന്നു. വിവാഹം കഴിഞ്ഞ സ്ത്രീകൾ സംഘകാലത്ത് പരുത്തികൊണ്ടോ പട്ടുകൊണ്ടോ ഉള്ള വസ്ത്രങ്ങളാൺ ധരിച്ചിരുന്നത്. ചിലമ്പ്, പൂമാല, മുത്തുമാല, പുലിപ്പൽ താലി, വള, തോട മുതലായ ഭൂഷണങ്ങളും ധരിച്ചിരുന്നു. തലയിൽ അവർ ധാരാളം പൂക്കൾ ചൂടിയിരുന്നു.

പുരുഷന്മാർ മാറിൽ ചന്ദനം പൂശിയിരുന്നു. പരുത്തികൊണ്ടും പട്ടുകൊണ്ടും ഉള്ള വസ്ത്രങ്ങൾ അവർ ധരിച്ചിരുന്നു. പട്ടുവസ്ത്രങ്ങൾ നേർമയും മിനുസവും ആയിരുന്നു. വെളുപ്പിച്ച ശുഭവസ്ത്രം ധരിക്കാൻ നമ്മുടെ പൂർവികന്മാർ ശ്രദ്ധാലുക്കളായിരുന്നു.

തുമ്പപ്പൂമാല ചൂടിയാൺ പുരുഷന്മാർ യുദ്ധത്തിൻ പോയിരുന്നത്. നീലനിറമുള്ള കച്ചയും പൂവേല ചെയ്ത ആടയും മയില്പീലി കോർത്ത മാലയും ആയിരുന്നു പോർമറവരുടെ യുദ്ധവേഷം.വെച്ചിമാലയും വേങ്ങാപ്പൂവും പുരുഷന്മാർ തലയിൽ ചൂടാറുണ്ടായിരുന്നു.

ചിട്ടയോടെ അടുക്കി അവതരിക്കപ്പെട്ടിട്ടുള്ള എട്ടു ഭാവഗീതസമാഹാരങ്ങളിലും പത്തു നീണ്ടകാവ്യങ്ങളിലും പാട്ടുകളിലുമായി സംഘ സാഹിത്യം പരന്നുകിടക്കുന്നു. സംഘസാഹിത്യം എന്ന പേരിൽ പൊതുവേ അറിയപ്പെടുന്ന കൃതികൾ തമിഴരുടേതാണ്‌ എന്നൊരു അഭിപ്രായം പല സാഹിത്യകാരന്മാരും ഉന്നയിച്ചിട്ടുണ്ടെങ്കിലും അത് കേരളീയരുടേതും കൂടെയാണ്‌ എന്ന നിലപാടിനാണ്‌ കൂടുതൽ സമ്മതിയുള്ളത്. കേരളീയരുടെ സാഹിത്യപാരമ്പര്യത്തിന്റെ സുപ്രധാന ഭാഗമാണ്‌ ഈ സാഹിത്യം. 
എട്ടു തൊകൈ(anthology) എന്നറിയപ്പെടുന്ന സമാഹാരത്തിന്റെ ഉള്ളടക്കം താഴെ പറയുന്നവയാണ്‌ (വരികളുടെ എണ്ണം ബ്രാക്കറ്റിൽ). 


ഇതു കൂടാതെ പത്തുപാട്ട് എന്നറിയപ്പെടുന്ന ലഘുഗ്രാമ കാവ്യങ്ങളുമുണ്ട്. ഇവ താഴെ പറയുന്നവയാണ് എഴുതിയ കവികളും ഈരടികളുടെ എണ്ണവും കൂടെ ചേർത്തിരിക്കുന്നു.

സംഘകാലത്ത് ഗ്രാമങ്ങളിലെ ജനങ്ങളിൽ പൊതുവേ മൂന്നു വിഭാഗങ്ങളുണ്ടായിരുന്നു. വൻ ഭൂവുടമകൾ വെള്ളാളർ എന്നും, ചെറുകിട കൃഷിക്കാർ ഉഴവർ എന്നും, ഭൂരഹിതരായ തൊഴിലാളികൾ കടൈശിയാർ എന്നും അറിയപ്പെട്ടിരുന്നു..

<div class="references-small" style="-moz-column-count:2; column-count:2;">


</doc>
<doc id="273210" url="https://ml.wikipedia.org/wiki?curid=273210" title="റോമുലോ ബെറ്റാൻകോർട്ട്">
റോമുലോ ബെറ്റാൻകോർട്ട്

വെനിസ്വലയുടെ മുൻ പ്രസിഡന്റ്. റോമുലോ ഏർണസ്റ്റൊ ബെറ്റാൻ കോർട്ട് ബെല്ലൊ എന്നാണ് മുഴുവൻ പേർ. (ഇംഗ്ലീഷ്:Rómulo Ernesto Betancourt Bello).
വെനിസ്വേലിയൻ ജനാധിപത്യത്തിന്റെ പിതാവ് എന്നാണ് അദ്ദേഹം അറിയപ്പെടുന്നത്. ഗുവട്ടയറിൽ ജനിച്ചു. ഏകാധിപത്യത്തിനെതിരെ പോരാടി വിജയിച്ച ചരിത്ര പുരുഷൻ. ജുവാൻ വിൻസെന്റ് ഗോമസിന്റെ സ്വേച്ഛാധിപത്യത്തിനെതിരെ കലാപം സംഘടിപ്പിക്കുകയും അതിൽ വിജയിക്കുകയും ചെയ്തു. ഈ കലാപത്തിലൂടെയാണ് അദ്ദേഹം തന്റെ രാഷ്ട്രീയ ജീവിതം തുടക്കം കുറിച്ചത്.
പ്രസിഡന്റ് (1959-1964)


</doc>
<doc id="273213" url="https://ml.wikipedia.org/wiki?curid=273213" title="ജാവാ മനുഷ്യൻ">
ജാവാ മനുഷ്യൻ

ഇൻഡോനേഷ്യയിലെ ജാവാ ദ്വീപുകളിൽ നിന്ന് 1891-ൽ കണ്ടെടുക്കപ്പെട്ട പ്രാചീന മനുഷ്യന്റെ ഒരു ഉപവർഗം ആണ് ജാവാ മനുഷ്യൻ(). വലിയ തല, ചെറിയ താടി, അഞ്ചടി എട്ട് ഇഞ്ച്‌ പൊക്കം എന്നിവയായിരുന്നു ജാവാ മനുഷ്യന്റെ പ്രതേകതകൾ. ഇവർക്ക് ശരിക്കും നീണ്ടു നിവർന്ന നടക്കാൻ കഴിവില്ലാത്ത പ്രകൃതമായിരുന്നു.



</doc>
<doc id="273223" url="https://ml.wikipedia.org/wiki?curid=273223" title="പി.സി.എച്ച്.എസ്. പുല്ലൂപ്രം">
പി.സി.എച്ച്.എസ്. പുല്ലൂപ്രം

പ്രബോധചന്ദ്രോദയം ഹൈസ്കൂൾ പുല്ലൂപ്രം, എന്ന പീ.സി.ഹൈസ്കൂൾ,റാന്നി അങ്ങാടി ഗ്രാമപഞ്ചായത്തിലെ പ്രമുഖ എയ്ഡഡ് വിദ്യാലയമാണ്.

1965
സ്ഥാപക മാനേജർ :റ്റി.ഡി.നാരായണൻ നമ്പൂതിരി

1936-ൽ തോട്ടമൺ കേന്ദ്രമാക്കി സ്ഥാപിച്ച സംസ്കൃതവിദ്യാലയം നാട്ടുകാരുടെ അപേക്ഷയനുസരിച്ച് 1951-ൽ ശ്രീ ചിത്തിര തിരുനാൾ മഹാരാജാവിന്റെ തീരുമാനമനുസരിച്ച് റാന്നി അങ്ങാടി പുല്ലൂപ്രത്തു മലയാളം സ്കൂളായി പ്രവർത്തിക്കുവാൻ ആരംഭിച്ചു. 

5 മുതൽ 10 വരെ ക്ലാസ്സുകൾ.17 അധ്യാപകർ.
ലൈബ്രറി,കമ്പ്യൂട്ടർ ലാബ്,സ്കൂൾ ബസ്.

2013-14 തൊട്ട്, തുടർച്ചയായി മൂന്നാം വർഷവും എസ്. എസ്. എൽ. സി പരീക്ഷയിൽ പൂർണ്ണ വിജയം നേടി. 2014-15ൽ സംസ്ഥാന ഐ. റ്റി മേളയിൽ ഐ. റ്റി ക്വിസ്സിൽ ഈ സ്കൂളിലെ വിദ്യാർഥിയായിരുന്ന ആദർശ്. ജെ ഒന്നാം സ്ഥാനം നേടി.

എയ്ഡഡ് മാനേജ്മെന്റ്.
സ്കൂൾ മാനേജർ: റ്റി.എൻ.പരമേശ്വരൻ നമ്പൂതിരി.





</doc>
<doc id="273259" url="https://ml.wikipedia.org/wiki?curid=273259" title="രാമർ പിള്ള">
രാമർ പിള്ള

1996-ൽ പച്ചിലയിൽ നിന്നും പെട്രോൾ ഉണ്ടാക്കി എന്നവകാശപ്പെട്ടയാളാണ്, തമിഴ്‌നാട്ടിലെ ഇടയംകുളം ഗ്രാമത്തിൽ നിന്നും ഉള്ള രാമർ പിള്ള. കണ്ടുപിടിത്തം വ്യാവസായികാടിസ്ഥാനത്തിൽ നിർമ്മിച്ചു വിൽക്കാൻ ശ്രമിക്കുന്നതിനിടയിൽ, ഐ.ഐ.ടി.യിൽ നിന്നുള്ള ശാസ്ത്രജ്ഞന്മാരുടെയും സി.ബിഐ. ഉദ്യോഗസ്ഥരുടെയും മുന്നിൽ പരീക്ഷണം വിജയകരമായി നടത്താൻ സാധിക്കാതെ അറസ്റ്റിലാകുകയും ചെയ്തു. പിന്നീട് 2014-ൽ താൻ കണ്ടെത്തിയത് പെട്രോളല്ലെന്നും ജൈവ ഇന്ധനമാണെന്നും ഡെന്മാർക്കിലെയും സിംഗപ്പൂരിലേയും ശാസ്ത്രജ്ഞന്മാരുടെ അംഗീകാരം നേടിയ ഇതിനെ വീണ്ടും വിപണിയിൽ ഇറക്കാൻ ശ്രമിക്കുമെന്നും അവകാശപ്പെടുന്നു.


</doc>
<doc id="273263" url="https://ml.wikipedia.org/wiki?curid=273263" title="ആഡ്‌വാക്">
ആഡ്‌വാക്

ആഫ്രിക്കയുടെ തെക്കേ ഭാഗങ്ങളിൽ കാണപ്പെടുന്ന രാത്രിഞ്ചരരായ ഒരു സസ്തനി ജീവി വർഗ്ഗമാണ് ആഡ്‌വാക്(). ആഫ്രിക്കൻ ഉറുമ്പുതീനിയെന്നും വിളിപ്പേരുള്ള ഇവ ടൂബുലിഡന്റേറ്റ എന്ന നിരയിൽ ഇപ്പോൾ ഭൂമുഖത്തവശേഷിക്കുന്ന ഏക ജീവി വർഗ്ഗമാണ്.


</doc>
<doc id="273277" url="https://ml.wikipedia.org/wiki?curid=273277" title="ഷിർലി ടെംപിൾ ബ്ലാക്ക്">
ഷിർലി ടെംപിൾ ബ്ലാക്ക്

ആദ്യകാല ഹോളിവുഡ് ചലച്ചിത്രനടിയും ബാലതാരവുമായിരുന്നു ഷിർലി ടെംപിൾ ബ്ലാക്ക് .(ഏപ്രിൽ 23, 1928 – ഫെബ്: 10, 2014). ടെലിവിഷൻ അഭിനേത്രിയായും അവർ വേഷമിട്ടിട്ടുണ്ട്. 1930 കളിൽ ഒരു ബാലതാരമായി നിറഞ്ഞുനിന്ന ഷിർലി സിനിമാജീവിതത്തിനു ശേഷം ഘാനയിലും ചെക്കോസ്ലോവാക്യയിലും അമേരിക്കയുടെ നയതന്ത്രപ്രതിനിധിയായി സേവനം അനുഷ്ഠിച്ചിരുന്നു.
മികച്ച ബാലതാരത്തിനുള്ള അക്കാഡമി പുരസ്ക്കാരം ഷിർലി നേടുകയുണ്ടായി.



</doc>
<doc id="273288" url="https://ml.wikipedia.org/wiki?curid=273288" title="ഉത്തരാധുനികതയും സാഹിത്യവും">
ഉത്തരാധുനികതയും സാഹിത്യവും

ഉത്തരാധുനികത എന്ന മുന്നേറ്റത്തിനു ആധുനികതയിൽ നിന്ന് വേറിട്ടൊരു അസ്തിത്വമില്ല. ആധുനികതയ്ക്ക് ശേഷമുള്ളതെന്ന നിലയിലോ, ആധുനികതയെ ഉല്ലംഘിക്കുന്നതെന്ന നിലയിലോ ഉത്തരാധുനികതയെ മനസ്സിലാക്കാം. എന്നാൽ ഇവ രണ്ടും തമ്മിൽ വ്യത്യാസങ്ങളുണ്ട് താനും. ആധുനികസംസ്കാരത്തിന്റെ തന്നെ പ്രതിസന്ധിയെ പ്രതിനിധാനം ചെയ്യുന്ന ഉത്തരാധുനികത, ആധുനികതയിൽ നിന്നും അവാങ്ങ്ഗാദ് കലയിൽ നിന്നും വ്യത്യസ്തമായ ഒരു പുതിയ ഭാവുകത്വത്തെയാണ്‌ സൂചിപ്പിക്കുന്നത്. ല്യൊനർ, ബോദ്രിയാർ, ഫ്രെദ്രിക് ജെയിംസണ്, ഡേവിഡ്‌ ഹാർവെ തുടങ്ങിയ സൈദ്ധാന്തികർ അവരവരുടെ നിലപാടുകളിൽ നിന്നുകൊണ്ട് ഉത്തരാധുനികതയെ ആധുനികതയിൽ നിന്നും ഭിന്നമായ, അല്ലെങ്കിൽ അതിന്റെ തുടർച്ചയായ ചരിത്രത്തിന്റെ ഒരു സാമൂഹികാവസ്ഥയായി പരിഗണിക്കുന്നു.
കലാസാഹിത്യത്തിലെ നൂതനപ്രവണതകൾ, ആധുനികതയിൽ നിന്നും വ്യത്യസ്തമായ സാമൂഹികാവസ്ഥ, സാംസ്‌കാരികരംഗത്തെ അത്യന്തം നൂതനമായ പ്രവണതകൾ, ഒരു പുതിയ ലോകവീക്ഷണം, സാങ്കേതികവിദ്യ സാധ്യമാക്കുന്ന പുതിയ ജീവിതാനുഭവങ്ങൾ, എന്നിവയെല്ലാം സൂചിപ്പിക്കുവാൻ ഉത്തരാധുനികത ഉപയോഗിക്കപ്പെടുന്നു. കലാസാഹിത്യ രംഗത്തെ സംബന്ധിക്കുന്ന, അല്ലെങ്കിൽ,പൊതുവിൽ സംസ്കാരത്തെ സംബന്ധിക്കുന്ന സൂചനകൾ നല്കുന്ന ഒന്നായിമാത്രം ഉത്തരാധുനികതയെ പരിഗണിക്കാനാവില്ല. ഉത്തരാധുനികത ചരിത്രപരമായി സവിശേഷമായ ഒരു കാലഘട്ടവും അതിന്റെ അനുഭവഘടനയുമാണ്. ജീവിതത്തിന്റെ എല്ലാ മേഖലകളെയും പ്രത്യക്ഷമായും പരോക്ഷമായും ബാധിക്കുന്ന, അവയെ സ്വാധീനിക്കുന്ന ഒരു സാമൂഹികാവസ്ഥയാണ് ഉത്തരാധുനികത. ചരിത്രപരവും, സൈദ്ധാന്തികവുമായ സങ്കല്പനമെന്ന നിലയിലും, തികച്ചും വ്യത്യസ്തങ്ങളായ ഒരുപറ്റം സാംസ്കാരികവൃത്തികളെന്ന നിലയിലും, രാഷ്ട്രീയവും സാമൂഹികവുമായ സമീപനങ്ങളെന്ന നിലയിലും ഉത്തരാധുനികത വളരെ സങ്കീർണവും അനേകമാനങ്ങളുമുള്ള ഒരു ജൈവപരിസരമാണ്. ഉത്തരാധുനികത എന്ന സംജ്ഞയുടെ ആദ്യ പ്രയോക്താക്കളിലൊരാളായ ലെസ്‌ലി ഫീഡ്‌ലർ അതിനെ ടി എസ് എലിയറ്റിനെയും, ജെയിംസ് ജോയ്സിനെയും, വാലസ് സ്റ്റീവെസിനെയും പോലുളള അത്യന്താധുനികരുടെ വരേണ്യവാദത്തിനും വർഗപക്ഷഭേദത്തിനും വിരുദ്ധമായ പ്രതികരണമായി പരിഗണിക്കുകയാണ് ചെയ്തത്. എന്നാൽ മറ്റു വിമർശകർ ഉത്തരാധുനികതയെ ഹതാശരായ കുറെ വിപ്ലവകാരികളുടെ ആദർശവാദത്തിന്റെ പരാജയത്തിൽ നിന്നുത്ഭവിച്ച ധൈഷണിക നിർമിതിയായി വിലയിരുത്തുന്നു. മുൻകാലഘട്ടങ്ങളിൽ നിന്നും ഭിന്നമായ, ചരിത്രപരമായി തികച്ചും നൂതനമെന്നു വിശേഷിപ്പിക്കാവുന്ന ജീവിത യാഥാർത്ഥ്യങ്ങളും അവ പ്രജനനം ചെയുന്ന വിചാരഘടനകളും സൃഷ്ടിക്കുന്ന ഒരു പുതിയ ചരിത്ര കാലഘട്ടമാണ് ഉത്തരാധുനികത.

1870 കൽ മുതൽ ഉത്തരാധുനികത എന്ന വാക്ക് പ്രചാരത്തിലുണ്ടെങ്കിലും, അക്കാലത്ത് ആ പദത്തിന് ഇന്നുള്ള അർത്ഥതലങ്ങൾ ഉണ്ടായിരുന്നില്ല. 1930 കളിൽ ആധുനികതയ്ക്ക് എതിരായ ഒരു ചെറിയ പ്രതികരണത്തെ സൂചിപ്പിക്കുവാനാണ് ആ പദം ആദ്യമായി ഉപയോഗിച്ചതെന്ന് പറയുന്നു. പിന്നീട് 1942 ൽ , ഫിറ്റ്സ് എന്ന വിമർശകൻ സമകാലിക ലാറ്റിനമേരിക്കൻ സാഹിത്യത്തെ വിശേഷിപ്പിക്കുവാൻ ആ പദമാണ്‌ ഉപയോഗിച്ചത്‌. പ്രസിദ്ധ ചരിത്രകാരനായ അർനോൾഡ് ടോയിനബി രണ്ടാം ലോക യുദ്ധത്തിനു ശേഷമുള്ള പാശ്ചാത്യ നാഗരികതയുടെ പുതിയ യുഗത്തെ വിഷെഷിപ്പിക്കുവനും ഉത്തരാധുനികത ഉപയോഗിച്ചിരുന്നു.ഈ പുതിയ യുഗത്തെ യുക്തിരാഹിത്യത്തിന്റെയും വ്യാകുലതകളുടെയും നഷ്ടസ്വപ്നങ്ങളുടെയും കാലമായി ടോയിനബി അവതരിപ്പിക്കുന്നു. ഉത്തരാധുനികത എന്ന സങ്കല്പത്തെക്കുറിച്ചുള്ള ആദ്യത്തെ മൌലികമായ സൂചന ടോയിൻബിയുടെ ചരിത്രപരമായ വർഗീകരനത്തിലനെന്നു പറയാം. പക്ഷേ അദ്ദേഹം ഉന്നയിക്കുന്ന ചരിത്രപരമായ ചോദ്യങ്ങൾ ഉത്തരാധുനികതയെക്കുറിച്ചു പിന്നീടുള്ള ചർച്ചകളിൽ സ്വാധീനം ചെലുത്തുന്നതായി കരുതാനാവില്ല. ഹാരിലെവിൻ, ഇർവിങ്ങ് ഹോവ്, ലെസ്‌ലി ഫീഡ്ലർ, സൂസൻ സോണ്ടാഗ്, ഇഹാബ് ഹസ്സൻ തുടങ്ങിയ സാഹിത്യ കല വിമർശകർ ഉത്തരാധുനികതയുടെ ഉദയം പ്രഖ്യപിക്കുവാനും, അതിനെ നിർവചിക്കുവാനുമുള്ള ശ്രമങ്ങൾ നടത്തിയിട്ടുണ്ട്. അവരെ സംബന്ധിച്ചിടത്തോളം, ആധുനികതയുടെ ഭാവുകത്വത്തിൽ നിന്നും തികച്ചും ഭിന്നമായ, അതിനെ വിരുദ്ധമായ നിലപാടുകൾ സ്വീകരിക്കുന്നതും, രൂപപരമായി വ്യത്യസ്ത സവിശേഷതകൾ പ്രദർശിപ്പിക്കുന്നതുമായിരുന്നു ഉത്തരാധുനികത. അറുപതുകൾ അവസാനിക്കുന്നത് വരെ, ഉത്തരാധുനികതയെ കുറിച്ചുള്ള ചർച്ചകളെല്ലാം പൊതുവെ സാഹിത്യ കേന്ദ്രിതമായിരുന്നു.

കലാസാഹിത്യസംബന്ധിയായ വ്യവഹാരങ്ങളിൽ ഉത്തരാധുനികത കൂടുതൽ അംഗീകാരം നേടുകയുണ്ടായി.എഴുപതുകളിലും എൺപതുകളിലും വാസ്തുവിദ്യ, ദൃശ്യകലകൾ, നടനകലകൾ, സംഗീതം എന്നിവയുടെ മണ്ഡലങ്ങളിൽ ഉത്തരാധുനികതയ്ക്ക്‌ വമ്പിച്ച പ്രചാരം ലഭിക്കുകയുണ്ടായി. എൺപതുകളുടെ മധ്യത്തോടെയാണ് വിശാലമായ സാമൂഹികസിദ്ധാന്തത്തിന്റെ വ്യവഹാരങ്ങളിൽ അത് ഒരു സ്ഥിരസാന്നിധ്യമായി മാറുന്നത്. ഉത്തരാധുനികത എന്ന ആശയം സിനിമ, നാടകം, നൃത്തം, സംഗീതം, കല, വാസ്തുവിദ്യ, തത്ത്വശാസ്ത്രം, ദൈവശാസ്ത്രം, മനോവിശ്ലേഷണം, ചരിത്രരചന, ശാസ്ത്രം,എന്നിങ്ങനെ വിവിധ മേഖലകളിലുള്ള പ്രവണതകളെ സൂചിപ്പിക്കുന്ന പ്രമാണവാക്യമായി അംഗീകരിക്കപ്പെട്ടിട്ടുണ്ട്. 

സാഹിത്യചർച്ചകളിലാണ് ഉത്തരാധുനികത എന്ന സംജ്ഞ ആദ്യമായി ഗൗരവമുള്ള ഒരു സ്ഥാനം പിടിച്ചുപറ്റിയത്. അമേരിക്കയിൽ വിശേഷിച്ചും ന്യൂയോർക്കിൽ, യുദ്ധാനന്തര കാലഘട്ടത്തിലാണ് ബീറ്റ് റയ്റ്റേഴ്സ് എന്നറിയപ്പെടുന്ന ഒരുപറ്റം യുവഎഴുത്തുകാർ തങ്ങളുടെ സാഹിത്യവൃത്തി ആരംഭിക്കുന്നത്.മെഴ്സേ കണ്ണിങാം, റോബർട്ട് ക്രീലി, എഡ്സോൺ തുടങ്ങിയവരുടെ രചനകളെ ആധാരമാക്കിയാണ് ചാൾസ് ഒൻസെൻ തന്റെ ലേഖനങ്ങളിൽ ഉത്തരാധുനികതയുടെ പിറവിയെക്കുറിച്ച് സംസാരിക്കുന്നത്. ആധുനികതയെ വീണ്ടും വിലയിരുത്തുവാനും പുനർനിർവചിക്കുവാനും ശ്രമിക്കുന്നു എന്ന അർഥത്തിലാണ് ഉത്തരാധുനികത എന്ന പദം പ്രയോഗിക്കപ്പെട്ടത്. വ്യക്തിപരമായ ആവിഷ്കാരത്തിന്റെ ചോദ്യങ്ങളിൽ നിന്ന് എഴുത്തുകാരൻ രചനയുടെ സങ്കീർണതകളെ പ്രശ്നവത്കരിക്കുന്ന ഒരു പുതിയ സാഹിത്യപാരമ്പര്യത്തിന്റെ ആരംഭത്തെ സൂചിപ്പിക്കുന്നതുമായിരുന്നു അത്. യൂറോപ്യൻ ആധുനികതയുടെ കൊളാഷ് സങ്കേതം വീണ്ടും കണ്ടെത്തുവാനും, കാവ്യാത്മകമല്ലാത്ത ആഖ്യാനവസ്തുക്കൾ തന്റെ കവിതകളിൽ നിർലോഭം ഉപയോഗിച്ച എസ്രാപൗണ്ടിന്റെ രചനാരീതിയിലെക്കു മടങ്ങി പോകുവാനും ഉള്ള ശ്രമങ്ങൾ ഇവരുടെ കവിതകളിൽ പ്രകടമായിരുന്നു. ആധുനികതയുടെ പുനർ നിർവചനത്തിനുള്ള ശ്രമം എന്ന അർഥമാണ് ഓൾസൻ അതിനു കല്പിച്ചിരുന്നത്.

1. സി. ബി. സുധാകരൻ, ഉത്തരാധുനികത -- നവസിദ്ധാന്തങ്ങൾ, (1999)പുറം.13-22, ഡി.സി.ബുക്ക്സ്. കോട്ടയം

</doc>
<doc id="273301" url="https://ml.wikipedia.org/wiki?curid=273301" title="കച്ചം">
കച്ചം

ചേര ഭരണകാലത്ത് നിലനിന്നിരുന്ന ഒരു സാമൂഹിക സ്ഥാപനമാണ് കച്ചം എന്ന പേരിൽ അറിയപ്പെടൂന്നത്. എ. ഡി. 830 കാലഘട്ടത്തിൽ ഇത് ശക്തമായി തന്നെ നിലനിന്നിരുന്നു എന്നു കാണുന്നു. കേരളത്തിൽ നിന്നും ലഭിച്ച ആദ്യശിലാലിഖിതമായ വാഴപ്പള്ളിശാസനത്തിൽ ഒരു കച്ചത്തെ പറ്റി പരാമർശമുണ്ട്. കച്ചം ഒരു ഭരണോപാധിയാണ്. മേൽസ്ഥാനീയരായ ഊരാളരും മറ്റുള്ള അധികാരികളും ഏകകണ്ഠേന എടുക്കുന്ന തീരുമാനങ്ങളും വ്യവസ്ഥകളുമാണ് കച്ചങ്ങളെന്നു പറയുന്നത്. പ്രധാനപ്പെട്ട ഒന്നിലധികം അധികാര സ്ഥാപനങ്ങൾ കൂടിച്ചേർന്നുണ്ടാവുന്ന യോഗങ്ങളാണു കച്ചങ്ങൾ. കച്ചങ്ങൾ കൂടി എടുക്കുന്ന തീരുമാനങ്ങളെ സമൂഹത്തിലാർക്കും ലംഘിക്കാൻ സാധ്യമല്ല. ഇവയ്ക്കുള്ള മികച്ച ഉദാഹരണമാണ് മൂഴിക്കുളം കച്ചം. ഇവയുടെ പിൽക്കാല രൂപങ്ങളാണ് കഴകം പോലുള്ള സാമുദായികസംഘങ്ങളായി മാറിയത്.


</doc>
<doc id="273328" url="https://ml.wikipedia.org/wiki?curid=273328" title="ചെമ്പുള്ള്">
ചെമ്പുള്ള്

ചെമ്പുള്ളിന്റെ ഇംഗ്ലീഷിലെ പേര് Oriental Hobby എന്നാണ്. ശാസ്ത്രീയ നാമം "Falco severus" .ലോകത്തിൽ ഏറ്റവും വേഗത്തിൽ പറക്കുന്ന പക്ഷിയാൺ്.

ഇന്ത്യയിൽ പ്രജനനം നടത്തുന്ന പ്രാദേശിക പക്ഷിയാണ് ചെമ്പുള്ള്.

പ്രാണികളാണ് പ്രധാന ഭക്ഷണം. ചിലപ്പോൾ ചെറു പക്ഷികളേയും ഭക്ഷണമാക്കാറുണ്ട്.
മറ്റു പക്ഷികളുടെ മരത്തിലോ കെട്ടിടത്തിലൊ ആണ് ഇവ കൂടുവയ്ക്കുന്നത്. പശ്ചിമഘട്ടത്തിലെ പാറക്കേട്ടുകളിലും ഇവ കൂടൊരുക്കാറുണ്ട്. ജനുവരി മുതൽ ഏപ്രിൽ വരെയാണ് പ്രജനന കാലം. 3-4 മുട്ടകളിടും. 25-32 ദിവസങ്ങൾക്കൊണ്ട് മുട്ട വിരിയും.

27-30 സെ.മീ നീളമുണ്ട്. അടിവശം ചെമ്പിച്ച നിറം. മുകളിൽ നീല കലർന്ന ചാര നിറം. മങ്ങിയ കഴുത്ത്. നീണ്ടു കൂർത്തചിറകുകളും നീണ്ട വാലും ഇവയ്ക്കുണ്ട്.


</doc>
<doc id="273330" url="https://ml.wikipedia.org/wiki?curid=273330" title="ലഗ്ഗാർ പുള്ള്">
ലഗ്ഗാർ പുള്ള്

ലഗ്ഗാർ പുള്ളിന് ഇംഗ്ലീഷില് Laggar Falcon എന്നു പേര്. ശാസ്ത്രീയ നാമം "Falco jugger" എന്നുമാണ് ഇന്ത്യൻ ഉപഭൂഖണ്ഡത്തിൽ ഇറാൻ തൊട്ട് [അഫ്ഘാനിസ്ഥാൻ ]], പാകിസ്താൻ , ഭാരതം, നേപ്പാൾ , ഭൂട്ടാൻ , ബംഗ്ലാദേശ്, മ്യാന്മാർ എന്നിവിടങ്ങളിൽ കാണുന്നു.



</doc>
<doc id="273331" url="https://ml.wikipedia.org/wiki?curid=273331" title="കായൽ പുള്ള്">
കായൽ പുള്ള്

Peregrine Falcon എന്നും Peregrine എന്നും ഇംഗ്ലീഷിൽ അറിയുന്ന കായൽ പുള്ളിന്റെ ശാസ്ത്രീയ നാമം "Falco peregrinus" എന്നാണ്. 
കാക്കയുടെ വലിപ്പമുണ്ട്. പുറകില് നീല കലർന്ന ചാരനിറം. പിടകൾ പൂവനേക്കാൾ വലുതാണ്..
വേഗതയ്ക്ക് പേരുകേട്ട പക്ഷിയാണ്. ഇരയെ പിടിയ്ക്കനുള്ള കൂപ്പുകുത്തലിന് 389 കി.മീ/മണിക്കൂർ രേഖപ്പെടുത്തിയിട്ടുണ്ട്. ഇത് ഇവയെ ജീവികളിൽ വേഗതയുള്ളതായി കണാക്കാക്കുന്നതിന് കാരണമാവുന്നു. 

ഇടത്തരം വലിപ്പമുള്ള പക്ഷികളാണ് പ്രധാന ഭക്ഷണം. എന്നാൽ അപൂർ‌വമായി സസ്തനികൾ , ചെറിയ ഉരഗങ്ങൾ , അല്ലെങ്കിൽ പ്രാണികൾ എന്നിവയെയും ഭക്ഷിക്കും.

ഇവ ഒരു വർഷത്തിനുള്ളിൽ ലൈംഗിക വളർച്ചയെത്തും. ജീവിത കാലം മുഴുവൻ ഒരേ ഇണ തന്നെയായിരിക്കും. ഉയർന്ന പാറക്കൂട്ടത്തിലും ഉയർന്ന കെട്ടിടങ്ങളിലും കൂടുകെട്ടുന്നു. 

നീളം 34-58 സെ.മീ ആണ്. ചിറകുകളുടെ അറ്റങ്ങൾ തമ്മിൽ 74-120 സെ.മീ അകലമുണ്ട്. ആണും പെണ്ണും ഒരേ പോലെയിരിക്കും. പിടയ്ക്ക് പൂവനേക്കാൾ 30% വലിപ്പം കൂടുതലുണ്ട്. 
പൂവന് 424-750 ഗ്രാം തൂക്കം കാണും. വലിയവയ്ക്ക് 910-1500 ഗ്രം തൂക്കം കണും. 
കടുത്ത് തവിട്ടു നിറമോ കറുപ്പോ പട്ടകളോടു കൂടിയ വെള്ളയോ ചെമ്പിച്ചതോ ആയ അടിവശം. 

ഇവയുടെ ആയുർദൈർഘ്യം 15.5 വർഷമാണ്..

പക്ഷികളെ മാത്രം ഭക്ഷിക്കുന്നു. ഇവ സൂര്യോദയം തൊട്ട് അസ്തമയം വരെ വേട്ടയാടുന്നു. തുറസ്സായ സ്ഥലത്താണ് വേട്ടയാടുന്നത്. 

മുട്ടയിടാനുള്ള സ്ഥലം പിടയാണ് തിരഞ്ഞെടുക്കുന്നത്. തറയിൽ ആഴമില്ലാത്ത കുഴിയുണ്ടാക്കി അതിൽ മുട്ടയിടുന്നു.

മുട്ടയിടുന്ന കാലം ദേശത്തിനനുസരിച്ച് വ്യത്യാസമുണ്ട്. സാധാരണയായി മൂന്നു മുതൽ അഞ്ചു് മുട്ടവരെയിടും. വെള്ളയോ മങ്ങിയ മഞ്ഞനിറത്തോടു കൂടിയതോ മുട്ടകളിൽ തവിട്ടു വരകളുണ്ടായിരിക്കും.. മുട്ട വിരിയാൻ 29-33 ദിവസം വേണം.
വിരിഞ്ഞ കുഞ്ഞുങ്ങളേ ഇംഗ്ലീഷിൽ "eyases" എന്നാണ് വിളിക്കുന്നത്.)
കൊല്ലം ജില്ലയിലെ ചാത്തന്നൂർ പോളച്ചിറ ഏലായിൽ ഇവയുടെ സാന്നിധ്യം 2019 ൽ റിപ്പോർട്ട് ചെയ്യപ്പെട്ടിട്ടുണ്ട്.


</doc>
<doc id="273343" url="https://ml.wikipedia.org/wiki?curid=273343" title="സുമാത്രൻ കടുവ">
സുമാത്രൻ കടുവ

ഇന്തോനേഷ്യയിലെ സുമാത്ര ദ്വീപിൽ ആണ് സുമാത്രൻ കടുവകളെ (Panthera tigris sumatran) കണ്ടുവരുന്നത്. ഐ.യു.സി.എൻ 2008 ലെ കണെക്കെടുപ്പു പ്രകാരം 441 മുതൽ 679 എണ്ണമെങ്കിലും ഉണ്ടാകും. 

സുമാത്രൻ കടുവകൾ, ഏറ്റവും ചെറിയ കടുവകളുടെ ഉപവർഗ്ഗത്തിലൊന്നാണ്. ആൺകടുവയുടെ ഭാരം 100 മുതൽ 140 കി.ഗ്രാം വരെയുണ്ടാകും.


</doc>
<doc id="273380" url="https://ml.wikipedia.org/wiki?curid=273380" title="ആസാദ് കശ്മീർ">
ആസാദ് കശ്മീർ

കാശ്മീരിന്റെ പടിഞ്ഞാറു ഭാഗത്ത് പാകിസ്താന്റെ നിയന്ത്രണത്തിൻ കീഴിൽ സ്വയംഭരണ സംവിധാനങ്ങളുണ്ട് എന്ന് സങ്കൽപ്പക്കപ്പെടുന്ന ഒരു ഭൂപ്രദേശമാണ് ആസാദ് ജമ്മു ആന്റ് കശ്മീർ അഥവാ ആസാദ് കശ്മീർ (). മുൻ നാട്ടുരാജ്യമായിരുന്ന ജമ്മു-കാശ്മീർ പൂർണ്ണമായി ഇന്ത്യയിൽ ലയിച്ചതിനു ശേഷം, 1947-ൽ ഇന്ത്യയും പാകിസ്താനുമായി നടന്ന ഒന്നാം കാശ്മീർ യുദ്ധത്തിൽ ഇന്ത്യയുടെ ഈ പ്രദേശം പാകിസ്താൻ നിയന്ത്രണത്തിലായി.

ഇന്ത്യയിൽ ഈ പ്രദേശത്തെ പാക് അധിനിവേശ കശ്മീർ എന്നാണ് വിശേഷിപ്പിക്കുന്നത്.

ആസാദ് കശ്മീരിന്റെ വടക്കൻ ഭാഗം ജാംഗഡ് കൊടുമുടി (4,734 മീറ്റർ അല്ലെങ്കിൽ 15,531 അടി) ഉൾപ്പെടെയുള്ള ഹിമാലയത്തിന്റെ താഴ്ന്ന പ്രദേശത്തെ ഉൾക്കൊള്ളുന്നു. എന്നിരുന്നാലും, നീലം താഴ്‌വരയിലെ ഹരി പർബത് കൊടുമുടി ഈ അധിനിവേശമേഖലയിലെ ഏറ്റവും ഉയരമുള്ള കൊടുമുടിയാണ്. ഫലഭൂയിഷ്ഠമായതും ഹരിതാഭമായതുമായ താഴ്‌വരകൾ നിറഞ്ഞ ആസാദ് കശ്മീരിന്റെ ഭൂമിശാസ്ത്രം ഇതിനെ ഉപഭൂഖണ്ഡത്തിലെ ഏറ്റവും മനോഹരമായ പ്രദേശങ്ങളിലൊന്നാക്കി മാറ്റുന്നു.

ശൈത്യകാലത്തും വേനൽക്കാലത്തും ഒരുപോലെ ഈ പ്രദേശത്ത് മഴ ലഭിക്കും. മുസാഫറാബാദും പട്ടാനും ഈ കാശ്മീർ മേഖലയിലെ ഏറ്റവും ഈർപ്പമുള്ള പ്രദേശങ്ങളിൽ ഉൾപ്പെടുന്നു. ഈ മേഖലയിലെ ഭൂരിഭാഗം പ്രദേശങ്ങളിലും മഴയുടെ ശരാശരി അളവ് 1400 മില്ലിമീറ്ററിൽ കൂടുതലാണ് എന്നതുപോലെ മുസാഫറബാദിന് സമീപത്ത് (ഏകദേശം 1800 മില്ലിമീറ്റർ) ഏറ്റവും കൂടുതൽ മഴയും ലഭിക്കുന്നു. കനത്ത മഴയും മഞ്ഞുരുകലും കാരണമായി വേനൽക്കാലത്ത് ഝലം, ലീപ നദികളിൽ മൺസൂൺ വെള്ളപ്പൊക്കം സാധാരണമാണ്.

1947 ൽ ഇന്ത്യാ വിഭജനകാലത്ത്, ബ്രിട്ടീഷുകാർ നാട്ടുരാജ്യങ്ങളുടെ മേലുള്ള അധികാരം ഉപേക്ഷിച്ചു പോകുകയും അവയ്ക്ക് ഇന്ത്യയിലോ പാകിസ്താനിലോ ചേരുന്നതിനോ അല്ലെങ്കിൽ സ്വതന്ത്രമായി നിലകൊള്ളുന്നതിനോ ഉള്ള സ്വാതന്ത്ര്യം അവശേഷിപ്പിച്ചിരുന്നു. ജമ്മു കശ്മീരിലെ മഹാരാജാവായിരുന്ന ഹരി സിംഗ് തന്റെ രാജ്യം സ്വതന്ത്രമായി തുടരണമെന്ന് ആഗ്രഹിച്ചു. എന്നാൽ പടിഞ്ഞാറൻ ജമ്മു പ്രവിശ്യയിലേയും (ഇന്നത്തെ ആസാദ് കശ്മീർ എന്നറിയപ്പെടുന്ന പ്രദേശം) അതിർത്തി ജില്ലാ പ്രവിശ്യയിലേയും (ഇന്നത്തെ ഗിൽഗിത്-ബാൾട്ടിസ്ഥാൻ) മുസ്ലീം വംശജരിലെ ഒരു വിഭാഗം പാകിസ്താനിൽ ചേരാനാണ് ആഗ്രഹിച്ചത്. 

1947 വസന്തകാലത്ത്, പശ്ചിമ പഞ്ചാബിലെ റാവൽപിണ്ടി ഡിവിഷന്റെ അതിർത്തിയിലുള്ള പൂഞ്ചിൽ മഹാരാജാവ് ഹരിസിംഗിനെതിരെ ഒരു കലാപം പൊട്ടിപ്പുറപ്പെട്ടു.


</doc>
<doc id="273385" url="https://ml.wikipedia.org/wiki?curid=273385" title="ഭട്ട്‌ലപെനുമരു">
ഭട്ട്‌ലപെനുമരു

ആന്ധ്രപ്രദേശിലെ കൃഷ്ണ ജില്ലയിലെ ഒരു ഗ്രാമമാണ് ഭട്ട്‌ലപെനുമരു. വിജയവാഡയിൽ നിന്നും 35 കി.മീ യും ജില്ലാ ആസ്ഥാനമായ മച്ചലിപട്ടണത്ത് നിന്നും 10 കി.മീ. യും അകലെ സ്ഥിതിചെയ്യുന്ന ഈ ഗ്രാമത്തിലാണ് ഇന്ത്യയുടെ ദേശീയ പതാക രൂപകൽപ്പന ചെയ്ത സ്വാതന്ത്ര്യ സമര സേനാനി പിംഗളി വെങ്കയ്യ ജനിച്ചത്.


</doc>
<doc id="273388" url="https://ml.wikipedia.org/wiki?curid=273388" title="കാട്ടുപൊന്നാങ്കണ്ണി">
കാട്ടുപൊന്നാങ്കണ്ണി

തെക്കേ അമേരിക്കൻ വംശജയായ ഒരു കുറ്റിച്ചെടിയാണ് കാട്ടുപൊന്നാങ്കണ്ണി. . അലങ്കാരച്ചെടിയായി നട്ടുവളർത്തുന്ന ഈ സസ്യത്തിന്റെ ഇല തോരൻ ഉണ്ടാക്കാൻ കേരളത്തിൽ ഉപയോഗിക്കാറുണ്ട്. ചൈനയിൽ എല്ലായിടത്തും നട്ടുവളർത്താറുണ്ട്.



</doc>
<doc id="273394" url="https://ml.wikipedia.org/wiki?curid=273394" title="വാണ്ടഡ് (2008)">
വാണ്ടഡ് (2008)

2008ൽ റിലീസ് ചെയ്ത ഒരു അമേരിക്കൻ ആക്ഷൻ - ത്രില്ലർ സിനിമയാണ് വാണ്ടഡ്

നൂറ്റാണ്ടുകളായി തയ്യൽക്കാരുടെ ഇടയിൽ ഉള്ള ഫ്രറ്റെർണിറ്റി എന്ന രഹസ്യ സംഘടനയെ കേന്ദ്രീകരിച്ചാണ് കഥ വികസിക്കുന്നത്. ലോകത്തിന്റെ ബാലൻസ് നിലനിർത്താൻ വയലൻസ് ഒരു വഴി ആയി ഉപയോഗിക്കുക എന്ന ബാറ്റ്മാൻ സിരീസിലെ ലീഗ് ഓഫ് ഷാഡോയുടെ അതെ നയം തന്നെയാണ് ഇതിനും. അതിനായി ജന്മനാ സൂപ്പർ ഹ്യൂമൻ എബിലിറ്റി ഉള്ള ചിലരെ ഫ്രറ്റെർണിറ്റി തിരെഞ്ഞെടുത്തു പരിശീലിപ്പിച്ചു് അവരുടെ കൊലയാളികൾ ആക്കി മാറ്റും . അഡ്രിനാലിൻ സാധാരണയിലും കൂടുന്ന സമയം ഹാർട്ട് റേറ്റ് സാധാരണയിലും വളരെ കൂടും . ആ സമയം ആ വ്യക്തിക്ക് സമയത്തിന്റെ ചലനം മെല്ലെ ആയി അനുഭവപ്പെടും . അങ്ങനെ ഒരു കഴിവുള്ള സംഘടയുടെ മുൻ കൊലയാളിയായ ഒരാളുടെ മകനാണ് വെസ്‌ലി . തെറ്റിപ്പിരിഞ്ഞ സംഘടനയെ ഇല്ലാതാക്കാൻ നടക്കുന്ന അയാളെ കൊലപ്പെടുത്താൻ സംഘടന നിയോഗിക്കുന്ന എല്ലാവരെയും തന്റെ കഴിവ് വെച്ച് വെസ്ലിയുടെ അച്ഛൻ പരാജയപ്പെടുത്തുന്നു. തന്റെ അച്ഛൻ ആരാണെന്നറിയാതെ ജീവിക്കുന്ന അച്ഛന്റെ അതെ കഴിവുള്ള വെസ്ലിയെ പരിശീലിപ്പിച്ചു തന്റെ തന്നെ അച്ഛനെ കൊല്ലാൻ വേണ്ടി തയ്യാറാക്കുകയാണ് സംഘടനയുടെ മുന്നിലുള്ള ഒരേ ഒരു മാർഗ്ഗം .


</doc>
<doc id="273397" url="https://ml.wikipedia.org/wiki?curid=273397" title="മനുഷ്യർ ആനകൾക്ക് ഏൽപ്പിക്കുന്ന ഉപദ്രവങ്ങൾ">
മനുഷ്യർ ആനകൾക്ക് ഏൽപ്പിക്കുന്ന ഉപദ്രവങ്ങൾ

വന്യജീവിയായ ആനയെ അതിന്റെ കായികമായ കരുത്ത് പലതരത്തിലും ഉപയോഗപ്പെടുത്താൻ പണ്ടുകാലം മുതലേ മനുഷ്യൻ ഇണക്കാൻ ശ്രമിച്ചിരുന്നു. ഇങ്ങനെ മനുഷ്യന്റെ ബന്ധനത്തിൽ ജീവിക്കുന്ന ആനയെ നാട്ടാന എന്ന് വിളിക്കുന്നു. വന്യമൃഗമായ ആനയെ പൂർണ്ണമായും മെരുക്കാൻ ആവില്ല. അതിനാൽ പലപ്പോഴും ചങ്ങലയിൽ ബന്ധിച്ച്, സഞ്ചരിക്കാനും അനങ്ങാനും ഉള്ള സ്വാതന്ത്ര്യം ഹനിച്ചാണ് ആനയെ വളർത്തുന്നത്. ഈ കാലത്ത് പലതരത്തിൽ ആനകൾ പീഡനം ഏറ്റുവാങ്ങുന്നു.

കെണിവച്ച് കാട്ടിൽനിന്നും പിടിക്കുന്ന ആനയെ മെരുക്കിയാണ് നാട്ടാനയാക്കാൻ ശ്രമിക്കുന്നത്. എന്നാൽ അവ ഒരിക്കലും ഒരു ഇണങ്ങിയ മൃഗമാവുന്നില്ല, മറിച്ച് ചങ്ങലയിൽ ഏതു സമയവും ബന്ധിതനായതിനാൽ സ്വാതന്ത്ര്യങ്ങളില്ലാതെ വേഗത്തിൽ നടക്കാനോ ഓടാനോ വയ്യാത്തതിനാൽ ഇണങ്ങിയതായി തോന്നുന്നത് മാത്രമാണ്. പിടിക്കുന്നതിനുമുൻപ് കാട്ടിൽ ജീവിക്കുന്ന ആനയുടെയും പിടിച്ചതിനുശേഷമുള്ള അതിന്റെ ജീവിതവുമായി യാതൊരു ബന്ധവുമില്ല. കൂട്ടം ചേർന്ന് അലഞ്ഞ് തിരിഞ്ഞ് നടക്കാനും നദികളിൽ കുളിക്കുവാനും നടന്നുകൊണ്ട് തന്നെ ഭക്ഷണം കഴിക്കുവാനും ഇഷ്ടപ്പെടുന്ന ഒരു വന്യമൃഗമാണ് ആന. ഇതിനെ മെരുക്കിക്കഴിഞ്ഞാൽപ്പിന്നെ ഒരേ കുറ്റിയിൽ മണിക്കൂറുകളോളം കെട്ടിയിടപ്പെട്ട് ബ്രഹ്മചര്യജീവിതം നയിക്കേണ്ടിവരുന്നു. ജോലിയെടുപ്പിക്കുമ്പോൾ മാത്രമാണ് മറ്റ് ആനകളെ കാണുന്നതുതന്നെ, പൈപ്പിൽ നിന്നും വരുന്ന വെള്ളത്തിലാവും മിക്കവാറും കുളിയും. ഇന്റർനാഷണൽ യൂണിയൻ ഫോർ ദ കൺസർവേഷൻ ഓഫ് നേച്ചർ ആൻഡ് നാച്ചുറൽ റിസോഴ്‌സ് ഏഷ്യൻ ആനയെ വംശനാശഭീഷണിയുള്ള മൃഗങ്ങളുടെ പട്ടികയിലാണ് പെടുത്തിയിട്ടുള്ളത്. ഇന്ത്യയിൽ ഉള്ള 3000-ത്തോളം നാട്ടാനകളിൽ ഏതാണ്ട് 700 എണ്ണത്തോളം കേരളത്തിലാണ് ഉള്ളത്.

പലതരം കെണികൾ വച്ചുപിടിക്കുന്ന ആനയെ ഭീകരമായാണ് മെരുക്കുന്നത്. ആ മെരുക്കലിന്റെ ഭീതിദമായ ഓർമ്മകൾ ഉണ്ടെങ്കിലേ ആന ഇടയാതെ അനുസരണയോടെ ജീവിക്കുകയുള്ളൂ. വന്യജീവിയാണെന്നും ചിന്താശേഷിയുണ്ടെന്നും ഉള്ള തോന്നൽ നഷ്ടപ്പെടുത്തുന്ന വിധം ക്രൂരമായ ഈ പരിപാടിയെ "തകർക്കൽ (breaking-in)" എന്നാണ് വിളിക്കുന്നത്. പരിശീലനസ്ഥലത്തേക്ക് വലിച്ചിഴച്ചു കൊണ്ടുവന്നു തുടങ്ങുന്ന ഈ പരിപാടി ഒരാഴ്ച നീളുന്നു. മനുഷ്യനു പൂർണ്ണമായി അടിമപ്പെടാനുള്ളതാണ് എന്ന ഒരു മനസ്ഥിതി ഉണ്ടാക്കലാണ് ഈ പ്രക്രിയയുടെ ലക്ഷ്യം. ഇതിനായി ഒന്നോ രണ്ടോ മരക്കുറ്റികളുടെ ഇടയിൽ അനങ്ങാൻ ആവാത്ത വിധത്തിൽ ആനയെ കെട്ടിയിടുന്നു. തകർക്കാനായി ആനക്കുട്ടിയെ തുടർച്ചയായി തോട്ടി കൊണ്ട് അടിക്കുകയാണ് ആദ്യം ചെയ്യുക, ഇതോടൊപ്പം ആനപ്പാപ്പാൻ ശാന്തനായി ആനയോടു സംസാരിക്കുകയും ചെയ്യുന്നു. പേടി, വേദന, ദാഹം, വിശപ്പ് എന്നിവ ഒടുവിൽ ആനയുടെ എല്ലാ എതിർപ്പുകളും ഇല്ലാതാക്കുന്നു. തന്റെ വിധി സ്വീകരിക്കാൻ ആന തയ്യാറാവുന്നതോടെ പാപ്പാന്മാർ ആനയെ കുളിക്കാനും തിന്നാനും അനുവദിക്കുന്നു. എന്നാലും ആ സമയമെല്ലാം മെരുക്കുവാൻ സഹായിക്കുന്ന ആന അതിന്റെ കൂടെത്തന്നെയുണ്ടാവും. ഏതാനും ആഴ്ച ഇത്തരം പരിശീലനം നൽകുന്നതോടെ പാപ്പാനെ അനുസരിക്കാൻ ഏറെക്കുറെ ആയിട്ടുണ്ടാവും പുതിയ ആന. എന്നാൽ സർക്കസ്സിലോ മൃഗശാലയിലോ ജനിക്കുന്ന ആനക്കുട്ടികളെ ഇങ്ങനെ മെരുക്കേണ്ട ആവശ്യം വരാറില്ല. ഒരു പാപ്പാൻ മാറി മറ്റൊരു പാപ്പാൻ വരുമ്പോൾ ഇത് ആവർത്തിക്കപ്പെടുന്നു. തായ്‌ലാന്റിൽ ആനകളെ മെരുക്കാനായി ചെവിയിലും കാലിലും എല്ലാം ആണിയടിച്ചു കയറ്റാറുണ്ടത്രേ. അതിനൊപ്പം അടിക്കുക, ഉറങ്ങാൻ അനുവദിക്കാതിരിക്കുക, ഭക്ഷണവും വെള്ളവും കൊടുക്കാതിരിക്കുക എന്ന രീതികളും ഉണ്ട്. തന്റെ ബുദ്ധിയും ബോധവും ഇച്ഛാശക്തിയും നഷ്ടപ്പെട്ട് ഇനി ഒരു അടിമയുടെ ജീവിതമായി മാറിയാലേ നിലനിൽപ്പ് സാധ്യമാവുകയുള്ളൂ എന്ന് ആനയ്ക്ക് ബോധ്യം വരുത്തുവാനാണ് ഈ ശിക്ഷാരീതികൾ. മിക്ക ആനകളുടേ കാലുകളിലും നിരന്തരം കെട്ടിയിട്ട ഇരുമ്പു ചങ്ങല ഉരഞ്ഞ് ഉണ്ടായ പൊട്ടലുകൾ കാണാം. പിടിക്കപ്പെട്ട അന്നുമുതൽ ചെരിയുന്നതുവരെ ആ ചങ്ങല അഴിച്ചുമാറ്റാറില്ല. ചട്ടം പഠിപ്പിക്കുമ്പോഴുള്ള ക്രൂരമർദ്ദനത്തിൽ ആനയുടെ ജീവൻ തന്നെ അപകടത്തിലാവുന്ന അവസ്ഥകൾ ധാരാളമാണ്

സസ്തനികളിൽ ആനകൾക്കു മാത്രം കാണുന്ന ഒരു പ്രതിഭാസമാണ് മദപ്പാട് അഥവാ മദം പൊട്ടൽ. ലൈംഗികോത്തേജനവുമായി മദംപൊട്ടലിനു ബന്ധമുണ്ടോ എന്ന് തെളിയിക്കപ്പെട്ടിട്ടില്ല. എങ്കിലും അങ്ങനെ തന്നെ വിശ്വസിക്കപ്പെടുന്നു. 20 വയസ്സു കഴിഞ്ഞ കൊമ്പന്മാരിലാണ് രൂക്ഷമായ മദപ്പാട് കാണുന്നത്. പുരുഷഹോർമോണുകളുടെ ആധിക്യം മൂലം അതിബലവാനും ആക്രമണസ്വഭാവമേറുന്നവനുമാണ് മദയാന. മെരുക്കുന്ന സമയത്തേറ്റ ക്രൂരമായ അനുഭവം കൊണ്ടു മാത്രം അനുസരണ കാണിക്കുന്ന ആന മദപ്പാടു സമയത്തെ രതിജന്യവും കാമസംബന്ധിയുമായ വ്യാപാരങ്ങളാൽ ആ വേദന പോലും മറക്കുമ്പോൾ, എത്രയും പെട്ടെന്ന് ഇതൊന്ന് ഒതുക്കിയാൽ മറ്റു പണികൾ എടുപ്പിക്കാൻ ശ്രമിക്കുന്ന മനുഷ്യർ ആനയെ മർദ്ദനത്തിലൂടെ മദപ്പാട് മാറ്റാൻ നോക്കുന്നു. കേരള സർക്കാർ 2013-ൽ പുറത്തിറക്കിയ നാട്ടാന പരിപാലന ചട്ടങ്ങൾ പ്രകാരം മദപ്പാട് കണ്ടാൽ ഡോക്ടറെ കാണിക്കണം. ഡോക്ടറുടെ നിർദ്ദേശമില്ലാതെ മദം തടയാനായി മരുന്നു നൽകരുത്. മദപ്പാടുള്ള സമയത്ത് ആന ജനങ്ങൾക്ക് പൊതുവിൽ അപകടമുണ്ടാക്കുന്നില്ലെന്ന് ഉടമ ഉറപ്പാക്കണം. ഈ സമയത്ത് ആനയ്ക്ക് ആവശ്യമായ പരിചരണം നൽകുകയും വേണം. മദപ്പാടുള്ളപ്പോൾ ആനയെ ഒരു പണിക്കും നിയോഗിക്കരുത്.

ആനയുടെ വായും പല്ലും ദഹന വ്യവസ്ഥയും രൂപീകരിച്ചിട്ടുള്ളത് പാകം ചെയ്തതൊ സംസ്കരിച്ചതോ പരിവർത്തനം ചെയ്യപ്പെട്ടതോ ആയ ആഹാരത്തിനു വേണ്ടിയല്ല. പുല്ല്, ഇലകൾ, മുള, മരത്തിന്റെ തൊലി, വേര്, വാഴ, കരിമ്പ് എന്നിവയൊക്കെ തിന്നാനും ദഹിക്കാനുമുള്ള പല്ലും ആമാശയവും കുടലും ഉള്ള ആനയ്ക്ക് പനയുടെ മുകളിൽ നിൽക്കുന്ന പനമ്പട്ട സ്വാഭാവികമായ ആഹാരമേ അല്ല എങ്കിലും ഇത് ഇഷ്ടഭോജനമാണെന്ന തെറ്റിദ്ധാരണ നിലവിലുണ്ട്. വ്യായാമത്തിന്റെ അഭാവം മൂലവും മനുഷ്യർ നൽകുന്ന ഭക്ഷണം ആനയുടെ സ്വാഭാവികരീതികൾക്ക് യോജിച്ചത് ആകാത്തതുകൊണ്ടും ആനകൾക്ക് ദഹനക്കേട് വരുന്നത് പതിവാണ്, ആനകൾക്ക് ഉണ്ടാകുന്ന ദഹനക്കേടിന് എരണ്ടക്കെട്ട് എന്നാണു പറയുന്നത്. എരണ്ടക്കെട്ട് കാരണം ആനകളുടെ ആയുസ്സ് കുറയുന്നുണ്ട്. രണ്ടു കൊല്ലത്തിനിടെ 56 ആനകൾ ചരിഞ്ഞതിൽ 34 എണ്ണത്തിനും എരണ്ടക്കെട്ടായിരുന്നു. തിരുവമ്പാടി ശിവസുന്ദർ അടക്കം എട്ടാനകളാണ് 2018 ജനുവരി ഒന്നിനുശേഷം സംസ്ഥാനത്ത് ചരിഞ്ഞത്. 2017-ൽ 20- ഉം 2016-ൽ 26-ഉം ആനകൾ ചരിഞ്ഞു. പരിപാലനത്തിൽ വന്ന മാറ്റമാണ് എരണ്ടക്കെട്ടിനു കാരണമായി ആനചികിത്സകരും ആനപ്രേമികളും പറയുന്നത്. കാട്ടാനകൾക്ക് എരണ്ടക്കെട്ട് കുറവാണെന്നും അവർ പറയുന്നു. ജീവിതരീതിയിലുണ്ടായ വ്യത്യാസം മനുഷ്യരെ രോഗികളാക്കുംപോലെ നാട്ടാനകൾക്കും ചികിത്സ ഫലപ്രദമാകാത്ത രോഗങ്ങൾ കൂടുകയാണ്.

ആനകളെ വളർത്തുമ്പോൾ പാലിക്കേണ്ട വിവിധങ്ങളായ കാര്യങ്ങളെപ്പറ്റിയുള്ള വിശദമായ മാർഗനിർദ്ദേശങ്ങൾ കേരള സർക്കാർ 2013-ൽ പുറത്തിറക്കുകയുണ്ടായി. ഇതു പ്രകാരം ആനയുടമ ആനയെ പരിപാലിക്കാൻ മൂന്നുവർഷമെങ്കിലും പ്രവൃത്തിപരിചയമുള്ള പാപ്പാനെയേ നിയമിക്കാവൂ. അയാൾക്ക് പ്രവൃത്തിപരിചയത്തിന് സർട്ടിഫിക്കറ്റും ഉണ്ടാകണം. വനം വകുപ്പ് നൽകുന്ന പരിശീലനം പാപ്പാന്മാർക്ക് ലഭിക്കുന്നു എന്ന് ഉടമ ഉറപ്പുവരുത്തണം. പാപ്പാന് ഒരു സഹായി ഉണ്ടായിരിക്കണം. ആനയ്ക്ക് വിശ്രമിക്കാൻ ആനയുടെ വലിപ്പം അനുസരിച്ച് വൃത്തിയുള്ള തൊഴുത്ത് ഉണ്ടായിരിക്കണം.

ഒമ്പതു മീറ്റർ നീളവും ആറു മീറ്റർ വീതിയുമുള്ള തൊഴുത്താണ് മുതിർന്ന ആനയ്ക്ക് വേണ്ടത്. അടച്ചുകെട്ടിയ ഷെഡ്ഡാണെങ്കിൽ ചുരുങ്ങിയത് അഞ്ചര മീറ്റർ ഉയരം ഉണ്ടാവണം. എന്നും ആനയെ കുളിപ്പിക്കുന്നു എന്ന് ഉറപ്പാക്കണം. ആനയ്ക്ക് അസുഖമോ പരിക്കോ ഗർഭമോ ഉണ്ടെങ്കിൽ ഉടമയെ പാപ്പാൻ അറിക്കണം. മൃഗഡോക്ടറുടെ സഹായം ഉടമ തേടണം. മെഡിക്കൽ പരിശോധന നടത്തുകയും പ്രതിരോധ കുത്തിവയ്പുകൾ നൽകുകയും വേണം. രണ്ടുവർഷത്തിലൊരിക്കൽ പാപ്പാനെയും ആരോഗ്യ പരിശോധനയ്ക്കു വിധേയനാക്കണം. പാപ്പാന് ആനയിലേക്ക് പകരാനിടയുള്ള രോഗങ്ങൾ ഇല്ലെന്ന് ഉറപ്പാക്കണം. ആനയെ ഉത്സവത്തിനും മറ്റും കൊണ്ടുപോകുമ്പോൾ സംഘാടകർ പരിപാടിയുടെ വിശദാംശങ്ങൾ അധികൃതർക്ക് എഴുതിനൽകണം. ആനയ്ക്ക് യാതൊരു വിധത്തിലുമുള്ള വന്ധ്യംകരണ ശസ്ത്രക്രിയയും നടത്തരുത്. ചട്ടങ്ങളിലെ വ്യവസ്ഥകൾ ലംഘിക്കപ്പെട്ടാൽ വന്യജീവി സംരക്ഷണ നിയമപ്രകാരമുള്ള ശിക്ഷ ഉടമയ്ക്കു ലഭിക്കും. എന്നാൽ കേരളത്തിൽ ഇതുവരെ ഈ ചട്ടങ്ങൾ കർശനമായി നടപ്പാക്കിയിട്ടില്ല. 2010- ലെ രാജസ്ഥാൻ ഹൈക്കോടതിയുടെ ഉത്തരവ് അനുസരിച്ച് കേരള വനം വകുപ്പ് 2015 മെയ് 14 ന് ആനകളെ നിയന്ത്രിക്കാൻ ഇരുമ്പുതോട്ടി ഉപയോഗിക്കുന്നത് നിരോധിച്ചുകൊണ്ട് ഉത്തരവ് പുറപ്പെടുവിച്ചു. അത്യാവശ്യമെങ്കിൽ മരം കൊണ്ടുള്ള തോട്ടി മാത്രമേ ഉപയോഗിക്കാൻ പാടുള്ളൂ.

തന്ത്രശാസ്ത്രങ്ങളിലൊന്നും അമ്പലങ്ങളിൽ ആനയെഴുന്നള്ളത്ത് വേണമെന്ന് വിധിച്ചിട്ടില്ല എന്നു സുഗതകുമാരിയും ഇത് ക്രൂരവും അനാവശ്യമായ ഒരു ആഡംബരമാണെന്ന് അക്കീരിമൺ കാളിദാസ ഭട്ടത്തിരിയും പറയുന്നു. എത്ര മെരുക്കിയാലും മെരുങ്ങാത്ത വന്യമൃഗമായ ആന ഉൽസവങ്ങൾക്കും മറ്റും എഴുന്നള്ളിക്കുമ്പോഴും വെയിലത്ത് ടാറിട്ട റോഡിൽക്കൂടി കിലോമീറ്ററുകളോളം നടത്തിക്കൊണ്ടുപോവുമ്പോഴുമെല്ലാം ഇടയുന്നത് കേരളത്തിൽ സാധാരണമാണ്. ജനങ്ങൾ തിങ്ങിനിറഞ്ഞിരിക്കുന്ന ഉൽസവപ്പറമ്പുകളിൽ ആന ഇടയുന്നത് വലിയ ഭീഷണിയാണ്.
റോഡിൽക്കൂടി കൊണ്ടുപോകുമ്പോൾ ആനകൾ ഇടയുന്നത് പലപ്പോഴും ഗതാഗതത്തിന് തടസ്സമാവാറുണ്ട്. പരിഭ്രാന്തരാവുന്ന ആനകൾ വഴികളിൽക്കൂടി ഓടി വാഹനങ്ങൾ തകർക്കുന്നതും സംഭവിക്കാറുണ്ട്. ഇടയുന്ന ആനകൾ വലിയ നാശനഷ്ടങ്ങളും ഉണ്ടാക്കുന്നു. തൃശൂർ പൂരത്തിന് അണിനിരത്തുന്ന ആനകൾ ഇടയുന്നത് പതിവാണ്. ജനുവരി മുതൻ ഏപ്രിൽ വരെയുള്ള കാലത്ത് നടക്കുന്ന ഉൽസവങ്ങളാണ് കേരളത്തിലെ ആനകളുടെ ഏറ്റവും ദുരിതപൂർണ്ണമായ കാലം. പൊരിയുന്ന വെയിലത്ത് ടാറിട്ട റോഡിൽ മണിക്കൂറുകളോളം, പലപ്പോഴും ദിവസങ്ങൾ തുടർച്ചയായി നിൽക്കേണ്ടിവരാറുണ്ട് ഇവയ്ക്ക്. ഉൽസവങ്ങളുടെയും ടൂറിസത്തിന്റെയും പേരിൽ ഭക്ഷണവും വെള്ളവും ഉറക്കവും ലഭിക്കാത്തതുമൂലം ഇക്കാലത്ത് ആനകൾ പലതരത്തിൽ കഷ്ടപ്പെടുന്നു. ഒരു മതഗ്രന്ഥങ്ങളിലും അമ്പലങ്ങളിലെ ഉൽസവത്തിന് ആനകൾ വേണമെന്നു പറയുന്നില്ല. 30000 മുതൽ 100000 രൂപവരെ ദിവസത്തിന് വാടക ലഭിക്കുന്ന ഉൽസവകാലത്ത് പരമാവധി ലാഭം കൊയ്യാനുള്ള ആന ഉടമസ്ഥരുടെ ആർത്തിയാണ് ആനകളുടെ ഈ ദുരിതത്തിന് ഒരു കാരണം. മദമിളകുന്ന കാലത്ത് ആനയ്ക്ക് വേണ്ടത് തണുത്ത ചുറ്റുപാടുകളും ആവശ്യത്തിനു വെള്ളവും വിശ്രമവുമാണ്, എന്നാൽ ഉൽസവകാലത്ത് ഇങ്ങനെ വിശ്രമിക്കാൻ അനുവദിച്ചാൽ ഉണ്ടാവുന്ന നഷ്ടം ആനകൾക്ക് വിശ്രമം നൽകുന്നതിൽ നിന്നും ഉടമകളെ തടയുന്നു. തൃശൂർപൂരത്തിന്‌ ആനകളെ എഴുന്നള്ളിക്കരുതെന്ന മൃഗസംരക്ഷണ വകുപ്പിന്റെ ഉത്തരവ്‌ ശ്രദ്ധയിൽപ്പെട്ടപ്പോൾ പീറ്റയുടെ വക്താവും അമേരിക്കൻ നടിയുമായ പമേല ആൻഡേഴ്‌സൺ കേരളത്തിലെ മുഖ്യമന്ത്രിയായ ഉമ്മൻ ചാണ്ടിയോട് തൃശൂർ പൂരത്തിന് ആനകളെ എഴുന്നള്ളിക്കുന്നത് തടയണമെന്നും പകരം മുളകൊണ്ടോ മരംകൊണ്ടോ മറ്റോ ആനകളുടെ രൂപം ഉണ്ടാക്കി പൂരത്തിന്‌ ഉപയോഗിക്കാൻ ആനയൊന്നിന്‌ ഏതാണ്ട്‌ പതിനായിരം രൂപ നൽകാൻ തയ്യാറാണെന്നും അറിയിക്കുകയുണ്ടായി. നേരത്തേ തമിഴ്‌നാട്ടിലെ മലയാളികൾക്ക്‌ ആനയെ ഉപയോഗിച്ച്‌ പൂരം ആഘോഷിക്കുന്നതിന്‌ അനുമതി ലഭിക്കാതെ വന്നപ്പോൾ അവർ ഇത്തരത്തിലുള്ള ആനയുടെ രൂപങ്ങൾ ഉപയോഗിക്കുകയും അത്‌ ഏവരേയും തൃപ്തിപ്പെടുത്തുകയും സന്തോഷിപ്പിക്കുകയും അത്ഭുതപ്പെടുത്തുകയും ചെയ്തതായി പമേല ആൻഡേഴ്‌സൺ മുഖ്യമന്ത്രിക്ക് എഴുതി. എന്നു മാത്രമല്ല ഒരു പ്രധാന ടൂറിസം ലക്ഷ്യമായ കേരളത്തിൽ വരുന്ന ഒരു സന്ദർശകന്റെ അവധിക്കാലത്തിന്റെ സന്തോഷം നശിപ്പിക്കാൻ ഇങ്ങനെ ആനകളെ ചങ്ങലയ്ക്കിട്ടു കൊണ്ടു വെയിലത്തു ടാർ റോഡിൽക്കൂടി നടത്തുന്ന ഒറ്റക്കാഴ്ച മാത്രം മതിയാവുമെന്നും അവർ എഴുതുകയുണ്ടായി. ഇത്തരം പീഡനങ്ങൾക്ക്‌ ഇരയാവുന്ന ആനകളുടെ പ്രതികാരത്താൽ കഴിഞ്ഞ 15 വർഷത്തിനിടയ്ക്ക്‌ കേരളത്തിൽ അഞ്ഞൂറോളം പേർ കൊല്ലപ്പെട്ടിട്ടുണ്ടെന്ന കാര്യവും ചൂണ്ടിക്കാട്ടിയ പമേല ആൻഡേഴ്‌സൺ ഇതിനെല്ലാം ഒരു മാറ്റം വരുത്താനുള്ള സുവർണ്ണ അവസരമാണ്‌ പൂരത്തിന് ആനകളെ നിരോധിക്കുക വഴി വന്നിരിക്കുന്നതെന്ന കാര്യവും മുഖ്യമന്ത്രിയെ ഓർമ്മിപ്പിക്കുകയുണ്ടായി.

"പ്രിയ മുഖ്യമന്ത്രിയ്ക്ക്

"എന്റെ ആനപ്രേമം അറിയാവുന്ന പീറ്റ(PETA)യിലെ എന്റെ സുഹൃത്തുക്കൾ ഈ വരുന്ന തൃശൂർപൂരത്തിന്‌ ആനകളെ എഴുന്നള്ളിക്കരുതെന്ന മൃഗസംരക്ഷണ വകുപ്പിന്റെ ഉത്തരവ്‌ എന്റെ ശ്രദ്ധയിൽപ്പെടുത്തുകയുണ്ടായി. ലോകം മുഴുവനുമുള്ള ആളുകളാൽ അഭിനന്ദിക്കപ്പെടാനുള്ള ഒരു സുവർണ്ണ അവസരമാണ്‌ ഇപ്പോൾ കൈവന്നിരിക്കുന്നത്‌."

"ആനകളുടെ ബുദ്ധിയേയോ അവയുടെ സാമൂഹ്യ-പെരുമാറ്റരീതികളെയോ കുറിച്ച്‌ അറിവില്ലാതിരുന്ന കാലത്ത്‌ മനുഷ്യർ അവയെ പൂരത്തിനും പണികൾ എടുപ്പിക്കാനും ഉപയോഗിച്ചിരുന്നു. എന്നാൽ ഈ മാറിയകാലത്ത്‌ ആനകൾക്ക്‌ ഉപദ്രവമാകാതിരിക്കാനും പൂരത്തിന്റെ ഗരിമ നഷ്ടപ്പെടാതിരിക്കാനും മുളകൊണ്ടോ മരംകൊണ്ടോ മറ്റോ ആനകളുടെ രൂപം ഉണ്ടാക്കി പൂരത്തിന്‌ ഉപയോഗിക്കാൻ ആനയൊന്നിന്‌ ഏതാണ്ട്‌ പതിനായിരം രൂപ നൽകാൻ ഞാൻ തയ്യാറാണെന്ന കാര്യം സന്തോഷത്തോടെ അറിയിക്കട്ടേ.

"താങ്കൾക്ക്‌ ഒരുപക്ഷേ അറിവുണ്ടായേക്കാം, നേരത്തേ തമിഴ്‌നാട്ടിലെ മലയാളികൾക്ക്‌ ആനയെ ഉപയോഗിച്ച്‌ പൂരം ആഘോഷിക്കുന്നതിന്‌ അനുമതി ലഭിക്കാതെ വന്നപ്പോൾ അവർ ഇത്തരം ആന-രൂപം ഉപയോഗിക്കുകയും അത്‌ ഏവരേയും തൃപ്തിപ്പെടുത്തുകയും സന്തോഷിപ്പിക്കുകയും അത്ഭുതപ്പെടുത്തുകയും ചെയ്ത കാര്യം. തൃശൂർ പൂരവും നമുക്ക്‌ അങ്ങനെ ആഘോഷിക്കാവുന്നതേയുള്ളൂ."

"ആനകളെ ചങ്ങലയ്ക്കിട്ട്‌ അടിമയാക്കി വയ്ക്കുന്ന രീതിയോട്‌ ലോകം മുഴുവൻ എതിരാണെന്ന് താങ്കൾക്ക്‌ അറിവുണ്ടെന്ന് എനിക്ക്‌ ഉറപ്പാണ്‌. ഒരു പ്രധാന ടൂറിസം ലക്ഷ്യമായ കേരളത്തിൽ വരുന്ന ഒരു സന്ദർശകന്റെ അവധിക്കാലത്തിന്റെ സന്തോഷം നശിപ്പിക്കാൻ ഇങ്ങനെ ആനകളെ ചങ്ങലയ്ക്കിട്ടു കൊണ്ടു വെയിലത്തു ടാർ റോഡിൽക്കൂടി നടത്തുന്ന ഒറ്റക്കാഴ്ച മാത്രം മതിയാവും. ഇത്തരം പീഡനങ്ങൾക്ക്‌ ഇരയാവുന്ന ആനകളുടെ പ്രതികാരത്താൽ കഴിഞ്ഞ 15 വർഷത്തിനിടയ്ക്ക്‌ കേരളത്തിൽ അഞ്ഞൂറോളം പേർ കൊല്ലപ്പെട്ടിട്ടുണ്ടെന്ന കാര്യവും അറിയാവുന്ന താങ്കൾക്ക്‌ ഇതിനെല്ലാം ഒരു മാറ്റം വരുത്താനുള്ള സുവർണ്ണ അവസരമാണ്‌ വന്നിരിക്കുന്നത്‌."

"താങ്കളിൽ നിന്നും മറുപടി പ്രതീക്ഷിച്ച്‌"<br>
"വിശ്വസ്തതയോടെ"<br>
"പമേലാ ആൻഡേർസൺ"

ആറുമണിക്കൂർ മാത്രമേ ജോലി ചെയ്യിക്കാവൂ എന്നു നിയമുണ്ടെങ്കിലും പലപ്പോഴും ദിവസം മുഴുവൻ ആനകളെക്കൊണ്ട് അമിതമായി ജോലി ചെയ്യിക്കാറുണ്ട്. നെറ്റി കൊണ്ട് വലിയ ഭാരങ്ങൾ തള്ളുന്നത് ആനയുടെ മസ്തകത്തിന് ദോഷം ചെയ്യുമെങ്കിലും അമിതഭാരങ്ങൾ തള്ളിനീക്കാൻ ആനകൾ പലപ്പോഴും നിർബന്ധിതരാവേണ്ടി വരാറുണ്ട്. ഇങ്ങനെ പീഡിപ്പിക്കപ്പെടുന്ന ആനകൾ ഇടയുന്നത് സാധാരണമാണ്. കഴിഞ്ഞ പത്തുകൊല്ലത്തിഉനിടയിൽ 212 പേർ ആനയുടെ ആക്രമണത്തിൽ കൊല്ലപ്പെട്ടിട്ടുണ്ട്, അതിൽ കൂടുതൽ പാപ്പാന്മാർ ആണ്. ഇക്കാലത്ത് പീഡനങ്ങളിൽ 1000-ഓളം ആനകളും കൊല്ലപ്പെട്ടിട്ടുണ്ടെന്നാണ് കണക്കുകൾ കാണിക്കുന്നത്. അമിതജോലിയും നിർജ്ജലീകരണവും മൂലം അവയ്ക്ക് പണിയെടുക്കാനേ സാധിക്കാതെ വരുന്നു. ഡിസംബർ മുതൽ മെയ് വരെയുള്ള ഉൽസവകാലത്ത് വിശ്രമമേ ലഭിക്കാതെ 200-ഓളം ഉൽസവങ്ങളിൽ പങ്കെടുപ്പിക്കാൻ നിത്യേന ലോറിയിൽ കയറി പോവേണ്ടിവരാറുള്ള ആനകൾ വരെയുണ്ട്. 40-45 ഡിഗ്രി ചൂടുള്ള ഇക്കാലത്ത് 10-12 മണിക്കൂറോളം തുടർച്ചയായി വെയിലത്ത് നിൽക്കുവാനായി കനത്ത പീഡനമാണ് ഈ ജീവികൾ ഏറ്റുവാങ്ങേണ്ടിവരുന്നത്. ഇങ്ങനെ അനുസരണയോടെ നിർത്താൻ പാപ്പാന്മാർ നടത്തുന്ന പ്രയോഗങ്ങൾ എന്തെല്ലാമാണെന്ന് പുറത്ത് ഇപ്പോഴും അറിയുന്നില്ല. കാലിൽ തളയ്ക്കുന്ന ഭാരിച്ച ചങ്ങലയും ദേഹത്ത് ഇടുന്ന മുള്ളുള്ള ചങ്ങലയും ആവണം ആനയെ അനങ്ങാതെ നിൽക്കാൻ പ്രേരിപ്പിക്കുന്നത്. ഉറക്കെ മുഴങ്ങുന്ന പെരുമ്പറകളുടെയും ചെണ്ടയുടെയും വെടിക്കെട്ടുകളുടെയും ശബ്ദം ഇവ ഉലസവകാലത്ത് വളരെ അടുത്ത് നിന്ന് നിരന്തരം സഹിക്കേണ്ടിവരുന്നുണ്ട്. അതിനിടയിലാണ് ഒരു ഉൽസവസ്ഥലത്തുനിന്നും മറ്റൊരിടത്തേക്ക് ലോറിയിൽ പോവേണ്ടിവരുന്നത്. കാട്ടിന്റെ ശാന്തതയിൽ മറ്റ് ആനകളോടൊപ്പം അലഞ്ഞുനടക്കാൻ ഇഷ്ടപ്പെടുന്ന ആന ഉറക്കം, വെള്ളം, ഭക്ഷണം എന്നിവ നിഷേധിക്കപ്പെട്ടാണ് ഉൽസവകാലത്ത് ജീവിക്കേണ്ടിവരുന്നത്. ഇന്ത്യയിൽ ഏറ്റവും കൂടുതലായി ആനകളെ പീഡിപ്പിക്കുന്ന സമൂഹം കേരളത്തിലേതാണെന്ന് എഴുത്തുകാരൻ സക്കറിയ അഭിപ്രായപ്പെടുന്നു. ഒരേ ദിവസം തന്നെ വിശ്രമമേയില്ലാതെ മൂന്നും നാലും സ്ഥലങ്ങളിൽ എഴുന്നള്ളിക്കപ്പെടേണ്ട ദയനീയ അവസ്ഥയും കേരളത്തിലെ ആനകൾക്ക് ഉണ്ടാവുന്നുണ്ട്.

കഠിനമായി ജോലിചെയ്യിച്ചും വിശ്രമമില്ലാതെ പണിയെടുപ്പിച്ചും ഉൽസവകാലത്ത് പലയിടങ്ങളിൽ എത്തിക്കാൻ ലോറികളിൽ തുടർച്ചയായി യാത്ര ചെയ്യിച്ചും ആനകളെ കേരളത്തിൽ പലപ്പോഴും ക്രൂരമായി ഉപദ്രവിച്ചുവരുന്നു. പെരുമ്പാവൂർ രായമംഗലം കൂട്ടുമഠം ക്ഷേത്രത്തിൽ 2013 ജനുവരി 27-ന് ആന ഇടഞ്ഞപ്പോൾ മൂന്ന് സ്ത്രീകൾ കൊല്ലപ്പെടുകയുണ്ടായി. പൂർണ്ണമായ കാഴ്ചശക്തിയുമില്ലാതിരുന്ന തെച്ചിക്കോട്ടുകാവ് രാമചന്ദ്രൻ എന്ന് പേരിട്ടിട്ടുള്ള ഈ ആനയെ വിശ്രമമില്ലാതെ എഴുന്നള്ളത്തിന് ഉപയോഗിച്ചിരുന്നു. ജനുവരി 25-ന് ഉച്ചയ്ക്ക് ഒന്നു മുതൽ വൈകിട്ട് ആറു വരെയും രാത്രി 12 മുതൽ 26നു പുലരർച്ചെ അഞ്ചുമണിവരെയും കുന്നംകുളത്തിനടുത്ത് ഈ ആനയെ എഴുന്നള്ളിച്ചിരുന്നു. അതിനു ശേഷം കോട്ടയത്തേക്കു കൊണ്ടുപോയ ഈ ആനയെ 26-നു പകലും രാത്രിയും അവിടെയും വിശ്രമമില്ലാതെ എഴുന്നള്ളിച്ച ശേഷമാണു 27-നു പുലർച്ചെ പെരുമ്പാവൂരിലേക്കു കൊണ്ടുവരുന്നത്. 160 കിലോമീറ്ററിലേറെയാണ് ഈ ആന 48 മണിക്കൂറിനുള്ളിൽ യാത്ര ചെയ്തത്. അനുസരണക്കേട് കാണിക്കുന്നു എന്ന പേരിൽ പല പാപ്പാന്മാരും ആനകളെ ക്രൂരമായി തല്ലിച്ചതയ്ക്കാറുണ്ട്. മദ്യലഹരിയിലുള്ള പാപ്പാന്മാർ പലപ്പോഴും ഭക്ഷണവും വെള്ളവും നൽകാതെ ആനകളെ ഉപദ്രവിക്കാറുണ്ട്. ആനയുടെ ദേഹത്ത് ആകെ വിയർപ്പുഗ്രന്ഥികൾ ഉള്ളത് അവയുടെ കാൽനഖങ്ങൾക്ക് ഇടയിൽ മാത്രമാണ്. അമിതമായ ചൂടിൽ വിയർക്കാൻ പോലും സാധിക്കാത്തതിനാൽ ചൂട് ആനയ്ക്ക് കടുത്ത അസ്വസ്ഥത ഉണ്ടാക്കുന്നതാണ്, ഏതു നേരവും ചെവി ആട്ടിക്കൊണ്ട് നിൽക്കുന്നത് അതിനാലാണുതാനും.











സ്നേഹവും അനുസരണയും മൂലമല്ല, ഭയം എന്നൊരു ഒറ്റ വികാരമാണ് ആനകളെ നയിക്കുന്നത് എന്ന് സുഗതകുമാരി പറയുന്നു. 21 ഫെബ്രുവരി 2016 ലക്കം മാത്രുഭൂമി ആഴ്ചപ്പതിപ്പിൽ അരുത്, "ആനകളോട് ഈ ക്രൂരത" എന്ന ലേഖനത്തിൽ സുഗതകുമാരി ഇങ്ങനെ തുടരുന്നു:

"ഭയവും വിശപ്പും ക്ഷീണവും അനുഭവിച്ചിട്ടുള്ള കഠിനപീഡനങ്ങളുടെ ഓർമ്മ ആ ബുദ്ധിയുള്ള മൃഗത്തെ ഏറ്റവും വിധേയനാക്കിയിരിക്കുന്നു. ആനയ്ക്കറിയാം -യജമാനന്മാരേ, നിങ്ങളുടെ പക്കലുള്ള പീഡനോപകരണങ്ങളെപ്പറ്റി, അറ്റം വളഞ്ഞ കൂർത്ത തോട്ടി, ഒൻപതുമീറ്റർ നീളമുള്ള വലിയ കോൽ, അതിന്റെ ഒരുഭാഗം തോൽ ഇളക്കാൻവേണ്ടി കൂർപ്പിച്ചത്. വീതിയുള്ള മറുഭാഗം ഇടിച്ചു ചതയ്ക്കാൻവേണ്ടിയുള്ളതാണ്. കാരക്കോൽ എന്ന ഒരു മീറ്റർ കോലുണ്ട്-അഗ്രത്ത് ആണിപിടിപ്പിച്ചത്. അതുകൊണ്ട് താടിക്കു കുത്തിയാൽ ആന തലയുയർത്തിപ്പിടിച്ചു നിന്നുകൊള്ളും. തലതാഴ്ത്തിയാൽ വീണ്ടും കുത്ത്. ആനയുടെ ശിരസ്സ് ഉയർന്നുതന്നെയിരിക്കണം. വടിയിൽ ഇരുമ്പുനട്ടുകൾ കയറ്റി മുറുക്കിയിരിക്കും. അവിടെ കൊണ്ട് അടിച്ചാൽ ഞരമ്പുവരെ പൊട്ടുമത്രേ. മുറിവു വെളിയിൽ കാണുകയുമില്ല. ആനയുടെ നാവിൽ മുറിവേൽപ്പിക്കുന്ന സമ്പ്രദായവുമുണ്ട്. ആന മിണ്ടാതെ ആഹാരമെടുക്കാതെ വെള്ളം കുടിക്കാതെ നിന്നുകൊള്ളും. മുൻപിലതാ പട്ട എത്ര കിടക്കുന്നു! അവനു തിന്നു നിറഞ്ഞിട്ടാണെന്നു പറയാം." 

CUPA (Compassion Unlimited Plus Action) എന്ന ബങ്കളൂരുവിലെ ഒരു സംഘടന ഇന്ത്യയിലെ 1200 ആനകളിൽ നടത്തിയ പഠനങ്ങൾ ശ്രദ്ധേയമാണ്. കേരളത്തിലെ നാട്ടാനകളിൽ 69 ശതമാനത്തിനെയും ദേഹത്ത് ഒന്നിലേറെ ഇടങ്ങളിൽ ചങ്ങലയ്ക്ക് ഇടുന്നുണ്ട്. കുറച്ചുനേരമെങ്കിലും സ്വാതന്ത്ര്യം ലഭിക്കുന്നവയുടെ എണ്ണം വെറും 8 ശതമാനം മാത്രമാണ്. അവയെപ്പോലും 18-24 മണിക്കൂർ ചങ്ങലയിൽ തളയ്ക്കുന്നുണ്ട്. അമ്പലങ്ങളിലെ ആനകളെ എല്ലാവരെയും ദേഹത്ത് ഒന്നിലധികം ഇടങ്ങളിൽ ചങ്ങലയിൽ തളയ്ക്കാറുണ്ട്. 54 ശതമാനം ആനകളുടെയും കാലുകളിൽ കൂച്ചുവിലങ്ങ് ഇട്ടിട്ടുണ്ട്. അമ്പലങ്ങളിലെ ആനകളിൽ 48 ശതമാനം എണ്ണവും പാപ്പാന്മാരെയോ ആൾക്കാരെയോ കൊല്ലുകയോ മുറിവേൽപ്പിക്കുകയോ ചെയ്തിട്ടുണ്ട്. ആവശ്യത്തിനു വെള്ളമോ ഭക്ഷണമോ വിശ്രമമോ ഉറക്കമോ നൽകാതെ റോഡുമാർഗ്ഗം ഒരു പരിപാടിയിൽ നിന്നും മറ്റൊന്നിലേക്ക് തുടർച്ചയായി കൊണ്ടുപോകുന്നു. ഓരോ പരിപാടിക്കും മുമ്പ് വിദഗ്ദ്ധരുടെ അടുത്തുനിന്നും ലഭ്യമാക്കേണ്ട സർട്ടിഫിക്കറ്റുകൾ പരിപാടികൾക്ക് ആഴചകൾക്കുമുമ്പ് ധാരാളമായിത്തന്നെ വാങ്ങി കൈവശം വയ്ക്കുന്നു.

ചില പാപ്പാന്മാർ ആനയുടെ ശരീരത്തിൽ മുറിവുകൾ ഉണ്ടാക്കി അത് ഉണങ്ങാൻ അനുവദിക്കാതെ കൊണ്ടു നടക്കും. ആന പ്രശ്നം ഉണ്ടാക്കിയാൽ ഈ വ്രണത്തിൽ
തോട്ടികൊണ്ട് കുത്തും. ഇങ്ങനെ ആവശ്യമുള്ളപ്പോൾ ആനയെ ഉപദ്രവിച്ച് ഭീഷണിപ്പെടുത്താൻ ഉണ്ടാക്കുന്ന വ്രണം ചട്ടവ്രണം എന്ന് അറിയപ്പെടുന്നു.

വർഷം തോറും ബിഹാറിലെ വൈശാലി ജില്ലയിൽ ഛപ്രയ്ക്കടുത്ത് സോൻപുർ ഗജേന്ദ്രമോക്ഷ ക്ഷേത്രത്തിലെ ഉത്സവത്തിന്റെ ഭാഗമായി വൃശ്ചികമാസത്തിൽ കാർത്തിക ആഘോഷ സമയത്ത് നടക്കുന്ന സോൻപൂർ മേളയിൽ നിന്നാണ് നിയമവിരുദ്ധമായി കേരളത്തിലെ വ്യാപാരികൾ ആനകളെ വാങ്ങിയിരുന്നത്. 2015-ൽ സോൻപുർ മേളയിലെ ആനവില്പന പൂർണ്ണമായും അവസാനിപ്പിക്കാൻ ബിഹാർ സർക്കാർ ഉത്തരവിട്ടു. കേരളത്തിൽ ഇപ്പോഴുള്ള 600-ഓളം ആനകളിൽ 27 എണ്ണം മാത്രമാണ് നാടൻ ഇനം. ബാക്കിയുള്ളവയിൽ മിക്കതും സോൻപുർ മേളയിൽനിന്നും മറ്റും എത്തിയതാണ്. വന്യജീവി സംരക്ഷണത്തിനായി പ്രവർത്തിക്കുന്ന സംഘടനകളുടെ ശ്രമഫലമായാണ് ആനകളുടെ വില്പനയും ആനക്കടത്തും ബിഹാർ സർക്കാർ നിരോധിച്ചത്. ഇതു സംബന്ധിച്ച് ബിഹാർ വൈൽഡ്‌ലൈഫ് ബോർഡ് എല്ലാ വൈൽഡ്‌ലൈഫ് വാർഡൻമാർക്കും കത്തയച്ചുകഴിഞ്ഞു. ഇതോടെ ആനക്കടത്ത് വലിയതോതിൽ നിലയ്ക്കുമെന്നു കരുതപ്പെടുന്നു.

വിനോദസഞ്ചാരികൾക്ക് ആനപ്പുറത്തെ സവാരി ആനകൾ ഉള്ള നാടുകളിൽ സാധാരണമാണ്. ആനയുടെ കഴുത്തിനു നല്ല ബലമുണ്ട്, വളരെയേറെ ഭാരം വഹിക്കുവാനും ആകും, എന്നാൽ ആനയുടെ പുറത്തിനും നട്ടെല്ലിനും വലിയ ഭാരം താങ്ങാനുള്ള ശേഷിയില്ല. ഏറെക്കാലം സഞ്ചാരികളുടെയും എഴുന്നള്ളത്തിനു പുറത്തുകയറുന്നവരുടെയും ഭാരം വഹിക്കുന്നത് ആനയുടെ നട്ടെല്ലിന് തേയ്മാനം ഉണ്ടാക്കുകയും അതിന്റെ ജീവനുതന്നെ ഭീഷണി ആവുകയും ചെയ്യുന്നു.

സർക്കസ്സിൽ പലതരം അഭ്യാസങ്ങൾ കാണിക്കാൻ ആനയെ ഉപയോഗിച്ചുവരുന്നു. അതീവ കരുത്തനും വലിയ ഭാരവുമുള്ള ആനയെ സർക്കസ്സിൽ തലകുത്തിനിൽക്കാനും വലിച്ചുകെട്ടിയ കയറിലൂടെ നടത്താനുമെല്ലാം പരിശീലിപ്പിക്കാനായി അത്യധികം ക്രൂരമായ മർദ്ദനമുറകളാണ് നടപ്പിലാക്കുന്നത്. തോട്ടി കൊണ്ട് മുറിവേൽപ്പിക്കുക, വടികൊണ്ട് അടിക്കുക, വൈദ്യുത ഷോക്ക് ഏൽപ്പിക്കുക മുതലായ പീഡനങ്ങൾ ആന ഏൽക്കേണ്ടിവരുന്നു. മനുഷ്യരുടെ തൊലിയോളം തന്നെ സംവേദനക്ഷമമായ ആനയുടെ തോൽ പലരും ഒരുമിച്ച് തോട്ടികൊണ്ട് 15 മിനുട്ടോളം തുടർച്ചയായി അടിച്ചാണ് പരിശീലനം. സർക്കസ്സിലെ ആനകളെ വളരെ ചെറിയ മുറികളിൽ അടച്ചാണ് വളർത്തുന്നത്, ദിവസ്ം 50 കിലോമീറ്ററോളം നടക്കേണ്ടിയും വരാറുണ്ട് ഇവയ്ക്ക്. ജീവിത്തിൽ ഏറെക്കാലവും ഇങ്ങനെ പീഡനമേറ്റും കുടുസ്സുമുറികളിൽ അടച്ചിട്ടും ജീവിക്കേണ്ടിവരുന്ന ആനകൾ ചിലപ്പോൾ ഭ്രാന്തെടുത്ത് നാശനഷ്ടങ്ങൾ വരുത്താറുണ്ട്. പലപ്പോഴും അഭ്യാസങ്ങൾ പഠിക്കാൻ വീഴ്ചവരുത്തുന്ന ആനയ്ക്ക് ഭക്ഷണവും വെള്ളവും നിഷേധിക്കാറുണ്ട്. മൃഗങ്ങളെ, പ്രത്യേകിച്ച് ആനയെ സർക്കസ്സുകളിൽ ഉപയോഗിക്കുന്നത് പല അമേരിക്കൻ സംസ്ഥാനങ്ങളിലും നിരോധിച്ചിട്ടുണ്ട്.

2015-ലെ തൃശൂർ പൂരത്തിന് ആനകളിൽ മാനസികമായും ശാരീരികമായും ഏൽപ്പിച്ച കൊടിയ ക്രൂരതകളെക്കുറിച്ചുള്ള റിപ്പോർട്ട് മൃഗപരിപാലന ബോഡ് സുപ്രീം കോടതിയിൽ സമർപ്പിച്ചതിൽ കേരളസർക്കാരും പൂരം സംഘാടകരും വീഴ്ച്ചവരുത്തിയതായി പറഞ്ഞിട്ടുണ്ട്. പാപ്പാന്മാരും സ്വകാര്യ ആന ഉടമകളും തുടർച്ചയായി മൃഗപരിപാലനനിയമങ്ങൾ കാറ്റിൽപ്പറത്തുന്നതിനെതിരെ സുപ്രീം കോടതി കേന്ദ്ര-സംസ്ഥാന ഗവൺമെന്റുകൾക്ക് നോട്ടീസ് അയച്ചു. ഏപ്രിൽ 29 നും 30 നും ആനകളെ പരിശോധിച്ച വിദഗ്ദ്ധസംഘത്തിന്റെ റിപ്പോർട്ടിൽ പൂരം സംഘാടകർക്ക് ആനകളെ എഴുന്നള്ളിക്കാനുള്ള അനുമതി ഇല്ലായിരുന്നുവെന്നും കേരള മൃഗസംരക്ഷണവകുപ്പ് ആനകളെ പീഡിപ്പിക്കുന്നതിൽ സംഘാടകർക്കെതിരെ ഒന്നും ചെയ്തില്ലെന്നും പറയുന്നുണ്ട്. മൃഗസംരക്ഷണവകുപ്പ് എഴുന്നള്ളിക്കാൻ യോഗ്യരെന്ന് സർട്ടിഫിക്കറ്റ് നൽകിയ ആനകൾ പോലും ശാരീരികമായി അവശരും പഴുത്ത വ്രണങ്ങളും മുറിവുകളും ഉള്ളവരും കാഴ്‌ചശക്തി നഷ്ടപ്പെട്ടവരും വാല് മുറിക്കപ്പെട്ടവരും നഖങ്ങളിൽ രോഗമുള്ളവരുമായിരുന്നെന്ന് റിപ്പോർട്ട് പറയുന്നു. കൂടാതെ മാനസികമായി തകർന്ന ആനകളെപ്പോലും എഴുന്നള്ളിക്കുകയുണ്ടായി. ഈർപ്പം നിറഞ്ഞ കൊടും ചൂടുള്ള കാലാവസ്ഥയിൽ സ്വന്തം മലമൂത്രത്തിൽ തണൽപോലും ലഭിക്കാതെ വേണ്ടത്ര ഭക്ഷണവും വെള്ളവും കിട്ടാതെ ആയിരുന്നു ആനകളെ എഴുന്നള്ളിച്ചിരുന്നതെന്ന് റിപ്പോർട്ട് ചൂണ്ടിക്കാണിക്കുന്നു. പൂരത്തിന് അണിനിരത്തിയ എല്ലാ ആനകളുടെയും കാലുകൾ ഇടച്ചങ്ങലയിട്ട് പൂട്ടിയിരുന്നു. ശരീരവും ചങ്ങലകളാൽ ചുറ്റിയിരുന്നു. പാപ്പാൻമാർ തോട്ടി ആനകളുടെ ശരീരത്തിൽ കുത്തിയിറക്കി. പൂരത്തിന് ഉപയോഗിച്ച ഒരു ആനയ്ക്കും ക്ഷയരോഗ പരിശോധന നടത്തിയിട്ടില്ല. ഇത്തരം കാര്യങ്ങളെപ്പറ്റി മൃഗക്ഷേമ ബോർഡിന്റെ സുപ്രീം കോടതിയിൽ സമർപ്പിച്ച റിപ്പോർട്ടിൽ പറയുന്നുണ്ട്. ഉത്സവങ്ങൾക്ക് എഴുന്നള്ളിക്കുന്നതിന്റെ പേരിൽ ആനകളെ പീഡിപ്പിക്കുന്നത് വന്യജീവി സംരക്ഷണ നിയമത്തിന്റെ ലംഘനമാണെന്ന് ചൂണ്ടിക്കാട്ടി ബെംഗളൂരു ആസ്ഥാനമായി പ്രവർത്തിക്കുന്ന സന്നദ്ധ സംഘടന നൽകിയ ഹർജിയിൽ അനിമൽ വെൽഫെയർ ബോർഡിനും വിവിധ സംഘടനകൾക്കും ആനയുടമകൾക്കും മാനദണ്ഡങ്ങൾ കർശനമായി പാലിച്ചുകൊണ്ട് മാത്രമെ ഉത്സവങ്ങൾക്ക് ആനകളെ എഴുന്നള്ളിക്കാവൂയെന്ന് സുപ്രീം കോടതി നോട്ടീസയച്ചു. മാനദണ്ഡങ്ങൾ ലംഘിക്കുന്നവർക്കെതിരെ ജാമ്യംലഭിക്കാത്ത വകുപ്പുകൾ ചുമത്തി കേസെടുക്കുമെന്ന് നോട്ടീസിൽ വ്യക്തമാക്കിയിട്ടുണ്ട്. ഉത്സവ കമ്മിറ്റിക്കാർക്കും ആനയുടമകൾക്കുമെതിരെ കോടതിയലക്ഷ്യക്കേസും എടുക്കും. മഴയിലും വെയിലിലുംനിന്നു സംരക്ഷണം ലഭിക്കാത്ത തുറസായ സ്ഥലങ്ങളിലും മരങ്ങൾക്കു ചുവട്ടിലുമായാണ് ആനകളെ തളയ്ക്കുന്നത്. ആഹാരം നൽകുന്നത് പലപ്പോഴും വൃത്തിഹീനമായ സാഹചര്യങ്ങളിൽ ആണ്. ആനകളെ സ്ഥിരമായി പാർപ്പിക്കുന്ന സ്ഥലങ്ങളിലും ഉടമയുടെ സ്ഥലങ്ങളിലും ആനയെ ഉപയോഗിക്കുന്നതിനായി കൊണ്ടു പോകുന്ന സ്ഥലങ്ങളിലും കൊട്ടിലുണ്ടാകണം. ആ സ്ഥലങ്ങളിൽ കൂടുതൽ ദിവസങ്ങൾ ആനയെ നിർത്തേണ്ടി വന്നാൽ സമാന സൗകര്യങ്ങൾ ഒരുക്കാത്ത പക്ഷം ആനയെ വാടകയ്ക്കെടുക്കുന്ന വ്യക്തികൾക്കോ സ്ഥാപനങ്ങൾക്കോ എതിരേയാകില്ല, ഉടമകൾക്കെതിരേയാകും നിയമ നടപടികൾ സ്വീകരിക്കുക. ആനയുടെ സംരക്ഷണം ഉടമകളുടെ മാത്രം ബാദ്ധ്യതയാണ്. കോടതി നിരീക്ഷണത്തെ തുടർന്ന് ഇത്തരം കാര്യങ്ങൾ അറിയിച്ചു കൊണ്ട് വനം വകുപ്പ് ഉത്തരവ് ഇറക്കിയിട്ടുണ്ട്.

2016 -ലെ തൃശൂർ പൂരത്തിന് ആനയെ ഉപയോഗിക്കുന്ന കാര്യത്തിൽ ചീഫ് ഫോറസ്റ്റ് കൺസർവേറ്റർ പുതിയ നിബന്ധനകൾ പുറപ്പെടുവിച്ചു. ഇതിൻപ്രകാരം രാവിലെ 10 മുതൽ അഞ്ചുവരെ ആനകളെ എഴുന്നള്ളിക്കരുത്. ആനകൾ തമ്മിൽ മൂന്നു മീറ്റർ അകലം പാലിക്കണമെന്നും നിർദ്ദേശത്തിൽ പറയുന്നു. കൂടാതെ വയർ, തല, വാൽ എന്നിവ തമ്മിൽ നാലു മീറ്ററും അകലം പാലിക്കണമെന്നും വനം വകുപ്പു ദേവസ്വങ്ങൾക്കു നൽകിയ ഉത്തരവിൽ പറയുന്നു. ഇതെത്തുടർന്ന് പൂരം ചടങ്ങു മാത്രമായി നടത്താൻ ദേവസ്വങ്ങളുടെ സംയുക്തയോഗം തീരുമാനമെടുക്കുകയുണ്ടായി. എന്നാൽ മണിക്കൂറിനുള്ളിൽ തന്നെ ദേവസ്വം മന്ത്രി തിരുവഞ്ചൂർ രാധാകൃഷ്ണൻ പൂരം പഴയപടി തന്നെ നടത്തുവാൻ വേണ്ട ഇളവുകൾ പ്രഖ്യാപിച്ചു. പീറ്റയുടെ മൃഗകാര്യവകുപ്പ് ഡിറക്ടറും കേരളസംസ്ഥാന മൃഗസംരക്ഷണവകുപ്പ് അംഗവുമായ ഡോ.മണിലാലിന്റെ നേതൃത്ത്വത്തിലുള്ള സംഘത്തിന്, ഹൈക്കോടതി ഉത്തരവ് പ്രകാരം തൃശൂർ പൂരത്തിന് എഴുന്നള്ളിക്കുന്ന ആനകൻ ആരോഗ്യപരമായും നിയമപരമായും അതിനു യോഗ്യമാണൊ എന്ന് അന്വേഷിക്കാൻ വന്ന്പ്പോൾ ജില്ലാ ഭരണകൂടം അനുമതി നിഷേധിച്ചു. നിയമപ്രകാരമുള്ള ഉടംസ്ഥാവകാശമില്ലാത്ത ആനകളെയും എഴുന്നെള്ളത്തിന് ഉപയോഗിക്കുന്നുണ്ടെന്ന് ഇതിനാൽ സംശയിക്കുന്നുണ്ടെന്ന് സംഘം പറയുകയുണ്ടായി. തൃശൂർ പൂരത്തിന് ആനകളെ പീഡിപ്പിക്കുന്നതിന്റെ ചരിത്രമാണ് ഉള്ളതെന്നും എഴുന്നള്ളിപ്പ് സമയത്ത് ആനകളെ പരിശോധിക്കുമെന്നും അനുമതി നിഷേധിച്ചതിന് എന്തു നടപടിയാണ് ഉണ്ടാവുക എന്നതിന് പിന്നീട് തീർമാനിക്കുമെന്നും സംഘം പറഞ്ഞു. ഇതിനിടെ കോടതിവിധിയെ മറികടന്ന് പരുക്കുപറ്റിയ ആനകളെ കറുത്ത ചായം പുരട്ടി മുറിവുകൾ മറച്ചു വച്ചാണ് എഴുന്നള്ളിച്ചതെന്ന് NDTV റിപ്പോർട്ട് ചെയ്തു.



2015 -ലെപ്പോലെ തന്നെ 2016 -ലും തൃശൂർ പൂരത്തിന് ആനകൾക്ക് നേരിട്ടത് ക്രൂരപീഡനമാണെന്ന് മൃഗസംരക്ഷണവകുപ്പ് സുപ്രീം കോടതിയിൽ റിപ്പോർട്ട് നൽകി. എഴുന്നള്ളിച്ച ആനകളിൽ കണ്ണുകൾക്ക് ഗുരുതരമായി പരിക്കേറ്റവയും മാരകമായി മുറിവേറ്റവയും കാൽനഖങ്ങൾ പൊട്ടിയവയും ഉണ്ടെന്നും എഴുന്നള്ളത്തിന് ഉപയോഗിച്ച 67 ആനകളിൽ 31 എണ്ണവും നിയമവിരുദ്ധമായ മാർഗങ്ങളിൽ ഉൽസവത്തിന് എത്തിച്ചവയാണെന്നും റിപ്പോർട്ടിൽ പറയുന്നു. റിപ്പോർട്ടിലെ പ്രധാനകാര്യങ്ങൾ ഇവയാണ്.

1960 -ലെ മൃഗങ്ങളോടുള്ള ക്രൂരതയ്ക്കെതിരെയുള്ള നിയമം ഉപയോഗിച്ച് ആനകളെ പ്രദർശിപ്പിക്കുന്നത് തടയണമെന്ന് മൃഗസംരക്ഷണവകുപ്പ് കേന്ദ്രപരിസ്ഥിതിമന്ത്രാലയത്തോട് ആവശ്യപ്പെട്ടു. അവരുടെ റിപ്പോർട്ടിൽ ഇങ്ങനെ പറയുന്നു:

"ആനകളെപ്പോലുള്ള വന്യമൃഗങ്ങളെ പരിശീലിപ്പിക്കുമ്പോൾ വലിയതോതിൽ അക്രമവും ക്രൂരതകളും കാട്ടി അവയുടെ ആത്മാവിനെത്തന്നെ തകർത്താണ് മെരുക്കുന്നത്. അവയെ പ്രദർശിപ്പിക്കുമ്പോൾ ആൾക്കൂട്ടത്തിലെ തിരക്കിലും അസ്വാഭാവികമായ ചുറ്റുപാടിലും ആണ് നിർത്തുന്നത്. ഇക്കാലത്ത് മനുഷ്യന്റെ ക്രൂരതയ്ക്കെതിരെ ആനകൾ വലിയതോതിൽ പ്രതികരിക്കുന്നുണ്ട്, പലരെയും കൊല്ലുന്നു, നാട്ടാനകൾക്ക് പലവിധ മാരകരോഗങ്ങളും പിടിപെടുന്നു, കഴിഞ്ഞ 15 വർഷത്തിൽ കേരളത്തിൽ മാത്രം നാട്ടാനകൾ 526 ആൾക്കാരെയാണ് കൊന്നത്. തടവിലുള്ള ആനകളെ അവയുടെ കുടുംബങ്ങളിൽ നിന്നും തട്ടിയെടുത്ത്, കാലുകൾ ചങ്ങലയ്ക്കിട്ട്, കീഴടങ്ങുന്നത് വരെ അടിക്കുന്നു. തടവിലാക്കപ്പെട്ടതിനാൽ മാത്രം അവ നാട്ടുമൃഗമായെന്നു കരുതാനാവില്ല. തോട്ടികൊണ്ടുള്ള മർദ്ദനത്താൽ ഭയന്നു മാത്രം ആനകൾ ഭീദിതമായ അഭ്യാസങ്ങൾ കാണിക്കാൻ നിർബന്ധിതമാകുന്നു. ഈ തോട്ടി ഉപയോഗിച്ച് അവയുടെ അതീവ സംവേദനക്ഷമമുള്ള തൊലിയിലും മുഖത്തും കാലിലും മുട്ടിലും മുറിവുണ്ടാവുംവിധം മർദ്ദിക്കുന്നു. കാടിന്റെ വന്യതയിൽ അത്യധികം സാമൂഹ്യജീവികൾ ആയ ആനകൾ അങ്ങോട്ടും ഇങ്ങോട്ടും സഹായിക്കുകയും അനാഥരായ ആനക്കുട്ടികളെ സംരക്ഷിക്കുകയും ചെയ്യുന്നു. അവയുടെ അരോഗ്യത്തിനു അത്യന്താപേഷിതമായതിനാൽ വളരെയേറെ ദൂരം കാട്ടിൽ അവ ഓരോ ദിവസവും നടക്കുന്നുണ്ട്. ആനകൾ സന്തോഷം, സങ്കടം, പേടി എന്നിവ അനുഭവിക്കുന്ന ജീവികളാണെന്നു ശാസ്ത്രീയ തെളിവുകൾ ഉണ്ട്. തടവിൽ അവയുടെ അതിസൂക്ഷ്മമായ വികാരങ്ങളെയും ബന്ധങ്ങളെയും തീരെ മാനിക്കാതെ അടിച്ചമർത്തുന്നു. അമ്പലങ്ങളിലെയും സർക്കസുകളിലെയും ടൂറിസത്തിൽ ജോലിചെയ്യുന്നതിലെയും ആനകൾ ഒരു ശതമാനം സമയമേ അതിനായി ചെലവഴിക്കുന്നുള്ളൂ, ബാക്കി നേരം മുഴുവൻ ചങ്ങലയാൽ ബന്ധിതരായി, തീർത്തും അസ്വാഭാവികമായ ഭക്ഷണം കഴിച്ച് മാനസികവിഭ്രാന്തി അനുഭവിച്ച് ജീവിക്കുകയാണ്." 2019 -ലെ കണക്കുകൾ പ്രകാരം കേരളത്തിൽ ഉള്ള 515 നാട്ടാനകളിൽ നിയമാനുസൃതമായ ഉടമസ്ഥാവകാശസർട്ടിഫിക്കറ്റുള്ളത് വെറും 32-ന് മാത്രമാണ്. കേരളത്തിലെ പ്രിൻസിപ്പൽ ചീഫ് കൺസർവേറ്റർ ഓഫ് ഫോറസ്റ്റ് കോടതിയിലും കേന്ദ്രത്തിനും സമർപ്പിച്ച രേഖകൾ പ്രകാരമുള്ള കണക്കാണിത്. 515 നാട്ടാനകളിൽ ഉടമസ്ഥാവകാശ സർട്ടിഫിക്കറ്റുള്ള 32-ൽ 19 എണ്ണവും വനംവകുപ്പിന്റെ നാട്ടാനകളാണ്. കേരളത്തിൽ ദേവസ്വത്തിന്റെയും സ്വകാര്യവ്യക്തികളുടെയും പക്കൽ 473 ആനകൾ ഉഌഅവയിൽ 13 എണ്ണത്തിന് മാത്രമാണ് നിയമപ്രകാരമുള്ള ഉടമസ്ഥാവകാശസർട്ടിഫിക്കറ്റുള്ളത്. ഇതില്ലാതെ ആനകളെ എഴുന്നള്ളിക്കാനോ മറ്റു കാര്യങ്ങൾക്കായി വിനിയോഗിക്കാനോ പാടില്ലെന്ന് വ്യവസ്ഥയുണ്ട്. വനംവകുപ്പിന്റെ പക്കൽ 42 ആനകളുണ്ട്. ഇവയിൽ ഉടമസ്ഥാവകാശരേഖയുള്ളത് 19-ന് മാത്രം.

2016 സെപ്തംബർ എത്തുമ്പോഴേക്കും ഒരു വർഷം കേരളത്തിൽ 24 നാട്ടാനകളാണ് ചെരിഞ്ഞത്. 2016 -ൽ സെപ്തംബർ വരെ മാത്രം 17 ആനകൾ മരണമടഞ്ഞു. 2015 ആഗസ്ത് 18 -ന് സുപ്രീം കോടതി ആനപരിപാലനത്തിനു നൽകിയ നിർദ്ദേശങ്ങളൊന്നും തന്നെ പാലിക്കുകയുണ്ടായില്ലെന്നതും 289 ആനകൾക്ക് ഉടമസ്ഥാവകാശ രേഖകൾ ഇല്ലെന്നതും ആനകൾക്ക് വിശ്രമിക്കാൻ ഇടങ്ങൾ ഒരുക്കിയില്ലെന്നതും കാരണം ആനകളെ എഴുന്നള്ളത്തിന് ഉപയോഗിക്കുന്നതിനു വിലക്ക് ഉണ്ടായേക്കുമെന്ന് കരുതപ്പെടുന്നു.


നിയമവിരുദ്ധമായി കേരളത്തിൽ തടവിലാക്കിയിട്ടുള്ള 289 ആനകളുടെ ഉടമസ്ഥാവകാശം നിയമവിധേയമാക്കാനുള്ള വനം വകുപ്പിന്റെ ഉത്തരവിനെതിരെ PETA കോടതിയെ സമീപിച്ചു. ഈ ഉത്തരവ് 1972 -ലെ വന്യജീവി സംരക്ഷണനിയമത്തിന്റെ ലംഘനമാണ്. കൃത്യമായ രേഖകൾ ഇല്ലാത്ത ഉടമസ്ഥരെ ശിക്ഷിക്കേണ്ടതിനു പകരം നിയമവിരുദ്ധമായി കൈവശപ്പെടുത്തിയ ഉടമസ്ഥാവകാശങ്ങളെ രക്ഷിക്കാനാണ് ഗവൺമെന്റ് ശ്രമിക്കുന്നതെന്ന് PETA ആരോപിച്ചു. 2003 ഏപ്രിൽ 18 -ന് കൈവശമുള്ള വന്യ്ജീവികളെ 180 ദിവസത്തിനുള്ളിൽ വെളിപ്പെടുത്തിയാൽ നിയമപ്രകാരം കൈവശം വയ്ക്കാം എന്ന ഉത്തരവിനെ മറികടക്കാൻ ഇതിനുമുൻപും സർക്കാർ ശ്രമിച്ചിരുന്നെങ്കിലും കോടതി തടഞ്ഞിരുന്നു. 1972 -ലെ നിയമപ്രകാരം ആനപിടുത്തം നിരോധിച്ചതാണ്.

2017 -ൽ 13 നാട്ടാനകൾ ചെരിഞ്ഞെന്ന വനംവകുപ്പിന്റെ റിപ്പോർട്ടിനെത്തുടർന്ന് നാട്ടാന പരിപാലന നിയമം കർശനമാക്കാൻ പ്രിൻസിപ്പൽ ചീഫ് കൺസർവേറ്റർ വനം വകുപ്പ് ഉദ്യോഗസ്ഥരോട് ആവശ്യപ്പെട്ടു. ഇതുപ്രകാരം ആനകളെ ഉപദ്രവിക്കുന്നവർക്കതിരെ ജാമ്യമില്ലാ വകുപ്പുചുമത്തി കേസും രജിസ്റ്റർ ചെയ്യുന്നതടക്കം 12 ഇന നിർദ്ദേശങ്ങൾ പുറപ്പെടുവിച്ചിട്ടുണ്ട്. ഇവയിൽ:

മനുഷ്യരെപ്പോലെ ആനങ്ങളുടെ ഇടയിലും സ്നേഹിതരുടെ മരണവും അത് നൽകുന്ന വേർപാടിന്റെ ദുഃഖം മറക്കുക എന്നതും വളരെയധികം ബുദ്ധിമുട്ടുള്ളകാര്യമാണെന്ന്‌ ജന്തുശാസ്ത്രജ്ഞന്മാരായ ഗോൾഡെൻബെർഗും ജോർജ്ജ് വിറ്റേമേയറും(2020) നടത്തിയ റിവ്യൂ പഠനത്തിൽ സൂചിപ്പിക്കുന്നു. ആനകൾ തങ്ങളുടെ ഘ്രാണശക്തി ഉപയോഗിച്ചാണ് പലപ്പോഴും മറ്റ്‌ ആനകൾ തങ്ങളുടെ കൂട്ടത്തിൽ ഉള്ളതാണോയെന്നു തീർച്ചപ്പെടുത്തുന്നത്, ഒരാനയുടെ മരിച്ച ശരീരം കാണുമ്പോൾ അത് തങ്ങളുടെ കൂട്ടത്തിൽ ഉള്ളതാണോയെന്നു മണത്തു നോക്കാറുമുണ്ട് ഇവ. ആഫ്രിക്കയിലെ ദേശീയോദ്യാനങ്ങൾ ഉൾപ്പെടെ പന്ത്രണ്ടു ഇടങ്ങളിൽ നിന്നുള്ള 32 ഫീൽഡ് നീരീക്ഷണങ്ങളെ ആധാരമാക്കിയാണ് ഗോൾഡെൻബെർഗിന്റെ ഈ പഠനം തയ്യാറാക്കിയിരിക്കുന്നത്. ആനകൾ വളരെ വൈകാരികവും സഹാനുഭൂതി നിറഞ്ഞതുമായ മനോഭാവം പുലർത്തുന സസ്തിനികൾ ആണെന്നും മുൻ പഠനങ്ങൾ സൂചിപ്പിച്ചിട്ടുണ്ട്. വളരെ ദീർഘകാലം നീണ്ടുനിൽക്കുന്ന വൈകാരിക ബന്ധങ്ങളും, ശക്തമായ ഗോത്രബോധങ്ങളും ആനകളുടെ ഇടയിൽ കാണാറുണ്ട്. ജീവിതകാലഘട്ടത്തിൽ ഒരുപാട് അംഗങ്ങളെ ഓർത്തിരിക്കാൻ സാധിക്കുന്ന വിധത്തിലുള്ള കൊഗ്നീറ്റീവ് സംവിധാനങ്ങളും അവയ്ക്കുണ്ട്, ഇതിനു കാഴ്ച്ചയെക്കാളും ഘ്രാണശക്തിയാണ് അവ ഉപയോഗിക്കുന്നത്. രണ്ടു ആനകൾ പരസ്പരം കാണുമ്പോൾ അവ പരസ്പരം മണക്കാനും സ്പർശിക്കാനും കുറച്ചധികം സമയം ചിലവഴിക്കാറുണ്ട്, സമാനമായ രീതിൽ മരണപ്പെട്ട അംഗത്തിന്റെ അടുക്കലും ആനകൾ പ്രകടനങ്ങൾ നടത്താറുണ്ട്‌. പെണ്ണാനകൾ അവരുടെ അമ്മയുടെ ശവശരീരത്തിന് മുൻപ് തങ്ങളുടെ ടെമ്പറൽ ഗ്ലാൻഡിൽ നിന്ന് സ്രവം ഉത്പാദിപ്പിച്ചു ‘കരയാറുണ്ട്’. വികാരങ്ങളും വൈകാരികപ്രകടങ്ങളും മനുഷ്യർക്കു മാത്രമല്ല മറ്റ്‌ മൃഗങ്ങളിലും ദൃശ്യം ആകാമെന്നതിന്റെ സൂചനയാണ് ഈ പഠനം, മനുഷ്യർ ആനകളെ പലപ്പോഴും കാട്ടിൽ നിന്നും ബലമായി പിടിച്ചുകൊണ്ടു വന്നു നിഷ്ഠുരമായി കൈകാര്യം ചെയ്യുമ്പോൾ എല്ലാം അവയുടെ ഇത്തരം വൈകാരിക അവസ്ഥകൾ പരിഗണിക്കാറില്ല. ആനങ്ങൾ തങ്ങളുടെ കൂട്ടത്തിൽ ഒരാൾ മരണപ്പെട്ടാൽ മനുഷ്യരുടേതിനു സമാനമായ ദുഃഖവും വിരഹപ്രകടനങ്ങൾ കാഴ്ചവയ്ക്കാറുണ്ട് എന്നവിധത്തിലുള്ള നീരീക്ഷണങ്ങൾ മുൻപും പെരുമാറ്റശാസ്ത്രത്തിലും ഉണ്ടായിട്ടുണ്ട്. തങ്ങളുടെ കൂട്ടത്തിനു വെളിയിൽ ഉള്ള ആനങ്ങളുടെ മരണത്തിലും ഉത്കണ്ഠയും കരുതലും ആനങ്ങൾ കാണിക്കാറുണ്ടെന്നു ഇപ്പോൾ പുറത്തുവന്ന റിവ്യൂ പഠനം കാണിക്കുന്നു. ആനങ്ങളുടെ മസ്തിഷ്കഘടവും പ്രവർത്തനങ്ങളും പരിശോധിച്ചതിൽ നിന്നും മനുഷ്യരുടെത്തിനു സമാനമായ ഓർമ്മയും വൈകാരികവുമായ ചോദന-ഭാഗങ്ങൾ ഉണ്ടെന്നു ഹാർട്ടും സംഘവും (2008) നടത്തിയ മറ്റൊരു പഠനത്തിൽ സൂചിപ്പിച്ചിരുന്നു. മനുഷ്യരുടെ ശവസംസ്കാരചടങ്ങുകൾക്ക് സമാനമായ രീതിയിൽ ചില പ്രാഗ്ശവസംസ്കാര ചടങ്ങുകളും ആനകളുടെ ഇടയിലുണ്ട്. ശാന്തമായി കൂട്ടം കൂടി മരിച്ച ആനയുടെ ശവശരീരത്തിൽ തുമ്പിക്കൈ കൊണ്ട് തട്ടുക, ഇലകളും പുല്ലുകളും കൊണ്ട് ശവശരീരം മറവ് ചെയ്യാൻ ശ്രമിക്കുക തുടങ്ങിയവ അതിൽ ചിലതുമാത്രമാണ്. ആഴ്ചകളോളം ചിലപ്പോൾ മാസങ്ങളോളം മരിച്ചു അഴുകി തീരുന്ന പ്രിയപ്പെട്ടവരുടെ ശരീരത്തിന് സമീപം ആനകൾ വരികയും ചെയ്യാറുണ്ട്, പ്രത്യേകിച്ച് മരിച്ചത് പങ്കാളികളോ, നേരിട്ടുള്ള കുടുംബാംഗമോ ആണെങ്കിൽ. ചിലപ്പോൾ ഇങ്ങനെ മരിച്ചവരുടെ ശരീരത്തിന്റെ അടുക്കൽ ഭക്ഷണവും വെള്ളം കൊണ്ട് വന്നുകൊടുക്കാനും ആനകൾ ശ്രമിക്കാറുണ്ട്.

പടക്കം പൊട്ടിച്ചും ബഹളം വച്ചും കാട്ടിലേക്കുതിരിച്ചോടിക്കുന്ന കാട്ടാനകളുടെ പിണ്ഡത്തിലെ ഫീക്കൽ ഗ്ലൂക്കോകോർട്ടിക്കോയ്ഡ് മെറ്റാബൊലൈറ്റ് വേർതിരിച്ച് നടത്തിയ പഠനത്തിൽ അവയുടെ അളവിൽ 105 ശതമാനം വർദ്ധന ഉണ്ടായതായും ഇത് ആനകളുടെ മാനസികസമ്മർദം വർദ്ധിപ്പിച്ച് അവയുടെ ദഹനവ്യവസ്ഥ, പ്രതിരോധശക്തി, പ്രത്യുത്‌പാദനശേഷി എന്നിവയെ ദോഷകരമായി ബാധിക്കുമെന്ന് പഠനങ്ങൾ കാണിക്കുന്നു.

നിരന്തരമായ പീഡനം സഹിക്കവയ്യാതെ പലപ്പോഴും ആനകൾ ഇടയാറുണ്ട്, അതിൽ പാപ്പാന്മാരടക്കം നിരവധി ആൾക്കാർക്ക് ജീവഹാനികളും ഉണ്ടാവാറുണ്ട്.










ഒരു നൂറ്റാണ്ടു മുൻപേ 100000 ആനകൾ ഉണ്ടായിരുന്ന തായ്‌ലാന്റിൽ ഇപ്പോൾ ഏതാണ്ട് 5000 എണ്ണമാണ് ബാക്കിയുള്ളത്, അതിൽ തന്നെ പകുതിയും അടിമകൾ ആക്കപ്പെട്ടവയും. ആർക്കും തന്നെ എളുപ്പത്തിൽ എത്തിപ്പെടാൻ പറ്റാത്ത ഗ്രാമങ്ങളിൽ ആണ് അവിടെ ആനകളെ മെരുക്കുന്നത്. ആനകളെ മെരുക്കി അനുസരണ പഠിപ്പിക്കുന പരിപാടി പജാൻ (pajan) എന്നാണ് അറിയപ്പെടുന്നത്.
നാലു വയസ്സുള്ള ആനയെ അനുസരണ പഠിപ്പിക്കാൻ കാലിലും ചെവിയിലും ആണികൾ അടിച്ചുകയറ്റുകയും അനങ്ങാൻ വയ്യാത്ത ചെറുകൂട്ടിൽ തളയ്ക്കുകയും ചെയ്യുന്നു. അടിക്കുന്നതു കൂടാതെ ഉറങ്ങാൻ സമ്മതിക്കാതെയും, ഭക്ഷണം നൽകാതെയും, വെള്ളം കൊടുക്കാതെയും ആണ് ആനയുടെ ധിഷണ തകർത്ത് അതിനെ അനുസരിപ്പിക്കാൻ ഒരുക്കുന്നത്. വളർത്തുമൃഗങ്ങൾക്ക് ഉള്ള നിയമങ്ങളാണ് അവിടെ ആനകൾക്കും ഉള്ളത്, അതിനാൽ തന്നെ അവയെ ഉപദ്രവിക്കുന്നതിനും കാര്യമായ ശിക്ഷകൾ ലഭിക്കാറേ ഇല്ല. വിനോദസഞ്ചാരികൾക്ക് ആനപ്പുറത്തു സഞ്ചരിക്കാൻ പഠിപ്പിക്കുന്നതിനായി കാൽ ഉയർത്താനുള്ള പരിശീലനത്തിൽ ആണി അടിച്ച വടികൾ കൊണ്ട് അടിക്കുകയാണ് ചെയ്യുന്നത്. തെറ്റു പറ്റിയാൽ കഠിനമായി ശിക്ഷിക്കുകയും ചെയ്യും. രണ്ടോ മൂന്നോ ദിവസം ഇങ്ങനെ ഉപദ്രവമേറ്റ ആന ദേഹമാസകലം മുറിവോടെയാണ് പുറത്തേക്ക് വരുന്നത്. ഉടൻ തന്നെ പിന്നെയും അനുസരണ പഠിപ്പിക്കാൻ ഉള്ളിൽ കയറ്റുന്ന ആനയുടെ പരിശീലനം ആഴ്ചകളോളം തുടരും. വേദനയും ഭയവും അറിഞ്ഞാൽ മാത്രമേ ആന അനുസരിക്കുകയുള്ളൂ എന്നാണ് തായ്‌ലാന്റുകാരുടെ വാദം.

ആയിരക്കണക്കിന് ആനകളാണ് തായ്‌ലന്റിലും മറ്റു തെക്കേ ഏഷ്യൻ രാജ്യങ്ങളിലും ടൂറിസത്തിന്റെ പേരിൽ കൊടിയപീഡനം അനുഭവിക്കുന്നത്. മൂന്നുമീറ്ററിലും കുറഞ്ഞ നീളമുള്ള ചങ്ങലകളിൽ തളച്ചിട്ടുള്ള ഇവയുടെ പുറത്ത് മരത്തിന്റെയും ഉരുക്കിന്റെയും ഇരിപ്പിടങ്ങളാണ് ഉറപ്പിച്ചിട്ടുള്ളത്. മൂവായിരത്തിലേറെ ആനകളെയാണ് ഇവിടങ്ങളിൽ ടൂറിസത്തിനായി ഉപയോഗിക്കുന്നത്. ആൾക്കാർ സവാരി നടത്താത്ത മുഴുവൻ സമയവും യാതൊരു സാമൂഹ്യജീവിതവും അനുവദിക്കാതെ ചങ്ങലയിൽത്തന്നെ തളച്ചാണ് ഇവയുടെ ജീവിതം മുഴുവൻ. നിറയെ ആൾക്കാരും ശബ്ദശല്യവുമുള്ള അന്തരീക്ഷത്തിൽ വേണ്ടത്ര ഭക്ഷണവും ചികിൽസയും ലഭിക്കാതെയാണ് ഇവയെല്ലാം ജീവിക്കുന്നത്. നല്ലൊരു സാമൂഹ്യജീവിയായ ആനയെ കൂട്ടുകാരിൽ നിന്നുമെല്ലാം അകറ്റി ഈ രീതിയിൽ ജീവിക്കാൻ നിർബന്ധിതമാക്കുന്ന അന്തരീക്ഷത്തിൽ അവയിൽ പ്രജനനം നടക്കാറേയില്ല. എത്രയൊക്കെ നിയമങ്ങൾ ഉണ്ടേങ്കിലും തായ്‌ലാന്റിൽ ആനകളെ ഉപയോഗിച്ചുള്ള സർക്കസ്സുകളും വിനോദങ്ങളും 30 ശതമാനത്തിലേറെ വർദ്ധിച്ചിരിക്കുന്നു. തായ്‌ലാന്റിലേക്കെത്തുന്ന സഞ്ചാരികളിൽ 40 ശതമാനത്തിലേറെപ്പേർ ആനസവാരിയിൽ ഏർപ്പെടുമെന്നാണ് റിപ്പോർട്ട്. അതുപ്രകാരം ഒന്നേകാൽ കോടിയിലേറെ ആനസവാരികളാണ് വേണ്ടിവരിക. കൊച്ചുനാളിലേ അടിച്ചുടച്ച് പരുവപ്പെടുത്തിയ ആനകൾ സവാരിക്ക് നിരത്തിനിർത്തുമ്പോൾ അത് ആസ്വദിക്കുന്ന സഞ്ചാരികൾ ആ ആനകൾ ചെറുപ്പത്തിൽ നേരിട്ടിട്ടുള്ള കൊടുംക്രൂരതകളെപ്പറ്റി മനസ്സിലാക്കുന്നതേയില്ല. ആനകളെ സ്വന്തന്ത്രമായി വിഹരിക്കാനായി സാങ്‌ച്വറികൾ നിർമ്മിച്ച് ഇത്തിരി ബഹുമാനത്തോടെ കണ്ടുമനസ്സിലാക്കാവുന്ന രീതിയാണ് മികച്ചതെന്ന് വിദഗ്ദ്ധർ അഭിപ്രായപ്പെടുന്നു.

ആനയെ മെരുക്കി അടിമയാക്കിമാറ്റാനുള്ള ശ്രമത്തിനു തായ്‌ലാന്റിൽ പറയുന്ന പേരാണ് പജാൻ (Pajan). ഭയപ്പെടുത്തി അനുസരിപ്പിക്കാനും അടിമയാക്കാനും വേണ്ടി ആനയോടു ചെയ്യുന്ന ക്രൂരതകൾ ആണ് ഇവ. വന്യതയിൽ നിന്നും പിടിച്ച് അമ്മയിൽ നിന്നും വേർപേടുത്തി ക്രൂരവും മാനസികമായി തകർക്കുകയും ചെയ്യുന്ന നിരവധി പരിപാടികൾ ആണ് ഈ പെറിൽ അറിയപ്പെടുന്നത്. കഷ്ടിച്ച് നിൽക്കാൻ മാത്രം പറ്റുന്ന ചെറിയ കൂട്ടിൽ പല ദിവസങ്ങൾ അടച്ചിട്ട് തുടർച്ചയായി മർദ്ദിക്കുന്നതു കൂടാതെ പാദങ്ങൾ, കണ്ണുകൾ, നെറ്റി തുടങ്ങിയ മർമ്മ ഭാഗങ്ങളിൽ കൂർത്ത ആയുധങ്ങൾ ഉപയോഗിച്ച് തുടർച്ചയായി കുത്തിനോവിക്കുകയും ചെയ്യുന്നു. എതിർക്കുന്നതു നിർത്തി അനുസരിക്കാൻ തുടങ്ങുന്നതുവരെ ഇത് തുടരുന്നു. എന്നാൽ ജീവിതം മുഴുവൻ അടിമത്തം വഹിക്കേണ്ട ആനകൾക്കുള്ള ഒരു തുടക്കം മാത്രമാണിത്. എപ്പോൾ എതിർപ്പ് കാണിച്ചാലും പാപ്പാന്റെ മൂർച്ചയുള്ള തോട്ടികൊണ്ട് ആനയെ മുറിവേൽപ്പിക്കുന്നതാണ്. തായ്‌ലാന്റിൽ തെരുവുകളിൽ ഭിക്ഷ യാചിക്കുന്ന ആനകൾ വാഹനങ്ങൾ ഇറ്റിച്ച് മരിക്കാറുണ്ട്. വളരെ മൃദുലമായ പാദങ്ങൾക്കും തീരെച്ചെറിയ ശബ്ദങ്ങളെ വരെ പിടിച്ചെടുക്കുന്ന ചെവിക്കും പരിക്കുപറ്റുന്നു. ചെപ്പടിവിദ്യകൾ പഠിപ്പിക്കാനായി ക്രൂരമായ മർദ്ദനമുറകളാണ് ആനകൾ ഏൽക്കേണ്ടിവരുന്നത്. പരിക്കേൽക്കാരെ ആനകൾക്ക് വഹിക്കാൻ പറ്റുന്ന ഭാരം 60 കിലോഗ്രാം മാത്രമാണ്, എന്നാൽ ഒന്നിലേറെ വിനോദസഞ്ചാരികളെ ചുമക്കേണ്ടിവരുന്നത് ആനകളുടെ ആരോഗ്യത്തെ ദോഷമായി ബാധിക്കുന്നുണ്ട്. കോൺക്രീറ്റ് കൂടാരങ്ങളിലോ റോഡിലോ സസ്യങ്ങളേ ഇല്ലാത്തിടത്തോ കെട്ടിയിടപ്പെടുന്ന ആനകൾക്ക് വേണ്ടത്ര ഭക്ഷണവും നൽകാറില്ല. കാട്ടിൽ കൂട്ടമായി ജീവിക്കുന ആനകളെ പ്രകൃതിവിരുദ്ധമായി പലപ്പോഴും ഒറ്റയ്ക്കാണ് ബന്ധിക്കുന്നതും.


സംഗീത അയ്യർ നിർമ്മിച്ച ഒരു ഡോക്യുമെന്ററിയാണ് ഗോഡ്‌സ് ഇൻ ഷാക്ക്‌ൾസ് (Gods in Shackles) ഇതിൽ അവർ കേരളത്തിലെ നാട്ടാനകൾ അനുഭവിക്കുന്ന ക്രൂരപീഡനങ്ങൾ പ്രതിപാദിക്കുന്നു. പൂരങ്ങളിലെ ആന സംസ്കാരത്തിനുപിന്നിൽ ഉടമകളുടെ വ്യവസായതാത്‌പര്യങ്ങൾ മാത്രമാണ് ഉള്ളതെന്നും 1980-കളിൽ ആനകളെ പൂരത്തിന് ഉപയോഗിച്ചുതുടങ്ങുന്നതിനുമുൻപും പൂരങ്ങൾ നന്നായി നടന്നിട്ടുണ്ടെന്നു പറയുന്ന സംഗീത പല ഡോക്ടർമാരും ആനകളെ എഴുന്നള്ളിക്കുമ്പോൾ തെറ്റായ സർട്ടിഫിക്കറ്റുകളാണ് നൽകുന്നതെന്നും മലബാർമേഖലയിൽ നടക്കുന്ന ആനയില്ലാത്ത ഉത്സവങ്ങൾക്ക് ആന ഉത്സവങ്ങളുടേതിനേക്കാൾ കൊഴുപ്പുണ്ടാവാറുണ്ടെന്നും പറയുന്നു. ശ്രീലങ്കയിലെ പിന്നാവാല ആനസങ്കേതംപോലെ ഒരു മികച്ച എലിഫന്റ് സാങ്ച്വറി ഒരുക്കുകയാണ് കേരളത്തിലെ നാട്ടാനകളെ പുനരധിവസിപ്പിക്കാൻ വേണ്ടതെന്നാണ് സംഗീതയുടെ അഭിപ്രായം. നിയമസഭാംഗങ്ങൾക്കുമുന്നിൽ തന്റെ ഡോക്യുമെന്ററി ഏറെ പ്രതീക്ഷയോടെയാണ് സംഗീത അയ്യർ കാണിച്ചത്. മികച്ച പ്രതികരണം അവിടെനിന്നുലഭിച്ചത് ഏറെ പ്രതീക്ഷനൽകുന്നുവെന്നും സംഗീത പറയുന്നുണ്ട്.

മാത്രുഭൂമി ആഴ്ചപ്പതിപ്പ്, 21 ഫെബ്രുവരി 2016. അരുത്, ആനകളോട് ഈ ക്രൂരത, സുഗതകുമാരി,



</doc>
<doc id="273420" url="https://ml.wikipedia.org/wiki?curid=273420" title="ത്രീ ഫിംഗർ സല്യൂട്ട്">
ത്രീ ഫിംഗർ സല്യൂട്ട്

കമ്പ്യൂട്ടറിന്റെ കീബോർഡിലുള്ള കൺട്രോൾ ആൾട്ട് ഡിലീറ്റ് എന്നീ കീകൾ ഒന്നിച്ച് അമർത്തി കമ്പ്യൂട്ടറിന് നൽകുന്ന ആജ്ഞയ്ക്കാണ് ത്രീ ഫിംഗർ സല്യൂട്ട് എന്നു പറയുന്നത്.സന്ദർഭത്തിനനുസരിച്ച് കീകളുടെ സമന്വയം വ്യത്യാസപ്പെടാമെങ്കിലും പൊതുവെ,ഒരു പ്രക്രിയയെ തടസ്സപ്പെടുത്താനോ സുഗമമാക്കാനോ ആണു ഈ ത്രീ ഫിംഗർ സല്യൂട്ട് ഉപയോഗിക്കുന്നത്.
കീബോർഡ് വഴിയുള്ള സോഫ്റ്റ് റീബൂട്ട് പ്രക്രിയ ഡേവിഡ് ബ്രാഡ് ലിയാണ് ആദ്യമായി രൂപപ്പെടുത്തിയത്. 
യഥാർഥത്തിൽ,കമ്പ്യൂട്ടർ ഉപയോക്താക്കളെ ഉദ്ദേശിച്ചല്ല,പ്രോഗ്രാമർമാരെ ഉദ്ദേശിച്ചാണ് ഈ പ്രക്രിയ കണ്ടുപിടിച്ചത്.ഐ.ബി.എമ്മിന്റെ പെഴ്സണൽ കമ്പ്യൂട്ടറുകൾക്കു വേണ്ടിയാണ് ഇതു കണ്ടെത്തിയത്.വിൻഡോസ് ഓപ്പറേറ്റിങ് സിസ്റ്റങ്ങളും ലിനക്സും ഇതു സ്വീകരിച്ചിട്ടുണ്ട്.മാക്ക് ഒ.എസ് പക്ഷേ ഈ കീ സമന്വയം അംഗീകരിക്കുന്നില്ല.
"ഞാൻ അതു കണ്ടുപിടിച്ചിരിക്കാം,പക്ഷേ,ഞാൻ വിചാരിക്കുന്നത്,ബിൽ(ബിൽ ഗേറ്റ്സ്) ആണ് അതിനെ പ്രശസ്തമാക്കിയത്" എന്നാണ് ബ്രാഡ് ലി തന്റെ കണ്ടുപിടിത്തത്തെപ്പറ്റി ഇങ്ങനെയാണു പറഞ്ഞത്.


</doc>
<doc id="273421" url="https://ml.wikipedia.org/wiki?curid=273421" title="ഡോണ്ട് ബി ഔർ ഫാതെർസ്">
ഡോണ്ട് ബി ഔർ ഫാതെർസ്

ദളിത്‌ മനുഷ്യരുടെ കഥ പറയുന്ന ഒരു ഡോക്യുമെന്ററി ആണ് 'ഡോണ്ട് ബി ഔർ ഫാതെർസ്'. രൂപേഷ് കുമാർ രചനയും സംവിധാനവും നിർവഹിച്ച ഈ ചെറുചിത്രം നിർമിച്ചിരിക്കുന്നത് രമ്യ വള്ളത്തോൾ ആണ്. പെരിങ്ങീൽ എന്ന ദളിത്‌ കോളനിയുടെ പശ്ചാതലത്തിൽ ദളിത്‌ ജനങ്ങൾക്ക്‌ എന്താണ് പോതുസമൂഹത്തോടു പറയാനുള്ളത് എന്ന് തുറന്നു കാട്ടുകയാണ് ഈ ചിത്രം നിരവധി ഫിലിം ഫെസ്ടിവലുകളിൽ പ്രദർശിപ്പിച്ചിട്ടുണ്ട്.


</doc>
<doc id="273429" url="https://ml.wikipedia.org/wiki?curid=273429" title="പ്രണവ് മിസ്ത്രി">
പ്രണവ് മിസ്ത്രി

പ്രണവ് മിസ്ത്രി ഒരു ഇന്ത്യൻ കമ്പ്യൂട്ടർ ശാസ്ത്രജ്ഞനാണ് (ജനനം:1981). ഇപ്പോൾ സാംസങ്ങിന്റെ ഗവേഷണവിഭാഗം ഡയറക്ടർ ആണ്. സാംസങ്ങ് ഗാലക്സി ഗിയർ ,സിക്സ്ത് സെൻസ് എന്നിവയിലൂടെയാണു അദ്ദേഹം പ്രശസ്തനായത്. അദ്ദേഹം,ധരിക്കാവുന്ന കമ്പ്യൂട്ടർ, സംവർധിത യാഥാർഥ്യം, കൃത്രിമ ബുദ്ധി, ആംഗ്യ വിനിമയം, യന്ത്രക്കാഴ്ച, സഞ്ചിത ബുദ്ധി, റോബോട്ടിക്സ് എന്നിവയിൽ തൽപ്പരനാണ്. ലോക സാമ്പത്തിക ഫോറം മിസ്ത്രിയെ 2013ലെ ആഗോള യുവ നേതാവ് എന്നു ബഹുമതി നൽകി ആദരിച്ചു.

ഇന്ത്യയിലെ ഗുജറാത്തിൽ പലൻപൂർ എന്ന സ്ഥലത്താണ് ജനിച്ചത്.അവിടത്തെ "നിർമ കോളേജ് ഓഫ് ടെക്നോളജി"യിൽ നിന്നും ബിരുദം കരസ്തമാക്കി. തുടർന്ന്,എം. ഐ.റ്റി യിൽ നിന്നും മീഡിയ ആർട്സ് ആന്റ് സയൻസിൽ ബിരുദാനന്തര ബിരുദം നേടി. മുംബൈ ഐ.ഐ.റ്റിയിൽ നിന്നും മസ്റ്റെർ ഓഫ് ഡിസൈൻ നേടിയ ശേഷം എം. ഐ. റ്റി മീഡിയ ലാബിൽ പി എച്ച് ഡിക്കു ചേർന്നു.
മിസ്‌ട്രി തന്റെ "സിക്സ്ത് സെൻസ്" എന്ന സാങ്കേതിക വിദ്യയിലൂടെയാണ് പ്രശസ്തനായത്.



</doc>
<doc id="273438" url="https://ml.wikipedia.org/wiki?curid=273438" title="പന്താവൂർ">
പന്താവൂർ

കേരളത്തിലെ മലപ്പുറം ജില്ലയിലെ പൊന്നാനി താലൂക്കിൽ പെട്ട ആലംകോട് പഞ്ചായത്തിലെ ഒരു ചെറു ഗ്രാമമാണ് പന്താവൂർ. തൃശൂർ - കോഴിക്കോട് ഹൈവേയിൽ ചങ്ങരംകുളത്തിനും എടപ്പാളിനുമിടയിലാണ് ഈ ഗ്രാമം സ്ഥിതി ചെയ്യുന്നത്. താഴെ പന്താവൂർ, പന്താവൂർ പാലം എന്നീ രണ്ട് ബസ്സ്റ്റോപ്പുകൾ അടുത്തടുത്തായി സ്ഥിതിചെയ്യുന്നു പന്താവൂർ പാലം സ്റ്റോപ്പിൽ നിന്നു കിഴക്കോട്ടു പോകുന്ന റോഡ് പെരുമുക്കിൽ എത്തിച്ചേരുന്നു|പെരുമുക്ക് ശ്രീകാരേക്കാട്ഭഗവതിക്ഷത്രം> .


</doc>
<doc id="273439" url="https://ml.wikipedia.org/wiki?curid=273439" title="ഉദിത് നാരായൺ">
ഉദിത് നാരായൺ

ഒരു ഇന്ത്യൻ പിന്നണിഗായകനാണ് ഉദിത് നാരായൺ. ഹിന്ദി, തമിഴ്, തെലുങ്ക്, കന്നട, മറാത്തി, നേപ്പാളി, സിന്ധി, മലയാളം, ഭോജ്പൂരി, ഒഡിയ, ബംഗാളി തുടങ്ങിയ ഭാഷകളിൽ നിരവധി ഗാനങ്ങൾ ആലപിച്ചിട്ടുണ്ട്. 3 തവണ ദേശീയ അവാർഡും 5 തവണ ഫിലിംഫെയർ അവാർഡും ലഭിച്ചു. 2009-ൽ ഭാരതസർക്കാർ ഇദ്ദേഹത്തിന് പത്മശ്രീ നൽകി ആദരിച്ചു.



</doc>
<doc id="273442" url="https://ml.wikipedia.org/wiki?curid=273442" title="പെപ്പർ സ്പ്രേ">
പെപ്പർ സ്പ്രേ

സ്വയരക്ഷയ്ക്കായി വ്യക്തികളും സംഘർഷമേഖലകളിൽ ജനക്കൂട്ടത്തെ നിയന്ത്രിക്കാൻ സേനാവിഭാഗങ്ങളും ഉപയോഗിച്ചുവരുന്ന രാസ സംയുക്തമാണ് പെപ്പർ സ്‌പ്രേ. പെപ്പർ സ്‌പ്രേയിലടങ്ങിയിരിക്കുന്ന ഒലിയോ റെസീൻ വിഭാഗത്തിൽപ്പെടുന്ന രാസ വാതകം മുന്നിലുള്ളവരെ സ്വയം പ്രതിരോധത്തിലാക്കുന്നു. രൂക്ഷമായ കണ്ണെരിച്ചിൽ, കണ്ണീർ പ്രവാഹം, വേദന, താത്കാലികമായ അന്ധത, കടുത്ത ചുമ, ശ്വാസം മുട്ടൽ തുടങ്ങിയവയാണ് ഇത് പ്രയോഗിച്ചാലുണ്ടാവുക. പെപ്പർ സ്‌പ്രേ സാധാരണഗതിയിൽ മാരകമല്ലെങ്കിലും അപൂർവമായി ഇതിന്റെ പ്രയോഗത്തെത്തുടർന്നുള്ള ആഘാതത്തിൽ മരണം സംഭവിച്ചതായി റിപ്പോർട്ടു ചെയ്യപ്പെട്ടിട്ടുണ്ട്. 
മുളകുവർഗ സസ്യങ്ങളുടെ ഫലങ്ങളിൽ നിന്ന് വേർതിരിച്ചെടുക്കുന്ന കാപ്‌സെയ്‌സിൻ എന്ന രാസവസ്തുവാണ് പെപ്പർസ്‌പ്രേയുടെ മുഖ്യഘടകം. കുരുമുളകും ഇതിന്റെ ഉത്പാദനത്തിന് ആവശ്യമാണ്. 
സാധാരണഗതിയിൽ അര മണിക്കൂർ മുതൽ നാലഞ്ചു മണിക്കൂർ വരെ ഇതിന്റെ ഫലം നീളാം. തുടർച്ചയായി കണ്ണിലേക്ക് പ്രയോഗിച്ചാൽ അത് കാഴ്ച തകരാറിലാക്കാനും സാധ്യതയുണ്ട്.


</doc>
<doc id="273446" url="https://ml.wikipedia.org/wiki?curid=273446" title="വെടക്ക്">
വെടക്ക്

ഉത്തര മലബാറിൽ പ്രയോഗത്തിലുള്ള ഒരു നാടൻ പദം. മോശം,ചീത്ത എന്നിങ്ങനെ അർഥം. ഉദാഹരണം “ഇന്നലത്തെ കറി വെടക്കായിട്ടുണ്ട്”. മലബാറിൽ “വെടക്കാക്കി തനിക്കാക്കുക“ എന്ന് ഒരു പഴമൊഴി ഉണ്ട്. തനിക്ക് ആവശ്യമുള്ള ഒരു വസ്തു ചീത്തയാണെന്ന് മറ്റുള്ളാവർക്കു മുന്നിൽ പറഞ്ഞ ശേഷം ക്രമേണാ സ്വയം കൈക്കലാക്കുക എന്ന് ധ്വനി.


</doc>
<doc id="273447" url="https://ml.wikipedia.org/wiki?curid=273447" title="ഓല">
ഓല

തെങ്ങ്, പന എന്നിവയുടെ നീണ്ട ഇലകൾക്കാണ് ഓല എന്നു പറയുന്നത്. ഇതിന്റെ ഇലയ്ക്ക് ധാരാളം കീറുകൾ ഉണ്ടാകും. വായു കടന്നു പോകാനുള്ള സൌകര്യത്തിനു വേണ്ടിയാണ് ഇത്.
തെങ്ങിന്റെ ഓല അടുപ്പിൽ തീ കത്തിക്കാനും, അത് കെട്ടുകളാക്കി ചൂട്ട് എന്നു പേരിൽ രാത്രി യാത്രയ്ക്കുള്ള വിളാക്കായും പണ്ട് ഉപയോഗിച്ചിരുന്നു. പനയോലകൾ ഓലക്കുട നിർമ്മിക്കാനും എഴുതാനും ഉപയോഗിച്ചിരുന്നു. എഴുത്താണി ഉപയോഗിച്ചാണ് ഇതിൽ എഴുതിയിരുന്നത്. വീടുകളുടെ മേൽക്കൂര മേയാൻ ഓലകൾ വ്യാപകമായി ഉപയോഗിച്ചു പോന്നിരുന്നു.


</doc>
<doc id="273449" url="https://ml.wikipedia.org/wiki?curid=273449" title="ആരഗ്വധാരിഷ്ടം">
ആരഗ്വധാരിഷ്ടം

ആരഗ്വധം എന്നാൽ കൊന്ന എന്ന് അർഥം. കൊന്നയുടെ ഇല, വേര്, പൂവ് എന്നിവ ആയുർവേദ മരുന്നുകൾക്ക് ഉപയോഗിക്കുന്നു. ഇവ ചേർന്ന അരിഷ്ടമാണ് ആരഗ്വധാരിഷ്ടം.


</doc>
<doc id="273451" url="https://ml.wikipedia.org/wiki?curid=273451" title="കഞ്ഞിവെള്ളം">
കഞ്ഞിവെള്ളം

അരി വെന്തു കിട്ടുന്ന വെള്ളം. പൊതുവെ വെള്ള നിറത്തിലാണ് കഞ്ഞി വെള്ളം ഉണ്ടാകുക. ഊറിക്കൂടിയാൽ അതിൽ പാട കാണാറുണ്ട്. കഞ്ഞി വെള്ളം പഴകിയാൽ കാടി എന്നു പറയും. കഞ്ഞി വെള്ളത്തിൽ ധാരാളം ഗ്ലൂക്കോസ് അടങ്ങിയിരിക്കുന്നു. ക്ഷീണം മാറാൻ ചൂടുള്ള കഞ്ഞി വെള്ളം ധാരാളം കുടിക്കുന്ന ശീലം മലയാളിക്ക് ഒരു കാലത്ത് ഉണ്ടായിരുന്നു. പഞ്ഞ മാസങ്ങളീൽ കഞ്ഞി വെള്ളം മാത്രമായിരുന്നു പല ആളുകളുടെയും ഭക്ഷണം.


</doc>
<doc id="273455" url="https://ml.wikipedia.org/wiki?curid=273455" title="ഫുട്ബോൾ നിയമങ്ങൾ">
ഫുട്ബോൾ നിയമങ്ങൾ

ഫുട്ബോൾ നിയമങ്ങൾ The Laws of the Game എന്നാണറിയപ്പെടുന്നത്. ഈ നിയമങ്ങളനുസരിച്ച് ആദ്യമായി കളിച്ചത് കേംബ്രിഡ്ജ് യൂണിവേഴ്സിറ്റിയിലാണ്. ഇവ എഴുതിയത് ഇന്റർനാഷണൽ ഫുട്ബോൾ അസോസിയേഷൻ ബോർഡും പ്രസിദ്ധീകരിച്ചത് ഫിഫയുമാണ്.

നിയമം 1:കളി മൈതാനം
നിയമം 2: പന്ത് 
നിയമം 3: കളിക്കാരുടെ അംഗം 
നിയമം 4:കളിക്കാരുടെ വസ്തുക്കൾ 
നിയമം 5:റെഫറി
നിയമം 6:രണ്ടാമത്തെ റെഫറി
നിയമം 7:കളിയുടെ സമയം 
നിയമം 8:കളിയുടെ ആരംഭവും പുനരാരംഭവും 
നിയമം 9:പന്തിന് പോവാനുള്ള അതിർത്തികൾ 
നിയമം 10:നേട്ടം ഉണ്ടാക്കാനുള്ള വഴി 
നിയമം 11:ഓഫ്‌സൈഡ് 
നിയമം 12:ഫൗളുകൾ 
നിയമം 13:ഫ്രീ കിക്കുകൾ (നേരിട്ടും അല്ലാതെയും)
നിയമം 14:പെനാൽറ്റി
നിയമം 15:പന്ത് എറിയൽ 
നിയമം 16:ഗോൾ കിക്ക് 
നിയമം 17:കോർണർ കിക്ക്


</doc>
<doc id="273460" url="https://ml.wikipedia.org/wiki?curid=273460" title="ജാവൻ കടുവ">
ജാവൻ കടുവ

ഇൻഡോനേഷ്യയിലെ ജാവാ ദ്വീപിൽ വസിച്ചിരുന്ന കടുവകളാണ്‌ ജാവൻ കടുവകൾ (Panthera tigris sondaica). 1980 നോടടുപ്പിച്ച്‌ ഈ ഇനം ഭൂമിയിൽ നിന്ന് ഇല്ലാതായി.


</doc>
<doc id="273464" url="https://ml.wikipedia.org/wiki?curid=273464" title="മലയാള ചെറുകഥാകൃത്തുകൾ">
മലയാള ചെറുകഥാകൃത്തുകൾ




</doc>
<doc id="273477" url="https://ml.wikipedia.org/wiki?curid=273477" title="ബ്രൂസ് ഡേൺ">
ബ്രൂസ് ഡേൺ

ഒരു അമേരിക്കൻ ചലച്ചിത്രനടനാണ് ബ്രൂസ് മക്‌ലീഷ് ഡേൺ(ജനനം: ജൂൺ 4, 1936). ഏകദേശം എൺപതോളം ചിത്രങ്ങളിൽ അഭിനയിച്ചിട്ടുണ്ട്. സഹനടൻ, വില്ലൻ വേഷങ്ങളാണ് കൂടുതലും ചെയ്തിട്ടുള്ളത്. 1978-ൽ "കമിംഗ് ഹോം" എന്ന ചിത്രത്തിന് മികച്ച സഹനടനുള്ള അക്കാഡമി അവാർഡ് നാമനിർദ്ദേശവും 2013-ൽ "നെബ്രാസ്ക" എന്ന ചിത്രത്തിന് മികച്ച സഹനടനുള്ള അക്കാഡമി അവാർഡ് നാമനിർദ്ദേശവും ലഭിച്ചു. ‘നെബ്രാസ്ക’ എന്ന ചിത്രത്തിലെ അഭിനയത്തിന് ബ്രൂസ് ഡേൺ 66-ആമത് കാൻ ചലച്ചിത്രോൽസവത്തിൽ മികച്ച നടനായി തിരഞ്ഞെടുക്കപ്പെട്ടു.


</doc>
<doc id="273479" url="https://ml.wikipedia.org/wiki?curid=273479" title="കേരളത്തിലെ ചിത്രകാരന്മാരുടെ പട്ടിക">
കേരളത്തിലെ ചിത്രകാരന്മാരുടെ പട്ടിക




</doc>
<doc id="273480" url="https://ml.wikipedia.org/wiki?curid=273480" title="ആനയെ മെരുക്കൽ">
ആനയെ മെരുക്കൽ

പലതരം കെണികൾ വച്ചുപിടിക്കുന്ന ആനയെ ഭീകരമായാണ് മെരുക്കുന്നത്. ആ മെരുക്കലിന്റെ ഭീതിദമായ ഓർമ്മകൾ ഉണ്ടെങ്കിലേ ആന ഇടയാതെ അനുസരണയോടെ ജീവിക്കുകയുള്ളൂ. വന്യജീവിയാണെന്നും ചിന്താശേഷിയുണ്ടെന്നും ഉള്ള തോന്നൽ നഷ്ടപ്പെടുത്തുന്ന വിധം ക്രൂരമായ ഈ പരിപാടിയെ "തകർക്കൽ (breaking-in)" എന്നാണ് വിളിക്കുന്നത്. പരിശീലനസ്ഥലത്തേക്ക് വലിച്ചിഴച്ചു കൊണ്ടുവന്നു തുടങ്ങുന്ന ഈ പരിപാടി ഒരാഴ്ച നീളുന്നു. മനുഷ്യനു പൂർണ്ണമായി അടിമപ്പെടാനുള്ളതാണ് എന്ന ഒരു മനസ്ഥിതി ഉണ്ടാക്കലാണ് ഈ പ്രക്രിയയുടെ ലക്ഷ്യം. ഇതിനായി ഒന്നോ രണ്ടോ മരക്കുറ്റികളുടെ ഇടയിൽ അനങ്ങാൻ ആവാത്ത വിധത്തിൽ ആനയെ കെട്ടിയിടുന്നു. തകർക്കാനായി ആനക്കുട്ടിയെ തുടർച്ചയായി തോട്ടി കൊണ്ട് അടിക്കുകയാണ് ആദ്യം ചെയ്യുക, ഇതോടൊപ്പം ആനപ്പാപ്പാൻ ശാന്തനായി ആനയോടു സംസാരിക്കുകയും ചെയ്യുന്നു. പേടി, വേദന, ദാഹം, വിശപ്പ് എന്നിവ ഒടുവിൽ ആനയുടെ എല്ലാ എതിർപ്പുകളും ഇല്ലാതാക്കുന്നു. തന്റെ വിധി സ്വീകരിക്കാൻ ആന തയ്യാറാവുന്നതോടെ പാപ്പാന്മാർ ആനയെ കുളിക്കാനും തിന്നാനും അനുവദിക്കുന്നു. എന്നാലും ആ സമയമെല്ലാം മെരുക്കുവാൻ സഹായിക്കുന്ന ആന അതിന്റെ കൂടെത്തന്നെയുണ്ടാവും. ഏതാനും ആഴ്ച ഇത്തരം പരിശീലനം നൽകുന്നതോടെ പാപ്പാനെ അനുസരിക്കാൻ ഏറെക്കുറെ ആയിട്ടുണ്ടാവും പുതിയ ആന. എന്നാൽ സർക്കസ്സിലോ മൃഗശാലയിലോ ജനിക്കുന്ന ആനക്കുട്ടികളെ ഇങ്ങനെ മെരുക്കേണ്ട ആവശ്യം വരാറില്ല. ഒരു പാപ്പാൻ മാറി മറ്റൊരു പാപ്പാൻ വരുമ്പോൾ ഇത് ആവർത്തിക്കപ്പെടുന്നു.

ആനകളെ ഉപദ്രവിക്കൽ


</doc>
<doc id="273484" url="https://ml.wikipedia.org/wiki?curid=273484" title="പോൾ എർദൊഷ്">
പോൾ എർദൊഷ്

ഒരു ഹംഗേറിയൻ ഗണീത ശാസ്ത്രജ്ഞനാണ് പോൾ എർദൊഷ്.20-ആം നൂറ്റാണ്ടിൽ ഗണിതശാസ്ത്രത്തിന് ഏറ്റവുമധികം സംഭാവനകൾ നൽകിയ ഗണിതജ്ഞനായി കണക്കാക്കപ്പെടുന്നു.എർദൊഷിന്റെ ഒരു പ്രത്യേകത ഗണിതശാസ്ത്രത്തെ ഒരു സാമൂഹിക ദൗത്യമാക്കി എന്നതാണ്.തന്റെ ജീവിത കാലത്തിനിടെ അദ്ദേഹം 511-ഓളം ഗണിതശാസ്ത്രജ്ഞരുമായി സഹകരിച്ച് 1525-ഓളം പേപ്പറുകൾ പ്രസിദ്ധീകരിച്ചു. ഈ വ്യത്യസ്ത ശൈലിയും കിറുക്കൻ ജീവിതവും അദ്ദേഹത്തെ 20-ആം നൂറ്റാണ്ടിലെ ഏറ്റവും പ്രശസ്തനായ ഗണിത ശാസ്ത്രജ്ഞനാക്കി മാറ്റി.

ടൈം മാസിക ഒരിക്കൽ അദ്ദേഹത്തെ വിശേഷിപ്പിച്ചത് "കിറുക്കന്മാരുടെ കിറുക്കൻ"("The Oddball's Oddball") എന്നാണ്.ഗണസിദ്ധാന്തം,സംഖ്യാസിദ്ധാന്തം,വിശകലന ഗണിതം,ഗ്രാഫ് തിയറി,കോംബിനേറ്റൊറിക്സ്,അപ്രോക്സിമേഷൻ തിയറി എന്നീ മേഖലലളിലെല്ലാം അദ്ദേഹം പുതിയ വഴികൾ വെട്ടിത്തുറന്നു.

ഏറ്റവുമധികം ഗണിതശാസ്ത്ര പ്രബന്ധങ്ങൾ അവതരിപ്പിച്ച ഗണിത ശാസ്ത്രജ്ഞനാണ് പോൾ എർദൊഷ്.ലെയൻഹാർട് ഓയ്ലർ മാത്രമാണ് ഇക്കാര്യത്തിൽ അദ്ദേഹവുമായി താരതമ്യത്തിന് പ്രസക്തിയുള്ള മറ്റൊരു ഗണിത ശാസ്ത്രജ്ഞൻ.ഓയ്ലർ ഏതാണ്ടെല്ലാ പ്രബന്ധങ്ങളും ഒറ്റയ്ക്കാണ് തയ്യാറാക്കിയതെങ്കിൽ എർദൊഷ്ന്റെ 1525 പ്രബന്ധങ്ങളിൽ 511 പേരോട് സഹകരിച്ചു.

അദ്ദേഹവുമായി സഹകരിച്ച് ഏറ്റവുമധികം പ്രബന്ധങ്ങൾ പ്രസിദ്ധീകരിച്ചത് ഹംഗേറിയൻ ഗണിത ശാസ്ത്രജ്ഞനായ ആൻഡ്രാഷ് സർകോസി(András Sárközy)യാണ്;62 പേപ്പറുകൾ.ആൻഡ്രാഷ് ഹജ്നാൽ (András Hajnal):56,അമേരിക്കൻ ഗണിത ശാസ്ത്രജ്ഞൻ (Ralph Faudree) : 50 എന്നിവരാണ് വ്യാപകമായി സഹകരിച്ച മറ്റ് രണ്ട് പേർ.


</doc>
<doc id="273488" url="https://ml.wikipedia.org/wiki?curid=273488" title="പി.എസ്. പുണിഞ്ചിത്തായ">
പി.എസ്. പുണിഞ്ചിത്തായ

ഭാരതീയനായ ചിത്രകാരനാണ് പുണ്ഡൂർ ശങ്കരനാരായണ പുണിഞ്ചിത്തായ എന്ന പി.എസ്. പുണിഞ്ചിത്തായ. ജലച്ചായ ചിത്രരചനാസങ്കേതത്തിൽ പുതിയ ഭാവുകത്വം പകർന്നവരിൽ പ്രമുഖനാണ്.
ദക്ഷിണ ഭാരതത്തിലെ പ്രശസ്തനായ ജലച്ചായ ചിത്രകാരൻ. കാസർഗോഡ് ജില്ലയിലെ കാറഡുക്ക എന്ന ഗ്രാമത്തിൽ താമസിക്കുന്നു. മൈസൂരു ചാമരാജ ഫൈൻ ആർട്സിൽനിന്നാണ് ബിഎഫ്എ നേടി. പഠിക്കുമ്പോൾത്തന്നെ മുംബൈ ജഹാംഗീർ ആർട്ട് ഗ്യാലറിയിൽ ചിത്രപ്രദർശനം നടത്തി. മുംബൈ നൂതന ജെജെ സ്കൂൾ ഓഫ് ആർട്സിൽ നിന്ന് ഉന്നതപഠനം പൂർത്തിയാക്കി. നിരവധി സർവകലാശാലകളിൽ വിസിറ്റിങ് ഫാക്കൽറ്റിയായ ഇദ്ദേഹം കേരള, കർണാടക ലളിതകലാ അക്കാദമിയിൽ അംഗമായി പ്രവർത്തിച്ചു. ഇന്ത്യക്കകത്തും പുറത്തും നിരവധി തവണ ഏകാംഗപ്രദർശനം നടത്തി.

അറിയപ്പെടുന്ന ഫ്രീലാൻസ് ആർട്ടിസ്റ്റാണ്. ജലച്ചായം മാധ്യമമാക്കിയാണു കൂടുതൽ ചിത്രങ്ങളും വരച്ചത്. മറ്റു മാധ്യമങ്ങളും ഉപയോഗിച്ചുവരുന്നു. പ്രകൃതിദൃശ്യങ്ങൾ തനതായ ശൈലിയിൽ വരയ്ക്കുന്നു. ആധുനികചിത്രകലയുടെ പ്രോയോക്താവാണ്. കാരഡുക്കയിൽ കാഞ്ചൻഗംഗ കലാഗ്രാമം സ്ഥാപിച്ചു. ഇത് ഒരു റൂറൽ ആർട്ട് ഗാലറി ആണ്. മാത്രമല്ല കലാകാരന്മാർക്ക് ഇവിടെ താമസിച്ച് ചിത്രം വരയ്ക്കാനുള്ള സൗകര്യമുണ്ട്. 1997ൽ അദ്ദേഹത്തിനു കർണ്ണാടക ലളിതകലാ അക്കാദമിയുടെ സീനിയർ ആർട്ടിസ്റ്റിനുള്ള പുരസ്കാരം ലഭിച്ചിട്ടുണ്ട്. തിരുവനന്തപുരത്തെയും മുംബൈയിലേയും മാംഗലൂരുവിലേയും മൈസുരുവിലേയും മ്യൂസിയങ്ങളിൽ പുണിഞ്ചിത്തായയുടെ ചിത്രങ്ങൾ പ്രദർശിപ്പിച്ചിട്ടുണ്ട്.

കാർഷികവൃത്തിയാണ് അദ്ദേഹം തന്റെ മറ്റൊരു പ്രധാന പ്രവർത്തനമായി കരുതുന്നത്. ചെറിയ ഒരു അരുവിയുടെ തീരത്തുള്ള വിശാലമായ തന്റെ കൃഷിസ്ഥലത്ത് ഏറ്റവും ആധുനികമായ കൃഷിരീതികൾ അവലംബിച്ചുവരുന്നു. ചാമുണ്ടി ദേവസ്ഥാനം എന്ന തെയ്യസ്ഥാനവും ഇവിടെയുണ്ട്. 

ഇദ്ദേഹത്തിന്റെ മകൻ പ്രവീൺ ശില്പവിദ്യ ശാസ്ത്രീയമായി അഭ്യസിച്ചതാണ്. എന്നാൽ ലാൻഡ്സ്കേപ്പിങ് മേഖലയിൽ പ്രവർത്തിച്ചുവരുന്നു.

മുംബൈ ഫൈൻ ആർട്സിൽ പഠിച്ചു. തുടർന്ന് തിരികെ കേരളത്തിലെത്തി.കാസർഗോഡ് സ്ഥിരതാമസമാക്കി.സ്വന്തം ഗ്രാമത്തിൽ തന്നെ ചിത്രകലാ-ശില്പകലാകാരന്മാർക്കായി കാഞ്ചൻഗംഗ എന്ന കലാഗ്രാമം തുടങ്ങി. ചിത്രകാരന്മാർക്ക് ഇവിടെ താമസിച്ചു ജോലി ചെയ്യാൻ സൗകര്യമുണ്ട്.കാസർഗോഡ് നിന്ന് 18 കി.മീ. അകലെ ശാന്തിനഗർ എന്ന സ്ഥലത്തിനടുത്താണ് ഇത് സ്ഥിതി ചെയ്യുന്നത്.കേരള ലളിത കലാ അക്കാഡമി ക്യാമ്പുകളിൽ പങ്കെടുക്കാറുണ്ട്. 

 

</doc>
<doc id="273491" url="https://ml.wikipedia.org/wiki?curid=273491" title="ഇഗ്ഗോണി പുഷ്പ ലളിത">
ഇഗ്ഗോണി പുഷ്പ ലളിത

ചർച്ച് ഓഫ് സൗത്ത് ഇന്ത്യയുടെ ആന്ധ്രപ്രദേശ് സംസ്ഥാനത്തിലെ നന്ദ്യാൽ ബിഷപ്പാണ് ഇഗ്ഗോണി പുഷ്പ ലളിത എന്ന പുരോഹിത. തെക്കൻ ഏഷ്യയിലെ ആദ്യ വനിത ബിഷപ് എന്ന ബഹുമതിയും ഇവർക്ക് സ്വന്തം. 1956 നവമ്പർ 22 നു, ആന്ധ്രപ്രദേശിലെ കുർണൂൽ ജില്ലയിലെ, ദിഗുവപ്പാട് വില്ലേജിൽ ഇഗ്ഗോണി രത്ന സ്വാമിയുടെയും ദാനാമ്മയുടെയും മകളായി ഒരു കർഷക കുടുംബത്തിൽ ജനിച്ച ഇവരുടെ ഹൈസ്കൂൾ വിദ്യാഭ്യാസവും കോളേജ് പഠനവും കത്തോലിക്കാ സ്ഥാപനങ്ങളിലായിരുന്നു. സാമ്പത്തിക ശാസ്ത്രത്തിലും വേദാന്ത ശാസ്ത്രത്തിലും ബിരുദമുണ്ട്. തെക്കെ ഇന്ത്യയിലെ വിവിധ വില്ലേജുകളിൽ ഇവർ സേവനമനുഷ്ടിച്ചിട്ടുണ്ട്. 1984-ൽ വൈദിക പട്ടമണിഞ്ഞു.


</doc>
<doc id="273497" url="https://ml.wikipedia.org/wiki?curid=273497" title="കേരളത്തിലെ മറാഠികൾ">
കേരളത്തിലെ മറാഠികൾ

കേരളത്തിന്റെ സാംസ്കാരിക ചരിത്രത്തിൽ അവഗണിക്കാനാവാത്ത ഒരു ജനസമൂഹമാണ് ഭാരതചരിത്രത്തിലെ മുഖ്യ കണ്ണിയായ മറഠാ വംശജർ.പരിഷ്കാരങ്ങളുടെ ഓട്ടത്തിനിടയിൽ കൈയൊഴിയാൻ പറ്റാത്ത ആചാരങ്ങളെ മുറുകെ പിടിക്കുന്ന ചില ഗോത്രവർഗങ്ങളിൽ ഒന്നാണ് മറഠാ വംശജർ.

ഐതിഹ്യങ്ങളും പൊയ്കഥകളും വികല ചരിത്രങ്ങളും കെട്ടുപിണഞ്ഞു കിടക്കുന്ന സന്നിഗ്ധ മണ്ഡലത്തിൽ നിന്നും മറാഠികളുടെ യഥാർത്ഥ ചരിത്രം വേർത്തിരിചെടുക്കുക ശ്രമകരമാണ് .ശിവജിയുടെ കാലത്ത് മഹാരാഷ്ട്രയിൽ നിന്നും ദക്ഷിണ കാനറ ആക്രമിക്കാൻ വന്ന ഒരു കൂട്ടം പടയാളികളുടെയും സാധാരണകാരുടെയും പിന്മുറക്കാരായിരിക്കാം മറാഠികൾ എന്നൊരഭിപ്രായമുണ്ട് .ആക്രമണത്തിൽ തോല്പ്പിക്കപെട്ട ഇവർ സ്വന്തം നാട്ടിലേക്ക് തിരിച്ചുപോകാൻ കഴിയാതെ തെക്കൻ കാനറയുടെ കിഴക്കൻ മലയോരങ്ങളിൽ കുടിയേറിയവരാകാം .എന്നാൽ ഈ അഭിപ്രായം തീർത്തും ശരിയാണെന്നു പറഞ്ഞുകൂടാ .മഹാരാഷ്ടയും മറാഠികളും തമ്മിലുള്ള ബന്ധങ്ങൾ സ്ഥാപിക്കുന്ന കഥകൾ ഇനിയും ധാരാളമുണ്ട് എന്തുതന്നെയായാലും അവഗണിക്കാൻ പറ്റാത്ത ഒരു വസ്തുത മറാഠികൾ എന്ന ഗോത്രവിഭാഗവും മഹാരാഷ്ട്രയും തമ്മിലുള്ള ബന്ധമാണ് .അവർ ഇന്നും സംസാരിക്കുന്നത് പതിനാറാം നൂറ്റാണ്ടിലെ പ്രാചീന മാറാഠിയാണ് .മാതൃഭാഷയായ മാറാഠി ഇന്ന് ഇവരിൽ നിന്ന് ഏറെക്കുറെ അന്യം നിന്നുപോയെങ്കിലും തുളു ,കന്നഡ ,മലയാളം ഭാഷകളുടെ സ്വാധീനം മൂലം മാറ്റം വന്ന മാറാഠിഭാഷ ഇവരിൽ വാമൊഴിയായി നിലനിൽക്കുന്നു .മാറാഠികളുടെ സംസാര ഭാഷയായ മാറാഠിക്ക് ലിപിയില്ലാ .ഇതിൽ നിന്നും മനസ്സിലാകുന്നത് അക്ഷരാഭ്യാസമില്ലാത്ത സാധാരണക്കാരായ ജനങ്ങളാണ് മഹാരാഷ്ട്രയിൽ നിന്നും കുടിയേറി പാർത്തതെന്നു അനുമാനിക്കാം .
ഇന്ന് കാസറഗോഡ് ജില്ലയിലെ എല്ലാ മലയോര പ്രദേശങ്ങളെയും കേന്ദ്രീകരിച്ചു താമസിച്ചു വരുന്ന ഇവർ ആദ്യ കാലത്ത് പ്രധാനമായും പാണത്തൂർ ,പെരുതടി ,വട്ടക്കയം ,കുറിഞ്ഞി',പാടിക്കൊച്ചി ,ചെട്ടുക്കയം ,തുബോടി ,ഓട്ടമല ,ചാമുണ്ടിക്കുന്ന് ,കള്ളാർ തുടങ്ങിയ പ്രദേശങ്ങളിൽ ആയിരുന്നു താമസിച്ചിരുന്നത്.കവോട്കർ ,സാൾവ് ,ചൊവ്വാൾ,ഡുവാളി ,ഗോട്ടുന്കാർ ,ഡോള്ളാൽ ,ബടെക്കാർ ,സവൊന്ത് ,ബേന്ദ്രൻ,കർമൊളൊ എന്നിങ്ങനെ പല പേരുകളിലായി അറിയപ്പെടുന്നു .

നമ്മുടെ നാട്ടിലെ മറ്റു സമുദായങ്ങളിൽ നിന്നും വ്യത്യസ്തമായ പല അചാരനുഷ്ഠനങ്ങളും മറാഠാ സമുദായങ്ങളിൽ കാണപ്പെടുന്നു .അവയിൽ ഒന്നാണ് ' ഗോന്തള പൂജ '.ദൈവപ്രീതിക്കും ഐശ്വര്യത്തിനുള്ള നന്ദി സൂചകമായും ഗോന്തള പൂജ നടത്താറുണ്ട് .പുനംകൃഷി കഴിഞ്ഞുള്ള വിശ്രമവേളയിൽ നല്ല വിളവ് തന്നതിനുള്ള സന്തോഷത്താൽ തങ്ങൾക്ക് ഏറ്റവും ഇഷ്ടപ്പെട്ട വിഭവം ദൈവത്തിൽ സമർപ്പിച്ചുകൊണ്ട് പൂജ നടത്തും .ചൊവ്വ ,വെള്ളി ദിവസങ്ങളിലാണ് സാധാരണയായി പൂജ നടത്താറ് .ഗ്രാമത്ത്തിലെവിടെയെങ്കിലും വയനാട്ടുകുലവൻ ദൈവം കേട്ടുന്നുണ്ടെങ്കിൽ അതു കഴിയുന്ന ദിവസം വരെ പൂജ നടത്താറില്ല .പൂജ നടത്തുന്നത് മറാഠി വംശത്തിൽപ്പെട്ട മന്ത്രവും പൂജാവിധികളും അറിയുന്ന ഒരു വ്യക്തിയായിരിക്കും .നാലോ അഞ്ചോ സഹായികൾ ഇതിനാവശ്യമുണ്ട്.ഭൈരവനെയും ദുർഗാദെവിയെയും പ്രീതിപ്പെടുത്താനുള്ള ഈ പൂജയിൽ പൂജാരിയും സാഹായിയും ഏഴുദിവസത്തെ വ്രതം അനുഷ്ടിക്കേണ്ടതുണ്ട്.ദുർഗാദേവിക്ക് വീടിനകത്തുവെച്ചും ഭൈരവന് പുറത്തുമാണ് ചടങ്ങ് .ഗോന്തള പൂജയ്ക്ക് ഏറ്റവും പ്രധാനം പത്തുകാലുള്ള മൃഗം എന്നതുകൊണ്ട് ഞണ്ട് നിർബന്ധമാണ് .കൂടാതെ കോഴിയും മദ്യവും വേറെ.അടുത്തകാലത്തായി പന്നിയെയും ബലിയായി സമർപ്പിക്കാറുണ്ട് . 

പൂജാരി കുളിച്ച് ശുദ്ധനായി ഭസ്മമനിണിഞ്ഞ് കോഴിയറുക്കൽ ചടങ്ങോടുകൂടി പൂജയാരംഭിക്കുന്നു കോഴിയെ അറുക്കുന്നതിനുമുന്പ് കോഴിക്ക് ഭക്ഷണം കൊടുത്ത് സമ്മതം വാങ്ങണമെന്ന് നിർബന്ധമാണന്നാണു വിശ്വാസം. ഭൈരവന് വീടിനുപുറത്ത് ഒരു പൂവൻകോഴിയെ അറുത്ത് ,പുരുക്ഷന്മാർ കുളിച്ച് ശുദ്ധിയോടെ തയ്യാറാക്കിയ ഒറോട്ടിയും ,ഞണ്ടും മറ്റുവിഭവങ്ങളും വിളമ്പുന്നു .അതിനുശേഷം വീടിനകത്ത് ദേവിക്ക് ഒരു പൂവനും പിടക്കോഴിയും അറുത്ത് ഞണ്ടും ചോറും മറ്റുവിഭവങ്ങളും വിളമ്പുന്നു.സ്ത്രീകളാണ് ദേവിക്കുള്ള വിഭവങ്ങൾ തയ്യാറാക്കുന്നത് .പിന്നീട് പന്തം കത്തിച്ചുകൊണ്ട് നൃത്തം ചെയ്യുന്ന ചടങ്ങാണ് .പന്തമെടുക്കാൻ അഞ്ചുപെരുണ്ടാകും .പൂജാരി പന്തം കത്തിച്ചു കൊടുക്കുന്നു .ഇതിനു പ്രത്യേക പാട്ടുണ്ട് .പൂജാരി ഉറഞ്ഞു തുള്ളുകയും ഉറഞ്ഞുതുള്ളിപറയുന്ന കാര്യങ്ങൾ ദൈവത്തിന്റെ അരുളപ്പാടായി കണക്കാക്കപ്പെടുന്നു .പ്രസാദ വിതരണത്തിനുശേഷം എല്ലാരും പിരിയുന്നു . കമുകിൻ പാളയിൽ പുഴുങ്ങിയ അപ്പവും പന്നിയിറച്ചിയും ആണ് പ്രസാദം.

മാറാഠി സമുദായത്തിലെ കല്യാണ ചടങ്ങുകൾക്കുമുണ്ട് ചില പ്രത്യേകതകൾ .കുടുംബക്കാരെല്ലാരും കൂടിയാലോചിച്ച് വിവാഹം തിരുമാനിക്കുന്നു .ബ്രാഹ്മണനെ കൊണ്ട് ജാതകം ഒത്തു നോക്കുന്നു .വിവാഹ ചടങ്ങ് രണ്ടു ദിവസം നീണ്ടുനില്ല്ക്കും .ആദ്യം പന്തൽ ഒരുക്കൽ ചടങ്ങാണ് .പന്തലിൽ ഏലമരത്തിന്റെ ഒരു കുന്തം ഉറപ്പിക്കുന്നു .താലിക്കെട്ടിനു തലേന്നാൾ കല്യാണ ചെറുക്കന്റെ അനുജനും ബന്ധുക്കളിൽ ഒരാളും ചേർന്ന് പെണ്ണിന്റെ വീട്ടിലേക്ക് വസ്ത്രം ,മോതിരം ,മൂക്കുത്തി ,കാൽവള എന്നിവ കൊണ്ടുപോകുന്നു .
താലിക്കെട്ടിനു തലേന്നാൾ മഞ്ഞൾ കല്യാണം എന്നൊരു ചടങ്ങുണ്ട് .ചെറുക്കന്റെ വീട്ടിലെ പെണ്ണുങ്ങൾ ഒരു സ്വർണമാല അണിയിക്കുന്നു . പിന്നീട് അഞ്ചു സ്ത്രീകൾ അഞ്ചു പാത്രത്തിൽ വെള്ളം എടുത്തുവെക്കും. ചെറുക്കനെ വീട്ടിലെ പ്രായമായ സ്ത്രീ മടിയിൽ ഇരുത്തും .ഇരിക്കാനായി ഈലമരത്തിന്റെ പലകതന്നെ വേണമെന്ന് നിർബന്ധമുണ്ട് .പന്തലിന്റെ ചുറ്റിനും വന്ന് അഞ്ചു പാത്രത്തിലെ വെള്ളം അഞ്ചു സ്ത്രീകൾ ചെറുക്കന്റെ ദേഹത്ത് ഒഴിക്കുന്നു .ഇതാണ് മഞ്ഞൾ കല്യാണം .സമാനമായ ചടങ്ങ് പെണ്ണിന്റെ വീട്ടിലും ഉണ്ട് .കല്യാണ ദിവസം പെണ്ണിന്റെ വീട്ടിൽ ബ്രാഹ്മണൻ വന്ന് താലികെട്ടൽ ചടങ്ങിനു ആരംഭം കുറിക്കുന്നു .അദ്ദേഹത്തിന് മുൻപിൽ വിളക്കും ഒരു മുറത്തിൽ അരി ,കോവയ്ക്ക ,വെറ്റില ,തേങ്ങ ,പൂക്കുല എന്നിവ വയ്ക്കും .പിന്നീട് ബ്രാഹ്മണൻ വിവാഹ ചടങ്ങുമായി ബന്ധപ്പെട്ട പൂജാദി കർമ്മങ്ങൾ ചെയ്യുന്നു . പിന്നീട് ധാര കല്യാണം .ധാര ചെയ്യുന്നതിനു മുന്നോടിയായി പെണ്ണിന് സാരി കൈമാറുന്ന ചടങ്ങുണ്ട് .പെണ്ണിനേയും ചെറുക്കനേയും അഭിമുഖമായി നിർത്തി കുറുകെ ഒരു മുണ്ട് പിടിച്ചു ഒരു തളികയിൽ സാരിവെച്ചു ചെറുക്കൻ പെണ്ണിന് കൈമാറുന്നു .ആ സാരിയുടുത്ത് വേണം പെണ്ണ് ധാരക്ക് തയ്യാറാകുവാൻ .പിന്നീട് പെണ്ണിന്റെ അച്ഛനും അമ്മയും കിണ്ടിയിൽ വെള്ളവും അഞ്ചു മാവിലയും ഒരു തേങ്ങയും കിണ്ടിയുടെ മുകളിൽ വെച്ച് മൂന്നു തവണ പ്രദക്ഷിണം വെയ്ക്കുന്നു .പെണ്ണും ചെറുക്കനും കൈകൾ ചേർത്തുപിടിച്ചു താലി കൈയിൽ പിടിക്കും .പ്രദക്ഷിണത്തിനു ശേഷം താലികെട്ട് .ശേഷം ബ്രാഹ്മണന് ദക്ഷിണ കൊടുക്കുന്നു .ചെറുക്കന്റെ വീട്ടിലെത്തി രണ്ടുപേരെയും കുളിപ്പിക്കുന്ന ചടങ്ങുമുണ്ട് .ചടങ്ങിനോടുവിൽ പന്തലിൽ കെട്ടിയ മാവിലകൾ ഒന്നിച്ചുവെച്ചു കത്തിച്ച് അതിന്റെ കരി പെണ്ണിന്റെ നെറ്റിയിൽ ചാർത്തുന്നു .പെണ്ണിനെ അന്നുതന്നെ കൂട്ടികൊണ്ടു പോകും .പതിനാല് ദിവസം കഴിഞ്ഞ് വിരുന്നു വിളിച്ച് വരന്റെ വീട്ടിലേക്ക് കൂട്ടിക്കൊണ്ട് പോകും .

നമ്മുടെ നാടിന്റെ നാനാഭാഗങ്ങളിലും സംസ്കാരത്തിന്റെ നെടുംത്തൂണുകൾ ഉയര്ന്നു വരുമ്പോൾ അതിലൊന്നായി മാറാനും നാടിന്റെ സാംസ്കാരിക പൈതൃകത്തിന്റെ ഭാഗമാകാനും കഴിഞ്ഞ മറാഠിസന്താനങ്ങൾ മനസ്സിന്റെ നന്മയും പ്രവർത്തനത്തിന്റെ ആത്മാർത്ഥതയും കൊണ്ട് എന്നും നമ്മുടെ അഭിമാനമാണ് .

</doc>
<doc id="273518" url="https://ml.wikipedia.org/wiki?curid=273518" title="ഫ്രോയിഡിയൻ മനശ്ശാസ്ത്രം">
ഫ്രോയിഡിയൻ മനശ്ശാസ്ത്രം

സിഗ്മണ്ട് ഫ്രോയിഡ് (Sigmund Freud) എന്ന മനശ്ശാസ്ത്രജ്ഞൻ മനുഷ്യമനസ്സിനെ സംബന്ധിച്ചു നടത്തിയ പഠനങ്ങളെയാണ് ഫ്രോയിഡിയൻ മനശ്ശാസ്ത്രം എന്നു വിളിക്കുന്നത്. മനസ്സിന്റെ പ്രവർത്തനമായി സാഹിത്യത്തെ ദർശിക്കുന്നവർക്ക് നിശ്ചയമായും ഫ്രോയിഡിയൻ നിരീക്ഷണങ്ങൾ വെളിച്ചം പകരുന്നു. അതായത്, മനശ്ശാസ്ത്രപരമായ സാഹിത്യ വിശകലനത്തിനാവശ്യമായ കരുക്കൾ പലതും ഫ്രോയിഡാണ് നമുക്ക് തരുന്നത്. 

അബോധത്തിന്റെ മനശ്ശാസ്ത്രകാരാനെന്നാണ് തോമസ് ഫ്രോയിഡിനെ വിളിക്കുന്നത്. മാനസിക പ്രവര്ത്തനത്തിന് മൂന്നു ഗുണാധിഷ്ടിത തലങ്ങളുണ്ട്. ബോധം (conscious) പ്രാഗ്ബോധം,(pre-conscious) അബോധം(unconscious) എന്നിങ്ങന. ഇവ ഗുണങ്ങളാണ്. ഈ മുന്ന് വിഭാഗങ്ങളും നിത്യമല്ല. കലര്പ്പില്ലാത്തവയുമല്ല. പ്രാഗ്ബോധനമായിരുന്നതും, അബോധമായിരുന്നതും ബോധാവസ്തയിലേക്ക് പരിവര്ത്തിതനമാകാവുന്നതേയുളളൂ. മനസ്സിലെ വസ്തുസാമഗ്രിക്ക് രണ്ട് പ്രകാര ഭേദങ്ങളേയുളളൂ. അതിന്ററ പുനർനിർമ്മിതിയും മൌലികമായ അബോധസ്ഥിതിയും മസ്സിന്റെ ചില പ്രവര്ത്തികൾ അനായാസം ബോധഗുണമാര്ജ്ജിക്കും. പെട്ടെന്നവ ബോധത്തിൽ നിന്ന് തിരോഭൂതമായെന്നുവരാം. വീണ്ടും അവബോധത്തിൽ എത്തിയെന്നു വരാവുന്നതാണ്. ബോധമായിരിക്കുന്നത് ആ നിലയിൽ ക്ഷണനേരമേ നിലനില്ക്കുന്നുളളൂ. ബോധാവസ്ഥ ക്ഷണികാവസ്തയാണ്. എല്ലാ മാനസിക വൃത്തികളും ഒരുസമയം പ്രാഗ്ബോധഗുണമാര്ജ്ജിക്കും. അബോധം ബോധത്തിലേക്ക് ഇന്നീതമാകുന്ന നിലയിൽ പ്രാഗ്ബോധമെന്നറിയപ്പെടുന്നു.

മുഷ്യന്റെ 'ആത്മാവിന്റെ ജീവിതത്തില്' (soul-life) തലത്തിൽ ഇദ്ന് (id) വലിയ സ്ഥാനമാണ് ഫ്രോയിഡ് കല്പ്പിക്കുന്നത്. ഇദ്ന്രെ മണ്ടലം ഇരുണ്ടതാണ്.. സ്വത്വത്തിന്റെ അപ്രാപ്യതലമാണത്. ഇദ് അവ്യവസ്ഥയാണ്. (chaos) ഇദില് യാതൊരു സംവിധാവും ദൃശ്യമല്ല. ആഹ്ളാദത്വത്തിനു (pleasure principle) കീഴില് പ്രവൃത്തമാകുന്ന വാസനകളുടെ പൂരണത്തിനുവേണ്ടി ഇദ് നിലകൊളളുന്നു. അബോധം അഥവാ ഇദ് പ്രാക്തവും യുക്തിരഹിതവുമാണ്. അതിന് മൂല്യങ്ങളറിയില്ല, തന്മതിന്മകളറിയില്ല, സദാചാരമറിയില്ല. കാലത്തെക്കുറിച്ച് ഇദ് അറിയുന്നില്ല. ഇദിന്റെ പ്രവര്ത്തങ്ങളെ യുക്തിവിചാരം നിയന്ത്രിക്കുന്നില്ല. പരസ്പരവിരുദ്ധമായ അന്തശ്ചോദനകൾ ഇദില് നില നില്ക്കുന്നു. ഇദിന്റെ ഉളളടക്കം, മോചമാഗ്രഹിക്കുന്ന ത്വരകൾ മാത്രമാണ്.
ഈഗോ യുക്തിക്കും ജാഗ്രതക്കും വേണ്ടിയാണ് നില കൊളളുന്നത്. അതേ സമയം, ഇദ് മെരുങ്ങാത്ത വികാരങ്ങളുടെ ലോകമാണ്. ബാഹ്യലോകം, സൂപ്പര്- ഈഗോ (super-ego) ,ഇദ് എന്നീ മൂന്ന് യജമാന്മാരെ സേവിക്കാനും തൃപ്തിപ്പെടുത്താനും ഈഗോ ശ്രമിച്ചുകൊണ്ടിരിക്കുന്നു. ഈഗോ യുക്തിയുടെ മണ്ഡലമാണ്. ഇതിന്റെ വൃത്തികളെ നിയന്ത്രിക്കുന്നത് ആഹ്ളാദതത്വം (pleasure-principle) ആണെന്ന് പറഞ്ഞല്ലോ. യാഥാര്ത്യത്തിന്റെ പരീക്ഷണത്തിന് വിധേയമായി ബാഹ്യലോകചിത്രങ്ങൾ സ്വരൂപിക്കുന്നത് ഈഗോ ആണ്. യാഥാര്ത്ഥ്യതത്വമാണ് (reality principle) ഈഗോയെ നിയന്ത്രിക്കുന്നതെന്ന് ഫ്രോയിഡ് പറയുന്നു. " ബാഹ്യലോകബന്ധം മൂലം സംസ്കരിക്കപ്പെട്ട, ഇദിന്റെ ഭാഗമാണ് ഈഗോ". ഇദിന്റെ ഉദ്ബുദ്ധാംശമാണത്. ഇദിന്റെ മുമ്പിൽ ലോകത്തെ പ്രതിധീകരിക്കുകയാണതു ചെയ്യുന്നത്. ഇതിന് വാസനകളുടെ സംതൃപ്തിയിലേ താത്പര്യമുളളൂ. ആഹ്ളാദതത്വത്തെ നിഷ്കാസനം ചെയ്ത്, തത്സ്ഥാനത്ത് യാഥാര്ത്ഥ്യതത്വത്തെ പ്രതിഷ്ഠിക്കുന്നതിനാണ് ഈഗോയുടെ ശ്രമം. ഇദിൽനിന്നാണ് ഇഗോ ഊര്ജ്ജം സമാഹരിക്കുന്നത്. എവിടെ ഇദ് ഉണ്ടോ അവിടെ ഇഗോയുമുണ്ടെന്ന് ഫ്രോയ്ഡ് പറയും. ഇദ് ബാഹ്യലോകത്തോട് ഈഗോ എന്ന മാധ്യമത്തിലൂടെയാണ് ബന്ധപ്പെടുന്നതെന്നു പറയാം.
ഈഗോയില് എപ്പോഴും ഉത്കണ്ഠയാണ്: ലോകത്തിനുമുന്നില് യാഥാര്ത്ഥ്യ സംബന്ധമായ ഉത്കണ്ഠ, സൂപ്പര് -ഈഗോയുടെ മുന്നില് സാധാരണമായ ഉത്കണ്ഠ (normal anxiety), ഇദിലെ വികാരങ്ങളുടെ മുന്നില് നൃറോട്ടിക് ഉത്കണ്ഠയും. 
സ്വത്വത്തെ (personality), ഇദ്, ഈഗോ, സൂപ്പർ ഈഗോ എന്ന് വേർതി രിക്കുമ്പോൾ ഒരുകാര്യം സ്മരിക്കണം. ഈ വിഭജനങ്ങൾക്ക് അവ്യഭിചാരീയമായ സീമാരേഖകളില്ല. സാമൂഹിക ബോധത്തിന്റെ - മസ്സാക്ഷിയുടെ - തലമാണ് സൂപ്പർ - ഈഗോ. ലക്ഷണമൊത്ത സഹജീവിയായി നമ്മെ കണ്ടീഷൻ ചെയ്തെടുക്കുകയാണ് സൂപ്പർ ഈഗോയുടെ കര്ത്തവ്യം. മനുഷ്യ സ്വഭാവത്തെ സംബന്ധിച്ച ചില സങ്കല്പങ്ങളുണ്ടാവും സൂപ്പർ-ഈഗോയില്. ഇത്തരം സങ്കല്പങ്ങളുടെ പരിപാലനം അസാധ്യമായിത്തീരുമ്പോൾ ഈഗോയെ സൂപ്പർ -ഈഗോ കുറ്റബോധം കൊണ്ടും അപകര്ഷതാബോധം കൊണ്ടും ശിക്ഷിക്കും. സൂപ്പർ-ഈഗോ ഒരുതരം ഉപരിബോധമാണ്. ആഗ്രഹസാഫല്യങ്ങളുടെ സീമീകരണമാണ് (limitation) സൂപ്പർ - ഈഗോയുടെ മൂഖ്യധര്മ്മം.
ജൈവവ്യവസ്ഥ (organism)യുടെ ശരിയായ ഉദ്ദേശ്യം ഇദാണു പ്രകാശിപ്പിക്കുന്നത്. സൈര്ഗ്ഗികാവശ്യങ്ങളുടെ സാഫല്യം (satisfaction) എപ്പോഴും ഇദ് അന്വെഷിച്ചുകൊണ്ടിരിക്കും. ഇദിന്റെ ആവശ്യങ്ങളിൽൽന്നുദ്ഭൂതമാകുന്ന സംഘര്ഷങ്ങൾക്കു (tension) പിന്നിൽ പ്രവര്ത്തിക്കുന്ന ബലങ്ങളെ (forces) യാണ് വാസകൾ (instincts). എന്നു വിളിക്കുന്നത്. മാനസിക ജീവിതത്തിൻമേലുളള ശാരീരികാവശ്യങ്ങളെയാണവ പ്രതിധീകരിക്കുന്നത്. എല്ലാത്തരം ക്രിയാത്മകതയുടെയും ആത്യന്തിക നിമിത്തങ്ങളാണിവ.
മനസ്സില് അസംഖ്യം വാസനകള് നിലീനമാണ്. ഈ വാസനാ വിശേഷങ്ങളെ ഏതാനും അടിസ്ഥാന വാസനകളിൽനിഷ്പാദിപ്പിക്കാനാവുമോ എന്ന് ഫ്രോയ്ഡ് അന്വെഷിക്കുന്നുണ്ട്. സ്ഥാനാന്തരീകരണത്തിലൂടെ (displacement) വാസനകള്ക്ക്, അവയുടെ ലക്ഷ്യം മാറ്റാനാവും. അതുപോലെ വാസനകളുടെ ആദേശവും നടക്കുന്നുണ്ട്. ഒരു വാസനയുടെ ഊര്ജ്ജം മറ്റൊന്നിലേക്ക് വ്യാപിക്കുന്ന പ്രക്രിയയാണ് അവിടെ സംഭവിക്കുന്നത്. ഫ്രോയിഡിന്റെ അഭിപ്രായത്തില് എറോസ് (eros), സംഹാരവാസന (destructive instinct) എന്നിവ മാത്രമാണ് അടിസ്ഥാന ത്വരകൾ (basic instincts). ആത്മസംരക്ഷണവും ജാതിസംരക്ഷണവും (preservation of species) തമ്മിലും ആത്മപ്രണയവും വസ്തുപ്രണയവും തമ്മിലുളള വിപരീത തത്ത്വങ്ങളും എറോസിന്റെ പരിധിയില്പ്പെടും. എറോസിന്റെ ലക്ഷ്യം ഏകത്വത്തിന്റെ സംസ്ഥാപനവും സംരക്ഷണവുമാകുന്നു. എറോസ് കൂട്ടിച്ചേർക്കുന്നു; സംഹാരവാസനയാകട്ടെ, ബന്ധങ്ങളഴിക്കുകയും വസ്തുക്കള് സംഹരിക്കുകയും ചെയ്യുന്നു. ജൈവവസ്തുക്കളെ നിര്ജ്ജീവാവസ്ഥയിലേക്ക് ഇറക്കിക്കൊണ്ടുവരിക എന്നതാണ് സംഹാരവാസനയുടെ പരമ ലക്ഷ്യം. ഇക്കാരണത്താല് നാം ഇതിനെ മൃത്യുവാസന (death instinct) എന്നുവിളിക്കാം. എറോസിനെ പ്രേമവാസന ( love instinct) എന്നുവിളിക്കാം. ഇവ രണ്ടുമാണ് മര്ത്യജീവിതത്തിലെ അടിസ്ഥാനബലങ്ങൾ (basic forces) അഥവാ അടിസ്ഥാന വാസനകൾ (basic instincts).
പരസ്പരവിരുദ്ധമായോ പരസ്പരസംബന്ധമായോ വര്ത്തിക്കുക എന്നതാണ് ഇവയുടെ ജീവശ്സ്ത്രപരമായ ധര്മ്മം. ഫ്രോയ്ഡ് നല്കുന്ന ഉദാഹരണം രസകരമത്രെ. ഭക്ഷണംകഴിക്കുമ്പോള് ഒരുവസ്തുവിന്റെ സംഹാരമാണ് നടക്കുന്നത്: പക്ഷേ നമ്മുടെ ആത്യന്തികലക്ഷ്യം 
ആവസ്തുവിന്റെ സ്വാംശീകരണമാണ്. അതുപോലെ ലൈംഗികപ്രവര്ത്തനം ആക്രാമകമാണെങ്കിലും സഖ്യമാണ് അതിന്റെ പരമോദ്ദേശ്യം. മേല്പറഞ്ഞ രണ്ട് അടിസ്ഥാനവാസനകളുടെ പരസ്പരവിരുദ്ധവും പരസ്പരസംശ്ളിഷ്ടവുമായ അന്യൊന്യവൃത്തി (interaction)യാണ് ജീവിതപ്രതിഭാസങ്ങളുടെ മുഴുവൻ വര്ണ്ണവിചിത്രതങ്ങൾക്കും ബീജമായി വര്ത്തിക്കുന്നത്.
രണ്ട് അടിസ്ഥാന വാസനകളും മസ്സിന്റെ ഒരുമേഖലയിൽ മാത്രമായി ഒതുങ്ങിക്കൂടുകയല്ല ചെയ്യുന്നത്. അവ എല്ലാ മേഖലകളിലും സന്നിഹിതമായിരിക്കും. 
എറോസിന്റെ ഈര്ജ്ജത്തിന് ലിബിഡോ (libido) എന്നാണ് പേര്. അവിഭക്തമായ 'ഈഗോഇദിൽ' ലിബിഡോ സദാ സന്നദ്ധമാണ്. അവിടെ സംസ്ഥിതമായ സംഹാരവാസനയെ നിഷ്ക്രിയമാക്കാൻ ലിബിഡോ യത്നിത്ച്ചുകൊണ്ടിരിക്കുന്നു. സംഹാരവാസനയുടെ ഊര്ജ്ജത്തെ സൂചിപ്പിക്കുന്നതിന് ഒരു സംജ്ഞ കണ്ടെത്താൻ ഫ്രോയിഡിന് സാധിച്ചിട്ടില്ല. 
ആക്രമണവാസന (aggressive instinct) യെ ആത്മനാശന (self distruction)ത്തിലേക്ക് പരിവര്ത്തിതമാക്കുന്നത് മനസ്സില് രൂപംകൊളളുന്ന സൂപ്പർ-ഈഗോയാണ്. ആക്രമണോത്സുകത്വത്തെ തടഞ്ഞുനിര്ത്തുന്നത് അനാരോഗ്യകരമാണ്. എങ്കിലും അങ്ങന സംഭവിക്കുന്നു. രോഷാകുലനായ വ്യക്തി സ്വന്തം മുടി വലിച്ചുപറിക്കുന്നതും തലയറയുന്നതും മറ്റും സ്വാഭാവികമാണല്ലോ.
ഇദിലും സൂപ്പർ-ഈഗോയിലും ലിബിഡോ പെരുമാറുന്നതെങ്ങയൈന്ന് സ്പഷ്ടമല്ല. ഈഗോയുമായി ബന്ധപ്പെട്ടുകൊണ്ടേ ലബിഡോയെ മസ്സിലാക്കാനാകൂ. ലബിഡോയുടെ ലഭ്യമായ അളവ് ആകമാനം ഈഗോയില് സഞ്ചിതമാണ്. വസ്തുക്കളുടെ ഈ അവസ്ഥക്കാണ് പ്രൈമറി നാർസിസം (primary narcissism) എന്നുപറയുന്നത്. നാര്സിസിസ്റിക് ലിബിഡോയെ ഈഗോ ഒബ്ജക്ട് ലിബിഡോയായി മാറ്റിത്തുടങ്ങുംവരെ ഈ അവസ്ഥ തുടരും. ലിബിഡോ ചലനാത്മകമാണ്. അത് ഒരുവസ്തുവില്നിന്ന് മറ്റൊന്നിലേക്ക് കടന്നു പൊയ്ക്കൊളളും. അതേസമയം അത് ചില വസ്തു വിശേഷങ്ങളിൽ സ്ഥീരീകരണം (fixation) ആര്ജ്ജിക്കുകയും ചെയ്യും.
സ്ഹേമെന്നവാക്കിന്റെ അര്ത്ഥവിതാത്തിനു കീഴിൽ വരുന്ന എല്ലാ വാസകളുടെയും പാരിമാണികമായ ഉര്ജ്ജമാണ് ലിബിഡോ. സ്ഹേത്തിന്റെ ബീജകേന്ദ്രം ലൈംഗികപ്രണയവും ലൈംഗികമായ ഏകീഭവനവുമാണ്. സ്നേഹത്തിന്റെ സീമയിൽ അത്മ സ്നേഹം പര സ്നേഹം, മാതാപിതാക്കളോടുളള സ്നേഹം, മക്കളോടുളള സ്നേഹം, സൌഹൃദം, മനുഷ്യ സ്നേഹം, ആശയങ്ങളോടും വസ്തുക്കളോടുമുളള സ്നേഹം എന്നിവ അന്തര്ഭവിക്കുന്നു. ഇവയെല്ലാംതന്നെ ഒരേ അന്തശ്ചോദനയുടെ ആവിഷ്കാരങ്ങൾ മാത്രമാണ്.
ആഗ്രഹനിവൃത്തിക്കായുളള ഒരുദ്യമമാണ് സ്വപനമെന്ന് ഫ്രോയിഡ് സിദ്ധാന്തിക്കുന്നു. സ്വപ്നതതിന്റെ യതാര്ത്ഥ സ്രഷ്ടാവ് അബോധസ്ഥിതമായ അന്തശ്ചോദനായാണ്. എല്ലാ സ്വപനങ്ങളിലും വാസാനാനിഷ്ടമായ ആഗ്രഹങ്ങൾ പ്രകടിതമാവുകയും സാഫല്യം നേടുകയും ചെയ്യുന്നു. മനൊനിഷ്ഠ ജീവിതം രാത്രിയില് യാഥാര്ത്ഥ്യത്തിൽനിന്ന് മുറിഞ്ഞകലുന്നു. ഒരുവ്യമോഹദൃശ്യത്തിലെന്നപോലെ വാസ്തവികതാപ്രതീതി സൃഷ്ടിക്കപ്പെടുകയും ആഗ്രഹസാഫല്യം സുസാധ്യമാവുകയും ചെയ്യുന്നു.ഗൂഡമായ സ്വപ്നചിന്തകള് ഐന്ദ്രയബിംബങ്ങളായും (sensory image) ചാക്ഷുദൃശ്യങ്ങളായുമാണ് (visual scenes) വെളിപ്പെടുന്നത്. കലാ നിര്മ്മാണപ്രവര്ത്തവും സ്വപ്നതുല്യമാണ്. കലയും ഒരു രക്ഷപ്പെടലാണ് (escape) കലാസൃഷ്ടിയായി വിവർത്തനം ചെയ്യപ്പെടുന്ന സ്വപ്നമാണ് കലാകാരന്റേത്. ഓരു ഞരമ്പ് രോഗി മെനയുന്ന സങ്കല്പലോകവും കലാകാരന്റെ സൃഷ്ടിയും സമാനമാണ്. ഞരമ്പ് രോഗിയും സ്വപ്നദര്ശിയും ഭ്രമത്താലോ സ്വപ്നത്താലോ ബാധിതരാവുകയാണ് ചെയ്യുന്നത്. കലാകാരാനാകട്ടെ സ്വന്തം ഭ്രമങ്ങള്ക്കും സ്വപ്നങ്ങൾക്കുംമേൽ പൂര്ണ്ണിയന്ത്രണമുണ്ടായിരിക്കും. വ്യത്യാസം അത്രമാത്രം. കലയും രൂപകങ്ങളുടെ ഭാഷയിലാണ് സംസാരിക്കുന്നത്.


</doc>
<doc id="273520" url="https://ml.wikipedia.org/wiki?curid=273520" title="മാഫിയ ശശി">
മാഫിയ ശശി

മാഫിയ ശശി എന്നറിയപ്പെടുന്ന ശശിധരൻ മലയാള ചലചിത്രരംഗത്തെ പ്രമുഖ സ്റ്റണ്ട് മാസ്റ്ററാണ്. ദക്ഷിണേന്ത്യയിലെ എല്ലാ ഭാഷകളിലുമായി അദ്ദേഹം ആയിരത്തിലേറെ ചലച്ചിത്രങ്ങളിൽ സംഘട്ടനരംഗങ്ങൾ ചെയ്തു. മാഫിയ എന്ന ഹിന്ദി ചലച്ചിത്രത്തിൽ അദ്ദേഹം ചെയ്ത സംഘട്ടന രംഗങ്ങൾ സൂപ്പർ ഹിറ്റായപ്പോൾ അദ്ദേഹം മാഫിയ ശശി എന്ന പേരിൽ അറിയപ്പെടാൻ തുടങ്ങി. ഏതാനും സിനിമകളിൽ അഭിനയിച്ചിട്ടുമുണ്ട്.

കണ്ണൂർ ചിറയിൻകീഴ് പുതിയവീട്ടിൽ ബാലന്റെയും സരസ്വതിയുടെയും മകനായി ജനിച്ചു. കണ്ണൂരിലെ ചിറക്കൽ രാജാസ് സ്കൂൾ, മദ്രാസ് ക്രിസ്റ്റ്യൻ കോളെജ് എന്നിവിടങ്ങളിൽ നിന്നു വിദ്യാഭ്യാസം നേടി. ശ്രീദേവിയാണു ഭാര്യ.. സന്ദീപ്, സന്ധ്യ എന്നിവർ മക്കൾ.


</doc>
<doc id="273521" url="https://ml.wikipedia.org/wiki?curid=273521" title="മലയൻ കടുവ">
മലയൻ കടുവ

കടുവയുടെ ഒരു ഉപവംശമായ മലയൻ കടുവ തെക്കുകിഴക്കൻ ഏഷ്യയിലെ മലയൻ ഉപദ്വീപിന്റെ തെക്കൻ ഭാഗങ്ങളിലാണ് കണ്ടുവരുന്നത്. മലേഷ്യ, തായ്‌ലൻഡ്‌ മുതലായ രാജ്യങ്ങളിലാണ് ഇവയുള്ളത്. ഇവയുടെ ശാസ്ത്രീയ നാമം: Panthera Tigris Jacksoni എന്നാണ്. മുമ്പ് മലയൻ കടുവകളെ ഇൻഡോ-ചൈനീസ്‌ കടുവകളുടെ ഉപവംശമായി കരുതിയിരുന്നു. എന്നാൽ 2004-ൽ ഈ കടുവകൾ പുതിയ ഒരു ഉപവംശമാണെന്ന് പഠനങ്ങളിൽ തെളിഞ്ഞു. 
മലയൻ കടുവയുടെ കരുത്തും ശക്തിയും മൂലം അവ വസിക്കുന്ന ചുറ്റുപാടിൽ മറ്റു മൃഗങ്ങളുടെ ഭീഷണി ഒട്ടും ഇല്ല. മനുഷ്യൻ തന്നെയാണ് മലയൻ കടുവയുടെ ഏറ്റവും വലിയ ഭീഷണി. പ്രധാനമായും വേട്ടയാടലും, വനനശീകരണം മൂലം സ്വാഭാവിക വാസസ്ഥലം നഷ്ടപ്പെടുന്നതുക്കൊണ്ടും കടുവകളുടെ എണ്ണം അപകടത്തിലായിരിക്കയാണ്. IUCN-ന്റെ കണക്കുപ്രകാരം കടുവയുടെ എല്ലാ ഉപവംശങ്ങളും വംശനാശ ഭീഷണി നേരിടുന്ന ജീവികളുടെ പട്ടികയിൽപ്പെടുന്നു. മലയൻ കടുവകൾ ഏകദേശം 500-700 എണ്ണം മാത്രം ഉണ്ടാകുമെന്നാണ് കണക്ക്. 
മലയൻ കടുവയുടെ പ്രധാന ആഹാരം മാൻ, കാട്ടുപന്നി, കരടി മുതലായവ ആണ്. അപുർവ്വമായി കന്നുകാലി, ആട് മുതലായ വളർത്തുമൃഗങ്ങളെയും ഇരയാക്കുന്നു.

മലയൻ കടുവകൾ മറ്റു ഉപവംശങ്ങളെ അപേക്ഷിച്ച് ഉയരം കുറഞ്ഞവയാണ്. ആൺ കടുവയുടെ ശരീര ഭാരം ഏകദേശം 100-120 കിലോ. ഗ്രാമും പെൺ കടുവയുടെ ശരീര ഭാരം ഏകദേശം 100 കിലോ.
ഗ്രാമും ആണ്. ഇവയുടെ ആയുസ്സ് 15-20 വർഷം വരെ ആണ്. കടുവകൾ നീന്താൻ സമർത്ഥരാണ്.

ാണ്

</doc>
<doc id="273525" url="https://ml.wikipedia.org/wiki?curid=273525" title="നിലമ്പൂർ രാധ കൊലക്കേസ്">
നിലമ്പൂർ രാധ കൊലക്കേസ്

നിലമ്പൂർ ബ്ലോക്ക് കോൺഗ്രസ് ഓഫീസ് തൂപ്പ്കാരിയായിരുന്ന 49 വയസ്സ് പ്രായമുള്ള ചിറയ്ക്കൽ വീട്ടിൽ രാധ കോൺഗ്രസ് ഓഫീസിൽ കൊല്ലപ്പെട്ടു. 2014 ഫെബ്രുവരി അഞ്ച് മുതൽ കാണാതായ രാധയുടെ മൃതദേഹം ഫെബ്രുവരി 10ന് ചുള്ളിയോട് ഉണ്ണിക്കുളത്ത് കുളത്തിൽ കണ്ടെത്തുകയായിരുന്നു. രാവിലെ മൃതദേഹം പുറത്തെടുത്ത് ഉച്ചയോടെ തന്നെ പ്രതികളെ കസ്റ്റഡിയിലെടുക്കുകയും വൈകുന്നേരത്തോടെ അറസ്റ്റ് രേഖപ്പെടുത്തുകയും ചെയ്തു. നിലമ്പൂർ ബ്ലോക്ക് കോൺഗ്രസ് ഓഫീസ് സെക്രട്ടറിയും മന്ത്രി ആര്യാടൻ മുഹമ്മദിന്റെ പേഴ്‌സണൽ സ്റ്റാഫിലെ അംഗവുമായ നിലമ്പൂർ എൽ.ഐ.സി. റോഡിലെ ബിജിന വീട്ടിൽ ബിജു നായർ, സുഹൃത്ത് ചുള്ളിയോട് ഉണ്ണിക്കുളം കുന്നശ്ശേരിയിൽ ഷംസുദ്ദീൻ എന്നിവരെയാണ് സി.ഐ എ.പി. ചന്ദ്രൻ അറസ്റ്റുചെയ്തത്. 

രാവിലെ ഒമ്പത് മണിയോടെ അടിച്ച് വാരാൻ എത്തിയ രാധയെ പത്ത് മണിയോടെ കഴുത്ത് ഞെരിച്ച് കൊന്നു, ചാക്കിലിട്ട് മറ്റ് ചപ്പ് ചവറുകളുടെ കൂടെ ഷംസുദ്ധീന്റെ ഓട്ടോയിൽ കൊണ്ട് പോയി കുളത്തിൽ ഉപേക്ഷിക്കുകയായിരുന്നു എന്നാണ് ആദ്യം പ്രതികൾ നൽകിയ മൊഴി. ഉണ്ണിക്കുളത്തെ കുളത്തെക്കുറിച്ച് ബിജുവിന് പറഞ്ഞുകൊടുത്തത് ഷംസുദ്ദീനാണ്. 

രാധയുടെ ആഭരണങ്ങൾ ഷംസുദ്ദീനിൽനിന്ന് കണ്ടെത്തി. രാധയുടെ വസ്ത്രങ്ങൾ കത്തിച്ചുകളയുകയും ചെരിപ്പ് ഉപേക്ഷിക്കുകയും, മൊബൈൽഫോൺ സിം ഊരിയശേഷം പല ഭാഗങ്ങളാക്കി വലിച്ചെറിയുകയും ചെയ്തു. ടവർ ലൊക്കേഷൻ തിരിച്ചറിയാതിരിക്കാൻ മൊബൈൽ ഫോൺ അങ്ങാടിപ്പുറം വരെ കൊണ്ട് പോയതിനു ശേഷമാണു കളഞ്ഞത്.

നിലമ്പൂർ ബ്ലോക്ക് കോൺഗ്രസ് ഓഫീസ് സെക്രട്ടറിയും മന്ത്രി ആര്യാടൻ മുഹമ്മദിന്റെ പേഴ്‌സണൽ സ്റ്റാഫിലെ അംഗവുമായ നിലമ്പൂർ എൽ.ഐ.സി. റോഡിലെ ബിജിന വീട്ടിൽ ബിജു നായർ, സുഹൃത്ത് ചുള്ളിയോട് ഉണ്ണിക്കുളം കുന്നശ്ശേരിയിൽ ഷംസുദ്ദീൻ എന്നിവർ 2014 ഫെബ്രുവരി 10 ൻ അറസ്റ്റിലായി. ബിജു നായറിൻ 38 വയസ്സും ഷംസുദ്ദീൻ 29 വയസ്സും ആൺ പ്രായം.
പ്രതികളായ ബിജു നായർ, ഷംസുദ്ദീൻ എന്നിവരെ അറസ്റ്റ് ചെയ്തത് സി.ഐ എ.പി. ചന്ദ്രൻ ആൺ. ഐ. ജി. എസ് ഗോപീനാഥിന്റെ നേതൃത്വത്തിൽ പ്രത്യേക അന്വേഷണ സംഘത്തെ ആഭ്യന്തര മന്ത്രി രമേഷ് ചെന്നിത്തല പ്രഖ്യാപിച്ചു. 

ജനനേന്ദ്രിയത്തിൽ മുറിവുള്ളതായി പോസ്റ്റ്മോർട്ടം റിപ്പോർട്ടിൽ ഉണ്ടെന്നും കൊല്ലപ്പെട്ടത് ബലാത്സംഗത്തിനിടെയെന്നും ഫെബ്രുവരി 11ന് മാധ്യമങ്ങൾ റിപ്പോർട്ട് ചെയ്തു. എന്നാൽ ബലാത്സംഗം നടന്നതായി തെളിവില്ലെന്ന് ഐ ജി എസ് ഗോപിനാഥ് ഫെബ്രുവരി 16ൻ വ്യക്തമാക്കി. ജനനേന്ത്രിയത്തിലെ മുറിവിൻ കാരണം ചൂൽ കുത്തി കയറ്റിയതാണെന്നും പോലീസ് അറിയിച്ചു. <ref name="നിലമ്പൂർ കൊലപാതകം: മാനഭംഗം നടന്നിട്ടില്ലെന്ന് ഐജി - See more at: http://www.metrovaartha.com/2014/02/16182516/20140216-IG.html#sthash.Vr0ZySNR.dpuf"></ref> കോഴിക്കോട് മെഡിക്കൽ കോളേജിലെ മൂന്നംഗ സംഘമാണ് പോസ്റ്റ്മോർട്ടം നടത്തിയത്. 

പ്രതി ബിജു നായർക്ക് മറ്റൊരു സ്ത്രീയുമായുള്ള ബന്ധം അറിയാമായിരുന്ന രാധ, ഈ വിവരം പുറത്തുപറയുമെന്ന് ഭീഷണിപ്പെടുത്തി പണം വാങ്ങിയിട്ടുണ്ട്, ഭീഷണി തുടർന്നപ്പോൾ കൊല്ലാൻ തീരുമാനിക്കുകയായിരുന്നു എന്നാണ് പോലീസ് നിഗമനം. 

കൊലപാതകത്തിൽ പ്രതിഷേധിച്ച് സിപിഐ(എം)നിലമ്പൂർ നിയോജക മണ്ഡലത്തിൽ ഫെബ്രുവരി 12 ന് ഹർത്താൽ ആചരിച്ചു 

കൊലപാതകത്തിൽ ബിജു നായർ മാത്രമല്ല, മറ്റ് ചിലർക്ക് കൂടി പങ്കുണ്ടെന്നും മറ്റാർക്കൊക്കെയൊ വേണ്ടി ബിജു കുറ്റം ഏറ്റെടുക്കുകയാണെന്നും ഇതിനു മുമ്പും രണ്ട് വട്ടം വാഹനം കൊണ്ട് ഇടിച്ച് കൊലപ്പെടുത്താൻ ശ്രമിച്ചിട്ടുണ്ടെന്നും രാധയുടെ സഹോദരൻ ഭാസ്കരൻ ഫെബ്രുവരി 11ന് ആരോപിച്ചു. 

ഫെബ്രുവരി 15 ന് രാധയുടെ വീട് സന്ദർശിക്കാൻ എത്തിയ മന്ത്രി ആര്യാടൻ മുഹമ്മദിനെ സി.പി.എം പ്രവർത്തകർ കരിങ്കൊടി കാട്ടി. 

2015 ഫെബ്രുവരി 12-ന് നിലമ്പൂർ കോൺഗ്രസ് ഓഫീസിൽ തുപ്പുജോലിക്കാരിയായ രാധയെ കൊലപ്പെടുത്തിയ കേസിൽ പ്രതികളായ ബിജു നായർക്കും ഷംസുദ്ദീനും കോടതി ജീവപര്യന്തം ശിക്ഷ വിധിച്ചു. മഞ്ചേരി ഒന്നാം അഡീഷണൽ സെഷൻസ് കോടതിയുടേതാണ് വിധി. 


</doc>
<doc id="273530" url="https://ml.wikipedia.org/wiki?curid=273530" title="കൂവപ്പള്ളി">
കൂവപ്പള്ളി

കേരളത്തിൽ കോട്ടയം ജില്ലയിൽ കാഞ്ഞിരപ്പള്ളി താലൂക്കിൽപ്പെടുന്ന പാറത്തോട് പഞ്ചായത്തിലെ ഒരു ചെറുഗ്രാമമാണ് കൂവപ്പള്ളി. കാഞ്ഞിരപ്പള്ളിയിൽനിന്നും എരുമേലിയ്ക്ക് പോകുന്ന വഴിയിലാണ് കൂവപ്പള്ളി സ്ഥിതി ചെയ്യുന്നത്. 



</doc>
<doc id="273534" url="https://ml.wikipedia.org/wiki?curid=273534" title="അംലോഡിപിൻ">
അംലോഡിപിൻ

അംലോഡിപിൻ ദീർഘനേരം പ്രവർത്തിക്കുന്നതും ഡൈഹൈഡ്രോപൈറിഡിൻ വിഭാഗത്തിൽ പെട്ടതുമായ ഒരു കാൽസ്യം ചാനൽ ബ്ലോക്കർ മരുന്നാണ്. ഇത് രക്തസമ്മർദ്ദം കുറയ്ക്കാനും ആഞ്ചൈന എന്ന വിഭാഗത്തിൽ പെട്ട നെഞ്ചുവേദന ചികിത്സിക്കാനും ഉപയോഗിക്കുന്നു. ധമനികളിലെ സ്മൂത്ത് പേശികളെ അയയ്ക്കുന്നതിലൂടെയാണ് അംലോഡിപിൻ രക്തസമ്മർദ്ദം കുറയ്ക്കുന്നത്. ആഞ്ചൈനയുള്ളവരിൽ അംലോഡിപിൻ ഹൃദയപേശികളിലേയ്ക്കുള്ള രക്തയോട്ടം വർദ്ധിപ്പിക്കുന്നു.



</doc>
<doc id="273553" url="https://ml.wikipedia.org/wiki?curid=273553" title="ക്രൈസ്തവർക്കെതിരായ അതിക്രമങ്ങൾ ഇന്ത്യയിൽ">
ക്രൈസ്തവർക്കെതിരായ അതിക്രമങ്ങൾ ഇന്ത്യയിൽ

മതപരമായ കാരണങ്ങളാൽ ഇന്ത്യയിൽ ക്രിസ്ത്യാനികൾക്കെതിരായ അതിക്രമങ്ങൾ നടക്കാറുണ്ട്. രാഷ്ട്രീയ ലക്ഷ്യങ്ങൾ നേടുവാനായുള്ള തന്ത്രമാണിതെന്ന് മനുഷ്യാവകാശസംഘടനകൾ നിരീക്ഷിച്ചിട്ടുണ്ട്. 1999 സെപ്റ്റംബറിൽ ഹ്യൂമൻ റൈറ്റ്സ് വാച്ച് പ്രസിദ്ധീകരിച്ച റിപ്പോർട്ടനുസരിച്ച് 1998 മാർച്ചിൽ ഹിന്ദു ദേശീയവാദ നിലപാടെടുക്കുന്ന കക്ഷിയായ ഭാരതീയ ജനതാ പാർട്ടി (ബി.ജെ.പി.) അധികാരത്തിലെത്തിയശേഷം ഇത്തരം അതിക്രമങ്ങൾ വർദ്ധിച്ചിരുന്നു.


</doc>
<doc id="273557" url="https://ml.wikipedia.org/wiki?curid=273557" title="2005-ലെ ഇന്തോനേഷ്യൻ ക്രൈസ്തവ പെൺകുട്ടികളുടെ ശിരച്ഛേദം">
2005-ലെ ഇന്തോനേഷ്യൻ ക്രൈസ്തവ പെൺകുട്ടികളുടെ ശിരച്ഛേദം

2005 ഒക്റ്റോബർ 30-ന്, തെരേസിയ മൊറാൻഗ്കെ (15), അ‌ൽഫിറ്റ പോലിവോ (17), യാർനി സാംബുവേ (17) എന്നീ ക്രിസ്ത്യൻ പെൺകുട്ടികളെ ഇന്തോനേഷ്യയിലെസുലാവേസി ദ്വീപിലെ പോസോ പ്രവിശ്യയിൽ വച്ച് ഇസ്ലാമിക തീവ്രവാദികൾ ശിരച്ഛേദം ചെയ്ത് കൊല്ലുകയുണ്ടായി. ഈ പ്രവിശ്യയിൽ 2001 മുതൽ വർഗ്ഗീയ അക്രമങ്ങൾ നടന്നുവരുന്നുണ്ടായിരുന്നു. ഫിലിപ്പീൻസ് സന്ദർശിച്ചശേഷമാണ് അക്രമികൾ ഈ സംഭവം ആസൂത്രണം ചെയ്തത്. 2006-ൽ മൂന്ന് പുരുഷന്മാരെ ഇതു സംബന്ധിച്ച് അറസ്റ്റ് ചെയ്യുകയുണ്ടായി. 2007-ൽ ഇവരെ കുറ്റക്കാരായി വിധിക്കുകയും ഒരാൾക്ക് 20 വർഷവും മറ്റു രണ്ടു പേർക്ക് 14 വർഷവും വീതം തടവുശിക്ഷ നൽകുകയുമുണ്ടായി.



</doc>
<doc id="273561" url="https://ml.wikipedia.org/wiki?curid=273561" title="സിർവെ പബ്ലിഷിംഗ് ഹൗസ് കൂട്ടക്കൊല">
സിർവെ പബ്ലിഷിംഗ് ഹൗസ് കൂട്ടക്കൊല

തുർക്കിയിലെ മലാറ്റ്യ എന്ന സ്ഥലത്ത് സിർവെ പബ്ലിഷിംഗ് ഹൗസിൽ 2007 ഏപ്രിൽ 18-ന് നടന്ന കൂട്ടക്കൊലയിൽ ബൈബിൾ പ്രസിദ്ധീകരണശാലയിലെ മൂന്ന് ജീവനക്കാരെ സുന്നി മുസ്ലീമുകളായ അഞ്ച് അക്രമികൾ ചേർന്ന് ആക്രമിക്കുകയും പീഡിപ്പിച്ച് കൊലപ്പെടുത്തുകയുമായിരുന്നു.




</doc>
<doc id="273567" url="https://ml.wikipedia.org/wiki?curid=273567" title="പെട്രോമാക്സ്">
പെട്രോമാക്സ്

ഉയർന്ന മർദ്ദത്തിലുള്ള മണ്ണെണ്ണയുപയോഗിച്ചു കത്തുന്ന റാന്തലിന്റെ ഒരു ബ്രാന്റ് പേരാണ് പെട്രോമാക്സ്. മാന്റിൽ എന്ന തരം തിരിയാണ് ഇതിൽ ഉപയോഗിക്കുന്നത്. പാരഫിൻ ലാമ്പ്, ടില്ലി ലാമ്പ് കോൾമാൻ ലാമ്പ് എന്നീ പേരുകളിലും ഇതേ സംവിധാനമുള്ള ദീപങ്ങൾ അറിയപ്പെടുന്നുണ്ട്. 

ബെർലിനിലെ എഹ്രിച്ച് & ഗ്രേറ്റ്സ് എന്ന കമ്പനിയാണ് ഈ റാന്തൽ വികസിപ്പിച്ചത്. ഇതിന്റെ പ്രസിഡന്റായിരുന്ന മാക്സ് ഗ്രേറ്റ്സ് (1851–1937) എന്നയാളായിരുന്നു ഇതിന്റെ രൂപകല്പന നിർവഹിച്ചവരിൽ പ്രധാനി. മണ്ണെണ്ണ വാതകമാക്കാനുള്ള രീതിയാണ് ഇദ്ദേഹം ആവിഷ്കരിച്ചത്. പെട്രോളിയം, മാക്സ് ഗ്രേറ്റ്സ് എന്നീ പേരുകളിൽ നിന്നാണ് പെട്രോമാക്സ് എന്ന പേരുവന്നത്. 

ഈ രൂപകല്പന ഇപ്പോഴും ഉപയോഗിക്കപ്പെടുന്നുണ്ട്. മിക്ക രാജ്യങ്ങളിലും ഇത്തരം ദീപങ്ങൾ പെട്രോമാക്സ് എന്നാണറിയപ്പെടുന്നത്. ഇതേ ഡിസൈൻ അടുപ്പുണ്ടാക്കാനും ഉപയോഗിക്കപ്പെട്ടിരുന്നു.

പല രാജ്യങ്ങളിലും "പെട്രോമാക്സ്" ഒരു ട്രേഡ് മാർക്കാണ്. ഉദാഹരണത്തിന് അമേരിക്കയിൽ ബ്രൈറ്റ് ലൈറ്റ് ഇൻക്., ജർമനിയിലും ചില യൂറോപ്യൻ രാജ്യങ്ങളിലും പെലാം ഇന്റർനാഷണൽ ലിമിറ്റഡ് എന്നീ കമ്പനികളുടെ കൈവശമാണ് ഈ ട്രേഡ് മാർക്ക് നിലവിലുള്ളത്. 

ഇന്ത്യയിൽ പ്രഭാത് എന്ന കമ്പനിയും ചൈനയിൽ ടവർ എന്ന കമ്പനിയും ഈ രൂപകൽപ്പന പകർത്തിയിട്ടുണ്ട്.




</doc>
<doc id="273577" url="https://ml.wikipedia.org/wiki?curid=273577" title="ചൂട്ടുപടയണി">
ചൂട്ടുപടയണി

തെക്കൻ കേരളത്തിലെ തീരപ്രദേശങ്ങളിലുള്ള ദേവീക്ഷേത്രങ്ങളിലെ ഉത്സത്തോടനുബന്ധിച്ച് നടത്തുന്ന അനുഷ്ഠാനപരമായ ഒരു ചടങ്ങാണ് ചൂട്ടുപടയണി. ഉണങ്ങിയ തെങ്ങോലകൾ ചേർത്ത് മെടഞ്ഞുണ്ടാക്കിയ ചൂട്ട് ആണ് പ്രധാന വസ്തു. നേർച്ച കഴിക്കുന്ന വ്യക്തിയുടെ ഭവനത്തിൽ നിന്ന് തീ കൊളുത്തിയ ചൂട്ട് വാദ്യമേളങ്ങളുടെ അകമ്പടിയോടെ ക്ഷേത്രത്തിലേക്ക് കൊണ്ടുപോകുന്നു.കത്തിച്ച ചൂട്ട് തീരുന്നതിനനുസരിച്ച് അടുത്തത് കത്തിക്കും .എല്ലാവരും ആഹ്ലാദ നൃത്തചുവടുകൾ വച്ചുകൊണ്ടായിരിക്കും പോവുക. ക്ഷേത്ര സമീപം എത്തുമ്പോഴേക്കും ചൂട്ടുകളുടെ എണ്ണം വർദ്ധിക്കും. ക്ഷേത്രഅതിർത്തിയിൽ വച്ച് പൂജാരിയും സംഘവും ചൂട്ടു പടയണിക്കാരെ സ്വീകരിക്കും .തുടർന്ന് വാദ്യമേളം,പൂത്തിരി, പടക്കം, കരിമരുന്ന് പ്രയോഗം തുടങ്ങിയവയോടുകൂടി ക്ഷേത്രസന്നിധിയിലെത്തും. ക്ഷേത്രത്തിനു മുൻപിൽ ചൂട്ടുകൾ കോട്ടപോലെ ചൂട്ടുകൾ നാട്ടി തീകൊളുത്തും ഭക്തർ ചൂട്ടുകൾക്കിടയിലുള്ള സ്ഥലത്ത് ആനന്ദനൃത്തം ആടും.
ചേർത്തല, ആലപ്പുഴ പ്രദേശങ്ങളിലെ ക്ഷേത്രങ്ങളിൽ ചൂട്ടു പടയണി നടന്നിരുന്നുവെങ്കിലും ഇപ്പോൾ അവ ചുരുക്കം ചില ക്ഷേത്രങ്ങളിലെ നടക്കുന്നുള്ളു. അവയിൽ പ്രധാനപ്പെട്ട ഒരു ക്ഷേത്രമാണ് വളവനാട് ദേവീക്ഷേത്രം. ചൂട്ടുകളുടെ ലഭ്യതക്കുറവ്, അപകട സാധ്യത തുടങ്ങിയവ ഈ പടയണിയുടെ പ്രചാരം കുറക്കുന്നതിന് കാരണമായി. എന്നാൽ ഇന്നും ആചാരാനുഷ്ഠാനങ്ങളോടെ ഇവിടെ ചൂട്ട് പടയണി നടത്തുന്നു.


</doc>
<doc id="273584" url="https://ml.wikipedia.org/wiki?curid=273584" title="റഷ്യയുടെ രൂപവാദം">
റഷ്യയുടെ രൂപവാദം

പ്രതിഭാശാലികളായ ഒട്ടനവധി സാഹിത്യകാരന്മാരെ ലോകത്തിനു സംഭാവന ചെയ്തിട്ടുള്ള നാടാണ് റഷ്യ. ടോൽസ്റ്റൊയ്, ഗോർകി, ദസ്തെയൊവ്സ്കി, ചെഖോവ് മുതലായ നാമങ്ങൾ റഷ്യയെ കുറിച്ച് ഓർക്കുമ്പോൾ തന്നെ നമ്മുടെ മനസ്സുകളിലേക്ക് ഓടി എത്തുന്നു. റഷ്യ സാഹിത്യകാരന്മാരെ മാത്രമല്ല സംഭാവന ചെയ്തിട്ടുള്ളത്. വലിയ സാഹിത്യ പണ്ഡിതന്മാരും നിരൂപകരും റഷ്യയിൽനിന്നു വന്നിട്ടുണ്ട്. സാഹിത്യ നിരൂപണ സിദ്ധാന്തങ്ങളിലും റഷ്യക്കാർ തങ്ങളുടെ സംഭാവനകൾ നല്കിയിട്ടുണ്ട്. അവയിൽ പ്രഥമ സ്ഥാനമാണ് രൂപവാദത്തിന്. രൂപവാദം രണ്ടിടങ്ങളിലായാണ് തഴച്ചു വളർന്നത്. റഷ്യയിലും പിന്നെ ആംഗലേയ-അമേരിക്കയുടെ മണ്ണിലും. ഈ ലേഖനത്തിൽ റഷ്യയുടെ രൂപവാദത്തെ കുറിച്ചാണ് നമ്മൾ ചർച്ച ചെയ്യുന്നത്.
ഇരുപതാം നൂറ്റാണ്ടിന്റെ ആദ്യ പാദങ്ങളിൽ രൂപംകൊണ്ടൊരു സാഹിത്യ മുന്നേറ്റമായിരുന്നു രൂപവാദം. 1914-ൽ റഷ്യയിലാണ് രൂപവാദം ആരംഭിച്ചത്. അതുവരെ വിശ്വസാഹിത്യത്തെ വിശിഷ്യ ആംഗലേയ സാഹിത്യലോകത്തെ നിയന്ത്രിച്ചു പോന്നിരുന്ന കാല്പനികതാ വാദക്കാർക്കെതിരായിട്ടുള്ള ഒരു സാഹിത്യ മുന്നേറ്റമായിരുന്നു രൂപവാദം. ആംഗലേയ-അമേരിക്കക്കാരുടെ നവനിരൂപണ സിദ്ധാന്തത്തിന്റെ യൂറോപ്പിലുള്ള പകർപ്പായിട്ടാണ് രൂപവാദം ഉടലെടുത്തത്. സാഹിത്യത്തിലുള്ള സ്റ്റാലിന്റെ അധിനിവേശത്തെ പ്രതിരോധിക്കാനായി 1930-ൽ രൂപവാദം ചെക്കൊസ്ലോവാക്യയുടെ തലസ്ഥാനമായ പ്രാഗിലെക്കു പറിച്ചു നടപ്പെട്ടു. വിക്ടർ ഷ്ലോവ്സ്കി, യൂറി ടിയാനോവ്, ബോറിസ് ഐക്കൻബാം, റൊമൻ യാക്കൊബ്സൻ, പീറ്റർ ബൊഗാട്ടിരെവ്, ഓസിവ് ബ്രിക്, ബോറിസ് തൊമഷെവ്സ്കി, മിഖയിൽ ബഖ്തിൻ മുതലായവരാണ് ഈ മേഖലയിലെ സുപ്രസിദ്ധ സൈദ്ധാന്തികർ.
ഒരു കൃതിയുടെ മൂല്യം അതിന്റെ കർത്താവിന്റെ പ്രതിഭയെ അടിസ്ഥാനമാക്കിയുള്ളതാണെന്ന കാല്പനികത വാദക്കാരുടെ ആശയത്തെ പൊളി ച്ചെഴുതിക്കൊണ്ട് കൃതിയെ മുഖ്യധാരയിലേക്കു കൊണ്ടുവരികയും കൃതിയുടെ രൂപത്തെ ഏവരുടെയും സവിശേഷ ശ്രദ്ധയ്ക്ക് പാത്രമാക്കുകയുമാണ് രൂപവാദികൾ ചെയ്തത് . ഒരു കൃതിയുടെ ഉള്ളടക്കത്തെക്കാളുപരി അതിന്റെ രൂപത്തിനാണ് രൂപവാദികൾ പ്രാമുഖ്യം നല്കിയത്. സാഹിത്യ ഭാഷയും സാഹിത്യേതര ഭാഷയും തമ്മിലുള്ള വ്യത്യാസത്തെക്കുറിച്ചും അവർ ധാരാളം പഠനങ്ങൾ നടത്തി.
ഒരു കൃതിയെ സമീപിക്കുമ്പോൾ ഗ്രന്ഥകാരന്റെ എഴുതപ്പെട്ട കൃതിയെ മാത്രം മുൻനിർത്തി വേണം അന്വേഷണങ്ങളും, വ്യാഖ്യാനങ്ങളും, നിരൂപണങ്ങളും നടത്തുവാൻ. പ്രത്യയശാസ്ത്രങ്ങളുടെയോ, ചരിത്രപരമായ താത്പര്യങ്ങളുടെയോ, മനശാസ്ത്ര നിഗമനങ്ങളുടെയോ സഹായമില്ലാതെ നിഷ്പക്ഷമായി വേണം സാഹിത്യത്തെ സമീപിക്കേണ്ടതെന്നു കരുതുന്നവരാണ് റഷ്യയുടെ രൂപവാദികൾ.
സാഹിത്യത്തെയും കാവ്യഭാഷയെയും പഠിക്കുവാനായി തികച്ചും ശാസ്ത്രീയമായ ഒരു വഴി കണ്ടെത്തുകയാണ് രൂപവാദികൾ ചെയ്തത്. ഒരു ഗ്രന്ഥകാരന്റെ കൃതിയെ സമീപിക്കുമ്പോൾ വായനക്കാരുടെ മനസ്സിലുള്ള അനേകം മുൻ ധാരണകളെയും മുന്നനുഭവങ്ങളെയും മാറ്റിനിറുത്തിക്കൊണ്ട് ആ കൃതിയുടെ രൂപത്തിലൂടെ ഇതൾവിരിയുന്ന ഗ്രന്ഥകാരന്റെ ഭാവനയെ മനസ്സിലാക്കാനാണ് വായനക്കാർ ശ്രമിക്കേണ്ടത്.
സാഹിത്യ നിരൂപണത്തിൽ രൂപവാദികളുടെ സവിശേഷ സംഭാവനയാണ് അപരിചിതവത്കരണം എന്ന ആശയം. അപരിചിതവത്കരണത്തിലൂടെ സാഹിത്യത്തെ മറ്റു മനുഷ്യ ശ്രമങ്ങളിൽ നിന്നും വ്യത്യസ്തമായി മനസ്സിലാക്കാനാണ് രൂപവാദികൾ ശ്രമിച്ചത്. ഇതുവരെ അന്യമായിരുന്ന നവീനവും ചിരപരിചിതമല്ലാത്തതുമായ വഴികളിൽ സാഹിത്യം ഭാഷയെ ഉപയോഗിക്കുന്ന ഒരു പ്രക്രിയയായാണ് അപരിചിതവത്കരണത്തെ നാം മനസ്സിലാക്കേണ്ടത്. വിക്ടർ ഷ്ലോവ്സ്കിയാണ് ഈ പദം ആദ്യമായി ഉപയോഗിച്ചത്. അപരിചിതവത്കരണം എന്നാൽ അപരിചിതമാക്കൽ എന്നു തന്നെയാണ് അർഥം. ദൈനംദിന ജീവിതത്തിൽ നമ്മൾ അഭിമുഖീകരിക്കുന്ന കാര്യങ്ങളെ പുതുമയുള്ളതായി നമുക്ക് തോന്നാറില്ല. കാരണം അവ നമുക്ക് ചിരപരിചിതങ്ങളാണ്. മനുഷ്യർ ചിലപ്പോൾ യാന്ത്രികമായി കാര്യങ്ങൾ ചെയ്തുപോകാറുണ്ട്. അവബോധമില്ലാത്ത ഒരു യാന്ത്രിക ജീവിതമാണ് ഇതിന്റെ ഫലം. ഈ നിരന്തര അവബോധത്തെ നമുക്ക് തിരികെത്തരുന്നതു കലയും സാഹിത്യവുമൊക്കെയാണ്. തത്ഫലമായി നമുക്ക് ചിരപരിചിതങ്ങളായി തോന്നേണ്ട കാര്യങ്ങൾ യാതൊരു പരിചയവുമില്ലാത്തതായി നമുക്കു തോന്നുന്നു. അവയ്ക്കു മുമ്പിൽ നമ്മൾ തീർത്തും അപരിചിതരായി മാറുന്നു. നമ്മൾ നിത്യേന കണ്ടുമുട്ടുന്ന കാര്യങ്ങളുടെ മുമ്പിൽ പരിചയമില്ലാത്തവരായി നാം നില്ക്കുകയും തത്ഫലമായി ഈ ലോകം തന്നെ നമുക്ക് നൂതനമായി തോന്നുകയും ചെയ്യുന്നു.
ഒരു ഗ്രന്ഥകർത്താവ് താൻ തന്നെ രൂപം കൊടുക്കുന്ന നവീന പ്രപഞ്ചത്തെ വരുതിയിൽ നിർത്താൻ കഴിവുള്ളവനാണ്. താൻ തന്നെ തിരഞ്ഞെടുക്കുന്ന വാക്കുകളിലൂടെയും കഥാഖ്യാനരീതിയിലൂടെയും ഇതുവരെയും ആരും നടന്നിട്ടില്ലാത്ത വഴികളിലൂടെ നടക്കാൻ എല്ലാ ഗ്രന്ഥകർത്താക്കൾക്കും സ്വാതന്ത്ര്യമുണ്ട്. ഗ്രന്ഥകർത്താവ് എന്തു പറയുന്നുവെന്നതും അയാൾ അത് എങ്ങനെ പറയുന്നുവെന്നതും തമ്മിൽ അഭേദ്യമായൊരു നാഭീനാള ബന്ധമുണ്ട്. അതായത് ഒരു എഴുത്തുകാരന്റെ സന്ദേശവും ആ സന്ദേശത്തെ ഇതരരിലേക്കു സന്നിവേശി പ്പിക്കാനായി അയാൾ ഉപയോഗിക്കുന്ന രീതിയും ഒരുപോലെതന്നെ നമുക്ക് പ്രിയങ്കരമാവേണ്ടാതാണ്. സാഹിത്യത്തിനു തനതായൊരു ചരിത്രവും അതിന് അതിന്റേതു മാത്രമായൊരു പുതുമയുമുണ്ടെന്നു വിശ്വസിക്കുന്നവരാണ് രൂപവാദക്കാർ. അപരിചിതവത്കരണത്തിനുള്ള നൂതന വഴികൾ തേടുകയെന്ന ഉദ്യമം ഗ്രന്ഥകാരനിൽ മാത്രം നിക്ഷിപ്തവുമാണ്.

രൂപവാദം സാഹിത്യ നിരൂപണത്തിനു നല്കിയ ഒരു സമ്മാനമാണ് സാഹിതീയത എന്ന നൂതനാശയം. യാകോബ്സൻ ആണ് ഈ ആശയത്തിന്റെ ഉപജ്ഞാതാവ്. ഒരു സാഹിത്യ എഴുത്തിനെ സാധാരണ എഴുത്തിൽ നിന്നും വ്യത്യസ്തമാക്കുന്ന അതിന്റെ പ്രത്യേകതയെയാണ് സാഹിതീയത കൊണ്ട് ഉദ്ദേശിക്കുന്നത്.
രൂപവാദം സാഹിത്യത്തെക്കാളുപരി സാഹിതീയതെയെ പഠിക്കാനാണ് ശ്രമിച്ചത്. സാഹിത്യ ഭാഷയെ സാധാരണ ഭാഷയിൽനിന്നും വ്യത്യസ്തമാക്കുന്ന ഘടകങ്ങളെയാണ് സാഹിതീയത സൂചിപ്പിക്കുന്നത്. സാഹിത്യ ഭാഷയിലും കാവ്യഭാഷയിലും സാഹിതീയത ഉണ്ട്. സാഹിതീയതയുടെ അഭാവമാണ് സാധാരണ ഭാഷയുടെ സവിശേഷത. സാധാരണ ഭാഷയിൽ സാഹിതീയത കലരുമ്പോളാണ് സാഹിത്യഭാഷ ഉടലെടുക്കുന്നത്. സാധാരണ ഭാഷയിൽനിന്നും സാഹിത്യഭാഷയെ വേർതിരിച്ചു നിറുത്തുന്ന ഈ സാഹിതീയതയുടെ പഠനത്തിലൂടെ ഒരു കൃതിയെത്തന്നെ വിലയിരുത്തനാവുമെന്ന് റഷ്യയിലെ രൂപവാദികൾ മനസ്സിലാക്കി. ഒരു സാഹിത്യ ശകലത്തെ കലാസൗന്ദര്യമുള്ള ഒരു സാഹിത്യമാക്കി മാറ്റുന്നത് അതിന്റെ സാഹിതീയത അഥവാ കലാസൗകുമാര്യമാണ്. ഇത് അടങ്ങിയിരിക്കുന്നത് ഒരു സാധാരണ എഴുത്തിനെ സാഹിത്യമാക്കി മാറ്റാനായി എഴുത്തുകാരൻ ഉപയോഗിച്ചിരിക്കുന്ന ഉപായങ്ങളിലാണ്. എഴുത്തുകാരന്റെ ഈ ഉപായങ്ങളാണ് സാഹിത്യ പഠനങ്ങളുടെ ഏക വിഷയമായി ഭവിക്കേണ്ടത്. രൂപവാദ നിരൂപകർ ഒരു കൃതി വായിക്കുന്നത് അതിലെ സാഹിതീയത അഥവാ എഴുത്തുകാരന്റെ പ്രത്യേക ഉപായങ്ങൾ കണ്ടെത്താനാണ്. ഭാഷയെ സാഹിത്യ ഭാഷയായി മാറ്റാനായി ഒരു എഴുത്തുകാരൻ പ്രയോഗിച്ച ഉപായങ്ങളെ കണ്ടെത്തി വിശകലനം ചെയ്യുന്നതിലൂടെ സാഹിത്യ നിരൂപണം പൂർത്തിയാകുന്നു. 
കാല്പനികവാദത്തിനും അതോടൊപ്പം പത്തൊൻപതാം നൂറ്റാണ്ടിൽ സാഹിത്യ ലോകത്തെ നിയന്ത്രിച്ചു പോന്നിരുന്ന മറ്റു പ്രധാന സിദ്ധാന്തങ്ങൾക്കും ഉള്ള ഒരു ബദൽ ആയിട്ടാണ് രൂപവാദം ജന്മം കൊണ്ടത്. വായനയെയും നിരൂപണത്തെയും പുതിയ രീതിയിൽ അവതരിപ്പിക്കുകയാണ് രൂപവാദം ചെയ്തത്. തുറന്ന മനസ്സോടെ ഒരു കൃതിയെ സമീപിക്കണമെന്നും മുൻ ധാരണകളോ മറ്റു സിദ്ധാന്തങ്ങളുടെ സ്വാധീനമോ ഇല്ലാതെ വേണം സാഹിത്യ പഠനം നടത്തുവാനുമെന്നു രൂപവാദം നമ്മളെ പഠിപ്പിച്ചു. ഒരു സാഹിത്യ ഉദ്യമത്തെ യഥാർത്തത്തിൽ സാഹിത്യമാക്കുന്നത് അതിന്റെ സാഹിതീയത ആണ്. അതിനാൽത്തന്നെ സാഹിതീയതെയാണ് നാം പ്രഥമഥാ ലക്ഷ്യം വയ്ക്കേണ്ടത്. ദൈനം ദിനം നാം അഭിമുഖീകരിക്കുന്ന ജീവിത യാതർഥ്യങ്ങളെ നമുക്കു യാതൊരു മുൻ പരിചയവും ഇല്ലാത്ത വണ്ണം അവതരിപ്പിക്കാൻ കഴിയുമ്പൊളാണ് ഒരു എഴുത്തുകാരൻ വിജയം കൈവരിക്കുന്നത്. ഇത് തന്നെയാണ് അപരിചിതവത്കരണവും. അതുപോലെതന്നെ സാധാരണ ഭാഷയെ സാഹിത്യ ഭാഷയാക്കി മാറ്റാനായി ഒരു എഴുത്തുകാരൻ അവലംബിക്കുന്ന ചില പ്രത്യേക ഉപായങ്ങളെ വളരെ അവധാനപൂർവം പഠിക്കുമ്പോളാണ് സാഹിത്യ പഠനവും നിരൂപണവുമെല്ലാം പൂർണമാകുന്നത്.

</doc>
<doc id="273585" url="https://ml.wikipedia.org/wiki?curid=273585" title="സത്യവ്രത ശാസ്ത്രി">
സത്യവ്രത ശാസ്ത്രി

സംസ്‌കൃതഭാഷയിലെ പ്രഥമ ജ്ഞാനപീഠ ജേതാവാണ് ഡോ. സത്യവ്രത ശാസ്ത്രി(ജനനം :29 സെപ്റ്റംബർ 1930). കവിയും പണ്ഡിതനുമായ ഇദ്ദേഹം മൂന്ന് മഹാകാവ്യങ്ങളും,മൂന്നു ഖണ്ഡ കാവ്യങ്ങളും ഒരു പ്രബന്ധ കാവ്യവും രചിച്ചിട്ടുണ്ട്. രാമകീർത്തി മഹാകാവ്യം, ബൃഹത്തരം ഭാരതം, ശ്രീബോധിസത്വചരിതം, വൈദികവ്യാകരണം എന്നിവയാണ് പ്രധാന കൃതികൾ. 

ഡൽഹി ജവഹർലാൽ നെഹ്രു സർവ്വകലാശാലയിലെ സംസ്കൃതവിഭാഗത്തിൽ പ്രൊഫസറാണ് ഇദ്ദേഹം. ഡൽഹി സർവ്വകലാശാലയിലെ സംസ്കൃതവിഭാഗത്തിന്റെ തലവൻ കൂടിയായിരുന്നു സത്യവ്രത ശാസ്ത്രി. ശ്രീഗുരുഗോവിന്ദസിംഹചരിതം എന്ന കൃതിക്ക് 1968 ൽ സാഹിത്യ അക്കാദമി പുരസ്കാരം ലഭിച്ചിട്ടുണ്ട്. ഇപ്പോൾ ഡൽഹി സർവ്വകലാശാലയിൽ സ്പെഷൽ സെന്റർ ഫോർ സൻസ്ക്രിറ്റ് സ്റ്റഡീസിൽ ഓണററി പ്രൊഫസറായി പ്രവർത്തിക്കുന്നു. 

തന്റെ പിതാവായ ചാരുവ്രതശാസ്ത്രിയിൽനിന്നും പ്രാധമികവിദ്യാഭ്യാസം നേടിയ സത്യവ്രതശാസ്ത്രി വാരണാസിയിലാണ് ഉന്നതവിദ്യാഭ്യാസം നേടിയത്. പ്രമുഖ പണ്ഡിതരായ സുഖദേവ് ഝാ, സിദ്ധേശ്വർ വർമ്മ എന്നിവരുടെ കീഴിൽ ശിക്ഷിതനായ അദ്ദേഹം പഞ്ചാബ് സർവ്വകലാശാലയിൽനിന്നും ബിരുദവുംബിരുദാനന്തരബിരുദവും സംസ്കൃതത്തിൽ നേടി. അദ്ദേഹത്തിന്റെ ഗവേഷണബിരുദം ബനാറസ് ഹിന്ദു സർവ്വകലാശാലയിൽനിന്നും ആണ് നേടിയത്. 
അധികം താമസിയാതെ അദ്ദേഹം ദൽഹി സർവ്വകലാശാലയിൽ അധ്യാപകനായി സേവനം ആരംഭിച്ച അദ്ദേഹം അവിടെ സംസ്കൃതവിഭാഗാധ്യക്ഷൻ, ആർട്ട്സ് വിഭാഗം ഡീൻ, തുടങ്ങിയ പദവികളും വഹിച്ചു. സത്യവ്രത ശാസ്ത്രി ഒറീസയിൽ പുരി ജഗന്നാഥ് സർവ്വകലാശാലാ വൈസ്ചാൻസിലർ ആയും പ്രവർത്തിച്ചിട്ടുണ്ട്. പിന്നീട് ബാങ്കോക്കിലെ ചുലലൊങ്ലൊർൺ യൂണിവേഴ്സിറ്റി, ശില്പലൊർൻ ഉനിവേഴ്സിറ്റി, തായ് ലാന്റിൽ നോങ്കായിൽ നൊർത്ത് ഈസ്റ്റ് ബുധ്ധിസ്റ്റ് യൂണിവേഴ്സിറ്റി, ജർമ്മനിയിലെ ട്യൂബിങെൻ ഉണിവേഴ്സിറ്റി, ബെൽജിയത്തിൽ ലൂവെൻ യൂണിവേഴ്സിറ്റി, കാനഡയിൽ എഡ്മൗണ്ടനിൽ അൽബാർത്ത യൂണിവേഴ്സിറ്റി എന്നിവിടങ്ങളിൽ വിസിറ്റിങ് പ്രൊഫസർ ആയി പ്രവർത്തിച്ചു. അദ്ദേഹം തായ് ലാന്റ് രാജകുമാരനായ , മഹാചക്രി സിരിങ്ധോണിനെ 1977-79കാലത്ത്സംസ്കൃതം പഠിപ്പിച്ചിട്ടുണ്ട്. .

സത്യവ്രതശാസ്ത്രി സംസ്കൃതസാഹിത്യത്തിന് വലിയ സംഭാവൻ നൽകിയിട്ടുണ്ട്. രാമായണത്തിന്റെ തായ് പാഠത്തിനു രോയൽ തായ് ഭാഷയിൽനിന്നും സംസ്കൃതത്തിലേക്ക് നൽകിയ പരിഭാഷ അതിൽ വളരെ പ്രധാനമാണ്. ഇത് തായ് രാജകുടുംബത്തിന്റെ ആവശ്യപ്രകാരം ചെയ്തതാണ്. ശ്രീരാമകൃതി മഹാകാവ്യം എന്ന പേരിൽ പ്രസിദ്ധീകരിച്ചു. അതിന് ഡോ. സി രാജേന്ദ്രൻ മലയാള പരിഭാഷയും ഒരുക്കി. അദ്ദേഹം ഇപ്പോൾ തായ് ലാന്റിലെ ഹിന്ദു ക്ഷേത്രങ്ങളീലെ ലിഖിതങ്ങളെ ക്കുറിച്ചും, കാളിദാസ് പഠനങ്ങളും , യോഗവാസിഷ്ഠത്തിന്റെ സംശോധിതപാഠ്മുണ്ടാക്കുന്നതിലും , തെക്ക് കിഴക്കൻ ഏഷ്യയിലെ സംകൃത പദാവലിയെ ക്കുറിച്ചും തെക്കു കിഴക്കൻ ഏഷ്യയിലെ രാമകഥകളെക്കുറിച്ചും ഉള്ള പഠങ്ങളിലും മുഴുകിയിരിക്കുന്നു. 
2006ൽ ഇദ്ദേഹം സംസ്കൃതഭാഷക്ക് നൽകിയ സംഭാവനകളെ മാനിച്ച് ജ്ഞാനപീഠം അവാർഡ് നൽകി ആദരിച്ചു. 2009ൽ അദ്ദേഹം ആ പുരസ്കാരം തന്റെ തായ് ശിഷ്യനായ മഹാചക്രി സിരിന്ധൊൻ രാജകുമാരനു സമർപ്പിച്ചു. 





</doc>
<doc id="273596" url="https://ml.wikipedia.org/wiki?curid=273596" title="ജെന്നിഫർ ലോറൻസ്">
ജെന്നിഫർ ലോറൻസ്

ഒരു അമേരിക്കൻ അഭിനേത്രിയാണ് ജെന്നിഫർ ഷ്രേഡർ ലോറൻസ്(ജനനം: ഓഗസ്റ്റ് 15, 1990). "ദി ബിൽ എംഗ്‌വാൾ ഷോ" എന്ന ടെലിവിഷൻ പരമ്പരയിലാണ് ആദ്യമായി ഒരു പ്രധാന വേഷം ചെയ്തത്. 

2010-ൽ "വിന്റേഴ്സ് ബോൺ" എന്ന ചിത്രത്തിലൂടെ മികച്ച നടിക്കുള്ള അക്കാഡമി അവാർഡിനായി നാമനിർദ്ദേശം ചെയ്യപ്പെട്ട രണ്ടാമത്തെ ഏറ്റവും പ്രായം കുറഞ്ഞ വ്യക്തിയായി. 2012-ൽ "സിൽവർ ലൈനിംഗ്സ് പ്ലേ ബുക്ക്" എന്ന ചിത്രത്തിലെ അഭിനയത്തിലൂടെ മികച്ച നടിക്കുള്ള ഓസ്ക്കാർ, ഗോൾഡൻ ഗ്ലോബ് എന്നിവയടക്കം നിരവധി പുരസ്ക്കാരങ്ങൾ നേടി. ഇതിലൂടെ മികച്ച നടിക്കുള്ള ഓസ്ക്കാർ നേടിയ രണ്ടാമത്തെ ഏറ്റവും പ്രായം കുറഞ്ഞ വ്യക്തിയായി. 2013-ൽ അമേരിക്കൻ ഹസ്ൽ എന്ന ചിത്രത്തിലെ പ്രകടനത്തിന് മികച്ച സഹനടിക്കുള്ള ഗോൾഡൻ ഗ്ലോബ്, ബാഫ്റ്റ പുരസ്ക്കാരങ്ങൾ നേടി. ജനപ്രീതിയാർജ്ജിച്ച "എക്സ്-മെൻ", "ഹംഗർ ഗെയിംസ്" ചലച്ചിത്ര പരമ്പരകളിലൂടെ നിരൂപകപ്രശംസയ്ക്കൊപ്പം ബോക്സ് ഓഫീസ് ചരിത്രത്തിലെ ഏറ്റവും മികച്ച ആക്ഷൻ നായിക എന്ന ബഹുമതി നേടി.

അമേരിക്കയിലെ ഏറ്റവും പ്രതിഭാശാലിയായ യുവനടി എന്ന് റോളിംഗ് സ്റ്റോൺ മാസിക ജെന്നിഫറിനെ വിശേഷിപ്പിച്ചിട്ടുണ്ട്. 2013-ൽ ടൈം മാഗസിൻ പ്രസിദ്ധീകരിച്ച ‘ലോകത്തിലെ ഏറ്റവും സ്വാധീനശക്തിയുള്ള 100 വ്യക്തിതങ്ങളിൽ’ ഇടം നേടി. ഇതേ വർഷം തന്നെ വിനോദരംഗത്തെ ഏറ്റവും ശക്തയായ വനിതയായി ജെന്നിഫറിനെ എൽ മാഗസിൻ തിരഞ്ഞെടുത്തു.
ലോറൻസ് ലൂയിസ് സ്വിൽ കെന്റക്കിയിലാണ് ജനിച്ചുവളർന്നത്. അവൾ കാരെന്റെയും ഗാരി ലോറൻസിന്റെയും മകളാണ്. അവൾക്ക് ബെൻ ബ്ലൈൻ എന്ന് രണ്ട് മൂത്ത സഹോദരന്മാരും ഉണ്ട്. പതിനാലാം വയസ്സിൽ അവൾ അഭിനയത്തെ പിന്തുടരാൻ തീരുമാനിച്ചു. അവൾ ഒരു നല്ല ഏജന്റിനെ തിരഞ്ഞ് ന്യൂയോർക്കിലെക്കു പോയി. ഹോളിവുഡ്ഡിൽ വിജയം കൈവരിക്കാനായി അവൾ കമിർ എന്ന സ്കൂളിൽ ചേർന്നു. അവൾ അഭിനയത്തോടുകൂടി അവളുടെ മാതാപിതാക്കൾ നടത്തിയിരുന്ന കുട്ടികളുടെ സമ്മർ കാമ്പിൽ നേർസായും നിന്നിരുന്നു.



</doc>
<doc id="273599" url="https://ml.wikipedia.org/wiki?curid=273599" title="വലിയ അരയന്നക്കൊക്ക്">
വലിയ അരയന്നക്കൊക്ക്

അരയന്നക്കൊക്കുകളുടെ കൂട്ടത്തിൽ ഏറ്റവുമധികം കാണാറുള്ള ഇനമാണ് വലിയ അരയന്നക്കൊക്ക് അഥവാ വലിയ പൂനാര അഥവാ നീർനാര (ഇംഗ്ലീഷിൽ Greater Flamingo എന്നറിയപ്പെടുന്ന ഇവയുടെ ശാസ്ത്രീയ നാമം "Phoenicopterus roseus" എന്നാണ്). രാജഹംസങ്ങളുമായി ബന്ധമില്ലെങ്കിൽ കൂടിയും വലിയ രാജഹംസം എന്ന പേരിലും ഇംഗ്ലീഷ് നാമമായ ഫ്ലമിംഗോ എന്ന പേരിൽ തന്നെയും അറിയപ്പെടാറുണ്ട്. ആഫ്രിക്ക, ഇന്ത്യയുടേയും പാകിസ്താന്റേയും തീരങ്ങൾ, തെക്കുകിഴക്കൻ ഏഷ്യ, യൂറോപ്പ് എന്നിവിടങ്ങളിൽ ഇവയെ കാണാൻ സാധിക്കും. നൂറിലധികം വരുന്ന കൂട്ടമായി ദേശാടനം ചെയ്യുന്ന ഇവ ഒരു രാത്രി കൊണ്ട് അറുനൂറിൽപ്പരം കിലോമീറ്ററുകൾ പറക്കാറുണ്ട്.

ഉപ്പിന്റെ അംശമുള്ള തണ്ണീർത്തടങ്ങളിലും ചതുപ്പ് നിലങ്ങളിലും ഒഴുക്ക് കുറഞ്ഞ വെള്ളക്കെട്ടുകളിലുമാണ് നീർനാരകളെ കണ്ടുവരുന്നത്. നീളമേറിയ കാലുകൾ കൊണ്ട് ചെളിയും മണ്ണും ഇളക്കി മറിച്ച് വെള്ളത്തിനടിയിലെ കൊഞ്ച്, ഞണ്ട്, ചെറു മീനുകൾ, നീലയും പച്ചയും ആൽഗകൾ, നത്തക്കക്ക, കല്ലുമ്മേക്കായ, ജലപ്രാണികളും ലാർവകളും തുടങ്ങിയവ ഇവ ആഹാരമാക്കുന്നു. തല വെള്ളത്തിലേക്ക് താഴ്ത്തി വെള്ളമുൾപ്പടെ ആഹാരത്തെ വായിലാക്കി വെള്ളം കൊക്കുകൾക്കിടയിലൂടെ പുറത്തേക്കൊഴുക്കി വിട്ടാണ് ഇവയുടെ ഇരപിടുത്തം. മറ്റു പക്ഷികളിൽ നിന്ന് വ്യത്യസ്തമായി കൊക്കിന്റെ മുകൾഭാഗം ചലിപ്പിക്കാൻ കഴിവുള്ള പക്ഷികളാണ് നീർനാരകൾ.

നീളമുള്ള കാലുകളും കഴുത്തുമുള്ള പക്ഷിയാണ് നീർനാരകൾ. സാധാരണയായി ഇവയുടെ തൂവലുകൾ മറ്റു അരയന്നക്കൊക്കുകളെപ്പോലെ തന്നെ പിങ്ക് നിറം കലർന്ന വെളുപ്പാണ്. ചിറകുകളിലെ തൂവലുകൾ കടും പിങ്കോ ചുവപ്പോ ആയി കാണാം. ചിറകറ്റത്തെ പ്രാഥമിക, ദ്വിതീയ ശ്രേണികളിലുള്ള തൂവലുകൾ കറുപ്പായിരിക്കും. പിങ്കുനിറത്തിൽ കാണപ്പെടുന്ന കൊക്കിന്റെ അഗ്രഭാഗത്തും കറുപ്പു നിറം കലർന്നതായി കാണാം. കാലുകൾ പൂർണ്ണമായി പിങ്ക് നിറമുള്ളതാണ്. പ്രായപൂർത്തിയെത്തിയ നീർനാരയ്ക്ക് 120 മുതൽ 180 സെന്റിമീറ്റർ വരെ നീളവും 2 മുതൽ 4.5 കിലോഗ്രാം വരെ തൂക്കവും ഉണ്ടാകും. 95 മുതൽ 100 സെന്റിമീറ്റർ വരെയാണ് ഇവയുടെ ചിറകുകൾ തമ്മിലുള്ള വലിപ്പം. ആൺ പെൺ പക്ഷികൾ തമ്മിൽ വലിപ്പത്തിൽ മാത്രമാണ് പ്രകടമായ വ്യത്യാസം ഉണ്ടാകുക. നാസാദ്വാരങ്ങൾക്ക് സമീപമായി താഴേക്ക് വളഞ്ഞതാണ് ഇവയുടെ കൊക്കുകൾ. കണ്ണുകൾ തലയുടെ ഇരുവശങ്ങളിലുമായിട്ടാണ് സ്ഥാനം പിടിച്ചിരിക്കുന്നത്. ഏകദേശം രണ്ടു വർഷത്തോളം വരെ കണ്ണിന് ചാരനിറവും അതിനു ശേഷം കണ്ണിന് മഞ്ഞ നിറവുമാണ്. നീളമുള്ളതും ചെറിയ കുറ്റിപോലുള്ള തടിപ്പുകൾ നിറഞ്ഞതുമാണ് ഇവയുടെ നാക്ക്. റോമിലെ രാജാക്കന്മാരുടെ ഇഷ്ടവിഭവമായിരുന്നത്രെ ഇവയുടെ നാക്കു കൊണ്ടുള്ള വിഭവങ്ങൾ. 

ഇവയുടെ ആകെ നീളത്തിന്റെ മുഖ്യപങ്കും കാലുകളുടേയും കഴുത്തിന്റേയും നീളമാണ്. 80 മുതൽ 120 സെന്റിമീറ്റർ വരെയാണ് കാലിന്റെ നീളം. കാലിന്റെ മദ്ധ്യഭാഗത്തിനു മുകളിലായി കാൽമുട്ടുകൾ കാണാം. പാദത്തിൽ മുന്നോട്ടുള്ള മൂന്നു വിരലുകളും ഒരു പിൻവിരലുമാണുണ്ടാകുക. വെള്ളത്തിലെ സഞ്ചാരത്തിനും ഇരതേടലിനും സഹായകമായി മുന്നോട്ടുള്ള വിരലുകൾക്കിടയിലായി നേർത്ത സ്തരവുമുണ്ടാകും. പത്തൊൻപത് കശേരുക്കൾ കൊണ്ട് രൂപപ്പെട്ടത്താണ് യഥേഷ്ടം വളയ്ക്കുവാനും തിരിക്കുവാനും ശേഷിയുള്ള ഇവയുടെ നീണ്ട കഴുത്ത്. പറക്കുവാനുള്ള 12 വീതം കറുത്ത ബലിഷ്ഠമായ തൂവലുകൾ ഓരോ ചിറകിലും ഉണ്ടാകും. വാൽ ഭാഗത്ത് 12 മുതൽ 16 വരെ തൂവലുകൾ ഉണ്ടാകും. ഇവ ഒന്നു രണ്ടു വർഷത്തിലൊരിക്കൽ പൊഴിഞ്ഞ് പുതിയ തൂവലുകൾ കിളിർക്കുന്നു. പൊഴിച്ചു കളയുന്ന തൂവലുകൾക്ക് അൽപ്പം സമയത്തിനകം തന്നെ നിറം നഷ്ടമാകുകയും ചെയ്യും. 

ആഹാരത്തിനും ഇണചേരലിനുമായി അനുയോജ്യ സ്ഥലങ്ങൾ തേടിയാണ് ഇവയുടെ ദേശാടനങ്ങൾ. മറ്റിനം അരയന്നക്കൊക്കുകളെപ്പോലെതന്നെ അറുപത് വർഷത്തോളം ജീവിത ദൈർഘ്യമുള്ളവയാണ് വലിയ അരയന്നക്കൊക്കുകളും. ആറു വയസ്സാകുന്നതോടെ ഇവ പ്രായപൂർത്തിയെത്തുന്നു. പ്രായപൂർത്തി എത്താത്ത അരയന്നക്കൊക്കുകളുടെ തൂവലുകളുടേയും കൊക്കിന്റേയും നിറം വെളുപ്പായിരിക്കുമെങ്കിലും രണ്ട് വയസ്സു കഴിയുന്നതോടെ പിങ്ക് നിറം വ്യാപിക്കുന്നു. ഇവയുടെ ആഹാരത്തിലെ കരോട്ടിനോയ്ഡിന്റെ അളവാണ് നിറത്തിന്റെ പിന്നിലെ രഹസ്യമായി ശാസ്ത്രലോകം കണ്ടെത്തിയിട്ടുള്ളത്. 

മണ്ണിൽ അൻപത് സെന്റിമീറ്റർ വലിപ്പത്തിലാണ് ഇവ കൂടൊരുക്കുന്നത്. ഉള്ളിലേക്ക് വെള്ളം കടക്കാത്ത വിധം ചെളിയുടെ അംശമുള്ള മണ്ണുകൊണ്ട് വശങ്ങൾ ബലപ്പെടുത്തി ഉൾഭാഗം പൊള്ളയായ പർവ്വതാകൃതിയിലുള്ള കൂടുകളുണ്ടാക്കിയ ശേഷം മരങ്ങളൂടേയും ചെടികളുടേയും ജീർണ്ണാവശിഷ്ടങ്ങളും ചെറിയ പാറക്കഷണങ്ങളും തൂവലുകളും പാകി നിലമൊരുക്കും. ഇതിലാണ് പെൺപക്ഷി മുട്ടയിടുക. ഒരു പ്രജനന കാലത്ത് ഒന്നോ രണ്ടോ മുട്ടയാണിടുക. ഓവൽ ആകൃതിയിൽ 115 മുതൽ 145 ഗ്രാം വരെ തൂക്കമുള്ളതാണ് മുട്ടകൾ. 45-60 മില്ലിമീറ്റർ വീതിയും 78-90 മില്ലിമീറ്റർ നീളവും ഇളം നീല കലർന്ന മങ്ങിയ വെളുത്ത നിറവും ഉള്ളതാണ് ഇവയുടെ മുട്ടകൾ. 27 മുതൽ 31 ദിവസം വരെ മുട്ട വിരിയുവാൻ എടുക്കും. ഇക്കാലയളവിൽ പെൺ പക്ഷിയും ആൺപക്ഷിയും മാറിമാറി അടയിരിക്കും. 

മുട്ട വിരിഞ്ഞെത്തുന്ന കുഞ്ഞുങ്ങൾക്ക് നിവർന്ന കൊക്കും ചാരനിറമോ വെളുത്തതോ ആയ പഞ്ഞിപോലുള്ള തൂവലുകളുമാണ് ഉണ്ടാകുക. പിന്നീട് ഈ കൊക്ക് പൊഴിയുകയും വളഞ്ഞ കൊക്കുണ്ടാകുകയും ചെയ്യുന്നു. സ്വന്തം കുഞ്ഞുങ്ങളെ ശബ്ദം കൊണ്ടും രൂപം കൊണ്ടും തിരിച്ചറിയുവാൻ അരയന്നക്കൊക്കുകൾക്ക് സവിശേഷമായ കഴിവുണ്ട്. ഇവയ്ക്ക് മാത്രമേ ഭക്ഷണവും നൽകൂ. ശബ്ദം തിരിച്ചറിയാനുള്ള കഴിവ് ഇവയുടെ ആശയവിനിമയത്തിൽ മുഖ്യപങ്ക് വഹിക്കുന്നു. ദേശാടനത്തിൽ കൂട്ടത്തിലെ മറ്റു പക്ഷികളുലായി ആശയവിനിമയം നടത്തുവാനും ആക്രമണങ്ങളിൽ നിന്നും രക്ഷ നേടാനും കുഞ്ഞുങ്ങളെ തിരിച്ചറിയുവാനും ഇവയ്ക്ക് കഴിയുന്നത് ശബ്ദം തിരിച്ചറിയുവാനുള്ള കഴിവൊന്നുകൊണ്ട് മാത്രമാണ്. 

ആൺ പെൺ നീർനാരകളിൽ ഇക്കാലയളവിൽ ദഹനേന്ദ്രിയത്തിന്റെ മുകൾഭാഗത്തെ ഉത്പാദിപ്പിക്കുന്ന പാലിന്റെ സവിശേഷതകളുള്ള ദ്രാവകമാണ് ആഹാരമായി നൽകുക. പ്രോലാക്റ്റിൻ എന്ന ഹോർമോണാണ് ഇതിനു സഹായകമാകുന്നത്. മുട്ടയിട്ട് പാലൂട്ടി വളർത്തുന്ന പക്ഷിവർഗ്ഗമെന്ന വിശേഷണവും ഇക്കാരണത്താൽ നീർനാരകൾക്കുണ്ട്. ഏകദേശം പതിനൊന്ന് ആഴ്ച വളർച്ചയെത്തുമ്പോഴാണ് കുഞ്ഞുങ്ങൾക്ക് പറക്കാനുള്ള ചിറകുകൾ വളർന്ന് തുടങ്ങുക. ഇക്കാലത്തു തന്നെ കൊക്കുകൾക്ക് വളവും ലഭിക്കുന്നു. വെള്ളത്തിൽ നീന്താനും ഇരപിടിക്കാനും ഈ സമയത്തിനിടെ പ്രാപ്തരാക്കുന്നതും മാതാപിതാക്കളാണ്.



</doc>
<doc id="273609" url="https://ml.wikipedia.org/wiki?curid=273609" title="തിരുവനന്തപുരം ലൈറ്റ് മെട്രോ">
തിരുവനന്തപുരം ലൈറ്റ് മെട്രോ

തിരുവനന്തപുരം നഗരത്തിലെ പൊതു യാത്രാ സൗകര്യം മെച്ചപ്പെടുത്താൻ തയ്യാറാക്കിയ മെട്രോ ഡെൽഹി മെട്രോയുടെയും കേരളസർക്കാറിന്റെയും കീഴിൽ വിഭാവനം ചെയ്തിരിക്കുന്നു. പൂർണ്ണമായും യാന്ത്രികമായ (മനുഷ്യ-ഇടപെടൽ വളരെ കുറച്ചുമാത്രം ആവശ്യമായ) ഇതിൽ ട്രെയിൻ ഓടിക്കാനും ടിക്കറ്റു കൊടുക്കാനും വരെ യന്ത്രങ്ങളെ ഉപയോഗിക്കുന്നു. ആദ്യം മോണോറെയിൽ ഉപയോഗിക്കനായിരുന്നു തീരുമാനം. ഇതിന്റെ പ്രാരംഭനടപടികളിൽ വന്ന സാങ്കേതിക തടസ്സങ്ങൾ മൂലം 2014 ആഗസ്റ്റിൽ ഈ പദ്ധതി ഉപേക്ഷിക്കപ്പെട്ടു. പകരം ലൈറ്റ് മെട്രോ ഉപയോഗിക്കാൻ തീരുമാനിച്ചു. റൂട്ടിൽ വ്യത്യാസമില്ല. ദില്ലി മെട്രോ റെയിൽ കോർപ്പറേഷനോട് ലൈറ്റ് മെട്രോയെക്കുരിച്ച് പഠനം നടത്താൻ കേരളസർക്കാർ ആവശ്യപ്പെട്ടിറ്റുണ്ട്.

(മംഗലപുരത്തെ) ടെക്നോസിറ്റി - കരമന ആദ്യഘട്ടവും കരമന - നെയ്യാറ്റിന്കര രണ്ടാംഘട്ടവും ആയിരിക്കും. 19 സ്റ്റേഷനുകളാണ് ആദ്യഘട്ടത്തിലുള്ളത്. ടെക്നോസിറ്റി, പള്ളിപ്പുറം, കണിയാപുരം, കഴക്കൂട്ടം, കഴക്കൂട്ടം ജങ്ഷൻ, കാര്യവട്ടം, ഗുരുമന്ദിരം, പാങ്ങപ്പാറ, ശ്രീകാര്യം, പോങ്ങുമ്മൂട്, ഉള്ളൂർ, കേശവദാസപുരം, പട്ടം, പ്ലാമൂട്, പാളയം, സെക്രട്ടേറിയറ്റ്, തംബാനൂർ, കിള്ളിപ്പാലം, കരമന എന്നിവയാകും ആദ്യഘട്ടത്തിലെ സ്റ്റേഷനുകൾ. 22 കിലോമീറ്ററാണ് നീളം.


</doc>
<doc id="273612" url="https://ml.wikipedia.org/wiki?curid=273612" title="ഷഹീർ ഷെയ്ഖ്">
ഷഹീർ ഷെയ്ഖ്

ഷഹീർ ഷെയ്ഖ്(1984 മാർച്ച് 26) ഇന്ത്യ ഡിസ്നി ചാനലിലെ 'ക്യാ മസ്തി ഹെ ലൈഫ് ' ൽ വീർ മെഹ്റ,സി ടിവിയിലെ ഝാൻസി കി റാണിയിൽ നാനാ സിഹിബ് എന്നീ കഥാപാത്രങ്ങളുടെ അവതരണത്തിലൂടെ പ്രശസ്തനായ ഒരു ഇന്ത്യൻ അഭിനേതാവാണ്. 

ജമ്മുകാശ്മീരിൽ ബധർവ ജില്ലയിൽ ഒരു ഇസ്ലാം കുടുംബത്തിലാണ് ഷഹീർ ഷെയ്ഖ് ജനിച്ചത്. ജമ്മുവിലെ ഹരി സിങ് ഹയർസെക്കണ്ടറി സ്കൂളിൽ സെക്കണ്ടറി വിദ്യാഭ്യാസം പൂർത്തിയാക്കി. പുനെയിലെ ന്യൂ ലോ കോളേജ്, ഭാരതി വിദ്യാപീഠ സർവ്വകലാശാല എന്നിവിടങ്ങളിൽ വച്ച് ബിരുദപഠനം പൂർത്തിയാക്കി. ഇപ്പോൾ മുംബൈയിലാണ് താമസിക്കുന്നത്. 
ഒരു ഫോട്ടോഗ്രാഫറും മോഡലും ആയിരുന്ന സഹീർ ഷെയ്ഖ് തന്റെ അഭിനയജീവിതം തുടങ്ങിയത് Disney Channel India ക്യാ മസ്തി ഹെ ലൈഫ് ൽ വീർ മെഹ്റ,സി ടിവിയിലെ ഝാൻസി കി റാണിയിൽ നാനാ സിഹിബ് എന്നീ കഥാപാത്രങ്ങളിലൂടെയാണ്.


</doc>
<doc id="273613" url="https://ml.wikipedia.org/wiki?curid=273613" title="അന്തരീയം">
അന്തരീയം

പ്രാചീന വേദകാലത്ത് ധരിച്ചിരുന്ന വസ്ത്രങ്ങളിൽ പ്രധാനപ്പെട്ട ഒന്നാണ് അന്തരീയം. അന്തരീയം, ഉത്തരീയം, കായബന്ധം എന്നീ മൂന്നു വസ്ത്രങ്ങൾ ചേരുന്നതായിരുന്നു സാധാരണജനങ്ങളുടെ സാമാന്യവേഷം. അരയ്ക്കു താഴെ ധരിക്കുന്ന മുണ്ടു പോലുള്ള ഒരു ഒറ്റവസ്ത്രമാണ് അന്തരീയം. അന്തരീയത്തെ ഉറപ്പിച്ചു നിർത്താൻ അരയ്ക്കു ചുറ്റും ബൽറ്റ് പോലെ കെട്ടുന്ന തുണിയാണ് കായബന്ധം. അരയ്ക്കു മുകളിൽ ഉടലിനെ മറയ്ക്കാൻ ധരിക്കുന്ന വസ്ത്രമാണ് ഉത്തരീയം. അലങ്കാരങ്ങളിലുള്ള വ്യത്യാസം ഒഴിച്ചാൽ സ്ത്രീകളുടെയും പുരുഷന്മാരുടെയും വസ്ത്രധാരണരീതി ഒരുപോലെയായിരുന്നു.

കാലുകൾക്കിടയിലൂടെ എടുത്ത് അന്തരീയം ധരിക്കുന്ന രീതിയെ കച്ഛാ ശൈലി എന്നറിയപ്പെടുന്നു. അന്തരീയം പല തരത്തിലാണ് പ്രാചീന കാലത്ത് ആളുകൾ ധരിച്ചിരുന്നത്. ധരിക്കുന്ന ആളുടെ സാമൂഹ്യസ്ഥിതി, പ്രായം, ലിംഗം തുടങ്ങിയ ഘടകങ്ങളുടെ അടിസ്ഥാനത്തിൽ അന്തരീയത്തിന്റെ നീളം, ധരിക്കുന്ന രീതി, അലങ്കാരങ്ങളുടെ സാന്നിധ്യം ഒക്കെ മാറിയിരുന്നു. തുടയുടെ മേൽഭാഗവും ഗുഹ്യഭാഗങ്ങളും മാത്രം മറയുന്ന രീതിയിൽ മുതൽ പാദം വരെ മറയുന്ന രീതിയിൽ വരെ അന്തരീയം ധരിച്ചിരുന്നു. സ്ത്രീകൾ ധരിക്കുന്ന അന്തരീയം ആദ്യകാലത്ത് അതാര്യമായിരുന്നെങ്കിലും പിൽക്കാലത്ത് ക്രമേണ കൂടുതൽ കൂടുതൽ സുതാര്യമായി വന്നു. സ്ത്രീകൾ അന്തരീയത്തോടൊപ്പം പട്ക എന്നൊരു അലങ്കാരവും കൂടി ധരിച്ചിരുന്നു.

പിൽക്കാല ബുദ്ധമതസാമ്രാജ്യങ്ങളുടെ കാലത്തും അന്തരീയം വ്യാപക പ്രചാരത്തിലുണ്ടായിരുന്നു, അക്കാലത്ത് രാജ്ഞിമാർ പോലും അന്തരീയം ധരിച്ചിരുന്നു എന്ന് നാഗാർജ്ജുനകൊണ്ടയിൽ നിന്നു ലഭിച്ച ശില്പങ്ങൾ തെളിയിക്കുന്നു.

അന്തരീയത്തെ കുറിച്ച് പല സംസ്കൃതഗ്രന്ഥങ്ങളിലും പരാമർശിക്കുന്നുണ്ട്. അന്തരീയത്തിൽ നിന്നുണ്ടായിട്ടുള്ള ഒരു വസ്ത്രമാണ് ആധുനിക വസ്ത്രമായ ധോത്തി. 


</doc>
<doc id="273614" url="https://ml.wikipedia.org/wiki?curid=273614" title="ഗാസയുടെ ഇസ്ലാമികവൽക്കരണം">
ഗാസയുടെ ഇസ്ലാമികവൽക്കരണം

ഗാസ സ്ട്രിപ്പിൽ ഇസ്ലാമിക നിയമങ്ങളും പാരമ്പര്യരീതികളും അടിച്ചേൽപ്പിക്കുന്നതിനെയാണ് ഗാസയുടെ ഇസ്ലാമികവൽക്കരണം എന്നു വിളിക്കുന്നത്. 1980-കൾക്കു ശേഷം ഗാസയിൽ ഇസ്ലാമിക വിഭാഗങ്ങളുടെ സ്വാധീനം വർദ്ധിച്ചിട്ടുണ്ട്. തിരഞ്ഞെടുപ്പിലൂടെ അധികാരത്തിൽ വന്നശേഷം 2007 ജൂണിൽ ഹമാസ് ബലപ്രയോഗത്തിലൂടെ സെക്യുലാർ നിലപാടുകാരനായ മെഹ്മൂദ് അബ്ബാസിനോട് കൂറുള്ള സുരക്ഷാ ഉദ്യോഗസ്ഥരെ പുറത്താക്കി ഈ പ്രദേശത്തിന്റെ അധികാരം പിടിച്ചെടുത്തശേഷം ഇസ്ലാമിക നിയമങ്ങളും പാരമ്പര്യരീതികളും അടിച്ചേൽപ്പിക്കുന്നത് വർദ്ധിച്ചിട്ടുണ്ട്. ആഭ്യന്തരയുദ്ധം അവസാനിച്ചശേഷം ഹമാസ് “ഗാസ സ്ട്രിപ്പിൽ സെക്യുലറിസത്തിനും മതവിരുദ്ധതയ്ക്കും അവസാനമായി” എന്ന് പ്രഖ്യാപിക്കുകയുണ്ടായി. 1989-ൽ സുഡാനിൽ ഒമാർ അൽ ബഷീർ അധികാരത്തിൽ വന്ന പട്ടാളവിപ്ലവത്തിനുശേഷം മുസ്ലീം ബ്രദർ‌ഹുഡിനോട് ബന്ധമുള്ള ഒരു വിഭാഗത്തിന് വലിയ ഒരു ഭൂവിഭാഗത്തിനുമേൽ നിയന്ത്രണം ലഭിച്ച സംഭവമായിരുന്നു ഇത്. ഹമാസിന്റെ ഇത്തരം ശ്രമങ്ങൾ പല സ്വാതന്ത്ര്യങ്ങളും ഹനിക്കുന്നതായി ഗാസയിലെ മനുഷ്യാവകാശ സംഘടനകൾ ആരോപണമുന്നയിച്ചിട്ടുണ്ട്.

ഹമാസ് ഒരു ഇസ്ലാമിക എമിറേറ്റ് സ്ഥാപിക്കുവാൻ ശ്രമിക്കുകയാണെന്നുള്ള ആരോപണം ഇസ്മായീൽ ഹനിയ ഔദ്യോഗികമായി നിരാകരിച്ചിട്ടുണ്ട്. എന്നിരുന്നാലും ജോനാഥൻ ഷാൻസർ അഭിപ്രായപ്പെടുന്നത് 2007-ലെ അട്ടിമറിക്കുശേഷം ഗാസയിൽ താലിബാൻ വൽക്കരണത്തിന്റെ ലക്ഷണങ്ങൾ കാണുന്നുണ്ടെന്നാണ്. ഹമാസ് ഭരണകൂടം സ്ത്രീകൾക്കുമേൽ വളരെ കഠിനമായ നിയമങ്ങൾ നടപ്പിലാക്കുകയും പാശ്ചാത്യ, ക്രൈസ്തവ സംസ്കാരവുമായി ബന്ധമുള്ള പ്രവർത്തനങ്ങൾ നിരുത്സാഹപ്പെടുത്തുകയും, മുസ്ലീങ്ങളല്ലാത്ത ന്യൂനപക്ഷങ്ങളെ അടിച്ചമർത്തുകയും ശരിയത്ത് നിയമം നടപ്പാക്കുകയും ചെയ്യുന്നത് ഈ പ്രവർത്തനത്തിന്റെ ഭാഗമാണ്. ശരിയത്ത് നിയമങ്ങൾ നടപ്പാക്കുവാനായി മത പോലീസിനെയും ഏർപ്പെടുത്തിയിട്ടുണ്ട്.


</doc>
<doc id="273619" url="https://ml.wikipedia.org/wiki?curid=273619" title="ക്രിസ്ത്യൻ ഭീകരവാദം">
ക്രിസ്ത്യൻ ഭീകരവാദം

ക്രിസ്തുമതത്തിൽ നിന്നുള്ള പ്രേരണയും ലക്ഷ്യങ്ങളും കാരണം വ്യക്തികളോ സംഘടനകളോ നടത്തുന്ന ഭീകരവാദപ്രവർത്തനങ്ങളാണ് ക്രിസ്ത്യൻ ഭീകരവാദം എന്ന് വിളിക്കപ്പെടുന്നത്. മറ്റുള്ള മത തീവ്രവാദത്തെ പോലെതന്നെ ക്രിസ്ത്യൻ തീവ്രവാദികളും വിശ്വാസത്തിന്റെ വ്യാഖ്യാന‌ങ്ങളെ മുറുകെപ്പിടിക്കുന്നവരാണ് – ഇവിടെ ബൈബിളാണ് വിശ്വാസസ്രോതസ്സായി പ്രവർത്തിക്കുന്നത്. ഇത്തരം വിഭാഗങ്ങൾ അതിക്രമങ്ങളും കൊലപാതകവും ന്യായീകരിക്കാൻ പഴയനിയമവും പുതിയനിയമവും ഉദ്ധരിക്കാറുണ്ട്. പുതിയനിയമത്തിൽ പ്രസ്താവിച്ചിട്ടുള്ള "അന്ത്യകാലം" കൊണ്ടുവരാനാണ് ഇവർ ശ്രമിക്കുന്നത്.

വടക്കുകിഴക്കൻ ഇന്ത്യയിലെ അതിർത്തി പങ്കിടുന്ന പല സംസ്ഥാനങ്ങളിലും ക്രിസ്ത്യൻ ഭീകരവാദം പ്രത്യക്ഷപ്പെട്ടിട്ടുണ്ട്.

ത്രിപുര ഇന്ത്യയിൽ നിന്ന് വിഘടിപ്പിക്കണം എന്നാവശ്യപ്പെടുന്ന ഒരു വിഭാഗമാണ് നാഷണൽ ലിബറേഷൻ ഫ്രണ്ട് ഓഫ് ത്രിപുര (എൻ.എൽ.എഫ്.ടി.). ഇവർ ക്രിസ്ത്യൻ വിശ്വാസങ്ങളാൽ പ്രേരിതരായാണ് ഭീകരവാദപ്രവൃത്തികളിൽ ഏർപ്പെടുന്നതെന്ന് പ്രസ്താവിക്കപ്പെട്ടിട്ടുണ്ട്. 2002-ലെ പ്രിവൻഷൻ ഓഫ് ടെററിസം ആക്റ്റനുസരിച്ച് ഈ സംഘടനയെ ഭീകരവാദസംഘടനയായാണ് കണക്കാക്കുന്നത്. ബാപ്റ്റിസ്റ്റ് ചർച്ച് ഓഫ് ത്രിപുര ഈ സംഘടനയ്ക്ക് ആയുധങ്ങളും സാമ്പത്തിക പിന്തുണയും നൽകുന്നുണ്ടെന്നാണ് സംസ്ഥാന ഭരണകൂടം അവകാശപ്പെടുന്നത്. ത്രിപുരയിലെ നോവപാറ ബാപ്റ്റിസ്റ്റ് ചർച്ച് മുഖേന എൻ.എൽ.എഫ്.ടി. സ്ഫോടകവസ്തുക്കൾ കൈവശപ്പെടുത്തിയതായി സംസ്ഥാന സർക്കാരും മാദ്ധ്യമങ്ങളും റിപ്പോർട്ട് ചെയ്യുന്നുണ്ട്. മതപരമായ ആഘോഷങ്ങളിലേർപ്പെടുന്ന ഹിന്ദുക്കളെ ഇവർ വധിക്കുമെന്ന് ഭീഷണിപ്പെടുത്താറുണ്ട്.1999 നും 2001-നുമിടയിൽ ത്രിപുരയിൽ 20-ലധികം ഹിന്ദുക്കളെ ബലപ്രയോഗത്തിലൂടെ ക്രിസ്തുമതത്തിലേയ്ക്കുള്ള മതം മാറ്റത്തെ എതിർത്തതിനാൽ ഇവർ വധിച്ചിട്ടുണ്ടെന്ന് റിപ്പോർട്ട് ചെയ്യപ്പെറ്റിട്ടുണ്ട്. സായുധരായ എൻ.എൽ.എഫ്.ടി. ഭീകരവാദികൾ ഈ പ്രദേശത്തുള്ള ഹിന്ദുക്കളെ ബലപ്രയോഗത്തിലൂടെ മതം മാറ്റിയതായും ഹിന്ദുക്കൾ പറയുന്നു. ബലപ്രയോഗത്തിലൂടെയുള്ള ഇത്തരം മതം മാറ്റങ്ങളും അടിച്ചമർത്തലിനായി ചിലപ്പോൾ ബലാത്സംഗം ഒരുപകരണമായി ഉപയോഗിക്കുന്നതും ഇന്ത്യയ്ക്കുപുറത്തുള്ള പണ്ഡിതർ ചൂണ്ടിക്കാണിച്ചിട്ടുണ്ട്. ദേശീയ ന്യൂനപക്ഷ കമ്മീഷനിലെ പ്രതിനിധിയായിരുന്ന ജോൺ ജോസഫ് വടക്കുകിഴക്കൻ മേഖലയിലെ ഭീകരവാദത്തിനായി ലഭിക്കുന്ന വിദേശ സഹായം കേരളത്തിലെ ക്രിസ്ത്യാനികളിലൂടെയാണ് നൽകപ്പെടുന്നതെന്ന് 2000-ൽ പ്രസ്താവിക്കുകയുണ്ടായി.

നാഗാലാന്റ് ഇന്ത്യയിൽ ക്രിസ്ത്യൻ ഭൂരിപക്ഷമുള്ള ഒരു സംസ്ഥാനമാണ്. സർക്കാരിനെതിരായ പോരാട്ടത്തിന്റെ ഭാഗമായി ഇവിടെ ധാരാളം ഭീകരവാദപ്രവർത്തനങ്ങൾ നടന്നതായി രേഖപ്പെടുത്തപ്പെട്ടിട്ടുണ്ട്. ആദ്യകാലത്ത് നാഷണൽ സോഷ്യലിസ്റ്റ് കൗ‌ൺസിൽ ഓഫ് നാഗാലാന്റ് (എൻ.എസ്.സി.എൻ.) എന്ന സംഘടനയായിരുന്നു ഭീകരവാദത്തിന് ചുക്കാൻ പിടിച്ചിരുന്നത്. തട്ടിക്കൊണ്ടുപോകൽ, മയക്കുമരുന്ന് കടത്തൽ, ഭീഷണിപ്പെടുത്തി പണം തട്ടിയെടുക്കൽ എന്നിങ്ങനെ പല ഭീകരവാദപ്രവർത്തനങ്ങളിലും ഇവർ ഏർപ്പെട്ടിരു‌ന്നു. പ്രകൃതിയെ ആരാധിക്കുന്ന നാഗാ വിഭാഗങ്ങളെ ബലപ്രയോഗത്തിലൂടെ ക്രിസ്ത്യാനികളാക്കുക എന്നത് ഈ സംഘടനയുടെ പ്രഖ്യാപിതലക്ഷ്യമാണ്. ഇതിന്റെ ഭാഗമായി ഇവർ മതപരമായ അക്രമങ്ങളിലേർപ്പെട്ടിട്ടുണ്ട്. ഒരു വിശാല നാഗാലാന്റ് രൂപീകരിക്കുക ഇവരുടെ മറ്റൊരു ലക്ഷ്യമാണ്. സമീപ സംസ്ഥാനങ്ങളിലെ ക്രിസ്ത്യാനികളല്ലാത്തവരെ എൻ.എസ്.സി.എൻ. ബലപ്രയോഗത്തിലൂടെ മതം മാറ്റുന്നതായി ഇടയ്ക്കിടെ റിപ്പോർട്ടുകൾ വരാറുണ്ട്.

1992–1993-ൽ മണിപ്പൂരിലെ കുകി ഗോത്രവർഗ്ഗക്കാരുടെ വംശശുദ്ധീകരണം നടത്തിയത് നാഷണൽ സോഷ്യലിസ്റ്റ് കൗൺസിൽ ഓഫ് നാഗാലാന്റ് എന്ന സംഘടനയുടെ ഐസക്-മുവിയ വിഭാഗമാണെന്ന് ("നാഗാലാന്റ് ക്രിസ്തുവിനു വേണ്ടി" എന്നാണ് ഇവരുടെ മുദ്രാവാക്യം) ആരോപിക്കപ്പെട്ടിട്ടുണ്ട്. ഈ അക്രമത്തിൽ 900-ലധികം ആൾക്കാർ മരിച്ചിട്ടുള്ളതായി കണക്കാക്കുന്നു. ഈ നടപടിയിലൂടെ 350 കുകി ഗ്രാമങ്ങൾ ശുദ്ധീകരിക്കപ്പെടുകയും 100,000 കുകികൾ അഭയാർത്ഥികളാവുകയും ചെയ്തു.

ആധുനികകാലത്തിന്റെ ആദ്യ സമയങ്ങളിൽ ബ്രിട്ടനിൽ റിഫോർമേഷന്റെയും പ്രൊട്ടസ്റ്റന്റ് മതദേവാലയങ്ങളുടെ സ്ഥാപനത്തിന്റെയും ഭാഗമായി മതപരമായ പോരാട്ടങ്ങളുണ്ടായിരുന്നു. ഗൺപൗഡർ ഗൂഢാലോചന ഇംഗ്ലണ്ടിലെ ഭരണകേന്ദ്രമായ വെസ്റ്റ് മിനിസ്റ്റർ കൊട്ടാരം തകർക്കാനുള്ള നടക്കാതെപോയ ഒരു ശ്രമമായിരുന്നു. ഇത് മത ഭീകരവാദത്തിന്റെ ഒരുദാഹരണമാണെന്ന് പീറ്റർ സ്റ്റൈൻഫെൽസ് ചൂണ്ടിക്കാട്ടുന്നു.

സ്റ്റീവൻ ബ്രൂസിനെപ്പോലുള്ള ചില പണ്ഡിതർ വാദിക്കുന്നത് സാമൂഹികവും സാമ്പത്തികവുമായ വശങ്ങളുണ്ടെങ്കിൽ പോലും വടക്കൻ അയർലാന്റിലെ കുഴപ്പങ്ങൾ പ്രാഥമികമായി ഒരു മതപരമായ പോരാട്ടമാണെന്നാണ്.

2011 ജൂലൈ മാസത്തിൽ, ആന്ത്രെ ബെഹ്രിങ് ബ്രൈവിക് എന്നയാളെ ഓസ്ലോയിൽ കാർ ബോംബ് സ്ഫോടനം നടത്തിയതിനും ഉടോയ ദ്വീപിൽ വെടിവെപ്പ് നടത്തിയതിനും അറസ്റ്റ് ചെയ്യുകയുണ്ടായി. ഈ അക്രമങ്ങളുടെ ഭാഗമായി 151 പേർക്ക് പരിക്കേൽക്കുകയും 77 പേർ മരിക്കുകയും ചെയ്തു. ഈ അക്രമത്തിനു മണിക്കൂറുകൾക്കു മുൻപ് ബ്രൈവിക് 1500 പേജുള്ള ഒരു പത്രിക പുറത്തിറക്കിയിരുന്നു. കുടിയേറ്റക്കാർ നോർവേയുടെ പരമ്പരാഗത മൂല്യങ്ങൾ ഇല്ലാതെയാക്കുകയാണ് എന്നായിരുന്നു ഇദ്ദേഹത്തിന്റെ അഭിപ്രായം. സ്വയം ഒരു "ക്രിസ്ത്യൻ കുരിശുയുദ്ധക്കാരനായാണ്" ബ്രൈവിക് വിശേഷിപ്പിച്ചത്. വലതുപക്ഷ നിലപാടുകൾ കൂടാതെ ഇദ്ദേഹം ക്രിസ്ത്യൻ തീവ്രവാദനിലപാടുകളും എടുത്തിരുന്നുവെന്ന് വിശകലനം ചെയ്യപ്പെട്ടിട്ടുണ്ട്. ഇതിനെതിരായും അഭിപ്രായമുയർന്നിരുന്നു.

ഓർത്തഡോക്സ് ക്രിസ്ത്യൻ പ്രസ്ഥാനങ്ങളായ അയൺ ഗാഡ്, ലാനിസിയേരി എന്നിവ ജൂതവിരുദ്ധ ഫാസിസ്റ്റ് നിലപാടുകളുള്ള പ്രസ്ഥാന‌ങ്ങളാണെന്ന് വിലയിരുത്തപ്പെട്ടിട്ടുണ്ട്. 1930-കളിൽ നടത്തിയ രാഷ്ട്രീയകൊലപാതകങ്ങളും ബുക്കാറസ്റ്റ് പ്രോഗ്രോം എന്ന സംഭവവും ഈ സംഘടനകളുടെ ചെയ്തികളാണ്. 

ഉഗാണ്ടൻ ഭരണകൂടത്തിനെതിരായി ഗറില്ല യുദ്ധത്തിലേർപ്പെട്ടിരുന്ന ഒരു കൾട്ട് സംഘടനയാണ് ലോഡ്സ് റെസിസ്റ്റൻസ് ആർമി. ഇവർ കൂട്ടക്കൊല, തട്ടിക്കൊണ്ടുപോകൽ, ശരീരം വികൃതമാക്കൽ, പീഡനം, ബലാത്സംഗം, ബലപ്രയോഗത്തിലൂടെയുള്ള ബാലവേല, കുട്ടികളെ ലൈംഗികവൃത്തികൾക്കുള്ള അടിമകളായി ഉപയോഗിക്കുക എന്നിങ്ങനെ മനുഷ്യരാശിക്കെതിരായ ധാരാളം കുറ്റങ്ങൾ ചെയ്തതായും കുട്ടി പോരാളികളെ ഉപയോഗിച്ചതായും ആരോപിക്കപ്പെട്ടിട്ടുണ്ട്. ഇത് ക്രിസ്ത്യൻ വിശ്വാസങ്ങളും ആത്മീയതയും കൂട്ടിക്കുഴയ്ക്കുന്ന ഒരു പ്രസ്ഥാനമാണ്. ഈ സംഘടനയുടെ മേധാവിയായ ജോസഫ് കോണി താൻ ദൈവത്തിന്റെ വക്താവാണെന്നും പരിശുദ്ധാത്മാവിന്റെ മാദ്ധ്യമമാണെന്നും അവകാശപ്പെടുന്നു. എൽ.ആർ.എ. പോരാളികൾ പോരാട്ടത്തിനു മുൻപായി കൊന്ത ധരിക്കുകയും ബൈബിളിലെ വചനങ്ങൾ വായിക്കുകയും ചെയ്യുന്നുണ്ട്.

1861–1865 കാലഘട്ടത്തിലെ അമേരിക്കൻ ആഭ്യന്തരയുദ്ധത്തിനുശേഷം പ്രൊട്ടസ്റ്റന്റ് വിഭാഗത്തിന്റെ നേതൃത്വത്തിൽ കു ക്ലക്സ് ക്ലാൻ (കെ.കെ.കെ.) എന്ന സംഘടന കൊള്ളിവെപ്പ്, മർദ്ദനം, താക്കീതെന്ന നിലയിൽ കുരിശുകൾ ചുട്ടെരിക്കുക, വസ്തുക്കൾ നശിപ്പിക്കുക, കറുത്തവർഗ്ഗക്കാരെ തൂക്കിക്കൊപ്പുക, കൊലപാതകം നടത്തുക, ബലാത്സംഗം ചെയ്യുക, ടാറിൽ മുക്കി തൂവലുകൾ പതിപ്പിക്കുക, ചാട്ടവാറിനടിക്കുക എന്നിങ്ങനെ പല പ്രവർത്തനങ്ങളിലുമേർപ്പെട്ടിരുന്നു. കറുത്തവർഗ്ഗക്കാർ, ജൂതന്മാർ, കത്തോലിക്കർ മറ്റ് സാമൂഹിക വംശീയ ന്യൂനപക്ഷങ്ങൾ എന്നിവരായിരുന്നു ഇവരുടെ ഇരകൾ.

ക്രിസ്ത്യൻ ഭീകരവാദ വിശ്വാസപ്രമാണമായിരുന്നു ക്ലാൻ അംഗങ്ങൾക്കുണ്ടായിരുന്നത്. ഇവരുടെ വിശ്വാസങ്ങൾ "ക്രിസ്തുമതത്തിന്റെ അടിത്തറ"യിലായിരുന്നു പടുതുയർത്തിയിരുന്നത്. അമേരിക്കയിൽ പ്രൊട്ടസ്റ്റന്റ് ക്രിസ്ത്യൻ മൂല്യങ്ങൾ ഏതുവിധേനയും സ്ഥാപിക്കുക എന്നതായിരുന്നു കെ.കെ.കെ.യുടെ ലക്ഷ്യങ്ങളിലൊന്ന്. യേശുക്രിസ്തു ആദ്യത്തെ ക്ലാൻ അംഗമാണെന്നായിരുന്നു ഇവരുടെ വിശ്വാസം.

ഇരുപതാം നൂറ്റാണ്ടിൽ ആർമി ഓഫ് ഗോഡ് പോലുള്ള സംഘടനകളുടെ അംഗങ്ങൾ അമേരിക്കയിൽ ഗർഭഛിദ്രം നടത്തുന്ന ആശുപത്രികളെയും ഡോക്ടർമാരെയും ആക്രമിക്കാറുണ്ടായിരുന്നു. കൺസേൺഡ് ക്രിസ്ത്യൻസ് എന്ന സംഘടനയിലെ അംഗങ്ങളെ 1999-ൽ ജറുസലേമിലെ വിശുദ്ധ സ്ഥലങ്ങളെ ആക്രമിക്കാൻ പദ്ധതിയിട്ടതിന് ഇസ്രായേലിൽ നിന്ന് പുറത്താക്കുകയുണ്ടായി. ഈ പ്രവൃത്തികൾ സ്വർഗ്ഗത്തിലേയ്ക്ക് നയിക്കും എന്നായിരുന്നു അവരുടെ വിശ്വാസം.

ഗർഭഛിദ്രം സംബന്ധിച്ച ക്രിസ്ത്യൻ കാഴ്ച്ചപ്പാടുകൾ ഗർഭഛിദ്രം നടത്തുന്ന ആശുപത്രികൾക്കും ഡോക്ടർമാർക്കുമെതിരായ ഭീഷണികൾക്കും അക്രമങ്ങൾക്കും കൊലപാതകങ്ങൾക്കും ബോംബാക്രമണങ്ങൾക്കും ന്യായീകരണമായി ക്രിസ്ത്യാനികളും ക്രിസ്ത്യൻ സംഘടനകളും ചൂണ്ടിക്കാട്ടാറുണ്ട്.

നഷ്ടപ്പെട്ട പത്ത് ഇസ്രായേൽ ഗോത്രങ്ങളുടെ പിന്മുറക്കാരാണ് വടക്കൻ യൂറോപ്പിലെ വെള്ളക്കാർ എന്ന വിശ്വാസപ്രമാണമുള്ള സംഘടനകളുടെ ഒരു കൂട്ടായ്മയാണ് ക്രിസ്ത്യൻ ഐഡന്റിറ്റി എന്ന സംഘടന. ദൈവം തിരഞ്ഞെടുത്ത ജനതയാണ് തങ്ങളെന്ന് ഇവർ വിശ്വസിക്കുന്നു. ആര്യൻ നേഷൻസ്, ആര്യൻ റിപ്പബ്ലിക്കൻ ആർമി, ആർമി ഓഫ് ഗോഡ്, ഫിനിയാസ് പ്രീസ്റ്റ്‌ഹുഡ്, ദി കോവനന്റ്, ദി സ്വോഡ് ആൻഡ് ദി ആം ഓഫ് ദി ലോഡ് എന്നീ സംഘടനകൾ ഇതിന്റെ ഭാഗമാണ്. 2002-ലെ സൊവെറ്റോ ബോംബിങ് ഉൾപ്പെടെയുള്ള തീവ്രവാദപ്രവർത്തനങ്ങളിൽ ഈ സംഘടനയുടെ സ്വാധീനമുള്ളതായി ആരോപിക്കപ്പെട്ടിട്ടുണ്ട്.




</doc>
<doc id="273627" url="https://ml.wikipedia.org/wiki?curid=273627" title="പെരിയാർ കല്ലൊട്ടി">
പെരിയാർ കല്ലൊട്ടി

കേരളത്തിൽ മാത്രം കാണപ്പെടുന്ന ഇനം ശുദ്ധജല മത്സ്യം ആണ് തേക്കടി കല്ലൊട്ടി (). പെരിയാറിൽ തേക്കടിയിൽ മാത്രം കാണപ്പെടുന്ന ഇവ ഇന്ന് വംശനാശത്തിന്റെ വക്കിലാണ്. ഇവയുടെ ശാസ്ത്രീയ നാമം ഗാരാ പെരിയാൻസിസ്() എന്നാണ്. പെരിയാർ കടുവാ സങ്കേതത്തിലെ വനത്തിനുള്ളിൽ വെറും 20 ചതുരശ്ര കിലോമീറ്റർ മാത്രം വിസ്തൃതിയുള്ള പരിമിതമായ സ്ഥലത്തു കാണപ്പെടുന്ന ഇവ ഇപ്പോൾ ഭേദ്യമായവ എന്ന ഗണത്തിൽ പെടുത്തിയിട്ടുള്ളവയാണ്. ഇതുവരെയും പെരിയാറിന്റെ താന്നിക്കുടിക്കും മ്ലാപ്പാറക്കും മുകളിൽ ഭാഗങ്ങളിൽ മാത്രമാണ് ഇവയെ കാണപ്പെട്ടിട്ടുള്ളത്.

ഇവയുടെ സ്വാഭാവികമായ ആവാസ വ്യവസ്ഥയിലെ വിദേശീയമായ മത്സ്യജാതികളുടെ കൃത്രിമമായ നിക്ഷേപം ഇവയുടെ വംശനാശത്തിനെ ത്വരിതപ്പെടുത്തുന്നുണ്ട്.


</doc>
<doc id="273628" url="https://ml.wikipedia.org/wiki?curid=273628" title="തേക്കടി പാണ്ടൻ കൊയ്മ">
തേക്കടി പാണ്ടൻ കൊയ്മ

കേരളത്തിൽ മാത്രം കാണപ്പെടുന്ന ഇനം ശുദ്ധജല മത്സ്യം ആണ് തേക്കടി പാണ്ടൻ കൊയ്മ. ഇതിന്റെ ശാസ്ത്രീയനാമം നെമാകെ‌യ്‌ലസ് മെമൊനി () എന്നാണ്.

പെരിയാറിൽ തേക്കടിയിൽ മാത്രം കാണപ്പെടുന്ന ഇവ ഇന്ന് വംശനാശത്തിന്റെ വക്കിലാണ്. വിദേശീയമായ മത്സ്യജാതികളുടെ കൃത്രിമമായ നിക്ഷേപമാണ് ഇവയുടെ വംശനാശത്തിനെ ത്വരിതപ്പെടുത്തുന്നത്.


</doc>
<doc id="273629" url="https://ml.wikipedia.org/wiki?curid=273629" title="കടുവകൊയ്മ">
കടുവകൊയ്മ

കേരളത്തിൽ മാത്രം കാണപ്പെടുന്ന ഇനം ശുദ്ധജല മത്സ്യം ആണ് കടുവകൊയ്മ. പെരിയാറിൽ തേക്കടിയിൽ മാത്രം കാണപ്പെടുന്ന ഇവ ഇന്ന് വംശനാശത്തിന്റെ വക്കിലാണ്. വിദേശീയമായ മത്സ്യജാതികളുടെ കൃത്രിമമായ നിക്ഷേപമാണ് ഇവയുടെ വംശനാശത്തിനെ ത്വരിതപ്പെടുത്തുന്നത്. 


</doc>
<doc id="273633" url="https://ml.wikipedia.org/wiki?curid=273633" title="ചൂവെറ്റെൽ എജിയോഫോർ">
ചൂവെറ്റെൽ എജിയോഫോർ

ചലച്ചിത്രം, ടെലിവിഷൻ, തിയറ്റർ മേഖലകളിൽ പ്രശസ്തനായ ഒരു ബ്രിട്ടീഷ് നടനാണ് ചൂവെറ്റെൽ എജിയോഫോർ(ജനനം: 10 ജൂലൈ1977). 

19-ആം വയസ്സിൽ സ്പിൽബർഗ്ഗിന്റെ "അമിസ്റ്റഡ്" എന്ന ചിത്രത്തിലൊരു ചെറിയ വേഷം ചെയ്തു. 2006-ൽ "ബാഫ്റ്റ ഓറഞ്ച് റൈസിങ്ങ് സ്റ്റാർ" പുരസ്ക്കാരത്തിനർഹനായി. 2008-ൽ "ഒഥല്ലോ" എന്ന നാടകത്തിലെ അഭിനയത്തിന് മികച്ച നടനുള്ള ലോറൻസ് ഒളിവിയർ അവാർഡ് ലഭിച്ചു. ഇതേ വർഷം തന്നെ "ഓർഡർ ഓഫ് ദി ബ്രിട്ടീഷ് എംപയർ" എന്ന ബഹുമതിക്കർഹനായി. 2013-ൽ 12 ഇയേഴ്സ് എ സ്ലേവ് എന്ന ചിത്രത്തിൽ "സോളമൻ നോർതപ്പ്" എന്ന കഥാപാത്രം ചൂവെറ്റെലിന് മികച്ച നടനുള്ള ബാഫ്റ്റ പുരസ്ക്കാരം നേടിക്കൊടുത്തു.

ചൂവെറ്റെലിന്റെ മാതാപിതാക്കൾ നൈജീരിയൻ വംശജരാണ്. അച്ഛൻ അരിൻസെ എജിയോഫോർ ഭിഷഗ്വരനും അമ്മയായ ഒബിയാജുലു എജിയോഫോർ ഫാർമസിസ്റ്റുമാണ്. സി.എൻ.എൻ. കറസ്പോണ്ടന്റായ സയിൻ ആഷർ എജിയോഫോർ ഇളയ സഹോദരിയാണ്. ചൂവെറ്റെലിന്റെ 11-ആം വയസ്സിൽ നൈജീരിയയിൽ നടന്ന ഒരു കാറപകടത്തിൽ അച്ഛൻ കൊല്ലപ്പെടുകയും ചൂവെറ്റെൽ ഗുരുതരമായ പരിക്കുകളോടെ രക്ഷപെടുകയും ചെയ്തു. ആ അപകടത്തിന്റെ മുറിപ്പാടുകൾ ഇന്നും ചൂവെറ്റെലിന്റെ നെറ്റിയിൽ കാണപ്പെടുന്നു. 


</doc>
<doc id="273639" url="https://ml.wikipedia.org/wiki?curid=273639" title="ഫയർ റെയിൻബൊ">
ഫയർ റെയിൻബൊ

ആകാശത്തിൽ സിറസ് മേഘങ്ങളും അവയിൽ പരന്ന ഐസ് പരലുകളും രൂപംകൊള്ളുമ്പോൾ കാണപ്പെടുന്ന ഒരു പ്രതിഭാസമാണ് ഫയർ റെയിൻബൊ. സൂര്യൻ സാമാന്യേന ഉയർന്നുകഴിയുമ്പോൾ ചില മേഘങ്ങളിൽ വിവിധവർണ്ണങ്ങളിലുള്ള തീ പടർന്നുനിൽക്കുന്നതുപോലെ അവ കാണപ്പെടുന്നു. അക്ഷാംശരേഖ 45 ഡിഗ്രി വടക്കും തെക്കുമുള്ള സ്ഥലങ്ങളിലാണ് ഇത് കാണപ്പെടുന്നത്.


</doc>
<doc id="273650" url="https://ml.wikipedia.org/wiki?curid=273650" title="നിർഭയ നിധി">
നിർഭയ നിധി

ഭാരത സർക്കാർ സ്ത്രീകളുടെ സുരക്ഷയ്ക്കും ശാക്തീകരണത്തിനും വേണ്ടിയുള്ള പ്രത്യേക ഫണ്ടാണ് നിർഭയ. 2014ലെ ബജറ്റിലും 2013ലെ ബജറ്റിലും അനുവദിച്ച രൂപയെല്ലാം കൂടിയിപ്പോൾ 2000 കോടി രൂപയുണ്ട് ഈ നിധിയിൽ. 
ഡൽഹിയിൽ കൂട്ട ബലാത്സംഗത്തിനിരയായി കൊല്ലപ്പെട്ട നിർഭയ എന്ന പെൺകുട്ടിക്കുള്ള സമർപ്പണമായാണ് ഇത്. ആ പെൺകുട്ടിയുടെ യഥാർഥ പേര് പുറത്തറിയിക്കാതിരിക്കാൻ നൽകിയ അപരനാമമാണ് നിർഭയ.


</doc>
<doc id="273659" url="https://ml.wikipedia.org/wiki?curid=273659" title="ഇറാഖ് അധിനിവേശ യുദ്ധം">
ഇറാഖ് അധിനിവേശ യുദ്ധം

ഇറാഖിന്റെ കൈയിൽ സമൂല നാശകാരികളായ ആയുധങ്ങൾ ഉണ്ടെന്നും ലോകസുരക്ഷ തകരാറിലാണെന്നും ഉള്ള അമേരിക്കൻ വാദത്തിലാണ് രണ്ടാം ഗൾഫ് യുദ്ധത്തിന്റെ ബീജം. 2003 മാർച്ച് 20-നു അമേരിക്കയും ബ്രിട്ടനും പ്രധാന സഖ്യകക്ഷികളായ സേന ഇറാഖിനെ ആക്രമിക്കുകയും 2003 മേയ് 1-നു അധികാരം പിടിച്ചെടുക്കുകയും ചെയ്തു. യുദ്ധത്തിനു ശേഷവും അമേരിക്കക്ക് തങ്ങളുടെ വാദം തെളിയിക്കാനായിട്ടില്ല. അതേസമയം ടൈഗ്രിസിലും യൂഫ്രട്ടീസിലുമൊഴുകുന്ന ജലത്തിലും ഇറാഖിന്റെ കനത്ത എണ്ണ സമ്പത്തിലും അമേരിക്കക്കുള്ള താത്പര്യമാണ് യുദ്ധത്തിന്റെ യഥാർതത്തിലുള്ള കാരണം. രണ്ടാം ഗൾഫ് യുദ്ധം എന്നും ഇതറിയപ്പെടുന്നു


</doc>
<doc id="273661" url="https://ml.wikipedia.org/wiki?curid=273661" title="പോട്ട പള്ളി">
പോട്ട പള്ളി

തൃശ്ശൂർ ജില്ലയിലെ ചാലക്കുടി നഗരസഭയിൽ പോട്ടയിൽ (ചാലക്കുടിയുടെ വടക്ക് ഭാഗം) സ്ഥിതി ചെയ്യുന്ന ക്രൈസ്തവ ദേവാലയമാണ് പോട്ട പള്ളി (Potta Church) അഥവ ചെറുപുഷ്‌പ ദേവാലയം (Little Flower Church). പൗരസ്ത്യ കത്തോലിക്ക വിഭാഗത്തിലെ സീറോ മലബാർ കത്തോലിക്ക സഭയുടെ ഭാഗമാണ് ഈ പള്ളി. വിശുദ്ധ കൊച്ചുത്രേസ്യയുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

ചാലക്കുടി - തൃശ്ശൂർ വഴിയിലാണ് ഈ ഇടവക സ്ഥാപിതമായത്. 

തൃശ്ശൂർ അതിരൂപതയിൽ ഇരിങ്ങാലക്കുട രൂപതയുടെ കീഴിലുള്ള ചാലക്കുടി ഫൊറോന പള്ളിയുടെ കീഴിലാണ് ഈ ഇടവക പള്ളി.

1930 ൽ സ്ഥാപിതമായ പള്ളി 1990 ൽ പുതുക്കി പണിതു.




</doc>
<doc id="273664" url="https://ml.wikipedia.org/wiki?curid=273664" title="ആർ.കെ. ശ്രീകണ്ഠൻ">
ആർ.കെ. ശ്രീകണ്ഠൻ

കർണാടകത്തിലെ ശെമ്മാങ്കുടി എന്നറിയപ്പെട്ടിരുന്ന പ്രശസ്തനായ കർണ്ണാടക സംഗീതജ്ഞനായിരുന്നു രുദ്രപട്ടണ കൃഷ്ണശാസ്ത്രി ശ്രീകണ്ഠൻ എന്ന ആർ.കെ. ശ്രീകണ്ഠൻ. 94-ആമത്തെ വയസ്സിൽ ബാംഗ്ലൂർ ശേഷാദ്രിപുരത്ത് വെച്ച് അന്തരിച്ചു. 



</doc>
<doc id="273671" url="https://ml.wikipedia.org/wiki?curid=273671" title="കടലവിയൻ">
കടലവിയൻ

കടലവിയന്റെ പേര് Audubon's Shearwater, Dusky-backed Shearwater, എന്നൊക്കെയാണ്. ശാസ്ത്രീയ നാമം Puffinus lherminieri എന്നാണ്. the scientific name of this species commemorates the French naturalist Félix Louis L'Herminier.
ചില സ്ഥലങ്ങളില് Baillon's Shearwater , Tropical Shearwater, Bannerman's Shearwater, Mascarene Shearwater , Persian Shearwater എന്നൊക്കെ പേരുകളുണ്ട്. എന്നാൽ ചില൪ ഇത് വേറെ വ൪ഗ്ഗമാണെന്നു് കരുതുന്നു. 
ഇവ ശരാശരി 30 സെ.മീ നീളവും 170 ഗ്രാം തൂക്കവുമുണ്ട്. മുകൾവശവും വാലിന്റെ അടിവശവും കറുപ്പു കല൪ന്ന തവിട്ടു നിറമാണ്. അടിവശവും തലയിൽ കണ്ണിനു താഴെയുള്ള ഭാഗങ്ങളും വെള്ളയാണ്. കണ്ണ് കറുത്തതാണ്. കാൽ മങ്ങിയ പിങ്കു നിറമാണ്. കറുത്ത നഖങ്ങൾ . കൊക്ക് ചാരനിറം അറ്റത്തേക്ക് വരുമ്പോൾ കറുപ്പു നിറം.
പൂവനും പിടയും കാഴ്ചയ്ക്ക് ഒരെ പോലെയാണ്. 

അടയിരിക്കുന്നത് പൂവനും പിടയും ചേര്ന്നാണ്. ഒരു വെളുത്ത മുട്ടയാണ് ഇടുന്നത്. 49-51 ദിവസത്തിനുള്ളിൽ മുട്ട വിരിയും. 


</doc>
<doc id="273676" url="https://ml.wikipedia.org/wiki?curid=273676" title="ദ ഗോഡ്സ് മസ്റ്റ്‌ ബി ക്രേസി">
ദ ഗോഡ്സ് മസ്റ്റ്‌ ബി ക്രേസി

1980-ൽ റിലീസ് ചെയ്ത ഒരു സൗത്ത് ആഫ്രിക്കൻ ഹാസ്യ ചലച്ചിത്രമാണ് ദ ഗോഡ്സ് മസ്റ്റ്‌ ബി ക്രേസി. ജാമി ഐസ് സംവിധാനം ചെയ്ത ഈ ചിത്രം ദ ഗോഡ്സ് മസ്റ്റ്‌ ബി ക്രേസി ചലച്ചിത്രപരമ്പരയിലെ ആദ്യ ചലച്ചിത്രമാണ്. കലാഹാരി മരുഭൂമിയിലെ ഗോത്രവർഗക്കാരുടെ കഥ പറയുന്ന ചിത്രം ബോട്സ്വാന കേന്ദ്രീകരിച്ചാണ് ചിത്രീകരിച്ചിരിക്കുന്നത്. സൈ എന്ന ആദിവാസിയാണ് ചിത്രത്തിലെ പ്രധാന കഥാപാത്രം. 



</doc>
<doc id="273678" url="https://ml.wikipedia.org/wiki?curid=273678" title="പി.കെ. രാജേന്ദ്രൻ രാജ">
പി.കെ. രാജേന്ദ്രൻ രാജ

ശ്രദ്ധേയനായ കണിക ഭൗതിക ശാസ്ത്രജ്ഞനാണ് ഡോ. പി.കെ. രാജേന്ദ്രൻ രാജ (മരണം :18 ഫെബ്രുവരി 2013). കേരളത്തിൽ ജനിച്ച അദ്ദേഹം പിന്നീട് അമേരിക്കയിൽ സ്ഥിര താമസമാക്കി. നൊബേൽ സമ്മാനത്തിനർഹമായ 'ടോപ്പ് ക്വാർക്ക്' കണ്ടുപിടിച്ച ഫെർമി ലാബിലെ ശാസ്ത്രജ്ഞന്മാരുടെ സംഘത്തിലെ അംഗമായിരുന്നു. കണിക ഭൗതികശാസ്ത്രത്തിൽ (പാർട്ടിക്കിൾ ഫിസിക്‌സ്) ഉന്നതഗവേഷണം നടത്തിയിരുന്ന ഇദ്ദേഹം പരമാണുവിലും ചെറിയ വസ്തുവായ ടോപ്പ് ക്വാർക്കിലും നടത്തിയ ഗവേഷണങ്ങളിലൂടെയാണ് ശ്രദ്ധേയനായത്. 
കോഴിക്കോട് സാമൂതിരി രാജകുടുംബാംഗമായ ഇദ്ദേഹം തിരുവണ്ണൂർ കോവിലകത്ത് ജനിച്ചു. ഡോ. പി.കെ.എസ്. രാജയുടെയും പൊറക്കാട് ചന്ദ്രമതി അമ്മയുടെയും മകനാണ്. പ്രാഥമികവിദ്യാഭ്യാസം കോഴിക്കോട്ടായിരുന്നു. തുടർന്ന് ഗുരുവായൂരപ്പൻ കോളേജിൽ ഭൗതികശാസ്ത്ര അധ്യാപകനായി. ഇതിനിടെ നെയ്‌റോബിയിലും തുടർന്ന് ലണ്ടനിലും ഉന്നതവിദ്യാഭ്യാസത്തിനായി പോയി. 
അണുവിഭജനം എന്ന പ്രയോഗത്തിന്റെ ഉപജ്ഞാതാവും ആറ്റംബോംബിന്റെ പ്രവർത്തനത്തെക്കുറിച്ച് സിദ്ധാന്തപരമായ വ്യാഖ്യാനം ആദ്യമായി നൽകിയ ശാസ്ത്രജ്ഞനുമായ ഓട്ടോ റോബോർട്ട് ഫ്രിഷിന്റെ കീഴിൽ 1970-ൽ പ്രവർത്തിച്ചു. കേംബ്രിജിലെ ട്രിനിറ്റി കോളേജിലാണ് ഇരുവരും ഒന്നിച്ചുണ്ടായിരുന്നത്. 1975-ലാണ് ഫെർമി ലബോറട്ടറിയിലേക്ക് മാറി. മുന്നൂറോളം ഗവേഷണപ്രബന്ധങ്ങൾ പ്രസിദ്ധീകരിച്ചു. ചിക്കാഗോയിലെ ബട്ടേവിയയിലുള്ള ഫെർമി ലാബിലെ സീനിയർ സയന്റിസ്റ്റായിരുന്നു.


</doc>
<doc id="273684" url="https://ml.wikipedia.org/wiki?curid=273684" title="റോളാങ്ങ് ബാർത്ത്">
റോളാങ്ങ് ബാർത്ത്

റോളാങ്ങ് ബാർത്ത് (12 നവംബർ 1915 - 26 മാർച്ച് 1980) ഒരു ഫ്രഞ്ച് സാഹിത്യ വിമർശകനും സാഹിത്യ ചിന്ഹവിജ്ഞാനീയത്തിൽ നിപുണനുമായ ഒരു തത്ത്വചിന്തകനുമായിരുന്നു. റുമാനിയ, ഈജിപ്ത് , ന്യൂയോർക്ക് എന്നിവടങ്ങളിൽ അധ്യാപകനായിരുന്നു അദേഹം. നാലു ഘട്ടങ്ങളാണ് ബാർത്തിന്റെ രചനാജീവിതത്തിലുളളത് . മാർക്സിസം, അസ്തിത്വവാദം എന്നിവയോട് ബന്ധപ്പെട്ടാതാണ് ഒന്നാമത്തെ ഘട്ടം . രണ്ടാം ഘട്ടത്തിൽ അദേഹം ചിന്ഹവിജ്ഞാനീയനും ഘടനാവാദിയുമാണ് . ഉത്തര ഘടനാവാദതിന്റെതാണു മൂന്നാമത്തെ ഘട്ടം. അവസാനത്തെ അഞ്ചു വർഷങ്ങളിലെ രചനകളിൽ മറ്റു ചില സവിശേഷതകളാണ് നിഴലിക്കുന്നത്. ദരീദയുടെ സ്വാധീനത്താൽ ഘടനാവാദിയായിരുന്ന ബാർത്ത് അതിൽനിന്നു പിന്മാറി സൂചിതങ്ങൾക്കു സുചകങ്ങളെക്കാൾ പ്രാധാന്യമുണ്ടെന്ന ഉത്തരഘടനാവാദത്തിൽ നിലപാടുറപ്പിച്ചു. സൂചിതാർത്ഥത്തിന് അനിയതതത്ത്വമുണ്ടാകാമെങ്കിലും സൂചക സൂചിതങ്ങൾ സമൂഹം സങ്കേതബന്ധമാക്കിയിട്ടുളളതിനാൽ സൂചിതത്തിനു സ്ഥിരതയുണ്ട് എന്ന ഘടനാവാദത്തെ ഉത്തരഘടനാവാദത്തിൽ അഗീകരിക്കുന്നില്ല.

സൂചകത്തിന് സുനിർവചിതവും സുസ്ഥിരവുമായ ഒരു സൂചിതാർത്തമില്ല . സൂചകം പല പല അർത്ഥങ്ങളെ സൂചിപ്പിക്കും . ഒരു സൂചകത്തിൽനിന്നു മറ്റൊന്നിലേക്ക് അർത്ഥത്തിന് മാറാൻ സാധിക്കും . അർഥപരമായ അനിശ്ചിതത്വവും തീർചയില്ലായ്മയുമാണ് ഫലം . അതിനാൽ ഗ്രന്ഥകാരനും ഗ്രന്ഥത്തിനും പാഠഭാഗത്തിനും ഏകവും സ്ഥിരീക്രിതവും ആയ അനന്യതയില്ല. എല്ലാം ആപേക്ഷികമാണ് . ഉത്തരഘടനാവാദികളുടെ വീക്ഷണപ്രകാരം വിമർശന ഭാഷയിലെ സൂചകങ്ങളും മുൻപു പറഞ്ഞ പ്രകാരം അർത്ഥപരമായ അനിശ്ചിതത്വങ്ങളുടെ വിളനിലമാണ് . ഗ്രന്ഥകാരന്റെ മരണം എന്ന ആശയം ഉത്തരഘടനാവാദികളുടെ ഒരു പ്രധാനപ്പെട്ട കണ്ടെത്താലാണ്. 1932 -ൽ വാറൻ ബീച്ച് കുറിച്ചതാണ് ഈ വാക്ക് . ബാർത്ത് അതിനു ഉത്തരഘടനാതിഷ്ടി തമായ ഒരു വ്യാഖ്യാനം നല്കുന്നു . ബാർത്ത് "ഗ്രന്ഥകാരന്റെ മരണം " എന്ന ആശയം വിശദീകരിക്കുന്നത് ബർസക്കിന്റെ കഥയെ സൂചിപ്പിച്ചുകൊണ്ടാണ് . സ്ത്രീയായി പ്രത്യക്ഷപ്പെടുന്ന കഥാപാത്രത്തെ വർണ്ണിക്കുന്നിടത്ത് അദ്ദേഹം എഴുതി "അത് സ്ത്രീ തന്നെ - അവൾക്കു പെട്ടെന്നുണ്ടാകുന്ന ഭയങ്ങൾ അയുക്തികമായ തോന്നലുകൾ , സഹജമായ ഉത്കണ്ഠകൾ , തിടുക്കത്തിൽ കാണിക്കുന്ന ധീരതകൾ , നിസ്സാര കാര്യങ്ങളെ ചൊല്ലിയുണ്ടാകുന്ന ബഹളങ്ങൾ , മനോരമ്യമായ സംവേദന ശീലം അങ്ങനെ എല്ലാം കൊണ്ടും ". ബാർത്ത് ചോദിക്കുന്നു , ഇതൊക്കെപറ യുന്നതാരാണ് , നായകനോ, സ്ത്രീ സ്വഭാവ പരിചയമുള്ള ബാർത്തോ ? നമുക്ക് അറിയില്ല .

"രചന എന്നാൽ എല്ലാ സ്വരങ്ങളേയും എല്ലാ ഉത്ഭവ കേന്ദ്രങ്ങളെയും ഇല്ലായ്മ ചെയ്യുക എന്നാണ് അർത്ഥം ". ഗ്രന്ഥകാരന്റെ സ്ഥാനം രചനയിൽ വ്യാകരണത്തോടനുബന്ധിച്ചു മാത്രമാകുന്നു. ഗ്രന്ഥകാരനും ഗ്രന്ഥവും തമ്മിൽ അതിന്ദ്രിയമായ ഒരു ബന്ധമില്ല. ഒരാൾ രചന ആരംഭിച്ചാൽ അതിന്റെ അർ ത്ഥം ഗ്രന്ഥകാരൻ മരണത്തിലക്ക് പ്രവേശിച്ചു എന്നാണ് . ഇത്തരുണത്തിൽ പ്രാചിന ഗ്രന്ഥകാരനായ ഹൊരെസ് പറയുന്നത് പ്രദാനപ്പെട്ടതുതന്നെ . അദ്ദേഹം പറയുന്നു "ഒരിക്കൽ ഒരു വാക്ക് പുറത്തു വിട്ടാൽ പിന്നെ അത് തിരിയെ ചോദിക്കണോ അതിന്മേൽ നിയന്ത്രണം ആവശൃപ്പെടുവാനൊ ഒരു ഗ്രന്ഥകാരനു യാതൊരു അവകാശവുമില്ല ". ഗ്രന്ദാകരനു നല്കുന്ന അമിതമായ പ്രാധാന്യം ആധുനിക കലഘട്ടതിന്റെതാണ് . പ്രാചീന സമൂഹങ്ങളിൽ ഗ്രന്ഥകാരനെ ഒരു മധ്യവർത്തിയായി കണക്കാക്കിയിരുന്നു . അത് പ്രധാനമായും അധികാരികളും സമൂഹവും തമ്മിലോ അല്ലെങ്കിൽ ദൈവികമായ വെളിപാടുകളുടെ മധ്യസ്ഥനായോ കണക്കാക്കിയിരുന്നു . ചിലർ സമൂഹത്തിൽ വാമൊഴിയായി നിലനിന്നിരുന്ന കഥകളും മറ്റു പാരമ്പര്യങ്ങളും ക്രോഡീകരിക്കുന്നവരായിരുന്നു . മധ്യ കാലഘട്ടതോടെയാണ് ഗ്രന്ഥകാരന്മാരെ രചനയുടെ ആവശ്യഘടകവും കേന്ദ്രവും ആയി പരിഗണിക്കാൻ തുടങ്ങിയത് അഭ്യാസ ജ്ഞാനവാദവും , ഫ്രഞ്ച് ദേശീയവാദവും നവോത്ഥാനവും അതിനു പ്രേരകശക്തിയായി . രചന ഒരാളുടെ പ്രസക്തിക്കുള്ള മാർഗ്ഗമായി മാറി . മുതലാളിത്യ വ്യവസ്ഥിതി പിന്നീട് വ്യക്തി അധിഷ്ടി തമായ രചനകളെ അളവറ്റു പ്രോത്സാഹിപ്പിക്കുകയും ചെയ്തു . സാഹിത്യ പഠനമെന്നാൽ ഗ്രന്ഥകാരനെപറ്റിയുള്ള പഠനമാണ് എന്ന സ്വേച്ച്ചാ പരമായ ആശയം അതിലൂടെ ആരംഭിച്ചു ഇന്നും നിലനില്കുന്നു . ഗ്രന്ഥകാരന്റെ ജീവചരിത്രം , ആശയങ്ങൾ, ജീവിത വീക്ഷണം എന്നിവ ഗ്രന്ഥത്തിന്റെ വ്യാഖാനത്തിലും വിലയിരുത്തലിലും വളരെ പ്രസക്തവും പ്രാധാന്യവുമുള്ളതായി.

ഗ്രന്ഥകാരന്റെ വാഴ്ച വിമർശകന്റെയും വാഴ്ച്ചയായിരുന്നു ഗ്രന്ഥകാരൻ ഗ്രന്ഥത്തിൽ കേന്ദ്രവർത്തിയായിരുന്നു . പല ഗ്രന്ഥകാരന്മാരും കർത്താവിനെ കൃതികളിൽ നിന്നു അകറ്റിനിർത്താൻ ശ്രമിച്ചു . മല്ലാർമെ തൻറ്റെ കാവ്യ ശാസ്ത്രത്തിൽ "കവിയെ കവിതയിൽനിന്നു മായിച്ചു കളയണമെന്ന് "പറഞ്ഞിട്ടുണ്ട് . ഫ്ളോബറും ഹെന്ന്ട്രി ജയിംസും , ജയിംസ് ജോയിസും ഗ്രന്ഥകാരനെ പാത്ര ചേതോവൃത്തികളുടെ പിന്നിൽ അദ്രശ്യനും സ്വന്തം സ്വരം കേൾപിക്കാത്തവനുമായി ഒളിപ്പിച്ചു. ഹെമിങ്ങ് വേ കഥകൾ നാടകത്തിലെന്നോണം സംഭാഷണമാക്കി ഗ്രന്ഥകാരനെ അദൃശ്യനാക്കി. കഥ ഉത്തമപുരുഷന്റെ ഭാഷയിലാക്കി വസ്തുനിഷ്ഠ പാലിച്ചും പാത്രത്തിന്റെ ഏകാന്തമായ ആത്മഭാഷണമാക്കിയും പലരും പല തലത്തിൽ അപ്ര ത്യക്ഷനാക്കി. പക്ഷേ ഈ പ്രയത്ങ്ങൾ വ്യധാവിലാകുകയാണ് ചെയ്തത്. അയാളെ മായിച്ചു കളയാൻ എത്രത്തോളം ശ്രമിച്ചുവൊ അത്രത്തോളം അയാള്ക്ക് പ്രത്യേകത വർദ്ധിപ്പിക്കുകയാണ് ചെയ്തത്.

ഗ്രന്ഥകാരൻ ആദ്യം പിന്നിട് അയാളിൽനിന്നു ഗ്രന്ഥം എന്നാണല്ലോ സാധാരണ പറഞ്ഞു വരുന്ന ക്രമം. പക്ഷേ ബാർത്തിനെ സംബന്ധിച്ചിടത്തോളം ഗ്രന്ഥകാരന്റെ ജനനം ഗ്രന്ഥതോടൊപ്പം മാത്രമാണ്. ഗ്രന്ഥകാരനും ഗ്രന്ഥത്തിനും കർത്താവും ക്രിയയും എന്നുള്ള ബന്ധമില്ല. "ഭാഷയാണു ഗ്രന്ഥകാരന്റെ കലവറ. ഭാഷയോടുള്ള വ്യാപാരം വിട്ടു വേറെ കാലവുമില്ല. എഴുത്ത് ഒരു ഓർമ്മക്കുറിപ്പൊ ചിത്രീകരണമൊ അല്ല. പ്രത്യുത വിവിധ മാനങ്ങളുള്ള പല ആലേഖനങ്ങളുടെ കൂട്ടിമുട്ടലും കൂടിച്ചേരലും ആണ്. അവയൊന്നും മൗലികമല്ല. സംസ്കാരത്തിന്റെ അസംഖ്യം തലങ്ങളിൽനിന്നു സ്വരൂപിക്കുന്ന ഉദ്ധരണികളുടെ സംയുക്തം മാത്രമാണ്".അങ്ങനെ രചനയിൽ ഉപയോ ഗിക്കുന്ന സ്വരങ്ങളുടെ ഉത്ഭവ സ്ഥാനമേത് എന്ന് തിരിച്ചറിയാൻ സാധിക്കാ ത്ത അവസ്ഥയിലേക്ക് നാം എത്തുന്നു . എഴുത്തുകാരൻ പറയാൻ ഉദ്ദേശിക്കുന്ന കാര്യങ്ങ ൾ ഒരു നിഘണ്ടുവിലെന്നോണം സമൂ ഹത്തിൽ നിലനില്ക്കുന്നുണ്ട് . അദ്ദേഹം പ്രകടിപ്പിക്കുന്ന വികാരങ്ങളും സംസ്കാരമാകുന്ന നിഘണ്ടുവിൽനിന്നു അടർത്തിയെടുതതാണ് . ഈ അർത്ഥത്തിൽ രചന ഒരു ജീവൻ നൽകൽ മാത്രമാണ്. ഒരു അർത്ഥത്തിലേക്കു മാത്രം വായനക്കാരനെ നയിച്ചിരുന്ന ഒരു ദൈവിക വെളിപാടോ സ്വാഭാവിക ഇടപെടലോ ആയി ഒരു ഗ്രന്ഥത്തെയും ഇനി കണാനാകില്ല . ഓരോ രചനയും വിവിധ മാനങൾ ഉൾകൊല്ലുന്ന വിവിധ രചനകളുടെ ഒരു സങ്കരമാണ്. ഇവിടെ ആർക്കും എതെങ്കിലും ഒരു കൃതിയുടെ മൗലികത അവകാശപ്പെടാനില്ല . മുൻപ് സൂചിപ്പിച്ചതുപോലെ എഴുത്തുകാരൻ ഇവയെ എല്ലാം കൂട്ടി യോജിപ്പിക്കുക മാത്രമാന്നു ചെയ്യുന്നത് സംസാരിക്കുന്നത് ഭാഷയാണ് ഗ്രന്ഥകാരനല്ല. ഭാഷക്കു ഒരു വസ്തുവിനെ അല്ലാതെ വ്യക്തിയെ അറിയില്ല . വിവിധ സംസ്കാരങ്ങളിൽനിന്ന് ശേഖരിക്കുന്ന ഇത്തരം ആശയങ്ങളുടെ സംയോജനവും ഘടനയും നടക്കുന്നത് വയനക്കാരനിലാണ്, എഴുതുകാരനിലല്ല. "വായനക്കാരനെ ജനനം ഗ്രന്ഥകരന്റെ മരണം കൊണ്ട് വേണം ഉണ്ടാകാൻ". മുൻകാലവിമർശനങ്ങൾ എഴുത്തുകാരനെയല്ലാതെ വായനക്കാരനെ പരിഗണിച്ചിരുന്നില്ല.

“ഗ്രന്ഥകാരന്റെ മരണം" വിമർശകന്റെ മരണം കൂടിയാണ്. കാരണം ഗ്രന്ഥകരന്റെ മരണം എന്ന സത്യത്തോടുകൂടി ഗ്രന്ഥത്തെപ്പറ്റിയുള്ള വിശദീകരണവും വിലയിരുത്തലും ഒരു പാഴ്ജോലിയായിമാറി. ഒരു ഗ്രന്ഥകാരനെയയും ഒരു പ്രത്യേക അർത്ഥവും ഒരു ഗ്രന്ഥത്തിനു നല്കുക എന്നാൽ അതിന് അവസാനത്തെ സൂചകം നല്കുക എന്നാണ് അർഥമാക്കുന്നത് . ബാർത്ത് തന്റെ മിത്തുകളെക്കുറിചുള്ള ലേഖനതിൽ പറയുന്നു "പ്രഥമ ദ്രഷ്ട്യാ നിഷ്കളങ്കരെന്നു തോന്നിക്കുന്ന സാംസ്കാരിക സങ്കല്പങ്ങളും നിർമ്മിതികളും ഒക്കെ പ്രത്യക്ഷ പാഠത്തിൽ ഒതുക്കാതെ സന്ദേശങ്ങൾ ഉത്പ്പാദിക്കുന്നു". ഈ പാശ്ചാതലത്തിൽ വിമർശകനും വൃാഖൃാനവും ഒരു ഗ്രന്ഥതിന്റെ സൂചിതങ്ങളെ സ്വധീനിക്കുകയും അതിര് നിർണയിക്കുകയും ചെയ്യും. ഒരാൾക്ക് ഒരു ഗ്രന്ഥത്തെ സംബന്ധിച്ചു വിമർശകൻ എന്ന നിലയിൽ , ചെയ്യാവുന്ന കാര്യം അതിന്റെ ഘടനയെ വ്യകതമാക്കുക എന്നത് മാത്രമാണ് . മറ്റെല്ലാ പ്രവർത്തനങ്ങളും വായനക്കാരനെ സ്വാധീനിക്കുകയൊ അതിനെ മറ്റു വഴികളിലേക്ക് നയിക്കുകയൊ ചെയ്യും . അതിനാൽ വിമർശനത്തിനും ഉത്തര ഘടനാവാദത്തിൽ പ്രസക്തിയില്ല . 

ബാർത്ത്‌ പറയുന്നു രചനയുടെ ഇ വൈവിധ്യം വായനക്കാരനെയാണ് ലക്ഷ്യം വെയ്ക്കുന്നത്. ഒരു ഗ്രന്ഥതിന്റെ പൂർണത അതിന്റെ ലക്ഷ്യത്തെ ആശ്രയിച്ചിരിക്കുന്നു . തുടക്കത്തെയൊ തുടക്കക്കാരനെയൊ അല്ല. . ഇതു വായനക്കാരന് അമിത പ്രാധാന്യം നൽകൽ അല്ല . ബാർത്ത് പറയുന്നത് ഇവിടെ ശ്രദ്ധേയമാണ്. ഉത്തര ഘടനാവാദം നിഷേധിച്ച, അവഗണിച്ച മാനുഷവർഗ്ഗ വർഗ്ഗ പ്രേമം ഒരു തരത്തിലും തിരിയെ കൊണ്ടുവരാൻ , അത് ഗ്രന്ഥകാരനിലൂടെയായാലും വായനക്കരനിലൂടെ ആണെങ്കിലും, ഈ പ്രാധാന്യം നൽകൽ ഇടയാകരുത് .


</doc>
<doc id="273691" url="https://ml.wikipedia.org/wiki?curid=273691" title="ഹോളി ഹെൽ: എ മെമയിർ ഓഫ് ഫെയ്ത്ത്, ഡിവോഷൻ ആൻഡ് പ്യൂർ മാഡ്നെസ്">
ഹോളി ഹെൽ: എ മെമയിർ ഓഫ് ഫെയ്ത്ത്, ഡിവോഷൻ ആൻഡ് പ്യൂർ മാഡ്നെസ്

അമൃതാനന്ദമയിയെപ്പറ്റി രചിക്കപ്പെട്ട പുസ്തകമാണ് ഹോളി ഹെൽ: എ മെമയിർ ഓഫ് ഫെയ്ത്ത്, ഡിവോഷൻ ആൻഡ് പ്യൂർ മാഡ്നെസ് (വിശുദ്ധ നരകം: വിശ്വാസത്തിന്റെയും ആരാധനയുടെയും ശുദ്ധഭ്രാന്തിന്റെയും ഓർമക്കുറിപ്പ്). അടുത്ത അനുയായികളുമായി അമൃതാനന്ദമയിക്ക് ലൈംഗികബന്ധമുണ്ടെന്ന ആരോപണം മുതൽ അവരിൽ നിന്ന് ലൈംഗിക രോഗം പിടിപെട്ടതായി ഒരാൾ പറഞ്ഞു എന്ന ആരോപണം വരെ ഈ കൃതിയിൽ ഉൾപ്പെടുത്തിയിട്ടുണ്ട്. ഓസ്ട്രേലിയക്കാരിയായ ഗെയിൽ ട്രെഡ്‌വെൽ ആണ് രചയിതാവ്.

അമൃതാനന്ദമയിയുടെ പഴയ ശിഷ്യയായിരുന്ന ഗെയ്ൽ ട്രെഡ്വെൽ ഗായത്രി എന്ന പേരു സ്വീകരിച്ച് 20 വർഷം ആശ്രമവാസിയായി കഴിഞ്ഞിരുന്നു. ഈ കാലഘട്ടമാണ് ഈ ഗ്രന്ഥത്തിലെ പ്രതിപാദ്യവിഷയം.ഈ ആരോപണങ്ങൾ അവിശ്വസിക്കേണ്ടതില്ലെന്ന് അമൃതാനന്ദമയിയുടെ ജീവചരിത്രകാരനായ പ്രഫ. എം. രാമകൃഷ്ണൻ നായർ പ്രസ്താവിച്ചിരുന്നു. 

ഈ ഗ്രന്ഥം വലിയ വിവാദങ്ങൾക്ക് കാരണമായി. ലേഖിക മൂന്നു തവണ മാതാ അമൃതാനന്ദമയിയെ വധിക്കാൻ ശ്രമിച്ചിരുന്നു എന്ന് ആശ്രമത്തിലെ മറ്റൊരു ശിഷ്യയായ ബ്രഹ്മചാരിണി ലക്ഷ്മി ആരോപിക്കുകയുണ്ടായി. 

ഗ്രന്ഥം പിടിച്ചെടുക്കണമെന്നാവശ്യപ്പെട്ട് കോടതിയിൽ ഹർജി നൽകപ്പെടുകയുണ്ടായി.


</doc>
<doc id="273699" url="https://ml.wikipedia.org/wiki?curid=273699" title="സംവഹന കലകൾ">
സംവഹന കലകൾ

സസ്യങ്ങളിലെ പ്രധാന സംവഹന കലകളാണ് സൈലവും ഫ്ലോയവും. ജലം, ലവണങ്ങൾ തുടങ്ങിയവയെ സൈലവും ആഹാരത്തെയും മറ്റു ഓർഗാനിക്ക് സംയുക്തങ്ങളെ ഫ്ലോയവും സംവഹനം ചെയ്യുന്നു.



</doc>
<doc id="273706" url="https://ml.wikipedia.org/wiki?curid=273706" title="ശേഖർ കപൂർ">
ശേഖർ കപൂർ

ഒരു ഇന്ത്യൻ സംവിധായകനും, നടനും, നിർമ്മാതാവുമാണ് ശേഖർ കപൂർ(ജനനം: 6 ഡിസംബർ 1945)

പ്രശസ്ത ഹിന്ദി ചലച്ചിത്രനടൻ ദേവാനന്ദിന്റെ സഹോദരിയുടെ മകനാണ്. മാസൂം(1983), മിസ്റ്റർ ഇന്ത്യ(1987) തുടങ്ങിയ ബോളിവുഡ് ചിത്രങ്ങളുടെ സംവിധായകനാണ്. ചമ്പൽ കൊള്ളക്കാരിയായിരുന്ന ഫൂലൻ ദേവിയുടെ ജീവിതത്തെ ആസ്പദമാക്കി 1994-ൽ നിർമ്മിച്ച ‘ബാൻഡിറ്റ് ക്വീൻ’ എന്ന ചിത്രത്തിലൂടെ അന്താരാഷ്ടപ്രശസ്തി നേടി. എലിസബത്ത് 1 രാജ്ഞിയുടെ ജീവിതത്തെ ആസ്പദമാക്കി കപൂർ സംവിധാനം ചെയ്ത ‘’എലിസബത്ത്’’(1998), ‘’ ’എലിസബത്ത്’’: ദി ഗോൾഡൻ ഏജ്’’(2007) എന്നീ ചിത്രങ്ങൾക്ക് ഏഴ് അക്കാഡമി അവാർഡ് നാമനിർദ്ദേശങ്ങൾ ലഭിക്കുകയുണ്ടായി.. "വിശ്വരൂപം"(2013) എന്ന ചിത്രത്തിൽ റോ ഉദ്യോഗസ്ഥനായ കേണൽ ജഗന്നാഥ് എന്ന വേഷം ച്യ്തു. 

ബ്രിട്ടീഷ് പർവതാരോഹകനായിരുന്ന ജോർജ്ജ് മാലറിയുടെ ജീവിതത്തെ ആധാരമാക്കി ജൂലിയ റോബർട്ട്സ് നിർമ്മിക്കുന്ന "മാലറി" എന്ന ചിത്രത്തിന്റെ സംവിധാനമാണ് കപൂറിന്റെ പുതിയ സംരംഭം.

.2000-ത്തിൽ പദ്മശ്രീ ബഹുമതി ലഭിച്ചു.



</doc>
<doc id="273708" url="https://ml.wikipedia.org/wiki?curid=273708" title="ചെങ്കാലൻ തിരവെട്ടി">
ചെങ്കാലൻ തിരവെട്ടി

ചെങ്കാലൻ തിരവെട്ടി അഥവാ അയലക്കാക്കയുടെ ഇംഗ്ലീഷിലെ പേര് Flesh-footed Shearwater എന്നാണ്. ശാസ്ത്രീയ നാമം "Puffinus carneipes" എന്നും.
കറുത്ത നിറം. മങ്ങിയ നിറത്തിലുള്ള കൊക്കിന്റെ അറ്റം, കറുപ്പാണ്. 
കോളനികളായാണ് പ്രജനനം നടത്തുന്നത്. 




</doc>
<doc id="273712" url="https://ml.wikipedia.org/wiki?curid=273712" title="വിൽസൺ കാറ്റിളക്കി">
വിൽസൺ കാറ്റിളക്കി

വിൽസൺ കാറ്റിളക്കി ഇംഗ്ലീഷിൽ Wilson's Storm Petrel, Wilson's Petrel എന്നൊക്കെയാണ് പേര്. ശാസ്ത്രീയ നാമം "Oceanites oceanicus" എന്നാണ്. ഇതൊരു ചെറിയ കടൽ പക്ഷിയാണ്.

ഇവയ്ക്ക് 16-18.5 സെ.മീ നീളമുണ്ട്. 38-42 സെ.മീ ചിറകുകളുടെ അറ്റം തമ്മിൽ അകലമുണ്ട്. ഇവയുടെ മേൽ ചിറകുമൂടിയ്ക്ക് മഞ്ഞിയ പട്ടയുണ്ട്. വിരലുകൾക്കിടയിലുള്ള പാടയ്ക്ക് മഞ്ഞ നിറമാണ്.

തെക്കേ അർദ്ധഗോളത്തിൽ വേനൽകാലമാവുമ്പോൾ വേനലാവുമ്പോൾ അന്റ്റാർട്ടിക്കിന്റെ തീരപ്രദേശങ്ങളിലും അടുത്ത ദ്വീപുകളിലും കാണുന്നു. ബാക്കിയുള്ള കാലം മുഴുവനും കടലിലാണ്. 

ശരാശരി 40 ഗ്രാം തൂക്കം വരും. ഇതാണ് അന്റാർട്ടിക്കയിൽ പ്രജനനം നടത്തുന്ന ഉഷ്ണ രക്തമുള്ള ജീവികളിൽ ഏറ്റവും ചെറുതാണ്. 
ഇവ കൂട്ടമായാണ് കൂടുണ്ടാക്കുന്നത്. കടലിനടുത്ത് കൊച്ചു പാറക്കെട്ടിലോ ഉറയ്ക്കാത്ത മണ്ണിൽ ഒരു വെളുത്ത മുട്ടയിടും. കുഞ്ഞുങ്ങൾ കൂട്ടിൽ 60 ദിവസത്തോളം കഴിയും.



</doc>
<doc id="273713" url="https://ml.wikipedia.org/wiki?curid=273713" title="ചെഞ്ചുണ്ടൻ ഉറുമിവാലൻ">
ചെഞ്ചുണ്ടൻ ഉറുമിവാലൻ

ചെഞ്ചുണ്ടൻ ഉറുമിവാലൻ യെ ഇംഗ്ലീഷിൽ Red-billed Tropicbird, Boatswain Bird എന്നൊക്കെ വിളിക്കുന്നു. ശാസ്ത്രീയ നാമം എന്നാണ് "Phaethon aethereus." 
ഇവ അറ്റ്ലാന്റിക് സമുദ്രം, പസിഫിക് സമുദ്രം, ഇന്ത്യൻ സമുദ്രം എന്നിവിടങ്ങളിൽ കാണുന്നു. പാകിസ്താനിലും ഇന്ത്യയുടെ പടിഞ്ഞാറു ഭാഗങ്ങളിലും കാണുന്ന ഉപവിഭാഗമാണ് ചെഞ്ചുണ്ടൻ ട്രോപിക് പക്ഷി. ഈ പക്ഷി നിലത്ത് ഒരു മുട്ടയിടും, ധ്രുവപ്രദേശത്തെ ദ്വീപുകളിലാണ് ഇടുന്നത്. പ്രജനന കാലം കഴിഞ്ഞാല് പിന്നെ ആവയെ അവിടെ കാണില്ല..
വെള്ള നിറത്തിലുള്ള പക്ഷിയാണ്. നടുവിലെ തൂവലൊഴിച്ച് നീളം 48 സെ.മീ ആണ്. നടുവിലെ തൂവലിന് ശരീരത്തിന്റെ രണ്ടിരട്ടി നീളമുണ്ട്. ചിറകിന്റെ അറ്റം തമ്മിൽ 1മീ. അകലമുണ്ട്. പറക്കൽ തൂവലുകളിൽ കറുത്ത അടയാളമുണ്ട്. കണ്ണിലൂടെ കരുത്ത നിറമുണ്ട്. ചുണ്ട് ചുവന്നതാണ്.



</doc>
<doc id="273714" url="https://ml.wikipedia.org/wiki?curid=273714" title="തവിടൻ കടൽ‌വാത്ത">
തവിടൻ കടൽ‌വാത്ത

തവിടൻ കടൽ വാത്തയുടെ ഇംഗ്ലീഷിലെ പേര് Brown Booby എന്നാണ്. ശസ്ത്രീയ നാമം "Sula leucogaster" എന്നാണ്. 
പിടയുടെ നീളം 80 സെ.മീ ഉണ്ട്. ചിറാകുകളുടെ അറ്റം തമ്മിൽ 150 സെ.മീ അകലമുണ്ട്. 1300 ഗ്രം വരെ തൂക്കം വരും. പൂവൻ, പിടയെ അപേക്ഷിച്ച് ചെറുതാണ്. 

തലയും മുകൾ ഭാഗവും കടുത്ത തവിട്ടു നിറമാണ്. വയർ വെളുത്ത നിറമാണ്. 




</doc>
<doc id="273735" url="https://ml.wikipedia.org/wiki?curid=273735" title="അമൃതം ഗോപിനാഥ്">
അമൃതം ഗോപിനാഥ്

മലയാളചലച്ചിത്രനടിയും നൃത്തസംവിധായികയുമാണ് അമൃതം ഗോപിനാഥ് (ജനനം:1946). പത്താം വയസിൽ നാടകങ്ങളിലും മറ്റും അഭിനയിച്ചു തുടങ്ങിയ ഇവർ അമ്പതോളം ചലച്ചിത്രങ്ങളിൽ വേഷമിട്ടു. റാംജിറാവ് സ്പീക്കിങ്ങ് എന്ന ചിത്രത്തിൽ ഗോപാലകൃഷ്ണനോട് (മുകേഷ്) 'കമ്പിളിപ്പുതപ്പ്' വാങ്ങണമെന്നു പറയുന്ന മേട്രൻ ചേച്ചിയെ അവതരിപ്പിച്ചത് അമൃതം ആയിരുന്നു.

1946-ൽ ആലപ്പുഴ ജില്ലയിലെ പള്ളിപ്പാട് അരവികുളങ്ങര വീട്ടിൽ കൃഷ്ണപിള്ളയുടെയും നാണിക്കുട്ടിയമ്മയുടെയും മകളായി ജനനം. നർത്തകനായ ഷാഡോ ഗോപിനാഥിനെ വിവാഹം കഴിച്ചു. നാലു കുട്ടികൾ.

കുട്ടിക്കാലത്തുതന്നെ നൃത്തരംഗത്തേക്കു കടന്നുവന്ന അമൃതം മണിപ്പൂരി നൃത്തവും കഥക്കും പഠിച്ചിരുന്നു. തിരുവിതാംകൂർ രാജസഭയിൽ നൃത്തം അവതരിപ്പിച്ചിട്ടുണ്ട്. അന്ന് ചിത്തിര തിരുന്നാൾ മഹാരാജാവ് അമൃതത്തെ അഭിനന്ദിക്കുകയും ചെയ്തിരുന്നു.

1959-ൽ ഗായകൻ യേശുദാസിന്റെ പിതാവ് അഗസ്റ്റിൻ ജോസഫിന്റെ നാടകത്തിലാണ് ആദ്യമായി അഭിനയിച്ചത്. അതിൽ യേശുദാസിന്റെ സഹോദരിയുടെ വേഷമാണ് ചെയ്തത്. പിന്നീട് കല്പന തീയറ്റേഴ്സിലും പി.ജെ. തീയറ്റേഴ്സിലും നിരവധി നാടകങ്ങളിൽ അഭിനയിച്ചു. ബഹദൂർ, മുതുകുളം രാഘവൻ പിള്ള എന്നിവർക്കൊപ്പം നാടകങ്ങളിലും സിനിമകളിലും അഭിനയിക്കുവാൻ അവസരം ലഭിച്ചു.

അമൃതം അഭിനയിച്ച ആദ്യത്തെ ചലച്ചിത്രം "വേലക്കാരൻ" (1953) ആയിരുന്നു. അതേവർഷം പുറത്തിറങ്ങിയ "ശരിയോ തെറ്റോ" എന്ന ചിത്രത്തിൽ തിക്കുറിശ്ശിയുടെ സഹോദരിയായി വേഷമിട്ടു. പിന്നീട് "പാലാട്ടുകോമൻ" (1962), "ഉമ്മ" (1960), "മാമാങ്കം" (1979) എന്നീ ചലച്ചിത്രങ്ങളിലും അഭിനയിച്ചു. ഇവയിൽ പലതും ചെറിയ വേഷങ്ങളായിരുന്നു.

"രണ്ടു മുഖങ്ങൾ" എന്ന ചിത്രത്തിലാണ് ആദ്യമായി നൃത്തസംവിധാനം നിർവ്വഹിച്ചത്. പിന്നീട് "ഈണം മറന്ന കാറ്റ്", "അഴിയാത്ത ബന്ധങ്ങൾ", "ആഴി", "തച്ചോളി അമ്പു", "മാമാങ്കം", "പടയോട്ടം", "ആലിലക്കുരുവികൾ", "പോലീസ് ഡയറി", "പപ്പയുടെ സ്വന്തം അപ്പൂസ്", "ലൈഫ് ഈസ് ബ്യൂട്ടിഫുൾ" തെലുങ്ക് ചലച്ചിത്രമായ "ഓട്ടോഗ്രാഫ്", ഇംഗ്ലീഷ് ചലച്ചിത്രം "ബ്ലാക്ക് വാട്ടർ" എന്നിവയിലും നൃത്തസംവിധായികയായി.

"ലൈഫ് ഈസ് ബ്യൂട്ടിഫുൾ" എന്ന ചിത്രത്തിലാണ് അവസാനമായി അഭിനയിച്ചത്. ചലച്ചിത്രരംഗത്തുനിന്നും വിട്ടുനിന്ന അമൃതം പിന്നീട് നൃത്താധ്യാപികയായി. കുഞ്ചാക്കോ ബോബൻ, ജലജ, മങ്ക മഹേഷ് തുടങ്ങി നിരവധി ചലച്ചിത്രതാരങ്ങളെ നൃത്തം പഠിപ്പിച്ചിട്ടുണ്ട്.


</doc>
<doc id="273737" url="https://ml.wikipedia.org/wiki?curid=273737" title="രഘുകുമാർ">
രഘുകുമാർ

'ഈശ്വര ജഗദീശ്വര' എന്ന ചിത്രത്തിലൂടെ 1979-ൽ ചലച്ചിത്രലോകത്തെത്തിയ സംഗീതസംവിധായകനാണ് രഘുകുമാർ. 1953-ൽ കോഴിക്കോട്ടാണ് അദ്ദേഹം ജനിച്ചത്. അച്ഛൻ: പരേതനായ തൃപ്പൂണിത്തുറ കോവിലകം കേളപ്പൻ തമ്പുരാൻ, മാതാവ്: പരേതയായ ഫറോക്ക് പൂതേരിൽ ഇല്ലത്തിൽ പി. കെ. ലീലാമ്മ. റിലീസായ ആദ്യ ചിത്രം: വിഷം. ആകാശവാണി കലാകാരനും ആയിരുന്നു.ആർ, കെ. ശേഖറിന്റെ(ഏ. ആർ. റഹ്മാന്റെ അച്ഛൻ) കീഴിലാണ് പാട്ടുകാരനായി സിനിമാസംഗീതമേഖലയിലേയ്ക്ക് പ്രവേശിച്ചത്.
പ്രഗൽഭനായ തബല വിദ്വാൻ ആയ  രഘുകുമാർ മറ്റു സംഗീതസംവിധായകരുടെ സംവിധാനത്തിൽ തബല വായിച്ചിരുന്നു പ്രശസ്തമായ ആറാം തമ്പുരാൻ എന്ന സിനിമയിലെ ഹരിമുരളീരവം എന്ന ഗാനരംഗത്ത്  യേശുദാസിനൊപ്പം അനിതരസാധാരണമായ  വേഗതയിൽ തബല നോട്ട്സ് പാടുന്ന രഘുകുമാറിന്റെ ശബ്ദവും കേൾക്കാം.



</doc>
<doc id="273753" url="https://ml.wikipedia.org/wiki?curid=273753" title="ജിഗാനോട്ടറാപ്റ്റോർ">
ജിഗാനോട്ടറാപ്റ്റോർ

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഓവിറാപ്റ്റോസൗറിയ എന്ന ഗണത്തിൽ പെട്ട ദിനോസർ ആണ് ജിഗാനോട്ടറാപ്റ്റോർ. 2005 ൽ മംഗോളിയയിൽ നിന്നും ആണ് ഇവയുടെ ഫോസ്സിൽ കണ്ടു കിട്ടുന്നത്. 2007 ൽ ആണ് വർഗ്ഗീകരണം നടന്നത്. ഭാഗികമായ ഫോസ്സിൽ മാത്രമേ ഇത് വരെ കണ്ടു കിട്ടിയിട്ടുള്ളൂ . ഒവിറാപ്റ്റോർ ഇനത്തിൽ കണ്ടു കിട്ടിയതിൽ വെച്ച് ഏറ്റവും വലുതാണ് ഇവ. ജിഗാനോട്ടറാപ്റ്റോർ എന്ന പേരിന്റെ അർഥം വലിയ കള്ളൻ എന്നാണ്.



</doc>
<doc id="273758" url="https://ml.wikipedia.org/wiki?curid=273758" title="ജോസ് ആലഞ്ചേരി">
ജോസ് ആലഞ്ചേരി

മലയാള നാടകനടനും സംവിധായകനുമായിരുന്നു ജോസ് ആലഞ്ചേരി(മരണം : 20 ഫെബ്രുവരി 2013). കേരള സംഗീതനാടക അക്കാദമിയുടെ മികച്ച നടനുള്ള പുരസ്‌കാരമടക്കം ഒട്ടേറെ പുരസ്‌കാരങ്ങൾ നേടിയിട്ടുണ്ട്.
ചങ്ങനാശേരി തുരുത്തി ആലഞ്ചേരി പരേതരായ ഔസേഫ്‌ ഫിലിപ്പോസ്‌-അന്നമ്മ ദമ്പതികളുടെ മകനാണ്‌. 1953-ൽ ഇരുപത്തൊന്നാം വയസ്സിലാണ് ജോസ് ആലഞ്ചേരി അരങ്ങിലെത്തുന്നത്. ചങ്ങനാശേരി ഡ്രാമാറ്റിക് ക്ലബ്ബിന്റെ നാടകത്തിലായിരുന്നു തുടക്കം. ചാച്ചപ്പൻ നേതൃത്വം നൽകിയ ചങ്ങനാശേരി ഗീഥാ ആർട്സ് ക്ലബ്ബിന്റെ "നാടുണരുന്നു" എന്ന നാടകത്തിലൂടെ പ്രശസ്തിയിലേക്കുയർന്നു. ഏപ്രിൽ 5, കുറുക്കൻ രാജാവായി, ഏഴുരാത്രികൾ, രശ്മി, അന്തിമേഘം, മണ്ണ് തുടങ്ങിയ നാടകങ്ങൾ ആലഞ്ചേരിയുടെ നാടകജീവിതത്തിൽ നാഴികക്കല്ലുകളായി. കോട്ടയം നാഷണൽ തീയറ്റർ, ചങ്ങനാശേരി തരംഗം തിയറ്റേഴ്സ്, പൂഞ്ഞാർ നവധാര, കോട്ടയം സമഷ്ടി തുടങ്ങിയ നാടക ട്രൂപ്പിനൊപ്പം നീണ്ട 44 വർഷക്കാലം നിരവധി കഥാപാത്രങ്ങൾക്ക് അദ്ദേഹം ജീവൻ നൽകി. കൊല്ലം അസീസി, കോട്ടയം നാഷണൽ, അങ്കമാലി സമഷ്ടി തുടങ്ങിയ നാടകസമിതികളിലും ആലഞ്ചേരി വേഷമിട്ടു. 

തരംഗം തിയറ്റേഴ്‌സിൽ സംവിധായകനും നടനുമായിരുന്നു. മായാജാലം എന്ന നാടകത്തിൽ കെഎസ്‌ആർടിസി ഇൻസ്‌പെക്‌ടറായി അഭിനയിച്ച ഇദ്ദേഹത്തിനെ പിഒസി മികച്ച നടനുള്ള അവാർഡ്‌ നൽകി ആദരിച്ചു. 1983 ൽ ജോസ് ആലഞ്ചേരി സംവിധാനം ചെയ്ത ‘മോചനം’ എന്ന നാടകത്തിന് മികച്ച നാടകത്തിനുള്ള കേരള നാടക അക്കാദമിയുടെ അവാർഡ് ലഭിച്ചു. 


</doc>
<doc id="273761" url="https://ml.wikipedia.org/wiki?curid=273761" title="നിഫിഡിപിൻ">
നിഫിഡിപിൻ

കൂടിയ രക്തസമ്മർദ്ദം ചികിത്സിക്കാനും നെഞ്ചുവേദന മാറ്റാനും ഉപയോഗിക്കുന്ന ഒരു മരുന്നാണ് നിഫിഡിപിൻ.കാൽസ്യംചാലകം നിർജീവമാക്കുന്ന ഈ മരുന്ന് രക്തക്കുഴലിലെ പേശികളെ അയച്ച് രക്തസമ്മർദ്ദം കുറക്കാൻ സഹായിക്കുന്നു. ഹൃദയധമനികളിലെ രക്തയോട്ടം കൂട്ടി 
നെഞ്ചുവേദന കുറക്കുന്നു.

</doc>
<doc id="273763" url="https://ml.wikipedia.org/wiki?curid=273763" title="നിമോഡിപ്പിൻ">
നിമോഡിപ്പിൻ

കൂടിയ രക്തസമ്മർദ്ദം ചികിത്സിക്കാനും നെഞ്ചുവേദന മാറ്റാനും ഉപയോഗിക്കുന്ന ഒരു മരുന്നാണ് നിമോഡിപ്പിൻ.കാൽസ്യംചാലകം നിർജീവമാക്കുന്ന ഈ മരുന്ന് രക്തക്കുഴലിലെ പേശികളെ അയച്ച് രക്തസമ്മർദ്ദം കുറക്കാൻ സഹായിക്കുന്നു. ഹൃദയധമനികളിലെ രക്തയോട്ടം കൂട്ടി നെഞ്ചുവേദന കുറക്കുന്നു.

നിമോഡൈപിൻ ഒരു സ്റ്റീരിക്ക്സെന്റർ ഉൾക്കൊള്ളുന്നു, രണ്ട് എനംതിഒമെര്സ് അടങ്ങിയിരിക്കുന്നു. ഇത് ഒരു രചെമതെ ആണ്, അതായത് (1 - 1 മിശ്രിതവും (" " " ") " " " " ") - ഫോം:
! colspan="2"| നിമോഡൈപ്പിന്റെ എൻമോയിമോമറുകൾ

</doc>
<doc id="273764" url="https://ml.wikipedia.org/wiki?curid=273764" title="ഇൻഡോചൈനീസ്‌ കടുവ">
ഇൻഡോചൈനീസ്‌ കടുവ

തെക്കുകിഴക്കൻ ഏഷ്യയിലെ ഇൻഡോചൈന പ്രദേശത്ത് കണ്ടുവരുന്ന കടുവയുടെ ഉപവർഗ്ഗമാണ് ഇൻഡോചൈന കടുവ. ലാവോസ്, കംബോഡിയ, മ്യാന്മാർ, വിയറ്റ്‌നാം, തായ്‌ലൻഡ്‌ മുതലായ രാജ്യങ്ങളിലാണ്‌ ഈ കടുവകളെ കണ്ടുവരുന്നത്‌. ഒരിക്കൽ ഈ കടുവകൾ ചൈനയിലും ഉണ്ടായിരുന്നു. എന്നാൽ 2007-ൽ ഇവയ്ക്ക് വംശനാശം സംഭവിച്ചു. ഇതിന്റെ ശാസ്തീയ നാമം Panthera tigris corbetti എന്നാണ്. ഈ കടുവകൾ വനത്തിൽ 1,200-1,500 എണ്ണം മാതമെ അവശേഷിക്കുന്നുള്ളു. 
മാംസഭൂക്കായ കടുവയുടെ പ്രധാന ആഹാരം മാൻ, കാട്ടുപന്നി, കന്നുകാലി, ആട് മുതലായവ ആണ്. ഇവയുടെ ആയുസ്സ് 18-25 വർഷം വരെ ആണ്. ആൺ കടുവയുടെ ശരീര ഭാരം ഏകദേശം 150-200 കിലോ. ഗ്രാമും പെൺ കടുവയുടെ ശരീര ഭാരം ഏകദേശം 100-130 കിലോ. ഗ്രാമും ആണ്. ഇൻഡോചൈന കടുവയും വംശനാശ ഭീഷണി നേരിടുന്നു. കഴിഞ്ഞ ഒരു ദശകത്തിൽ ഈ കടുവകളുടെ എണ്ണം 70% കുറഞ്ഞതായി ചില കണക്കുകൾ സൂചിപ്പിക്കുന്നു. 


</doc>
<doc id="273771" url="https://ml.wikipedia.org/wiki?curid=273771" title="എരയാംകുടി">
എരയാംകുടി

തൃശ്ശൂർ ജില്ലയിൽ തെക്കേ അറ്റത്ത്‌ ഏറണാകുളം ജില്ലയുടെ വടക്കേ അതിർത്തി പങ്കിടുന്ന ഒരു ഗ്രാമമാണ്‌ എരയാംകുടി. ചാലക്കുടി പുഴയുടെ തീരത്താണ് ഈ ഗ്രാമം. മാമ്പ്ര, അന്നമനട, പുളിയനം, എളവൂർ എന്നിവയാണ് അടുത്തുള്ള ഗ്രാമങ്ങൾ. ഇവിടെ താമസിക്കുന്ന ഭൂരിപക്ഷം ആളുകളും പ്രധാനമായും കൃഷിയെ ആശ്രയിച്ച് ജീവിക്കുന്നു.


</doc>
<doc id="273774" url="https://ml.wikipedia.org/wiki?curid=273774" title="കേരളയാത്ര (രമേശ് ചെന്നിത്തല)">
കേരളയാത്ര (രമേശ് ചെന്നിത്തല)

സമൃദ്ധ കേരളം, സുരക്ഷിത കേരളം എന്ന മുദ്രാവാക്യമുയർത്തി മുൻ കെപിസിസി പ്രസിഡന്റ് രമേശ് ചെന്നിത്തല കാസർഗോഡ് മുതൽ തിരുവനന്തപുരം വരെ നടത്തിയ യാത്രയാണ് കേരള യാത്ര എന്നറിയപ്പെടുന്നത്. 2013 ഏപ്രിൽ 18നാണ് ഈ യാത്ര ആരംഭിച്ചത്. മേയ് 18ന് യാത്ര അവസാനിച്ചു. കേരളത്തിലെ എല്ലാ ജില്ലകളിലും പ്രധാന നഗരങ്ങളിലും ഈ യാത്ര എത്തിയിരുന്നു. മുഖ്യമന്ത്രി ഉമ്മൻചാണ്ടിയാണ് കേരളയാത്ര ഫ്‌ളാഗോഫ് ചെയ്തത്. സമാപനം തിരുവനന്തപുരത്ത് രാഹുൽ ഗാന്ധിയാണ് ഉദ്ഘാടനം ചെയ്തത്.

എംഎൽഎമാരായ വർക്കല കഹാർ, പാലോട് രവി, എം.എ. വാഹിദ്, ആർ. സെൽവരാജ്, പി.സി. വിഷ്ണുനാഥ്, കേന്ദ്രമന്ത്രിമാരായ ശശി തരൂർ, കൊടിക്കുന്നിൽ സുരേഷ്, മന്ത്രി വി.എസ്. ശിവകുമാർ, ഡപ്യൂട്ടി സ്പീക്കർ എൻ. ശക്തൻ, എൻ. പീതാംബരക്കുറുപ്പ് എംപി, ഡിസിസി പ്രസിഡന്റ് കെ. മോഹൻകുമാർ, എം.എം. ഹസൻ, തമ്പാനൂർ രവി, കെ.പി. അനിൽകുമാർ, പന്തളം സുധാകരൻ, ജി. ബാലചന്ദ്രൻ, ബീമാപള്ളി റഷീദ്, എം.എ. ലത്തീഫ്, കൊട്ടാരക്കര പൊന്നച്ചൻ, സി.ആർ. ജയപ്രകാശ്, ടി. ശരത്ചന്ദ്രപ്രസാദ്, ലാലി വിൻസന്റ്, കരകുളം കൃഷ്ണപിള്ള, കെ.പി. കുഞ്ഞിക്കണ്ണൻ, എം.എ. കുട്ടപ്പൻ, ബിന്ദുകൃഷ്ണൻ എന്നിവർ വിവിധകേന്ദ്രങ്ങളിൽ ചെന്നിത്തലയെ സ്വീകരിക്കുകയും പ്രസംഗിക്കുകയും ചെയ്തു..

മന്ത്രിസ്ഥാനം നേടാനാണ് രമേശ് യാത്ര നടത്തിയതെന്ന് പന്ന്യൻ രവീന്ദ്രൻ ആരോപണം ഉന്നയിച്ചു. 


</doc>
<doc id="273775" url="https://ml.wikipedia.org/wiki?curid=273775" title="കേരളയാത്ര (കെ.കെ. രമ)">
കേരളയാത്ര (കെ.കെ. രമ)

ടി.പി. ചന്ദ്രശേഖരന്റെ ഭാര്യ കെ.കെ രമ മാർച്ച് 16 മുതൽ കാസർകോഡ് നിന്നു തിരുവനന്തപുരത്തേക്ക് നടത്താൻ പോകുന്ന യാത്രയാണ് കേരള യാത്ര എന്ന് അറിയപ്പെടുന്നത്. ആർ.എം.പി. സംസ്ഥാന സമിതിയാണ് ഈ തീരുമാനം എടുത്തിരിക്കുന്നത്. അഴിമതിക്കും വിലക്കയറ്റത്തിനും രാഷ്ട്രീയ ഫാസിസത്തിനുമെതിരേ ജനകീയ ബദൽ എന്നതാണ് ഈ യാത്രയുടെ ലക്ഷ്യം. സാധാരണ യാത്രകൾ പോലെ വോട്ട് അഭ്യർഥിച്ചുള്ള യാത്രയല്ല ഇതെന്ന് പറയപ്പെടുന്നു. ലോക്സഭാ തിരഞ്ഞെടുപ്പ് പ്രഖ്യാപിച്ചിട്ടും രാഷ്ട്രീയ യാത്രകൾ സംഘടിപ്പിക്കുന്നത് തിരഞ്ഞെടുപ്പ് മാതൃകാ ചട്ടലങ്കനമാണെന്ന കാരണത്താൽ ആർ.എം,പി സംസ്ഥാന കമ്മിറ്റി രമയുടെ കേരള യാത്ര വേണ്ടെന്നുവെച്ചു.


</doc>
<doc id="273780" url="https://ml.wikipedia.org/wiki?curid=273780" title="അറ്റോർവാസ്റ്റാറ്റിൻ">
അറ്റോർവാസ്റ്റാറ്റിൻ

രക്തത്തിലെ ഉയർന്ന കൊളസ്ട്രോൾ കുറക്കാൻ ഉപയോഗിക്കുന്ന മരുന്നാണ് അറ്റോർവാസ്റ്റാറ്റിൻ. സ്റ്റാറ്റിൻ മരുന്നുകളുടെ കുടുംബത്തിലെ ഒരംഗം. കൊളസ്ട്രോൾ ഉത്പാദനം കുറച്ച് രക്തത്തിലെ കൊളസ്ട്രോൾ കുറക്കുന്നു.
പേശീവേദന,
തലവേദന,
നെഞ്ചുവേദന,
തളർച്ച,
ഉറക്കക്കുറവ്

രക്തത്തിലെ കൂടിയ കൊളസ്ട്രോൾ, 
ഹൃദ്രാഗങ്ങൾ
10 മുതൽ 80 മില്ലി ഗ്രാം വരെ കിടക്കുന്നതിന് തൊട്ടുമുൻപ് ഗുളിക രൂപത്തിൽ.


</doc>
<doc id="273789" url="https://ml.wikipedia.org/wiki?curid=273789" title="സൈക്ലോസ്റ്റമേറ്റ">
സൈക്ലോസ്റ്റമേറ്റ

താടിയെല്ലില്ലാത്ത തരം ഒരു കശേരുകികളാണ് സൈക്ലോസ്റ്റമേറ്റ. ഇവയുടെ വായ വൃത്താകാരത്തിൽ പല്ലുകളോടു കൂടിയതാണ്. വൃത്താകാരമായ വായ ഉപയോഗിച്ച് മറ്റു ജീവികളിലും ഇടങ്ങളിലും പറ്റിപ്പിടിച്ചാണ് ഇവ ജീവിക്കുന്നത്. കൂടുതലും ഉപ്പുവെള്ളത്തിൽ കാണപ്പെടുന്ന ഇവയ്ക്ക് ഇണചേരുന്ന കാലഘട്ടത്തിൽ ദേശാടനസ്വഭാവമുള്ളതായി കാണപ്പെടുന്നു. സാധാരണയായി ഇവയുടെ ശരീരം വഴുവഴുപ്പുള്ളതും, ശൽക്കങ്ങളില്ലാത്തതുമായി കാണപ്പെടുന്നു.

ഉദാഹരണം 



</doc>
<doc id="273797" url="https://ml.wikipedia.org/wiki?curid=273797" title="സിറ്റി ലൈറ്റ്സ്">
സിറ്റി ലൈറ്റ്സ്

സിറ്റി ലൈറ്റ്സ് എന്നത് 1931-ൽ പുറത്തിറങ്ങിയ ഒരു അമേരിക്കൻ ഹാസ്യ ചലച്ചിത്രമാണ്. ചാർളി ചാപ്ലിൻ എഴുതി, സംവിധാനം ചെയ്ത് അഭിനയിച്ച ഈ ചിത്രം അന്ധയായ പെൺകുട്ടിയുമായി പ്രണയത്തിലാകുന്ന യാചകന്റെ കഥയാണ്‌ പറയുന്നത്. വിർജീനിയ ചെറിലും ഹാരി മയേഴ്സും മുഖ്യ വേഷങ്ങളിൽ അഭിനയിക്കുന്നു. വൻ വിജയം നേടിയ ചിത്രം ഇന്നും ഏറെ ശ്രദ്ധിക്കപ്പെടുന്നു. പല നിരൂപകരും ഇതുവരെ സൃഷ്ടിക്കപ്പെട്ടതിൽ വെച്ച് ഏറ്റവും മികച്ച ചിത്രങ്ങളിൽ ഒന്നായി ഇതിനെ കണക്കാക്കുന്നു.



</doc>
<doc id="273808" url="https://ml.wikipedia.org/wiki?curid=273808" title="വാൾ-ഇ">
വാൾ-ഇ

2008ൽ പുറത്തിറങ്ങിയ ഒരു ശാസ്ത്ര സാങ്കല്പിക അനിമേഷൻ ചലച്ചിത്രമാണ് വാൾ-ഇ. (WALL·E) ഭാവിയിൽ (2805ൽ) ഇലക്ട്രോണിക് മാലിന്യങ്ങളാൽ നിറയപ്പെട്ട ഭൂമി വൃത്തിയാക്കാൻ നിയോഗിച്ച വാൾ-ഇ എന്ന റോബോട്ടിന്റെ കഥയാണ് ഇത്. ഈവ എന്ന പേരിലെ ഒരു പെൺ റോബോട്ടുമായി പ്രേമത്തിലാകുന്ന വാൾ-ഇ ബഹികരാകാശത്തെത്തുകയും അവിടെ ആക്സിയം എന്ന കൃതൃമഗ്രഹത്തിൽ കഴിയുന്ന മനുഷ്യരുടെ ചിന്തയേയും പ്രവൃത്തിയേയും മാറ്റിമറിക്കുന്നതാണ് ഇതിവൃത്തം. വളരെയധികം നിരൂപകപ്രശംസയും വാണിജ്യവിജയവും നേടാൻ ചിത്രത്തിനായി. 2008ലെ ഗോൾഡൻ ഗ്ലോബ് പുരസ്കാരവും നെബുല പുരസ്കാരവും വാൾ-ഇ നേടി.


</doc>
<doc id="273820" url="https://ml.wikipedia.org/wiki?curid=273820" title="ക്യാച്ച് മി ഇഫ് യു കാൻ (ചലച്ചിത്രം)">
ക്യാച്ച് മി ഇഫ് യു കാൻ (ചലച്ചിത്രം)

ഫ്രാങ്ക് അബഗ്നെയ്ലിന്റെ ജീവിതത്തെ ആസ്പദമാക്കി സ്റ്റീവൻ സ്പിൽബർഗ്ഗ് സംവിധാനം നിർവഹിച്ച് 2002-ൽ പുറത്തിറങ്ങിയ ഹോളിവുഡ് ചലച്ചിത്രമാണ് ക്യാച്ച് മി ഇഫ് യു കാൻ. ഇതെ പേരിൽ 1980-ൽ അബഗ്നെയ്ലിന്റെ ജീവിത ചരിത്രം പുസ്തകരൂപത്തിൽ പ്രകാശനം ചെയ്തിരുന്നു. ഫ്രാങ്ക് അബഗ്നെയ്ലായി ഡികാപ്രിയോയും എഫ്.ബി.ഐ ഏജന്റ് കാർൾ ഹെനററ്റിയായി ടോം ഹാങ്ക്സും അഭിനയിച്ചു.


</doc>
<doc id="273825" url="https://ml.wikipedia.org/wiki?curid=273825" title="വലിയ കടൽക്കള്ളൻ">
വലിയ കടൽക്കള്ളൻ

വലിയ കടൽക്കള്ളന് ഇംഗ്ലീഷിൽ Great Frigatebird എന്നാണ് പേര്. ശാസ്ത്രീയ നാമം "Fregata minor" എന്നുമാണ്. ഇവ പ്രധാനമായി കൂടുകൂട്ടുന്നത് ഗലപാഗോസ് ദ്വീപ് അടക്കമുള്ള പസിഫിക്കിലും ഇന്ത്യൻ മഹാ സമുദ്രത്തിലും പിന്നെ തെക്കേ അറ്റ്ലാന്റിക്കിലും ആണ്.

105 സെ.മീ നീളം, കറുത്ത നിറം. പിടയ്ക്ക് പൂവനേക്കാൾ വലിപ്പം കൂടും. 

പൂവനും പിടയ്ക്കും കഴുത്തിൽ ഒരു ചുവന്ന പാടയുണ്ട്. പൂവൻ ഇണയെ ആകർഷിക്കാൻ ഇതിനെ വീർപ്പിക്കും. 
5-105 സെ.മീ നീളം. നീണ്ടു കൂർത്ത ചിറകുകളുടെ അറ്റം തമ്മിലുള്ള അകലം 205-230 സെ.മീ ആണ്. വാൽ ഫോർക്ക് പോലെയാണ്.
പൂവൻ, പിടയേക്കാൾ ചെറുതാണ്. പൂവന് കറുപ്പു നിറമാണ്. പിടയ്ക്കും കറുപ്പു നിറമാണ്. പക്ഷേ കഴുത്തിലും നെഞ്ചിലും വെള്ള നിറം. ചുവന്ന വളയം കണ്ണിനു ചുറ്റുമുണ്ട്. 

ഇവയുടെ പ്രജനന കാലം ഇണ ചേരുന്നതു തൊട്ട് കുട്ടികളെ പിരിയുന്നതു വരെ രണ്ടു കൊല്ലമാണ്. കൂടുകൾ ചെറു ചെടികൾക്കിടയിലെ മരത്തിലൊ ആണ്. ചെടികൾ ഇല്ലെങ്കിൽ മണ്ണിലും കൂട് ഉണ്ടാക്കും. 7000 ജോടികളൊക്കെയുള്ള കൂട്ട്ങ്ങളായാണ് കൂടു വെയ്ക്കുന്നത്. 
പൂവൻ കൂടുണ്ടാക്കുവാനുള്ള വസ്തുക്കൾ എത്തിച്ചു കൊടുക്കും. പിട കൂടുണ്ടാക്കും. മറ്റുള്ള പക്ഷികള്ഉടെ കൂട്ടില് നിന്നും നിര്മ്നാണ വസ്തുക്കള് കട്ടെടുക്കാറുമുണ്ട്.

68 x 48 മി.മീ വലിപ്പത്തിലുള്ള മങ്ങിയ വെള്ള നിറത്തിലുള്ള ഒരു മുട്ടയാണ് ഇടുന്നത്. 

മുട്ട നഷ്ടപ്പെട്ടാൽ ഇണകൾ പിരിയുകയും പിട പുതിയ ഇണയെ കണ്ടെത്തി ആ വർഷം തന്നെ മുട്ടയിടുകയും ചെയ്യും. മൂന്നു മുതൽ ആറു ദിവസം വരെയുള്ള ഇടവേളകളിൽ പൂവൻ മാറി പിടയും തിരിച്ചും അടയിരിക്കും. 55 ദിവസം കൊണ്ട് മുട്ട വിരിയും. മുട്ട വിരിയുന്നതിനു മുമ്പെ കുഞ്ഞുങ്ങൾ കരച്ചിൽ തുടങ്ങും. 



</doc>
<doc id="273828" url="https://ml.wikipedia.org/wiki?curid=273828" title="സൺ ഡോഗ്സ്">
സൺ ഡോഗ്സ്

പ്രകാശം അസ്തമയ സൂര്യനു ചുറ്റുമുള്ള ഐസ് ക്രിസ്റലുകളിൽ തട്ടി ഒരു വലിയ പ്രഭാവലയം ഉണ്ടാകുന്നു. ഇതിന്റെ ഇരുവശങ്ങളിലും ഓരോ ബിന്ദു ഉണ്ടായിരിക്കും. പ്രകാശത്തിന്റെ പ്രതിഫലനം ശരിയായ രീതിയിലാണെങ്കിൽ ഈ ബിന്ദുക്കൾ സൂര്യനെ പോലെ ശോഭയോടെ കാണപ്പെടുന്നു. അപ്പോൾ മൂന്ന് സൂര്യന്മാർ ഒന്നിച്ചു നിൽക്കുന്നതായി തോന്നും. യഥാർത്ഥ സൂര്യന്റെ അസ്തമയത്തോടെ ഇവയും അസ്തമിക്കും.
പുരാതനകാലം മുതലേ മനുഷ്യർ ഈ പ്രഭാവം ശ്രദ്ധിച്ചിരുന്നു.


</doc>
<doc id="273830" url="https://ml.wikipedia.org/wiki?curid=273830" title="മട്ടക്കളപ്പ് ജില്ല">
മട്ടക്കളപ്പ് ജില്ല

ശ്രീലങ്കയിലെ ഒരു ജില്ലയാണ് മട്ടക്കളപ്പ് ജില്ല. ബട്ടികലോവ എന്നും അറിയപ്പെടുന്നു. മട്ടക്കളപ്പ് നഗരമാണ് ഈ ജില്ലയിലെ പ്രധാന നഗരം. ബ്രിട്ടീഷ്‌ ഭരണകാലത്ത് സിലോനിലെ ഒരു ജില്ലയായിരുന്നു മട്ടക്കളപ്പ്. അന്ന് ബട്ടിക്കലോവ എന്നും ഇത് അറിയപ്പെട്ടിരുന്നു. ഈ ജില്ലയുടെ വിസ്തീരണം 2,854 കി.മീ.




</doc>
<doc id="273831" url="https://ml.wikipedia.org/wiki?curid=273831" title="ചിന്ന കടൽക്കള്ളൻ">
ചിന്ന കടൽക്കള്ളൻ

ചിന്ന കടൽക്കള്ളനെ ഇംഗ്ലീഷിൽ Lesser Frigatebird എന്നാണ്. ശാസ്ത്രീയ നാമം "Fregata ariel" എന്നാണ്. ചിന്നൻ കടൽക്കള്ളൻ എന്നും പേരുണ്ട്.
ഇവയ്ക്ക് 75 സെ.മീ നീളമുണ്ട്. ആണിന് കഴുത്തിനു മുന്നിലായി ചുവന്ന നിറത്തിലുള്ള സഞ്ചിയുണ്ട്. ആണിന് മുഴുവൻ ഭാഗങ്ങളും കറുപ്പാണ്. വശങ്ങളിൽ വെളുത്ത അടയാളമുണ്ട്. പിടയ്ക്ക് കണ്ണിനു ചുറ്റും ചുവന്ന വളയമുണ്ട്. 

ഇവ അധികം പറക്കുകയാണ് ചെയ്യുന്നത്. അപൂർ‌വമായെ നീന്തുകയും നടക്കുകയും ചെയ്യുകയുള്ളു.

ഇവ മരങ്ങളിളാണ് കൂടുകെട്ടുന്നത്. മെയ് മുതൽ ഡിസംബർ വരെയാണ് കൂട് കെട്ടുന്ന കാലം. കൂടുകെട്ടുന്നതും അടയിരിക്കുന്നതും കുഞ്ഞുങ്ങളെ വളർത്തുന്നതും പൂവനും പിടയും കൂടിയാണ്. ഇടുന്ന ഒരു മുട്ട 6-7 ആഴ്ച്ച കൊണ്ട് വിരിയും. 




</doc>
<doc id="273832" url="https://ml.wikipedia.org/wiki?curid=273832" title="കൃസ്തുമസ് കടൽക്കള്ളൻ">
കൃസ്തുമസ് കടൽക്കള്ളൻ

ക്രിസ്തുമസ് കടൽക്കള്ളന്റെ ഇംഗ്ലീഷിലെ പേര് Christmas Frigatebird അല്ലെങ്കില് Christmas Island Frigatebird എന്നാണ്. ശാസ്ത്രീയ നാമം "Fregata andrewsi" എന്നാണ്.

വയറിലെ വെളുത്ത നിറമൊഴിച്ച് എല്ലാം കറുപ്പാണ്. 



</doc>
<doc id="273833" url="https://ml.wikipedia.org/wiki?curid=273833" title="വെൺ കൊതുമ്പന്നം">
വെൺ കൊതുമ്പന്നം

പെലിക്കൻ കുടുംബത്തിൽപ്പെടുന്ന ഒരു പക്ഷിയാണ് വെൺ കൊതുമ്പന്നം. ഈസ്റ്റേൺ വൈറ്റ് പെലിക്കൻ, റോസി പെലിക്കൻ, വൈറ്റ് പെലിക്കൻ എന്നൊക്കെ അറിയപ്പെടുന്ന ഗ്രേയ്റ്റ് വൈറ്റ് പെലിക്കൻ . തെക്കുകിഴക്കേ യൂറോപ്പ് മുതൽ ഏഷ്യയിലെയും ആഫ്രിക്കയിലെയും ചതുപ്പുകളിലും ആഴമില്ലാത്ത തടാകങ്ങളിലും ഇവ കാണപ്പെടുന്നു. 
ഇതൊരു വലിയ പക്ഷിയാണ്. ചിറകുകളുടെ അറ്റം തമ്മിൽ 226-330 സെ.മീ നീളമുണ്ട്. 

ഈ പക്ഷിയുടെ മൊത്തം നീളം 14-180 സെ.മീ ആണ്. കൊക്കിന്റെ നീളം 28.9 സെ.മീ തൊട്ട് 47.1 സെ.മീ വരെയാണ്. 
പ്രജനന കാലത്ത് പൂവന്റെ മുഖത്തെ തൊലിക്ക് പിങ്കു നിറവും പിടയ്ക്ക് ഓറഞ്ചു നിറവുമാണ്.

ആഴംകുറഞ്ഞ തണുപ്പില്ലാത്ത് ശുദ്ധജലത്തിൽ ഇവയെ കാണുന്നു. 

ഇവയുടെ പ്രധാന ഭക്ഷണം മത്സ്യമാണ്. ഭക്ഷണത്തിനുവേണ്ടി നൂറ് കി.മീ വരെ പറക്കും. ഇവയ്ക്ക് ഒരു ദിവസം 0.9 – 1.4 കി.ഗ്രാം വരെ മത്സ്യം വേണം. വെള്ളത്തിൽ ആറോ എട്ടോ പക്ഷികൾ കുതിര ലാടത്തിന്റെ ആകൃതിയിൽ നിരന്നാണ് ചിലപ്പോൾ ഇര തേടുന്നത്. ചിലപ്പോൾ മറ്റു പക്ഷികളുടെ കുഞ്ഞുങ്ങളേയും ഭക്ഷിക്കും. 
ഇന്ത്യയിലെ പ്രജനന കാലം ഏപ്രിൽ മുതല് മെയ് വരെയാണ്. ഒരു സമയത്ത് 1-4 മുട്ടകളാണ് ഇടുന്നത്. കൂട്ടമായാണ് ഇവ പ്രജനനം നടത്തുന്നത്. മുട്ട വിരിയാൻ 29-36 ദിവസമെടുക്കും.



</doc>
<doc id="273834" url="https://ml.wikipedia.org/wiki?curid=273834" title="പുള്ളിച്ചുണ്ടൻ കൊതുമ്പന്നം">
പുള്ളിച്ചുണ്ടൻ കൊതുമ്പന്നം

ഞാറപ്പക്ഷികളിൽപെടുന്ന തെക്കേ ഏഷ്യയിൽ കണ്ടുവരുന്ന ഒരുതരം പക്ഷികളാണ് പുള്ളിച്ചുണ്ടൻ കൊതുമ്പന്നം (Spot-billed Pelican) . ഇവ പെലിക്കൺ കുടുംബത്തിലെ ചാരനിറമുള്ള പെലിക്കൺ എന്നും അറിയപ്പെടുന്നു. വലിയ തടാകങ്ങളിലോ തീരപ്രദേശങ്ങളിലോ ഇവയെ കാണപ്പെടുന്നു. ദൂരത്തുനിന്നും മറ്റ് പെലിക്കണുകളോട് സാദൃശ്യം തോന്നുമെങ്കിലും, ചാരനിറം ഇവയെ വ്യത്യസ്തമാക്കുന്നു. മനുഷ്യവാസത്തിനോടടുത്ത് വലിയ കൂടുകളുടെ കോളനികളായും ഇവയെ കണ്ടുവരുന്നു.

പെലിക്കനുകളിൽ വെച്ച് താരതമ്യേന ചെറുതാണ് ഈ പക്ഷി. 125-152 സെ.മീ നീളം. 4.1- 6 കി.ഗ്രാം തൂക്കം. ഇവയ്ക്ക് വെള്ള നിറം. ഉച്ചി ചാര നിറമാണ്. വാലിന് തവിട്ടു നിറവും. മേൽ ചുണ്ടിന്റെ വശങ്ങളിൽ കുത്തുകളുണ്ട്. 

ഇവ ഇന്ത്യൻ ഉപഭൂഖണ്ഡത്തിലും ശ്രീലങ്ക, കമ്പോഡിയ എന്നിവിടങ്ങളിലും കാണുന്നു. താഴ്വരകളിലെ തടാകങ്ങളിൽ കൂടുതലയി കാണുന്നു.
മറ്റു ജലപക്ഷികളുമായി ചേർന്ന് കൂട്ടമായാണ് പ്രജനനം നടത്തുന്നത്. ജലാശയത്തിനടുത്തുള്ള ചെറിയ മരങ്ങളിലാണ് കൂടു കെട്ടുന്നത്, ചിലപ്പോൾ മനുഷ്യ വാസം ഉള്ളിടത്തും. 

കൂട് ഉയരം കുറഞ്ഞ മരങ്ങളിൽ കമ്പുകൾ കൊണ്ടുള്ള കട്ടിയുള്ള കൂടുകളാണ്. മൂന്നു നാലു മങ്ങിയ മുട്ടകളാണ് ഇടുന്നത്. മുട്ട 30-33 ദിവസത്തിനുള്ളിൽ വിരിയും. 

മത്സ്യമാണ് പ്രധാന ഭക്ഷണം. ഇവ മിക്കപ്പോഴും ഒറ്റയ്ക്കാണ് ഇര തേടുന്നത്.


</doc>
<doc id="273841" url="https://ml.wikipedia.org/wiki?curid=273841" title="ജൊഹാൻ ഫ്രെഡറിച്ച് ഗമിലീൻ">
ജൊഹാൻ ഫ്രെഡറിച്ച് ഗമിലീൻ

ജർമൻ സസ്യശാസ്ത്രഞ്ജനാണ് ജെ.എഫ്. ഗമിലീൻ എന്ന ജൊഹാൻ ഫ്രെഡറിച്ച് ഗമിലീൻ(ജനനം:1748 ഓഗസ്റ്റ് 8 - മരണം:1804 നവംബർ 1).


</doc>
<doc id="273855" url="https://ml.wikipedia.org/wiki?curid=273855" title="കുരുടിപ്പാമ്പുകൾ">
കുരുടിപ്പാമ്പുകൾ

കാഴ്‌ചയിൽ മണ്ണിരകളോട് സാമ്യം തോന്നുന്ന ഉഭയജീവികളാണ് കുരുടിപ്പാമ്പുകൾ. തവിട്ടു കലർന്ന കറുപ്പു നിറവും അവ്യക്തമായ കണ്ണുകളും ഇവയെ തിരിച്ചരിയാൻ സഹായിക്കുന്നു. ആംഗല ഭാഷയിൽ Blind Snakes (Worm Snakes) എന്ന് അറിയപ്പെടുന്ന ഇവ Gerrhopilidae, Typhlopidae എന്നീ കുടുംബത്തിൽ പെടുന്നവയാണ്. ലോകത്ത് ഇരുന്നൂറോളം ഇനങ്ങൾ ഉള്ളവയിൽ ഇന്ത്യയിൽ 19 ഇനവും കേരളത്തിൽ 6 ഇനവും ഉണ്ട്. കുരുടിപ്പാമ്പ് കടിച്ചാൽ ഉടനെ മരണം എന്ന് അന്ധവിശ്വാസം നിലവിലുണ്ട്. ഇവ വിഷമില്ലാത്തവയാണ്.

അമ്മിഞ്ഞിക്കുടിയൻ പാമ്പ്, തിണ്ടൽ കുരുടിപ്പാമ്പ് എന്നിവ പശ്ചിമ ഘട്ടത്തിലെ തദ്ദേശീയ ഇനമാണ്.

കുരുടിപ്പാമ്പുകൾ, ഡോ. മുഹമ്മദ് ജാഫർ പാലോട്ട്- കൂട് മാസിക, ഫെബ്രുവരി 2014


</doc>
<doc id="273857" url="https://ml.wikipedia.org/wiki?curid=273857" title="വാൽടെർ ഹോമാൻ">
വാൽടെർ ഹോമാൻ

ഓർബിറ്റൽ ഡയനമിക്സ് എന്ന ശാസ്ത്രശാഖയിൽ കാര്യമായ സംഭാവന നല്കിയ ഒരു ജർമൻ എഞ്ചിനീയർ ആയിരുന്നു വാൽടെർ ഹോമാൻ. ഹോമാൻ ട്രാൻസ്ഫർ ഓർബിറ്റിന് രൂപം നല്കിയത് ഇദ്ദേഹമായിരുന്നു. ഒരു ബഹിരാകാശവാഹനത്തെ ഏറ്റവും ചെലവു കുറഞ്ഞ രീതിയിൽ ഭ്രമണപഥം വികസിപ്പിക്കാനുള്ള രീതിയാണ്‌ ഹോമാൻ ട്രാൻസ്ഫർ ഓർബിറ്റ് എന്നറിയപ്പെടുന്നത്. 1925ലാണ് ഹോമാൻ ഇതിനു രൂപം നല്കിയത്. ജർമ്മനിയിലെ RWTH ആഹെൻ യുണിവേഴ്സിടിയിൽ നിന്ന് 1920ൽ പിഎച് ഡി ലഭിച്ചു. ഇന്ത്യയുടെ ചൊവ്വ പര്യവേക്ഷണ പേടകമായ മംഗൾയാൻ ഹോമാൻ ട്രാൻസ്ഫർ ഓർബിറ്റ് രീതിയാണ് അവലംബിച്ചിരിക്കുന്നത്.


</doc>
<doc id="273861" url="https://ml.wikipedia.org/wiki?curid=273861" title="കൊക്കുരുട്ടി പാമ്പ്">
കൊക്കുരുട്ടി പാമ്പ്

കൊക്കുരുട്ടിപ്പാമ്പിന്റെ ഇംഗ്ലീഷിലെ പേര് Beaked worm snake എന്നാണ് ഇംഗ്ലീഷിലെ പേര്. "Gryptophlops acutus" എന്നാണ് ശാസ്ത്രീയ നാമം. മേൽ താടിയ്ലെ ചെതമ്പലുകളിൽ ചിലത് ഉന്തി നിൽക്കുന്നതിനാലാണ് ഈ പേരു്. 

കുരുടിപ്പാമ്പുകളിൽ ഏറ്റവും വലുത് ഇതാണ്. 66 സെ.മീ നീളം വരെ വരും.

മണ്ണിരകൾ , ചിതലുകൾ , മ്റ്റു പ്രാണികൾ എന്നിവയാണ് ഭക്ഷണം.

കുരുടിപ്പാമ്പുകൾ, ഡോ. മുഹമ്മദ് ജാഫർ പാലോട്ട്- കൂട് മാസിക, ഫെബ്രുവരി 2014


</doc>
<doc id="273864" url="https://ml.wikipedia.org/wiki?curid=273864" title="ഡ്രീംവർക്ക്സ്">
ഡ്രീംവർക്ക്സ്

കാലിഫോർണിയ കേന്ദ്രമാക്കി പ്രവർത്തിക്കുന്ന ചലച്ചിത്ര നിർമ്മാണ വിതരണ കമ്പനിയാണ് ഡ്രീംവർക്ക്സ്. 2008-ൽ ഇന്ത്യയിൽ നിന്നുള്ള അനിൽ അംബാനിയുടെ റിലയൻസ് എന്റ്റർറ്റെയ്ന്മെന്റ് ഡ്രീംവർക്ക്സിന്റെ ഏതാനും ഓഹരി കരസ്ഥമാക്കി.


</doc>
<doc id="273876" url="https://ml.wikipedia.org/wiki?curid=273876" title="പുലിവാക">
പുലിവാക

പാമ്പു തലയന്മാർ എന്നാണ് Channidae എന്ന് മത്സ്യകുടുംബത്തിലെ അംഗങ്ങളെ അറിയുന്നത്. ഏഷ്യയിൽ കാണുന്ന channa, ആഫ്രിക്കയിൽ കാണുന്ന parachanna എന്നീ ജനുസ്സുകളിലായി 41 ഇനങ്ങളുണ്ട്.

പുലിവാക യുടെ ആംഗലഭാഷയിലെ നാമം malabar snake head എന്നും ശാസ്ത്രീയ നാമം "Channa diplogramma" എന്നുമാണ്. പൂർണ്ണമയും മംസഭുക്കാണ്. ഇവ ഒരു മീറ്ററിലധികം വലിപ്പം 

ഇടവപ്പാതിയിലും തുലാവർഷത്തിലുമാണ് പ്രജനനം നടത്തുന്നത്. ഇണകൾ തണലുള്ളതും ആഴം കുറഞ്ഞതുമായ സ്ഥലത്ത് ജലസസ്യങ്ങൾക്കിടയിൽ കൂടുണ്ടാക്കി മുട്ടയിടും. കുഞ്ഞുങ്ങളെ ഇതെ ഇണകൾ തന്നെ സംരക്ഷിക്കും.



</doc>
<doc id="273881" url="https://ml.wikipedia.org/wiki?curid=273881" title="കേഴമാൻ (ജനുസ്സ്)">
കേഴമാൻ (ജനുസ്സ്)

മുന്റിയാകസ് (Muntiacus) ജനുസിൽപ്പെട്ട ഒരു മാനാണ്‌ കേഴമാൻ. കുരക്കും മാൻ (barking deer), മുന്റ്ജാക്, Mastreani deer എന്നീ പേരുകളിലും ഇത് അറിയപ്പെടുന്നു. 1.5 മുതൽ 3.5 കോടി വർഷങ്ങൾക്കു മുൻപേ തന്നെ നിലനിന്നിരുന്ന നമുക്ക് അറിയാവുന്നതിൽ വച്ച് ഏറ്റവും പുരാതനമായ മാൻ വംശമാണിത്. ഇതിന്റെ അവശിഷ്ടങ്ങൾ ഫ്രാൻസിലേയും ജർമനിയിലേയും മയോസിൻ നിക്ഷേപങ്ങളിൽ നിന്നും കിട്ടിയിട്ടുണ്ട്. ഇവ ഏറ്റവും ചെറിയ മാൻ ആണ്.

ഇതിന്റെ ഇന്നു കണ്ടുവരുന്ന വംശങ്ങൾ ദക്ഷിണ-പൂർവേഷ്യയിൽ ഉടലെടുത്തതാണ്‌. ഇന്ത്യ, ശ്രീലങ്ക, ദക്ഷിണ ചൈന, തായ്‌വാൻ, ജപ്പാനിലെ ബോസോ ഉപദ്വീപിലും ഓഷിമ ദ്വീപിലും, ഇന്തോനേഷ്യൻ ദ്വീപുകളിലും കണ്ടു വർന്നു.

ഇന്ത്യയിൽ മദ്ധ്യേന്ത്യയിലെ കാടൂകളിൽ ഇവയെ കണ്ടുവരുന്നു. കൊടുങ്കാടുകളിൽ ജീവിക്കുന്ന ഈ മാനുകൾ ചുറ്റിനടക്കുമ്പോൾ നാക്കുകൊണ്ട് ഒരു പതിഞ്ഞ ശബ്ദം പുറപ്പെടുവിക്കുന്നു. പേടിച്ചോടുന്ന സമയത്ത് ഈ ശബ്ദം ഉച്ചത്തിൽ തുടരെത്തുടരെ പുറപ്പെടുവിക്കുകയും അത് ഒരു നായുടെ കുര പോലെ അനുഭവപ്പെടുകയും ചെയ്യുന്നു..
കേഴമാനിനെ തെക്കേഏഷ്യയിൽ ശ്രീലങ്ക, തെക്കേ ചൈന, തായ്‌വാൻ, ജപ്പാൻ, ഭാരതം, ഇന്തോനേഷ്യ, ഹിമാലയൻ താഴ്വര, മ്യാന്മാർ എന്നിവിടങ്ങളിൽ കാണുന്നു.

ഇവ നിത്യ ഹരിതവനങ്ങൾ തൊട്ട് പുൽമേടുകൾ വരെ എല്ലാ ആവാസ വ്യവസ്ഥയിലും കാണുന്നു.

ഇവ 12 ഇനങ്ങളുണ്ട്.


</doc>
<doc id="273883" url="https://ml.wikipedia.org/wiki?curid=273883" title="കുളി">
കുളി

കുളി - സ്നാനം എന്നും അറിയപ്പെടുന്നു. മനുഷ്യർ ദിനേന ചെയ്യുന്ന പ്രവർത്തി. 

ആയുർവേദ പ്രകാരം കുളിക്കുമ്പോൾ ആദ്യം പാദം മുതൽ വെള്ളം മുകളിലേക്ക് ഒഴിച്ചു വേണം കുളി ആരംഭിക്കാൻ. അതിനു കാരണമായുള്ളത് തലച്ചോറിനെ തണുപ്പ് വരുന്നു എന്ന് അറിയിപ്പ് നൽകിയ ശേഷം തല നനക്കാനാണ്. അല്ലെങ്കിൽ ജലദോഷം പോലുള്ള രോഗങ്ങൾ ഉണ്ടാകും. ആയുർവേദത്തിൽ കുളി കഴിഞ്ഞാൻ ആദ്യം മുതുകാണ് തോർത്തേണ്ടത്.


</doc>
<doc id="273884" url="https://ml.wikipedia.org/wiki?curid=273884" title="കുഴിമണ്ഡലികൾ">
കുഴിമണ്ഡലികൾ

വൈപ്പറിഡേയുടെ ഉപ കുടുംബമായ Crotalinae യിലാണ് കുഴിമണ്ഡലികൾ (Pit viper). ഇവയുടെ കണ്ണിനും മൂക്കിനും ഇടയിൽ ഒരു കുഴിപോലുള്ള അവയവമുണ്ട്. ഇതു് ഉപയോഗിച്ച് ഇരയുടെ ശരീരത്തിലെ ഊഷ്മാവിന്റെ വ്യതിയാനം തിരിച്ചറിയാനാവും. അങ്ങനെ രാത്രിയിൽ ഇവയ്ക്ക് ഇര തേടാനാവും. ഈ കുഴി ഉള്ളതുകൊണ്ടാണ് കുഴിമണ്ഡലി എന്ന് പേരു വന്നത്. വനത്തിലെ കാട്ടരുവികൾക്കടുത്താണ് സാധാരണ കണ്ടുവരുന്നത്. 

ലോകത്ത് 21 ജനുസ്സുകളിലായി 151 ഇനങ്ങളെ തിരിച്ചറിഞ്ഞിട്ടുണ്ട്. ഇവയിൽ 20 ഇനം ഇന്ത്യയിലുണ്ട്. കേരളത്തിൽ 5 എണ്ണവും.

ഇന്ത്യയിലെ വന്യജീവി സംരക്ഷണ നിയമത്തിലെ നാലാം ഷെഡ്യൂളിൽ പെടുന്നവയാണ് ഇവ.

ഏകദേശം മൂന്ന് മുതൽ നാലര അടി വരെ ആണ് ഒരു ശരാശരി പാമ്പിന്റെ നീളം. ഇതു വരെ രേഖപ്പെടുത്തിയതിൽ വച്ച് ഏറ്റവും കൂടിയ നീളം 74.5 ഇഞ്ച് ആണ്. സ്ത്രീ-പുരുഷ വ്യത്യാസം ഉണ്ട്. ആൺ പാമ്പുകൾക്ക് പെൺ പാമ്പിനേക്കാൾ നീളവും തൂക്കവും കൂടുതലാണ്.



</doc>
<doc id="273901" url="https://ml.wikipedia.org/wiki?curid=273901" title="പാക്കനാർ തൊള്ളായിരം">
പാക്കനാർ തൊള്ളായിരം

തൊള്ളായിരം പാട്ടുകൾ ഉൾക്കൊണ്ടിട്ടുള്ള ഒരു കാവ്യമാണ് പാക്കനാർ തൊള്ളായിരം. കവിതയ്ക്കു പറയത്തക്ക ഗുണമൊന്നുമില്ലെന്നു ഉള്ളൂർ അഭിപ്രായപ്പെട്ടിട്ടുള്ള ഈ കൃതിയുടെ കുറച്ചു ഭാഗങ്ങൾ ‌പോർത്തുഗീസ് ഗ്രന്ഥകാരനായ ഫെനിഷ്യോ ഉദ്ധരിച്ചിട്ടുണ്ട്. ഇതിൽ കൂടുതലായി ഒരു ഭാഗവും ലഭിച്ചിട്ടില്ല. 

കൊച്ചി, പുറക്കാടു് എന്നീ സ്ഥലങ്ങളിൽ ഉദ്ദേശം 760-ആണ്ടുമുതൽ പാതിരിയായിരുന്ന, ജേക്കബ്ഫെനിഷ്യോ എന്ന ഒരു പോർത്തുഗീസ് ഗ്രന്ഥകാരൻ പോർത്തുഗീസുഭാഷയിൽ (Livroda Seitados Indios Orientalis), കേരളത്തെപ്പറ്റി രചിച്ച കൃതിയാണ്ʻʻലിവ്രോദ സൈതാദോസ് ഇൻഡിയോസ് ഓറിയെന്റാലിസ്ˮ ഈ ഗ്രന്ഥത്തിൽ പാക്കനാർ തൊള്ളായിരം എന്ന ഗ്രന്ഥത്തെ പ്രമാണീകരിച്ചു് അദ്ദേഹം അനേകം ഹൈന്ദവാചാരങ്ങളെ എതിർക്കുന്നു. ആ പേരിൽ പാക്കനാർ ഒരു ഗ്രന്ഥം രചിച്ചിട്ടുണ്ടെന്നു നാം മറ്റു പ്രകാരത്തിൽ അറിയുന്നില്ല. 

ഈ പാട്ടുകളിലെ ഭാഷാരീതി നോക്കിയാൽ പ്രസ്തുതഗ്രന്ഥം ഫെനിഷ്യോ കേരളത്തിൽ താമസിച്ചിരുന്ന കാലത്തു പാക്കനാരുടേതാണെന്നു പറഞ്ഞു് ആരോ എഴുതി ഹിന്ദുമതഖണ്ഡനത്തിനായി അദ്ദേഹത്തെ ഏല്പിച്ചപോലെയാണു് തോന്നുന്നതെന്ന് ഉള്ളൂർ കേരള സാഹിത്യ ചരിത്രത്തിലഭിപ്രായപ്പെടുന്നു.


</doc>
<doc id="273903" url="https://ml.wikipedia.org/wiki?curid=273903" title="ലിവ്രോദ സൈതാദോസ് ഇൻഡിയോസ് ഓറിയെന്റാലിസ്">
ലിവ്രോദ സൈതാദോസ് ഇൻഡിയോസ് ഓറിയെന്റാലിസ്

കൊച്ചി, പുറക്കാടു് എന്നീ സ്ഥലങ്ങളിൽ ഉദ്ദേശം 760-ആണ്ടുമുതൽ പാതിരിയായിരുന്ന, ജേക്കബ്ഫെനിഷ്യോ എന്ന ഒരു പോർത്തുഗീസ് ഗ്രന്ഥകാരൻ പോർത്തുഗീസുഭാഷയിൽ (Livroda Seitados Indios Orientalis), കേരളത്തെപ്പറ്റി രചിച്ച കൃതിയാണ്ʻʻലിവ്രോദ സൈതാദോസ് ഇൻഡിയോസ് ഓറിയെന്റാലിസ്ˮ. ഈ ഗ്രന്ഥത്തിൽ പാക്കനാർ തൊള്ളായിരം എന്ന ഗ്രന്ഥത്തെ പ്രമാണീകരിച്ചു് അദ്ദേഹം അനേകം ഹൈന്ദവാചാരങ്ങളെ എതിർക്കുന്നു. 

ഇതു എട്ടു പുസ്തകങ്ങളായി വിഭജിക്കപ്പെട്ടിരിക്കുന്നു. ആ കൃതിയിൽ ലോകസൃഷ്ടി, ശിവൻ, വിഷ്ണു മുതലായ ദേവന്മാരുടെ ചരിത്രം, രാമായണം മഹാഭാരതം എന്നീ ഇതിഹാസങ്ങളുടെ സംഗ്രഹം, അയ്യപ്പന്റെ ഉത്ഭവവും അപദാനങ്ങളും, കേരളത്തിലെ ക്ഷേത്രങ്ങളേയും ആചാരങ്ങളേയും ഹിന്ദുക്കളുടെ വിശേഷദിവസങ്ങളേയും പറ്റിയുള്ള നിരൂപണം മുതലായി പല വിഷയങ്ങളും അടങ്ങീട്ടുണ്ടു്. ചിലതെല്ലാം കണ്ടും ചിലതെല്ലാം കേട്ടുകേൾവിയെ അടിസ്ഥാനമാക്കിയും അദ്ദേഹം പ്രസ്താവിക്കുന്നു. ധർമ്മപുത്രർ ചേരമാൻ പെരുമാളായും, ഭീമൻ കുലശേഖരപ്പെരുമാളായും നകുലൻ ചോഴപ്പെരുമാളായും സഹദേവൻ പാണ്ടിപ്പെരുമാളായും കലിയുഗത്തിൽ അവതരിച്ചുവത്രം. ഫെനിഷ്യോ മലയാളം പഠിച്ചിരുന്നു എന്നുള്ളതിന്നു തെളിവുണ്ടു്. 


</doc>
<doc id="273906" url="https://ml.wikipedia.org/wiki?curid=273906" title="രാജീവ് ഗാന്ധി വധം">
രാജീവ് ഗാന്ധി വധം

ഇന്ത്യയുടെ ആറാമത്തെ പ്രധാനമന്ത്രിയായിരുന്ന രാജീവ് ഗാന്ധിയെ 1991 മേയ് 21 വരാനിരിക്കുന്ന ലോക്സഭ തിരഞ്ഞെടുപ്പ് പ്രചാരണത്തിനിടെ എൽ.ടി.ടി.ഇ അംഗമായ തനു എന്നു അറിയപ്പെടുന്ന തേന്മൊഴി രാജരത്നം ആത്മഹത്യാ ബോംബർ ആയി ശ്രീപെരുമ്പത്തൂരിൽ വെച്ചു കൊലപ്പെടുത്തി. പതിനാലു പേർ ഈ ആക്രമണത്തിൽ കൊല്ലപ്പട്ടു. തമിഴീഴ വിടുതലൈപ്പുലികൾ എന്ന സംഘടനയായിരുന്നു രാജീവ് ഗാന്ധിയുടെ കൊലപാതകത്തിനു പിന്നിൽ ശ്രീലങ്കയുടെ ആഭ്യന്തരയുദ്ധം അവസാനിപ്പിക്കാൻ എത്തിയ ഇന്ത്യൻ സമാധാനസേന അവിടെ നടത്തിയ അക്രമത്തിൽ പ്രതിഷേധിച്ചായിരുന്നു അവർ രാജീവിനെ കൊല്ലാൻ തീരുമാനിച്ചത് എന്നായിരുന്നു രാജീവ് ഗാന്ധി വധത്തെക്കുറിച്ചന്വേഷിച്ച് രണ്ടു കമ്മീഷനുകളും കണ്ടെത്തിയത്.

വിശാഖപട്ടണത്തിലെ തിരഞ്ഞെടുപ്പ് പ്രചാരത്തിനു ശേഷം 1991 മേയ് 21-ന് ശ്രീപെരുമ്പത്തൂരിലായിരുന്നു അടുത്ത ജാഥ. മദ്രാസിൽ (ചെന്നൈ) എത്തിയ അദ്ദേഹം വാഹനമാർഗ്ഗം ശ്രീപെരുമ്പത്തൂരിലേക്കു പുറപ്പെട്ടു. നിരവധി പ്രചാരണ വേദികളിൽ നിർത്തുകയും പ്രസംഗിക്കുകയും ചെയ്തശേഷമാണ് അദ്ദേഹം പെരുമ്പത്തൂരിലെത്തുന്നത്. വേദിക്കകലെ അദ്ദേഹം കാറിൽ നിന്നിറങ്ങുകയും, വേദിക്കരികിലേക്കു നടന്നു പോകാൻ തീരുമാനിക്കുകയും ചെയ്തു. ജനങ്ങൾ നൽകിയ പൂച്ചെണ്ടുകളും, പൂമാലകളും സ്വീകരിച്ചായിരുന്നു അദ്ദേഹം വേദിക്കരികിലേക്കു നടന്നത്. 22:21 മണി ആയപ്പോൾ തനു അദ്ദേഹത്തിനെ സമീപിച്ച് അനുഗ്രഹം തേടാനെന്ന വ്യാജേന കാലിൽ തൊടാൻ കുനിയുകയും തന്റെ അരയിൽ സ്ഥാപിച്ചിരുന്ന ബോബ് പൊട്ടിക്കുകയും ചേയ്തു. ഗാന്ധിയോടൊപ്പം മറ്റു പതിനാലു പേർ കൂടി തുടർന്നുണ്ടായ വൻ സ്ഫോടനത്തിൽ കൊല്ലപ്പെട്ടു.
താൻ വീണ്ടും അധികാരത്തിലെത്തിയാൽ ശ്രീലങ്കയിൽ സമാധാനം പുനസ്ഥാപിക്കാൻ വീണ്ടും സമാധാന സംരക്ഷണ സേനയെ അയക്കുമെന്ന് 1990 ഓഗസ്റ്റ് 21 ന് സൺഡേ മാസികക്കു നൽകിയ ഒരു അഭിമുഖത്തിൽ അദ്ദേഹം പ്രസ്താവിച്ചിരുന്നു. ഇതുകൊണ്ടാണ്, രാജീവ് ഗാന്ധിയെ വധിക്കാൻ തമിഴീഴ വിടുതലൈപ്പുലികൾ തീരുമാനിച്ചതെന്ന് കേസിന്റെ വിചാരണവേളയിൽ സുപ്രീം കോടതി നിരീക്ഷിക്കുകയുണ്ടായി. ശ്രീപെരുമ്പത്തൂരിൽ രാജീവ് ഗാന്ധിക്കായി ഏർപ്പെടുത്തിയ സുരക്ഷാനടപടികൾ തികച്ചും തൃപ്തികരമായിരുന്നുവെന്നും, എന്നാൽ പ്രാദേശിക കോൺഗ്രസ്സ് നേതാക്കളുടെ ചില ഇടപെടലുകൾ സുരക്ഷാ വീഴ്ചകൾ ഉണ്ടാക്കി എന്നും ഇതേക്കുറിച്ചന്വേഷിച്ച ജസ്റ്റീസ്. ജെ.എസ് വർമ്മ കമ്മീഷൻ കണ്ടെത്തി. തമിഴ്നാടു സന്ദർശനത്തിനിടെ രാജീവിന്റെ ജീവനു ഭീഷണിയുണ്ടായേക്കാമെന്ന് അദ്ദേഹത്തിനു നേരത്തേ തന്നെ വിവരം ലഭിച്ചിരുന്നു. തമിഴ്നാടു ഗവർണറായിരുന്ന ഭീഷ്മ നാരായൺ സിങ്, രാജീവ് ഗാന്ധിയുടെ ജീവനു നേരേയുള്ള ഭീഷണിയെക്കുറിച്ച് അദ്ദേഹത്തെ മുൻകൂട്ടി അറിയിച്ചിരുന്നു.

പിന്നീട് അധികാരത്തിലെത്തിയ ചന്ദ്രശേഖർ സർക്കാർ അന്വേഷണം സി.ബി.ഐ ക്കു വിടുകയുണ്ടായി. ഡി.ആർ. കാർത്തികേയന്റെ നേതൃത്വത്തിലുള്ള ഒരു പ്രത്യേക അന്വേഷണ സംഘമാണ് കേസന്വേഷിച്ചത്. കൊലപാതകത്തിന്റെ ആസൂത്രണവും നടത്തിപ്പും എൽ.ടി.ടി.ഇ ആണെന്നു അന്വേഷണ സംഘം കണ്ടെത്തി. സുപ്രീം കോടതി ഈ കണ്ടെത്തൽ സ്ഥിരീകരിക്കുകയും ചെയ്തു. 

രാജീവ് ഗാന്ധിയുടെ കൊലപാതകത്തിന് ദ്രാവിഡ മുന്നേറ്റ കഴകം എന്ന സംഘടന പുലികൾക്ക് വേണ്ട സഹായങ്ങൾ ചെയ്തുകൊടുത്തുവെന്ന് ഇതിനെക്കുറിച്ചന്വേഷിച്ച് മിലാപ് ചന്ദ് ജെയിന്റെ ഇടക്കാല റിപ്പോർട്ടിൽ പറയുന്നു. സുബ്രഹ്മണ്യൻ സ്വാമിയുടെ വിദേശ ബന്ധങ്ങളെക്കുറിച്ചന്വേഷിക്കണമെന്നും റിപ്പോർട്ടിൽ ശുപാർശചെയ്തിരിക്കുന്നു. 1991 മേയ് 21 ന് മുൻകൂട്ടി തയ്യാറാക്കിയ ഒരു പരിപാടി ഡൽഹിയിലുണ്ടായിരുന്നിട്ടും, അതു റദ്ദാക്കി സുബ്രഹ്മണ്യൻ സ്വാമി തന്റെ സഹപ്രവർത്തകരെ ആരേയും അറിയിക്കാതെ മദ്രാസിൽ തങ്ങിയത് സംശയാസ്പദമാണെന്ന് കമ്മീഷൻ നിരീക്ഷിച്ചിരുന്നു.
ടാഡാ നിയമപ്രകാരമ 26 പേർ കുറ്റക്കാരെന്നു കണ്ടെത്തുകയും പ്രത്യേക കോടതി എല്ലാവർക്കും വധശിക്ഷ വിധിക്കുകയും ചെയ്തു. രാജ്യത്തെ നിയമവിദഗ്ദരെ ഞെട്ടിച്ച ഒരു വിധിയായിരുന്നു ഇത്. കുറ്റാരോപിതർക്ക് സ്വതന്ത്ര വിചാരണ ലഭ്യമായില്ലെന്നു കാണിച്ച് മനുഷ്യാവകാശ പ്രവർത്തകർ രംഗത്തെത്തി. ടാഡാ നിയമത്തിനുള്ളിൽ വരുന്ന കുറ്റകൃത്യങ്ങളുടെ ശിക്ഷാവിധിയിൽ പ്രതികൾക്ക് സുപ്രീം കോടതിയിൽ മാത്രമേ അപ്പീൽ നൽകാൻ അനുവാദമുള്ളു. കുറ്റവാളികൾ പോലീസുദ്യോഗസ്ഥരുടെ മുന്നിൽ നടത്തിയ കുറ്റസമ്മതം ആയിരുന്നു ഈ വിധിയിൽ കോടതി പ്രധാനമായും ആശ്രയിച്ചത്. തങ്ങളെക്കൊണ്ട് ബലാാൽക്കാരമായി മൊഴിയിൽ ഒപ്പു ചാർത്തിക്കുകയായിരുന്നുവെന്ന് പ്രതികൾ പിന്നീട് കോടതിയിൽ ബോധിപ്പിച്ചിരുന്നു.

എന്നാൽ 1999 മേയ് 11-ന് ഇന്ത്യൻ സുപ്രീം കോടതി നാലു പേർക്കു മാത്രമായി വധശിക്ഷ ശരി വയ്ചു, മറ്റുള്ളവർക്ക് വിവിധ കാലയളവിലുള്ള ജയിൽ വാസവും വിധിച്ചു

2006 വരെ എൽ.ടി.ടി വധത്തിന്റെ ഉത്തരവദിത്ത്വം ഏറ്റെടുത്തില്ല. 2006-ൽ എൽ.ടി.ടി സമാധാന മധ്യസ്ഥൻ ആന്റണി ബാലസിൻഗ്ഗം രാജിവ് ഗാന്ധി വധത്തിൽ ഖേദിക്കുന്നതായി സ്വകാര്യ ഇന്ത്യൻ ടെലിവിഷൻ ചാനലിനുള്ള അഭിമുഖത്തിൽ അഭിപ്രായപ്പെട്ടു. ഇരുപതു വർഷങ്ങൾക്കു ശേഷം 2010 ഡിസംബർ 13-ന് മുൻ എൽ.ടി.ടി പ്രവർത്തകനും ഇപ്പോളത്തെ ശ്രീലങ്കൻ മന്ത്രിയുമായ കേണൽ കരുണ എന്നറിയപ്പെടുന്ന വിനായകമൂർത്തി മുരളീധരൻ കുറ്റസമ്മതം നടത്തുകയുണ്ടായി.



</doc>
<doc id="273909" url="https://ml.wikipedia.org/wiki?curid=273909" title="എടുപ്പുകുതിര">
എടുപ്പുകുതിര

തെക്കൻ കേരളത്തിലെ ചില ക്ഷേത്രങ്ങളിൽ ഉത്സവങ്ങളുടെ ഭാഗമായി നടക്കുന്ന ഒരു അനുഷ്ഠാനമാണ് എടുപ്പുകുതിര അല്ലെങ്കിൽ കെട്ടുകുതിര എഴുന്നള്ളത്ത്. കെട്ടുകുതിര എന്നാണ് പേരെങ്കിലും യഥാർഥത്തിലെ കുതിരയുമായി ഇതിന് ഒരു ബന്ധവുമില്ല. പഗോഡകളെ അനുസ്മരിപ്പിക്കുന്ന രീതിയിൽ ആകാശത്തിലേക്കു ഉയർന്നു നില്ക്കുന്ന ഒരു രൂപമാണ് എടുപ്പുകുതിരയ്ക്ക്.15 മീറ്റർ വരെ ഉയരമുള്ള കെട്ടുകുതിരകൾ തെക്കൻ കേരളത്തിലെ ക്ഷേത്രങ്ങളിൽ കെട്ടിയുണ്ടാക്കാറുണ്ട്. ആലപ്പുഴ, പത്തനംതിട്ട, കൊല്ലം, തിരുവനന്തപുരം എന്നീ തെക്കൻ ജില്ലകളിലാണ് ഇത് സാധാരണയായി കണ്ടുവരുന്നത്. മലയാളമാസങ്ങളിൽ മകരം, കുംഭം, മീനം മാസങ്ങളിലാണ് എടുപ്പുകുതിരകളെ കെട്ടിയുണ്ടാക്കുക. പുരുഷന്മാരാണ് ഈ അനുഷ്ഠാനത്തിൽ പങ്കെടുക്കാറുള്ളത്.

ഇതിന്റെ ഉത്ഭവവും പ്രകൃതവും കൃത്യമായി കണ്ടെത്താൻ ഇതുവരെയും കഴിഞ്ഞിട്ടില്ല. ഇത് തുടങ്ങിയത് എപ്പോൾ, പേരിന്റെയും ആചാരത്തിന്റെയും ബന്ധമെന്ത് എന്ന് തുടങ്ങി പല ചോദ്യങ്ങളും ഇപ്പോഴും ബാക്കിയാണ്. 

ബുദ്ധമതം നിലനിന്നിരുന്ന ഇടങ്ങളിലെല്ലാം പഗോഡകളുടെ മാതൃകകൾ കാണാനാകും, കേരളത്തിലെ കെട്ടു കുതിരകളും കേരളത്തിന്റെ ബുദ്ധമതപാരമ്പര്യം പറ്റുന്ന ഒരു ആചാരമായിട്ടാണ് കണക്കാക്കുന്നത്. കാഴ്ചയിലും പഗോഡകളെ അനുസ്മരിപ്പിക്കുന്ന രൂപമാണ് കെട്ടു കുതിരകളുടേത്. പക്ഷേ പഗോഡകളിൽ നിന്നു എടുപ്പുകുതിരകൾക്കുള്ള പ്രധാന വത്യാസം അത് നിലനിൽക്കുന്ന കാലമാണ്, പഗോഡകൾ സ്ഥിരം നിമ്മിതികളാണ്, പക്ഷേ കെട്ടുകുതിരകൾ വെറും ഒന്നോ രണ്ടോ ദിവസം മാത്രമേ നിൽക്കുന്നുള്ളൂ. അതുകഴിഞ്ഞ് അതിനെ അഴിച്ച് മാറ്റുന്നു.

ടി.എ. ഗോപിനാഥ റാവു 1908-ൽ ട്രാവൻ‌കൂർ ആർക്കിയോളജിക്കൽ സീരീസിൽ പ്രസ്ഥാവിച്ചത് "സവിശേഷവും അപൂർവവുമായ ഈ ആചാരത്തിന്റെ ഉത്ഭവത്തെയോ പ്രകൃതത്തെയോ കുറിച്ച് വിശദീകരിക്കാൻ പ്രദേശത്തെ ആളുകൾക്ക് കഴിഞ്ഞിട്ടില്ല" എന്നാണ്. കേരളത്തിന്റെ ബുദ്ധമത പാരമ്പര്യത്തിലേക്ക് ഈ ഉത്സവത്തെ ബന്ധിപ്പിക്കുന്ന അനവധി വാദമുഖങ്ങളും റാവു ഉന്നയിക്കുന്നു. ചൈനീസ് സഞ്ചാരിയായ ഫാഹിയാൻ ഉത്തരേന്ത്യയിൽ കണ്ട ബുദ്ധമത ഉത്സവങ്ങളുമായി ഇതിന് സാമ്യമുണ്ടെന്ന് അദ്ദേഹം രേഖപ്പെടുത്തിയിരിക്കുന്നു. നേപ്പാളിലെ ക്ഷേത്രങ്ങളോടുള്ള ഇതിന്റെ രൂപസാദൃശ്യവും അദ്ദേഹം പരാമർശിക്കുന്നു. റാവുവിന് പുറമേ കെട്ടുകാഴ്ചകൾക്ക് ബുദ്ധമതവുമായുള്ള ബന്ധം സൂചിപ്പിക്കുന്ന മറ്റു പ്രമുഖരാണ് പി.കെ. ഗോപാലകൃഷ്ണൻ (കേരള വിജ്ഞാനകോശം), ഡോ. എം.വി. വിഷ്ണുനമ്പൂതിരി(ഫോക്‌ലോർ നിഘണ്ടു), ഹിന്ദു എൻസൈക്ലോപീഡിയ ചീഫ് എഡിറ്ററായ നരേന്ദ്രഭൂഷൺ.

എടുപ്പു കുതിരയിലെ ഒരു ഭാഗത്തിന്റെ പേര് പ്രവിട എന്നാണ്. ഇത് ഒരു തനതായ മലയാളപദമല്ലെന്നുള്ളത് ഈ ആചാരത്തിന്റെ കേരളത്തിന്റെ പുറത്തേക്കുള്ള ബന്ധത്തെ കാണിക്കുന്നു. പ്രവിട എന്നത് പ്രഭട അല്ലെങ്കിൽ പ്രവഡ എന്ന സംസ്കൃതവാക്കിന്റെ തത്ഭവമായതാണെന്ന് കരുതപ്പെടുന്നു. ഈ സംസ്കൃതവാക്കിന്റെ അർത്ഥം 'ഗോതമ്പ്' എന്നാണ്. അഫ്ഗാനിസ്താനിൽ നിന്നും കണ്ടെടുത്ത ഒന്നാം നൂറ്റാണ്ടിലെ ഇന്ത്യൻ നാണയത്തിന്റെ ഒരു പുറത്തിൽ ഖരോഷ്ഠിയിലെ ലിഖിതത്തിൽ ധർമചക്രപ്രവിട - ധർമ്മ ചക്രം തിരിക്കുന്നവൻ എന്ന് എഴുതിയിരിക്കുന്നത്, പ്രവിട പദത്തിന്റെ പഴക്കത്തെയും വ്യാപ്തമായ ഉപയോഗ ഭൂമികയേയും സൂചിപ്പിക്കുന്നു.

ഐതിഹ്യങ്ങൾക്കനുസരിച്ച് കാളിയുടെ വാഹനമായ വേതാളത്തിന്റെ രൂപമാണ് കെട്ടുകുതിര. മറ്റൊരൈതിഹ്യപ്രകാരം ശാസ്താവിന്റെ വാഹനമായ കുതിരതന്നെയാണ് കെട്ടുകുതിര. പക്ഷേ രൂപത്തിലെ വത്യാസം ഈ ഐതിഹ്യങ്ങളെ ശരിയായ ഒരു ചരിത്രവുമായും ഉത്ഭവവുമായും ബന്ധപ്പെടുത്താൻ ചരിത്രകാരന്മാരെ സഹായിച്ചിട്ടില്ല.

സാധാരണയായി ഓരോ ക്ഷേത്രത്തിന്റെയും കരക്കാരുടെ അവകാശമാണ് കെട്ടുകുതിരയും കെട്ടുകാഴ്ചയും നടത്തുക എന്നത്. കെട്ടു കുതിരയെ ക്ഷേത്രത്തിലേക്ക് കൊണ്ട് വരുന്നതും കരക്കാർ ചേർന്നു തന്നെയാണ്. ഇതിനെ ക്ഷേത്രം വരെ എത്തിക്കുക എന്ന ശ്രമകരമായ ചുമതല ഓരോ കരക്കാരും അവരുടെ ശക്തിയുടേയും സമ്പന്നതയുടേയും അടയാളമായി കണക്കാക്കുന്നു. വഴിയിൽ മുതിരയെ മുന്നോട്ടെടുക്കാനാവാത്ത വണ്ണം കുടുങ്ങിപ്പോകുന്നത് കരക്കാർ ഒരപമാനമായി കണക്കാക്കുന്നു. ഒരിക്കൽ കുതിരയെ മുന്നോട്ടെടുക്കാനാവാതെ വഴിയിൽ ഇറക്കേണ്ടി വന്നാൽ, കുതിരകെട്ടാനുള്ള ആ കരക്കാരുടെ അവകാശം എന്നെന്നേക്കുമായി നഷ്ടപ്പെട്ടിരുന്നതായി കേരളചരിത്ര നിഘണ്ടുവിൽ പ്രൊ.എസ്.കെ. വസന്തൻ പ്രസ്താവിക്കുന്നുണ്ട്.

ഓരോ കുതിരയ്ക്കും മുകളിൽ ഏഴ് താഴെ ആറ് എന്ന കണക്കിൽ 13 എടുപ്പുകൾ കാണാം. കുതിരയ്ക്ക് 125 അടിയിലധികം പൊക്കം ഉണ്ടാകും. നാലുചക്രങ്ങളിൽ ഉറപ്പിക്കുന്ന അടിച്ചട്ടത്തിന്റെ മുകളിലാണ് ഓരോതട്ടുകളും പണിതുറപ്പിക്കുക. സമചതുരാകൃതിയിൽ ഒരേ വലിപ്പത്തിൽ മേൽക്കൂടാരം വരെ പോകുന്നതാണ് കുതിരയുടെ ഘടന. കെട്ടുകുതിരയ്ക്ക് പ്രധാനമായ മൂന്നു ഭാഗങ്ങളുണ്ട്.
ആഞ്ഞിലിയിലോ തേക്കിലോ എട്ട് അംഗുലം കനത്തിൽ ചെയ്ത്തി പാകപ്പെടുത്തിയ രണ്ട് മരങ്ങളാണ് അടിക്കൂടാരം നിർമ്മിക്കാൻ ഉപയോഗിക്കുന്നത്. കുതിരക്കാൽ നിർമ്മിക്കാൻ നാല് തെങ്ങിൻ കുറ്റികൾ ഉപയോഗിക്കുന്നു. ആ നാലു കുറ്റികൾ തമ്മിൽ കവുങ്ങിന്റെ അലകുകൾ വെച്ച് കൂട്ടിക്കെട്ടുന്നു. ഈ കുതിരക്കാലിന്റെ മുകളിലാണ് ഇടക്കൂടാരം ഉറപ്പിക്കുക. ഇടക്കൂടാരത്തിനും അടിക്കൂടാരത്തിനും ഇടയിലുള്ള സ്ഥലത്താണ് നെറ്റിപ്പട്ടവും തിടമ്പും ദാരുശില്പങ്ങളും ഒരുക്കുക. ഇടക്കൂടാരത്തിന്റെ മുകളിൽ മേൽക്കൂടാരം ഉറപ്പിക്കുന്നു. പിരമിഡ് ആകൃതിയും നീണ്ട നാമ്പും കൂടിയതാണ് മേൽക്കൂടാരം. അടിത്തട്ടിനു മുകിലോട്ടുള്ള തട്ടുകൾ നിലത്തുവെച്ച് പണിക്കുറ തീർത്ത് കപ്പിയും കയറും ഉപയോഗിച്ച് ഉയർത്തി ഒന്നിനുമുകളിലൊന്നായി ചട്ടത്തിൽ ഉറപ്പിക്കുന്നു. വെള്ളത്തുണിയും തൊങ്ങലുകളും വർണ്ണക്കടലാസുകളുമാണ് അലങ്കാരപ്പണിക്ക് ഉപയോഗിക്കുന്നത്. തേരിനെക്കാൾ വർണ്ണവൈവിധ്യം കുതിരയ്ക്കുണ്ടായിരിക്കും.

മേൽക്കൂടാരം കൂമ്പത്തൊപ്പി എന്നും പള്ളിമുഖം എന്നും രണ്ടു വിധത്തിലുള്ളവയുണ്ട്. കൂമ്പത്തൊപ്പിക്ക് നാല് മുഖങ്ങളുണ്ടാകും അതേ സമയം പള്ളിമുഖത്തിന് മൂന്നു വശങ്ങളും. വടക്കോട്ടേക്ക് ദർശനമുള്ള ദേവീക്ഷേത്രങ്ങളിൽ പള്ളിമുഖം (മൂന്ന് മുഖം) ഉള്ള എടുപ്പുകുതിരയാണ് ഉപയോഗിക്കാറ്. 

എടുപ്പു കുതിര കെട്ടാൻ പല രീതികൾ ഉപയോഗിക്കാറുണ്ട്. ചിലപ്പോൾ കുതിരയെ നിർത്തിക്കൊണ്ട് തന്നെ കെട്ടിയുണ്ടാക്കും. ചിലപ്പോൾ നിലത്ത് കിടത്ത് കെട്ടിയുണ്ടാക്കി കയർ കൊണ്ട് വലിച്ചുയർത്തി നിർത്താറുമുണ്ട്. ഇങ്ങനെ നിലത്ത് കിടത്തി കുതിരയുണ്ടാക്കുന്നയിടങ്ങളിൽ ഒരു ഉയരമുള്ള തട്ട് നിർമ്മിച്ചു വെക്കാറുണ്ട്. തൃക്കടവൂർ ക്ഷേത്രത്തിൽ കുതിരകെട്ടാൻ ഒരു വലിയ മാവാണ് ഉപയോഗിക്കാറ്, അതിന്റെ പേരും കുതിരമാവ് എന്നാണ്.

ചിലയിടങ്ങളിലെ എടുപ്പുകുതിരയിൽ പ്രവിടയ്ക്കു മുകളിൽ ഒരു ബൊമ്മയെ വെക്കാറുണ്ട്. അതിനോടനുബന്ധിച്ച് വെച്ചിരിക്കുന്ന പമ്പരം കാറ്റിൽ കറങ്ങുമ്പോൾ ബൊമ്മ കൈകൊണ്ട് ചക്രം കറക്കുന്ന പ്രതീതിവരുത്തുന്ന രീതിയിലാണ് ബൊമ്മയെ വെക്കാറ്. കുതിരയെ ബൊമ്മ പ്രവർത്തിപ്പിക്കുന്നതായുള്ള സങ്കല്പത്തിലാണ് ഈ ബൊമ്മയെന്ന് ചരിത്രകാരന്മാർ കരുതുന്നു.



</doc>
<doc id="273911" url="https://ml.wikipedia.org/wiki?curid=273911" title="ജോക്കോമോ ഫെനിഷ്യോ">
ജോക്കോമോ ഫെനിഷ്യോ

കൊച്ചി, പുറക്കാട് എന്നീ സ്ഥലങ്ങളിൽ മത പ്രചാരത്തിനായെത്തിയ പാതിരിയായിരുന്നു ജോക്കോമോ ഫെനിഷ്യോ(1558 - 1632). അർത്തുങ്കൽ പള്ളിയിലെ ആദ്യകാല വികാരിമാരിൽ ഒരാളായിരുന്ന ഇദ്ദേഹത്തെ തദ്ദേശവാസികൾ അർത്തുങ്കൽ വെളുത്തച്ചൻ എന്നാണ് സ്നേഹപൂർവ്വം വിളിച്ചിരുന്നത്. പോർച്ചുഗീസ് ഭാഷയിൽ ഇദ്ദേഹം കേരളത്തെപ്പറ്റി രചിച്ച കൃതിയാണ്ʻʻലിവ്രോദ സൈതാദോസ് ഇൻഡിയോസ് ഓറിയെന്റാലിസ്ˮ (Livroda Seitados Indios Orientalis - The Book of the Religious Systems of the East Indies). ഫെനിഷ്യോ മലയാളം പഠിച്ചിരുന്നു എന്നുള്ളതിന്നു തെളിവുണ്ടു്. പാക്കനാർ തൊള്ളായിരം എന്നൊരു ഗ്രന്ഥത്തെ പ്രമാണീകരിച്ചു് അദ്ദേഹം അനേകം ഹൈന്ദവാചാരങ്ങളെ എതിർക്കുന്നു.

1584-ൽ അർത്തുങ്കൽ പള്ളിയുടെ വികാരിയായി ചുമതലയേറ്റ ഫാദർ ഫെനിഷ്യോ പള്ളിയുടെ നവീകരണത്തിൽ താല്പര്യമെടുക്കുകയും കല്ലിലും കുമ്മായത്തിലും പുതുക്കി നിർമ്മിക്കുകയും ചെയ്തു. ഫെനിഷ്യോയെ സാധാരണക്കാരായ ജനങ്ങളും ഭരണാധികാരികളും വളരെയധികം ഇഷ്ടപ്പെടുകയും ഒരു വിശുദ്ധനായി കരുതി ബഹുമാനിക്കുകയും ചെയ്തു. ജനങ്ങൾ യൂറോപ്യൻ പുരോഹിതനായിരുന്ന അദ്ദേഹത്തെ "വെളുത്ത അച്ചൻ" എന്നു ആദരപൂർവ്വം വിളിച്ചിരുന്നു. 'വെളുത്തച്ചൻ' എന്നത് പിന്നീട് വിശുദ്ധ സെബസ്ത്യാനോസിന്റെ മറ്റൊരു പേരായി മാറുകയാണ് ഉണ്ടായത്. 1632-ൽ ഫാദർ ഫെനിഷ്യോ മരണമടയുകയും വലിയൊരു ജനാവലിയുടെ സാന്നിദ്ധ്യത്തിൽ പള്ളിയുടെ ഉള്ളിൽ തന്നെ സംസ്കരിക്കുകയും ചെയ്തു. (808-ൽ കൊച്ചിയിൽവെച്ചു മരിച്ചെന്ന് ഉള്ളൂർ കേരള സാഹിത്യ ചരിത്രത്തിൽ പറയുന്നു.)


</doc>
<doc id="273919" url="https://ml.wikipedia.org/wiki?curid=273919" title="വില്യം മക്കിൻലി">
വില്യം മക്കിൻലി

അമേരിക്കയുടെ 25-ആം പ്രസിഡണ്ടായിരുന്നു വില്യം മക്കിൻലി (ജനനം:1843 ജനുവരി 29 - മരണം:1901 സെപ്റ്റംബർ 14). രണ്ടാമൂഴത്തിന് ആറു മാസം ബാക്കി നിൽക്കെ അദ്ദേഹം കൊല്ലപെട്ടു. അമേരിക്കൻ ആഭ്യന്തരയുദ്ധത്തിൽ പങ്കെടുത്ത അവസാനത്തെ പ്രസിഡണ്ടായിരുന്നു മക്കിൻലി.

1843 ജനിവരി 29-ന് ഒഹിയോയിലെ നൈൽ പ്രദേശത്താണ് മക്കിൻലി ജനിച്ചത്. 1861-ൽ ആഭ്യന്തരയുദ്ധം തുടങ്ങിയപ്പോൾ അദ്ദേഹം യൂണിയൻ ആർമിയിൽ അംഗമായി. യുദ്ധശേഷം മക്കിൻലി നിയമം പഠിക്കുകയും സ്വതന്ത്രമായി നിയമം പ്രാക്റ്റീസ് ചേയുവ്വാൻ തുടങ്ങി. 1869-ൽ രാഷ്ടീയ പ്രവർത്തനങ്ങൾ തുടങ്ങിയ ഇദ്ദേഹം 1876-ൽ അമേരിക്കൻ കോൺഗ്രസിലേക്കു തിരഞ്ഞെടുക്കപ്പെട്ടു.


</doc>
<doc id="273922" url="https://ml.wikipedia.org/wiki?curid=273922" title="വാട്സ്ആപ്പ്">
വാട്സ്ആപ്പ്

വിവിധ പ്ലാറ്റുഫോമുകളിൽ പ്രവർത്തിക്കുന്ന സ്മാർട്ട്‌ഫോണുകളിൽ ഉപയോഗിക്കാവുന്ന ആശയ വിനിമയ സംവിധാനം ആണ് വാട്സ്ആപ്പ്. ഇന്റർനെറ്റ്‌ ബന്ധം ഉപയോഗിച്ചാണ്‌ വാട്സ്ആപ്പ് പ്രവർത്തിക്കുന്നത്. ലേഖനസന്ദേശം കൂടാതെ ഉപയോക്താവിന്റെ ചിത്രങ്ങളും ദൃശ്യങ്ങളും ശബ്ദ സന്ദേശങ്ങളും അവരുടെ സ്ഥാനമുൾപ്പെടെ അയയ്ക്കാനാവും എന്നതാണ് മറ്റൊരു സവിശേഷത. ഗൂഗിൾ ആൻഡ്രോയ്ഡ്, ബ്ലാക്ക്ബറി, ആപ്പിൾ,എന്നിവയുടെ ഓപ്പറേറ്റിങ്ങ് സിസ്റ്റം, സിംബിയൻ, നൊക്കിയയുടെ ചില ഫോണുകൾ, വിൻഡോസ് ഫോൺ തുടങ്ങിയവയിൽ ഇതു പ്രവർത്തിക്കും. 2009ൽ അമേരിക്കക്കാരായ ബ്രയാൻ ആക്റ്റൺ, ജാൻ കൂം (സീ. ഇ. ഓ) (ജന്മദേശം: യുക്രൈൻ) എന്നിവർ ചേർന്നാണ് വാട്സ്ആപ്പ് വികസിപ്പിച്ചത്. ഇവർ യാഹൂവിന്റെ മുൻ ജോലിക്കാർ ആയിരുന്നു. 55 പേർ ഇന്ന് ഈ കമ്പനിയിൽ ജോലി ചെയ്യുന്നു. 2014 ഫെബ്രുവരി 19 നു ഫേസ്ബുക്ക് നടത്തിയ ഔദ്യോഗിക പ്രഖ്യാപനത്തിനലൂടെ, 1,14,000 കോടി രൂപയ്ക്ക് (യു.എസ് $19 ബില്ല്യൺ) വാട്സ്ആപ്പിനെ ഏറ്റെടുത്തതായി അറിയിച്ചു.

2020 മാർച്ച് മാസം അവസാനത്തോടെ വാട്സ് ആപ്പ് അതിന്റെ സ്റ്റാറ്റസ് ട്രിം ചെയ്യുന്നത് 30 സെക്കൻഡിൽ നിന്നും 15 സെക്കൻഡായി കുറച്ചു.

ഇത് പൂർണമായും സൗജന്യമാണ്. നിലവിൽ ലോകത്താകമാനം ഉള്ള ഉപയോക്താക്കളുടെ എണ്ണം 100 കോടി കവിഞ്ഞു. ഇന്ത്യയിൽ 30കോടിയിലധികം ഉപയോക്താക്കളുണ്ട്. ഫേസ്ബുക്കും ഗൂഗിളും ചെയ്യുന്ന പോലെ ഉപഭോക്താക്കളുടെ വിവരങ്ങൾ വാട്സ് ആപ്പ് ശേഖരിക്കുന്നില്ല. സന്ദേശം അയച്ചു കഴിഞ്ഞാൽ ഉടനേ തന്നെ സെർവറിൽ നിന്നും ഡിലീറ്റ് ചെയ്യപ്പെടും.കൂടാതെ ഇപ്പോൾ വാട്സാപ്പ് ഫ്രീ ദൃശ്യ/ശ്രവ്യ സംബോധനം (Audio/Video call) കൂടി ആരംഭിച്ചിരിക്കുന്നു.



</doc>
<doc id="273924" url="https://ml.wikipedia.org/wiki?curid=273924" title="തിരുവനന്തപുരം ആകാശവാണി">
തിരുവനന്തപുരം ആകാശവാണി

1937 സെപ്റ്റംബർ 30 നാണ് അന്നത്തെ തിരുവിതാംകൂർ രാജ്യത്തിന്റെ തലസ്ഥാനമായ തിരുവനന്തപുരത്ത് ഒരു റേഡിയോ സ്റ്റേഷൻ ആരംഭിക്കാൻ അനുമതി ലഭിച്ചത്. 1943 മാർച്ച് 12നു അന്നത്തെ തിരുവിതാംകൂർ രാജാവായിരുന്ന ശ്രീ ചിത്തിര തിരുനാൾ ബാലരാമവർമ്മയായിരുന്നു ആദ്യ റേഡിയോസ്റ്റേഷൻ ഉദ്ഘാടനം ചെയ്തത്. അന്ന് 5 കിലോവാട്ട് ശക്തി മാത്രമുണ്ടായിരുന്ന മീഡിയം വേവ് ട്രാൻസ്മിറ്റർ കുളത്തൂരിൽ സ്ഥാപിച്ചു. നിലയത്തിന്റെ സ്റ്റുഡിയൊ പഴയ എം. എൽ. എ. ക്വാർട്ടേഴ്സിലായിരുന്നു തുടങ്ങിയത്. ആ സമയത്ത് വെള്ളിയാഴ്ചകളിൽ 2 മണിക്കൂർ സമയത്തേക്കു മാത്രമായിരുന്നു പ്രക്ഷേപണം. പിന്നീട്,ആഴ്ചയിൽ 4 ദിവസങ്ങളായി പ്രക്ഷേപണസമയം വർദ്ധിപ്പിച്ചു. 1950 ഏപ്രിൽ 1 തൊട്ട് ട്രാവൻകൂർ ബ്രോഡ്കാസ്റ്റിങ്ങ് സ്റ്റേഷൻ ഓൾ ഇന്ത്യ റേഡിയോയുടെ ഭാഗമായി മാറി.
ഇപ്പോൾ പ്രസാർഭാരതി എന്ന സ്വതന്ത്ര സ്വയംഭരണ സ്ഥാപനത്തിന്റെ കീഴിലാണ് ആകാശവാണിയും സഹോദരസ്ഥാപനമായ ദൂരദർശനും.
'ബഹുജന ഹിതായ ബഹുജന സുഖായ' എന്നതാണ്.

1952ൽ ഓൾ ഇന്ത്യ റേഡിയോ തിരുവനന്തപുരം പഴയ എം. എൽ. എ. ക്വാർട്ടേഴ്സിൽ നിന്നും ഇന്നത്തെ ഭക്തിവിലാസം കൊട്ടാരത്തിലേയ്ക്കു മാറ്റി സ്ഥാപിച്ചു. 5 കിലോവാട്ട് മീഡിയം വേവ് ട്രാൻസ്മിറ്റർ 10 കിലോവാട്ട് ആക്കി മാറ്റി. 1971 ജൂലൈ 17 നു ആലപ്പുഴയിൽ സ്ഥാപിച്ച 100 കിലോവാട്ട് ട്രാൻസ്മിറ്റർ തിരുവനന്തപുരത്തെ പരിപാടികൾ ശക്തിയായി മധ്യകേരളത്തിൽ റിലേ ചെയ്തുവരുന്നു. കേരളത്തിലെ ഏറ്റവും ശക്തമായ പ്രസരണിയാണിത്. അതിനാൽ വടക്കേ അറ്റത്തുള്ള കാസർകോടു വരെ വ്യക്തമായി കേൾക്കാൻ ഇതു സഹായിക്കുന്നു. കേരളത്തിന്റെ മുക്കിലും മൂലയിലും ഇന്നു ആകാശവാണിയുടെ സാാന്നിധ്യമറിയുന്നുണ്ട്.
1994 നവംബർ 6നു 50 കിലോവാട്ടിന്റെ ഷോർട്ട് വേവ് പ്രസരണി ആരംഭിച്ചു. ഇതോടെ മലയാളപരിപാടികൾ ഇന്ത്യ മുഴുവനുമായി ലഭ്യമായിത്തുടങ്ങി. ഇപ്പോൾ ഗൾഫ് രാജ്യങ്ങളിലും തിരുവനന്തപുരം ആകാശവാണിയുടെ പരിപാടികൾ ലഭ്യമാണ്.
2010 ഏപ്രിൽ 1നു തിരുവനന്തപുരം ആകാശവാണി 60താം പിറന്നാൾ ആഘോഷിച്ചു.2015ലെ കേരളസംസ്ഥാനസർക്കാരിന്റെ "ഹരിതമുദ്ര" അവാർഡ് ലഭിച്ചു. ഈ വർഷത്തെ മികച്ച കാർഷിക മാധ്യമപ്രവർത്തനത്തിന് ആണീ അവാർഡ് നൽകുന്നത്. കേരളത്തിൽ ഇത്തരം അവാർഡ് ലഭിക്കുന്ന ആദ്യ റേഡിയോ നിലയമാണ് തിരുവനന്തപുരം ആകാശവാണി.

50 വാട്ട് പ്രസരണിയാണിത്. 1994 നവംബർ 6നു തുടങ്ങി. ഇന്ത്യയിലും ഗൾഫ് നാടുകളിലും ലഭ്യമാണ്. 0020-0215 വരെയും 11.15-17.35 വരെയും 5010 KHzൽ ലഭ്യമാണ്. 0630-0900,വരെ 7290 KHz ലും ലഭിക്കുന്നു.


രാവിലെ 05.55 മുതൽ രാത്രി 11.05 വരെയാണ് പ്രക്ഷേപണസമയം. മൂന്നു പ്രാവശ്യമായാണ് പ്രക്ഷേപണം നടത്തുന്നത്. 

2x5 കെ ഡബ്ലിയു എഫ്. എം 107.5 Mhz]]
10 കെ ഡബ്ലിയു 2x5 എഫ്. എം വിവിധ് ഭാരതി(തിരുവനന്തപുരം)101.9 Mhz

ആകാശവാണിയുടെ കൂടുതൽ പരിപാടികളും പ്രത്യേക കേൾവിക്കാരെ ഉദ്ദേശിച്ചാണ്. വാർത്താ- വാർത്താധിഷ്ടിത പരിപാടികൾ സംഗീത പരിപാടികൾ എന്നിവയാണ് ഏറ്റവും ജനകീയം. 

താഴെപ്പറയുന്നവയാണ് പ്രധാന പരിപാടികൾ

വന്ദേമാതരം എന്ന ദേശീയ ഗീതത്തോടെ പരിപാടികൾ തുടങ്ങും. 
തിരുവനന്തപുരത്തെ പ്രാദേശികവാർത്താവിഭാഗം തയ്യാറാക്കി അവതരിപ്പിക്കുന്നു. തിങ്കൾ, വ്യാഴം ദിവസങ്ങളിൽ രാവിലെ 7.40 മുതൽ 7.55 വരെ വാർത്താതരംഗിണി പ്രക്ഷെപണം ചെയ്തുവരുന്നു.
തിങ്കൾ, ബുധൻ, വെള്ളി എന്നി ദിവസങ്ങളിൽ വൈകുന്നേരത്തെ പ്രാദേശിക വാർത്തകൾക്കുശേഷം വാർത്താവീക്ഷണം കേൾക്കാം. ഒരു വിഷയത്തെപ്പറ്റിയുള്ള ലേഖനമായിരിക്കുമത്. ഒരു പത്രപ്രതിനിധിയോ ആകാശവാണിപ്രതിനിധിയോ തയ്യാറാക്കിയ ലേഖനമാകും അവതരിപ്പിക്കുക.
എല്ലാ ദിവസവും ഓരൊ ജില്ലയെക്കുറിച്ചുമുള്ള പ്രത്യേക പരിപാടിയായ ജില്ലാവൃത്താന്തം 6.05നു കേൾക്കാം.
2017 വയലും വീടും പരിപാടിയുടെ സുവർണ്ണ ജൂബിലി വർഷമായിരുന്നു. മെയ് മാസം 03, 04 തീയതികളിൽ നടന്ന ആഘോഷം കേരള മുഖ്യമന്ത്രി ശ്രി. പിണറായി വിജയന്റെ അദ്ധ്യക്ഷതയിൽ കേരള ഗവർണ്ണർ ശ്രീ. ജസ്റ്റിസ് പി. സതാശിവം ഉദ്ഘാടനം ചെയ്തു. 1965ൽ പത്തു റേഡിയോനിലയങ്ങലിൽ വയലും വീടും എന്ന പേരിൽ കാർഷിക പ്രക്ഷേപണ പരിപാടി തുടങ്ങാൻ കേന്ദ്ര വാർത്താവിതരണ പ്രക്ഷേപണ മന്ത്രാലയം തീരുമാനിച്ചു. 1966 ആഗസ്തിൽ കേരളത്തിൽ തൃശൂർ നിലയത്തിൽ വയലും വീടും തുടങ്ങി. 1972ൽ കോഴിക്കോട് നിലയത്തിലും 1986ൽ തിരുവനന്തപുരം നിലയത്തിലും ഈ പരിപാടി തുടങ്ങി.
1974 ഏപ്രിൽ 14നു ആരംഭിച്ചു. അന്നത്തെ കൃഷിമന്ത്രിയായിരുന്ന വക്കം പുരുഷൊത്തമൻ ആദ്യ കാർഷികവാർത്തകൾ തിരുവനന്തപുരം ആകാശവാണിനിലയത്തിൽ നേരിട്ടെത്തി വായിച്ചു. കൃഷികാര്യങ്ങൾക്കും അറിയിപ്പുകൾക്കുമായി 5 മിനുട്ട് പരിപാടി. ഫാം ഇൻഫർമേഷൻ ബ്യൂറോയുടെ സഹകരണത്തോടെ ആരംഭിച്ച കാർഷികമേഖലാവാർത്തകൾ എല്ലാ ദിവസവും രാവിലെ 7.00 മണിക്കു പ്രക്ഷേപണം ചെയ്തുവരുന്നു. ഇപ്പോൾ വൈകുന്നേരം 7.35നു 5 മിനുട്ട് ദൈർഖ്യമുള്ള കാർഷിക ഗ്രാമക്ഷേമ വാർത്തകൾ പ്രക്ഷേപണം ചെയ്യുന്നു. കൃഷി ഗ്രാമീണ പരിപാടികൾക്കായി തിരുവനന്തപുരം നിലയം ഒരാഴ്ചയിൽ 4 മണിക്കൂർ 40 മിനുട്ട് പ്രക്ഷേപണസമയം നീക്കിവച്ചിരിക്കുന്നു.


പരിപാടികൾ മുൻകൂർ തന്നെ നിശ്ചയിക്കുന്നു. പട്ടികപ്പെടുത്തി പ്രേക്ഷകരെ അറിയിക്കുന്നു.

മുൻപു ആകാശവാണിയുടെ പരിപാടികൾ ശ്രോതക്കൾ കേൾക്കുക മാത്രമേ ചെയ്തിരുന്നുള്ളു.എന്നാൽ ഇന്നു സ്ഥിതി മാറിയിരിക്കുന്നു. ഫോൺ ഇൻ പരിപാടികളിലൂടെ ശ്രോതാക്കളുമായി തത്സമയം സംസാരിച്ച് വേണ്ട പാട്ടുകൾ കേൾപ്പിക്കുകയും അവരുമായി സംവദിക്കുകയും ചെയ്യുന്ന നൂതന രീതിയാണ് കൈക്കൊണ്ടിരിക്കുന്നത്. ഇതു റേഡിയോയെ വളരെയധികം ജനപ്രിയമാക്കിയിരിക്കുന്നു.പൂന്തേനരുവി അത്തരത്തിലുള്ളതാണ്.ഇതു കൂടാതെ പഴയ പാട്ടുകൾക്കായി ഓർമച്ചെപ്പു, എസ്. എം. എസ്. ഇ-മെയിൽ ഇവ ഉപയോഗിച്ചുള്ള ചലച്ചിത്രഗാന പരിപാടിയായ മധുരഗാനം ഡോട് കോം, ഹലൊ ആകാശവാണി, ഇംഗ്ലീഷ് പാട്ടുകൾക്കായി സൺഡെ സിലക്ഷൻ, തുടങ്ങി ഒട്ടു വളരെ ചലച്ചിത്രഗാനപരിപാടികൾ പ്രക്ഷേപണം ചെയ്യുന്നുണ്ട്. ശാസ്ത്രീയ സംഗീത പാഠം, ലളിതഗാനപാഠം, വയലിൻ പാഠം, ദേശഭക്തിഗാനപാഠം തുടങ്ങിയവയുമുണ്ട്. സംഗീതക്കച്ചേരികൾ ദേശീയ സംഗീതപരിപാടികൾ ഇവയും പ്രക്ഷേപണം ചെയ്തുവരുന്നു.
റേഡിയോ നാടകങ്ങൾ


രാവിലെ 06.45 നു പ്രാദേശികവാർത്തകൾ ഉണ്ട്. 07.20 നു ഡെൽഹി വാർത്തകളും. 12.30 നും വൈകിട്ട് 6.20 നും പ്രാദേശിക വാർത്തകളുണ്ട്.ഉച്ചക്കും വൈകീട്ടും ദേശീയ വർത്തകൾ ഡെൽഹിയിൽ നിന്നും പ്രക്ഷേപണം ചെയ്തു വരുന്നു,കൂടാതെ, വാർത്താവീക്ഷണം, വാർത്താതരംഗിണി, കാർഷികവാർത്തകൾ, കൗതുകവാർത്തകൾ എന്നിവയും പ്രക്ഷേപണം ചെയ്യുന്നുണ്ട്. ഇംഗ്ലീഷ് വാർത്തകൾ ദിവസവും നാലുപ്രാവശ്യം പ്രക്ഷേപണം ചെയ്യുന്നു. സംസ്കൂതം വാർത്തകൾ രണ്ടു പ്രാവശ്യം കേൾപ്പിക്കുന്നുണ്ട്. അനന്തപുരി എഫ്. എം ലും വർത്തകൾ കേൾക്കാം. (സമയക്രമം: 06:00am, 07:00am, 08:00am, 09:00am, 10:00am, 11.00am, 01:00pm, 03:00pm, 05:00pm, 06:00pm and 08:00pm.)
1957 ഓഗസ്റ്റ് 15നാണ് തിരുവനന്തപുരത്തുനിന്നും പ്രാദേശിക വാർത്താപ്രക്ഷേപണം ആരംഭിച്ചത്. മലയാള വാർത്ത ഡൽഹിയിൽനിന്നും 1949 ജനുവരി 1നു സമ്പ്രേക്ഷണം തുടങ്ങി. 2017 ഏപ്രിൽ 24 മുതൽ കഴിഞ്ഞ 69 വർഷമായി ഡൽഹി നിലയത്തിൽനിന്നും പ്രക്ഷേപണം ചെയ്തുകൊണ്ടിരുന്ന മലയാളം വാർത്തകൾ തിരുവനന്തപുരം നിലയത്തിൽനിന്നും പ്രക്ഷെപണം ചെയ്തുതുടങ്ങി. ഉച്ചയ്ക്ക് 12.30നും വൈകിട്ട് 6.20നും 10 മിനുട്ട് ദൈർഘ്യമുള്ള പ്രാദേശിക വാർത്തകൾ സമ്പ്രേക്ഷണം ചെയ്തുവരുന്നു.
ഫോൺ വഴി വാർത്തകൾ കേൾക്കാനുള്ള സംവിധാനവുമുണ്ട്.2006 മെയ് 17 നാണിതു തുടങ്ങിയത്. +91-0471-2335700 , +91-0471-2335702. എന്നീ നമ്പറുകളിൽ ഇതു ലഭിക്കും. എസ്. എം. എസു വഴിയും വാർത്തകൾ ലഭിച്ചുവന്നിരുന്നു. 2013ൽ യു. പി. എ സർക്കാരിന്റെ കാലത്തുതുടങ്ങിയ ഈ സേവനം, ഇപ്പോഴത്തെ സർക്കാർ 16 ഭാഷകളിൽ ഏർപ്പെടുത്തി. പക്ഷേ, കഴിഞ്ഞവർഷം ഇതിന്റെ ചിലവ്, 10 കോടി കവിഞ്ഞു. ഇതു താങ്ങാനാവാതെ പ്രസാർ ഭാരതി ഈ സേവനം അവസാനിപ്പിക്കുവാൻ തീരുമാനിച്ചു. 2016 ഏപ്രിൽ മാസം മുതൽ ഈ സേവനം നിർത്തുകയുണ്ടായി. പകരം ചെലവു കുറഞ്ഞ മൊബൈൽ ആപ്ലിക്കേഷൻ ഇതിനായി തുടങ്ങിക്കഴിഞ്ഞു. എ. ഐ. ആർ വെബ്‌സൈറ്റ് ഡിജിറ്റൽ പ്ലാറ്റുഫോം ആയി പ്രവർത്തിച്ചുവരുന്നു. 
ഇംഗ്ലിഷിൽ, എസ്. എം. എസ് സേവനം, 2013 സെപ്റ്റംബറിൽ സൗജന്യമായാണു തുടങ്ങിയത്. 2014 സെപ്റ്റംബർ ആയപ്പോഴത്തേയ്ക്കും മൂന്നു ലക്ഷമായി ഇതിന്റെ ഡാറ്റാബേസ്. ഇംഗ്ലിഷ്, ഹിന്ദി, മറാത്തി, സംസ്കൃതം, ദോഗ്രി, നേപ്പാളി, അസാമീസ്, ഗുജറാത്തി, മലയാളം, തമിഴ്, ഉറുദു, ഒഡിയ, ബംഗാളി, കഷ്മീരി, പഞ്ചാബി, അരുണാചലി എന്നീ ഭാഷകളിലാണ് ഈ സേവനം നൽകിയിരുന്നത്. ഇതിന്റെ വരിക്കാർക്ക്, അവരുടെ ഇഷ്ടഭാഷയിൽ, ഒരു വാർത്താബുള്ളെറ്റിന്റെ മൂന്നിൽ രണ്ടു ഭാഗത്തോളം ദിവസവും സൗജന്യമായി എസ്. എം. എസ് ആയി നൽകിവന്നിരുന്നു. അതാണ് ഏപ്രിൽ 2016നു നിർത്തിയത്. 
ഡി.റ്റി. എച്ച് വഴിയും തിരുവനന്തപുരം ആകാശവാണി ലോകത്തെമ്പാടും ലഭ്യമാണ്.

രാവിലെ 6.45നുള്ള മലയാളം പ്രാദേശിക വാർത്ത കേരളമൊന്നാകെ സംപ്രേഷണം ചെയ്യുന്നത് ആകാശവാണി കോഴിക്കോട് യൂനിറ്റിൽ നിന്നാണ്. കൂടാതെ ഉച്ചയ്ക്ക് 12.30നുള്ള പാലക്കാട്, മലപ്പുറം, കോഴിക്കോട്, വയനാട്, കണ്ണൂർ, കാസർകോട് എന്നീ അഞ്ചു ജില്ലകളെ ഉൾക്കൊള്ളിച്ചുകൊണ്ടുള്ള പ്രാദേശിക വാർത്താ ബുള്ളറ്റിനും എഫ്എം പ്രധാന വാർത്തകളും കോഴിക്കോട് പ്രാദേശിക വാർത്താ യൂനിറ്റാണു തയ്യാറാക്കുന്നത്. കൂടാതെ കേന്ദ്രഭരണപ്രദേശമായ ലക്ഷദ്വീപ് വാർത്ത അടക്കമുള്ള പരിപാടികളും കോഴിക്കോട് വാർത്താവിഭാഗത്തിൽ നിന്നു സംപ്രേഷണം ചെയ്യുന്നു. കോഴിക്കോട്ടെ ആകാശവാണി പ്രാദേശിക വാർത്താ യൂനിറ്റ് അടച്ചുപൂട്ടുന്നതു സംബന്ധിച്ച് കേന്ദ്ര വാർത്താവിതരണ പ്രക്ഷേപണ മന്ത്രാലയത്തിന്റെ ഉത്തരവ് 09. 08. 2016 ചൊവ്വാഴ്ച ഡൽഹിയിൽ പുറത്തിറങ്ങി. ഓരോ സംസ്ഥാനത്തും തലസ്ഥാന നഗരിയിൽ മാത്രം ആകാശവാണി വാർത്താവിഭാഗങ്ങൾ മതിയെന്നാണ് സർക്കാർ തീരുമാനിച്ചിരിക്കുന്നത്. 


സമകാലീന സംഭവങ്ങളെ വിമർശനാത്മകമായി അവതരിപ്പിക്കുന്ന പ്രഭാതഭേരി പ്രശസ്തമാണ്.ഇതിൽ പത്രവൃത്താന്തം പരിപടിയുമുണ്ട്. പത്രങ്ങളിലെ പ്രധാന തലക്കെട്ടുകളാണുണ്ടാവുക.

പ്രേക്ഷകരുടെ പ്രതികരണം അറിയാനായി ആകാശവാണി സർവെകളും മറ്റുപാധികളും ഉപയോഗിച്ചുവരുന്നു. Field survey, Telephone survey, Mail survey, Quick feed back study, Feed forward study, In-depth study എന്നിങ്ങനെ വിവിധ രീതികൾ ഇതിനായി ഉപയോഗിച്ചുവരുന്നു. 
2011ൽ തിരുവനന്തപുരം ആകാശവാണിയുടെ പരിധിയിലുള്ള പത്തനംതിട്ടയിൽ നടത്തിയ സർവേഫലം പ്രസിദ്ധീകരിച്ചിട്ടുണ്ട്.വിശദവിവരം പ്രസിദ്ധീകരിച്ചിട്ടുണ്ട്. 

 വിവിധ വിഭാഗങ്ങൾ ഒത്തൊരുമയോടെ പ്രവർത്തിച്ചാണ് മുന്നോട്ടു പോകുന്നത്. സാങ്കേതികവിഭാഗം, പ്രൊഗ്രാം വിഭാഗം, ഭരണവിഭാഗം, വാർത്താവിഭാഗം എന്നിങ്ങനെ വിവിധ വിഭാഗങ്ങളുണ്ട്.
ഓരോ ആകാശവാണി നിലയത്തിന്റെയും മേധാവി സ്റ്റേഷൻ ഡയറക്ടർ ആകുന്നു.

<nowiki>*</nowiki>
എന്നിവർ മുൻ സ്റ്റേഷൻ ഡയറക്ടർമാർ ആയിരുന്നു. 

നാഷണൽ ഫെഡറേഷൻ ഓഫ് ദ ബ്ലൈൻഡ് അവാർഡ് (2017 ജനുവരി 1 ആലപ്പുഴ)


ആൾ ഇന്ത്യ റേഡിയോയുടെ കീഴിലുള്ള "അന്തഃപുരി എഫ്, എം" അതിന്റെ വാണിജ്യവിഭാഗമാണ്. 1975 മെയ് 1നു 101.9 1 KW AM ട്രാൻസ്മിറ്ററിൽ തുടങ്ങി. മുംബൈ വിവിധ്ഭാരതിയിൽ നിന്നുമുള്ള പരിപാടികളും പ്രക്ഷേപണം ചെയ്തിരുന്നു. തരംഗദൈർഖ്യത്തിൽ ഇതു ലഭിക്കുന്നു. പട്ടണങ്ങൾ കേന്ദ്രീകരിച്ചാണ് പ്രക്ഷേപണം. ഇപ്പോൾ 5.55 AM മുതൽ 11.00 PM വരെ ഇടതടവില്ലാതെ പരിപാടികൾ കേൾപ്പിച്ചുവരുന്നു. ആകർഷകവും വൈവിധ്യമാർന്നതുമായ പരിപാടികൾ കേൾപ്പിച്ചുവരുന്നു. കൂടാതെ തീവണ്ടി സമയം, ട്രാഫിക്ക് മറ്റങ്ങൾ, ജലവിതരണത്തിലെയും മറ്റും തടസങ്ങൾ ഇവയും സമയത്തിന് അറിയിച്ചുവരുന്നു. ചലച്ചിത്രഗാനാധിഷ്ടിതപരിപാടികൾക്കാണു പ്രാമുഖ്യം. കൂടാതെ ഓരോ മണിക്കൂറിലും വാർത്തകൾ പ്രക്ഷേപണം ചെയ്യുന്നുണ്ട്. തിരുവനതപുരത്തിന്റെ മിക്ക ഭാഗങ്ങളിലും കൊല്ലം പത്തനംതിട്ട എന്നിവിടങ്ങളിൽ പ്രധാന ഭാഗങ്ങളിലും അനന്തപുരി എഫ്. എം ലഭിക്കുന്നതാണ്. ഏതാണ്ട് 45 ലക്ഷം ജനങ്ങൾക്കുതകുന്നതരത്തിലാണ് പ്രക്ഷേപണം സജ്ജമാകിയിരിക്കുന്നത്. എഫ്. എം എന്ന പേർ സ്വീകരിച്ചത് 2005 നവംബർ ഒന്നിനാണ്. 
കൂടാതെ കൊച്ചി (107.5) ദേവികുളം, ലക്ഷദ്വീപ് തുടങ്ങിയ സ്ഥലങ്ങളിലും എഫ്. എം പ്രക്ഷേപണമുണ്ട്.

ആകാശവാണി എഫ് എം ഡയറക്റ്റർ പി. സി. സതീഷ്ചന്ദ്രൻ 2011 ജനുവരി 22നു അന്തരിച്ചു. റേഡിയോ അമ്മാവൻ ആയി അദ്ദേഹം അറിയപ്പെട്ടിരുന്നു. നാടകപ്രവർത്തകനും സംവിധായകനും ആയിരുന്നു. അദ്ദേഹം ഹാസ്യറോളുകളും കൈകാര്യംചെയ്തു. 
ചില ദിവസങ്ങളിൽ പ്രക്ഷേപണം ചെയ്യുന്ന പരിപാടികൾ.
1985ൽ ആണ് ആകാശവാണിയിൽ ആദ്യമായി പരസ്യങ്ങൾ ആരംഭിച്ചത്. 15.08.1999ൽ 2 x 5 KW FM ട്രാൻസ്മിറ്റർ കമ്മീഷൻ ചെയ്യുകയും ചെയ്തു. ആകാശവാണിക്ക് പരസ്യവരുമാനത്തിനായി ഒരു മാർക്കറ്റിങ്ങ് വിഭാഗം നിലവിലുണ്ട്. എങ്കിലും പൊതുവെ മറ്റു മാധ്യമങ്ങളെ അപേക്ഷിച്ചു വളരെക്കുറച്ചു പരസ്യമെ വരാറുള്ളൂ.
2016 ജൂൺ 17നു വെള്ളിയാഴ്ചയാഴ്ച, തിരുവനന്തപുരത്തെ ആകാശവാണിയുടെ ശ്രീകാര്യത്തെ മൺവിളയിലുള്ള 122 മീറ്റർ ഉയരമുള്ള ടവർ കാറ്റിൽപ്പെട്ട് തകരുകയും അങ്ങനെ പ്രക്ഷേപണം നിലയ്ക്കുകയുമുണ്ടായി. ഇത്തരം ഒരു സംഭവം ഇതാദ്യമാണ്. മൂന്നു മാസംകൊണ്ടേ ഇതു പുനർനിർമ്മിക്കാൻ കഴിയുമായിരുന്നുള്ളൂ. ഈ സമയത്ത് അനന്തപുരി എഫ്. എം നിലയം ഉപയോഗിച്ച് തിരുവനന്തപുരം, കൊല്ലം, കന്യാകുമാരി മേഖലയിൽ പ്രക്ഷേപണം തുടർന്നു. 20 കിലോവാട്ട് ആണ് ഈ ടവറിന്റെ ശക്തി. 1937 സെപ്റ്റംബർ 30നാണ് ഈ നിലയത്തിൽനിന്നും പ്രക്ഷേപണം തുടങ്ങിയത്. എന്നാൽ ചെന്നൈയിലെ വിദഗ്ദ്ധർ, പുതിയ ടവർ സ്ഥാപിക്കുകയും പ്രക്ഷേപണം ഒരാഴ്ചകൊണ്ടുതന്നെ പുനഃസ്ഥാപിക്കുകയുംചെയ്തു. 



</doc>
<doc id="273928" url="https://ml.wikipedia.org/wiki?curid=273928" title="റോസുവാസ്റ്റാറ്റിൻ">
റോസുവാസ്റ്റാറ്റിൻ

രക്തത്തിലെ ഉയർന്ന കൊളസ്ട്രോൾ കുറയ്ക്കാൻ ഉപയോഗിക്കുന്ന മരുന്നാണ് റോസുവാസ്റ്റാറ്റിൻ. സ്റ്റാറ്റിൻ മരുന്നുകളുടെ കുടുംബത്തിലെ ഒരംഗം. കൊളസ്ട്രോൾ ഉത്പാദനം കുറച്ച് രക്തത്തിലെ കൊളസ്ട്രോൾ കുറക്കുന്നു.
രക്തത്തിലെ കൂടിയ കൊളസ്ട്രോൾ,

ഹൃദ്രാഗങ്ങൾ


</doc>
<doc id="273933" url="https://ml.wikipedia.org/wiki?curid=273933" title="പുതിയേടം">
പുതിയേടം

എറണാകുളം ജില്ലയിലെ കാഞ്ഞൂർ ഗ്രാമപഞ്ചായത്തിൽ ഉള്ള ഒരു സ്ഥലമാണ് പുതിയേടം. കൊച്ചി രാജാവായ ശക്തൻ തമ്പുരാന്റെ വേനൽക്കാല വസതി സ്ഥിതി ചെയ്തിരുന്ന പ്രദേശമായിരുന്നു. പെരിയാർ നദി കാഞ്ഞൂർ വഴി ഒഴുകുന്നു. പുരാതന പള്ളിയായ കാഞ്ഞൂർ ഫെറോന പള്ളി സ്ഥിതി ചെയ്യുന്നതിവിടെയാണ്.


</doc>
<doc id="273938" url="https://ml.wikipedia.org/wiki?curid=273938" title="വിവാഹവുമായി ബന്ധപ്പെട്ട കുറ്റകൃത്യങ്ങൾ">
വിവാഹവുമായി ബന്ധപ്പെട്ട കുറ്റകൃത്യങ്ങൾ

വിവാഹവുമായി ബന്ധപ്പെട്ട് ധാരാളം കുറ്റകൃത്യങ്ങൾ നടന്നു വരുന്നുണ്ട്. ഇതിൽ ഏറിയ പങ്കും സ്ത്രീകൾക്കെതിരെയുള്ള കുറ്റകൃത്യങ്ങളാണ്. വ്യഭിചാരം, ബഹുഭാര്യത്വവും ബഹു ഭർത്തൃത്വവും, സ്ത്രീധന പീഡനം, സ്ത്രീധന കൊലപാതകം, സതി അനുഷ്ടിക്കൽ,ശൈശവ വിവാഹവും അതോടപ്പമുള്ള കുറ്റകൃത്യങ്ങൾ, ഗാർഹിക പീഡനങ്ങൾ, ദുരഭിമാന കൊല, ഊരു വിലക്ക്, തട്ടിക്കൊണ്ടു പോകൽ, ബലാൽസംഗം തുടങ്ങീ ധാരാളം കുറ്റ കൃത്യങ്ങൾ റിപ്പോർട്ട് ചെയ്യപ്പെടുന്നുണ്ട്. ഇത്തരം കുറ്റകൃത്യങ്ങൾ തടയുക എന്ന ലക്ഷ്യത്തോടെ ധാരാളം നിയമങ്ങളും പാസ്സാക്കുകയും ചെയ്തിട്ടുണ്ട്. മാറുന്ന സാഹചര്യങ്ങൾക്കനുസരിച്ച് പുതിയവ ഉൾപ്പെടുത്തി പ്രത്യേക നിയമനിർമ്മാണങ്ങളും ഉണ്ടാക്കുവാനുള്ള തയ്യാറെടുപ്പിലാണ്. .

വിവാഹം സംബന്ധിച്ചുള്ള കുറ്റകൃത്യങ്ങൾ ഇന്ത്യൻ പീനൽ കോഡിലെ അദ്ധ്യായം 20-ൽ 493 മുതൽ 498 ഉൾപ്പെടെയുള്ള വകുപ്പുകളിൽ ഉൾക്കൊള്ളിച്ചിരിക്കുന്നു.

കപട വിവാഹം വഴി സ്ത്രീകളെ കബളിപ്പിച്ച് അവരുമായി സഹവസിക്കുകയും ലൈംഗിക ബന്ധത്തിലേർപ്പെടുകയും ചെയ്യുന്നത് ഇന്ത്യൻ ശിക്ഷാ നിയമത്തിലെ 493-)0 വകുപ്പ് പ്രകാരമുള്ള കുറ്റകൃത്യമാണ്.
താൻ നിയമാനുസരണം വിവാഹം കഴിച്ചിട്ടില്ലാത്ത ഒരു സ്ത്രീയെ അപരകാരം അവൾ വിവാഹം കഴിച്ചിട്ടുണ്ടെന്നു വിശ്വസിക്കുവാനും ആ വിശ്വാസത്തോട് കൂടി തന്നോടൊപ്പം ഭാര്യാ ഭർത്താക്കന്മാരെപ്പോലെ സഹവസിക്കുവാനോ, ലൈംഗിക ബന്ധത്തിലേർപ്പെടുവാനോ ഇടയാക്കുകയും ചെയ്ത് കബളിപ്പിക്കുന്ന ഏതൊരു പുരുഷനും പത്ത് വർഷം വരേ തടവ് ശിക്ഷ ലഭിക്കാവുന്നതും കൂടാതെ പിഴയൊട് കൂടിയതുമായ ശിക്ഷയ്ക്ക് അർഹനാണ്.ഈ വകുപ്പ് പ്രകാരമുള്ള കുറ്റകൃത്യത്തിനു ജാമ്യം ലഭിക്കാത്തതും രാജിയാക്കുന്നതിനു വ്യവസ്ഥയില്ലാത്തതും ആകുന്നു. ജുഡീഷ്യൽ ഒന്നാം ക്ലാസ്സ് മജിസ്ട്രേറ്റ് കോടതിക്ക് വിചാരണ ചെയ്യാവുന്നതാണ്.

ഭർത്താവോ ഭാര്യയോ ജീവിച്ചിരിക്കുമ്പോൾ മറ്റൊരു വിവാഹം കഴിക്കുന്നത് 7 വർഷം വരെ തടവും കൂടാതെ പിഴ ശിക്ഷയും ലഭിക്കാവുന്ന കുറ്റമാണ്.
ഈ വകുപ്പ് ജാമ്യം അനുവദിക്കാവുന്നതും, കോഗ്നിസബിൾ അല്ലാത്തതും, ആദ്യ വിവാഹത്തിലെ പങ്കാളിയുടെ അനുമതിയോടെ ഒത്തു തീർപ്പാക്കാവുന്നതുമാണ്. താഴെപറയുന്ന സന്ദർഭങ്ങളിൽ രണ്ടാം വിവാഹം കുറ്റകരമല്ല.

മുസ്ലിം ഭർത്താവിന്റെ കാര്യത്തിൽ, ഒരേ സമയം നാല് ഭാര്യമാർ അനുവദിക്കുന്ന ശരീഅത്ത് നിയമം ഉള്ളതുകൊണ്ട് അവർ ബഹുഭാര്യത്വത്തിനു ഈ നിയമപ്രകാരം കുറ്റകരമാവുകയില്ല. എന്നാൽ ഇക്കാര്യം മുതലെടുത്ത് ആദ്യ ഭാര്യയെ നിയമപരമായി ഒഴിവാക്കാതെ ഇസ്ലാം മതത്തിലേക്ക് മതം മാറിയതായി കാണിച്ച്, പുനർവിവാഹം ചെയ്യുന്ന ധാരാളം കേസുകൾ റിപ്പോർട്ട് ചെയ്യപ്പെട്ടിട്ടുണ്ട്. ഇത്തരത്തിൽ ഒരു ഹിന്ദു ഭർത്താവ് ആദ്യഭാര്യയിൽ നിന്ന് നിയമാനുസരണം വിവാഹമോചനം നേടാതെ, ഇസ്ലാം മതം സ്വീകരിച്ച് മറ്റൊരു വിവാഹം നടത്തിയാൽ രണ്ടാം വിവാഹം അസാധുവാണെന്നും ബഹുഭാര്യാത്വത്തിനുള്ള ശിക്ഷയ്ക്ക് വിധേയാണെന്നും ബഹുമാനപ്പെട്ട സുപ്രീം കോടതി വിധിക്കുകയുണ്ടായി.

രണ്ടാമതു വിവാഹം കഴിച്ചയാളിൽ നിന്നും ആദ്യത്തെ വിവാഹം മറച്ചു വച്ചുകൊണ്ട് ബഹുഭാര്യത്വമോ ബഹുഭർതൃത്വമോ ചെയ്യുന്ന ആൾക്ക്, പത്തുവർഷത്തോളം തടവു ശിക്ഷ ലഭിക്കാവുന്നതും കൂടാതെ പിഴ ശിക്ഷയ്ക്കും കൂടി അർഹനാകുന്നതാണ്. ഈ കുറ്റകൃത്യം ജാമ്യം ലഭിക്കാവുന്നതും എന്നാൽ ഒത്തുതീർക്കുന്നതിനു വ്യവസ്ഥയില്ലാത്തതുമാണ്.

താൻ നിയമപ്രകാരം വിവാഹിതനാകുന്നില്ല എന്നറിഞ്ഞുകൊണ്ട് വഞ്ചനപൂർവ്വമായോ ചതിയായോ ചടങ്ങ് നിർവ്വഹിക്കുന്ന ഏതൊരാളും ഏഴു കൊല്ലം വരേയുള്ള തടവിനു ശിക്ഷിക്കപ്പെടുന്നതും കൂടാതെ പിഴ ശിക്ഷയ്ക്കും കൂടി അരഹനാണ്. ജാമ്യം അനുവദിക്കാവുന്ന കുറ്റവും കൂടാതെ കോഗ്നിസിബൾ അല്ലാതതും ഒന്നാം ക്ലാസ് മജിസ്ട്രേറ്റിനു വിചാരണ നടത്താവുന്നതാണ്. എന്നാൽ കേസ് രാജിയാക്കുന്നതിനു വ്യവസ്ഥയില്ല.

ഒരു സ്ത്രീ മറ്റൊരാളുടെ ഭാര്യയാണെന്നറിഞ്ഞുകൊണ്ടോ, അല്ലെങ്കിൽ അപ്രകാരം വിശ്വസിക്കുവാൻ ഉതകുന്ന കാരണങ്ങൾ ഉള്ളപ്പോഴോ, ആ സ്ത്രീയുടെ ഭർത്താവിന്റെ സമ്മതമോ മൗനാനുവാദമോ ഇല്ലാതെ, ബലാൽസംഗകുറ്റമാകാത്ത ലൈംഗിക വേഴ്ച നടത്തുന്നതിനെ വ്യഭിചാരം എന്നു പറയുന്നു. ഈ കുറ്റകൃത്യത്തിനു അഞ്ചു കൊല്ലം വരെ തടവോ പിഴയോ രണ്ടും കൂടിയോ ലഭിക്കുന്നതാണ്. എന്നാൽ ഈ വകുപ്പ് പ്രകാരം, സ്ത്രീ ഒരു സഹായിയാണെങ്കിൽ പോലും സ്ത്രീയെ ശിക്ഷിക്കാൻ പാടുള്ളതല്ല. ഈ വകുപ്പ് പ്രകാരമുള്ള കുറ്റം കോഗ്നൈസബിൾ അല്ലാത്തതും ( വാറന്റില്ലാതെ അറസ്റ്റ് ചെയ്യാൻ പാടില്ലാത്തത് ) ജാമ്യം അനുവദിക്കാവുന്നതും ഒന്നാം ക്ലാസ് മജിസ്ട്രേറ്റിനു വിചാരണ നടത്താവുന്നതുമാണ്. എന്നാൽ രാജിയാക്കുന്നതിനു വ്യവസ്ഥയില്ല.
എന്നാൽ വ്യഭിചാരത്തിൽ തുല്യ പങ്കാളിയായ സ്ത്രീക്കെതിരെ കുറ്റം നിലനിൽക്കാത്തതു പല കോണുകളിൽ നിന്നും വിമർശനത്തിനടയാക്കിയിട്ടുണ്ട്. ഭരണ ഘടന ഉറപ്പ് നൽകുന്ന, 
നിയമത്തിനു മുമ്പിൽ എല്ലാവരും തുല്യരാണെന്ന തത്ത്വത്തിന്റെ ലംഘനമാണെന്നു കാണിച്ച് ബഹുമാനപ്പെട്ട കോടതിയിൽ ഹരജി കൊടുക്കുകയുണ്ടായെങ്കിലും, സ്ത്രീകളുടെ പ്രത്യേക അവസ്ഥ പരിഗണിച്ച് അവരെ ഇതിന്റെ ശിക്ഷയിൽ നിന്നും ഒഴിവാക്കുന്നതിൽ ഭരണഘടനാ ലംഘനമില്ല എന്നും വിധിക്കുകയുണ്ടായി.

ഒരു സ്ത്രീ മറ്റൊരാളുടെ ഭാര്യയണെന്നറിഞ്ഞുകൊണ്ടോ, അപ്രകാരം വിശ്വസിക്കുവാൻ കാരണമുള്ളപ്പോഴോ, ആ സ്ത്രീയെ അവരുടെ ഭർത്താവിൽ നിന്നോ, അവരുടെ സംരക്ഷകരിൽ നിന്നോ, മറ്റാരെങ്കിലുമായി അവർക്ക് അവിഹിതബന്ധം ഉണ്ടാക്കണമെന്നുള്ള ഉദ്ദേശ്യത്തോട് കൂടി, കൂട്ടിക്കൊണ്ട് പോകുകയോ വശീകരിച്ച് കൊണ്ട്പോകുകയോ അല്ലെങ്കിൽ ആ ഉദ്ദേശ്യത്തോട് കൂടി ആ സ്ത്രീയെ ഒളിപ്പിച്ച് വെയ്ക്കുകയോ തടഞ്ഞ് വെയ്ക്കുകയോ ചെയ്യുന്ന ഏതൊരാളും ഈ വകുപ്പ് പ്രകാരം കുറ്റം ചെയ്യുന്നതാണ്. രണ്ട് കൊല്ലം വരേ തടവോ പിഴയോ അല്ലെങ്കിൽ രണ്ടും കൂടിയോ ശിക്ഷ ലഭിക്കുന്നതാണ്. ജാമ്യം അനുവദിക്കാവുന്നതും കോഗ്നൈസബിൾ അല്ലാത്തതുമാണ്. ഒന്നാം ക്ലാസ് മജിസ്ട്രേറ്റ് കോടതിക്ക് വിചാരണ നടത്താവുന്നതാണ്.

മേൽ പറഞ്ഞ പ്രത്യേക അദ്ധ്യായത്തിനു പുറമെ ( 20- ആം അദ്ധ്യായം), ഇതുമാായി ബന്ധപ്പെട്ട് ചില വകുപ്പുകളും ഇന്ത്യൻ ശിക്ഷാ നിയമത്തിൽ ഉൾക്കൊള്ളിച്ചിട്ടുണ്ട്.. അതിൽ, സ്ത്രീധന കൊലപാതകം(Section 304 B), വിവാഹത്തിനു നിർബന്ധിക്കുവാനായുള്ള ആളപഹരണം (Section 366), വേർപിരിഞ്ഞ ഭാര്യക്കെതിരെയുള്ള ബലാൽസംഗം (Section 376 B), ഭർത്താവോ ബന്ധുക്കളോ ചെയ്യുന്ന ക്രുരതകൾ ( section 498 A) തുടങ്ങിയവ പ്രാധാന്യമർഹിക്കുന്നു.
വിവാഹം നടന്ന് ഏഴു വർഷത്തിനുള്ളിൽ ഒരു സ്ത്രീക്ക് പൊള്ളൽ മൂലമോ, പരിക്ക് മൂലമോ അസ്വാഭാവികമായ സാഹചര്യത്തിൽ മറ്റെന്തെങ്കിലും വിധത്തിലോ മരണം സംഭവിക്കുകയും, ഭർത്താവോ അയാളുറ്റെ ബന്ധുക്കളോ, മരണത്തിനു തൊട്ടു മുമ്പ് അവളെ സ്ത്രീധനത്തിനു വേണ്ടിയോ സ്ത്രീധനവുമായി ബന്ധപ്പെട്ടോ ക്രൂരതയ്ക്കോ പീഡനത്തിനോ വിധേയമാക്കിയാൽ അത് സ്ത്രീധന മരണമായി കണക്കാക്കുന്നതാണ്. ആരെങ്കിലും ഈ കുറ്റം ചെയ്താൽ അയാൾക്ക് ഏഴു വർഷത്തിൽ കുറയാാത്ത കാലത്തേക്ക് തടവു ശിക്ഷ ലഭിക്കുന്നതും അത് ജീവപര്യന്തം വരെ ആകാവുന്നതുമാണ്. ഈ കുറ്റകൃത്യം ജാമ്യം ലഭിക്കാത്തതും കോഗ്ഗ്നിസിബിളും ( കോടതിയുടെ വാറണ്ടില്ലാതെ അറസ്റ്റ് ചെയ്യാവുന്ന കുറ്റം) ആകുന്നു. സെഷൻസ് കോടതിക്കാണ് വിചാരണ ചെയ്യാൻ അധികാരമുള്ളത്. . കേസ് രാജിയാക്കാൻ വ്യവസ്ഥയില്ല.

സ്ത്രീയുടെ അവളുടെ ഇഷ്ടത്തിനെതിരായി അവളെ വിവാഹം കഴിപ്പിക്കുന്നതിനോ അവിഹിത ബന്ധത്തിനു നിർബ്ബന്ധിക്കുന്നതിനോ പ്രലോഭിപ്പിക്ക്പ്പെടുകയോ ചെയ്യുന്നതിനോ അല്ലെങ്കിൽ അവൾ അവിഹിത ബന്ധത്തിനു നിർബന്ധിക്കപ്പെടുവാനോ പ്രലോഭിപ്പിക്കപ്പെടുവാൻ സാധ്യതയുണ്ടെന്നറിഞ്ഞു കൊണ്ട് അവളെ തട്ടിക്കൊണ്ട് പോകുന്നത് ശിക്ഷാർഹമാണ്. പത്ത് കൊല്ലം വരെ തടവു ശിക്ഷ ലഭിച്ചേക്കാവുന്നതാണ്. ഈ കുറ്റകൃത്യം ജാമ്യം ലഭിക്കാത്തതും കോഗ്ഗ്നിസിബിളും ( കോടതിയുടെ വാറണ്ടില്ലാതെ അറസ്റ്റ് ചെയ്യാവുന്ന കുറ്റം) ആകുന്നു. സെഷൻസ് കോടതിക്കാണ് വിചാരണ ചെയ്യാൻ അധികാരമുള്ളത്. . കേസ് രാജിയാക്കാൻ വ്യവസ്ഥയില്ല.
വേർപിരിഞ്ഞു കഴിയുന്ന തന്റെ ഭാര്യയുമായി അവളുറ്റെ സമ്മതമില്ലാതെ ലൈംഗിക വേഴ്ച നടത്തുന്നത് കുറ്റകരവും അയാൾക്ക് രണ്ട് വർഷത്തിൽ കുറയാത്തതും ഏഴു വർഷത്തിൽ കൂടാത്തതുമായ കാലത്തേക്ക് ശിക്ഷിക്കപ്പെടുന്നതും കൂടാതെ പിഴയും കൊടുക്കേണ്ടതാണ്. ഈ കുറ്റകൃത്യം ഇരയുടെ പരാതിയിന്മേൽ കോടതിയുടെ വാറണ്ടില്ലാതെ അറസ്റ്റ് ചെയ്യാവുന്ന കുറ്റം ആകുന്നു. സെഷൻസ് കോടതിക്കാണ് വിചാരണ ചെയ്യാൻ അധികാരമുള്ളത്. ജാമ്യം അനുവദിക്കാവുന്ന കുറ്റമാണ്.
സ്ത്രീധനത്തിനുവേണ്ടി ഭാര്യയെയോ ഭാര്യയുടെ ബന്ധുക്കളെയോ സമ്മർദ്ദം ചെലുത്താനായി ഭാര്യയെ ശാരീരികമായോ മാനസികമായോ പീഡിപ്പിക്കുന്ന ഭരത്താവിനെയും അയാളുടെ ബന്ധുക്കളെയും ശിക്ഷിക്കുക എന്നലക്ഷ്യം വച്ച് ആണ് 498 എ എന്ന വകുപ്പ് പിന്നീട് കൂട്ടിച്ചേർത്തത്. ഈ വകുപ്പ് പ്രകാരം ഒരു സ്ത്രീയുടെ ഭർത്താവോ ഭർത്താവിന്റെ ബന്ധുവോ അവളെ ക്രൂരതയ്ക്ക് വിധേയയാക്കുകയാണെങ്കിൽ 3 വർഷം വരെയുള്ള തടവിനും കൂടാതെ പിഴ ശിക്ഷയ്ക്കും അർഹനാണ്. ഈ കുറ്റകൃത്യം ഒന്നാം ക്ലാസ് മജിസ്ട്രേറ്റ് കോടതിക്ക് വിചാരണ ചെയ്യാവുന്നതും കോഗ്നിസിബിളും ജാമ്യം അനുവദിക്കാത്തതും ഒത്ത്തീർപ്പിനു വ്യവസ്ഥയില്ലാത്തതുമാണ്.

ക്രൂരത എന്താണെന്നു ഈ വകുപ്പിൽ വിശദീകരിച്ചിട്ടുണ്ട്. സ്ത്രീയെ ആത്മഹത്യയിലേക്ക് നയിക്കാനോ അവളുടെ ജീവനോ അവയവങ്ങൾക്കോ ആരോഗ്യത്തിനോ ഗുരുതരമായ പരിക്കോ അപായമോ ഉണ്ടാവാൻ സാധ്യതയുള്ള മനഃപൂർവ്വമായുള്ള ഏത് നടപടികളും ക്രൂരതയാണ്. കൂടാതെ ഭർത്താവിന്റെ അന്യായമായ ആവശ്യം നേരിടുന്നതിനായി ഭാര്യ യോടൊ അവളുമായി ബന്ധപ്പെട്ട മറ്റാരെങ്കിലോടോ ഏതെങ്കിലും വസ്തുവോ വിലപിടിപ്പുള്ള മറ്റെന്തെങ്കിലും വസ്തുവോ ആവശ്യപ്പെട്ടുകൊണ്ട് പീഡിപ്പിക്കുന്നതും അല്ലെങ്കിൽ അത്തരം അന്യായമായ അവശ്യം നിറവേറ്റാത്തതിന്റെ പേരിൽ പീഡിപ്പിക്കുന്നതും ക്രൂരതയാണ്.



</doc>
<doc id="273949" url="https://ml.wikipedia.org/wiki?curid=273949" title="ഗോൾഡൻ റാസ്പ്ബെറി അവാർഡ്">
ഗോൾഡൻ റാസ്പ്ബെറി അവാർഡ്

സിനിമയിലെ ഏറ്റവും മോശം പ്രകടനങ്ങൾക്ക് നൽകുന്ന അവാർഡാണ് ഗോൾഡൻ റാസ്പ്ബെറി അവാർഡ്. റാസീ എന്ന ചുരുക്കപ്പേരിലാണ് ഇതറിയപ്പെടുന്നത്.വർഷത്തിലെ ഏറ്റവും മോശം ചിത്രം, മോശം സംവിധാനം,നടി,നടൻ തുടങ്ങീ പല വിഭാഗങ്ങളിലായി സമ്മാനം നൽകുന്നു. 1980ൽ ജെ.ബി വിൽസൺ ആണ് റാസീ അവാർഡ് ആരംഭിച്ചത്.


</doc>
<doc id="273951" url="https://ml.wikipedia.org/wiki?curid=273951" title="ഗെയ്ൽ ട്രെഡ്വെൽ">
ഗെയ്ൽ ട്രെഡ്വെൽ

അമൃതാനന്ദമയി ആശ്രമത്തിലെ അന്തേവാസിയായിരിക്കുകയും അവിടെനിന്നും വിട്ടുപോയശേഷം (വിശുദ്ധ നരകം) എന്നപേരിൽ ആത്മകഥ എഴുതുകയും ചെയ്ത് പ്രശസ്തയായ ആസ്ത്രേലിയൻ വനിതയാണ് ഗെയ്ൽ ട്രഡ്വെൽ. അവർ 20 വർഷക്കാലം അമൃതാനന്ദമയിയുടെ സന്തത സഹചാരിയായിരുന്നു. അക്കാലത്തെ തന്റെ അനുഭവങ്ങളെ പറ്റി അവർ എഴുതിയ പുസ്തകം വലിയ വിവാദം ആയി മാറി. ആശ്രമത്തിലെ പ്രധാന സന്യാസി തന്നെ ലൈംഗികമായി പലതവണ പീഡിപ്പിച്ചിട്ടുണ്ടെന്ന് അവർ പുസ്തകത്തിൽ എഴുതിയിട്ടുണ്ട്. മാത്രമല്ല ആത്മീയതയുടെ പേരിൽ കച്ചവടമാണ് മഠത്തിൽ നടക്കുന്നതെന്നും അവർ ആരോപിക്കുന്നു.

മതസ്പർധ വളർത്തിയെന്ന കുറ്റത്തിനു ട്രെഡ്വെല്ലിനും പുസ്തക പ്രസാധകർക്കും വാർത്ത പ്രസിദ്ധീകരിച്ച മാധ്യമങ്ങൾക്കുമെതിരെ കേസെടുക്കണമെന്ന് എറണാകുളം ജുഡീഷ്യൽ ഫസ്റ്റ്ക്ലാസ് മജിസ്ട്രേട്ട് കോടതിയിൽ ഡോ. സിജിത്ത് എന്നൊരാൾ കേസു നൽകിയിരുന്നു. ആത്മകഥ സംബന്ധിച്ച വാർത്തകൾ സംപ്രേഷണം ചെയ്യരുതെന്ന് ടെലിവിഷനുകൾക്ക് നിർദ്ദേശം നൽകണമെന്നും ആവശ്യം കോടതിയിൽ ഉന്നയിച്ചെങ്കിലും രണ്ടാവശ്യവും കോടതി നിരാകരിച്ചു. ആത്മകഥയിലെ പരാമർശങ്ങൾ എങ്ങനെ മതസ്പർധ വളർത്തുമെന്ന് കോടതി ചോദിച്ചു. മാധ്യമം, റിപ്പോർട്ടർ, മീഡിയ വൺ, ഇന്ത്യാവിഷൻ, തേജസ്, ജമാഅത്തെ ഇസ്ലാമി, സുപ്രീംകോടതി അഭിഭാഷകൻ ദീപക് പ്രകാശ്, ആത്മകഥാ പ്രസാധകരായ വാട്ടർ ട്രി പ്രസ് എന്നിവർക്കെതിരെ കേസെടുക്കണമെന്നാവശ്യപ്പെട്ടായിരുന്നു ഹർജി.


</doc>
<doc id="273952" url="https://ml.wikipedia.org/wiki?curid=273952" title="സ്വരാജ് ട്രോഫി">
സ്വരാജ് ട്രോഫി

മികച്ച തദ്ദേശ സ്വയംഭരണ സ്ഥാപനങ്ങൾക്ക് കേരള സർക്കാർ നൽകുന്ന സമ്മാനമാണ് സ്വരാജ് ട്രോഫി.മികച്ച പ്രകടനം കാഴ്ചവയ്ക്കുന്ന പഞ്ചായത്തുകളെ ആദരിക്കുന്നത് ഈ സ്ഥാപനങ്ങൾക്ക് കൂടുതൽ കരുത്തുപകരുമെന്നും മാതൃകാപരമായ പ്രവർത്തനം കാഴ്ചവയ്ക്കാൻ സഹായിക്കുമെന്നും സർക്കാർ വിലയിരുത്തിയതിന്റെ അടിസ്ഥാനത്തിലാണ് എല്ലാ വർഷവും മികച്ച തദ്ദേശ സ്വയംഭരണ സ്ഥാപനങ്ങളെ തെരഞ്ഞെടുത്ത് ആദരിക്കാൻ തീരുമാനിച്ചത്. 1995-96 വർഷം മുതലാണ് മികച്ച ഗ്രാമപഞ്ചായത്തുകളെ സംസ്ഥാനതലത്തിലും ജില്ലാതലത്തിലും തെരഞ്ഞെടുത്ത് ട്രോഫിയും ക്യാഷ് അവാർഡും സാക്ഷ്യപത്രവും നൽകി ആദരിച്ചുവരുന്നത്. എന്നാൽ 1996-97 മുതൽ മഹാത്മജി വിഭാവനം ചെയ്ത ഗ്രാമസ്വരാജിനെ അനുസ്മരിച്ചുകൊണ്ട് ട്രോഫിയ്ക്ക് സ്വരാജ് ട്രോഫി എന്ന് നാമകരണം ചെയ്തു. 1999-2000 മുതൽ മുനിസിപ്പാലിറ്റികൾക്കും 2000-01 മുതൽ ബ്ലോക്ക് പഞ്ചായത്ത്, ജില്ലാ പഞ്ചായത്ത്, മുനിസിപ്പൽ കോർപ്പറഷൻ എന്നിവയ്ക്കും സ്വരാജ് ട്രോഫി ഏർപ്പെടുത്തി.

സംസ്ഥാനതലത്തിൽ മികച്ച ഗ്രാമപഞ്ചായത്തിന് സ്വരാജ് ട്രോഫിയും 25 ലക്ഷം രൂപ പ്രത്യേക പദ്ധതി സഹായധനമായും ലഭിക്കും. ജില്ലാതലത്തിൽ ഒന്നാം സ്ഥാനം നേടുന്ന ഗ്രാമപഞ്ചായത്തുകൾക്ക് സ്വരാജ് ട്രോഫിയും പദ്ധതി സഹായധനമായി 10 ലക്ഷം രൂപ വീതവും ലഭിക്കും. രണ്ടാം സ്ഥാനം നേടുന്ന പഞ്ചായത്തുകൾക്ക് സാക്ഷ്യപത്രവും കൂടാതെ പ്രത്യേക പദ്ധതി സഹായധനമായി 5 ലക്ഷം രൂപ വീതവും ലഭിക്കുന്നതാണ്. ഒന്നാം സ്ഥാനം നേടുന്ന മുനിസിപ്പാലിറ്റിക്കും ബ്ലോക്ക് പഞ്ചായത്തിനും സ്വരാജ് ട്രോഫിയും പദ്ധതി സഹായധനമായി 25 ലക്ഷം രൂപ വീതവും രണ്ടാം സ്ഥാനം നേടുന്ന സ്ഥാപനങ്ങൾക്ക് 15 ലക്ഷം രൂപ വീതവും മൂന്നാം സ്ഥാനം നേടുന്ന സ്ഥാപനങ്ങൾക്ക് 10 ലക്ഷം രൂപ വീതവും പദ്ധതി സഹായധനമായി ലഭിക്കുന്നതാണ്. മികച്ച മുനിസിപ്പൽ കോർപ്പറേഷനും ജില്ലാ പഞ്ചായത്തിനും സ്വരാജ് ട്രോഫിയും സാക്ഷ്യപത്രവും നൽകി് ആദരിക്കുന്നു.

2013-2014 സ്വരാജ് ട്രോഫി വിജയികൾ

മല്ലപ്പള്ളി ബ്ലോക്ക് പഞ്ചായത്ത് പത്തനംതിട്ട
കൊല്ലം ജില്ലാ പഞ്ചായത്ത്


</doc>
<doc id="273955" url="https://ml.wikipedia.org/wiki?curid=273955" title="ഡൂഡിൽ">
ഡൂഡിൽ

ഉദ്ദേശമൊന്നുമില്ലാതെ വെറുതെ അശ്രദ്ധമായി കുത്തിവരയ്ക്കുന്ന ചിത്രങ്ങളാണ് ഡൂഡിൽ. സ്കൂൾ നോട്ട് ബുക്കിലും മറ്റും കുട്ടികൾ പദനത്തിൽ ശ്രദ്ധവിട്ട് കോറിയിടുന്ന ചിത്രങ്ങൾ ഒരുദാഹരണമാണ്.നീണ്ട ഫോൺ സംഭാഷണങ്ങൾക്കിടയിൽ കയ്യിൽ കടലാസും പേപ്പറും കിട്ടുമ്പോഴും ഇത്തരത്തിൽ ഡൂഡിലുകൾ പിറക്കാറുണ്ട്. 


</doc>
<doc id="273956" url="https://ml.wikipedia.org/wiki?curid=273956" title="കിന്നരി നീർക്കാക്ക">
കിന്നരി നീർക്കാക്ക

ഇന്ത്യയിലെ ഉൾനാടൻ ജലാശയങ്ങളിലും കിഴക്ക് തായ്‌ലാന്റ് മുതൽ കമ്പോഡിയ വരെയും കാണപ്പെടുന്ന ഒരിനം പക്ഷിയാണ് കിന്നരി നീർക്കാക്ക അഥവാ കിന്നരി മീൻകാക്ക (ഇംഗ്ലീഷ്: Indian Cormorant ,Indian Shag) എന്നറിയപ്പെടുന്നു. ചെറിയ നീർകാക്കകൾക്കൊപ്പം ഇവ കാണപ്പെടുന്നു. പ്രധാനമായും മത്സ്യങ്ങളാണ് ഇവയുടെ ഭക്ഷണം.

നീലക്കണ്ണുകൾ, ചെറിയ തല, ചെരിഞ്ഞ നെറ്റി, അറ്റം വളഞ്ഞ കനം കുറഞ്ഞകൊക്ക് എന്നിവ ഇവയെ ചെറിയ നീർക്കാക്കയിൽ നിന്നും വ്യത്യസ്തമാക്കുന്നു. നെറ്റിയിലേക്ക് ചെരിവുള്ള ചെറിയ തലയാണ്. അറ്റം വളഞ്ഞ, വീതി കുറഞ്ഞ നീളമുള്ള കൊക്കുകളാണ്. 

പ്രജനന കലത്ത് ചെവിമൂടികൾ വെള്ളയാണ്. പൂവനും പിടയും കാഴ്ചയ്ക്ക് ഒരേ പോലെയാണ്. 

ഇന്ത്യൻ ഉപഭൂഖണ്ഡത്തിലും ശ്രീലങ്കയിലും മ്യാൻ‌മാർ , ,തായ്ലന്റ്, കമ്പോഡിയ എന്നിവിടങ്ങളിൽ കാണുന്നു.

മഴയും വെള്ളത്തിന്റെ അവസ്ഥയും അനുസരിച്ച് ജൂലായ് മുതൽ ഫെബ്രുവരി വരെയാണ് പ്രജനന കാലം. മരത്തിൽ മറ്റു ജലപക്ഷികളോടൊത്ത് കൂട്ടമായാണ് കൂടുണ്ടാക്കുന്നത്. കമ്പുകൾ കൊണ്ടുള്ള പീഠമാണ്, കൂട്. നീല കലർന്ന പച്ച നിറമുള്ള 3-5 മുട്ടകളാണ് ഇടുന്നത്.



</doc>
<doc id="273957" url="https://ml.wikipedia.org/wiki?curid=273957" title="കോഴിക്കിളി">
കോഴിക്കിളി

കോഴിക്കിളിയെ Pied Thrush എന്ന് ഇംഗ്ലീഷിൽ അറിയുന്നു. ശാസ്ത്രീയ നാമം "Geokichla wardii" എന്നാണ്. ഇന്ത്യയിലും ശ്രീലങ്കയിലും കാണുന്നു. 

അടിക്കാടുകളിൽ ഇര തേടുന്ന ഇവ എന്തെങ്കിലും അനക്കം കേട്ടാൽ പറന്ന് മരക്കൊമ്പിൽ അനങ്ങാതെ ഇരിയ്ക്കും.

മദ്ധ്യ ഹിമലയൻ കാടുകളിലാണ് പ്രജനനം നടത്തുന്നത്. എന്നാൽ തണുപ്പുകാലത്ത് തെക്കെ ഇന്ത്യയിലും ശ്രീലങ്കയിലും പ്രജനനം നടത്താറുണ്ട്.

3-4 വെള്ളയൊ ഇളം നീലനിറത്തിലൊ ഉള്ള മുട്ടകളിടുന്നു.

പൂവന് കറുപ്പും വെള്ളയും ആണ് നിറം. പിടയ്ക്ക് കടുത്ത തവിട്ടു നിറം. 22 സെ.മീ നീളം. 
ഒറ്റയ്ക്കൊ ജോഡിയായൊ കാണപ്പെടുന്ന ഇവ പഴെക്കാളും കൂടുതൽ പ്രാണികളെയാണ് കഴിക്കുന്നത്.


</doc>
<doc id="273960" url="https://ml.wikipedia.org/wiki?curid=273960" title="കുറിക്കണ്ണൻ കാട്ടുപുള്ള്">
കുറിക്കണ്ണൻ കാട്ടുപുള്ള്

ആംഗലേയത്തിൽ Orange-headed Thrush അല്ലെങ്കിൽ White-throated Ground Thrush എന്നൊക്കെ അറിയപ്പെടുന്ന പക്ഷിയാണ് കുറിക്കണ്ണൻ കാട്ടുപുള്ള് അഥവാ ചെന്തലയൻ കാട്ടുപുള്ള് {ശാനാ|Geokichla citrina cyanotus}}. ഇന്ത്യൻ ഉപഭൂഖണ്ഡം, തെക്കു കിഴക്കൻ ഏഷ്യ എന്നിവിടങ്ങളിലെ ഇടതൂർന്ന വനങ്ങളിൽ കാണുന്ന ഇവ പ്രാണികൾ, മണ്ണിര, പഴങ്ങൾ എന്നിവ ഭക്ഷിക്കുന്നവയാണ്. കൂട്ടം ചേരുന്നവയല്ലാത്ത ഈയിനത്തിലെ പക്ഷികൾ മരങ്ങളിലാണ് കൂടുണ്ടാക്കുന്നത്.

പൂവന് ചാരനിറത്തിലുള്ള മുകൾഭാഗവും തലയും അടിവശവും

2.05-2.35 സെ.മീ നീളം ആണ് പക്ഷിയ്ക്കുള്ളത്, തൂക്കം 47–60ഗ്രാം.

പൂവനും പിടയും ചേർന്നാണ് കൂട് ഉണ്ടാക്കുന്നത്. വീതിയുള്ള അധികം താഴ്ചയില്ലാത്ത ആഴമില്ലാത്ത കപ്പ് ആകൃതിയിൽ ചുള്ളിക്കമ്പുകൾ കൊണ്ടാണ് കൂട്. ഇലയോ മറ്റു വസ്തുക്കളൊ കൊണ്ട് കിടക്കയും ഉണ്ടാക്കും. അധികം ഉയരമില്ലാത്ത മരത്തിലൊ കുറ്റിച്ചെടിയിലൊ , മാവിലൊ കാപ്പിച്ചെടിയിലൊ കൂടുണ്ടാക്കും
3-5 വരെ ഇളം മഞ്ഞ അല്ലെങ്കിൽ മങ്ങിയ നീല, ചാരനിറം, പച്ച നിറത്തിൽ ചുവന്ന പൊട്ടുകളുള്ള മുട്ടകളിടും. 13-14 ദിവസത്തിനകം മുട്ട വിരിയും. 12 ദിവസംകോണ്ട് കുഞ്ഞുങ്ങൾ കൂട് വിടും.

കൊമ്പൻ‌കുയിൽ ഇവയുടെ കൂട്ടിലാണ് മുട്ടയിടുന്നത്. 
എന്നാൽ കൊമ്പൻ‌കുയിൽ, നാട്ടു കുയിലിനെ പോലെ ആതിഥേയരുടെ മുട്ടയ്ക്ക് കേടുവരുത്തുകയില്ല..


</doc>
<doc id="273962" url="https://ml.wikipedia.org/wiki?curid=273962" title="വി ഫോർ വെൻഡെറ്റ (ചലച്ചിത്രം)">
വി ഫോർ വെൻഡെറ്റ (ചലച്ചിത്രം)

1982ലെ അലൻ മൂറിന്റെയും ഡേവിഡ് ല്യോൾഡിന്റെയും ഇതേ പേരിലുള്ള നോവലിനെ അടിസ്ഥാനപ്പെടുത്തി ജോൺ മൿടീഗ് സംവിധാനം ചെയ്ത് 2006ൽ പുറത്തിറങ്ങിയ അമേരിക്കൻ ചലച്ചിത്രമാണ് വി ഫോർ വെൻഡെറ്റ. ഹ്യുഗോ വീവിങ്ങ് വി എന്ന വിയായി വേഷമിടുന്ന ചിത്രത്തിൽ നതാലി പോർട്മാൻ, സ്റ്റീഫൻ റേ, ജോൺ ഹർട്ട് എന്നിവരും പ്രധാന കഥാപാത്രങ്ങളെ അവതരിപ്പിക്കുന്നു. വി എന്ന വ്യക്തി സ്വാതന്ത്യപ്പോരാളി ആക്രമണങ്ങളിലൂടെ ബ്രിട്ടനിലെ ഫാസിസ്റ്റ് ഭരണത്തിനെതിരെ പോരാടുന്നതാണ് ചലച്ചിത്രത്തിന്റെ ഇതിവൃത്തം.

ഒട്ടനവധി വിപ്ലവ പ്രസ്ഥാനങ്ങളെ ഈ ചലച്ചിത്രം സ്വാധീനിക്കുകയുണ്ടായി. ഈ ചലച്ചിത്രത്തിൽ കാണുന്ന ഗയ് ഫോക്സ് മുഖം‌മൂടിയാണ് അനോണിമസ് തങ്ങളുടെ പ്രക്ഷോഭങ്ങളിൽ ഉപയോഗിച്ചത്.


</doc>
<doc id="273963" url="https://ml.wikipedia.org/wiki?curid=273963" title="കോഴിക്കിളി പൊന്നൻ">
കോഴിക്കിളി പൊന്നൻ

കോഴിക്കിളി പൊന്നന് "Scaly Thrush"' എന്നു ആംഗല നാമം, "Zoothera dauma" എന്നു ശാസ്ത്രീയ നാമവും.

തെക്കുകിഴക്കൻ ഏഷ്യയിലും സൈബീരയ യിലുമാണ് പ്രജനനം നടത്തുന്നത്. ദേശാടന സ്വഭാവമുള്ളവയാണ് ഇവ. 
പൂവനും പിടയും ഒരേപോലെയാണ്. 27-31 സെ.മീ നീളം. 
മരത്തിൽ ഉണ്ടാക്കുന്ന കപ്പു പോലുള്ള കൂട്ടിൽ 3-4 ഇളം പച്ച മുട്ടകളിടും. 
പ്രാണികൾ , മണ്ണിരകൾ , പഴങ്ങൾ എന്നിവയാണ് ഭക്ഷണം.



</doc>
<doc id="273964" url="https://ml.wikipedia.org/wiki?curid=273964" title="ബർഖദ് ആബ്ദി">
ബർഖദ് ആബ്ദി

ഒരു സൊമാലി-അമേരിക്കൻ നടനാണ് ബർഖദ് ആബ്ദി(ജനനം: 10 ഏപ്രിൽ 1985). ആദ്യമായി അഭിനയിച്ച ക്യാപ്റ്റൻ ഫിലിപ്സ് എന്ന ചിത്രത്തിലൂടെ നിരൂപകശ്രദ്ധയും അന്താരാഷ്ട്രപ്രശസ്തിയും നേടി. ഈ ചിത്രത്തിലെ പ്രകടനത്തിന് മികച്ച സഹനടനുള്ള അക്കാഡമി അവാർഡ്, സ്ക്രീൻ ആക്റ്റേഴ്സ് ഗിൽഡ്, ഗോൾഡൻ ഗ്ലോബ് എന്നിവക്ക് നാമനിർദ്ദേശം ചെയ്യപ്പെടുകയും മികച്ച സഹനടനുള്ള ബാഫ്റ്റ പുരസ്ക്കാരം നേടുകയും ചെയ്തു. 

1985-ൽ സൊമാലിയയിലെ മൊഗാദിഷുവിൽ ജനിച്ച ആബ്ദിയുടെ കുട്ടിക്കാലം യെമനിൽ ആയിരുന്നു. 1999-ൽ, തന്റെ 14-ആം വയസ്സിൽ അമേരിക്കയിലേക്ക് കുടിയേറി. മിനസോട്ട സ്റ്റേറ്റ് യൂണിവേഴ്സിറ്റിയിൽ എഞ്ചിനീയറിങ്ങ് പഠിച്ചു. ചലച്ചിത്രമേഖലയിൽ എത്തുന്നതിന് മുൻപ് ലിമോസിൻ ഡ്രൈവറായും ഗുമസ്തനായും ഡിസ്ക് ജോക്കിയായും ജോലി നോക്കിയിരുന്നു.

2013-ൽ പുറത്തിറങ്ങിയ "ക്യാപ്റ്റൻ ഫിലിപ്സ്" ആണ് ആദ്യചിത്രം. ഇതിൽ സൊമാലി കടൽകൊള്ളക്കാരനായ അബ്ദുവാലി മുസെ ആയി വേഷമിട്ടു. ഈ ചിത്രത്തിന് നിരവധി പുരസ്ക്കാരങ്ങളും നാമനിർദ്ദേശങ്ങളും നേടിയതോടെ ആബ്ദി ചലച്ചിത്രരംഗത്ത് ചുവടുറപ്പിച്ചു. നിരവധി സംഗീത ആൽബങ്ങളുടെ ദൃശ്യസംവിധാനം നിർവഹിച്ചിട്ടുണ്ട്. "ഇയാൽക്ക ഹാഫദ" (Cayaalka Xaafada)എന്ന ചിത്രം സംവിധാനം ചെയ്യുന്നു.

"ക്യാപ്റ്റൻ ഫിലിപ്സ്" എന്ന ചിത്രത്തിന് മാത്രമായി താഴെ പറയുന്ന പുരസ്ക്കാരങ്ങളും ഒട്ടനവധി നാമനിർദ്ദേശങ്ങളും ബർഖദ് ആബ്ദിക്ക് ലഭിക്കുകയുണ്ടായി.



</doc>
<doc id="273965" url="https://ml.wikipedia.org/wiki?curid=273965" title="കരിംകിളി">
കരിംകിളി

കരിംകിളിയുടെ ഇംഗ്ലീഷിലെ നാമം Common Blackbird, Eurasian Blackbird, Blackbird എന്നൊക്കെയാണ്. ശാസ്ത്രീയ നാമം "Turdus merula". ഭാഗികമായി ദേശാടന പക്ഷിയാണ്. 

ഇവയുടെ ആയുസ്സ് 2.4 വർഷമാണ്. എന്നാല് 21 വർഷവും 10 മാസവുമുള്ള റെക്കോഡുമുണ്ട്.

യൂറോപ്പ്, ഏഷ്യ, വടക്കെ അമേരിക്ക എന്നിവിടങ്ങളിൽ പ്രജനനം. നടത്തുന്നു. ഉള്ളിൽ മണ്ണുപൊതിഞ്ഞ വൃത്തിയുള്ള കോപ്പയുടെ ആകൃതിയുള്ള കൂട് ഉണ്ടാക്കും. ഇതൊരു മിശ്രഭുക്കാണ്. പ്രാണികൾ, മണ്ണിരകൾ, പഴങ്ങൾ എന്നിവ കഴിക്കും.

കേരളത്തിലെ കരിംകിളികൾ ഫെബ്രുവരി മുതൽ നവംബർ വരെ പ്രജനനം നടത്തുന്നു. പുല്ലും വേരുകളും പായലും ഉപയോഗിച്ചാണ് കൂട് ഉണ്ടാക്കുന്നത്. കളിമൺ പൊതിഞ്ഞ ആഴമുള്ള കോപ്പയുടെ ആകൃതിയിലാണ് കൂട്. കുറ്റിച്ചെടിയിലൊ മരക്കുറ്റിയിലൊ കൂട് വെക്കുന്നു. ചുവപ്പുകലർന്ന തവിട്ടു പുള്ളികളുള്ള നീലയൊ ഇളം പച്ചയൊ ആയ നാലു മുട്ടകളിടുന്നു. പ്രജനന സ്ഥലത്ത് ഇണകൾ അതിർത്തി സംരക്ഷിച്ചുകൊണ്ടിരിക്കും.

ഇതേ ഇണ തന്നെയായിരിക്കും മുഴുവൻ കാലവും. തീറ്റ കുറയുമ്പോൾ 20% ഇണകൾ പിരിയുന്നതായി കാണുന്നു. വള്ളികളിലൊ കെട്ടിടങ്ങളിലൊ പൊത്തുകളിലൊ പുല്ലുകളും ഇലകളും കൊണ്ട് കോപ്പ പോലുള്ള കൂടുണ്ടാക്കി മണ്ണുകൊണ്ട് ഉൾവശം പൂശി ഭംഗിയാക്കും. പിടയാണ് കൂടുണ്ടാക്കുന്നത്. നീലയും പച്ചയും ചുവപ്പും കലർന്ന മുട്ടയിൽ തവിട്ടു നിറത്തിലുള്ള അടയാളങ്ങൾ ഉണ്ടാവും. 3-5 മുട്ടകളിടും. 2.9×2.1 സെ.മീ വലിപ്പത്തിൽ 7.2 ഗ്രം തൂക്കമുള്ളവയാണ് മുട്ടകൾ. തെക്കേ ഇന്ത്യയിലുള്ളവയുടെ മുട്ടകൾ കൂടുതൽ മങ്ങിയതാണ്.

പിട 12-14 ദിവസം അടയിരിയ്ക്കും. 10-19 ദിവസംകൊണ്ട് അവ പറക്കാറാകും. പൂവനും പിടയും കൂടിയാണ് തീറ്റ കൊടുക്കുന്നത്.

ബുൾബുളിനേക്കാൾ കുറച്ച് വലുതും മൈനയേക്കാൾ ചെറുതുമാണ്. അവയുടെ നിറം കറുപ്പോ കടും തവിട്ടു നിറമൊ ആയിരിക്കും. പെൺപക്ഷികൾക്ക് ചെമ്മൺ നിറമാണ്. കൊക്കും കാലും കൺവളയവും ഓറഞ്ചു കലർന്ന ചുവപ്പാണ്. പ്രായപൂർത്തിയാവാത്തവയ്ക്ക് പെൺ പക്ഷികളോട് സാമ്യമുണ്ട്. അവയ്ക്ക് ദേഹത്ത് ഓറഞ്ചു കലർന്ന ഇളം മഞ്ഞ തൂവലുകളുണ്ട്.

പശ്ചിമഘട്ടത്തിന്റെ വടക്കുഭാഗത്ത് മഹാരാഷ്ട്ര, ഗോവ എന്നിവിടങ്ങളിൽ കാണുന്ന ഉപവിഭാഗത്തിലെ പൂവന് കറുത്തതൊപ്പിയുണ്ട്. മുകൾഭാഗം ചാര നിറവുമാണ്. ഇവയെ കരിംതൊപ്പി കരിംകിളി എന്ന് അറിയുന്നു. ഇവ മദ്ധ്യേഷ്യയിലും പൂർവഘട്ടത്തിലും പ്രജനനം നടത്തുന്നു. വയനാട്, നീലഗിരി എന്നിവിടങ്ങളിൽ കാണുന്നവ കൂടുതൽ കറുത്തവയാണ്. ഇവ ഹ്രസ്വദൂര ദേശാടകരാണ്. തിരുവിതാംകൂർ മേഖലയിലെ പക്ഷികൾക്ക് ഉരുണ്ട നിറം കൂടുതലാണ്.

കേരളത്തിലെ കരിംകിളികൾ ഫെബ്രുവരി മുതൽ നവംബർ വരെ പ്രജനനം നടത്തുന്നു. പുല്ലും വേരുകളും പായലും ഉപയോഗിച്ചാണ് കൂട് ഉണ്ടാക്കുന്നത്.

തണുപ്പുകാലത്ത് തീറ്റ കിട്ടുന്നുണ്ടെങ്കിൽ അവ സ്ഥലം വിട്ടു പോകുകയില്ല. എന്നാൽ തീറ്റ കുറവായാൽ ചെറിയ കൂട്ടങ്ങളായി ദേശാടനം നടത്തും.
കരിംകിളി സ്വീഡന്റെ ദേശീയ പക്ഷിയാണ്. 


</doc>
<doc id="273968" url="https://ml.wikipedia.org/wiki?curid=273968" title="വലേറി കുബസോവ്">
വലേറി കുബസോവ്

വലേറി നിക്കൊലായേവിച്ച് കുബാസോവ് (; 1935 ജനുവരി 7 - 2014 ഫെബ്രുവരി 19) ഒരു സോവിയറ്റ് കോസ്മോനട്ട് ആയിരുന്നു. സോയൂസ് പ്രോഗ്രാമിൽ ഫ്ലൈറ്റ് എഞ്ചിനീയർ ആയി രണ്ടു പ്രാവശ്യം പങ്കെടുത്ത അദ്ദേഹം, സോയൂസ് 6, സോയൂസ് 19 (അപ്പോളൊ-സോയൂസ് മിഷൻ)ഇന്റെർകോസ്മോസ് പദ്ധതിയിൽ സോയൂസ് 36 ന്റെ കമാൻഡറും ആയിരുന്നു. ബഹിരാകാശത്ത് ആദ്യമായി ജ്യോർജി ഷോനിനുമായിച്ചേർന്ന് വെൽഡിങ് പരീക്ഷണം നടത്തിയത് കുബാസോവ് ആയിരുന്നു.

മിർ ബഹിരാകാശ നിലയത്തിന്റെ രൂപീകരണത്തിലും അദ്ദേഹം പങ്കെടുത്തു.1993ൽ സോവിയറ്റ് ബഹിരാകാശ പദ്ധതികളിൽനിന്നും വിരമിച്ചു.

2014 ഫെബ്രുവരി 19നു മോസ്കോയിൽ അദ്ദേഹം അന്തരിച്ചു.


</doc>
<doc id="273985" url="https://ml.wikipedia.org/wiki?curid=273985" title="സി. ജി. രാമചന്ദ്രൻ നായർ">
സി. ജി. രാമചന്ദ്രൻ നായർ

1932 ഒക്റ്റോബർ 29 നു ആലുവയിലെ കുറ്റിപ്പുഴയിൽ ജനിച്ചു.എം. എസ്. സി ഒന്നാം റാങ്കോടെ പാസ്സായി.തുടർന്ന് ബാംഗളുറുവിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസസിൽ നിന്നും സ്വർണ്ണമെഡലോടെ പി. എച്ച്. ഡി നേടി.ജർമനിയിലും ബ്രിട്ടനിലും ഉപരി പഠനം നടത്തി. 





</doc>
<doc id="274003" url="https://ml.wikipedia.org/wiki?curid=274003" title="പ്ലേറ്റ്‌ലെറ്റ്">
പ്ലേറ്റ്‌ലെറ്റ്

പ്ലേറ്റ്െലറ്റുകൾ ത്രോമ്പോസൈറ്റുകൾ എന്നും അറിയപ്പെടുന്നു. ആരോഗ്യമുള്ള ശരീരത്തിലെ രക്തത്തിൽ ഏകദേശം 1,50,000 മുതൽ 4,50,000വരെ പ്ലേറ്റ്െലറ്റുകൾ അടങ്ങിയിട്ടുണ്ട്.മുറിവുകളിൽ രക്തം കട്ടിയാക്കുക എന്നതാണ് പ്ലേറ്റ്െലറ്റുകൾ പ്രധാന ധർമം. മെഗാകാരിയോസൈറ്റുകൾ എന്ന കോശങ്ങളിൽ നിന്നാണ് പ്ലേറ്റ്െലറ്റുകൾ ഉണ്ടാവുന്നത്

രക്തസ്രാവം-പ്ലേറ്റ്െലറ്റുകളുടെ എണ്ണം കുറഞ്ഞാൽ രക്തം കട്ട പിടിക്കാതിരിക്കുകയും രക്തസ്രാവം ഉണ്ടാകുകയും ചെയ്യും.

ഹ്യദയാഘാതം-പ്ലേറ്റ്െലറ്റുകൾ അമിതമായി ഹ്യദയധമനികളിൽ അടിഞ്ഞുചേർന്നാൽ ഹ്യദയ പേശികൾക്ക് ഓക്സിജൻ ലഭിക്കാതെ ഹ്യദയാഘാതം സംഭവിക്കാം.

പക്ഷാഘാതം

ആസ്പിരിൻ- പ്ലേറ്റ്ലറ്റ് അടിഞ്ഞു കൂടുന്നത് തടയുന്നു.
ക്ലോപിഡോഗ്രൽ - പ്ലേറ്റ്ലറ്റ് അടിഞ്ഞു കൂടുന്നത് തടയുന്നു.


</doc>
<doc id="274005" url="https://ml.wikipedia.org/wiki?curid=274005" title="പൈറേറ്റ് സൈക്ലിങ്ങ്">
പൈറേറ്റ് സൈക്ലിങ്ങ്

അറിവിന്റെ സ്വാതന്ത്ര്യവും സമത്വവും അഹിംസയുമെല്ലാം ഉൾക്കൊള്ളുന്ന പൈറേറ്റ് ആശയങ്ങളുടെ പ്രചാരണത്തിനു് പൈറേറ്റ് മൂവ്മെന്റ് ഓഫ് ഇന്ത്യയുടെ ആഭിമുഖ്യത്തിൽ സോഫ്റ്റ്‌വെയർ സ്വാതന്ത്ര്യദിനമായ 2013 സെപ്റ്റംബർ 21 നു് തൃശ്ശൂരിൽനിന്ന് ആരംഭിച്ച് തിരുവന്തപുരം എത്തി ഒക്ടോബർ 26ന് കാസർകോഡ് അവസാനിച്ച സൈക്കിളിലുള്ള കേരളപര്യടനയാത്രയാണ് പൈറേറ്റ്‌ സൈക്ലിങ്ങ്‌.

പൈറേറ്റ് പാർട്ടി (pirateparty.org.in) എന്ന ആശയത്തിൽ നിന്നുമാണു് desipirates.in എന്നും pirate-mov.in എന്നും രണ്ടു് പരീക്ഷണങ്ങൾ ഉരുത്തിരിയുന്നതു്. പൈറേറ്റ് മൂവ്മെന്റ് ഓഫ് ഇന്ത്യയുടെ ആശയങ്ങളും ഭരണഘടനയും http://www.pirate-mov.in/constitution .

അറിവിനെ ചങ്ങലയ്ക്കിടാനും എല്ലാവരും അറിവു് നേടുന്നതു് തടയാനുമുള്ള ശ്രമം വേദം കേട്ട ശൂദ്രന്റെ ചെവിയിൽ ഈയമൊഴിയ്ക്കാൻ പറയുന്ന ബ്രഹ്മസൂത്ര മുതലും അതിനു് മുമ്പുമുണ്ടു്.ഡിജിറ്റൽ ലോകം അറിവുകളുടെ അക്ഷയപാത്രം പോലാണു്, എത്ര കഴിച്ചാലും തീരാത്ത മഹാഭാരതത്തിലെ അക്ഷയപാത്രം പോലെ, എത്ര തവണ പകർത്തിയാലും തീരാത്തതാണു് ഏതു് ഡിജിറ്റൽ വസ്തുവും, അവ ഒരു തവണ ഉണ്ടാക്കാൻ മാത്രമേ ചെലവുള്ളൂ. ഒരിക്കലും തീരാത്ത ഉറവയെ പണം കൊടുത്താൽ മാത്രം കിട്ടുന്ന കുപ്പികളിലാക്കണോ? പൈറേറ്റ് പാർട്ടികളെക്കുറിച്ചു് കൂടുതലറിയാൻ https://en.wikipedia.org/wiki/Pirate_Party

പൈറേറ്റുകൾ ഡിജിറ്റൽ ലോകത്തെ സ്വാതന്ത്ര്യപ്പോരാളികളാണു്. അറിവിന്റെ സ്വാതന്ത്ര്യത്തിൽ തുടങ്ങി ഒരു സ്വതന്ത്ര സമൂഹസൃഷ്ടിയാണു് പൈറേറ്റുകളുടെ ലക്ഷ്യം. ഇന്റർനെറ്റ് പോലുള്ള ആശയവിനിമയ മാദ്ധ്യമങ്ങളുടെ പ്രചാരമാണു് കൂടുതൽ ആളുകളെ സമൂഹസൃഷ്ടിയിൽ പങ്കാളികളാക്കാൻ പൈറേറ്റുകളെ സഹായിയ്ക്കുന്നതു്.

സമത്വത്തിലും ജനാധിപത്യത്തിലും ഊന്നിയ സ്വയം മുന്നോട്ടു് വരുന്ന കൂട്ടായ്മകളിലൂടെ സമൂഹത്തിന്റെ ആവശ്യങ്ങൾ നിറവേറ്റാം എന്ന സ്വതന്ത്ര സോഫ്റ്റ്‌വെയറിലൂടെ കണ്ട മാതൃക മറ്റെല്ലാ മേഖലകളിലും എത്തിയ്ക്കുക എന്നതു് ഇന്ത്യയിലെ പൈറേറ്റ് പ്രസ്ഥാനത്തിന്റെ പ്രധാന ലക്ഷ്യമാണു്.

സ്വതന്ത്രസോഫ്റ്റ്‌വേർ, ഭാഷാകമ്പ്യൂട്ടിങ്ങ്, വിക്കിസംരംഭങ്ങൾ, സ്വതന്ത്രസിനിമകൾ, സ്വതന്ത്രലൈസൻസുകൾ, റാസ്പെറിപൈ തുടങ്ങി സ്വാതന്ത്ര്യത്തിന്റെ വിവിധമേഖലകളെ പൊതുസമക്ഷം ചർച്ചയിലെത്തിയ്ക്കുക എന്നതും പൈറേറ്റുകളുടെ ലക്ഷ്യമാണ്.

സൂരജ് കേണോത്ത്, പ്രവീൺ അരിമ്പ്രത്തൊടിയിൽ എന്നിവരാണ് യാത്ര നയിച്ചത്. ഋഷികേശ് കെ.ബി, വിഷ്ണ മധുസൂദനൻ, ജെറിൻ,വിഷ്ണു മധുസൂദനൻ, മനുകൃഷ്ണൻ ടിവി, അഖിൽ കൃഷ്ണൻ. എസ്, അനീഷ്. എ, മനോജ്. കെ, കണ്ണൻ ഷണ്മുഖം, അഡ്വ. ടി.കെ സുജിത്ത് തുടങ്ങി ഒട്ടനവധി സ്വതന്ത്ര സോഫ്റ്റ്‌വേർ/വിജ്ഞാന/സംസ്കാര പ്രവർത്തകർ ഈ സംരംഭത്തിൽ അണിനിരന്നു. യാത്രയിലുടനീളം സ്കൂളുകളിലും കോളേജുകളിലും വായനശാലകൾ തുടങ്ങിയ ജനകീയ ഇടങ്ങളിലും വിവിധ ചർച്ചാ പരിപാടികളും വർക്ക്ഷോപ്പുകളും സംഘടിപ്പിച്ചാണ് പൈറേറ്റ് സൈക്ലിങ്ങ് മുന്നേറിയത്. സ്വതന്ത്രമലയാളം കമ്പ്യൂട്ടിങ്ങ്, വിവിധ ഫ്രീ സോഫ്റ്റ്‌വെയർ യൂസേഴ്സ് ഗ്രൂപ്പുകൾ, സ്പേസ്, ഐടി അറ്റ് സ്കൂൾ, കേരള ശാസ്ത്രസാഹിത്യ പരിഷത്ത്, ഐസിഫോസ്, ശാന്തിഗിരി ആശ്രമം, എംഇഎസ് കോളേജ്, റിവർവാലി തുടങ്ങിയ ഇതര പ്രസ്ഥാനങ്ങള്ളുടെ സജീവ പ്രാധിനിത്യമുണ്ടായിരുന്നു.

ചിത്രങ്ങൾ ചേർക്കാനുണ്ട്.
കണ്ണൻ മാഷുടെ ഫേസ്ബുക്ക് ആല്ബം


</doc>
<doc id="274006" url="https://ml.wikipedia.org/wiki?curid=274006" title="ഗയ് ഫോക്സ് മുഖം‌മൂടി">
ഗയ് ഫോക്സ് മുഖം‌മൂടി

1605ൽ ബ്രിട്ടീഷ് രാജാവായിരുന്ന ജെയിംസ് ഒന്നാമൻ രാജാവിനെ അട്ടിമറിക്കാൻ നടന്ന വെടിമരുന്ന് ഗൂഢാലോചനയിലെ പ്രധാനിയായിരുന്ന ഗയ് ഫോക്സിനെ ചിത്രീകരിക്കാനുപയോഗിക്കുന്ന രൂപമാണ് ഗയ് ഫോക്സ് മുഖം‌മൂടി. ഡേവിഡ് ലോയ്ഡ്ന്റെ പ്രശസ്തമായ ഗ്രാഫിക് നോവൽ വി ഫോർ വെൻഡെറ്റയിലെ അരാജകവാദിയായ മുഖം മൂടിയണിഞ്ഞ നായകൻ ഗയ് ഫോക്സ് മുഖം‌മൂടിക്ക് പുതിയ ഭാഷ്യവും രൂപവും നൽകി.


</doc>
<doc id="274032" url="https://ml.wikipedia.org/wiki?curid=274032" title="കൊതുകുവിഴുങ്ങി മത്സ്യം">
കൊതുകുവിഴുങ്ങി മത്സ്യം

പാശ്ചാത്യ കൊതുകുവിഴുങ്ങി മത്സ്യം (Gambusia affinis) പൊയ്‌സിലിടെ എന്ന കുടുംബത്തിൽ പെട്ട ശുദ്ധജല മത്സ്യം ആണ്. താരതമ്യേന വലിപ്പം കുറവായ 
കൊതുകുവിഴുങ്ങി മത്സ്യങ്ങളുടെ പരമാവധി നീളം ഏഴു സെന്റിമീറ്റർ ആയിരിക്കും. ശരീര വലിപ്പത്തേക്കാൾ കൂടിയ അളവ് കൊതുകു ലാർവകളെ പിടിച്ചു തിന്നുന്നതിനാലാണ് ഇവ കൊതുകുവിഴുങ്ങി എന്നറിയപ്പെടുന്നത്. കൊതുകു നിവാരണത്തിനായി ലോകത്തിന്റെ വിവിധ ഭാഗങ്ങളിൽ ഇവയെ ഉപയോഗിച്ചു വരുന്നു.

കൊതുകുകളുടെ ലാർവ മാത്രമല്ലാതെ, വിവിധ മത്സ്യയിനങ്ങളുടെ മുട്ടകളും തിന്നു നശിപ്പിക്കുന്നതിനാൽ കൊതുകുവിഴുങ്ങി മത്സ്യങ്ങൾ ജലജീവികൾക്ക് 
ഭീഷണിയുയർ്ത്തുന്നതായി കണ്ടിട്ടുണ്ട്.

2014 ഫെബ്രുവരി 24-ാം തിയതി, തമിഴ്‌നാട് മുഖ്യമന്ത്രി ജെ. ജയലളിതയുടെ 66-ാം ജന്മദിനത്തോടനുബന്ധിച്ച് നടപ്പിലാക്കിയ 66 പദ്ധതികളുടെ ഭാഗമായി, 660 കുളങ്ങളിൽ കൊതുകു നിവാരണത്തിനായി കൊതുകുവിഴുങ്ങി മത്സ്യങ്ങളെ ചെന്നൈ കോർപ്പറേഷന്റെ ആഭിമുഖ്യത്തിൽ 
ഇറക്കിവിടുകയുണ്ടായി. 

മറ്റ് മത്സ്യങ്ങളുടെ മുട്ടയും കുഞ്ഞുങ്ങളെയും തിന്നുന്ന സ്വഭാവം ഉള്ളത് കൊണ്ട് തദ്ദേശീയ മത്സ്യങ്ങൾക്ക് ഇവ വൻ ഭീഷണി ആണ്. 


</doc>
<doc id="274033" url="https://ml.wikipedia.org/wiki?curid=274033" title="ഖരോഷ്ഠി">
ഖരോഷ്ഠി

ക്രി.പി. 3-ആം ശതകത്തിൽ ഭാരതത്തിന്റെ പശ്ചിമോത്തരഭാഗത്തു വ്യവഹാരത്തിലിരുന്ന ലിപിയാണ് ഖരോഷ്ഠി. അക്കാലത്തു ബ്രാഹ്മിയായിരുന്നു പ്രധാന ലിപിയെങ്കിലും ഖരോഷ്ഠിയും പ്രചാരത്തിലെത്തിയിരുന്നു. അശോകന്റെ കാലത്തെ സ്തൂപലിഖിതങ്ങൾ ഖരോഷ്ഠി ലിപിയിലും കണ്ടുകിട്ടിയിട്ടുണ്ട്. സെമിറ്റിക്-അരമായിക് ലിപികളോടാണ് ഇതിനു സാദൃശ്യം.
ഖരത്തിന്റെ (കഴുതയുടെ) തുകലിൽ എഴുതിപ്പോന്നിരുന്നതിനാൽ ആദ്യകാലത്ത് ഇതിന് 'ഖരപൃഷ്ഠി' എന്നായിരുന്നു പേർ. കാലാന്തരത്തിൽ 'ഖരപൃഷ്ഠി', 'ഖരോഷ്ഠി' ആയിത്തീർന്നു. 

ഖരോഷ്ഠൻ എന്ന ഒരു ഭാഷാപണ്ഡിതനാണ് ഈ ലിപിരൂപം കണ്ടുപിടിച്ചതെന്നും അതുകൊണ്ടാണ് ഇതിന് ഈ പേരു ലഭിച്ചതെന്നും ചിലർ കരുതുന്നു. 

പേർഷ്യയിലെ ഔദ്യോഗിക ലിപി ആയിരുന്ന ഖരോഷ്ഠി ഇന്ത്യയുടെ വടക്കു പടിഞ്ഞാറൻ ഭാഗങ്ങളിൽ പ്രചാരത്തിൽ വന്നത് പേർഷ്യൻ 
ആക്രമണങ്ങളുടെ ഫലമായിരുന്നു. പേർഷ്യയിൽ നിന്നും വന്ന കൊത്തുപണിക്കാരും ശിൽപികളും ആയിരുന്നു മൗര്യ ഭരണകാലത്ത് സ്തംഭങ്ങളും സ്തൂപങ്ങളും നിർമ്മിച്ചത് എന്നും അഭിപ്രായമുണ്ട്. 

ആദ്യകാലത്ത് ഈ ലിപിമാലയിലെ അക്ഷരങ്ങൾക്ക് ഹ്രസ്വദീർഘ ഭേദമില്ലായിരുന്നു. വ്യവഹാര സൗകര്യത്തിനുവേണ്ടി പില്ക്കാലത്തു പലരും ഹ്രസ്വദീർഘ നിയമങ്ങൾ കൂട്ടിച്ചേർത്തു. എല്ലാവിധത്തിലുമുള്ള ശബ്ദപ്രകാശനത്തിനുതകുന്ന കൂട്ടക്ഷരങ്ങൾ ഇതിലില്ലായിരുന്നു. ഖരോഷ്ഠി ലിപിയുടെ മാതൃകയായി ഏതാനും ശിലാലേഖനങ്ങൾ മാത്രമെ ലഭിച്ചിട്ടുള്ളു.


</doc>
<doc id="274034" url="https://ml.wikipedia.org/wiki?curid=274034" title="പാൻസ്പെർമിയ">
പാൻസ്പെർമിയ

ഉൽക്കകൾ, ഛിന്നഗ്രഹങ്ങൾ, ധൂമകേതുക്കൾ, ഗ്രഹശകലങ്ങൾ എന്നിവയിലൂടെയാണ് ജീവൻ പ്രപഞ്ചത്തിലെങ്ങും വ്യാപിച്ചത് എന്ന് അവകാശപ്പെടുന്ന സിദ്ധാന്തം.

ബഹിരാകാശത്ത് ഉടലെടുക്കുന്ന ജീവകണങ്ങൾ അവിടെ നിന്ന് രക്ഷപ്പെട്ട് ബഹിരാകാശ ധൂളീപടലങ്ങളിൽ കൂടി കാലങ്ങളോളം സഞ്ചരിച്ച് മറ്റു ഗ്രഹങ്ങളിലോ പ്രദേശങ്ങളിലോ എത്തിച്ചേരുന്നു. അവിടങ്ങളിലെ അനുകൂല പരിതഃസ്ഥിതി ഉപയോഗപ്പെടുത്തി അവ പരിണാമത്തിനു വിധേയമായി കൂടുതൽ സങ്കീർണ്ണ ഘടനയിലുള്ള ജീവരൂപങ്ങളായി മാറുന്നു എന്നാണ് ഈ ഹൈപ്പോതിസീസ് മുന്നോട്ടു വെയ്ക്കുന്ന വാദം. അതായത് പാൻസ്പെർമിയ ജീവൻ എങ്ങനെ ഉണ്ടായി എന്നു വിശദീകരിക്കുന്നില്ല. പകരം അത് എങ്ങനെയാണ് വിതരണം ചെയ്യപ്പെട്ടത് എന്നാണ് പറയുന്നത്.

പാൻസ്പെർമിയ എന്ന പദം ആദ്യമായി ഉപയോഗിച്ചത് ബി.സി. അഞ്ചാം നൂറ്റാണ്ടിൽ ജീവിച്ചിരുന്ന ഗ്രീക്ക് അനക്സഗോറസ് എന്ന തത്ത്വചിന്തകനായിരുന്നു. പിന്നീട് ഇത് കൂടുതൽ ശാസ്ത്രീയമായി വികസിപ്പിച്ചത് ജോൺസ് ജേക്കബ് ബെർസീലിയസ് (1834) ഹെർമ്മൻ ഇ. റിച്ചർ (1865) കെൽവിൻ (1871) ഹെർമൻ വോൺ ഹെൽമോൾട്സ് (1879) എന്നിവരായിരുന്നു. ഈ പരികല്പന കൂടുതൽ വിശദാംശങ്ങളോടു കൂടി ഇന്നത്തെ രീതിയിൽ വികസിപ്പെച്ചെടുത്തത് സ്വീഡിഷ് രസതന്ത്രജ്ഞനായ സ്വാന്തെ അറീനിയസ് (1903) ആണ്.

സർ ഫ്രെഡ് ഹോയ്‌ൽ (1915-2001) ചന്ദ്ര വിക്രമസിംഗെ (ജ.1939) എന്നീ ശാസ്ത്രജ്ഞർ ഈ സിദ്ധാന്തത്തെ സാധൂകരിക്കുന്നതിനുള്ള കൂടുതൽ തെളിവുകൾ കണ്ടെത്തി. നക്ഷത്രാന്തരീയ പടലങ്ങളിൽ ജൈവപദാർത്ഥങ്ങൾ ധാരാളം കണ്ടേക്കാമെന്ന ഒരു പരികല്പന 1974ൽ ഇവർ മുന്നോട്ടു വെച്ചു. പിന്നീട് വിക്രമസിംഗെ ഇതിന് കൂടുതൽ തെളിവുകൾ നൽകുകയും ചെയ്തു. ഹോയലും വിക്രമസിംഗെയും ഇപ്പോഴും ഇത്തരം ജൈവപദാർത്ഥങ്ങൾ ഭൂമിയിൽ പ്രവേശിച്ചു കൊണ്ടിരിക്കുന്നു എന്ന അഭിപ്രായക്കാരാണ്. വൻതോതിലുണ്ടാവുന്ന പകർച്ചവ്യാധികൾ, പുതിയ രോഗങ്ങൾ, വലിയതോതിലുള്ള ജനിതകമാറ്റങ്ങൾ ഉണ്ടാകുന്നതിനുള്ള കാരണം എന്നിവ ഇങ്ങനെ പുതുതായി ഭൂമിയിലേക്കു വരുന്ന ജൈവഘടകങ്ങളാണ് എന്നാണവരുടെ അഭിപ്രായം.

ഭൗമേതരജീവികളെ കണ്ടെത്തുന്നതിൽ പാൻസ്പെർമിയ സിദ്ധാന്തമായിരിക്കും മനുഷ്യനെ സഹായിക്കാനെത്തുക എന്ന് പ്രസിദ്ധ ഭൗതികശാസ്ത്രജ്ഞനായ സ്റ്റീഫൻ ഹോക്കിങ് 2009ൽ അഭിപ്രായപ്പെടുകയുണ്ടായി.


</doc>
<doc id="274041" url="https://ml.wikipedia.org/wiki?curid=274041" title="ഇന്ത്യൻ പൊതു തിരഞ്ഞെടുപ്പ് പ്രചാരണം (2014)">
ഇന്ത്യൻ പൊതു തിരഞ്ഞെടുപ്പ് പ്രചാരണം (2014)

പതിനഞ്ചാം ലോകസഭയുടെ കാലാവധി 2014 മേയ് 31-ന് അവസാനിക്കും. 16-ആം ലോകസഭാ തിരഞ്ഞെടുപ്പിനായി ഇന്ത്യയിലെ വിവിധ രാഷ്ട്രീയ കക്ഷികൾ മാസങ്ങൾക്കുമുമ്പേ പ്രചാരണ പരിപാടികൾ ആരംഭിച്ചു.

തെലങ്കാന രൂപീകരണം, വഷളായ ഇന്ത്യയുടെ സാമ്പത്തിക നില നരേന്ദ്ര മോദിയുടെ ദേശീയ രാഷ്ട്രീയത്തിലേയ്ക്കുള്ള വരവ്, ആം ആദ്മി പാർട്ടിയുടെ സ്ഥാപനം എന്നിവയൊക്കെ പൊതു തിരഞ്ഞെടുപ്പിനു മുൻപായി ഉയർന്നുവന്ന വിഷയങ്ങളാണ്.

ആദ്യ ഘട്ട അഭിപ്രായ സർവ്വേകളിൽ കൂടുതൽ പിന്തുണയുള്ള പ്രധാനമന്ത്രി സ്ഥാനാർത്ഥി മോഡിയും ബി.ജെ.പി. കോൺഗ്രസ്സ് ഇതര നേതാക്കളിൽ മമത ബാനർജ്ജിയുമാണ്.

The eight largest metropolises in India are considered important because they constitute 31 seats, larget than some regions altogether. In the previous election, the INC-led UPA won 24 of these seats, but the UPA is trailing in these areas.



</doc>
<doc id="274047" url="https://ml.wikipedia.org/wiki?curid=274047" title="ചെമ്പുവയറൻ ചോലക്കിളി">
ചെമ്പുവയറൻ ചോലക്കിളി

ചെമ്പുവയറൻ ചോലക്കിളി അഥവാ വടക്കൻ സന്ധ്യക്കിളിക്ക് ഇംഗ്ലീഷിൽ ഒരുപാട് പേരുകളുണ്ട്. Nilgiri Blue Robin, Nilgiri Shortwing, Rufous-bellied Shortwing എന്നൊക്കെയാണവ . ശാസ്ത്രീയ നാമം "Sholicola major" എന്നാണ്. തെക്കേ ഇന്ത്യയിൽ പാലക്കാട് ചുരത്തിന്റെ വടക്ക് ചോലക്കാടുകളിൽ ആണ് ഇവയെ കാണുന്നത്. അടിക്കാടുകളിളാണിവ ഇര തേടുന്നത്. 

നീളമുള്ള കാലുകളും ചെറിയ വാലും ചിറകുമാണ് ഇവയ്ക്കുള്ളത്. 
ഇവയുടെ കഴുത്ത്, മുകൾഭാഗം, നെഞ്ച് എന്നിവ കടുത്ത നീല നിറമാണ്. വയറിന്റെ നടുഭാഗം മങ്ങിയ വെള്ള നിറമാണ്. 

തെക്കേ ഇന്ത്യയില് 1200മീ. കൂടുതൽ ഉയരമുള്ള ചോലക്കാടുകളിലെ ഇവയെ കാണുന്നുള്ളു.

ഇവയെ നീലഗിരി, ബ്രഹ്മഗിരി, ബബബുതൻ കുന്നുകൾ എന്നിവിടങ്ങിളാണ് കാണുന്നത്. 
ഏപ്രിൽ മുതല് ജൂൺ വരെയുള്ള കാലത്ത് ചാരനിറം കലർന്ന പച്ച നിറത്തിൽ തവിട്ട് അടയാളങ്ങളുള്ള രണ്ട് മുട്ടകൾ ഇടുന്നു. മരപ്പൊത്തിലൊ തറയിലൊ പായലുകളും നാരുവേരുകളും കൊണ്ടാണ് കൂട് ഉണ്ടാക്കുന്നത്. 16-17 ദിവസം വേണം മുട്ട വിരിയാന്. ക്ക്പൂവനും പിടയും ചേർന്ന് അടയിരിക്കലും കുഞ്ഞുങ്ങൾക്ക് തീറ്റകൊടുക്കലും ചെയ്യുന്നു.



</doc>
<doc id="274049" url="https://ml.wikipedia.org/wiki?curid=274049" title="നിലത്തൻ">
നിലത്തൻ

ഇംഗ്ലീഷിൽ Indian Blue Robin എന്ന നിലത്തൻ തെക്കേ ഏഷ്യ കാണുന്ന ഒരു പക്ഷിയാണ്. ശാസ്ത്രീയ നാമം "Luscinia brunnea" എന്നാണ്. ഇവയെ Indian Blue Chat എന്നും മുമ്പ് വിളിച്ചിരുന്നു. ഇതൊരു ദേശാടാന പക്ഷിയാണ്. 
ഹിമാലയം, ഇന്ത്യ, മ്യാന്മാറ് എന്നിവിടങ്ങളിലെ കാടുകളിലും തണുപ്പുകാലത്ത് പശ്ചിമഘട്ടം, ശ്രീലങ്ക എന്നിവിടുത്തെ കാടുകളിലും പ്രജനനം നടത്തും. 

15 സെ.മീ ആണ് നീളം. പൂവന് നീല മുകൾഭാഗവും ചെമ്പിച്ച അടിവശവും ഉണ്ട്. അടിവയറും വാലിന്റെ അടിവശവും വെള്ളയാണ്. 

ആഗസ്റ്റിൽ തെക്കോട്ടുള്ള ദേശാടാനം തുടങ്ങും. ഈ കാലത്ത് ഇന്ത്യ മുഴുവൻ ഇവയെ കാണാം.തണുപ്പുകാലത്ത് ഇവയെ തെക്കേ ഇന്ത്യയിലെ കാടുകളിൽ കാണുന്നു.



</doc>
<doc id="274050" url="https://ml.wikipedia.org/wiki?curid=274050" title="ഷാമക്കിളി">
ഷാമക്കിളി

ഷാമക്കിളിയുടെ ആംഗലനാമം White-rumped Shama എന്നും ശാസ്ത്രീയ നാമം "Copsychus malabaricus" എന്നുമാണ്. തെക്കുകിഴക്കേ ഏഷ്യയിലും ഇന്ത്യൻ ഉപഭൂഖണ്ഡത്തിലും നല്ല പച്ചപ്പുള്ള സ്ഥലങ്ങളിൽ ഇവയെ കാണാം. 

23-28 സെ.മീ നീളവും 28-34 ഗ്രാം തൂക്കവും ഉണ്ടാവും. പൂവന് തിളാങ്ങുന്ന കറുപ്പാണ്. തവിട്ടു നിറത്തിലുള്ള വയർ . അരപ്പട്ടയും ചിറകിന്റെ മുകളിലും വെള്ള നിറം ചാരനിറ കലർന്ന തവിട്ടു നിറത്തിലുള്ള പിട, പൂവനേക്കാൾ ചെറുതാണ്. കറുത്ത കൊക്കും പിങ്കു കാലുകളും ഇവയ്ക്കുണ്ട്. 

പ്രജനന കാലത്ത് ഇണകൾക്ക് 0.9 ഹെക്ടര് അധികാരപരിധിയുണ്ട്. പ്രജനനശേഷം പൂവനു പിടക്കും വേറെ അധികാര പരിധികളാണ് ഉള്ളത്. 
ഇവ 4-5 മുട്ടകളിടും. മുട്ടകൾക്ക് 18X23 മി.മീ. വലിപ്പമുണ്ട്.
പിടയാണ് കൂട് ഉണ്ടാക്കുന്നത്. പിട കൂടുണ്ടാക്കുമ്പോൾ പൂവൻ കാവൽ നിൽക്കും. 
കൂട് ഉണ്ടാക്കുന്നത് വേരുകൾ , ഇലകൾ , തണ്ടുകൾ എന്നിവ കൊണ്ടാണ്. 12-15 ദിവസംകൊണ്ട് മുട്ട വിരിയും. ഇണകൾ കുഞ്ഞുങ്ങളെ തീറ്റും.

പ്രാണികളാണ് പ്രധാന ഭക്ഷണം. 



</doc>
<doc id="274051" url="https://ml.wikipedia.org/wiki?curid=274051" title="വിറവാലൻ കുരുവി">
വിറവാലൻ കുരുവി

വിറവാലൻ കുരുവിയ്ക്ക് ആംഗലത്തില് Black Redstart എന്നാണ് പേര്. ശാസ്ത്രീയ നാമം "Phoenicurus ochruros" എന്നാണ്. കുറേ ഉപവിഭാഗങ്ങളും ഉണ്ട്. 

ഇവയ്ക്ക് 13-14 സെ.മീ നീളവും 12–20 ഗ്രം തൂക്കവും വരും. കടുത്ത ചാര നിറം മുതൽ കറുപ്പു വരെയുള്ള മേൽഭാഗവും കറുത്ത നെഞ്ചും അരപ്പട്ടയും വാലും ഓറഞ്ചു കലർന്ന ചുവപ്പ് നിറം. ചിറകുകൾ കറുപ്പു കലർന്ന ചാരനിറം. വാലിന്റെ നടുവിലെ രണ്ടു തൂവലുകൾ കരിംചുവപ്പു നിറം. വയറും ചിറകിന്റെ അടിവശവും കറുപ്പു കലർന്ന ചാരനിറം. 
തെക്കേ - മദ്ധ്യയൂറോപ്പ്, ഏഷ്യ, വടക്കു പടിഞ്ഞാറ് ആഫ്രിക്ക, ഗ്രേറ്റ് ബ്രിട്ടൻ, അയർ‌ലൻറ്, മൊറോക്കൊ, ചൈനയുടെ കിഴക്കു തൊട്ട് മദ്ധ്യം വരെ ഇവയെ കാണാം. തണുപ്പുകാലത്ത് പടിഞ്ഞാറൻ യൂറോപ്പ്, ഏഷ്യ, വടക്കേ ആഫ്രിക്ക എന്നിവിടങ്ങളിലേക്ക് ദേശാടനം നടത്തും.



</doc>
<doc id="274052" url="https://ml.wikipedia.org/wiki?curid=274052" title="ചുറ്റീന്തൽക്കിളി">
ചുറ്റീന്തൽക്കിളി

കുറ്റിക്കാടുകളിലും പുൽമേടുകളിലും കാണുന്ന ഒരിനം പക്ഷിയാണ് ചുറ്റീന്തൽക്കിളി (ഇംഗ്ലീഷ്: Pied Bush Chat, ശാസ്ത്രീയനാമം: "Saxicola caprata"). ഇവക്ക് 16 ഉപ വർഗ്ഗങ്ങളെ ഇതുവരെ തിരിച്ചറിഞ്ഞിട്ടുണ്ട്. നിലത്തു കാണുന്ന പ്രാണികളാണ് ഇവയുടെ ഭക്ഷണം. 

കറുത്ത ഈ പക്ഷിയുടെ തോളിലും ഗുദത്തിലും വെള്ളനിറമുണ്ട്. കണ്ണിന് തവിട്ടു നിറം, കൊക്കിനും കാലിനും കറുപ്പു നിറം.

തെക്കേ ഏഷ്യയിൽ ഗ്രേറ്റര് മിഡിൽ ഈസ്റ്റ് മുതല് ഇന്ത്യൻ ഉപഭൂഖണ്ഡം കൂടി കിഴക്കോട്ട് ഇന്തോനേഷ്യ വരെ ഇവ തദ്ദേശീയമായി പ്രജനനം നടത്തുന്നു.

ചില ഉപ വർഗ്ഗങ്ങൾ ഭാഗികമായി ദേശാടനം നടത്തുന്നവയാണ്. 
ഇന്ത്യയിലുള്ള ഉപ വിഭാഗം ചിലപ്പോൾ യാത്രകൾ നടത്തുന്നുണ്ട്..
ഇന്ത്യയുടെ പശ്ചിമ തീരത്ത് കാർ‌വാറിൽ ഒക്ടോബർ മുതൽ മെയ് വരെ കാണുന്ന ഇവയെ മഴക്കാലത്ത് കാണാറില്ല. ഗുജറാത്തിലെ ബറോഡ ജില്ലയിൽ സാധാരണ ഉണ്ടാകുമെങ്കിലും ഏപ്രിൽ മുതൽ സെപ്റ്റംബർ വരെയുള്ള കാലങ്ങൾ കാണാറില്ലെന്ന് പറയപ്പെടുന്നു.. 
കൽചുമരുകളിലെ പൊത്തുകളിലൊ മറ്റൊ പുല്ലുകൊണ്ടൊ രോമങ്ങൾ കൊണ്ടൊ ആണ് കൂടു കെട്ടുന്നത്. 2-5 മുട്ടകളിടും. 0.67x 0.55 ഇഞ്ചാണ് മുട്ടയുടെ വലിപ്പം. 12-13 ദിവസംകൊണ്ട് മുട്ടവിരിയും. 



</doc>
<doc id="274058" url="https://ml.wikipedia.org/wiki?curid=274058" title="ആഫ്രിക്കൻ മുഷി">
ആഫ്രിക്കൻ മുഷി

അഫ്രിക്കൻ ഭൂഖണ്ഡത്തിൽ കാണപ്പെടുന്ന ഒരു മത്സ്യമാണ് ആഫ്രിക്കൻ മുഷി. എന്നാണിതിന്റെ ശാസ്ത്രീയനാമം. ഇതിന് അന്തരീക്ഷ വായു ശ്വസിക്കാനുള്ള കഴിവുണ്ട്. വളരെ പെട്ടെന്നുതന്നെ വളർന്ന് വളരെ ഉയർന്ന രീതിയിൽ പ്രജനനം നടത്തുന്ന ഇവ മത്സ്യകൃഷിക്കനുയോജ്യമായ ഒരിനമാണ്. ഇതത്ര രുചികരമായ മത്സ്യമല്ലെന്നും അഭിപ്രായമുണ്ട്. കേരളത്തിലെ ജലാശയങ്ങളിൽ ഒരു അധിനിവേശ ജീവിയായി കാണപ്പെടുന്ന ഇവ പല തനതു ജീവി വർഗ്ഗങ്ങൾക്കും നാടൻ മത്സ്യങ്ങൾക്കും പരിസ്ഥിതിക്കും ഭീഷണിയാണ്. അതിനാൽ സർക്കാർ ഇവയെ വളർത്തുന്നത് നിരോധിച്ചിരിക്കുകയാണ്.


</doc>
<doc id="274067" url="https://ml.wikipedia.org/wiki?curid=274067" title="നീറ്റം">
നീറ്റം


</doc>
<doc id="274087" url="https://ml.wikipedia.org/wiki?curid=274087" title="വ്ലാദിമിർ മയക്കോവ്സ്കി">
വ്ലാദിമിർ മയക്കോവ്സ്കി

സോവിയറ്റ് കവിയും നാടകകൃത്തും കലാകാരനും നാടക-സിനിമാ നടനും ആയിരുന്നു വ്ലാദിമിർ വ്ലാദിമിറോവിച്ച് മയക്കോവ്സ്കി(; 1893 ജൂലൈ 19 - 1930 ഏപ്രിൽ 14).

ഇന്നത്തെ ജോർജിയായിൽ പെട്ട റഷ്യൻ സാമ്രാജ്യത്തിലെ ബാഗ്ദതി എന്ന സ്ഥലത്താണ് ജനിച്ചത്. അദ്ദേഹത്തിന്റെ പിതാവും മാതാവും കൊസ്സാക്ക് വംശത്തിൽ പെട്ടതായിരുന്നു.സ്കൂളിൽ ജ്യോർജിയൻ അഭ്യസിക്കുകയും വീട്ടിൽ റഷ്യൻ സംസാരിക്കുകയും ചെയ്തു.14 വയസ്സിൽ തന്നെ അടുത്തുള്ള കുറ്റൈസ്സി പട്ടണത്തിലെ സോഷ്യലിസ്റ്റു പ്രസ്താനവുമായി ചേർന്നു പ്രവർത്തിച്ചു. 1906ൽ പിതാവിന്റെ പെട്ടെന്നുള്ള മരണശേഷം കുടുംബ സമേതം അമ്മ മോസ്കോവിലേയ്ക്കു താമസം മാറ്റി.അവിടെ അദ്ദേഹം പഠനം തുടർന്നു.
മോസ്കോയിൽ സോഷ്യൽ ഡമോക്രാറ്റിക് ലേബർ പാർട്ടിയിൽ ചേർന്നു. തുടർന്ന് ബോൾഷെവിക് അംഗമായി. ഈ സമയം മൂന്നു പ്രാവശ്യം അദ്ദേഹം ജയിലിലായി.1911ൽ അദ്ദേഹം മോസ്കൊ ആർട്ട് സ്കൂളിൽ ചേർന്നു. ഫൂച്ചുരിസ്റ്റ് പ്രസ്ഥാനത്തിൽ ചേർന്നു.
അദ്ദേഹത്തിന്റെ രാഷ്ട്രീയ പ്രവർത്തനം കാരണം മോസ്കൊ ആർട്ട് സ്കൂളിൽനിന്നും പുറത്താക്കപ്പെട്ടു. 1914ലെ റഷ്യൻ വിപ്ലവശേഷം കവിതകൾ എഴുതാൻ തല്പരനായി.



</doc>
<doc id="274094" url="https://ml.wikipedia.org/wiki?curid=274094" title="ഭാഗികമർദ്ദം">
ഭാഗികമർദ്ദം

ഒരു നിശ്ചിത താപനിലയിലുള്ള വാതകങ്ങളുടെ ഒരു മിശ്രിതത്തിൽ ഓരോ വാതകങ്ങൾക്കും തനതായ ഒരു മർദ്ദമുണ്ടായിരിക്കും. ഇതു്, മിശ്രിതത്തിന്റെ മൊത്തം വ്യാപ്തത്തിൽ ആ വാതകം മാത്രം ഉണ്ടായിരുന്നെങ്കിൽ സ്വാഭാവികമായി പ്രകടമാകുമായിരുന്ന അതേ മർദ്ദമായിരിക്കും. ഈ മർദ്ദത്തെ മിശ്രിതത്തിലെ ആ വാതകത്തിന്റെ ഭാഗികമർദ്ദം എന്നു പറയുന്നു.ഡാൾട്ടന്റെ നിയമമനുസരിച്ച് ആദർശവാതകങ്ങളുടെ ഒരു മിശ്രിതത്തിന്റ ആകമാനമുള്ള മർദ്ദം അതിൽ ഉൾപ്പെടുന്ന എല്ലാ വാതകങ്ങളുടേയും ഭാഗികമർദ്ദങ്ങളുടെ ആകത്തുകയായിരിക്കും.

ഒരു വാതകത്തിന്റെ ഭാഗികമർദ്ദം അതിന്റെ തന്മാത്രകളുടെ താപഗതികപ്രവർത്തനങ്ങളുടെ അളവായി കണക്കാക്കാം. ഒരു വാതകം, ഏതെങ്കിലും ദ്രാവകങ്ങളോ വാതകങ്ങളോ ആയി കൂടിച്ചേരുമ്പോൾ, അതിൽ ലയിക്കുന്നതും പടർന്നുചേരുന്നതും പ്രതിപ്രവർത്തിക്കുന്നതും ആ വാതകത്തിന്റെ ഗാഢതയേയോ സാന്ദ്രതയേയോ ആശ്രയിച്ചല്ല, പകരം അതിന്റെ ഭാഗികമർദ്ദത്തെ ആശ്രയിച്ചാണു്.

ഭാഗികമർദ്ദം എന്ന പ്രതിഭാസം ജീവശാസ്ത്രത്തിലെ രാസപ്രവർത്തനങ്ങളിലും പ്രധാനപ്പെട്ട ഒന്നാണു്. ഉദാഹരണത്തിനു് ശ്വസനത്തിനുവേണ്ടിവരുന്ന പ്രാണവായുവിന്റെ സുരക്ഷിതമായ അളവ് നിശ്ചയിക്കപ്പെടുന്നതു് ഓക്സിജന്റെ തന്നെ ഭാഗികമർദ്ദം എത്രയെന്നതിനനുസരിച്ചാണു്.


</doc>
<doc id="274099" url="https://ml.wikipedia.org/wiki?curid=274099" title="കുളപ്പുറത്തു ഭീമൻ">
കുളപ്പുറത്തു ഭീമൻ

ആജാനുബാഹുവും അതിശക്തനുമായി ഐതിഹ്യങ്ങളിൽ ചിത്രീകരിച്ചിരിക്കുന്ന ഒരു കഥാപാത്രമാണ് കുളപ്പുറത്തു ഭീമൻ.

</doc>
<doc id="274101" url="https://ml.wikipedia.org/wiki?curid=274101" title="ശുകൻ">
ശുകൻ

അദ്വൈതഗുരു പരമ്പരയിലെ അവസാനത്തെയാളും, വേദവ്യാസമഹർഷിയുടെ പുത്രനുമാണ് ശുകൻ. ശുകദേവൻ,ശുകൻ,ശുകദേവ,ശുകദേവ ഗോസ്വാമി എന്നീ പേരുകളിലും അറിയപ്പെടുന്നു.

</doc>
<doc id="274119" url="https://ml.wikipedia.org/wiki?curid=274119" title="കരിപ്പിടി">
കരിപ്പിടി

കേരളത്തിൽ കാണപ്പെടുന്ന ഒരു ശുദ്ധജലമത്സ്യമാണ് കരിപ്പിടി (ശാസ്ത്രനാമം: Anabas testudineus). കല്ലട, കല്ലത്തി, കറൂപ്പ്, കല്ലെടമുട്ടി, കല്ലേമുട്ടി, കരട്ടി, കൈതമുള്ളൻ, അണ്ടികള്ളി, കല്ലേരീ, കല്ലുരുട്ടി, ചോവനെ കൊല്ലി, കൈതക്കോര, കരികണ്ണി, Climbing gourami തുടങ്ങിയ ആംഗലേയ പേരുകളും പ്രാദേശികമായി ഉപയോഗിക്കപ്പെടാറുണ്ട്. ഏഷ്യയിൽ ഭൂമദ്ധ്യരേഖാ പ്രദേശങ്ങളിലെ ശുദ്ധജല ജലാശയങ്ങളിൽ സ്വാഭാവികമായി കണ്ടുവരുന്ന ഒരിനമാണിത്. ഏഷ്യയിലെമ്പാടുമായി 36 സഹോദര ഉപജാതികളെ തിരിച്ചറിഞ്ഞിട്ടുണ്ട്.

ശരീരം കട്ടിയേറിയ ചെതുമ്പലുകൾ കൊണ്ട് മൂടിയിരിക്കും. കേരളത്തിൽ കണ്ടുവരുന്ന കരിപ്പിടികൾക്ക് ഏറ്റവും കൂടുതൽ 20 സെന്റീമീറ്റർ വരെ നീളമുണ്ടായേക്കാം. ശരീരത്തിന്റെ മുകളിലും താഴെയുമായി മുള്ളുകളുടെ ഒരു നിരയുണ്ടാകും. കറുപ്പ് കലർന്ന പച്ചനിറമാണ് ശരീരത്തിനുണ്ടാവുക. കുഞ്ഞുങ്ങൾ താരതമ്യേന ഇളംനിറത്തിൽ കാണപ്പെടുന്നു. മുട്ടകളും കുഞ്ഞുങ്ങളേയും മാതാപിതാക്കൾ സംരക്ഷിക്കുന്നു. ജലത്തിൽ പാറകളോട് ചേർന്നോ തറനിരപ്പിലായോ ആണ് സാധാരണ കാണപ്പെടുക. അത്തരം അവസരങ്ങളിൽ തിരിച്ചറിയാൻ ബുദ്ധിമുട്ടാണ്. അനങ്ങാതെ നിൽക്കുന്നതായി അനുഭവപ്പെടുമെങ്കിലും, അപകടമെന്നു തോന്നുന്ന അവസരത്തിൽ അതിവേഗം വെട്ടി മാറാൻ കഴിവുണ്ട്. ഭക്ഷണയോഗ്യമായ എന്തും ഭക്ഷിക്കുമെന്നതിനാൽ ശുദ്ധീകാരിയായി പ്രവർത്തിക്കുന്നു. തീർത്തും ജലംകുറഞ്ഞ അവസരങ്ങളിലും ഈർപ്പത്തിന്റെ സാന്നിദ്ധ്യമുണ്ടെങ്കിൽ ജീവൻനിലനിർത്താനുള്ള ശേഷിയുണ്ട്. കരയിൽ ചെറിയദൂരങ്ങളൊക്കെ ഇഴഞ്ഞ് നീങ്ങാനും ഇവയ്ക്ക് കഴിവുണ്ട്. അര മീറ്റർ വരെ ഉയരത്തിൽ ചാടുകയും ചെയ്യും.

ഏഷ്യൻ ഭൂഖണ്ഡത്തിലെ ഇന്ത്യ തൊട്ട് ചൈനയടക്കം വോലസ് രേഖ(Wallace Line) വരെയുള്ള പ്രദേശങ്ങളിലാണ് ഈ മത്സ്യം സാധാരണയായി കാണപ്പെടുന്നത്. അക്വേറിയങ്ങളിൽ വളർത്തുമീനായും കാണപ്പെടാറുണ്ട്.

വിപരീത സാഹചര്യങ്ങളിലും ജീവിക്കുന്ന മത്സ്യമാണ് കരിപ്പിടി. വെള്ളമില്ലാതെ മണിക്കൂറുകളോളം ഇവയ്ക്ക് ജീവിയ്ക്കാനാകും. വെള്ളം വറ്റാറായ കുളങ്ങളിലേയും തോടുകളിലേയും ചെളിമാത്രമുള്ള അവസ്ഥയിൽ ഇവ ആഴ്ചകളോളം നിലനിൽക്കുന്നു. അന്തരീക്ഷത്തിൽ നിന്ന് നേരിട്ട് ശ്വസിക്കാനുള്ള (Accessory air-breathing organ) ഉള്ള ഒരു മത്സ്യമാണിത്. പുല്ലിനിടയിലൂടെ ഇഴഞ്ഞ് നീങ്ങാൻ ഇതിനു പ്രത്യേക കഴിവുണ്ട്.



</doc>
<doc id="274132" url="https://ml.wikipedia.org/wiki?curid=274132" title="യഹ്‌യ ഇബ്നു അസദ്">
യഹ്‌യ ഇബ്നു അസദ്

യഹ്‌യ ഇബ്നു അസദ്(മരണം: എ.ഡി 855) സമാനി ഭരണാധികാരി ആയിരുന്നു. അദ്ദേഹം 819-855 കാലയളവിൽ ഷാഷും (താഷ്കെന്റ്) 851/852-855 കാലയളവിൽ സമർഖണ്ഡും ഭരിച്ചിരുന്നു. എ.ഡി 819ൽ ഖലീഫ അൽ മേമന്റെ ഗവർണർ ഗസ്സാനിബുനു അബ്ബാദ്, റാഫി' ബിൻ ലൈത്ത് എന്ന വിമതനെതിരിൽ സഹായിക്കുന്നതിനു അംഗീകാരം എന്ന നിലയ്ക്ക് ഷാഷ് നഗരത്തിന്റെ ഭരണം യഹ്യയെ ഏൽപ്പിച്ചു. യാഹ്യയുടെ സഹോദരൻ നൂഹിന്റെ മരണ ശേഷം(സമര്ഖണ്ട് ഭരണാധികാരി)ഖുരാസാനിലെ ഗവർണ്ണർ അബ്ദുല്ല, സമര്ഖണ്ടിന്റെ ഭരണം യാഹ്യയെയും സഹോദരൻ ആഹ്മടിനെയും ഏൽപ്പിച്ചു. സാവകാശം യാഹ്യ നാമമാത്രമായ ഭരണാധികാരിയായി മാറി. സ്വാഭാവികമായി 855ൽ യാഹ്യയുടെ മരണശേഷം അഹ്മദിന്റെയും സന്തതികളിലേക്കും വന്നു. 


</doc>
<doc id="274135" url="https://ml.wikipedia.org/wiki?curid=274135" title="ബിന ദാസ്">
ബിന ദാസ്

ന്യ

ബംഗാളിൽ നിന്നുള്ള ഇന്ത്യൻ സ്വാതന്ത്ര്യ സമരപ്രവർത്തകയും, വിപ്ലവകാരിയും ആയിരുന്നു ബിന ദാസ്(ജനനം24-08-1911 മരണം26-12-1986). ബംഗാളിലെ ഛേത്രി സംഘ് എന്ന വിപ്ലവസംഘടനയിലെ അംഗമായിരുന്നു ബിന. ബംഗാൾ ഗവർണറായിരുന്ന സ്റ്റാൻലി ജാക്സണെതിരേ സർവ്വകലാശാ ബിരുദദാന ചടങ്ങിൽ വെച്ച് നിറയൊഴിച്ചതിനുശേഷം ബിന അഗ്നി കന്യ എന്നറിയപ്പെട്ടിരുന്നു. പശ്ചിമ ബംഗാൾ രാജ്യസഭാംഗമായി സേവനമനുഷ്ഠിച്ചിട്ടുണ്ട്.ബംഗാളി ഭാഷയിൽ ബീനാദാസ് രണ്ട് ആത്മമകഥാപരമായ കൃതിയാണ് ശൃംഗൽജംഗാർ, പിത്രിധൻ എന്നിവ.

ബ്രിട്ടീഷ് ഭരണകാലത്ത് ബംഗാളിലെ കൃഷ്ണനഗർ എന്ന ഗ്രാമത്തിലാണ് ബിന ദാസ് ജനിച്ചത്. ബേനി മാധബ് ദാസും, സരളാ ദേവിയുമായിരുന്നു മാതാപിതാക്കൾ. പിതാവ് ഒരു അദ്ധ്യാപകനായിരുന്നു. സുഭാസ് ചന്ദ്ര ബോസ് മാധബ് ദാസിന്റെ വിദ്യാർത്ഥിയായിരുന്നു. പിതാവ് അദ്ധ്യാപകനായിരുന്നതുകൊണ്ട് വിദ്യാഭ്യാസം കുറേക്കാലം വീട്ടിൽ തന്നെയായിരുന്നു. വിദ്യാഭ്യാസം ആരംഭിച്ചത് സെന്റ്.ജോൺസ് ഗേൾസ് ഹൈസ്കൂളിലായിരുന്നു. പുരാണ കഥകളും, ഇതിഹാസങ്ങളും കേട്ടാണ് ബിന വളർന്നത്. സരളാദേവി ഒരു സാമൂഹ്യപ്രവർത്തക കൂടിയായിരുന്നു. അടുത്തുള്ള വീടുകളിലെ സ്ത്രീകളെ സംഘടിപ്പിച്ച് തുന്നൽ പരിശീലനവുമെല്ലാം അവർ നടത്തിയിരുന്നു. ദേശീയപ്രസ്ഥാനത്തിന്റെ ചലനങ്ങൾ എല്ലാ അർത്ഥത്തിലും അലയടിച്ചിരുന്ന ഒരു വീടായിരുന്നു ബിനയുടേത്. സഹോദരൻ പഠനമുപേക്ഷിച്ച് ദേശീയ പ്രസ്ഥാനത്തിന്റെ ഭാഗമായി. വീട്ടിൽ ചർക്കയും, ഖാദി വസ്ത്രവും നിർബന്ധമാക്കി. സൈമൺ കമ്മീഷൻ ഇന്ത്യയിൽ വന്നതുമായി ബന്ധപ്പെട്ടു സ്കൂൾ വിദ്യാർത്ഥികൾ നടത്തിയ പഠിപ്പുമുടക്കിൽ മെട്രിക്കുലേഷൻ വിദ്യാർത്ഥിയായിരുന്ന ബിനയും പങ്കെടുത്തു.

സ്ത്രീകൾ മാത്രം അംഗങ്ങളായുള്ള ഒരു വിപ്ലവപ്രസ്ഥാനമായിരുന്നു ഛേത്രി സംഘ്. 1928 ൽ ബിന ഈ സംഘടനയിൽ അംഗമായി ചേർന്നു.

കൊൽക്കത്തയിലെ സ്ത്രീകളുടെ സെമി വിപ്ലവ സംഘടനയായ ഛേത്രി സംഘത്തിന്റെ അംഗമായിരുന്നു ബിനാ ദാസ്. 1932 ഫെബ്രുവരി 6 ന് കൽക്കത്ത സർവകലാശാലയിലെ കൺവൊക്കേഷൻ ഹാളിൽ ബംഗാൾ ഗവർണർ സ്റ്റാൻലി ജാക്സണെ വധിക്കാൻ ശ്രമിച്ചു. അഞ്ചു തവണ വെടിവെച്ച് പരാജയപ്പെട്ടെങ്കിലും ഒൻപതു വർഷത്തെ കഠിനതടവിന് ശിക്ഷിക്കപ്പെട്ടു
ശിക്ഷാ കാലാവധി കഴിഞ്ഞപ്പോൾ അവർ കോൺഗ്രസിൽ ചേർന്നു.ക്വിറ്റിന്ത്യാ സമര കാലത്ത് വീണ്ടും മൂന്നു വർഷം ജയിൽ ശിക്ഷ അനുഭവിച്ചു.1946-47 കാലത്ത് ബംഗാൾ നിയമ സഭാംഗമായും,1947-51 കാലത്ത് പശ്ചിമ ബംഗാൾ നിമയസഭാംഗമായും ബീന പ്രവർത്തിച്ചു.1947-ൽ ബീനയും സ്വാതന്ത്ര്യ സമര ഭടനായ ജതീഷ് ചന്ദ്ര ഭൗമിക്കും വിവാഹിതരായി. സ്വാതന്ത്ര്യലബ്ധിയോടെ അവർ രാഷ്ട്രീയ ജീവിതം ഉപേക്ഷിച്ചു.1960 ൽ പൊതുപ്രവർത്തക എന്ന നിലയിൽ പത്മശ്രീ ബഹുമതിക്ക് അർഹയായി. ഭർത്താവിന്റെ മരണശേഷം ഋഷികേശിൽ ഏകാന്ത ജീവിതം നയിച്ചു.1986 ഡിസംബർ 26 ന് ഋഷികേശിലെ റോഡുവക്കിൽ നിന്നും പാതി അഴുകിയ നിലയിൽ ലഭിച്ച ജഡം പിന്നീട് ബീനയുടേതെന്ന് തിരിച്ചറിഞ്ഞു.


</doc>
<doc id="274139" url="https://ml.wikipedia.org/wiki?curid=274139" title="വെൻഡി ഡോണിഗർ">
വെൻഡി ഡോണിഗർ

അമേരിക്കൻ ഗവേഷകയും എഴുത്തുകാരിയും ചിക്കാഗോ സർവ്വകലാശാലയിലെ അധ്യാപികയുമാണ് വെൻഡി ഡോണിഗർ (ജനനം : 20 നവംബർ 1940). ഋഗ്വേദം, കാമസൂത്രം, മനുസ്മൃതി തുടങ്ങിയ ഗ്രന്ഥങ്ങൾ ഡോണിഗർ ഇംഗ്ലീഷിലേക്ക് വിവർത്തനംചെയ്തു. ദീർഘകാലമായി ഇന്ത്യൻ ചരിത്രത്തിലും സംസ്‌കാരത്തിലുംഗവേഷണം നടത്തിവരികയാണ്.

ഹിന്ദു സംസ്കാരം, പുരാണകഥകൾ തുടങ്ങി വിഷയങ്ങളിൽ ഇന്ത്യയിൽ തങ്ങി ഗവേഷണം നടത്തി. 
ഡോണിഗർ രചിച്ച "" (ഹിന്ദു ഒരു ബദൽ ചരിത്രം) എന്ന പുസ്തകം ശിക്ഷാ ബചാവോ ആന്ദോളൻ എന്ന ഹൈന്ദവ സംഘടന പ്രതിഷേധമുയർത്തിയതോടെ പ്രസാധകരായ പെൻഗ്വിൻ ഇന്ത്യ പിൻവലിച്ചു. കോടതിയുടെ മധ്യസ്ഥതയിൽ പ്രസാധകർ, ഇന്ത്യയിൽ അച്ചടിച്ച പുസ്തകത്തിന്റെ എല്ലാ കോപ്പികളും നശിപ്പിക്കുവാനും പുസ്തകത്തിന്റെ തുടർപ്രസിദ്ധീകരണം നിർത്തിവെക്കാനുമാണ് തീരുമാനിച്ചത്. സ്ത്രീ സ്വാതന്ത്ര്യം, ലൈംഗിക സങ്കൽപ്പങ്ങൾ, പല കാലഘട്ടങ്ങളിൽ പലതരത്തിൽ വ്യാഖ്യാനിക്കപ്പെട്ട കർമ-ധർമ വിചാരങ്ങൾ തുടങ്ങിയവയാണ് പുസ്തകത്തിലെ ഉള്ളടക്കം. കെട്ടിച്ചമച്ച കഥകളും കൃത്യമല്ലാത്ത വിവരങ്ങളുമാണ് പുസ്തകത്തിലെന്ന് ആരോപിച്ചാണ് ശിക്ഷാ ബചാവോ ആന്ദോളൻ കോടതിയെ സമീപിച്ചത്.



</doc>
<doc id="274146" url="https://ml.wikipedia.org/wiki?curid=274146" title="മാത്തി">
മാത്തി

കാണിക്കാരുടെയും മലയരയന്മാരുടെയും സംഗീതശാഖയായ മലമ്പാട്ട്‌ അഥവാ കാണിപ്പാട്ട്‌ പ്രചാരകയും ഗായികയുമായിരുന്നു മാത്തി മുത്തി (മരണം : 13 ഫെബ്രുവരി 2014). ഫോക്ലോർ അക്കാദമി 2004ലെ പുരസ്കാരം നേടി. 
ഞാറനീലിക്കടുത്ത് ചെന്നെല്ലിമൂട്ടിൽ കറുത്തൻ കാണിയുടെയും ഗൗരിക്കാണിയുടെയും അഞ്ചുമക്കളിൽ മൂത്തവളാണ് മാത്തി മുത്തി. അച്ഛനിൽ നിന്നും കൃഷിപ്പണിക്കിടെ കേട്ടുപഠിച്ചതാണ് ഈ പാട്ടുകൾ. തിരുവനന്തപുര പെരിങ്ങമ്മല ഗ്രാമപ്പഞ്ചായത്തിലെ കല്ലണ ചെന്നല്ലിമൂട് സെറ്റിൽമെന്റിലായിരുന്നു അവസാന കാലത്ത് താമസം. മരിക്കുമ്പോൾ നൂറു വയസിനു മീതെ പ്രായമുണ്ടായിരുന്നു. രോഗപീഡയിൽ നിന്നും രക്ഷനേടാൻ കാണിക്കൂട്ടങ്ങൾ മലദൈവത്തെ പ്രീതിപ്പെടുത്താൻ വേണ്ടി പാടുന്ന പാട്ടാണ് മലമ്പാട്ട്‌ അഥവാ കാണിപ്പാട്ട്‌. കാണിക്കാരുടെയും മലയരയന്മാരുടെയും നിത്യജീവിതവുമായി ബന്ധപ്പെട്ട് മലമ്പാട്ട്‌, കാണിപ്പാട്ട്‌, ചാറ്റുപാട്ട് എന്നൊക്കെ അറിയപ്പടുന്ന നിരവധി സംഗീതശാഖകളിലെ പാട്ടുകൾ പാടിയിരുന്നു. 

മലമ്പാട്ടുകളുടെ വൻ ശേഖരം മാത്തിക്ക് പകർന്നുകിട്ടിയത് അച്ഛൻ കറുത്തവൻ കാണിയിൽനിന്നും അമ്മ പെരുമിയിൽനിന്നുമാണ്.



</doc>
<doc id="274150" url="https://ml.wikipedia.org/wiki?curid=274150" title="കിഷോർ വൈഗ്യാനിക് പ്രോത്സാഹൻ യോജന">
കിഷോർ വൈഗ്യാനിക് പ്രോത്സാഹൻ യോജന

വിദ്യാർഥികളിൽ അടിസ്ഥാനശാസത്രം, എഞ്ചിനീയറിംഗ്, മെഡിസിൻ മേഖലകളിൽ ഗവേഷണാഭിരുചി വളർത്തിയെടുക്കുക എന്ന ലക്ഷ്യത്തോടെ ഭാരത സർക്കാരിനു കീഴിലുള്ള ശാസ്ത്രസാങ്കേതിക വകുപ്പ് 1999 മുതൽ നല്കിവരുന്ന ഒരു സ്കോളർഷിപ്പാണ് കിഷോർ വൈഗ്യാനിക് പ്രോത്സാഹൻ യോജന (KVPY). തിരഞ്ഞെടുക്കപ്പെടുന്ന വിദ്യാർഥികൾക്ക് പിഎച് ഡി വരെ സ്കോളർഷിപ്പ് നല്കി വരുന്നു.
ഫിസിക്സ്‌, കെമിസ്ട്രി, മാത്തമാറ്റിക്സ് /ബയോളജി എന്നീ വിഷയങ്ങൾ തിരഞ്ഞെടുത്ത, പതിനൊന്നാം തരം മുതൽ ഒന്നാം വർഷ B.Sc./B.S./B.Stat./B.Math./Int. M.Sc./M.S വരെയുള്ള വിദ്യാർഥികളിൽ നിന്നാണ് സ്കോളർഷിപ്പിനർഹരായവരെ തിരഞ്ഞെടുക്കുന്നത്. ഇവയിൽ ഓരോ വിഭാഗത്തിനും പ്രത്യേകം പരീക്ഷ നടത്താറുണ്ട്‌. രാജ്യത്താകമാനമുള്ള വിവിധ കേന്ദ്രങ്ങളിൽ നടത്തുന്ന അഭിരുചി പരീക്ഷയിൽ(എഴുത്തുപരീക്ഷ) മികച്ച പ്രകടനം നടത്തുന്നവരെ തുടർന്ന് ഇന്റർവ്യൂ നടത്തിയാണ് സ്കോളർഷിപ്പിനർഹരായവരെ തിരഞ്ഞെടുക്കുന്നത്. ബാഗ്ലൂരിലെ ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസാണ് പരീക്ഷയും ഇന്റർവ്യൂവും നടത്തുന്നത്.
അഭിരുചിപരീക്ഷക്ക്‌ 75 ശതമാനുവും ഇന്റർവ്യൂവിനു 25 ശതമാനവും വെയിട്ടേജ് നല്കിയാണ് വിജയികളെ തീരുമാനിക്കുന്നത്.
ശാസ്ത്രഗവേഷണമേഖലയുടെ പ്രോത്സാഹനത്തിനു വേണ്ടി ഇന്ത്യൻ ഗവൺമെന്റ് ആരംഭിച്ച മുൻനിര വിദ്യാഭ്യാസസ്ഥാപനമായ ഐസറിലേക്കുള്ള(IISER) പ്രവേശന മാനദണ്ഡങ്ങളിലൊന്നു കെവിപിവൈ ആണ്.

എല്ലാ വർഷവും, സാങ്കേതികവിദ്യാ ദിവസമായ(technology day) മെയ്‌ 11നും ജൂലൈയിലെ രണ്ടാം ഞായറാഴ്ചയും ഇന്ത്യയിലെ എല്ലാ പത്രങ്ങളിലും കെവിപിവൈ പരസ്യം പ്രസിദ്ധീകരിക്കാറുണ്ട്.



</doc>
<doc id="274153" url="https://ml.wikipedia.org/wiki?curid=274153" title="അസീമാനന്ദ">
അസീമാനന്ദ

ഇന്ത്യയിലെ വിവിധ സ്ഫോടനങ്ങളുമായി ബന്ധപ്പെട്ട് അറസ്റ്റിലായ മുൻ ആർ.എസ്.എസ് നേതാവാണ് അസീമാനന്ദ അഥവാ സ്വാമി അസീമാനന്ദ. അജ്മീർ സ്ഫോടനം, മലേഗാവ് സ്ഫോടനം (2006), സംഝോത എക്സ്പ്രെസ്സ് സ്ഫോടനം, മക്കാമസ്ജിദ് സ്ഫോടനം എന്നീ സംഭവങ്ങളിൽ പ്രതിയായി സി.ബി.ഐ 2010 നവംബർ 19-ന് അറസ്റ്റ് ചെയ്തു. 

ഡിസംബർ 18-ന് തീസ്‌ഹസാരി കോടതിയിൽ ജസ്റ്റിസ് ദീപക് ദബസിനുമുമ്പാകെ കുറ്റസമ്മതമൊഴി നൽകി. ഈ കുറ്റസമ്മതമൊഴി 2011 ജനുവരി 15-ന് തെഹൽക പുറത്തുവിട്ടു. 2010 ഡിസംബർ 24-ന് എൻ.ഐ.എയ്ക്ക് കൈമാറ്റം ചെയ്യപ്പെട്ട അസീമാനന്ദ, പിന്നീട് തന്റെ മൊഴി നിഷേധിച്ചിരുന്നു. 2014 ഫെബ്രുവരിയിൽ കാരവൻ മാഗസിനുമായുള്ള അഭിമുഖത്തിൽ കോടതിയിൽ നൽകിയ മൊഴിയിൽ ഉറച്ചുനിൽക്കുന്നതായി വ്യക്തമാക്കി. തങ്ങളുടെ പ്രവർത്തനങ്ങൾക്ക് ആർ.എസ്.എസ് നേതൃത്വത്തിന്റെ പിന്തുണയുണ്ടായിരുന്നതായും മോഹൻ ഭഗവതിന്റെ അനുമതിയോടെയാണ് സ്ഫോടനങ്ങൾ നടത്തിയതെന്നും അഭിമുഖത്തിൽ വ്യക്തമാക്കുന്നു. തുടർന്നുണ്ടായ വിവാദങ്ങളെ തുടർന്ന് അഭിമുഖത്തിന്റെ ശബ്ദരേഖ കാരവൻ മാസിക പുറത്തുവിടുകയുണ്ടായി.

പശ്ചിമബംഗാളിലെ ഹൂഗ്ലി ജില്ലയിൽ കമർപുകർ എന്ന പ്രദേശത്ത് ബിഭൂതിഭൂഷൺ-പ്രമീള ദമ്പതികളുടെ മകനായി ജനിച്ചു. നബകുമാർ, ജിതൻ ചാറ്റർജി, ഓംകാർനാഥ് എന്നീ പേരുകളിൽ വിളിക്കപ്പെട്ടിരുന്നു അസീമാനന്ദ. ശ്രീരാമകൃഷ്ണ പരമഹംസൻ, വിവേകാനന്ദൻ എന്നിവരിൽ ആകൃഷ്ടനായിരുന്ന ജിതൻ വിദ്യാഭ്യാസകാലത്ത് ആർ.എസ്.എസ്സുമായി ബന്ധപ്പെട്ട് പ്രവർത്തിച്ചുതുടങ്ങി. 1977-ൽ ആർ.എസ്.എസ് സംഘടനയായ വനവാസി കല്യാൺ ആശ്രമത്തിന്റെ മുഴുസമയ പ്രവർത്തകനായി മാറി. ഗുരുവായിരുന്ന പരമാനന്ദാണ് അദ്ദേഹത്തിന് അസീമാനന്ദ എന്ന നാമം നൽകിയത്.

1988-ൽ അന്തമാനിലേക്ക് മാറിയ അസീമാനന്ദ വനവാസി കല്യാൺ വഴി ആദിവാസികൾക്കിടയിൽ പ്രവർത്തിച്ചുവന്നു.
1993-ൽ വനവാസി കല്യാണിന്റെ ജംഷഡ്പൂർ കേന്ദ്രത്തിലേക്ക് മാറിയ അസീമാനന്ദ രണ്ടുവർഷങ്ങൾക്ക് ശേഷം ഗുജറാത്തിലെ ഡംഗ് ജില്ലയിൽ പ്രവർത്തനമാരംഭിച്ചു. അവിടെ ശബരിക്ഷേത്രം നിർമ്മിച്ചു. ആർ.എസ്.എസ് ആശീർവാദത്തോടെ 2006-ൽ ശബരീകുംബമേള സംഘടിപ്പിച്ചു.

2007 ഏപ്രിൽ 29-ന് അറസ്റ്റിലായ ദേവേന്ദ്ര ഗുപ്തയിൽ നിന്നും ലഭിച്ച വിവരങ്ങളെത്തുടർന്നാാണ് അസീമാനന്ദയും സുനിൽ ജോഷിയും രാജസ്ഥാൻ എ.ടി.എസ് നിരീക്ഷണത്തിലായിരുന്നു. തുടർന്ന് 2010 നവംബർ 19-ന് ഹരിദ്വാർ ആശ്രമത്തിൽ നിന്നും അസീമാനന്ദയെ സി.ബി.ഐ അറസ്റ്റ് ചെയ്തു. അജ്മീർ, മക്കാമസ്ജിദ്, സംഝോത എക്സ്പ്രെസ്സ് എന്നീ സ്ഫോടനങ്ങളിലുള്ള പങ്കാളിത്തമായിരുന്നു ഇദ്ദേഹത്തിന്റെ പേരിലുള്ള ആരോപണം.

തെഹൽക്കയുടെ വെളിപ്പെടുത്തലനുസരിച്ച്, അസീമാനന്ദ 2010 ഡിസംബർ 16-ന് ന്യായാധിപനുമുമ്പിൽ ഹാജരായി തനിക്ക് കുറ്റസമ്മതം നടത്തണമെന്ന് ആവശ്യപ്പെട്ടു. അതിന്റെ അനന്തരഫലങ്ങൾ സൂചിപ്പിച്ച ന്യായാധിപൻ ബാഹ്യസ്വാധീനങ്ങളൊഴിവാക്കാൻ രണ്ട് ദിവസത്തെ ജുഡീഷ്യൽ കസ്റ്റഡിയിൽ വെച്ചു. ഡിസംബർ 18-ന് ഹാജരായ അസീമാനന്ദ അഞ്ചുമണിക്കൂർ നീണ്ട വെളിപ്പെടുത്തൽ നടത്തുകയും സ്ഫോടനശൃംഖലയിൽ തന്റെയും മറ്റ് സംഘ്പരിവാർ നേതാക്കളുടെയും പങ്കാളിത്തം സ്ഥിരീകരിക്കുകയും ചെയ്തു. അസീമാനന്ദ എഴുതിയ കത്തിൽ മാലേഗാവ് സ്ഫോടനത്തിൽ അന്യായമായി തടവിലുണ്ടായിരുന്ന ഒരു മുസ്‌ലിം യുവാവിന്റെ അനുഭവമാണ് തന്റെ മനംമാറ്റത്തിന് കാരണമെന്ന് വ്യക്തമാക്കി.

എന്നാൽ 2011 മെയ് 12-ന് തന്റെ വെളിപ്പെടുത്തൽ സമ്മർദ്ദഫലമായിരുന്നെന്ന് അസീമാനന്ദ അവകാശപ്പെട്ടു.
2011 ജൂണിൽ അസീമാനന്ദക്കെതിരെ എൻ.ഐ.എ സംഝോത സ്ഫോടനത്തിലും, 2007-ലെ അജ്മീർ സ്ഫോടനത്തിലും കുറ്റം ചുമത്തി


</doc>
<doc id="274158" url="https://ml.wikipedia.org/wiki?curid=274158" title="ഹൈദരലി ശിഹാബ് തങ്ങൾ">
ഹൈദരലി ശിഹാബ് തങ്ങൾ

ഇന്ത്യൻ യൂണിയൻ മുസ്ലിം ലീഗിന്റെ കേരളസംസ്ഥാന അദ്ധ്യക്ഷനും കേരളത്തിലെ ഇസ്ലാമിക ആത്മീയ സംഘടനകളിലൊന്നായി എസ് വൈഎസ് (ഇകെ വിഭാഗം) സംസ്ഥാന പ്രസിഡൻറുമാണ് ഹൈദരലി ശിഹാബ് തങ്ങൾ, ആത്മീയാചാര്യനായി ഗണിക്കപ്പെടുന്ന ഇദ്ദേഹം പാണക്കാട് സയ്യിദ് ഹൈദരലി ശിഹാബ് തങ്ങൾ എന്ന് അറിയപ്പെടുന്നു..

പാണക്കാട് സയ്യിദ് അഹമ്മദ് പൂക്കോയ തങ്ങളുടെ മൂന്നാമത്തെ മകനാണ് ഹൈദരലി. മുഹമ്മദലി ശിഹാബ് തങ്ങൾ, ഉമറലി ശിഹാബ് തങ്ങൾ എന്നിവർ സഹോദരങ്ങളാണ്.

18 വർഷത്തോളം മുസ്‌ലിം ലീഗ് മലപ്പുറം ജില്ലാപ്രസിഡന്റായിരുന്ന ഹൈദരലി, കേരളീയ മുസ്ലിംകൾക്കിടയിൽ നല്ല സ്വാധീനമുള്ള വ്യക്തിത്വമാണ്. കേരളത്തിലെ ഒരുപാട് മുസ്‌ലിം മഹല്ലുകളുടെ ഖാദിയായ ഇദ്ദേഹം ദാറുൽ ഹുദാ ഇസ്ലാമിക് യൂനിവേഴ്സിറ്റി,
കടമേരി റഹ്മാനിയ്യ അറബിക് കോളേജ്, നന്തി ദാറുസ്സലാം അറബിക് കോളേജ് അടങ്ങിയ ഉന്നത മതകലാലയങ്ങളുടെ അധ്യക്ഷ സ്ഥാനവും വഹിക്കുന്നു. 


</doc>
<doc id="274159" url="https://ml.wikipedia.org/wiki?curid=274159" title="ടെഡ് (സമ്മേളനം)">
ടെഡ് (സമ്മേളനം)

ടെഡ്'(TED)എന്നതിന്റെ പൂർണ്ണരൂപം - ടെക്നോളജി, എന്റെർറ്റെയിന്മെന്റ്, ഡിസൈൻ എന്നാണ്. ഇത് ഒരു ആഗോള സമ്മേളന പരമ്പരയാണ്. പരക്കേണ്ട ആശയങ്ങൾ ( ideas worth spreading )എന്നതാണ് ഈ സമ്മേളനങ്ങളുടെ മുദ്രാവാക്യം. സാപ് ലിംഗ് ഫൗണ്ടേഷൻ എന്ന ലാഭേച്ഛയില്ലാത്ത ഒരു സ്വകാര്യസംഘടനയാണ് ഇതിന്റെ ഉടമസ്ഥർ. 

1984ൽ ഒരിക്കൽ മാത്രം നടത്തുന്ന സമ്മേളനമായാണ് തുടങ്ങിയത്. 1990ൽ കാലിഫോർനിയയിലെ മോന്റെരിയിയിൽ വാർഷിക സമ്മേളനം തുടങ്ങി. സിലിക്കൺവാലിയിലെ സാങ്കേതികവിദ്യയുടേയും രൂപകല്പനയുടെയും പരിണാമത്തിനനുസൃതമായാണിത് നടന്നു വന്നത്. 
ടെഡ്'(TED)ന്റെ പ്രധാന സമ്മേളനം ലോങ്ങ്ബീച്ചിലും അതിന്റെ ഭാഗമായ (ടെഡ് ആക്റ്റീവ്) മറ്റൊരു സമ്മേളനം പാം സ്പ്രിങ്സിലും നടന്നു. പിന്നീടിവ വാങ്കൂവെറിലേയ്ക്കും വിസ്ലെറിലേയ്ക്കും മാറ്റി. 2014ൽ വടക്കേ അമേരിക്കയിലേയും യൂറോപ്പിലേയും ഏഷ്യയിലേയും മിക്കയിടത്തും നടത്തിവരുന്നു.ഇവയുടെ തത്സമയ സ്റ്റ്രീമിങ്ങും നടക്കുന്നുണ്ട്. മിക്കവാറും രസകരമായ കഥപറച്ചിൽ രീതിയിൽ ശാസ്ത്ര സാങ്കേതികവിദ്യയിലൂന്നിയ ഗവേഷണങ്ങളോടനുബന്ധിച്ചുള്ള വൈവിധ്യമാർന്ന വിഷയങ്ങളാണ് ഈ പ്രഭാഷണങ്ങൾ കൈകാര്യം ചെയ്യുന്നത്. പ്രഭാഷകർക്കു തങ്ങളാൽ കഴിയും വിധം ഏറ്റ്വവും രസകരമായും പുതുമയുള്ളതുമായ രീതിയിൽ അവതരിപ്പിക്കാൻ കൂടിയത് 18 മിനുട്ടാണ് നൽകുക.. 
ബിൽ ക്ലിന്റൻ, ജെയിൻ ഗൂദാൽ, മാൽക്കം ഗ്ലാഡ്വെൽ, അൽ ഗോർ, ഗോർഡ്ൺ ബ്രൗൺ, റിച്ചാഡ് ഡൗകിൻസ്, ബിൽ ഗേറ്റ്സ്, ബോണൊ, ഗൂഗിൾ സ്ഥാപകരായ ലാറി പേജ്, സെർജി ബ്രിൻ, കൂടാതെ അനേകം നൊബേൽ സമ്മാനജേതാക്കളും ഈ സമ്മേളനത്തിൽ വന്ന് പ്രഭാഷണം നടത്തിയിട്ടുണ്ട്. ടെഡ്'(TED)ന്റെ ഇപ്പോഴത്തെ ചുമതല വഹിക്കുന്നത് ബ്രീട്ടനിലെ മുൻ കമ്പ്യൂട്ടർ പത്രപ്രവർത്തകനും മാസികാ പ്രസാധകനുമായ ക്രിസ് ആൻഡേഴ്സൺ ആണ്. 
2006 ജൂൺ മുതൽ ടെഡ്'(TED)പ്രഭാഷണങ്ങൾ ടെഡ് ഡോട് കോം വഴി ക്രിയേറ്റീവ് കോമൺസ് ലൈസൻസ് പ്രകാരം സൗജന്യമായി ലഭിച്ചുവരുന്നു. 2014 ജനുവരിയോടെ 1600 പ്രഭാഷണങ്ങൾ ഇങ്ങനെ സൗജന്യമായി ഓൺലൈനായി ലഭിക്കുന്നു. 2009 ജനുവരിയിലെ കണക്കു പ്രകാരം അവ 5 കോടി പേർ ഈ പ്രഭാഷണങ്ങൾ കണ്ടു കഴിഞ്ഞു. 2011 ജൂൺ ആയപ്പോഴേക്കും പ്രേക്ഷകരുടെ എണ്ണം 50 കോടിയായി. 2012 ൽ അതു 100 കോടി പേർ ലോകവ്യാപകമായി കണ്ടു.
ടെഡ്'(TED)ന്റെ ദൗത്യ സന്ദേശം ഇങ്ങനെ തുടങ്ങുന്നു: നാം വൈകാരികമായി ആശയങ്ങളുടെ ശക്തിയുപയോഗിച്ച് വീക്ഷണഗതിയെയും ജീവിതങ്ങളെയും ഒടുക്കം ലോകത്തെത്തന്നെയും മാറ്റിമറിക്കാൻ ക്ഴിയും എന്നു വിശ്വസിക്കുന്നു, ആയതിനാൽ, നാം ഒരു വ്രുത്തിയാക്കാനുള്ള സ്ഥലം രൂപീകരിക്കുന്നു. ഇവിടം ലോകത്തിന്റെ ഏറ്റവും സ്വാധീനിക്കുന്ന ചിന്തകർ സൗജന്യ മായ അറിവും സ്വാധീനവും വഗ്ദാനം ചെയ്യുന്നു. അതുപോലെ ആശയങ്ങളുമായി സംവദിക്കൻ ശെഷിയുള്ള ഒരു കൂട്ടം ജിജ്ഞാസുക്കളെയും നൽകുന്നു.


</doc>
<doc id="274166" url="https://ml.wikipedia.org/wiki?curid=274166" title="കോർപറേഷൻ ബാങ്ക്">
കോർപറേഷൻ ബാങ്ക്

ഇന്ത്യയിലെ ഒരു ദേശസാൽകൃത ബാങ്കാണ് കർണ്ണാടകയിലെ മംഗലുരു ആസ്ഥാനമായി പ്രവർത്തിക്കുന്ന കോർപറേഷൻ ബാങ്ക്("Corporation Bank").


</doc>
<doc id="274172" url="https://ml.wikipedia.org/wiki?curid=274172" title="പ്രകാശ് കർമാകർ">
പ്രകാശ് കർമാകർ

ബംഗാളി ചിത്രകാരനായിരുന്നു പ്രകാശ് കർമാകർ ( 1933 - 24 ഫെബ്രുവരി 2014). തെരുവു ചിത്രപ്രദർശനങ്ങളിലൂടെ ബംഗാളിലെ കലാലോകത്ത് ശ്രദ്ധേയനായ കർമാകാറിന് 1968-ൽ കേന്ദ്ര ലളിതകലാ അക്കാദമിയുടെ പുരസ്‌കാരം ലഭിച്ചു.
ബംഗാളിലെ ഗ്രാമങ്ങളും നഗരവും ഭിന്നജീവിതങ്ങളും ഒരുപോലെ വരകളിൽ സൃഷ്ടിച്ച അദ്ദേഹത്തിന്റെ പ്രശസ്ത ചിത്രങ്ങൾ നാഷണൽ ഗാലറി ഓഫ് മോഡേൺ ആർട്ട്, ഡൽഹി ലളിതകലാ അക്കാദമി, കൊൽക്കത്ത അക്കാദമി ഓഫ് ഫൈൻ ആർട്‌സ് എന്നിവിടങ്ങളിൽ സൂക്ഷിച്ചിട്ടുണ്ട്. പിക്കാസോ ഉൾപ്പെടെയുള്ളവരുടെ ചിത്രങ്ങളിൽ പ്രചോദനം ഉൾക്കൊണ്ടാണ് അദ്ദേഹം ചിത്രകലാജീവിതം ആരംഭിക്കുന്നത്. ഇംപ്രഷനിസ്റ്റ് ശൈലിയിലുള്ള പെയിന്റിങ്ങുകളുടെ സ്വാധീനം വരകളിൽ കാണാം. 



</doc>
<doc id="274180" url="https://ml.wikipedia.org/wiki?curid=274180" title="ഹാൻസ് സിമ്മർ">
ഹാൻസ് സിമ്മർ

ഹോളിവുഡ് സിനിമാ ലോകത്തെ മുൻ നിര സംഗീത സംവിധായകരിൽ ഒരാളാണ് ഹാൻസ് സിമ്മർ. ജർമനിയാണ് ജന്മദേശം. 150-ളം സിനിമകൾക്ക് സംഗീതം നൽകിയിട്ടുണ്ട്. ദി ലയൺ കിംഗ്‌, ക്രിംസൺ ടൈഡ്, ദി തിൻ റെഡ് ലൈൻ, ഗ്ലാഡിയേറ്റർ, ദി ലാസ്റ്റ് സമുറായ്, ദി ഡാർക്ക്‌ നൈറ്റ്‌, ഇൻസെപ്ഷൻ, 12 ഇയെറ്സ് എ സ്ലേവ് പോലുള്ള പ്രശസ്ത സിനിമകൾക്ക്‌ ഇദ്ദേഹം സംഗീതം നൽകിയിട്ടുണ്ട്.

1970കളിൽ ഒരു കീ ബോർഡ് വാദകനായി തന്റെ സംഗീത ജീവിതം ആരംഭിച്ചത്. ഏതൊരു മുൻനിര നടനെപ്പോലെയും ലോകമെമ്പാടുമുള്ള പ്രേക്ഷകർ തിരിച്ചറിയുന്ന പേരും മുഖവുമാണ് അദേഹത്തിന്റെത്. ദി ലയൺ കിംഗ്‌ എന്ന സിനിമക്ക് വേണ്ടി അദേഹം ചെയ്ത പശ്ചാത്തല സംഗീതത്തിന് ഓസ്കാർ ലഭിക്കുകയുണ്ടായെങ്കിലും അദേഹം അറിയപ്പെടുന്നത് പൈറെറ്റ്സ് ഓഫ് ദി കരീബിയൻ, ഡാർക്ക്‌ നൈറ്റ്, ഇൻസെപ്ഷൻ തുടങ്ങിയ സൂപ്പർ ഹീറോ സിനിമകളിലൂടെയാണ്. ഈ സിനിമകളിലെ പശ്ചാത്തല സംഗീതം അതതു സിനിമകളുടെ വിജയത്തിൽ നിർണായക പങ്കു വഹിച്ചവ ആയിരുന്നു. ഈ സിനിമകളിലെ നായക കഥാപാത്രങ്ങളെ പോലെ തന്നെ എല്ലാവരും തിരിച്ചറിയുന്ന ഒന്നായിരുന്നു ആ സിനിമകളിലെ പശ്ചാത്തല സംഗീതവും. അദ്ദേഹം ആയിരങ്ങൾ നെഞ്ചിലെറ്റിയ അനേകം ദ്രിശ്യ വിസ്മയങ്ങൾക്ക് പശ്ചാത്തല സംഗീതം പകർന്നുകൊണ്ട് ഇന്നും ഹോളിവുടിലെ മുൻനിര കലാകാരന്മാരിൽ ഒരാൾ ആയി നിലനിൽക്കുന്നു.


</doc>
<doc id="274187" url="https://ml.wikipedia.org/wiki?curid=274187" title="ഗുലാബി ഗ്യാങ്">
ഗുലാബി ഗ്യാങ്

ഉത്തർപ്രദേശിലും മധ്യപ്രദേശിലുമായി സ്ഥിതിചെയ്യുന്ന ബുന്ദേൽഖണ്ഡ് പ്രദേശത്ത് സമ്പത്പാൽ ദേവിയുടെ നേതൃത്വത്തിൽ രൂപംകൊണ്ട ഒരു വനിതാസംഘടനയാണ് ഗുലാബി ഗ്യാങ് ("Gulabi Gang"). ,


</doc>
<doc id="274191" url="https://ml.wikipedia.org/wiki?curid=274191" title="കേരളത്തിലെ പാതകൾ">
കേരളത്തിലെ പാതകൾ

ഇന്ത്യയിലെ കേരളം നിരവധി പാതകളാൽ സമ്പന്നമായ ഒരു സംസ്ഥാനമാണ്.

ഓരോ ജില്ലകളിലും പൊതുമരാമത്ത് വകുപ്പ് (R&B) കൈകാര്യം ചെയ്യുന്ന പാതകളുടെ നീളവുമായി ബന്ധപ്പെട്ട പട്ടിക 31-3-2010
എട്ട് ദേശീയപാതകളാണ് കേരളത്തിലൂടെ കടന്നുപോകുന്നത്. ഇവയുടെയെല്ലാം ആകെ നീളം 1457കിലോമീറ്ററാണ്. ഇന്ത്യയിലെ സംസ്ഥാനങ്ങളെ അപേക്ഷിച്ച് കേരളത്തിലെ ദേശീയപാതകൾ പൊതുവെ വീതികുറഞ്ഞവയാണ്. NHAI ദേശീയപാതാ സമിതിയുടെ നിർദ്ദേശപ്രകാരം ദേശീയപാതകൾക്ക് 60മീറ്റർ വീതിയും നാലുവരിപ്പാതയുമായിരിക്കണം. എന്നാൽ കേരളത്തിൽ ദേശീയപാതകൾക്ക് 30മുതൽ 45മീറ്റർ വരെ വീതിയിലാണ് നർമ്മിച്ചിരിക്കുന്നത്. അയൽസംസ്ഥാനങ്ങളായ തമിഴ്നാട്, കർണാടകം എന്നിവിടങ്ങളിൽ ദേശീയപാതകൾക്ക് 60മീറ്റർ വീതി നിലനിർത്തുന്നുണ്ട്. പാതകളുടെ വീതികുറക്കുവാനുള്ള കേരളസർക്കാരിന്റെ ശുപാർശപ്രകാരം നിലവിലുള്ള പാതകളെ സംരക്ഷിച്ചുകൊണ്ട് പുതിയ പാതകൾക്കായുള്ള പദ്ധികൾ ആസൂത്രണം ചെയ്യുന്നത് ദേശീയപാതാസമിതി താത്കാലികമായി നിർത്തിവെച്ചിരിക്കുകയാണ്.


</doc>
<doc id="274193" url="https://ml.wikipedia.org/wiki?curid=274193" title="പുങ്കന്നൂർ പശു">
പുങ്കന്നൂർ പശു

ഏഷ്യയിലെ ഏറ്റവും പൊക്കം കുറഞ്ഞ ഇനം പശുവാണ് പുങ്കന്നൂർ പശു അല്ലെങ്കിൽ പുങ്കന്നൂർ കുള്ളൻ. ആന്ധ്രയിലെ ചിത്തൂരിലാണിവയുടെ ബഹുഭൂരിപക്ഷവും ഉള്ളത്. ഇന്ത്യയിൽ ആകെ 80 പശുക്കൾ മാത്രമേ ശേഷിക്കുന്നുള്ളൂ എന്നാണ് മൃഗസംരക്ഷണവകുപ്പിന്റെ 2014-ലെ കണക്ക്. പൂർണ്ണവളർച്ചയെത്തിയ ഒരു പശുവിന് ഒരു സാധാരണ മനുഷ്യന്റെ അരയൊപ്പം പൊക്കമേ കാണുകയുള്ളൂ. ഒരു നേരം അര ലിറ്റർ പാലു മാത്രമേ ഈ ഇനം പശുക്കളിൽ നിന്നും കിട്ടുകയുള്ളൂ എങ്കിലും ഔഷധ ഗുണമുള്ളതാണിതിന്റെ പാലെന്നും കരുതപ്പെടുന്നു.

തിരുപ്പതിയിലെ പൂജാകർമ്മങ്ങൾക്ക് ഈ ഇനം പശുവിന്റെ പാലും നെയ്യുമാണുപയോഗികുന്നതെന്നു പറയപ്പെടുന്നു. 2014-ൽ ഇത്തരത്തിലെ പശുവിന് മൂന്നു ലക്ഷം വരെ വിലയുണ്ടായിരുന്നു.


</doc>
<doc id="274194" url="https://ml.wikipedia.org/wiki?curid=274194" title="രാമൻ നമ്പിയത്ത്">
രാമൻ നമ്പിയത്ത്

ആദ്യകാല സിനിമ നിർമാതാക്കളിലൊരാളും ഗാനരചയിതാവുമായിരുന്നു രാമൻ നമ്പിയത്ത് (1924 - 26 ഫെബ്രുവരി 2014). നമ്പിയത്തിന്റെ 'കാൽപ്പാടുകൾ' എന്ന സിനിമയ്ക്ക് വേണ്ടിയാണ് യേശുദാസ് ആദ്യമായി പിന്നണി പാടിയത്.

തൃശ്ശൂർജില്ലയിലെ കണ്ടശ്ശാംകടവിൽ രാവുണ്ണിയുടെയും പണിക്കശ്ശേരി ഇമ്പിയെന്ന കാളിയുടെയും മകനായി ജനിച്ചു. സിലോണിൽ മെട്രിക്കുലേഷനും മഹാരാജാസ് കോളേജിൽ ഇന്റർമീഡിയറ്റും പൂർത്തിയാക്കി.

ശ്രീനാരായണ ഗുരുവിനെ ആസ്പദമാക്കി 1961-ൽ നിർമ്മിച്ച കാൽപ്പാടുകൾ ആണ് രാമൻ നമ്പിയത്ത് നിർമ്മിച്ച സിനിമ. സിനിമയുടെ നിർമ്മാണം പകുതി വെച്ച് മുടങ്ങിയതിനെത്തുടർന്ന് 'ശ്രീനാരായണ സിനി പ്രൊഡക്ഷൻസ് പ്രൈവറ്റ് ലിമിറ്റഡ്' എന്ന പേരിൽ പുതിയ കമ്പനി രൂപീകരിച്ചു. നമ്പിയത്ത് അടക്കം ഏഴു ഡയറക്ടർമാരുണ്ടായിരുന്നു. യേശുദാസ് ആദ്യമായി പിന്നണിഗായകനായി രംഗത്ത് വന്നത് ഈ ചിത്രത്തിലൂടെയാണ്. ശ്രീനാരായണഗുരു രചിച്ച `ജാതിഭേദം മതദ്വേഷം.. എന്ന ഗാനമാണ് യേശുദാസ് ആലപിച്ചത്. ഈ ചിത്രത്തിൽ ഇദ്ദേഹം ഗാനരചനയും നിർവഹിച്ചിരുന്നു.

നിണമണിഞ്ഞ കാൽപ്പാടുകൾ, കാപാലിക, നിറമാല തുടങ്ങി നിരവധി സിനിമകളിൽ വേഷമിട്ടു. 'കാൽപ്പാടുകൾ' സിനിമയുടെ കച്ചവട പരാജയത്തെത്തുടർന്ന് സിനിമയിൽ നിന്നു പിൻമാറി. നാടുവിട്ടു കുടുംബസമേതം ഒറ്റപ്പാലത്തെ പത്തംകുളം എന്ന ഗ്രാമത്തിലേക്കു പോയി കൃഷിക്കാരനായി. അനങ്ങനടി പഞ്ചായത്ത് പ്രസിഡന്റായിരുന്നു. സദ്ഗമയ, തുഞ്ചത്താചാര്യൻ, അരിവാളും നക്ഷത്രവും, സ്മാരകശിലകൾ തുടങ്ങി എട്ടോളം സീരിയലുകളിലും അഭിനയിച്ചു.



</doc>
<doc id="274198" url="https://ml.wikipedia.org/wiki?curid=274198" title="ആഭിചാരം">
ആഭിചാരം

ശത്രുവിനെ നശിപ്പിക്കാൻ സാധിക്കും എന്ന വിശ്വാസത്തോടെ നടത്തുന്ന ദുർമന്ത്രവാദമാണ് ആഭിചാരം. മാരണം ഒരുതരം ആഭിചാരകർമമാണ്. തലയോട്ടി അസ്ഥിക്കഷണങ്ങൾ കോഴി,ഓന്ത്,പൂച്ച,തവള,പല്ലി എന്നിവയുടേയും മറ്റും അറുത്ത തല മുതലായവ ആഭിചാരത്തിന് ഉപയോഗിക്കാറുണ്ട്. ലോഹക്കഷണത്തിൽ അടയാളങ്ങളും ചിത്രങ്ങളും മറ്റും വരച്ച് പൂജചെയ്ത് ശത്രു വരുന്ന വഴിയിൽ വച്ച് അറിയാതെ മറികടക്കാൻ ഇടയാക്കുക ഒരു രീതിയാണ്. 

സമൂഹത്തിൽ ഏറിയ പങ്കും ഇതിനെ അന്ധവിശ്വാസമായി കണക്കാക്കുന്നു. ഇതിനു പരിഹാരമായി പലതരം പൂജകൾ ചെയ്യാമെന്നും വിശാസമുണ്ട്. 

കർണാടക മുഖ്യമന്ത്രിയായിരുന്ന യെഡിയൂരപ്പ തനിക്കെതിരേ ശത്രുക്കൾ ആഭിചാരകർമ്മം നടത്തുന്നുവെന്ന് പരസ്യമായി ആരോപിച്ചിട്ടുണ്ട്. ആഭിചാരക്രിയകൾ ചെയ്തുവെന്ന കുറ്റമാരോപിച്ച് വിദേശരാജ്യങ്ങളിൽ ഇന്ത്യക്കാരെ അറസ്റ്റ് ചെയ്തിട്ടുണ്ട്. 


</doc>
<doc id="274201" url="https://ml.wikipedia.org/wiki?curid=274201" title="ഗുരു നാനാക്ക്">
ഗുരു നാനാക്ക്

സിഖ് മതത്തിന്റെ സ്ഥാപകനും ആദ്യ സിഖ് ഗുരുവുമാണ് ഗുരു നാനാക്ക് (; , ഉർദു: , "Gurū Nānak") (1469 ഏപ്രിൽ 15 – 1539 സെപ്റ്റംബർ 22). കാതക് മാസത്തിൽ (ഒക്റ്റോബർ-നവംബർ മാസങ്ങളിൽ) വരുന്ന എന്ന പൂർണ്ണചന്ദ്രനുള്ള ദിവസമാണ് ഇദ്ദേഹത്തിന്റെ ജനനദിവസമായ കാർത്തിക് പൂർണാഷ്ടമിയായി ലോകമാസകലം ആഘോഷിക്കപ്പെടുന്നത്.

എല്ലാ സൃഷ്ടികളിലും കുടികൊള്ളുന്ന പരമമായ സത്യമായ ഏകദൈവത്തിന്റെ സന്ദേശം ജനങ്ങളിലേയ്ക്കെത്തിച്ചുകൊണ്ട് ഗുരുനാനാക്ക് ധാരാളം യാത്രകൾ ചെയ്തു. തുല്യത, സാഹോദര്യം, സ്നേഹം, നന്മ എന്നിവ അടിസ്ഥാനമാക്കിയുള്ള ഒരു ആത്മീയ, സാമൂഹിക, രാഷ്ട്രീയ പ്രസ്ഥാനമാണ് ഇദ്ദേഹം പടുത്തുയർത്തിയത്.

കബീർ ദാസ്ന്റെ സന്ദേശങ്ങളിൽ നിന്ന് പ്രചോദനം നേടിയ മഹാനായിരുന്നു ഗുരു നാനാക്ക്. സദാചാരനിഷ്ഠയും മതസഹിഷ്ണുതയുമാണ് അദ്ദേഹം ഊന്നിപ്പറഞ്ഞത്. ഇസ്ലാം മതത്തിന്റെയും ഹിന്ദു മതത്തിന്റെയും സാരാംശങ്ങൾ ഏകീകരിച്ച് ഒരു പുതിയ മതത്തിനു രൂപം കൊടുക്കുകയായിരുന്നു അദ്ദേഹം. ജാതിവിഭജനത്തിൽ അദ്ദേഹം വിശ്വസിച്ചിരുന്നില്ല. വിഗ്രഹാരാധനയെ ഗുരു നാനാക്ക് ശക്തിയുത്തം എതിർത്തിരുന്നു .

പിന്നീട് ഗുരുക്കന്മാരായ ഒൻപത് പേർക്കും ഗുരുവിന്റെ ദിവ്യത്വം പകർന്നുകിട്ടി എന്നത് സിഖ് വിശ്വാസത്തിന്റെ ഭാഗമാണ്. 




</doc>
<doc id="274210" url="https://ml.wikipedia.org/wiki?curid=274210" title="മഹാദേവ് ഗോവിന്ദ് റാനാഡേ">
മഹാദേവ് ഗോവിന്ദ് റാനാഡേ

മഹാദേവ് ഗോവിന്ദ് റാനാഡേ, ഇന്ത്യൻ നാഷണൽ കോൺഗ്രസ്സിന്റെ സ്താപകനേതാക്കളിൽ ഒരാളും സാമൂഹ്യപരിഷ്കർത്താവും സ്വാതന്ത്ര സമരസേനാനിയുമായിരുന്നു . ബോംബേ ഹൈക്കോടതി ജഡ്ജി,നിയമനിർമ്മാണ സഭാംഗം എന്നീ നിലകളിലും പ്രവർത്തിച്ചു.


</doc>
<doc id="274216" url="https://ml.wikipedia.org/wiki?curid=274216" title="പ്രരോദനം">
പ്രരോദനം

മഹാകവി കുമാരനാശാൻ എഴുതിയ ഒരു ഖണ്ഡകാവ്യമാണ് "പ്രരോദനം". ഷെല്ലിയുടെ അഡോണയുടെ മാതൃകയിൽ ആത്മമിത്രവും ഗുരുതുല്യനുമായിരുന്ന എ.ആർ. രാജരാജവർമ്മയുടെ നിര്യാണത്തെത്തുടർന്നാണ് ആശാൻ വിലാപകാവ്യമായി പ്രരോദനം രചിക്കുന്നത്. ആശാന്റെ തത്ത്വചിന്താപരമായ വീക്ഷണങ്ങൾ ഏറ്റവും കൂടുതൽ കാണപ്പെടുന്നത് കൃതിയായി ഇത് വിലയിരുത്തപ്പെടുന്നു.


</doc>
<doc id="274219" url="https://ml.wikipedia.org/wiki?curid=274219" title="കേരളത്തിലെ ജാഥകൾ">
കേരളത്തിലെ ജാഥകൾ

കേരളത്തിൽ എല്ലാ തരം സംഘടനകളും ജാഥകൾ സംഘടിപ്പിക്കാറുണ്ട്. ചിലപ്പോൾ ഇത് സംസ്ഥാനം മുഴുവൻ ദിവസങ്ങളോളം നീളുന്ന രീതിയിലും ആഘോഷിക്കാറുണ്ട്. 

=സിപിഐഎമിന്റെ ജാഥകൾ=
ഏറ്റവും കൂടുതല ജാഥകൾ നടത്തുനത് പ്രമുഖ ഇടതുപാർട്ടിയായ സി.പി.ഐ. (എം) ആണ്.

2014-ലെ ലോകസഭാ തെരെഞ്ഞെടുപ്പിന് മുന്നോടിയായി ഇന്ത്യയിലെ ദേശീയ പാർടിയായ സി.പി.ഐ. (എം)-ന്റെ കേരള സംസ്ഥാന ഘടകം, മതനിരപേക്ഷ ഇന്ത്യ – വികസിത കേരളം എന്ന മുദ്രാവാക്യം ഉയർത്തി കൊണ്ട് 2014 ഫെബ്രുവരി 1 മുതൽ 26 വരെ നടത്തുന്ന ജാഥയാണ് കേരളരക്ഷാ മാർച്ച്. .

കേരള സംസ്ഥാനത്തിലെ 140 നിയമസഭാ മണ്ഡലങ്ങളിലെ 126 കേന്ദ്രങ്ങളിൽ കൂടി കേരള രക്ഷാ മാർച്ച് കടന്നു പോകുന്നുണ്ട് . 

സി.പി.ഐ. (എം)-ന്റെ പൊളിറ്റ് ബ്യൂറോ അംഗമായ എസ്‌. രാമചന്ദ്രൻ പിള്ളയാണ് 2014 ഫെബ്രുവരി 1ന് ആലപ്പുഴ ജില്ലയിലെ വയലാറിൽ വച്ച് ജാഥ ഫ്ലാഗ് ഓഫ് ചെയ്തത് . ഫെബ്രുവരി 26 ന് കോഴിക്കോട്ട് വെച്ചാണ് ജാഥാസമാപനം. സി.പി.ഐ(എം) സംസ്ഥാന സെക്രട്ടറി പിണറായി വിജയനാണ് ജാഥ നയിക്കുന്നത്. പി.കെ. ശ്രീമതി, വി. വിജയരാഘവൻ, എ.കെ. ബാലൻ, എം.വി. ഗോവിന്ദൻ മാസ്റ്റർ, ബേബി ജോൺ എന്നിവരും ജാഥയിൽ മുഴുവൻ സമയവും പങ്കെടുക്കുന്നു.


</doc>
<doc id="274228" url="https://ml.wikipedia.org/wiki?curid=274228" title="പുതുമൈ പിത്തൻ">
പുതുമൈ പിത്തൻ

പ്രമുഖനായ ഒരു തമിഴ് സാഹിത്യകാരനാണ് പുതുമൈ പിത്തൻ എന്ന പേരിലെഴുതിയിരുന്ന സി. വിരുദാചലം (25 ഏപ്രിൽ 1906 – 5 മേയ് 1948). പുരോഗമനാശയങ്ങളാലും സാമൂഹ്യ വിമർശനത്താലും അദ്ദേഹത്തിന്റെ രചനകൾ ആധുനിക തമിഴ് സാഹിത്യത്തിൽ നിർണായക സ്വാധീനം ചെലുത്തിയവയാണ്. 2002 ൽ അദ്ദേഹത്തിന്റെ രചനകൾ തമിഴ്നാട് സർക്കാർ പൊതു സഞ്ചയത്തിൽ ലഭ്യമാക്കിയിട്ടുണ്ട്. 
തമിഴ്നാട്ടിലെ കടലൂരിനു സമീപമുള്ള തിരുപദ്രിപുലിയൂരിൽ ജനിച്ച വിരുദാചലം. ഗിഞ്ചി, കല്ലക്കുറിച്ചി, ദിണ്ടിവനം എന്നീസ്ഥലങ്ങളിൽ അദ്ധ്യയനം നടത്തി.. തിരുനെൽവേലി ഹിന്ദു കോളേജിൽ നിന്ന് 1931 ൽ ബിരുദ പഠനം പൂർത്തിയാക്കി. ആ വർഷം തന്നെ കമലയെ വിവാഹം കഴിച്ചു. ഗാന്ധി,മണിക്കൊടി മാസികകളിൽ കഥകളെഴുതി സാഹിത്യ രംഗത്ത് സജീവമായി. "ദിനമണി", "ഊഴിയൻ", "ദിനസരി" തുടങ്ങിയ പത്രങ്ങളിലും പ്രവർത്തിച്ചു. "ഔവ്വയാർ", "കാമവല്ലി" തുടങ്ങിയ സിനിമകൾക്കു തിരക്കഥയെഴുതി. 1945 ൽ പർവ്വതകുമാരി പ്രൊഡക്ഷൻസ് എന്ന പേരിൽ സിനിമാ നിർമ്മാണക്കമ്പനി ആരംഭിച്ചു. വസന്തവല്ലി എന്നൊരു സിനിമ നിർമ്മിക്കാനാരംഭിച്ചെങ്കിലും മുഴുമിക്കാനായില്ല. പൂനെയിൽ രാജമുക്തി എന്ന സിനിമാ നിർമ്മാണത്തിനിടെ ക്ഷയ രോഗ ബാധയാൽ മരണമടഞ്ഞു.

ഇദ്ദേഹത്തിന്റെ കൃതികളിലെ മോപ്പസാങിന്റെ അമിത സ്വാധീനം വിമർശനത്തിനു വിധേയമായിട്ടുണ്ട്. 

പുതുമൈപ്പിത്തന്റെ തുൻപ കേണി, പൊൻനഗരം എന്നീ കഥകൾ മദ്രാസ് സർവകലാശാല പാഠപുസ്തകത്തിൽ നിന്ന് ദളിത് ജീവിതത്തെ പരിഹസിക്കുന്നു എന്ന കാരണം കാട്ടി പിൻവലിച്ചിരുന്നു.


</doc>
<doc id="274231" url="https://ml.wikipedia.org/wiki?curid=274231" title="ജെ. വി. സോമയാജുലു">
ജെ. വി. സോമയാജുലു

ജെ. വി. സോമയാജുലു () (മുഴുവൻ പേർ : ജൊന്നലഗാഡ വെങ്കട സോമയാജുലു, ) (30 June 1928 – 27 April 2004) ഒരു ചലച്ചിത്രനടനായിരുന്നു. 1976 -ൽ പുറത്തിറങ്ങിയ ജ്യോതി എന്ന തെലുഗു ചിത്രത്തിലൂടെ അഭിനയരംഗത്തേയ്ക്കു വന്ന ഇദ്ദേഹം ശങ്കരാഭരണം എന്ന ചിത്രത്തിലെ ശങ്കരശാസ്ത്രികൾ എന്ന കഥാപാത്രത്തെ അവതരിപ്പിച്ചിട്ടുണ്ട്.


</doc>
<doc id="274244" url="https://ml.wikipedia.org/wiki?curid=274244" title="ദ സർക്കസ്">
ദ സർക്കസ്

ദ സർക്കസ് എന്നത് 1928-ൽ പുറത്തിറങ്ങിയ, ചാർളി ചാപ്ലിൻ എഴുതി-സംവിധാനം ചെയ്ത് - അഭിനയിച്ച, ഒരു ഹാസ്യ ചലച്ചിത്രമാണ്. ഒരു സർക്കസ് കൂടാരത്തിലേക്ക് അവിചാരിതമായി എത്തിപ്പെടുന്ന ഒരു നാടോടിയായാണ്‌ ചാപ്ലിൻ ഇതിൽ അഭിനയിക്കുന്നത്.



</doc>
<doc id="274252" url="https://ml.wikipedia.org/wiki?curid=274252" title="ഓഷ്യാനസ്">
ഓഷ്യാനസ്

ഗ്രീക്ക് - റോമൻ പുരാണ പ്രകാരം സമുദ്രത്തെ ആൾരൂപമായിക്കരുതിയുള്ള ഒരു ദൈവസങ്കല്പമാണ് ഓഷ്യാനസ്. ലോകത്തെ ഒരു അതിവിസ്തൃതമായ നദി ചുറ്റപ്പെട്ടിരിക്കുന്നതായി വിശ്വസിക്കപ്പെട്ടിരുന്നു. 

ഭൂമധ്യരേഖയിലുള്ള സമുദ്രജലപ്രവാഹത്തെയാണ് യഥാർഥത്തിൽ ഈ സങ്കൽപ്പം സൂചിപ്പിക്കുന്നത്. ഗ്രീക്ക് പുരാണത്തിൽ ഈ ലോകസമുദ്രം, യുറാനസിൻറേയും ഗയയുടെയും മകനായ ടൈറ്റാൻ എന്ന ദേവനായാണ് കരുതിയിരുന്നത്. റോമിലേയും ഗ്രീസിലേയും മൊസൈക്ക് ചിത്രങ്ങളിൽ ടൈറ്റാനെ, ശരീരത്തിന്റെ മുകൾവശം നീണ്ടതാടിയും ഒരു ഞണ്ടിന്റെ ഇറുക്കു കാലുപോലെയുള്ള കൊമ്പും ചേർന്ന ഉറച്ച പേശിയുള്ളതും താഴത്തെ ഭാഗം, ഒരു സർപ്പത്തെപ്പോലെയുമായാണ് ചിത്രീകരിച്ചിരിക്കുന്നത്. 
ചില പണ്ഡിതന്മാർ വിശ്വസിക്കുന്നതനുസരിച്ച്, ഓഷ്യാനുസ്, അന്നത്തെ പ്രാചീന ഗ്രീക്കുകാർക്കും റോമാക്കാർക്കും പരിചിതമായിരുന്ന മെഡിറ്ററേനിയൻ കടലും അറ്റ്ലാന്റിക് സമുദ്രവും ഉൾപ്പെടെ എല്ലാ ലവണജലാശയങ്ങളെയും പൊതുവെ പ്രാതിനിധ്യം വഹിക്കുന്നു എന്നതാണ്. എന്നിരുന്നാലും, ഭൂമിശാസ്ത്രം കൂടുതൽ അറിയാൻ തുടങ്ങിയതോടെ അറ്റ്ലാൻറിക് സമുദ്രത്തിന്റെ അറിയപ്പെടാത്ത ഭാഗങ്ങൾക്കു ഈ പേരു കൊടുക്കപ്പെട്ടു. മെഡിറ്ററേനിയൻ പോസിഡോൺ ഭരിക്കുന്നതായി പുതുതായി കരുതപ്പെട്ടു.



</doc>
<doc id="274254" url="https://ml.wikipedia.org/wiki?curid=274254" title="പി.യു. ചിത്ര">
പി.യു. ചിത്ര

കേരളത്തിൽ നിന്നുള്ള ഒരു മദ്ധ്യ, ദീർഘദൂര ഓട്ടക്കാരിയാണ് പി. യു. ചിത്ര (ജനനം :9 ജൂൺ 1995). ദേശീയ, അന്തർദ്ദേശീയ സ്കൂൾ അത് ലറ്റിക് മീറ്റുകളിൽ നിരവധി സ്വർണ മെഡലുകൾ നേടിയിട്ടുണ്ട് .ഭുവനേശ്വറിൽ നടന്ന, 2017 ഏഷ്യൻ അത്ലറ്റിക്ക്സ് ചാമ്പ്യൻഷിപ്പിൽ 1500 മീറ്റർ ഓട്ടമത്സരത്തിൽ 4.17.92 സെക്കന്റുകൾ കൊണ്ട് പൂർത്തിയാക്കി. ഇത് ചിത്രയെ "ദൂരങ്ങളുടെ ഏഷ്യയുടെ രാജകുമാരി" എന്ന പേര് നൽകി.2019 ൽ ഖത്തറിലെ ദോഹയിൽ വെച്ച് നടന്ന 23 ആമത് ഏഷ്യൻ അത്‌ലറ്റിക് ചാമ്പ്യൻഷിപ്പിലും ചിത്ര ഈ 1500 മീറ്ററിലെ ഈ സ്വർണ മെഡൽ നേട്ടം ആവർത്തിച്ചു .കഴിഞ്ഞകൊല്ലം 1500മീ, 3000മീ, 5000മീ ഓട്ടമത്സരങ്ങളിലും, ഒറീസ്സ, റാഞ്ചിയിൽ നടന്ന 59-ാമത് നാഷ്ണൽ ഗെയിംസിൽ 3കി.മീ  ക്രോസ്സ് കണ്ട്രിഓട്ടമത്സരത്തിലും ഗോൾഡ് മെഡൽ നേടി.
പാലക്കാട് ജില്ലയിലെ മുണ്ടൂർ എന്ന സ്ഥലത്ത് ഉണ്ണികൃഷ്ണൻ, വസന്തകുമാരി ദമ്പതിമാരുടെ മൂന്നാമത്തെ കുട്ടിയായി ജനിച്ചു. മൂണ്ടൂർ ഹയ്യർസെക്കന്ററി സ്ക്കൂളിലാണ് പഠിച്ചത്. . അച്ഛനമ്മമാർ കൃഷിക്കാരാണ്. ചിത്ര, പാലക്കാട്, മൂണ്ടൂർ ഹയ്യർസെക്കന്ററി സ്ക്കൂളിലാണ് പഠിച്ചത്. സ്ക്കൂൾ മീറ്റുകളിൽ ഉന്നത വിജയങ്ങൾ കരസ്ഥമാക്കിയതിന് ഉത്തർപ്രദേശ്, ലെജിസ്ലേറ്റീവ് കൗൺസിലും കേരള സർക്കാരും ചേർന്ന് ടാറ്റ നാനോ കാർ ചിത്രക്ക് നൽകി.



</doc>
<doc id="274261" url="https://ml.wikipedia.org/wiki?curid=274261" title="ജലച്ചായ ചിത്രരചന">
ജലച്ചായ ചിത്രരചന

ജലത്തിൽ ലയിക്കുന്ന നിറവസ്തുക്കൾ ഉപയോഗിച്ച് നിർമ്മിച്ച ചായങ്ങൾ കോണ്ടു ചെയ്യുന്ന ചിത്രരചനയെ ജലച്ചായ ചിത്രരചന എന്നു പറയുന്നു. പേപ്പറിൽ ആണ് പാരമ്പര്യമായും സർവസാധാരണമായും ചിത്രം രചിക്കാറുള്ളത്. പാപ്പിറസ്, മരത്തൊലികൊണ്ടുള്ള പേപ്പർ, പ്ലാസ്റ്റിക്കുകൾ, പശുത്തോൽ അല്ലെങ്കിൽ തുകൽ, തുണി, തടി, കാൻവാസ് എന്നിവയാണ് ചിത്രരചനയ്ക്ക് ഉപയോഗിക്കുന്ന മറ്റു പ്രതലങ്ങൾ. ജലച്ചായങ്ങൾ മിക്കപ്പോഴും സുതാര്യവും തിളക്കമുല്ലതായും തോന്നുന്നു കാരണം, നിറവസ്തുക്കൾ താരതമ്യേന ശുദ്ധമായിരിക്കുകയും അവയിൽ വളരെക്കുറച്ചു ചേർപ്പുവസ്തുക്കൾ അടങ്ങിയിരിക്കുകയും ചെയ്യുന്നതിനാലാണ്. ജലച്ചായങ്ങളെ അതാര്യമാക്കാനും പ്രയാസമില്ല. ചൈനീസ് വെള്ളനിറം ചേർത്താൽ മതി. കിഴക്കൻ ഏഷ്യയിൽ ജലച്ചായ ചിത്രരചന മഷി ഉപയോഗിച്ചാണു ചെയ്യുക. ഇത്തരം ചിത്രരചനയെ ബ്രഷ് പെയിന്റിങ് എന്നൊ ചുരുൾ ചിത്രരചന എന്നോ പറയുന്നു. ചൈനയിലേയും ജപ്പാനിലേയും കൊറിയയിലേയും ചിത്രരചനയിൽ ഈ രീതിയാണു ആധിപത്യം നേടിയിരിക്കുന്നത്. പലപ്പോഴും കറുപ്പ്, നീല പോലുള്ള ഏകവർണ്ണമാണുപയോഗിക്കുന്നത്. ഇന്ത്യയ്ക്കും എത്യോപ്പിയയ്ക്കും മറ്റു ചില രാജ്യങ്ങൾക്കും നീണ്ട കാലത്തെ പാരമ്പര്യമുണ്ട്. ചനയിലാണു വിരൽച്ചിത്രങ്ങൾ തുടങ്ങിയത്. 
ജലച്ചായ ചിത്രരചന വളരെ പഴക്കമുള്ളതാണ്. യൂറോപ്പിലെ പ്രാചീന ശിലായുഗത്തിലെ ഗുഹാചിത്രങ്ങളിൽ ജലച്ചായ ചിത്രങ്ങൾ കാണനാവും. ഈജിപ്റ്റിന്റെ കാലത്തെങ്കിലും കൈയെഴുത്തുരചനകളെ മിഴിവേകനായി, ഈ രീതി ഉപയോഗിച്ചു. മധ്യ കാലഘട്ടത്തിലെ യൂറൊപ്പിൽ ഇതു തുടർന്നു. നവോത്ഥാനകാലഘട്ടത്തിൽ തുടർന്നു. ജെർമൻ ഉത്തരനവോത്ഥാനകാലാകാരനായ ആൽബ്രെഷ്റ്റ് ഡ്യൂറർ (1471 - 1628) വളരെയധികം സസ്യശാസ്ത്രവുമായും വന്യജീവികളുമയും പ്രകൃതിദൃശ്യങ്ങളുമായും ബന്ധപ്പെട്ട ജലച്ചായ ചിത്രങ്ങൾ രചിച്ചു. അദ്ദേഹത്തെ ഈ മാധ്യമത്തിന്റെ ആദ്യ പ്രോയോക്താവായി കരുതപ്പെടുന്നു. ഡ്യൂറർ നവോത്ഥാനത്തിന്റെ ഭാഗമായ മറ്റൊരു ജർമ്മൻ ചിത്രകാരനാണ് ഹാൻസ് ബോൾ (1534 - 1593)

1പതിനെട്ടാം നൂറ്റാണ്ടിൽ പ്രത്യേകിച്ച് ഇംഗ്ലണ്ടിലേയ്ക്കു ജലച്ചായ ചിത്രരചന എത്താൻ അനേകം ഘടകങ്ങൾ കാരണമായിട്ടുണ്ട്. പ്രത്യേകിച്ചു സ്റ്റ്രീകൾക്ക് ഉയർന്ന രീതിയിലുള്ള അന്നത്തെ വിദ്യാഭ്യാസത്തിന്റെ സഹജമായ ഭാഗമായിരുന്നു, ജലച്ചായ ചിത്രരചന. മാത്രമല്ല അന്നത്തെ സർവേയർമാർക്കും ഭൂപടനിർമ്മാതാക്കൾക്കും സൈനിക ഓഫീസർമാർക്കും എഞ്ചിനീയർമാർക്കും അവരുടെ ജോലിക്ക് ഒഴിച്ചു കൂടാനാവാത്തതായിരുന്നു ജലച്ചായ ചിത്രരചന. ജലച്ചായ ചിത്രകാരന്മാരെ ഭൗമശസ്ത്ര - പുരാവസ്തുശാസ്ത്ര പര്യവേക്ഷകരുടെ കൂടെ കൊണ്ടുപോയിരുന്നു.

യൂറോപ്പിൽ ജലച്ചായ ചിത്രരചന അത്ര ജനപ്രീതിയുള്ളതായിരുന്നില്ല. എങ്കിലും അനേകം നല്ല ഉദാഹരണങ്ങൾ ഫ്രഞ്ചുകാർ കാണിച്ചുതന്നു. യുജീൻ ഡെലാക്രൂഷ്, ഫ്രങ്കോയിസ് മാറിയസ് ഗ്രാനെ, ഹെന്രി - ജോസഫ് ഹാർപിഗ്നിസ്, ഹൊണോറി ഡൗമിയെ എന്നിവർ അവരിൽ ചിലരാണ്.

ഇരുപതാം നൂറ്റാണ്ടിലെ ജലച്ചായ കലാകാരന്മാരിൽ വാസ്സിലി കാൻഡിൻസ്കി, എമിൽ നൊയ്ഡെ, പോൾ ക്ലീ, ഇഗോൺ ഷീൽ, റൗൾ ഡുഫി എന്നിവർ ശ്രദ്ധേയരാണ്.

ജലച്ചായത്തിന് നാലു പ്രധാന ഘടകങ്ങളുണ്ട്:

പല ചിത്രകാരന്മാരെയും ചിത്രകലാവസ്തുക്കൾ നിർമ്മിക്കുന്ന വ്യവസായങ്ങളുടെ ലേബല്ലിങ്ങ് രീതികൾ കുഴക്കുന്നു. ഒരു നിറത്തിന്റെ മാർക്കെറ്റിങ്ങ് നാമം സാർവജനീനമായി ഉപയോഗിക്കുന്നതാകണമെന്നില്ല. ആ കമ്പനി അങ്ങനെ പേരിട്ടിരിക്കുന്നു എന്നു മാത്രമേ വരൂ. ഈ കുഴപ്പം ഇല്ലാതാക്കാൻ പല പരിശ്രമങ്ങളും പലരും നടത്തിയിട്ടുണ്ട്. 
1990ൽ ചിത്രരചനാ വസ്തുക്കൾ നിർമ്മിക്കുന്ന വ്യവസായികൾ യോജിച്ച് പെയിന്റ് പാക്കേജിൽത്തന്നെ പൊതുവേ അംഗീകരിക്കുന്ന നാമം ചേർത്തു തുടങ്ങി. ഇതിനായി ഒരു നിറം തിരിച്ചറിയാനുള്ള നമ്പർ - ജെനറിക് കളർ ഇന്റെക്സ് നെയിം രൂപപ്പെടുത്തി. ഇതിനു ബ്രിട്ടനിൽ ചുമതലയുള്ള സ്ഥപനമാൺ സൊസൈറ്റി ഓഫ് ഡൈസ് ആന്റ് കളറിസ്റ്റ്സ്. ഇതുപോലെ അമേരിക്കൻ അസോസിയേഷൻ ഓഫ് ടെക്സ്റ്റയിൽസ് കെമിസ്റ്റ്സ് ആന്റ് കളറിസ്റ്റ്സ് എന്ന യു. എസ്. എ യിലെ സംഘടനയും. കളർ ഇൻഡെക്സ് ഇന്റെർനാഷണൽ എന്നാണിവ അറിയപ്പെടുന്നത്.

ജലച്ചായങ്ങൾക്ക് സാധാരണയായി കുറച്ചു അടിസ്ഥാന ഗുണങ്ങളുടെ അടിസ്ഥാനത്തിലാണു വിലയിരുത്തുക. 19അം നൂറ്റാണ്ടിലെ ഇംഗ്ലീഷ് കലാലോകത്തെ തർക്കങ്ങളീൽ,ഗൗഷെ എന്ന നിറം പാരമ്പര്യ ജലച്ചായങ്ങളിൽ അതാര്യമായി വേർതിരിഞ്ഞു നിൽക്കുന്നു. ഈ അതാര്യ ഗുണത്തെ ഹൈഡിങ് ശ്ക്തി എന്നു പറയുന്നു. 

സുതാര്യമായ നിറങ്ങളിൽ ടൈറ്റാനിയം ഡയോക്സൈഡ് (വെള്ള നിറം‌) ചേർത്തിട്ടില്ല. മിക്ക ഭൂനിറങ്ങളും അതാര്യങ്ങളാൺ.

ഒരു ബ്രഷിനു മൂന്ന് ഭാഗങ്ങളുണ്ട് : മുടിക്കേട്ട്(tuft),ലോഹച്ചുറ്റ്(ferrule),കൈപ്പിടി(handle).

പെയിന്റു ചെയ്യുന്ന സമയത്ത് ചിത്രകാരന്മാർ ലോഹച്ചുറ്റിന്റെ തൊട്ടു പിറകിൽ പിടിച്ചാണു ലോലമായ വരകൾ വരയ്ക്കുക.

വിവിധ ആവശ്യങ്ങൾക്കായി വിവിധതരം പ്രകൃതിജന്യവും കൃത്രിമവുമായ മുടിക്കെട്ടുള്ള ബ്രഷുകൾ വിൽക്കുന്നുണ്ട്..അവയിൽ ഏറ്റ്വവും ജനപ്രിയമായവ താഴെക്കൊടുത്തിരിക്കുന്നു:
ഒരു ഒറ്റ ബ്രഷിനു അനേകം വരകളും രൂപങ്ങളും വരയ്ക്കാൻ കഴിയും. ഉദാഹരണത്തിനു, ഒരു ഉരുണ്ട ബ്രഷിനു കട്ടി കുറഞ്ഞതും കട്ടി കൂടിയതുമായ വരകൾ സൃഷ്ട്ടിക്കാനും വീതി കൂടിയതും വീതി കുറഞ്ഞതും ആയ വീതിവരകളും, വളവുകളും മറ്റു പ്രതീതികളും സൃഷ്ടിക്കാനാകും. ഇതുപോലെ പരന്ന ബ്രഷിനും പല പ്രതീതികൾ ജനിപ്പിക്കാൻ കഴിയും. 
ഓരോ ജലച്ചായ ചിത്രകാരനും അയാളുടേതായ രീതികൾ അവലംബീക്കുന്നു. അയാൾ ഉപയോഗിക്കുന്ന ബ്രഷുകൾ മറ്റുള്ളവരിൽ നിന്നും വ്യത്യസ്തമായിരിക്കും. ചിത്രകാരന്മാർ രണ്ടോ മൂന്നോ ബ്രഷുകൾ ഉപയോഗിച്ച് ആയിരിക്കും പല സൃഷ്ടികളും നടത്തുന്നത്. ബ്രഷുകളാണു ഒരു ജലച്ചായ ചിത്രകാരനെ സംബന്ധിച്ച് ഏറ്റവും ചെലവു കൂടിയ ഉപകരണം.
ഏറ്റ്വും കുറഞ്ഞതു താഴെപ്പറയുന്ന ബ്രഷുകളെങ്കിലും വേണം പൊതുവായ ആവശ്യത്തിന്.

ഉരുണ്ട ബ്രഷിന്റെ വലിപ്പം ഒരു നമ്പർ ഉപയോഗിച്ചാണു സൂചിപ്പിക്കുന്നത്. 0000 (വളരെ ചെറിയ ഉരുണ്ടത്) എന്ന സംഖ്യ തൊട്ട് 0 വരെയും,പിന്നെ 1 മുതൽ 24 വരെയോ അതിലും വലുതോ ആയ ശ്രേണികളുണ്ട്.


</doc>
<doc id="274263" url="https://ml.wikipedia.org/wiki?curid=274263" title="ചെറിയമനുഷ്യരും വലിയലോകവും">
ചെറിയമനുഷ്യരും വലിയലോകവും

സിനിമാസംവിധായകനായ ജി. അരവിന്ദൻ സൃഷ്ടിച്ച കാർട്ടൂൺ പരമ്പരയാണ് ചെറിയമനുഷ്യരും വലിയലോകവും. ഇതിലെ പ്രധാന കഥാപാത്രമാണ് രാമു. മാതൃഭൂമി ആഴ്ചപ്പതിപ്പിൽ ഇതു ആദ്യം പ്രസിദ്ധീകരിയ്ക്കപ്പെട്ടു.

റിപ്പബ്ബ്ലിക്ക് ദിനാഘോഷത്തെക്കുറിച്ചുള്ള കാർട്ടൂൺ ആണ് ഈ പരമ്പരയിൽ ആദ്യം ചിത്രീകരിയ്ക്കപ്പെട്ടത്. ഈ പരമ്പരയിലെ കാർട്ടുണിന്റെ അവസാന ശീർഷകം 'പടം' എന്നായിരുന്നു.(1973 ഡിസം:2)



</doc>
<doc id="274266" url="https://ml.wikipedia.org/wiki?curid=274266" title="മാലിക് ബിൻ നുവൈറാ">
മാലിക് ബിൻ നുവൈറാ

ഏ ഡി ആറാം നൂറ്റാണ്ടിനും ഏഴാം നൂറ്റാണ്ടിനും ഇടയിൽ അറേബ്യയിൽ ജീവിച്ചിരുന്ന ഒരു ഗോത്ര തലവനാണ് മാലിക് ബിൻ നുവൈറാ. ബനി തമീം ഗോത്രത്തിന്റെ ഒരു ഉപഗോത്രമായ ബനീ യർബ് ഗോത്രത്തിന്റെ തലവനായിരുന്നു. ഇസ്ലാം മതം ഉപേക്ഷിച്ചു (apostasy) എന്ന ആരോപണത്തിന്മേൽ ആദ്യമായി വധിക്കപ്പെട്ടവരിൽ ഒരാൾ എന്ന നിലയിൽ ഇദ്ദേഹം ശ്രദ്ധേയനാണ്. ഇദ്ദേഹം കാഴ്ചയിൽ അതീവ സുന്ദരനും, ധീരനായ യോദ്ധാവും, കവിയുമായിരുന്നു. അദ്ദേഹത്തിന്റെ മുഖം ഉദിച്ചുയരുന്ന ചന്ദ്രനെപ്പോലെയായിരുന്നു എന്നാണ് ചില സമകാലീനർ അദ്ദേഹത്ത്ക്കുറിച്ച് എഴുതിയിരുന്നത്. അതീവ ധർമ്മിഷ്ടനായിരുന്ന മാലിക് ബിൻ നുവൈറാ രാത്രി വഴിപോക്കർക്ക് ഭക്ഷണവും അഭയവും എവിടെ കിട്ടും എന്നറിയാൻ തന്റെ വീടിനു പുറത്ത് ഒരു വിളക്ക് കത്തിച്ചു വച്ചിരുന്നു എന്ന് സമകാലീക ചരിത്രകാരന്മാർ എഴുതിയിരുന്നു. ഇദ്ദേഹത്തിന്റെ ഭാര്യ അറേബ്യയിലെ പേരുകേട്ട ഒരു സുന്ദരിയായ ലൈല ബിന്ത് മിൻഹാൽ ആയിരുന്നു .


</doc>
<doc id="274282" url="https://ml.wikipedia.org/wiki?curid=274282" title="അബ്ദുൽ റസാഖ് മൊല്ല">
അബ്ദുൽ റസാഖ് മൊല്ല

ബംഗാളിലെ സി.പി.ഐ.എമ്മിന്റെ മുതിർന്ന നേതാവും ഇടതു സർക്കാരിലെ ഭൂപരിഷ്കരണ വകുപ്പു മന്ത്രിയും ആയിരുന്നു അബ്ദുൽ റസാഖ് മൊല്ല. പാർട്ടിക്കെതിരായ പരാമർശങ്ങളും പ്രവർത്തനങ്ങളും ആരോപിച്ച് കമ്മ്യൂണിസ്റ്റ് പാർട്ടിയിൽ നിന്നും 2014-ൽ പുറത്താക്കപ്പെട്ടു.

മൊല്ല കാനിങ് പുർബ മണ്ഡലത്തിൽ നിന്നും 1977 മുതൽ 2011 വരെ തിരഞ്ഞെടുക്കപ്പെട്ടിരുന്നു.


</doc>
<doc id="274286" url="https://ml.wikipedia.org/wiki?curid=274286" title="പ്രണോദിത കമ്പനം">
പ്രണോദിത കമ്പനം

കമ്പനം ചെയ്യുന്ന ഒരു വസ്തുവിന്റെ പ്രേരണം മൂലം പ്രേരണം ചെലുത്തുന്ന വസ്തുവിന്റെ അതേ കമ്പനാവൃത്തിയിൽ മറ്റൊരു വസ്തു കമ്പനം ചെയ്യുന്നതാണ് പ്രണോദിത കമ്പനം.


</doc>
<doc id="274287" url="https://ml.wikipedia.org/wiki?curid=274287" title="ദിനേഷ് പണിക്കർ">
ദിനേഷ് പണിക്കർ

മലയാള സിനിമാ രംഗത്ത് നിർമ്മാതാവ്, അഭിനേതാവ് എന്നീ നിലയിൽ പ്രവർത്തിക്കുന്ന വ്യക്തിയാണ് ദിനേഷ് പണിക്കർ.1989 ൽ കിരീടം എന്ന മലയാള സിനിമ നിർമ്മാണം ചെയ്തു. പല മലയാളപരമ്പരകളിലും അഭിനയിക്കുന്നുണ്ട്. വിദേശത്തു നടക്കുന്ന പല സ്റ്റേജ്ഷോകളുടേയും സംഘാടകനുമാണ് ദിനേഷ് പണിക്കർ. 
ചെപ്പ് കിലുക്കണ ചങ്ങാതി, ബോക്സർ, രജപുത്രൻ, കളിവീട്, പ്രണയവർണ്ണങ്ങൾ, മയിൽപ്പീലിക്കാവ്, സ്റ്റാലിൻ ശിവദാസ്, കളിക്കുടുക്ക.


</doc>
<doc id="274299" url="https://ml.wikipedia.org/wiki?curid=274299" title="മൂലം തിരുനാൾ രാമവർമ്മ രണ്ടാമൻ">
മൂലം തിരുനാൾ രാമവർമ്മ രണ്ടാമൻ

മൂലം തിരുനാൾ രാമവർമ്മ രണ്ടാമൻ ശ്രീ പദ്മനാഭ സ്വാമി ക്ഷേത്രത്തിന്റെയും തിരുവിതാംകൂർ രാജവംശത്തിന്റെ 56-ാമത്തെ "സ്ഥാനിയും" തിരുവിതാംകൂറിന്റെ ഇപ്പോഴത്തെ റ്റൈറ്റുലർ മഹാരാജാവുമാണ്. ശ്രീ ചിത്തിര തിരുനാൾ ബാലരാമവർമ്മയുടെ അനന്തരവനും ലെഫ്റ്റെനെന്റ് കേണൽ ഗൊദവർമ രാജാ(ജി.വി. രാജാ)യുടെ ഇളയ മകനും ആണ് ഇദ്ദേഹം.

1949, ജൂൺ 12നു മഹാറാണി കാർത്തിക തിരുനാൾ ലക്ഷ്മിഭായിയുടെയും ലെഫ്റ്റെനെന്റ് കേണൽ. ഗൊദവർമ്മ രാജയുടെയും ഏറ്റവും ഇളയ പുത്രനായി തിരുവിതാംകൂർ രാജവംശത്തിൽ ജനിച്ചു. അന്തരിച്ച അവിട്ടം തിരുനാൾ രാമവർമ്മ (മൂലം തിരുനാളിന്റെ ജനനത്തിനുമുമ്പ് 1944-ൽ ഹൃദ്രോഗം വന്ന് മരിച്ചു), പൂയം തിരുനാൾ ഗൌരി പാർവതി ബായി, അശ്വതി തിരുനാൾ ഗൌരി ലക്ഷ്മി ബായി എന്നിവർ സഹോദരങ്ങൾ ആണ്. പിതാവ് ലെഫ്റ്റെനെന്റ് കേണൽ ഗൊദവർമ്മ രാജയെ പോലെ മൂലം തിരുനാളും ഒരു നല്ല കായികപ്രേമിയുമാണ്. കുട്ടികാലത്തെ അദ്ദേഹത്തിന്റെ വിദ്യാഭ്യാസം പ്രത്യേകം തിരെഞ്ഞെടുത്ത റ്റർമാരുടെ കീഴിൽ ആയിരിന്നു. അതിനു ശേഷം "മാർ ഇവാനിയോസ് കോളൈജിൽ" നിന്നും ഫ്യ്സിക്സിൽ ബിരുദമെടുത്തു. കൊൽക്കത്തയിൽ കുറച്ചു നാൾ ജോലി നോക്കിയ ശേഷം ബിസിനസ് പഠനത്തിനായി ഇംഗ്ലണ്ടിൽ പോയി.

ഇംഗ്ലണ്ടിൽ ഒരു വർഷം ജോലി നോക്കിയ ശേഷം 1972ൽ കേരളത്തിൽ തിരിച്ചെത്തി. അതേ വർഷം അമ്മാവന്റെ നിർദ്ദേശ പ്രകാരം മൂലം തിരുനാൾ തിരുവിതാംകൂർ രാജവംശത്തിന്റെ തന്നെ ഉടമസ്ഥതയിലുള്ള സുഗന്ധവ്യഞ്ജന കമ്പനി "ആസ്പിൻവാൾ ലിമിറ്റടിന്റെ" മംഗലാപുരം ബ്രാഞ്ചിൽ ചേർന്നു. അന്ന് മുതൽ കമ്പനിയുടെയും വിവിധ തലങ്ങളിൽ സേവനമനുഷ്ടിക്കുന്നു : "(Additional Director 2004-2005, Director of Planning 2005-2007, Executive Director Aspinwall & Co (Travancore) Ltd since 2005, Member of Aspinwall Promoter Group till 2008)". 2008 മുതൽ കമ്പനിയുടെ മംഗലാപുരം ബ്രാഞ്ചിന്റെ മനൈജിങ്ങ് ഡയറക്ടർ ആണ് ഇദ്ദേഹം. കൂടാതെ മുംബായിൽ (Mumbai) പ്രവർത്തിക്കുന്ന "നിർലോൻ ലിമിറ്റടിന്റെ" ഇന്ടെപെന്ടെന്റ്റ് ഡയറക്ടർ, "വർമ്മഎക്സ്പൊർറ്റ്സ് ലിമിറ്റഡ്", "പുല്ലങ്ങോട് റബ്ബർ ഫാക്ടറി"യുടെ ഡയറക്ടർ എന്നീ സ്ഥാനങ്ങളിൽ സേവനമാനുഷ്ടിക്കുന്നു. 

മൂലം തിരുനാൾ 1976 ൽ കിളിമാനൂർ കൊട്ടാരത്തിലെ അംഗം, അമ്മച്ചി പനംപിള്ള അമ്മ (തിരുവിതാംകൂർ രാജവംശത്തിലെ പുരുഷന്മാരുടെ ഭാര്യമാരുടെ സ്ഥാനപ്പേർ അണ് 'അമ്മച്ചി പനംപിള്ള അമ്മ') ശ്രീമതി രമ വർമ്മയ്ക്കാണ് പട്ടുംപരിവട്ടവും ചാർത്തിയത് (തിരുവിതാംകൂർ രാജവംശത്തിലെ പുരുഷന്മാരുടെ വിവാഹം). ഇവരുമായിട്ടുളള വിവാഹബന്ധം 2002 വേർപെടുത്തി. ഇതിനു ശേഷം 2002 ൽ തൈക്കാട് സ്വദേശിനിയായ, അമ്മച്ചി പനംപിള്ള അമ്മ ശ്രീമതി ഗിരിജാ തങ്കച്ചിയെ ലളിതമായ ചടങ്ങിൽ വിവാഹം കഴിച്ചു. ഇവർ കുറച്ചുകാലം ലണ്ടനിൽ റേഡിയോളൊജിസ്റ്റ് ആയി സേവനമനുഷ്ടിച്ചിട്ടുണ്ട്. ശ്രീമതി ഗിരിജാ തങ്കച്ചിയ്ക്ക് അവരുടെ ആദ്യ വിവാഹത്തിൽ നിന്ന് ഒരു മകൾ ഉണ്ട്. റോയലാർക.നെറ്റ് എന്ന വെബ്സൈറ്റ് പ്രകാരം മേല്പ്പറഞ്ഞ രണ്ടു വിവാഹങ്ങളിൽ നിന്നും മൂലം തിരുനാളിന് കുട്ടികൾ ഇല്ല. 

1991ൽ ശ്രീ ചിത്തിര തിരുനാളിന്റെ മരണത്തിനുശേഷം തിരുവിതാംകൂറിന്റെ "ഇളയ രാജാവായി" (സ്ഥാനം മാത്രം) സ്ഥാനമേറ്റു. 2013 ഡിസംബർ 16ന് ശ്രീ ഉത്രാടം തിരുനാളിന്റെ മരണത്തിനുശേഷം മൂലം തിരുനാൾ തിരുവിതാംകൂറിന്റെ 56മത്തെ കിരീടാവകാശിയായി. 2014 ജനുവരി 3നു ശ്രീ പദ്മനാഭസ്വാമിക്ഷേത്രത്തോട് ചേർന്നുള്ള കലശമണ്ടപത്തിൽ വച്ച് നടന്ന തിരുമുടിക്കലശം എന്ന ചടങ്ങോട് കൂടി അദ്ദേഹം തിരുവിതാംകൂർ രാജകുടുംബത്തിന്റെയും ക്ഷേത്രത്തിന്റെയും സ്ഥാനിയായി ചുമതലയേറ്റു. സ്ഥനാരോഹണ ചടങ്ങുകൾക്ക് നേതൃത്വം വഹിച്ചത് ശ്രീ പദ്മനാഭസ്വാമിക്ഷേത്രം തന്ത്രി തരണനെല്ലൂർ നമ്പൂതിരിപാടാണ്. ചടങ്ങുകൾക്ക് ശേഷം മൂലം തിരുനാൾ കുലദൈവമായ ശ്രീ പദ്മനാഭനെ ദർശിച്ചു കാണിക്ക സമർപ്പിച്ചു. ഇനി മുതൽ ശ്രീ പദ്മനാഭസ്വാമി ക്ഷേത്രത്തിലെ "ആറാട്ട്, പള്ളിവേട്ട" തുടങ്ങിയ സകല ചടങ്ങുകളുടെയും നേതൃത്വം ശ്രീ മൂലം തിരുനാളിനായിരിക്കും. "അസ്പിൻവാൾ" കമ്പനിയുടെ ആസ്ഥാനം മംഗലാപുരത്ത് ആയിരുന്നതിനാൽ ശ്രീ രാമവർമ്മയും ഭാര്യ ഗിരിജയും മംഗലാപുരതായിരുന്നു താമസം. അദ്ദേഹം തിരുവനന്തപുരതേയ്ക്കു താമസം മാറ്റുന്നതിനാൽ ആസ്പിൻവാളിന്റെ ഓഫീസും തലസ്ഥാനത് പണിയുവാൻ പോവുകയാണ്. തന്റെ പൂർവികരെപ്പോലെ ശ്രീ രാമവർമ്മയും എന്നും പുലര്ച്ചെ ശ്രീ പദ്മനാഭസ്വാമി ക്ഷേത്രത്തിൽ ദർശനത്തിനായി എത്തും എന്ന് അറിയിച്ചു. അദ്ദേഹത്തിന്റെ പൂർണ്ണ നാമം ശ്രീ പദ്മനാഭദാസ ശ്രീ മൂലം തിരുനാൾ രാമവർമ്മ എന്നാണ്.



</doc>
<doc id="274302" url="https://ml.wikipedia.org/wiki?curid=274302" title="രാമവർമ (വിവക്ഷകൾ)">
രാമവർമ (വിവക്ഷകൾ)



</doc>
<doc id="274307" url="https://ml.wikipedia.org/wiki?curid=274307" title="ദി അബിസ്">
ദി അബിസ്

ദി അബിസ് എന്നത് 1989-ൽ പുറത്തിറങ്ങിയ ഒരു അമേരിക്കൻ ശാസ്ത്രസാങ്കല്പ്പിക ചലച്ചിത്രമാണ്. ജെയിംസ് കാമറൂൺ എഴുതി സംവിധാനം ചെയ്ത ഈ ചലച്ചിത്രത്തിൽ എഡ് ഹാരിസും, മേരി എലിസബത്തും, മൈക്കിൾ ബെന്നും പ്രധാന വേഷങ്ങളിൽ അഭിനയിച്ചു. 1990-ലെ മികച്ച ദൃശ്യപ്രഭാവത്തിനുള്ള അക്കാദമി അവാർഡ് ഈ ചിത്രം സ്വന്തമാക്കി.



</doc>
<doc id="274310" url="https://ml.wikipedia.org/wiki?curid=274310" title="ബോക്സ് ഓഫീസ് മോജോ">
ബോക്സ് ഓഫീസ് മോജോ

പ്രത്യേക അൽഗൊരിതം ഉപയോഗിച്ച് ചലച്ചിത്രങ്ങളുടെ ബോക്സ് ഓഫീസ് വരുമാനം കണ്ടുപിടിക്കുന്ന ഒരു വെബ്സൈറ്റാണ് ബോക്സ് ഓഫീസ് മോജോ.


</doc>
<doc id="274326" url="https://ml.wikipedia.org/wiki?curid=274326" title="കാനക്കരീരം">
കാനക്കരീരം

പശ്ചിമഘട്ടപ്രദേശത്തു് കാണപ്പെടുന്ന ഒരു സസ്യമാണ് കാനക്കരീരം. '. ഇത് അർദ്ധ-നിത്യഹരിതവനങ്ങളിൽ പൊതുവെ കാണപ്പെടുന്ന ഒരു ചെറുസസ്യമാണ്.


</doc>
<doc id="274328" url="https://ml.wikipedia.org/wiki?curid=274328" title="വേണു തോന്നയ്ക്കൽ">
വേണു തോന്നയ്ക്കൽ

വേണുഗോപാൽ പരമേശ്വർ തോന്നയ്ക്കൽ എന്ന വേണു തോന്നയ്ക്കൽ തിരുവനന്തപുരത്തു ജനിച്ചു. 1994ലും 1997ലും കേരള ശാസ്ത്രസാങ്കേതിക പരിസ്ഥിതി കമ്മിറ്റിയുടെ സയൻസ് ജേർണലിസം അവാർഡ് ലഭിച്ചു. 
കൈരളി ചാനലിൽ സ്പന്ദനം എന്ന ആരോഗ്യടെലിവിഷൻ പരിപാടിയുടെ നിർമ്മാതാവും അവതാരകനും. ധാരാളം ഡോക്കുമെന്ററികൾ നിർമ്മിച്ചിട്ടുണ്ട്.



</doc>
<doc id="274329" url="https://ml.wikipedia.org/wiki?curid=274329" title="പി.റ്റി. തോമസ്">
പി.റ്റി. തോമസ്

പി.റ്റി. തോമസ് 1931 ഫെബ്രുവരി 28നു ജനിച്ചു. ശാസ്ത്ര സംബന്ധിയായ അനേകം ലേഖനങ്ങൾ എഴുതിയിട്ടുണ്ട്. കോട്ടയത്തു താമസം.

</doc>
<doc id="274330" url="https://ml.wikipedia.org/wiki?curid=274330" title="അൽതിയ ഗിബ്സൺ">
അൽതിയ ഗിബ്സൺ

ആൽതിയ ഗിബ്സൺ: (1927-2003). ആഫ്രിക്കൻ വംശജയായ അമേരിക്കൻ ടെന്നീസ് താരവും പിന്നീട് ഗോൾഫ് താരവുമായിരുന്നു ആൽതിയ ഗിബ്സൺ. പുരുഷന്മാരായ കറുത്തവർഗ്ഗക്കാർ പോലും ഈ കളികളിൽ മികവ് തെളിയിച്ചിട്ടില്ലാത്ത കാലത്തായിരുന്നു ആൽതിയ ടെന്നീസ് ഗ്രാൻഡ് സ്ലാം കിരീടങ്ങൾ നേടുന്നത്. 1956ൽ ഫ്രഞ്ച് ഓപ്പണനും 1957ൽ വിമ്പിൾഡൺ , യു.സ്.നാഷണൽസ് (ഇപ്പോഴത്തെ യു.സ്.ഓപ്പണിന്റെ മുൻഗാമി) എന്നിവ നേടിയ ആൽതിയ, 1958ൽ രണ്ട് കീരീടങ്ങളും നിലനിർത്തി.1957ലും 958ലും . ഏറ്റവും മികച്ച വനിതാ കായിക താരമായി തിരഞ്ഞടുക്കപ്പട്ടു. ഡബിൾസിൽ അടക്കം മൊത്തം 11 ഗ്രാൻഡ് സ്ലാം ടെന്നീസ് കിരീടങ്ങൾ ആൽതിയ നേടിയിരുന്നു.
സൗത്ത് കരോളിന സംസ്ഥാനത്ത് കർഷക തൊഴിലാളികളായ മാതാപിതാക്കളുടെ ആദ്യ സന്തതിയായി 1927ലായിരുന്നു ആൽതിയയുടെ ജനനം. ബാല്യത്തിൽ തന്നെ കുടുംബത്തിനു സ്വദേശം വിട്ട് ന്യൂയോർക്കിലേക്ക് കുടിയേറേണ്ടി വന്നു. അവിടെ വച്ചാണ് കളികളിൽ പങ്കെടുക്കാൻ അവസരമൊരുങ്ങുന്നത്. പാഡീൽ ടെന്നീസ് എന്ന കളിയിൽ 12ആം വയസ്സിൽ (1939)തന്നെ ന്യൂയോർക്ക് സിറ്റി വനിത ചാമ്പ്യനുമായി.

ഇതെ തുടർന്നു അയൽക്കാരും സുഹൃത്തുക്കളും പിരിവെടുത്ത് അൽതിയയെ ടെന്നീസ് പരിശീലിക്കാൻ സൗകര്യമൊരുക്കികൊടുത്തു. ഉടൻ തന്നെ ആദ്യ സംസ്ഥാന ചാമ്പ്യൻഷിപ്പ് ഈ കുട്ടിയെ തേടിയെത്തി. 1944ലും 1945 ATA ബാല ചാമ്പ്യനുമായി. 1946ൽ വനിത ഫൈനലിസ്റ്റായി. 1947മുതൽ തുടർച്ചയായി പത്ത് തവണ ATA വനിത ചാമ്പ്യനായി വാണു.

പൊതു ഇടങ്ങൾ കറുത്തവർഗ്ഗക്കാർക്ക് നിഷിദ്ധമായിരിക്കുന്ന കാലമായിരുന്നു അറുപതുകൾക്ക് മുന്നെ. നിരന്തരമായ സമ്മർദ്ദത്തിനൊടുവിൽ അധികാരികൾ കറുത്ത വർഗ്ഗക്കാരിയെ ദേശീയ ചാമ്പ്യൻഷിപ്പിലേക്ക് ക്ഷണിക്കേണ്ടി വന്നു(1950). ആഫ്രിക്കൻ വംശജനായ ആരും കാലുകുത്തിയിട്ടില്ലാത്ത ടെന്നീസ് കോർട്ടായിരുന്നു നാഷണൽ ചാമ്പ്യൻഷിപ്പ്.ഇപ്പോൾ ഈ ടൂർണമെന്റ് യു. എസ്.ഓപ്പൺ എന്നറിയപ്പെടുന്നു.

1951ൽ വിമ്പിൾഡണിൽ കളിക്കുന്ന ആദ്യ ആഫ്രിക്കൻ വംശജനുമായി. 1956ൽ ഫ്രഞ്ച് ഓപ്പൺ വിജയത്തോടെ ഗ്രാൻഡ് സ്ലാം നേടുന്ന ആദ്യ ആഫ്രിക്കൻ വംശജനുമായി. ആ വർഷം ഫ്രഞ്ച് ഡബിൾസ് കിരീടവും പിന്നീട് വിംബിൾഡൺ ഡബിൾസും നേടി.

1957 ആൽതിയയുടെ കൊല്ലമായിരുന്നു. വിമ്പിൾഡണിന്റെ 80 വർഷത്തെ ചരിത്രത്തിൽ കിരീടം നേടുന്ന ആദ്യ കറുത്ത വർഗ്ഗകാരിയായി.. ഡബിൾസും നേടി. തുടർന്നു നടന്ന യു.എസ്. നാഷണൽസും , ഓസ്ടേലിയൻ ഓപ്പൺ ഡബിൾസും കരസ്തമാക്കി. അടുത്ത വർഷം വിമ്പിൾഡൺ , യു.എസ്. കിരീടങ്ങൾ നിലനിർത്തി.



</doc>
<doc id="274331" url="https://ml.wikipedia.org/wiki?curid=274331" title="അരുണിമ സിൻഹ">
അരുണിമ സിൻഹ

എവറസ്റ്റ് കൊടുമുടി കീഴടക്കിയ ആദ്യ വികലാംഗയാണ് അരുണിമ സിൻഹ എന്ന അരുണിമ സോനു സിൻഹ. ആദ്യമായി എവറസ്റ്റ് കീഴടക്കുന്ന വികലാംഗയായ ഇന്ത്യക്കാരിയുമാണ് അരുണിമ സിൻഹ.2014 ൽപത്മശ്രീ പുരസ്കാരം ലഭിച്ചു. ദേശീയ തലത്തിൽ ശ്രദ്ധ നേടിയ ഒരു വോളിബോൾ കളിക്കാരി കൂടിയാണ് അരുണിമ.

ഉത്തർപ്രദേശിലെ അംബേദ്കർ നഗറിലാണ് അരുണിമ ജനിച്ചത്. 
ദേശീയ വോളിബോൾ കളിക്കാരിയായിരുന്ന അരുണിമയ്ക്ക് 2011 ഏപ്രിൽ 12നു ഒരു ട്രെയിൻ യാത്രയ്ക്കിടയിൽ സാമൂഹ്യവിരുദ്ധർ പുറത്തേക്ക് തള്ളിയിട്ടതുമൂലമുണ്ടായ അപകടത്തിൽ, ഇടതുകാൽ മുട്ടിനു താഴെവച്ച് മുറിച്ചുമാറ്റേണ്ടിവന്നു. 2011 ഏപ്രിൽ പതിനെട്ടിന് അരുണിമയെ ഓൾ ഇന്ത്യ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസിൽ പ്രവേശിപ്പിക്കുകയും, തുടർ പരിശോധനകൾ നടത്തുകയും ചെയ്തു. മുറിച്ചു മാറ്റപ്പെട്ട കാലിനു പകരം, കൃത്രിമകാൽ വച്ചു പിടിപ്പിച്ചു.

ആത്മഹത്യ ചെയ്യാൻ ശ്രമിച്ചതിനിടക്കോ, അതോ അശ്രദ്ധമായി റെയിൽവേ ട്രാക്ക് മുറിച്ചു കടക്കുന്നതിനിടക്കോ ആയിരിക്കാം അരുണിമക്ക് അപകടം പറ്റിയതെന്ന നിലപാടാണ് ലക്നൗ പോലീസ് സ്വീകരിച്ചത്. പോലീസിന്റെ വാദങ്ങളെ തള്ളിക്കളഞ്ഞുകൊണ്ട് അരുണിമക്ക് നഷ്ടപരിഹാരമായി അഞ്ചുലക്ഷം ഇന്ത്യൻ രൂപ നൽകാൻ അലഹബാദ് കോടതി റെയിൽവേയോട് ഒരു വിധിയിലൂടെ ആവശ്യപ്പെട്ടു.

ഓൾ ഇന്ത്യാ ഇൻസ്റ്റിറ്റ്യൂട്ട് ഓഫ് മെഡിക്കൽ സയൻസിൽ ചികിത്സയിലിരിക്കേയാണ് എവറസ്റ്റ് കൊടുമുടി കയറാനുള്ള തീരുമാനം അരുണിമ എടുക്കുന്നത്. ക്യാൻസർ രോഗത്തെ പ്രതിരോധിച്ച് തിരികെ കളിക്കളത്തിലേക്കു വന്ന ഇന്ത്യൻ ക്രിക്കറ്റ് താരമായ യുവരാജ് സിങായിരുന്നു അരുണിമയുടെ പ്രചോദനം. ഉത്തരകാശിയിലുള്ള നെഹ്രു ഇൻസ്റ്റിറ്റ്യൂട്ട് ഓഫ് മൗണ്ടനൈറിങ് എന്ന സ്ഥാപനത്തിന്റെ സഹായത്തോടെ, അരുണിമ എവറസ്റ്റ് ആരോഹണത്തിനുള്ള അടിസ്ഥാന പരിശീലനം തുടങ്ങി. എവറസ്റ്റ് കൊടുമുടി കീഴടക്കിയ ആദ്യ ഭാരതീയ വനിതയായ ബചേന്ദ്രി പാലിന്റെ സഹായവും അരുണിമ തേടി.
2019 ജനുവരി 4 ന് അൻറാർട്ടിക്കയിലെ ഏറ്റവും ഉയരമുള്ള കൊടുമുടിയായ മൗണ്ട് വിൻസൺ കീഴടക്കുന്ന ആദ്യത്തെ ഭിന്നശേഷിക്കാരിയെന്ന പദവിയും അരുണിമ സ്വന്തമാക്കി.




</doc>
<doc id="274333" url="https://ml.wikipedia.org/wiki?curid=274333" title="ധ്വനി ദേശായി">
ധ്വനി ദേശായി

ദേശീയ-അന്തർദേശീയ പുരസ്കാരങ്ങൾ നേടിയിട്ടുള്ള അനിമേഷൻ ചലച്ചിത്ര സംവിധായികയാണ് ധ്വനി ദേശായി. ചിൽഡ്രൻസ് ഫിലിം സൊസൈറ്റി നിർമ്മിച്ച് "മൻപസന്ത്-ദി പെർഫെക്റ്റ് മാച്ച്" എന്ന അനിമേഷൻ ചിത്രത്തിന്റെ സംവിധായിക എന്ന നിലയിലാണ് അറിയപ്പെടുന്നത്. ജനങ്ങളെ വിവരാവകാശനിയമത്തിൽ ബോധവത്കരണം നടത്തുന്നതിനായി ഫിലിംസ് ഡിവിഷൻ നിർമ്മിച്ച "ചക്രവ്യൂഹം " എന്ന അനിമേഷൻ ചിത്രത്തിന്റേയ്യും സംവിധായികയാണ്.


</doc>
<doc id="274347" url="https://ml.wikipedia.org/wiki?curid=274347" title="മരുപ്പക്ഷി">
മരുപ്പക്ഷി

ചുറ്റീന്തൽക്കിളിയുടെ അടുത്ത ബന്ധുവാണ് മരുപക്ഷി. (ഇംഗ്ലീഷ്: Desert Wheatear, ശാസ്ത്രീയ നാമം "Oenanthe deserti"). പ്രാണികളാണ് പ്രധാന ഭക്ഷണം.

14.5 – 15 സെ.മീ നീളം വരും. പൂവന് മുകൾ ഭാഗം ഇളം മഞ്ഞയാണ്. മുഖവും കഴുത്തും കറുത്ത നിറം, അത് തോളുവരെ നീളും. അടിവശം വെള്ളയാണ്. നെഞ്ചിൽ ഇളം മഞ്ഞകലർന്നിട്ടുണ്ട്. പിട മുകൾ വശം ചാരനിറവും അടിവശം ഇളം മഞ്ഞയുമാണ്. വാല് പൂവനും പിടയ്ക്കും കറുപ്പാണ്. 
പൂവന്റെ തലയും കഴുത്തിന്റെ പിൻഭാഗവും മങ്ങിയ ചാരനിറമാണ്. തൂവലിന്റെ അറ്റങ്ങൾക്ക് ചാരനിരവുമാണ്. കണ്ണിന്റെ മുകളില്ഊടെയുള്ള മങ്ങിയ മഞ്ഞ നിറത്തില് ഒരു വളഞ്ഞ വര പുറകുവരെ നീളുന്നു. കവിള്, കഴുത്ത്, ചെവിമൂടികല് എന്നിവിടങ്ങളിലെ കറുത്ത തൂവലുകളുടെ അറ്റം വെളുത്തതാണ്. ദേഹത്തിന്റെ വശങ്ങളും മങ്ങിയ ഇലം മഞ്ഞ നിറമാണ്. വയറും വാലിന്റെ അടിവശവും മഞ്ഞ കലര്ന്ന വെള്ളയും അറ്റം മങ്ങിയ മഞ്ഞയുമാണ്. 
നീളം 15 സെ.മീ. യും തൂക്കാം 15-34 ഗ്രാമും ആണ്.

കിഴക്കൻ വർഗ്ഗം മിഡിൽ ഈസ്റ്റ്, സൌദി അറേബ്യ തുടങ്ങി ബലൂചിസ്ഥാൻ, അഫ്ഘാനിസ്ഥാൻ, തുർക്കിസ്ഥാൻ എന്നിവിടങ്ങളിൽ പ്രജനനം നടത്തുന്നു. പടിഞ്ഞാറൻ വർഗ്ഗം വടക്കേ അമേരിക്കയിൽ മൊറോക്കൊയും റിയോ ഡി ഒറോയും തൊട്ട് നൈൽ നദിയുടെ പടിഞ്ഞാറുള്ള ഈജിപ്ത് വരേയും കാണുന്നവയാണ്. 

ഇവ പ്രാണികൾ, പുഴുക്കൾ, പുൽച്ചാടികൾ, ഉറുമ്പ് കൂടതെ പറക്കുന്ന കൊച്ചു ജീവികളേയും വിത്തുകളും കഴിക്കും. 
ഏപ്രിൽ അവസനവും മേയ് മാസത്തിലുമാണ് പ്രജനന കലം. കുന്നിൻ ചെരിവിലും സമതലങ്ങളിലും ചുമരിന്റെ വിള്ളലുകളിലോ പാറക്കിടയിലുള്ള വിള്ളലുകളിലൊ ഇവ കൂടുകെട്ടും. എളുപ്പത്തിൽ കാണാൻ പറ്റാത്ത വിധത്തിലായിരിക്കും കൂടുകൾ. നന്നായി ഉണ്ടാക്കിയ കോപ്പ പോലെയാണ് കൂടുകൾ. പുല്ലും പായലും തണ്ടുകളും കൊണ്ടാണ് കൂടുകൾ. കൂടിന്റെ ഉൾവശം നനുത്ത വേരുകളും മുടിയും ചെറിയ തൂവലും കൊണ്ട് മൃദുവാക്കിയിരിക്കും. 

20.1 x 15 മി.മീ വലിപ്പത്തിലുള്ള 4-5 മുട്ടകളാണിടുന്നത്. പിടയാണ് പ്രധാനമായും അടയിരിക്കുന്നത്. 



</doc>
<doc id="274348" url="https://ml.wikipedia.org/wiki?curid=274348" title="നീലകണ്ഠപക്ഷി">
നീലകണ്ഠപക്ഷി

മണ്ണാത്തിക്കിളികളിൽ കേരളത്തിൽ അത്യപൂർവ്വമായി കണ്ടുവരുന്ന ഒരു പക്ഷിയാണ് നീലകണ്ഠപക്ഷി (ഇംഗ്ലീഷ്: Bluethroat, ശാസ്ത്രീയനാമം: "Luscinia svecica"). മുമ്പ് പാലക്കാട് ജില്ലയിലെ കാവശേരിയിൽ നിന്നും, തൃശൂർ ജില്ലയിലെ കോൾനിലങ്ങളിൽ നിന്നും ഇവയെ കണ്ടിട്ടുണ്ടെങ്കിലും 2010-2011-ൽ നടന്ന പഠനത്തിൽ മാത്രമാണ് ദക്ഷിണ കേരളത്തിൽ ഇവയെ കണ്ടെത്തിയത്. വരണ്ട ഊഷരപ്രദേശങ്ങൾ ഇഷ്ടപ്പെടുന്ന ഇവയെ കേരളത്തിൽ കൂടുതലായി കണ്ടുവരുന്നത് കാലാവസ്ഥാമാറ്റത്തെയാണ് സൂചിപ്പിക്കുന്നതെന്ന് വാദമുണ്ട്.

ഇതൊരു ദേശാടന പക്ഷിയാണ്. പ്രാണികളാണ് പ്രധാന ഭക്ഷണം. 13-14 സെ.മീ നീളം. കറുത്ത വാലും അതിന്റെ വശങ്ങളിലെ ചുന്ന അടയാളങ്ങളും ഒഴിച്ചാല് എല്ലായിടവും തവിട്ടു നിറമാണ്.



</doc>
<doc id="274349" url="https://ml.wikipedia.org/wiki?curid=274349" title="പതുങ്ങൻ ചിലപ്പൻ">
പതുങ്ങൻ ചിലപ്പൻ

ചിലപ്പൻ കിളികളിൽ കേരളത്തിൽ കാണാനാവുന്ന ഒരിനമാണ് പതുങ്ങൻ ചിലപ്പൻ അഥവാ വയനാടൻ ചിലപ്പൻ (ഇംഗ്ലീഷ്: Wynaad Laughingthrush, ശാസ്ത്രീയനാമം: "Garrulax delesserti"). 
1839-ൽ കോത്തഗിരിയിൽ നിന്നും ആദ്യമായി ഈ പക്ഷിയുടെ സ്പെസിമെൻ ശേഖരിച്ച അഡോൾഫ് ഡിലസ്സർട്ടിയെ അനുസ്മരിപ്പിക്കുന്ന വിധത്തിലാണ് ശാസ്ത്രീയനാമം.

ഇവ പശ്ചിമഘട്ടത്തിൽ ഗോവക്ക് തെക്കു ഭാഗത്തെ തദ്ദേശ ഇനമാണ്. ഇവ ഇടതൂര്ന്ന വനങ്ങളിൽ കൂട്ടമായി വലിയ ശബ്ദമുണ്ടാക്കിയാണ് സഞ്ചരിക്കുന്നത്. എന്നാൽ ഇവയെ കാണുക എളുപ്പമല്ല. 

മുകൾഭാഗം തവിട്ട് നിറത്തിലാണ് . കഴുത്തിൽ വെള്ള നിറവും, കണ്ണിലൂടെ വീതികൂടിയ കറുത്ത നിറവുമുണ്ട് . കട്ടിയുള്ള കൊക്കുകൾ ഇവയ്ക്കുണ്ട്.. നെഞ്ചിന് ചാരനിറവും, വയറും അടിവശവും ചെമ്പിച്ച നിറത്തിലും കാണപ്പെടുന്നു. 


</doc>
<doc id="274350" url="https://ml.wikipedia.org/wiki?curid=274350" title="വടക്കൻ ചിലുചിലപ്പൻ">
വടക്കൻ ചിലുചിലപ്പൻ

പാലക്കാട് ചുരത്തിനു തെക്കുള്ള പശ്ചിമഘട്ടഭാഗങ്ങളിൽ കാണപ്പെടുന്ന ഒരു ചിലപ്പൻ കിളിയാണ് വടക്കൻ ചിലുചിലപ്പൻ (ഇംഗ്ലീഷ്: Kerala Laughingthrush, ശാസ്ത്രീയനാമം: "Montecincla fairbanki"). 

ചാര നിറത്തിലുള്ള ചുണ്ടും ചെമ്പിച്ച വയറും തിരിച്ചറിയാവുന്ന കണ്ണിനോട് ചേർന്നുള്ള വരയും വീതികൂടിയ വെളുത്ത പുരികവും ഇവയ്ക്കുണ്ട്. പഴനികുന്നുകളിൽ ഇതിന്റെ ഒരു ഉപവിഭാഗത്തെ കാണുന്നുണ്ട്. ഇവയെ ജോടികളായൊ ചെറുകൂട്ടങ്ങളായോ മറ്റു പക്ഷികളുടെ കൂട്ടങ്ങളിൽ ചേർന്നും കാണാറുണ്ട്. ചില ചെടികളുടെ തേനാണ് പ്രധാന ഭക്ഷണം. ചില ചെടികളുടെ പൂവിതളുകളും ഭക്ഷിക്കാറുണ്ട്. 

പ്രജനന കാലം ഡിസംബർ മുതല് ജൂൺ വരെയാണ്. ഇത് മൂർദ്ധന്യത്തിലാവുന്നത് ഏപ്രിൽ മുതൽ മെയ് വരെയാണ്. പുല്ലും പായലും ഉപയോഗിച്ച് കോപ്പ പോലെയുണ്ടാക്കിയ കൂടിന്റെ ഉള്ളിൽ നനുത്ത നാരുകൾ കൊണ്ടുള്ള ഉൾഭാഗം ഉണ്ടാവും. പച്ചപ്പുകൾക്കിടയിൽ ഒളിപ്പിച്ചുവച്ച കൂടായിരിക്കും. 
ചുവന്ന അടയാളങ്ങളുള്ള നീലനിറത്തിലുള്ള മുട്ടകളാണ് ഇടുന്നത്. കുഞ്ഞുങ്ങൾ പറക്കുകയോ കൂട്ടിൽ നിന്നു മറ്റേതെങ്കിലും ജീവികൾ കുഞ്ഞിനേയോ മുട്ടയേയൊ ഭക്ഷിച്ചാൽ കൂട് നശിപ്പിച്ചു കളയും. കൂടാതെ വിരിയാത്ത മുട്ടകൾ ഇവർ തന്നെ ഭക്ഷിക്കുകയും ചെയ്യും. 

പശ്ചിമഘട്ടത്തിൽ പാലക്കാട്ടുചുരത്തിനു തെക്കുള്ള തദ്ദേശ ഇനമാണ് വടക്കൻ ചിലപ്പൻ. 1100 മീറ്ററിലും കൂടുതൽ ഉയരം ഉള്ളിടത്താണ് ഇവയെ കാണുന്നത്.



</doc>
<doc id="274351" url="https://ml.wikipedia.org/wiki?curid=274351" title="സിന്ധുതായി സപ്കാൽ">
സിന്ധുതായി സപ്കാൽ

അനാഥരായ കുട്ടികളുടെ സംരക്ഷണത്തിനും ഉന്നമനത്തിനുമായുള്ള പ്രവർത്തനങ്ങളിലൂടെ അറിയപ്പെടുന്ന ഒരു ഇന്ത്യൻ സാമൂഹ്യപ്രവർത്തകയാണ് സിന്ധുതായി സപ്കാൽ(ജനനം: 14 നവംബർ 1948). "അനാഥരുടെ അമ്മ' എന്ന് വിശേഷിപ്പിക്കപ്പെടുന്നു.

1948 നവംബർ 14-ന് മഹാരാഷ്ട്രയിൽ വാർധ ജില്ലയിൽ പിംപ്രി മേഘെീന്ന ഗ്രാമത്തിലെ ഒരു ദരിദ്രകുടുംബത്തിൽ ജനിച്ചു. അമ്മയുടെ എതിർപ്പുണ്ടായിട്ടും അച്ഛൻ അഭിമാൻജി സാഠെ മകളുടെ വിദ്യാഭ്യാസത്തെ പിന്തുണച്ചു. കാലി മേയ്ക്കാൻ എന്ന പേരിൽ വീട്ടിൽ നിന്നിറങ്ങുകയും സ്കൂളിലെത്തി സ്ലേറ്റിന് പണമില്ലാത്തതിനാൽ മരത്തിന്റെ ഇലകളിലെഴുതി പഠിക്കുകയും ചെയ്തു. ദാരിദ്ര്യം, കുടുംബത്തിലെ ചുമതലകൾ, നേരത്തേയുള്ള വിവാഹം എന്നീ കാരണങ്ങളാൽ നാലാം തരത്തിന് ശേഷം പഠനം നിർത്തേണ്ടിവന്നു.

പത്താം വയസ്സിൽ തന്നെ മുപ്പത്കാരനായ ശ്രീഹരി സപ്കാലുമായുള്ള വിവാഹം നടന്നു. 20 വയസ്സായപ്പോഴേക്കും 3 ആൺകുട്ടികളുടെ അമ്മയായിക്കഴിഞ്ഞിരുന്നു.

ഗ്രാമവാസികളിൽ നിന്നും ശേഖരിച്ച ചാണകവറളികൾ, അവർക്ക് പണം നൽകാതെ, വനം വകുപ്പുമായി ഒത്തുചേർന്ന് കച്ചവടമാക്കിയിരുന്ന ഒരു പ്രമാണിക്കെതിരെ സിന്ധുതായി പ്രക്ഷോഭം നടത്തി. ഇതേത്തുടർന്ന് പ്രശ്നത്തിൽ ജില്ലാകളക്ടർ ഇടപെടുകയുണ്ടായി. ഇതിൽ കുപിതനായ പ്രമാണി, 9 മാസം ഗർഭിണിയായിരുന്ന സിന്ധുതായിയെ ഉപേക്ഷിക്കുവാൻ ഭർത്താവ് ശ്രീഹരിയെ നിർബന്ധിതനാക്കി. 1973 ഒക്റ്റോബർ 14-ന് ഒരു കാലിത്തൊഴുത്തിൽ അവർ ഒരു പെൺകുഞ്ഞിന് ജന്മം നൽകി. കിലോമീറ്ററുകക്കകലെയുള്ള തന്റെ അമ്മയുടെ വീട്ടിലേക്ക് തനിയെ നടന്നെത്തിയെങ്കിലും തിരസ്ക്കരിക്കപ്പെട്ടു.

തുടർന്ന് ജീവിക്കാനായി റെയിൽ‌വേ പ്ലാറ്റ്ഫോമിലും മറ്റും ഭിക്ഷയെടുത്തു തുടങ്ങിയ അവർ തെരുവിലുപേക്ഷിക്കപ്പെട്ട കുട്ടികളുടെ കഷ്ടതകൾ നേരിട്ടറിഞ്ഞു. അനാഥക്കുട്ടികളെ അവർ ദത്തെടുക്കുകയും ഭിക്ഷാടനത്തിലൂടെ അവരെ കൂടി പോറ്റുകയും ചെയ്തു. തന്റെ സ്വന്തം മകളോട് പക്ഷപാതം തോന്നുന്നത് ഒഴിവാക്കാനായി ആ കുട്ടിയെ അവർ ശ്രീമന്ത് ദഗ്ദു സേഠ് ഹല്‌വായി എന്ന ട്രസ്റ്റിന് നൽകി.

അനാഥർക്കായി ജീവിതം തന്നെ ഉഴിഞ്ഞുവച്ച സിന്ധുതായി 'മായി' (അമ്മ) എന്ന് വിളിക്കപ്പെട്ടു. 1050-ൽല്പരം കുട്ടികളെ അവർ ദത്തെടുത്ത് സംരക്ഷിച്ചു. ഇന്ന് 243 മരുമക്കളും 1000-ൽല്പരം ചെറുമക്കളുമടങ്ങുന്ന കുടുംബമാണ് അവരുടേത്. അവർ വളർത്തിയ കുട്ടികളിൽ ഡോക്ടർമാർ, വക്കീലന്മാർ തുടങ്ങി നിരവധി അഭ്യസ്തവിദ്യരുണ്ട്. അവരിൽ ചിലർ - സിന്ധുതായിയുടെ സ്വന്തം മകളടക്കം - സ്വന്തമായി അനാഥാലയങ്ങളും നടത്തുന്നു.

മഹാരാഷ്ട്രാ സംസ്ഥാന ഗവണ്മെന്റിന്റെ അഹില്യാബായി ഹോൾക്കർ പുരസ്ക്കാരമടക്കം 270-ലേറെ പുരസ്ക്കാരങ്ങൾ നേടിയിട്ടുണ്ട്. ഇവരുടെ ജീവിതത്തെ ആധാരമാക്കി 2010-ൽ ആനന്ദ് മഹാദേവൻ സംവിധാനം ചെയ്ത "മീ സിന്ധുതായി സപ്കാൽ" (ഞാൻ സിന്ധുതായി സപ്കാൽ) എന്ന മറാഠി ചലച്ചിത്രം പുറത്തിറങ്ങി.




</doc>
<doc id="274353" url="https://ml.wikipedia.org/wiki?curid=274353" title="പുള്ളിച്ചിലപ്പൻ">
പുള്ളിച്ചിലപ്പൻ

ഏഷ്യയിൽ കാണപ്പെടുന്ന ഒരു പക്ഷിയാണ് പുള്ളിച്ചിലപ്പൻ (ഇംഗ്ലീഷ്: Puff-throated Babbler, Spotted Babbler; ശാസ്ത്രീയ നാമം: "Pellorneum ruficeps").

മുകളിൽ തവിട്ടു നിറവും അടിയിൽ വെള്ള നിറവും ആണുള്ളത്. വീർപ്പിച്ച വെള്ള കഴുത്തും ഉണ്ട്. ചെമ്പിച്ച തൊപ്പിയും ഇരുണ്ട കവിളുകളും ഉണ്ട്. ചെറിയ വട്ടത്തിലുള്ള ചിറകുകളാണ് ഉള്ളത്. 

ഏകദേശം മുപ്പതോളം ഉപവിഭാഗങ്ങളെ കണ്ടെത്തിയിട്ടുണ്ട്.. 

ഹിമാലയത്തിലും ഏഷ്യയിലെ കാടുകളിലുമാണ് കാണുന്നത്. . ഈർപ്പമുള്ള കാടുകളിൽ കുറ്റിക്കാടുകളീൽ പ്രത്യേകിച്ച് കുന്നിനോട് ചേർന്ന ഭാഗങ്ങളില് കാണുന്നു. കാടിന്റെ തറയിൽ ഉണങ്ങിയ ഇലകൾക്കിടയിലാണ് ഇര തേടുന്നത്. പെട്ടെന്നു കണ്ടുപിടിക്കാതിരിക്കാന് കുറ്റികാടുകളാണ് ഇവ തിരഞ്ഞെടുക്കുന്നത്. എന്നാൽ ഇവയ്ക്ക് ഉച്ചത്തിലുള്ള ശബ്ദമാണുള്ളത്.

മഴക്കാലത്താണ് പ്രജനന കാലം. ചെരിഞ്ഞ തറയിലാണ് കൂടുണ്ടാക്കുക. താഴെ ഭാഗത്തേക്കായിരിക്കും കൂടിന്റെ വാതിൽ. ഇലകളും കമ്പുകളും കൊണ്ട് ഉരുണ്ട കൂടായിരിക്കും. 2-5 മുട്ടകളാണ് ഇടുന്നത്. വിരിഞ്ഞ് 12-13 ദിവസംകൊണ്ട് കുഞ്ഞുങ്ങൾ പറക്കാറാകും. 


</doc>
<doc id="274363" url="https://ml.wikipedia.org/wiki?curid=274363" title="സമിന ബെയ്ഗ്">
സമിന ബെയ്ഗ്

സമിന ബൈയ്ഗ് അഥവാ സമിന ഖയാൽ ബൈയ്ഗ് "Samina Khayal Baig" (; born 19 September 1990 എവറസ്റ്റ് കൊടുമുടി കീഴടക്കുന്ന ആദ്യ പാകിസ്താൻ വനിതയും മൂന്നാമത്തെ പാകിസ്താനിയുമാണ്. ഇതു കൂടാതെ എവറസ്റ്റ് കീഴടക്കുന്ന ഏറ്റവും പ്രായം കുറഞ്ഞ മുസ്ലീം വനിതയുമാണ്.


</doc>
<doc id="274377" url="https://ml.wikipedia.org/wiki?curid=274377" title="ജെയിംസ് വാൻ">
ജെയിംസ് വാൻ

ഒരു മലേഷ്യൻ ആസ്ട്രേലിയൻ ചലച്ചിത്ര നിർമ്മാതാവും സംവിധായകനും രചയിതാവുമാണ് ജെയിംസ് വാൻ. (ജനനം: 2 ഫെബ്രുവരി 1977) ഭയാജനക ചലച്ചിത്രങ്ങൾക്ക് പ്രസിദ്ധനായ ജെയിംസ് വാനാണ് സോ ചലച്ചിത്ര പരമ്പരയിലെ ആദ്യ ചലച്ചിത്രം സംവിധാനം ചെയ്തതും ബില്ലി എന്ന സോയിലെ കേന്ദ്രകഥാപാത്രത്തെ സൃഷ്ടിച്ചതും. ഡെഡ് സൈലൻസ്, ഡെത്ത് സെന്റൻസ്, ഇൻസിഡിയസ്, , ദ കോൺജൂറിങ്ങ് , ദ കോൺജൂറിങ്ങ് 2 എന്നിവയാണ് ജെയിംസ് വാൻ സംവിധാനം ചെയ്ത മറ്റു പ്രമുഖ ചലച്ചിത്രങ്ങൾ. ഫാസ്റ്റ് ആൻഡ് ഫ്യൂരിയസ് പരമ്പരയിലെ ഏഴാം ചലച്ചിത്രമാണ് നിലവിൽ വാൻ സംവിധാനം ചെയ്തുകൊണ്ടിരിക്കുന്നത്. 2015ൽ ഈ ചലച്ചിത്രം പുറത്തിറങ്ങും. സ്വന്തം ചലച്ചിത്രങ്ങളുടേതുൾപ്പെടെ നിരവധി ചലച്ചിത്രങ്ങളുടെ രചനയും നിർമ്മാണവും വാൻ നിർവഹിച്ചിട്ടുണ്ട്.


</doc>
<doc id="274383" url="https://ml.wikipedia.org/wiki?curid=274383" title="കാർല ബ്രൂനി സർക്കോസി">
കാർല ബ്രൂനി സർക്കോസി

ഇറ്റാലിയൻ - ഫ്രഞ്ച് ഗായിക, ഗാനരചയിതാവ്, മുൻ ഫ്രഞ്ച് പ്രസിഡന്റ് നിക്കോളാസ് സർക്കോസിയുടെ പത്‌നി എന്നീ നിലകളിൽ അറിയപ്പെടുന്ന വനിതയാണ് കാർല ബ്രൂനി സർക്കോസി (ജനനം - 23 ഡിസംബർ 1967). സിയറ്റ് ടയർ നിർമ്മാണ കമ്പനിയുടെ സ്ഥാപകൻ വിർജീനിയോ ബ്രൂനി ടെഡെഷി കാർല ബ്രൂനിയുടെ മുത്തച്ഛനാണ്.

ആദ്യകാല മോഡൽ ആയിരുന്ന കാർല ബ്രൂനി സംഗീത രംഗത്തേക്ക് ശ്രദ്ധതിരിച്ചതോടെ 1997-ൽ ഫാഷൻ - മോഡലിംഗ് മേഖലയിലെ പ്രവർത്തനങ്ങൾ 
അവസാനിപ്പിച്ചു. 2002 ൽ കാർല ബ്രൂനി അരങ്ങേറ്റം കുറിച്ച ക്യുൽകുൻ മേഡി (Quelqu'un m'a dit) എന്ന ആൽബം ഫ്രഞ്ച് മാതൃഭാഷയായുള്ള രാഷ്ട്രങ്ങളിൽ വളരെ പ്രശസ്തമാവുകയും, ആ ആൽബത്തിലെ ഗാനങ്ങൾ വിവിധ ഹോളിവുഡ് സിനികളിൽ സ്ഥാനം പിടിക്കുകയും ചെയ്തിട്ടുണ്ട്.


</doc>
<doc id="274390" url="https://ml.wikipedia.org/wiki?curid=274390" title="അനന്യ ചാറ്റർജി">
അനന്യ ചാറ്റർജി

ഒരു ബംഗാളി ചലച്ചിത്രനടിയാണ് അനന്യ ചാറ്റർജി. 2010ലെ മികച്ച നടിക്കുള്ള ദേശീയപുരസ്കാരം നേടിയിട്ടുണ്ട്. 


</doc>
<doc id="274394" url="https://ml.wikipedia.org/wiki?curid=274394" title="എലിസബത്ത് ഡൊമീഷ്യൻ">
എലിസബത്ത് ഡൊമീഷ്യൻ

1975 മുതൽ 1976 വരെ മധ്യ ആഫ്രിക്കൻ റിപ്പബ്ലിക്കിന്റെ പ്രധാനമന്ത്രിയായിരുന്നു എലിസബത്ത് ഡൊമീഷ്യൻ (1925 – 26 ഏപ്രിൽ 2005). നാളിതുവരെ ഈ സ്ഥാനം വഹിച്ച ഒരേയൊരു സ്ത്രീയാണ് ഡൊമീഷ്യൻ.

മൂവ്മെന്റ് ഓഫ് സോഷ്യൽ എവല്യൂഷൻ ഓഫ് ബ്ലാക്ക് ആഫ്രിക്ക(എം.ഇ.എസ്.എ.എൻ.) എന്ന സംഘടനയിലൂടെയാണ് ഡൊമീഷ്യൻ രാഷ്ട്രീയത്തിൽ പ്രവേശിച്ചത്. അക്കാലത്ത് രാജ്യത്ത് നിയമസാധുതയുള്ള ഒരേയൊരു രാഷ്ട്രീയകക്ഷിയായിരുന്നു ഇത്. 1972-ൽ ഡൊമീഷ്യൻ ഈ കക്ഷിയുടെ വൈസ് പ്രസിഡന്റായി. 1975 ജനുവരി 2-ന്, ഏകാധിപതിയായിരുന്ന ഷാങ്-ബെദൽ ബൊക്കാസ്സ ഒരു പുതിയ ഭരണകൂടം സ്ഥാപിക്കുകയും പ്രധാനമന്ത്രി എന്ന തസ്തിക രൂപീകരിക്കുകയും ചെയ്തു. പിന്നീട് ഡൊമീഷ്യനെ പ്രധാനമന്ത്രി സ്ഥാനത്ത് നിയമിച്ചു. ഒരു ആഫ്രിക്കൻ രാജ്യത്തിന്റെ പ്രധാനമന്ത്രിയായ ആദ്യ വനിതയായിരുന്നു ഡൊമീഷ്യൻ. 

ബൊക്കാസ്സ സ്വയം ചക്രവർത്തിയായി അവരോധിക്കുന്നതിന്റെ സാധ്യതകൾ ചർച്ച ചെയ്യാൻ തുടങ്ങിയശേഷം ഡൊമീഷ്യനും ബൊക്കാസയും തമ്മിലുള്ള ബന്ധം ഉലയാൻ തുട‌‌ങ്ങി. ഡൊമീഷ്യൻ ഈ പദ്ധതികൾ പരസ്യമായി തള്ളിക്കളഞ്ഞു. ഇതെത്തുടർന്ന് ഡൊമീഷ്യനെ പുറത്താക്കുകയും 1976 ഏപ്രിൽ 7-ന് കാബിനറ്റ് പിരിച്ചുവിടുകയും ചെയ്തു. 1979 സെപ്റ്റംബറിൽ ബൊക്കാസ്സ ചക്രവർത്തിയെ പുറത്താക്കിയശേഷം ഡൊമീഷ്യനെ അറസ്റ്റ് ചെയ്യുകയും ബൊക്കാസ്സയുടെ തട്ടിപ്പുകൾ മറച്ചുവച്ചകുറ്റത്തിന് വിചാരണ ചെയ്യുകയും ചെയ്തു. കുറച്ചുനാൾ ജയിലിൽ കഴിഞ്ഞ ഡൊമീഷ്യനെ 1980-ലെ വിചാരണയ്ക്കുശേഷം രാഷ്ട്രീയത്തിൽ തിരിച്ചുവരുന്നത് തടഞ്ഞു. എങ്കിലും മുൻകാല രാഷ്ട്രീയ നേതാവ്, വ്യവസായി എന്നീ നിലകളിൽ ഡൊമീഷ്യൻ ഒരു പ്രധാന വ്യക്തിയായി തുടർന്നു.


</doc>
<doc id="274404" url="https://ml.wikipedia.org/wiki?curid=274404" title="മരിയ ഡെ ലൂർദ് പിന്റാസിൽഗോ">
മരിയ ഡെ ലൂർദ് പിന്റാസിൽഗോ

മരിയ ഡെ ലൂർദ് റൂയിവോ ഡ സിൽവ ഡെ മാറ്റോസ് പിന്റാസിൽഗോ, (); (അബ്രാന്റെസ്, സാവോ ജൊആവോ ബാപ്റ്റിസ്റ്റ, 1930 ജനുവരി 18 – ലിസ്ബൺ, 2004 ജൂലൈ 10) പോർച്ചുഗലിന്റെ പ്രധാനമന്ത്രിയായിരുന്ന ഏക വനിതയായിരുന്നു. യൂറോപ്പിൽ പ്രധാനമന്ത്രി സ്ഥാനത്തെത്തുന്ന മൂന്നാമത്തെ വനിതയും മരിയയാണ്. മാർഗരറ്റ് താച്ചർ ഈ സ്ഥാനത്തേയ്ക്ക് തിരഞ്ഞെടുക്കപ്പെട്ട് രണ്ടു മാസത്തിനുശേഷമാണ് മരിയ ഈ സ്ഥാനത്തെത്തിയത്.


</doc>
<doc id="274415" url="https://ml.wikipedia.org/wiki?curid=274415" title="ഫാത്തിമ ജിബ്രൽ">
ഫാത്തിമ ജിബ്രൽ

ഒരു സൊമാലിയൻ പരിസ്ഥിതിപ്രവർത്തകയാണ് ഫാത്തിമ ജിബ്രൽ. കയറ്റുമതിക്കായും പാചകഇന്ധനമായും മരക്കരി ഉപയോഗിക്കുന്നതിനെ നിരുൽസാഹപ്പെടുത്താൻ നടത്തിയ പ്രവർത്തനങ്ങളാൽ ശ്രദ്ധേയയാണ് ഫാത്തിമ ജിബ്രൽ. അഞ്ഞൂറോളം വർഷം നിലനിൽക്കാവുന്ന അക്കേഷ്യ മരങ്ങൾ മരക്കരിക്ക് അറബിനാട്ടുകളിൽ വലിയ അളവിൽ ആവശ്യമുള്ളതിനാൽ മുറിച്ച് കരിയാക്കി കയറ്റുമതി ചെയ്യുന്നത് സൊമാലിയയിൽ വളരെ വ്യാപകമായിരുന്നു. ഇങ്ങനെ അക്കേഷ്യ വെട്ടിനശിപ്പിക്കുന്നത് വൻതോതിൽ വനനശീകരണത്തിനും പരിസ്ഥിതിനാശത്തിനും കാരണമായി. ഇക്കാര്യത്തെപ്പറ്റി ജനങ്ങളെ ബോധവൽക്കരിക്കാൻ ശ്രീമതി ജിബ്രൽ നടത്തിയ ശ്രമങ്ങൾക്കൊടുവിൽ സർക്കാർ മരക്കരി കയറ്റുമതി ചെയ്യുന്നത് നിരോധിക്കുകയുണ്ടായി.



</doc>
<doc id="274424" url="https://ml.wikipedia.org/wiki?curid=274424" title="മീര">
മീര

രാജസ്ഥാനിൽ ജീവിച്ചിരുന്ന വലിയ ഒരു കൃഷ്ണഭക്തയും മീരാഭജനുകൾ എഴുതി എന്നു കരുതിപ്പോരുന്ന കവിയുമാണ് മീര അഥവാ മീരാഭായി. അതീവപ്രശസ്തമാണ് മീരാഭജനുകൾ. ഇന്ത്യയിലെങ്ങും വിവർത്തനം ചെയ്ത് വിദേശങ്ങളിലും ഇവ പാടിപ്പോരുന്നു. എല്ലാ ആഗ്രഹങ്ങളും മറക്കാൻ ഉതകുന്ന കൃഷ്ണഭക്തിയാണ് ഇവയിലെ മുഖ്യപ്രമേയം. മീരയെക്കുറിച്ച് ധാരാളം സിനിമകളും ഉണ്ടായിട്ടുണ്ട്.

രജപുത്ര രാജകുമാരിയായിരുന്ന മീര രാജസ്ഥാനിലെ കുട്കി ഗ്രാമത്തിൽ 1498-ൽ ജനിച്ചു. 1600-കളിലെ ഭക്തി മുന്നേറ്റ സംസ്കാരത്തിൽ ബഹുമാനിക്കപ്പെട്ടിട്ടുള്ള വ്യക്തിത്വം ആയി മീരയെ ഭക്തമലിൽ പരാമർശിച്ചിരിക്കപ്പെട്ടിരിക്കുന്നു, സാമൂഹികവും കുടുംബപരവുമായ കൺവെൻഷനുകളിൽ മീരയുടെ നിർഭയമായ അവഗണന ഏറ്റവും പ്രശസ്തമായ ഐതിഹ്യങ്ങളിൽ ചൂണ്ടിക്കാട്ടുന്നു. ഭഗവാൻ ശ്രീകൃഷ്ണനോടുള്ള ഭക്തി, കൃഷ്ണനെ അവരുടെ ഭർത്താവായി പരിഗണിക്കുന്നു, മതപരമായ അവരുടെ തികഞ്ഞ ഭക്തിയുടെ പേരിൽ ബന്ധുക്കളാൽ അവർ പീഡിപ്പിക്കപ്പെട്ടു.

മീരയെക്കുറിച്ചുള്ള പല കവിതകളും ഭജനകൾ എന്ന് അറിയപ്പെടുന്നു, ഇന്ത്യയിലുടനീളം ഇത് പ്രശസ്തമാണ്. 


</doc>
<doc id="274429" url="https://ml.wikipedia.org/wiki?curid=274429" title="ബിഷ്ണോയ്">
ബിഷ്ണോയ്

പടിഞ്ഞാറൻ ഥാർ മരുഭൂമിയിലും ഇന്ത്യയുടെ വടക്കൻ സംസ്ഥാനങ്ങളിലും കാണപ്പെടുന്ന ഒരു ഹിന്ദു മതവിഭാഗമാണ് ബിഷ്ണോയ്. (വിഷ്നോയ് എന്നും അറിയപ്പെടുന്നു)വൈഷ്ണവ ആരാധകരായ ഒരു വിഭാഗമാണിവർ. ഗുരു ജംബേശ്വർ രൂപപ്പെടുത്തിയ ഇരുപത്തി ഒൻപത് തത്ത്വങ്ങൾ അടിസ്ഥാനമാക്കിയാണ് ബിഷ്ണോയികൾ ജീവിച്ചുവരുന്നത്. പ്രകൃതിസംരക്ഷണത്തിലും, സസ്യജന്തുജാലങ്ങളോടുള്ള സ്നേഹത്തിലും ബിഷ്ണോയികൾ പ്രസിദ്ധരാണ്. ഇവരെ പ്രഹ്ലാദപന്ഥികൾ എന്നും അറിയപ്പെടുന്നു. 2010 ലെ കണക്കനുസരിച്ച് 600,000 വിഷ്നോയ് വിഭാഗത്തിന്റെ അനുയായികൾ വടക്കൻ, മധ്യ ഇന്ത്യയിൽ താമസിക്കുന്നുണ്ട്.

ബീസ് ഇരുപത്, നൗ ഒൻപത് ഈ രണ്ടു വാക്കുകൾ ചേർന്നാണ് ബിഷ്ണോയ് എന്ന വാക്കുണ്ടായത്.

രാജാവിന്റെ ആൾക്കാർ മരം മുറിക്കുന്നതു തടയാൻ 1730-ൽ 363 ബിഷ്ണോയികൾക്ക് ജീവൻ ബലിനൽകേണ്ടിവന്നു. മരം മുറിക്കാതിരിക്കാൻ മരത്തിൽ കെട്ടിപ്പിടിച്ച് നിൽകുകയാണ് ചെയ്തത്. 1730 സെപ്റ്റംബർ 9-ന് ജോധ്പൂറിന്റെ മഹാരാജാവായ അഭയ് സിംഗിന്റെ പടയാളികൾ വിറകിനായി ഒരു ബിഷ്ണോയി ഗ്രാമമായ ഖെജാരിയിലെ മരങ്ങൾ മുറിക്കാനായി എത്തിയതറിഞ്ഞ് ഗ്രാമത്തിലെ അംഗമായ അമൃതാ ദേവി അവരെ തടയാൻ ശ്രമിക്കുകയും, അവരുടെ അപേക്ഷയെ പടയാളികൾ നിരസിച്ചതിനെ തുടർന്ന് അമൃതാദേവിയും അവരുടെ കുടുംബവും വെട്ടാനുള്ള വൃക്ഷങ്ങളെ കെട്ടിപ്പിടിച്ചുകൊണ്ടു നിലകൊള്ളുകയും ചെയ്തു. ഇതിലും പിന്തിരിയാതിരുന്ന പടയാളികൾ ആ കുടുംബത്തിലെ എല്ലാവരേയും മരങ്ങളോടൊപ്പം വെട്ടിവീഴ്ത്തി. ഇതറിഞ്ഞ് തടിച്ചു കൂടിയവരിൽ മരങ്ങളെ ആലിംഗനം ചെയ്ത 363-ബിഷ്ണോയികളേയും അതേ രീതിയിൽ പടയാളികൾ മരങ്ങളോടൊപ്പം വെട്ടി വീഴ്ത്തി. ഇതറിഞ്ഞ മഹാരാജാവ് തന്റെ പടയാളികളെ മരം വെട്ടുന്നതിൽ നിന്നും തടയുകയായിരുന്നു.

ബിഷ്ണോയുകളുടെ ജീവിതത്തിൽ പാലിക്കേണ്ടുന്ന ഇരുപത്തിഒൻപതു നിയമങ്ങൾ താഴെക്കൊടുത്തിരിക്കുന്നു.


</doc>
<doc id="274431" url="https://ml.wikipedia.org/wiki?curid=274431" title="കരൊലിന കോസ്റ്റ്നർ">
കരൊലിന കോസ്റ്റ്നർ

2014 ഒളിമ്പിക്സിലെ ഫിഗർസ്കേറ്റിങ് വിഭാഗത്തിലെ വെങ്കലമെഡൽ ജേതാവാണ് കരൊലിന കോസ്റ്റ്നർ ("Carolina Kostner"). 1987 ഫെബ്രുവരി 8 ന് ഇറ്റലിയിൽ ജനിച്ച ഇവർ 2012 ലെ ലോകചാമ്പ്യൻ, 2007-2008, 2010, 2012-2013 വർഷങ്ങളിലെ യൂറോപ്യൻ ചാമ്പ്യൻ, 2011 -ലെ ഗ്രാന്റ്പ്രിക്സ് ഫൈനൽ ചാമ്പ്യൻ; കൂടാതെ (2005, 2008, 2011, 2013) വർഷങ്ങളിലെ ലോക ചമ്പ്യൻഷിപ്പു മെഡലുകൾ, 2006, 2009, 2011, 2014 തുടങ്ങിയ വർഷങ്ങളിലെ യൂറോപ്യൻ ചാമ്പ്യൻഷിപ്പുകൾ, 2007, 2008, 2010 വർഷങ്ങളിലെ ഗ്രാന്റ്പ്രിക്സ് ഫൈനലുകൾ, 2003-ൽ ലോക ജൂനിയർ വെങ്കല മെഡൽ എന്നിവയും കരസ്ഥമാക്കിയിട്ടുണ്ട്. ഇതിനെല്ലാമ്ം പുറമെ ഏഴു പ്രാവശ്യം ഇറ്റാലിയൻ ദേശിയ ചാമ്പ്യനുമായിരുന്നു.


</doc>
<doc id="274435" url="https://ml.wikipedia.org/wiki?curid=274435" title="രേഖ ഭരദ്വാജ്">
രേഖ ഭരദ്വാജ്

2011-ൽ പുറത്തിറങ്ങിയ "ഇഷ്കിയ" എന്ന ഹിന്ദി ചിത്രത്തിലെ ഗാനാലാപനത്തിന് ഏറ്റവും നല്ല പിന്നണിഗായികയ്ക്കുള്ള ദേശീയപുരസ്കാരം നേടിയ ഇന്ത്യൻ ചലച്ചിത്രപിന്നണിഗായികയാണ് രേഖ ഭരദ്വാജ് "Rekha Bhardwaj". "സാത് ഖൂൻ മാഫ്" എന്ന ചിത്രത്തിലെ ഡാർളിങ് എന്ന ഗാനത്തിന് ഏറ്റവും നല്ല പിന്നണിഗായികയ്ക്കുള്ള ഫിലിംഫെയർ പുരസ്കാരം ഉഷാ ഉതുപ്പുമായി പങ്കിട്ടു. സംഗീതസംവിധായകൻ, നിർമ്മാതാവ്, സംവിധായകൻ എന്നീ നിലകളിൽ പ്രശസ്തനായ വിശാൽ ഭരദ്വാജിനെ വിവാഹം കഴിച്ചു.


</doc>
<doc id="274438" url="https://ml.wikipedia.org/wiki?curid=274438" title="ഗിരിജ വ്യാസ്">
ഗിരിജ വ്യാസ്

ഇന്ത്യയിലെ പതിനഞ്ചാം ലോക്സഭയിലെ നഗരദാരിദ്ര്യനിർമ്മാർജ്ജന വകുപ്പ് മന്ത്രിയായി ചുമതലയേറ്റ ഗിരിജ വ്യാസ് രാജസ്ഥാനിലെ ചിറ്റാർഗർഹ് ലോക്സഭമണ്ഡലത്തിൽ നിന്നുമാണ്. ദേശീയ വനിതാ കമ്മീഷൻ ചെയർ പേഴ്സണായിരുന്ന ഗിരിജ വ്യാസ് 2013 ജൂണിലാണ് കേന്ദ്രമന്ത്രിയാകുന്നത്.

ദേശീയ വനിത കമ്മീഷൻ മുൻ അധ്യക്ഷ. മൂന്നു തവണ ലോക്സഭാംഗമായി. രണ്ടു തവണ കേന്ദ്രമന്ത്രിയായി സേവനം അനുഷ്ഠിച്ചു. 1985–90 കാലയളവിൽ സംസ്ഥാന മന്ത്രിസഭയിലെ അംഗമായിരുന്നു. കോൺഗ്രസിന്റെ മാധ്യമ വിഭാഗം ചെയർപേഴ്സൺ. 


</doc>
<doc id="274440" url="https://ml.wikipedia.org/wiki?curid=274440" title="ദീപാ ദാസ്‌മുൻഷി">
ദീപാ ദാസ്‌മുൻഷി

15ആം ലോകസഭയിലെ നഗരവികസന മന്ത്രിയാണ് പശ്ചിമ ബംഗാളിലെ റായ്ഗഞ്ചിൽ നിന്നും ഇന്ത്യൻ നാഷണൽ കോൺഗ്രസ്സ് സ്ഥാനാർത്ഥിയായി വിജയിച്ച ദീപാ ദാസ്‌മുൻഷി. 1960 ജൂലൈ 15 ന് കോൽകത്തയിൽ ബിനോയ് ഘോഷ് - ദുർഗാഘോഷ് ദമ്പതികളുടെ മകളായി ജനിച്ചു. 1994 ഏപ്രിൽ 15 നു പ്രിയ രഞ്ജൻ ദാസ് മുൻഷിയെ വിവാഹം കഴിച്ചു.


</doc>
<doc id="274443" url="https://ml.wikipedia.org/wiki?curid=274443" title="നോബൽ സമ്മാന ജേതാക്കളായ സ്ത്രീകളുടെ പട്ടിക">
നോബൽ സമ്മാന ജേതാക്കളായ സ്ത്രീകളുടെ പട്ടിക

ഭൗതികശാസ്ത്രം, രസതന്ത്രം, വൈദ്യശാസ്‌ത്രം, സാഹിത്യം, സമാധാനപ്രവർത്തനങ്ങൾ, സാമ്പത്തികശാസ്ത്രം എന്നീ മേഖലകളിൽ മഹത്തായ സംഭാവനകൾക്ക്‌ നൽകുന്ന പുരസ്‌കാരമാണ്‌ നോബൽ സമ്മാനം. 1901 മുതൽ 2019 വരെ 866 പുരുഷന്മാർക്കും, 53 സ്ത്രീകൾക്കും , 24 സംഘടനകൾക്കും നോബൽ സമ്മാനം ലഭിച്ചു. രണ്ടു തവണ പുരസ്കാരം ലഭിച്ചിട്ടുള്ള ഏക വനിതയാണ്‌ മേരി ക്യൂറി.


</doc>
<doc id="274449" url="https://ml.wikipedia.org/wiki?curid=274449" title="ഖാലിദ സിയ">
ഖാലിദ സിയ

1991 മുതൽ 1996 വരെയും 2001 മുതൽ 2006 വരെയും ബംഗ്ലാദേശിന്റെ പ്രധാനമന്ത്രിയായിരുന്ന രാഷ്ട്രീയ നേതാവാണ് ബീഗം ഖാലിദ സിയ (; ജനനം 1945 ഓഗസ്റ്റ് 15). 1991-ൽ അധികാരത്തിലെത്തിയപ്പോൾ രാഷ്ട്ര‌ത്തിന്റെ ചരിത്രത്തിൽ ഒരു ജനാധിപത്യ ഭരണകൂടത്തിന്റെ തലപ്പത്തെത്തുന്ന ആദ്യ സ്ത്രീയായി ഇവർ മാറി. 1988–1990 കാലഘട്ടത്തിൽ പാകിസ്താൻ പ്രധാനമന്ത്രിയായിരുന്ന ബേനസീർ ഭൂട്ടോയ്ക്ക് ശേഷം ഇസ്ലാമികലോകത്ത് ഈ ബഹുമതി നേടുന്ന രണ്ടാമത്തെ സ്ത്രീയായിരുന്നു ഖാലിദ സിയ. തന്റെ ഭർത്താവായിരുന്ന പ്രസിഡന്റ് സിയാവൂർ റഹ്മാൻ 1970-കളുടെ അവസാനം സ്ഥാപിച്ച ബംഗ്ലാദേശ് നാഷണലിസ്റ്റ് പാർട്ടി (ബി.എൻ.പി.) എന്ന കക്ഷിയുടെ നേതാവുമാണ് ഖാലിദ സിയ.

1982-ൽ പട്ടാള അട്ടിമറിയിലൂടെ സൈനിക ജനറൽ എർഷാദ് അധികാരം പിടിച്ചെടുത്തതിനുശേഷം 1990-ൽ ഇർഷാദിന്റെ ഭരണകൂടം നിലം പതിക്കുന്നതുവരെ ഖാലിദ ജനാധിപത്യത്തിനായുള്ള മുന്നേറ്റത്തിന്റെ ഭാഗമായിരുന്നു. 1991-ലെ പൊതു തിരഞ്ഞെടുപ്പിൽ ബി.എൻ.പി. അധികാരത്തിൽ വന്നതോടെ ഖാലിദ ഭരണത്തിലെത്തി. 1996-ൽ കുറച്ചുകാലം മാത്രം അധികാരത്തിലുണ്ടായിരുന്ന ഭരണകൂടത്തിലും ഖാലിദ പ്രധാനമന്ത്രിയായിരുന്നു. 1996-ൽ രണ്ടാം വട്ട തിരഞ്ഞെടുപ്പിനുശേഷം അവാമി ലീഗ് അധികാരത്തിൽ വന്നു. 2001-ൽ വീണ്ടും ഖാലിദ സിയയുടെ പാർട്ടി അധികാരത്തിലെത്തി. 1991-ലും 1996-ലും 2001-ലും നടന്ന തിരഞ്ഞെടുപ്പുകളിൽ ബംഗ്ലാദേശിൽ അഞ്ച് പാർലമെന്റ് മണ്ഡലങ്ങളിൽ നിന്ന് ഖാലിദ സിയ തിരഞ്ഞെടുക്കപ്പെടുകയുണ്ടായി.

"ഫോബ്സ്" മാസിക ലോകത്തെ ഏറ്റവും ശക്തരായ സ്ത്രീകളുടെ പട്ടികയിൽ ഖാലിദ സിയയെ 2004-ൽ 14-ആം സ്ഥാനത്തും, 2005-ൽ 29-ആം സ്ഥാനത്തും, 2006-ൽ 33-ആം സ്ഥാനത്തും ഉൾപ്പെടുത്തിയിരുന്നു.

2006-ൽ കാലാവധി അവസാനിച്ചശേഷം 2007 ജനുവരിയിൽ നടത്താനിരുന്ന തിരഞ്ഞെടുപ്പ് രാഷ്ട്രീയ അക്രമങ്ങളും ഉൾപ്പോരും കാരണം വൈകുകയുണ്ടായി. ഇത് രക്തച്ചൊരിച്ചിലില്ല്ലാതെ ഒരു പട്ടാളവിപ്ലവത്തിലൂടെ ഒരു കാവൽ ഭരണകൂടം അധികാരത്തിലെത്തി. ഇക്കാലത്ത് ഖാലിദ സിയയ്ക്കും രണ്ട് മക്കൾക്കുമെതിരായി അഴിമതിക്കേസുകൾ ചാർജ്ജ് ചെയ്യുകയുണ്ടായി.




</doc>
<doc id="274455" url="https://ml.wikipedia.org/wiki?curid=274455" title="ഹാഷിർ മുഹമ്മദ്">
ഹാഷിർ മുഹമ്മദ്

മലയാള തിരക്കഥാകൃത്താണ് ഹാഷിർ മുഹമ്മദ് (ജനനം: 1984 നവംബർ 18). 'നീലാകാശം പച്ചക്കടൽ ചുവന്ന ഭൂമി' എന്ന ചിത്രത്തിന്റെയും '5 സുന്ദരികൾ' എന്ന ചിത്രത്തിലെ 'ആമി' എന്ന ഭാഗത്തിന്റെയും തിരക്കഥ രചിച്ചത് ഇദ്ദേഹമാണ്. താമസിച്ചിരുന്ന ഫ്ലാറ്റിൽ യുവതിയെ മാനഭംഗപ്പെടുത്താൻ ശ്രമിച്ച കുറ്റത്തിന് ഇയാളെ പോലീസ് അറസ്റ്റ് ചെയ്യുകയുണ്ടായി. കോടതി 14 ദിവസത്തേയ്ക്ക് ഇയാളെ റിമാന്റ് ചെയ്തു.

കോട്ടയ്ക്കൽ ജനിച്ച ഇദ്ദേഹം 2006 ബാച്ചിൽ തിരുവനന്തപുരം എഞ്ചിനിയറിംഗ് കോളേജിൽ നിന്ന് പാസായ വ്യക്തിയാണ്.

വിദ്യാഭ്യാസത്തിനുശേഷം ചലച്ചിത്രങ്ങളിൽ പ്രവർത്തിക്കുന്നതിനു മുൻപ് ഇദ്ദേഹം ആക്സഞ്ച്വർ, നോക്കിയ, എച്ച്.സി.എൽ., നോക്കിയ, ഡ്യൂയിഷ് ബാങ്ക് എന്നിവിടങ്ങളിൽ അഞ്ചു വർഷം പ്രവർ‌ത്തിച്ചിരുന്നു. ചെന്നൈ, ബാങ്കളൂർ, ഹെൽസിങ്കി, സിങ്കപ്പൂർ എന്നിവിടങ്ങളിൽ ഇദ്ദേഹം ജോലി ചെയ്തിരുന്നു.

2013 ജൂണിൽ റിലീസ് ചെയ്ത അൻവർ റഷീദ് സംവിധാനം ചെയ്ത ആമി (5 സുന്ദരികൾ എന്ന ചലച്ചിത്രത്തിന്റെ ഒരു ഭാഗം); 2013 ഓഗസ്റ്റിൽ റിലീസ് ചെയ്ത നീലാകാശം പച്ചക്കടൽ ചുവന്ന ഭൂമി (സമീർ താഹിർ സംവിധാനം ചെയ്തത്) എന്നിവയാണ് ഇദ്ദേഹം തിരക്കഥ രചിച്ച് പുറത്തിറങ്ങിയ ചിത്രങ്ങൾ. ഇവ രണ്ടും പ്രദർശനവിജയം നേടിയവയും വിമർശകരുടെ പ്രശംസ പിടിച്ചുപറ്റിയവയുമാണ്.

2014 ഫെബ്രുവരി 28-ന്, മരട് പോലീസ് ഹാഷിർ മുഹമ്മദിനെ ഇദ്ദേഹത്തിന്റെ അപ്പാർട്ട്മെന്റിൽ നിന്ന് ഒരു സ്ത്രീയെ ലൈംഗിക ഉദ്ദേശത്തോടുകൂടി ആക്രമിച്ചു എന്ന കുറ്റത്തിന് അറസ്റ്റ് ചെയ്യുകയുണ്ടായി.

പത്താം നിലയിൽ താമസിക്കുന്ന വീട്ടമ്മ, നാലാം നിലയിൽ സഹോദരി താമസിക്കുന്ന ഫ്ലാറ്റിൽ ബേബി ഫുഡ് എടുക്കാനായി വന്നപ്പോൾ മുകളിലത്തെ നിലയിൽ നിന്ന് നഗ്നനായി വന്ന ഹാഷിർ ആക്രമിക്കുകയായിരുന്നു. ചെറുത്തുനിന്ന യുവതിയെ ആക്രമിച്ചതിനെത്തുടർന്ന് കരച്ചിൽ കേട്ട് പുറത്തിറങ്ങിയ അയൽക്കാർ ഇദ്ദേഹത്തെ കീഴ്പ്പെടുത്തി പോലീസിലേൽപ്പിച്ചു. ഹാഷിർ മയക്കുമരുന്നുപയോഗിച്ചിരുന്നുവെന്നും പോലീസ് വെളിപ്പെടുത്തി. ഇദ്ദേഹത്തിന്റെ ഫ്ലാറ്റിൽ നിന്ന് പോലീസ് കഞ്ചാവ് പിടിച്ചെടുക്കുകയുണ്ടായി. 

കുറ്റകൃത്യങ്ങൾക്ക് എറണാകുളം സെഷൻസ് കോടതി ഇദ്ദേഹത്തിന് മൂന്നര വർഷം തടവും നാൽപ്പതിനായിരം രുപ പിഴയും വിധിക്കുകയുണ്ടായി.

http://www.imdb.com/name/nm5761922/filmotype"IMDB"
http://www.thehindu.com/features/metroplus/the-reel-ride/article5003395.ece



</doc>
<doc id="274464" url="https://ml.wikipedia.org/wiki?curid=274464" title="8 ¼ സെക്കന്റ്">
8 ¼ സെക്കന്റ്

കനകരാഘവൻ സംവിധാനം ചെയ്ത് മിയ ജോർജ്ജ്, പദ്മസൂര്യ എന്നിവർ പ്രധാന വേഷത്തിലഭിനയിക്കുന്ന ഒരു മലയാളചലച്ചിത്രമാണ് 8 ¼ സെക്കന്റ് (എട്ടേകാൽ സെക്കന്റ്) ഏറ്റവും ദൈർഘ്യമേറിയ വെള്ളത്തിനടിയിൽ ചിത്രീകരിച്ച ഗാനം ഈ ചിത്രത്തിലേതാണ്. ചിത്രത്തിൽ മൂന്നു ക്യാമറകൾ ഒരേ സമയം ഉപയോഗിക്കുക വഴി ഒരു സിൻ പോലും മുറിച്ച് വേറെ ഷോട്ടുകൾ ആക്കി മാറ്റേണ്ട ആവശ്യം ഇല്ലായിരുന്നു. ഇവരെ കൂടാതെ സുരാജ് വെഞ്ഞാറമൂട്, മധു, ജനാർദ്ദനൻ, വിജയരാഘവൻ തുടങ്ങിയവരും ചിത്രത്തിൽ അഭിനയിക്കുന്നുണ്ട്. റഫീഖ് അഹമ്മദിന്റെ വരികൾക്ക് ഈണം പകർന്നിരിക്കുന്നത് സന്തോഷ് കോളിനാണ്.

സന്ദീപ് (പദ്മസൂര്യ) എന്ന കഥാപാത്രമാണ് ചിത്രത്തിലെ ഹീറോ. അദ്ദേഹം ഒരു തൊഴിൽ രഹിതനാണ്. നാട്ടിലെ പ്രധാന ധനികനായ മേമോം സാറിന്റെ വീട്ടിലെ െ്രെഡവറാണ് സന്ദീപിന്റെ അച്ഛൻ. മേനോന്റെ മകൾ നീതു (ജിമി ) മുംബയിൽ സൗണ്ട് എഞ്ചിനീയറാണ്. തന്റെ തറവാട് സന്ദർശിക്കാനും ഹൈറേഞ്ചിലെ കുന്നുകളിൽ നിന്ന് ചില പ്രത്യേക ശബ്ദങ്ങൾ റെക്കോഡ് ചെയ്യാനുമായി നീതു നാട്ടിലെത്തുന്നതോടെ സന്ദീപിന്റെ ജീവിതം മാറിമറിയുന്നു. നീതുവുമായുള്ള സൗഹൃദത്തിലൂടെ തന്നിൽ മറഞ്ഞു കിടന്ന പല കഴിവുകളും സന്ദീപ് കണ്ടെത്തുന്നു. അതേ സമയം ഇടുങ്ങിയ മനസുള്ള തന്റെ കാമുകനായ മിഥുനേക്കുറിച്ച് (രോഹിത്ത് വിജയൻ)ആശങ്കയുമുണ്ടാവുന്നു. നീതുവിന് കേരളത്തിലേയ്ക്ക് ട്രാൻസ്ഫർ കിട്ടുന്നു. അവൾ തന്റെ സ്ഥാപനത്തിൽത്തന്നെ സന്ദീപിനും ഒരു ജോലി വാങ്ങിക്കൊടുക്കുന്നു. അങ്ങനെ അവർ തമ്മിൽ അടുക്കുന്നതും തുടർന്നുള്ള സംഭവങ്ങളുമാണ് ചിത്രത്തിന്റെ ഇതിവൃത്തം.



</doc>
<doc id="274467" url="https://ml.wikipedia.org/wiki?curid=274467" title="ലക്ഷ്മി (ഹിന്ദി ചലച്ചിത്രം)">
ലക്ഷ്മി (ഹിന്ദി ചലച്ചിത്രം)

രാഗേഷ് കുക്കുനൂർ സംവിധാനം ചെയ്ത് 2014ൽ പുറത്തിറങ്ങാൻ പോകുന്ന ഒരു ഹിന്ദി ചലച്ചിതമാണ് ലക്ഷ്മി. ഇന്ത്യയിലെ വിവിധഭാഗങ്ങളിൽ നടക്കുന്ന മനുഷ്യക്കടത്തിനേയും ബാലവേശ്യാവൃത്തിയേയുമാണ് ചിത്രത്തിൽ പരാമർശിച്ചിരിക്കുന്നത്. മൊണാലീ ഠാക്കൂർ ലക്ഷ്മി എന്ന ചിത്രത്തിലെ പ്രധാന കഥാപാത്രമായി അഭിനയിക്കുന്നു. 2014 ജനുവരിയിൽ ചിത്രം കാലിഫോർണിയയിലെ പാം സ്പ്രിങ്സ് അന്താരാഷ്ട്ര ചലച്ചിത്രമേളയിൽ പ്രദർശിപ്പിക്കുകയും ഓഡിയൻസ് അവാഡ് കരസ്ഥമാക്കുകയും ചെയ്തിരുന്നു. ജനുവരി 17നു ചിത്രം പുറത്തിറങ്ങാൻ തീരുമാനിച്ചിരുന്നെങ്കിലും കുട്ടികൾക്കെതിരായ ലൈംഗിക അധിക്രമം ചിത്രത്തിലുള്ളതിനാൽ സെൻസർ ബോഡ് അനുമതി നിഷേധിക്കുകയായിരുന്നു.


</doc>
<doc id="274470" url="https://ml.wikipedia.org/wiki?curid=274470" title="തന്ത്രം">
തന്ത്രം

പ്രാചീന ഭാരതത്തിൽ ഉടലെടുത്ത ഒരു തരം ധ്യാനമാർഗ്ഗമാണ് "തന്ത്രം" അഥവാ "തന്ത്ര". ഇത് ഭാരതത്തിൽ ഏ ഡി അഞ്ചാം നൂറ്റാണ്ടിന് മുനുപ് രൂപംകൊണ്ടതാണെന്ന് ചരിത്രരേഖകൾ കാണിക്കുന്നത്. ഈ ധ്യാനമാർഗ്ഗം ഹിന്ദു, ബുദ്ധ, ജൈന വിശ്വാസധാരകളിൽ ആചരിക്കപ്പെടുന്നു.
എന്നാൽ തന്ത്രം അതിന്റെ പൂർണതയിൽ നിലനിൽക്കുന്നത് കേരളത്തിലാണ്


</doc>
<doc id="274473" url="https://ml.wikipedia.org/wiki?curid=274473" title="അഗമം (ഹൈന്ദവം)">
അഗമം (ഹൈന്ദവം)

ഹൈന്ദവ വിശ്വാസധാരയിൽ ക്ഷേത്രനിർമ്മാണം, വിഗ്രഹനിർമ്മാണം, ഈശ്വരാധന, ധ്യാനം, തപസ്സ് എന്നിവയെക്കുറിച്ച് പ്രതിപാദിക്കുന്ന ലിഖിതങ്ങളെയാണ് അഗമം എന്ന് പറയുന്നത്


</doc>
<doc id="274476" url="https://ml.wikipedia.org/wiki?curid=274476" title="സൂത്രം">
സൂത്രം

ഏതെങ്കിലും ഒരാശയത്തെ വളരെ ഹ്രസ്വമായി വിവരിക്കുന്ന ഒന്നോ രണ്ടോ വരികൾ അടങ്ങുന്ന ലിഖിതത്തെയാണ് "സൂത്രം" എന്ന് പറയുന്നത്. സൂത്രങ്ങൾ കൂടുതലും ശ്ലോക രൂപത്തിലാണെങ്കിലും അപൂർവമായി ഗദ്യരൂപത്തിലുമുണ്ടാവാം പല സൂത്രങ്ങളും വിദ്യാർത്ഥികൾക്ക് എന്തെങ്കിലും ആശയം എളുപ്പത്തിൽ ഓർമിക്കാൻ ഉപകരിക്കുന്ന നെമോണിക്ക് () രൂപത്തിലാവാം. ചിലത് ഏതെങ്കിലും സാങ്കേതിക തത്ത്വത്തിന്റെ ഫോർമുലയുമാകാം


</doc>
<doc id="274478" url="https://ml.wikipedia.org/wiki?curid=274478" title="പ്രഫുല്ല ദഹാനുക്കർ">
പ്രഫുല്ല ദഹാനുക്കർ

ഒരു ഇന്ത്യൻ ചിത്രകാരിയായിരുന്നു പ്രഫുല്ല ദഹാനുക്കർ. (ജനു: 1, 1934- 1 മാർച്ച്, 2014). ഗോവയിൽ ജനിച്ച പ്രഫുല്ല ദഹാനുക്കർ പിന്നിട് തന്റെ പ്രവൃത്തിരംഗം മുംബെയിലേയ്ക്ക് മാറ്റിയിരുന്നു.

സർ. ജെ.ജെ സ്കൂളിൽ കലാപഠനം നടത്തിയ പ്രഫുല്ല 1955 ൽ സ്വർണ്ണമെഡലോടുകൂടിയാണ് ബിരുദപഠനം പൂർത്തിയാക്കിയത്. 1961 ൽ 
ഫ്രഞ്ച് സർക്കാരിന്റെ സ്കോളർഷിപ്പോടുകൂടി പാരീസിൽ പഠനം തുടർന്ന പ്രഫുല്ല സ്വദേശത്തേയ്ക്ക് മടങ്ങുകയുണ്ടായി.



</doc>
<doc id="274484" url="https://ml.wikipedia.org/wiki?curid=274484" title="ഏഞ്ചല ഡേവിസ്">
ഏഞ്ചല ഡേവിസ്

അമേരിക്കയിലെ ഒരു രാഷ്ട്രീയപ്രവർത്തകയും, എഴുത്തുകാരിയുമാണ് ഏഞ്ചല വോൺ ഡേവിസ് എന്ന ഏഞ്ചല ഡേവിസ് (ജനനം - ജനുവരി 26, 1944). 1960 ൽ ഏഞ്ചല അമേരിക്കൻ കമ്മ്യൂണിസ്റ്റ് പാർട്ടിയുടെ നേതാവായിരുന്നു. തീവ്ര ഇടതുപക്ഷ ചിന്താഗതി വച്ചു പുലർത്തിയിരുന്ന ഏഞ്ചലക്ക് ബ്ലാക്ക് പാന്തർ പാർട്ടിയുമായി വളരെ അടുത്ത ബന്ധമാണുണ്ടായിരുന്നത്. പാർട്ടിയിലെ ഔദ്യോഗിക അംഗമായിരുന്നില്ലെങ്കിലും, പാർട്ടിയുടെ പല മുന്നേറ്റങ്ങളേയും മുന്നിൽ നിന്നും നയിച്ചത് ഇവരായിരുന്നു. കാലിഫോർണിയ സർവ്വകലാശാലയിൽ,ഫെമിനിസ്റ്റ് സ്റ്റഡീസ് വിഭാഗത്തിന്റെ ഡയറക്ടറായിരുന്നു ഏഞ്ചല.

മാർക്സിസം, ഫെമിനിസം, സാമൂഹ്യബോധം, തത്വശാസ്ത്രം എന്നിവയിലായിരുന്നു ഏഞ്ചലയുടെ പഠനങ്ങൾ മുഴുവൻ. കമ്മ്യൂണിസ്റ്റ് പാർട്ടിയുമായി ബന്ധമുള്ള ഏഞ്ചലയെ കാലിഫോർണിയ സർവ്വകലാശാലയിലെ ഉദ്യോഗത്തിൽ നിന്നും വിലക്കാൻ അന്നത്തെ കാലിഫോർണിയൻ ഗവർണറായിരുന്ന റൊണാൾഡ് റീഗൻ നിർദ്ദേശിച്ചിരുന്നു. രണ്ടു തവണ അമേരിക്കൻ പ്രസിഡന്റ് സ്ഥാനത്തേക്ക് കമ്മ്യൂണിസ്റ്റ് പാർട്ടിയുടെ പിന്തുണയോടെ മത്സരിച്ചിരുന്നു.

ഫ്രാങ്ക് ഡേവിസിന്റേയും,സാലി ഡേവിസിന്റേയും, മകളായി കാലിഫോർണിയയിലെ അലാബാമയിലാണ് ഏഞ്ചല ജനിച്ചത്. ഹൈസ്കൂൾ ആദ്ധ്യാപകനായിരുന്നു പിതാവ് ഫ്രാങ്ക്. എലമെന്ററി സ്കൂളിലെ അദ്ധ്യാപികയായിരുന്നു മാതാവ് സാലി ഡേവിസ്. ടഗ്ഗിൾ സ്കൂളിലും, പാർക്കർ മിഡ്ഡിൽ സ്കൂളിലുമായിട്ടായിരുന്നു പ്രാഥമിക വിദ്യാഭ്യാസം. കമ്മ്യൂണിസ്റ്റ് പാർട്ടിയുടെ സ്വാധീനത്തിൽ രൂപം കൊണ്ട സതേൺ നീഗ്രോ കോൺഗ്രസ്സിന്റെ മുൻ നിര നേതാവായിരുന്നു ഏഞ്ചലയുടെ മാതാവ്. കമ്മ്യൂണിസ്റ്റുകാരുമായുള്ള സഹവാസത്തിലായിരുന്നു ഏഞ്ചലയുടെ കൗമാരം, ഇത് അവരുടെ ബൗദ്ധികതലത്തെ കാര്യമായി തന്നെ സ്വാധീനിക്കുകയുണ്ടായി.

മസാച്ചുസൈറ്റ്സിലുള്ള ബ്രാൻഡൈസ് സർവ്വകലാശാലയിൽ സ്കോളർഷിപ്പോടുകൂടി പഠിച്ച കറുത്തവർഗ്ഗക്കാരിൽ ഒരാളായിരുന്നു ഏഞ്ചല. ആൽബർട്ട് കാമുവിനെക്കുറിച്ചും, ഷോൺ പോൾ സാർത്രിനെക്കുറിച്ചും കൂടുതൽ അറിയാൻ ശ്രമിച്ച് ആ കാലഘട്ടത്തിൽ ഏഞ്ചല തികച്ചും ഏകാന്ത ജീവിതം ഇഷ്ടപ്പെട്ടിരുന്ന ഒരാളായിരുന്നു. എന്നാൽ ഏറെ വൈകാതെ തന്നെ വിദേശീയരായ ധാരാളം സുഹൃത്തുക്കളെ സമ്പാദിക്കാൻ ഏഞ്ചലക്കു കഴിഞ്ഞു. ഫ്രാൻസിലും, സ്വിറ്റ്സർലണ്ടിലും ചുറ്റി സഞ്ചരിക്കുന്നതിനായി പണം കണ്ടെത്തുവാനായി ഏഞ്ചല ക്ലാസ്സുകളില്ലാത്ത സമയത്ത് ചെറിയ ജോലികൾ ചെയ്യുമായിരുന്നു. കമ്മ്യൂണിസ്റ്റ് പാർട്ടി സംഘടിപ്പിച്ച ഒരു സമ്മേളനത്തിൽ പങ്കെടുത്തതിന് അമേരിക്കൻ അന്വേഷണ ഏജൻസി ഏഞ്ചലയെ ചോദ്യം ചെയ്യുകപോലുമുണ്ടായി.

വിദ്യാഭ്യാസ കാലഘട്ടം അവസാനിക്കാറായപ്പോഴേക്കും, തത്ത്വശാസ്ത്രത്തിലായി ഏഞ്ചലയുടെ ശ്രദ്ധമുഴുവൻ. ഉപരിപഠനത്തിനായി ഫ്രാങ്ക്ഫുർട്ട് സർവ്വകലാശാലയിൽ പ്രവേശനം നേടാനുള്ള ശ്രമങ്ങളും ഇക്കാലയളവിൽ ആരംഭിച്ചിരുന്നു.

പ്രതിമാസം, നൂറു അമേരിക്കൻ ഡോളറിന്റെ സ്റ്റൈപ്പെൻഡോടുകൂടിയാണ് ഏഞ്ചല ജർമ്മനിയിലെ ഈ സർവ്വകലാശാലയിൽ പഠനം തുടങ്ങിയത്. തുടക്കത്തിൽ ഒരു ജർമ്മൻ കുടുംബത്തോടുകൂടിയായിരുന്നു ഏഞ്ചലയുടെ താമസം. പിന്നീട് സുഹൃത്തുക്കളുടെ കൂടെ ഒരു പഴയ ഫാക്ടറിയിലേക്കു താമസം മാറുകയുണ്ടായി. സോഷ്യലിസ്റ്റ് ജർമ്മൻ സ്റ്റുഡന്റ്സ് യൂണിയന്റെ പ്രവർത്തകരായിരുന്നു ഏഞ്ചലയുടെ സുഹൃത്തുക്കൾ ഏറെയും.

ബിരുദാനന്തര ബിരുദ പഠനത്തിനായി ഏഞ്ചല കാലിഫോർണിയ സർവ്വകലാശാലയിലാണ് ചേർന്നത്. കാലിഫോർണിയ സർവ്വകലാശാലയുടെ സാൻഡിയാഗോ കാംപസിൽ നിന്നുമാണ് ഏഞ്ചല തന്റെ ബിരുദാനന്തരബിരുദം കരസ്ഥമാക്കിയത്. തിരികെ ബർലിനിലേക്കു പോയ ഏഞ്ചല അവിടെയുള്ള ഹംബോൾട്ട് സർവ്വകലാശാലയിൽ നിന്നും തത്ത്വശാസ്ത്രത്തിൽ ഡോക്ടറേറ്റും കരസ്ഥമാക്കി.

കാലിഫോർണിയ സർവ്വകലാശാലയിലെ തത്ത്വശാസ്ത്ര വിഭാഗത്തിൽ അസിസ്റ്റന്റ് പ്രൊഫസറായാണ് ഏഞ്ചല തന്റെ ഔദ്യോഗിക ജീവിതം ആരംഭിക്കുന്നത്. മറ്റു രണ്ടു സർവ്വകലാശാലയിൽ നിന്നു കൂടി ഏഞ്ചലക്ക് ഉദ്യോഗത്തിനുള്ള ക്ഷണം ലഭിച്ചുവെങ്കിലും, കാലിഫോർണിയ സർവ്വകലാശാലയിൽ ചേരാനാണ് അവർ തീരുമാനിച്ചത്. സർവ്വകലാശാലയിൽ പഠിപ്പിക്കുന്ന കാലത്ത് തന്നെ സ്ത്രീവിമോചനപ്രസ്ഥാനത്തിൽ തീവ്രമായി ഇടപെടാൻ തുടങ്ങി, അതോടൊപ്പം തന്നെ കമ്മ്യൂണിസ്റ്റ് പാർട്ടിയിലും അംഗമായി. ബ്ലാക്ക് പാന്തർ പാർട്ടിയിൽ അംഗമായിരുന്നില്ലെങ്കിലും, അതിന്റെ കടുത്ത അനുഭാവിയായിരുന്നു ഏഞ്ചല. ഏഞ്ചലയുടെ കമ്മ്യൂണിസ്റ്റ് ബന്ധങ്ങൾ അറിഞ്ഞ അന്നത്തെ കാലിഫോർണിയ ഗവർണറും, കാലിഫോർണിയ സർവ്വകലാശാലയുടെ ഭരണനിർവഹണസമിതിയിലും അംഗമായിരുന്ന റൊണാൾഡ് റീഗൻ ഏഞ്ചലയെ ഉദ്യോഗത്തിൽ നിന്നും പിരിച്ചയക്കാൻ ശുപാർശ ചെയ്തു. കമ്മ്യൂണിസ്റ്റ് പാർട്ടി അംഗത്വം ഉള്ളതുകൊണ്ട് ഏഞ്ചലയെ ഉദ്യോഗത്തിൽ നിന്നും പറഞ്ഞുവിടാൻ ഭരണസമിതിക്ക് അധികാരമില്ലെന്ന് ട്രൈബ്യൂണൽ കോടതി കണ്ടെത്തുകയും, ഏഞ്ചലയെ തിരികെ ഉദ്യോഗത്തിൽ പ്രവേശിക്കാൻ അനുമതി നൽകുകയും ചെയ്തു.

സർവ്വകലാശാല ഭരണസമിതി, കോടതിയുടെ വിധിയിൽ തൃപ്തരായിരുന്നില്ല, എന്നു മാത്രമല്ല ഏഞ്ചലയെ ഉദ്യോഗത്തിൽ നിന്നും വീണ്ടും പിരിച്ചുവിടാൻ മറ്റു മാർഗ്ഗങ്ങൾ അന്വേഷിക്കുകയും ചെയ്തു. ഏഞ്ചല ചെയ്ത പ്രസംഗങ്ങളിൽ പ്രകോപനപരമായ വാചകങ്ങൾ ഉപയോഗിച്ചു എന്ന കാരണം പറഞ്ഞ് സർവ്വകലാശാല ഭരണസമിതി അവരെ വീണ്ടും ഉദ്യോഗത്തിൽ നിന്നും പിരിച്ചു വിട്ടു.<ref name=Regents/UCLA></ref>

മാരിൻ കൗണ്ടി കോർട്ട് ഹൗസ് സംഭവവുമായി ബന്ധപ്പെട്ട് സർക്കാർ ഏഞ്ചലയെ അറസ്റ്റ് ചെയ്തു. 1970 ഓഗസ്റ്റ് 7 ന് ജൊനാഥൻ ജാക്സൻ എന്ന പതിനേഴു വയസ്സുള്ള വിദ്യാർത്ഥി മാരിൻ കൗണ്ടി കോർട്ടിലെ ന്യായാധിപനെ ബന്ദിയാക്കി തന്റെ സഹോദരനുൾപ്പടെയുള്ള ചില തടവുകാരെ മോചിപ്പിക്കണമെന്നാവശ്യപ്പെടുകയുണ്ടായി. ജൊനാഥൻ ഉപയോഗിച്ചിരുന്ന ആയുധങ്ങളിൽ ചിലത് ഏഞ്ചലയുടെ ഉടമസ്ഥതയിലുള്ളവയായിരുന്നുവെന്ന് പോലീസ് കണ്ടെത്തുകയായിരുന്നു. ഈ കൃത്യവുമായി ബന്ധപ്പെട്ട് ഏഞ്ചലയെ അറസ്റ്റു ചെയ്യുവാൻ കോടതി ഉത്തരവിടുകയും, പോലീസ് ഏഞ്ചലക്കു വേണ്ടി തിരച്ചിലാരംഭിക്കുകയും ചെയ്തു.


</doc>
<doc id="274492" url="https://ml.wikipedia.org/wiki?curid=274492" title="എമിലി ഗ്രീൻ ബാൾക്ക്">
എമിലി ഗ്രീൻ ബാൾക്ക്

അമേരിക്കൻ സാമ്പത്തിക ശാസ്ത്രജ്ഞയും എഴുത്തുകാരിയും ആയ എമിലി ഗ്രീൻ ബാൾക്ക് 1946ലെ സമാധാനത്തിനുള്ള നോബൽ സമ്മാന ജേതാവാണ്‌.


</doc>
<doc id="274500" url="https://ml.wikipedia.org/wiki?curid=274500" title="ഭവതാരിണി ഇളയരാജ">
ഭവതാരിണി ഇളയരാജ

ഒരു തമിഴ് ഗായികയും സംഗീതസംവിധായകയുമാണ് ഭവതാരിണി ഇളയരാജ(ജനനം:1981).സംഗീതസംവിധായകൻ ഇളയരാജയുടെ മകളാണ്. 2000ലെ മികച്ച ഗായികയ്ക്കുള്ള ദേശീയപുരസ്കാരം നേടിയിട്ടുണ്ട്.
1981ൽ ഇളയരാജയുടെ മകളായി ജനിച്ചു. 2000ൽ ഭാരതി എന്ന തമിഴ് സിനിമയിലെ"മയിൽ പോല പൊണ്ണ് ഒണ്ണ്" എന്ന തമിഴ് ഗാനത്തിന്(സംഗീതം: ഇളയരാജ) ആ വർഷത്തെ മികച്ച ഗാനത്തിനുള്ള ദേശീയപുരസ്കാരം നേടി. തുടർന്ന് നിരവധി സിനിമകളിൽ ഈണം പകരുകയും ഗാനങ്ങൾ ആലപിക്കുകയും ചെയ്തു.പരസ്യ എക്സിക്യൂട്ടീവായ ആർ. ശബരിരാജിന്റെ ഭാര്യയാണ്. 


</doc>
<doc id="274506" url="https://ml.wikipedia.org/wiki?curid=274506" title="സ്ത്രീധന നിരോധന നിയമം">
സ്ത്രീധന നിരോധന നിയമം

വിവാഹവുമായി ബന്ധപ്പെട്ട് നിർബന്ധിതമായോ മുൻ വ്യവസ്ഥകൾ പ്രകാരമോ നൽകുന്ന സമ്മാനമാണ് സ്ത്രീധനം ( Dowry). സ്ത്രീധനം ചോദിക്കുന്നതും കൊടുക്കുന്നതും സ്വീകരിക്കുന്നതും നിരോധിച്ചുകൊണ്ട്, സ്ത്രീധനം എന്ന ശാപത്തിന് ഇരയായിത്തീരുന്നവരുടെ മോചനം ലക്ഷ്യമാക്കി, കേന്ദ്ര സർക്കാറാണ് 1961-ൽ സ്ത്രീധന നിരോധന നിയമം ( Dowry Prohibition Act ) പാസ്സാക്കിയത്. 
ഇന്ത്യയിൽ സ്ത്രീധനത്തിന്റെ പേരിൽ നടക്കുന്ന പീഡനങ്ങൾ നാൾക്കുനാൾ വർദ്ധിച്ചു വരുന്നു. കൊടുത്ത സ്ത്രീധനം മതിയാവാത്തതിന്റെ പേരിൽ ഭർത്താവിന്റെയും ഭർതൃ വീട്ടുകാരുടെയും മാനസിക ശാരീരിക പീഡനങ്ങൾക്കും സാമ്പത്തിക ചൂഷണങ്ങൾക്കും വിധേയരാവുന്ന സ്ത്രീകളുടെ വാർത്തകൾ മാധ്യമങ്ങളിലും മറ്റും റിപ്പോർട്ട് ചെയ്യപ്പെടുന്നുണ്ട്. രാജ്യത്തെ വിവിധ കോടതികളിലുള്ള കേസുകൾ പരിശോധിച്ചാൽ തന്നെ ഇക്കാര്യം വ്യക്തമാവുന്നതാണ്. രാജ്യത്ത് ഓരോ മണിക്കൂറിലും ഒരു സ്ത്രീ സ്ത്രീധനത്തിന്റെ പേരിൽ കൊല്ലപ്പെടുന്നുണ്ടെന്ന് റിപ്പോർട്ട് ചെയ്യുന്നു. ദേശീയ ക്രൈം റിക്കാർഡ് ബ്യൂറോയുടെ കണക്കുകൾ അനുസരിച്ച് 1-1-2001 മുതൽ 31-12-2012 വരെയുള്ള കാലഘട്ടത്തിൽ 91202 സ്ത്രീധനമരണങ്ങൾ റിപ്പോർട്ട് ചെയ്യപ്പെട്ടിട്ടുണ്ട്. ഇത്തരം മരണങ്ങളുടെ എണ്ണം കൂടുന്നതായും കണക്കുകൾ രേഖപ്പെടുത്തുന്നുണ്ട്. 2001 -ൽ 6851 സ്ത്രീധന മരണങ്ങൾ റിപ്പോർട്ട് ചെയ്തപ്പോൾ അത് 2006-ൽ 7618 ആയും 2012-ൽ 8233 ആയും വർദ്ധിച്ചതായി കാണുന്നുണ്ട്. .2012-ലെ കണക്കുകൾ പ്രകാരം ആൻഡ്രാപ്രദേശ് സംസ്ഥാനം 2511 സ്ത്രീധന കേസുകളുമായി ഒന്നാം സ്ഥാനത്തും 1487 കേസുകളുമായി ഒഡീഷ സംസ്ഥാനം തൊട്ടുപിന്നിലുമുണ്ട്. എന്നാൽ ഇതേ കാലയളവിൽ വടക്കു കിഴക്കൻ സംസ്ഥാനങ്ങളായ ഹിമാചൽ പ്രദേശ്, മണിപ്പൂർ, മേഘാലയ, മിസോറാം, നാഗാലാൻഡ്, സിക്കീം, ത്രിപുര എന്നിവിടങ്ങളിൽ കേസുകളൊന്നും റിപ്പോർട്ട് ചെയ്യപ്പെട്ടിട്ടില്ല.
1961-ലെ സ്ത്രീധന നിരോധന നിയമം, സ്ത്രീധനം ചോദിക്കുന്നതും കൊടുക്കുന്നതും സ്വീകരിക്കുന്നതും നിരോധിച്ചിട്ടുണ്ട്. ഈ നിയമം 1984-ൽ വീണ്ടും ഭേദഗതി ചെയ്യുകയുണ്ടായി. സ്ത്രീധനം എന്താണെന്നു ഈ നിയമത്തിൽ നിർവ്വചിച്ചിട്ടുണ്ട്. വിവാഹവുമായി ബന്ധപ്പെട്ട് വിവാഹസമയത്തോ അതിനു മുമ്പോ പിമ്പോ വിവാഹിതരാവുന്ന കക്ഷികളിൽ ഒരാൾ മറ്റൊരാൾക്കു കൊടുക്കുന്നതോ, വിവാഹിതരാവുന്നവരുടെ മാതാപിതാക്കളൊ മറ്റാരങ്കിലുമോ വധുവിനോ വരനോ മറ്റാർക്കെങ്കിലുമോ കൊടുക്കുന്ന എല്ലാ സ്വത്തുക്കളും വിലയുള്ള പ്രമാണങ്ങളും സ്ത്രീധനം ആണ്. എന്നാൽ മുസ്ലിം വ്യക്തിനിയമമനുസരിച്ചുള്ള മഹറും ഡവറും ഒഴിവാക്കിയിട്ടുണ്ട്. വിവാഹച്ചിലവിലേക്ക് കൊടുക്കുന്ന തുകയും സ്ത്രീധനമാണ്. എന്നാൽ ആരും ആവശ്യപ്പെടാതെ വധൂ വരന്മാർക്ക് സ്വന്തം ഇഷ്ടവും കഴിവും അനുസരിച്ച് കൊടുക്കുന്ന പാരിതോഷികങ്ങൾ ഇതിന്റെ നിർവ്വചനത്തിൽ ഉൾപ്പെടുന്നില്ല. ഭാവിയിൽ ഒരു വ്യവഹാരം ഉണ്ടാകാതിരിക്കുവാനായി വധൂ വരന്മാർക്ക് ലഭിക്കുന്ന വസ്തു വഹകളുടെ ഒരു ലിസ്റ്റ് തയ്യാറാക്കി ഇരുവരും അതിൽ ഒപ്പ് വച്ച് ആയത് സൂക്ഷിക്കേണ്ടതാണ്.

സ്ത്രീധനം കൊടുക്കുന്നതിനോ വാങ്ങുന്നതിനോ വേണ്ടിയുള്ള കാരാറുകൾ അസാധുവായിരിക്കുന്നതാണ്.

സ്ത്രീധനം വാങ്ങുന്നതും കൊടുക്കുന്നതും, വാങ്ങുന്നതിനും കൊടുക്കുന്നതിനും പ്രേരിപ്പിക്കുന്നതും, 5 വർഷത്തിൽ കുറയാത്ത തടവു ശിക്ഷ ലഭിക്കുന്ന കുറ്റമാണ്. തടവു ശിക്ഷ കൂടാതെ, 15,000/- രൂപയോ , സ്ത്രീധനതുകയോ ഏതാണോ കൂടുതൽ, ആ സംഖ്യയ്ക്കുള്ള പിഴ ശിക്ഷയും ഉണ്ടായിരിക്കും. ഇപ്രകാരം കുറ്റക്കാരനാണ് എന്ന് കണ്ടെത്തിയ കുറ്റവാളിക്ക്, അഞ്ച് വർഷത്തിൽ കുറവുള്ള ശിക്ഷയാണ് ചുമത്തുന്നതെങ്കിൽ, ആയതിനുള്ള കാരണം മജിസ്ട്രേറ്റ് രേഖപ്പെടുത്തേണ്ടാതാണ്.

വധൂവരന്മാരുടെ മാതാപിതാക്കളോടോ, ബന്ധുക്കളോടോ, രക്ഷിതാക്കളോടോ, പ്രത്യക്ഷമായോ പരോക്ഷമായോ സ്ത്രീധനം ആവശ്യപ്പെടുന്നത് കുറ്റകരവും 6 മാസത്തിൽ കുറയാത്തതും 2 വർഷത്തിൽ കൂടാത്തതുമായ തടവു ശിക്ഷയും 10,000/- രൂപ പിഴ ഒടുക്കുവാനും ഉള്ള ശിക്ഷയ്ക്ക് അർഹനുമായിരിക്കും

സ്ത്രീധനം കൊടുക്കുന്നതിനോ വാങ്ങുന്നതിനോ ഉള്ള മാധ്യമ പരസ്യം കൊടുക്കുന്നയാൾക്ക്, 6 മാസം മുതൽ 5 വർഷം വരെയുള്ള കാലത്തേക്കുള്ള തടവ് ശിക്ഷ ലഭിക്കുന്നതാണ്. കൂടാതെ 15,000/- രൂപ വരെയുള്ള പിഴയോ രണ്ടും കൂടിയോ ശിക്ഷ ലഭിക്കുന്നതാണ്.

സ്ത്രീധനതുക വധുവിന്റെ പേരിൽ നിർദ്ദേശിക്കപ്പെട്ട സമയ പരിധിക്കുള്ളിൽ നിക്ഷേപിച്ചിട്ടില്ലെങ്കിൽ, ചുരുങ്ങിയത് 6 മാസത്തിൽ കുറയാത്തതും 2 വർഷത്തിൽ കൂടാത്തതുമായ തടവോ, പിഴയോ രണ്ടും കൂടിയോ ശിക്ഷ ലഭിക്കുന്നതാണ്. പിഴ ശിക്ഷ ചുരുങ്ങിയത് 5,000/- രൂപയും പരമാവധി 10,000/- രൂപ വരെയുമായിരിക്കും.

സ്ത്രീധന നിരോധന നിയമ പ്രകാരമുള്ള കേസുകളിൽ ജാമ്യം ലഭിക്കുവാൻ അർഹതയില്ലാത്തതും രാജിയാക്കാൻ വ്യവസ്ഥ ഇല്ലാത്തതുമാണ്.

വധുവല്ലാതെ മറ്റാരെങ്കിലും സ്ത്രീധനം കൈവശം വയ്ക്കുകയാണെങ്കിൽ ആ സ്ത്രീധനം വധുവിനു കൈമാറേണ്ടതാണ്.
ഇന്ത്യൻ ശിക്ഷാ നിയമത്തിലെ 304 ബി പ്രകാരം വിവാഹം കഴിഞ്ഞ ഒരു സ്ത്രീ ഏഴു കൊല്ലത്തിനകം തീപൊള്ളലേറ്റോ, മറ്റു മുറിവുകൾ മൂലമോ, ദുരൂഹ സാഹചര്യത്തിലോ മരണപ്പെടുകയും ഭർത്താവോ അയാളുടെ ബന്ധുക്കളോ മരണത്തിനു തൊട്ടു മുമ്പ് സ്ത്രീധനം ആവശ്യപ്പെട്ട് ക്രൂരമായി പെരുമാറുകയും ചെയ്താൽ അത്തരം മരണം സ്ത്രീധന കൊലപാതകമാണ്. സ്ത്രീധന കൊലപാതകത്തിനു ചുരുങ്ങിയത് 7 വർഷം തടവും പരമാവധി ജീവപര്യന്തം ശിക്ഷയുമാണ്.

ഇന്ത്യൻ ശിക്ഷാ നിയമത്തിലെ 498 എ പ്രകാരം ഭർത്താവോ അയാളുടെ ബന്ധുക്കളോ സ്ത്രീധനത്തിനു വേണ്ടി സ്ത്രീയെ പീഡിപ്പിച്ചാൽ അയാൾക്ക് 3 വർഷം വരെ തടവും കൂടാതെ പിഴ ശിക്ഷയും വിധിക്കുന്നതാണ്.



</doc>
<doc id="274512" url="https://ml.wikipedia.org/wiki?curid=274512" title="ആൻ ഹാതവേ (ഷേക്സ്പിയറുടെ ഭാര്യ)">
ആൻ ഹാതവേ (ഷേക്സ്പിയറുടെ ഭാര്യ)

ഷേക്സ്‌പിയറുടെ ഭാര്യയായിരുന്നു ആൻ ഹാത്‌വേ (Anne Hathaway). (1555/56 – 6 ആഗസ്റ്റ് 1623) 1582-ലായിരുന്നു അവർ വിവാഹിതരായത്. വിവാഹിതനാകുമ്പോൾ ഷേക്സ്പിയറിന് 18 വയസ്സും ആൻന് 26-27 വയസ്സുമായിരുന്നു പ്രായം. 


</doc>
<doc id="274516" url="https://ml.wikipedia.org/wiki?curid=274516" title="മറിന അബ്രമൊവിക്">
മറിന അബ്രമൊവിക്

"
ലോക പ്രശസ്തയായ ഒരു പെർഫോർമൻസ് ആർട്ടിസ്റ്റാണ് മറീന അബ്രമോവിക് (ജനനം 1946 നവംബർ 30). സെർബിയയിൽ ആയിരിന്നു ജനനം. 1970കളിൽ കലാ ജീവിതം ആരംഭിച്ച മറീന "പെർഫോർമൻസ് ആർട്ടിന്റെ മുത്തശ്ശി" എന്നു സ്വയം വിശേഷിപ്പിക്കുന്നു. അവരുടെ പ്രകടനങ്ങൾ പ്രധാനമായും കലാകാരനെയും-സദസ്സിനെയും ബന്ധപ്പെടുത്തിയുള്ളതാണ്.

സെർബിയയിലെ ബെൽഗ്രയ്ടിലാണ് 1946-ൽ വോജോ -ഡാനിക്ക ദമ്പതിമാരുടെ മകളായി മറീന ജനിച്ചു.ബെല്ഗ്രയ്ടിലെ അക്കാദമി ഓഫ് ഫൈൻ ആർട്സിൽ 1965-1970 പഠിച്ചു .1972-ൽ സാഗ്രെബിലെ അക്കാദമി ഓഫ് ഫൈൻ ആർട്സിൽ നിന്നും ബിരുധാനന്തര ബിരുദം കരസ്ഥമാക്കി.1973-75 കാലഘട്ടത്തിൽ നോവി സാടിലെ അക്കാദമി ഓഫ് ഫൈൻ ആർട്സിൽ അവർ അധ്യാപികയായി .


</doc>
<doc id="274520" url="https://ml.wikipedia.org/wiki?curid=274520" title="ചോലക്കുടുവൻ">
ചോലക്കുടുവൻ

ചോലക്കുടുവന് ഇംഗ്ലീഷിൽ Indian Scimitar Babbler എന്നാണ് പേര്. ഹിമാലയത്തിൽ കാണുന്നവ ശ്രീലങ്കയിൽ കാണുന്നവ എന്നിങ്ങനെ രണ്ടു വർഗ്ഗങ്ങളിൽ ഇവയെ കാണാം. തിങ്ങി നിറഞ്ഞ പച്ചപ്പുകൾക്കിടയിൽ ഇവയെ കണ്ടെത്തുക ബുദ്ധിമുട്ടാണ്.

നീണ്ടു വളഞ്ഞ മഞ്ഞ നിറത്തിലുള്ള കൊക്കുളാണ് ഇവയുടെ പ്രത്യേകത. കണ്ണിലൂടെ കടന്നു പോകുന്ന വീതിയുള്ള കടുത്ത വരയുണ്ട്. വെള്ള കഴുത്തും നെഞ്ചും കടുത്ത ചാരനിറം കലർന്ന തവിട്ടു നിറം മുകളിലും കടുത്ത ചാരനിറമോ കറുപ്പോ അടിവശത്തും. ചെറിയ വട്ടത്തിലുള്ള ചിറകുകളാണ്. ഇവയെ അപൂർവമായെ പറക്കുന്നതായി കാണുകയുള്ളു. വാലിന് നല്ല വീതിയുണ്ട്.

കരിയിലകൾക്കിടയിൽ പ്രാണികളേയും പഴങ്ങളേയും തിരയാൻ ഈ കൊക്ക് സഹായിക്കും. 

രാജസ്ഥാനും ഒറീസയ്ക്കും തെക്കുഭാഗത്ത് ഇവയെ കാണാം. 

പ്രജനന കാലം ഡിസംബർ മുതൽ മെയ് വരെയാണ്. തറയിലൊ കുറ്റിക്കാടുകളിലൊ വലിയ കൂട് ഉണ്ടാക്കും. നല്ല വെളുത്ത 2-4 മുട്ടകൾ ഇടുന്നു. 


</doc>
<doc id="274521" url="https://ml.wikipedia.org/wiki?curid=274521" title="ചിന്നച്ചിലപ്പൻ">
ചിന്നച്ചിലപ്പൻ

ചിന്നച്ചിലപ്പന്റെ ഇംഗ്ലീഷിലെ പേര് Tawny-bellied Babbler എന്നാണ്. ശാസ്ത്രീയ നാമം "Dumetia hyperythra" എന്നാണ്. ഈ പക്ഷിക്ക് ചെഞ്ചിലപ്പൻ എന്നും ചുവന്ന വയറൻ ചിലപ്പൻ എന്നും പേരുണ്ട്.

ഇവയ്ക്ക് നീളമുള്ള വാലടക്കം 13 സെ.മീ ആണ് നീളം. കടുത്ത തവിട്ടു നിറം മുകളിലും ഓറഞ്ചും മങ്ങിയ നിറവും അടിയിലും. ചെമ്പിച്ച ചാര നിറം തലയുടെ മുകൾ ഭാഗത്തും. 
ഇവ ഇന്ത്യ, ശ്രീലങ്ക, തെക്കുപടിഞ്ഞാരെ നേപ്പാൾ എന്നിവിടങ്ങളിൽ തദ്ദേശമായി പ്രജനനം നടത്തുന്നവയാണ്. കുറ്റിക്കാടുകളിലും ഉയർന്ന പുല്ലുള്ള സ്ഥലങ്ങളിലും കാണുന്നു. 

എളുപ്പത്തിൽ കാണാൻ പറ്റാത്ത വിധത്തിൽ കൂട് കുറ്റിച്ചെടികൾക്ക് ഇടയിൽ ഉണ്ടാക്കുന്നു. 3-4 മുട്ടകൾ വരെയിടും. വട്ടത്തിലുള്ള ചെറിയ ചിറകുകളാണ്. ഇവ പ്രാണികളേയും പിന്നെ തേനും കഴിക്കുന്നു. 



</doc>
<doc id="274522" url="https://ml.wikipedia.org/wiki?curid=274522" title="ചെഞ്ചിലപ്പൻ">
ചെഞ്ചിലപ്പൻ

ചെഞ്ചിലപ്പനെ ഇംഗ്ലീഷിൽ Rufous Babbler എന്നാണു പേര്, ശാസ്ത്രീയ നാമം "Turdoides subrufa" എന്നാണ്. ഇവ പശ്ചിമഘട്ടത്തിലെ എക്കേ ഇന്ത്യൻ ഭാഗത്തെ തദ്ദേശ ഇനമാണ്. കടുത്ത തവിട്ടു നിറത്തിലുള്ള ഇവയ്ക്ക് നീണ്ട വാലുണ്ട്. 

ഇതൊരു വലിയ കരിയിലക്കിളിയാണ്. കടുത്ത ഒലീവ്-തവിട്ടു നിറത്തിലുള്ള പുറകുവശവും ചാരനിറത്തിലുള്ള നെറ്റിയുമുണ്ട്. കണ്ണുകൾ മങ്ങിയ വെള്ളയോ മഞ്ഞയോ ആണ്. പരക്കൽ തൂവലുകൾക്ക് ചെമ്പിച്ച രാശിയുണ്ട്. അടിവശം നല്ല ചെമ്പിച്ച നിറം. വയറും കഴുത്തിന്റെ നടുവശവും മങ്ങിയ ചെമ്പിച്ച നിറം. They are 25–26 cm long with a wing of 8.7-9.0 cm. The tail is about 11-11.5 cm long.

പശ്ചിമഘട്ടത്തിൽ മഹാബലേശ്വറിന് തെക്ക് കാണുന്നു. നിലത്താണ് ഇവയെ കൂടുതൽ കാണുന്നത്. പ്രാണികളും ചെറുപഴങ്ങളുമാണ് പ്രധാന ഭക്ഷണം.

പ്രജനനകലം ഫെബ്രുവരി തൊട്ട് നവംബർ വരെയാണ്. മരത്തിന്റെ കവരങ്ങൾക്കിടയിൽ കോപ്പപോലുള്ള കൂടാണ് ഉണ്ടാക്കുന്നത്. തിളങ്ങുന്ന കടുത്ത നീല നിറത്തിലുള്ള 2-4 മുട്ടകൾ ഇടും. 


</doc>
<doc id="274523" url="https://ml.wikipedia.org/wiki?curid=274523" title="മഞ്ഞക്കണ്ണിച്ചിലപ്പൻ">
മഞ്ഞക്കണ്ണിച്ചിലപ്പൻ

മഞ്ഞക്കണ്ണിച്ചിലപ്പൻ ആംഗലഭാഷയിൽ Yellow-eyed Babbler എന്നു പറയുന്നു. ശാസ്ത്രീയ നാമം "Chrysomma sinense" എന്നാണ്. തെക്കേ ഏഷ്യയിൽ തുറന്ന പുൽ പ്രദേശങ്ങളിലോ കുറ്റിച്ചേടില്ല്ക്കിടയിലൊ കൂട്ടമായി കാണുന്നു.

ഈ പക്ഷിക്ക് 18 സെ.മീ നീളമുണ്ട്. ചെറിയ കൊക്കാണ് ഉള്ളത്. മുകൾ ഭാഗം തവിട്ടു നിറം ചിറകുകൾക്ക് ചെമ്പിച്ച നിറം. കണ്ണിനു ചുറ്റും മഞ്ഞനിറം. കൊക്കിന് കറുപ്പ്. അടിവശം മങ്ങിയ മഞ്ഞ നിറം. വാലിന്റെ നടുവിലെ തൂവലുകൾക്ക് വശത്തുള്ളതിനേക്കാൾ ഇരട്ടി നീളം. പൂവനും പിടയും ഒരേ പോലെയാണ്.

ഇവ ബംഗ്ലാദേശ്, ചൈന, ഇന്ത്യ, ലാവോസ്, മ്യാൻമാർ, നേപ്പാൾ, പാകിസ്താൻ, ശ്രീലങ്ക, തയ്ലന്റ്, വിയറ്റനാം എന്നിവിടങ്ങളിലെ തദ്ദേശ ഇനമാണ്.

പശ്ചിമഘട്ടത്തിലെ കൊടുംകാടുകളിൽ ഇവയെ കാണാറില്ല.

ഇവയെ സാധാരണായായി പ്രജനന കാലത്തല്ലെങ്കിൽ 5-15 വരെയുള്ള കൂട്ടങ്ങളായി കാണുന്നു. കുറ്റിച്ചെടികൾക്കിടയിൽ സാധാരണാ കാണുന്ന ഇവ മുകൾ ഭാഗത്തു വരികയും പിന്നെ താഴേക്ക് അപ്രത്യക്ഷമാവുകയും ചെയ്യും. അവ പ്രാണികൾ, ചെറുപഴങ്ങൾ, തേൻ എന്നിവ കഴിക്കുന്നു. പ്രാണികളെ ഇവ കാലുകൊണ്ടാണ് പിടിക്കുന്നത്.
ജൂൺ മുതൽ ആഗസ്റ്റ് വരെയാണ് പ്രജനന കാലം.
പുല്ലുകൾ കൊണ്ടൊ നനുത്ത നാരുകൾ കൊണ്ടൊ ഉള്ള കോൺ ആകൃതിയിലുള്ള കൂടാണ് ഉണ്ടാക്കുന്നത്. പുറംഭാഗം എട്ടുകാലി വലകൊണ്ട് മൂടിയിരിക്കും. 3-5 മുട്ടകൾ വരെയിടും. മുട്ടകൾ പിങ്കു കലർന്ന വെള്ളയാണ്. അതിൽ ചെമ്പിച്ച - ചുവന്ന അടയാളങ്ങൾ ഉണ്ടായിരിക്കും. അടയിരിക്കുന്നതും കുഞ്ഞുങ്ങളെ വളർത്തുന്നതും പൂവനും പിടയും ചേർന്നാണ്. മുട്ട 15-16 ദിവസത്തിനുള്ളിൽ വിരിയും. കുഞ്ഞുങ്ങൾ ഏകദേശം 13 ദിവസംകൊണ്ട് പറക്കും.



</doc>
<doc id="274524" url="https://ml.wikipedia.org/wiki?curid=274524" title="വരയൻ ചിലപ്പൻ">
വരയൻ ചിലപ്പൻ

വരയൻ ചിലപ്പന് ഇംഗ്ലീഷിൽ Common Babbler എന്നാണ് പേര്. ശാസ്ത്രീയ നാമം "Turdoides caudata" എന്നാണ്. ഇന്ത്യയിൽ വരണ്ട പ്രദേശങ്ങളിലെ കുറ്റിച്ചെടികൾക്കിടയിൽ കാണുന്നു.

ചെറിയ, വണം കുറഞ്ഞ വലിയ വാലുള്ള പക്ഷിയാണ്. മുകൾ വശം ഇരുണ്ട വരകളുള്ള മങ്ങിയ മഞ്ഞ നിറം തൊട്ട് ചാരനിറം വരെയാണ്. അടിവശം വരകളില്ലാതെ മങ്ങിയതാണ്. കഴുത്ത് വെള്ളയാണ്. 

6-20 വരെയുള്ള കൂട്ടങ്ങളായി കാണുന്നു. തറയിൽ നടക്കുമ്പോൾ വാൽ ഉയർത്തിപ്പിടിച്ചിരിക്കും.. 

ഇവ ആഴം കുറഞ്ഞ കോപ്പ പോലെയുള്ള കൂട് ഉണ്ടാക്കുന്നു. മെയ് മുതൽ ജൂലായ് വരെയാണ് പ്രജനന കാലം. 2-3 ടർകോയ്സ് നീല മുട്ടകളിടും. 13-15 മുട്ടകളിടും. കുയിൽ ചിലപ്പോൾ ഇവയുടെ കൂട്ടിൽ മുട്ടയിടാറുണ്ട്. കുഞ്ഞുങ്ങൾ ഒരാഴ്ചകൊണ്ട് പറക്കാറാകും. കുട്ടികൾ ഇതേ കൂട്ടത്തിൽ തന്നെ ചേരും.കൂട്ടത്തിലെ ഇളയവർ സഹായികളായി കുടുണ്ടാക്കാനും അടയിരിക്കുന്ന പഹ്സിയ്കും കുഞ്ഞുങ്ങൾക്ക് തീറ്റ കൊടുക്കാനും സഹായിക്കും..



</doc>
<doc id="274525" url="https://ml.wikipedia.org/wiki?curid=274525" title="ചാരകചിലപ്പൻ">
ചാരകചിലപ്പൻ

ചരക ചിലപ്പന് ആംഗലത്തിൽ Large Grey Babbler എന്നു പറയുന്നു. ശാസ്ത്രീയ നാമം "Turdoides malcolmi" എന്നാണ്. ഇവയെ കുറ്റിച്ചെടികൾ, തുറന്ന കാടുകൾ, തോട്ടങ്ങൾ എന്നിവിടങ്ങളിൽ സാധാരണയായി കാണാം. ഇവയെ ചെറുകൂട്ടങ്ങളായാണ് കാണുക. വെളുത്ത വാലുകൾകൊണ്ട് ഇവയെ തിരിച്ചറിയാം. 

ഇതൊരു വലിയ കരിയിലക്കിളിയാണ്.. നീളമുള്ള വാലുണ്ട്. തവിട്ടു നിറത്തിലുള്ള ശരീരം, മഞ്ഞ കലർന്ന വെള്ള നിറത്തിലുള്ള വാൽ. അരപ്പാട്ടയും മേൽ വാൽമൂടിയും മങ്ങിയ ചാരനിറമാണ്. കണ്ണിനും കൊക്കിനും ഇടയിലുള്ള ഭാഗം(ഇം.lores) ഇരുണ്ടതാണ്. വെള്ള വരകളോടു കൂടിയ ചാരനിറത്തിലാണ് നെറ്റി. ചിറകുകൾ കടുത്ത തവിട്ടുനിറമാണ്. കണ്ണും മേൽ കൊക്കും കടുത്ത തവിട്ടു നിറം. കീഴ്കൊക്ക് മഞ്ഞ കലർന്നത്. വാൽ മങ്ങിയ കുറുകെ വരകളുള്ളതാണ്. Abnormal specimens showing albinism or leucism have been reported.
ഡെക്കാൻ പീഠഭൂമിയിൽ വച്ചാണ് ഇതിനെ ആദ്യമായി വിശദീകരിച്ചത്. ശാസ്ത്രീയ നാമം കൊടുത്തത് Colonel W H Sykes ആണ്.

ഇന്ത്യൻ ഉപഭൂഖണ്ഡത്തിൽ , ഹിമലയത്തിനു തെക്ക്, താർ മരുഭൂമിക്ക് കിഴക്ക് ബീഹാർ വരെ കാണുന്നു. 
ചെരിയ കൂട്ടങ്ങളായി കാണുന്നു. ശത്രുക്കളെ കൂട്ടമായി നേരിടുന്നു. 
തറയിൽ ചാടി ചാടിയാണ് ഇര തേടുന്നത്. Individuals in a group may indulge in play behaviour. 
പ്രധാന ഭക്ഷണം പ്രാണികളാണ്. ചെറിയ പല്ലി പോലുള്ള ജീവികളേയും ഭക്ഷിക്കും. ഇവ വിത്തുകളും ധാന്യങ്ങളും ചെറിയ പഴങ്ങളും ഭക്ഷിക്കും. 
ഇവ എല്ലാകാലത്തും പ്രജനനം നടത്തുമെങ്കിലും മാർച്ച് മുതൽ സെപ്തംബർ വരെ യാണ് പ്രധാന കാലം. 4 മുട്ടകളാണ് ഇടുന്നത്. കൂട് ആഴം കുറഞ്ഞ കോപ്പപോലെയാണ്. കുറ്റിച്ചെടികളിൽ പ്രത്യേകിച്ച് മുള്ളുള്ളവയിൽ ആണ് കൂടുണ്ടാക്കുന്നത്. കൂട്ടിൽ കുയിലുക്അൾ മുട്ടയിടാറുണ്ട്. and the Common Hawk-Cuckoo.
ഒന്നിൽ കൂടുതൽ പിടകൾ ഒരു കൂട്ടിൽ മുട്ടയിടുകയും അടയിരിക്കുന്നതിൽ സഹകരിക്കുകയും ചെയ്യും. (എന്നാൽ ഈ വിവരം ശരിയായി പരിശോധിച്ചിട്ടില്ല.)




</doc>
<doc id="274526" url="https://ml.wikipedia.org/wiki?curid=274526" title="പുപുൽ ജയകർ">
പുപുൽ ജയകർ

ഒരു ഇന്ത്യൻ സാംസ്കാരിക പ്രവർത്തകയും എഴുത്തുകാരിയുമായിരുന്നു പുപുൽ ജയകർ(സെപ്റ്റംബർ 11, 1915 – മാർച്ച് 29, 1997). ഇന്ത്യയുടെ പരമ്പരാഗത ഗ്രാമീണ കലാരൂപങ്ങളുടെയും കൈത്തറി, കരകൗശല മേഖലകളുടെയും ഉന്നമനത്തിനായുള്ള പ്രവർത്തങ്ങളിലൂടെ ശ്രദ്ധ നേടി. ഫ്രാൻസ്, അമേരിക്കൻ ഐക്യനാടുകൾ, ജപ്പാൻ തുടങ്ങിയ രാജ്യങ്ങളിൽ ഇന്ത്യൻ കലാമേളകൾ സംഘടിപ്പിച്ചു. പ്രധാനമന്ത്രിമാരായിരുന്ന ഇന്ദിരാ ഗാന്ധി, രാജീവ് ഗാന്ധി എന്നിവരുടെ സാംസ്കാരിക ഉപദേഷ്ടാവായും പ്രവർത്തിച്ചു. 1967-ൽ പത്മഭൂഷൺ ബഹുമതി ലഭിച്ചു.

1915-ൽ ഒരു ഉയർന്ന സിവിൽ സർവീസ് ഉദ്യോഗസ്ഥന്റെ മകളായി യുണൈറ്റഡ് പ്രൊവിൻസിലെ (ഇന്നത്തെ ഉത്തർപ്രദേശ്) ഇറ്റാവയിൽ ജനിച്ചു. മാതാവ് സൂററ്റിൽ നിന്നുള്ള ഒരു ഗുജറാത്തി ബ്രാഹ്മണസ്ത്രീയായിരുന്നു. ഒരു സഹോദരനും നാല് സഹോദരിമാരുമായിരുന്നു. പിതാവിന്റെ ജോലിസംബന്ധമായ സ്ഥലം മാറ്റങ്ങൾ പുപുലിന് ചെറുപ്പത്തിൽ തന്നെ രാജ്യത്തിന്റെ വിവിധഭാഗങ്ങളിലെ കൈത്തൊഴിലുകളും മറ്റും മനസ്സിലാക്കുന്നതിന് സഹായിച്ചു. പിതാവിന് അലഹബാദിൽ നിയമനം ലഭിച്ച കാലഘട്ടത്തിലാണ് നെഹ്രു കുടുംബവുമായി അടുപ്പമുണ്ടാകുന്നത്.

1936-ൽ ലണ്ടൻ സ്കൂൾ ഓഫ് ഇക്കണോമിക്സിൽ നിന്നും ബിരുദമെടുത്തു. തിരികെ ഇന്ത്യയിലെത്തിയ ശേഷം ബാരിസ്റ്റർ മന്മോഹൻ ജയകറിനെ വിവാഹം കഴിക്കുകയും ബോംബേയിൽ സ്ഥിരതാമസമാക്കുകയും ചെയ്തു. 

ബോംബേയിൽ അവർ "ടോയ് കാർട്ട്" എന്ന പേരിൽ കുട്ടികൾക്കായി ഒരു ഇംഗ്ലീഷ് മാസിക ആരംഭിച്ചു. ഇതിൽ ജാമിനി റോയ്, എം.എഫ്. ഹുസൈൻ തുടങ്ങിയ ശ്രദ്ധേയരായ ചിത്രകാരന്മാർ ഇല്ലസ്ട്രേഷൻ ചെയ്തിരുന്നു. 1940-ൽ കസ്തൂർബാ ട്രസ്റ്റിൽ, കോൺഗ്രസ് പ്രവർത്തകയായിരുന്ന മൃദുല സാരാഭായിയുടെ സഹായി എന്ന നിലക്ക് അവർ രാഷ്ട്രീയത്തിലും ദേശീയപ്രസ്ഥാനത്തിലും സജീവമായി. 1940-കളുടെ അവസാനത്തിൽ ജെ. കൃഷ്ണമൂർത്തിയുമായി സൗഹൃദത്തിലായി. ഇതേ കാലഘട്ടത്തിൽ തന്നെയാണ് അവർ കൈത്തറി വ്യവസായമേഖലയിൽ പ്രവർത്തനമാരംഭിച്ചതും മദ്രാസിലെ ബസന്റ് നഗറിൽ "വീവേഴ്സ് സർവീസ് സെന്റർ" ആരംഭിച്ചതും. 

ഇന്ദിരാഗാന്ധിയുമായി വളരെ അടുത്ത സൗഹൃദമായിരുന്നു പുപുൽ ജയകറിന്. 1966-ൽ പ്രധാനമന്ത്രിയായപ്പോൾ ഇന്ദിരാഗാന്ധി അവരെ തന്റെ സാംസ്കാരിക ഉപദേഷ്ടാവായി നിയമിച്ചു. അവർ കരകൗശല-കൈത്തറി കോർപ്പറേഷന്റെ എക്സിക്യൂട്ടീവ് ഡയറക്റ്ററും പിന്നീട് ചെയർ പെഴ്സണും ആയി. 1974 മുതർ 3 വർഷം അവർ ആൾ ഇന്ത്യ ഹാൻഡിക്രാഫ്റ്റ്സ് ബോർഡിന്റെ അദ്ധ്യക്ഷപദവിയിൽ ഇരുന്നു.

1982-ൽ ഇന്ത്യൻ കൗൺസിൽ ഓഫ് കൾചറൽ റിലേഷൻസിന്റെ വൈസ് പ്രസിഡന്റായി. 1984-ൽ ഇന്ദിരാഗാന്ധിയുടെ നിർദ്ദേശപ്രകാരം അവർ "ഇന്ത്യൻ നാഷണൽ ട്രസ്റ്റ് ഫോർ ആർട്ട് ആന്റ് കൾചറൽ ഹെറിറ്റേജ്" സ്ഥാപിച്ചു. 1985 മുതൽ 1989 വരെ ഇന്ദിരാഗാന്ധി മെമ്മോറിയൽ ട്രസ്റ്റിന്റെ വൈസ് ചെയർമാനായിരുന്നു.

ബംഗാളിലെ "ഹങ്ക്രി ജനറേഷൻ" എന്ന സാഹിത്യപ്രസ്ഥാനത്തെ പുപുൽ ജയകർ പിന്തുണച്ചിരുന്നു. ഇന്ത്യ, യു.എസ്., ഇംഗ്ലണ്ട്, ചില ലാറ്റിനമേരിക്കൻ രാജ്യങ്ങൾ എന്നിവിടങ്ങളിൽ കൃഷ്ണമൂർത്തി ഫൗണ്ടേഷൻ സ്ഥാപിക്കുന്നതിൽ അവർ പ്രമുഖ പങ്ക് വഹിച്ചു. മരണം വരെയും കൃഷ്ണമൂർത്തി ഫൗണ്ടേഷനിൽ സജീവമായി പ്രവർത്തിച്ചിരുന്നു.

1937-ൽ മന്മോഹൻ ജയകർ എന്ന ബാരിസ്റ്ററെ വിവാഹം കഴിച്ചു. അദ്ദേഹം 1972-ൽ അന്തരിച്ചു. 1938-ൽ മകൾ, രാധിക ഹെഴ്സ്ബെർഗർ, ജനിച്ചു. പ്രശസ്ത കഥക് നർത്തകി അദിതി മംഗൾദാസ് അനന്തരവളാണ്.

പുപുൽ ജയകർ 1997 മാർച്ച് 29-ന് മുംബൈയിൽ നിര്യാതയായി.


</doc>
<doc id="274534" url="https://ml.wikipedia.org/wiki?curid=274534" title="മെറ്റാക്രിട്ടിക്">
മെറ്റാക്രിട്ടിക്

മെറ്റാക്രിട്ടിക് എന്നത് ചലച്ചിത്രങ്ങളുടെയും ആൽബങ്ങളുടെയും ഗെയിമുകളുടെയും നിരൂപണങ്ങൾ ശേഖരിക്കുന്ന ഒരു വെബ്സൈറ്റാണ്.


</doc>
<doc id="274535" url="https://ml.wikipedia.org/wiki?curid=274535" title="ലുപിത യോങ്ഗോ">
ലുപിത യോങ്ഗോ

ഒരു കെനിയൻ അഭിനേത്രിയും സംവിധായികയുമാണ് ‘‘’ലുപിത അമോണ്ടി യോങ്ഗോ’’’(ജനനം: 1 മാർച്ച് 1983). 2013-ൽ പുറത്തിറങ്ങിയ 12 ഇയേഴ്സ് എ സ്ലേവ് (ചലച്ചിത്രം) എന്ന ചിത്രത്തിലെ അഭിനയത്തിന് മികച്ച സഹനടിക്കുള്ള അക്കാഡമി അവാർഡ്, സ്ക്രീൻ ആക്റ്റേഴ്സ് ഗിൽഡ് അവാർഡ്, ക്രിട്ടിക്സ് ചോയ്സ് അവാർഡ് എന്നിവ കരസ്ഥമാക്കി. ഓസ്കാർ പുരസ്കാരം സ്വീകരിച്ചുകൊണ്ട് ലുപിത യോങ്ഗോ നടത്തിയ സൗന്ദര്യത്തെപ്പറ്റിയുള്ള പ്രസംഗം ലോകശ്രദ്ധ ആകർഷിക്കുകയുണ്ടായി. കെനിയയിലെ രാഷ്ട്രീയക്കാരനായ പീറ്റർ അൻയങ് 'നിയോങ്’ഓ മകളായ ലുപ്പിറ്റ, മെക്സിക്കോ സിറ്റിയിൽ ജനിച്ചു. അദ്ദേഹം അക്കാലത്ത് മെക്സിക്കോയിൽ ഒരു അധ്യാപകനായി ജോലി ചെയ്തുവരികയായിരുന്നു. ഒന്നാം വയസ്സിൽ കെനിയയിലേക്ക് മടങ്ങിയ ലുപ്പിറ്റ തന്റെ കോളജ് വിദ്യാഭ്യാസം അമേരിക്കയിലെ ഹാംഷെയർ കോളേജിലാണ് പൂർത്തിയാക്കിയത്. 

ഒരു നിർമ്മാണ സഹായിയാണ് ഹോളിവുഡിൽ ലുപ്പിറ്റ തന്റെ ജീവിതം ആരംഭിച്ചത്. 2008-ൽ, ഈസ്റ്റ് റിവർ എന്ന ഷോർട്ട് ഫിലിമിലൂടെ അഭിനയരംഗത്ത് അരങ്ങേറ്റം ചെയ്തശേഷം ഷൂഗ (2009-2012) എന്ന ടെലിവിഷൻ സീരിയലിൽ അഭിനയിച്ചു. 2009-ൽ ഇൻ മൈ ജീൻസ് എന്ന ഡോക്യുമെന്ററിയുടെ രചനയും, സംവിധാനവും, നിർമ്മാണവും നിർവഹിച്ചു. പിന്നീട് യേൽ സ്കൂൾ ഓഫ് ഡ്രാമയിൽ നിന്ന് മാസ്റ്റർ ബിരുദം നേടി. ബിരുദം നേടിയ ശേഷം, സ്റ്റീവ് മക്ക്വീനിന്റെ ചരിത്രനാടകമായ 
'12 ഇയർസ് എ സ്ലേവ്' എന്ന ചിത്രത്തിൽ പാറ്റ്സി എന്ന വേഷം അവതരിപ്പിച്ചു. ഈ വേഷത്തിന് മികച്ച സഹനടിക്കുള്ള അക്കാഡമി അവാർഡും അടക്കം നിരവധി അവാർഡുകൾ കരസ്ഥമാക്കി. അക്കാദമി അവാർഡ് നേടുന്ന ആദ്യ കെനിയക്കാരിയും മെക്സിക്കോക്കാരിയുമാണ് ലുപ്പിറ്റ ന്യോങ്’ഒ. 

സ്റ്റാർ വാർസ് സീക്വൽ പരമ്പരയിൽ മാസ് കനാത്ത എന്ന കഥാപാത്രത്തെ മോഷൻ ക്യാപ്ചർ സാങ്കേതികവിദ്യ ഉപയോഗിച്ച് അവതരിപ്പിച്ചു. 2018 ൽ ബ്ലാക്ക് പാന്തർ എന്ന മാർവെൽ സിനിമാറ്റിക് യൂണിവേർസ് സൂപ്പർഹീറോ ചിത്രത്തിൽ നകിയ എന്ന വേഷം ലുപ്പിറ്റ അവതരിപ്പിച്ചു.

"ഈ അവസരം ഞാൻ സൌന്ദര്യത്തെപ്പറ്റി സംസാരിക്കുവാൻ ഉപയോഗിക്കുകയാണ്‌, കറുത്ത സൌന്ദര്യത്തെപ്പറ്റി. ഒരു പെൺകുട്ടിയിൽ നിന്നും ലഭിച്ച എഴുത്തിലെ ഒരു ഭാഗം ഞാൻ വായിക്കാം, "പ്രിയ ലുപിത, നിങ്ങൾ ഇത്രയ്ക്കങ്ങ്‌ കറുത്തിരുന്നിട്ടും ഒറ്റ രാത്രികൊണ്ട്‌ ഹോളിവുഡിൽ പ്രസിദ്ധയായത്‌ മഹാഭാഗ്യമായി. എന്റെ കറുത്ത തൊലി വെളുപ്പിക്കാനുള്ള ക്രീം വാങ്ങാൻ ഞാൻ ഒരുങ്ങുമ്പോഴാണ്‌ നിങ്ങൾ പ്രത്യക്ഷപ്പെട്ടതും എന്നെ രക്ഷിച്ചതും" 
"ഇതു വായിച്ചപ്പോൾ എന്റെ ഹൃദയത്തിന്‌ ഒരു വിറ അനുഭവപ്പെട്ടു. കോളേജിൽ നിന്നും ഇറങ്ങിയ ശേഷം ചെയ്ത ആദ്യ ജോലിക്ക്‌ തന്നെ ഇത്രയും വലിയൊരു പ്രതീക്ഷ ദി കളർ പർപ്പിൾ എന്ന സിനിമയിലെ സ്ത്രീകളെപ്പോലെ ലോകത്തിനു നൽകാനായല്ലോ.

"ഞാനും സ്വയം ഒരു വിരൂപയാണെന്ന് ചിന്തിച്ചിരുന്ന ഒരു കാലം ഉണ്ടായിരുന്നു. എപ്പോൾ ടി വി വച്ചാലും അതിലെല്ലാം വെളുത്ത തൊലിയുള്ളവർ മാത്രം. എന്റെ കറുത്ത തൊലിയെപ്പറ്റി എപ്പോഴും വിഷമിച്ച കാലം. അത്ഭുതങ്ങൾ കാണിക്കാൻ കഴിവുള്ള ഈശ്വരനോട്‌ എന്റെ ഏകപ്രാർത്ഥന ഞാൻ ഉണർന്നെഴുന്നേൽക്കുമ്പോൾ വെളുത്തിരിക്കണം എന്ന് മാത്രമായിരുന്നു. നേരം വെളുത്താൽ നേരെ കണ്ണാടിയുടെ മുന്നിലെത്തിയതിനുശേഷമേ കണ്ണുതുറക്കുമായിരുന്നുള്ളൂ, എന്തെന്നാൽ ആദ്യം എനിക്കെന്റെ മുഖമായിരുന്നു കാണേണ്ടത്‌. എന്നാൽ തലേന്നത്തെപ്പോലെ കറുത്തമുഖം തന്നെ കണ്ടതിന്റെ നിരാശ മാത്രമായിരുനു ബാക്കി." 

"കൌമാരമായപ്പോഴേക്കും കാര്യങ്ങൾ കൂടുതൽ കഷ്ടമായി. ഞാൻ സുന്ദരിയാണെന്ന് അമ്മ എപ്പോഴും പറഞ്ഞിരുന്നെങ്കിലും അതൊരു ആശ്വാസമായതേയില്ല. അമ്മമാർ അങ്ങനെയല്ലേ പറയൂ. അപ്പോഴാണ്‌ അലെക് വെക് അന്താരാഷ്ട്രതലത്തിലേക്ക്‌ വന്നത്‌. രാത്രി പോലെ ഇരുണ്ടിരുന്ന അവർ അതാ എല്ലാ മാസികകളുടെ മുഖചിത്രമായും അവരുടെ സൌന്ദര്യം ഏല്ലാവരാലും പുകഴ്ത്തപ്പെട്ടും ഇരിക്കുന്നു. എനിക്ക്‌ അത്ഭുതമായി, ഏതാണ്ട്‌ എന്നെപ്പോലെ തന്നെ ഇരുണ്ട്‌ കറുത്തിരിക്കുന്ന അവരുടെ സൌന്ദര്യത്തെപ്പറ്റിയാണ്‌ ആൾക്കാർ സംസാരിക്കുന്നത്‌. എന്റെ നിറമായിരുന്നു ഒരിക്കലും എനിക്കുമറികടക്കാനാവാത്ത തടസ്സം. പെട്ടെന്നതാ ഒഫ്രാ പറയുന്നു അതൊരു തടസ്സമേ അല്ല എന്ന്. ദൂരെയുള്ളവർ എന്നെ അംഗീകരിക്കാൻ തുടങ്ങിയപ്പോഴും അടുത്തുള്ളവർക്ക്‌ വെളുത്ത നിറത്തോടു തന്നെയായിരുന്നു പ്രതിപത്തി. എന്നെ ശ്രദ്ധിക്കണമെന്ന് ഞാൻ വിചാരിച്ചിരുന്നവരെല്ലാം എന്നെ വിരൂപയായിത്തന്നെയാണ്‌ കാണുന്നതെന്ന് ഞാൻ കരുതി." 

"നിനക്ക്‌ സൌന്ദര്യത്തെ നിന്നാനോ, സൌന്ദര്യത്തിന്‌ നിന്നെ പോറ്റാനോ ആവില്ല - എന്റെ അമ്മ എന്നോട്‌ പറയുന്ന ഇക്കാര്യത്തിനെ അർത്ഥം എനിക്കന്ന് മനസ്സിലായില്ല. അവസാനം എനിക്കതിന്റെ അർത്ഥം പിടികിട്ടി. സന്ദര്യം എന്നത്‌ എനിക്ക്‌ ഉണ്ടാക്കിയെടുക്കാനോ ഇല്ലാതാക്കാനോ കഴിയുന്നതല്ല, സൌന്ദര്യം എന്നത്‌ ഞാൻ ആയിത്തീരേണ്ട ഒരു കാര്യമാണ്‌. അമ്മ പറാഞ്ഞത്‌ എനിക്ക്‌ മനസ്സിലായി. നിങ്ങൾ എങ്ങനെ ഇരിക്കുന്നു എന്ന കാര്യം നിങ്ങളുടെ ജീവസന്ധാരണത്തിന്‌ നിങ്ങൾക്ക്‌ ആശ്രയിക്കാവുന്ന ഒന്നല്ല. അടിസ്ഥാനപരമായി സൌന്ദര്യം എന്നത്‌ നിങ്ങൾക്ക്‌ നിങ്ങളോടും നിങ്ങളുടെ ചുറ്റുമുള്ളവരോടുമുള്ള സഹാനുഭൂതിയാണ്‌, ആർദ്രതയാണ്‌. അത്തരം സൌന്ദര്യം നിങ്ങളുടെ ഹൃദയത്തിൽ ഉന്നമനം ഉണ്ടാക്കുന്നു, നിങ്ങളുടെ ആത്മാവിനെ ഉദ്ദീപിപ്പിക്കുന്നു. ആ സൌന്ദര്യമാണ്‌ തന്റെ യജമാനനോട്‌ ധാരാളം പ്രശ്നങ്ങൾ ഉണ്ടാക്കേണ്ടി വന്നപ്പോളും പാറ്റ്സിയുടെ(12 ഇയേഴ്സ് എ സ്ലേവിലെ ലുപിത യോങ്ഗോയുടെ കഥാപാത്രം) കഥ ഇന്നും നിലനിൽക്കാൻ കാരണമായത്‌. അവളുടെ ശരീരത്തിന്റെ സൌന്ദര്യം പൊലിഞ്ഞപ്പോളും അവളുടെ ആത്മാവിന്റെ സന്ദര്യത്തെയാണ്‌ നമ്മൾ ഓർക്കുന്നത്‌."

"അതു കൊണ്ട്‌ എനിക്ക്‌ എഴുത്തയച്ച കൊച്ചുമോളേ, ഞാൻ നിങ്ങളുടെ സ്ക്രീനിൽ ഉള്ളത്‌ നിന്നെയും ഒരു സമാന യാത്രയ്ക്ക്‌ ഉതകുന്നവളാക്കട്ടെയെന്ന് ആശംസിക്കുന്നു. പുറമേ നീ സൌന്ദര്യവതി തന്നെയായിരിക്കും എന്നാലും നിന്റെ ആന്തരികസൌന്ദര്യമാവട്ടെ നിന്റെ യാഥാർത്ഥ സൌന്ദര്യം. ആ സൌന്ദര്യത്തിന്‌ നിഴലുകളും ഉണ്ടാവില്ല." 


</doc>
<doc id="274536" url="https://ml.wikipedia.org/wiki?curid=274536" title="കേറ്റ് ബ്ലാൻചെറ്റ്">
കേറ്റ് ബ്ലാൻചെറ്റ്

ഒരു ഓസ്ട്രേലിയൻ ചലച്ചിത്രനടിയാണ് കാതറീൻ എലീസ് "കേറ്റ്" ബ്ലാൻചെറ്റ്(ജനനം:14 മേയ് 1969). മൂന്ന് ബാഫ്റ്റ, മൂന്ന് ഗോൾഡൻ ഗ്ലോബും രണ്ട് ഓസ്കാർ അവാർഡുകളുമടക്കം നിരവധി പുരസ്ക്കാരങ്ങൾ നേടിയിട്ടുണ്ട്. ബ്ലൂ ജാസ്മിൻ എന്ന ചിത്രത്തിലെ അഭിനയത്തിനായിരുന്നു ഓസ്കാർ പുരസ്കാരം.

ശേഖർ കപൂർ സംവിധാനം ചെയ്ത എലിസബത്ത് എന്ന ചിത്രത്തിൽ എലിസബത്ത് രാജ്ഞിയുടെ വേഷം ചെയ്തതിലൂടെ അന്താരാഷ്ട്രപ്രശസ്തി നേടി. മികച്ച നടിക്കുള്ള ബാഫ്റ്റ, ഗോൾഡൻ ഗ്ലോബ് പുരസ്ക്കാരങ്ങളും അക്കാഡമി അവാർഡ് നാമനിർദ്ദേശവും ഈ ചിത്രത്തിലൂടെ ലഭിച്ചു. പീറ്റർ ജാക്ക്സൺ സംവിധാനം ചെയ്ത "ദി ലോർഡ് ഓഫ് ദ റിംഗ്സ്" ചലച്ചിത്ര പരമ്പരയിൽ (2001-2003) ലേഡി ഗലാഡ്രിയേൽ എന്ന എൽഫ് ആയി അഭിനയിച്ചു. 2004-ൽ മാർട്ടിൻ സ്കോർസീസിന്റെ ഏവിയേറ്റർ എന്ന ചിത്രത്തിൽ കാതറീൻ ഹെപ്‌ബേണിന്റെ വേഷം ചെയ്തു. ഈ ചിത്രത്തിലൂടെ മികച്ച സഹനടിക്കുള്ള ഓസ്ക്കാർ അടക്കം നിരവധി പുരസ്ക്കാരങ്ങൾ ലഭിക്കുകയുണ്ടായി. 2013-ൽ ബ്ലൂ ജാസ്മിൻ എന്ന വൂഡി അലെൻ ചിത്രത്തിലൂടെ മികച്ച നടിക്കുള്ള ബാഫ്റ്റ, ഗോൾഡൻ ഗ്ലോബ് പുരസ്ക്കാരങ്ങൾ നേടി. 2013-ൽ ബ്ലൂ ജാസ്മിൻ എന്ന വൂഡി അലെൻ ചിത്രത്തിലെ അഭിനയത്തിന് മികച്ച നടിക്കുള്ള ഓസ്കാർ അവാർഡും നേടി.

2012 മാർച്ച് 30-ന് ഫ്രഞ്ച് സർക്കാർ ഷെവലിയർ പട്ടം നൽകി ആദരിച്ചു.




</doc>
<doc id="274544" url="https://ml.wikipedia.org/wiki?curid=274544" title="ജേസിക്ക ആബേൽ">
ജേസിക്ക ആബേൽ

പ്രശസ്തയായ ഒരു കോമിക് ബുക്ക്‌ എഴുത്തുകാരിയാണ് ജേസിക്ക ആബേൽ. ഒരു ചിത്രകാരി കൂടിയാണ് ഇവർ.


</doc>
<doc id="274547" url="https://ml.wikipedia.org/wiki?curid=274547" title="ഫിയോന ജോയ് ഹകിൻസ്">
ഫിയോന ജോയ് ഹകിൻസ്

പ്രശസ്തയായ ഓസ്ട്രേലിയൻ സംഗീതജ്ഞയും, പിയാനോ വായനക്കാരിയും , ഗായികയുമാണ്‌ ഫിയോന ജോയ് ഹകിൻസ്.


</doc>
<doc id="274573" url="https://ml.wikipedia.org/wiki?curid=274573" title="ഉഷ ടൈറ്റസ്">
ഉഷ ടൈറ്റസ്

കേരള സംസ്ഥാന സാമൂഹ്യക്ഷേക വകുപ്പ് സെക്രട്ടറി, ആരോഗ്യവകുപ്പ് സെക്രട്ടറി, ആരോഗ്യ വിദ്യാഭ്യാസ വകുപ്പ് സെക്രട്ടറി, പാലക്കാട്, കോഴിക്കോട് ജില്ലകളിൽ കലക്ടർ എന്നീ നിലകളിൽ അറിയപ്പെടുന്ന മലയാളിയായ ഐ.എ.എസ്. ഉദ്യോഗസ്ഥയാണ്‌ ഡോ. ഉഷ ടൈറ്റസ്‌ (Dr. Usha Titus). പാലക്കാട് ജില്ലയിൽ കലക്ടറായി നിയമിക്കപ്പെട്ട ആദ്യ വനിതയാണ് ഉഷ ടൈറ്റസ്. കേരള സാങ്കേതിക സർവകലാശാലയുടെ വൈസ് ചാൻസലർ പദവിയും ഉഷ ടൈറ്റസ് അലങ്കരിക്കുന്നു 

വെല്ലൂർ ക്രിസ്ത്യൻ മെഡിക്കൽ കോളേജിൽ നിന്നും എം.ബി.ബി.എസ്സും, ജനറൽ മെഡിസിൻ എം.ഡി., ബിരുദാനന്തര ബിരുദവും എടുത്ത ശേഷം 1993 ലാണ് ഇന്ത്യൻ അഡ്മിനിസ്‌ട്രേറ്റീവ് സർവീസിൽ ചേർന്നത്. കോഴിക്കോട്, പാലക്കാട് എന്നീ ജില്ലകളിൽ കലക്ടറായി സേവനമനുഷ്ഠിച്ചതിനു ശേഷം, ചെന്നൈ ഐ.ഐ.ടി.യിൽ രജിസ്ട്രാരായും സേവനമനുഷ്ഠിച്ചിട്ടുണ്ട്.


</doc>
<doc id="274580" url="https://ml.wikipedia.org/wiki?curid=274580" title="അഞ്ജനീബായ് മാൽപേക്കർ">
അഞ്ജനീബായ് മാൽപേക്കർ

പ്രമുഖയായ ഹിന്ദുസ്ഥാനി ഗായികയായിരുന്നു അഞ്ജനീബായ് മാൽപേക്കർ (22 ഏപ്രിൽ 1883 – 7 ആഗസ്റ്റ് 1974). ബേന്തിബാസാർ ഖരാനയിലെ ഉസ്താദ് നസീർ ഖാന്റെ പക്കൽ എട്ടാം വയസ്സു മുതൽ ശാസ്ത്രീയ സംഗീത പരിശീലനമാരംഭിച്ചു. പതിന്നാറാം വയസിൽ മുംബൈയിലായിരുന്നു അരങ്ങേറ്റം. 1920 വരെ സംഗീത രംഗത്ത് സജീവമായിരുന്ന അവർ ഗുരുവിന്റെ മരണത്തോടെ പൊതു സംഗീതാവതരണങ്ങൾ അവസാനിപ്പിച്ചെങ്കിലും കുമാർ ഗന്ധർവയും കിഷോരി അമോൻകാറും അടങ്ങുന്ന വലിയൊരു നിര ശിഷ്യർക്ക് സംഗീത പരിശീലനം നൽകി. 

1958 ൽ കേന്ദ്ര സംഗീത നാടക അക്കാദമി ഫെല്ലോഷിപ്പ് ലഭിക്കുന്ന ആദ്യ വനിതയായി.

ഗോവയിലെ ഒരു കലാപാരമ്പര്യമുള്ള കുടുംബത്തിൽ ജനിച്ചു. അമ്മയും അമ്മൂമ്മയും സംഗീത സദസ്സുകളിലെ പേരു കേട്ട ഗായികമാരായിരുന്നു. 

അതീവ സുന്ദരിയായിരുന്ന അഞ്ജനീബായെ മോഡലാക്കി ചിത്രകാരൻ എം.വി. ധുരന്തർ വരച്ച എണ്ണച്ചായ ചിത്രം രാജാ രവി വർമ്മയെ ആകർഷിച്ചു. അഞ്ജനീബായെ മോഡലാക്കി ഒരു ചിത്ര പരമ്പര തന്നെ വരച്ചു. രവിവർമ്മയുടെ 1901 - 1903 കാലത്തെ ബോംബെ വാസകാലത്തായിരുന്നു ഇത്. നിലാവത്തെ വനിത (Lady in the Moon Light), സ്വർബാത്ത് വായിക്കുന്ന വനിത (Lady Playing Swarbat), മോഹിനി, നിരാശാജനകമായ വാർത്ത (The Heartbroken)

തൊണ്ണൂറ്റൊന്നാം വയസിൽ മുംബൈയിൽ മരിച്ചു.



</doc>
<doc id="274587" url="https://ml.wikipedia.org/wiki?curid=274587" title="ഹെൻറിയേറ്റാ ലാക്സ്">
ഹെൻറിയേറ്റാ ലാക്സ്

ഹിലാ എന്നറിയപ്പെടുന്ന അസാധാരണവും അമരവുമായ കോശ നിരക്ക് ( Immortal cell line) ജന്മം നല്കിയ ആഫ്രിക്കൻ-അമേരിക്കൻ വനിതയാണ് ഹെൻറിയേറ്റാ ലാക്സ്. വൈദ്യ -ജൈവശാസ്ത്ര രംഗങ്ങളിലെ ഗവേഷണങ്ങൾക്ക് ഹിലാ കോശങ്ങൾ അത്യന്താപേക്ഷിതമാണ്.

1920 ആഗസ്റ്റ് 1ന് ഹെൻറിയേറ്റാ ലാക്സ് വർജീനിയയിലെ ദരിദ്ര കുടുംബത്തിൽ ജനിച്ചു. നാലു വയസ്സും വരെ അച്ഛനമ്മമാരോടും മൂത്ത എട്ടു സഹോദരങ്ങളോടുമൊപ്പം താമസിച്ചു. 1924-ൽ പത്താമത്തെ സന്താനത്തിനു ജന്മം നല്കെ അമ്മ എലീസ അന്തരിച്ചു. അതിനു ശേഷം ഹെൻറിയേറ്റയും സഹോദരങ്ങളും പല ബന്ധു വീടുകളിലുമായി വിഭജിക്കപ്പെട്ടു. അങ്ങനെ മുത്തച്ഛന്റെ വീട്ടിൽ താമസമാക്കിയ ഹെൻറിയേറ്റ പതിനാലാമത്തെ വയസ്സിൽ ആദ്യത്തെ കുഞ്ഞിനെ പ്രസവിച്ചു. നാലു വയസ്സു മുതൽ മുത്തച്ഛന്റെ വീട്ടിൽ തന്നോടൊപ്പം കളിച്ചു വളന്ന ചാർച്ചയിൽ പെട്ട പത്തൊമ്പതുകാരനായ സഹോദരൻ ഡേ എന്ന ഡേവിഡായിരുന്നു പിതാവ്. വീണ്ടും രണ്ടു കുട്ടികൾ പിറന്ന ശേഷമാണ് ഇരുവരും തമ്മിലുളള വിവാഹം നടന്നത്. 

1951- ജനുവരിയിലാണ് സെർവിക്കൽ കാൻസറാണെന്ന് ഡോക്റ്റർമാർ കണ്ടെത്തിയത് . റേഡിയം സൂചികളുപയോഗിച്ച് ചികിത്സ നടത്തിയെങ്കിലും രോഗം ഭേദമായില്ല. അതിനെ തുടർന്ന് എക്സ്റേ വികിരണത്തിന് വിധേയാക്കപ്പെട്ടു. ചികിത്സാ സമയത്ത് അവരുടെ ശരീരത്തിൽ നിന്നും ശേഖരിക്കപ്പെട്ട രോഗബാധിത കോശങ്ങൾക്ക് അനിതര സാധാരണമായ വളർച്ചയും അതിജീവനശേഷിയുമുണ്ടെന്ന വസ്തുത അവരെ ചികിത്സിച്ചിരുന്ന ഡോക്റ്റർ ജോർജ് ഓട്ടോ ഗെയുടെ ശ്രദ്ധയിൽ പെട്ടു. ഇതാദ്യാമായിരുന്ന മനുഷ്യകോശങ്ങ ശരീരത്തിനു വെളിയിൽ (in vitro) വളർത്തിയെടുക്കാനായത്.
1951- ഒക്റ്റോബർ നാലിന് ആശുപത്രിയിൽ വെച്ച് ഹെൻറിയേറ്റാ അന്തരിച്ചു. അതിനകം ഹിലാ കോശങ്ങളുടെ ഗവേഷണ പ്രാധാന്യം വെളിപ്പെട്ടു കഴിഞ്ഞിരുന്നു. 
ഹെൻറിയേറ്റായേയോ അവരുടെ ബന്ധുക്കളേയോ അറിയിക്കാതേയും അവരുടെ അനുവാദമില്ലാതേയുമാണ് ഡോക്റ്റർ ജോർജ് ഓട്ടോ ഗെ കോശങ്ങൾ ശേഖരിച്ചതെന്ന ആരോപണം പില്ക്കാലത്ത് ഉയർന്നു വന്നു. പക്ഷേ അക്കാലത്ത് ഇതിനെ സംബന്ധിച്ച നിയമങ്ങളോ ചിട്ടവട്ടങ്ങളോ ന്ലവിലില്ലായിരുന്നു. 
The Immortal Life of Henrietta Lacks: Rebecca Skloot, New York City: Random House, ISBN 978-1-4000-5217-2
ഹെൻറിയേറ്റാ ലാക്സ് ഫൌണ്ടേഷൻ 


</doc>
<doc id="274591" url="https://ml.wikipedia.org/wiki?curid=274591" title="മംഗളാഭായി തമ്പുരാട്ടി">
മംഗളാഭായി തമ്പുരാട്ടി

കേരളത്തിലെ ഒരു ചിത്രകാരിയായിരുന്നു മംഗളാഭായി തമ്പുരാട്ടി. രാജാ രവിവർമ്മയുടെ ഇളയ സഹോദരിയായ ഇവർ നിരവധി ഛായാചിത്രങ്ങളും പുരാണചിത്രങ്ങളും ജലച്ചായത്തിലും എണ്ണച്ചായത്തിലും രചിച്ചിട്ടുണ്ട്. രാജാരവിവർമയുടെ പ്രശസ്തമായ ഛായാപടം വരച്ചത് ഇവരാണ്.


</doc>
<doc id="274596" url="https://ml.wikipedia.org/wiki?curid=274596" title="അറുകൊലക്കണ്ടം">
അറുകൊലക്കണ്ടം

കെ.കെ. ഗോവിന്ദൻ എഴുതി 1983-ൽ പ്രസിദ്ധപ്പെടുത്തിയ ഒരു മലയാള പുസ്തകമാണ് അറുകൊലക്കണ്ടം. സാധാരണ പുസ്തകത്തിന്റെ പ്രസാധക ക്രമങ്ങളെയും ഉള്ളടക്ക ക്രമീകരണങ്ങളെയും വെല്ലുവിളിക്കുന്ന മലയാളത്തിലെ വിരളമായൊരു രചനയാണിത്. ഗ്രന്ഥകർത്താവ് ഈ പുസ്തകത്തിനെ ഒരു റെഫറൻസ് ഗ്രന്ഥം എന്നാണ് വർഗ്ഗീകരണം നടത്തിയത്. ഗ്രന്ഥകാരൻ എഴുതിയ ഒരു കവിതയും, ആ കവിതയെ കുറിച്ചുള്ള പ്രസിദ്ധരായ പലരുടേയും അഭിപ്രായം ഓരോരുത്തരുടേയും ചിത്രം അടക്കം പ്രസിദ്ധം ചെയ്യുകയായിരുന്നു ഈ പുസ്തകത്തിന്റെ ഉള്ളടക്കം.

640 താളുകൾ ഉള്ള പുസ്തകത്തിലെ 14 താളുകളിലാണ് പ്രധാന ഉള്ളടക്കമായി സാധാരണയായി കണക്കാക്കുന്ന കവിത ഉള്ളത്, മറ്റു 626 താളുകളും കൃതിയുടെ അനുബന്ധ വിവര-വിവരണങ്ങൾക്കുമായി നീക്കി വെച്ചിരിക്കുന്നു. കവിതയുടെ ആസ്വാദനമോ കവിയെപ്പറ്റിയോ എഴുതിയ പ്രമുഖരിൽ ചിലർ ഇവരായിരുന്നു. 


ഇങ്ങനെ തുടങ്ങി 140 വ്യക്തികളായിരുന്നു, ആകെ 14 താൾ മാത്രമുള്ള കവിതയെയും കവിയെയും പറ്റി എഴുതിയിരിക്കുന്നത്. സാധരണഗതിയിൽ വരുന്ന താളിന്റെ അനുക്രമമായ താളിന്റെ ക്രമസംഖ്യ പോലും ഈ പുസ്തകത്തിന്റെ ഉള്ളടക്കത്തിൽ ചേർത്തിട്ടില്ല. ഓരോ വിഷയവും എത്ര താളുകൾ ഉണ്ടെന്നുള്ള താളുകളുടെ എണ്ണം മാത്രമായിരുന്നു ഉള്ളടക്കത്തിൽ അതതിന്റെ നേർക്ക് അടയാളപ്പെടുത്തിയിരുന്നത്.

പുസ്തകത്തിലെ 60 താളുകൾ ഗ്രന്ഥകാരന്റെ നന്ദി പ്രകാശിപ്പിക്കാൻ നീക്കി വെച്ചിരുന്നു. 6 താളുകൾ നീളുന്ന അർപ്പണവും അനുസ്മരണവും ഗ്രന്ഥത്തെപ്പറ്റിയും - ഗ്രന്ഥകാരൻ തന്നെ തയ്യാറാക്കിയിരുന്നു. മറ്റു താളുകൾ മുഴുവനും മറ്റുള്ളവരുടെ അഭിപ്രായ, നിരൂപണ, ആസ്വാദന, പ്രശംസാക്കുറിപ്പുകളാണ്.

ഗോവിന്ദനാശാൻ എന്നറിയപ്പെട്ടിരുന്ന കെ.കെ. ഗോവിന്ദൻ, ആദ്യകാല ദളിത് എഴുത്തുകാരിൽ ഒരാളാണ്. പത്തനംതിട്ട ജില്ലക്കാരനായ അദ്ദേഹം തിരുവനന്തപുരത്ത് ഏജീസ് ഓഫീസിൽ സീനിയർ ഓഡിറ്റർ ആയിരുന്നു. അപ്രശസ്തനും അശിക്ഷിതനും ആയി കണക്കാക്കെപ്പെടുന്ന രചയിതാവിന്റെ മറ്റു കൃതികൾ "ദുരവസ്ഥയിലെ പ്രമേയം", "അപ്രശസ്തർ" എന്നിവയാണ്. 1997 മാർച്ച് 17-ന് അദ്ദേഹം അന്തരിച്ചു.

തിരുവിതാംകൂറിന്റെ ജനപ്രതിനിധിസഭയായിരുന്ന ശ്രീമൂലം പ്രജാസഭാംഗവുമായിരുന്ന കുറുമ്പൻ ദൈവത്താന്റെ ജീവചരിത്രം പുനഃപ്രസിദ്ധീകരിക്കാൻ വളരെയധികം പ്രയത്നിച്ച ഒരു വ്യക്തിയായിരുന്നു ഗോവിന്ദൻ. തിരുവിതാംകൂർ ഹിന്ദു പുലയസമാജത്തിന്റെ പ്രസിഡന്റും ശ്രീമൂലം പ്രജാസഭാംഗവുമായിരുന്ന കുഞ്ഞൻ ദൈവത്താനാണ് 1929-ൽ ചെങ്ങന്നൂരിലെ ജോൺ മെമ്മോറിയൽ പ്രസ്സിൽ നിന്ന് കുറുമ്പൻ ദൈവത്താന്റെ ജീവചരിത്രം ഒരു ചെറിയ പുസ്തകമായി ആദ്യമായി പ്രസിദ്ധീകരിച്ചത്

അറുകൊല എന്ന കേരളത്തിലെ പഴയ ഒരു സാങ്കല്പിക കഥാപാത്രത്തെ ചുറ്റിപ്പറ്റി ഒരു പുലയകുടുംബത്തിലെ സംഭവങ്ങളാണ് കവിതയുടെ ഉള്ളടക്കം. ഇതിന്റെ അടിസ്ഥാനത്തിലാണ് ഈ കവിത എഴുതപ്പെട്ടിരിക്കുന്നത്.

കേരളീയ വിശ്വാസമനുസരിച്ച് അപമൃത്യുവിനിരയായ അഥവാ അന്യായമായി കൊലചെയ്യപ്പെട്ട മനുഷ്യരുടെ പ്രേതാത്മാവ് അറുകൊലയായി മാറും. കൊന്നവരെയോ അവരുടെ അനന്തരാവകാശികളെയോ അറുകൊല പിടികൂടുകയും, അവരുടെ മരണത്തിനു കാരണമാകുന്നതിലൂടെ തന്റെ പ്രതികാരം വീട്ടുകയും ചെയ്യും എന്നാണ് വിശ്വാസം.

പത്തനംതിട്ട ജില്ലയിലെ കുമ്പഴയ്ക്കടുത്തുള്ള തുണ്ടിയത്തു കാവിനു സമീപമുള്ള ഒരു കണ്ടം (പാടം) അഥവാ വയലാണ് അറുകൊലക്കണ്ടം എന്നറിയപ്പെടുന്നത്. ഈ പേരു വരാനുള്ള പുരാവൃത്തം (ഐതിഹ്യം) ആണ് ഈ കവിതയുടെ പ്രചോദനം. ഈ കവിതയിലെ കഥാതന്തു ഇങ്ങനെയാണ്. ഊരോമ്പിൽ എന്ന നായർ തറവാട്ടിലെ അടിമകളായിരുന്ന പുലയരിലെ ഒരു പെണ്ണിനെ മലയാളപ്പുഴ(മലയാലപ്പുഴ)യിലെ കുതിരക്കുളത്തെ തോമ്പിൽ എന്ന് മറ്റൊരു നായർ തറവാട്ടിലെ അടിമയായ പുലയനു കല്യാണം കഴിച്ചയച്ചു. പെണ്ണിന്റെ സഹോദരൻ ഒരിക്കൽ സഹോദരിയെ കാണാൻ വിരുന്നായി തോമ്പിലേക്കു ചെല്ലുന്നു. അവിടെ അതേയിടക്ക് കാണാതായ പശുവിനെ; മോഷ്ടിച്ചു എന്നാരോപിച്ച് സഹോദരനായ പയ്യനെ ജന്മികൾ പിടിച്ചു വെട്ടിക്കൊന്നു. ഈ സംഭവത്തെ തുടർന്ന് തോമ്പിൽ തറവാട്ടിലെ അംഗങ്ങൾ ചോരതുപ്പി മരിക്കാൻ തുടങ്ങുകയും, കാരണം അന്വേഷിക്കുന്ന അവർക്ക് - തുണ്ടിയത്തുകാവിന്റെ ഉടമകളായ പുലയവംശത്തിൽപ്പിറന്ന ഒരാളെ കൊന്നതിന്റെ ഫലമാണിതെന്നു പ്രശ്നവശാൽ തെളിഞ്ഞു കാണുന്നു. അതിന്റെ പ്രായശ്ചിത്തമായി തോമ്പിലെ ജന്മി, മരിച്ചയാളുടെ കുടുംബത്തിന് പണവും ഭൂമിയും ദാനം നടത്തുകയും ചെയ്തു. ഇങ്ങനെ അറുകൊലയിലൂടെ കൈവന്ന കണ്ടം ആണ് അറുകൊലക്കണ്ടം.


</doc>
<doc id="274602" url="https://ml.wikipedia.org/wiki?curid=274602" title="ചാമ്പ">
ചാമ്പ

കേരളത്തിൽ അങ്ങോളമിങ്ങോളം വീടുകളിൽ നട്ടുവളർത്തിവരുന്ന ഒരു ചെറിയ വൃക്ഷമാണ് ചാമ്പ.. ഇതിന്റെ കായ ചാമ്പങ്ങ, ചാമ്പക്ക, ജാമ്പക്ക, ഉള്ളിചാമ്പങ്ങ മുതലായ പേരുകളിൽ അറിയപ്പെടുന്നു. മണിയുടെ രൂപത്തിൽ റോസ്, ചുവപ്പ് നിറങ്ങളിൽ മരങ്ങളിൽ തൂങ്ങിക്കിടക്കുന്ന ചാമ്പങ്ങ കാണുവാനും നല്ല ഭംഗിയുള്ളതാണ്. നല്ല ജലാംശമുള്ള കായകൾ വീടുകളിലെ ഫ്രിഡ്‌ജിൽ ഏറെക്കാലം കേടുകൂടാതെ സൂക്ഷിക്കാനാകും. വിത്തുവഴിയാണ് വംശവർദ്ധന. കാര്യമായ പരിചരണമൊന്നും വേണ്ടാത്ത മരമാണ് ചാമ്പ. ഉപ്പുവെള്ളമുള്ള സ്ഥലങ്ങളിൽ പോലും നന്നായി വളരാറുണ്ട്.



</doc>
<doc id="274609" url="https://ml.wikipedia.org/wiki?curid=274609" title="ജസ്സിക്ക റോസ്സി">
ജസ്സിക്ക റോസ്സി

ഇറ്റാലിയൻ വനിതാ ഷൂട്ടിങ് താരമാണ് 1992 ജനുവരി 7 നു ജനിച്ച ജസ്സിക്ക റോസ്സി "Jessica Rossi" 2012- ൽ നടന്ന ഒളിമ്പിക്സിൽ ഷൂട്ടിങിലെ വുമൺസ് ട്രാപ് എന്ന വിഭാഗത്തിൽ സ്വർണ്ണമെഡൽ നേടിയിട്ടുണ്ട്.


</doc>
<doc id="274611" url="https://ml.wikipedia.org/wiki?curid=274611" title="റ്റിഫാനി ലിസ കോഹൻ">
റ്റിഫാനി ലിസ കോഹൻ

1984-ലെ ഒളിമ്പിക്സിൽ ഇരട്ടസ്വർണ്ണം നേടിയ നീന്തൽ താരമാണ് റ്റിഫാനി ലിസ കോഹൻ (ആംഗലേയം: "Tiffany Lisa Cohen") എന്ന റ്റിഫാനി കോഹൻ. 400 മീറ്റർ- 800 മീറ്റർ ഫ്രീസ്റ്റയിൽ നീന്തൽ വിഭാഗത്തിലാണ് ഈ അമേരിക്കൻ സ്വദേശി സ്വർണ്ണം നേടിയത്. ഒരു ജൂത വനിതയായ ഇവർ 1982 -ൽ നടന്ന യു. എസ്. നാഷണൽ ചാമ്പ്യൻഷിപ്പിൽ 500-1,000, 1650 അടി ഫ്രീസ്റ്റയിലിൽ വിജയിച്ചു. FINA ലോക അക്വാട്ടിക് ചാമ്പ്യൻഷിപ്പിൽ 400 മീറ്റർ ഫ്രീസ്റ്റയിലിൽ മൂന്നാം സ്ഥാനവും നേടി.


</doc>
<doc id="274612" url="https://ml.wikipedia.org/wiki?curid=274612" title="കെ.എസ്. റാണാപ്രതാപൻ">
കെ.എസ്. റാണാപ്രതാപൻ

കേരളത്തിൽ റേഡിയോ പ്രക്ഷേപണ രംഗത്തു പ്രവർത്തിക്കുന്ന കലാകാരനും എഴുത്തുകാരനുമാണ് കെ.എസ്. റാണാപ്രതാപൻ (ജനനം : 1950). കേരള സംഗീത നാടക അക്കാദമി പ്രക്ഷേപണകലയ്‌ക്കായി ഏർപ്പെടുത്തിയ അവാർഡ്‌ 1999ൽ ലഭിച്ചു.
തൃശൂരിലെ എടത്തിരുത്തിയിൽ ജനിച്ചു. കേരളവർമ കോളജിൽനിന്ന്‌ ഗണിതശാസ്‌ത്രത്തിൽ മാസ്‌റ്റർ ബിരുദം നേടി. തിരുവനന്തപുരം ആകാശവാണിയിൽ സയൻസ് എഡിറ്ററായും പ്രോഗ്രാം എക്സിക്യുട്ടീവായും പ്രവർത്തിച്ചു. നാഷണൽ ബുക്‌ട്രസ്‌റ്റ്‌ പ്രസിദ്ധീകരിച്ച ഗോപാലൻ കണക്കു പഠിക്കുന്നു എന്ന പുസ്‌തകം ഇന്ത്യയിലെ പല ഭാഷകളിലേക്കും വിവർത്തനം ചെയ്‌തിട്ടുണ്ട്‌.

1986-ൽ രചനയും സംവിധാനവും നിർവഹിച്ച ‘ഒരു തിരി കൊളുത്തൂ’ എന്ന റേഡിയോ ഡോക്യുമെന്ററിക്ക്‌ ഏഷ്യ പെസഫിക്‌ ബ്രോഡ്‌കാസ്‌റ്റിങ്ങ്‌ യൂണിയന്റെ അന്തർദേശീയ സമ്മാനം ലഭിച്ചു. സംസ്‌കൃത നാടകമായ ഭഗവദജ്ജുകത്തിന്റെ റേഡിയോ രൂപാന്തരം സംവിധാനം ചെയ്‌തത്‌ പ്രീ ഇറ്റാലിയൻ അന്തർദ്ദേശീയ റേഡിയോ മത്സരത്തിൽ ഇന്ത്യയുടെ ഔദ്യോഗിക എൻട്രി ആയിരുന്നു. 1994-ൽ പ്രക്ഷേപണരംഗത്ത്‌ ശ്രദ്ധേയമായ വിവാദം സൃഷ്‌ടിച്ച ‘ശതാഭിഷേകം’ എന്ന നാടകത്തിന്റെ സംവിധായകനായിരുന്നു.

‘പെരിയാർ’, ‘പറമ്പിക്കുളം’, ‘കാൾ സേഗൻ-മാനവികതയുടെ ശാസ്‌ത്രകാരൻ’ എന്നീ ഡോക്യുമെന്ററി സിനിമകൾ സംവിധാനം ചെയ്‌തിട്ടുണ്ട്‌.


</doc>
<doc id="274613" url="https://ml.wikipedia.org/wiki?curid=274613" title="ടൂറിങ് അവാർഡ്">
ടൂറിങ് അവാർഡ്

അസോസിയേഷൻ ഫോർ കമ്പ്യൂട്ടിങ്ങ് മെഷീനറി എന്ന സംഘടന വർഷം തോറും കമ്പ്യൂട്ടർ രംഗത്തു പ്രവർത്തിക്കുന്ന പ്രതിഭകൾക്കു നൽകുന്ന പുരസ്കാരമാണ് എ, സി. എം. എ. എം. ടൂറിങ് അവാർഡ്. ഈ അവാർഡിനെ കമ്പ്യൂട്ടർ രംഗത്തു നിന്നുള്ള നോബൽ സമ്മാനം എന്നും വിശേഷിപ്പിച്ചു വരുന്നു.കമ്പ്യൂട്ടർ സയൻസ് രംഗത്തെ അത്യുന്നതമായ പുരസ്കാരമായി അംഗീകരിക്കപ്പെട്ടിട്ടുണ്ട്.
മഞ്ചെസ്റ്റെർ യൂണിവേഴ്സിറ്റിയിലെ ഗണിതാദ്ധ്യാപകനും ഗണിതശാസ്ത്രജ്ഞനുമായിരുന്ന അലൻ ടൂറിങിന്റെ പേരിലുള്ള പുരസ്കാരമാണ് ഇത്. ടൂറിങിനെ കൃത്രിമ ബുദ്ധി, തിയററ്റിക്കൽ കമ്പ്യൂട്ടർ സയൻസ് എന്നിവയുടെ പിതാവായി കരുതിവരുന്നു. 2007 മുതൽ ഇന്റെൽ, ഗൂഗിൾ ഇവയുടെ സഹായത്തോടെ 250000 ഡോളറാണ് അവാർഡ് തുക. 
കാർനെജീ മെല്ലൻ യൂണിവേഴ്സിറ്റിയിലെ അലൻ പെർളിസ് ആണ് ഈ അവാർഡിന്റെ ആദ്യ ജേതാവ്. ഐ.ബി.എം. കമ്പനിയിലെ ഫ്രാൻകിസ് അല്ലൻ ആണ് ആദ്യ വനിത പുരസ്കാരജേതാവ്, 2006ലാണ് ഈ പുരസ്കാരം നേടിയത്. 
ഇന്ത്യയിൽ നിന്നും രാജ് റെഡ്ഡിക്കു മാത്രമേ ഈ പുരസ്കാരം ലഭിച്ചിട്ടുള്ളൂ.




</doc>
<doc id="274615" url="https://ml.wikipedia.org/wiki?curid=274615" title="സലമന്ചാ">
സലമന്ചാ

ചിലിയിലെ പ്രധാനപ്പെട്ട ഒരു തുറമുഖ നഗരമാണ് സലമന്ചാ.


</doc>
<doc id="274625" url="https://ml.wikipedia.org/wiki?curid=274625" title="സൈക്കോട്രിയ ഡാസിയോഫ്ത്താൽമ">
സൈക്കോട്രിയ ഡാസിയോഫ്ത്താൽമ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡാസിയോഫ്ത്താൽമ - Psychotria dasyophthalma. ഇത് ജമൈക്കയിൽ തദ്ദേശീയമായി കാണപ്പെടുന്നു. 



</doc>
<doc id="274627" url="https://ml.wikipedia.org/wiki?curid=274627" title="സൈക്കോട്രിയ ഡെൻസിനെർവിയ">
സൈക്കോട്രിയ ഡെൻസിനെർവിയ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡെൻസിനെർവിയ - Psychotria densinervia. ഇത് കാമറൂണിൽ തദ്ദേശീയമായി കാണപ്പെടുന്നു. ഇത് ഉഷ്ണമേഖലയിലും ഉഷ്ണമേഖലയോട് അടുത്ത പ്രദേശങ്ങളിലെയും താഴ്ന്ന ആർദ്രവനപ്രദേശങ്ങളിൽ വളരുന്നു. ആവാസവ്യവസ്ഥയിൽ ഇന്ന് വംശനാശം നേരിടുന്നു.



</doc>
<doc id="274629" url="https://ml.wikipedia.org/wiki?curid=274629" title="സൈക്കോട്രിയ ഡെവെർഡിയാന">
സൈക്കോട്രിയ ഡെവെർഡിയാന

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡെവെർഡിയാന - Psychotria deverdiana. ഇത് ന്യൂ കലേഡോണിയയിൽ തദ്ദേശീയമായി കാണപ്പെടുന്നു. 



</doc>
<doc id="274634" url="https://ml.wikipedia.org/wiki?curid=274634" title="സൽമ ജോർജ്ജ്">
സൽമ ജോർജ്ജ്

1970 മുതൽ 1990 വരെ മലയാളത്തിൽ സജീവമായിരുന്ന ഒരു ഗായികയാണ് സൽമ ജോർജ്ജ്. സംവിധായകൻ കെ.ജി. ജോർജ്ജിന്റെ 
ഭാര്യയും, കേരള സൈഗാൾ എന്നറിയപ്പെടുന്ന പാപ്പുക്കുട്ടിഭാഗവതരുടെ മകളുമാണ് സൽമ ജോർജ്ജ്. ഉൾക്കടൽ എന്ന ചിത്രത്തിന് വേണ്ടി ഒ.എൻ.വി. കുറുപ്പ് രചിച്ച് എം.ബി. ശ്രീനിവാസൻ ഈണമിട്ട "ശരദിന്ദു മലർദീപനാളം നീട്ടി" സൽമ ജോർജ്ജ് ആലപിച്ചിട്ടുള്ള ഗാനങ്ങളിൽ ഏറെ ശ്രദ്ധേയമായ ഒരു ഗാനമാണ്.


</doc>
<doc id="274636" url="https://ml.wikipedia.org/wiki?curid=274636" title="സൈക്കോട്രിയ ഡോളിക്കാന്ത">
സൈക്കോട്രിയ ഡോളിക്കാന്ത

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡോളിക്കാന്ത - Psychotria dolichantha. ഇത് ടാൻസാനിയായിൽ തദ്ദേശീയമായി കാണപ്പെടുന്നു. 



</doc>
<doc id="274638" url="https://ml.wikipedia.org/wiki?curid=274638" title="സൈക്കോട്രിയ ഡോമാഷിയേറ്റ">
സൈക്കോട്രിയ ഡോമാഷിയേറ്റ

സപുഷ്പികളിൽ റുബിയേസീ കുടുംബത്തിലെ ഒരു ജനുസ്സായ സൈക്കോട്രിയയിലെ ഒരിനമാണ് സൈക്കോട്രിയ ഡോമാഷിയേറ്റ - Psychotria domatiata. ഇത് ടാൻസാനിയായിൽ തദ്ദേശീയമായി കാണപ്പെടുന്നു. 



</doc>
<doc id="274644" url="https://ml.wikipedia.org/wiki?curid=274644" title="മിച്ചൽ ബേക്കർ">
മിച്ചൽ ബേക്കർ

വിൻഫ്രഡ് മിച്ചൽ ബേക്കർ മോസില്ല ഫൗണ്ടേഷന്റെ ഇപ്പോഴത്തെ ചെയർപേഴ്സണും, മോസില്ല കോർപ്പറേഷന്റെ മുൻ ചീഫ് എക്സിക്യുട്ടീവ് ഓഫീസറുമാണ്. മോസില്ല ഫൗണ്ടേഷന്റെ ബിസിനസ് പ്രവർത്തനങ്ങൾ നിയന്ത്രിക്കുന്നതിനു പുറമേ ഇവർ ഫൌണ്ടേഷന്റെ ഡയറക്ടർമാരുടെ ബോർഡിലും അംഗമാണ്. 2005-ൽ ടൈം മാസിക പുറത്തിറക്കിയ ലോകത്തിലെ ഏറ്റവും സ്വാധീനശേഷിയുള്ള 100 വനിതകളുടെ പട്ടികയിൽ മിച്ചലും സ്ഥാനം പിടിച്ചിട്ടുണ്ട്. മിച്ചലിന് ഏഷ്യൻ ചരിത്രത്തിലും, നിയമത്തിലും ബിരുദമുണ്ട്. ഇവർ നെറ്റ്സ്കേപ്പ് കമ്യൂണിക്കേഷൻ കോർപ്പറേഷന്റെ നിയമവകുപ്പും കൈകാര്യം ചെയ്തിട്ടുണ്ട്.


</doc>
<doc id="274648" url="https://ml.wikipedia.org/wiki?curid=274648" title="ബെന്റ്‌ല ഡിക്കോത്ത">
ബെന്റ്‌ല ഡിക്കോത്ത

രാജ്യാന്തര ഫുട്ബാൾ മത്സരങ്ങളിൽ സാന്നിധ്യം തെളിയിച്ച, ഫിഫ റഫറിയായ മലയാളി വനിതയാണ് ബെന്റ്‌ല ഡിക്കോത്ത. 2001-ൽ രാജ്യാന്തര റഫറി 
എന്ന സ്ഥാനം ലഭിച്ചപ്പോൾ, ഈ പദവിയിലെത്തുന്ന ദക്ഷിണേഷ്യയിൽ നിന്നുള്ള ആദ്യ വനിതയായിരുന്നു ബെന്റ്‌ല ഡിക്കോത്ത.

അണ്ടർ 20 വിമൻസ് വേൾഡ് കപ്പ്, ഒളിമ്പിക്‌സ്, ഏഷ്യാ കപ്പ്, ഏഷ്യൻ ഗെയിംസ്, സൗത്ത് ഈസ്റ്റ് ഏഷ്യ ഗെയിംസ് തുടങ്ങിയ നിരവധി ദേശീയ, അന്തർദ്ദേശീയ ഫുട്‌ബോൾ മത്സരങ്ങളിൽ പങ്കെടുത്തിട്ടുണ്ട്.

2010-ൽ കാട്മണ്ഡുവിൽ നടന്ന ഫിഫ ഫ്യൂച്ചുറോ 3 റഫറി ഇൻസ്ട്രക്ടർ കോഴ്‌സിനു തിരഞ്ഞെടുക്കപ്പെട്ട ആദ്യ ഭാരതീയ വനിതയും ബെന്റ്‌ല 
ഡിക്കോത്തയായിരുന്നു.


</doc>
<doc id="274657" url="https://ml.wikipedia.org/wiki?curid=274657" title="സതി നിരോധന നിയമം">
സതി നിരോധന നിയമം

ഒരു വിധവ അവളുടെ ഭർത്താവിന്റെ ചിതയിൽ ചാടി ആഹുതി ചെയ്യുന്ന, ഭാരതത്തിലെ ഒരു പുരാതന ഹിന്ദു ആചാരമാണ് സതി. 18-19 നൂറ്റാണ്ടുകളിൽ ഭാരതത്തിൽ നിലനിന്നിരുന്ന ഈ ദുരാചാരം വടക്കേ ഇന്ത്യയിൽ വളരെ പ്രബലമായിരുന്നു. രാജസ്ഥാനിലെ രജപുത്രർക്കിടയിലും ബംഗാളിലെ സവർണ വിഭാഗങ്ങൾക്കിടയിലും ഭാരതത്തിന്റെ വടക്കു പടിഞ്ഞാറൻ ഭാഗങ്ങളിലും വളരെ ശക്തമായി സതി നിലനിന്നിരുന്നതായി കണക്കാക്കപ്പെടുന്നു. ചരിത്രകാരന്മാരുടെ അഭിപ്രായത്തിൽ പുരാതന ഈജിപ്ത്, ഗ്രീക്ക്, ഗോത്തിക്ക്, സ്കൈത്യൻസ് എന്നിവരുടെ ഇടയിൽ നില നിന്നിരുന്ന ആചാരം അവരുടെ ഇന്ത്യൻ കുടിയേറ്റത്തോടെ ഇവിടത്തെ സംസ്കാരവുമായി കൂടിച്ചേർന്ന് മൃതശരീരം ദഹിപ്പിക്കുന്ന രീതിയായ ചിതാ സമ്പ്രദായം സ്വീകരിക്കുകയും മരിച്ചയാളുടെ ഭാര്യ, ഭൃത്യർ, സമ്പാദ്യം എന്നിവ മൃതശരീരത്തോടൊപ്പം അടക്കുന്ന അവരുടെ രീതിയും സമന്വയിപ്പിച്ചു. ഇതു കാലക്രമേണ സതിയായി മാറി. ഭർത്താവ് മരിച്ചാൽ ഭാര്യ അതേ ചിതയിൽ ചാടി മരിക്കണമെന്ന് ഈ ആചാരം നിഷ്കര്ഷിക്കുന്നു. സതി അനുഷ്ഠിക്കുന്നത് വലിയ മാഹാത്മ്യമായി കരുതുകയും, സതിമാതാവിനെ സമൂഹം ആരാധിക്കുകയും ചെയ്തിരുന്നു. സ്ത്രീ വിരുദ്ധ ആചാരമായാണ് ആധുനിക സാമൂഹ്യ ശാസ്ത്രജ്ഞർ അടക്കമുള്ളവർ "സതി"യെ നോക്കിക്കാണുന്നത്. 1817 ലെ ബംഗാൾ പ്രെസിഡെൻസിയുടെ കണക്കനുസരിച്ച് ഏകദേശം 700 ഓളം സ്ത്രീകളാണ് സതി മൂലം മരണപ്പെട്ടത്. 1812 മുതൽ തന്നെ രാജാറാം മോഹൻ റോയ് സതിക്കെതിരെ തന്റെ പ്രവർത്തനങ്ങൾ തുടങ്ങിയിരുന്നു. നിരന്തരമായ പ്രക്ഷോഭങ്ങളുടെ ഫലമായി 1829 ഡിസംബർ 4-ന് വില്ല്യം ബെന്റിക് പ്രഭു സതി ഔദ്യോഗികമായി നിരോധിച്ചുകൊണ്ടുള്ള ഉത്തരവിറക്കി. എന്നിരുന്നാലും ഈ ആചാരം ഇപ്പോഴും രാജസ്ഥാന്റെയും മധ്യപ്രദേശിന്റെയും ചില ഭാഗങ്ങളിൽ നിലനില്ക്കുന്നുണ്ട്. ഈ സംഭവങ്ങളുടെ വെളിച്ചത്തിൽ, ഭാരതസർക്കാർ ൽ അവതരിപ്പിച്ചു.

വിധവയെ കത്തിക്കൽ, ആ പ്രവൃത്തിയെ മഹത്ത്വ വല്ക്കരിക്കുക, ആ സമ്പ്രദായത്തിന്റെ ഉയർന്ന അവസ്ഥയിൽ സതിയ്ക്ക് ക്ഷേത്രം സമർപ്പിക്കുക എന്നീ 3 ഘട്ടങ്ങൾ സതി കമ്മീഷനിൽ ഉൾക്കൊള്ളുന്നുണ്ട്.

സതി അനുഷ്ഠിക്കുവാൻ ശ്രമിക്കുന്നത്, ഒരു വർഷം വരെ തടവോ, പിഴയോ ഇവ രണ്ടും ഒന്നിച്ചോ ലഭിക്കാവുന്ന കുറ്റമാണ്.

സ്ത്രീയെ കത്തിക്കുകയോ സംസ്കരിക്കുകയോ ചെയ്യുന്നതിൽ കാഴ്ചക്കാരായോ സംഘാടകരായോ പങ്കെടുക്കുന്നവർക്ക് ആജീവനാന്ത ജയിൽവാസമോ, പിഴയോ ലഭിക്കാം.

സതിയെ മഹത്ത്വവല്ക്കരിക്കുന്നത്, അതിനെ മതവുമായി ബന്ധപ്പെടുത്തുന്നതിനുള്ള മനഃപൂർവമുള്ള ശ്രമമാണ്. സതിയെ മഹത്ത്വവല്ക്കരിക്കുന്നയാൾക്ക് ഒരു വർഷത്തിനും 7 വർഷത്തിനുമിടയ്ക്ക് തടവും 5000 രൂപയിൽ കുറയാത്ത, 30000  രൂപ വരെയുള്ള തുകയോടു കൂടിയ പിഴയും ശിക്ഷയായി ലഭിക്കുന്നതാണ്.

കളക്ടറുടെ ഉത്തരവിനെ എതിർക്കുന്ന ഏതൊരു വ്യക്തിക്കും ഒരു വർഷത്തിനും 7 വർഷത്തിനുമിടയ്ക്ക് തടവും 5000 രൂപ മുതൽ 30000  രൂപ വരെയുള്ള തുകയോടു കൂടിയ പിഴയും ശിക്ഷയായി ലഭിക്കുന്നതാണ്. 

ഈ നിയമപ്രകാരം കുറ്റവാളിയാക്കപ്പെട്ട ഒരാളെ, സതി അനുഷ്ഠിച്ചയാളുടെ സ്വത്ത് അനന്തരാവകാശമായി അനുഭവിക്കുന്നതിന് അയോഗ്യനാക്കുന്നു. കുറ്റം ചെയ്ത കാലം മുതൽ 5 വർഷക്കാലത്തേക്ക് തെരഞ്ഞെടുപ്പിൽ മത്സരിക്കുന്നതിൽ നിന്നും അയാൾക്ക് അയോഗ്യത കല്പിക്കുന്നു.

വകുപ്പ് 3: സതി അനുഷ്ഠിക്കുന്നതിന് ശ്രമിക്കുന്നതിനുള്ള ശിക്ഷ

വകുപ്പ് 4: സതി അനുഷ്ഠിക്കുന്നതിന് പ്രേരിപ്പിച്ചതിനുള്ള ശിക്ഷ

വകുപ്പ് 5: സതിയെ മഹത്ത്വവല്ക്കരിക്കുന്നതിനുള്ള ശിക്ഷ

വകുപ്പ് 6: സതി നിരോധിക്കുവാൻ കളക്ടർ/ജില്ലാ മജിസ്ട്രേറ്റ് എന്നിവർക്കുള്ള അധികാരങ്ങൾ

വകുപ്പ് 14: അപ്പീൽ

വകുപ്പ് 18: കുറ്റവാളികളെ അയോഗ്യരാക്കൽ

സതി നടക്കാൻ പോകുന്നുവെന്നോ നടന്നുവെന്നോ മഹത്ത്വവല്ക്കരിച്ചുവെന്നോ കാണിച്ച് കളക്ടർക്കോ മജിസ്ട്രേറ്റിനോ പരാതി നല്കാം. അത്തരം പ്രവർത്തികൾ നിരോധിക്കുന്നതിന് അദ്ദേഹത്തിന് ഉത്തരവിടാം.

ഈ നിയമത്തിനു കീഴിൽ പ്രത്യേക കോടതികളുടെ ഭരണഘടനയനുസരിച്ച് കുറ്റകൃത്യം കൈകാര്യം ചെയ്യാൻ ഈ നിയമം ശുപാർശ ചെയ്യുന്നു. ഈ കോടതികൾക്ക് കോർട്ട് ഓഫ് സെഷന്റെ എല്ലാ അധികാരങ്ങളും ഉണ്ട്.

പോലീസിനോ മജിസ്ട്രേറ്റിനോ ഒരു പരാതി നല്കിയതിനുശേഷം, കേസ് ക്രിമിനൽ കേസായി എടുക്കുകയും 1973 ലെ ക്രിമിനൽ പ്രൊസീജ്യർ കോഡ് അനുസരിച്ച് കേസ് തുടരുകയും ചെയ്യുന്നു.

സാക്ഷികളെ പരിശോധിച്ചതിനുശേഷം വാദം തുടങ്ങുകയും കുറ്റം ചാർത്തപ്പെട്ട ആൾ കുറ്റം ചെയ്തിട്ടുണ്ടെന്നു തെളിഞ്ഞാൽ അയാളെ കുറ്റവാളിയായി പ്രഖ്യാപിക്കുകയും ചെയ്യുന്നു.

വിധിന്യായത്തിന്റെ 30 ദിവസങ്ങൾക്കുള്ളിൽ സ്പെഷ്യൽ കോടതിയുടെ ഉത്തരവനുസരിച്ചുള്ള അപ്പീൽ ഹൈക്കോടതിയിൽ ഫയൽ ചെയ്യാം.



</doc>
<doc id="274658" url="https://ml.wikipedia.org/wiki?curid=274658" title="മമത ശർമ">
മമത ശർമ

"മമത ശർമ ദേശീയ വനിതാ കമ്മീഷന്റെ ഇപ്പോഴത്തെ അദ്ധ്യക്ഷയാണ്". രാജസ്ഥാനിലെ ബുണ്ടി ജില്ലയിലെ മുൻ എം.പി ആയിരുന്നു. 02.08.2011-നാണു മമത വനിതാ കമ്മീഷന്റെ അദ്ധ്യക്ഷയായി സ്ഥാനമേറ്റത്.

ഇന്ത്യൻ സ്വാതന്ത്ര്യ സമരത്തിൽ രക്തസക്ഷിത്വം വരിച്ച ധര്ലാൽ ദേവതയുടെ പുത്രിയാണ് മമത. 1986-ൽ രാജസ്ഥാൻ റെഡ്ക്രോസ് സൊസൈറ്റിയുടെ എക്സിക്യൂട്ടീവ് മെമ്പറായി നോമിനേറ്റു ചെയ്യപ്പെട്ടു.തുടർന്ന് രാജസ്ഥാൻ പ്രദേശ്‌ കോൺഗ്രസ്‌ കമ്മിറ്റിയുടെ ജനറൽ സെക്രട്ടറിയായി അടിച്ചമർത്തപ്പെട്ട വിഭാഗങ്ങൾക്കായി പ്രവർത്തിച്ചു. 
2002-ൽ നടന്ന അസ്സെംബ്ലി തെരഞ്ഞെടുപ്പിൽ വൻ ഭൂരിപക്ഷത്തിൽ ജയിച്ച ഇവർ കാബിനെറ്റ്‌ വിന്യാസ സമയത്ത് കാബിനെറ്റ്‌ സെക്രട്ടറി ആയി നിയമിക്കപ്പെട്ടു.
മഹാരിഷി ദയാനന്ദ് സരസ്വതി യുണിവെർസിറ്റിയുടെ സെനറ്റ് അംഗമായി നോമിനേറ്റു ചെയപെട്ടു. 1995-97, 2002-04 കാലഘട്ടത്തിൽ ടെലിഫോൺ നിർദ്ദേശക സമിതിയിൽ അംഗമായും പ്രവർത്തിച്ചു.

1985 മുതൽ സജീവ രാഷ്ട്രീയ പ്രവർത്തകയായ ഇവർ 2002-ൽ നടന്ന അസ്സെംബ്ലി തെരഞ്ഞെടുപ്പിൽ വൻ ഭൂരിപക്ഷത്തിൽ ജയിച്ചു. കാബിനെറ്റ്‌ വിന്യാസ സമയത്ത് കാബിനെറ്റ്‌ സെക്രട്ടറി ആയി നിയമിക്കപ്പെട്ടു. ജനങ്ങളുടെ ആവശ്യങ്ങളറിഞ്ഞു സേവിച്ചതിനുള്ള അംഗീകാരമായിരുന്നു 2003-ൽ വീണ്ടും വൻ ഭൂരിപക്ഷത്തോടെ മമത എം.പി ആയി തിരഞ്ഞെടുക്കപ്പെട്ടത്‌ .ആ വർഷം മത്സരിച്ച 18 വനിതകളിൽ ജയിച്ച ഏക വനിതാ എം.പി മമതയയിരുന്നു. ജനങ്ങളോട് ചെയ്ത നിസ്സ്വാർത്ഥ സേവനത്തിന്റെ ഉത്തമ തെളിവായിരുന്നു ഈ രണ്ടാം വട്ട വിജയം.
2004 മുതൽ 2010 വരെ രാജസ്ഥാൻ പ്രദേശ് മഹിള കോൺഗ്രസിന്റെ പ്രസിഡന്റായി മമത നിയമിക്കപെട്ടു . ഈ 6 വർഷങ്ങളിൽ രാജസ്ഥാനിലെ സാധാരണ ജനവിഭാഗങ്ങളുടെ ഒട്ടനവധി പ്രശ്നങ്ങളിൽ മമത ശബ്ദമുയർത്തി. വിലകയറ്റം, കുടിവെള്ള വിതരണ സംവിധാനത്തിന്റെ ദൗർബല്യത ഇവക്കെതിരെ ശക്തമായി പോരാടുകയും ദാരിദ്ര്യനിർമാർജ്ജനം, സാക്ഷരത എന്നിവയിൽ സ്ത്രീകളുടെ പങ്കാളിത്തം ഉറപ്പുവരുത്തുകയും ചെയ്തു.

ഇന്ത്യയിൽ ഉടനീളം യാത്ര ചെയ്ത ഇവർ യുഎസ്എ, ഇംഗ്ലണ്ട്, സ്കോട്ട്ലാൻഡ്‌, ഹോളണ്ട്, ജർമ്മനി, സ്വിറ്റ്സർലൻഡ്, ഫ്രാൻസ്, ബെൽജിയം, ഡെൻമാർക്ക്‌, സിങ്കപ്പൂർ, മധ്യ-പൂർവ രാജ്യങ്ങൾ, തായ്ലാന്റ്, നേപ്പാൾ തുടങ്ങിയ വിദേശ രാജ്യങ്ങളിൽ എല്ലാം സഞ്ചരിച്ചിട്ടുണ്ട് .

വനിതകളുമായി ബന്ധപ്പെട്ട ശാക്തീകരണം, സ്ത്രീധനം, ഭരണഘടനാപരമായ അവകാശങ്ങൾ എനിവക്കെല്ലാം വേണ്ടി ശബ്ധമുയർത്തിയ, ഉയർത്തിക്കൊണ്ടിരിക്കുന്ന ഒരു വ്യക്തിത്വമാണ് മമതയുടെത് .
ദേശീയ വനിതാ കമ്മീഷന്റെ അദ്ധ്യക്ഷ എന്ന നിലയിൽ സ്ത്രീകളുടെ ഉൾനാടൻ തുടിപ്പറിയുവാനും യാഥാർത്ഥ്യങ്ങൾ കണ്ടു മനസ്സിലാക്കുന്നതിനും വേണ്ടി രാജസ്ഥാൻ, മഹാരാഷ്ട്ര, ഉത്തർപ്രദേശ്, മധ്യപ്രദേശ്, കേരളം എന്നീ സംസ്ഥാനങ്ങളിൽ നിരന്തരം യാത്ര ചെയ്തു കൊണ്ടിരിക്കുന്നു.


</doc>
<doc id="274662" url="https://ml.wikipedia.org/wiki?curid=274662" title="പോർഷ്യ സിംസൺ-മില്ലർ">
പോർഷ്യ സിംസൺ-മില്ലർ

2012 ജനുവരി 5 മുതൽ ജമൈക്കയുടെ പ്രധാനമന്ത്രിസ്ഥാനം വഹിക്കുന്ന വ്യക്തിയാണ് പോർഷ്യ ലൂക്രേഷ്യ സിംസൺ-മില്ലർ, ഒ.എൻ, എം.പി. (ജനനം 1945 ഡിസംബർ 12). ഇതിനു മുൻപ് 2006 മാർച്ച് മുതൽ 2007 സെപ്റ്റംബർ വരെ പോർഷ്യ ജമൈക്കൻ പ്രധാനമന്ത്രിയായിരുന്നു. പീപ്പിൾസ് നാഷണൽ പാർട്ടിയുടെ നേതാവായ പോർഷ്യ പ്രധാനമന്ത്രിയായിരുന്ന രണ്ട് കാലയളവുകൾക്കിടയിൽ പ്രതിപക്ഷനേതാവുമായിരുന്നു.

പ്രധാനമന്ത്രിയായിരുന്നപ്പോൾ പ്രതിരോധം, വികസനം, ഇൻഫർമേഷൻ, കായികം എന്നീ വകുപ്പുകളും പോർഷ്യ വഹിച്ചിരുന്നു. പ്രാദേശിക ഭരണം, തൊഴിൽ, സോഷ്യൽസെക്യൂരിറ്റി, കായികം, വിനോദസഞ്ചാരം എന്നീ വകുപ്പുകളും പോർഷ്യ മുൻകാലങ്ങളിൽ കയ്യാളിയിട്ടുണ്ട്. 


 


</doc>
<doc id="274668" url="https://ml.wikipedia.org/wiki?curid=274668" title="ലെനി റീഫൻസ്റ്റാൾ">
ലെനി റീഫൻസ്റ്റാൾ

ജർമ്മൻ നർത്തകിയും അഭിനേത്രിയും ഫോട്ടോഗ്രാഫറും ഹിറ്റ്ലറുടെ നാസി പ്രചരണ ചിത്രങ്ങളുടെ സംവിധായികയുമായിരുന്നു ലെനി റീഫൻസ്റ്റാൾ (22 ഓഗസ്റ്റ് 1902 – 8 സെപ്റ്റംബർ 2003). ട്രയംഫ് ഓഫ് ദ വിൽ എന്ന ചിത്രം ചരിത്രത്തിലെ മികവുറ്റ പ്രചാരണ സിനിമകളിലൊന്നായി വിലയിരുത്തപ്പെടുന്നു. ലോകമെമ്പാടു നിന്നും നിരവധി പേരെ നാസി വഴിയിലേക്ക് ഈ ചിത്രം തിരിച്ചു വിട്ടു. 




</doc>
<doc id="274671" url="https://ml.wikipedia.org/wiki?curid=274671" title="ഷേഖ് ഹസീന">
ഷേഖ് ഹസീന

ബംഗ്ലാദേശ് പ്രധാനമന്ത്രിയാണ് ഷേഖ് ഹസീന (; , ; ജനനം 1947 സെപ്റ്റംബർ 28). 2009 ജനുവരി 9 മുതൽ ഈ സ്ഥാനം വഹിക്കുന്നത് ഹസീനയാണ്. 2014 ജനുവരി 14-ന് നടന്ന തിരഞ്ഞെടുപ്പിലും2018 ഡിസംബർ 30ന് നടന്ന തിരഞ്ഞെടുപ്പിലും ഷേഖ് ഹസീന ഈ സ്ഥാനത്തേയ്ക്ക് തിരഞ്ഞെടുക്കപ്പെട്ടു.അതെസമയം 2018ലെ തിരഞ്ഞെടുപ്പ് അട്ടിമറിച്ചാണ് വിജയിച്ചതെന്ന ആക്ഷേപവുമുണ്ടായി. 
1996 മുതൽ 2001 വരെയും ഷേഖ് ഹസീന പ്രധാനമന്ത്രിയായിരുന്നു. ഏകദേശം 12 വർഷത്തോളം ഷേഖ് ഹസീന പ്രതിപക്ഷനേതൃസ്ഥാനത്തുമുണ്ടായിരുന്നു. 1981 മുതൽ ബംഗ്ലാദേശ് അവാമി ലീഗിന്റെ നേതൃസ്ഥാനവും വഹിക്കുന്നുണ്ട്. ഷേഖ് മുജീബുർ റഹ്മാന്റെ അഞ്ചു കുട്ടികളിൽ മൂത്തവളാണ് ഷേഖ് ഹസീന. പരേതനായ ന്യൂക്ലിയാർ ശാസ്ത്രജ്ഞൻ എം.എ. വഹീദ് മിയ ആണ് ഭർത്താവ്.

പ്രതിപക്ഷനേതാവായിരുന്നപ്പോൾ 2004-ൽ ഹസീനയ്ക്കെതിരേ വധശ്രമമുണ്ടായിരുന്നു. 2007-ൽ ഹസീനയെ അഴിമതിക്കുറ്റമാരോപിച്ച് അറസ്റ്റ് ചെയ്യുകയുണ്ടായി. സൈന്യത്തിന്റെ പിന്തുണയുണ്ടായിരുന്ന കെയർടേക്കർ ഭരണകൂടം കൊലപാതകക്കുറ്റവും ഹസീനയ്ക്കുമേൽ ചുമത്തുകയുണ്ടായി. 




</doc>
<doc id="274679" url="https://ml.wikipedia.org/wiki?curid=274679" title="ഇന്ദിര ജയ്സിങ്ങ്">
ഇന്ദിര ജയ്സിങ്ങ്

പ്രശസ്തയായ ഇന്ത്യൻ അഭിഭാഷകയാണ് ഇന്ദിര ജയ്സിങ്. 1940-ൽ മുംബൈയിലാണ് ജനനം . മുംബൈയിൽ തന്നെയായിരുന്നു പ്രാഥമിക വിദ്യാഭാസം. തുടർന്ന് ബംഗലൂരുവിൽ നിന്ന് ഉപരിപഠനം നടത്തിയ അവർ 1962-ൽ നിയമത്തിൽ ബിരുദം നേടി. 1986-ൽ ബോംബെ ഹൈക്കോടതിയുടെ ആദ്യത്തെ സീനിയർ അഡ്വക്കേറ്റ് ആയി അവർ നിയമിതയായി. 2009-ൽ ഇന്ത്യയിലെ അഡിക്ഷണൽ സോളിസിറ്റർ ജനറൽ ആയി ഇന്ദിര നിയമിക്കപ്പെട്ടു. ഈ സ്ഥാനത്തെത്തുന്ന ആദ്യത്തെ വനിതയായിരുന്നു അവർ. അഭിഭാഷകവൃത്തിയുടെ തുടക്കം മുതൽക്കു തന്നെ മനുഷ്യാവകാശ സംരക്ഷണം, സ്ത്രീകളുടെ അവകാശങ്ങൾ, തൊഴിലാളികളുടെ അവകാശങ്ങൾ എന്നി മേഖലകളിൽ ആയിരുന്നു അവരുടെ ശ്രദ്ധ കേന്ദ്രീകരിച്ചിരുന്നത്.

സ്ത്രീകൾക്കെതിരെ ഉള്ള വിവേചനത്തിനെതിരെ ഒട്ടനവധി കേസുകൾ ഇന്ദിര ജയ്സിങ് വാദിച്ചിട്ടുണ്ട്. കേരളത്തിലെ സിറിയൻ കത്തോലിക്കാ വിഭാഗത്തിലെ സ്ത്രീകളുടെ തുൽ പിന്തുടർച്ചാവകാശം സാധ്യമാക്കിയതു ഇന്ദിര വാദിച്ച മേരി റോയ് കേസ് വഴിയാണ്. ഡിയോൾ ബജാജ് കേസ് ജയിച്ചത്‌ ഇന്ദിരയുടെ അഭിഭാഷക ജീവിതത്തിലെ നാഴികക്കല്ല് മാത്രമായിരുന്നില്ല, ഇന്ത്യൻ നീതിന്യായ ചരിത്രത്തിലെ സ്ത്രീകൾക്കെതിരെ ഉള്ള ലൈംഗിക അതിക്രമങ്ങൾക്ക് എതിരെ ഉള്ള ശക്തമായ വിധി കൂടിയായിരുന്നു.
ചീഫ് ജസ്റ്റിസ്‌ എ.എസ്.ആനദ് വിധിപറഞ്ഞ ഗിത ഹരിഹരൻ കേസ് വഴി കുട്ടികളുടെ പേരിനൊപ്പം മാതാവിന്റെ പേര് ചേർക്കുന്നതും സാധ്യമാണ് എന്നത് വ്യക്തമായി. ഹിന്ദു നിയമപ്രകാരം അമ്മ കുട്ടിയുടെ പ്രകൃത്യ ഉള്ള രക്ഷിതാവാണ്‌ എന്നായിരുന്നു ഇന്ദിര ജൈസിംഗ് ഈ കേസിൽ ഉന്നയിച്ച പ്രധാന വാദം. കേരള ഹൈക്കോടതിയിൽ ഇന്ത്യൻ വിവാഹമോചന നിയമത്തിലെ വിവേചനത്തിനെതിരെ ശക്തമായി വാദിക്കുക വഴി ക്രിസ്ത്യാനികളായ സ്ത്രീകൾക്കും വിവാഹമോചന അധികാരം ലഭിച്ചു.

ഭോപാൽ ദുരന്തത്തിന്റെ ഇരകളയാവർക്ക് വേണ്ട നഷ്ടപരിഹാരം അമേരിക്കൻ കമ്പനിയായ യുണിയൻ കാർബൈഡ് കൊടുക്കണം എന്ന് കോടതിയിൽ വാദിച്ചത് ഇന്ദിരയാണ്.ഒട്ടനവധി പരിസ്ഥിതി സംബന്ധിയായ കേസുകൾ ഇവർ വാദിച്ചിട്ടുണ്ട്. നിരാലംബരായി മുംബൈയിലെ തെരുവുകളിൽ കഴിഞ്ഞവര്ക് നീതി ലഭിക്കുവാൻ വേണ്ടിയും ഇവർ നീതി ന്യായ വ്യവസ്ഥയിൽ ശബ്ദമുയർത്തി. 1979-90 കാലഘട്ടത്തിൽ പഞ്ചാബ്ൽ നടന്ന കൂട്ടകുരുൽകല്കും പോലീസിന്റെ അതിക്രമങ്ങളും അടകമുള്ള അനീൽകല്കെതിരെ ഉള്ള അന്വേഷണങ്ങളെ അവർ പിന്തുണച്ചു.

അടിസ്ഥാനജീവിതസൗകര്യങ്ങളും അവകാശങ്ങളും നിഷേധിക്കപ്പെട്ട വിഭാൽല്ക് വേണ്ട നിയമ സഹായംൽല്കുക എന്ന ലക്ഷ്യത്തോടെ ആണ് ലോയെര്സ് കളക്ടിവ് ആരംഭിച്ചത്.ഇതിന്റെ അധ്യതെ സെക്രെടരിയും ഇന്ദിര ജയ്സിങ്ങ് ആയിരുന്നു.1986-ൽ ഇന്ത്യൻ നിയമ സംഹിതയുടെ പശ്ചാത്തലത്തിൽ സാമൂഹിക നീതിയും സ്ത്രീകളുമായി ബന്ധപെട്ട വിഷയങ്ങളം കൈകാര്യം ചെയുനതിനായി "ദി ലോയെര്സ്" എന്നൊരു മാസിക ആരംഭിച്ചു.

വിവിധ ദേശീയ, അന്തർദേശീയ സമ്മേളനങ്ങളിൽ പങ്കെടുകുകയും ഇന്ത്യയെ പ്രതിനിധീകരികുകയും ചെയ്തിടുണ്ട്.ലണ്ടനിലെ ഇന്സ്ടിട്യൂട്റ്റ് ഓഫ് അഡ്വാൻസ്ഡ് ലീഗൽ സ്റ്റഡിസിൽ വിശിഷ്‌ടാംഗത്വവു ന്യുയോര്കിലെ കൊളുംബിയ യുനിവേര്സിടിയിൽ സന്ദര്ഷക അദ്ധ്യാപിക പദവിയും ലഭിചിടുണ്ട്. സ്തീൽല്കെതിരയുള്ള അതിക്രമങ്ങൾ തടയുനതിനുവേണ്ടി യുഎൻ രൂപീകരിച്ച അന്താരാഷ്ട്ര സമിതിയിൽ അംഗമായിരുന്നു.

അധസ്ഥിതതര്ക് വേണ്ടിയുള്ള നിരന്തന്തരമായ പ്രവര്ത്തനങ്ങളെ മാനിച്ചുകൊണ്ടും അഴിമതികെതിരയുള്ള വ്യക്തമായ ചേരി ചെരയ്മയ്കും "റോട്ടറി മാനവ് സേവ പുരസ്കാർ "ലഭിച്ചു.സാമൂഹിക വിഷയങ്ങളിലെ നിരന്തര ഇടപെടലുകളും പ്രതേകിച്ചു സ്ത്രീകളുടെ ഉന്നമനത്തിനു വേണ്ടി ഉള്ള അഹോരാത്ര പ്രവര്തനങ്ങളെയും അടിസ്ഥാന സൌകര്യങ്ങൾ പോലും ലഭികാത്ത നിരാലംബരായ ജനവിഭാഗങ്ങൾക്ക് വേണ്ടിയുള്ള പ്രവര്ത്തനങ്ങളെ മാനിച്ചുകൊണ്ട് 2009-ൽ ഇന്ത്യൻ ഗവണ്മെന്റ് ഇന്ദിര ജയ്സിങ്ങിനു പദ്മശ്രീൽല്കി ആദരിച്ചു.Fortune മാഗസിൻ പുറത്തുവിട്ട ലോകത്തിലെ 50 മികച്ച നേതാക്കളിൽ ഒരാൾ..



</doc>
<doc id="274687" url="https://ml.wikipedia.org/wiki?curid=274687" title="കൂത്താട്ടുകുളം മേരി">
കൂത്താട്ടുകുളം മേരി

കേരളത്തിലെ ആദ്യകാല കമ്മ്യൂണിസ്റ്റ് പ്രവർത്തകരിൽ ഒരാളായിരുന്നു പി.ടി.മേരി എന്ന കൂത്താട്ടുകുളം മേരി (24 സെപ്തംബർ 1921 - 22 ജൂൺ 2014). സ്റ്റേറ്റ് കോൺഗ്രസ്സിലൂടെയാണ് മേരി രാഷ്ട്രീയ രംഗത്ത് പ്രവേശിക്കുന്നത്. സ്കൂൾ വിദ്യാഭ്യാസകാലത്തു തന്നെ രാഷ്ട്രീയരംഗത്തേക്കിറങ്ങി. വിദ്യാഭ്യാസത്തിനുശേഷം ലഭിച്ച സർക്കാർ ജോലിയിൽ പ്രവേശിക്കാതെ, സാമൂഹ്യപ്രവർത്തനത്തിനായി ഇറങ്ങിത്തിരിച്ചു. ഈ സമയത്താണ് കമ്മ്യൂണിസ്റ്റ് നേതാക്കളായ പി. കൃഷ്ണപിള്ള, ഇ.എം.എസ്സ്. നമ്പൂതിരിപ്പാട് എന്നിവരുമായി പരിചയപ്പെടുന്നത്.

1948-ൽ ഔദ്യോഗികമായി കമ്മ്യൂണിസ്റ്റ് പാർട്ടി അംഗമായി. പാർട്ടിയുടെ നേതാക്കളുമായി ബന്ധം പുലർത്തുകയും, ഒപ്പം തന്നെ രഹസ്യസൂക്ഷിപ്പിന്റെ കടമയേറ്റെടുക്കുന്ന ടെക് ആയി പ്രവർത്തിക്കാൻ തുടങ്ങി. കമ്മ്യൂണിസ്റ്റ് പ്രവർത്തകനായിരുന്ന സി.എസ്സ്.ജോർജ്ജിനേയാണ് വിവാഹം ചെയ്തത്. 1949- ൽ പോലീസ് പിടിയിലായി. പാർട്ടിയുടെ രഹസ്യങ്ങൾ സൂക്ഷിക്കാൻ വേണ്ടി പോലീസിന്റെ ക്രൂരമർദ്ദനങ്ങൾക്കിരയായി. 1951-ൽ ജയിൽ മോചിതയായി.

1921 സെപ്തംബർ 24-നാണ് പള്ളിപ്പാട്ടത്ത് തോമസ് മേരി എന്ന പി.ടി.മേരി ജനിച്ചത്. കെ.ജെ.പത്രോസ്, സി.ജെ.ഏലിയാമ്മ എന്നിവരായിരുന്നു മാതാപിതാക്കൾ. കൂത്താട്ടുകുളത്തിനടുത്തുള്ള വടകര സെന്റ് ജോൺസ് സ്കൂളിലായിരുന്നു സ്കൂൾ വിദ്യാഭ്യാസം. 1857-ലെ ലഹളയെ താഴ്ത്തിക്കെട്ടുന്ന രീതിയിൽ സംസാരിച്ച അദ്ധ്യാപകർക്കെതിരേ മേരി ഉച്ചത്തിൽ ശബ്ദമുയർത്തി. തിരുവിതാംകൂർ സ്റ്റേറ്റ് കോൺഗ്രസ്സിന്റെ സ്കൂളിലെ നേതൃത്വം മേരി സ്വമേധയാ തന്നെ ഏറ്റെടുത്തു. 1938-ൽ ദേശീയനേതൃത്വത്തിന്റെ ആഹ്വാനപ്രകാരം നടത്തിയ സമരത്തിൽ പങ്കെടുത്തതിന് മാപ്പെഴുതിക്കൊടുക്കാൻ സ്കൂൾ അധികൃതർ ആവശ്യപ്പെട്ടുവെങ്കിലും മേരി അനുസരിച്ചില്ല. ദിവാൻ സി.പി.രാമസ്വാമി അയ്യരുടെ ഷഷ്ഠിപൂർത്തിയുമായി ബന്ധപ്പെട്ട് സ്കൂളിൽ നടത്തിയ നിർബന്ധിത പിരിവിനെ എതിർത്ത മേരിയെ സ്കൂളിൽ നിന്നും പുറത്താക്കി. പിന്നീട് സ്കൂളിൽ തിരികെ പ്രവേശിച്ച് പഠനം പൂർത്തിയാക്കുകയും, അതിനുശേഷം ടി.ടി.സി പഠനത്തിനായി തിരുവനന്തപുരത്തെ സെന്റ് റോക്സ് കോൺവെന്റിൽ ചേർന്നു.

പഠനശേഷം പി.എസ്.സി വഴി ടെലിഫോൺ വകുപ്പിൽ ജോലി ലഭിച്ചുവെങ്കിലും, അതു നിരസിച്ച് സാമൂഹ്യപ്രവർത്തനത്തിറങ്ങി പുറപ്പെട്ടു. കോട്ടയം മഹിളാ സദനത്തിൽ സന്നദ്ധപ്രവർത്തകയായി ജോലി തുടങ്ങി. കോൺഗ്രസ്സ് നേതൃത്വത്തിൽ പ്രവർത്തിച്ചിരുന്ന സദനമായിരുന്നുവെങ്കിലും, അവിടുത്തെ അന്തേവാസികളെല്ലാം തന്നെ കമ്മ്യൂണിസ്റ്റുകാരായിരുന്നു.

പി.കൃഷ്ണപിള്ള, ഇ.എം.എസ്സ് തുടങ്ങിയവരുമായി പരിചയപ്പെടുന്നത് ഈ കാലഘട്ടത്തിലാണ്. കമ്മ്യൂണിസ്റ്റ് പ്രവർത്തകനായിരുന്ന തോപ്പിൽ ഭാസിയെ പോലീസ് അറസ്റ്റ് ചെയ്തതിൽ പ്രതിഷേധിക്കാൻ അനുവാദം നൽകാതിരുന്നതിനാൽ മേരി സദനം വിട്ടു. 1945-46 കാലത്ത് തിരുനെൽവേലിയിൽ വിമൻസ് വെൽഫെയർ ഓഫീസറായി ഉദ്യോഗത്തിൽ പ്രവേശിച്ചു.
തിരുനെൽവേലിയിലെ താമസത്തിനിടക്കാണ് നാട്ടിൽ മേമ്മുറി സംഭവം നടക്കുന്നത്. സംഭവുമായി ബന്ധപ്പെട്ട് കുറ്റാരോപിതനായിരുന്ന മേരിയുടെ ബന്ധുകൂടിയായിരുന്ന ഡേവിഡ് രാജൻ ഒളിവിൽ താമസിച്ചത് മേരിയുടെ കൂടെയായിരുന്നു. ഇവിടെ വെച്ചാണ് മേരി മാർക്സിസത്തിന്റെ ലോകവീക്ഷണങ്ങളും, ശാസ്ത്രീയ ചിന്തകളും മനസ്സിലാക്കുന്നത്.

തിരുനെൽവേലിയിലെ ഉദ്യോഗം ഉപേക്ഷിച്ച് പരിപൂർണ്ണ രാഷ്ട്രീയപ്രവർത്തനത്തിനായി കേരളത്തിലേക്കു തിരിച്ചു. പാർട്ടിയുടെ രഹസ്യസൂക്ഷിപ്പിന്റെ കടമയേറ്റെടുക്കുന്ന ടെക് ആയി മേരി പ്രവർത്തിക്കാൻ തുടങ്ങി. പാർട്ടി പ്രവർത്തനത്തിനിടക്കു പരിചയപ്പെട്ട കമ്മ്യൂണിസ്റ്റ് പ്രവർത്തകൻ കൂടിയായ സി.എസ്.ജോർജ്ജിനെ വിവാഹം കഴിച്ചു. പാർട്ടിയുടെ കൂത്താട്ടുകുളം ലോക്കൽ സെക്രട്ടറിയായി മേരി തിരഞ്ഞെടുക്കപ്പെട്ടു. ഒരു രാത്രി കമ്മിറ്റി കഴിഞ്ഞു വരുന്ന വഴി, പോലീസ് പിടിയിലായി.

ലോക്കപ്പിൽ വെച്ച് മേരിയെ ക്രൂരമായി മർദ്ദനത്തിനു വിധേയമാക്കി. പാർട്ടി രഹസ്യങ്ങൾ ചോർത്താൻ ശ്രമിച്ചുവെങ്കിലും, പോലീസിനു അതു കിട്ടിയില്ല. പോലീസ് ലോക്കപ്പിൽ മേരിയെ നഗ്നയാക്കി നിർത്തി മർദ്ദിച്ചു. ഭർത്താവിനെ, കൺമുമ്പിൽ കൊണ്ടുവന്ന് മർദ്ദിച്ചു കൊലപ്പെടുത്തുമെന്ന് പോലീസുകാർ ഭീഷണിപ്പെടുത്തിയിട്ടുപോലും മേരി പാർട്ടി രഹസ്യങ്ങൾ പുറത്തു പറയാൻ തയ്യാറായില്ല. മേരിയുടെ ഗുഹ്യഭാഗങ്ങളിൽ പോലീസ് ലാത്തിപ്രയോഗം നടത്തിയെന്ന്, ഒളിവിലെ ഓർമ്മകൾ എന്ന ആത്മകഥയിൽ തോപ്പിൽ ഭാസി രേഖപ്പെടുത്തിയിരിക്കുന്നു. 

ആറുമാസം നീണ്ട പീഡനങ്ങൾക്കൊടുവിൽ രഹസ്യങ്ങളുടെ തരിമ്പു പോലും കിട്ടാതായപ്പോൾ പോലീസ് മേരിയെ ആശുപത്രിയിൽ കൊണ്ടു ചെന്നാക്കി. പീഡനങ്ങൾക്കൊടുവിൽ വന്നു ചേർന്ന ടൈഫോയിഡായിരുന്നു കാരണം. ആശുപത്രിയിൽ കാവലിരുന്ന പോലീസുകാരനെ വെട്ടിച്ച് പുറത്തു ചാടാൻ ശ്രമിച്ചുവെങ്കിലും, ആരോഗ്യപ്രശ്നങ്ങളാൽ പിന്നീടു വേണ്ടെന്നു വച്ചു.

രണ്ടു വർഷത്തെ ജയിൽവാസമായിരുന്നു കോടതി വിധിച്ച ശിക്ഷ. പറവൂർ സബ് ജയിലിലും, തിരുവനന്തപുരം സെൻട്രൽ ജയിലിലുമായിരുന്നു തടവ്. സഹോദരൻ ശിക്ഷക്കെതിരേ അപ്പീൽ നൽകിയിരുന്നുവെങ്കിലും, കോടതി ശിക്ഷ ശരിവക്കുകയായിരുന്നു.

വനംമന്ത്രിയായിരുന്ന ബിനോയ്‌ വിശ്വത്തിന്റെ ഭാര്യ ഷൈല സി ജോർജ്ജ് ഇവരുടെ മകളാണ്. ഗിരിജ, ഐഷ, സുലേഖ എന്നിവരാണ് മറ്റ് മക്കൾ. മേരിയുടെ മാതൃസഹോദരിയായിരുന്നു കവയിത്രിയായിരുന്ന മേരി ജോൺ കൂത്താട്ടുകുളം.
"കനലെരിയും കാലം"


</doc>
<doc id="274691" url="https://ml.wikipedia.org/wiki?curid=274691" title="ദ സ്റ്റോറി ഓഫ്‌ മൈ ലൈഫ്‌">
ദ സ്റ്റോറി ഓഫ്‌ മൈ ലൈഫ്

അമേരിക്കയിലെ ഗ്രന്ഥകർത്താവും, രാഷ്ട്രീയപ്രവർത്തകയും, അദ്ധ്യാപികയുമായിരുന്ന ഹെലൻ കെല്ലർ 1903-ൽ ആദ്യം പ്രസിദ്ധീകരിച്ച ആനി സള്ളിവനോടൊപ്പമുള്ള അവരുടെ ആദ്യകാലജീവിതത്തിലെ അനുഭവങ്ങളെക്കുറിച്ചുള്ള ആത്മകഥയാണ് ദ സ്റ്റോറി ഓഫ് മൈ ലൈഫ്.


</doc>
<doc id="274693" url="https://ml.wikipedia.org/wiki?curid=274693" title="മാർ ബസേലിയോസ് കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി">
മാർ ബസേലിയോസ് കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി

തിരുവനന്തപുരം ജില്ലയിലെ എൻജിനീയറിംഗ് കോളേജുകളിലൊന്നാണ് മാർ ബസേലിയോസ് കോളേജ് ഓഫ് എഞ്ചിനീയറിംഗ് ആൻഡ്‌ ടെക്നോളജി. 
കേരള യൂണിവേഴ്സിറ്റിയ്ക്ക് കീഴിലുള്ള ഈ കോളേജ് തുടങ്ങിയത് ജൂലൈ 2002-ലാണ്. മലങ്കര കത്തോലിക്ക സഭയുടെ തിരുവനന്തപുരം അതിരൂപതയുടെ മേൽനോട്ടത്തിലുള്ള ഈ കോളേജ് തിരുവനന്തപുരം നഗരത്തിലെ നാലാഞ്ചിറയിലുള്ള മാർ ഇവാനിയോസ് വിദ്യാനഗർ ക്യാമ്പസിൽ സ്ഥിതി ചെയ്യുന്നു. ബിരുദ (ബി.ടെക്), ബിരുദാനന്തര(എം.ടെക്) കോഴ്സുകൾ ഇവിടെ നിലവിലുണ്ട്. ഡോ: ടി.എം. ജോർജ്ജാണ്ണ് ഇപ്പോഴത്തെ പ്രിൻസിപ്പാൾ. 




</doc>
<doc id="274699" url="https://ml.wikipedia.org/wiki?curid=274699" title="മൃദുല സാരാഭായ്">
മൃദുല സാരാഭായ്

ഒരു ഇന്ത്യൻ സ്വാതന്ത്ര്യസമര സേനാനിയായിരുന്നു മൃദുല സാരാഭായ്(6 മേയ് 1911 - 26 ഒക്റ്റോബർ 1974).

വ്യവസായപ്രമുഖനായ അംബാലാൽ സാരാഭായിയുടെയും സരളാദേവിയുടേയും എട്ട് മക്കളിലൊരാളായി അഹമ്മദാബാദിലെ പ്രശസ്തമായ സാരാഭായ് കുടുംബത്തിൽ ജനിച്ചു. ഇന്ത്യൻ ബഹിരാകാശ പദ്ധതിയുടെ പിതാവ് എന്നറിയപ്പെട്ട ശാസ്ത്രജ്ഞൻ വിക്രം സാരാഭായ് സഹോദരനായിരുന്നു. മൃദുലയുടെ സ്കൂൾ വിദ്യാഭ്യാസം വീട്ടിൽ തന്നെയായിരുന്നു. 1928-ൽ ഗുജറാത്ത് വിദ്യാപീഠിൽ കോളേജ് വിദ്യാഭ്യാസം ആരംഭിച്ചുവെങ്കിലും ഉപ്പ് സത്യാഗ്രഹത്തെ തുടർന്ന് അതവസാനിച്ചു. വിദേശോൽപ്പന്നങ്ങൾ ബഹിഷ്കരിക്കുവാനുള്ള ഗാന്ധിജിയുടെ ആഹ്വാനം മൃദുലയെ സ്വാധീനിച്ചു. ഇതേത്തുടർന്ന് വിദേശവിദ്യാഭ്യാസവും അവർ തിരസ്ക്കരിച്ചതായി പറയപ്പെടുന്നു.

പത്താം വയസ്സിൽ തന്നെ കുട്ടികളുടെ ദേശീയ പ്രസ്ഥാനമെന്ന നിലക്ക് ഇന്ദിരാ ഗാന്ധി സംഘടിപ്പിച്ച "വാനരസേനയിൽ" അംഗമായിരുന്നു. 1927-ൽ രാജ്കോട്ടിൽ നടന്ന യൂത്ത് കോൺഫ്രൻസിന്റെ സംഘാടകയായിരുന്നു. ഉപ്പ് സത്യാഗ്രഹത്തിന്റെ സമയത്ത് അവർ കോൺഗ്രസ് സേവാദളിൽ ചേർന്നു. 1934-ൽ ഗുജറാത്തിൽ നിന്നുള്ള എ.ഐ.സി.സി ഡെലിഗേറ്റായി തിരഞ്ഞെടുക്കപ്പെട്ടു. തുടർന്നുള്ള വർഷങ്ങളിൽ മൃദുലയുടെ സ്വതന്ത്ര നിലപാടുകൾ പല നേതാക്കളേയും ചൊടിപ്പിച്ചു. പിന്നീട് പാർട്ടി നാമനിർദ്ദേശം ചെയ്യാൻ വിസമ്മതിച്ചപ്പോൾ സ്വതന്ത്രയായി മത്സരിക്കുകയും വൻ ഭൂരിപക്ഷത്തോടെ വിജയിക്കുകയും ചെയ്തു. 1930-1944 കാലഘട്ടത്തിൽ നിരവധി തവണ ജയിൽവാസം അനുഭവിച്ചിട്ടുണ്ട്. "മൃദുലയെ പോലെ 100 സ്ത്രീകളുണ്ടായിരുന്നുവെങ്കിൽ ഇന്ത്യയിൽ എനിക്കൊരു വിപ്ലവം നടത്താനാകുമായിരുന്നു" എന്ന് മഹാത്മാ ഗാന്ധി പറയുകയുണ്ടായി.

1946-ൽ ജവഹർലാൽ നെഹ്രു അവരെ കോൺഗ്രസ് പാർട്ടിയുടെ ജനറൽ സെക്രട്ടറിമാരിലൊരാളായും കോൺഗ്രസ് വർക്കിങ്ങ് കമ്മറ്റി അംഗമായും നിയമിച്ചു. നവ്‌ഖാലിയിലെ കലാപസമയത്ത് അവർ സ്ഥാനങ്ങൾ രാജിവക്കുകയും ഗാന്ധിജിയോടൊത്ത് കലാപഭൂമിയിൽ പ്രവർത്തിക്കുകയും ചെയ്തു. ഇന്ത്യാ-പാക് വിഭജനസമയത്ത് പഞ്ചാബിൽ കലാപം പൊട്ടിപ്പുറപ്പെട്ടപ്പോൾ മൃദുല അവിടെയെത്തി സമാധാനപ്രവർത്തനങ്ങളിൽ ഏർപ്പെട്ടു. ഈ ശ്രമങ്ങളെ ഇരു രാജ്യങ്ങളിലേയും നേതാക്കൾ പ്രശംസിക്കുകയുണ്ടായി.

സ്വാതന്ത്ര്യാനന്തര ഭാരതത്തിൽ അവർ കോൺഗ്രസ്സുമായി അകന്നു. കാശ്മീർ ഗൂഢാലോചനക്കേസുമായി ബന്ധപ്പെട്ട് തന്റെ സുഹൃത്തായിരുന്ന ഷെയ്ഖ് അബ്ദുള്ളക്ക് വേണ്ടി അവർ ധനസമാഹരണം നടത്തുകയുണ്ടായി. ഈ കേസിൽ വിചാരണ കൂടാതെ കുറച്ചുകാലം അവർക്ക് തടവിൽ കഴിയേണ്ടിവന്നു.

"മൃദുല സാരാഭായ്: റിബൽ വിത്ത് എ കോസ്" എന്ന പേരിൽ അപർണ്ണ ബസു രചിച്ച ജീവചരിത്രം ഓക്സ്ഫോർഡ് യൂണിവേഴ്സിറ്റി പ്രസ്സ് പ്രസിദ്ധീകരിച്ചു.


</doc>
<doc id="274727" url="https://ml.wikipedia.org/wiki?curid=274727" title="റഷ്യൻ എഴുത്തുകാരുടെ പട്ടിക">
റഷ്യൻ എഴുത്തുകാരുടെ പട്ടിക


</doc>
<doc id="274731" url="https://ml.wikipedia.org/wiki?curid=274731" title="ഡി. ശ്രീദേവി">
ഡി. ശ്രീദേവി

കേരളത്തിലെ പ്രശസ്തയായ ഒരു അഭിഭാഷകയും സാമൂഹിക പ്രവർത്തകയും ആയിരുന്നു ജസ്റ്റിസ്‌ ഡി.ശ്രീദേവി (1939-2018). രണ്ടു തവണ കേരളാ വനിതാ കമ്മിഷന്റെ സംസ്ഥാന അധ്യക്ഷ ആയിരുന്നു. 2018 മാർച്ച് 05ന് അന്തരിച്ചു.

അദ്ധ്യാപക ദമ്പതികളായ ദാമോദരന്റെയും ജാനകിയമ്മയുടെയും മകളായി തിരുവനന്തപുരം ജില്ലയിലെ ചിറയിൻകീഴിൽ 1939 ഏപ്രിൽ 28 നാണ് ശ്രീദേവി ജനിച്ചത്. തിരുവനന്തപുരം എൻ.എസ്.എസ്. കോളേജിൽ നിന്നും പ്രീ-ഡിഗ്രി പൂർത്തിയാക്കിയ ശേഷം കൊല്ലം ശ്രീനാരായണാ കോളേജിൽ നിന്നും സസ്യശാസ്ത്രത്തിൽ ബിരുദം നേടി. തുടർന്ന് തിരുവനന്തപുരം നിയമ കോളേജിൽ നിന്നും നിയമ ബിരുദം കരസ്ഥമാക്കി. തുടർന്ന് ജുഡീഷ്യൽ സർവ്വീസിലും പിന്നീട് കേരള വനിതാ കമ്മീഷൻ അദ്ധ്യക്ഷയായും സേവനം അനുഷ്ടിച്ചു. യു. ബാലാജി ഭർത്താവും ബസന്ത് ബാലാജി മകനുമാണ്. അവസാന കാലത്ത് കൊച്ചിയിലാണ് താമസമാക്കിയിരുന്നത്.

പ്രമുഖ അഭിഭാഷകനായിരുന്ന അഡ്വ. വ്യാസൻ പോറ്റിയുടെ ജൂനിയറായി 1962ൽ തിരുവനന്തപുരത്ത് വക്കീലായി സേവനം ആരംഭിച്ച അവർ 1971ൽ കൊട്ടാരക്കരയിൽ മുൻസിഫായി നിയമിതയായതോടെ നീതിന്യായ മേഖലയിലെ തന്റെ ഔദ്യോഗിക ജീവിതം ആരംഭിച്ചു. 

1984-ൽ ജില്ലാ സെഷൻസ് ജഡ്ജ് ആയി നിയമിക്കപ്പെട്ടു. 1987ലെ തങ്കമണിയിലെ പോലീസ് അതിക്രമത്തെ പറ്റി അന്വേഷിക്കാൻ സർക്കാർ ചുമതലപ്പെടുത്തിയത് ജ. ശ്രീദേവിയെ ആയിരുന്നു. നെയ്യാറ്റിൻകര, കൊല്ലം കോട്ടയം എന്നിവിടങ്ങളിൽ മുൻസിഫായി സേവനം അനുഷ്ടിച്ചിട്ടുണ്ട്. 1982ൽ സബ് ജഡ്ജിയായും 1984ൽ ജില്ലാ ജഡ്ജിയായും നിയമിതയായി.

സംസ്ഥാനത്ത് ആദ്യമായി കുടുംബ കോടതി രൂപീകരിച്ചപ്പോൾ അതിന്റെ ന്യായാധിപ പദവിയിലേക്ക് അന്നത്തെ ചീഫ് ജസ്റ്റിസ് വി.എസ്. മളീമഠ് ജസ്റ്റിസ് ശ്രീദേവിയുടെ പേര് നിർദ്ദേശിച്ചു. പത്തനംതിട്ട ജില്ലാ സെഷൻസ് ജ്ജിയായിരിക്കേ, 1992-ൽ അവർ കുടുംബ കോടതിയിൽ ജഡ്ജി ആയി നിയമിക്കപ്പെട്ടു. വിവാഹ മോചനത്തിന് രജിസ്റ്റർ ചെയ്ത നൂറ് ദമ്പതികളെ അനുരഞ്ജനത്തിലൂടെ യോജിപ്പിച്ചത് അവരുടെ നീതി നിർവ്വഹണ രംഗത്തെ കഴിവിന്റെ ഉത്തമ ഉദാഹരണമായിരുന്നു. ആ കുടുംബങ്ങൾ യോജിപ്പോടെ കഴിയുന്നു എന്ന് ഉറപ്പ് വരുത്തുന്നതിനായി ഒരു വർഷത്തിന് ശേഷം ദമ്പതികൾക്കായി ശില്പശാലയും സംഘടിപ്പിച്ചു. ഈ പ്രവർത്തനങ്ങളിലൂടെ അവർ നീതിന്യായ രംഗത്ത് ശ്രദ്ധിക്കപ്പെടുന്ന വ്യക്തിയായി ഉയർന്നു.

1997 ജനുവരി 14ന് കേരള ഹൈക്കോടതി ജഡ്ജിയായി നിയമിതായി. നാല് വർഷത്തിലധികം ആ സ്ഥാനത്ത് തുടർന്നു. ക്രിസ്ത്യൻ പിന്തുടർച്ചാവകാശങ്ങളുടെ ചരിത്രത്തിലെ സുപ്രധാന ഏടായ ക്രിസ്ത്യൻ ദത്തെടുക്കൽ സംബന്ധിച്ച സുപ്രധാന ഉത്തരവ് ഈ കാലത്ത് ശ്രീദേവിയാണ് പുറപ്പെടുവ്ച്ചത്. ഫിലിപ്പ് ആൽഫ്രഡ് മാൽവിൻ എന്ന പരാതിക്കാരന്റെ ഹർജിയിൽ 1999ലായിരുന്നു ഈ ഉത്തരവ്. ജന്മം നൽകിയ മക്കൾക്കുള്ള എല്ലാ അവകാശങ്ങളും ദത്തെടുക്കുന്ന മക്കൾക്കുമുണ്ടെന്ന് ഈ കേസിൽ അവർ വിധിച്ചു. 2001 ഏപ്രിൽ 28ന് ജ. ശ്രീദേവി ഔദ്യോഗിക ജീവിതത്തിൽ നിന്നും വിരമിച്ചു.

2001-ൽ വിരമിച്ചശേഷം ഉടൻ തന്നെ സർക്കാർ അവരെ കേരളാ വനിതാ കമ്മീഷന്റെ അദ്ധ്യക്ഷയായി നിയമിച്ചു. 2002 മെയ് 22 വരെ ഒരു വർഷക്കാലം ഈ സ്ഥാനത്ത് തുടർന്നു. ടി. ദേവി, അഡ്വ. നഫീസത്ത് ബീവി, അഡ്വ. കെ. ശാന്തകുമാരി, പി. കെ. സൈനബ, പ്രൊഫ. പി. ഗൗരി, പ്രൊഫ. മോനമ്മ കൊക്കാട് എന്നിവർ അക്കാലത്തെ കമ്മീഷൻ അംഗങ്ങളായിരുന്നു. 02/03/2007 മുതൽ 01/03/2012 വരെ വീണ്ടും കേരളാ വനിതാ കമ്മിഷന്റെ സംസ്ഥാന അധ്യക്ഷ ആയി സർക്കാർ അവരെ നിയമിച്ചു.

ജസ്റ്റിസ് ഡി. ശ്രീദേവിയുടെ ആത്മകഥയാണ് ആജന്മനിയോഗം


</doc>
<doc id="274736" url="https://ml.wikipedia.org/wiki?curid=274736" title="ഭാവന ചിഖാലിയ">
ഭാവന ചിഖാലിയ

ഗുജറാത്തിലെ ജുനാഗഡ് പാർലമെന്റ് നിയോജകമണ്ഡലത്തിൽ നിന്നും ലോക്സഭയിലേയ്ക്ക് 1991 മുതൽ 2004 വരെ തുടർച്ചയായി നാലു പ്രാവശ്യം ആദ്യ വനിതയായിരുന്നു ഭാവന ചിഖാലിയ "Bhavna Chikhalia" (‎; 14 February 1955 – 28 June 2013) . സംസ്ഥാന മന്ത്രിസഭയിലെ പാർലമെന്ററി കാര്യം, വിനോദസഞ്ചാരം, സാംസ്കാരികം എന്നീ വിഭാഗങ്ങളിൽ മന്ത്രിയായും പ്രവർത്തിച്ചിട്ടുണ്ട്. കൂടാതെ ഭാരതീയ ജനതാ പാർട്ടിയുടെ പാർലമെന്ററി വിങ് സെക്രട്ടറിയായീ 1993 മുതൽ 1996 വരെ പ്രവർത്തിച്ചിട്ടുണ്ട്. പാർട്ടിയുടെ വിപ്പായും 1998-ൽ പാർട്ടിയുടെ വൈസ് പ്രസിഡന്റായും 1999 മുതൽ 2002 വരെ റെയിൽ‌വേ കണ്വെൻഷൻ കമ്മറ്റിയുടെ ചെയർപേഴ്സണായും പ്രവർത്തിച്ചിട്ടുണ്ട്.

</doc>
<doc id="274737" url="https://ml.wikipedia.org/wiki?curid=274737" title="മണിബേൻ പട്ടേൽ">
മണിബേൻ പട്ടേൽ

സ്വതന്ത്രസമരസേനാനിയും ഇന്ത്യൻ പാർലമെന്റിലെ മുൻഅംഗവും സർദ്ദാർ വല്ലഭായ് പട്ടേലിന്റെ മകളുമാണ് മണിബേൻ പട്ടേൽ. 1903 ഏപ്രിൽ 3 നു ഗുജറാത്തിലെ ആനന്ദ ജില്ലയിലെ കരംസാദിൽ ജനിച്ചു. നിസ്സഹകരണ പ്രസ്ഥാനത്തിലും ഉപ്പുസത്യാഗ്രഹത്തിലും ക്വിറ്റ് ഇന്ത്യാ പ്രക്ഷോഭത്തിലും പങ്കെടുത്ത് ജയിൽ‌വാസം അനുഭവിച്ചിട്ടുണ്ട്. സ്വാതന്ത്രാനന്തരം ഗുജറാത്തിലെ മെഹ്സാന ലോക്സഭാ മണ്ഡലത്തിൽ നിന്നും ജയിച്ചിട്ടുണ്ട്. 


</doc>
<doc id="274738" url="https://ml.wikipedia.org/wiki?curid=274738" title="പദ്മജ നായിഡു">
പദ്മജ നായിഡു

സ്വാതന്ത്ര സമര സേനാനിയും സരോജിനി നായിഡുവിന്റെ മകളുമായിരുന്നു പദ്മജ നായിഡു (1900 - May 2, 1975).);.സ്വാതന്ത്രാനന്തരം 1956 മുതൽ 1967 വരെ പശ്ചിമ ബംഗാൾ ഗവർണർ പദവി വഹിച്ചു. പദ്മജ ക്വിറ്റ് ഇന്ത്യാ പ്രക്ഷോഭത്തിൽ പങ്കെടുത്ത് ജയിൽ‌വാസം അനുഭവിച്ചിട്ടുണ്ട്. അന്താരാഷ്ട്ര റെഡ്ക്രോസിലും ഇന്ത്യൻ റെഡ്ക്രോസ് സൊസൈറ്റിയിലും പ്രവർത്തിച്ചിട്ടുണ്ട്.


</doc>
<doc id="274739" url="https://ml.wikipedia.org/wiki?curid=274739" title="ശാരദാ മുഖർജി">
ശാരദാ മുഖർജി

ഗുജറാത്ത്, ആന്ധ്രാപ്രദേശ് എന്നീ സംസ്ഥാനങ്ങളുടെ ഗവർണറായി സേവനം അനുഷ്ഠിച്ച വനിതയാണ് ശാരദാ മുഖർജി Sharda Mukherjee (born 24 February 1919,) മഹാരാഷ്ട്രയിലെ രത്നഗിരി ലോകസഭാമണ്ഡലത്തിൽ നിന്നും 3, 4 ലോകസഭകളിലേയ്ക്ക് തിരഞ്ഞെടുക്കപ്പെട്ടിട്ടുണ്ട്.


</doc>
<doc id="274742" url="https://ml.wikipedia.org/wiki?curid=274742" title="മാർഗരറ്റ് ആൽ‌വ">
മാർഗരറ്റ് ആൽ‌വ

ഉത്തരാഖണ്ഡ് സംസ്ഥാനത്തിന്റെ നാലാമത്തെ ഗവർണറായിരുന്നതും ഇപ്പോൾ രാജസ്ഥാൻ ഗവർണറുമായ വനിതയാണ് മാർഗരറ്റ് ആൽ‌വ (Margarat Alva). 1942 ഏപ്രിൽ 14 ന് മംഗളുരുവിലാണ് മാർഗരറ്റ് ജനിച്ചത്. ഇന്ത്യൻ നാഷണൽ കോൺഗ്രസ്സിന്റെ മുതിർന്ന നേതാവായിരുന്ന ഇവർ 2009 ജൂലൈ 19 മുതൽ 2012 ഏപ്രിൽ 28 വരെ കാലം ഉത്തരാഖണ്ഡിന്റെ ഗവർണർ സ്ഥാനവും 2012 മെയ് 12 മുതൽ രാജസ്ഥാന്റെ ഗവർണവർ പദവി വഹിക്കുന്നു.


</doc>
<doc id="274747" url="https://ml.wikipedia.org/wiki?curid=274747" title="കൽപ്പന ദത്ത">
കൽപ്പന ദത്ത

ഒരു ഇന്ത്യൻ സ്വാതന്ത്ര്യ സമര സേനാനിയും വിപ്ലവകാരിയുമായിരുന്നു കൽപ്പന ദത്ത(കൽപ്പന ജോഷി)(27 ജൂലൈ 1913 – 8 ഫെബ്രുവരി 1995). 1930-ൽ സൂര്യ സെന്നിന്റെ നേതൃത്വത്തിൽ നടന്ന സായുധ സമരത്തിന്റെ ഭാഗമായി ചിറ്റഗോംഗ് ആയുധശാല ആക്രമണത്തിൽ പങ്കെടുത്തിരുന്നു. പിന്നീട് ഇന്ത്യൻ കമ്മ്യൂണിസ്റ്റ് പാർട്ടിയിൽ ചേർന്നു. 

ബ്രിട്ടീഷ് ഇന്ത്യയിലെ ബംഗാൾ പ്രവിശ്യയിലെ ചിറ്റഗോങ് ജില്ലയിൽ, ശ്രീപുരിൽ ജനിച്ചു. 1929-ൽ മെട്രിക്കുലേഷൻ പരീക്ഷ പാസ്സായ ശേഷം കൊൽക്കത്തയിലെ ബേതൂൺ കോളേജിൽ ബിരുദവിദ്യാർത്ഥിനിയായി. വൈകാതെ അവർ “ഛാത്രി സംഘ” എന്ന വിദ്യാർത്ഥി സംഘടനയിൽ അംഗമായി

1930 ഏപ്രിൽ 18-നായിരുന്നു ചിറ്റഗോങ് ആയുധപ്പുര ആക്രമണം. 1931 മേയ് മാസത്തിൽ കൽപ്പന സൂര്യ സെൻ നേതൃത്വം നൽകിയ ഇന്ത്യൻ റിപ്പബ്ലിക്കൻ ആർമിയിൽ അംഗമായി. അതേ വർഷം സെപ്റ്റംബറിൽ ചിറ്റഗോങിലെ യൂറോപ്യൻ ക്ലബ്ബ് ആക്രമിക്കുക എന്ന ദൗത്യം കൽപ്പന, പ്രീതിലത വാദേദാർ എന്നിവരെ ഏൽപ്പിച്ചു. എന്നാൽ ഇതിന്റെ മുന്നൊരുക്കത്തിനായി പരിസരനിരീക്ഷണം നടത്തവേ കൽപ്പന അറസ്റ്റ് ചെയ്യപ്പെട്ടു. ജാമ്യത്തിൽ പുറത്തിറങ്ങി ശേഷം ഒളിവിൽ പോയി. 1933 ഫെബ്രുവരി 17-ന് പോലീസ് ഇവരുടെ ഒളിത്താവളം വളഞ്ഞ് സൂര്യ സെന്നിനെ അറസ്റ്റ് ചെയ്തുവെങ്കിലും കൽപ്പന രക്ഷപെട്ടു. 1933 മേയ് 19-ന് വീണ്ടും അറസ്റ്റിലായി.

ചിറ്റഗോങ് ആയുധപ്പുര ആക്രമണക്കേസിന്റെ വിചാരണയെത്തുടർന്ന് കൽപ്പനയെ ജീവപര്യന്തം നാടുകടത്തുവാൻ വിധിയുണ്ടായി. 1939-ൽ മോചിതയായ അവർ 1940-ൽ കൊൽക്കത്ത യൂണിവേഴ്സിറ്റിയിൽ നിന്ന് ബിരുദമെടുത്തു. ഇന്ത്യൻ കമ്മ്യൂണിസ്റ്റ് പാർട്ടിയിൽ ചേർന്ന കൽപ്പന ചിറ്റഗോങിൽ നിന്ന് ബംഗാൾ നിയമസഭയിലേക്ക് മൽസരിച്ചുവെങ്കിലും പരാജയപ്പെട്ടു. 

1995 ഫെബ്രുവരി 8-ന് കൊൽക്കത്തയിൽ നിര്യാതയായി.

1943-ൽ പാർട്ടിയുടെ ജനറൽ സെക്രട്ടറിയായിരുന്ന പുരൺ ചന്ദ് ജോഷിയെ വിവാഹം കഴിച്ചു. ഇവർക്ക് ചന്ദ്, സൂരജ് എന്നീ രണ്ട് മക്കളാണ്. ചന്ദ് ജോഷി അറിയപ്പെടുന്ന ഒരു പത്രപ്രവർത്തകനും എഴുത്തുകാരനുമാണ്. ഇദ്ദേഹത്തിന്റെ ഭാര്യ മാനിനി ചാറ്റർജി ചിറ്റഗോങ് ആയുധപ്പുര ആക്രമണത്തെക്കുറിച്ച് "ഡു ആന്റ് ഡൈ: ദി ചിറ്റഗോങ് അപ്റൈസിങ്ങ്" എന്ന പേരിൽ ഒരു പുസ്തകം രചിച്ചിട്ടുണ്ട്.

2010-ൽ ചിറ്റഗോങ് ആയുധപ്പുര ആക്രമണത്തെ ആസ്പദമാക്കി നിർമ്മിച്ച '"ഖേലെ ഹം ജീ ജാൻ സെ" എന്ന ചിത്രത്തിൽ ദീപിക പദുക്കോൺ, 2012 ഒക്റ്റോബർ 12-ന് പുറത്തിറങ്ങിയ "ചിറ്റഗോങ്ങ്" എന്ന ചിത്രത്തിൽ ദേവിന സേത്ത് എന്നിവർ കൽപ്പന ദത്തയുടെ വേഷമഭിനയിച്ചു.



</doc>
<doc id="274748" url="https://ml.wikipedia.org/wiki?curid=274748" title="കേശവൻ വെള്ളിക്കുളങ്ങര">
കേശവൻ വെള്ളിക്കുളങ്ങര

മലയാള സാഹിത്യകാരനും സാമൂഹികപ്രവർത്തകനുമായിരുന്നു പ്രൊഫ. കേശവൻ വെള്ളിക്കുളങ്ങര (23 നവംബർ 1944 - 3 മാർച്ച് 2014). കഥ, ബാലസാഹിത്യം, വിവർത്തനം, ലേഖനം, ശാസ്ത്രം തുടങ്ങിയ സാഹിത്യശാഖകളിൽ ഗ്രനഥകാരൻ, എഡിറ്റർ, സമ്പാദകൻ എന്നീ നിലകളിൽ നൂറിലധികം ഗ്രനഥങ്ങൾ പ്രസിദ്ധീകരിച്ചു. കേരള സാഹിത്യ അക്കാദമിയുടെ 2005ലെ ശ്രീപത്മനാഭസ്വാമി പുരസ്‌കാരം ലഭിച്ചിട്ടുണ്ട്. നിരവധി റേഡിയോ നാടകങ്ങളിൽ അഭിനയിച്ചിട്ടുണ്ട്.

തൃശൂർ നെടുമ്പാൾ തൊഴുക്കാട്ടു വീട്ടിൽ നാണു മേനോന്റെയും നാരായണിയമ്മയുടെയും മകനാണ്. ഇരിങ്ങാലക്കുട ക്രൈസ്റ് കോളജ്, മഹാരാജാസ് കോളജ് എന്നിവിടങ്ങളിൽ വിദ്യാഭ്യാസം പൂർത്തിയാക്കി. മാല്യങ്കര എസ്എൻഎം. കോളജിൽ ഊർജതന്ത്രം വിഭാഗത്തിൽ അധ്യാപകനായിരുന്നു. 2000 ൽ ഉദ്യോഗത്തിൽ നിന്നും വിരമിച്ചു.

കേരളശാസ്ത്രസാഹിത്യപരിഷത്തിന്റെ വൈസ് പ്രസിഡന്റ്, പ്രസിദ്ധീകരണസമിതി കൺവീനർ, യൂറീക്ക പത്രാധിപർ, ഇസ്കസ്ഐപ്സോ സംസ്ഥാന സെക്രട്ടറി, സ്റ്റെപ്സ് പ്രസിഡന്റ്, കേരളയുക്തിവാദിസംഘം വൈസ് പ്രസിഡന്റ്, സാക്ഷരതാസമിതി ജില്ലാ കോഓർഡിനേറ്റർ, ഗ്രനഥശാലാസംഘം തൃശൂർ ജില്ലാ ഉപദേശകസമിതി അംഗം, കാൻഫെഡ് തൃശൂർ ജില്ലാ വൈസ്പ്രസിഡന്റ്, കേരളബാലസാഹിത്യഅക്കാദമി പ്രസിഡന്റ്, ബാലശാസ്ത്രഅക്കാദമി പ്രസിഡന്റ്, ഇന്ത്യൻ നാഷണൽ കോൺഗ്രസ് കൊടുങ്ങല്ലൂർ ബ്ലോക്ക് വൈസ് പ്രസിഡന്റ് എന്നീ നിലകളിൽ പ്രവർത്തിച്ചു. യുക്തിരേഖ, ശാസ്ത്രകേരളം, യുറീക്ക, ഗ്രേറ്റ് മാർച്ച് എന്നിവയുടെ പത്രാധിപരായും പത്രാധിപസമിതി അംഗമായിരുന്നു.




</doc>
<doc id="274753" url="https://ml.wikipedia.org/wiki?curid=274753" title="ശൈശവ വിവാഹ നിരോധന നിയമം">
ശൈശവ വിവാഹ നിരോധന നിയമം

ശാരീരികവും മാനസികവും ആയ പക്വത എത്തുന്നതിനു മുൻപ് ഒരു ആൺകുട്ടിയും പെൺകുട്ടിയും തമ്മിൽ നടക്കുന്ന വിവാഹത്തെയാണ് ശൈശവവിവാഹം. യുനിസെഫിന്റെ വിവരണ പ്രകാരം 18 വയസിനു മുന്പുള്ള ഔപചാരികമായ അഥവാ നിയമപരമായ വിവാഹങ്ങളെ ആണ് ശൈശവവിവാഹം എന്ന് വിളിക്കുന്നത്. ശാരീരികമായി അപക്വമായ പ്രായത്തിലുള്ള വിവാഹമാകയാൽ യു എൻ വനിതാ സമിതി ശൈശവ വിവാഹത്തെ 18 വയസ്സിനു മുന്പുള്ള നിർബന്ധിത വിവാഹം എന്ന് കൂടി വിളിക്കുന്നു. വിവാഹ പ്രായം വ്യതസ്ത സമുദായങ്ങൾ, സ്ഥലങ്ങൾ എന്നിടങ്ങളിൽ വ്യത്യസ്തമാണ്. 18 വയസിൽ താഴെയുള്ള പെൺകുട്ടികളെ പ്രായപൂർത്തിയായ പുരുഷൻ വിവാഹം ചെയ്തു ശാരീരികബന്ധം പുലർത്തുന്നത് ബലാത്സംഗ കുറ്റത്തിന്റെ പരിധിയിൽ വരുന്ന ഒന്നാണ്. 
ലോകരാജ്യങ്ങളിൽ പൊതുവെയും ഇന്ത്യയിൽ പ്രത്യേകിച്ചും നിലവിലുള്ള ഒരു അനാചാരമാണ് ശൈശവവിവാഹം. ലോകത്തിലെ മൂന്നിലൊന്ന് ശൈശവവിവാഹങ്ങളും ഇന്ത്യയിലാണ് കാണപ്പെടുന്നത്. യൂനിസെഫിന്റെ കണക്ക് പ്രകാരം 47% ശതമാനം പെൺകുട്ടികൾ 18 വയസ്സിലും, 18% പെൺകുട്ടികൾ 15 വയസ്സിലും വിവാഹം കഴിക്കപ്പെടുന്നു. ഇന്ത്യൻ നിയമപ്രകാരം കുറ്റകരമാണെങ്കിലും രാജ്യവ്യാപകമായി ഇത് കാണപ്പെടുന്നു. ആന്ധ്രാപ്രദേശ്, ബീഹാർ, മധ്യപ്രദേശ്, രാജസ്ഥാൻ, ഉത്തർപ്രദേശ് എന്നിവിടങ്ങളിലെ ഗ്രാമപ്രദേശങ്ങളിൽ ശൈശവവിവാഹനിരക്ക് കൂടുതലാണ്. കർക്കശമായ നിയമങ്ങളുടെയും ബോധവത്കരണത്തിന്റെയും ഫലമായി ഇന്ത്യയിലെ ശൈശവവിവാഹനിരക്ക് കുറഞ്ഞുവരുന്നതായി കാണപ്പെടുന്നു

പെൺകുട്ടികൾ രക്ഷിതാക്കൾക്ക് ഒരു ബാദ്ധ്യതയാണെന്ന തെറ്റായ സങ്കൽപ്പം, ചെറുപ്രായത്തിൽ വിവാഹം ചെയ്തുകൊടുക്കുന്നതിലൂടെ സ്ത്രീധനം കുറച്ചുകൊടുത്താൽ മതിയെന്ന വിശ്വാസം, പെൺകുട്ടികളുടെ സുരക്ഷിതത്വം സംബന്ധിച്ച വേവലാതികൾ, പ്രായം കൂടുന്തോറും പങ്കാളികളെ കിട്ടുവാൻ ബുധിമുട്ടുമെന്ന സങ്കൽപ്പം, വിവാഹപ്രായം നേരത്തെയാക്കുന്നതിലൂടെ പെൺകുട്ടികൾക്ക് സാമൂഹികമായും സാമ്പത്തികമായും അവരുടെ ഭാവി സുരക്ഷിതമായെന്ന തോന്നൽ, പ്രായം കൂടുംതോറും പെൺകുട്ടികൾ വഴിതെറ്റി പോകും എന്ന തെറ്റായ ചിന്ത, പെൺകുട്ടികൾക്ക് ഉന്നത വിദ്യാഭ്യാസവും തൊഴിലും ആവശ്യമില്ല എന്ന സ്ത്രീവിരുദ്ധമായ സങ്കല്പം, കൗമാര പ്രായത്തിലെ ലൈംഗികബന്ധം, പ്രസവം എന്നിവ നല്ലതാണ് എന്ന തെറ്റായ വിശ്വാസം, ശൈശവ വിവാഹങ്ങൾക്കെതിരെയുള്ള ബോധവൽക്കരണത്തിലെ കുറവുകൾ, നിയമം നടപ്പാക്കുന്നതിൽ വരുന്ന അമാന്തം തുടങ്ങിയവയൊക്കെ ശൈശവ വിവാഹം വർദ്ധിക്കുവാൻ കാരണമായിട്ടുണ്ട്.

1930 ഏപ്രിൽ ഒന്നിനാണ് ശൈശവവിവാഹ നിയന്ത്രണ നിയമം പ്രാബല്യത്തിൽ വന്നത്. സർദാആക്ട്‌ എന്നുകൂടി പേരുള്ള ഈ നിയമം ശൈശവവിവാഹം നിയന്ത്രികുക എന്ന ലക്ഷ്യത്തോടെ ആണ് ബ്രിട്ടിഷുകാർ കൊണ്ടുവന്നത്. ജമ്മു കാശ്മീർ ഒഴിച്ച് ഇന്ത്യയൊട്ടാകെ വ്യാപകമായ ഒരു നിയമമായിരുന്നു ഇത്. വിവാഹേതര ജീവിതത്തിൽ ഈ കാലത്ത് പെൺകുട്ടികൾ അനുഭവിച്ച പ്രശ്നങ്ങളെ പ്രതേകിച്ചു മാനസിക സമ്മർദ്ദങ്ങളേയും അത് വഴി ഉണ്ടായ ആത്മഹത്യകളും ആണ് ഇത്തരമൊരു നിയമ നിർമ്മാണത്തിന് വഴിതെളിച്ചത്. മാത്രമല്ല, ധാരാളം പെൺകുട്ടികൾ ആദ്യലൈംഗിക ബന്ധത്തിൽ അരക്കെട്ടു തകർന്നും മറ്റും മരിക്കാനിടയായതായി പറയുന്നു. കൗമാര പ്രായത്തിലെ പ്രസവം, ഗർഭധാരണം എന്നിവ അമ്മയുടെയും കുഞ്ഞിന്റെയും ആരോഗ്യത്തെ മോശമായി ബാധിച്ചിരുന്നു. അതിനാൽ ശൈശവവിവാഹം നിരോധിക്കാൻ അക്കാലത്തെ ഗൈനെക്കോളജിസ്റ്റുകൾ സർക്കാരിനോട് ആവശ്യപ്പെടുകയുണ്ടായി. 

ഈ നിയമം പ്രകാരം ആൺകുട്ടി എന്നത് 21 വയസ്സോ അതിൽ താഴയോ എന്നും പെൺകുട്ടി എന്നത് 18 വയസ്സോ അതിൽ താഴയോ എന്നായി നിർവചിച്ചു. 18 മുതൽ 21 വയസ്സിനിടയിൽ ഉള്ള ഒരു ആൺകുട്ടി ഒരു പെൺകുട്ടിയെ വിവാഹം ചെയ്താൽ 1,000 രൂപ പിഴയും 15 ദിവസം വരെ തടവും ശിക്ഷയായി വിധിച്ചു. 21 വയസിനു മുകളിൽ പ്രായമുള്ള പുരുഷനാണ് പെൺകുട്ടിയെ വിവാഹം ചെയ്യുന്നതെങ്കിൽ 3 മാസം വരെ തടവും പിഴയും ലഭിക്കും. ഈ നിയമപ്രകാരം ശൈശവവിവാഹത്തിന് കാർമ്മികത്വം വഹിക്കുന്നതും കുറ്റകൃത്യമായിമാറി. 
3 മാസം വരെ തടവും പിഴയും നടത്തിയത് ശൈശവ വിവാഹമല്ല എന്ന് തെളിയിക്കാത്ത പക്ഷം ഇദ്ദേഹത്തിനു ലഭിക്കുമായിരുന്നു. തുല്യ തടവുശിക്ഷയും അല്പം കൂടി ഉയർന്ന പിഴയും ആയിരുന്നു വിവാഹം കഴിക്കപ്പെട്ട കുട്ടിയുടെ രക്ഷിതാവിന് ലഭിക്കുക.1940തിലും 1978ലും ഈ നിയമത്തിൽ ഭേദഗതി വരുത്തി. 
ഈ നിയമ പ്രകാരം ശൈശവ വിവാഹം നിരോധിച്ചിരിക്കുന്നു. 2007 നവംബർ 1-നാണ് ഈ നിയമം പ്രാബല്യത്തിൽ വന്നത്.1929-ലെ ശൈശവവിവാഹ നിയന്ത്രണനിയമത്തിന്റെ പഴുതുകൾ അടച്ചു കൊണ്ടാണ് ഈ നിയമം വന്നത്. കേവലം നിയന്ത്രിക്കുക എന്നതിൽ നിന്നും പൂർണ്ണ നിരോധനം സാധ്യമാകുവാൻ അനുശാസികുന്നതിനാൽ ആയിരുന്നു പേരിലുള്ള മാറ്റം. നാട്ടിലും ഇന്ത്യയ്ക്കു പുറത്തുമുള്ള എല്ലാ ഇന്ത്യൻ പൗരനും ഈ നിയമം ബാധകമായിരിക്കും.

ഈ നിയമത്തിലും മുൻനിയമം പോലെ തന്നെ ആൺകുട്ടി എന്നത് 21 വയസ്സോ അതിൽ താഴെയോ എന്നും, പെൺകുട്ടി എന്നത് 18 വയസ്സോ അതിൽ താഴെയോ എന്നുമായി നിർവ്വചിച്ചിട്ടുണ്ട്. ഈ നിയമ പ്രകാരം ശൈശവവിവാഹം പ്രതിരോധിക്കുന്നതിനു പൂർണ്ണമായ അധികാരവും നിയമ പരിരക്ഷയും കുട്ടികൾക്ക് കൊടുക്കപ്പെട്ടു. വിവാഹം നടന്നാൽ തന്നെയും ഇരയായ പെൺകുട്ടിക്ക് വാങ്ങിയ സ്വത്തെല്ലാം തിരിച്ചു കൊടുക്കണം എന്നും പ്രയപൂർത്തിയാകുന്ന പ്രായം വരേയ്ക്കും അവൾക്ക് താമസസൗകര്യം ഒരുക്കണമെന്നും ഉത്തരവായി. കൂടാതെ നേരത്തെ ഉള്ള 3 മാസം തടവ്‌ ശിക്ഷ 2 വർഷമാക്കി ഉയർത്തി.

ഇത്തരത്തിൽ ശൈശവവിവാഹത്തിലെ പ്രായപൂർത്തിയാവാത്ത പാർട്ടിക്ക്, തന്റെ വിവാഹം റദ്ദ് ചെയ്ത് കിട്ടുവാൻ കോടതിയിൽ ഹരജി ബോധിപ്പിക്കാവുന്നതാണ്. ഹരജി ബോധിപ്പിക്കുന്ന സമയത്ത് വിവാഹത്തിലെ കക്ഷി പ്രായപൂർത്തിയാവാത്തയാളാണെങ്കിൽ രക്ഷിതാവിനോ അല്ലെങ്കിൽ പ്രൊബേഷൻ ഓഫീസർ മുഖേന കുട്ടിയുടെ അടുത്തയാളിനോ വിവാഹം റദ്ദാക്കിക്കിട്ടുവാൻ ഹരജി കൊടുക്കാം. ശൈശവവിവാഹത്തിലെ ഇരയായ ആൾ പ്രായപൂർത്തിയായിട്ടാണ് വിവാഹം റദ്ദ് ചെയ്യുവാൻ ഹരജികൊടുക്കുന്നതെങ്കിൽ, അത് പ്രായപൂർത്തിയായി 2 വർഷത്തിനകം കൊടുക്കേണ്ടതാണ്. വിവാഹം റദ്ദാക്കുന്ന സയത്ത് കോടതി, വിവാഹസമയത്ത് കൈമാറ്റം ചെയ്ത പണം, വിലപിടിപ്പുള്ള വസ്തുക്കൾ, ആഭരണങ്ങൾ, വിവാഹസമയത്ത് ലഭിച്ച സമ്മാനങ്ങൾ തുടങ്ങിയവ മറ്റേപാർട്ടിക്ക് തിരിച്ചു കൊടുക്കുവാൻ ഉത്തരവിടാവുന്നതാണ്.

ഈ നിയമപ്രകാരമുള്ള പരാതികൾ, ശൈശവവിവാഹം നടന്ന സ്ഥലത്തോ, എതിർകക്ഷിയുടെയോ കുട്ടിയുടെയോ താമസസ്ഥലത്തോ, അല്ലെങ്കിൽ ദമ്പതികൾ അവസാനമായി താമസിച്ച സ്ഥലത്തോ ഉള്ള അധികാര പരിധിയിലുള്ള കോടതിയിലാണ് കൊടുക്കേണ്ടത്.

ശൈശവവിവാഹം അസാധുവാക്കിയാലും പെണ്ണിനു പുനർവിവാഹം വരെ ചിലവിനു കൊടുക്കുവാൻ പുരുഷൻ ബാധ്യസ്ഥനാണ്. ഇനി പുരുഷൻ പ്രായപൂർത്തിയാവാത്തയാളാണെങ്കിൽ അയാളുടെ രക്ഷിതാക്കളോട് പെണ്ണിനു ചിലവിനു കൊടുക്കുവാൻ കോടതിക്ക് ഉത്തരവിടാവുന്നതാണ്. ജീവനാംശ തുക മാസത്തിലോ അല്ലെങ്കിൽ ഒന്നിച്ച് ഒരു തുകയായോ നൽകണം. കൂടാതെ, പെണ്ണിന്റെ പുനർവിവാഹം വരെ സ്ത്രീക്ക് താമസ സൗകര്യമേർപ്പെടുത്തുവാനും പുരുഷനു ബാദ്ധ്യതയുണ്ട്. ജീവനാംശതുക നിർണ്നയിക്കുമ്പോൾ കോടതി, വിവാഹം നിലവിലുണ്ടായിരുന്ന സന്ദർഭത്തിൽ സ്ത്രീക്ക് ലഭിച്ചുവന്നിരുന്ന സൗകര്യങ്ങൾ, പുരുഷന്റെ വരുമാനം തുടങ്ങിയവ കണക്കിലെടുക്കുന്നതാണ്.

ശൈശവവിവാഹത്തിലൂടെ ജനിച്ച കുട്ടികളെ നിയമാനുസരണം ജനിച്ച കുട്ടികളായി കണക്കാക്കുന്നതാണ്. വിവാഹം റദ്ദാക്കുന്ന സമയത്ത് ജനിച്ച കുട്ടികളെയും ഗർഭസ്ഥ ശിശുക്കളെയും ഈ വിധത്തിൽ പരിഗണിക്കുന്നതാണ്. ശൈശവവിവാഹത്തിൽ കുട്ടി ജനിച്ചിട്ടുണ്ടെങ്കിൽ കുട്ടിയുടെ സംരക്ഷണം സംബന്ധിച്ചും കോടതി തീരുമാനമെടുക്കുന്നതാണ്. കുട്ടിക്കും ചിലവിനു കൊടുക്കുവാൻ അച്ചനോട് കൽപ്പിക്കാവുന്നതാണ്. കുട്ടി ആരുടെ സംരക്ഷണത്തിൽ കഴിയണമെന്ന് തീരുമാനിക്കുമ്പോൾ, കോടതി, കുട്ടിയുടെ താൽപ്പര്യം സംരക്ഷിക്കപ്പെടുന്ന തീരുമാനമായിരിക്കും എടുക്കുക.

2006-ലെ ശൈശവ വിവാഹ നിരോധന നിയമപ്രകാരം, 18 വയസ്സിനു മുകളിലുള്ള ഒരു പുരുഷൻ 18 വയസ്സിൽ താഴെയുള്ള പെൺകുട്ടിയെ വിവാഹം ചെയ്യുന്ന പക്ഷം അവന്, 2 വർഷം വരെയുള്ള കഠിനതടവോ, ഒരു ലക്ഷം രൂപ പിഴയോ രണ്ടും കൂടിയോ ഉള്ള ശിക്ഷയ്ക്ക് അർഹനാണ്.
ശൈശവവിവാഹം നടത്തുകയോ, അതിനു നിർദ്ദേശം നൽകുകയോ, പ്രേരിപ്പിക്കുകയോ ചെയ്യുന്ന ഏതൊരാൾക്കും 2 വർഷം വരെയുള്ള കഠിനതടവോ, ഒരു ലക്ഷം രൂപ പിഴയോ രണ്ടും കൂടിയോ ഉള്ള ശിക്ഷയ്ക്ക് അർഹനാണ്.. ശൈശവവിവാഹം പ്രോൽസാഹിപ്പിക്കുകയോ, അതു തടയുന്നതിൽ വീഴ്ച വരുത്തുകയോ ചെയ്യുന്ന മാതാപിതാക്കൾ, രക്ഷിതാക്കൾ എന്നിവർക്കും സംഘടനകൾക്കും, ശൈശവവിവാഹമാണെന്നറിഞ്ഞുകൊണ്ട് അതിൽ പങ്കെടുത്ത എല്ലാവർക്കും 2 വർഷം വരെയുള്ള കഠിനതടവോ, ഒരു ലക്ഷം രൂപ പിഴയോ രണ്ടും കൂടിയോ ഉള്ള ശിക്ഷയ്ക്ക് അർഹനാണ്.. എന്നാൽ 11-ആം വകുപ്പ് പ്രകാരമുള്ള കുറ്റകൃത്യങ്ങൾക്ക് സ്ത്രീകളെ ശിക്ഷിക്കാൻ പാടില്ല.

ശൈശവ വിവാഹം നടത്താൻ പോകുന്നുവെന്ന വിവരം കിട്ടിയാൽ, ജുഡീഷ്യൽ ഒന്നാം ക്ലാസ്സ് മജിസ്ട്രേറ്റ് കോടതി, ഇത്തരത്തിലുള്ള വിവാഹം തടഞ്ഞുകൊണ്ട് ഒരു നിരോധന ഉത്തരവു പുറപ്പെടുവിക്കുന്നതാണ്. പ്രൊബേഷൻ ഓഫീസറുടെയോ മറ്റാരുടെയെങ്കിലും പരാതിപ്രകാരമോ അല്ലെങ്കിൽ കോടതിക്ക് സ്വമേധയാലോ ഇത്തരത്തിൽ കേസെടുത്ത് ശൈശവവിവാഹം നടത്തുന്നത് തടയാൻ സാധിക്കുന്നതാണ്..

ശാരീരികവും മാനസികവും ബൗദ്ധികവും ആയ പക്വത എത്താത്തതിനാൽ തന്നെയും ശൈശവവിവാഹം സൃഷ്ടിക്കുന്ന പ്രശ്നങ്ങൾ വ്യക്തിപരവും സാമൂഹികവും ആയ പ്രശ്നങ്ങളിലേക്ക് വഴിതെളിയികും. ആരോഗ്യ പ്രശ്നങ്ങൾ, ആത്മഹത്യ തുടങ്ങിയ ഒട്ടനവധി സാമൂഹിക വിപത്തുകളിലേക്ക് ശൈശവവിവാഹം നയിക്കും. ഗർഭപാത്രം, യോനി, ഇടുപ്പെല്ല് എന്നിവയുടെ വളർച്ച പൂർത്തി ആകാത്തത് മൂലം കൗമാരപ്രായത്തിലെ പ്രസവം അമ്മയുടേയും കുഞ്ഞിന്റെയും ആരോഗ്യത്തിന് ദോഷകരമാകാൻ സാധ്യത കൂടുതലാണ്. ചെറുപ്രായത്തിലെ ഗർഭധാരണം അപകടകരമായ ഒന്നായിട്ടാണ് മെഡിക്കൽ സയൻസ് കാണുന്നത്. ഇത് പലപ്പോഴും പെൺകുട്ടിയുടെയും കുഞ്ഞിന്റെയും ജീവന് ഭീഷണിയാകാം. മാത്രമല്ല സ്ത്രീകളിലെ ഹോർമോൺ വ്യവസ്ഥ ശക്തിപ്പെടാൻ കുറഞ്ഞത് 21 വയസെങ്കിലും വേണമെന്നിരിക്കെ കൗമാര പ്രായത്തിലെ ലൈംഗികബന്ധം പലപ്പോഴും പെൺകുട്ടികൾക്ക് ബുദ്ധിമുട്ടാകാം. പണ്ട് കാലത്ത് മുതിർന്ന പുരുഷനുമായുള്ള ലൈംഗികബന്ധത്തിനിടെ പെൺകുട്ടികൾ അരക്കെട്ടു തകർന്നു മരിക്കാനിടയാത് ശൈശവവിവാഹം നിരോധിക്കാൻ പ്രധാന കാരണമായി പറയപ്പെടുന്നു. 

1.SCcert ,sociology text /class 12/chapter11/women and society


</doc>
<doc id="274777" url="https://ml.wikipedia.org/wiki?curid=274777" title="കുഞ്ഞൻ ദൈവത്താൻ">
കുഞ്ഞൻ ദൈവത്താൻ

തിരുവിതാംകൂർ ഹിന്ദു പുലയസമാജത്തിന്റെ പ്രസിഡന്റും ശ്രീമൂലം പ്രജാസഭാംഗവുമായിരുന്നു കുഞ്ഞൻ ദൈവത്താൻ. 1928-30 കാലത്തായിരുന്നു ശ്രീമൂലം പ്രജാസഭാംഗമായിരുന്നത്. 1929-ൽ ചെങ്ങന്നൂരിലെ ജോൺ മെമ്മോറിയൽ പ്രസ്സിൽ നിന്ന് കുറുമ്പൻ ദൈവത്താന്റെ ജീവചരിത്രം പ്രസിദ്ധീകരിച്ചിട്ടുണ്ട്. 


</doc>
<doc id="274783" url="https://ml.wikipedia.org/wiki?curid=274783" title="ശീതൾ സാഥെ">
ശീതൾ സാഥെ

ഗായികയും കവിയും ദളിത് ആക്റ്റിവിസ്റ്റുമാണ് ശീതൾ സാഥെ . കബീർ കലാ മഞ്ച് എന്ന സാംസ്കാരിക പ്രസ്ഥാനവുമായി ബന്ധപ്പെട്ടു പ്രവർത്തിക്കുന്നു. നക്സലൈറ്റ് എന്ന് ആരോപിക്കപ്പെട്ട് 2011 മേയിൽ മുംബൈയിൽ തീവ്ര വാദ വിരുദ്ധ സേന അറസ്റ്റ് ചെയ്യാൻ ശ്രമിച്ചിരുന്നു. പിന്നീട്ഒളിവിൽ പോയ ഇവർ 2013 ൽ പോലീസിനു കീഴടങ്ങി. ഭർത്താവ് സച്ചിൻ മാലിയും കബീർ കലാ മഞ്ച് പ്രവർത്തകനാണ്.
മുംബൈ കസേവാഡി ചേരി സ്വദേശിയായ സന്ധ്യയുടെ മകളാണ്. പിതാവ് മരിച്ചു. കുട്ടിക്കാലം മുതലേ കലാപ്രവർത്തനങ്ങളിൽ മികവു കാട്ടി. മുംബൈ ഫെർഗ്യൂസൺ കോളേജിൽ നിന്ന് കോമേഴ്സിൽ ബിരുദാനന്ദര ബിരുദം നേടിയിട്ടുണ്ട്.
ആനന്ദ് പട്‌വർദ്ധൻ സംവിധാനം ചെയ്ത ജയ് ഭീം കോമ്രേഡ് എന്ന ഡോക്യുമെന്ററിയിൽ കബീർ കലാ മഞ്ച് പ്രവർത്തനങ്ങളും ശീതളിന്റെ ഗാനങ്ങളും ഉണ്ട്. 


</doc>
<doc id="274791" url="https://ml.wikipedia.org/wiki?curid=274791" title="മുടിയൻപച്ച">
മുടിയൻപച്ച

വെസ്റ്റ് ഇൻഡീസിൽ നിന്ന് ഇന്ത്യയിലെത്തിയ ഒരു കളയാണ് മുടിയേന്ദ്രപ്പച്ച അഥവാ മുടിയൻപച്ച. . 30 സെന്റിമീറ്ററോളം ഉയരം വയ്ക്കുന്ന ഏകവർഷിയായ ഈ ചെടി കേരളത്തിൽ എല്ലായിടത്തും കാണാറുണ്ട്. ചെറിയ മഞ്ഞപ്പൂക്കളാണ് മുടിയൻപച്ചയുടേത്. ഒരു അധിനിവേശസസ്യമായി കരുതിപ്പോരുന്ന ഈ ചെടി ഇളംപ്രായത്തിൽ പച്ചക്കറിയായി ഉപയോഗിക്കാറുണ്ട്. ഔഷധഗുണവുമുണ്ട്. വിത്തുകൾ വഴി വിതരണം നടക്കുന്നു. Synedrella ജനുസിലെ ഏക സ്പീഷിസ് ആണ് ഈ ചെടി.



</doc>
<doc id="274792" url="https://ml.wikipedia.org/wiki?curid=274792" title="അനുരാധ പട്വാൾ">
അനുരാധ പട്വാൾ

ഒരു ചലച്ചിത്രഗായികയാണ് അനുരാധ പട്വാൾ(ജനനം: ഒക്ടോബർ 27, 1952).ഹിന്ദി, മറാത്തി, തമിഴ് തുടങ്ങിയ നിരവധി ഭാഷകളിൽ പാടിയിട്ടുണ്ട്. 2017- ൽ ഇന്ത്യയുടെ നാലാമത്തെ ബഹുമതിയായ പത്മശ്രീ ലഭിച്ചു. അവർക്ക് ദേശീയ ചലച്ചിത്ര പുരസ്കാരം ആയ ഫിലിം ഫെയർ അവാർഡ് നാലു തവണ ലഭിക്കുകയുണ്ടായി.
മഹാരാഷ്ട്രയിലെ ഒരു ബ്രാഹ്മണകുടുംബത്തിൽ ജനിച്ചു. സേവിയർ കോളേജിൽ വിദ്യാഭ്യാസം പൂർത്തിയാക്കി. അമിതാഭ് ബച്ചനും ജയ ബച്ചനും അഭിനയിച്ച അഭിമാൻ എന്ന ചലച്ചിത്രത്തിലൂടെ ഗായികയായി അരങ്ങേറി. 1989ൽ മികച്ച ഗായികയ്ക്കുള്ള ദേശീയപുരസ്കാരം ലഭിച്ചു.


</doc>
<doc id="274797" url="https://ml.wikipedia.org/wiki?curid=274797" title="ജോസഫ് ഗാട്‌നർ">
ജോസഫ് ഗാട്‌നർ

ജർമൻകാരനായ ഒരു സസ്യശാസ്ത്രജ്ഞനായിരുന്നു ജോസഫ് ഗാട്‌നർ. Joseph Gaertner. വിത്തുകളെപ്പറ്റിയുള്ള De Fructibus et Seminibus Plantarum (1788-1792) എന്ന ഗ്രന്ഥത്താൽ പ്രശസ്തനാണ്. സസ്യശാസ്ത്രത്തിൽ Gaertn. എന്ന ചുരുക്കെഴുത്ത് ഇദ്ദേഹത്തെ സൂചിപ്പിക്കാൻ ഉപയോഗിക്കുന്നു.


</doc>
<doc id="274803" url="https://ml.wikipedia.org/wiki?curid=274803" title="ആഗ്നസ് ആർബർ">
ആഗ്നസ് ആർബർ

റോയൽ സൊസൈറ്റിയിലെ ഫെല്ലോ ആയിരുന്ന ഒരു ബ്രിട്ടീഷ് ജീവശാസ്ത്രജ്ഞ ആയിരുന്നു ആഗ്നസ് ആർബർ. Agnes Arber. (ജനനം23 February 1879 – മരണം 22 March 1960). ലണ്ടനിൽ ജനിച്ചുവെങ്കിലും ജീവിതത്തിലെ മിക്ക കാലവും കേംബ്രിജ്ജിലാണ് ഇവർ ചിലവഴിച്ചത്. ഫെലോ ഓഫ് ദി റോയൽ സൊസൈറ്റി ആയി തെരഞ്ഞെടുക്കപ്പെട്ട ആദ്യ വനിതാ സസ്യശാസ്ത്രജ്ഞയും ഏതു വിഭാഗത്തിലെയും മൂന്നാമത്തെയും സ്ത്രീയുമായിരുന്നു ആഗ്നസ് ആർബർ. Linnean Society of London ന്റെ സ്വർണ്ണമെഡൽ കിട്ടിയ ആദ്യവനിതയും ഇവർ ആയിരുന്നു.


</doc>
<doc id="274814" url="https://ml.wikipedia.org/wiki?curid=274814" title="മുസ്ലിം വിവാഹമോചന നിയമം (ഇന്ത്യ)">
മുസ്ലിം വിവാഹമോചന നിയമം (ഇന്ത്യ)

മുസ്ലിം വനിതകൾക്ക് വിവാഹ മോചനം ലഭിക്കുന്നതിനായുള്ള സാഹചര്യങ്ങളും അതിനു കോടതിയെ സമീപിക്കാമെന്നും മറ്റും വ്യവസ്ഥ ചെയ്ത് കൊണ്ട് കേന്ദ്ര സർക്കാർ പാസ്സാക്കിയ നിയമമാണ് മുസ്ലിം വിവാഹ മോചന നിയമം.(Dissolution of Muslim Marriage Act, 1939). ജമ്മു കാശ്മീർ ഒഴികെയുള്ള എല്ലാ സംസ്ഥാനങ്ങൾക്കും ഈ നിയമം ബാധകമാണ്. എന്നാൽ ഈ നിയമ പ്രകാരം വിവാഹ മോചനം ലഭിക്കുവാൻ മുസ്ലിം പുരുഷന് അർഹതയില്ല.

ഇസ്ലാമികവീക്ഷണത്തിൽ ദമ്പതികൾ ഒരുതരത്തിലും ഒത്തുപോകാൻ കഴിയില്ല എന്ന സന്ദർഭത്തിൽ ഉപാധികളോടെ അനുവദിക്കപ്പെട്ട ഒന്നാണ് വിവാഹമോചനം. അനുവദനീയ കാര്യങ്ങളിൽ അല്ലാഹുവിനു ഏറ്റവും കോപിഷ്ടമായ കാര്യമാണത്രെ വിവാഹമോചനം. . എന്നാൽ ഇന്ന് മുസ്ലിം സമുദായത്തിൽ നടക്കുന്ന ബഹുഭൂരിഭാഗം വിവാഹമോചനങ്ങളും ഖുർആൻ അനുശാസിച്ച രൂപത്തിലല്ല നടക്കുന്നത്. മുസ്ലിം വ്യക്തി നിയമത്തിൽ വ്യത്യസ്ത രീതിയിലുള്ള വിവാഹമോചനത്തെപറ്റി പ്രതിപാദിക്കുന്നുണ്ട്.. ത്വലാഖ് -Talaq ( ഭർത്താവ് ഏകപക്ഷീയമായി ബന്ധം അവസാനിപ്പിക്കുന്നത്), ഇല - Ila-( ഭാര്യയുമായി ലൈംഗിക ബന്ധമുണ്ടാവില്ല എന്ന് പ്രതിജ്ഞയെടുക്കുകയും തുടർന്ന് നാല് മാസത്തിലധികമായി ഭാര്യയുമായി ബന്ധം പുലർത്താതിരിക്കുകയും ചെയ്യുമ്പോൾ), സിഹാർ-Zihar (ഭർത്താവ് ഭാര്യയെ വിവാഹബന്ധം നിഷിദ്ധമാക്കിയ ബന്ധുക്കളുമായി താരതമ്യം ചെയ്തു കൊണ്ടുള്ളത്), ലിയാൻ -Lian (ഭാര്യയ്ക്കെതിരെ വ്യാജ വ്യഭിചാര ആരോപണമോ ദുർനടപ്പോ ആരോപിച്ചാൽ ഭാര്യയ്ക്ക് കിട്ടുന്ന വിവാഹമോചനാവകാശം), ഖുൽഅ്-Khul'a (ഭർത്താവിന്റെ സമ്മതത്തോടെ ഭാര്യ നഷ്ടം നൽകിക്കൊണ്ടുള്ളത്), മുബാറാത്ത്- Mubarat (ഉഭയ സമ്മത പ്രകാരമുള്ളത്) തുടങ്ങിയവ വ്യത്യസ്തരീതികളിലുള്ള വിവാഹമോചനങ്ങളാണ്. ഇതിൽ ഏറ്റവും കൂടുതൽ വിവാഹമോചനം നടക്കുന്നത് മുസ്ലിം ഭർത്താവിനു കൊടുത്ത എകപക്ഷീയമായ ത്വലാഖിലൂടെയാണ്. കേരളത്തിൽ മുസ്ലിം സ്ത്രീകൾ ചില പ്രത്യേക സാഹചര്യങ്ങളിൽ ഏകപക്ഷീയമായി ബന്ധം അവസാനിപ്പിക്കുന്നതിനായി പത്രപരസ്സ്യത്തിലൂടെയും മറ്റും ഫസ്ഖ് എന്ന സമ്പ്രദായം ഉപയോഗിച്ചു വരുന്നതായി കാണപ്പെടുന്നുണ്ട്. ഇതിനു ഇന്ത്യയിൽ നിയമസാധുത ഇല്ല. എന്നാൽ മുസ്ലിം സ്ത്രീക്ക് വിവാഹമോചനം കിട്ടുവാൻ മുസ്ലിം വിവാഹമോചന നിയമപ്രകാരം കുടുംബ കോടതികളെ സമീപിക്കേണ്ടതായുണ്ട്. അല്ലാതെയുള്ള വിവാഹമോചനം നിയമപരമായി നിലനിൽക്കുന്നതല്ല. എന്നാൽ ഇപ്പോൾ ഇന്ത്യയിൽ മുസ്ലിം ഭർത്താവിനു കോടതിയെ സമീപിക്കാതെതന്നെ വിവാഹ മോചനം നടത്താവുന്നതാണ്.

മതനിഷ്കർഷയ്ക്ക് വിധേയമായി ഇസ്ലാം സ്ത്രീക്കും പുരുഷനും വിവാഹ മോചനാധികാരം നൽകുന്നുണ്ടെങ്കിലും ഇന്ത്യയിൽ ഈ അധികാരം പുരുഷനു മാത്രമായി പരിതപ്പെടുത്തിയതിനെ പല കോണുകളിൽ നിന്നും വിമർശനമുണ്ട്..

മുസ്ലിം ഭാര്യയ്ക്ക് തന്റെ ഭർത്താവിൽ നിന്നും വിവാഹ മോചനം ലഭിക്കുവാനായി താഴെ പറയുന്ന കാരണങ്ങളിൽ ഏതെങ്കിലും ഒന്ന് കോടതിയിൽ തെളിയിക്കേണ്ടതാണ്.

മുസ്ലീം വിവാഹമോചിതരുടെ അവകാശ സംരക്ഷണ നിയമം 1986 ലെ വിവാഹമുക്തകളായ മുസ്ലീം വനിതകളുടെ അവകാശ സംരക്ഷണത്തിനുള്ള നിയമ പ്രകാരം ഇദ്ദ ആചരിക്കുന്ന കാലത്ത് ന്യായയുക്തമായ രീതിയിൽ ചെലവ് ലഭിക്കുന്നത്തിന് വിവാഹമോചിതരായ സ്ത്രീകൾക്ക് അവകാശമുണ്ട് .ഗർഭാവസ്തയിലാണ് തലാക്ക് ചൊല്ലുന്നതെങ്കിൽ കുട്ടിയുടെ കുട്ടിയുടെ ജനനം മുതൽ 5 വർഷക്കാലം സംരക്ഷണ ചെലവ് നൽകണം'ഓഹരി നൽകാന്നുണ്ടങ്കിൽ അതും നൽകണം' വിവാഹ സമയത്തും അതിന്നു ശേഷവും അവർക്ക് ലഭിച്ചിട്ടുള്ള സമ്മാനങ്ങളും സ്വത്തുകശക്കും അർഹതയുണ്ട് ഇതുകൂടാതെ മറ്റൊരു വിവാഹം വരെയോ ,മരണം വരെയോ ജീവിക്കേണ്ടതിലേക്ക് ജീവനാശവും കണക്കാക്കി നൽകണം വേറേ വിവാഹം ചെയ്യാതെ കഴിയുന്ന വിവാഹമോചിതയായ മുസ്ലീം സ്ത്രീക്ക് സ്വന്തമായി ചെലവ് കഴിയാൻ മാർഗ്ഗമില്ലങ്കിൽ സംരക്ഷണത്തിന്നയി ബന്ധുക്കളെ സമീപിക്കുവാനും അതുമല്ലങ്കിൽ വഖഫ് ബോർഡിനെ സമീപിക്കുവാനും അവകാശമുണ്ട് .മുസ്ലീം സ്ത്രീകൾ വിവാഹമോചനത്തിനായി അതതു ജില്ലയിടെ കുടുംബകോടതിയിലാണ് സമീപിക്കേണ്ടത് .മുസ്ലീം വ്യക്തിനിയമപ്രകാരം ചിന്തകാല സംരക്ഷണ ചിലവിനായി സിവിൽ കോടതിയെയും സമീപിക്കാം വിവാഹമോചിതരുടെ അവകാശ സംരക്ഷണ നിയമനുസരിച്ച് കിട്ടേണ്ട ആനുകൂല്യങ്ങൾക്ക് ഒന്നാം ക്ലാസ്സ് മജിസ്ട്രേറ്റ് കോടതിയെയാണ് സമീപിക്കേണ്ടത്.ഇസ്ലാമീക നിയമപ്രകാരം ദാമ്പത്യ .ബ്ധം പുനസ്ഥാപിക്കാൻ പുന:സ്ഥാപിക്കാൻ കുടുംബകോടതിയെ സമീപിക്കാം ==ഇതും കാണുക==



</doc>
<doc id="274816" url="https://ml.wikipedia.org/wiki?curid=274816" title="സി.ബി. ചന്ദ്രബാബു">
സി.ബി. ചന്ദ്രബാബു

സി.പി.ഐ.(എം) ആലപ്പുഴ ജില്ലാ സെക്രട്ടറിയും സംസ്ഥാനകമ്മറ്റി അംഗവുമാണ് സി.ബി. ചന്ദ്രബാബു. പതിനാറാം ലോകസഭയിലേക്ക് ആലപ്പുഴയിൽ നിന്ന് എൽ.ഡി.എഫ് സ്ഥാനാർത്ഥിയായി മത്സരിക്കുന്നു.
ആലപ്പുഴ അരൂർ ചെമ്പകപ്പറമ്പിൽ പരേതനായ ബാലചന്ദ്രന്റെയും ലീലാമണിയുടെയും മൂത്ത മകനാണ്. അടിയന്തരാവസ്ഥക്കാലത്ത് ദേശാഭിമാനി സ്റ്റഡി സർക്കിളിലൂടെ പൊതുരംഗത്തെത്തി. കെ.എസ്.വൈ.എഫിന്റെയും ഡി.വൈ.എഫ്.ഐ.യുടെയും നേതൃനിരയിൽ പ്രവർത്തിച്ചു. ഡി.വൈ.എഫ്.ഐ ആലപ്പുഴ ജില്ലാ പ്രസിഡന്റും സംസ്ഥാന ട്രഷററുമായി. 88 മുതൽ കേന്ദ്ര നിർവാഹക സമിതി അംഗമായും പ്രവർത്തിച്ചു. 2000 -05ൽ അരൂർ പഞ്ചായത്ത് അംഗമായിരുന്നു. 2009ൽ സി.പി.ഐ.എം ആലപ്പുഴ ജില്ലാ സെക്രട്ടറിയും സംസ്ഥാന കമ്മിറ്റി അംഗവുമായി. സി.ഐ.ടി.യു ജില്ലാ ജോയിന്റ് സെക്രട്ടറി, സംസ്ഥാനകമ്മിറ്റി അംഗം, ഇൻഡസ്ട്രിയൽ എംപ്ലോയീസ് യൂണിയൻ സെക്രട്ടറി, ജില്ലാ ലോറി ട്രാൻസ്പോർട്ട് ഡ്രൈവേഴ്സ് ആൻഡ് ക്ലീനേഴ്സ് സെക്രട്ടറി, ആലപ്പുഴ ജില്ലാ കൺസ്ട്രക്ഷൻ വർക്കേഴ്സ് യൂണിയൻ സെക്രട്ടറി എന്നീ നിലകളിലും പ്രവർത്തിക്കുന്നു. സംസ്ഥാന സഹകരണബാങ്ക് ഡയറക്ടർ ബോർഡ് അംഗമായിരുന്നു.


</doc>
<doc id="274831" url="https://ml.wikipedia.org/wiki?curid=274831" title="പ്രീതിലത വാദേദാർ">
പ്രീതിലത വാദേദാർ

ബ്രിട്ടീഷ് ഭരണത്തിനെതിരെ പോരാടിയ ഒരു ഇന്ത്യൻ വിപ്ലവകാരിയായിരുന്നു പ്രീതിലത വാദേദാർ (5 മേയ് 1911 – 23 സെപ്റ്റംബർ 1932). പഠനത്തിൽ മിടുക്കിയായിരുന്ന പ്രീതിലത, തത്ത്വശാസ്ത്രത്തിൽ വളരെ ഉയർന്ന മാർക്കോടുകൂടി ബിരുദം കരസ്ഥമാക്കി.

പ്രീതിലത കുറച്ചുനാളത്തെ അധ്യാപകവൃത്തിക്ക് ശേഷം സൂര്യസെന്നിന്റെ നേതൃത്വത്തിൽ സായുധവിപ്ലവത്തിന്റെ പാത തിരഞ്ഞെടുത്തു. "പട്ടികൾക്കും ഇന്ത്യാകാർക്കും പ്രവേശനമില്ല" എന്ന ബോർഡ് വച്ച ചിറ്റഗോങ്ങിലെ പഹർതലി യൂറോപ്യൻ ക്ലബ്ബ് അഗ്നിക്കിരയാക്കിയ വിപ്ലവകാരികളുടെ 15 അംഗസംഘത്തെ നയിച്ചത് പ്രീതിലതയാണ്. അറസ്റ്റിലാകും എന്ന് ഉറപ്പായ ഘട്ടത്തിൽ പ്രീതിലത പൊട്ടാസ്യം സയനൈഡ് കഴിച്ച് ജീവനൊടുക്കി.

1911 മേയ് അഞ്ചിന് ഒരു വൈദ്യ-ബ്രാഹ്മീണ കുടുംബത്തിലാണ് പ്രീതിലത ജനിച്ചത്. ഇപ്പോൾ ബംഗ്ലാദേശിന്റെ ഭാഗമായ ചിറ്റഗോങിലെ ദൽഘട്ട് ഗ്രാമത്തിലായിരുന്നു പ്രീതിലതയുടെ കുടുംബം താമസിച്ചിരുന്നത്. ജഗബന്ധു വാദേദാറും, പ്രതിഭാമയീ ദേവിയുമായിരുന്നു മാതാപിതാക്കൾ. ചിറ്റഗോങ് മുനിസിപ്പാലിറ്റിയിലെ ഒരു ഗുമസ്തനായിരുന്നു പിതാവ് ജഗബന്ധു. പ്രതിഭാമയി ഒരു സാധാരണ വീട്ടമ്മയായിരുന്നു. ആറു മക്കളുണ്ടായിരുന്നു ഈ ദമ്പതികൾക്ക്.

തന്റെ മക്കൾക്ക് ഏറ്റവും മികച്ച വിദ്യാഭ്യാസം തന്നെ നൽകാൻ ജഗബന്ധു ശ്രദ്ധിച്ചിരുന്നു. ഡോക്ടർ.കസ്താഗിർ ഗവൺമെന്റ് സ്കൂളിലായിരുന്നു പിതാവ്, പ്രീതിലതയെ പ്രാഥമിക വിദ്യാഭ്യാസത്തിനായി ചേർത്തത്. കുട്ടികളിൽ ദേശസ്നേഹം വളർത്താനായി അദ്ധ്യാപികമാർ ഝാൻസി റാണിയുടെ ജീവിത കഥ ക്ലാസ്സിൽ പറയുമായിരുന്നു. ഇത് കുട്ടികളെ വളരെയധികം സ്വാധീനിച്ചിരുന്നു. കലയും, സാഹിത്യവുമായിരുന്നു പ്രീതിലതയുടെ ഇഷ്ട വിഷയങ്ങൾ.

1928 ൽ സ്കൂൾ വിദ്യാഭ്യാസം പൂർത്തിയാക്കിയ പ്രീതിലത, ഉന്നത പഠനത്തിനായി ധാക്കയിലുള്ള ഏദൻ കോളേജിൽ ചേർന്നു. പഠനത്തിൽ ഉന്നത നിലവാരം പുലർത്തിയിരുന്ന പ്രീതിലത, സാമൂഹ്യപ്രവർത്തനത്തിലും ഒട്ടും പിന്നിലായിരുന്നില്ല. കൽക്കട്ട ബെതൂൺ കോളേജിൽ നിന്നും പ്രീതിലത, ഉയർന്ന മാർക്കോടുകൂടി തത്ത്വശാസ്ത്രത്തിൽ ബിരുദം കരസ്ഥമാക്കി. എന്നാൽ പ്രീതിലതയുടേയും, ബിന ദാസിന്റേയും സർട്ടിഫിക്കറ്റുകൾ ബ്രിട്ടീഷ് സർക്കാർ തടഞ്ഞുവെച്ചു.

വിദ്യാഭ്യാസം പൂർത്തീകരിച്ച പ്രീതിലത ചിറ്റഗോങിലേക്കു തിരിച്ചുപോവുകയും, അടുത്തുള്ള ഒരു ഇംഗ്ലീഷ് മീഡിയം സ്കൂളിൽ അദ്ധ്യാപികയായി ജോലിക്കു ചേരുകയും ചെയ്തു. സ്കൂളിലെ ആദ്യത്തെ പ്രധാനാദ്ധ്യാപിക പ്രീതിലത ആയിരുന്നു. 

ഇന്ത്യയിലെ യുവജനങ്ങൾ ദേശീയപ്രസ്ഥാനത്തിലേക്കാകർഷിക്കപ്പെട്ടു തുടങ്ങുന്ന സമയമായിരുന്നു അത്, പ്രീതിലതയും ഇന്ത്യയുടെ സ്വാതന്ത്ര്യത്തിനു വേണ്ടിയുള്ള സമരത്തിൽ ഭാഗഭാക്കാവാൻ തീരുമാനിച്ചു. സൂര്യ സെൻ പ്രീതിലതയെക്കുറിച്ചു കേൾക്കുകയും, അവരെ തന്റെ പ്രസ്ഥാനത്തിലേക്കു ക്ഷണിക്കുകയും ചെയ്തു. 1932 ജൂൺ 13 ന് പ്രീതിലത സൂര്യ സെന്നിനേയും, നിർമ്മൽ സെന്നിനേയും അവരുടെ ദൽഘട്ട് ക്യാംപിൽ ചെന്നു കണ്ടു സന്ദർശിച്ചു. സ്ത്രീകളെ സംഘടനയിൽ ഉൾപ്പെടുത്തുന്നത് ചില അംഗങ്ങൾ എതിർത്തുവെങ്കിലും, പ്രീതിലതയെ സംഘടനയിൽ ചേർക്കുകയായിരുന്നു. പുരുഷന്മാരേക്കൾ എളുപ്പത്തിൽ സ്ത്രീകൾക്ക് ആയുധങ്ങൾ കടത്താൻ കഴിയും എന്നതായിരുന്നു അവർ കണ്ടെത്തിയ കാരണം.

ചിറ്റഗോങ് ഐ.ജി. ആയിരുന്ന ക്രെയിഗിന്റെ വധിക്കാൻ സൂര്യ സെന്നും കൂട്ടാളികളും തീരുമാനമെടുത്തു. രാമകൃഷ്ണ ബിശ്വാസും, കാളിപാദ ചക്രവർത്തിയുമാണ് ഈ ജോലിക്കുവേണ്ടി നിയോഗിക്കപ്പെട്ടത്. എന്നാൽ ഇവർ ആളുമാറി ചാന്ദ്പൂർ എസ്.പി.യെയാണ് വധിച്ചത്. 1931 ഡിസംബർ രണ്ടിന് രാമകൃഷ്ണ ബിശ്വാസിനേയും, കാളിപാദ ചക്രവർത്തിയേയും പോലീസ് അറസ്റ്റ് ചെയ്തു. കോടതി വിചാരണക്കുശേഷം, രാമകൃഷ്ണ ബിശ്വാസിനെ തൂക്കിക്കൊല്ലാനും, കാളിപാദ ചക്രവർത്തിയെ സെല്ലുലാർ ജയിലിലേക്ക് അയക്കാനും വിധിയായി. കൽക്കട്ടയിലെ ആലിപോർ ജയിലിലായിരുന്ന രാമകൃഷ്ണയെ പ്രീതിലതാ സന്ദർശിക്കുമായിരുന്നു.

പട്ടികൾക്കും, ഇന്ത്യാക്കാർക്കും പ്രവേശനമില്ല എന്ന അവഹേളനാപരമായ ബോർഡു തൂക്കിയ പഹർത്തലിയിലുള്ള ബ്രിട്ടീഷുകാരുടെ ക്ലബ് ആക്രമിക്കാൻ സൂര്യ സെൻ പദ്ധതി തയ്യാറാക്കി. സംഘടനയിലുള്ള ഒരു വനിതയെ ഈ ജോലിയുടെ നേതൃത്വം ഏൽപ്പിക്കാനാണ് സൂര്യ സെൻ തീരുമാനിച്ചത്. കൽപ്പന ദത്ത ഏതാനും ദിവസങ്ങൾക്കു മുമ്പ് അറസ്റ്റിലായിരുന്നു. അങ്ങനെ ഈ ജോലിയുടെ ഉത്തരവാദിത്തം പ്രീതിലതയുടെ ചുമലിലായി. പ്രീതിലത കോട്ടോവാലി തീരപ്രദേശത്തുള്ള രഹസ്യകേന്ദ്രത്തിൽ വെച്ച് ആയുധ പരിശീലനം പൂർത്തിയാക്കുകയും, ആക്രമണ പദ്ധതി തയ്യാറാക്കുകയും ചെയ്തു.

1932 സെപ്റ്റംബർ 23 ന് ക്ലബ് ആക്രമിക്കാനായിരുന്നു സംഘത്തിന്റെ പദ്ധതി, പിടിക്കപ്പെട്ടാൽ രഹസ്യങ്ങൾ ചോരുന്നതിനു മുമ്പ് ജീവനൊടുക്കാൻ എല്ലാ സംഘാംഗങ്ങൾക്കും പൊട്ടാസ്സ്യം സയനൈഡ് നൽകിയിരുന്നു. സംഭവദിവസം ഒരു പഞ്ചാബി പുരുഷനെപോലെ പ്രീതിലത വസ്ത്രം ധരിച്ചു. കാളീശങ്കർ ഡേ, ബീരേശ്വർ റോയ്, പ്രഫുല്ല ദാസ്, ശാന്തി ചക്രവർത്തി, മഹേന്ദ്ര ചൗധരി, സുശീൽ ദേ, പന്നാ സെൻ എന്നിവരായിരുന്നു മറ്റു സംഘാംഗങ്ങൾ.

രാത്രി 10:45 ഓടുകൂടി അവർ ക്ലബ് ആക്രമിച്ചു. ഏതാണ്ട് നാൽപ്പതോളം അംഗങ്ങൾ അപ്പോൾ ക്ലബിൽ ഉണ്ടായിരുന്നു. വിപ്ലവകാരികൾ മൂന്നു ഗ്രൂപ്പായി തിരിഞ്ഞാണ് ആക്രമണം നടത്തിയത്. ക്ലബിലുണ്ടായിരുന്ന ചില പോലീസുദ്യോഗസ്ഥർ വിപ്ലവകാരികൾക്കെതിരേ വെടിയുതിർത്തു. ആക്രമണത്തിൽ പ്രീതിലതക്ക് വെടിയേറ്റു. സള്ളിവൻ എന്നു പേരുള്ള സ്ത്രീ മരണമടയുകയും, നാലു ബ്രിട്ടീഷുകാർക്ക് പരുക്കേൽക്കുയും ചെയ്തു.

വെടിയേറ്റ പ്രീതിലതയുടെ ഒളിത്താവളം ബ്രിട്ടീഷുകാർ വളഞ്ഞു. അറസ്റ്റ് ഒഴിവാക്കാനായി, പ്രീതിലത, കയ്യിലുള്ള പൊട്ടാസ്സ്യം സയനൈഡ് കഴിച്ച് ആത്മഹത്യ ചെയ്തു. ചില ലഘുലേഖകളും, രാമകൃഷ്ണ ബിശ്വാസിന്റെ ഒരു ചിത്രവും, ആക്രമണത്തിന്റെ പദ്ധതിയും പ്രീതിലതയുടെ മൃതദേഹത്തിൽ നിന്നും ബ്രിട്ടീഷുകാർക്കു ലഭിച്ചു. വെടിയുണ്ടയേറ്റ മുറിവ് സാരമുള്ളതായിരുന്നില്ലെന്നും, മരണ കാരണം സയനൈഡാണെന്നും പോസ്റ്റ്മോർട്ടത്തിൽ തെളിഞ്ഞു.

ബംഗാൾ ചീഫ് സെക്രട്ടറി ലണ്ടനിലേക്കയച്ച റിപ്പോർട്ടിൽ പ്രീതിലതയെ നിർമ്മൽ സെന്നിന്റെ ഭാര്യയായി രേഖപ്പെടുത്തിയിരിക്കുന്നു.<ref name="ഫോർട്ട്നൈറ്റ്ലി റിപ്പോർട്ട് ഓൺ ബംഗാൾ, ഫോർ ദ സെക്കൻഡ് ഹാഫ് ഓഫ് സെപ്റ്റംബർ 1932, ഗവൺമെന്റ് ഓഫ് ഇന്ത്യ പോൾ നംബർ. 18/1932"></ref>

ബംഗാളി എഴുത്തുകാരിയായ സെലീന ഹുസ്സൈൻ പ്രീതിലതയെ ഒരു ആദർശ വനിതയായാണ് എടുത്തു കാണിക്കുന്നത്. പ്രീതിലതയുടെ ഓർമ്മക്കായി ഒരു ട്രസ്റ്റ് രൂപീകരിച്ചിട്ടുണ്ട്. ട്രസ്റ്റിന്റെ നേതൃത്വത്തിൽ പ്രീതിലതയുടെ ജന്മദിനം ബംഗ്ലാദേശിലും, ഇന്ത്യയിലും ആഘോഷിക്കുന്നു. വനിതകളുടെ ഒരു ദീപസ്തംഭമായി അവർ പ്രീതിലതയെ ചൂണ്ടിക്കാണിക്കുന്നു.


</doc>
<doc id="274833" url="https://ml.wikipedia.org/wiki?curid=274833" title="ഇന്ത്യൻ പൊതു തിരഞ്ഞെടുപ്പ് (2014)">
ഇന്ത്യൻ പൊതു തിരഞ്ഞെടുപ്പ് (2014)

ഇന്ത്യയിലെ പതിനഞ്ചാം ലോകസഭയുടെ കാലാവധി 2014 മെയ് 31-ന് അവസാനിക്കുന്നതിനാൽ തിരഞ്ഞെടുപ്പു കമ്മീഷൻ പതിനാറാം ലോകസഭാ തിരഞ്ഞെടുപ്പ് 2014 ഏപ്രിൽ 7 മുതൽ മെയ് 12 വരെ നടത്താനായി പ്രഖ്യാപിച്ചു. ഇന്ത്യയിലെ മുഴുവൻ സംസ്ഥാനങ്ങളിലെയും വോട്ടെടുപ്പ് ഒൻപതു ഘട്ടങ്ങളായിയാണ് പൂർത്തിയാക്കുന്നത്. വോട്ടെണ്ണലും ഫലപ്രഖ്യാപനവും മെയ് 16-ന് നടക്കും. ഇതിനോടനുബന്ധിച്ചുതന്നെ ആന്ധ്രപ്രദേശ്, സിക്കിം, ഒഡിഷ എന്നീ സംസ്ഥാനങ്ങളിലെ സംസ്ഥാന നിയമസഭയിലേക്കുള്ള തിരഞ്ഞെടുപ്പും നടക്കും.

മുഖ്യതിരഞ്ഞെടുപ്പ് കമ്മീഷണർ വി.എസ്. സമ്പത്തും കമ്മീഷൻ അംഗങ്ങളായ എച്ച്.എസ്. ബ്രഹ്മ, ഡോ. നസീം സയ്ദി എന്നിവർ 2014 മാർച്ച് 06-നാണ് വാർത്താസമ്മേളനത്തിൽ തിരഞ്ഞെടുപ്പ് പ്രഖ്യാപിച്ചത്. മാർച്ച് 06 മുതൽ മാതൃകാ പെരുമാറ്റച്ചട്ടം ഇന്ത്യയിൽ നിലവിൽ വന്നു. പെരുമാറ്റച്ചട്ടം ഈ തിരഞ്ഞെടുപ്പിൽ ആകെ 72 ദിവസത്തേക്ക് ബാധകമാകും.

ഒൻപതു ഘട്ടങ്ങളായി ഏപ്രിൽ 7, 9, 10, 12, 17, 24, 30 മെയ് 7, 12 എന്നീ തീയതികളിലാണ് ഇന്തയിലെ ആകെ 543 സീറ്റുകളിലേക്കുള്ള തിരഞ്ഞെടുപ്പ്, കമ്മീഷൻ ആസൂത്രണം ചെയ്തിരിക്കുന്നത്.


</doc>
<doc id="274840" url="https://ml.wikipedia.org/wiki?curid=274840" title="രാമായണത്തിലെ സ്ത്രീ കഥാപാത്രങ്ങൾ">
രാമായണത്തിലെ സ്ത്രീ കഥാപാത്രങ്ങൾ


</doc>
<doc id="274850" url="https://ml.wikipedia.org/wiki?curid=274850" title="രെഹാന സുൽത്താൻ">
രെഹാന സുൽത്താൻ

ഒരു ഇന്ത്യൻ ചലച്ചിത്ര നടിയാണ് രെഹാന സുൽത്താൻ, (ജനനം: ഏകദേശം 1950 നവംബർ 19). ആദ്യമായി അഭിനയിച്ച 1970-ലെ ചിത്രമായ "ദസ്തകിലൂടെ" മികച്ച നടിക്കുള്ള ദേശീയ ചലച്ചിത്ര പുരസ്കാരം ലഭിച്ചതാണ് രെഹാനയെ പ്രശസ്തയാക്കിയത്. പൂനെയിൽ ഫിലിം ഇൻസ്റ്റിറ്റ്യൂട്ടിൽ നിന്ന് ബിരുദം നേടിയിട്ടുള്ളയാളാണ് രെഹാന. "ചേത്‌ന" (1970) എന്ന ചലച്ചിത്രത്തിലെ വേഷം ഒരേതരം കഥാപാത്രങ്ങൾ ലഭിക്കുന്നതിന് കാരണമാവുകയും ഇത് രെഹാനയുടെ ചലച്ചിത്രജീവിതത്തിന് അവസാനം കുറിക്കുകയും ചെയ്തു.

അലഹബാദിൽ ജനിച്ച രെഹാനയുടെ മാതാപിതാക്കൾ ബഹായി മതവിശ്വാസികളായിരുന്നു. 1967-ലാണ് രെഹാന ഹൈസ്കൂൾ പാസായത്. ആ വർഷം തന്നെ എഫ്.ടി.ഐ.ഐ.യിൽ അഭിനയം പഠിക്കുന്നതിന് പ്രവേശനം ലഭിച്ചു.വിശ്വനാഥ് അയ്യങ്കാരുടെ ഡിപ്ലോമ ചലച്ചിത്രമായ "ശാദി കി പഹ്‌ലി സാൽഗിര"യിലെ (1967) സെക്സിയായ വേഷമഭിനയിച്ചാണ് രെഹാന ബിരുദം നേടിയത്. രജീന്ദർ സിങ്ങ് ബേദിയുടെ "ദസ്തക്" (1970) എന്ന ചലച്ചിത്രമാണ് രെഹാനയ്ക്ക് സിനിമാ രംഗത്തേയ്ക്ക് പ്രവേശനം നൽകിയത്. ചലച്ചിത്ര ഇൻസ്റ്റിറ്റ്യൂട്ടിൽ പഠിച്ച നടിമാരിൽ നായികാ റോളിലൂടെ സിനിമാ രംഗത്തെത്തുന്ന ആദ്യ നടിയെന്ന സ്ഥാനം ഇതോടെ രെഹാനയ്ക്ക് ലഭിച്ചു. ഇതൊടൊപ്പം തന്നെ 28 ദിവസം കൊണ്ട് ഷൂട്ട് ചെയ്ത "ചേത്‌ന" എന്ന ചിത്രത്തിൽ പുനരധിവസിപ്പിക്കപ്പെട്ട വേശ്യയായാണ് രെഹാന അഭിനയിച്ചത്. ഈ വേഷം ഹിന്ദി ചലച്ചിത്രമേഖലയിൽ വേശ്യകളുടെ ചിത്രീകരണത്തിൽ കാര്യമായ മാറ്റമുണ്ടാക്കി.

സെക്സിയായ വേഷങ്ങൾ രെഹാനയ്ക്ക് വിജയം നേടിക്കൊടുത്തുവെങ്കിലും ഭാവിയിൽ ലഭ്യമായ വേഷങ്ങൾ പരിമിതമാകുന്നതിനിടയായി. "ഹാർ ജീത്" (1972), "പ്രേം പർവത്" (1973), "കിസ്സ കുർസി കാ" (1977) എന്നിവ രെഹാന അഭിനയിച്ച ചിത്രങ്ങളാണ്. ഷബാന ആസ്മിക്കൊപ്പം വിജയ് ആനന്ദിന്റെ "ഹം രഹേ ന രഹേ" (1984) എന്ന ചിത്രത്തിലഭിനയിച്ചശേഷം രെഹാന സംവിധായകനും രചയിതാവുമായ ബി.ആർ. ഇഷാരയെ വിവാഹം കഴിച്ചു. ഇദ്ദേഹമാണ് "ചേത്‌ന" സംവിധാനം ചെയ്തത്. ഇവർ മുംബൈയിലാണ് റ്റാമസിക്കുന്നത്. ഇ.ടി.വി.യുടെ ഒരു ടെലിവിഷൻ സീരീസിലും പുട്ട് ജത്തൻ ദേ (1981) എന്ന പഞ്ചാബി ചലച്ചിത്രത്തിലും രെഹാന അഭിനയിച്ചിട്ടുണ്ട്. 



</doc>
<doc id="274858" url="https://ml.wikipedia.org/wiki?curid=274858" title="കാമശാസ്ത്രം">
കാമശാസ്ത്രം

ഭാരതീയ സാഹിത്യത്തിൽ കാമത്തെ അഥവാ ലൈംഗികതയെക്കുറിച്ചുള്ള കൃതികളെ കൂട്ടത്തോടെ കാമശാസ്ത്രം എന്ന് വിളിക്കുന്നു. അർഥത്തെ ചാണക്യന്റെ അർഥശാസ്ത്രം കൈകാര്യം ചെയ്യുന്ന പോലെത്തന്നെ ഇവ കാമത്തെ കൈകാര്യം ചെയ്യുന്നു.

പരമശിവന്റെയും ശ്രീ പാർവതിയുടെയും കാമതയെ പറ്റിയുള്ള സംഭാഷണം കേട്ട് നന്ദികേശ്വരൻ എഴുതിയതാണെന്ന് ഐതിഹ്യമുണ്ട്. 1000 അധ്യായങ്ങളുള്ള ഇതിനെ ആസ്പദമാക്കി ശ്വേതകേതു 500 അധ്യായങ്ങളുള്ള ഒരു കൃതി രചിച്ചു. ഇതിനെ ആസ്പദമാക്കി ബാഭ്രവ്യമഹർഷി 150 അധ്യായങ്ങളുള്ള ഒരു കൃതി രചിച്ചു. അതുപോലെതന്നെ സുവർണനാഭൻ, ഘോടകമുഖൻ, ഗോനർദീയൻ, ഗോണികാപുത്രൻ കുചുമാരൻ എന്നിവരും ഇതിലെ ഓരോ വിഷയങ്ങളെക്കുറിച്ചും പ്രത്യേകം എഴുതി.

ആധുനിക കാലഘട്ടത്തിൽ ലഭ്യമായ ഏറ്റവും പഴക്കമുള്ള കൃതി വാത്സ്യായനന്റെ കാമസൂത്രമാണ്. രതിരഹസ്യം, പഞ്ചശഖ്യം, സ്മാരപ്രദീപം, രതിമഞ്ജരി, അനംഗരംഗം എന്നിവയാണ് കാമശാസ്ത്രത്തെക്കുറിച്ചുള്ള മറ്റ് ലഭ്യമായ കൃതികൾ. വത്സ്യായന കാമസൂത്രത്തിന്റെ നിരൂപണമായി യശോധരൻ എഴുതിയ ജയമംഗളവും, സൂത്രവൃത്തിയും കാമശാസ്ത്രത്തിൽപ്പെടുന്നു.


</doc>
<doc id="274860" url="https://ml.wikipedia.org/wiki?curid=274860" title="പി. ദേവൂട്ടി">
പി. ദേവൂട്ടി

ആറും ഏഴും കേരള നിയമസഭകളിൽ അഴീക്കോട് നിയമസഭാമണ്ഡലത്തെ പ്രതിനിധീകരിച്ച രാഷ്ട്രീയ നേതാവാണ് പി. ദേവൂട്ടി(1934 - 17 ഒക്ടോബർ 1997). സി.പി.എം. പ്രതിനിധിയായാണ് രണ്ടു തെരഞ്ഞെടുപ്പുകളിലും മത്സരിച്ചത്.

പി. കുമാരനായിരുന്നു അച്ഛൻ. കെ എസ് ആർ ടി സി സംസ്ഥാന ഉപദേശക അംഗം, മഹിളാ ഫെഡറേഷൻ സംസ്ഥാന കമ്മിറ്റി സെക്രട്ടറി, ജനാധിപത്യ മഹിളാ അസോസിയേഷൻ ദേശീയ ജോയിന്റ് സെക്രട്ടറി എന്നീ നിലകളിൽ പ്രവർത്തിച്ചു. കണ്ണൂർ ജില്ലയിലെ അഴിക്കോട്ട് 1980ലെ തെരഞ്ഞെടുപ്പിൽ പി.ദേവൂട്ടി കോൺഗ്രസ്സിലെ ടി.വി.നാരായണനെ 14,483 വോട്ടുകൾക്ക് പരാജയപ്പെടുത്തി. തുടർന്ന് രണ്ടുവർഷത്തിനുശേഷം നടന്ന തിരഞ്ഞെടുപ്പിലും പി.ദേവൂട്ടിതന്നെ മത്സരിച്ചു. 10,456 വോട്ടിന്റെ ഭൂരിപക്ഷത്തിൽ അവർ കോൺഗ്രസ്സിലെ പി.നാരായണനെ തോൽപ്പിച്ചു. 


</doc>
<doc id="274862" url="https://ml.wikipedia.org/wiki?curid=274862" title="ദേബശ്രീ റോയ്">
ദേബശ്രീ റോയ്

ഒരു ബംഗാളി ചലച്ചിത്രനടിയാണ് ദേബശ്രീ റോയ് (ജനനം: 1964 ഓഗസ്റ്റ് 8). മികച്ച നടിക്കുള്ള 1994ലെ ദേശീയപുരസ്കാരം നേടിയിട്ടുണ്ട്.
ബിരേന്ദ്ര കിഷോർ റോയിയുടെയും ആരതി റോയിയുടെയും മകളായി 1964 ഓഗസ്റ്റ് 8ന് ജനിച്ചു. അഞ്ചാം വയസിൽ ഹരിമോയ് സെൻ സംവിധാനം ചെയ്ത പഗോൾ താക്കൂർ(1967) എന്ന ചിത്രത്തിൽ അഭിനയിച്ചു. ഒരു ഒഡീസി നർത്തകി കൂടിയാണ് ദേബശ്രീ റോയ്. തന്റെ ബാല്യകാലത്തുതന്നെ നർത്തകിയായി അരങ്ങേറി. തന്റെ അമ്മയുടെ പക്കൽ നിന്നാണ് ദേബശ്രീ നൃത്തം പഠിച്ചത്.


</doc>
<doc id="274869" url="https://ml.wikipedia.org/wiki?curid=274869" title="മഹാഭാരതത്തിലെ സ്ത്രീ കഥാപാത്രങ്ങൾ">
മഹാഭാരതത്തിലെ സ്ത്രീ കഥാപാത്രങ്ങൾ


</doc>
<doc id="274873" url="https://ml.wikipedia.org/wiki?curid=274873" title="കെ.ബി. സുന്ദരാംബാൾ">
കെ.ബി. സുന്ദരാംബാൾ

ചലച്ചിത്ര അഭിനേതാവ്, ഗായിക, ഇന്ത്യയിൽ ആദ്യമായി തിരഞ്ഞെടുക്കപ്പെട്ട നിയമസഭാസാമാജിക എന്നീ നിലകളിൽ പ്രശസ്തയാണ് കെ.ബി. സുന്ദരാംബാൾ എന്ന "കൊടുമുടി ബാലമ്മാൾ സുന്ദരാംബാൾ". തമിഴ്‌നാട്ടിലെ ഈറോഡ് ജില്ലയിലെ കൊടുമുടി എന്ന സ്ഥലത്ത് ജനിച്ച സുന്ദരാംബാളിന് 1970-ൽ രാജ്യം പത്മശ്രീ നൽകി ആദരിച്ചു. 1927-ൽ എസ്. ജി. കിട്ടപ്പയെ വിവാഹം കഴിച്ചതിനു ശേഷമുള്ള ഏതാനും വർഷങ്ങൾ സുന്ദരാംബാളിന്റെ ജീവിതത്തിലെ സുവർണ്ണകാലമായിരുന്നു. എന്നാൽ 1933-ൽ കിട്ടപ്പയുടെ അകാലമരണത്തിനുശേഷം സുന്ദരാംബാൾ കച്ചേരികളുമായി ഒതുങ്ങിക്കൂടുകയായിരുന്നു ചെയ്തത്.


</doc>
<doc id="274911" url="https://ml.wikipedia.org/wiki?curid=274911" title="സോണി സോറി">
സോണി സോറി

ഛത്തീസ്‌ഗഢ് സംസ്ഥാനത്തെ ദണ്ഡേപാഢ ജില്ലയിലെ ജബേലി ഗ്രാമത്തിലെ ആദിവാസി അധ്യാപികയാണ് സോണി സോറി. മോവോയിസ്റ്റ് ബന്ധം ആരോപിച്ച് 2011 ൽ ചണ്ഡീഗഢ് പോലിസിന് വേണ്ടി ഡൽഹി പോലിസ് ക്രൈം ബ്രാഞ്ച് അവരെ അറസ്റ്റ് ചെയ്തു. തടവിൽ കഴിയുമ്പോൾ പീഡനത്തിനും ലൈംഗിക ചുഷണത്തിനും അവർ ഇരയായതായി വാർത്തകൾ പുറത്ത് വന്നു. പിന്നീട് 2013ൽ എട്ടിൽ ആറ് കേസുകളിൽ തെളിവുകളുടെ അഭാവത്തിൽ അവരെ വിവിധ കോടതികൾ കുറ്റവിമുക്തയാക്കി.

ജയിൽ മോചിതയായ അവർ 2014ൽ ആം ആദ്മി പാർട്ടിയിൽ ചേർന്നു. 2014ലെ ലോകസഭാതിരഞ്ഞെടുപ്പിൽ ബസ്തറിൽ നിന്നും ആം ആദ്മി പാർട്ടിക്കു വേണ്ടി മത്സരിച്ചെങ്കിലും വിജയിക്കാനായില്ല.


</doc>
<doc id="274916" url="https://ml.wikipedia.org/wiki?curid=274916" title="സുകുമാർ">
സുകുമാർ

ഹാസ്യസാഹിത്യകാരൻ, ഹാസ്യചിത്രകാരൻ എന്നീ നിലകളിൽ പ്രശസ്‌തനാണ് സുകുമാർ എന്ന പേരിലെഴുതുന്ന എസ്. സുകുമാരൻ പോറ്റി (ജനനം : 9 ജൂലൈ 1932). കേരള സാഹിത്യ അക്കാദമിയുടേയും ഈവി സ്‌മാരക സമിതിയുടേയും പുരസ്‌കാരങ്ങൾ ലഭിച്ചിട്ടുണ്ട്.
തിരുവനന്തപുരം ആറ്റിങ്ങലിൽ സുബ്രായൻ പോറ്റിയുടെയും കൃഷ്ണമ്മാളുടെയും മകനായി ജനിച്ചു. ബിരുദധാരിയാണ്. ഡി.ഐ.ജി ഓഫീസിൽ അഡ്മിനിസ്ട്രേറ്റീവ് അസിസ്റ്റന്റായിരുന്നു. നർമ്മകൈരളിയുടെ പ്രസിഡന്റായും കേരള കാർട്ടൂൺ അക്കാദമിയുടെ ചെയർമാനായും പ്രവർത്തിച്ചു. 



</doc>
