<doc id="239384" url="https://ml.wikipedia.org/wiki?curid=239384" title="കൂടപ്പിറപ്പ്">
കൂടപ്പിറപ്പ്

വയലാർ രാമവർമ ഗാനങ്ങളെഴുതിയ ആദ്യത്തെ ചലച്ചിത്രമാണ് കൂടപ്പിറപ്പ്. സംഗീതസംവിധാനം കെ. രാഘവൻ നിർവഹിച്ചു. മുതുകുളം രാഘവൻ പിള്ളയും പോഞ്ഞിക്കര റാഫിയും ചേർന്ന് ഇതിന്റെ തിരക്കഥയും സംഭാഷണവും രചിച്ചു. എച്ച്.എസ്. വേണു ഛായാഗ്രഹണവും, എം. കൃഷ്ണനും സ്വാമിനാഥനും ചേർന്ന് ശബ്ദലേഖനവും, കെ.പി. ശങ്കരൻ കുട്ടി രംഗസംവിധാനവും, സോഹൻ ലാൽ നൃത്തസംവിധാനവും, എൻ.എസ്. മണി ചിത്രസംയോജനവും നിർവഹിച്ചു. ജെ.ഡി. തോട്ടാൻ സംവിധാനം ചെയ്ത കൂടപ്പിറപ്പ് ചന്ദ്രതാരാ പിക്ച്ചേഴ്സ് വിതരണത്തിനെത്തിച്ചു. 1956 ഒക്ടോബർ 19ന് ഈ ചിത്രം പ്രദർശനം തുടങ്ങി.

കൂടപ്പിറപ്പ് അന്നത്തെ ഒരു പരീക്ഷണ ചിത്രമായിരുന്നു. പുതുമുഖങ്ങളായ അംബികയും പ്രേംനവാസും ആണ് ഇതിലെ നായികാനായകന്മാർ. മറ്റു പ്രവർത്തകരും ഏറിയപങ്കും പുതുമുഖങ്ങളായിരുന്നു.അനുഗൃഹീത കവിയും ഗാനരചയിതാവുമായ വയലാർ രാമവർമ്മ കൂടപ്പിറപ്പിലൂടെയാണ് ചലച്ചിത്ര രംഗത്തേക്കു കടന്നുവന്നത്. പ്രസിദ്ധ കഥാകാരൻ പോഞ്ഞിക്കര റാഫി ഇതിലൂടെ തിരക്കഥാകൃത്തായി.

പ്രേം നവാസ്<br>ടി.എസ്. മുത്തയ്യ<br>മുതുകുളം രാഘവൻ പിള്ള<br>ശ്രീനാരായണ പിള്ള<br>അംബിക<br>മിസ് കുമാരി<br>കുമാരി തങ്കം<br>അടൂർ പങ്കജം

എ.എം. രാജ<br>കെ. രാഘവൻ<br>എം.എൽ. വസന്തകുമാരി<br>ശാന്ത പി. നായർ



</doc>
<doc id="239387" url="https://ml.wikipedia.org/wiki?curid=239387" title="സ്റ്റെർക്കുലിയ ഖസിയാന">
സ്റ്റെർക്കുലിയ ഖസിയാന

മേഘാലയത്തിലെ ഖാസി കുന്നുകളിലുണ്ടായിരുന്ന ഒരു വൃക്ഷമാണ് സ്റ്റെർക്കുലിയ ഖസിയാന..1877-നു ശേഷം ഇതിനെ കാണാനായിട്ടില്ല. വംശനാശം സംഭവിച്ചു എന്നു കരുതുന്നു. ഇതിന്റെ ആവാസവ്യവസ്ഥയുണ്ടായിരുന്ന വനങ്ങൾ ഏറെക്കുറെ വൻതോതിലുള്ള കൃഷിയും തീയും മൂലം നശിച്ചുപോയി.



</doc>
<doc id="239391" url="https://ml.wikipedia.org/wiki?curid=239391" title="വാകവരാൽ">
വാകവരാൽ

ജലാശയങ്ങളിൽ കാണപ്പെടുന്ന ഒരിനം വരാൽ മത്സ്യമാണ് വാകവരാൽ(Giant snakehead)..ഒരുമീറ്ററോളം വരെ വലിപ്പം വച്ചേയ്ക്കാവുന്ന ഭീമൻ മത്സ്യമാണിത്. ശാരാശരി 20കിലോ ഭാരമുണ്ടാകും.




</doc>
<doc id="239401" url="https://ml.wikipedia.org/wiki?curid=239401" title="വെന്റ്‌ലാന്റിയ ആംഗുസ്റ്റിഫോളിയ">
വെന്റ്‌ലാന്റിയ ആംഗുസ്റ്റിഫോളിയ

ഇന്ത്യയിൽ തദ്ദേശവാസിയായിരുന്ന 4 മീറ്റർ വരെ ഉയരത്തിൽ വളരുന്ന ഒരു മരമായിരുന്നു വെന്റ്‌ലാന്റിയ ആംഗുസ്റ്റിഫോളിയ. . ആവാസവ്യവസ്ഥയുടെ നാശമാണ് വംശനാശം നേരിടാൻ കാരണം. ആന്ധ്രാപ്രദേശിലെ കടപ്പയിലെ വരണ്ട കാടുകളിൽ കണ്ടിരുന്നു. കുറ്റാലത്തും തിരുനെൽവേലിയിലും നേരത്തെ കണ്ടിട്ടുണ്ട്. ആ സ്ഥലങ്ങളിൽ വളരെ നന്നായി തിരഞ്ഞെങ്കിലും പിന്നീട് കാണാനായിട്ടില്ല. 



</doc>
<doc id="239408" url="https://ml.wikipedia.org/wiki?curid=239408" title="സമ്പാളൂർ പള്ളി">
സമ്പാളൂർ പള്ളി

തൃശ്ശൂർ ജില്ലയിലെ മാള പഞ്ചായത്തിലെ അമ്പഴക്കാടിനടുത്ത് സമ്പാളൂരിൽ സ്ഥിതി ചെയ്യുന്ന ക്രൈസ്തവ ദേവാലയമാണ് സമ്പാളൂർ പള്ളി (Sampaloor Church) അഥവ സെന്റ് ഫ്രാൻസീസ് സേവ്യർ പള്ളി (St: Francis Xavier's Church). റോമൻ കത്തോലിക്ക വിഭാഗത്തിലെ ലത്തീൻ കത്തോലിക്കാ സഭയുടെ ഭാഗമാണ് ഈ പള്ളി. വിശുദ്ധ ഫ്രാൻസീസ് സേവ്യരുടെ നാമധേയത്തിലാണ് പള്ളി സ്ഥാപിച്ചിരിക്കുന്നത്. 

വരാപ്പുഴ അതിരൂപതയിൽ കോട്ടപ്പുറം രൂപതയുടെ കീഴിലാണ് സമ്പാളൂർ പള്ളി.

ചാലക്കുടിയിൽ നിന്ന് 8 കിലോമീറ്റർ മാറി ഞറളക്കടവ് പാലത്തിന് സമീപം ചാലക്കുടി പുഴയുടെ തീരത്താണ് ഈ പള്ളി സ്ഥിതി ചെയ്യുന്നത്.

പോർച്ചുഗീസുകാരുടെ ശക്തി ക്ഷയിക്കുകയും 1663 ൽ ഡച്ചുകാർ കൊച്ചി കീഴടക്കുകയും ചെയ്തപ്പോൾ ഈശോസഭക്കാർ വൈപ്പിൻകോട്ടയിലെ സെമിനാരി സമ്പാളൂരിലേക്ക് മാറ്റി സ്ഥാപിച്ചു. "സെന്റ് പോൾസ് ഊര്" എന്നതു ലോപിച്ചാണ് സമ്പാളൂരായത്. ഇവിടെയാണ് ഹംഗറിക്കാരനായ ജോൺ ഏണസ്റ്റ് ഹാങ്ങ്സിൽഡൺ (അർണോസ് പാതിരി) വൈദികപട്ടം സ്വീകരിച്ചതും അദ്ദേഹത്തിന്റെ കൃതികൾ എഴുതിയതും. അതുകൂടാതെ ഊശോസഭയിലെ പ്രശസ്തരായ വിശുദ്ധ ഫ്രാൻസിസ് സേവ്യർ, ജോൺ ബ്രിട്ടോ, ജോസഫ് കോൺസ്റ്റൻറയിൻ ബസ്കി തുടങ്ങിയവർ സമ്പാളൂർ സന്ദർശിച്ചിട്ടുണ്ട്. അക്കാലത്ത് ഗോവ കഴിഞ്ഞാൽ ഊശോസഭക്കാരുടെ മറ്റൊരു മത-സാംസ്ക്കാരിക കേന്ദ്രമായിരുന്നു സാമ്പാളൂർ. സെമിനാരിയോടനുബദ്ധിച്ച് സ്ഥാപിച്ചിരുന്ന അച്ചുകൂടത്തിൽ മലയാളത്തിലേയും തമിഴിലേയും ആദ്യകാല കൃതികൾ അച്ചടിച്ചിരുന്നു. 

1781 ൽ ടിപ്പു സുൽത്താന്റെ ആക്രമണത്തിൽ സമ്പാളൂർ പള്ളി സെമിനാരിയും തകർക്കപ്പെട്ടു . 125 വർഷത്തെ സേവനത്തിനുശേഷം ഈശോസഭക്കാർ സമ്പാളൂരിൽ നിന്ന് പോയി. 1862 ൽ മുളകൊണ്ടും തെങ്ങിന്റെ ഓലകൊണ്ടും ഒരു പള്ളി പണിതു. 1893 ൽ പള്ളി പുതുക്കി പണിതു. 1970 പിന്നേയും പുതുക്കി പണിതു. 1978 മാർച്ച് 15 ന് പണിയാരംഭിച്ച ഇപ്പോഴത്തെ പള്ളി 1979 ഡിസംബർ 2ന് വെഞ്ചിരിച്ചു.

പഴയ പള്ളികളെല്ലാം തന്നെ ചാലക്കുടി പുഴയിലേക്ക് അഭിമുഖമായിരുന്നു. ഇപ്പോൾ അവിടെയൊരു ശവക്കോട്ട മാത്രമാണ് നിലവിലുള്ളത്. ഇപ്പോൾ ചരിത്ര സ്മാരകമായി മാറ്റിയിരിക്കുന്ന പഴയ പള്ളിയുടെ അൾത്താരയൊഴിച്ച് ചരിത്രത്തിന്റെ അവശിഷ്ടങ്ങളെല്ലാം പുതിയ പള്ളി പണിയുന്നതിനിടയിൽ നഷ്ടപ്പെടുകയായിരുന്നു.



</doc>
<doc id="239410" url="https://ml.wikipedia.org/wiki?curid=239410" title="ഹോവർക്രാഫ്റ്റ്‌">
ഹോവർക്രാഫ്റ്റ്

കരയിലും ജലത്തിലും ഓടിക്കാവുന്ന വാഹനമാണ് ഹോവർക്രാഫ്റ്റ്‌. "എ.സി.വി" ( എയർ കുഷൻ വെഹിക്കിൾ) എന്നും അറിയപ്പെടുന്നു. അന്തരീക്ഷ മർദ്ദത്തിലും കുറച്ച് അധികം മർദ്ദമുള്ള വായുപ്രവാഹം ഈ വാഹനത്തിനടിയിൽ ബ്ലോവർ മോട്ടോറുകൾ ഉപയോഗിച്ച് ഉണ്ടാക്കുന്നു, ഇതാണ് ഹോവർക്രാഫ്റ്റിനു ജലത്തിന്റെയോ കരയുടേയോ കുറച്ച് മുകളിലായി പൊങ്ങിനിൽക്കാൻ സഹായിക്കുന്നത്. ഹോവർക്രാഫ്റ്റിന്റെ സ്ഥിരത നിലനിർത്താനായി അണ്ഡാകൃതിയിലോ ഡിസ്ക് രൂപത്തിലോ ഉള്ള ഒരു പ്ലാറ്റ്ഫോമിന്റെ ചുറ്റിലുമുള്ള വിടവുകളിലൂടെയാണ് വായുപ്രവാഹം കടത്തി വിടുന്നത്.

1950-കളിലും 1960-കളിലും ഉണ്ടായ ബ്രിട്ടീഷ് കണ്ടുപിടിത്തങ്ങളുടെ അടിസ്ഥാനത്തിലാണ് ഹോവർക്രാഫ്റ്റിന്റെ ആദ്യ പ്രായോഗിക മാതൃകകൾ നിർമ്മിക്കപ്പെട്ടത്. ദുരന്തനിവാരണത്തിനും കോസ്റ്റ് ഗാർഡ്, സൈന്യം, സർവേ എന്നിവയ്ക്കും സാഹസിക വിനോദങ്ങൾക്കും പൊതുഗതാഗതത്തിനും ഇന്ന് ഇവ ഉപയോഗിക്കപ്പെടുന്നു. ഇന്ന് ഹോവർക്രാഫ്റ്റിന്റെ വ്യാപാരമുദ്ര വെസ്റ്റ്ലാന്റ് ഹെലികോപ്റ്റേഴ്സ് എന്ന ബ്രിട്ടീഷ് ഏറോസ്പേസ് കമ്പനിയിൽ നിക്ഷിപ്തമാണ് 


</doc>
<doc id="239412" url="https://ml.wikipedia.org/wiki?curid=239412" title="മാരണം">
മാരണം

ഒരു മനുഷ്യന്റെ ജീവിതം തന്നെ അവതാളത്തിലാക്കാന് സാധി്ക്കുന്ന മാന്ത്രിക വിദ്യയാണിത്.പിശാചിനെ സേവിച്ച് തന്റെ ശത്രുക്കളെ വകവരുത്താന് മനുഷ്യന് സാധിക്കുന്നു
ഒരു മാന്ത്രികകർമ്മത്തെയാണ് മാരണം എന്ന് വിളിക്കുന്നത്. മറ്റുള്ള മനുഷ്യരെയോ ദേവതകളെയോ ജീവികളെയോ മന്ത്രമുപയോഗിച്ച് വധിക്കുവാൻ ഈ കർമ്മം കൊണ്ട് സാധിക്കും എന്ന് ചിലർ വിശ്വസിക്കുന്നുണ്ട്.

കാളീപൂജയിലൂടെയാണ് മാരണകർമം നടത്തുന്നത്. മങ്ങിയ നിറമുള്ള പൂക്കളാണ് പൂജയ്ക്കുപയോഗിക്കേണ്ടത്. വീടിന്റെ അഗ്നികോണിനഭിമുഖമായി ഇരുന്നുകൊണ്ട് കറുത്തവാവ്, കറുത്തപക്ഷത്തിലെ പഞ്ചമി, അഷ്ടമി എന്നീ ദിവസങ്ങളിലും ഞായർ, ശനി, ചൊവ്വ എന്നീ ദിവസങ്ങളിലും മാരണം ചെയ്യാവുന്നതാണ് എന്നാണ് വിശ്വാസം. കരിങ്ങാലിച്ചമത കടുക്കെണ്ണയിൽ മുക്കി ഹോമിക്കുകയാണ് ചെയ്യേണ്ടത്.

മാരണം ചെയ്യുമ്പോൾ കഴുതപ്പല്ലുകൊണ്ട് നിർമിച്ച ജപമാല ഉപയോഗിക്കുകയും പോത്തിൻ തോലിലിരിക്കുകയും ചെയ്യണം എന്ന് വിശ്വാസമുണ്ട്. മന്ത്രവാദത്തിലെ ഷഡ്‌കർമ്മങ്ങളിൽ കളം വരയ്ക്കൽ ഒരു പ്രധാന ഭാഗമാണ്. പക്ഷേ മാട്ടൂട്ട് മാരണം, ദോഷപ്പണി എന്നീ പേരുകളിൽ അറിയപ്പെടുന്ന ദുർമന്ത്രവാദക്രീയകൾക്ക് കളം വരയ്ക്കാറില്ല.

മലയാളത്തിൽ അപകടകരമായ വസ്തുക്കളെയും മറ്റും മാരണം എന്ന് വിശേഷിപ്പിക്കാറുണ്ട്. വധിക്കുവാനുള്ള മന്ത്രം സംബന്ധിച്ചുള്ള വിശ്വാസം വിവിധ സംസ്കാരങ്ങളിൽ നിലവിലുണ്ട്. ജപ്പാനിൽ ഇത്തരം മന്ത്രവാദത്തെപ്പറ്റിയുള്ള അദ്ധവിശ്വാസം നിലവിലുണ്ടായിരുന്നു. ഇത്തരം മന്ത്രവാദം ഇന്റർനെറ്റിലൂടെ വിൽക്കുന്നവർ പോലുമുണ്ട്.

ഈ വിശ്വാസത്തിൽ നിന്ന് അകന്നു നിൽക്കണം എന്ന് ഉപദേശിക്കുന്ന ഇസ്ലാമികഗ്രന്ഥങ്ങളുണ്ട്. ഐതിഹ്യമാലയിൽ തേവലശേരി നമ്പി എന്നയാളെപ്പറ്റിയുള്ള അതിശയോക്തിപരമായ വിവരണങ്ങളിൽ ഇദ്ദേഹത്തിന് മറ്റു മന്ത്രവിദ്യകളിൽ എന്ന പോലെ മാരണത്തിലും പ്രാവീണ്യമുണ്ടായിരുന്നു എന്ന് പറയുന്നുണ്ട്. 

ഖുറാനിലെ പതിനഞ്ചാമദ്ധ്യായത്തിലും (ഹിജ്റ്), പതിനേഴാമദ്ധ്യായത്തിലും (ഇസ്റാഅ്), ഇരുപത്താറാമദ്ധ്യായത്തിലും (ശുഅറാ) മാരണത്തെപ്പറ്റി പ്രതിപാദിക്കുന്നുണ്ട്. ഹദീസുകളിലും (ബുഖാരി. 4. 51. 28) മാരണം വർജ്ജിക്കപ്പെടേണ്ട മഹാപാപമായി വിവരിക്കുന്നുണ്ട്. മാരണം എന്ന വാക്ക് ഖുർആന്റെ മലയാളതർജ്ജമയിൽ ഉപയോഗിക്കുന്നത് മന്ത്രവാദം എന്ന അർ‌ത്ഥത്തിലാണ്. 

വിവിധ സാഹിത്യ കൃതികളിലും മരണമുണ്ടാക്കുന്ന മന്ത്രങ്ങളെപ്പറ്റി പ്രതിപാദിക്കപ്പെട്ടിട്ടുണ്ട്.



</doc>
<doc id="239414" url="https://ml.wikipedia.org/wiki?curid=239414" title="വിദ്വേഷണം">
വിദ്വേഷണം

ഒരു മാന്ത്രികകർമ്മത്തെയാണ് വിദ്വേഷണം എന്ന് വിളിക്കുന്നത്. ശത്രുക്കൾക്കിടയിൽ അന്തശ്ചിദ്രമുണ്ടാക്കി സ്വയം സംരക്ഷിക്കാൻ ഈ കർമ്മത്തിലൂടെ സാധിക്കും എന്ന് ചിലർ വിശ്വസിക്കുന്നുണ്ട്.

കളം വരയ്ക്കൽ ഈ കർമ്മത്തിന്റെ ഭാഗമായി ചെയ്യേണ്ടതുണ്ട്. 

ജ്യേഷ്ഠാഭഗവതിയെ പല നിറങ്ങളിലുള്ള പൂക്കൾകൊണ്ട് പൂജിക്കുകയാണ് ചെയ്യുന്നത്. ഗൃഹത്തിന്റെ ‘നിര്യതി’ കോണിൽ ആ ദിക്കിലേയ്ക്കു തന്നെ തിരിഞ്ഞിരുന്നുവേണം പൂജ ചെയ്യേണ്ടത്. വിദ്വേഷണം ചെയ്യേണ്ട ദിവസങ്ങൾ വെളുത്തപക്ഷത്തിലെ ഏകാദശി, ദശമി, നവമി, അഷ്ടമി എന്നീ തിഥികളും വെള്ളിയാഴ്ച, ശനിയാഴ്ച എന്നീ ദിവസങ്ങളുമാണ്. കുറുക്കന്റെ തോലിൽ ‘കുക്കുടാസന’ ത്തിലിരുന്ന് വേണം മന്ത്രം ജപിക്കേണ്ടത് എന്നാണ് വിശ്വാസം. “രോധനം” എന്ന രീതിയിലാണ് മന്ത്രം ജപിക്കേണ്ടത്. നാമത്തിന്റെ തുടക്കത്തിലും മദ്ധ്യത്തിലും ഒടുവിലും മന്ത്രം ജപിക്കുയാണ് ഈ രീതിയിൽ ചെയ്യുന്നത്. ഹോമത്തിന് കള്ളിച്ചമതയും അഗസ്തി എണ്ണമാണ് വേണ്ടത്. ഉപയോഗിക്കുന്ന ജപ‌മാല കടൽനാക്കു കൊണ്ടുള്ളതായിരിക്കണം. 



</doc>
<doc id="239416" url="https://ml.wikipedia.org/wiki?curid=239416" title="സ്തംഭനം">
സ്തംഭനം

ഒരു മാന്ത്രികകർമ്മത്തെയാണ് സ്തംഭനം എന്ന് വിളിക്കുന്നത്. പ്രധാനമായും വൈഷ്‌ണവം, ശാക്തേയം, ശൈവം എന്നീ മന്ത്രവാദരീതികളാണ്‌ നിലവിലുളളത്‌. ഈ രീതികളിലൂടെ നിർവഹിക്കപ്പെടുന്ന ഷഡ്കർമങ്ങളിലൊന്നാണ് സ്തംഭനം. 

മറ്റുള്ള മനുഷ്യരുടെയോ ദേവതകളുടെയോ ജീവികളുടെയോ പ്രവർത്തനം അഹിതകരമാകുമ്പോൾ ഈ കർമ്മത്തിലൂടെ അത് തടയാൻ സാധിക്കുമെന്ന് ചിലർ വിശ്വസിക്കുന്നുണ്ട്. ശത്രുവിന് ഒന്നും ചെയ്യാൻ ശേഷിയില്ലാതെയാക്കുവാൻ ഈ കർമ്മത്തിലൂടെ സാധിക്കുമെന്നാണ് വിശ്വാസം.

മന്ത്രവാദക്കളം വരച്ചശേഷമാണ് ഈ മാന്ത്രികകർമ്മം ചെയ്യുന്നത്. ഭഗവതിയെ മഞ്ഞപ്പൂക്കൾ കൊണ്ട് പൂജിക്കുകയാണ് പ്രധാന കർമ്മം. വീടിന്റെ കിഴക്കുഭാഗത്തായി കിഴക്കോട്ടു നോക്കിയിരുന്നുവേണം ഇത് ചെയ്യാൻ. കറുത്തപക്ഷത്തിലെ പഞ്ചമി, അഷ്ടമി, കറുത്തവാവ്; ചൊവ്വ, ശനി, ഞായർ എന്നീ ദിവസങ്ങളുമാണ് അനുയോജ്യമായ ദിവസങ്ങൾ. ആനത്തോലിട്ടിരുന്ന് കൊന്നയുടെ ചമത ആടിന്റെ നെയ്യിൽ നനച്ചാണ് ഹോമിക്കേണ്ട‌ത്. വേപ്പിൻ കുരു കൊണ്ടാണ് ജപമാല നിർമ്മിക്കേണ്ടത്. ഹോമത്തിനായുള്ള അഗ്നി പേരാൽമരം കടഞ്ഞുവേണം ഉണ്ടാക്കുവാൻ.

ഐതിഹ്യമാലയിൽ തേവലശ്ശേരി നമ്പി എന്നയാളെപ്പറ്റിയുള്ള അതിശയോക്തി നിറഞ്ഞ വിവരണങ്ങളോടൊപ്പം ഇദ്ദേഹത്തിന് സ്തംഭനം എന്ന മന്ത്രവിദ്യയും വശമുണ്ടായിരുന്നു എന്ന് പ്രസ്താവനയുണ്ട്. 




</doc>
<doc id="239419" url="https://ml.wikipedia.org/wiki?curid=239419" title="വശ്യം">
വശ്യം

ഒരു മാന്ത്രികകർമ്മത്തെയാണ് വശ്യം എന്ന് വിളിക്കുന്നത്. മറ്റുള്ള മനുഷ്യരെയോ ദേവതകളെയോ ജീവികളെയോ വശീകരിക്കുകയോ, സ്വാധീനിക്കുകയോ ആകർഷിക്കുകയോ ചെയ്യാൻ ഈ കർമ്മം കൊണ്ട് സാധിക്കുമെന്ന് ചിലർ വിശ്വസിക്കുന്നുണ്ട്.

ഈ മാന്ത്രികകർമത്തിന്റെ ഭാഗമായി കളം വരയ്ക്കാറുണ്ട്. മഞ്ഞൾ കലക്കിയ വെള്ളം കൊണ്ടാണ് ഈ കർമ്മത്തിൽ തർപ്പണം ചെയ്യുന്നത്. കരവീപുഷ്പം കൊണ്ടാണ് ഹോമം ചെയ്യേണ്ടത്. 



</doc>
<doc id="239421" url="https://ml.wikipedia.org/wiki?curid=239421" title="ഊള (മത്സ്യം)">
ഊള (മത്സ്യം)

കോലാനോടും മൊരശിനോടും വളരെയധികം സാമ്യമുള്ള ഒരു മത്സ്യമാണ് ഊള (Feathered river-garfish) . മുരശിനേക്കാൾ വലിപ്പമുള്ള ഈ മത്സ്യത്തിനു 19 സെന്റിമീറ്ററോളം ശരാശരി വലിപ്പമുണ്ട്.


</doc>
<doc id="239422" url="https://ml.wikipedia.org/wiki?curid=239422" title="ശാന്തി">
ശാന്തി

ബാധയൊഴിപ്പിക്കുക എന്ന ലക്ഷ്യത്തോടെ നടത്തുന്ന മാന്ത്രികകർമ്മത്തെയാണ് ശാന്തി എന്ന് പറയുന്നത്. ദേവതകളിൽ നിന്നുള്ള ഉപദ്രവങ്ങളിൽ നിന്ന് ശാന്തി ലഭിക്കുവാൻ ഇത് ഉപകാരപ്പെടുമെന്ന് ചിലർ വിശ്വസിക്കുന്നുണ്ട്. ഭൗതികനേട്ടം ലക്ഷ്യം വയ്ക്കുന്ന ഒരു മന്ത്രവാദക്രീയയാണിത്. 

കളം വരയ്ക്കൽ ഈ മാന്ത്രികകർമത്തിന്റെ ഭാഗമാണ്. മഞ്ഞൾ കലക്കിയ വെള്ളം കൊണ്ടാണ് തർപ്പണം ചെയ്യുന്നത്. ഉപയോഗിക്കേണ്ടത് സ്വർണ്ണപ്പാത്രമാണ്. 




</doc>
<doc id="239436" url="https://ml.wikipedia.org/wiki?curid=239436" title="ചെറുകൂനൻപാല">
ചെറുകൂനൻപാല

5 മീറ്ററോളം ഉയരം വയ്ക്കുന്ന ഒരു ചെറു മരമാണ് ചെറുകൂനൻപാല. .പശ്ചിമഘട്ടതദ്ദേശവാസിയാണ്. കൂനൻപാലയുമായി നല്ല സാമ്യമുണ്ട്. 600 മുതൽ 1400 മീറ്റർ വരെയുള്ള കാടുകളിലെ അടിക്കാടുകളായി കാണുന്നു. 



</doc>
<doc id="239439" url="https://ml.wikipedia.org/wiki?curid=239439" title="ആരോൻ">
ആരോൻ

ജലാശയങ്ങളുടെ അടിത്തട്ടിൽ കാണപ്പെടുന്ന ഒരു മത്സ്യമാണ് ആരോൻ (Malabar spinyeel). .26 സെന്റിമീറ്റർ വരെ പരമാവധി വലിപ്പം വരാവുന്ന ഈ മത്സ്യത്തിന്റെ ശാരാശരി വലിപ്പം 20 സെന്റിമീറ്ററാണ്. കേരളത്തിൽ മാത്രം കാണപ്പെടുന്ന ഒരിനം ശുദ്ധജല മത്സ്യമാണ് ഇവ.



</doc>
<doc id="239442" url="https://ml.wikipedia.org/wiki?curid=239442" title="ഗ്രിഗോറിയോസ് മാർപ്പാപ്പ">
ഗ്രിഗോറിയോസ് മാർപ്പാപ്പ

റോമൻ കത്തോലിക്കാ സഭയിലെ പതിനാറ് മാർപ്പാപ്പമാരും രണ്ട് പാപ്പാവിരുദ്ധപാപ്പാമാരും ഗ്രിഗോറിയോസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239449" url="https://ml.wikipedia.org/wiki?curid=239449" title="പനയാരോൻ">
പനയാരോൻ

കേരളത്തിലെ ജലാശയങ്ങളിൽ അപൂർവ്വമായി കാണുന്ന ഒരു മത്സ്യമാണ് പനയാരോൻ (Tire track eel). ഇന്ത്യ, സുമാത്ര,പാകിസ്താൻ,മലേഷ്യ, പാകിസ്താൻ, തായ്ലാന്റ്, വിയറ്റ്നാം തുടങ്ങിയ ഏഷ്യൻ രാജ്യങ്ങളിലായി ഈ മത്സ്യം വിതരണം ചെയ്യപ്പെട്ടിരിക്കുന്നു. അരക്കിലോ വരെ ഭാരം വരുന്ന് ഈ മത്സ്യത്തിന്റെ വലിപ്പം പരമാവധി 90 സെന്റിമീറ്ററാണ്.



</doc>
<doc id="239451" url="https://ml.wikipedia.org/wiki?curid=239451" title="മീറ്റിരോമൈർട്ടിസ് വയനാഡൻസിസ്">
മീറ്റിരോമൈർട്ടിസ് വയനാഡൻസിസ്

പശ്ചിമഘട്ടതദ്ദേശവാസിയായ ഒരു മരമാണ് മീറ്റിരോമൈർട്ടിസ് വയനാഡൻസിസ്. . ആവാസവ്യവസ്ഥയുടെ നാശം മൂലം ഈ മരം അതീവഗുരുതരമായ വംശനാശഭീഷണി നേരിടുന്നു. 6 മീറ്ററോളം ഉയരം വയ്ക്കും. ഈ മരത്തിന്റെ ആവാസവ്യവസ്ഥ അതിഭീകരമായ രീതിയിൽ അപ്രത്യക്ഷമായിക്കഴിഞ്ഞു. 



</doc>
<doc id="239455" url="https://ml.wikipedia.org/wiki?curid=239455" title="ചിത്ര രാമകൃഷ്ണ">
ചിത്ര രാമകൃഷ്ണ

നാഷണൽ സ്റ്റോക്ക്‌ എക്സ്ചേഞ്ച്‌ ഓഫ് ഇന്ത്യായുടെ മാനേജിങ് ഡയറക്ടറും ചീഫ് എക്‌സിക്യൂട്ടീവ് ഓഫീസറുമാണ് ചിത്ര രാമകൃഷ്ണ. 1990-ൽ ഭാരത സർക്കാർ സ്റ്റോക്ക് എക്സ്ചേഞ്ച്‌ തുടങ്ങിയപ്പോൽതന്നെ ഐ.ഡി.ബി.ഐയിൽ ഉദ്യോഗസ്ഥയായിരുന്ന ചിത്ര രാമകൃഷ്ണ അതിലംഗമായിരുന്നു. 2011-ൽ യു.ടി.ഐയിടെ ചെയർമാൻ സ്ഥാനതിന്റെ അവസാന രണ്ടുപേരുടെ പട്ടികയിൽ ചിത്ര ഇടം നേടിയിരുന്നു.


</doc>
<doc id="239460" url="https://ml.wikipedia.org/wiki?curid=239460" title="വറ്റ">
വറ്റ

കേരളത്തിലെ കടൽപ്രദേശങ്ങളിൽ നിന്ന് ലഭിക്കുന്ന ഒരു പ്രധാന മത്സ്യമാണ് വറ്റ(Giant trevally).170cm നീളവും 80Kg വരെ തൂക്കവും വരുന്ന വറ്റ മത്സ്യം കേരളത്തിലെ വിപണിയിൽ ലഭിക്കുന്ന ഒന്നാണ്.



</doc>
<doc id="239464" url="https://ml.wikipedia.org/wiki?curid=239464" title="വഹ്നി">
വഹ്നി

മുള്ളുകളുള്ള ഇടത്തരം വലിപ്പം വയ്ക്കുന്ന ഒരു നിത്യഹരിതവൃക്ഷമാണ് വന്നി. . മറ്റു ഫാബേസീ സ്പീഷീസിലെ സസ്യങ്ങളെപ്പോലെ മണ്ണിൽ നൈട്രജൻ ഉണ്ടാവാൻ സഹായിക്കുന്ന വഹ്നി, അക്കാരണം കൊണ്ടുതന്നെ വരണ്ട കാലാവസ്ഥയുള്ള രാജസ്ഥാൻ മുതലായ വടക്കുപടിഞ്ഞാറൻ സംസ്ഥാനങ്ങളിൽ കാർഷികമായി വളരെ പ്രധാനപ്പെട്ട ഒരു മരമാണ്. 6.5 മീറ്റർ വരെ ഉയരം വയ്ക്കും. (കൊടുമുടി മകുടേശ്വരക്ഷേത്രത്തിലെ വഹ്നി ഒരു അപൂർവ്വകാഴ്ചയാണ്) വരൾച്ചയെ നേരിടാനുള്ള ഈ മരത്തിന്റെ കഴിവുമൂലം സൗദി അറേബിയയിൽ 2000 ഹെക്ടറോളം സ്ഥലത്ത് ഇത്പിടിപ്പിച്ചിട്ടുണ്ട്. കുരു ഭക്ഷ്യയോഗ്യമാണ്. ഇല നല്ല കാലിത്തീറ്റയാണ്. തടി നല്ല വിറക് നൽകുന്നു. വനത്തെ പുനരുദ്ധരിക്കാനും മരുവൽക്കരണത്തെ തടയാനുമൊക്കെ യോഗ്യമായ വഹ്നി മരം പാരിസ്ഥിക പ്രാധാന്യമുള്ള ഒരു മരമാണ്. 


This tree is the national tree of united arab emirates


</doc>
<doc id="239468" url="https://ml.wikipedia.org/wiki?curid=239468" title="രഘു ദീക്ഷിത്">
രഘു ദീക്ഷിത്

രഘു ദീക്ഷിത് ഭാരതീയനായ ഒരു സംഗീതകാരനാണ് . അദ്ദേഹം ഗാനരചയിതാവ്, സംഗീത സംവിധായകൻ, നിർമാതാവ്, ഗായകൻ, ഗിറ്റാറിസ്റ്റ് എന്നീ നിലകളിൽ പ്രവർത്തിക്കുന്നു. തുടക്കത്തിൽ അന്തരാഗ്നി എന്നൊരു ബാൻഡിൽ പ്രവര്ത്തിച്ചിരുന്ന അദ്ദേഹം 2005ൽ രഘു ദീക്ഷിത് പ്രൊജക്റ്റ് എന്ന പേരില് ഒരു ബാൻഡ് സ്ഥാപിച്ചു.


</doc>
<doc id="239471" url="https://ml.wikipedia.org/wiki?curid=239471" title="ക്ലെമെന്റ് മാർപ്പാപ്പ">
ക്ലെമെന്റ് മാർപ്പാപ്പ

റോമൻ കത്തോലിക്കാ സഭയിലെ പതിനാല് മാർപ്പാപ്പമാർ ക്ലെമെന്റ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 

ക്ലെമെന്റ് എന്ന പേരിൽ മൂന്ന് പാപ്പാവിരുദ്ധ പാപ്പാമാരുമുണ്ടായിരുന്നു




</doc>
<doc id="239473" url="https://ml.wikipedia.org/wiki?curid=239473" title="ബോണിഫസ് മാർപ്പാപ്പ">
ബോണിഫസ് മാർപ്പാപ്പ

റോമൻ കത്തോലിക്കാ സഭയിലെ എട്ട് മാർപ്പാപ്പമാരും ഒരു പാപ്പാവിരുദ്ധപാപ്പയും ബോണിഫസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239475" url="https://ml.wikipedia.org/wiki?curid=239475" title="അനസ്താസിയൂസ് മാർപ്പാപ്പ">
അനസ്താസിയൂസ് മാർപ്പാപ്പ

റോമൻ കത്തോലിക്കാ സഭയിലെ നാല് മാർപ്പാപ്പമാരും ഒരു പാപ്പാവിരുദ്ധപാപ്പയും അനസ്താസിയൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239477" url="https://ml.wikipedia.org/wiki?curid=239477" title="അഗാപെത്തൂസ് മാർപ്പാപ്പ">
അഗാപെത്തൂസ് മാർപ്പാപ്പ

റോമൻ കത്തോലിക്കാ സഭയിലെ രണ്ട് മാർപ്പാപ്പമാർ അഗാപെത്തൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. അഗാപെത്തൂസ് എന്ന ലാറ്റിൻ പദം "പ്രിയപ്പെട്ട" എന്നർത്ഥമുള്ള ഗ്രീക്ക് അഗപെത്തോസ് (Αγαπητος) എന്ന വാക്കിൽനിന്നുദ്ഭവിച്ചതാണ്. 



</doc>
<doc id="239479" url="https://ml.wikipedia.org/wiki?curid=239479" title="അഡ്രിയാൻ മാർപ്പാപ്പ">
അഡ്രിയാൻ മാർപ്പാപ്പ

റോമൻ കത്തോലിക്കാ സഭയിലെ ആറ് മാർപ്പാപ്പമാർ അഡ്രിയാൻ മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239481" url="https://ml.wikipedia.org/wiki?curid=239481" title="അദെയോദാത്തൂസ് മാർപ്പാപ്പ">
അദെയോദാത്തൂസ് മാർപ്പാപ്പ

റോമൻ കത്തോലിക്കാ സഭയിലെ രണ്ട് മാർപ്പാപ്പമാർ അദെയോദാത്തൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239483" url="https://ml.wikipedia.org/wiki?curid=239483" title="കാലിക്സ്തൂസ്">
കാലിക്സ്തൂസ്

റോമൻ കത്തോലിക്കാ സഭയിലെ മൂന്ന് മാർപ്പാപ്പമാരും ഒരു പാപ്പാവിരുദ്ധപാപ്പയും കാലിക്സ്തൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239487" url="https://ml.wikipedia.org/wiki?curid=239487" title="യൂജിൻ മാർപ്പാപ്പ">
യൂജിൻ മാർപ്പാപ്പ

റോമൻ കത്തോലിക്കാ സഭയിലെ നാല് മാർപ്പാപ്പമാർ യൂജിൻ മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239489" url="https://ml.wikipedia.org/wiki?curid=239489" title="ഫെലിക്സ് മാർപ്പാപ്പ">
ഫെലിക്സ് മാർപ്പാപ്പ

റോമൻ കത്തോലിക്കാ സഭയിലെ മൂന്ന് മാർപ്പാപ്പമാരും രണ്ട് പാപ്പാവിരുദ്ധപാപ്പാമാരും ഫെലിക്സ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239491" url="https://ml.wikipedia.org/wiki?curid=239491" title="ഗെലാസിയൂസ് മാർപ്പാപ്പ">
ഗെലാസിയൂസ് മാർപ്പാപ്പ

റോമൻ കത്തോലിക്കാ സഭയിലെ രണ്ട് മാർപ്പാപ്പമാർ ഗെലാസിയൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239493" url="https://ml.wikipedia.org/wiki?curid=239493" title="ഹോണൊറിയൂസ് മാർപ്പാപ്പ">
ഹോണൊറിയൂസ് മാർപ്പാപ്പ

റോമൻ കത്തോലിക്കാ സഭയിലെ മൂന്ന് മാർപ്പാപ്പമാരും ഒരു പാപ്പാവിരുദ്ധപാപ്പയും ഹോണൊറിയൂസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239495" url="https://ml.wikipedia.org/wiki?curid=239495" title="ഇന്നസെന്റ് മാർപ്പാപ്പ">
ഇന്നസെന്റ് മാർപ്പാപ്പ

റോമൻ കത്തോലിക്കാ സഭയിലെ പതിമൂന്ന് മാർപ്പാപ്പമാരും ഒരു പാപ്പാവിരുദ്ധപാപ്പയും ഇന്നസെന്റ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239497" url="https://ml.wikipedia.org/wiki?curid=239497" title="ജൂലിയസ് മാർപ്പാപ്പ">
ജൂലിയസ് മാർപ്പാപ്പ

റോമൻ കത്തോലിക്കാ സഭയിലെ മൂന്ന് മാർപ്പാപ്പമാർ ജൂലിയസ് മാർപ്പാപ്പ എന്ന പേര് സ്വീകരിച്ചിട്ടുണ്ട്. 



</doc>
<doc id="239500" url="https://ml.wikipedia.org/wiki?curid=239500" title="എത്രോ">
എത്രോ

വിവിധ ക്രിസ്തീയ സഭാ വിഭാഗങ്ങളിൽ കണ്ടുവരുന്ന ധൂപപ്രാർത്ഥനകൾക്കാണ് എത്രോ എന്ന് പറയുന്നത്. ബൈബിളിന്റെ പഴയനിയമ പുസ്തകത്തിൽ പലയിടത്തും ധൂപപ്രാർത്ഥനകളെപ്പറ്റി പരാമർശിക്കുന്നുണ്ട്. കുർബ്ബാന അനുഷ്ഠാനത്തിൽ ധൂപപ്രാർത്ഥനകൾ അഗ്രഗണ്യമായ സ്ഥാനമാണ് വഹിക്കുന്നത്. തങ്ങളുടെ പ്രാർത്ഥനകൾ സ്വർഗത്തിലേക്ക് ഉയരുന്നതിന്റെ പ്രതീകമായാണ് ധൂപങ്ങളെ പല വിഭാഗങ്ങളും കാണുന്നത്. കേരളത്തിൽ സുറിയാനി പാരമ്പര്യത്തിൽപ്പെട്ട എല്ലാ സഭകളും ധൂപപ്രാർത്ഥനകൾ ഉപയോഗിക്കാറുണ്ട്. ഓർത്തഡോക്സ്, കത്തോലിക്ക സഭകൾ മരിച്ചവർക്കുവേണ്ടിയുള്ള പ്രാർത്ഥനകളിലും ധൂപപ്രാർത്ഥനകൾ ഉപയോഗിക്കാറുണ്ട്.


</doc>
<doc id="239523" url="https://ml.wikipedia.org/wiki?curid=239523" title="കുഞ്ചൻ നമ്പ്യാർ സ്മാരകം">
കുഞ്ചൻ നമ്പ്യാർ സ്മാരകം

കേരള സർക്കാരിന്റെ സാംസ്കാരികവകുപ്പിനു കീഴിൽ പ്രവർത്തിക്കുന്ന ഒരു സാംസ്കാരികസ്ഥാപനമാണ് കുഞ്ചൻ നമ്പ്യാർ സ്മാരകം. അമ്പലപ്പുഴയിലാണ് സ്ഥാപനം സ്ഥിതിചെയ്യുന്നത്. കേരളത്തിലെ ആക്ഷേപഹാസ്യക്കവിതകളുടെ ഉപജ്ഞാതാവ് എന്ന വിശേഷണമുള്ള കുഞ്ചൻ നമ്പ്യാരുടെ ഓർമ്മയ്ക്കായാണ് 1967 ൽ കേരള സർക്കാർ ഈ സ്ഥാപനം തുടങ്ങുന്നത്.
കേരളത്തിന്റെ തനതുകലാരൂപങ്ങളുടെ പ്രചരണമാണ് കുഞ്ചൻ സ്മാരകത്തിന്റെ ലക്ഷ്യം. തുള്ളൽക്കലയിൽ പരിശീലനം നൽകിവരുന്നു. കുട്ടികൾക്കായി കോഴ്സുകളും മറ്റും നടത്തുന്നുമുണ്ട്. 
ഗവേഷണ വിഭാഗവും ഇതിനോടനുബന്ധിച്ച് പ്രവർത്തിച്ചു വരുന്നു.


</doc>
<doc id="239530" url="https://ml.wikipedia.org/wiki?curid=239530" title="മന്ത്രവാദി (ചലച്ചിത്രം)">
മന്ത്രവാദി (ചലച്ചിത്രം)

1956-ൽ പുറത്തിറങ്ങിയ മലയാള ചലച്ചിത്രമാണ് മെരിലാൻഡ് സ്റ്റുഡിയോയിൽവച്ച് പി. സുബ്രഹ്മണ്യം സംവിധാനം നിർവഹിച്ച് അദ്ദെഹംതന്നെ നിർമിച്ച മന്ത്രവാദി. തിരുനയിനാർ കുറിച്ചി എഴുതിയ ഗാനങ്ങൾക്ക് ബ്രദർ ലക്ഷ്മണൻ ഈണം നൽകി. കുമാരസ്വാമി ആൻഡ് കമ്പനിയും ഫിലിം കൊയും കൂടി വിതരണം ചെയ്ത ഈ ചിത്രം 1956 ഓഗസ്റ്റ് 18-ന് തിയേറ്ററുകളിൽ പ്രദർശനം തുടങ്ങി.
പ്രേം നസീർ<br>ടി.എസ്. മുത്തയ്യ<br>കൊട്ടാരക്കര ശ്രീധരൻ നായർ<br>ജി.കെ. പിള്ള<br>മിസ് കുമാരി<br>ആറന്മുള പൊന്നമ്മ<br>എൽ. പൊന്നമ്മ<br>എസ്.പി. പിള്ള<br>ജോസ് പ്രകാശ്<br>മുട്ടത്തറ സോമൻ<br>ബഹദൂർ<br>മാസ്റ്റർ ഹരി<br>കുമാരി തങ്കം<br>അടൂർ പങ്കജം

സി.എസ്. രാധാദേവി<br>ഗുരുവായൂർ പൊന്നമ്മ<br>ജിക്കി<br>കമുകറ പുരുഷോത്തമൻ<br>പി. ലീല<br>ശാന്ത പി. നായർ<br>ടി.എസ്. കുമരേശ്



</doc>
<doc id="239535" url="https://ml.wikipedia.org/wiki?curid=239535" title="കോനോകാർപ്പാസ് ഇറക്ക്റ്റസ്">
കോനോകാർപ്പാസ് ഇറക്ക്റ്റസ്

കോനോകാർപ്പാസ് വിഭാഗത്തിലെ ഒരു ചെടിയാണ് കോനോകാർപ്പാസ് ഇറക്ക്റ്റസ് . കണ്ടൽച്ചെടിയായ ഇവ തീര പ്രദേശങ്ങളിലും ഉഷ്ണമേഖലാ പ്രദേശങ്ങളിലും കാണുന്നു . കുവൈറ്റിൽ ഇത് ഒരു അവതീർണ്ണ സ്പീഷീസ് ആണ്, ഉയർന്ന താപനില അതിജീവിക്കാൻ ഉള്ള കഴിവും ഉപ്പു കലർന്ന വെള്ളം ആഗിരണം ചെയ്യാൻ ഉള്ള കഴിവും ആണ് ഇവയെ ഈ രാജ്യത്തിലെ അതിഥി സ്പീഷീസ് ആക്കി മാറ്റിയത്.

ഇവയെ ഒരു അലങ്കാര സസ്യമായും , ബോൺസായി ആയും വളർത്തി വരുന്നു . ഇഷ്ടം ഉള്ള ആകാരത്തിൽ വെട്ടി ഒതുക്കി വളർത്താം എന്നതു ഇവയുടെ പ്രത്യേകത ആണ്.


</doc>
<doc id="239538" url="https://ml.wikipedia.org/wiki?curid=239538" title="ജർമൻ റെക്സ്">
ജർമൻ റെക്സ്

ഒരിനം വളർത്തു പൂച്ചയാണ് ജർമൻ റെക്സ്. ജർമ്മനിയാണ് ഇവയുടെ ജന്മദേശം. ഇടത്തരം വലിപ്പമുള്ള ഇവയ്ക്ക് മെലിഞ്ഞു കുറുകിയ കാലുകളാണുള്ളത്. കൂടാതെ മിനുസമുള്ള കുറ്റി രോമങ്ങളാണിവയ്ക്ക്, ചിലപ്പോൾ ഈ രോമങ്ങൾ ചുരുണ്ടിരിക്കും. നിറങ്ങളിൽ വെള്ള അടക്കം എല്ലാ മാതൃകയിലും ഇവയെ കാണാം. പൊതുവെ മെച്ചപ്പെട്ട മനോവൃത്തി ഉള്ള ഇവ വളരെ വേഗം ഇണങ്ങുക്കയും ചങ്ങാത്തം സ്ഥാപിക്കുകയും ചെയ്യുന്ന ഇനമാണ്. 



</doc>
<doc id="239539" url="https://ml.wikipedia.org/wiki?curid=239539" title="കോട്ടപ്പുറം രൂപത">
കോട്ടപ്പുറം രൂപത

റോമൻ കത്തോലിക്കാ സഭയിൽ ലത്തീൻ കത്തോലിക്കാ സഭയുടെ വരാപ്പുഴ അതിരൂപതയുടെ കീഴിലുള്ള കേരളത്തിലെ ഒരു രൂപതയാണ് കോട്ടപ്പുറം രൂപത. തൃശ്ശൂർ ജില്ലയിലെ കൊടുങ്ങലൂരിന്റെ തെക്കെയറ്റത്തുള്ള കോട്ടപ്പുറമാണ് രൂപതയുടെ ആസ്ഥാനം. സെന്റ് മൈക്കിൾസ് കത്തീഡ്രൽ പള്ളിയാണ് രൂപതയുടെ ആസ്ഥാന പള്ളി അഥവ കത്തീഡ്രൽ പള്ളി. 

1987 ജൂലായ് 3 ന് പോപ്പ് ജോൺ പോൾ രണ്ടാമന്റെ ഉത്തരവ് പ്രകാരം സ്ഥാപിതമാകുകയും അതേ വർഷം തന്നെ ഓക്ടോബർ 4 ന് ഔദ്യോഗികമായി രൂപത നിലവിൽ വരുകയും ചെയ്തു. വരാപ്പുഴ അതിരൂപതയുടെ കീഴിലുണ്ടായിരുന്ന പ്രദേശങ്ങളെ വിഭജിച്ചാണ് രൂപത നിലവിൽ വന്നത്. കേരളത്തിലെ എറണാകുളം തൃശ്ശൂർ, മലപ്പുറം പാലക്കാട് ജില്ലകളിലായി 3,000 ചതുരശ്ര കിലോമീറ്ററിൽ രൂപത വ്യാപിച്ചു കിടക്കുന്നു. രൂപതയുടെ ആദ്യത്തെ മെത്രാനായി റവ. ഫാ. ഫ്രാൻസീസ് കല്ലറക്കലിനെ നിയമിക്കുകയും ചെയ്തു. ഇപ്പോഴത്തെ മെത്രാൻ റവ. ഫാ. ജോസഫ് കാരിക്കശ്ശേരിയാണ്.



</doc>
<doc id="239544" url="https://ml.wikipedia.org/wiki?curid=239544" title="ദി ക്രൂഡ്സ്">
ദി ക്രൂഡ്സ്

2013-ൽ ഇറങ്ങിയ ഒരു അമേരിക്കൻ കമ്പ്യൂട്ടർ അനിമേറ്റ്ഡ് കോമഡി ചലച്ചിത്രം ആണ് ദി ക്രൂഡ്സ്. ഡ്രീം വർക്ക്‌ അനിമേഷൻ സ്റ്റുഡിയോ ആണ് ഇത് നിർമ്മിച്ചത്‌ .

നിക്കോളസ് കേജ് , എമ്മ സ്റ്റോൺ തുടങ്ങിയവർ ആണ് ഈ ചിത്രത്തിലെ കഥാപാത്രങ്ങൾക്ക് ശബ്ദം നല്കിയിടുള്ളത്.

ഈ ചലച്ചിത്രത്തെ ആസ്പദമാക്കി ഉള്ള വീഡിയോ ഗെയിം മാർച്ച്‌ 19, 2013 നു റിലീസ് ചെയ്തു .


</doc>
<doc id="239551" url="https://ml.wikipedia.org/wiki?curid=239551" title="പേർഷ്യൻ (പൂച്ച)">
പേർഷ്യൻ (പൂച്ച)

ഒരിനം വളർത്തു പൂച്ച ആണ്. നീണ്ട രോമങ്ങളും വട്ട മുഖവും പതിഞ്ഞ മൂക്കും ആണ് ഇവയുടെ പ്രതേകതകൾ. പത്തൊമ്പതാം നൂറ്റാണ്ട്‌ മുതൽ തന്നെ പ്രശസ്ത മാണ് ഈ ജെനുസിൽ പെട്ട പൂച്ചകൾ. ഇംഗ്ലീഷ്കാരാണ് ഇവയെ ആദ്യം ഉരുത്തിരിച്ച് എടുത്തത്‌. പേര് സൂചിപിക്കുന്നത് ഇവയോട് സാമ്യം ഉള്ള ഇറാനിയൻ പൂച്ചകളെ ആണ്, പേർഷ്യയിൽ നിന്നും ആണ് ഇവ ഉരുത്തിരിഞ്ഞത് എന്ന് തെളിയിക്കാൻ ജനിതക പരിശോധനകളിൽ സാധിച്ചിട്ടില്ല. 


</doc>
<doc id="239552" url="https://ml.wikipedia.org/wiki?curid=239552" title="കരോൾ ചുഴലിക്കാറ്റ്">
കരോൾ ചുഴലിക്കാറ്റ്

1954-ൽ അമേരിക്കയിലെ ന്യൂ ഇംഗ്ലണ്ടിൽ വൻ നാശം വിതച്ച ഒരു ഉഷ്ണമേഖല ചുഴലിക്കാറ്റാണ് കരോൾ ചുഴലിക്കാറ്റ്. ഓഗസ്റ്റ്‌ 25, 1954നു തുടങ്ങി മണിക്കൂറിൽ 185 കിലോമീറ്റർ വരെ വേഗത ആർജിച്ചു സെപ്റ്റംബർ 1 വരെ വീശിയടിച്ച ഈ കൊടുംകാറ്റ് വൻ നാശനഷ്ടങ്ങളാണ് ഉണ്ടാക്കിയത്. ആകെ 68 പേർ കൊല്ലപ്പെട്ടു. $460 മില്യൺ ഡോളർ നാശ നഷ്ടങ്ങൾ കണക്കാക്കുന്നു (1954 ലെ ഡോളർ നിരക്ക്).



</doc>
<doc id="239553" url="https://ml.wikipedia.org/wiki?curid=239553" title="രാരിച്ചൻ എന്ന പൗരൻ">
രാരിച്ചൻ എന്ന പൗരൻ

1956-ൽ പുറത്തിറങ്ങിയ മലയാള ചലച്ചിത്രമാണ് രാരിച്ചൻ എന്ന പൗരൻ. പരീക്കുട്ടിയുടെ ഉടമസ്ഥതയിലുള്ള ചന്ദ്രതാരാ പ്രൊക്ഷൻസാണ് ഈ ചിത്രം നിർമിച്ചത്. കഥയും സംഭാഷണവും ഉറൂബ് എഴുതി. പി. ഭാസ്കരൻ എഴുതിയ പാട്ടുകൾക്ക് കെ. രാഘവൻ ഈണം നൽകി. ഛായാഗ്രഹണം ബി.ജെ. റെഡിയും എഡിറ്റിംഗ് ടി.ആർ. ശ്രീനിവാസലുവും നിർവഹിച്ചു. വാഹിനി സ്റ്റുഡിയോവിൽ നിർമിച്ച് പി. ഭാസ്കരൻ സംവിധാനം നിർവഹിച്ച ഈ ചിത്രം 1956 ജനുവരി 26-ന് പ്രദർശനം തുടങ്ങി. പ്രസ്തുത ചിത്രം സെന്റ്ട്രൽ പിക്ചേഴ്സ് കോട്ടയം, തിരുവിതാംകൂർ ഭാഗത്തും ചന്ദ്രതാരാ പിക്ചേഴ്സ് കൊച്ചി, മലബാർ ഭാഗത്തും വിതരണം നടത്തി.നീലക്കുയിൽ എന്ന ചിത്രത്തിന് ശേഷം ഉറൂബിന്റെയും പി.ഭാസ്കരന്റേയും മുൻകൈയിൽ ഇറങ്ങിയ സിനിമയാണിത് എങ്കിലും മുൻ ചിത്രത്തിന്റെ വിജയം ഇതിനു നേടാനായില്ല.ജന്മിത്തത്തിന്റെ ചൂഷണത്തിന് ഇരയായി വീടും കുടുംബവും നഷ്ട്ടപ്പെടുന്ന രാരിച്ചൻ ജന്മിയെ വധിച്ചു പ്രതികാരം വീട്ടുന്നു.എന്നാൽ കോടതി അയാളെ തൂക്കി കൊല്ലാൻ വിധിക്കുന്നു.അതോടെ അയാളുടെ ഭാര്യ ഭ്രാന്തിയായി മാറുന്നു.കുട്ടികൾ അനാഥരാവുന്നു.

കെ.പി. ഉമ്മർ, കൊച്ചപ്പൻ, പി.എ. ലത്തീഫ്, കൊടുങ്ങല്ലൂർ വിലാസിനി, പ്രേമ, ശീമതി, കെ.പി.രാമൻ നായർ, കലാമണ്ഡലം കല്യാണിക്കുട്ടിയമ്മ, മൊയ്തീൻ ഖാൻ

ഗായത്രി ശ്രീകൃഷ്ണൻ<br>കെ. രാഘവൻ<br>മെഹബൂബ്<br>പി. ലീല<br>ശാന്ത പി. നായർ



</doc>
<doc id="239559" url="https://ml.wikipedia.org/wiki?curid=239559" title="മേഘസന്ദേശം (മലയാളചലച്ചിത്രം)">
മേഘസന്ദേശം (മലയാളചലച്ചിത്രം)

രാജസേനന്റെ സംവിധാനത്തിൽ 2001ൽ പുറത്തിറങ്ങിയ ഒരു ഹൊറർ ചലച്ചിത്രമാണ് മേഘസന്ദേശം. സുരേഷ് ഗോപി, സംയുക്ത വർമ്മ, രാജശ്രീ നായർ തുടങ്ങിയവരാണ് ഈ ചിത്രത്തിൽ പ്രധാന വേഷങ്ങളിൽ അഭിനയിച്ചിരിക്കുന്നത്. കെ. രാധാകൃഷ്ണനാണ് ഈ ചിത്രം നിർമിച്ചിരിക്കുന്നത്. എം.ജി. രാധാകൃഷ്ണൻ സംഗീതസംവിധാനവും. ഔസേപ്പച്ചൻ പശ്ചാത്തലസംഗീതവും നിർവഹിച്ചിരിക്കുന്ന ഈ ചിത്രത്തിൽ കെ.ജെ. യേശുദാസ്, കെ.എസ്. ചിത്ര, എം.ജി. ശ്രീകുമാർ തുടങ്ങിയവരാണ് ഗായകർ.


</doc>
<doc id="239567" url="https://ml.wikipedia.org/wiki?curid=239567" title="ഇൻകുനാബുല">
ഇൻകുനാബുല

പതിനഞ്ചാം നൂറ്റാണ്ടിന്റെ അന്ത്യഘട്ടത്തിൽ നിലവിലുണ്ടായിരുന്ന, പുനർമുദ്രണങ്ങളടക്കം അച്ചടിക്കപ്പെട്ട, നാൽപ്പതിനായിരത്തോളം കൃതികളുടെ രണ്ടുകോടിയോളം വരുന്ന പ്രതികളുടെ മൊത്തം പുസ്തകസമുച്ചയത്തിനെയാണു് ഇൻകുനാബുല എന്നു വിളിക്കുന്നതു് . അക്കാലത്തു് യൂറോപ്പിലെ മുന്നൂറോളം നഗരങ്ങളിലായി ആയിരത്തിഎഴുനൂറു് അച്ചുകൂടങ്ങളുണ്ടായിരുന്നു. ഇവയിൽ മൊത്തം അച്ചടിക്കപ്പെട്ട പുസ്തകങ്ങളാണു് 'ഇൻകുനാബുല'യിൽ അടങ്ങിയിരിക്കുന്നതു്.

പിള്ളത്തൊട്ടിൽ എന്നർത്ഥമുള്ള ലത്തീൻ പദത്തിൽ നിന്നാണു് ഇങ്കുനാബുല എന്ന ഇംഗ്ലീഷ് വാക്ക് ആവിർഭവിച്ചതു്. യൂറോപ്പിലെ ദേശീയഗ്രന്ഥശാലകളടക്കം എല്ലാ പ്രധാന ഗ്രന്ഥശാലകളിലും ഇൻകുനാബുലയുടെ മാതൃകകൾ ലഭ്യമാണു്.

ഇങ്കുനാബുലയിലെ പകുതിയോളം ഗ്രന്ഥങ്ങൾ മതം, ആത്മീയം, ആദർശം എന്നീ വിഷയങ്ങളെക്കുറിച്ചുള്ളവയായിരുന്നു. ഇതുകൂടാതെ, ക്രൈസ്തവസഭകളെക്കുറിച്ചുള്ള കൃതികളും ക്രിസ്ത്യൻ നിയമപാഠങ്ങളും അവയുടെ പുനർവ്യാഖ്യാനങ്ങളുമായി മറ്റൊരു പത്തു ശതമാനവും അച്ചടിപ്പുസ്തകങ്ങൾ ഉണ്ടായി. ഏകദേശം ഇരുപതു ശതമാനം മാത്രമാണു് സാഹിത്യസംബന്ധമായി ഉണ്ടായിരുന്നതു്. കൃതികളിൽ മുക്കാൽ പങ്കും ലത്തീൻ ഭാഷയിലായിരുന്നു രചിക്കപ്പെട്ടിരുന്നതു്. ഇംഗ്ലണ്ടും സ്പെയിനും മാത്രമാണു് സ്വന്തം ദേശീയഭാഷകളിൽ പുസ്തകങ്ങൾ അച്ചടിക്കാനും പ്രചരിപ്പിക്കാനും ഉത്സാഹിച്ചിരുന്നതു്.

വിജ്ഞാനവ്യാപനത്തിൽ അച്ചടി ഏറ്റവും പ്രമുഖമായ ഒരു മാദ്ധ്യമമായി മാറിയ കാലഘട്ടമായിരുന്നു ഇൻകുനാബുലയുടേതു്. അക്കാലം വരെയും യൂറോപ്പിലെ എല്ലാ രാജ്യങ്ങൾക്കും സമൂഹങ്ങൾക്കും സാമാന്യം പൊതുവായി ഉണ്ടായിരുന്ന സാംസ്കാരികപൈതൃകങ്ങൾ ഭൂരിഭാഗവും ലത്തീൻഭാഷയെ അടിസ്ഥാനമാക്കിയായിരുന്നു എന്നു പറയാം. ഭാരതത്തിൽ സംസ്‌കൃതകൃതികൾക്കെന്നപോലെ, ലത്തീൻ ഭാഷയിൽ എഴുതപ്പെട്ട കൃതികൾക്കു് അവിടെ സ്വമേധയാ ഒരു ഔന്നത്യം കൽപ്പിക്കപ്പെട്ടിരുന്നു.

കുറഞ്ഞ വിലയിൽ താരതമ്യേന സുലഭമായി ലഭിക്കാവുന്ന അച്ചടിച്ച പുസ്തകങ്ങൾ വന്നതോടെ, വിജ്ഞാനവ്യാപനം താഴേക്കിടയിലുള്ള സമൂഹത്തിലേക്കും ഇറങ്ങിവന്നു. ഇതോടെ, ഓരോ രാഷ്ട്രസമൂഹങ്ങളും തനതായ ചിന്താധാരകൾക്കു് ഊന്നൽ കൊടുത്തുകൊണ്ടു് സ്വന്തം ഭാഷാമണ്ഡലത്തിലൂടെത്തന്നെ അറിവുകളും ചിന്തകളും പങ്കുവെക്കാൻ തുടങ്ങി. ഫലത്തിൽ ഇതു മൂലം അവർക്കിടയിൽ പുതിയ ഭാഷാമതിലുകളും സ്വതന്ത്രസംസ്കാരധാരകളും സൃഷ്ടിക്കപ്പെട്ടു. ഈ വിധത്തിൽ വിവിധ യൂറോപ്യൻ ഭാഷകളുടെ സ്വതന്ത്രവികാസം ത്വരിതപ്പെടുത്തുവാൻ അച്ചടിച്ച പുസ്തകങ്ങൾ വളരെയധികം സഹായിച്ചു.

അതേ സമയം ഭൂഖണ്ഡങ്ങൾ തമ്മിലുള്ള ആശയവിനിമയങ്ങൾ വർദ്ധിപ്പിക്കുവാനും ഒപ്പം തന്നെ, ആഗോളക്രിസ്തുമതപ്രചാരണത്തിനും 'ഇൻകുനാബുല'യിലെ പുസ്തകസഞ്ചയം സഹായിച്ചു. കോളനി അധിഷ്ഠിത സാമ്രാജ്യത്വത്തിനു് ശക്തമായ അടിത്തറ പാകിയ ഒരു ഘടകം ഇൻകുനാബുലയായിരുന്നു.


</doc>
<doc id="239568" url="https://ml.wikipedia.org/wiki?curid=239568" title="ചെറുമാരൻ">
ചെറുമാരൻ

കേരളത്തിൽ വിരളമായി കാണപ്പെടുന്ന ഒരു കുഞ്ഞു പൂമ്പാറ്റയാണ് ചെറുമാരൻ(Small Cupid). .

പശ്ചിമഘട്ടത്തിലും മധ്യേ ഇന്ത്യയിലും ഇന്ത്യയുടെ വടക്കുകിഴക്കൻ മേഖലയിലും ശ്രീലങ്കയിലുമാണ് ഇവയെ കാണപ്പെടുന്നത്.

വരണ്ടയിടങ്ങളാണ് ഇവയ്ക്ക് കൂടുതൽ ഇഷ്ടം. മുളങ്കാടുകളിലും കുറ്റിക്കാടുകളും ആണ് പ്രധാന വാസസ്ഥലങ്ങൾ.

ചിറകുപുറത്തിനു വയലറ്റ് കലർന്ന മങ്ങിയ നീലനിറമാണ്.പെൺശലഭത്തിന്റെ തവിട്ട് നിറവുമാണ്.പിൻ ചിറകിന്റെ പുറത്ത് അറ്റത്തായി കാണുന്ന കറുത്തപുള്ളികൾക്ക് ഒരേവലിപ്പമാണ്.വെളുത്ത വലയമണിഞ്ഞ കറുത്തപുള്ളികളും ഇവയ്ക്കുണ്ട്.

വെളുത്തനിറത്തിലുള്ളതാണ് മുട്ട. വരിഞ്ഞയുടൻ ശലഭപ്പുഴുവിനു പിങ്ക് നിറമായിരിയ്ക്കും. പിന്നീട് ശലഭപ്പുഴു പച്ചയായിത്തീരും.



</doc>
<doc id="239577" url="https://ml.wikipedia.org/wiki?curid=239577" title="തിരൂർ നമ്പീശൻ">
തിരൂർ നമ്പീശൻ

കേരളത്തിലെ പ്രസിദ്ധനായ ഒരു കഥകളി സംഗീതജ്ഞനായിരുന്നു കലാമണ്ഡലം തിരൂർ നമ്പീശൻ എന്നറിയപ്പെട്ടിരുന്ന പുളിയിൽ നാരായണൻ നമ്പീശൻ (1942-1994). നിരവധി വേദികളിൽ ഇദ്ദേഹം കഥകളിപ്പദങ്ങൾ അവതരിപ്പിച്ചിട്ടുണ്ട്.

1942 മേയ് 14-ന് ഇന്നത്തെ മലപ്പുറം ജില്ലയിലെ തിരൂർ പട്ടണത്തിൽ പുളിയിൽ ദാമോദരൻ നമ്പീശന്റെയും നങ്ങേലി ബ്രാഹ്മണിയമ്മയുടെയും മൂത്ത മകനായാണ് നാരായണൻ നമ്പീശൻ ജനിച്ചത്. ഏഴാം വയസ്സിൽ കർണാടക സംഗീതം അഭ്യസിച്ചുതുടങ്ങി. എൻ.കെ. വാസുദേവ പണിക്കരായിരുന്നു ആദ്യ ഗുരു. 15 വയസ്സ് തികയും മുമ്പ് അദ്ദേഹത്തിന് തന്റെ മാതാപിതാക്കളെയും രണ്ട് അനുജന്മാരെയും നഷ്ടപ്പെട്ടിരുന്നു. അപ്പോഴേയ്ക്കും പണിക്കർ ശിഷ്യന്റെ കഴിവിന്റെ ആഴം മനസ്സിലാക്കിക്കഴിഞ്ഞിരുന്നു. അദ്ദേഹം പറഞ്ഞതനുസരിച്ച് സ്കൂൾ വിദ്യാഭ്യാസം അവസാനിപ്പിച്ച് 1957-ൽ നമ്പീശൻ കേരളകലാമണ്ഡലത്തിൽ കഥകളി ഗായകനാവാനുള്ള പരിശീലനം ആരംഭിച്ചു..

കലാമണ്ഡലത്തിൽ മാടമ്പി സുബ്രഹ്മണ്യൻ നമ്പൂതിരി, കലാമണ്ഡലം ശങ്കരൻ എമ്പ്രാന്തിരി, കലാമണ്ഡലം ഹൈദരലി എന്നിവർ സതീർത്ഥ്യരായിരുന്നു. കലാമണ്ഡലം നീലകണ്ഠൻ നമ്പീശൻ, ശിവരാമൻ നായർ, കാവുങ്ങൽ മാധവ പണിക്കർ തുടങ്ങിയ മഹാരഥന്മാരായിരുന്നു ഗുരുക്കന്മാർ. മൂന്ന് വർഷത്തെ പഠനത്തിനുശേഷം 1960-ൽ മാടമ്പിയോടൊപ്പം നമ്പീശൻ അരങ്ങേറ്റം കുറിച്ചു.

അരങ്ങേറ്റത്തിനുശേഷം സംഗീതവുമായി ഉപജീവനം തുടങ്ങിയ നമ്പീശൻ ആതവനാട് കറുത്തേടത്ത് സൗദാമിനി ബ്രാഹ്മണിയമ്മയെ വിവാഹം കഴിച്ചു. വിവാഹത്തിനുശേഷം ഭാര്യയുടെ ജന്മനാട്ടിലും പിന്നീട് ചെറുതുരുത്തി, മുതുതല, മംഗലാംകുന്ന് തുടങ്ങി പല സ്ഥലങ്ങളിലും ഇടക്കാലങ്ങളിൽ താമസിച്ചശേഷം ഒടുവിൽ ശ്രീകൃഷ്ണപുരത്ത് സ്ഥിരതാമസമാക്കി.

മൂന്നര പതിറ്റാണ്ട് നീണ്ടുനിന്ന കലാസപര്യയിൽ ആയിരക്കണക്കിന് വേദികളിൽ നമ്പീശൻ ഗായകനായിട്ടുണ്ട്. ഗുരുനാഥൻ കലാമണ്ഡലം നീലകണ്ഠൻ നമ്പീശനോടൊപ്പവും സുഹൃത്ത് കലാമണ്ഡലം ഉണ്ണികൃഷ്ണക്കുറുപ്പിനൊപ്പവും അദ്ദേഹം അവതരിപ്പിച്ച വേദികൾ ഏറെ ശ്രദ്ധേയമായിരുന്നു. ഇതിനിടയിൽ വിവിധ സ്ഥലങ്ങളിൽ സംഗീതാദ്ധ്യാപകനായും അദ്ദേഹം സേവനമനുഷ്ഠിച്ചിട്ടുണ്ട്. തന്റെ കലാലയമായ കേരള കലാമണ്ഡലത്തിൽ തുടങ്ങിയ അദ്ധ്യാപനം ഇരിങ്ങാലക്കുട ഉണ്ണായി വാര്യർ സ്മാരക കലാനിലയം, പറശ്ശിനിക്കടവ് മുത്തപ്പൻ കഥകളിയോഗം, പേരൂർ ഗാന്ധിസദനം, മുംബൈ, ഡൽഹിയിലെ ഇന്റർനാഷണൽ കഥകളി സെന്റർ തുടങ്ങിയ സ്ഥലങ്ങളിൽ അദ്ദേഹം തുടർന്നുപോന്നു. ആകാശവാണി കോഴിക്കോട് നിലയത്തിൽ പല തവണ അദ്ദേഹം കഥകളിപ്പദം അവതരിപ്പിച്ചിട്ടുണ്ട്. 

നമ്പീശൻ കദകളിപ്പദങ്ങളിലെ പുതിയ പരീക്ഷണങ്ങളെ എതിർത്തു. കഥകളിയിലെ കഥാപാത്രങ്ങൾക്ക് അനുയോജ്യമായ ഭാവം നൽകാൻ അതിലെ സംഗീതം പര്യാപ്തമാണെന്നായിരുന്നു അദ്ദേഹത്തിന്റെ നിലപാട്. 

തികഞ്ഞ ഇടതുപക്ഷ അനുഭാവിയായിരുന്ന നമ്പീശൻ പു.ക.സ.യിലെ സജീവപ്രവർത്തകനായിരുന്നു. പ്രശസ്ത കവി ഇയ്യങ്കോട് ശ്രീധരൻ രചിച്ച 'മാനവവിജയം' ആട്ടക്കഥയിൽ പ്രധാന ഗായകൻ നമ്പീശനായിരുന്നു. പുതിയ പ്രമേയമായിരുന്നിട്ടും കഥകളിസംഗീതം അതിന്റെ പൂർണ്ണതയിൽ കൊണ്ടുവരാൻ അദ്ദേഹം ശ്രദ്ധിച്ചു. 

. 1994 ഓഗസ്റ്റ് 8-ന് തന്റെ ജീവിതത്തിലെ അവസാന സംഗീത ക്ലാസ്സ് പൂമുള്ളി മനയിൽ വച്ചുനടത്തിയ അദ്ദേഹം രണ്ടുദിവസങ്ങൾക്കുശേഷം (ഓഗസ്റ്റ് 10) തന്റെ 54-ആം വയസ്സിൽ ശ്രീകൃഷ്ണപുരത്തെ വീട്ടിൽ വച്ച് മസ്തിഷ്കാഘാതത്തെത്തുടർന്ന് അന്തരിച്ചു. .



</doc>
<doc id="239578" url="https://ml.wikipedia.org/wiki?curid=239578" title="കളർകോട് മഹാദേവക്ഷേത്രം">
കളർകോട് മഹാദേവക്ഷേത്രം

ആലപ്പുഴ ജില്ലയിൽ (കേരളം, ഇന്ത്യ) നഗരാതൃത്തിക്കുള്ളിൽ കളർകോട് സ്ഥിതിചെയ്യുന്ന അതിപുരാതന ക്ഷേത്രമാണ് കളർകോട് മഹാദേവക്ഷേത്രം. കല്ലിക്രോഢ മഹർഷി പരമശിവനെ തപസ്സുചെയ്തു ഭഗവാൻ സ്വയഭൂവായി പ്രത്യക്ഷപ്പെട്ടു ഇവിടെ ദർശന മരുളുന്നുവെന്നാണ് ഇവിടുത്തെ ഐതിഹ്യം. തിരുവിതാംകൂർ ദേവസ്വം ബോർഡിലുള്ള ഈ ക്ഷേത്രത്തിലെ പ്രധാന മൂർത്തി കിഴക്കു ദർശനത്തോടുകൂടിയ മഹാദേവനാണ്.

കല്ല്യക്രോഢ മഹർഷിയ്ക്കു സ്വയംഭൂവായി ശ്രീമഹാദേവൻ ദർശനം നൽകുകയും തുടർന്ന് മഹർഷി ശിവപ്രീതിക്കായി അവിടെ താമസിച്ച് പൂജ നടത്തുകയും ചെയ്തുവെന്നാണ് ഐതിഹ്യം. അദ്ദേഹം ശിവപൂജ നടത്തിയ സ്ഥലം മഹർഷിയുടെ ബഹുമാനാർത്ഥം കല്ലിക്രോഢപുരം എന്നറിയപ്പെട്ടു. പില്ക്കാലത്ത് കല്യക്രോഡപുരം ലോപിച്ച് കല്ലിക്രോഢും പിന്നീട് കളർകോഡുമായി മാറിയതായാണ് ഐതിഹ്യം.

കളർകോട് മഹാദേവക്ഷേത്രം കിഴക്കു ദർശനമാണ്. ദേശീയപാത - 47 ലെ കളർകോട് ജംഗ്ഷനിൽ നിന്നും ഒരു കിലോമീറ്റർ കിഴക്കായി ആലപ്പുഴ - ചങ്ങനാശ്ശേരി റോഡിനു തെക്കു ഭാഗത്തായി ക്ഷേത്രം സ്ഥിതിചെയ്യുന്നു. പടിഞ്ഞാറേ മതിൽക്കെട്ട് വഴിക്ഷേത്രത്തിനുള്ളിൽ പ്രവേശിക്കുന്നിടത്ത് ഒരു അലങ്കാര ഗോപുരം അടുത്തിടയ്ക്ക് പണിതീർത്തിട്ടുണ്ട്. വിശാലമായ മതിൽക്കകത്ത് വടക്കുഭാഗത്തായി ക്ഷേത്രക്കുളവും അതിനോട് ചേർന്ന് ഊട്ടുപുരയും കാണാം. വിളക്കുമാടത്തറയോടുകൂടിയ നാലമ്പലം കമനീയമായി പണികഴിപ്പിച്ചിട്ടുണ്ട്. അമ്പലവട്ടവും അതിനോട് ചേർന്നുള്ള ബലിക്കൽപ്പുരയും പുരാതന കേരളീയ ശൈലിയിൽതന്നെയാണ് നിർമ്മിച്ചിരിക്കുന്നത്. അതിനു മുൻപിലായി ചെമ്പുപാളികളാൽ പൊതിഞ്ഞ കൊടിമരവും കിഴക്കുവശത്തായി വലിയ ആനക്കൊട്ടിലും കളർകോട് ക്ഷേത്രത്തെ മഹാക്ഷേത്രമാക്കിമാറ്റുന്നു. നാലമ്പലം കടന്ന് അകത്തു പ്രവേശിക്കുമ്പോൾ ചതുര ശ്രീകോവിൽ കാണാം. സ്വയുംഭൂവാണ് ഇവിടെ പ്രതിഷ്ഠ. ശ്രീകോവിലിന്റെ മുകൾഭാഗം ചെമ്പുപാളികൾ പൊതിഞ്ഞു ഭംഗിയാക്കിയിട്ടുണ്ട്.


</doc>
<doc id="239579" url="https://ml.wikipedia.org/wiki?curid=239579" title="ഇന്നർ ടൈറ്റിൽ">
ഇന്നർ ടൈറ്റിൽ

ഗവ  എൽ പി സ്കൂൾ  ആനപ്പന്തി

സ്കൂൾ  ചരിത്രം 

1950 കൾ കുടിയേറ്റ കർഷകരുടെ പ്രവേശന കാലം  പരിസരത്തെ പുഴകളകൾക്കും  തോടുകൾക്കും പാലങ്ങൾ ഇല്ലാതിരുന്നതിനാൽ ഒറ്റപെട്ടു വികസനം എത്തിനോക്കാത്ത കാടും കാട്ടു  മൃഗങ്ങളും  നിറഞ്ഞ ഇരുളടഞ്ഞ ഭൂ പ്രദേശം. കൂപ്പിൽ തടി വലിക്കാൻ എത്തുന്ന ആനകൾക്ക് പന്തി ഒരുക്കി  ആന പന്തി ആയി . കാട്ടു മൃഗങ്ങളോടും മണ്ണിനോടും  മലബനിയോടും മല്ലടിച്ചു , കാടു വെട്ടിത്തെളിച്ചു ജീവിതം കരുപിടിപ്പിച്ച  ആദികാല കുടിയേറ്റ കർഷകരുടെ ത്യ ഗോഉജ്ജലമായ ജീവിത കഥ പുതു തലമുറക്ക് സങ്കല്പാതീതമാണ്. പരാതീനതകളാൽ നട്ടംതിരിയുന്നതിനിടയിലും ആദരണീയനായ ശ്രീ ചെറിയാൻ   കാഞ്ഞമല   ആനപ്പന്തി ഗ്രാമത്തിന്റെ ഹൃദ്‌യ ഭാഗത്തു  സംഭാവനയായി നൽകിയ സെന്റ്‌  സ്ഥലത്തു  അദ്യേഹത്തോടപ്പം ചേർന്ന  ശ്രീ കുരുവിള പട്ടമന , ശ്രീ ജോസഫ്  വലിയത്തൊട്ടിയിൽ , ശ്രീ ലൂക്ക കൊച്ചുമല  മുതലായവരുടെ നേതൃത്ത്വ ത്തിൽ; കൈ കോർത്ത  ഒരു വലിയ സമൂഹത്തിന്റെ  കഠിനാദ്ധ്യാനത്തിന്റെയയുംത്യാഗത്തിന്റെയ്യും  സ്വപ്നത്തിന്റെയും  സാക്ഷാത്കാരമായി  മദറാസ് ജില്ലാ ബോർഡിന്റെ  കീഴിൽ 1956 ആഗസ്ത്  13 തിയതി ആനപ്പന്തി ബോർഡ് എൽ പി സ്കൂൾ  എന്ന നാമദേയത്തിൽ  ഈ സ്കൂൾ സ്ഥാപിതമായി . ആ വര്ഷം  തന്നെ  പ്രവേശനം  നേടിയ വിവിധ പ്രായക്കാരായ  56 ബാലിക ബാലന്മാർക്  ആദ്യാക്ഷരം പകർന്നുനൽകാൻ  ഒരേഒരു അദ്ധ്യാപകൻ  മാത്രമേ  ഉണ്ടായിരുന്നുള്ളു

    60  കളിലും 70 കളിലും സ്കൂളിലെ കുട്ടികളുടെ എണ്ണത്തിൽ ഏറെ പുരോഗതി ഉണ്ടാകുകയും  നാലു ക്ലാസ്സുകളിയായി  രണ്ടു ഡിവിഷൻ വീതം ഇരുനൂറു കുട്ടികളിലേറെയായി സ്കൂൾ സ്ട്രെങ്ത്  വർധിക്കുകയും ചെയ്തിരുന്നു എന്നാൽ റോഡ് പാലം വാഹനങ്ങൾ  മുതലായ വികസന പരിപാടികളും ചുറ്റുപാടുമായി ഇംഗ്ലീഷ് മീഡിയം സ്കൂളുകളുടെ ആവിർഭാവവും  സ്കൂൾ അഡ്മിഷന് സാരമായി ബാധിക്കുകയും 2013-2014    വര്ഷം ആകെ 30  കുട്ടികൾ എന്നതിലേക്ക് സ്കൂൾ സ്ട്രെങ്ത് താഴുകയും ഉണ്ടായി . പഞ്ചായത്തിലെ ഏക  സർക്കാർ വിദ്യാലയമായ ഇതിനെ  ഈ ശോചനീയാവസ്ഥയിൽ നിന്നും  കരകയറ്റുവാനുള്ള പഞ്ചായത്തിന്റെയും  രക്ഷിതാക്കളുടെയും അധ്യാപകരുടെയും  കൂട്ടായ ശ്രമഫലമായി  നടപ്പുവർഷം 2016-2017 സ്കൂൾ അഡ്മിഷനിൽ നേരിയ പുരോഗതി കൈവരച്ചു സ്ട്രെങ്ത് 36 യെന്ന അവസ്ഥയിൽ എത്തി നില്കുന്നു  .


</doc>
<doc id="239585" url="https://ml.wikipedia.org/wiki?curid=239585" title="ആൽഫബെത്തും ഗ്രാൻഡോണിക്കോ മലബാറിക്കം">
ആൽഫബെത്തും ഗ്രാൻഡോണിക്കോ മലബാറിക്കം

ഒറ്റയ്ക്കൊറ്റയ്ക്കു് പ്രത്യേകം തയ്യാറാക്കിയ 'ജംഗമാച്ചുകൾ'(movable type) ഉപയോഗിച്ച് മലയാളം അക്ഷരങ്ങൾ ആദ്യമായി അച്ചടിച്ച പുസ്തകമാണ് ആൽഫബെത്തും ഗ്രാൻഡോണിക്കോ മലബാറിക്കം. ആൽഫബെത്തും ഗ്രാൻഡോണിക്കോ മലബാറിക്കം സൈവ് സംസ്കൃതോണിക്കം (Alphabetum grandonico-malabaricum sive samscrudonicum) എന്നാണ് പുസ്ത്കത്തിന്റെ മുഴുവൻ പേര്. മലയാള ലിപികളുടെ വ്യത്യസ്തമായ മാതൃകകളെക്കുറിച്ച് ചർച്ചചെയ്തു് അവതരിപ്പിക്കുന്ന ആദ്യത്തെ കൃതിയാണ്.
ക്ലെമന്റ് പാതിരിയാണ് ഇതിന്റെ രചയിതാവ്.

ആല്ഫബെത്തും എന്ന ചുരുക്കപ്പേരിൽ അറിയപ്പെടുന്ന ഈ ഗ്രന്ഥം 1772-ൽ റോമിലെ കോൺഗ്രഗേഷ്യോ ഡി പ്രൊപ്പഗാന്റാ ഫൈഡേ എന്ന അച്ചുകൂടത്തിൽ നിർമ്മിക്കപ്പെട്ടു. 16x10 സെ.മീ. വലിപ്പത്തിൽനൂറു പേജുകളുള്ള ലത്തീൻ ഭാഷയിൽ എഴുതപ്പെട്ട ഈ പുസ്തകത്തിന്റെ അവതാരിക എഴുതിച്ചേർത്തതു് അച്ചുകൂടം മാനേജരായിരുന്ന ജോൺ ക്രിസ്റ്റോഫർ അമദാത്തിയസ് ആയിരുന്നു. 28 പേജുകൾ വരുന്ന ഈ അവതാരികയിൽ മലയാളത്തിലെ ഏറ്റവും ആദ്യത്തെ മുദ്രണത്തെക്കുറിച്ചുള്ള ചില വിവരങ്ങൾ പരാമർശിക്കപ്പെട്ടിട്ടുണ്ടു്.
ഗ്രന്ഥമലയാളം അഥവാ സംസ്കൃതം അക്ഷരമാല മലബാർ പ്രദേശത്തു് ഉപയോഗിച്ചുവരുന്ന മൂന്നു ലിപിവിന്യാസരീതികളിൽ ഒന്നാണെന്നു് അമദാത്തിയസ് സൂചിപ്പിച്ചിരിക്കുന്നു. പതിനാറു സ്വരങ്ങളും 35 വ്യഞ്ജനങ്ങളും അടങ്ങുന്ന 51 അടിസ്ഥാനലിപികളാണു് ഭാഷയിലുള്ളതെന്നും എന്നാൽ അച്ചടിയുടെ ആവശ്യത്തിനു് ഇവയെ ഉൾച്ചേർത്ത 1128 അച്ചുകൾ വാർത്തെടുക്കേണ്ടി വരുന്നുവെന്നും അദ്ദേഹം എഴുതിയിട്ടുണ്ടു്. അവതാരിക അവസാനിക്കുന്നതു് "അലക്സാൻഡ്രിയയിലെ ക്ലമന്റ് പിയാനിയൂസ് ഈ ഭാഷയിലേക്കു വിവർത്തനം ചെയ്ത ക്രിസ്തീയ വേദസാരം നമ്മുടെ അച്ചുകൂടം ഉദ്വേഗത്തോടെ പ്രതീക്ഷിച്ചുകൊണ്ടിരിക്കുന്നു" എന്ന സൂചനയോടെയാണു്. ഈ വാക്യത്തിൽ ഉദ്ദേശിക്കുന്ന ക്രിസ്തീയവേദസാരം തന്നെയാണു് സംക്ഷേപവേദാർത്ഥം.

റോമിൽ നിർമ്മിച്ച മലയാളം അച്ചുകളുപയോഗിച്ച് ആദ്യമായി അച്ചടിച്ച പുസ്തകമാണു് ആല്ഫബെത്തും എന്ന വസ്തുതയും ഈ അവതാരികയിൽ കാണാം.

ആല്ഫബെത്തും സംക്ഷേപവേദാർത്ഥവും അച്ചടിക്കാൻ ഉപയോഗിച്ച 'റോമൻ' അച്ചുകൾ പൗലിനോസ് പാതിരിയുടെ സിദ്ധരൂപം സ്യു ഗ്രമാറ്റിക്ക സംസ്കൃതോണിക്ക (sidharubham seu Grammatica samscradonica - 1790), സെന്റം അഡാജിയ മലബാറിക്ക (centum Adagia Malabarica -1791) എന്നീ ഗ്രന്ഥങ്ങളിലും പിന്നീട് ഉപയോഗിച്ചിട്ടുണ്ടു്.

ഹോർത്തൂസ് മലബാറിക്കൂസ്

ആൽഫബെത്തും ഗ്രന്ഥത്തിന്റെ പ്രതി ഗൂഗിൾ ബുൿസിൽ


</doc>
<doc id="239587" url="https://ml.wikipedia.org/wiki?curid=239587" title="ചെറുപൈതങ്ങൾക്ക ഉപകാരാർത്ഥം ഇംക്ലീശിൽനിന്ന പരിഭാഷപ്പെടുത്തിയ കഥകൾ">
ചെറുപൈതങ്ങൾക്ക ഉപകാരാർത്ഥം ഇംക്ലീശിൽനിന്ന പരിഭാഷപ്പെടുത്തിയ കഥകൾ

ബെഞ്ചമിൻ ബെയ്‌ലി പരിഭാഷപ്പെടുത്തി, 1824-ൽ കോട്ടയം സി.എം.എസ്. പ്രസ്സിൽ നിന്ന് അച്ചടിച്ച് പ്രസിദ്ധീകരിച്ച ഒരു പുസ്തകമാണ് ചെറുപൈതങ്ങൾക്ക ഉപകാരാർത്ഥം ഇംക്ലീശിൽനിന്ന പരിഭാഷപ്പെടുത്തിയ കഥകൾ. ഇതുവരെ ലഭ്യമായ തെളിവുകളനുസരിച്ച് കേരളത്തിൽ അച്ചടിച്ച ആദ്യത്തെ മലയാള പുസ്തകം ഇതാണ് . ഈ കൃതി ചെറുപൈതങ്ങൾ എന്ന ചുരുക്കപ്പേരിലും അറിയപ്പെടുന്നു. ഇത് മലയാളത്തിലെ ആദ്യ ബാലസാഹിത്യകൃതിയായും കണക്കാക്കപ്പെടുന്നു. 

1980 വരെ, കോട്ടയം സി.എം.എസ് പ്രസ്സിൽ നിന്ന് 1829-ൽ ഇറങ്ങിയ മലയാളം ബൈബിൾ "പുതിയ നിയമം" ആയിരുന്നു കേരളത്തിലെ ആദ്യത്തെ മലയാളഅച്ചടി പുസ്തകം എന്ന് കരുതിയിരുന്നത്. ജോർജ്ജ് ഇരുമ്പയം ആണ് ചെറുപൈതങ്ങളുടെ വിവരങ്ങൾ കണ്ടെത്തുന്നത്. 1824ൽ അച്ചടിച്ച ഒരു മലയാളപുസ്തകം ബ്രിട്ടീഷ് മ്യൂസിയം ലൈബ്രറിയിൽ ഉണ്ട് എന്ന് ബ്രിട്ടീഷ് മ്യൂസിയം ലൈബ്രറിയുമായി നടത്തിയ കത്തിടപാടുകളിലൂടെ മനസ്സിലാക്കിയ ജോർജ്ജ് ഇരുമ്പയം അതിനെ കുറിച്ച് പ്രസിദ്ധീകരിച്ച ലേഖനമാണ് ഈ പുസ്തകത്തിന്റെ വിവരം പുറത്ത് കൊണ്ട് വന്നത്. 



</doc>
<doc id="239588" url="https://ml.wikipedia.org/wiki?curid=239588" title="പി. ഉണ്ണികൃഷ്ണൻ">
പി. ഉണ്ണികൃഷ്ണൻ

കർണാടക സംഗീതജ്ഞൻ, ചലച്ചിത്രപിന്നണിഗായകൻ എന്നീ നിലകളിൽ പ്രശസ്തനാണ് പി. ഉണ്ണികൃഷ്ണൻ. കാതലൻ എന്ന തമിഴ് ചലച്ചിത്രത്തിൽ പാടിയ ആദ്യ ഗാനത്തിന് ദേശീയ അവാർഡ് നേടിയിട്ടുണ്ട്.

പാലക്കാട് ജില്ലയിൽ കെ.രാധാകൃഷ്ണന്റേയും ഡോ:ഹരിണി രാധാകൃഷ്ണന്റേയും മകനായ ഉണ്ണികൃഷ്ണൻ 1966 ജൂലൈ ഒമ്പതിനാണ് ജനിച്ചത്.


</doc>
<doc id="239590" url="https://ml.wikipedia.org/wiki?curid=239590" title="ഹെൻ‌റി കിസിഞ്ജർ">
ഹെൻ‌റി കിസിഞ്ജർ

ഹെൻ‌റി കിസിഞ്ജർ(Henry Alfred Kissinger (; ജനനസമയത്തെ നാമധേയം ഹെയ്ൻസ് ആൽഫ്രഡ് കിസിഞ്ജർ on മേയ് 27, 1923) സമാധാനത്തിനുള്ള നോബൽ സമ്മാനജേതാവും അമേരിക്കൻ ദേശീയ സുരക്ഷാ ഉപദേഷ്ടാവും സ്റ്റേറ്റ് സെക്രട്ടറിയും ആയിരുന്നു. ജർമനിയിൽ ജനിച്ച അദ്ദേഹം 1969 - 1977 കാലഘട്ടത്തിൽ അമേരിക്കൻ ഐക്യനാടുകളുടെ വിദേശകാര്യനയത്തിൽ പ്രധാനപങ്കുവഹിച്ചു. ശീതയുദ്ധകാലത്ത് സോവിയറ്റ് യൂണിയനുമായുള്ള സംഘർഷത്തിൽ അയവുവരുത്തിയ ഡീറ്റെ(Détente) നയം, ചൈനയുമായുള്ള ബന്ധങ്ങൾ പുനഃസ്ഥാപിക്കൽ, വിയറ്റ്നാം യുദ്ധത്തിന്റെ അവസാനം കുറിച്ച് പാരീസ് സമാധാന ഉടമ്പടി എന്നിവയിൽ കിസിഞ്ജർ പ്രധാന പങ്ക് വഹിച്ചു. പാരീസ് സമാധാന ഉടമ്പടിയിൽ ഉൾക്കൊണ്ടിട്ടുള്ള വെടിനിർത്തൽ നടപ്പിലാക്കാൻ പരിശ്രമിച്ചതിന് 1973-ൽ ഉത്തര വിയറ്റ്നാം പോളിറ്റ് ബ്യൂറൊ അംഗമായ ലെ ഡക് തൊ,കിസിഞ്ജർ എന്നിവർക്ക് നോബൽ സമ്മാനം നൽകപ്പെട്ടു, എന്നാൽ തൊ ഈ പുരസ്കാരം സ്വീകരിച്ചില്ല.


</doc>
<doc id="239592" url="https://ml.wikipedia.org/wiki?curid=239592" title="ഡാർഫർ">
ഡാർഫർ

493,180 ചതുരശ്ര കിലോമീറ്റർ വിസ്തീർണമുള്ള ഡാർഫർ പ്രവിശ്യ പടിഞ്ഞാറൻ സുഡാനിലാണ് സ്ഥിതി ചെയ്യുന്നത്. മറാ അഗ്നിപർവത മേഖല ഒഴിച്ചു നിർത്തിയാൽ ഈ പ്രദേശം താരതമ്യേന പരന്ന മേഖലയാണ്. സുഡാന്റെ ഇതരഭാഗങ്ങളിലെന്ന പോലെ ഡാർഫറിലെയും പ്രധാന വരുമാന മാർഗ്ഗം ധാന്യങ്ങൾ, പഴങ്ങൾ, പുകയില എന്നിവയുടെ കൃഷിയാണ്. കിഴക്കൻ ഡാർഫറിൽ കാലി വളർത്തലും ഒരു പ്രധാന വരുമാനമാർഗ്ഗമാണ്. ഡാർഫർ പ്രവിശ്യയെ മൂന്നു ഉപവിഭാഗങ്ങളായി തിരിച്ചിരിയ്ക്കുന്നു. ഘർബ് ഡാർഫര്, ജനുബ് ഡാർഫർ, ഷമൽ ഡാർഫർ എന്നിവയാണവ.


</doc>
<doc id="239595" url="https://ml.wikipedia.org/wiki?curid=239595" title="കേരളത്തിലെ കമ്മ്യൂണിസ്റ്റ് പ്രസ്ഥാനം">
കേരളത്തിലെ കമ്മ്യൂണിസ്റ്റ് പ്രസ്ഥാനം

കേരളത്തിൽ കമ്മ്യൂണിസ്റ്റ് പ്രസ്ഥാനം പിറവി കൊള്ളുന്നത് 1937 ൽ കോഴിക്കോടുള്ള തിരുവണ്ണൂരിൽ വച്ചു നടന്ന യോഗത്തോടെയാണ്. കോൺഗ്രസ്സ് സോഷ്യലിസ്റ്റ് പാർട്ടിയിലെ നാലംഗങ്ങളും, ഇന്ത്യൻ കമ്മ്യൂണിസ്റ്റ് പാർട്ടിയിലെ ഒരു കേന്ദ്ര കമ്മറ്റിയംഗവുമാണ് ഈ ആദ്യ യോഗത്തിൽ സംബന്ധിച്ചത്. 1931 ൽ തിരുവനന്തപുരത്ത് ഇന്ത്യൻ കമ്മ്യൂണിസ്റ്റ് ലീഗ് രൂപം കൊണ്ടിരുന്നുവെങ്കിലും ഇതിനെ മാർക്സിസ്റ്റ്-ലെനിസിസ്റ്റുകാർ ഒരു യഥാർത്ഥ കമ്മ്യൂണിസ്റ്റ് പ്രസ്ഥാനമായി അംഗീകരിച്ചിരുന്നില്ല. പാർട്ടി കെട്ടിപ്പടുക്കേണ്ടത് മുകളിൽ നിന്നുമാണ് എന്ന തത്ത്വം അംഗീകരിച്ചിരുന്നതുകൊണ്ടാണ് ഇത്. 1934 ൽ ഇന്ത്യൻ നാഷണൽ കോൺഗ്രസ്സിലെ ഇടതുപക്ഷ ചിന്താഗതിക്കാർ ചേർന്ന് കോൺഗ്രസ്സ് സോഷ്യലിസ്റ്റ് പാർട്ടി രൂപീകരിച്ചിരുന്നു, പക്ഷേ ഈ പാർട്ടി രൂപവത്കരിക്കുന്ന സമയത്ത് കമ്മ്യൂണിസത്തെക്കുറിച്ച് സ്ഥാപകനേതാക്കൾക്ക് കേട്ടറിവു മാത്രമേ ഉണ്ടായിരുന്നുള്ളു.

1939 ൽ പിണറായി സമ്മേളനത്തോടെയാണ് കേരളത്തിൽ കമ്മ്യൂണിസ്റ്റ് പ്രസ്ഥാനം ഔദ്യോഗികമായി രൂപം കൊള്ളുന്നത്. ഈ സമ്മേളനത്തോടെ കേരളത്തിലെ കോൺഗ്രസ്സ് സോഷ്യലിസ്റ്റ് പാർട്ടി അംഗങ്ങൾ എല്ലാം തന്നെ കമ്മ്യൂണിസ്റ്റുകാരായി മാറി. ദത്ത്-ബ്രാഡ്ലെ തിസീസ് പ്രകാരം, കോൺഗ്രസ്സ് സോഷ്യലിസ്റ്റ് പാർട്ടിയുമായി യോജിച്ചു പ്രവർത്തിക്കാൻ ഭാരതത്തിലെ കമ്മ്യൂണിസ്റ്റ് ഘടകം തീരുമാനിച്ചു. ഇതിന്റെ തുടർനടപടി എന്നോണം കമ്മ്യൂണിസ്റ്റ് പാർട്ടി കേന്ദ്ര കമ്മറ്റി അംഗമായ പി. സുന്ദരയ്യ കേരളത്തിലെ കോൺഗ്രസ്സ് സോഷ്യലിസ്റ്റ് നേതാക്കളായ പി.കൃഷ്ണപിള്ളയേയും, ഇ.എം.എസ്സ്. നമ്പൂതിരിപ്പാടിനേയും തുടർച്ചയായി കണ്ടു സംസാരിക്കാൻ തുടങ്ങി. ഒരു സാധാരണ കർഷക കുടുംബത്തിൽ ജനിച്ചു വളർന്ന കൃഷ്ണപിള്ള തൊഴിലാളി വർഗ്ഗത്തിന്റെ ക്ഷേമത്തിനു വേണ്ടിയുള്ള ആശയങ്ങളോട് വേഗത്തിൽ അടുത്തു.

ഒരു മാറ്റത്തിനു വേണ്ടി ആഗ്രഹിച്ചിരുന്ന കോൺഗ്രസ്സ് സോഷ്യലിസ്റ്റ് പാർട്ടി അംഗങ്ങളുടെ ഇടയിലേക്കാണ് കമ്മ്യൂണിസ്റ്റ് പാർട്ടി ഓഫ് ഇന്ത്യയുടെ കേന്ദ്ര കമ്മറ്റി അംഗങ്ങളായ പി.സുന്ദരയ്യയും, എസ്.വി.ഘാട്ടെയും കമ്മ്യൂണിസ്റ്റ് ചിന്താഗതികളുമായി എത്തുന്നത്. ഭാരതത്തിൽ കമ്മ്യൂണിസം പ്രചരിപ്പിക്കാനായി കോൺഗ്രസ്സിലെ ഇടതുപക്ഷ ചിന്താഗതിക്കാരായ ആളുകൾ രൂപീകരിച്ച കോൺഗ്രസ്സ് സോഷ്യലിസ്റ്റ് പാർട്ടിയുമായി കൂട്ടുകൂടുക എന്ന ഒരു പ്രമേയം കമ്മ്യൂണിസ്റ്റ് പാർട്ടി കേന്ദ്ര നേതൃത്വം അംഗീകരിച്ചിരുന്നു. ഇതിനു വേണ്ടി നിയോഗിക്കപ്പെട്ടത് പി.സുന്ദരയ്യയും, ഘാട്ടേയും ആയിരുന്നു. ഇവർ കേരളത്തിലേക്ക് തുടർച്ചയായ സന്ദർശനങ്ങൾ നടത്തി. 1936 ജനുവരിയിൽ ഇ.എം.എസ്സ് നമ്പൂതിരിപ്പാടിനെ ഘാട്ടേയും, സുന്ദരയ്യയും ചേർന്ന് കമ്മ്യൂണിസ്റ്റ് പാർട്ടിയിൽ ചേർത്തു. ഇതോടെ രഹസ്യമായെങ്കിലും കേരളത്തിൽ കമ്മ്യൂണിസ്റ്റ് പ്രവർത്തനം തുടങ്ങി. കമ്മ്യൂണിസത്തിലേക്ക് ആകർഷിക്കപ്പെടുന്ന കേരളത്തിലെ നേതാക്കൾക്ക് നേതൃത്വം കൊടുക്കാൻ ഒരു സമിതി രൂപീകരിക്കാൻ കമ്മ്യൂണിസ്റ്റ് പാർട്ടി കേന്ദ്ര കമ്മറ്റി തീരുമാനിച്ചു. ഇതിന്റെ ഭാഗമായി കോഴിക്കോടുള്ള തിരുവണ്ണൂരിൽ വെച്ചു നടന്ന ഒരു യോഗത്തിൽ ഇ.എം.എസ്സ്, പി. കൃഷ്ണപിള്ള, കെ. ദാമോദരൻ, എൻ.സി. ശേഖർ എന്നിവരും കേന്ദ്ര കമ്മറ്റിയിൽ നിന്നുള്ള എസ്.വി.ഘാട്ടേയും ചേർത്ത് ഒരു അഞ്ചംഗ കമ്മറ്റി രൂപീകരിക്കുകയുണ്ടായി. കോൺഗ്രസ്സ് സോഷ്യലിസ്റ്റുകാർക്കിടയിൽ ഒരു അടിത്തറ സൃഷ്ടിച്ചെടുക്കുന്നതുവരെ ഈ പാർട്ടിയെ പരസ്യമായി കമ്മ്യൂണിസ്റ്റ് പാർട്ടി എന്നു വിളിക്കേണ്ടതില്ല എന്ന് സമിതിയിൽ തീരുമാനമായി. 

പാർട്ടി രൂപവത്കരണത്തെക്കുറിച്ച് 1990ൽ രചിച്ച കേരളചരിത്രം മാർക്സിസ്റ്റ് വീക്ഷണത്തിൽ എന്ന വിഖ്യാത കൃതിയിൽ ഇ എം എസ് ഇപ്രകാരം പറയുന്നു,[...] കോൺഗ്രസ് സോഷ്യലിസ്റ്റ് പാർട്ടിക്കകത്തെ ആഭ്യന്തരസമരം കൂടുതൽ രൂക്ഷമായതോടുകൂടി, കേരളത്തിലെ സോഷ്യലിസ്റ്റണികൾ ഒന്നടങ്കം സോവിയറ്റ് അനുകൂലവും കമ്യൂണിസ്റ്റ് അനുകൂലവുമായ ഇടതുപക്ഷത്തെ അനുകൂലിക്കുകയും സോവിയറ്റ് വിരുദ്ധവും കമ്യൂണിസ്റ്റ് വിരുദ്ധവുമായ വലതുപക്ഷത്തെ എതിർക്കുകയും ചെയ്യുന്ന നിലപാട് സ്വീകരിച്ചു. കൂടാതെ കോൺഗ്രസ് സോഷ്യലിസ്റ്റ് പാർട്ടിയുടെ ഏറ്റവും ഉന്നതരായ ചില പ്രവിശ്യാനേതാക്കന്മാരുൾപ്പെടുന്ന വ്യക്തമായ ഒരു കമ്യൂണിസ്റ്റ് സംഘടന 1937-ൽ കേരളത്തിൽ രൂപീകരിക്കപ്പെടുകയും ചെയ്തു. 1938-39കളിൽ ഈ ഗ്രൂപ്പ് നടത്തിയ പ്രവർത്തനത്തിൻ്റെയും അതോടൊപ്പം രണ്ടാം ലോകമഹായുദ്ധം പൊട്ടിപ്പുറപ്പെട്ടതിനെ തുടർന്ന് കമ്യൂണിസ്റ്റ് നയങ്ങളും സോഷ്യലിസ്റ്റ് നയങ്ങളും തമ്മിൽ നടന്ന ഏറ്റുമുട്ടലിൻ്റെയും ഫലമായി 1940-ൽ കേരളത്തിലെ കോൺഗ്രസ് സോഷ്യലിസ്റ്റ് പാർട്ടി കമ്യൂണിസ്റ്റ് പാർട്ടിയായി രൂപാന്തരപ്പെട്ടു. 

1939 ൽ രണ്ടാം ലോക മഹായുദ്ധം പൊട്ടിപ്പുറപ്പെട്ടതോടെ കോൺഗ്രസ്സ് സോഷ്യലിസ്റ്റ് പാർട്ടിയും, കമ്മ്യൂണിസ്റ്റ് പാർട്ടി കേന്ദ്ര കമ്മറ്റിയുമായുളള ബന്ധം താരതമ്യേന ശിഥിലമായി. 1939 ഡിസംബർ മാസം അവസാനം കണ്ണൂർ ജില്ലയിലെ തലശ്ശേരിക്കടുത്ത് പിണറായി എന്ന ഗ്രാമത്തിൽ പി. കൃഷ്ണപിള്ള, ഇ.എം.എസ്സ്, കെ.ദാമോദരൻ, എൻ.സി.ശേഖർ, എൻ.ഇ. ബാലറാം,പി എസ് നമ്പൂതിരി തുടങ്ങി തൊണ്ണൂറോളം കോൺഗ്രസ്സ് സോഷ്യലിസ്റ്റ് പാർട്ടി നേതാക്കൾ ഒത്തുകൂടുകയും കോൺഗ്രസ്സ് സോഷ്യലിസ്റ്റ് പാർട്ടിയുടെ കേരള ഘടകത്തെ കമ്മ്യൂണിസ്റ്റ് പാർട്ടിയായി രൂപാന്തരപ്പെടുത്താൻ തീരുമാനിക്കുകയും ചെയ്തു. തുടക്കത്തിൽ മാർക്സിസ്റ്റ് പാർട്ടിയായി പ്രവർത്തിച്ചിട്ട് പിന്നീട് കമ്മ്യൂണിസത്തിലേക്ക് മാറിയാൽ മതിയെന്നുള്ള അഭിപ്രായങ്ങളും ഈ സമ്മേളനത്തിൽ ഉയർന്നു വന്നു. എന്നാൽ കോൺഗ്രസ്സ് സോഷ്യലിസ്റ്റ് പാർട്ടിയുടെ കേരളഘടകം ഒന്നടങ്കം കമ്മ്യൂണിസത്തിലേക്ക് മാറുകയാണെന്ന പ്രമേയം സമ്മേളനം അംഗീകരിച്ചു. 90 ഓളം ആളുകൾ പങ്കെടുത്ത ഒരു സമ്മേളനമായിരുന്നു പിണറായിയിൽ വെച്ചു നടന്നത്. കോൺഗ്രസ്സ് പാർട്ടി ജനങ്ങളെ വഞ്ചിച്ചതായും താനിനി കോൺഗ്രസ്സ് പാർട്ടിയിലേക്കില്ലെന്നും മറിച്ച് കമ്മ്യൂണിസ്റ്റ് പാർട്ടിയിലായിരിക്കും താനിനി പ്രവർത്തിക്കുക എന്ന് സി.എസ്.പി പാർട്ടി എക്സിക്യൂട്ടീവിൽ കൃഷ്ണപിള്ള പറയുകയുണ്ടായി. മൂന്നര മണിക്കൂറോളം നീണ്ട സുദീർഘമായ പ്രസംഗമാണ് കൃഷ്ണപിള്ള പിണറായി സമ്മേളനത്തിൽ വെച്ചു നടത്തിയത്. കോൺഗ്രസ്സിന്റെ നിഷ്ക്രിയത്വം അവസാനിപ്പിക്കാനും, വർദ്ധിച്ചു വരുന്ന സാമ്പത്തിക പ്രശ്നങ്ങളെ നേരിടുവാനും ഇനി കമ്മ്യൂണിസത്തിലൂടെ മാത്രമേ സാധിക്കൂ എന്ന് കൃഷ്ണപിള്ളയും, ഇ.എം.എസ്സും ഉദാഹരണ സഹിതം സമർത്ഥിച്ചു. 1937 ൽ ഈ നാലുപേരടങ്ങുന്ന ഒരു കമ്മിറ്റി രൂപീകരിച്ച വിവരം അന്നു മാത്രമേ അവർ പുറത്തു പറഞ്ഞുള്ളു. ഭാവി പരിപാടികളെക്കുറിച്ച് വ്യക്തമായ ആശയങ്ങളൊന്നും തന്നെ പിണറായി സമ്മേളനത്തിൽ ഉരുത്തിരിഞ്ഞിരുന്നില്ല. പ്രവർത്തക സമ്മേളനങ്ങൾ, പാർട്ടി ക്ലാസ്സുകൾ, യോഗങ്ങൾ എന്നിവ സംഘടിപ്പിക്കുക എന്നതായിരുന്നു പുതിയ സംഘടന പിന്നീട് കുറേക്കാലം ചെയ്തുകൊണ്ടിരുന്നത്. കോൺഗ്രസ്സ് സോഷ്യലിസ്റ്റ് പാർട്ടിയിലെ എല്ലാ അംഗങ്ങൾക്കും ഈ സമ്മേളനത്തിൽ പങ്കെടുക്കാൻ കഴിഞ്ഞിരുന്നില്ലെങ്കിലും, ഓരോരുത്തരും പാർട്ടിയുടെ ഈ തീരുമാനത്തെ ഐക്യകണ്ഠേന അംഗീകരിക്കുകായിരുന്നു. കമ്മ്യൂണിസ്റ്റ് പാർട്ടി ഓഫ് ഇന്ത്യ കേരള സംസ്ഥാന സമിതിയുടെ പ്രവർത്തനം ഔപചാരികമായി ആരംഭിച്ചത് പിണറായി - പാറപ്രം സമ്മേളനത്തെ തുടർന്നാണ്.

1938-1939 കാലഘട്ടത്തിൽ മുമ്പൊരിക്കൽ നിന്നുപോയിരുന്ന പ്രഭാതം വാരിക വീണ്ടും പ്രസിദ്ധീകരണമാരംഭിച്ചു. പ്രഭാതം കോൺഗ്രസ്സ് സോഷ്യലിസ്റ്റ് പാർട്ടിയുടേയും, കമ്മ്യൂണിസ്റ്റ് പാർട്ടിയുടേയും മുഖപത്രമായാണ് പുറത്തു വന്നുകൊണ്ടിരുന്നത്. മലയാളത്തിലെ ആദ്യത്തെ കമ്മ്യൂണിസ്റ്റ് മുഖപത്രം പ്രഭാതം വാരികയാണെന്ന് ഇ.എം.എസ്സ് രേഖപ്പെടുത്തുന്നു. എന്നാൽ പ്രഭാതം ഔദ്യോഗികമായി കോൺഗ്രസ്സ് സോഷ്യലിസ്റ്റ് പാർട്ടിയുടെ മുഖപത്രമായിരുന്നു. ആ കാലഘട്ടത്തിൽ ഉയർന്നു വന്നിരുന്ന ബഹുജനമുന്നേറ്റങ്ങളെക്കുറിച്ചെല്ലാം പ്രഭാതം അണമുറിയാതെ എഴുതിയിരുന്നു. മലബാറിലെ കർഷകപ്രസ്ഥാനങ്ങളുടെ വളർച്ചക്ക് ഇത്തരം ലേഖനങ്ങൾ കാരണമായിത്തീർന്നു. മലബാറിൽ നിന്നാണ് പ്രസിദ്ധീകരണം തുടങ്ങിയതെങ്കിലും, കൊച്ചിയിലേയും തിരുവിതാംകൂറിലേയും രാഷ്ട്രീയ ആശയങ്ങൾക്കു കരുത്തു പകരാൻ അന്ന് പ്രഭാതം വാരികയ്ക്കു കഴിഞ്ഞിരുന്നു.

1940 കളായപ്പോഴേക്കും കോൺഗ്രസ്സിൽ നിന്നും വിട്ട് ഇടതുപക്ഷചിന്താഗതി വച്ചു പുലർത്തിയ നേതാക്കൾ അണ്ടർഗ്രൗണ്ടിൽ നിന്നും വെളിച്ചത്തിലേക്ക് വന്നു പ്രവർത്തിക്കാൻ തുടങ്ങി. ഒളിവിലായിരുന്ന കാലഘട്ടത്തിൽ അവർക്ക് കോൺഗ്രസ്സിലുണ്ടായിരുന്ന സ്വാധീനശക്തി നഷ്ടപ്പെട്ടിരുന്നു. അതോടെ പുതിയ ഒരു പ്രസ്ഥാനത്തിലിറങ്ങി പ്രവർത്തിക്കാൻ അവർ നിർബന്ധിതരായിത്തീർന്നു. സോവിയറ്റ് യൂണിയന്റെ മാതൃകയിൽ ഒരു സോഷ്യലിസ്റ്റ് സമൂഹം കെട്ടിപ്പടുക്കണം എന്ന് പാർട്ടിയുടെ നേതൃത്വം ചിന്തിച്ചിരുന്നുവെങ്കിലും അതെങ്ങിനെ എന്ന് അവർക്കറിയാമുണ്ടായിരുന്നില്ല. മാർക്സിസം എന്ന ആശയം അവർക്ക് അപരിചിതമായിരുന്നു. കമ്മ്യൂണിസ്റ്റ് പാർട്ടി ഇന്ത്യയിൽ നിരോധിക്കപ്പെട്ടു. അതിന്റെ നേതാക്കളെ സർക്കാർ വേട്ടയാടാൻ തുടങ്ങി. കൃഷ്ണപിള്ളയടക്കമുള്ള നേതാക്കൾ ഒളിവിൽ പോയി. ഒളിവിലിരുന്നുകൊണ്ടാണ് നേതാക്കൾ പാർട്ടിയുടെ സംഘടനാപ്രവർത്തനങ്ങൾ നടത്തിയിരുന്നത്. പാർട്ടിയുടെ നേതാക്കളെ ഒരു സ്ഥലത്തു നിന്നും മറ്റൊരു സ്ഥലത്തേക്ക് എത്തിക്കുന്നതും, സന്ദേശങ്ങൾ കൈമാറുന്നതുമെല്ലാം ടെക് എന്ന ഒരു രഹസ്യസംവിധാനത്തിലൂടെയായിരുന്നു. പ്രവർത്തന സൗകര്യത്തിനായി കേരളത്തെ പതിനൊന്നും ഭാഗങ്ങളായി തിരിച്ചിരുന്നു. പാതാള ലോകം ഓഫീസ് എന്നാണ് ഓരോ ഭാഗത്തേയും പാർട്ടി കേന്ദ്രങ്ങൾ അറിയപ്പെട്ടിരുന്നത്. 
1942 ൽ കമ്മ്യൂണിസ്റ്റ് നേതാക്കൾക്ക് ഒളിവിൽ നിന്നും പുറത്തു വന്നു പ്രവർത്തിക്കാൻ കഴിഞ്ഞു. ഇക്കാലത്താണ് കമ്മ്യൂണിസ്റ്റ് പാർട്ടിയുടെ ഔദ്യോഗിക മുഖപത്രമായ ദേശാഭിമാനി പ്രസിദ്ധീകരിക്കപ്പെടുന്നത്. ദേശാഭിമാനിയുടെ അച്ചടിയും പ്രചാരണവും എല്ലാം വളരെയധികം കടുത്ത പ്രതിസന്ധികൾ തരണം ചെയ്തായിരുന്നു. ഇതിനു വേണ്ടി ഒരു സുശക്തമായ സംഘടന കെട്ടിപ്പടുക്കേണ്ടതുണ്ടായിരുന്നു. കൂടാതെ ധാരാളം ധനവും വേണ്ടിയിരുന്നു. അക്കാലത്തെ മികച്ച സംഘാടകനും, ജനകീയ നേതാവുമായിരുന്ന കൃഷ്ണപിള്ളയായിരുന്നു കമ്മ്യൂണിസ്റ്റ് പാർട്ടിക്കു വേണ്ടി ഈ വെല്ലുവിളി ഏറ്റെടുത്തത്. 
കമ്മ്യൂണിസ്റ്റ് പാർട്ടി സ്വന്തം നയപ്രഖ്യാപനരേഖയോടുകൂടി ഒരു തിരഞ്ഞെടുപ്പിൽ ജനങ്ങളുടെ മുന്നിലേക്കു വന്നത് 1945 ലെ പ്രവിശ്യാ തിരഞ്ഞെടുപ്പിലാണ്. കേരളത്തിൽ ഈ തിരഞ്ഞെടുപ്പുകളിലൊന്നും തന്നെ പാർട്ടിയുടെ സ്ഥാനാർത്ഥികൾക്ക് വിജയിക്കാനായി കഴിഞ്ഞില്ല. എന്നാൽ കോൺഗ്രസ്സിൽ നിന്നും വ്യത്യസ്തമായി ഈ പുതിയ പാർട്ടിക്ക് ഒരു വിപ്ലവാത്മക കാഴ്ചപ്പാടുണ്ടായിരുന്നതായി ജനങ്ങൾക്കു മനസ്സിലായി എന്നതാണ് ഈ തിരഞ്ഞെടുപ്പുകൾകൊണ്ടുണ്ടായ നേട്ടങ്ങളിലൊന്ന്. മലബാറിൽ മുസ്ലീം മണ്ഡലങ്ങളിലൊഴികെ ഒന്നിലും പാർട്ടി സ്ഥാനാർത്ഥികൾക്ക് കെട്ടി വച്ച പണം നഷ്ടപ്പെട്ടില്ലായിരുന്നു. മാത്രമല്ല, പാർട്ടി സ്ഥാനാർത്ഥികൾക്കു കിട്ടിയ മൊത്തം വോട്ട് രേഖപ്പെടുത്തിയ വോട്ടിന്റെ നാലിലൊന്നു വരികയും ചെയ്തു. തൊഴിലാളികൾക്കായുള്ള സംവരണ മണ്ഡലങ്ങളിൽ ആയിരക്കണക്കിനു വോട്ടുകൾ നേടിയാണ് ചിലയിടത്തെങ്കിലും കമ്മ്യൂണിസ്റ്റ് പാർട്ടി സ്ഥാനാർത്ഥികൾ വിജയിച്ചത്. കോൺഗ്രസ്സിനേയും, മുസ്ലിം ലീഗിനേയും പോലെ കമ്മ്യൂണിസ്റ്റു പാർട്ടിയും അന്താരാഷ്ട്ര തലത്തിലേക്കുയരുകയായിരുന്നു എന്നാണ് ഇത് തെളിയിക്കുന്നത്.

1942 ൽ കമ്മ്യൂണിസ്റ്റ് പാർട്ടി പ്രവർത്തനത്തിന്റെ മുഖ്യധാരയിലേക്ക് വനിതകളേക്കൂടി കൊണ്ടു വരാൻ തീരുമാനിച്ചു. കോൺഗ്രസ്സിന്റെ നേതൃത്വത്തിലുള്ള ആൾ ഇന്ത്യാ വിമൺസ് കോൺഫറൻസ് എന്ന അഖിലേന്ത്യാ സംഘടന മാത്രമേ അക്കാലത്തു നിലവിലുണ്ടായിരുന്നുള്ളു. കമ്മ്യൂണിസ്റ്റ് പ്രവർത്തകരുടെ ശ്രമഫലമായി കർഷകകുടുംബങ്ങളിലേയും, തൊഴിലാളി കുടുംബങ്ങളിലേയും സ്ത്രീകൾ വനിതാപ്രസ്ഥാനത്തിലേക്ക് ആകർഷിക്കപ്പെട്ടു. പിൽക്കാലത്ത് മഹിളാസംഘത്തിന്റെ ശ്രദ്ധേയ പ്രവർത്തകയായി മാറിയ കെ. ദേവയാനി ആയിരുന്നു അന്ന് സ്ത്രീകളെ പ്രസ്ഥാനത്തിലേക്കു കൊണ്ടു വരുവാൻ മുന്നിട്ടിറങ്ങിയത്. കൃഷ്ണപിള്ള ദേവയാനിയെ കണ്ട് സ്ത്രീകൾകൂടി മനുഷ്യനെ മോചിപ്പിക്കുന്ന കമ്മ്യൂണിസം എന്ന സംഘടനയിലേക്കു കടന്നു വരേണ്ടതിന്റെ ആവശ്യകതയെക്കുറിച്ചു സംസാരിച്ചു. തൊഴിലാളികളെ സംഘടിപ്പിക്കാനും, യോഗം വിളിക്കാനും എല്ലാം വേണ്ടി ദേവയാനിക്കു കൂട്ടായി, കൃഷ്ണപിള്ള തന്റെ ഭാര്യയായിരുന്ന തങ്കമ്മയെക്കൂടി രംഗത്തിറക്കുകയുണ്ടായി. അമ്പലപ്പുഴ താലൂക്ക് മഹിളാ സമാജം എന്ന പേരിലാണ് ആദ്യമായി മഹിളാ സംഘടന രൂപം കൊള്ളുന്നത്. ആദ്യം ദേവയാനിയും, വർഗീസ് വൈദ്യന്റെ സഹോദരി അമ്മിണിയുമായിരുന്നു മുഖ്യ പ്രവർത്തകർ. തിരുവിതാംകൂർ കയർ ഫാക്ടറി തൊഴിലാളി യൂണിയനാഫീസിൽ വച്ചായിരുന്നു ഈ സംഘടനയുടെ രൂപീകരണ യോഗം നടന്നത്. 

മുമ്പത്തെ ദക്ഷിണ കാനറ ജില്ലയിലെ, കാസർഗോഡ് താലൂക്കിലുള്ള ഒരു ഗ്രാമമാണ് കയ്യൂർ. കാർഷിക വൃത്തികൊണ്ട് മാത്രം ജീവിക്കുന്ന സാധാരണക്കാരായ ജനങ്ങൾ താമസിച്ചിരുന്ന സ്ഥലം. മറ്റെല്ലായിടത്തേയും പോലെ, ജന്മിത്ത ചൂഷണം കൊടികുത്തി വാണിരുന്നു ഇവിടേയും. ദേശീയപ്രസ്ഥാനത്തിന്റെ ഭാഗമായി, ഓൾ കേരള മലബാർ കർഷക സംഘം എന്നൊരു സംഘട ഇവിടേയും രൂപം കൊണ്ടിരുന്നു. വർദ്ധിച്ചുവരുന്ന ജന്മികളുടെ പീഡനത്തിനെതിരേ പ്രതികരിക്കാനും, അർഹതപ്പെട്ട അവകാശങ്ങൾ ചോദിച്ചു വാങ്ങാനും സർവ്വോപരി കർഷകരുടെ ക്ഷേമത്തിനും വേണ്ടി പ്രവർത്തിക്കുക എന്നതായിരുന്നു മുഖ്യ ലക്ഷ്യം. 1939 ൽ ഔദ്യോഗികമായി രൂപംകൊണ്ട കമ്മ്യൂണിസ്റ്റ് പാർട്ടിയുടെ മുഖ്യ അജണ്ടയിലൊന്ന് ദേശീയ പ്രസ്ഥാനത്തിനു ശക്തിപകരുവാനായി കർഷകസമൂഹത്തെ സംഘടിപ്പിക്കുക എന്നതായിരുന്നു. ഈ ലക്ഷ്യം ഓൾ കേരള മലബാർ കർഷക സംഘത്തിനു ശക്തി പകർന്നു. മലബാർ ടെനൻസി നിയമം ഇവിടെ പ്രാബല്യത്തിലില്ലാത്തതുകാരണം, കൃഷി ചെയ്തില്ലെങ്കിലും, ജന്മിമാർ കർഷകരുടെ കൂട്ടത്തിലാണ് കണക്കാക്കപ്പെട്ടിരുന്നത്. മലബാർ കർഷക സംഘത്തിന്റെ ഏക ആവശ്യം, കയ്യൂർ ഉൾപ്പെടുന്ന ഭൂവിഭാഗത്തിലും കൂടി മലബാർ ടെനൻസി ആക്ട് നടപ്പിൽ വരുത്തണം എന്നതായിരുന്നു. ജന്മികൾ അവരുടെ കൂട്ടാളികളേയും കൂട്ടി കർഷകർ വിളയിച്ചത് പിടിച്ചെടുക്കാൻ മുതിർന്നു. കർഷകർ ഇതിനെ കൂട്ടായി എതിർത്തുവെങ്കിലും മുതലാളിമാർ പോലീസിന്റെ സഹായത്തോടെ ഈ ദുർബലമായി എതിർപ്പിനെ അടിച്ചമർത്തി. അതിശക്തമായ മർദ്ദനമുറകൾക്കെതിരേ പ്രതികരിക്കാൻ കർഷകസംഘം ഒരു സമ്മേളനം വിളിച്ചുകൂട്ടി. ഈ സമ്മേളത്തിനിടയിൽ കോപാക്രാന്തരായ ജനക്കൂട്ടത്തിന്റെ ആക്രമണത്തിൽ ജന്മികളുടെ സഹായിയായിരുന്ന ഒരു പോലീസുകാരൻ കൊല്ലപ്പെട്ടു. ഇത് പ്രശ്നങ്ങളെ കൂടുതൽ വഷളാക്കി. കയ്യൂരും പരിസരത്തുമുള്ള 61 ഓളം ആളുകൾക്കെതിരേ പോലീസ് കേസെടുത്തു. വിപ്ലവത്തിനു നേതൃത്വം കൊടുത്തു എന്നു സംശയിക്കുന്ന അഞ്ചുപേരെ മരണം വരെ തൂക്കാൻ കോടതി വിധിച്ചു. മഠത്തിൽ അപ്പു, കോയിത്താട്ടിൽ ചിരുകണ്ഠൻ, പൊതോറ കുഞ്ഞമ്പു നായർ, പള്ളിക്കൽ അബൂബക്കർ, ചൂരിക്കാടൻ കൃഷ്ണൻ നായർ എന്നിവരെ 1943 മാർച്ച് 29 ന് തൂക്കിലേറ്റി. 

ജന്മിമാർക്ക് എതിരേ കർഷക കുടിയാന്മാരും കയർ ഫാക്ടറികളിൽ ചൂഷണം നേരിട്ട തൊഴിലാളികളും കമ്യൂണിസ്റ്റ് പാർട്ടിയുടെ നേതൃത്വത്തിൽ നടത്തിയ ജനകീയ മുന്നേറ്റമാണ് പുന്നപ്ര-വയലാർ സമരം. ആലപ്പുഴ ജില്ലയിലെ ചേർത്തല, അമ്പലപ്പുഴ താലൂക്കുകളിലെ ജന്മിമാർ ദിവാൻ സി.പി.രാമസ്വാമി അയ്യരുടെ സഹായത്തോടെ പാവപ്പെട്ട കർഷകരെ ചൂഷണം ചെയ്തു ജീവിക്കുകയായിരുന്നു. ചൂഷണം പ്രതിരോധിക്കുന്നതിനായി കർഷകർ കമ്യൂണിസ്റ്റ് പാർട്ടിയുടെ കീഴിൽ അണിനിരന്നു. പരുക്കൻ വാരിക്കുന്തങ്ങൾ മാത്രം കൈയ്യിലേന്തി കർഷകർ സായുധസേനയോടു പൊരുതി. ആയിരക്കണക്കിനു തൊഴിലാളികൾ പുന്നപ്രയിലെ മണ്ണിൽ മരിച്ചു വീണു. കേരളത്തിലെ കമ്മ്യൂണിസ്റ്റ് മുന്നേറ്റത്തെ ഉന്മൂലനം ചെയ്തു എന്ന് ദിവാൻ അവകാശപ്പെട്ടു. അമേരിക്കൻ മോഡൽ എന്ന കുപ്രസിദ്ധമായ ഭരണപരിഷ്കാരമാണ് ദിവാൻ നടപ്പിലാക്കാൻ ഉദ്ദേശിച്ചത്. ഇതിൻ പ്രകാരം യാതൊരു രീതിയിലും ഈ സംവിധാനത്തെ നീക്കം ചെയ്യാൻ കഴിയുമായിരുന്നില്ല. അമേരിക്കൻ മോഡൽ അറബിക്കടലിൽ എന്നു പറഞ്ഞുകൊണ്ട് സ്റ്റേറ്റ് കോൺഗ്രസ്സ് ഈ നിർദ്ദേശത്തെ തള്ളിക്കളഞ്ഞു. പുന്നപ്ര-വയലാറിലെ രക്തരൂക്ഷിത സമരത്തെ അടിച്ചമർത്താൻ ദിവാൻ.സി.പി. തന്നെ പോലീസ് സേനയുടെ നായകത്വം ഏറ്റെടുക്കുകയുണ്ടായി. സർക്കാരിന്റെ ഭീമമായ ശക്തിക്കുമുന്നിൽ പ്രാകൃതമായ ആയുധങ്ങളുമായി ഏറ്റുമുട്ടിയ തൊഴിലാളികൾക്ക് വിജയം കൈവരിക്കാൻ കഴിഞ്ഞില്ല.

ഏഷ്യയിലാദ്യമായി സ്വതന്ത്രവും നീതിപൂർവ്വവുമായ തിരഞ്ഞെടുപ്പിലൂടെ ഒരു കമ്മ്യൂണിസ്റ്റ് സർക്കാർ അധികാരത്തിലെത്തിയത് കേരളത്തിലായിരുന്നു. ഇന്ത്യൻ കമ്മ്യൂണിസ്റ്റ് പാർട്ടിയും അതിനെ പിന്തുണച്ച സ്വതന്ത്രന്മാരും ചേർന്ന് തിരഞ്ഞെടുപ്പു നടന്ന 126 നിയോജകമണ്ഡലങ്ങളിൽ 65 എണ്ണത്തിൽ വിജയിച്ച് അധികാരത്തിലേക്കെത്തിച്ചേർന്നു. . കമ്മ്യൂണിസ്റ്റ് സർക്കാരിന്റെ ചില നിയമനിർമ്മാണ നടപടികളും, നയങ്ങളും ചില വൃത്തങ്ങളിൽ എതിർപ്പു സൃഷ്ടിച്ചു. ഇത് വിമോചനസമരം എന്ന പേരിൽ ഒരു പ്രക്ഷോഭമായി കത്തിപ്പടർന്നു. ജൂൺ 12 ആം തീയതി എൻ.എസ്.എസ് നേതാവായിരുന്ന മന്നത്ത് പദ്മനാഭന്റെ നേതൃത്വത്തിൽ കമ്മ്യൂണിസ്റ്റ് സർക്കാരിനെ താഴെയിറക്കാൻ വിമോചനസമരം ആരംഭിച്ചു. . കേരളത്തിലെ കമ്മ്യൂണിസ്റ്റിതര കക്ഷികളെല്ലാം തന്നെ ആ സമരത്തിൽ പങ്കാളികളായി. കേരളസംസ്ഥാനത്തെ ഭരണസമ്പ്രദായം ആകെ തകർന്നുവെന്ന് ഗവർണർ കേന്ദ്രത്തെ അറിയിച്ചു. 1959 ജൂലൈ 31 ആം തീയതി ഭരണഘടനയുടെ 356 ആം വകുപ്പനുസരിച്ച് കേരളത്തിലെ കമ്മ്യൂണിസ്റ്റ് സർക്കാരിനെ രാഷ്ട്രപതി പിരിച്ചുവിടുകയും, അധികാരം സ്വയം ഏറ്റെടുക്കുകയും ചെയ്തു.
പിന്നീടു നടന്ന തിരഞ്ഞെടുപ്പിൽ പാർട്ടിക്ക് വിജയം കൈവരിക്കാൻ കഴിഞ്ഞില്ല. 1957 ൽ വ്യക്തമായ ഭൂരിപക്ഷം ഉണ്ടായിരുന്നെങ്കിൽ 1960 ലെ തിരഞ്ഞെടുപ്പിൽ അത് ന്യൂനപക്ഷമായി മാറി. എന്നാൽ 1957 ലെ തിരഞ്ഞെടുപ്പിൽ കമ്മ്യൂണിസ്റ്റ് പാർട്ടിക്ക് കിട്ടിയ വോട്ടിനേക്കാൾ പത്തു ലക്ഷം വോട്ടുകൾ കൂടുതൽ 1960 ലെ തിരഞ്ഞെടുപ്പിൽ പാർട്ടിക്കു ലഭിക്കുകയുണ്ടായി. കമ്മ്യൂണിസ്റ്റ് നയങ്ങളോടും, സർക്കാരിനോടുമുള്ള ജനപിന്തുണ കുറഞ്ഞിരുന്നില്ല എന്നു വ്യക്തമാക്കുന്നതായിരുന്നു ഈ കണക്കുകൾ. 

1956 ലോക കമ്മ്യൂണിസ്റ്റ് സമ്മേളനത്തിനുശേഷം റഷ്യയും, ചൈനയും തമ്മിൽ ആശയപരമായി എതിർപ്പുകൾ പ്രകടിപ്പിച്ചിരുന്നു. ഇത് ഒരു സമവായത്തിലെത്തിക്കാൻ വേണ്ടി മോസ്കോയിൽ ഒരു അന്താരാഷ്ട്ര സമ്മേളനം വിളിച്ചു കൂട്ടിയിരുന്നു. ഈ സമ്മേളനത്തിൽ ഇന്ത്യൻ കമ്മ്യൂണിസ്റ്റ് പാർട്ടിയും പങ്കെടുത്തിരുന്നു. എന്നാൽ അതിനു മുമ്പു തന്നെ, ഇന്ത്യയിലെ കമ്മ്യൂണിസ്റ്റ് പാർട്ടി രണ്ട് വിരുദ്ധ ചേരികളിലേക്കെത്തിയിരുന്നു. മൂന്നു വിഷയങ്ങളിലായിരുന്നു ഈ തർക്കങ്ങൾ നിലനിന്നിരുന്നത്. ഇന്ത്യയിലെ ആഭ്യന്തര പരിസ്ഥിതിയുമായി ബന്ധപ്പെട്ട് കോൺഗ്രസ്സ് സർക്കാരിനോട് സ്വീകരിക്കേണ്ട നിലപാടായിരുന്നു ഒന്ന്. രണ്ട്, ഇന്ത്യയും ചൈനയും തമ്മിലുള്ള അതിർത്തി സംബന്ധിച്ച തർക്കങ്ങളിൽ സ്വീകരിക്കേണ്ട നിലപാടുകൾ, സോവിയറ്റ് കമ്മ്യൂണിസ്റ്റ് പാർട്ടിയും, ചൈനീസ് കമ്മ്യൂണിസ്റ്റ് പാർട്ടിയും തമ്മിലുള്ള അഭിപ്രായ തർക്കങ്ങളിൽ ഇന്ത്യൻ ഘടകം ആരുടെ കൂടെ നിൽക്കണം എന്നതു സംബന്ധിച്ചായിരുന്നു മൂന്നാമത്തെ വിഷയം. സോവിയറ്റ് നിലപാടുകളെ അംഗീകരിച്ച വിഭാഗം കമ്മ്യൂണിസ്റ്റ് പാർട്ടിയിലെ ഇടതുപക്ഷക്കാർ എന്നറിയപ്പെട്ടു. ഇവരെ വലതുപക്ഷക്കാർ ചൈനീസ് ചാരന്മാരെന്നും, ചൈനയുടെ ഏജന്റുമാരെന്നു വിളിക്കുകയുണ്ടായി. കമ്മ്യൂണിസ്റ്റ് പാർട്ടി ഒരു പിളർപ്പിന്റെ വക്കിലെത്തി. 1965 ൽ കേരള നിയമസഭയിലേക്കു നടന്ന തിരഞ്ഞെടുപ്പിൽ ഈ പിളർപ്പ് വളരെ വ്യക്തമായി പ്രതിഫലിച്ചു. സി.പി.ഐ യിലെ വലതുപക്ഷക്കാർ ആർ.എസ്.പിയുമായി ചേർന്ന് കോൺഗ്രസ്സിനേയും, സി.പി.ഐയുടെ ഇടതു പക്ഷത്തേയും ഒരു പോലെ എതിർത്തു. ഇതോടെ പാർട്ടിയിലെ പിളർപ്പു മറനീക്കി പുറത്തു വന്നു. തിരഞ്ഞെടുപ്പു കമ്മീഷൻ രാജ്യത്ത് രണ്ട് കമ്മ്യൂണിസ്റ്റ് പാർട്ടികളുണ്ടെന്ന് സമർത്ഥിച്ചു. പുതിയ വിഭാഗം കമ്മ്യൂണിസ്റ്റ് പാർട്ടി ഓഫ് ഇന്ത്യ (മാർക്സിസ്റ്റ്) എന്നറിയപ്പെട്ടു തുടങ്ങി. 

1967 ൽ പശ്ചിമബംഗാളിലെ നക്സൽബാരി എന്ന ഗ്രാമത്തിൽ നടന്ന വിപ്ലവമുന്നേറ്റത്തിന്റെ അലകൾ കൊച്ചു കേരളത്തിലേക്കും പടർന്നു. ആശയപ്രചരണത്തിലുപരി പ്രവർത്തനത്തിലൂടെയാണ് ലക്ഷ്യം നേടാൻ കഴിയുകയുള്ളു എന്നു വിശ്വസിച്ച ചാരു മജൂംദാറിന്റേയും, കാനു സന്യാലിന്റേയും നേതൃത്വത്തിലാണ് നക്സൽബാരി ഗ്രാമത്തിൽ ഈ മുന്നേറ്റം നടന്നത്. കേരളത്തിലെ വയനാടിലും, കണ്ണൂരിലുമാണ് നക്സൽ പ്രവർത്തനങ്ങൾ ആദ്യമായി ശ്രദ്ധിക്കപ്പെട്ടത്. വയനാട് മേഖലയിലെ ആദിവാസികളുടെ ഇടയിലാണ് ഈ പ്രസ്ഥാനം പെട്ടെന്ന് വേരുപിടിച്ചത്. കുന്നിക്കൽ നാരായണൻ, മന്ദാകിനി നാരായണൻ, ടി.വി. അപ്പു, ഫിലിപ്പ്.എം.പ്രസാദ്, വർഗ്ഗീസ് എന്നിവരായിരുന്നു കേരളത്തിലെ നക്സൽബാരി പ്രസ്ഥാനത്തിന്റെ നേതാക്കൾ. കമ്മ്യൂണിസ്റ്റ് പാർട്ടി പിന്തുടർന്നുപോന്ന റിവിഷണിസത്തിനെതിരേ ചിന്തിച്ചവരാണ് നക്സൽ പ്രസ്ഥാനത്തിലേക്ക് ആകർഷിക്കപ്പെട്ടത്.
പുൽപ്പള്ളി-തലശ്ശേരി ഭാഗത്താണ് ആദ്യത്തെ നക്സൽ ആക്രമണം രേഖപ്പെടുത്തുന്നത്. പുൽപ്പള്ളിയിലെ അനധികൃത കുടിയേറ്റക്കാരായ മുതലാളിമാർക്കെതിരേ ആയിരുന്നു ആദ്യത്തെ നീക്കം. പിന്നീട് തലശ്ശേരിയിലെ ബീഡി തൊഴിലാളികൾക്കു ജോലി നഷ്ടമാക്കിയ രണ്ട് വൻകിട മുതലാളിമാർക്കെതിരേയായിരുന്നു രണ്ടാമതുണ്ടായ ആക്രമണം. ഇ.എം.എസ് സർക്കാർ അധികാരത്തിലെത്തിയശേഷം ബീഡി തൊഴിലാളികൾക്ക് ഒരു മിനിമം വേതന വ്യവസ്ഥ നടപ്പിലാക്കിയിരുന്നു. എന്നാൽ ഈ നിയമത്തെ അനുസരിക്കാൻ കൂട്ടാക്കാതെ ഗണേഷ് ഭാരത് എന്നീ രണ്ട് ബീഡി കമ്പനികൾ അവരുടെ പ്രവർത്തനം കണ്ണൂരിലേത് അവസാനിപ്പിക്കുകയും, ഈ നിയമം ബാധകമാകാത്ത മംഗലാപുരത്തേക്ക് തങ്ങളുടെ പ്രവർത്തനം മാറ്റുകയും ചെയ്തു. തലശ്ശേരി ആക്രമണം ഒരു പരാജയം തന്നെയായിരുന്നു, മുന്നേറ്റത്തിനായി നേതാക്കൾ ആയിരത്തോളം ആളുകളെ പ്രതീക്ഷിച്ചിരുന്നുവെങ്കിലും, ഏതാണ്ട് മുന്നൂറോളം ആളുൾ മാത്രമാണ് തയ്യാറായത്. തലശ്ശേരിയിലെ വിജയവാർത്ത കേട്ടശേഷം പുൽപ്പള്ളിയിലേതു തുടങ്ങാൻ കാത്തിരിക്കുകയായിരുന്നു വർഗ്ഗീസിന്റെ നേതൃത്വത്തിലുള്ള സംഘം. വ്യക്തമായി തയ്യാറാക്കിയ പദ്ധതിയുണ്ടായിരുന്നിട്ടുപോലും വിപ്ലവകാരികളുടെ നീക്കങ്ങൾ പാളിപ്പോവുകയായിരുന്നു. ചുരുങ്ങിയ സമയംകൊണ്ടു തന്നെ തലശ്ശേരി ആക്രമണത്തിലെ പ്രതികളെ പോലീസ് പിടികൂടി. വർഗ്ഗീസും സംഘവും തിരുനെല്ലികാടുകളിലേക്കു രക്ഷപ്പെട്ടുവെങ്കിലും പിന്നീട് പോലീസിന്റെ പിടിയിലകപ്പെട്ടു. നിരായുധനായ വർഗ്ഗീസിനെ പോലീസ് വെടിവെച്ചുകൊല്ലുകയായിരുന്നു 

1975 ൽ പ്രധാനമന്ത്രി ശ്രീമതി. ഇന്ദിരാഗാന്ധി നടപ്പിലാക്കിയ അടിയന്തരാവസ്ഥയിൽ കമ്മ്യൂണിസ്റ്റ് നേതാക്കളെല്ലാം തന്നെ ക്രൂരമായ് വേട്ടയാടപ്പെട്ടു. യാതൊരു കാരണവും കൂടാതെ തന്നെ ആരേയും അറസ്റ്റ് ചെയ്ത് ജയിലിലാക്കാമെന്നായി. പത്രസ്വാതന്ത്ര്യം ഹനിക്കപ്പെട്ടു. കമ്മ്യൂണിസ്റ്റ് പാർട്ടിയിലെ നേതാക്കളായ ജ്യോതി ബസു, എ.കെ. ഗോപാലൻ എന്നിവർ ജയിലിലായി. മുറികളിൽ പോലും യോഗങ്ങൾ നടത്താൻ സമ്മതിച്ചിരുന്നില്ല. മൈക്രോഫോൺ മുതലായവയും നിരോധിച്ചു. എന്നിരിക്കിലും അടിയന്തരാവസ്ഥ കാലത്ത് ധാരാളം യോഗങ്ങളും മീറ്റിംഗുകളും സംഘടിപ്പിക്കപ്പെട്ടു, മൈക്കുകളില്ലാതെ തന്നെ ധാരാളം സമ്മേളനങ്ങൾ നടത്തി. അടിയന്തരാവസ്ഥ നിലവിൽ വരുമ്പോൾ സി.പി.ഐ യുടെ നേതൃത്വത്തിലുള്ള കോൺഗ്രസ്സുമായി കൂട്ടുചേർന്ന ഒരു മന്ത്രിസഭയായിരുന്നു കേരളത്തിൽ നിലവിലിരുന്നത്. സി.പി.ഐ നേതാവ് സി.അച്യുതമേനോനായിരുന്നു മുഖ്യമന്ത്രി. ഇന്ദിരാ ഗാന്ധിയുടെ വിശ്വസ്തൻ എന്നറിയപ്പെട്ടിരുന്ന കെ. കരുണാകരനായിരുന്നു കേരളത്തിലെ ആഭ്യന്തര മന്ത്രി. 




</doc>
<doc id="239597" url="https://ml.wikipedia.org/wiki?curid=239597" title="കൗതുക പാർക്ക്">
കൗതുക പാർക്ക്

തൃശ്ശൂർ ജില്ലയിൽ ചാലക്കുടി പനമ്പിള്ളി സ്മാരക ഗവണ്മെന്റ് കോളേജിനു സമീപം സ്ഥിതിചെയ്യുന്ന ഒരു ജൈവവൈവിദ്ധ്യകേന്ദ്രമാണു് കൗതുക പാർക്ക്. പൈതൃകമായി ഭാഗം ലഭിച്ച 1.25 ഏക്കർ ഭൂമിയിൽ വർക്കി വെളിയത്ത് എന്ന വ്യക്തി ലാഭേച്ഛകളില്ലാതെ വികസിപ്പിച്ചെടുത്തതാണു് ഈ പഠനവിനോദസഞ്ചാരകേന്ദ്രം.

വിവിധ ഇനങ്ങളിലുള്ള വൃക്ഷങ്ങൾ, മൃഗങ്ങൾ, പക്ഷികൾ, ജലജീവികൾ തുടങ്ങിയവയാണു് പാർക്കിലെ മുഖ്യ ആകർഷണങ്ങൾ. പ്രത്യേക സമ്പ്രദായങ്ങളിലൂടെ വളർത്തിയെടുത്ത് വിചിത്രരൂപത്തിൽ കാണപ്പെടുന്ന 'ആകാശവൃക്ഷങ്ങൾ', പല ജാതികളിലും പെട്ട കോഴികൾ, വാത്തുകൾ, താറാവുകൾ തുടങ്ങിയവ ഇതിൽ പെടുന്നു.

കേരളത്തിൽ പുരാതനകാലം മുതൽക്കേ ഉപയോഗിച്ചു വന്നവയും എന്നാൽ ഇപ്പോൾ പ്രചാരം നശിച്ചതുമായ ഗൃഹ-കാർഷികോപകരണങ്ങളും ഇവിടത്തെ കാഴ്ച്ചവസ്തുക്കളാണു്.


</doc>
<doc id="239600" url="https://ml.wikipedia.org/wiki?curid=239600" title="മുതുക്ക്">
മുതുക്ക്

വലിയ കിഴങ്ങുകളുണ്ടാവുന്ന ഒരു വള്ളിച്ചെടിയാണ് മുതുക്ക്. . ഔഷധമൂല്യമുളതിനാൽ വനത്തിൽ നിന്നും അമിതമായി ചൂഷണം ചെയ്യുന്നതിനാൽ കാട്ടിൽ ഇതിന്റെ എണ്ണം വല്ലാതെ കുറഞ്ഞിട്ടുണ്ട്. ലൈംഗികശേഷി വർദ്ധിപ്പിക്കുന്ന മരുന്നുകളിലടക്കം പലതരം ഔഷധങ്ങളിൽ മുതുക്ക് ഉപയോഗിക്കുന്നുണ്ട്. ഇതിന്റെ കിഴങ്ങാണ് ഔഷധമായി ഉപയൊഗിക്കുന്നത്. പൂക്കൾക്ക് നീലനിറമാണ്. 



</doc>
<doc id="239605" url="https://ml.wikipedia.org/wiki?curid=239605" title="ഓടയിൽ നിന്ന് (ചലച്ചിത്രം)">
ഓടയിൽ നിന്ന് (ചലച്ചിത്രം)

1965-ൽ സത്യൻ നായകനായി പുറത്തിറങ്ങിയ മലയാളചലച്ചിത്രമാണ് ഓടയിൽ നിന്ന്. കേരളത്തിലെ പ്രശസ്തനായ നോവലിസ്റ്റും ചെറുകഥാകൃത്തും നാടകകൃത്തും തൊഴിലാളി പ്രസ്ഥാന പ്രവർത്തകനുമായിരുന്നു പി. കേശവദേവിന്റെ ഇതേ പേരിലുള്ള നോവലിന്റെ ചലച്ചിത്രാവിഷ്കാരമാണിത്.
കെ എസ് സേതുമാധവൻ ഈ നോവലിന്റെ തമിഴ് പതിപ്പ് വായിച്ചാണ് കഥയിൽ ആകൃഷ്ടനായതും സിനിമ ചെയ്യണമെന്നുറച്ചതും.



യുറ്റ്യൂബിൽ ചലച്ചിത്രം കാണാം ഓടയിൽ നിന്ന്


</doc>
<doc id="239612" url="https://ml.wikipedia.org/wiki?curid=239612" title="ഗാംബൂസിയ">
ഗാംബൂസിയ

പൊയ്സിലിടെ എന്ന കുടുംബത്തിൽ പെട്ട ഒരു ചെറിയ മത്സ്യം ആണ് ഗാംബൂസിയ. നാല്പതിൽ അധികം ഉപ വർഗങ്ങൾ ഇതിൽ ഉണ്ട്. ശുദ്ധ ജല മത്സ്യമായ ഇവ ഉപ്പു കലർന്ന വെള്ളത്തിലും അതിജീവനം നടത്തുന്നു. അമേരിക്കൻ ഐക്യനാടുകളുടെ തെക്കൻ പ്രദേശത്തും മെക്‌സിക്കോയിലും ഇവയെ സ്വാഭാവികമായി കണ്ടുവരുന്നു. കൊതുക് നശീകരണത്തിനായി ലോകത്തിന്റെ വിവിധഭാഗങ്ങളിൽ ഇവയെ ഉപയോഗിച്ച് വരുന്നു. പെട്ടെന്ന് വംശവർധനവ്‌ നടത്തുന്ന ഇവ ലോകത്ത് പല ഇടങ്ങളിലും അധിനിവേശ ഇനമായി മാറികഴിഞ്ഞു കൊതുകുകളുടെ മുട്ട മാത്രമല്ല, നാടൻ മത്സ്യയിനങ്ങളുടെയും മുട്ട തിന്നുനശിപ്പിക്കുന്ന ഗാംബൂസിയ നാടൻ മത്സ്യങ്ങൾക്കും ജലജീവികൾക്കും ഭീഷണിയാണ് .

തിരിച്ചറിഞ്ഞ 45 ഉപ വർഗങ്ങൾ ഇതിൽ ഉണ്ട്: 


</doc>
<doc id="239621" url="https://ml.wikipedia.org/wiki?curid=239621" title="കേരള സംസ്ഥാന സംരംഭക വികസന മിഷൻ">
കേരള സംസ്ഥാന സംരംഭക വികസന മിഷൻ

2011- 2012 ൽ കേരള സർക്കാർ ആവിഷ്കരിച്ച തൊഴിൽദാന പദ്ധതിയാണിത്. പതിനായിരം പുതിയ സംരംഭങ്ങളിലൂടെ ഒരു ലക്ഷം യുവജനങ്ങൾക്ക് തൊഴിൽ നൽകുക എന്നതാണീ പദ്ധതിയുടെ ലക്ഷ്യം. ഇതിന്റെ നോഡൽ ഏജൻസിയായി പ്രവർത്തിക്കുന്നത് കേരള ഫിനാൻഷ്യൽ കോർപ്പറേഷനാണ്. 


</doc>
<doc id="239625" url="https://ml.wikipedia.org/wiki?curid=239625" title="ശരണ്യ സ്വയംതൊഴിൽ പദ്ധതി">
ശരണ്യ സ്വയംതൊഴിൽ പദ്ധതി

കേരളസർക്കാർ ആരംഭിച്ച ഒരു സ്വയം തൊഴിൽ പദ്ധതിയാണ് ശരണ്യ. അവിവാഹിതരായ അമ്മമാർ, വിവാഹമോചിതരായ വനിതകൾ, വിധവകൾ എന്നീ പിന്നോക്കാവസ്ഥയിലുള് വനിതകൾക്ക് ഈ പ്ധതിയിൽ അംഗമാകാം. ഈ സ്ത്രീകൾക്ക് 30 വയസ്സിനുതാഴെ പ്രായമുണ്ടാകരുത്. ഒരു ലക്ഷത്തിൽ കവിയാത്ത വാർഷിക കുടുംബവരുമാനമായിരിക്കണം. പട്ടികവർഗ്ഗവിഭാഗത്തിൽപ്പെട്ട 18-55 വയസിനിടയിലുള്ള അവിവാഹിതരായ അമ്മമാർക്കും ഈ പദ്ധതിയിൽ അംഗമാകാം.. ഇവർക്ക് 50000 രൂപവരെ ലോൺ ലഭ്യമാണ്. ഇതിൽത്തന്നെ 25000 രൂപ വരെ സബ്സിഡി ലഭിക്കും.


</doc>
<doc id="239628" url="https://ml.wikipedia.org/wiki?curid=239628" title="സാക്ഷരത കേരളത്തിൽ">
സാക്ഷരത കേരളത്തിൽ

ഇന്ത്യയിൽ സമ്പൂർണ്ണസാക്ഷരത നേടിയ ആദ്യസംസ്ഥാനമാണ് കേരളം. 1991 ഏപ്രിൽ 18 ന് കേരളം സമ്പൂർണ്ണ സാക്ഷരത കൈവരിച്ചതായി പ്രഖ്യാപിക്കപ്പെട്ടു. സമ്പൂർണ്ണ സാക്ഷരതാ പ്രഖ്യാപനം നടക്കുമ്പോൾ 90.86% ആണ് കേരളത്തിലെ സാക്ഷരത. പ്രഖ്യാപനം നടത്തിയത് ചേലക്കോടൻ ആയിഷയാണ്. 2011 ലെ സെൻസസ് അനുസരിച്ച് കേരളത്തിന്റെ സാക്ഷരതാ ശതമാനം 93.91 ആണ്. കൂടാതെ കേരളത്തിൽ ഏറ്റവും കൂടുതൽ സാക്ഷരതയുള്ള ജില്ല പത്തനംതിട്ട (96.33%) ഏറ്റവും കുറഞ്ഞ സാക്ഷരതയുള്ള ജില്ല പാലക്കാടും (88.49%) ആണ്. കോട്ടയവും ആലപ്പുഴയുമാണ് ഉയർന്ന സാക്ഷരതാ നിരക്കിൽ പത്തനംതിട്ടയ്ക്ക് തൊട്ടുപിന്നിലുള്ളത്.

2011 ലെ സെൻസസ് അനുസരിച്ച് കേരളത്തിലെ വിവിധമേഖലകളിലെ സാക്ഷരതാനിരക്ക് താഴെച്ചേർത്തിരിക്കുന്നു.


</doc>
<doc id="239630" url="https://ml.wikipedia.org/wiki?curid=239630" title="പ്രിയകേരളം">
പ്രിയകേരളം

കേരളസർക്കാരിന്റെ ഇൻഫർമേഷൻ പബ്ലിക് റിലേഷൻ വകുപ്പ് ആരംഭിച്ച പ്രതിവാര വാർത്താധിഷ്ഠിത പരിപാടിയാണ് പ്രിയകേരളം. 2011 ഫെബ്രുവരിയിലാണ് ഈ പരിപാടി ആരംഭിച്ചത്. എല്ലാ വെള്ളിയാഴ്ചയും ദൂരദർശനിലാണ് പരിപാടി സംപ്രേഷണം ചെയ്യുക. ആദ്യഘട്ടത്തിൽ 74000 രൂപയാണ് പരിപാടിയുടെ എഡിറ്റിംഗ്, ഗ്രാഫിക്സ്, ടൈറ്റിൽ പ്രൊഡക്ഷൻ എന്നിവയ്ക്കായി അനുവദിയ്ക്കപ്പെട്ടത്. 


</doc>
<doc id="239631" url="https://ml.wikipedia.org/wiki?curid=239631" title="ഹസാര, പാകിസ്താൻ">
ഹസാര, പാകിസ്താൻ

പാകിസ്താനിൽ തലസ്ഥാനമായ ഇസ്ലാമാബാദിന് വടക്കുവശത്ത് ഖൈബർ പഖ്തൂൺഖ്വാ പ്രവിശ്യയിലുള്ള ഒരു പ്രദേശമാണ് ഹസാര (ഹിന്ദ്കോ/പഷ്തു: هزاره, ഉർദു: ہزارہ). അബോട്ടാബാദ്, ബട്ടാഗ്രാം, ഹരിപൂർ, മാൻസേര, അപ്പർ കോഹിസ്താൻ, ലോവർ കോഹിസ്താൻ, തോർഘർ എന്നീ സിന്ധുവിന് കിഴക്കുള്ള ഏഴു ജില്ലകൾ ഈ മേഖലയിൽപ്പെടുന്നു.


</doc>
<doc id="239651" url="https://ml.wikipedia.org/wiki?curid=239651" title="അച്ഛനും മകനും">
അച്ഛനും മകനും

1957-പുറത്തിറങ്ങിയ മലയാള ചലച്ചിത്രമാണ് അച്ഛനും മകനും. ജഗതി എൻ.കെ. ആചാരിയാണ് ഇതിന്റെ തിരക്കഥയും സംഭാഷണവും എഴുതിയത്. തിരുനയിനാർ കുറിച്ചി, തിരുനെല്ലൂർ കരുണാകരൻ, പി. ഭാസ്കരൻ എന്നിവർ എഴുതിയ ഗാനങ്ങൾക്ക് വിമൽ കുമാർ സംഗീതസംവിധാനം നിർവഹിച്ചു. തങ്കപ്പൻ നൃത്തസംവിധാനവും, വാസുദേവ് കർണാടക്കി ഛായാഗ്രഹണവും, എ. അപ്പു എഡിറ്റിംഗും, വിമൽ കുമാർ സംവിധാനവും നിർവഹിച്ചു. ശിവാ ഫിലിം കമ്പനി വിതരണം നടത്തിയ ഈ ചിത്രം 1957 ഏപ്രിൽ 26-ന് പ്രദർശനം തുടങ്ങി.
തിക്കുറിശ്ശി സുകുമാരൻ നായർ<br>സത്യൻ<br>ടി.എസ്. മുത്തയ്യ<br>മുതുകുളം രാഘവൻ പിള്ള<br>ജി.കെ. പിള്ള<br>ബി.എസ്. സരോജ<br>ശാന്തി<br>കുമാരി തങ്കം<br>എസ്.പി. പിള്ള<br>ബഹദൂർ<br>മാസ്റ്റർ അമ്പിളി
എ.എം. രാജ<br>ജിക്കി<br>കെ. റാണി<br>ശാന്ത പി. നായർ<br>ശ്യാമള<br>സ്റ്റെല്ല വർഗീസ്


</doc>
<doc id="239652" url="https://ml.wikipedia.org/wiki?curid=239652" title="അമുർ നദി">
അമുർ നദി

ലോകത്തിലെ നദികളിൽ ഏറ്റവും നീളം കൂടിയ പത്താമത്തെ നദി ആണ് അമുർ നദി അല്ലെകിൽ ഹൈലോംഗ്. (Тамур (Tamur), Manchu: ᠰᠠᡥᠠᠯᡳᠶᠠᠨ ᡠᠯᠠ.SVG, Sahaliyan Ula; ചൈനീസ് : 黑龙江; pinyin: Hēilóng Jiāng; റഷ്യൻ : рéка Аму́р, ). റഷ്യയുടെയും ചൈനയുടെയും അതിർത്തി ആയി ആണ് ഈ നദി ഒഴുക്കുന്നത്. ചൈനീസ് ഭാഷയിൽ പേരിന് അർഥം കറുത്ത വ്യാളി നദി എന്ന് ആണ് .

ഒട്ടനവധി ദിനോസർ ഫോസ്സിലുകൾ ഈ നദിയുടെ കരയിൽ നിന്നും കണ്ടുകിട്ടിയിടുണ്ട്. അമ്യുറോസോറസ് , അർക്കാരാവിയ , ക്യാറനോസോറസ് എന്നിവയാണ് ഇവയിൽ പ്രധാന ഫോസ്സിലുകൾ. 


</doc>
<doc id="239654" url="https://ml.wikipedia.org/wiki?curid=239654" title="ഗീതാ ഹിരണ്യൻ">
ഗീതാ ഹിരണ്യൻ

മലയാളത്തിലെ ഒരു കഥാകൃത്തായിരുന്നു ഗീതാ ഹിരണ്യൻ. 1974ൽ മാതൃഭൂമി വിഷുപതിപ്പിൽ വന്ന ദീർഘപാംഗൻ എന്ന കഥയിലൂടെ ശ്രദ്ധിക്കപ്പെട്ട അവർ പിന്നീട് "ഒറ്റസ്നാപ്പിൽ ഒതുക്കാനാവില്ല ഒരു ജന്മസത്യം", "ഇനിയും വീടാത്ത ഹൃദയത്തിന്റെ കടം","അസംഘടിത" എന്നീ കഥകളിലൂടെ മലയാള കഥാസ്വാദകർക്ക് സുപരിചിതയായി. അപൂർവ്വമായി ചെറുക്കവിതകളും എഴുതിയിട്ടുണ്ട്. അർബുദരോഗത്തിന്റെ പിടിയിലായിരുന്ന അവർ 2002 ജനുവരി 2 ന് ചരമമടഞ്ഞു. 'ശിൽപ്പ കഥയെഴുതുകയാണ്' എന്ന കഥയാണ് അവർ അവസാനമായി എഴുതിയത്.

കൊല്ലം ജില്ലയിലെ കൊട്ടാരക്കരക്കടുത്ത് കോട്ടവട്ടത്ത് സി. ശ്രീധരൻ പോറ്റിയുടേയും വസുമതിദേവിയുടേയും മകളായി 1958 മാർച്ച് 20 ന് ജനിച്ചു. മലയാളത്തിൽ ബിരുദാന്തരബിരുദവും എംഫിലും കരസ്ഥമാക്കി. കേരളത്തിലെ വിവിധ സർക്കാർ കലാലയങ്ങളിൽ അദ്ധ്യാപികയായി പ്രവർത്തിച്ചു. കേരള സാഹിത്യ അക്കാദമിയുടെ പബ്ലിക്കേഷൻ ഓഫീസറായി നിയമിതയായെങ്കിലും ജോലിയിൽ തുടരാൻ രോഗം അവരെ അനുവദിച്ചില്ല. കവിയും നിരൂപകനും അദ്ധ്യാപകനുമായ കെ.കെ. ഹിരണ്യൻ ഭർത്താവാണ്. ഉമ, ആനന്ദ് എന്നിവർ മക്കൾ. കേരള സാഹിത്യ അക്കാദമി ഇവരുടെ പേരിൽ ഒരു എൻഡൊവ്മെന്റ് ഏർപ്പെടുത്തിയിട്ടുണ്ട്.






</doc>
<doc id="239658" url="https://ml.wikipedia.org/wiki?curid=239658" title="ലിങ്ക്‌ഡ്ഇൻ">
ലിങ്ക്‌ഡ്ഇൻ

പ്രശസ്തമായ ഒരു സാമൂഹ്യക്കൂട്ടായ്മാ വെബ്സൈറ്റാണ് ലിങ്ക്ഡ്ഇൻ. പ്രോഫഷണൽ ജോലികൾ ചെയ്യുന്നവരുടെ കൂട്ടായ്മായാണ് ലിങ്ക്ഡ്ഇൻ അറിയപ്പെടുന്നത്. 20കോടി ആളുകളെ തങ്ങളുടെ നെറ്റുവർക്കിനു കീഴിൽ അംഗങ്ങളായുണ്ടെന്നാണ് കമ്പനി അവകാശപ്പെടുന്നത്. 2003 മേയ് 5 നാണ് ലിങ്ക്ഡ്ഇൻ ആരംഭിച്ചത്.
ഇംഗ്ലീഷ് ഭാഷ കൂടാതെ ഫ്രഞ്ച്, ജർമ്മൻ, ഇറ്റാലിയൻ, പോർട്ടുഗീസ്, സ്പാനിഷ്, ഡച്ച്, സ്വീഡിഷ്, റൊമാനിയൻ, റഷ്യൻ, ടർക്കിഷ്, ജാപ്പനീസ്, പോളിഷ്, കൊറിയൻ, ഇൻഡോനേഷ്യൻ, മലയ് തുടങ്ങിയ ഭാഷകളിലും സൈറ്റ് ലഭ്യമാണ്.


</doc>
<doc id="239667" url="https://ml.wikipedia.org/wiki?curid=239667" title="ഫ്രെഡറിക് ക്യൂറി">
ഫ്രെഡറിക് ക്യൂറി

ബ്രിട്ടീഷ് നിയന്ത്രിത ഇന്ത്യയിലെ ഒരു ഭരണകർത്താവായിരുന്നു ഫ്രെഡറിക് ക്യൂറി (, ജീവിതകാലം: 1799 ഫെബ്രുവരി 3 – 1875 സെപ്റ്റംബർ 11). ഗവർണർ ജനറൽ ഹെൻറി ഹാർഡിഞ്ചിന്റെ വിദേശകാര്യ സെക്രട്ടറി, ലാഹോറിലെ റെസിഡന്റ് തുടങ്ങിയ ഉന്നത ഭരണപദവികൾ വഹിച്ചിട്ടുണ്ട്. ഒന്നാം ആംഗ്ലോ-സിഖ് യുദ്ധത്തിനുശേഷം സിഖ് സാമ്രാജ്യവുമായുള്ള കരാറുകളെല്ലാം ക്യൂറിയുടെ അദ്ധ്യക്ഷതയിലാണ് ഒപ്പുവക്കപ്പെട്ടത്. രണ്ടാം ആംഗ്ലോ-സിഖ് യുദ്ധം നടക്കുകയും പഞ്ചാബ് പൂർണ്ണമായും ബ്രിട്ടീഷ് ആധിപത്യത്തിൽകീഴിലാകുകയും ചെയ്തത് ക്യൂറി ലാഹോറിൽ റെസിഡന്റായിരിക്കുന്ന കാലത്താണ്.


</doc>
<doc id="239670" url="https://ml.wikipedia.org/wiki?curid=239670" title="ലെന നദി">
ലെന നദി

സൈബീരിയയിൽ നിന്നും ഉത്ഭവിച്ചു ആർട്ടിക് കടലിൽ പതിക്കുന്ന ഒരു റഷ്യൻ നദി ആണ് ലെന നദി. ഇത് ലോകത്തിലെ 11-മത്തെ ഏറ്റവും നീളം കൂടിയ നദി ആണ് . സൈബീരിയയിലെ ബൈക്കൽ മലനിരകളിൽ ആണ് ഈ നദിയുടെ ഉത്ഭവ സ്ഥാനം.


</doc>
<doc id="239672" url="https://ml.wikipedia.org/wiki?curid=239672" title="ഇന്ത്യൻ ഇൻകുനാബുല">
ഇന്ത്യൻ ഇൻകുനാബുല

ഇന്ത്യയിൽ അച്ചടി തുടങ്ങിയതുമുതൽ ഏകദേശം 1867 വരെയുള്ള കാലഘട്ടത്തിനുള്ളിൽ ഇന്ത്യയിൽ അച്ചടിച്ച പുസ്തകങ്ങളുടെ മൊത്തം സഞ്ചയത്തെയാണ് ഭാരതീയ ആദിമുദ്രിതഗ്രന്ഥങ്ങൾ അഥവാ ഇന്ത്യൻ ഇൻകുനാബുല എന്നു വിളിക്കുന്നത്. 1867-ൽ ബ്രിട്ടീഷ് ഇന്ത്യൻ ഗവൺമെന്റ് പുതുതായി നടപ്പിലാക്കിയ പത്രപുസ്തകരജിസ്ട്രേഷൻ നിയമം ഇന്ത്യയിലെ അച്ചടിയുടെ ചരിത്രത്തിലെ ഒരു നാഴികക്കല്ലായി വിലയിരുത്തപ്പെടുന്നു. ഈ നിയമത്തോടെ ഇന്ത്യയിൽ പത്രങ്ങളും പുസ്തകങ്ങളും അച്ചടിക്കുവാനും പ്രസിദ്ധീകരിക്കാനും വ്യാപകമായ നിയന്ത്രണങ്ങളുണ്ടായി. ഇത്തരം നിയന്ത്രണങ്ങൾക്കു മുമ്പു തന്നെ വെളിച്ചം കണ്ട പുസ്തകങ്ങളെയാണ് ഇന്ത്യൻ ഇൻകുനാബുലയിൽ ഉൾപ്പെടുത്തിയിരിക്കുന്നത്.

പത്തൊമ്പതാം ശതകത്തിന്റെ ഉത്തരാർദ്ധമാകുമ്പോഴേക്കും ഭാരതത്തിലും കേരളത്തിലും അച്ചടി ഒരു വ്യവസായമെന്ന നിലയിലേക്കു സാവധാനം ശക്തിപ്പെട്ടുവന്നിരുന്നു. അതുവരെ ഓലയിലും കടലാസ്സിലും രേഖപ്പെടുത്തിവെച്ചിരുന്ന പ്രാചീനഗ്രന്ഥങ്ങളും മറ്റും അച്ചടിച്ചു പ്രസിദ്ധീകരിക്കാൻ ഈ പുതിയ സാങ്കേതികവിദ്യ ഭാരതീയരെ സഹായിച്ചു. ക്രമേണ സമകാലീനരുടെ രചനകളും പുസ്തകരൂപത്തിൽ അച്ചടിച്ചു പുറത്തിറങ്ങാൻ തുടങ്ങി. വൃത്താന്തപത്രങ്ങളും ഇതോടൊപ്പം പുറത്തിറങ്ങാനാരംഭിച്ചു. ബംഗാളിലും മഹാരാഷ്ട്രയിലും മറ്റും ആശയസമരങ്ങൾക്കുള്ള തുറന്ന വേദി കൂടിയായി ഇത്തരം ആനുകാലികങ്ങളും വൃത്താന്തപത്രങ്ങളും.

'ഹിന്ദു'ക്കളുടെ ചിന്താമണ്ഡലത്തിൽ ദൃശ്യമായ നവചലനങ്ങൾ ഇംഗ്ലണ്ടിലും മറ്റുമുള്ള ബുദ്ധിജീവികളുടെ ശ്രദ്ധയിൽ പെടാാൻ തുടങ്ങി. പുതുതും വ്യത്യസ്തവുമായ പൗരസ്ത്യചിന്താധാരകൾ അവർക്കു കൗതുകമുണ്ടാക്കി. ലണ്ടനിലെ റോയൽ സൊസൈറ്റി ഇക്കാര്യത്തിൽ മുൻകയ്യെടുത്തു. ഭാരതീയ ഭാഷകളിലെ പ്രധാനപ്പെട്ട പുസ്തകങ്ങൾ അച്ചടിച്ചു കിട്ടാനും സാദ്ധ്യമാണെങ്കിൽ അവയുടെയെല്ലാം വിവരങ്ങൾ ക്രോഡീകരിച്ച് ഒരു കാറ്റലോഗ് നിർമ്മിക്കാനും അവർ ബ്രിട്ടീഷ് സർക്കാരിനോടാവശ്യപ്പെട്ടു.


</doc>
<doc id="239673" url="https://ml.wikipedia.org/wiki?curid=239673" title="സേയ നദി">
സേയ നദി

റഷ്യയിലെ അമുർ നദിയുടെ ഒരു പ്രധാന പോഷക നദി ആണ് സേയ നദി. സേയ അണക്കെട്ട് ഈ നദിയിൽ ആണ് സ്ഥിതി ചെയ്യുന്നത്. സേയ ജലവൈദ്യുത പദ്ധതിയിൽ നിന്നും പ്രതിവർഷം 4.91TWh വൈദ്യുതി ആണ് റഷ്യ ഉത്പാദിപ്പിക്കുന്നത്. നവംബർ മുതൽ മെയ്‌ വരെ ഉള്ള കാലയളവിൽ ഈ നദി തണുത്തുറയുന്നു. ഇപ്പോഴത്തെ കണക്ക് പ്രകാരം ലോകത്തിലെ 120-മത്തെ ഏറ്റവും നീളം കൂടിയ നദിയാണ് സേയ.


</doc>
<doc id="239674" url="https://ml.wikipedia.org/wiki?curid=239674" title="റോയൽ എൻഫീൽഡ് ബുള്ളറ്റ്">
റോയൽ എൻഫീൽഡ് ബുള്ളറ്റ്

ബ്രിട്ടീഷ്‌ കമ്പനി ആയ റോയൽ എൻഫീൽഡ് നിർമിച്ച 4-സ്ട്രോക്, സിംഗിൾ സിലിണ്ടർ എൻജിൻ മോട്ടോർ സൈക്കിൾ ആണ് റോയൽ എൻഫീൽഡ് ബുള്ളറ്റ്. 1971 ൽ റോയൽ എൻഫീൽഡ് കമ്പനി നിലച്ചു , ഇപ്പോൾ ഈ ബ്രിട്ടീഷ്‌ കമ്പനിയുടെ പിന്തുടർച്ചക്കാർ ആയ റോയൽ എൻഫീൽഡ് മോട്ടോർസ് ( ചെന്നൈ , ഇന്ത്യ) ആണ് ഈ മോട്ടോർ സൈക്കിൾ നിർമ്മിക്കുന്നത്.
1901 ആണ് റോയൽ എൻഫീൾഡ് ബുള്ളറ്റ് സീരിയസുകളുടെ ഉത്ഭവം



</doc>
<doc id="239678" url="https://ml.wikipedia.org/wiki?curid=239678" title="സിയൻ">
സിയൻ

ഒരു ദ്വിതീയനിറം. നീലനിറവും പച്ചനിറവും ചേർന്നുണ്ടാകുന്നു. പച്ചയ്ക്കും നീലയ്ക്കും ഇടയിലുള്ള നിറങ്ങളെ സിയൻ എന്നു വിളിച്ചിരുന്നു. ദൃശ്യപ്രകാശത്തിൽ ഒരു പ്രത്യേക തരംഗദൈർഘ്യം കൊണ്ട് സിയനെ സൂചിപ്പിക്കാനാവില്ല. എങ്കിലും 490നാനോമീറ്ററിനും 520നാനോമീറ്ററിനും ഇടയിലുള്ള തരംഗദൈർഘ്യം വരുന്ന പ്രകാശത്തിന്റെ നിറം മുഴുവൻ സിയൻ എന്നുവിളിക്കുന്നു. അച്ചടിമേഖലയിലെ ഒരു പ്രാഥമികചായമാണ് സിയൻ. സിയൻ, മജന്ത, മഞ്ഞ എന്നീ നിറങ്ങൾ ഉപയോഗിച്ചാണ് അച്ചടിയിൽ മറ്റു നിറങ്ങൾ നിർമ്മിക്കുന്നത്.


</doc>
<doc id="239681" url="https://ml.wikipedia.org/wiki?curid=239681" title="എൽമിസോറസ്">
എൽമിസോറസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു തെറാപ്പോഡ വിഭാഗത്തിൽ പെട്ട ദിനോസർ ആണ് എൽമിസോറസ്. മംഗോളിയയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് . കൈയുടെയും കാലിന്റെയും ഫോസ്സിലുകൾ മാത്രമേ ഇത് വരെ കണ്ടു കിട്ടിയിടുള്ളൂ . ഹോലോ ടൈപ്പ് സ്പെസിമെൻ ZPAL MgD-I/172 കാൽ പാദത്തിലെ അസ്ഥികൾ ആണ്. പാര ടൈപ്പ് ആയി രണ്ടു സ്പെസിമെൻ ഉണ്ട് ZPAL MgD-I/98 വലതുകൈയും , കാൽ പാദവും. ZPAL MgD-I/20 കാൽ പാദത്തിലെ ഒരു അസ്ഥി.പൂർണ ഫോസ്സിലുകൾ കിട്ടാത്തതിനാൽ ഇപ്പോൾ കൂടുതൽ വിവരങ്ങൾ ലഭ്യമല്ല.

2001-ൽ സമ്മർദം കൊണ്ട് സംഭവിക്കുന്ന എല്ലിലെ ഒടിവ് കണ്ടെത്താൻ എൽമിസോറന്റെ പാദത്തിലെ 23 എല്ലുകൾ പരിശോധിച്ചിരുന്നു , എന്നാൽ ഒന്നില്ലും ഇത് കണ്ടെത്താൻ സാധിച്ചില്ല.


</doc>
<doc id="239682" url="https://ml.wikipedia.org/wiki?curid=239682" title="കോബ്ര ഫോഴ്സ്">
കോബ്ര ഫോഴ്സ്

നക്സലൈറ്റ് തീവ്രവാദികളെ അമർച്ച ചെയ്യാനായി ഭാരത സർക്കാർ രൂപം നൽകിയ പ്രത്യേക സേനാവിഭാഗമാണ് കോബ്ര ഫോഴ്സ്.അർദ്ധസൈനിക വിഭാഗമായ സി. ആർ. പി. എഫിന്റെ കീഴിലാണ് കോബ്ര പ്രവർത്തിക്കുന്നത്. കോംബാറ്റ് ബറ്റാലിയൻ ഫോർ റിസൊല്യൂട്ട് ആക്ഷൻ (COmmando Battalion for Resolute Action)എന്നാണിതിന്റെ പൂർണ്ണരൂപം. ഇതിൽ 10000 അംഗങ്ങളുണ്ടാകും. ഇവരെ നക്സൽഭീഷണിയുള്ള 70 ഓളം ജില്ലകളിൽ വിന്യസിക്കും. കോബ്ര ഫോഴ്സിന്റെ ആസ്ഥാനം ഡൽഹിയാണ്. വിന്യസിക്കപ്പെടുന്ന സംസ്ഥാനങ്ങളിലെല്ലാം ബറ്റാലിയൻ ആസ്ഥാനങ്ങളും ഉണ്ടാകും. 
ഗറില്ലാ യുദ്ധമുറകളിൽ വൈദഗ്ദ്ധ്യം നേടിയവരാണ് ഇവർ. രാജ്യത്ത് ഏറ്റവും മികച്ച രീതിയിൽ സായുധസന്നാഹങ്ങൾ കരസ്ഥമാക്കിയിരിക്കുന്ന സേനാവിഭാഗമാണിത്. കേന്ദ്രസർക്കാരിന്റെ 1300 കോടി രൂപയുടെ ഗ്രാന്റ് നേടിയാണ് ഇത് പ്രവർത്തിക്കുന്നത്. മിനിസ്ട്രി ഓഫ് ഡിഫൻസിന് കീഴിലുള്ള ഇന്ത്യൻ ഓർഡിനൻസ് ഫാക്ടറിയിൽ തദ്ദേശീയമായി നിർമ്മിച്ച ഉപകരണങ്ങളാണ് ഇവർക്ക് വിന്യസിച്ചിട്ടുളളത്.
Cobra used
mp5
x95
UBGL 
AKM
AK47

മിസോറാമിലെ കൗണ്ടർ ഇൻസേർജൻസി ആന്റ് ജംഗിൾ വാർഫെയർ സ്കൂൾ(Counter Insurgency and Jungle Warfare School), സി.ആർ.പി.എഫിന്റെ സിൽച്ചാറിലെ ഭീകരവിരുദ്ധസ്കൂൾ എന്നിവിടങ്ങളിലാണ് ഇവർക്ക് പരിശീലനം നൽകുന്നത്.


</doc>
<doc id="239684" url="https://ml.wikipedia.org/wiki?curid=239684" title="ഷുക്സിങ്ങോസോറസ്">
ഷുക്സിങ്ങോസോറസ്

ഒരു സോറാപോഡമോർഫ വിഭാഗത്തിൽ പെട്ട ദിനോസർ ആണ് ഷുക്സിങ്ങോസോറസ് . തുടക്ക ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് ചൈനയിൽ നിന്നും ആണ് . ഈ വിഭാഗത്തിലെ ദിനോസറുകളിൽ ചൈനയിൽ നിന്നും കിട്ടിയ ആദ്യ സ്പെസിമെൻ ആണ് ഇതു. ഹോലോ ടൈപ്പ് സ്പെസിമെൻ CMY LT9401 കിഴ് താടി അടക്കം ഉള്ള ഒരു പൂർണമായ തലയോട്ടിയുടെ ആണ് .


</doc>
<doc id="239685" url="https://ml.wikipedia.org/wiki?curid=239685" title="ഓർമ്മപ്പുസ്തകം">
ഓർമ്മപ്പുസ്തകം

യുനെസ്കോ തയ്യാറാക്കുന്ന, വരുംതലമുറയ്ക്കായി സൂക്ഷിച്ചുവയ്ക്കേണ്ട അപൂർവ്വരേഖകളുടെ പട്ടികയാണ് ഓർമ്മപ്പുസ്തകം (Memory of the World). ആഗോളതലത്തിൽ വിവിധരാജ്യങ്ങളിൽ നിന്ന് 193 ലേറെ ഇനങ്ങൾ ഈ പുസ്തകത്തിൽ ഇതിനിടയ്ക്ക് സ്ഥാനം പിടിച്ചിട്ടുണ്ട്. പ്രകൃതിദുരന്തങ്ങൾ, മനുഷ്യരുടെ അവഗണന, സൂക്ഷിക്കുന്നതിലെ വിമുഖത എന്നിവ പരിഗണിച്ചാണ് യുണസ്കോ ഇത്തരം രേഖകൾ ഭാവിതലമുറയ്ക്കായി സൂക്ഷിക്കാൻ തയ്യാറായത്. 1992 ലാണ് ഈ പദ്ധതി രൂപപ്പെടുന്നത്. 
യുണസ്കോ ഡറക്ടർ ജനറൽ നിർദ്ദേശിക്കുന്ന 14 അംഗങ്ങൾ ചേർന്ന ഇന്റർനാഷണൽ അഡ്വൈസറി കമ്മിറ്റി (IAC)(International Advisory Committee- IAC)യാണ് പദ്ധതി നടപ്പിലാക്കുന്നത്. സാങ്കേതി, നിയമ, സാമ്പത്തികരൂപരേഖ തയ്യാറാക്കുന്നത് ഈ സമിതിയാണ്. ബ്യൂറോ, ടെക്നിക്കൽ സബ്ബ്കമ്മിറ്റി, മാർക്കറ്റിംഗ് സബ്ബ്കമ്മിറ്റി, രജിസ്റ്റർ സബ്ബ്കമ്മിറ്റി എന്നിങ്ങനെ സബ്സിഡിയറി ശാഖകളും ഇതിനുണ്ട്. 
ഏത് സംഘടനയ്ക്കും രജിസ്റ്ററിലേയ്ക്ക് ഡോക്യുമെന്റുകൾ നിർദ്ദേശിക്കാം. ഐ.എ.സി ഇതിൻമേൽ ഉചിതമായ തീരുമാനമെടുക്കും. ഇതിനായി സമയം, സ്ഥലം , ജനങ്ങൾ, വിഷയം, തീം, രൂപം, സാമൂഹ്യ-സാമുദായിക-പ്രാധാന്യം ഇവ പരിഗണിച്ച് പുസ്തകത്തിൽ ഉൾപ്പെടുത്തുന്നതിന് ശ്രമിക്കും. 

ഓർമ്മപ്പുസ്കത്തിൽ ഇന്ത്യയിൽ നിന്ന് നാല് അപൂർവ്വഗ്രന്ഥങ്ങൾ ചേർത്തിട്ടുണ്ട്. 2007 ലാണ് ഋഗ്വേദം ഉൾപ്പെടുത്തപ്പെടുന്നത്. പൂനെയിലെ ഭണ്ടാർക്കർ ഓറിയന്റൽ റിസേർച്ച് ഇൻസ്റ്റിറ്റ്യൂട്ടിൽ സൂക്ഷിച്ചിരിക്കുന്ന ഋഗ്വേദത്തിന്റെ ലിഖിതരൂപമാണിത്. 1997 ലാണ് ചെന്നൈയിലെ ഇന്റർനാഷണൽ ഇൻസ്റ്റിറ്റ്യൂട്ട് ഓഫ് ഏഷ്യൻ സ്റ്റഡീസിലെ വൈദ്യശാസ്ത്രവുമായി ബന്ധപ്പെട്ട പ്രാചീന തമിഴ് കൃതികൾ ഇതിൽ ചേർക്കുന്നത്. 2003 ൽ ഇന്ത്യയിൽ സൂക്ഷിച്ചിട്ടുള്ള ഡച്ച് ലിഖിതങ്ങളും 2005 ൽ പുതുച്ചേരി ഫ്രഞ്ച് ഇൻസ്റ്റിറ്റ്യൂട്ടിലെ ശൈവലിഖിതങ്ങളും ഉൾപ്പെടുത്തി.


</doc>
<doc id="239687" url="https://ml.wikipedia.org/wiki?curid=239687" title="ബെൻഹർ">
ബെൻഹർ

1959-ൽ പുറത്തിറങ്ങിയതും ഏറ്റവമധികം ഓസ്കാർ പുരസ്കാരങ്ങൾ നേടിയതുമായ ഒരു ഹോളിവുഡ് ചലചിത്രമാണ്‌ ബെൻഹർ (11 ഓസ്കാർ), പിന്നീട് ടൈറ്റാനിക്'(1997) (2003)എന്നീ ചിത്രങ്ങളും 11 ഓസ്കാർ പുരസ്കാരങ്ങൾ നേടുകയുണ്ടായി. 1880-ൽ പുറത്തിറങ്ങിയ നോവലായ ബെൻഹർ-ക്രിസ്തുവിന്റെ കഥ എന്ന നോവലിനെ അവലംബിച്ച് 1925-ൽ ബെൻഹർ എന്ന പേരിൽതന്നെ പുറത്തിറങ്ങിയ നിശ്ശബ്ദചിത്രത്തിന്റെ പുനരാവിഷ്കാരമാണ് ഈ ചലച്ചിത്രം. അന്നുവരെ നിർമ്മിച്ചതിൽ ഏറ്റവും ചെലവേറിയതും ഏറ്റവും വിപുലമായ സെറ്റുകളോടുകൂടിയതുമായിരുന്നു ഈ ചിത്രം. വില്യം വൈലർ സംവിധാനം ചെയ്ത ഈ ചിത്രത്തിൽ ചാൾട്ടൻ ഹെസ്റ്റൺ, സ്റ്റീഫൻ ബോയ്ഡ്, ജാക് ഹോക്കിൻസ്, ഹ്യൂഗ് ഗ്രിഫിത്ത് തുടങ്ങിയവർ അഭിനയിച്ചു. .

1959 ൽ പുറത്തിറങ്ങിയ അമേരിക്കൻ ഇതിഹാസചിത്രം ബെൻ-ഹർ അറിയപ്പെടുന്നത് ഓസ്‌കർ ചരിത്രം തിരുത്തിയതിന്റെ പേരിലാണ്. 11 ഓസ്‌കാറാണ് വില്യം വൈലർ സംവിധാനം ചെയ്ത ഈ ചിത്രം നേടിയത്. 1997 ൽ ടൈറ്റാനിക്കും 2003 ൽ ദ ലോർഡ് ഓഫ് ദ റിംഗ്‌സ്: ദ റിട്ടേൺ ഓഫ് ദ കിംഗും 11 ഓസ്‌കർ വീതം നേടി ബെൻ-ഹറിനൊപ്പമെത്തി. ക്രിസ്തുവിന്റെ കുരിശാരോഹണവുമായി ബന്ധപ്പെടുത്തി എം.ജി.എം പിക്‌ചേഴ്‌സ് നിർമിച്ച ചിത്രം എ.ഡി. 26-ാം നൂറ്റാണ്ടിലെ കഥയാണ് പറയുന്നത്. 1959 നവംബർ 18 ന് റിലീസ് ചെയ്ത ബെൻ-ഹറിന്റെ നിർമ്മാണചെലവ് 15,17,500 ഡോളറായിരുന്നു. ബോക്‌സ്ഓഫീസിൽ ലഭിച്ചത് 146,900,000 ഡോളറും. 1880 ൽ ല്യൂ വാലസ് എഴുതിയ ബെൻ-ഹർ: എ ടെയിൽ ഓ- ദി ക്രൈസ്റ്റ് എന്ന പുസ്തകത്തെ ആധാരമാക്കി നിർമിച്ച ചിത്രത്തിന് തിരക്കഥയൊരുക്കിയത് കാൾ ടൺബെർഗായിരുന്നു. 1925 ൽ പുറത്തിറങ്ങിയ ബെൻ-ഹർ എന്ന നിശ്ശബ്ദ ചിത്രത്തിന്റെ റീമേക്കായിരുന്നു ഇത്. ആ ചിത്രത്തിന്റെ 30 സഹസംവിധായകരിൽ ഒരാളായിരുന്ന വില്യം വൈലറിനെ പൊന്നുംവിലയ്ക്ക എടുത്താണ് ബെൻ-ഹർ എന്ന ഇതിഹാസ ചിത്രം പൂർത്തിയാക്കിയത്.

1952 ൽ മെട്രോ-ഗോൾഡ്‌വിൻ-മേയർ കമ്പനി (എം.ജി.എം) ബെൻ-ഹർ റീമേക്ക് ചെയ്യാൻ പോകുന്നുവെന്ന് പ്രഖ്യാപിച്ചു. സ്റ്റുവാർട്ട് ഗ്രാൻജർ, റോബർട്ട് ടെയ്‌ലർ എന്നിവർ ചേർന്നാണ് നിർമ്മാണത്തിന് നേതൃത്വം നൽകിയത്. മേൽനോട്ടം സിംബാസിയ്ക്കായിരുന്നു. ഒമ്പതു മാസത്തിന് ശേഷം ചിത്രം സിനിമാ സ്‌കോപിലാണ് ഇറങ്ങുകയെന്ന് നിർമ്മാണ കമ്പനി അറിയിച്ചു. സിഡ്‌നി ഫ്രാങ്ക്‌ളിനെ ആദ്യം സംവിധായകനായി നിശ്ചയിച്ചു. മാർലിൻ ബ്രാൻഡോയെ നായകനാക്കാൻ തീരുമാനിച്ചു. 1955 സെപ്റ്റംബറിൽ ടൺബർഗ് സ്‌ക്രിപ്റ്റ് പൂർത്തിയാക്കി. 1956 ഏപ്രിലിൽ ചിത്രീകരണം തുടങ്ങുമെന്ന് പ്രഖ്യാപനം വന്നു. ഏഴുദശലക്ഷം ഡോളർ ചിലവിട്ട് ഏഴു മാസം കൊണ്ട് ചിത്രീകരണം പൂർത്തിയാക്കാനായിരുന്നു ലക്ഷ്യം. ഇസ്രയേലോ ഈജിപ്‌റ്റോ ലൊക്കേഷനായും നിശ്ചയിച്ചു. നിർഭാഗ്യമെന്നു പറയട്ടെ 1956 ന്റെ തുടക്കത്തിൽ തന്നെ ഷൂട്ടിംഗ് റദ്ദാക്കി. ടെലിവിഷൻ ഉയർത്തിയ വെല്ലുവിളികളും സാമ്പത്തിക പരാധീനതകളുമാണ് ചിത്രം നിർമ്മിക്കുന്നതിൽ നിന്ന് എം.ജി.എമ്മിനെ മാറ്റി നിർത്തിയത്. എന്നാൽ, 1956 ൽ പാരാമൗണ്ട് പിക്‌ചേഴ്‌സ് പുറത്തിറക്കിയ പത്തു കൽപ്പനകൾ എന്ന ബ്രഹ്മാണ്ഡ ചിത്രം വൻവിജയം നേടിയതോടെ ബെൻ-ഹർ റീമേക്ക് ചെയ്യാൻ തന്നെ എം.ജി.എം തീരുമാനിക്കുന്നു. 1957 ൽ കമ്പനി വീണ്ടും ചിത്രം പ്രഖ്യാപിച്ചു. ആദ്യം ഏഴുദശലക്ഷം ഡോളർ നിർമ്മാണ ചെലവായി കരുതിയെങ്കിലും 1958 ൽ ഇത് 10 ദശലക്ഷം ഡോളറിലെത്തി. അവിടെയും നിന്നില്ല കാര്യങ്ങൾ. ഷൂട്ടിംഗ് തുടങ്ങിയപ്പോഴേക്കും 15.175 ദശലക്ഷം ഡോളർ ചെലവായി. നാണയപ്പെരുപ്പം കൂടിയായതോടെ ചെലവ് 123 ദശലക്ഷം ഡോളറായി. 

എ.ഡി.26 ൽ ജറുസലേമിലാണ് ബെൻ-ഹറിന്റെ കഥ നടക്കുന്നത്. ജറുസലേമിലെ ധനവാനായ കച്ചവടക്കാരനായിരുന്നു Judah Ben-Hur. അമ്മ മിറിയം, സഹോദരി തിർസ, യജമാനഭക്തിയുള്ള അടിമ സൈമോൻഡിസ് എന്നിവർക്കൊപ്പമായിരുന്നു ബെൻ-ഹറിന്റെ താമസം. സൈമോൻഡിസിന്റെ മകൾ എസ്‌തേറുമായി ബെൻ-ഹർ പ്രണയത്തിലാണ്. എന്നാൽ, മറ്റൊരാളുമായി അവളുടെ വിവാഹം ഉറപ്പിക്കുന്നു. ബെൻ-ഹറിന്റെ ബാല്യകാല സുഹൃത്തും റോമാക്കാരനുമായ മെസല ഇപ്പോഴൊരു ന്യായാധിപനാണ്. വർഷങ്ങൾക്കു മുൻപ് ജറുസലേമിൽ നിന്ന് പോയ മെസല ഇപ്പോൾ തിരിച്ചെത്തിയിരിക്കുന്നത് റോമൻ സൈന്യത്തിന്റെ മേധാവിയായിട്ടു കൂടിയാണ്. റോമാ സാമ്രാജ്യത്തിന്റെ ശക്തിയിൽ അയാൾ അടിയുറച്ചു വിശ്വസിക്കുന്നു. അതേ സമയം, ബെൻ-ഹർ ചിന്തിച്ചത് ജൂതജനതയുടെ സ്വാതന്ത്ര്യത്തെപ്പറ്റിയാണ്. 
ജുദായിലെ പുതിയ ഗവർണറായ വലേറിയസ് ഗ്രാറ്റ്‌സിന് വരവേൽപ്പ് നൽകുന്നതിനിടെ ബെൻ-ഹറിന്റെ വീടിന് മേൽക്കൂരയിൽ നിന്ന് ഒരു ഓട് അടർന്നു താഴേക്കു വീഴുന്നു. ഇതു കണ്ട് ഗ്രാറ്റ്‌സ് സഞ്ചരിച്ചിരുന്ന കുതിര പരിഭ്രാന്തനാകുന്നു. കുതിരപ്പുറത്തു നിന്ന് തെറിച്ചു വീഴുന്ന ഗ്രാറ്റ്‌സ് മരണാസന്നനാകുന്നു. ഇതു യാദൃച്ഛികമായി സംഭവിച്ചതാണെന്ന് അറിയാമായിരുന്നിട്ടു കൂടി മെസല ബെൻ-ഹറിനെ കുറ്റക്കാരനെന്ന് വിധിച്ച് കപ്പലിലും സഹോദരി മിറിയത്തിനെയും ടിർസയെയും ജയിലിലും തടവുകാരാക്കുന്നു. കൂട്ടുകാരനായിരുന്നിട്ടു കൂടി ബെൻ-ഹറിനെ തടവിലിട്ടതിന് പിന്നിൽ മെസലയ്ക്ക് മറ്റൊരു ഉദ്ദേശ്യമുണ്ടായിരുന്നു. ജൂതൻമാരുടെ ഇടയിലെ പ്രമുഖനെ തടവിലിടുന്നതിലൂടെ അവർക്കിടയിൽ ഭീതി പടർത്തുക എന്നതായിരുന്നു അത്. തടവിൽ കഴിഞ്ഞ ഓരോ നിമിഷവും ബെൻ-ഹറിൽ മെസലയോട് പ്രതികാരം ചെയ്യണമെന്ന വാശി വളർന്നു തുടങ്ങുന്നു. 
യുദ്ധക്കപ്പലിലെ മൂന്നുവർഷത്തെ അടിമവേലയ്ക്ക് ശേഷം ബെൻ-ഹറിനെ റോമൻ സൈന്യതലവനായ ക്വിന്റസ് അറിയസിന്റെ കപ്പലിലേക്ക് മാറ്റുന്നു. ഒരു സംഘം മാസിഡോണിയൻ കടൽകൊള്ളക്കാരെ തുരത്തുകയെന്ന് ലക്ഷ്യമിട്ടു പുറപ്പെട്ടതായിരുന്നു കപ്പൽ. ബെൻ-ഹറിന്റെ ആത്മാർപ്പണവും നിശ്ചയദാർഢ്യവും അറിയസിനെ ആകർഷിക്കുന്നു. ബെൻ-ഹറിന് മല്ലയുദ്ധത്തിനും തേരോട്ടത്തിനും പരിശീലനം നൽകാൻ അയാൾ തീരുമാനിക്കുന്നു. എന്നാൽ, ബെൻ-ഹർ ഇത് നിരസിക്കുന്നു. ദൈവം തനിക്ക് പ്രതികാരത്തിന് അവസരം തരുമെന്നാണ് അയാൾ വിശ്വസിച്ചിരുന്നു. മാസിഡോണിയൻ കടൽകൊള്ളക്കാരുമായുള്ള ഏറ്റുമുട്ടൽ നടക്കുമ്പോൾ ബെൻ-ഹറിനെ ഒഴിച്ച് ബാക്കിയുള്ള തുഴച്ചിൽകാരെയെല്ലാം തണ്ടോട് ചേർത്ത് ബന്ധിക്കാൻ അറിയസ് ഉത്തരവിടുന്നു. ഏറ്റുമുട്ടലിനിടെ അറിയസിന്റെ കപ്പൽ തകർന്ന് മുങ്ങാൻ തുടങ്ങുന്നു. ബെൻ-ഹർ ചുരുങ്ങിയ സമയം കൊണ്ട് ബന്ധനസ്ഥരായ തുഴച്ചിൽകാതെ മോചിപ്പിക്കുന്നു. ഒപ്പം അറിയസിനെയും രക്ഷിക്കുന്നു. റോമൻ സൈന്യം ഏറ്റുമുട്ടലിൽ പരാജയപ്പെട്ടുവെന്ന് തെറ്റിദ്ധരിച്ച് അറിയസ, റോമൻ പോരാളികളുടെ സംസ്‌കാരമനുസരിച്ച് വാൾ നെഞ്ചിൽ കുത്തിയിറക്കി ജീവനൊടുക്കാൻ അയാൾ തുനിയുന്നു. ബെൻ-ഹർ ഇതു തടയുന്നു. എല്ലാവരും രക്ഷപ്പെട്ടു. വിജയത്തിന്റെ ക്രെഡിറ്റ് ലഭിച്ചത് അറിയസിനായിരുന്നു. റോമൻ അധിപതിയായിരുന്ന ടിബേറിയസിനോട് ബെൻ-ഹറിനെ മോചിപ്പിക്കണമെന്ന് അറിയസ് അപേക്ഷിക്കുന്നു. മോചിതനായ ബെൻ-ഹറിനെ അയാൾ തന്റെ ദത്തുപുത്രനാക്കുന്നു. വർഷങ്ങൾ കടന്നു പോയി. ബെൻ-ഹർ വീണ്ടും സമ്പന്നനായി. അതിനൊപ്പം തന്നെ എല്ലാം തികഞ്ഞ ഒരു റോമൻ പോരാളിയും. തേരോട്ടത്തിൽ അയാളെ വെല്ലാൻ ആർക്കും കഴിയില്ല എന്നതാണ് ഇപ്പോഴത്തെ സ്ഥിതി. അപ്പോഴും ബെൻ-ഹറിന്റെ മനസ്സിൽ സ്വന്തം നാടും പ്രിയപ്പെട്ടവരുമായിരുന്നു. ഒടുക്കം, ബെൻ-ഹർ ജുഡായിലേക്ക് തിരികെപ്പോകുന്നു. വഴിയ്ക്ക് വച്ച് അയാൾ ബൾത്താസറിനെയും അറബ് ഷേക്ക് ആയ ഇഡറിമിനെയും കണ്ടുമുട്ടുന്നു. ബെൻ-ഹർ മികച്ച തേരോട്ടക്കാരനാണെന്ന് അറിയാമായിരുന്ന ഇഡറിം പുതിയ ജുദിയൻ ഗവർണർ പോണ്ടിയസ് പിലാത്തോസിന്റെ മുന്നിൽ നടക്കുന്ന തേരോട്ട മൽസരത്തിൽ നാലുകുതിരകൾ വലിക്കുന്ന തന്റെ തേരുമായി പങ്കെടുക്കാൻ അയാളോട് ആവശ്യപ്പെടുന്നു. മെസലയും മൽസരിക്കുന്നുണ്ട് എന്നറിയാമായിരുന്നിട്ടു കൂടി ബെൻ-ഹർ ഈ ആവശ്യം നിരസിക്കുന്നു. 
ബെൻ-ഹർ ജറുസലേമിൽ തിരിച്ചെത്തുന്നു. നേരത്തേ നിശ്ചയിച്ചിരുന്ന വിവാഹം നടക്കാതെ എസ്‌തേർ അവനായി കാത്തിരിക്കുന്നുണ്ടായിരുന്നു. ബെൻ-ഹർ മെസലയെ കണ്ട് തന്റെ അമ്മയെയും സഹോദരിയെയും മോചിപ്പിക്കണമെന്ന് ആവശ്യപ്പെടുന്നു. മിറിയത്തിനും ടിർസയ്ക്കും തടവിൽ വച്ച് കു
ഷ്ഠരോഗം ബാധിക്കുകയും അവരെ പട്ടണത്തിൽ നിന്ന് ഓടിച്ചു വിടുകയും ചെയ്തുവെന്ന് അറിയുന്നു. ഈ സ്ത്രീകളാകട്ടെ എസ്‌തേറിനോട് തങ്ങളുടെ അവസ്ഥ ബെൻ-ഹറിനെ അറിയിക്കരുതെന്ന് പറഞ്ഞിരുന്നു. അതിനാൽ തന്നെ അവർ മരിച്ചു പോയെന്ന് എസ്‌തേർ ബെൻ-ഹറിനെ ധരിപ്പിക്കുന്നു. ഇതോടെ മെസലയോട് പ്രതികാരം ചെയ്യുന്ന രീതി മാറ്റാൻ ബെൻ-ഹർ തീരുമാനിക്കുന്നു. അങ്ങനെ അയാൾ മെസലയ്ക്ക് എതിരേ തേരോട്ട മൽസരത്തിൽ പങ്കെടുക്കുന്നു. 
മൽസരത്തിൽ ഇരുചക്രത്തിലും മൂർച്ചയേറിയ ബ്ലേഡ് ഘടിപ്പിച്ച തേരുമായിട്ടാണ് മെസല എത്തിയത്. ഇതു പയോഗിച്ച് ബെൻ-ഹറിന്റെ തേര് തകർക്കാൻ അയാൾ ശ്രമിക്കുന്നു. എന്നാൽ, സ്വന്തം തേര് തകർന്ന് മെസലയ്ക്ക് മാരകമായി മുറിവേൽക്കുന്നു. ബെൻ-ഹർ മൽസരത്തിൽ ജയിക്കുന്നു. മരിക്കുന്നതിന് മുൻപ് മെസല ബെൻ-ഹറിനോട് ഇത്രമാത്രം പറഞ്ഞു. "മൽസരം കഴിഞ്ഞിട്ടില്ല, നിനക്കു നിന്റെ കുടുംബത്തെ കുഷ്ഠരോഗികളുടെ താഴ്‌വരയിൽ കാണാം; നിനക്ക് അവരെ തിരിച്ചറിയാൻ കഴിയുമെങ്കിൽ മാത്രം." ബെൻ-ഹർ അവിടുത്തെ കുഷ്ഠരോഗികളുടെ കോളനി സന്ദശിക്കുന്നു. അമ്മയെയും സഹോദരിയെയും കണ്ടെത്തുന്നു. തന്റെ ദുരവസ്ഥയ്ക്ക് കാരണം റോമാ സാമ്രാജ്യമാണെന്ന് ബെൻ-ഹർ ഉറച്ചു വിശ്വസിക്കുന്നു. റോമൻ പൈതൃകവും പൗരത്വവും അയാൾ ഉപേക്ഷിക്കുന്നു. ടിർസ മരണത്തിലേക്ക് അടുക്കുകയാണെന്ന് മനസ്സിലാക്കിയ ബെൻ-ഹറും, എസ്‌തേറും അവളെയും അമ്മയെയും കൂട്ടി യേശുക്രിസ്തുവിനെ കാണാൻ പുറപ്പെടുന്നു. അപ്പോഴേക്കും പോണ്ടിയസ് പിലാത്തോസിന്റെ മുന്നിൽ ക്രിസ്തുവിന്റെ വിചാരണ തുടങ്ങിയിരുന്നു. അവിടെയെത്തിയ ബെൻ-ഹറിന് കാണാൻ കഴിഞ്ഞത് ക്രിസ്തുവിനെ കുരിശിലേറ്റുന്നതാണ്. തുടർന്ന് ശക്തമായി മഴ പെയ്യുന്നു. ആ മഴയിൽ മിറിയത്തിന്റെയും ടിർസയുടെയും രോഗം അത്ഭുതകരമായി സുഖപ്പെടുന്നിടത്ത് ബെൻ-ഹർ അവസാനിക്കുന്നു.

മാർലിൻ ബ്രാണ്ടോയ്ക്ക് വേണ്ടി നിശ്ചയിച്ചിരുന്ന ബെൻ-ഹറിനെ അവതരിപ്പിച്ചത് ചാൾട്ടൺ ഹെസ്റ്റണായിരുന്നു. അറിയസായി ജാക് ഹോക്കിൻസും എസ്‌തേറായി ഹയ ഹരാറീത്തും വേഷമിട്ടു. മെസലയെ സ്റ്റീഫൻ ബോയ്ഡ് ആണ് അവതരിപ്പിച്ചത്. ഷേക്ക് ഇഡറിമിനെ ഹ്യൂ ഗിഫിത്തും മിറിയത്തെ മാർത്ത സ്‌കോട്ടും ടിർസയെ കാത്തി ഒഡോണലും സിമോൺഡിസിനെ സാം ജേഫും മനോഹരമാക്കി. ഫ്രാങ്ക് ത്രിംഗായിരുന്നു പീലാത്തോസ്.
ചിത്രത്തിലെ തേരോട്ടമൽസരം ചിത്രീകരിച്ചത് സെക്കൻഡ് യൂണിറ്റ് സംവിധായകരായ ആൻഡ്രൂ മാർട്ടണും യക്കിമ കാനട്ടും ചേർന്നായിരുന്നു. ഇതിനായി ജെറുസലേമിൽ 18 ഏക്കർ സ്ഥലത്ത് സെറ്റിട്ടു. 1 മില്യൺ ഡോളറാണ് ചെലവു വന്നത്. 
1880 ൽ ല്യൂ വാലസ് എഴുതിയ ബെൻ-ഹറിന്റെ മൂലകഥയ്ക്ക് 550 പേജുണ്ടായിരുന്നു. നിർമ്മാണമേൽനോട്ടം നിർവഹിച്ച സിംബാലിസ്റ്റ് നോവൽ വെട്ടിമുറിച്ച് സിനിമയ്ക്ക് പറ്റുന്നതാക്കാൻ നിരവധി തിരക്കഥാകാരൻമാരെ നിയോഗിച്ചു. 12 തരത്തിലുള്ള തിരക്കഥയാണ് 1958 ലെ വസന്തകാലത്ത് തയ്യാറായത്. കാൾ ടൺബർഗായിരുന്നു അവസാനമെത്തിയ തിരക്കഥാകാരൻ. അദ്ദേഹം ക്രിസ്തുവിന്റെ കുരിശാരോഹണത്തിന് ശേഷമുള്ള നോവലിന്റെ ഭാഗം പൂർണമായും തിരക്കഥയിൽ നിന്ന് നീക്കി. ബെൻ-ഹറിന്റെ ശിഷ്ടകാലവും മരണവും ഉപയോഗിച്ചില്ല. സിംബാലിസ്റ്റിന് ഈ തിരക്കഥ തീരെ ഇഷ്ടമായില്ല. എഴുത്തിലെ പ്രായം സംവിധാനത്തിലും കുഴപ്പമുണ്ടാക്കി. സിഡ്‌നി ഫ്രാങ്ക്‌ളിനെ നീക്കി വില്യം വൈലർ സംവിധായകനായത് അങ്ങനെയാണ്. 1925 ൽ ഇറങ്ങിയ നിശ്ശബ്ദ ബെൻ-ഹറിന്റെ മുപ്പതിലധികം സഹസംവിധായകരിൽ ഒരാളായിരുന്നു വൈലർ. 1957 ൽ ബെൻ-ഹർ സംവിധാനം ചെയ്യാനുള്ള ഓഫർ തിരക്കഥ പോരാ എന്ന കാരണം പറഞ്ഞ് വൈലർ ആദ്യം നിരസിച്ചു. സിംബാലിസ്റ്റ് വൈലറെ ചില സ്‌റ്റോറി ബോർഡ് കാണിക്കുകയും തേരോട്ടം ചിത്രീകരിക്കാൻ എത്ര പണം വേണമെങ്കിലും ചിലവഴിക്കാമെന്ന് വാഗ്ദാനം ചെയ്യുകയും ചെയ്തു. അങ്ങനെ മനസുമാറ്റി വൈലർ തിരിച്ചെത്തി. 1957 ൽ താര നിർണയം പൂർത്തിയാക്കി. വൻ ശമ്പളം കൊടുത്താൻ എം.ജി.എം വൈലറെ സംവിധായകനാക്കിയത്. 35,000 ഡോളറിന് പുറമേ ബോക്‌സ് ഓഫീസ് കലക്ഷന്റെ എട്ടുശതമാനമോ അന്തിമ വരുമാനത്തിന്റെമൂന്നുശതമാനമോ ഏതാണ് കൂടുതലെന്ന് വച്ചാൽ അതു നൽകാമെന്നായിരുന്നു കമ്പനിയുടെ വാഗ്ദാനം. 

മികച്ച ചിത്രം, സംവിധായകൻ, നടൻ, സഹനടൻ, കലാസംവിധാനം, ഛായാഗ്രഹണം, വസ്ത്രാലങ്കാരം, സ്‌പെഷൽ എഫക്ട്‌സ്, ചിത്രസംയോജനം, സംഗീതം, സൗണ്ട് റെക്കോർഡിംഗ് എന്നിവയ്ക്കാണ് ബെൻ-ഹർ ഓസ്‌കർ നേടിയ്. മികച്ച ചിത്രം, സഹനടൻ, സംവിധായകൻ എന്നിവയ്ക്ക് ഗോൾഡൻ ഗ്ലോബ് പുരസ്‌കാരവും നേടി.
ചരിത്രവും സംസ്‌കാരവും ഇട കലർത്തി റോമാസാമ്രാജ്യത്തിന്റെ കഥ പറഞ്ഞ ഈ ചിത്രം ഹോളിവുഡിലെ എക്കാലത്തെയും മികച്ച ക്ലാസികുകളിൽ ഒന്നാണ്.


</doc>
<doc id="239689" url="https://ml.wikipedia.org/wiki?curid=239689" title="ദമാലാസോറസ്">
ദമാലാസോറസ്

സോറാപോഡ് വിഭാഗത്തിൽ പെട്ടത് എന്ന് കരുതുന്ന ഒരു ദിനോസർ ഫോസ്സിൽ ആണ് . വർഗ്ഗീകരണവും ശാസ്ത്രിയമായ പേരിട്ടൽ എന്നിവ ഇത് വരെ നടന്നിട്ടില്ല . ഇവ തുടക ജുറാസ്സിക് കാലത്ത് ജീവിച്ചവ ആണ് എന്ന് കരുതുന്നു .പൂർണമായും വർഗ്ഗികരണം ചെയാത്തത് കൊണ്ട് ഇവയെ നോമെൻ ന്യൂഡേം ആയി കരുതുന്നു. കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല.


</doc>
<doc id="239690" url="https://ml.wikipedia.org/wiki?curid=239690" title="ദാക്കോൻഗോസോറസ്">
ദാക്കോൻഗോസോറസ്

സോറാപോഡ് വിഭാഗത്തിൽ പെട്ടത് എന്ന് കരുതുന്ന ഒരു ദിനോസർ ഫോസ്സിൽ ആണ് ദാക്കോൻഗോസോറസ്. ഇവ തുടക ജുറാസ്സിക് കാലത്ത് ജീവിച്ചവ ആണ് എന്ന് കരുതുന്നു . വർഗ്ഗീകരണവും ശാസ്ത്രിയമായ പേരും ഇത് വരെ കൊടുത്തിട്ടില്ല . സെറ്റിയൊസൗർ ജെനുസ്സിൽ പെട്ട ദിനോസർ ആക്കാൻ ആണ് സാധ്യത .ചൈനയിൽ നിന്നും ആണ് ഫോസ്സിൽ കണ്ടു കിട്ടിയത് .പൂർണമായും വർഗ്ഗികരണം ചെയാത്തത് കൊണ്ട് ഇവയെ നോമെൻ ന്യൂഡേം ആയി കരുതുന്നു. കുടുതൽ വിവരങ്ങൾ ഒന്നും തന്നെ ഇപ്പോൾ ലഭ്യമല്ല.


</doc>
<doc id="239691" url="https://ml.wikipedia.org/wiki?curid=239691" title="ദാനോസോറസ്">
ദാനോസോറസ്

സോറാപോഡ് വിഭാഗത്തിൽ പെട്ട ഒരു ദിനോസർ ആണ് ദാനോസോറസ് . അന്ത്യ ജുറാസ്സിക് കാലത്ത് ചൈനയിൽ ജീവിച്ചിരുന്ന ഇവയ്ക്ക് ബെല്ല്യുസോറസമായി അടുത്ത സാമ്യങ്ങൾ ഉണ്ട് . ഇവയുടെ ഉപ വർഗ വിവരണം നടന്നത് 2005-ൽ ആണ്. ഇവയുടെ കണ്ടു കിട്ടിയിടുള്ള ഫോസ്സിൽ ഭാഗങ്ങൾ തലയോട്ടിയും ഭാഗങ്ങളും , നട്ടെല് , ഭാഗികമായ കൈ കാലുകളുടെ അസ്ഥികൾ എന്നിവയാണ് .



</doc>
<doc id="239692" url="https://ml.wikipedia.org/wiki?curid=239692" title="ക്രൈറ്റൻസോറസ്">
ക്രൈറ്റൻസോറസ്

അങ്കിലോസോറിഡ് വിഭാഗത്തിൽ ഉൾപ്പെടുന്ന ഒരിനം ദിനോസറാണ് ക്രൈറ്റൻസോറസ്. ജുറാസ്സിക്‌ പാർക്കിന്റെ രചയിതാവായ ജോൺ മൈക്കൽ ക്രൈറ്റന്റെ ബഹുമാനാർത്ഥം ആണ് ഇവയ്ക്ക് ഈ പേരിട്ടത് . ചൈനയിൽ നിന്നും ആണ് ഇവയുടെ ഫോസ്സിൽ കണ്ടുകിട്ടിയിടുള്ളത് . അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഇത് വരെ രണ്ടു ഉപവർഗ്ഗങ്ങളെ കണ്ടെത്തിയിടുണ്ട് .


</doc>
<doc id="239693" url="https://ml.wikipedia.org/wiki?curid=239693" title="ഷുങ്ചിങ്ങോസോറസ്">
ഷുങ്ചിങ്ങോസോറസ്

അന്ത്യ ജുറാസ്സിക് കാലത്ത് ജീവിച്ചിരുന്ന ഒരു സ്റ്റെഗോസോറിഡ് വിഭാഗത്തിൽ പെട്ട ദിനോസർ ആണ് ഷുങ്ചിങ്ങോസോറസ്. ചൈനയിൽ നിന്നും ആണ് ഫോസ്സിൽ കണ്ടു കിട്ടിയിടുള്ളത് . 1977 ആണ് ഇവയുടെ ഫോസ്സിൽ കണ്ടു കിട്ടിയതും ആദ്യ വർഗീകരണം നടന്നതും . ഇതേ കാലയളവിൽ 1977 ചൈനയിൽ മറ്റു പല ഈ കുടുംബത്തിൽ പെടുന്നവയുടെ ഫോസ്സിൽ കിടിയിടുണ്ടെങ്കിലും ഇവയാന്നു അതിൽ ഏറ്റവും ചെറുത്‌ .

ഈ കുടുംബത്തിലെ ഏറ്റവും ചെറിയ അംഗം ആയിരുന്ന ഇവയ്ക്ക് 10–13 അടി മാത്രം ആയിരുന്നു നീളം . വാലിന്റെ അറ്റത് 5 വലിയ മുള്ളുകൾ ഉണ്ടായിരുന്നു ഇവയ്ക്ക് .


</doc>
<doc id="239694" url="https://ml.wikipedia.org/wiki?curid=239694" title="ഡൈനോകൈറസ്">
ഡൈനോകൈറസ്

അന്ത്യ ക്രിറ്റേഷ്യസ് കാലത്ത് മംഗോളിയയിൽ ജീവിച്ചിരുന്ന തെറാപ്പോഡ വിഭാഗത്തിൽ പെട്ട ഒരു ദിനോസർ ആണ് ഡൈനോകൈറസ്. പേരിന്റെ അർഥം ഭീകരമായ കൈകൾ എന്നു ഗ്രീക്ക് ഭാഷയിൽ നിന്നും ആണ് പേര് വരുന്നത്. ഇവയുടെ ഫോസ്സിൽ ആയി കിട്ടിയിടുള്ള ഒരു ജോഡി കൈകൾ ഇന്ന് വരെ കിട്ടിയിടുള്ള തെരപോടകളുടെ കൈകളിൽ ഏറ്റവും വലുതാണ് (തേരി സിനോ സൌർ ഒഴിക്കെ ) , കൈ പതിയിലെ എല്ലുകൾ വിരലുകളെ അപേക്ഷിച്ച് നീളം കൂടുതൽ ആയിരുന്നു .

ഹോലോ ടൈപ്പ് സ്പെസിമെൻ ZPal MgD-I/6 ഭാഗികമായ പൂർണമായും വേർപെട്ട അസ്ഥികൂടം ആണ് . കിട്ടിയിടുള്ള പ്രധാന ഭാഗങ്ങൾ ഒരു ജോഡി കൈകൾ ഇടതു കൈയിലെ നഖങ്ങൾ ഒഴിച്ച് , തോളിലെ എല്ലുകൾ , തൊറാസിക് വെർറ്റെബ്ര , അഞ്ചു വാരി എല്ലുകൾ , എന്നിവയാണ്.


</doc>
<doc id="239695" url="https://ml.wikipedia.org/wiki?curid=239695" title="ഡാത്തോസോറസ്">
ഡാത്തോസോറസ്

മധ്യ ജുറാസ്സിക് കാലത്ത് ജീവിച്ചിരുന്ന സോറാപോഡ് വിഭാഗത്തിൽ പെട്ട ഒരു ദിനോസർ ആണ് ഡാത്തോസോറസ്. ചൈനയിൽ നിന്നും ആണ് ഇവയുടെ ഫോസ്സിൽ കണ്ടു കിട്ടിയത് . പേരിന്റെ അർഥം ചൈനീസിൽ വലിയ തല ഉള്ള പല്ലി എന്നാണ് . ഇത് വരെ രണ്ടു ഭാഗികമായ ഫോസ്സിലുകൾ മാത്രമേ ഇവയുടെ കിട്ടിയിടുള്ളൂ . ഫോസ്സിൽ കണ്ടെത്തലുകളുടെ അടിസ്ഥാനത്തിൽ ഇവ ഒറ്റ ആയി സഞ്ചരിച്ചിരുന്ന ജീവികൾ ആണ് എന്ന് കരുതുന്നു. 

ഏകദേശം 15 മീറ്റർ ആണ് നീളം കണക്കാക്കിയിട്ടുളത്. മറ്റു സോറാപോഡകളെ അപേക്ഷിച്ച് വലിയ തല, പിന്നെ തവി പോലെ ഉള്ള പല്ലുക്കളും ആയിരുന്നു ഇവയ്ക്ക്. 



</doc>
<doc id="239696" url="https://ml.wikipedia.org/wiki?curid=239696" title="ഷുവാങ്ജീസോറസ്">
ഷുവാങ്ജീസോറസ്

സോറാപോഡ് വിഭാഗത്തിൽ പെട്ട ഒരു വലിയ ദിനോസർ ആണ് ഷുവാങ്ജീസോറസ്. മധ്യ ജുറാസ്സിക് കാലത്ത് ഇന്നത്തെ ചൈനയിൽ ആണ് ഇവ ജീവിച്ചിരുന്നത് . 2000-തിൽ ആണ് ഇവയുടെ വിവരണവും വർഗീകരണവും നടന്നതു. ഫോസ്സിൽ കണ്ടു കിട്ടിയ ഗ്രാമത്തിന്റെ പേര് ആണ് ഇവയുടെ ആദ്യ നാമം . ഇവയെ കുറിച്ച് കുടുതൽ പഠനങ്ങൾ നടക്കുന്നു.



</doc>
<doc id="239697" url="https://ml.wikipedia.org/wiki?curid=239697" title="സിറ്റിപാറ്റി">
സിറ്റിപാറ്റി

അന്ത്യ ക്രിറ്റേഷ്യസ് കാലത്ത് മംഗോളിയയിലെ ഗോബി മരുഭുമിയിൽ ജീവിച്ചിരുന്ന ഒരു ദിനോസർ ആണ് സിറ്റിപാറ്റി. മുട്ടകൾക്ക് അടയിരിക്കുന്ന രീതിൽ പെട്ട നിരവധി ഫോസ്സിൽ ഇവയുടെ കിട്ടിയിടുണ്ട് . പറക്കാത്ത ദിനോസറുകൾക്കും പക്ഷികൾക്കും ഇടയിൽ ഉള്ള ബന്ധം ഉറപ്പിക്കാൻ ഇവയുടെ ഈ ഫോസ്സിലുകൾ വളരെ ഏറെ സഹായകരമായി.

കിട്ടിയതിൽ വെച്ച് ഏറ്റവും വലിയ സിറ്റിപാറ്റിക്ക് എമുവിന്റെ അത്രയും വലിപ്പം ഉണ്ടായിരുന്നു (ഉദേശം 9 അടി നീളം). ,മറ്റു പ്രതേകതകൾ നീണ്ട കഴുത്ത് , കുറിയ വാല് , പല്ലുകൾ ഇല്ലാത്ത കൊക്ക് ,തലയിൽ കാസവരിയെ പോലെ ഉള്ള ആവരണം എന്നിവയാണ് .


</doc>
<doc id="239698" url="https://ml.wikipedia.org/wiki?curid=239698" title="കോൺകോറാപ്റ്റോർ">
കോൺകോറാപ്റ്റോർ

തെറാപ്പോഡ വിഭാഗത്തിൽ പെടുന്ന ഒവി രാപ്റ്റൊർ ജെനുസിൽ പെട്ട ഒരു ദിനോസർ ആണ് കോൺകോറാപ്റ്റോർ. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയെ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . ഹോലോ ടൈപ്പ് സ്പെസിമെൻ IGM 100/20 ഭാഗികമായ അസ്ഥികൂടവും തലയോട്ടിയും ആണ്. 

വളരെ ചെറിയ ഒരു ദിനോസർ ആയിരുന്നു ഇവ 1 - 2 മീറ്റർ മാത്രം ആയിരുന്നു ഇവയുടെ നീളം . ഇവയുടെ തലയിലെ എല്ലുകൾ മിക്കതും വായു അറകൾ നിറഞ്ഞതായിരുന്നു . മറ്റു ഒവി രാപ്ടോർ ദിനോസറുകളെ പോലെ ഇവയ്ക്ക് തലയിൽ ആവരണം ഉണ്ടായിരുന്നില്ല . വളരെ ശക്തിയേറിയ കൊക്ക് ആയിരുന്നു ഇവയ്ക്ക് .


</doc>
<doc id="239699" url="https://ml.wikipedia.org/wiki?curid=239699" title="ഷുവാങ്ടോങ്ഗോസിലറസ്">
ഷുവാങ്ടോങ്ഗോസിലറസ്

ചൈനയിൽ നിന്നും ഫോസ്സിൽ കിട്ടിയ തെറാപ്പോഡ വിഭാഗത്തിൽ പെട്ട ഒരു ദിനോസർ ആണ് ഷുവാങ്ടോങ്ഗോസിലറസ്. പേരിന്റെ അർഥം പൊള്ളയായ വാലുള്ള എന്നാണ് . 1984-ൽ ആണ് ഇവയെ കണ്ടെത്തിയത്. മധ്യ ജുറാസ്സിക് കാലത്ത് ജീവിച്ചിരുന്ന ഒരു ചെറിയ തെറാപ്പോഡ വിഭാഗം ദിനോസർ ആണെന്ന് ആണ് ആദ്യം വിചരിചിരുന്നതു. എന്നാൽ പുതിയ പഠനങ്ങൾ സൂചിപിക്കുന്നത് ഇവ ഒരു പൂർണമായ വളർച്ച എത്താത്ത ദിനോസർ ആയിരുന്നു എന്നാണ് . കണ്ടുകിട്ടിയിടുള്ള ഫോസ്സിൽ ഒരെണം മാത്രം ആണ് ഭാഗങ്ങൾ തലയും കാലുകളും ഒഴിച്ചുള്ള ഭാഗങ്ങൾ ആണ് .



</doc>
<doc id="239700" url="https://ml.wikipedia.org/wiki?curid=239700" title="ഡൊങ്യാങ്ഗോസോറസ്">
ഡൊങ്യാങ്ഗോസോറസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു സോറാപോഡ് വിഭാഗത്തിൽ പെട്ട വലിയ ഒരു ദിനോസർ ആണ് ഡൊങ്യാങ്ഗോസോറസ്. ഒരേ ഒരു ഉപവർഗത്തിനെ മാത്രമേ ഇത് വരെ കണ്ടെത്തിയിട്ടുള്ളൂ . ഒരു ഭാഗികമായ ഫോസ്സിൽ മാത്രമേ ഇവയുടെ ഇത് വരെ കിട്ടിയിട്ടുള്ളൂ . ചൈനയിൽ നിന്നും ആണ് ഫോസ്സിൽ കണ്ടുകിട്ടിയിട്ടുള്ളത് . ടൈറ്റനോസോറീൻ കുടുംബത്തിൽ പെട്ട ദിനോസർ ആണ് എന്ന് കരുതുന്നു.ഹോലോ ടൈപ്പ് സ്പെസിമെൻ DYM 04888 ഭാഗങ്ങൾ നട്ടെലിന്റെ ഭാഗങ്ങൾ, ഇടുപ്പിലെ മൂന്ന് എല്ലുകളും ആണ് . 

വളരെ വലിയ ഒരു സോറാപോഡ് ദിനോസർ ആണ് ഇവ.15 മീറ്റർ നീളവും , 5 മീറ്റർ ഉയരവും ആണ് കണക്കാകിയിടുളത് .


</doc>
<doc id="239701" url="https://ml.wikipedia.org/wiki?curid=239701" title="ഈക്വീജൂബസ്">
ഈക്വീജൂബസ്

ഹദ്രോസറോയിഡ് കുടുംബത്തിൽ പെട്ട ദിനോസർ ആണ് ഈക്വീജൂബസ്. ഇവ ജീവിച്ചിരുന്നത് തുടക്ക ക്രിറ്റേഷ്യസ് കാലത്ത് ആയിരുന്നു. ചൈനയിൽ നിന്നും ആണ് ഫോസ്സിൽ കണ്ടു കിട്ടിയിട്ടുള്ളത് . ഹോലോ ടൈപ്പ് IVPP V12534 ഭാഗങ്ങൾ പൂർണമായ തലയോട്ടി, കിഴ് താടി , ഗ്രൈവകശേരുക 7 എണ്ണം , വക്ഷീയകശേരുക 16 എണ്ണം , ത്രൈകശകലങ്ങൾ 6 എണ്ണം എന്നിവയാണ് .

ഏകദേശം 7 മീറ്റർ നീളവും 2.5 ടൺ ഭാരവും ആണ് കണക്കകിയിടുള്ളത്. ഇവയ്ക്ക് സാധാരണയായി ഈ വിഭാഗം ദിനോസരുകളിൽ കണ്ടു വരുന്ന പുരികങ്ങളുടെ മുകളിൽ ഉള്ള അസ്ഥി (Palpebral (bone)) ഇല്ല .


</doc>
<doc id="239702" url="https://ml.wikipedia.org/wiki?curid=239702" title="ഡൈലോഫസോറസ്">
ഡൈലോഫസോറസ്

തെരപോഡ വിഭാഗത്തിൽ പെട്ട ഒരു ദിനോസർ ആണ് ഡൈലോഫസോറസ്. തുടക്ക ജുറാസ്സിക് കാലത്ത് ആണ് ഇവ ജീവിചിരുനത്. 1954 ൽ ആണ് ആദ്യ വർഗീകരണം നടന്നത്.

ഏകദേശം നീളം 23 അടി ആണ് കണക്കകിയിടുള്ളത് , ഭാരം ആകട്ടെ അഞ്ഞൂറ് മുതൽ ആയിരം കിലോ വരെയും.തലയിൽ മൂക്കിനും കണ്ണുകൾക്കും മുകളിൽ ഉള്ള അസ്ഥികൊണ്ടുള്ള ഉയർന്ന ആവരണം ഉണ്ടായിരുന്നു ഇവയ്ക്ക് .നീളമേറിയ പല്ലുകൾ ആയിരുന്നു ഇവയ്ക്കു, പക്ഷേ ബലം കുറവായിരുന്നു. മേൽ താടിയിൽ 12 പല്ലുകൾ ഉണ്ടായിരുന്നു ഇവയ്ക്ക് .


</doc>
<doc id="239703" url="https://ml.wikipedia.org/wiki?curid=239703" title="സമേതി, കേരളം">
സമേതി, കേരളം

കേരളസംസ്ഥാനത്ത് നടപ്പിലാക്കി വരുന്ന ആത്മ (അഗ്രികൾച്ചറൽ ടെക്നോളജി മാനേജ്മെന്റ് ഏജൻസി)പദ്ധതിയുടെ ഭാഗമായ പരിശീലന കേന്ദ്രമാണ് സമേതി. കൃഷി അനുന്ധ മേഖലയിൽ വിജ്ഞാന വ്യാപനം നൽകുന്ന കേന്ദ്രമാണ് സമേതി. കേരളത്തിൽ തിരുവനന്തപുരത്ത് ആനയറയിൽ വെൺപാലവട്ടം- കഴക്കൂട്ടം- കോവളം ബൈപാസ് റോഡിലാണ് ഇത് സ്ഥിതിചെയ്യുന്നത്. കാർഷിക വകുപ്പ് സെൻട്രൽ സെക്ടർ എക്സ്ടെൻഷൻ റിഫോം സ്കീമിലുൾപ്പെടുത്തി സ്ഥാപിച്ചിരിക്കുന്ന പരിശീലനസ്ഥാപനമാണിത്. 12-12-201 ന് അന്നത്തെ മുഖ്യമന്ത്രിയായിരുന്ന സ. വി.എസ്. അച്യുതാനന്ദൻ കർഷകഭവനവും സമേതി കെട്ടിടവും ഉദ്ഘാടനം ചെയ്തു. 
പദ്ധതിയുടെ വിജയകരമായ നടത്തിപ്പിന് ജനറൽ കൗൺസിൽ (General Council),എക്സിക്യൂട്ടീവ് കൗൺസിൽ (Executive Council), സമേതി ഡയറക്ടർ (Director SAMETI) മറ്റ് സ്റ്റാഫ് എന്നിങ്ങനെ രൂപപ്പെടുത്തിയിരിക്കുന്നു.
മറ്റ് മുഖ്യ പരിശീലന പരിപാടികൾക്കുപുറമേ ഹൈദരാബാദിലെ മാനേജ് (MANAGE) എന്ന സംഘടനയുമായിച്ചേർന്ന് വിദൂരവിദ്യാഭ്യാപരിപാടിയായ PGDAEM ൽ പരിശീലനം നൽകുന്നു.
പങ്കാളിത്ത പരിശീലനപദ്ധതിയാക്കാണ് സമേതി മുഖ്യസ്ഥാനം നൽകുന്നത്. സന്ദർശനം, ഗ്രൂപ്പ് ചർച്ച, അനുഭവങ്ങൾ പങ്കുവയ്ക്കൽ എന്നിവയും പരിശെീലനത്തിലുൾച്ചേർത്തിട്ടുണ്ട്. 



</doc>
<doc id="239705" url="https://ml.wikipedia.org/wiki?curid=239705" title="വേദസാക്ഷി മാക്സിമസ്">
വേദസാക്ഷി മാക്സിമസ്

ഏഴാം നൂറ്റാണ്ടിലെ ഒരു ക്രൈസ്തവതാപസനും, ദൈവശാസ്ത്രജ്ഞനും, പണ്ഡിതനുമായിരുന്നു വേദസാക്ഷി മാക്സിമസ് (ആംഗലം: മാക്സിമസ് ദ കൺഫെസ്സർ; 580 – 13 ആഗസ്റ്റ് 662). "ദൈവശാസ്ത്രജ്ഞൻ മാക്സിമസ്", "കോൺസ്റ്റാന്റിനോപ്പിളിലെ മാക്സിമസ്" എന്നീ പേരുകളിലും അദ്ദേഹം പ്രസിദ്ധനാണ്. ആദ്യം സർക്കാർ ഉദ്യോഗസ്ഥനായിരുന്ന മാക്സിമസ്, ബൈസാന്തിയൻ ചക്രവർത്തി ഹെരാക്ലിയസിന്റെ മുഖ്യസചിവന്റെ ചുമതല വഹിച്ചു. എന്നാൽ രാജനീതിയിലെ ഈ പദവി ഉപേക്ഷിച്ച് ഒടുവിൽ അദ്ദേഹം സന്യാസം സ്വീകരിച്ചു. തുടർന്ന് കാർത്തേജിലെത്തിയ മാക്സിമസ് നവപ്ലേറ്റോണിക ചിന്തകന്മാരുടെ രചനകൾ പഠിക്കുകയും എഴുത്തുകാരനെന്ന നിലയിൽ പേരെടുക്കുകയും ചെയ്തു. 

ക്രിസ്തുവിലെ ദൈവ, മനുഷ്യസ്വഭാവങ്ങളെ സംബന്ധിച്ച കൽക്കദോനിയ സൂനഹദോസിന്റെ (Council of Calcedon) തീരുമാനം അംഗീകരിക്കാതിരുന്ന ഏകസ്വഭാവവാദികളുമായി ഒത്തുതീർപ്പുണ്ടാക്കി ബൈസാന്തിയൻ സാമ്രാജ്യത്തിൽ മതപരമായ ഐക്യം സ്ഥാപിക്കാൻ ആഗ്രഹിച്ച ഭരണാധികാരികൾ, ദൈവ, മനുഷ്യസ്വഭാവങ്ങൾ ഉണ്ടെങ്കിലും ക്രിസ്തുവിൽ ഏകമനസ്സു മാത്രമേയുള്ളു എന്ന മദ്ധ്യപക്ഷനിലപാടിനെ പിന്തുണച്ചത് മാക്സിമസിന് അനിഷ്ടകരമായി. 'ഏകമനോവാദം' (Monothelitism) എന്നറിയപ്പെട്ട ഈ നിലപാടിന്റെ തീവ്രശത്രുവായി രംഗത്തെത്തിയ മാക്സിമസ്, യേശുവിൽ ദൈവമനസ്സും മനുഷ്യമനസ്സും ഉണ്ടെന്ന കൽക്കദോനിയൻ നിലപാട് ഉയർത്തിപ്പിടിച്ചു. 

'കൽക്കദോനിയൻ' ക്രിസ്തുശാസ്ത്രത്തിൽ അടിയുറച്ചു നിന്നതിന്റെ പേരിൽ വിചാരണ ചെയ്യപ്പെട്ട അദ്ദേഹത്തിന്റെ നാവും വലം കയ്യും മുറിച്ചു മാറ്റി. തുടർന്നു കരിങ്കടൽ തീരത്തുള്ള കോൾക്കിസിലേക്കു നാടുകടത്തപ്പെട്ട അദ്ദേഹം അവിടെ പ്രവാസിയായിരിക്കെ, 82-ആമത്തെ വയസ്സിൽ മരിച്ചു. ഇപ്പോഴത്തെ ത്സഗേരി നഗരത്തിനടുത്തുള്ള മുരിസ് സിഖെയിലെ ഷെമാരം കോട്ടയിലായിരുന്നിരിക്കാം അദ്ദേഹം ബന്ധനസ്ഥനായിരുന്നത്. 

രക്തസാക്ഷിയായി മരിക്കേണ്ടി വന്നില്ലെങ്കിലും കൽക്കദോനിയൻ ക്രിസ്തുശാസ്ത്ര പാരമ്പര്യത്തിനുവേണ്ടി അനുഭവിച്ച സഹനങ്ങൾ, 'വേദസാക്ഷി' എന്ന വിശേഷണം മാക്സിമസിനു നേടിക്കൊടുത്തു. ബൈസാന്തിയൻ പാരമ്പര്യത്തിലെ ദൈവാശാസ്ത്രജ്ഞന്മാരിൽ ഏറ്റവും പ്രധാനി എന്നു പോലും അദ്ദേഹം വിശേഷിപ്പിക്കപ്പെടാറുണ്ട്. എങ്കിലും മാക്സിമസിന്റെ പ്രാധാന്യത്തിനു പിന്നിൽ ചിന്തയുടെ മൗലികതയല്ല. ഒരിജനേയും, അലക്സാണ്ട്രിയായിലെ സിറിലിനേയും, അരയോപാഗസിലെ ദിയൊനുസ്യോസിനേയും പോലുള്ള പൂർവഗാമികളുടെ നിലപാടുകൾ പുനരവതരിപ്പിക്കുകയും സ്പഷ്ടീകരിക്കുകയും ചെയ്തുകൊണ്ടാണ്, ഓർത്തഡോക്സ് ആത്മീയതയുടെ പിൽക്കാലഗതിയെ അദ്ദേഹം മൗലികമായി സ്വാധീനിച്ചത്. 

മാക്സിമസിന്റെ മരണശേഷം അദ്ദേഹത്തിന്റെ ക്രിസ്തുശാസ്ത്രം, കോൺസ്റ്റാന്റിനോപ്പിളിൽ ചേർന്ന സൂനഹദോസ് അംഗീകരിച്ചതോടെ അദ്ദേഹത്തിന്റെ യശ്ശസ്സുയർന്നു. കൽക്കദോനിയപക്ഷക്കാരായ പൗരസ്ത്യ, പാശ്ചാത്യസഭകൾ അദ്ദേഹത്തെ വണങ്ങുന്നു. മാക്സിമസിന് ആണ്ടിൽ രണ്ട് തിരുനാളുകളുണ്ട് - ആഗസ്റ്റ് 13, ജനുവരി 21. കന്യകയുടെ ജീവിതം എന്ന അദ്ദേഹത്തിന്റെ കൃതി, വിശുദ്ധമാതാവിന്റെ ആദ്യത്തെ സമ്പൂർണ്ണജീവചരിത്രമായി കണക്കാക്കപ്പെടുന്നു.


</doc>
<doc id="239706" url="https://ml.wikipedia.org/wiki?curid=239706" title="കിസാൻ വികാസ് പത്ര">
കിസാൻ വികാസ് പത്ര

ഇന്ത്യാ ഗവൺമെന്റ് ആവിഷ്കരിച്ച സമ്പാദ്യപദ്ധതികളിലൊന്നാണ് കിസാൻ വികാസ് പത്ര. എട്ടുവർഷവും ഏഴ് മാസവും കൊണ്ട് നിക്ഷേപത്തുക ഇരട്ടിയായി തിരിച്ചുകിട്ടുന്ന ആകർഷകമായ നിക്ഷേപപദ്ധതിയാണിത്. കേന്ദ്രസർക്കാരിന്റെ ഡയറക്ടറേറ്റ് ഓഫ് സ്മാൾ സേവിംഗ്സ് പോസ്റ്റ് ഓഫീസുകളിലൂടെ സേവിംഗ്സ് ബോണ്ടുകളായി വിറ്റഴിക്കപ്പെടുന്ന ഇവ രാജ്യത്തെ എല്ലാ പൗരൻമാർക്കും ഒരുപോലെ പ്രയോജനപ്പെടുത്താവുന്നതാണ്. രണ്ടര വർഷത്തിനകം നിക്ഷേപത്തുകയും അതിന്റെ അതുവരെയുള്ള പലിശയും തിരിച്ചുനേടാവുന്നതാണ്. 

പോസ്റ്റോഫീസിൽ നിന്ന് ലഭിക്കുന്ന ഫോം പൂരിപ്പിച്ച് നിക്ഷേപത്തുക പണമായോ ഡി.ഡിയായോ ചെക്കായോ സ്വന്തം ഫോട്ടോഗ്രാഫിനൊപ്പം നൽകാം. നിക്ഷേപകന്റെ പേരും തീയതിയും മെച്യുരിറ്റി തീയതിയും ഉൾപ്പെടുത്തപ്പെട്ട സാക്ഷ്യപത്രം പോസ്റ്റോഫീസിൽ നിന്ന് ലഭിക്കും. എന്നാൽ കമ്പനികൾക്കോ എൻ.ആർ.ഐയ്ക്കോ ഹിന്ദു കൂട്ടുകുടുംബതിനോ ഈസേവനം ലഭ്യമല്ല.


</doc>
<doc id="239710" url="https://ml.wikipedia.org/wiki?curid=239710" title="കേരള കാനേഷുമാരി 2011">
കേരള കാനേഷുമാരി 2011

2011 സെൻസസ് പ്രകാരം കേരളത്തിലെ ജനസംഖ്യ 3,33,87,677 ആണുള്ളത്. ഇതിൽ 16,021,290 പുരുഷൻമാരും 17,366,387 സ്ത്രീകളുമാണ്. ഇന്ത്യയുടെ 1.3 ശതമാനമാണ് കേരളത്തിന്റെ വിസ്തൃതിയെങ്കിൽ ഇന്ത്യൻ ജനസംഖ്യയുടെ 3.1 ശതമാനത്തോളമാണ് കേരളത്തിലുള്ളത്. ഒരു കിലോമീറ്റർ പരിധിയിൽ 859 ജനങ്ങളെന്ന കേരളത്തിന്റെ ശരാശരി ദേശീയ ശരാശരിയേക്കാൾ ഏകദേശം 3 ഇരട്ടിയാണ്. ജനസാന്ദ്രതയേറിയ സംസ്ഥാനങ്ങളിലൊന്നായ കേരളം ജനസംഖ്യാ വളർച്ചാ നിരക്ക് 4.86 ശതമാനം കൂടുതലാണ്. (1,546,303 പേർ). കേരളജനസംഖ്യയിൽ 52.28 ശതമാനം (1,74,55,506)ഗ്രാമീണരും 47.72 ശതമാനം(1,59,32,171) പട്ടണവാസികളുമാണ്.

ലിംഗശരാശരി കേരളത്തിലിപ്പോൾ ആയിരം പുരുഷന്മാർക്ക് 1084 സ്ത്രീകളാണ്. ഇന്ത്യയിൽ ഇപ്രകാരം സ്ത്രീകൾ പുരുഷന്മാരേക്കാൾ മുന്നിട്ടു നിൽക്കുന്ന ഏക സംസ്ഥാനമാണ് കേരളം. ദേശീയ ശരാശരിയെക്കാൾ 144 സ്ത്രീകളാണ് കേരളത്തിൽ കൂടുതലുള്ളത്. 2001 ൽ ആയിരം പുരുഷൻമാർക്ക് 1058 സ്ത്രീകളായിരുന്നു. സ്ത്രീ-പുരുഷാനുപാതം വർദ്ധിക്കുന്നത് സാമൂഹികവികസനത്തിന്റെ സൂചികയായി പരിഗണിക്കപ്പെടുന്നു. കേരളത്തിൽ ഏറ്റവും കൂടുതൽ സ്ത്രീ- പുരുഷാനുപാതം കണ്ണൂർ ജില്ലയിലാണ്. 1000 ന് 1133 സ്ത്രീകൾ. ഇടുക്കിയിലാണ് ഏറ്റവും കുറവ് - 1006.
ആഗോള ജനസംഖ്യാ വളർച്ചാനിരക്കായ 12.97 ശതമാനത്തിലും ദേശീയ ജനസംഖ്യാവളർച്ചാനിരക്കായ 17.64 ശതമാനത്തിലും കുറവാണ് കേരളത്തിന്റെ വളർച്ചാനിരക്ക് (4.86). ഏറ്റവും കുറവ് വളർച്ചാനിരക്ക് രേഖപ്പെടുത്തപ്പെട്ട ഇന്ത്യൻ സംസ്ഥാനങ്ങളിൽ മുന്നിൽ നാഗാലാന്റും രണ്ടാം സ്ഥാനത്ത് കേരളവുമാണ്. 

1951-68 കാലഘട്ടത്തിൽ ദേശീയശരാശരി 21.64 ആയിരുന്നു എങ്കിൽ അന്ന് കേരളത്തിലേത് 24.76 ആയിരുന്നു. 2001- 2011 എത്തുമ്പോഴേയ്ക്കും ദേശീയശരാശരിയായ 17.64 നെക്കാൾ കേരളത്തിന്റെ വളർച്ചാനിരക്ക് 4.86 ആയി കുറഞ്ഞു.

ചതുരശ്ര കിലോ മീറ്ററിന് 859 ആളുകളാണ് കേരളത്തിൽ ജനസാന്ദ്രത. തിരുവനന്തപുരത്താണ് ജനസാന്ദ്രത ഏറ്റവും കൂടുതൽ- 1509. ഏറ്റവും കുറവ് ഇടുക്കിയിൽ- 254. 
2011 ലെ സെൻസസ് അനുസരിച്ച് കേരളത്തിലെ വിവിധമേഖലകളിലെ സാക്ഷരതാനിരക്ക് താഴെച്ചേർത്തിരിക്കുന്നു.




</doc>
<doc id="239719" url="https://ml.wikipedia.org/wiki?curid=239719" title="ജടവള്ളി">
ജടവള്ളി

ആനമുള്ള് എന്നും അറിയപ്പെടുന്ന ജടവള്ളി നിറയെ മുള്ളുകളുള്ള വലിയ ഒരു വള്ളിച്ചെടിയാണ്. . 

The Catalogue of Life lists:



</doc>
<doc id="239723" url="https://ml.wikipedia.org/wiki?curid=239723" title="വെള്ളമഞ്ചി">
വെള്ളമഞ്ചി

6 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ് വെള്ളമഞ്ചി. . പശ്ചിമഘട്ടതദ്ദേശവാസിയാണ്.നിത്യഹരിതവനങ്ങളിൽ കാണുന്നു.



</doc>
<doc id="239727" url="https://ml.wikipedia.org/wiki?curid=239727" title="ഉയിർപ്പുകാലം">
ഉയിർപ്പുകാലം

സീറോ മലബാർ കത്തോലിക്കാ സഭ റീത്ത് പ്രകാരം ഉയിർപ്പ് ഞായർ ഈസ്റ്റർമുതൽ പെന്തക്കൊസ്തി വരെയുള്ള ഏഴ് ആഴ്ചകളാണ് ഉയിർപ്പുകാലം എന്ന് അറിയപ്പെടുന്നത്. ലത്തീൻ റീത്തിൽ പെസഹാക്കാലം എന്നും ഈ കാലം അറിയപ്പെടുന്നു. ക്രൈസ്തവ മത വിശ്വാസത്തിന്റെ മർമ്മമായ യേശുവിന്റെ പുനരുൽത്ഥാനം, പാപത്തിന്റെയും മരണത്തിന്റെയും മേൽ യേശു വരിച്ച വിജയം, കുരിശ് രക്ഷയുടെയും മഹത്ത്വത്തിന്റെയും അടയാളമായി ഉയർത്തപ്പെടുന്നത്, ഈശോയുടെ ഉയിർപ്പ് നിത്യരക്ഷയുടെ അച്ചാരമായി മാറുന്നത് തുടങ്ങിയവയാണ് ഈ കാലത്തിലെ പ്രധാന ചിന്തകൾ. സകല വിശുദ്ധരുടെ ദിവസം, മാർ തോമ്മാശ്ലീഹായുടെ വിശ്വാസപ്രഖ്യാപനം, മാർ അദ്ദായി, മിശിഹായുടെ സ്വർഗ്ഗാരോഹണം എന്നിവയാണ് ഈ കാലഘട്ടത്തിലെ പ്രധാന തിരുനാളുകൾ. 

ഉയിർപ്പുകാലം ആദ്യഞായർ അഥവാ ദുഃഖവെള്ളി കഴിഞ്ഞുവരുന്ന ഞായറാഴ്ചയാണ് ഉയിർപ്പുതിരുന്നാൾ അഥവാ ഈസ്റ്റർ. യേശു ക്രിസ്തുവിന്റെ പുനരുത്ഥാനത്തിന്റെ ഓർമ്മ കൊണ്ടാടുന്ന ദിനമാണ്‌ ഈസ്റ്റർ. ഈ ദിവസത്തിൽ ആദിമ പൗരസ്ത്യ സഭകളിലെ വിശ്വാസികൾ പരസ്പരം ഉപചാരം കൈമാറിയിരുന്നത് ഒരു വിശ്വാസപ്രഖ്യാപനത്തിലൂടെയാണ്. 'ക്രിസ്തു ഉയിർത്തെഴുന്നേറ്റു' എന്നൊരാൾ പറയുമ്പോൾ 'സത്യം സത്യമായ് അവിടുന്ന് ഉയിർത്തെഴുന്നേറ്റിരിക്കുന്നു' എന്ന് മറ്റേയാൾ പ്രതിവചിക്കുമായിരുന്നു. സീറോ മലബാർ സഭകയിൽ ഇപ്പോഴും ഈസ്റ്ററിനെ ഉയിർപ്പ് പെരുന്നാൾ എന്നർത്ഥമുള്ള ക്യംതാ പെരുന്നാൾ എന്ന് വിളിക്കുന്ന പഴയ പതിവും നിലനിൽക്കുന്നു.

ഉയിർപ്പുകാലത്തെ ആദ്യത്തെ ആഴ്ചയെ ആഴ്ചകളുടെ ആഴ്ച എന്നാണ് വിളിക്കുന്നത്. സഭാവത്സരത്തിന്റെ തന്നെ കേന്ദ്രബിന്ദുവായിട്ടാണ് ഈ ആഴ്ചയെ കണക്കാക്കുന്നത്. 

ഈസ്റ്റർ ഞായർ കഴിഞ്ഞു വരുന്ന ഞായറാഴ്ച അഥവാ ഉയിർപ്പുകാലം രണ്ടാം ഞായർ പുതുഞായർ എന്നാണ് അറിയപ്പെടുന്നത്. ആദിമസഭയിൽ പുതിയതായി ക്രൈസ്തവമതം സ്വീകരിച്ചവർക്ക് ജ്ഞാനസ്നാനം നൽകിയിരുന്നത് ഉയിർപ്പ് ഞായറാഴ്ചയായിരുന്നു. ഇവരെ പുതുക്രിസ്ത്യാനികൾ എന്നാണ് വിളിച്ചിരുന്നത്. ജ്ഞാനസ്നാനം എന്നത് ക്രൈസ്തവ വിശ്വാസപ്രകാരം പുതിയ ജീവിതത്തിന്റെ തുടക്കം ആയതിനാൽ ഉയിർപ്പു ഞായറിൽ ജ്ഞാനസ്നാനം സ്വീകരിച്ചവർക്ക് പിന്നീട് വരുന്ന ഞായർ പുതുഞായർ ആണ്. 

ആഗോളക്രൈസ്തവ സഭ ഈ ദിനത്തിൽ വി. തോമസ്‌ ശ്ലീഹായുടെ വിശ്വാസപ്രഖ്യാപനമാണ് അനുസ്മരിക്കുന്നത്. ആയതിനാൽ മാർത്തോമാ ക്രിസ്ത്യാനികളെ സംബന്ധിച്ചിടത്തോളം വളരെ പ്രധാനപ്പെട്ട ദിനമാണ് പുതുഞായർ.

ഉയിർപ്പുകാലം ഒന്നാം ആഴ്ചയിലെ വെള്ളിയാഴ്ചയാണ് സീറോ മലബാർ സഭ സകലവിശുദ്ധരുടെ ദിനമായി ആചരിക്കുന്നത്. പാശ്ചാത്യ-ലത്തീൻ റീത്തിൽ ഉള്ള സഭകളാകട്ടെ നവംബർ ഒന്നാം തിയതിയാണ് സകലവിശുദ്ധരുടെ ദിനം ആചരിക്കുന്നത്. 

ഉയിർപ്പുകാലം അഞ്ചാം ഞായർ ആണ് മാർ അദ്ദായിയുടെ തിരുനാൾ ദിനമായി ആചരിക്കുന്നത്. മാർ അദ്ദായി, മാർ മാരി എന്നിവർ പൗരസ്ത്യസഭയുടെ അപ്പസ്തോലന്മാർ എന്നാണ് അറിയപ്പെടുന്നത്. ക്രൈസ്തവസഭയുടെ ആരംഭകാലത്ത് റോമും പേർഷ്യയും ആയിരുന്നു പ്രധാന സാമ്രാജ്യങ്ങൾ. ഭൂമിശാസ്ത്രപരമായി പേർഷ്യ പൗരസ്ത്യരാജ്യമാണ്. ആയതിനാൽ പേർഷ്യയിൽ ക്രൈസ്തവമതം സ്ഥാപിച്ച മാർ അദ്ദായിയേയും മാർ മാരിയേയും പൗരസ്ത്യസഭയുടെ അപ്പസ്തോലന്മാർ എന്ന് വിളിച്ചു. 

മാർ അദ്ദായി തോമാസ് ശ്ലീഹായുടെ ശിഷ്യൻ ആണെന്നും, അതല്ല, യേശു അയച്ച എഴുപത് പേരിൽ ഒരാളാണ് എന്നും ഭാഷ്യമുണ്ട്. എദേസ്സൻ സഭയുടെ സ്ഥാപകൻ കൂടിയാണ് മാർ അദ്ദായി. ഉയിർപ്പുകാലം അഞ്ചാം ഞായർ ആണ് മാർ അദ്ദായിയുടെ തിരുനാൾ ദിനമായി ആചരിച്ചിരുന്നത് എങ്കിലും നിലവിലെ കലണ്ടർ അനുസരിച്ച് [കൈത്താക്കാലം] രണ്ടാം വെള്ളിയാഴ്ച മാർ മാരിയുടെ തിരുനാളിനൊപ്പം ആണ് മാർ അദ്ദായിയുടെ തിരുനാൾ വരുന്നത്. 

ഉയിർപ്പുകാലം നാൽപ്പതാം ദിവസമാണ് യേശുവിന്റെ സ്വർഗ്ഗാരോഹണ തിരുനാൽ. ഉയിർപ്പുകാലത്തിലെ ആറാം ആഴ്ചയാണ് സ്വർഗ്ഗാരോഹണം അനുസ്മരിക്കുന്നത്. തന്റെ ശിഷ്യന്മാരുടെ മുന്നിൽ വെച്ച് യേശു സ്വർഗ്ഗാരോഹണം ചെയ്തു എന്ന ബൈബിൾ ഭാഗമാണ് ഈ തിരുനാളിൽ അനുസ്മരിക്കുന്നത്.


</doc>
<doc id="239737" url="https://ml.wikipedia.org/wiki?curid=239737" title="ജോർജ്ജ് ക്ലൂണി">
ജോർജ്ജ് ക്ലൂണി

ഒരു അമേരിക്കൻ നടനും സംവിധായകനും നിർമ്മാതാവും തിരക്കഥാകൃത്തുമാണ് ജോർജ്ജ് തിമോത്തി ക്ലൂണി(ജനനം: 6, മേയ്, 1961). മികച്ച നടനുള്ള ഗോൾഡൻ ഗ്ലോബ് പുരസ്ക്കാരം രണ്ടുതവണ നേടിയിട്ടുണ്ട്. രാഷ്ട്രീയം, ജീവകാരുണ്യം തുടങ്ങിയ മേഖലകളിലും സജീവമായി പ്രവർത്തിക്കുന്ന ക്ലൂണി, 2008 ജനുവരി 31 മുതൽ ഐക്യരാഷ്ട്രസഭയുടെ സമാധാനദൂതനായി പ്രവർത്തിക്കുന്നു.

നീന ബ്രൂസ് - നിക്ക് ക്ലൂണി ദമ്പതികളുടെ മകനായി കെന്റക്കിയിലെ ലെക്സിംഗ്ടണിൽ ജനിച്ചു. പിതാവ് ഒരു ഗെയിം ഷോ അവതാരകനായിരുന്നു. റോമൻ കത്തോലിക്ക വിശ്വാസത്തിൽ വളർന്നു. കെന്റക്കിയിലും ഒഹായോവിലുമായിരുന്നു സ്കൂൾ വിദ്യാഭ്യാസം. മിഡിൽ സ്കൂൾ കാലഘട്ടത്തിൽ മുഖപേശികളെ തളർത്തുന്ന ബെൽസ് പാൾസി പിടിപെട്ടുവെങ്കിലും ഒരുവർഷത്തിനകം തന്നെ രോഗവിമുക്തനായി. രോഗവും സഹപാഠികളുടെ കളിയാക്കലുമൊക്കെയായി, തന്റെ ജീവിതത്തിലെ ഏറ്റവും വിഷമം പിടിച്ച കാലമായിരുന്നു അത് എന്ന് ജോർജ്ജ് ക്ലൂണി പിന്നീട് അഭിപ്രായപ്പെട്ടു. 

പിന്നീട് കെന്റക്കിയിലെ അഗസ്റ്റാ ഹൈസ്കൂളിൽ ചേർന്നു. 1979-81 കാലഘട്ടത്തിൽ നോർത്തേൺ കെന്റക്കി യൂണിവേഴ്സിറ്റിയിൽ ബ്രോഡ്കാസ്റ്റ് ജേർണലിസത്തിൽ മേജർ ചെയ്തു. കുറച്ചുകാലം സിൻസിനാറ്റി യൂണിവേഴ്സിറ്റിയിലും പഠിച്ചുവെങ്കിലും ബിരുദം നേടിയില്ല.



</doc>
<doc id="239738" url="https://ml.wikipedia.org/wiki?curid=239738" title="വെള്ളപ്പരപ്പൻ">
വെള്ളപ്പരപ്പൻ

കേരളത്തിൽ അപൂർവ്വമായി മാത്രം കാണപ്പെടുന്ന ഒരിനം ചിത്രശലഭമാണ് വെള്ളപ്പരപ്പൻ ("Gerosis bhagava"). ചിത്രശലഭങ്ങളിലെ തുള്ളൻ ശലഭങ്ങളുടെ വിഭാഗത്തിൽപ്പെടുന്നു.വെള്ളീട്ടി മരത്തിലാണ്‌ (Dalbergia lanceolaria)ഇവ മുട്ടയിടുന്നത്.


</doc>
<doc id="239755" url="https://ml.wikipedia.org/wiki?curid=239755" title="ഹെർബെർട്ട് എഡ്വേഡ്സ്">
ഹെർബെർട്ട് എഡ്വേഡ്സ്

ബ്രിട്ടീഷ് നിയന്ത്രിത ഇന്ത്യയിലെ ഒരു ഭരണകർത്താവും സൈനികനുമായിരുന്നു ഹെർബെർട്ട് ബെഞ്ചമിൻ എഡ്വേഡ്സ് (). പഞ്ചാബായിരുന്നു അദ്ദേഹത്തിന്റെ പ്രവർത്തനമേഖല. 1848-49 കാലഘട്ടത്തിലെ രണ്ടാം ആംഗ്ലോ-സിഖ് യുദ്ധത്തിൽ മുൽത്താനിലെ ബ്രിട്ടീഷ് വിജയത്തിനു പിന്നിലെ പ്രധാനവ്യക്തി എന്ന പേരിൽ "ഹീറോ ഓഫ് മുൽത്താൻ" എന്നും അറിയപ്പെടുന്നു.

ഒന്നാം ആംഗ്ലോ-സിഖ് യുദ്ധാനന്തരം, വടക്കുപടിഞ്ഞാറൻ അതിർത്തിപ്രവിശ്യകളുടെ ചീഫ് കമ്മീഷണറായിരുന്ന ഹെൻറി ലോറൻസിനു കീഴിൽ ഇന്നത്തെ പാകിസ്താനിലെ ബാന്നു മേഖലയിൽ നിയമിക്കപ്പെട്ട എഡ്വേഡ്സ് ആണ് ബാന്നു നഗരം സ്ഥാപിച്ചത്. എഡ്വേഡ്സിന്റെ സ്മരണാർത്ഥം ഈ നഗരം "എഡ്വേഡ്സബാദ്" എന്ന പേരിലായിരുന്നു മുമ്പ് അറിയപ്പെട്ടിരുന്നത്.

അംബാലയിലെ കമ്മീഷണറായും ഇദ്ദേഹം ജോലിയെടുത്തിട്ടുണ്ട്. തന്റെ മുൻ മേലുദ്യോഗസ്ഥനായ ഹെൻറി ലോറൻസിന്റെ ജീവചരിത്രവും എഡ്വേഡ്സ് രചിച്ചിട്ടുണ്ട്.

1848 ഏപ്രിലിൽ മുൽത്താനിൽ നടന്ന ഒരു അധികാരക്കൈമാറ്റവുമായി ബന്ധപ്പെട്ട സംഭവവികാസങ്ങളാണ് രണ്ടാം ആംഗ്ലോ-സിഖ് യുദ്ധത്തിൽ കലാശിച്ചത്. ഏപ്രിൽ 19-ന് മുൽത്താനിലേക്ക് നിയോഗിക്കപ്പെട്ട ബ്രിട്ടീഷ് ഉദ്യോഗസ്ഥരായ വാൻസ് ആഗ്ന്യു, ഡബ്ല്യു.എ. ആൻഡേഴ്സൺ എന്നീ ബ്രിട്ടീഷുകാർ വിമതസൈനികരാൽ ആക്രമിക്കപ്പെട്ടു. അന്നേ ദിവസം വാൻസ് ആഗ്ന്യു അയച്ച സഹായസന്ദേശം ലഭിച്ച എഡ്വേഡ്സ് ഉടനെ മുൽത്താനിലേക്ക് പുറപ്പെട്ടു. ലാഹോറിലെ ബ്രിട്ടീഷ് റെസിഡന്റ് പോലും നടപടികളെടുക്കാൻ മടിച്ച അവസരത്തിൽ എഡ്വേഡ്സ് സ്വന്തം നിലയിൽ സൈന്യത്തെ സംഘടിപ്പിക്കുകയും യുദ്ധത്തിലേർപ്പെടുകയും ചെയ്തു.

ദേര ഫത്തേ ഖാനിൽ നിന്ന് സിന്ധു കടന്ന് ലയ്യാ ജില്ലയിലെത്തിയ എഡ്വേഡ്സ് അവിടെവച്ച് ഒരു പഷ്തൂൺ സേനയെ സംഘടിപ്പിക്കുകയും തുടർന്ന് മറ്റൊരു ബ്രിട്ടീഷ് ഉദ്യോഗസ്ഥനായ വാൻ കോട്ലൻഡിനെയും സംഘത്തെയും കൂട്ടി മുൽത്താനു പടിഞ്ഞാറുള്ള ദേറ ഗാസി ഖാൻ നിയന്ത്രണത്തിലാക്കി. തുടർന്ന് തെക്കുവശത്തുകൂടെ മുൽത്താനിൽ എത്തുകയും വിമതരുടെ നേതാവായ ദിവാൻ മൂൽരാജുമായി പോരാട്ടം ആരംഭിക്കുകയും ചെയ്തു. പിന്നീട് ബ്രിട്ടീഷ് റെസിഡന്റിന്റെ നിർദ്ദേശപ്രകാരം ബഹാവൽപൂറിലെ നവാബിന്റെയും ജനറൽ വിഷ് നയിച്ച ബ്രിട്ടീഷ് സേനയുടെയും ഷേർ സിങ് അട്ടാരിവാലയുടെ നേതൃത്വത്തിലുള്ള ദർബാർ സൈന്യവും മുൽത്താനിലേക്കെത്തി എഡ്വേഡ്സിനോടൊപ്പം ചേർന്നു. മുൽത്താൻ ബ്രിട്ടീഷ് നിയന്ത്രണത്തിലാകുംവരെ എഡ്വേഡ്സ് യുദ്ധത്തിലേർപ്പെട്ടു.

എഡ്വേഡ്സ് ഒരു കടുത്ത ക്രിസ്ത്യൻ പ്രൊട്ടസ്റ്റന്റ് വിശ്വാസിയായിരുന്നു. ബ്രിട്ടീഷുകാരുടെ പ്രൊട്ടെസ്റ്റന്റ് വിശ്വാസം മൂലമാണ് അവർക്ക് ഇത്രവലിയ ഒരു സാമ്രാജ്യത്തിന്റെ അധീശത്വം സിദ്ധിച്ചതെന്നാണ് ഹെർബേർട്ട് എഡ്വേഡ്സ് വിശ്വസിച്ചിരുന്നത്. അദ്ദേഹം എഴുതി:


</doc>
<doc id="239764" url="https://ml.wikipedia.org/wiki?curid=239764" title="ദേവസുന്ദരി">
ദേവസുന്ദരി

1957-ൽ പുറത്തിറങ്ങിയ മലയാള ചലച്ചിത്രമാണ് ദേവസുന്ദരി. മദ്രാസിലെ റോയൽ സ്റ്റുഡിയോയ്ക്കു വേണ്ടി എച്ച്.എം. മുന്നാസ്സാണ് ദേവസുന്ദരി നിർമിച്ചത്. ഒരേസമയം അഞ്ചു ഭാഷകളിൽ നിർമിച്ച ചിത്രത്തിന്റെ മലയാളം പതിപ്പാണ് ഈ ചിത്രം. ശ്രീമതി മുന്നാസ് തയ്യാറാക്കിയ കഥയ്ക്ക് തിക്കുറിശ്ശി സുകുമാരൻ നായർ സംഭാഷണം എഴുതി. തിക്കുറിശ്ശി എഴുതിയ 25 ഗാനങ്ങൾക്ക് ടി.ആർ. പാപ്പ സംഗീതം നൽകി. ഈ ചിത്രത്തിന്റെ സംവിധായകൻ എം.കെ.ആർ. നമ്പ്യാർ ആയിരുന്നു. ഫിലിം ഡിസ്ട്രിബ്യൂട്ടിംഗ് കമ്പനി കേരളത്തിൽ വിതരണത്തിനെത്തിച്ച ഈ ചിത്രം 1957 ഡിസംബർ 25-ന് പ്രദർശനം തുടങ്ങി.
ടി.എസ്. മുത്തയ്യ<br>ജോൺസൺ<br>സത്യൻ<br>പ്രേം നസീർ<br>ജോസ് പ്രകാശ്<br>അടൂർ പങ്കജം<br>കുമാരി തങ്കം<br>എസ്.പി. പിള്ള<br>ജി.കെ. പിള്ള<br>വിജയൻ

എ.പി. കോമള<br>കാമേശ്വര റാവു<br>പി. ലീല



</doc>
<doc id="239769" url="https://ml.wikipedia.org/wiki?curid=239769" title="മംഗലാപുരം ടാങ്കർ ദുരന്തം">
മംഗലാപുരം ടാങ്കർ ദുരന്തം

മംഗലാപുരത്തിനടുത്ത് ഉപ്പനങ്ങാടി പെർണയിൽ ബാംഗ്ലൂരിലേക്ക് 2013 ഏപ്രിൽ 09ന് 16,000 ലിറ്റർ പാചകവാതകവുമായി പോയ ടാങ്കർ ലോറി മറിഞ്ഞു തീപിടിച്ചു 6 പേർ മരിച്ചു. നിരവധിപ്പേർക്ക് പരിക്കേറ്റു. പൊട്ടിത്തെറിയിൽ സമീപത്തെ നിരവധി വീടുകളും വാഹനങ്ങളും അഗ്നിക്കിരയായി.<br>
ഒരു വളവ് തിരിയുന്നതിനിടെ ടാങ്കർ മറിയുകയായിരുന്നു. 2009 ഡിസംബർ 31 നു കരുനാഗപ്പള്ളി പുത്തൻ തെരുവിലും 2012 ഓഗസ്റ്റ് 28 നു കണ്ണൂർ ചാലയിലും ഉണ്ടായ ടാങ്കർ അപകടങ്ങൾക്കു സമാനമായ അപകമാണിത്. പത്തോളം വീടുകൾക്കു തീപിടിച്ചു .കൂടാതെ സമീപത്തെ മൂന്നേക്കറോളം വരുന്ന ഒരു കവുങ്ങിൻ തോട്ടം പൂർണമായി കത്തി നശിച്ചു. പല സ്ഥലവാസികളും സ്ഥലത്ത് ഇല്ലാതെയിരുന്നതിനാൽ ദുരന്തത്തിൽ നിന്നു രക്ഷപ്പെട്ടു. 


</doc>
<doc id="239833" url="https://ml.wikipedia.org/wiki?curid=239833" title="കർത്താർ സിംഗ് സരാഭ">
കർത്താർ സിംഗ് സരാഭ

ഇന്ത്യയിലെ സ്വാതന്ത്ര്യ സമരസേനാനിയായിരുന്നു പഞ്ചാബ് സ്വദേശിയായ കർത്താർ സിംഗ് സരഭ. ഗദ്ദർ പാർട്ടിയുടെ മുഖപത്രമായ ഗദ്ദർ പത്രം പഞ്ചാബി ഭാഷയിൽ പുറത്തിറക്കിയത് കർതാർ സിംഗാണ്. 

1896 മേയ് 26നു പഞ്ചാബിലെ ലുധിയാന ജില്ലയിൽ സാരാഭ എന്ന ഗ്രാമത്തിലെ ഗ്രെവാൾ ജാട്ട് സിഖ് കുടുംബത്തിലെ മംഗൾ സിംഗിന്റെ പുത്രനായാണ് കർത്താർ സിങ് സാരഭ ജനിച്ചത്. അദ്ദേഹത്തിന് 15 വയസ്സായ സമയത്ത് മാതാപിതാക്കൾ അമേരിക്കയിൽ ജോലിക്കായി പോകുകയും അദ്ദേഹത്തെയും കപ്പലിൽ ഒരുമിച്ച് കൊണ്ടുപോകുകയും ചെയ്തു. അക്കാലത്ത് വലിയ നിയന്ത്രണങ്ങളും പരിശോധനകളുമാണ് ഇന്ത്യാക്കാർക്ക് അമേരിക്കയിലേക്കുള്ള യാത്രയിൽ നേരിടേണ്ടി വന്നത്. യൂറോപ്യയിൽ നിന്നും മറ്റുമുള്ള യാത്രക്കാർക്ക് വളരെ ലളിതമായ പരിശോധനകളും മറ്റുമാണുണ്ടായിരന്നത്. ഇന്ത്യാക്കാർ ബ്രിട്ടീഷുകാരുടെ അടിമകളായതിനാലാണ് ഇത്തരത്തിലുള്ള സമീപനം നേരിണ്ടിവരുന്നതെന്നാണ് ഇതേപ്പറ്റി സഹയാത്രികനോട് സംസാരിച്ചപ്പോൾ സാരഭയോട് ലഭിച്ച മറുപടി. ഈ സംഭാഷണം സാരഭയെ വല്ലാതെ സ്വാധീനിച്ചു. സാരഭ സഞ്ചരിച്ച കപ്പൽ അമേരിക്കയിലെ തുറമുഖമായ സാൻഫ്രാൻസിസ്കോയിൽ 1912 ന് എത്തിച്ചേർന്നു. ബർക്കിലിയിലെ കാലിഫോർണിയ സർവ്വകലാശാലയിൽ വിദ്യാർത്ഥിയായി ചേർന്ന സാരഭ കാലിഫോർണിയ സെൻട്രൽ താഴ്വരയിൽ പഴം ശേഖരിക്കുന്ന ഭാഗിക ജോലിക്കും പോകുവാൻ തുടങ്ങി. 

ഇതിനിടയിൽ കർത്താർ സിംഗ് ലാലാ ഹർദയാലിനെ പരിചയപ്പെടുകയും ഗദ്ദർ പാർട്ടിയുടെ പ്രവർത്തനങ്ങളിൽ സജീവമാകുകയും ചെയ്തു. ഒന്നാം ലോകമഹായുദ്ധകാലത്ത് വിപ്ലവത്തിനായി ഇന്ത്യയിലെത്തിയ കർത്താറിനെതിരെ "ഒന്നാം ലാഹോർ ഗൂഢാലോചനകേസ്" എന്ന് പ്രസിദ്ധമായ ഗൂഢാലോചന കുറ്റം ചുമത്തുകയും 1915 നവംബർ 16-ന് തൂക്കിലേറ്റുകയും ചെയ്തു.



</doc>
<doc id="239837" url="https://ml.wikipedia.org/wiki?curid=239837" title="ജെ.ആർ.ആർ. റ്റോൾകീൻ">
ജെ.ആർ.ആർ. റ്റോൾകീൻ

ജോൺ റൊണാൾഡ് റൂവൽ റ്റോൾകീൻ സി.ബി.ഇ (ജനുവരി 3 1892 – സെപ്റ്റംബർ 2 1973) ഒരു ഇംഗ്ലീഷ് ഫിലോളജിസ്റ്റും എഴുത്തുകാരനും സർ‌വ്വകലാശാല അദ്ധ്യാപകനുമായിരുന്നു. "ദ് ഹോബിറ്റ്", "ലോർഡ് ഓഫ് ദ് റിങ്സ്" എന്നീ കൃതികളുടെ കർത്താവ് എന്ന നിലയിലാണ് റ്റോൾകീൻ പ്രശസ്തൻ.റ്റോൾകീന്റെ പിതാവ് സൗത്ത് ആഫ്രിക്കയിൽ ബാങ്ക് മാനേജറായിരുന്നു.അദ്ദേഹത്തിന് നാല് വയസ്സുള്ളപ്പോൾ അമ്മക്കും ഇളയ സഹോദരനുമൊപ്പം ബിർമിങ്ഗത്തിനടുത്തുള്ള് സേർഹോളിൽ താമസ്മാക്കി.അമ്മയുടെ മരണശേഷം അദ്ദേഹം ഒരു കാത്തലിക് പുരോഹിതന്റെ മേൽനോട്ടത്തിലാണ് വളർന്നത്.ഒന്നാം ലോക മഹായുദ്ധകാലത്ത് അദ്ദേഹം സൈനിക സേവനം നടത്തി.അതിനു ശേഷം 1925 മുതൽ 1945 വരെ ഒക്സ്ഫോർഡ് സർ‌വ്വകലാശാലയിലെ ആംഗ്ലോ-സാക്സൺ ഭാഷ (റാവിൽസൺ ആന്റ് ബോസ്വർത്ത് പ്രൊഫസ്സർ ഓഫ് ആംഗ്ലോ-സാക്സൺ) പ്രൊഫസ്സർ ആയിരുന്നു റ്റോൾകീൻ. 1945 മുതൽ 1959 വരെ ഇംഗ്ലീഷ് ഭാഷ, സാഹിത്യം എന്നിവയിലെ മെർട്ടൺ പ്രൊഫസ്സർ ആയിരുന്നു. ഒരു ഉറച്ച റോമൻ കത്തോലിക്ക വിശ്വാസിയായ റ്റോൾകീൻ സി.എസ്. ലൂയിസിന്റെ അടുത്ത സുഹൃത്ത് ആയിരുന്നു. ഇവർ ഇരുവരും ഇങ്ക്ലിങ്സ് എന്ന അനൗപചാരിക ചർച്ചാവേദിയിലെ അംഗങ്ങളായിരുന്നു. 

ഹോബിറ്റ്, ലോർഡ് ഓഫ് ദ് റിങ്ങ്സ് എന്നീ പുസ്തകങ്ങളെ കൂടാതെ റ്റോൾകീൻ സിൽമാരല്ല്യൺ എന്ന നോവലും രചിച്ചു. റ്റോൾകീന്റെ പല കൃതികളും റ്റോൾകീന്റെ മരണശേഷം പുത്രനായ ക്രിസ്റ്റഫർ റ്റോൾകീൻ ചിട്ടപ്പെടുത്തി പ്രസിദ്ധീകരിച്ചു. നമ്മുടെ ലോകത്തിന്റെ ഒരു പര്യായ ഭൂതകാലത്തിൽ നടക്കുന്നു എന്ന വിധേനയാണ് റ്റോൾകീന്റെ കൃതികൾ. ഇവയിൽ കഥാസമാഹാരങ്ങൾ, റ്റോൾകീൻ വിഭാവനം ചെയ്ത് രചിച്ച ചരിത്രങ്ങൾ, റ്റോൾകീൻ നിർമ്മിച്ച ഭാഷകൾ, ആർഡ എന്ന ഭാവനാലോകത്തെ കുറിച്ചുള്ള ഉപന്യാസങ്ങൾ, മിഡിൽ എർത്ത് (മദ്ധ്യ ഭൂമി) (മിഡ്ഡങ്ങിയാർഡ് എന്ന ഓൾഡ് ഇംഗ്ലീഷ് പദത്തിൽ നിന്ന് രൂപപ്പെടുത്തിയത് - മനുഷ്യർക്ക് താമസിക്കാൻ പറ്റുന്ന ഭൂമി) എന്നിവ ഉൾപ്പെടുന്നു. റ്റോൾകീൻ തന്റെ കൃതികളെ ഒട്ടാകെ ലെജെന്റാറിയം എന്ന വാക്കുകൊണ്ട് വിശേഷിപ്പിച്ചു.അദ്ദേഹത്തിന്റെ കഥകളിൽ നോർഡിക് പുരാണങ്ങളുടെ സാനിധ്യം കാണാൻ സാധിക്കുന്നതാണ്.

വില്യം മോറിസ്, റോബർട്ട് ഇ. ഹോവാർഡ്, ഇ.ആർ. എഡിസൺ തുടങ്ങിയ പല ഫാന്റസി (ഭാവന) എഴുത്തുകാരും റ്റോൾകീനു മുൻപ് വന്നുവെങ്കിലും തന്റെ കൃതികളുടെ വമ്പിച്ച ജനപ്രീതിയും അവയുടെ ഫാന്റസി സാഹിത്യത്തിലെ സ്വാധീനവും മൂലം ആധുനിക ഫാന്റസി സാഹിത്യത്തിന്റെ പിതാവ് എന്ന് റ്റോൾകീൻ അറിയപ്പെടുന്നു. 



</doc>
<doc id="239841" url="https://ml.wikipedia.org/wiki?curid=239841" title="പുവ്വത്താണി">
പുവ്വത്താണി

പൂവ്വത്താണി - പാലക്കാട് മലപ്പുറം ജില്ല അതിര്തികളിലായി പെര്ന്തൽമണ്ണക്കും മണ്ണാർകാടിനും ഇടയിലായി സ്ഥിതിചെയ്യുന്ന കരിങ്കല്ലത്താണി എന്നാ ഗ്രാമത്തോടു ഒരം ചേർന്ന് കിടക്കുന്ന ഒരു ഗ്രാമം. കരിങ്കല്ലത്താണി സ്കൂൾ അങ്കണത്തിൽനിന്നും തുടങ്ങുന്ന ഗ്രാമാതിര്ത്തി ചെത്തല്ലൂർ റോഡിൽ ബാങ്ക് വരെയും, അലിപ്പരമ്പ് റോഡിൽ ചോരണ്ടിക്കുളം വരെയും തൂത റോഡിൽ കൊരന്കോട് വരെയും വരെയുമാണ് വ്യാപിച്ചു കിടക്കുന്നത്. 


</doc>
<doc id="239850" url="https://ml.wikipedia.org/wiki?curid=239850" title="കെ. നട്‌വർ സിങ്">
കെ. നട്‌വർ സിങ്

മുൻ ഐ.എഫ്.എസ് ഉദ്യോഗസ്ഥനും, രാഷ്ട്രീയപ്രവർത്തകനും, മുൻ കാബിനറ്റ് മന്ത്രിയുമാണ് കെ.നടവർ സിംഗ്. ഇറാഖിലെ എണ്ണയ്ക്കുപകരം ഭക്ഷണം പദ്ധതിയിലെ അഴിമതിയാരോപിതനായതിനാൽ 2005 ഡിസംബർ 6-ന് അദേഹത്തെ മന്ത്രിസഭയിൽ നിന്നു പുറത്താക്കിയിരുന്നു. അന്നത്തെ ഐക്യരാഷ്ട്രസഭ സെക്രട്ടറി ജനറൽ കോഫി അന്നാൻ നിയമിച്ച സ്വതന്ത്ര അന്വേഷണകമ്മീഷനായ പോൾ വോൾക്ർ കമ്മിറ്റിയാണ് ഈ വെളിപെടുത്തൽ നടത്തിയത്.


</doc>
<doc id="239856" url="https://ml.wikipedia.org/wiki?curid=239856" title="യശ്വന്ത് സിൻഹ">
യശ്വന്ത് സിൻഹ

ഭാരതീയ ജനതാ പാർട്ടിയുടെ ഒരു മുതിർന്ന നേതാവാണ് യെശ്വന്ത് സിൻഹ. ചന്ദ്രശേഖർ മന്ത്രിസഭയിലും (1990–1991) ആദ്യ വാജ്‌പേയി മന്ത്രിസഭയിലും (1998 മുതൽ 2002 വരെ) യശ്വന്ത് സിൻഹ ധനമന്ത്രിയായിരുന്നു. രണ്ടാം വാജ്‌പേയി സർക്കാരിന്റെ കാലത്ത് അദേഹം വിദേശകാര്യമന്ത്രിയായിരുന്നു (ജൂലൈ 2002 മുതൽ മേയ് 2004 വരെ). നിലവിൽ അദേഹം ഭാരതീയ ജനതാ പാർട്ടിയുടെ ദേശീയ നിർവാഹക സമിതിയിൽ അംഗമാണ്.


</doc>
<doc id="239860" url="https://ml.wikipedia.org/wiki?curid=239860" title="പശ്ചിമഘട്ടത്തിലെ തദ്ദേശവൃക്ഷങ്ങൾ">
പശ്ചിമഘട്ടത്തിലെ തദ്ദേശവൃക്ഷങ്ങൾ

ബെംഗളൂരുവിലുള്ള ഇന്ത്യൻ ഇൻസ്റ്റിറ്റ്യൂട്ട് ഓഫ് സയൻസിലെ പരിസ്ഥിതിശാസ്ത്രകേന്ദ്രത്തോടനുബന്ധിച്ചുള്ള ENVIS തയ്യാറാക്കിയ പശ്ചിമഘട്ടതദ്ദേശവാസിയായ വൃക്ഷങ്ങളുടെ പട്ടികയാണിത്. 


</doc>
<doc id="239864" url="https://ml.wikipedia.org/wiki?curid=239864" title="രാഗിണി">
രാഗിണി

തെക്കേ ഇന്ത്യയിലെ ഒരു മികച്ച നർത്തകിയും ചലച്ചിത്ര നടിയുമായിരുന്നു രാഗിണി (1937-1976). തിരുവിതാംകൂർ സഹോദരിമാർ എന്നു പേരുകേട്ട ലളിത, പത്മിനി, രാഗിണിമാരിൽ ഇളയവളായിരുന്നു രാഗിണി. സഹോദരി പത്മിനിയോടുകൂടി രാഗിണിയുടെ സിനിമാ ജീവിതം 1950 കളുടെ മധ്യത്തോടുകൂടി ആരംഭിക്കുകയും ഹിന്ദി, മലയാളം, തമിഴ്, തെലുഗു എന്നീ വിവിധ ഇന്ത്യൻ ഭാഷാ ചിത്രങ്ങളിൽ അഭിനയിക്കുകയും ചെയ്തു. മറ്റു ദക്ഷിണേന്ത്യൻ നടികളെ പോലെ രാഗിണിയുടെ സിനിമാ ജീവിതവും ഹിന്ദിസിനിമയിലെ നൃത്തരംഗങ്ങളിൽ അഭിനയിച്ചുകൊണ്ട് ആരംഭിച്ചു. 1976-ൽ കാൻസർ രോഗബാധിതയായി രാഗിണി മരണപ്പെട്ടു.



</doc>
<doc id="239875" url="https://ml.wikipedia.org/wiki?curid=239875" title="യുഗാദി (പുതുവത്സരം)">
യുഗാദി (പുതുവത്സരം)

കർണാടകത്തിന്റേയും ആന്ധ്രാപ്രദേശിന്റേയും പുതുവത്സരാരംഭമാണ് യുഗാദി എന്നറിയപ്പെടുന്നത്. കേരളീയർക്ക് വിഷു എന്നപോലെ വളരെ ആഘോഷപൂർവം ഇത് കൊണ്ടാടുന്നു. മഹാവിഷ്ണുവിന്റെ ഒൻപതാമത്തെ അവതാരമായി കരുതപ്പെടുന്ന ശ്രീ കൃഷ്ണൻ മരിച്ച ദിവസം ആരംഭിച്ച കലിയുഗത്തിന്റെ തുടക്കമായിട്ടാണ് യുഗാദി കണക്കാക്കപ്പെടുന്നത്. വിവിധ തരത്തിലുള്ള ഭക്ഷണപദാർത്ഥങ്ങൾ ഈ അവസരത്തിൽ ഉണ്ടാക്കുന്നു. യുഗാദി പച്ചടി എന്ന് തെലുങ്കിലും ബേബു ബെള്ള എന്ന് കന്നഡത്തിലും അറിയപ്പെടുന്ന ഒരുതരം പാനീയം ഈ സമയത്ത് വളരെ പ്രാധാന്യത്തോടെ ഉണ്ടാക്കിവരുന്നു. മാങ്ങ, പുളി, ശർക്കര, ഉപ്പ്, മുളക്, വേപ്പിൻ പൂവ് എന്നിവ യഥാവിധം ചേർത്താണ് ഈ ഭക്ഷണ പദാർത്ഥം ഉണ്ടാക്കുന്നത്.

യുഗാരംഭം എന്ന അർത്ഥത്തിൽ സംസ്കൃത വാക്കുകളായ യുഗ, ആദി എന്നീ വാക്കുകൾ കൂടിച്ചേർന്ന് യുഗാദി എന്നു പറയുകയും പിന്നീടത് മാറി ഉഗാദിയായി മാറുകയും ചെയ്തതാണ്.


</doc>
<doc id="239879" url="https://ml.wikipedia.org/wiki?curid=239879" title="ഇന്ത്യൻ വിദേശകാര്യ സർവീസ്">
ഇന്ത്യൻ വിദേശകാര്യ സർവീസ്

ഇന്ത്യയും മറ്റ് രാജ്യങ്ങൾ തമ്മിലുള്ള നയതന്ത്ര ബന്ധത്തിനായി പ്രവർത്തിക്കുന്ന കേന്ദ്ര സർക്കാർ ശാഖയാണ് ഇന്ത്യൻ വിദേശകാര്യ സർവീസ്.
ഐ എഫ് എസ് ഇന്ത്യൻ ഗവണ്മെന്റ് രൂപീകരിച്ചത് 1946 ഒക്റ്റോബറിലാണ്‌. 2011 മുതൽ ഒക്ടോബർ 9 ഐ എഫ് എസ് ദിവസമായി ആഘോഷിക്കുന്നു.
യൂണിയൻ പബ്ലിക്ക് സർവീസ് കമ്മീഷന്റെ നിർദ്ദേശിക്കുന്നവരെയാണ്‌ ഇന്ത്യൻ ഗവണ്മെന്റെ ഐ എഫ് എസ് ഓഫീസറായി നിയമിക്കുന്നത്.തിരഞ്ഞെടുക്കുന്നവരെ ഫോറിൻ സർവീസ് ഇൻസ്റ്റിട്യൂറ്റിൽ ട്രെയ്നിങ്ങ് നല്കും.

ഇന്ത്യയുടെ വിദേശകാര്യ മന്ത്രാലയത്തിലെ ഉയർന്ന നയതന്ത്രപദവിയാണ് ഇന്ത്യൻ വിദേശകാര്യ സെക്രട്ടറി. ഇന്ത്യൻ വിദേശകാര്യ സർവീസ് ഉദ്യോഗസ്ഥന്മാരിൽ ഉയർന്ന പ്രവർത്തിപരിചയം ഉള്ളവരെയാണ് ഇന്ത്യൻ വിദേശകാര്യ സെക്രട്ടറിയായി നിയമിക്കുക. കെ.പി.എസ്. മേനോൻ ആണ് ഇന്ത്യയുടെ ആദ്യത്തെ വിദേശകാര്യ സെക്രട്ടറി.
എംബസ്സിയിൽ(ആരോഹണ ക്രമത്തിൽ)

മൂന്നാമത്തെ സെക്രട്ടറി(ആദ്യം)
രണ്ടാമത്തെ സെക്രട്ടറി
ഒന്നാമത്തെ സെക്രട്ടറി
കൗൺസിലർ
മന്ത്രി
ഡെപ്യൂട്ടി ചീഫ് ഓഫ് മിഷൻ/ഡപ്യൂട്ടി ഹൈക്കമ്മീഷ്ണർ/ഡെപ്യൂട്ടി സ്ഥിര പ്രധിനിധി
അംബാസിഡർ/ഹൈക്കമ്മീഷണർ/സ്ഥിര പ്രതിനിധി
വിദേശകാര്യ മന്ത്രാലയം(ആരോഹണ ക്രമത്തിൽ)

അണ്ടർ സെക്രട്ടറി
ഡപ്യൂട്ടി സെക്രട്ടറി
ഡയറക്ടർ
ജോയിന്റ് സെക്രട്ടറി
അഡീഷണൽ സെക്രട്ടറി
സെക്രട്ടറി
ഇന്ത്യൻ വിദേശകാര്യ സെക്രട്ടറി(ഇന്ത്യയുടെ ഉയർന്ന നയതന്ത്ര പ്രതിനിധി)


</doc>
<doc id="239890" url="https://ml.wikipedia.org/wiki?curid=239890" title="ലളിത">
ലളിത

തെക്കേ ഇന്ത്യൻ നർത്തകിയും ചലച്ചിത്ര നടിയുമായിരുന്നു ലളിത. "തിരുവിതാംകൂർ സഹോദരിമാർ" എന്നറിയപ്പെട്ടിരുന്ന ലളിത. പത്മിനി, രാഗിണിമാരിൽ മൂത്തവളായിരുന്നു ലളിത. തമിഴ് ചിത്രമായ "ആദിത്യൻ കനവിൽ" അഭിനയിച്ചുകൊണ്ട് അഭിനയ ജീവിതത്തിനു തുടക്കം കുറിച്ചു. തുടർന്ന് ഹിന്ദി, മലയാളം, തമിഴ്, തെലുങ്ക് എന്നീ ഭാഷാചിത്രങ്ങളിൽ അഭിനയിച്ചു. ലളിത, അവരുടെ സഹോദരിമാരെക്കാൾ വളരെ മുമ്പേതന്നെ സിനിമാരംഗത്തേക്കു വരികയും മലയാളം ചലച്ചിത്രങ്ങളിൽ ശ്രദ്ധകേന്ദ്രീകരിക്കുകയും ചെയ്തു. അതു നല്ല പേരെടുക്കാൻ അവരെ സഹായിച്ചു. പ്രസിദ്ധ സിനിമാനടി ശോഭന ഇവരുടെ സഹോദര പുത്രിയാണ്.



</doc>
<doc id="239891" url="https://ml.wikipedia.org/wiki?curid=239891" title="സൂര്യാഘാതം">
സൂര്യാഘാതം

സൂര്യനിൽ നിന്നുള്ള വികിരണങ്ങളേറ്റ് ശരീരകോശങ്ങൾ ക്രമാതീതമായി നശിക്കുന്ന പ്രതിഭാസമാണ് സൂര്യാഘാതം (Sunburn). അൾട്രാവൈലറ്റ് വികിരണങ്ങളാണ് പ്രധാനമായും സൂര്യാഘാതത്തിന് കാരണമാവാറ്. കഠിനമായ വെയിലത്ത് ദീർഘനേരം ജോലിചെയ്യുന്നവർക്ക് സൂര്യാഘാതമേൽക്കാനുള്ള സാധ്യത ഏറെയാണ്.
അമിതചൂടിത്തുടർന്നുണ്ടാകുന്ന ഗുരുതരമായ പ്രശ്നമാണ് സൂര്യാഘാതം. തീവ്രപരിചരണം ലഭിക്കാതിരുന്നാൽ മരണം പോലും സംഭവിക്കാം. കുട്ടികളിലും വയസ്സായവരിലും സൂര്യാഘാതം ഉണ്ടാകാൻ എളുപ്പമാണ്. 
കഠിനമായ ചൂടിനെ തുടർന്ന് ആന്തരികതാപനില ക്രമാതീതമായി ഉയർന്നാൽ ശരീരത്തിന് താപനിയന്ത്രണം സാധ്യമാകാതെ വരും. തലച്ചോർ, കരൾ, വൃക്കകൾ, ശ്വാസകോശം, ഹൃദയം തുടങ്ങിയ ആന്തരാവയവങ്ങളുടെ പ്രവർത്തനങ്ങളെ ഉയർന്ന താപനില സാരമായി ബാധിക്കും. അമിതചൂടിൽ ആവശ്യത്തിനു വെള്ളം കുടിക്കാതെ കഴിയുന്നതുമൂലം രണ്ടോ മൂന്നോ ദിവസങ്ങൾ കൊണ്ടും സൂര്യാഘാതം സംഭവിക്കാം. അമിത ചൂടിൽ കഠിനജോലികൾ ചെയ്യുന്നവരിൽ കുറഞ്ഞസമയം കൊണ്ടും സൂര്യാഘാതമുണ്ടാകാം.

കഠിനമായ ചൂടിൽ പേശികളിലെ പ്രോട്ടീനുകൾ വിഘടിക്കുകയും വൃക്ക സ്തംഭനം ഉൾപ്പെടെയുള്ള സങ്കീർണതകൾ ഉണ്ടാകുകയും ചെയ്യാം. തലച്ചോറിനേയും സൂര്യാഘാതം ബാധിക്കും. അസ്വഭാവികമായ പെരുമാറ്റങ്ങളും അപസ്മാരബാധ പോലുള്ള ലക്ഷണങ്ങളും ഇതിനെത്തുടർന്നുണ്ടാകാം. തീവ്രമായ അബോധാവസ്ഥക്കും (കോമ) സൂര്യാഘാതം ഇടയാക്കാം.

ശരീരം തണുപ്പിക്കുകയാണ് പ്രാഥമിക ചികിത്സയിൽ മുഖ്യം. തണലുള്ള സ്ഥലത്തേക്കു മാറ്റിയ ശേഷം തണുത്ത വെള്ളം കൊണ്ട് ദേഹമാസകലം തുടയ്ക്കണം. ഐസ് കക്ഷത്തിലും തുടയിടുക്കിലും വയ്ക്കുന്നത് താപനഷ്ടം കൂട്ടാൻ ഉപകരിക്കും. തുടർന്ന് രോഗിയെ എത്രയും വേഗം ആശുപത്രിയിലെത്തിക്കുകയും വിദഗ്ദ്ധചികിത്സയ്ക്ക് വിധേയയാക്കുകയും വേണം.

ദിവസവും രണ്ടു ലിറ്റർ വെള്ളമെങ്കിലും കുടിക്കണം. ബിയർ, മദ്യം, കൃതൃമശീതളപാനീയങ്ങൾ തുടങ്ങിയവ ഒഴിവാക്കാം. പഴങ്ങളും പച്ചക്കറികളും ആഹാരത്തിന്റെ ഭാഗമാക്കി മാറ്റുക. വെയിലത്ത് കുടയുപയോഗിക്കുക.


</doc>
<doc id="239902" url="https://ml.wikipedia.org/wiki?curid=239902" title="തിരുവിതാംകൂർ സഹോദരിമാർ">
തിരുവിതാംകൂർ സഹോദരിമാർ

ലളിത, പത്മിനി, രാഗിണി എന്ന പേരുകളിൽ അറിയപ്പെട്ടിരുന്ന മൂന്ന് അഭിനയ പ്രതിഭകളായ സഹോദരിമാർ അറിയപ്പെട്ടിരുന്നത് തിരുവിതാംകൂർ സഹോദരിമാർ എന്നായിരുന്നു. നൃത്തത്തിലും അഭിനയത്തിലും മികവു പുലർത്തിയിരുന്ന ഇവർ മലയാളം, തമിഴ്, ഹിന്ദി, തെലുഗു ചലച്ചിത്രങ്ങളിൽ ആധിപത്യം പുലർത്തിയിരുന്നു.

ഗുരു ഗോപിനാഥിന്റെയും ഗുരു ടി.കെ. മഹലിംഗം പിള്ളയുടെയും ശിക്ഷണത്തിൽ ഇവർ നൃത്തം അഭ്യസിച്ചു. രാഗിണി കാൻസർ ബാധിച്ച് 1975-ലും ലളിത 1982-ലും പത്മിനി 2006-ലും മരണമടഞ്ഞു. അവരെപറ്റി കുറേവിവരങ്ങൾ മാത്രമേ പത്രകുറിപ്പുകളിലൂടെയും മറ്റും ലഭ്യമായിട്ടുള്ളു. ഇവർ ജനിച്ചു വളർന്നത് തിരുവനന്തപുരത്ത് പൂജപ്പുരയിലുള്ള "മലയാ കോട്ടേജ്" എന്ന തറവാട്ടിലായിരുന്നു. അത് ഒരു കൂട്ടുകുടുംബമായിരുന്നു.

കാർത്ത്യായിനി അമ്മയായിരുന്നു കുടുബനാഥ ഇവരുടെ ഭർത്താവ് പി.കെ. പിള്ള (പാലകുന്നത്തു കൃഷ്ണ പിള്ള ചേർത്തല) അഥവാ "പെനാങ്ക് പത്മനാഭ പിള്ള". പി.കെ. പിള്ളക്ക് ആറ് ആണ്മക്കളാണ് ഉണ്ടായിരുന്നത്. അതിലൊരാൾ സത്യപാലൻ നായർ (ബേബി). അദ്ദേഹം മലായള സിനിമയിലെ ഒരു പഴയകാല പ്രൊഡ്യൂസർ ആയിരുന്നു. മറ്റൊരു മകനായ രവീന്ദ്രൻ നായരുടെ മകൾ "ലതികാ സുരേഷ്" മലയാളം ടി.വി. പ്രോഗ്രാമിന്റെ പ്രമുഖ പ്രൊഡ്യൂസർ ആയിരുന്നു. അവർക്ക് 1955 ഫിലിംഫെയർ അവാർഡ് ലഭിച്ചിട്ടുണ്ട്.


</doc>
<doc id="239903" url="https://ml.wikipedia.org/wiki?curid=239903" title="സാവോ വു കി">
സാവോ വു കി

വിഖ്യാതനായ ചൈനീസ് ചിത്രകാരനായിരുന്നു സാവോ വു-കി (13 ഫെബ്രുവരി 1920 – 9 ഏപ്രിൽ 2013). 1986-ൽ സാവോ പൂർത്തിയാക്കിയ ഒരു പെയിൻറിങ് ഹോങ്‌കോങ്ങിൽ സോത്ത്ബീസ് റെക്കോഡ് തുകയ്ക് ലേലം ചെയ്തിരുന്നു. 
ബെയ്ജിങ്ങിൽ ജനിച്ച സാവോ കുട്ടിക്കാലത്തു തന്നെ ചിത്രകലയിലും കാലിഗ്രാഫിയിലും പരിശീലനം നേടി.. പിന്നീട് സംഗീതജ്ഞയായ ഭാര്യയുമൊത്ത് പാരീസിലെത്തി. ആദ്യ ചിത്രപ്രദർശനം 1959-ലായിരുന്നു. ഈ പ്രദർശനങ്ങൾ മിറോയുടെയും പിക്കാസോയുടെയും പ്രശംസയ്ക്കു പാത്രമായി. 1964-ൽ ഫ്രഞ്ച് പൗരത്വം നേടി. ഇടക്കാലത്ത് അമേരിക്കയിലേക്കു പോയെങ്കിലും അവിടുത്തെ കലാരംഗവുമായി പൊരുത്തപ്പെടാനാകാതെ സിംഗപ്പൂർ വഴി ഹോങ്കോങിലേക്ക് മടങ്ങി. ആദ്യ ഭാര്യയിൽ നിന്ന് വിവാഹമോചനം നേടിയ സാവോ ചലച്ചിത്ര അഭിനേത്രിയായിരുന്ന ഷൂ യിങിനെ വിവാഹം ചെയ്തു.

ഇംപ്രഷനിസ്റ്റു ശൈലിയിൽ രചിക്കപ്പെട്ട സാവോയുടെ അമൂർത്ത ചിത്രങ്ങളിൽ പോൾ ക്ലീയുടെ സ്വാധീനമുണ്ടായിരുന്നു.



</doc>
<doc id="239915" url="https://ml.wikipedia.org/wiki?curid=239915" title="ജയിൽ പുള്ളി (ചലച്ചിത്രം)">
ജയിൽ പുള്ളി (ചലച്ചിത്രം)

1957-ൽ പുറത്തിറങ്ങിയ മലയാള ചലച്ചിത്രമാണ് ജയിൽ പുള്ളി. പി. സുബ്രഹ്മണ്യം സംവിധാനം നിർവഹിച്ച് മെരിലാൻഡ് സ്റ്റുഡിയോയിൽ നിർമിച്ച നീല പ്രൊഡക്‌ഷൻസിന്റെ ജയിൽ പുള്ളിയുടെ കഥയും സംഭാഷണവും മുട്ടത്തു വർക്കിയുടേതാണ്. തിരുനയിനാർ കുറിച്ചി രചിച്ച 12 ഗാനങ്ങൾക്ക് ബ്രദർ ലക്ഷ്മൺ ഈണം നൽകി. 1957 ഒക്ടോബർ 30-ന് ഈ ചിത്രം പ്രദർശനം തുടങ്ങി.
പ്രേം നസീർ<br>ടി.എസ്. മുത്തയ്യ<br>കൊട്ടാരക്കര ശ്രീധരൻ നായർ<br>ബഹദൂർ<br>കുട്ടൻപിള്ള<br>മിസ് കുമാരി<br>ശാന്തി
സി.എസ്. രാധാദേവി<br>ജാനമ്മ ഡേവിഡ്<br>ജിക്കി<br>കമുകറ പുരുഷോത്തമൻ<br>പി. ഗംഗാധരൻ നായർ<br>പി. ലീല<br>ശാന്ത പി. നായർ<br>ടി.എസ്. കുമരേശ്



</doc>
<doc id="239925" url="https://ml.wikipedia.org/wiki?curid=239925" title="സഞ്ജയ് ഗാന്ധി">
സഞ്ജയ് ഗാന്ധി

ഒരു ഇന്ത്യൻ രാഷ്ട്രീയനേതാവും നെഹ്രുകുടുംബത്തിലെ ഒരംഗവുമായിരുന്നു സഞ്ജയ് ഗാന്ധി (14 ഡിസംബർ 1946 – 23 ജൂൺ1980). തന്റെ ജീവിതകാലത്ത് തന്റെ മാതാവായ ഇന്ദിരാഗാന്ധിയുടെ പിന്തുടർച്ചക്കാരനായി ഇന്ത്യൻ നാഷണൽ കോൺഗ്രസ്സിന്റെ തലപ്പത്ത് സഞ്ജയ് ഗാന്ധി വരുമെന്നാണ് പ്രതീക്ഷിച്ചിരുന്നത്. എന്നാൽ സഞ്ജയ്‌യുടെ അകാലത്തിലുള്ള മരണത്തെതുടർന്ന് ഇദ്ദേഹത്തിന്റെ ജ്യേഷ്ഠനായ രാജീവ് ഗാന്ധി രാഷ്ട്രീയ പിന്തുടർച്ചക്കാരനായി. ഒരു വിമാനാപകടത്തെതുടർന്ന് 1980ലാണ് സഞ്ജയ് ഗാന്ധി അന്തരിച്ചത്. മേനകാ ഗാന്ധിയാണ് സഞ്ജയുടെ ഭാര്യ. ബി.ജെ.പി രാഷ്ടീയപ്രവർത്തകനായ വരുൺ ഗാന്ധി ഇവരുടെ മകനാണ്.

ഇന്ത്യയുടെ മുൻ പ്രധാനമന്ത്രിയായിരുന്ന ഇന്ദിര ഗാന്ധിയുടെയും, ഫിറോസ് ഗാന്ധിയുടെയും രണ്ടാമത്തെ പുത്രനായി 1946 ഡിസംബർ 16നായിരുന്നു സഞ്ജയ് ഗാന്ധിയുടെ ജനനം. ഡൂൺസ് സ്കൂൾ, സെന്റ്. കൊളംബാസ് സ്കൂൾ എന്നിവിടങ്ങളിലായി പ്രാഥമിക വിദ്യാഭ്യാസം പൂർത്തിയാക്കി. സ്പോർട്സ് കാറുകളോട് സഞ്ജയ്ക്ക് വലിയ കമ്പമായിരുന്നു. കൂടാതെ ഒരു പൈലറ്റ് ലൈസൻസും സഞ്ജയ് കരസ്ഥമാക്കിയിരുന്നു.


</doc>
<doc id="239927" url="https://ml.wikipedia.org/wiki?curid=239927" title="മിന്നാമിനുങ്ങ് (ചലച്ചിത്രം)">
മിന്നാമിനുങ്ങ് (ചലച്ചിത്രം)

1957-ൽ പുറത്തിറങ്ങിയ മലയാള ചലച്ചിത്രമാണ് മിന്നാമിനുങ്ങ്. സംഗീതസംവിധായകൻ ബാബുരാജിന്റെ ആദ്യത്തെ ചിത്രമായിരുന്നു ഇത്. നീലക്കുയിലിന്റെ വിജത്തിനു ശേഷം രാമുകാര്യാട്ട് നിർമിച്ച ഒരു ചിത്രമായിരുന്നു മിന്നാമിനുങ്ങ്. ശ്രീനിവാസനോടൊപ്പം താൻ നിർമിച്ച ഈ ചിത്രത്തിന്റെ കഥ രൂപപ്പെടുത്തി എടുക്കുന്നതിലും കാര്യാട്ടു പങ്കാളിയായിരുന്നു. റാഫിയായിരുന്നു കഥാരചനയിൽ കാര്യാട്ടിന്റെ സഹായിയായിരുന്നത്. തിരക്കഥ-സംഭാഷണരചന തളിക്കുളം നിർവഹിച്ചു. 1957 മേയ് 24-ന് ഈ ചിത്രം പ്രദർശിപ്പിക്കാൻ തുടങ്ങി. ബോക്സ് ഓഫീസിൽ വൻ പരാജയമായിരുന്നു ഈ ചിത്രം.
ദമയന്തി<br>സീത<br>പത്മം മേനോൻ<br>ശാന്താദേവി<br>മേരി എഡ്ഡി<br>മാഗി<br>വാസുദേവ്<br>മണവാളൻ ജോസഫ്<br>ബാലകൃഷ്ണ മേനോൻ<br>സാബു<br>പരമേശ്വരൻ നായർ<br>ബേബി സീത<br>ഉസ്മാൻ 
കോഴിക്കോട് അബ്ദുൾ ഖാദർ<br>മച്ചാട് വാസന്തി<br>മീന സുലോചന<br>മെഹബൂബ്<br>ശന്ത പി. നായർ 


</doc>
<doc id="239930" url="https://ml.wikipedia.org/wiki?curid=239930" title="വൈക്കം വിശ്വൻ">
വൈക്കം വിശ്വൻ

കേരളത്തിലെ മുതിർന്ന മാർക്സിസ്റ്റ് കമ്മ്യൂണിസ്റ്റ് പാർട്ടിനേതാവും ഇടതുപക്ഷ ജനാധിപത്യ മുന്നണിയുടെ മുൻ കൺ‌വീനറുമാണ്. വൈക്കം വിശ്വൻ ( ജനനം: 1939 ഒക്ടോബർ 28).



</doc>
<doc id="239933" url="https://ml.wikipedia.org/wiki?curid=239933" title="വെള്ളക്കുറിഞ്ഞി">
വെള്ളക്കുറിഞ്ഞി

ഒന്നര മീറ്റർ വരെ ഉയരത്തിൽ വളരുന്ന ഒരു കുറ്റിച്ചെടിയാണ് വെള്ളക്കുറിഞ്ഞി. . പെട്ടെന്ന് വളരുന്ന ഈ ചെടിയെ ഒരു കളയായി പലയിടത്തും കരുതുന്നു. കാഴ്ചയ്ക്കുള്ള സാമ്യം കൊണ്ട് വൈറ്റ് ഷ്രിമ്പ് പ്ലാൻറ് എന്നും സ്ക്വിറൽസ് ടെയിൽ എന്നും അറിയപ്പെടുന്നു. 



</doc>
<doc id="239935" url="https://ml.wikipedia.org/wiki?curid=239935" title="സ്പിറ്റ്സർ ബഹിരാകാശ ദൂരദർശിനി">
സ്പിറ്റ്സർ ബഹിരാകാശ ദൂരദർശിനി

ഇൻഫ്രാറെഡ് ബഹിരാകാശ നിരീക്ഷണനിലയമായ സ്പിറ്റ്സർ ബഹിരാകാശ ദൂരദർശിനി (Spitzer Space Telescope). 2003 ആഗസ്റ്റ് 25നാണ് വിക്ഷേപിക്കപ്പെട്ടത്. സ്പെയ്സ് ഇൻഫ്രാറെഡ് ടെലസ്കോപ്പ് ഫെസിലിറ്റി എന്നായിരുന്നു ഇതിന് ആദ്യം നൽകിയിരുന്ന പേര്. പിന്നീട് ഇരുപതാം നൂറ്റാണ്ടിലെ പ്രസിദ്ധ ജ്യോതിശാസ്ത്രജ്ഞനായ ലെയ്‌മാൻ സ്പിറ്റ്സറിന്റെ പേര് നൽകി അദ്ദേഹത്തെ ആദരിക്കുകയാണുണ്ടായത്.

കെയ്പ് കെനാവറൽ സ്പെയ്സ് സ്റ്റേഷനിൽ നിന്നും ഡെൽറ്റ II 7920H ELV റോക്കറ്റ് ഉപയോഗിച്ച് വിക്ഷേപിച്ച ഈ ബഹിരാകാശ ദൂരദർശിനിയുടെ നിർമ്മാണ ചെലവ് 80 കോടി യു.എസ് ഡോളർ ആണ്, ബെറീലിയം കൊണ്ട് നിർമ്മിച്ചിരിക്കുന്ന ഇതിന്റെ പ്രധാന ദർപ്പണത്തിന്റെ വ്യാസം 85സെ.മീറ്ററാണ്.


</doc>
<doc id="239936" url="https://ml.wikipedia.org/wiki?curid=239936" title="എംഫിസീമ">
എംഫിസീമ

ശ്വാസകോശങ്ങളെ ബാധിക്കുന്ന അസുഖമാണ് എംഫിസീമ (Emphysema). ഈ രോഗം ബാധിച്ചവരിൽ ശ്വാസകോശങ്ങളെ താങ്ങിനിർത്തി, നിയതരൂപം നൽകുന്ന ചില കലകൾക്ക് നാശം സംഭവിക്കുന്നതിനാൽ ഈ അസുഖം മൂലം ശ്വസനതടസ്സമുണ്ടാകുന്നു. ഏറെക്കാലം നീണ്ടുനിൽക്കുന്ന എംഫിസീമയെ ക്രോണിക് ഒബ്സ്ട്രക്ടീവ് പൾമണറി രോഗങ്ങളുടെ (COPD) ഗണത്തിലാണ് ഉൾപ്പെടുത്തിയിരിക്കുന്നത്. രോഗബാധിതരിൽ ശ്വാസകോശങ്ങളിലെ വായുഅറകൾക്ക് താങ്ങുനൽകുന്ന കോശങ്ങൾക്ക് നാശം സംഭവിക്കുന്നതിനാൽ ശ്വാസകോശങ്ങളുടെ പ്രവർത്തനത്തെ ഇത് ദോഷകരമായി ബാധിക്കുന്നു. നിശ്വാസസമയം ദീർഘിക്കുന്നതാണ് രോഗത്തിന്റെ മുഖ്യലക്ഷണങ്ങളിലൊന്ന്. വലിയ അറകൾ ശ്വാസകോശങ്ങളിൽ രൂപപ്പെടുകയും ശ്വാസകോശങ്ങളുടെ ഇലാസ്തികത നഷ്ടപ്പെടുകയും ചെയ്യുന്നു. വാതകവിനിമയത്തിനാവശ്യമായ പ്രതലവിസ്തീർണ്ണം ഗണ്യമായി കുറയുന്നു. വയുഅറകളിലേയ്ക്ക് നയിക്കുന്ന സൂക്ഷ്മനാളികളെ സദാ തുറന്നുവയ്ക്കുന്ന ഇലാസ്റ്റിൻ തന്തുക്കളെ രോഗം നശിപ്പിക്കുന്നു. ശ്വാസകോശങ്ങൾക്കുണ്ടാകുന്ന ഇത്തരം മാറ്റങ്ങൾ സ്ഥിരമായതിനാൽ രോഗബാധയേറ്റശേഷം പൂർവ്വസ്ഥിതിയിലെത്താൻ കഴിയില്ല, മറിച്ച് രോഗവ്യാപനം തടയാനേ കഴിയൂ. നിരന്തരം വളരെക്കാലം വായുമലിനീകരണത്തിനിടവരികയോ പുകവലി തുടരുകയോ ചെയ്തവരിലാണ് ഈ രോഗത്തന്റെ വ്യാപനമുള്ളത്. വികസിപ്പിക്കുക എന്നർത്ഥമുള്ള ഗ്രീക്ക് പദമായ എംഫിസാൻ എന്ന പദത്തിൽ നിന്നാണ് ഈ അസുഖത്തിന് എംഫിസീമ എന്ന പേര് ലഭിച്ചത്. 

ശ്വാസമെടുക്കാനുള്ള തടസ്സവും ശ്വസനത്തിന്റെ നിരക്കിലുള്ള കുറവുമാണ് മുഖ്യലക്ഷണം. കടുത്ത ചുമയും ശ്ലേഷ്മോൽപ്പാദനവും ഇതിന്റെ മറ്റ് ലക്ഷണങ്ങളാണ്. വ്യായാമശേഷി ക്രമേണ കുറയുകയും PURSED LIPBREATHING എന്ന അവസ്ഥയും (ശ്വാസം മുഴുവൻ പുറത്തുകളയാനുള്ള ഒരുതരം വെപ്രാളം)ബാരൽ ആകൃതിയിൽ രൂപംമാറുന്ന നെഞ്ചും പ്രത്യക്ഷലക്ഷണങ്ങളാണ്. തടസ്സപ്പെട്ട ശ്വസനപഥങ്ങളിൽ വായുകുടുങ്ങിക്കിടക്കുന്നതിനുള്ള മുഖ്യതെളിവാണിത്. ചുണ്ടുകളും കൈവിരലിലെ നഖങ്ങളും നീലിമയുള്ളതാകുന്നു. സയനോസിസ് എന്നാണ് ഈ അവസ്ഥയെ വിശേഷിപ്പിക്കുന്നത്. വളരെ ഉയർന്ന ഹൃദയസ്പന്ദനനിരക്കും കാണിക്കുന്നു. ശ്വസനത്തിനുസഹായിക്കുന്ന പേശികൾക്ക് തുടക്കത്തിൽ അത്യധികം ജോലി ചെയ്യേണ്ടിവരുന്നു. എന്നാൽ വശ്രമിക്കുമ്പോൾപോലും ഈ പേശികൾ പെട്ടെന്ന് ക്ഷീണിക്കുന്ന അവസ്ഥ ഈ രോഗത്തിന്റെ വ്യാപനത്തെ സൂചിപ്പിക്കുന്നു.ടാക്കിപ്നിയ എന്ന പദമാണ് ഇതിനെ വിശേഷിപ്പിക്കുന്നത്. വിശപ്പില്ലായ്മ, ഭാരക്കുറവ് , ഉറക്കക്കുറവ്, കുറഞ്ഞ ലൈംഗികപ്രവൃത്തി എന്നിവ അസാധാരണ ലക്ഷങ്ങളാണ്. പുകവലിക്കാരിൽ രാവിലെ എഴുന്നേറ്റാലുടനെ നല്ല കഫത്തോടുകൂടിയ ചുമ ഈ രോഗത്തിന്റെ സാന്നിദ്ധ്യത്തെ സൂചിപ്പിക്കുന്നു. എംഫിസീമയുടെ അന്ത്യഘട്ടത്തിൽ രക്തം രക്തക്കുഴലുകളിൽത്നെ അടിഞ്ഞുകിടക്കുകയും ശ്വാസകോശത്തിലെ രക്തസമ്മർദ്ദം ഉയരുകയും ചെയ്യുന്നു. വെള്ളം കെട്ടിനിൽക്കുന്ന ഈഡിമ എന്ന അവസ്ഥയുണ്ടാകുന്നു. വൃക്കകളുടേയും കരളിന്റേയും പ്രവർത്തനങ്ങളെ ഇത് സാരമായി ബാധിക്കുന്നു. ഓക്സിജന്റെ അഭാവവും ഉയർന്ന കർബൺ ഡൈഓക്സൈഡിന്റെ അളവും നാഡീ- മാനസിക പ്രശ്നങ്ങൾക്ക് കാരണമാകുന്നു. 
സിഗററ്റ് പോലുള്ള പുകവലി ഉൽപ്പന്നങ്ങളാണ് രോഗത്തിന് മുഖ്യഹേതു. അതിനാൽത്തന്നെ പുകവലി ഒഴിവാക്കുന്നതോടെ രോഗബാധ തടയുകയും ചെയ്യാം. ആൽഫാ -1- ആന്റിട്രിപ്സിൻ (alpha-1-antitrypsin) എന്ന രാസാഗ്നിയുടെ അഭാവവും വായുമലിനീകരണവും പാരമ്പര്യവും പുരുഷവ്യക്തിത്വവും പ്രായവും (ഉദാ- ബ്രോങ്കിയൽ ആസ്ത്മ) ശ്വാസപഥപ്രതിപ്രവർത്തനങ്ങളും ഇതിന് കാരണമാകുന്നുണ്ട്. പാരമ്പര്യമായി ജീനുകളിലുണ്ടാകുന്ന ഉൽപ്പരിവർത്തനം (മ്യൂട്ടേഷൻ) ആൽഫാ -1- ആന്റിട്രിപ്സിന്റെ (A1AT) അഭാവമുണ്ടാക്കുന്നു. (ഏകദേശം 2 ശതമാനത്തോളം കേസുകൾ). ഇതിനുതുടർച്ചയായി കരൾ സീറോസിസ്, ഹെപ്പാറ്റോസെല്ലുലാർ കാർസിനോമ എന്നീ ഗുരുതര പ്രശ്നങ്ങളുണ്ടാകുന്നു. 






</doc>
<doc id="239962" url="https://ml.wikipedia.org/wiki?curid=239962" title="ബേബി അഞ്ചേരി വധം">
ബേബി അഞ്ചേരി വധം

യൂത്ത് കോൺഗ്രസ് ഉടുമ്പഞ്ചോല ബ്ളോക്ക് സെക്രട്ടറിയും ഐ.എൻ.ടി.യു.സി. മണ്ഡലം പ്രസിഡന്റുമായിരുന്ന ബേബി അഞ്ചേരി 1982 നവംബർ 13-ന് വധിക്കപ്പെട്ടു. സി.പി.ഐ.(എം.) മുൻ ലോക്കൽ കമ്മിറ്റിയംഗം മോഹൻദാസ് വധക്കേസിലെ മൂന്നാം പ്രതിയായിരുന്നു. ഇദ്ദേഹം പിന്നീട് ബി.ജെ.പി.യിൽ ചേർന്നു. സി.പി.എം. ഇടുക്കി മുൻ ജില്ലാ സെക്രട്ടറിയും ഇപ്പോഴത്തെ സംസ്ഥാന വൈദ്യുതിമന്ത്രിയുമായ എം.എം. മണി ഇടുക്കി ജില്ലയിലെ മണക്കാട് വച്ച് 2012 മേയ് 25-ന് നടത്തിയ പ്രസ്താവനയെത്തുടർന്ന് ഈ കേസ് പുനരന്വേഷണം നടത്താൻ കേരള ഹൈക്കോടതി ഉത്തരവിട്ടു. ബേബി അഞ്ചേരിക്കൊപ്പം മുള്ളൻചിറ മത്തായി, മുട്ടുകാട് നാണപ്പൻ എന്നിവരുടേയും കൊലപാതകങ്ങളാണ് പ്രസംഗത്തിൽ പരാമർശിക്കപ്പെട്ടത്.

ഇതിൻ പ്രകാരം എം.എം. മണി, ജില്ലാ കമ്മിറ്റി അംഗം എ.കെ. ദാമോദരൻ, മുൻ ജില്ലാ സെക്രട്ടേറിയറ്റ് അംഗം ഒ.ജി. മദനൻ എന്നിവരെ പ്രത്യേക അന്വേഷണസംഘം ഒന്നു മുതൽ മൂന്നു വരെ പ്രതികളാക്കി. കേസിലെ ഒന്നാം സാക്ഷി ചിറ്റടി ജോണി, മൂന്നാം പ്രതി പി.എൻ. മോഹൻദാസ് എന്നിവർ അന്വേഷണസംഘത്തിനു നൽകിയ മൊഴിയാണ് അന്വേഷണത്തിൽ നിർണായകമായതും എം.എം. മണിയെ പ്രതിയാക്കിയതും. സംഭവവുമായി ബന്ധപ്പെട്ട് ഐ.ജി. പത്മകുമാറും സംഘവും ചേർന്ന് മണിയെ സ്വഭവനത്തിൽ നിന്നും പുലർച്ചെ അറസ്റ്റ് ചെയ്യുകയുണ്ടായി. 44 ദിവസം പീരുമേട് സബ്ജയിലിൽ ഇദ്ദേഹം റിമാൻഡിൽ കഴിഞ്ഞിരുന്നു. ഗൂഢാലോചനക്കുറ്റമാണ് മണിക്കെതിരെ ചുമത്തിയിരുന്നത്.

തൊഴിൽ തർക്കം പറഞ്ഞു തീർക്കാനെന്ന വിധം വിളിച്ചു വരുത്തി മണത്തോട്ടിലെ ഏലക്കാട്ടിൽ ഒളിച്ചിരുന്നാണ് എതിരാളികൾ ബേബിയെ വെടിവച്ചത്. അറുപതിലധികം വെടിയുണ്ടകൾ ദേഹത്തു തറച്ചു. തൽക്ഷണം അദ്ദേഹം മരണപ്പെട്ടു.

ഒമ്പത്‌ പ്രതികളും ഏഴ്‌ ദൃക്‌സാക്ഷികളുമാണ് കേസിൽ ഉണ്ടായിരുന്നത്. കോടതിയിൽ സമർപ്പിച്ച തെളിവുകളും തൊണ്ടികളും വ്യാജമായിരുന്നതിനാലും ദൃക്‌സാക്ഷികൾ സമയത്ത് കൂറുമാറിയതിനാലും 1985 മാർച്ച് മാസത്തിൽ കേസ് അവസാനിപ്പിക്കപ്പെട്ടു. ഇതിന് കോൺഗ്രസ് നേതാക്കളും വാദിക്കുവേണ്ടി കേസുനടത്തുന്നവരും ഒരുമിച്ചതായി ആരോപിക്കപ്പെടുന്നു.

കേസിലെ ഒന്നും മൂന്നു പ്രതികളായിരുന്നു കൈനകരി കുട്ടനെയും മദനനെയും പോലീസ് 2012 നവംബർ 27 ന് രാവിലെ അറസ്റ്റ് ചെയ്തു. കുട്ടനെതിരെ കൊലക്കുറ്റമാണ് പോലീസ് ചുമത്തിയത്. രണ്ടു പേരേയും കട്ടപ്പന സി.ജെ.എം കോടതിയിൽ ഹാജരാക്കി. വധക്കേസിലെ ഒന്നാം പ്രതിയായിരുന്ന കൈനകരി കുട്ടനെ കൊല്ലപ്പെട്ട എസ്റ്റേറ്റിൽ എത്തിച്ച് പ്രത്യേക അന്വേഷണ സംഘം തെളിവെടുത്തിരുന്നു.. ഒന്നും പറയാനില്ലെന്നു പറഞ്ഞ് മുഖം തിരിക്കുകയാണ് കുട്ടൻ ചെയ്തത്. 2012 ഡിസംബർ 6നാണ് തെളിവെടുപ്പ് നടന്നത്. കേസിലെ പ്രധാന സാക്ഷികളായിരുന്ന ചെമ്പോത്തിങ്കൽ ദാസൻ, മാവറയിൽ മാത്തച്ചൻ എന്നിവരെയും അന്വേഷണ ഉദ്യോഗസ്ഥർ ഇവിടെ എത്തിച്ചിരുന്നു. ദാസൻ ഇവിടെ വച്ച് അന്നു നടന്ന സംഭവം ഉദ്യോഗസ്ഥരെ വിവരിച്ചു കേൾപ്പിച്ചിരുന്നു.

കുട്ടനെ ചോദ്യം ചെയ്ത ശേഷം പോലീസ് മദനനെ ചോദ്യം ചെയ്തിരുന്നു. എന്നാൽ ഇവരുടെ മൊഴികളിൽ വ്യത്യാസം ഉണ്ടെന്ന് ഉദ്യോഗസ്ഥർ പറഞ്ഞിരുന്നു. അറസ്റ്റിലായിരുന്ന എം.എം. മണി 44 ദിവസം പീരുമേട് സബ്ജയിലിൽ കസ്റ്റഡിയിൽ കഴിഞ്ഞിരുന്നു.


</doc>
<doc id="239988" url="https://ml.wikipedia.org/wiki?curid=239988" title="അകെർനർ">
അകെർനർ

ഏറ്റവും പ്രഭയേറിയ നക്ഷത്രങ്ങളിൽ ഒൻപതാമത്തേതാണ് അകെർനർ. ഒറയൺ നക്ഷത്രരാശിയുടെ തെക്കുകിഴക്കാണ് ഈ നക്ഷത്രം കാണപ്പെടുന്നത്. എറിദാനസ് (Eridanus) നക്ഷത്രരാശിയിൽ ഉൾപ്പെടുന്നതിനാൽ ഇത് 'ആൽഫാ എറിദാനി' എന്നും അറിയപ്പെടുന്നു. മുഖ്യശ്രേണിയിൽ നീലക്കുള്ളൻ വിഭാഗത്തിൽ പ്പെടുന്ന ഒരു നക്ഷത്രമാണ് അകെർനർ.ദൃശ്യകാന്തിമാനം -0.46 ഉം കേവലകാന്തിമാനം - 2.7 ഉം ആണ്. ഭൂമിയിൽനിന്നും 144 പ്രകാശവർഷം അകലെ സ്ഥിതിചെയ്യുന്ന ഈ നക്ഷത്രത്തിന് സൂര്യനെക്കാൾ 1,150 മടങ്ങു പ്രഭയുണ്ട്. B3V വർണരാജി വിഭാഗത്തിൽപ്പെടുന്ന ഈ നക്ഷത്രം ഒരു കവച നക്ഷത്രമാണെന്നും (shell star) അഭിപ്രായമുണ്ട്. അറബിയിൽ അകെർനർ എന്ന പദത്തിന് 'നദിയുടെ അവസാനം' എന്നാണ് അർത്ഥം. എറിദാനസ് എന്ന നക്ഷത്രരാശിക്ക് നദിയുടെ രൂപം സങ്കല്പിച്ചിരിക്കുന്നു. അതിന്റെ തെക്കേ അറ്റത്താണ് അകെർനർ നക്ഷത്രമുള്ളത്.


</doc>
<doc id="239995" url="https://ml.wikipedia.org/wiki?curid=239995" title="ഷേർ സിങ് അട്ടാരിവാല">
ഷേർ സിങ് അട്ടാരിവാല

സിഖ് സാമ്രാജ്യത്തിലെ ഒരു ദർബാർ അംഗവും സൈനികനുമായിരുന്നു ഷേർ സിങ് അട്ടാരിവാല (മരണം:1858). രണ്ടാം ആംഗ്ലോ-സിഖ് യുദ്ധകാലത്ത് ബ്രിട്ടീഷുകാർക്കെതിരെ പോരാടിയ സിഖ് സൈന്യത്തിന്റെ നേതൃത്വം ഷേർ സിങ്ങിനായിരുന്നു.

സിഖ് ഭരണത്തിനുകീഴിൽ ഹസാരയിലെ നസീം ആയിരുന്ന സർദാർ ഛത്തർ സിങ് അട്ടാരിവാലയുടെ മൂത്ത പുത്രനായിരുന്നു ഷേർ സിങ്. രഞ്ജിത് സിങ്ങിന്റെ മരണത്തിനുശേഷം സിഖ് സാമ്രാജ്യത്തിലെ അധികാരവടംവലികളിൽ വളരെ സ്വാധീനമുള്ള ഒരു കുടുംബമായിരുന്നു അട്ടാരിവാലകളുടേത്. 1844-ൽ പെഷവാറിന്റെ ഭരണകർത്താവായി ഷേർ സിങ് നിയോഗിക്കപ്പെട്ടിരുന്നു. ഭൈരോവൽ കരാറിനുശേഷം 1846 ഡിസംബറിൽ പഞ്ചാബിൽ നിലവിൽ വന്ന റീജൻസി ഭരണസമിതിയിലെ അംഗങ്ങളിലൊരാളുമായിരുന്നു അദ്ദേഹം.

രണ്ടാം ആംഗ്ലോ-സിഖ് യുദ്ധത്തിന്റെ ആരംഭം കുറിച്ചുകൊണ്ട് 1848 ഏപ്രിലിൽ മുൽത്താനിലാരംഭിച്ച വിമതനീക്കത്തെ തടയിടാനായി ബ്രിട്ടീഷ് റെസിഡന്റിന്റെ നിർദ്ദേശപ്രകാരം ജൂലൈ മാസം ഷേർ സിങ്ങും സൈന്യവും മുൽത്താനിലെത്തുകയും ഹെർബെർട്ട് എഡ്വേഡ്സിന്റെ നേതൃത്വത്തിലുള്ള സൈന്യവുമായി ചേർന്ന് ദിവാൻ മൂൽരാജിന്റെ നേതൃത്വത്തിലുള്ള വിമതസൈന്യവുമായി യുദ്ധം ചെയ്യുകയും ചെയ്തു. എന്നാൽ യുദ്ധം പുരോഗമിക്കുന്നതിനിടയിൽ ഹരിപ്പൂരിലെ ഛത്തർ സിങ്ങിന്റെ സേനയെ ബ്രിട്ടീഷ് പ്രതിനിധിയായ ജെയിംസ് അബ്ബോട്ട് ആക്രമിക്കുകയും ഇതിനെത്തുടർന്ന് ഛത്തർസിങ് ബ്രിട്ടീഷുകാർക്കെതിരെ തിരിയുകയും ചെയ്തു. ഈ വിവരമറിഞ്ഞ ഷേർ സിങ്ങും 1848 സെപ്റ്റംബറിൽ വിമതപക്ഷത്തേക്കുമാറുകയും തന്റെ സേനയൊന്നിച്ച് ഛത്തർസിങ്ങിനോടു ചേരുന്നതിന് ഹസാരയിലേക്ക് തിരിക്കുകയും ചെയ്തു.

ബ്രിട്ടീഷ് സൈന്യാധിപനായ ജനറൽ ഹ്യൂ ഗഫിന്റെ നേതൃത്വത്തിലുള്ള ബ്രിട്ടീഷ് സൈന്യത്തിന്റെ ഹസാരയിലേക്കുള്ള മുന്നേറ്റത്തെ രാംനഗർ (1848 നവംബർ), ചില്ലിയൻവാല (1849 ജനുവരി) എന്നിവിടങ്ങളിൽവച്ച് ഷേർ സിങ് ഫലപ്രദമായി തടഞ്ഞു. എന്നാൽ 1849 ഫെബ്രുവരിയിൽ നടന്ന നിർണായകമായ ഗുജറാത്ത് പോരാട്ടത്തിൽ ഷേർസിങ്ങും സിഖ് സൈന്യവും പരാജയപ്പെടുകയും പഞ്ചാബ് പൂർണ്ണമായും ബ്രിട്ടീഷ് നിയന്ത്രണത്തിലാകുകയും ചെയ്തു. തുടർന്ന് അലഹബാദ് കോട്ടയിലും കൽക്കത്തയിലും തടവുകാരനായി അദ്ദേഹം കഴിഞ്ഞു. 1854 ജനുവരിയിൽ മോചിപ്പിക്കപ്പെട്ടു. 1857-ലെ കലാപകാലത്ത് ഷേർ സിങ് ബ്രിട്ടീഷുകാരെ പിന്തുണച്ചു. ഇക്കാലത്ത് ബ്രിട്ടീഷുകാരുടെ അടുത്തൂൺ പറ്റിക്കൊണ്ട് കൽക്കത്തിയാലാണ് അദ്ദേഹം ജീവിച്ചിരുന്നത്. 1858 മേയ് 7-ന് വരാണസിയിൽ വച്ച് മരണമടഞ്ഞു.


</doc>
<doc id="239999" url="https://ml.wikipedia.org/wiki?curid=239999" title="സോമരാജി">
സോമരാജി

തോമരായം, പൊങ്ങാലം എന്നെല്ലാം അറിയപ്പെടുന്ന സോമരാജി ഒരു ചെറിയ വൃക്ഷമാണ്. . ഇന്ത്യയിലും ചൈനയിലുമെല്ലാം കാണുന്നു. മാർച്ച് മുതൽ ജൂൺ വരെയുള്ള മാസങ്ങളിൽ പുഷ്പിക്കുന്ന ഈ മരം കാട്ടിലും സമതലങ്ങളിലും കാണാറുണ്ട്.


</doc>
<doc id="240005" url="https://ml.wikipedia.org/wiki?curid=240005" title="എം. വിജയകുമാർ">
എം. വിജയകുമാർ

മാർക്സിസ്റ്റ് കമ്മ്യൂണിസ്റ്റ് പാർട്ടി നേതാവും കേരളത്തിലെ മുൻ നിയമകാര്യ മന്ത്രിയുമാണ് എം. വിജയകുമാർ (ജനനം: 1950 ഒക്ടോബർ 5). 



</doc>
<doc id="240047" url="https://ml.wikipedia.org/wiki?curid=240047" title="വെള്ളഞാവൽ">
വെള്ളഞാവൽ

പശ്ചിമഘട്ടതദ്ദേശവാസിയായ 15 മീറ്റർ വരെ ഉയരം വയ്ക്കുന്ന ഒരു മരമാണ് വെള്ളഞാവൽ. . അയൂരി, കരയാമ്പൂവ്, കുറുഞാവൽ, കുറുന്തൽ, പിള്ളഞാവൽ, കുറുന്തമരം എന്നെല്ലാം പേരുകളുണ്ട്. വംശനാശഭീഷണി നേരിടുന്ന ഒരു വൃക്ഷമാണിത്. ആനമല, പളനി, നീലഗിരി മലകളിൽ കണ്ടുവരുന്നു. 



</doc>
<doc id="240050" url="https://ml.wikipedia.org/wiki?curid=240050" title="മേക്കപ്പാല">
മേക്കപ്പാല

എറണാകുളം ജില്ലയിലെ പെരുമ്പാവൂരിനടുത്തുള്ള (15കിമി) ഒരു സ്ഥലമാണ് മേക്കപ്പാല. വട്ടപ്പാറ-മേക്കപ്പാല റോഡ്, മേക്കപ്പാല-ചൂരമുടി പാത, മേക്കപ്പാല പ്ലാമുടി കനാൽ പാത, വെങ്ങൂർ-മേക്കപ്പാൽ പാത എന്നിവ ഇവിടെ സന്ധിക്കുന്നു. പാണിയേലി പോര് എന്ന വിനോദ സഞ്ചാരകേന്ദ്രം ഈ സ്ഥലത്തിനടുത്താണ്. വെങ്ങൂർ, നെടുങ്ങപ്ര എന്നിവ അടുത്തുള്ള പ്രദേശങ്ങൾ. പ്ലാമുടി ആണ് അടുത്ത പൊസ്റ്റ് ഓഫീസ്. കുളക്കുന്നേൽ എന്ന കുന്നിൻ മുകളിൽ സ്ഥിതിചെയ്യുന്ന കുളക്കുന്നേൽ ധർമ്മശാസ്താക്ഷേത്രം ഈ കവലയിൽ നിന്നും ഒരു കിമി അകലെയാണ്. 


</doc>
<doc id="240052" url="https://ml.wikipedia.org/wiki?curid=240052" title="പൂക്കാട്ടുപടി">
പൂക്കാട്ടുപടി

പുക്കാട്ടുപടി എറണാകുളം ജില്ലയിലെ കിഴക്കമ്പലം, എടത്തല ഗ്രാമപഞ്ചായത്തുകളിലായി സ്ഥിതി ചെയ്യുന്ന ഗ്രാമമാണ് പൂക്കാട്ടുപടി. കൊച്ചിയുടെ അതിദ്രുതമായ വികസനത്തിനു് ആനുപാതികമായി ഈ പഞ്ചായത്തുപ്രദേശവും ക്രമേണ ഒരു ഉപനഗരമായി മാറിക്കൊണ്ടിരിക്കുന്നു.
ആലുവ താലൂക്കും കുന്നത്തുനാട് താലൂക്കും ഇവിടെ സംഗമിക്കുന്നു. നിരവധി വ്യവസായസ്ഥാപനങ്ങളും സർക്കാർ സ്ഥാപനങ്ങളും ഇവിടെ പ്രവർത്തിക്കുന്നു. 


</doc>
<doc id="240053" url="https://ml.wikipedia.org/wiki?curid=240053" title="കീൻപുരം">
കീൻപുരം

എറണാകുളം ജില്ലയിലെ ഒരു പ്രദേശമാണ് കീൻപുരം. ആലുവയ്ക്കടുത്തുള്ള സൗത്ത് വാഴക്കുളം എന്ന പട്ടണത്തിനടുത്താണ് കീൻപുരം. 


</doc>
<doc id="240055" url="https://ml.wikipedia.org/wiki?curid=240055" title="എൻ.ജി.ഒ. ക്വാർട്ടേഴ്സ്">
എൻ.ജി.ഒ. ക്വാർട്ടേഴ്സ്

എറണാകുളം ജില്ലയിലെ തൃക്കാക്കരയിലുള്ള ഒരു സ്ഥലമാണ് എൻ.ജി.ഒ. ക്വാർട്ടേഴ്സ്. എൻ.ജി.ഒ. ക്വാർട്ടേഴ്സുകൾ ഉള്ളതിനാലാണ് ഈ പേരിൽ അറിയപ്പെടുന്നത്. 


</doc>
<doc id="240088" url="https://ml.wikipedia.org/wiki?curid=240088" title="നാലകത്ത് സൂപ്പി">
നാലകത്ത് സൂപ്പി

കേരളത്തിലെ മുൻ വിദ്യാഭ്യാസമന്ത്രിയും മുസ്‌ലിം ലീഗ് നേതാവുമാണ് നാലകത്ത് സൂപ്പി (ജനനം: 1946 ഓഗസ്റ്റ് 15). 6 മുതൽ 11 വരെയുള്ള കേരള നിയമസഭയിൽ ഇദ്ദേഹം അംഗമായിരുന്നു.


</doc>
<doc id="240090" url="https://ml.wikipedia.org/wiki?curid=240090" title="വലിയ അതിരാണി">
വലിയ അതിരാണി

പശ്ചിമഘട്ടതദ്ദേശവാസിയായ ഒരു ചെറു വൃക്ഷമാണ് വലിയ അതിരാണി.. 4 മീറ്റർ വരെ ഉയരം വയ്ക്കും. 1800 മുതൽ 2400 മീറ്റർ വരെ ഉയരമുള്ളയിടങ്ങളിലെ തുറന്ന പുൽമേടുകളിലും കാടിന്റെ ഓരത്തും കണ്ടുവരുന്നു. കേരളത്തിൽ ഇടുക്കി ജില്ലയിൽ കാണുന്നു.



</doc>
<doc id="240096" url="https://ml.wikipedia.org/wiki?curid=240096" title="ആനവണങ്ങി">
ആനവണങ്ങി

15 മീറ്റർ വരെ വലിപ്പം വയ്ക്കുന്ന ഒരു മരമാണ് ആനവണങ്ങി. . മലമ്പാവട്ട, പന്നിമുരിങ്ങ, വെള്ളക്കുന്നൻ എന്നെല്ലാം പേരുകളുണ്ട്. കേരളം, കർണ്ണാടകം, തമിഴ്‌നാട്, ശ്രീലങ്ക എന്നിവിടങ്ങളിൽ കാണുന്നു. 1800 മീറ്റർ വരെ ഉയരമുള്ള കാടുകളിലാണ് ആനവണങ്ങി ഉണ്ടാവുക. 



</doc>
<doc id="240105" url="https://ml.wikipedia.org/wiki?curid=240105" title="മണലമരം">
മണലമരം

പശ്ചിമഘട്ടതദ്ദേശവാസിയായ ഒരു ചെറിയമരമാണ് മണലമരം. . നദികളുടെ തീരങ്ങളിലും കാടിന്റെ ഓരത്തും കാണുന്നു.



</doc>
<doc id="240109" url="https://ml.wikipedia.org/wiki?curid=240109" title="ലേഡീസ് &amp; ജെന്റിൽമാൻ">
ലേഡീസ് &amp; ജെന്റിൽമാൻ

സിദ്ദിഖ് രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് ലേഡീസ് & ജെന്റിൽമാൻ.



</doc>
<doc id="240112" url="https://ml.wikipedia.org/wiki?curid=240112" title="ഡയോസ്‌പൈറോസ് ഘട്ടൻസിസ്">
ഡയോസ്‌പൈറോസ് ഘട്ടൻസിസ്

പശ്ചിമഘട്ടതദ്ദേശവാസിയായ ഒരു മരമാണ് ഡയോസ്‌പൈറോസ് ഘട്ടൻസിസ്. .25 മീറ്റർ വരെ ഉയരം വയ്ക്കും. ഇടുക്കി, കൊല്ലം, പാലക്കാട്, തൃശൂർ ജില്ലകളിലെ 1200 മീറ്റർ വരെ ഉയരമുള്ളയിടങ്ങളിൽ കണ്ടുവരുന്നു. 



</doc>
<doc id="240114" url="https://ml.wikipedia.org/wiki?curid=240114" title="വെള്ളയാൽ">
വെള്ളയാൽ

30 മീറ്റർ വരെ ഉയരം വയ്ക്കുന്ന നിത്യഹരിതയായ ഒരു ആൽമരമാണ് വെള്ളയാൽ.. പശ്ചിമഘട്ടത്തിലും ശ്രീലങ്ക, ചൈന എന്നിവിടങ്ങളിലും കണ്ടുവരുന്നു. 1000 മീറ്റർ വരെ ഉയരമുള്ള കാടുകളിൽ വളരുന്നു. 



</doc>
<doc id="240115" url="https://ml.wikipedia.org/wiki?curid=240115" title="മിന്നുന്നതെല്ലാം പൊന്നല്ല (ചലച്ചിത്രം)">
മിന്നുന്നതെല്ലാം പൊന്നല്ല (ചലച്ചിത്രം)

1957-ൽ പുറത്തിറങ്ങിയ മലയാള ചലച്ചിത്രമാണ് കേരള ആർട്ട്സിന്റെ മിന്നുന്നതെല്ലാം പൊന്നല്ല. പി.കെ. സത്യപൽ നിർമിച്ച് രാധാകൃഷ്ണ ഫിലിംസ് വിതരണം നടത്തിയ ഈ ചിത്രത്തിന്റെ കഥയും സംഭാഷണവും കെ.പി. കോട്ടാരക്കരയുടെതാണ്. പ്രകാശ് ന്യൂട്ടോൺ എന്നീ സ്റ്റുഡിയോകളിൽ വച്ചു നിർമിച്ച പ്രസ്തുത ചിത്രത്തിന്റെ സംവിധാനം നിർവഹിച്ചത് ആർ.വേലപ്പൻ നായരും, പി.എൻ. ദേവ് എഴുതിയ ഗാനങ്ങൾക്ക് ഈണം നൽകിയത് എസ്.എൻ. രംഗനാഥനും ആണ്. 1957 ഓഗസ്റ്റ് 17-ന് ഈ ചിത്രം പ്രദർശനമാരംഭിച്ചു.
സത്യൻ<br>പി.കെ.സത്യപാൽ<br>ജി.കെ. പിള്ള<br>സാന്തോകൃഷ്ണൻ<br>ശാന്തി<br>അടൂർ പങ്കജം<br>മിസ് കുമാരി<br>തങ്കം<br>എസ്.എൻ. രംഗനാഥൻ
ജാനമ്മ ഡേവിഡ്<br>കുമരി തങ്കം<br>എം.ബി. ശ്രീനിവസൻ<br>പി. ലീല<br>പി.ബി. ശ്രീനിവസ്<br>എസ്. ജാനകി



</doc>
<doc id="240117" url="https://ml.wikipedia.org/wiki?curid=240117" title="പാലക്കാവ് ഭഗവതി ക്ഷേത്രം">
പാലക്കാവ് ഭഗവതി ക്ഷേത്രം

കേരളത്തിലെ തിരുവനന്തപുരം ജില്ലയിലെ ഒരുദേവീ ക്ഷേത്രമാണ് ഇടവാ പാലക്കാവ് ഭഗവതി ക്ഷേത്രം. വർക്കലയ്ക്കടുത്തുള്ള ഇടവ പഞ്ചായത്തിൽ ഈ ക്ഷേത്രം സ്ഥിതി ചെയ്യുന്നു. ഭദ്രകാളി ദേവിയുടെ കിഴക്കു ദർശനമുള്ള അപൂർവം ക്ഷേത്രങ്ങളിൽ ഒന്നയ ഈ ക്ഷേത്രം ശ്രീനാരായണ ഗുരു പലവട്ടം സന്ദർശിച്ചിട്ടുണ്ട്.
പ്രധാന പ്രതിഷ്ഠ പാലക്കാവിലമ്മ (ഭദ്രകാളിയുടെ ശാന്തസ്വരൂപം). കിഴക്ക് ദർശനം.
അന്നപൂർണേശ്വരി, ഗണപതി, നവഗ്രഹങ്ങൾ, ആദിത്യൻ, ഹനുമാൻ, ബ്രഹ്മരക്ഷസ്സ്, യോഗിശ്വരൻ, നാഗരാജാവ്, മാടൻ തമ്പുരാൻ.

മഹാഗണപതിഹോമം, ഗണപതിഭഗവനും ദേവിയ്ക്കും മുഴുക്കാപ്പ്, മൃത്യുഞ്ജയഹോമം, മഹാസുദർശനഹോമം, ശത്രുസംഹാരഹോമം, കളം എഴുത്തും പാട്ടും, നാഗപൂജ, പഞ്ചശിരസ്ഥാനം, നവകം, പഞ്ചഗവ്യം, പഞ്ചവിംശതി കലശാഭിഷേകം, സഹസ്രകലശം, പഞ്ചാമൃതാഭിഷേകം,കലശാഭിഷേകം, കുങ്കുമാഭിഷേകം, കളഭാഭിഷേകം, കഞ്ഞിസദ്യ നേർച്ച, അന്നദാനം, മഹാലക്ഷ്മിപൂജ, ശ്രീവിദ്യാവർദ്ധിനിപൂജ, ആയുരാരോഗ്യപൂജ, ദമ്പതിപൂജ, ശത്രുസംഹാരപൂജ, ഉദയാസ്തമനപൂജ, സർപ്പബലി, തുടങ്ങിയവയും നവഗ്രഹങ്ങളിൽ ഓരോന്നിനും പൂജയും, ഹോമവും, അർച്ചനയും മറ്റ് നിരവധി പൂജകളും ഈ ക്ഷേത്രത്തിൽ നടത്തിവരുന്നു.
എല്ലാ ദിവസവും-ഗണപതിഹോമം, മുഴുക്കാപ്പ് പൂജ, ഐശ്വര്യപൂജ, കുടുംബാർച്ചന, അഷ്ടമംഗല്യപൂജ, ഐകമത്യസൂക്താർച്ചന, ഭഗവതിസേവ, നവഗ്രഹപൂജ, ഓരോ ഗ്രഹത്തിന് പൂജയും, അർച്ചനയും, തൃമധുരം, ശക്തിപഞ്ചാക്ഷരിപൂജ, വിദ്യാവർദ്ധിനിപൂജ.
ക്ഷേത്രതിലെ മുഖ്യമായ വഴിപാടിനം: ഉരുളി പായസം
 രാവിലെ :


</doc>
<doc id="240119" url="https://ml.wikipedia.org/wiki?curid=240119" title="പ്രാൺ">
പ്രാൺ

ബോളിവുഡിലെ മികച്ച അഭിനേതാക്കളിലൊരാളാണ് പ്രാൺ കൃഷൻ സിക്കന്ദ് എന്ന പ്രാൺ (ജനനം : 12 ഫെബ്രുവരി 1920 - 12 ജൂലൈ 2013). വില്ലൻ വേഷങ്ങളിലാണ് പ്രാൺ ഏറെയും തിളങ്ങിയത്. 2012-ലെ ദാദാസാഹിബ് ഫാൽക്കെ അവാർഡ് ലഭിച്ചിട്ടുണ്ട്. 350-ഓളം ചിത്രങ്ങളിൽ അഭിനയിച്ചിട്ടുള്ള പ്രാണിനെ പത്മഭൂഷൺ പുരസ്കാരം നൽകി ആദരിച്ചിട്ടുണ്ട്.

1920-ൽ അവിഭക്ത ഇന്ത്യയിലെ പഞ്ചാബിൽ ജനിച്ചു. എഴുത്തുകാരനായ വാലി മുഹമ്മദ് വാലിയാണ് പ്രാണിനെ ചലച്ചിത്ര ലോകത്തെത്തിക്കുന്നത്. ദൽസുഖ് പഞ്ചോലിയുടെ പഞ്ചാബി ചിത്രമായ യാംല ജാഠിലെ വില്ലൻ വേഷമണിഞ്ഞായിരുന്നു പ്രാണിന്റെ അരങ്ങേറ്റം. പഞ്ചോലിയുടെ ഖൻദാനിലൂടെ റൊമാന്റിക് നായകന്റെ വേഷത്തിൽ ഹിന്ദി സിനിമയിലേയ്ക്കും ചുവടുവച്ചു. നിരവധി സിനിമികളിൽ ചെറുതും വലുതുമായ വേഷങ്ങൾ ചെയ്ത പ്രാൺ വിഭജനത്തോടെ ലാഹോർ വിട്ട് ബോംബെയിലെത്തി. അവസരങ്ങൾക്കുവേണ്ടി പ്രാണിന് ദീർഘനാൾ കാത്തിരിക്കേണ്ടി വന്നു. ഒടുവിൽ സിദ്ധി എന്ന ഹിന്ദി സിനിമയിലെ വില്ലൻ വേഷത്തോടെ ശ്രദ്ധേയനായി. സിദ്ധിക്ക് പുറമെ ബഡി ബെഹൻ എന്ന ചിത്രത്തിലെ വില്ലൻ വേഷവും പ്രാൺ ശ്രദ്ധേയനാക്കി. അമ്പതുകളിലും അറുപതുകളിലും ദിലീപ് കുമാറിന്റെയും ദേവ് ആനന്ദിന്റെയും രാജ് കപൂറിന്റെയും ചിത്രങ്ങളിലെ സ്ഥിരം വില്ലനാരുന്നു പ്രാൺ.

ബോംബെ ഡൈനാമോസ് എന്ന പേരിൽ സ്വന്തം ഫുട്ബോൾ ക്ലബ്ബും നടത്തി. 
1997-ൽ മൃത്യുദത്ത എന്ന ചിത്രത്തിലാണ് അവസാനം അഭിനയിച്ചത്.

വാർദ്ധക്യസഹജമാ അസുഖങ്ങൾ കാരണം മുംബൈയിലെ ലീലാവതി ഹോസ്പിറ്റലിൽ ചികിത്സയിലായിരുന്ന പ്രാൺ 12 ജൂലൈ 2013 ന് അന്തരിച്ചു.




</doc>
<doc id="240123" url="https://ml.wikipedia.org/wiki?curid=240123" title="മഞ്ഞ നീർക്കടമ്പ്">
മഞ്ഞ നീർക്കടമ്പ്

ഇന്ത്യൻ വംശജനായ ഒരു മരമാണ് മഞ്ഞ നീർക്കടമ്പ് ..20 മീറ്റർ വരെ ഉയരം വയ്ക്കുന്ന ഈ മരം 700 മീറ്റർ വരെ ഉയരമുള്ള സ്ഥലങ്ങളിൽ നദികളുടേ ഓരം ചേർന്ന് കാണപ്പെടുന്നു. 



</doc>
<doc id="240127" url="https://ml.wikipedia.org/wiki?curid=240127" title="തേപ്പാടി">
തേപ്പാടി

10 മീറ്റർ വരെ ഉയരം വയ്ക്കുന്ന ഒരു വൃക്ഷമാണ് തേപ്പാടി.. 1300 മുതൽ 2300 മീറ്റർ വരെ ഉയരമുള്ള കാടുകളിലെ അടിക്കാടുകളായി വളരുന്ന മരമാണ് തേപ്പാടി. ഇന്ത്യയിലും ശ്രീലങ്കയിലും കാണുന്നു. 


</doc>
<doc id="240138" url="https://ml.wikipedia.org/wiki?curid=240138" title="എ.പി. വർക്കി">
എ.പി. വർക്കി

സി.പി.ഐ.എം സംസ്ഥാനകമ്മറ്റി അംഗവും, എറണാകുളം ജില്ലയിലെ പ്രമുഖ കമ്മ്യൂണിസ്റ്റ് നേതാവും ആയിരുന്നു എ.പി. വർക്കി (ജനനം: 1928 മരണം :7 ഫെബ്രുവരി 2002) . തുടർച്ചയായി ഇരുപത്തിനാല് വർഷം സി.പി.ഐ.എം എറണാകുളം ജില്ലാ സെക്രട്ടറിയായിരുന്നു. എറണാകുളത്ത് കമ്മ്യൂണിസ്റ്റ് പ്രസ്ഥാനം കെട്ടിപ്പടുക്കുന്നതിൽ നിർണ്ണായക പങ്ക് വഹിച്ച ജനകീയനായ നേതാവായിരുന്നു എ.പി. വർക്കി. 2002 ഫെബ്രുവരി 7-ന് കടുത്ത ശ്വാസം മുട്ടലും പനിയും മൂലം അന്തരിച്ചു.


</doc>
<doc id="240139" url="https://ml.wikipedia.org/wiki?curid=240139" title="ബവ്ഹൗസ്">
ബവ്ഹൗസ്

കലാ-കരകൗശല വിഷയങ്ങൾക്കായുള്ള ഒരു ജർമ്മൻ വിദ്യാലയമാണ് ബവ്ഹൗസ് എന്ന് പൊതുവെ അറിയപ്പെടുന്ന സ്റ്റാർട്ലിഷ്യസ് ബവ്ഹൗസ് [ഉച്ചാരണം:]. രൂപകല്പനയിലെ അസാമാന്യതയ്ക്കും പ്രശസ്തിയാർജ്ജിച്ച ഒരു വിദ്യാല്യം കൂടിയാണിത്.

പ്രശസ്ത വാസ്തുശില്പി വാൾട്ർ ഗ്രൂപ്പിയസാണ് ഈ വിദ്യാലയം സ്ഥാപിച്ചത്. ആരംഭഘട്ടത്തിൽ വാസ്തുവിദ്യയ്ക്ക് വേണ്ടി ഒരു പ്രത്യേക വിഭാഗം ഈ വിദ്യാലയത്തിൽ പ്രവർത്തിച്ചിരുന്നില്ല. എന്നിരുന്നാലും പിൽകാലത്ത് എല്ലാ കലാസംബന്ധിയായ വിഷയങ്ങലേയും ഏകോപിപിച്ചുകൊണ്ടുള്ള ഒരു സമീപനത്തിലാണ് ബവ്ഹവ്സ് എത്തിച്ചേർന്നത്.ആധുനിക വാസ്തുവിദ്യയിൽ ബവ്ഹൗസ് എന്ന ഒരു പുതിയ ശൈലിയും അങ്ങനെ സംജാതമായി.


</doc>
<doc id="240149" url="https://ml.wikipedia.org/wiki?curid=240149" title="തവിട്ടുമരം">
തവിട്ടുമരം

കൊരട്ട, ചെറുകൊട്ടിലാമ്പഴം, എന്നെല്ലാം അറിയപ്പെടുന്ന തവിട്ടുമരം 5 മീറ്ററോളം ഉയരം വയ്ക്കുന്ന ചെറിയ ഒരു മരമാണ്. . തെക്ക്-തെക്ക് കിഴക്കേഷ്യ വംശജനാണ്. തീയിനെ തടയുന്ന ഒരു സസ്യമാണിത്. ഈ ആവശ്യത്തിനായി ഹിമാലയത്തിൽ നട്ടു വളർത്താറുണ്ട്. ചില രാജ്യങ്ങളിൽ അധിനിവേശസസ്യമായി കരുതപ്പെടുന്നു. തിന്നാൻ കൊള്ളുന്ന പഴങ്ങൾ കുട്ടികൾക്ക് വളരെ പ്രിയമുള്ളതാണ്. പഴത്തിൽ നിന്നും ജാമും ജെല്ലിയും ഉണ്ടാക്കാം. മലേഷ്യയിൽ ഔഷധമായി ഉപയോഗിക്കുന്നുണ്ട്. നല്ലൊരു അലങ്കാരസസ്യമായ ഈ ചെടിയെ പലയിടത്തും ഉദ്യാനങ്ങളിൽ പരിപാലിച്ചുവരുന്നു. 



</doc>
<doc id="240152" url="https://ml.wikipedia.org/wiki?curid=240152" title="ബിലാവൽ ഭൂട്ടോ">
ബിലാവൽ ഭൂട്ടോ

പാകിസ്താന്റെ മുൻ പ്രധാനമന്ത്രിയായിരുന്ന ബേനസീർ ഭൂട്ടോയുടെയും പ്രസിഡൻറ് അസിഫ് അലി സർദാരിയുടെയും ഏകമകനാണ് ബിലാവൽ ഭൂട്ടോ. 1988 സെപ്തംബർ 21ന് ജനിച്ച അദ്ദേഹമാണ് ഇപ്പോൾ പാകിസ്താൻ പീപ്പിൾസ് പാർട്ടിയുടെ ചെയർമാൻ. അദ്ദേഹത്തിന്റെ കുട്ടിക്കാലത്ത് കുടുംബം ദുബായിൽ രാഷ്ട്രീയാഭയം തെടിയിരുന്നതിനാൽ അദ്ദേഹത്തിന്റെ സ്കൂൾ വിദ്യാഭ്യാസം അവിടെയായിരുന്നു. ഓക്സ്ഫോർഡ് സർവകലാശാലയ്ക്ക് കീഴിലുള്ള ക്രൈസ്റ്റ് ചർച്ച് കോളേജിൽ നിന്നാണ് അദ്ദേഹം മെട്രിക്കുലേഷൻ കരസ്ഥമാക്കിയത്. 2010 ജൂണിൽ പഠനം പൂർത്തിയാക്കി അദ്ദേഹം പാകിസ്താനിൽ തിരിച്ചെത്തി.

ബേനസീർ ഭൂട്ടോയുടെ വധത്തെ തുടർന്ൻ അസിഫ് അലി സർദ്ദാരി അവരുടെ രാഷ്ട്രീയ പിൻഗാമിത്വം ഏറ്റെടുത്തപ്പോൾ ബിലാവൽ ഭൂട്ടോ പാകിസ്താൻ പീപ്പിൾസ് പാർട്ടിയുടെ ചെയർമാനായി അവരോധിക്കപ്പെട്ടു. 2012 ഡിസംബർ 27ന് ബേനസീർ ഭൂട്ടോയുടെ അഞ്ചാം ചരമവാർഷികത്തോടനുബന്ധിച്ചുള്ള ചടങ്ങിൽ നടത്തിയ തീപ്പൊരി പ്രസംഗം അദ്ദേഹത്തിന്റെ രാഷ്ട്രീയ ജീവിതത്തിന്റെ തുടക്കത്തിലെ ഒരു നാഴികക്കല്ലായിരുന്നു.


</doc>
<doc id="240153" url="https://ml.wikipedia.org/wiki?curid=240153" title="പോസ്റ്റ്ഗ്രേഎസ്ക്യുഎൽ">
പോസ്റ്റ്ഗ്രേഎസ്ക്യുഎൽ

ലോകവ്യാപകമായി ഉപയോഗിക്കുന്ന ഒരു ഒബ്ജക്റ്റ്-റിലേഷണൽ വിവരസംഭരണി(ഡാറ്റാബേസ്) ആണ് പോസ്റ്റ്ഗ്രസ് എന്നറിയപ്പെടുന്ന പോസ്റ്റ്ഗ്രേഎസ്ക്യുഎൽ. ഇതൊരു സ്വതന്ത്ര സോഫ്റ്റ്‌വെയറാണ്. ലിനക്സ്, ഫ്രീ-ബി.എസ്.ഡി, ഓപ്പൺ സൊളാരിസ്, വിൻഡോസ് മുതലായ ഓപ്പറേറ്റിങ്ങ് സിസ്റ്റങ്ങളിൽ പ്രവർത്തിപ്പിക്കാവുന്ന പോസ്റ്റ്ഗ്രേഎസ്ക്യുഎൽ വികസിപ്പിക്കുന്നത് പോസ്റ്റ്ഗ്രേഎസ്ക്യുഎൽ ഡെവലപ്പർ സമൂഹമാണ്.


</doc>
<doc id="240163" url="https://ml.wikipedia.org/wiki?curid=240163" title="വർക്കല താലൂക്ക്">
വർക്കല താലൂക്ക്

കേരളത്തിലെ തിരുവനന്തപുരം ജില്ലയിലെ ആറു താലൂക്കുകളിൽ ഒന്നാണ് വർക്കല താലൂക്ക്. വർക്കല ആണ് ഈ താലൂക്കിന്റെ ആസ്ഥാനം. തിരുവനന്തപുരം, നെടുമങ്ങാട്, നെയ്യാറ്റിൻകര, ചിറയിൻകീഴ്, കാട്ടാക്കട എന്നിവയാണ് ജില്ലയിലെ മറ്റു താലൂക്കുകൾ.
കേരളത്തിൽ പുതുതായി രൂപീകരിച്ച താലൂക്കുകളിൽ ഒന്നാണു വർക്കല താലൂക്ക്.


</doc>
<doc id="240164" url="https://ml.wikipedia.org/wiki?curid=240164" title="കാട്ടാക്കട താലൂക്ക്">
കാട്ടാക്കട താലൂക്ക്

കേരളത്തിലെ തിരുവനന്തപുരം ജില്ലയിലെ ആറു താലൂക്കുകളിൽ ഒന്നാണ് കാട്ടാക്കട താലൂക്ക്. കാട്ടാക്കടയാണു ഈ താലൂക്കിന്റെ ആസ്ഥാനം. തിരുവനന്തപുരം, നെടുമങ്ങാട്, നെയ്യാറ്റിൻകര, ചിറയിൻകീഴ്, വർക്കല എന്നിവയാണ് ജില്ലയിലെ മറ്റു താലൂക്കുകൾ. കേരളത്തിൽ പുതുതായി രൂപീകരിച്ച താലൂക്കുകളിൽ ഒന്നാണു കാട്ടാക്കട താലൂക്ക്.


</doc>
<doc id="240165" url="https://ml.wikipedia.org/wiki?curid=240165" title="കരുവാളി (തണ്ണിമരം)">
കരുവാളി (തണ്ണിമരം)

5 മീറ്റർ വരെ ഉയരം വയ്ക്കുന്ന ഒരു ചെറുവൃക്ഷമാണ് Ceylon Tea എന്നറിയപ്പെടുന്ന കരുവാളി. . ചില പ്രദേശങ്ങളിൽ തണ്ണിമരം എന്നും അറിയപ്പെടുന്നു. ഇന്ത്യയിലെ മിക്ക വനങ്ങളിലും കാണുന്നു. നനവാർന്ന വനങ്ങളിൽ നല്ല വലിപ്പം വയ്ക്കും. ചാരനിറമുള്ള തൊലി ചതുരാകൃതിയിലുള്ള ചെറിയ കഷണങ്ങളായി അടർന്നുപോവാറുണ്ട്. അർദ്ധഹരിതവൃക്ഷമാണ്. കളിമണ്ണിൽ നന്നായി വളരും. ഫർണിച്ചർ ഉണ്ടാക്കാൻ കൊള്ളാം. വേരിനും തൊലിക്കും ഔഷധഗുണമുണ്ട്. വേരിന്റെ തൊലി അരച്ച് നീരിനു പുരട്ടാം. ഇല പൊടിച്ച് നാസികചൂർണ്ണമായി ഉപയോഗിക്കാം. തടിയിൽ നിന്നും ഒരു നല്ല പശ കിട്ടാറുണ്ട്. ഞൊടിയൻ തേനീച്ചകൾ ഈ മരത്തിന്റെ പോടുകളിൽ കൂടുണ്ടാക്കാറുണ്ട്. താരതമ്യേന വലിയ അടകൾ ഉണ്ടാക്കാൻ കഴിയുന്നതിനാൽ തേൻ ഉൽപ്പാദനവും കൂടുതലായിരിക്കും. കരുവാളിയുടെ കായകൾ തത്തകളും കുയിലുകളും തിന്നാറുണ്ട്. പലമൃഗങ്ങളും ഇവയുടെ ഇലയും കായും ഭക്ഷണമാക്കാറുണ്ട്. തടിയിൽ നിന്നും ജലം പോലുള്ള ഒരു കറ ഊറി വരാറുണ്ട്. വേനലിൽ കാട്ടിലെ മറ്റു മരങ്ങളെല്ലാം ഇൽ പൊഴിച്ച് വരണ്ട് നിൽക്കുമ്പോൾ കരുവാളി നിറയെ പച്ചപ്പോടെയാവും കാണപ്പെടുക.

Ceylon Tea • Hindi: जमरासी Jamrasi, मलकाकनी Malkakni, Kondagaidh, ढेबरी Dhebri • Marathi: Motha bhutya, Butkus • Tamil: கருவலீ Karuvali, கந்நீரமரம் Kanniramaram • Telugu: నిరిజా Nirija, Noorijia, Bhutan-kusama • Kannada: Kannurmara, Mookurichi, Kannire 
"(ഇന്റർനെറ്റിലെ പലയിടത്തുനിന്നും ശേഖരിച്ച പേരുകളാണിവ, തെറ്റുകളുണ്ടായേക്കാം)"
പൂക്കളുടെ ചിത്രം


</doc>
<doc id="240166" url="https://ml.wikipedia.org/wiki?curid=240166" title="കരുവാളി">
കരുവാളി

5 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ് കരുവാളി. . 60 മീറ്റർ വരെ ഉയരമുള്ള കാടുകളിലും ചെങ്കൽ‌പ്രദേശങ്ങളിലും കാണുന്നു. 



</doc>
<doc id="240175" url="https://ml.wikipedia.org/wiki?curid=240175" title="സി.എച്ച്. ഐദറൂസ് മുസ്‌ലിയാർ">
സി.എച്ച്. ഐദറൂസ് മുസ്‌ലിയാർ

ഉസ്താദ് സി.എച്ച് ഐദറൂസ് മുസ്‌ലിയാർ (English: C.H Aidarus Musliyar അറബി:الأستاذ سي أتش عيدروس المسليار) കേരളത്തിലെ സുന്നി മുസ്ലിം മതപണ്ഡിതരിൽ പ്രമുഖനും സമസ്ത കേരള ജംഇയ്യത്തുൽ ഉലമ വൈസ്‌ പ്രസിഡന്റും ദാറുൽ ഹുദാ ഇസ്ലാമിക് യൂനിവേഴ്സിറ്റി കമ്മിറ്റിയുടെ അധ്യക്ഷനുമായിരുന്ന അദ്ദേഹം മലപ്പുറം ജില്ലയിലെ കോട്ടക്കലിനടുത്ത പുതുപ്പറമ്പ് ഗ്രാമത്തിലാണ് ജനിച്ചത്‌. മതപണ്ഡിതൻ, സാമൂഹ്യ പരിഷ്കർത്താവ്, ഗ്രന്ഥകർത്താവ്‌, നേതാവ്‌, ഖാസി, വിദ്യാഭ്യാസവിദഗ്ദ്ധൻ, ദാറുൽ ഹുദാ ഇസ്ലാമിക് യൂനിവേഴ്സിറ്റി , വളവന്നൂർ ബാഫഖി യതീം ഖാന എന്നീ വിദ്യാഭ്യാസ സ്ഥാപനങ്ങളുടെ സ്ഥാപകൻ എന്നീ നിലകളിലും അദ്ദേഹം പ്രസിദ്ധനാണ്.

പ്രമുഖ ഇസ്‌ലാംമത പണ്ഡിതനായിരുന്ന മർഹും ചീരങ്ങൻ മുഹമ്മദ് മുസ്‌ലിയാർ-ഫാത്വിമ ഹജ്ജുമ്മ എന്ന ദമ്പതികളുടെ മകനായി 1933 സെപ്റ്റംബർ മൂന്നിന് കോട്ടക്കൽ പുതുപ്പറമ്പിലെ പിതൃഗൃഹത്തിൽ ജനിച്ചു. 
പത്നി: കുഞ്ഞായിശ ഹജ്ജുമ്മ. മക്കൾ: മുഹമ്മദ് ത്വയ്യിബ് ഫൈസി, ശരീഫ് ഹുദവി, ഉമ്മുസലമ ഹജ്ജുമ്മ, മൈമൂന, ഫാത്വിമ, ആസിയ, മറിയം, സ്വഫിയ്യ. മരുമക്കൾ: ബഹാഉദ്ദീൻ മുഹമ്മദ് നദ്‌വി, കുഞ്ഞീദു ഫൈസി, അസീസ് ബാഖവി, അബ്ദുറഹ്മാന് ബാഖവി, യഅ്ഖൂബ് ദാരിമി.

പ്രാഥമിക പഠനത്തിനു ശേഷം തമിഴ്നാട്ടിലെ വെല്ലൂർ ബാഖിയാത്തുസ്വാലിഹാത്ത് അറബിക് കോളേജിൽ നിന്ന് ബാഖവി ബിരുദം നേടി. ശേഷം ഊരകം കോണിത്തോട്, തിരുനാവായ എടക്കുളം എന്നിവിടങ്ങളിലെ പള്ളികളിൽ ദർസ് (മതാധ്യാപനം) നടത്തി. അവസാന കാലങ്ങളിൽ അധ്യാപനമെല്ലാം മാറ്റിവെച്ച് മുഴുസമയ സമുദായ സേവനത്തിൽ വ്യാപൃതനായിരുന്നു.

ഇസ്ലാമിക കർമശാസ്ത്രം, ആധ്യാത്മിക ശാസ്ത്രം, ഇസ്ലാമിക പ്രസ്ഥാനം തുടങ്ങിയ മേഖലകളിലായി ധാരാളം ലേഖനങ്ങളെഴുതിയ ഉസ്താദിന്റെ പ്രധാന കൃതിയാണ് നിസ്കാരം ഒരു കർമശാസ്ത്ര വിശകലനം. സുന്നി അഫ്കാർ വാരികയിൽ ഖണ്ഡശ്ശ പ്രസിദ്ധീകരിച്ച ഈ പംക്തി പിന്നീട് പുസ്തകരൂപത്തിൽ സമാഹരിച്ചതാണിത്.

ഉസ്താദിന്റെ ഔദ്യോഗിക ജീവചരിത്രമാണ് ജീവിക്കാൻ മറന്നൊരു നിഷ്കാമ കർമി. സുഹൈൽ ഹിദായ രചിച്ച ഈ ഗ്രന്ഥം ദാറുൽഹുദാ ഇസ്ലാമിക് യൂണിവേഴ്സിറ്റിയാണ് പ്രസിദ്ധീകരിച്ചിരിക്കുന്നത്. 

സി.എച്ച് ഉസ്താദിന്റെ സ്മരണാര്ത്ഥം സ്ഥാപിതമായ ഇസ്ലാമിക കലാലയമാണ് ഐദറൂസ് മുസ്‌ലിയാർ ഇസ്‌ലാമിക് ആന്റ് ആർട്സ് കോളേജ്. മലപ്പുറം ജില്ലയിലെ തിരൂരങ്ങാടിക്കടുത്ത പൂക്കിപ്പറമ്പ് ഗ്രാമത്തിൽ പ്രവര്ത്തിക്കുന്ന ഈ സ്ഥാപനത്തിൽ ഇസ്ലാമിക വിഷയങ്ങളിലും ഭൌതിക വിഷയങ്ങളിലും ബിരുദ തലത്തിൽ അധ്യയനം നടക്കുന്നു. 



</doc>
<doc id="240178" url="https://ml.wikipedia.org/wiki?curid=240178" title="സ്റ്റാഫ് (സംഗീതം)">
സ്റ്റാഫ് (സംഗീതം)

പാശ്ചാത്യസംഗീതരീതിയിൽ സംഗീതം ആലേഖനം ചെയ്യാനുപയോഗിക്കുന്ന അഞ്ച് തിരശ്ചീനമായ വരകളും(ലൈനുകൾ) അവക്കിടയിലെ നാല് വിടവുകളും (സ്പേസുകൾ) അടങ്ങുന്നതാണ് സ്റ്റാഫ് അഥവാ സ്റ്റേവ്. പൊതുവേ ഈ ലൈനുകളും സ്പേസുകളും സ്വരസ്ഥാനങ്ങളെ കുറിക്കുന്നു. എന്നാൽ താളവാദ്യങ്ങൾക്കായുള്ള പെർക്കഷൻ സ്റ്റാഫിൽ ഇവ ഹൈ-ഹാറ്റ്, സ്നെയർ ഡ്രം എന്നിങ്ങനെ വിവിധ ഉപകരണങ്ങളെയാണ് സൂചിപ്പിക്കുന്നത്. സംഗീതത്തിലെ ലിപികളും ചിഹ്നങ്ങളും അവയുടെ ആവൃത്തി, ധർമ്മം എന്നിവക്കനുസരിച്ച് സ്റ്റാഫിൽ വരച്ചു ചേർത്താണ് സംഗീതം ലിഖിതരൂപത്തിലാക്കുന്നത്.

ലൈനുകളുടെ ക്രമനമ്പർ താഴെ നിന്ന് മുകളിലേക്കാണ്. ഏറ്റവും താഴത്തേത് ഫസ്റ്റ് ലൈൻ എന്നും ഏറ്റവും മുകളിലത്തേത് "ഫിഫ്ത് ലൈൻ" എന്നും വിളിക്കപ്പെടുന്നു. സ്റ്റാഫിലെ ഒരു പ്രത്യേക ലൈൻ അഥവാ സ്പേസ് ഏത് ആവൃത്തിയെ സൂചിപ്പിക്കുന്നു എന്നത്, സ്റ്റാഫിന്റെ ഇടത്തേയറ്റത്ത് രേഖപ്പെടുത്തിയ "ക്ലെഫ്" ചിഹ്നമനുസരിച്ചായിരിക്കും. ഉദാഹരണത്തിന് സ്റ്റാഫിൽ "ട്രബിൾ ക്ലെഫ്" അഥവാ "ജി-ക്ലെഫ്" ആണുള്ളതെങ്കിൽ ഫസ്റ്റ് ലൈൻ E4 എന്ന നോട്ടിനെയും ലാസ്റ്റ് ലൈൻ F5 എന്ന നോട്ടിനെയും സൂചിപ്പിക്കുന്നു. എന്നാൽ സ്റ്റാഫിൽ "ബേസ് ക്ലെഫ്" ആണുള്ളതെങ്കിൽ ഇതേ ലൈനുകൾ യഥാക്രമം G2, A3 എന്നീ നോട്ടുകളെ സൂചിപ്പിക്കുന്നു. Y-അക്ഷത്തിൽ ആവൃത്തിയും X-അക്ഷത്തിൽ സമയവും ഉള്ള ഒരു ഗ്രാഫിന്റെ മാതൃകയിലാണ് സ്റ്റാഫിൽ സംഗീതസ്വരങ്ങൾ ഒരുക്കപ്പെടുന്നത്.

കൃത്യമായ സ്വരസ്ഥാനങ്ങൾക്ക് പകരം ഈണങ്ങളിലെ ശ്രുതിയുടെ ഏറ്റക്കുറച്ചിലുകൾ ഒരു രേഖയുടെ ഉയർച്ച-താഴ്ച്ചകളായി ചേർത്തിരുന്ന ന്യൂമുകളിൽ(neumes) നിന്നാണ് ഇന്നത്തെ സ്റ്റാഫ് മാതൃക രൂപം പ്രാപിച്ചത് എന്ന് കരുതപ്പെടുന്നു. 9-11 നൂറ്റാണ്ടുകളിൽ ശ്രുതി കൃത്യമായി രേഖപ്പെടുത്തുവാനുള്ള ശ്രമങ്ങൾ നടന്നിരുന്നു. പിന്നീട് സ്വരങ്ങൾ അക്ഷരരൂപത്തിൽ പ്രത്യക്ഷപ്പെട്ടുതുടങ്ങി ഒരു ഇറ്റാലിയൻ സന്ന്യാസിയും സംഗീതജ്ഞനുമായിരുന്ന ഗുയിദോ ഡി അരേസോ ആണ് ഇന്നത്തെ സ്റ്റാഫ് രീതി രൂപീകരിച്ചത്. ഇദ്ദേഹം സൃഷ്ടിച്ച നാലുവരി സ്റ്റാഫ് ഇന്നും ഉപയോഗിക്കപ്പെടുന്നുണ്ട്.



</doc>
<doc id="240191" url="https://ml.wikipedia.org/wiki?curid=240191" title="ഇന്ത്യൻ വിദേശകാര്യ മന്ത്രി">
ഇന്ത്യൻ വിദേശകാര്യ മന്ത്രി

ഇന്ത്യയുടെ വിദേശകാര്യം കൈകാര്യം ചെയ്യുന്ന മന്ത്രിയാണ് ഇന്ത്യൻ വിദേശകാര്യ മന്ത്രി (Indian Minister of External Affairs or Indian Foreign Minister).


</doc>
<doc id="240195" url="https://ml.wikipedia.org/wiki?curid=240195" title="ജൊവാൻ മാർപ്പാപ്പ">
ജൊവാൻ മാർപ്പാപ്പ

പുരുഷനായി ഭാവിച്ച് വൈദൂഷ്യവും കാര്യശേഷിയും തെളിയിച്ച് ഒടുവിൽ മാർപ്പാപ്പ പദവിയോളമെത്തി ഏതാനും വർഷം വാണതായി സങ്കൽപ്പിക്കപ്പെട്ട സ്ത്രീയെ സംബന്ധിച്ച മദ്ധ്യകാലകഥയിലെ നായികയാണ് ജോവാൻ മാർപ്പാപ്പ. പതിമൂന്നാം നൂറ്റാണ്ടിൽ ആദ്യം പ്രത്യക്ഷപ്പെട്ട ഈ കഥ പിന്നീട് പൊടിപ്പും തൊങ്ങലും ചേർന്നു യൂറോപ്പിലൊട്ടാകെ പ്രചരിക്കുകയും പരക്കെ വിശ്വസിക്കപ്പെടുകയും ചെയ്തു.
പതിമൂന്നാം നൂറ്റാണ്ടിൽ ഡോമിനിക്കൻ സഭാംഗമായ ജീൻ ഡി മൈല്ലിയുടെ രചനകളിലാണ് പെൺമാർപ്പാപ്പയുടെ കഥ ആദ്യം പ്രത്യക്ഷപ്പെട്ടത്. എന്നാൽ അതേ നൂറ്റാണ്ട് അവസാനം ട്രൊപ്പാവയിലെ മാർട്ടിൻ രചിച്ച "മാർപ്പാപ്പമാരുടേയും ചക്രവർത്തിമാരുടേയും ദിനവൃത്താന്തം" എന്ന കൃതിയിലൂടെയാണ് ഇക്കഥ ഏറെയും പ്രചരിച്ചത്. കഥയുടെ മിക്കവാറും ഭാഷ്യങ്ങളിൽ ജോവാൻ, ജർമ്മനിയിലെ മെയിൻസ് നഗരത്തിൽ ഇംഗ്ലീഷ് പശ്ചാത്തലമുള്ള മാതാപിതാക്കളിൽ നിന്നു പിറന്ന കഴിവും പാണ്ഡിത്യവുമുള്ള ഒരു വനിത ആയും കാമുകന്റെ പ്രേരണയിൽ പുരുഷവേഷം കെട്ടുന്നതായും കാണപ്പെടുന്നു. 

സ്വന്തം കഴിവുകളുടെ ബലത്തിൽ സഭയിലെ അധികാരശ്രേണിയിൽ പടിപടിയായി ഉയർന്ന ജൊവാൻ ഒടുവിൽ പരമോന്നതമായ മാർപ്പാപ്പ പദവിയിലെക്കു തന്നെ തെരഞ്ഞെടുക്കപ്പെടുന്നു. തുടർന്ന് ഒരിക്കൽ കുതിരസവാരിയിലാരിക്കെ, ഗർഭിണിയായിരുന്ന "പെൺമാർപ്പാപ്പ" പ്രസവിക്കുന്നതോടെ അവളുടെ പ്രഛന്നത പരാജയപ്പെടുന്നു. കുപിതരായ റോമിലെ പൗരാവലി അവളെ കൊല്ലുന്നതോടെയാണ് കഥയുടെ മിക്കവാറും ഭാഷ്യങ്ങൾ സമാപിക്കുന്നത്. അധികാരഭ്രഷ്ടയായെങ്കിലും ജോവാൻ ഏറെക്കാലം ജീവിച്ചിരുന്നതായും അവൾക്കു ജനിച്ച മകൻ പിന്നീടു മെത്രാൻ പദവിയോളം എത്തിയതായും പറയുന്ന ഭാഷ്യങ്ങളുമുണ്ട്. ജൊവാന്റെ പിൻഗാമികൾ അവളുടെ സ്മരണയിൽ നിന്ന് അകന്നു നിന്നതായും ഈ കഥകൾ പറയുന്നു. 

പതിനാലും പതിനഞ്ചും നൂറ്റാണ്ടുകളിൽ ജോവാൻ കഥയുടെ വാസ്തവികത ആരും സംശയിക്കതിരുന്നതിനാൽ ജോവാന്റെ പാപ്പാവാഴ്ച ഒരു ചരിത്രസംഭവമായി കണക്കാക്കപ്പെട്ടു. പതിനഞ്ചാം നൂറ്റാണ്ടിലെ കോൺസ്റ്റൻസ് സൂനഹദോസ് പോലും ഈ കഥയുടെ വാസ്തവികത സംശയിച്ചില്ല. വേദവ്യതിചലനത്തിനു സൂനഹദോസിൽ വിചാരണ ചെയ്യപ്പെട്ട ബൊഹീമിയൻ നവീകർത്താവ് ജോൺ ഹസ്, മാർപ്പാപ്പ പദവിയ്ക്കു സംഭവിച്ച അപചയത്തിനു തെളിവെന്ന മട്ടിൽ ജൊവാൻ മാർപ്പാപ്പയുടെ കാര്യം വിചാരണക്കിടെ ഉന്നയിച്ചെങ്കിലും ആരും അതിനെ ചോദ്യം ചെയ്തില്ല. ഇറ്റലിയിൽ സിയെന്നാ ഭദ്രാസനപ്പള്ളിക്കു മുൻപിൽ സ്ഥാപിക്കപ്പെട്ടിരുന്ന പ്രതിമകളിലൊന്ന് ജൊവാന്റേതായിരുന്നു. പതിനാറാം നൂറ്റാണ്ടിൽ എട്ടാം ക്ലെമന്റ് മാർപ്പാപ്പായുടെ കാലത്ത്, അദ്ദേഹത്തിന്റെ ആഗ്രഹമനുസരിച്ച് ആ പ്രതിമയെ സക്കറിയാസ് മാർപ്പാപ്പയുടെ പ്രതിമയായി രൂപപരിവർത്തനം ചെയ്തു. മാർപ്പാപ്പാമാരെ പരിഹസിക്കാനായി പ്രൊട്ടസ്റ്റന്റുകൾ ജോവാൻ മാർപ്പാപ്പായുടെ കഥ ഉപയോഗിക്കാൻ തുടങ്ങിയതിനു ശേഷമാണ് കത്തോലിക്കാ സഭ തന്നെ ഇക്കഥയുടെ വാസ്തവികത സംശയിക്കാൻ തുടങ്ങിയത്. ആധുനികചരിത്രകാരന്മാർ 'ജോവാൻമാർപ്പാപ്പ'-യെ പാപ്പാവിരുദ്ധഹാസ്യത്തിന്റെ ഭാഗമായി ആരോ ചമച്ച കെട്ടുകഥയായി കണക്കാക്കുന്നു.

ജൊവാൻ സംഭവത്തിന്റെ ആവർത്തനം ഒഴിവാക്കാനായി മാർപ്പാപ്പ സ്ഥാനത്തേക്കു തെരഞ്ഞെടുക്കപ്പെടുന്നവരെ, അധികാരമേൽക്കുന്നതിനു മുൻപ്, പ്രത്യേകരൂപമുള്ള ഒരു കസേരയിലിരുത്തി പുരുഷത്വപരിശോധനക്കു വിധേയരാക്കപ്പെടുന്ന പതിവു നിലവിൽ വന്നതായും കഥകളുണ്ടായി.റോമിലെ ഒരു തെരുവ് മാർപ്പാപ്പാമാർ അവരുടെ യാത്രകളിൽ ഒഴിവാക്കിയിരുന്നു. ജോവാന്റെ പ്രഛന്നത പരസ്യമായത് അവിടെ വച്ചാണെന്നായിരുന്നു അതിനു നൽകപ്പെട്ടിരുന്ന വിശദീകരണം. ജൊവാന്റെ കഥയെ ഉപജീവിച്ച് രണ്ടു ചലച്ചിത്രങ്ങൾ ഉണ്ടായിട്ടുണ്ട്. അമേരിക്കൻ എഴുത്തുകാരി ഡോണാ വുൽഫോർക്ക് ക്രോസ് 1996-ൽ പ്രസിദ്ധീകരിച്ച 'പോപ്പ്-ജോവാൻ' എന്ന നോവലും ഈ കഥ പിന്തുടരുന്നു.



</doc>
<doc id="240196" url="https://ml.wikipedia.org/wiki?curid=240196" title="പി. സുബ്രഹ്മണ്യം">
പി. സുബ്രഹ്മണ്യം

പി. സുബ്രഹ്മണ്യം ഒരു സിനീമാ സംവിധായകനും നിർമാതാവുമായിരുന്നു. 1950 കളുടെ പകുതിമുതൻ ഇതുവരെയായി അദ്ദേഹം 59 ചലച്ചിത്രങ്ങൾ സംവിധാനം ചെയ്യുകയും 69 ചിത്രങ്ങൾ നിർമ്മിക്കുകയും ചെയ്തീട്ടുണ്ട്. കേരളത്തിലെ രണ്ടാമത്തെ വലിയ പ്രൊഡക്ഷൻ തിയേറ്ററായ മെരിലാഡ് സ്റ്റുഡിയോ ആയിരുന്നു ഇദ്ദേഹത്തിന്റെ പ്രവർത്തന കേന്ദ്രം. നിർമ്മാണം മുഴുവൻ നീല പ്രൊഡക്ഷൻസിന്റെ ബാനറിലായിരുന്നു.

1910 ഫെബ്രുവരി 19-ന് പത്മനാഭപിള്ള-നീലമ്മാൾ ദമ്പതികളുടെ മകനായി നാഗർകോവിലിൽ ജനിച്ച സുബ്രഹ്മണ്യം, നാട്ടിൽ സ്കൂൾ വിദ്യാഭ്യാസം പൂർത്തിയാക്കിയ ശേഷം തിരുവനന്തപുരത്ത് കോളേജിൽ വന്നുചേർന്നു. 




</doc>
<doc id="240211" url="https://ml.wikipedia.org/wiki?curid=240211" title="വൈറൽ പ്രതിഭാസം">
വൈറൽ പ്രതിഭാസം

തനിപ്പകർപ്പുണ്ടാക്കാൻ ശേഷിയുള്ള വസ്തുക്കളെയോ മാതൃകകളെയോ ആണ് വൈറൽ പ്രതിഭാസം എന്നുവിളിക്കുന്നത്. 

വൈറസുകൾ അല്ലാതെ മറ്റെന്തിനെങ്കിലും "വൈറൽ" സ്വഭാവം പ്രദർശിപ്പിക്കാൻ സാധിക്കുമെന്ന ആശയം പ്രചാരത്തിലെത്തിയത് ഇൻറർനെറ്റിന്റെ പ്രചാരത്തോടെയാണ്. അമൂർത്തമായ വസ്തുക്കൾക്കുപോലും സ്വന്തം മാതൃകയിൽ മറ്റു വസ്തുക്കളുണ്ടാക്കുവാനോ മറ്റു വസ്തുക്കളെ ഇവയെപ്പോലെ മാറ്റിയെടുക്കുന്നതിനോ സാധിക്കുകയാണെങ്കിൽ അവയെ വൈറൽ വസ്തു എന്ന ഗണത്തിൽ പെടുത്താവുന്നതാണ്. പുതിയ ആശയങ്ങളും പ്രവണതകളും മനുഷ്യസമൂഹത്തിൽ പ്രചരിക്കുന്നതിനെയും ഈ പ്രയോഗം കൊണ്ട് വിശേഷിപ്പിക്കാറുണ്ട്. വൈറൽ സ്വഭാവത്തിന്റെ ഉത്തമോദാഹരണങ്ങളാണ് മെമെകൾ. 1992-ലെ നോവലായ "സ്നോ ക്രാഷ്" ഒരു മെറ്റാ വൈറസിന്റെയും ആധുനിക കമ്പ്യൂട്ടർ വൈറസിന്റെയും അർത്ഥതലങ്ങൾ സംബന്ധിച്ചുള്ളതാണ്.

നെറ്റ്‌വർക്ക് ഉൾപ്പെട്ട സംസ്ക്കാര രാഷ്ട്രീയത്തിന്റെ ഭാഗമാണ് വൈറൽ പ്രതിഭാസങ്ങളെന്ന് അഭിപ്രായമുണ്ടായിട്ടുണ്ട്. 
സമൂഹം കൂടുതൽ പരസ്പരബന്ധിതമാകും തോറും ഇത്തരം പ്രതിഭാസങ്ങൾ കൂടിവരും എന്ന് വിവിധ വിദഗ്ദ്ധർ അഭിപ്രായപ്പെട്ടിട്ടുണ്ട് (ജാൻ വാൻ ഡിജ്ക് ഉദാഹരണം). സാമൂഹികമോ സാംസ്ക്കാരികമോ രാഷ്ട്രീയമോ സാമ്പത്തികമോ ആയ വൈറൽ പ്രതിഭാസങ്ങളുണ്ടാകാം. ഗതാഗത സംവിധാനങ്ങളും ഇത്തരം പ്രതിഭാസങ്ങളുടെ സാദ്ധ്യതകൾ വർദ്ധിപ്പിക്കും. രോഗങ്ങളുടെ വ്യാപനവും ഇതിൽ പെടുന്നു. കമ്പ്യൂട്ടർ വൈറസുകൾക്കുണ്ടാക്കാൻ കഴിയുന്ന ദോഷഫലങ്ങൾ വളരെ വ്യാപ്തിയുള്ളതാണ്. 

എമ്പയർ എന്ന പുസ്തകത്തിൽ, മൈക്കൽ ഹാഡ്, അൻറൊണിയോ നെഗ്രി എന്നിവർ വാദിക്കുന്നത് ആഗോളവൽക്കരണത്തിന്റെ യുഗം ഇത്തരം പ്രതിഭാസങ്ങളുടേതുമാണെന്നാണ്. 

മെമെകൾ അല്ലാത്ത വൈറൽ പ്രതിഭാസങ്ങളുടെ ചില ഉദാഹരണങ്ങൾ:



</doc>
<doc id="240222" url="https://ml.wikipedia.org/wiki?curid=240222" title="ഇജ്തിഹാദ്">
ഇജ്തിഹാദ്

ഇസ്ലാമിക നിയമസംഹിതയിൽ ഏതെങ്കിലുമൊരു കർമശാസ്ത്രധരണിയുടെ തത്വങ്ങളുടെ അവലംബത്തിൽ നിന്നു സ്വതന്ത്രമായി വ്യക്തിഗതമായ ശ്രമം വഴി തീരുമാനങ്ങളെടുക്കുന്ന രീതിയെയാണ് ഇജ്തിഹാദ് എന്ന് പറയുന്നത്. ഖുർആനിലും ഹദീസിലും വ്യക്തമായി പ്രതിപാദിക്കാത്ത വിഷയങ്ങളിൽ ഒരു മത പണ്ഡിതൻ സ്വന്തം അഭിപ്രായവും, തത്ത്വശാസ്ത്രപരമായ വിശകലവും ഉപയോഗിച്ച് ഒരു തീരുമാനത്തിലെത്തുന്ന രീതിയാണിത്. ഇജ്തിഹാദിൽ ഏർപ്പെടാൻ തക്കവണ്ണം ജ്ഞാനമുള്ള മത പണ്ഡിതനെ മുജ്തദീദ് എന്ന് പറയുന്നു. 


</doc>
<doc id="240239" url="https://ml.wikipedia.org/wiki?curid=240239" title="ബിനോദ് ബിഹാരി ചൗധരി">
ബിനോദ് ബിഹാരി ചൗധരി

ഇന്ത്യൻ സ്വാതന്ത്ര്യസമരത്തിലെ ഒരു പ്രധാന മുന്നേറ്റമായ ചിറ്റഗോങ് ആയുധപ്പുര ആക്രമണക്കേസിലെ നായകരിൽ ഒരാളും വിപ്ലവകാരിയുമായിരുന്നു ബിനോദ് ബിഹാരി ചൗധരി (10 ജനുവരി 1911 - 10 ഏപ്രിൽ 2013).
അഭിഭാഷകനായിരുന്ന കാമിനി കുമാർ ചൗധരിയുടെയും റോമാ റാണി ചൗധരിയുടെയും മകനായി ഇപ്പോഴത്തെ ബംഗ്ലാദേശിലെ ചിറ്റഗോങിൽ ജനിച്ചു. സ്കോളർഷിപ്പോടെ മട്രിക്കുലേഷൻ പരീക്ഷ പാസായി. സ്കൂൾ പഠനകാലത്തുതന്നെ സ്യാതന്ത്ര സമര പ്രവർത്തനങ്ങളിൽ ആകൃഷ്ടനായ ബിനോദ് ബ്രിട്ടീഷ് വിരുദ്ധ വിപ്ലവ ഗ്രൂപ്പായ ജുഗോന്തറിൽ ചേർന്നു പ്രവർത്തിച്ചു.ഇക്കാലത്താണ് ആയുധപ്പുര ആക്രമണത്തിന്റെ നായകനായിരുന്ന സ്വാതന്ത്ര്യസമരസേനാനി "മാസ്റ്റർ ദാ" (സൂര്യ സെൻ)യുടെ ഇന്ത്യൻ റിപ്പബ്ലിക്കൻ ആർമിയിൽ അംഗമാകുന്നത്. പ്രീതി ലതാ വടേദാർ, കൽപ്പന ദത്ത, കാളിപാദ ചക്രവർത്തി, അംബികാ ചക്രവർത്തി, താരകേശ്വർ ചക്രവർത്തി എന്നിവരോടൊപ്പം ചിറ്റഗോങ് ആയുധപ്പുര ആക്രമണത്തിന്റെ മുന്നണിയിലുണ്ടായിരുന്ന ഇദ്ദേഹത്തിന് ഇതിൽ കഴുത്തിന് ഗുരുതരമായി പരിക്കേറ്റു. ബ്രിട്ടീഷുകാർ രജപുത്താനയിൽ ജയിലിലാക്കി. ബിരുദ -ബിരുദാനന്ദര പഠനങ്ങളെല്ലാം തടവറയിലായിരുന്നു.പിന്നീട് നിയമത്തിൽ ബിരുദമെടുത്തു. 

സ്വാതന്ത്ര്യലബ്ദിക്കുശേഷം കിഴക്കൻ പാകിസ്താനിൽ താമസമാക്കി. 1947ൽ അദ്ദേഹം പ്രവിശ്യാ സഭയിലേക്ക് തെരഞ്ഞെടുക്കപ്പെട്ടിരുന്നു. 1954 വരെ ആ സ്ഥാനത്ത് തുടർന്നു. 1954ൽ അവിടെ നടന്ന മാതൃഭാഷാ പ്രക്ഷോഭത്തിലും 1971ൽ നടന്ന ബംഗ്ലാദേശ് വിമോചനപോരാട്ടത്തിലും സജീവമായിരുന്നു. ബംഗ്ലാദേശ് സ്വതന്ത്രമായശേഷം സർക്കാർ അദ്ദേഹത്തിന് ദേശീയ ബഹുമതി നൽകി ആദരിച്ചു. 

ഇപ്പോൾ ബംഗ്ലാദേശിന്റെ ഭാഗമായ ചിറ്റഗോങ്ങിൽ താമസിക്കുകയായിരുന്ന അദ്ദേഹത്തെ ചികിത്സയ്ക്കായി കൊൽക്കത്തയിൽ കൊണ്ടുവന്നിരുന്നു. അവിടെ വച്ചാണ് മരിച്ചത്.



</doc>
<doc id="240249" url="https://ml.wikipedia.org/wiki?curid=240249" title="സൂര്യ സെൻ">
സൂര്യ സെൻ

ബ്രിട്ടീഷുകാർ തൂക്കിലേറ്റിയ വിപ്ലവകാരിയായ ഇന്ത്യൻ സ്വാതന്ത്ര്യ സമര സേനാനിയായിരുന്നു സൂര്യ സെൻ(1894–1934). 1930 ലെ ചിറ്റഗോങ് ആയുധപ്പുര ആക്രമണക്കേസിലെ നായകനായിരുന്നു.

ചിറ്റഗോങിൽ സ്കൂൾ അധ്യാപകനായിരുന്ന രാമനിരഞ്ജൻ സെന്റെ മകനായി ജനിച്ചു. ഹറംപൂർ കോളേജിൽ ബിരുദ വിദ്യാർത്ഥിയായിരിക്കവെ സ്വാതന്ത്ര്യസമര പ്രസ്ഥാനത്തിലേക്ക് ആകർഷിക്കപ്പെട്ടു. നിസ്സഹകരണ പ്രസ്ഥാനത്തിൽ സജീവമായി. സ്കൂൾ അധ്യാപകനായിരുന്ന സൂര്യ സെൻ 'മാസ്റ്റർ ദാ' എന്ന വിളിപ്പേരിലാണ് അറിയപ്പെട്ടിരുന്നത്.. 1918 ൽ ഇന്ത്യൻ നാഷണൽ കോൺഗ്രസ്സിന്റെ ചിറ്റഗോങ് ജില്ലാ സെക്രട്ടറിയായി തെരഞ്ഞെടുക്കപ്പെട്ടു. പിന്നീട് സായുധ വിപ്ലവ പ്രവർത്തനങ്ങളിൽ ഏർപ്പെട്ടിരുന്ന അനുശീലൻ സമിതിയിൽ അംഗമായി.

ചിറ്റഗോങിലെ ആയുധപ്പുര പിടിച്ചെടുത്തശേഷം അവിടെ സ്വാതന്ത്ര്യം പ്രഖ്യാപിച്ചുകൊണ്ട് മാസ്റ്റർ ദായുടെ നേതൃത്വത്തിൽ പ്രാദേശിക വിപ്ലവ ഗവൺമെന്റ് രൂപീകരിച്ചു. എന്നാൽ, ദിവസങ്ങൾക്കുള്ളിൽ ബ്രിട്ടീഷുകാർ തിരിച്ചടിച്ചു. 

മൂന്നു വർഷത്തോളം ഒളിവിൽ കഴിഞ്ഞ മാസ്റ്ററെ ഒടുവിൽ ബ്രിട്ടീഷ് സേന പിടികൂടി, ക്രൂരമായി പീഡിപ്പിച്ചു. മുഴുവൻ പല്ലുകളും സന്ധികളും ചുറ്റികയാൽ തകർത്തിരുന്നു. ബോധമില്ലാത്ത ശരീരത്തെ 12 ജനുവരി 1934 ന് താരകേശ്വർ ദസ്തിദാറോടൊപ്പം തൂക്കിലേറ്റി.



</doc>
<doc id="240255" url="https://ml.wikipedia.org/wiki?curid=240255" title="പ്രഭാകരൻ പഴശ്ശി">
പ്രഭാകരൻ പഴശ്ശി

ആർ.കെ. പ്രഭാകരൻ എന്നാണ് ഔദ്യോഗിക നാമം. 
കണ്ണൂർ ജില്ലയിലെ പഴശ്ശിയാണ് സ്വദേശം. ഗവ.ബ്രണ്ണൻ കോളജ്, കാലിക്കറ്റ് യൂനിവേഴ്സിറ്റി കാമ്പസ്, കേരള യൂനിവേഴ്സിറ്റി കാമ്പസ് എന്നിവിടങ്ങളിൽ പഠിച്ചു. ഡോ. ദേശമംഗലം രാമകൃഷണന്റെ കീഴിൽ ഗവേഷണം ചെയ്ത് മലയാള ബാലസാഹിത്യം: കുട്ടികളുടെ മനശ്ശാസ്ത്രത്തിന്റെ അടിസ്ഥാനത്തിലുള്ള പഠനം എന്ന വിഷയത്തിൽ ഡോക്ടറേറ്റ് നേടി. പ്രൈമറി സ്കൂൾ അദ്ധ്യാപകനായി ജോലി ചെയ്ത ഇദ്ദേഹം കണ്ണൂരിലെയും കൊല്ലത്തെയും എസ്.എൻ. കോളേജുകളിൽ ലക്ചററായും റീഡറായും അസോസിയേറ്റ് പ്രൊഫസറായും ജോലി ചെയ്തിട്ടുണ്ട്. സർക്കാർ സാംസ്കാരിക പ്രസിദ്ധീകരണ വകുപ്പിൽ എഡിറ്ററായും കേരള സംഗീത നാടക അക്കാദമിയിൽ സെക്രട്ടറിയായും പ്രവർത്തിച്ചിട്ടുണ്ട്. ഇരുപതിലധികം പുസ്തകങ്ങൾ പ്രസിദ്ധീകരിച്ചിട്ടുണ്ട്. കേരള സംസ്ഥാന സാക്ഷരതാമിഷന്റെ ഡയറക്ടറായും പ്രവർത്തിച്ചിട്ടുണ്ട്‌.
യു.ജി.സി.യുടെ എമെറിറ്റസ് പ്രൊഫസറായി തെരഞ്ഞെടുക്കപ്പെട്ടു. കണ്ണൂർ യൂനിവേഴ്സിറ്റിയുടെ അംഗീകൃത ഗൈഡായിരുന്നു. സാംസ്കാരിക വകുപ്പ് മന്ത്രിയുടെ അഡീഷനൽ പ്രൈവറ്റ് സെക്രട്ടറിയായി ജോലി ചെയ്തിട്ടുണ്ട്. കേരളത്തിലെ സാംസ്കാരിക സ്ഥാപനങ്ങളെ ഏകോപിപ്പിച്ചു പ്രവർത്തിപ്പിക്കാനായി സർക്കാർ ഇയ്യിടെ രൂപീകരിച്ച സാംസ്കാരിക ഉന്നതസമിതി (Apex Council for Culture) സെക്രട്ടറിയാണിപ്പോൾ. കുചേലന്റെ കുട്ടികൾ, ഉദകമണ്ഡലം, തിരുനാവായ, പരിചിതമായ ഒരു ഗന്ധം, പോസ്റ്റ് മോഡേൺ ഹിതോപദേശ കഥകൾ (കഥകൾ), വസൂരിമാല (നോവൽ), മാജിക് മാമൻ, ചിരിക്കുന്ന പൂച്ച, മൃഗഡോക്ടർ, ദേ... പിന്നേം മൃഗഡോക്ടർ, എ.കെ.ജി യുടെ കഥ (ബാലസാഹിത്യം ), ചെറുകാടിന്റെ ലോകം, സഞ്ജയൻ: കാലത്തിന്റെ മന:സാക്ഷി (ജീവചരിത്രം), ന്യൂ ജനറേഷൻ മലയാള സിനിമ, കുട്ടികളുടെ മനസ്സും സാഹിത്യവും, പഴശ്ശിരാജ(പഠനം) ,ചെറുകാടിന്റെ സാഹിത്യ ലോകം (നിരൂപണം), മലയാള ബാലസാഹിത്യ ചരിത്രത്തിനൊരാമുഖം (സാഹിത്യചരിത്രം) എന്നിവയാണ് പ്രധാന കൃതികൾ. ചെറുകാട് അവാർഡ്, പി.ടി.ഭാസ്കരപ്പണിക്കർ അവാർഡ്, അബുദാബി ശക്തി അവാർഡ്, എസ്.ബി.ടി.അവാർഡ് തുടങ്ങിയവ ലഭിച്ചിട്ടുണ്ട്. ഭാര്യ എസ്.എൻ. കോളജദ്ധ്യാപികയായിരുന്ന ഡോ.സുജയ വി.എൻ. മക്കൾ : അതുൽ, ഡോ.അമൽ. മരുമകൾ: ഗീതു. പേരക്കിടാവ്: അദ്വിക്.

പഴശ്ശിയുടെ ബാലസാഹിത്യ കൃതികൾ

കുട്ടികളുടെ മനസ്സും ബാലസാഹിത്യവും

അബുദാബി ശക്തി അവാർഡ് 2004
പി.ടി.ഭാസ്കരപ്പണിക്കർ അവാർഡ് 2004
SBT അവാർഡ് 2010 തുടങ്ങിയവ ലഭിച്ചിട്ടുണ്ട്.


</doc>
<doc id="240263" url="https://ml.wikipedia.org/wiki?curid=240263" title="പാടാത്ത പൈങ്കിളി (ചലച്ചിത്രം)">
പാടാത്ത പൈങ്കിളി (ചലച്ചിത്രം)

മുട്ടത്തുവർക്കിയുടെ നോവലിനെ അസ്പദമാക്കി നിർമിച്ച ചലച്ചിത്രമാണ് പാടാത്ത പൈങ്കിളി. ഇതിന്റെ തിരഥയും സംഭാഷണവും മുട്ടത്തു വർക്കിതന്നെ എഴുതി. പി. സുബ്രഹ്മണ്യം സംവിധാനം നിർവഹിച്ച ഈ ചിത്രത്തിന്റെ നിർമ്മാണവും അദ്ദേഹം തന്നെ നടത്തി. ബ്രദർ ലക്ഷ്മണൻ സംഗീതസംവിധാനം നിർവഹിച്ച ഇതിന്റെ ഗാനർചന നടത്തിയത് തിരുനയ്നാർക്കുറിച്ചി മാധവൻ നായരാണ്. മെരിലാൻഡ് സ്റ്റുഡിയോയിൽ ചിത്രീകരിച്ച ഈ ചിത്രം 1957 മാർച്ച് 23-ന് പ്രദർശനം തുടങ്ങി.
പ്രേം നസീർമിസ് കുമാരിശാന്തി<br>ടി.എസ്. മുത്തയ്യ<br>എസ്.പി. പിള്ള<br>ബഹദൂർ<br>ടി.എൻ. ഗോപിനാഥൻ നായർ<br>പി.എ.ലത്തീഫ്<br>വാണക്കുറ്റി<br>ആറന്മുള പൊന്നമ്മ<br>പങ്കജവല്ലി

സി.എസ്. രാധാദേവി<br>കമുകറ പുരുഷോത്തമൻ<br>മെഹബൂബ്<br>പി. ഗംഗാധരൻ നായർ<br>പി. ലീല<br>ശാന്ത പി. നായർ



</doc>
<doc id="240278" url="https://ml.wikipedia.org/wiki?curid=240278" title="പെരിയത്തിൽ">
പെരിയത്തിൽ

കേരളത്തിലെ കണ്ണൂർ ജില്ലയിലെ കീഴൂർ ചാവശ്ശേരി ഗ്രാമപഞ്ചായത്തിലെ ഒരു ഗ്രാമമാണ് പെരിയത്തിൽ. പഴശ്ശി പദ്ധതിയുടെ ഒരു കിലോമീറ്റർ മാറിയാണ് ഈ ഗ്രാമം സ്ഥിതി ചെയ്യുന്നത്. പെരു വിത്ത് നടുന്ന പ്രദേശം ആയത് കൊണ്ടാണ് ഈ പ്രദേശത്തിന് ആ പേര് ലഭിച്ചത് എന്ന് പഴമക്കാർ പറയുന്നു.


</doc>
<doc id="240280" url="https://ml.wikipedia.org/wiki?curid=240280" title="ദി മൗസ്ട്രാപ്">
ദി മൗസ്ട്രാപ്

അഗതാ ക്രിസ്റ്റിയുടെ അപസർപ്പക നാടകമാണ് ദി മൗസ്ട്രാപ്. 1952 മുതൽ തുടർച്ചയായി ഈ നാടകം കളിക്കുന്നു. 2012 നവംബർ 18 വരെ നാടകം 25000 അരങ്ങുകൾ കളിച്ചു. 

ക്വീൻ മേരിയുടെ 80-ആം ജന്മദിന സമ്മാനമായി ബി.ബി.സി. റേഡിയോയിലാണ് 1947-ൽ ആദ്യമായി നാടകം പ്രക്ഷേപണം ചെയ്തത്. "ത്രീ ബ്ലൈൻഡ് മൈസ്" എന്ന പേരിൽ അര മണിക്കൂർ ദൈർഘ്യമുള്ളതായിരുന്നു നാടകം. അരങ്ങിൽ അവതരിപ്പിക്കാനായാണ് നാടകത്തിന്റെ പേര് മൗസ്ട്രാപ് എന്നാക്കി മാറ്റിയത്. നാടകത്തിന്റെ ലാഭവിഹിത അവകാശം അഗത ഒൻപതു വയസ് പ്രായമുള്ള കൊച്ചുമകനു സമ്മാനമായി നൽകി. 1974-ലെ വാർഷികവിരുന്നിലാണ് അഗത അവസാനമായി പൊതുവേദിയിൽ പ്രത്യക്ഷപ്പെട്ടത്. 

1973 മുതലാണ് നാടകം സെന്റ് മാർട്ടിൻസ് തിയേറ്ററിൽ പ്രദർശനം ആരംഭിച്ചത്. നാടകം ഇപ്പോഴും തുടർച്ചയായി ഇവിടെ കളി തുടരുന്നു. പ്രതിവർഷം അഭിനേതാക്കൾ മാറും. നെരിപ്പോടിനു മുകളിലുള്ള ഘടികാരം മാത്രമാണ് 1952-ലേതായുള്ള ഏക അവശിഷ്ടം. "ഘാതകൻ ആരെന്ന് നാടകം കാണാത്ത ആരോടും പറയരുതേ! " എന്ന അഭ്യർഥനയുമായാണ് നാടകം അവസാനിക്കൂന്നത്. പരമ്പരാഗതമായ ഈ ആചാരം ഇന്നും തുടരുന്നു. ആഴ്ചയിൽ എട്ടു കളികൾ വീതമാണ് കളിക്കുന്നത്.



</doc>
<doc id="240283" url="https://ml.wikipedia.org/wiki?curid=240283" title="ബേദബ്രത പെയിൻ">
ബേദബ്രത പെയിൻ

പ്രമുഖനായ ചലച്ചിത്രസംവിധായനാണ് ബേദബ്രത പെയിൻ(27 മാർച്ച് 1963). നാസയിലെ ശാസ്ത്രഞ്ജനായിരുന്ന ബേദോ ഡിജിറ്റൽ ക്യാറകളിലുള്ള സീമോസ് സെൻസർ കണ്ടെത്തുന്ന ടീമിൽ പ്രധാന പങ്ക് വഹിച്ചു. വിവിധ കണ്ടുപിടിത്തങ്ങൾക്കുള്ള എൺപത്തിയേഴ് പേറ്റൻറുകൾ അദ്ദേഹത്തിന്റെ പേരിലുണ്ട്. 2012 ലെ നവാഗത സംവിധായകനുള്ള ഇന്ദിരാഗാന്ധി പുരസ്കാരത്തിന് ഇദ്ദേഹത്തിന്റെ ചിറ്റഗോങ് എന്ന സിനിമ അർഹമായി.
ഖരഖ്പൂർ ഐ.ഐ.ടി.യിൽ ഇലക്‌ട്രോണിക്സ് പഠിച്ച വേദവൃത പൈൻ സ്‌കോളർഷിപ്പോടെ ഉന്നത പഠനത്തിന് കൊളംബിയ സർവകലാശാലയിലേക്ക് പോയി. അവിടെ അപ്ലൈഡ് ഫിസിക്സിൽ മാസ്‌റ്റേഴ്സ് ബിരുദവും പിഎച്ച്ഡിയും എടുത്തു നാസയിൽ ശാസ്ത്രജ്ഞനായി. ഡിജിറ്റൽ ക്യാമറയിൽ പിക്സൽ അടിസ്ഥാനമുപയോഗിച്ച് നടത്തുന്ന ഗവേഷണങ്ങളാണ് വേദവൃതയെ ശ്രദ്ധേയനാക്കിയത്.
1990 ൽ തന്റെ നാലു സുഹൃത്തുക്കളോടൊപ്പം വേദോ ആവിഷ്കരിച്ച ആക്ടീവ് പിക്സൽ സെൻസർ എന്ന സാങ്കേതിക വിദ്യ ഉപയോഗിച്ചാണ് ലോകത്തിലെ ഏറ്റവും ചെറിയ ക്യാമറ നിർമ്മിച്ചിട്ടുള്ളത്. മൊബൈൽ ഫോണിൽ മുതൽ, മൂവി ക്യാമറയിലും(റെഡ് സിനിമയിൽ ഉപയോഗിച്ച പോലെയുള്ള ക്യാമറകൾ), നാസ ബഹിരാകാശ ടെലിസ്‌കോപ്പിലും വരെ ഈ ഡിജിറ്റൽ ക്യാമറ ഉപയോഗിക്കുന്നുണ്ട്.

നാസയിലെ ഉദ്യോഗം രാജി വച്ചു സിനിമാ രംഗത്തിറങ്ങി.


</doc>
<doc id="240293" url="https://ml.wikipedia.org/wiki?curid=240293" title="ചിറ്റഗോങ് (ചലച്ചിത്രം)">
ചിറ്റഗോങ് (ചലച്ചിത്രം)

ഇന്ത്യൻ സ്വാതന്ത്ര്യ സമരത്തിലെ സുപ്രധാന മുന്നേറ്റമായ ചിറ്റഗോങ് കലാപത്തെക്കുറിച്ചാണീ സിനിമ. 'മാസ്റ്റർ ദാ' സൂര്യ സെന്നിന്റെ നേതൃത്ത്വത്തിൽ നടന്ന 1930 ലെ കലാപത്തിൽ നിരവധി സമര സേനാനികൾ കൊല്ലപ്പെട്ടിരുന്നു. സൂര്യ സെന്നെ തൂക്കിലേറ്റുകയാണുണ്ടായത്.




</doc>
<doc id="240296" url="https://ml.wikipedia.org/wiki?curid=240296" title="മൗസ്ഹണ്ട്">
മൗസ്ഹണ്ട്

1997-ൽ പുറത്തിറങ്ങിയ ഒരു അമേരിക്കൻ കോമഡി ചലച്ചിത്രം ആണ് മൗസ്ഹണ്ട് . ഗോരേ വെർബിംസികി ആണ് ഇതിന്റെ സംവിധാനം നിർവഹിച്ചിരികുന്നത് . വില്യം ഹികീ മരണത്തിനു മുൻപ്പ് അഭിനയിച്ച അവസാന ചലച്ചിത്രം ആണ് ഇത്. 

അച്ഛന്റെ മരണ ശേഷം ഉള്ള വില്ല്പത്രം പ്രകാരം കൂടുംബ സ്വത്തായ നൂൽ നിർമ്മാണ ഫാക്ടറി നടത്തുന്ന രണ്ടു മക്കളുടെയും , ഒസ്യത്ത് പ്രകാരം തന്നെ കിട്ടിയ കുടുംബ വീട്ടിൽ സ്ഥിര താമസം ഉള്ള ചുണ്ടെലിയുടെയും കഥ പറയുന്നു.


</doc>
<doc id="240304" url="https://ml.wikipedia.org/wiki?curid=240304" title="2009 ജൂണിൽ വാഷിംഗ്ടണിൽ നടന്ന മെട്രോ ട്രെയിൻ കൂട്ടിമുട്ടൽ">
2009 ജൂണിൽ വാഷിംഗ്ടണിൽ നടന്ന മെട്രോ ട്രെയിൻ കൂട്ടിമുട്ടൽ

രണ്ടു മെട്രോ ട്രെയിനുകൾ തമ്മിൽ 2009 ജൂണിൽ വാഷിങ്ടൺ, ഡി.സിയിൽ വച്ച് കൂട്ടിമുട്ടുകയുണ്ടായി. രണ്ടു ട്രെയിനുകളൂം തെക്കോട്ട് യാത്ര ചെയ്യുകയായിരുന്നു. മുന്നിലുണ്ടായിരുന്ന നിറുത്തിയിട്ടിരുന്ന ട്രെയിനിൽ മറ്റൊരു ട്രെയിൻ വന്നിടിക്കുകയായിരുന്നു. ട്രെയിൻ നിയന്ത്രിച്ചിരുന്നയാളും എട്ട് യാത്രക്കാരും മരിച്ചു. വാഷിംഗ്ടൺ മെട്രോയിൽ ഏറ്റവും കൂടുതൽ ആൾക്കാർ മരിക്കാനിടയാക്കിയ അപകടമായിരുന്നു ഇത്. രക്ഷപെട്ട പലരും മണിക്കൂറുകളോളം ട്രെയിനുകൾക്കുള്ളിൽ കുടുങ്ങിക്കിടക്കുകയായിരുന്നു. ഏകദേശം 80 പേർക്ക് പരിക്കുപറ്റുകയുണ്ടായി. 

ജൂൺ പതിനേഴിന് പാളത്തിലെ ഒരു സർക്യൂട്ട് മാറ്റിവയ്ക്കപ്പെടുകയുണ്ടായി. ഇത് സിഗ്നൽ സംവിധാന‌ത്തിലുണ്ടാക്കിയ തകരാറാണ് ഇതിനു കാരണം. 




</doc>
<doc id="240309" url="https://ml.wikipedia.org/wiki?curid=240309" title="അദർ ബുക്സ്">
അദർ ബുക്സ്

കോഴിക്കോട് ആസ്ഥാനമായി 2003-ൽ ആരംഭിച്ച ഒരു സ്വതന്ത്ര പുസ്തക പ്രസാധന, വിതരണസ്ഥാപനമാണ് അദർബുക്സ്. കീഴാളരാഷ്ട്രീയം, ജാതി, ഇസ്ലാം എന്നിവയെ സംബന്ധിച്ച് സമകാലികവ്യവഹാരങ്ങളെ വിപുലപ്പെടുത്തുന്ന വിധം, സമാന്തര, വിമർശന പരിപ്രേക്ഷ്യങ്ങളുള്ള പുസ്തകങ്ങൾ പ്രസിദ്ധീകരിക്കുകയും വിതരണം ചെയ്യുകയും ചെയ്യുന്ന അദർ ബുക്സ് സർവകലാശാല വിദ്യാർത്ഥികൾ, അദ്ധ്യാപകർ, വായനക്കാർ എന്നിവരുടെ കൂട്ടായ്മയാണ്. 

ശൈഖ് സൈനുദ്ധീൻ മഖ്ദൂമിന്റെ തുഹ്ഫത്തുൽ മുജാഹിദീൻ, ഡോ. അജയ് ശേഖർ രചിച്ച "സഹോദരൻ അയ്യപ്പൻ: ടുവാഡ്‌സ് എ ഡെമോക്രാറ്റിക് ഫ്യൂചർ: ലൈഫ് ആൻഡ് സെലക്ടഡ് വർക്‌സ്," ഫ്രഞ്ചു ചരിത്രകാരൻ ജെ.ബി.പി മോർ രചിച്ച "ഒറിജിൻ ആൻഡ് ഏർളി ഹിസ്റ്ററി ഓഫ് ദി മുസ്ലിംസ് ഓഫ് കേരളം," മലബാറിലെ വിവിധ ഗോത്രവർഗങ്ങൾക്കിടയിലെ മരണാനന്തര ചടങ്ങുകളെയും ആചാരങ്ങളെയും പഠനവിധേയമാക്കി മഞ്ജുള പൊയിൽ രചിച്ച "ഹോമേജ് ടു ദി ഡിപാർടഡ്," സയ്യിദ് മുഹമ്മദ് ഹുസൈൻ നൈനാർ രചിച്ച "അറബ് ജോഗ്രഫേർസ് നോളജ് ഓഫ് സതേൺ ഇന്ത്യ", എ.കെ. അബ്ദുൾ മജീദ് രചിച്ച "ജിന്ന വ്യക്തിയും രാഷ്ട്രീയവും" എന്നിവ അദർ ബുക്സ് പ്രസിദ്ധീകരിച്ച ചില പുസ്തകങ്ങളിൽ പെടുന്നു. സമകാലിക ഇസ്ലാമിക വ്യവഹാരങ്ങളിൽ വരുന്ന ആമിനാ വദൂദിന്റെ ഖുർആൻ ആന്റ് വിമൺ, സിയാവുദ്ധീൻ സർദാറിന്റെ ഡെസ്പറേട്ലി സീകിംഗ് പാരഡൈസ്, മാർടിൻ ലിംഗ്സ്ന്റെ മുഹമ്മദ് എന്നീ പുസ്തകങ്ങൾ അദർ ബുക്സ് മലയാളത്തിലേക്ക് വിവർത്തനം ചെയ്ത് പ്രസിദ്ധീകരിച്ചു.

ഓക്സ്ഫോഡ് യൂണിവേഴ്സിറ്റി പ്രെസ്സ്, ഗ്രാന്റ് ബുക്സ്, ഓറിയന്റ് ബ്ലാക്ക് സ്വാൻ തുടങ്ങിയ പ്രസാധകരുമായി അദർ ബുക്സ് കരാറിലേർപ്പെട്ടിട്ടുണ്ട്.

അക്കാദമികവും സാമൂഹികവുമായി പ്രാധാന്യമുള്ള വിഷയങ്ങളെ വിദ്യാർഥി സമൂഹത്തിന് ആഴത്തിൽ പരിചയപ്പെടുത്തുന്ന ശിൽപശാലകൾ അദർബുക്‌സ് സംഘടിപ്പിക്കാറുണ്ട്. ദെറീദ – ഡികൺസ്ട്രക്ഷൻ എന്ന വിഷയത്തെക്കുറിച്ച് ജനുവരി 26, 2015ൽ നടന്ന ശിൽപശാല ഡോ.പി.കെ. പോക്കർ, ഡോ. വി. സി. ഹാരിസ് എന്നിവർ നയിച്ചു. ജാതിയുടെ സമഗ്ര ദൃശ്യത (The Omnipresence of Cast) എന്ന ശിൽപശാല 2015, മാർച്ച് 21ന് പ്രൊഫ. കാഞ്ച ഇലയ, ഡോ. എം. ബി. മനോജ് എന്നിവർ നയിച്ചു.

പുറത്തിറക്കുന്ന പുസ്തകങ്ങളുമായി ബന്ധപ്പെട്ട പ്രഭാഷണങ്ങളും ചർച്ചകളും അദർബുക്‌സ് സംഘടിപ്പിക്കാറുണ്ട്. ആമിനാവദൂദ്, സൂസൻ നഥാൻ, ആങ് സ്വീചായ്, പ്രൊഫ. യൂ. ആർ. ആനന്തമൂർത്തി, ഡോ. ജോസ് അബ്രാഹാം, ശൈഖ് നിനോവി, ഇദ്രീസ് മോയേസ്, ഡോ. ഉമർ ഫാറൂഖ് അബ്ദുല്ല, എസ്. കെ. ബിശ്വാസ്, വി. ടി. രാജശേഖർ, എ. സുജനപാൽ, റോളണ്ട് ഇ. മില്ലർ, പ്രൊഫ. ഇശ്ത്വാൻ പെർസെൽ, അബ്ദുസമദ് സമദാനി, അബ്ദുസലാം പുത്ത്‌ഗെ, പോൾ സക്കറിയ, ബി. ആർ. പി. ബാസ്ക്കർ, ജെ. ദേവിക, ഡോ. അശ്‌റഫ് കടക്കൽ, മുട്ടാണിശേരിയിൽ കോയക്കുട്ടി മൗലവി, രാഘവൻ അത്തോളി, കെ..കെ കൊച്ച്, ജസ്റ്റിസ്. സുകുമാരൻ, ദലിത് ബന്ധു എൻ. കെ ജോസ്, കോമ്പൈ അൻവർ തുടങ്ങി നിരവധി പ്രമുഖർ പല വേദികളിലായി അദർബുക്‌സിന്റെ അതിഥികളായിട്ടുണ്ട്. കോഴിക്കോട്, എറണാകുളം, തിരുവനന്തപുരം, മാഹി, കണ്ണൂർ, ബാംഗ്ലൂർ, ഷാർജ, ദോഹ എന്നിവിടങ്ങളിൽ അദർബുക്‌സിന്റെ പുസ്തക പ്രകാശനങ്ങൾ നടന്നിട്ടുണ്ട്.


</doc>
<doc id="240315" url="https://ml.wikipedia.org/wiki?curid=240315" title="പി.ബി. ശ്രീനിവാസ്">
പി.ബി. ശ്രീനിവാസ്

പ്രമുഖ ചലച്ചിത്രപിന്നണി കവിയും സംഗീത പണ്ഡിതനും ഗായകനുമായിരുന്നു പി.ബി. ശ്രീനിവാസ് (22 സെപ്റ്റംബർ 1930 - 14 ഏപ്രിൽ 2013).തെലുങ്ക്, ഹിന്ദി, കന്നഡ, തമിഴ്, മലയാളം എന്നീ ഭാഷകളിൽ നിരവധി ചലച്ചിത്രഗാനങ്ങൾ ഗാനങ്ങളാലപിച്ചിട്ടുണ്ട്. സിനിമാരംഗത്തുനിന്ന് പിൻവാങ്ങിയശേഷവും സംഗീത ഗവേഷണപഠനങ്ങളിൽ സജീവമായിരുന്നു. 
ആന്ധ്രാപ്രദേശിലെ ഈസ്റ്റ് ഗോദാവരി ജില്ലയിലുള്ള കാക്കിനാഡയിലെ ഒരു സാധാരണകുടുബത്തിൽ പി.ബി. ഫണീന്ദ്രസ്വാമിയുടേയും ശേഷഗിരി അമ്മാളിന്റെയും മകനായി ജനിച്ചു. ഡിഗ്രിയും ഹിന്ദി വിശാരദും കഴിഞ്ഞ് ചലച്ചിത്രസംഗീത രംഗത്തേക്ക് തിരിഞ്ഞു. 1961 ൽ എ.വി.എം. 'പാവമന്നിപ്പ്' എന്ന പടത്തിൽ പാടിയ 'കാലങ്ങളിൽ അവൾ വസന്തം...'എന്ന ഗാനം സുപ്പർഹിറ്റായി. പി.ബി.എസ്സിന്റെ ഹിറ്റുപാട്ടുകളുടെ മുഖ്യശില്പികൾ എം.എസ്. വിശ്വനാഥൻ-രാമമൂർത്തി ടീം ആയിരുന്നു. സിനിമാഗാനങ്ങൾക്കൊപ്പം ഭക്തിഗാനരംഗത്തും അദ്ദേഹം ശ്രദ്ധേയനായി.

'നവനീതസുധ' എന്ന പുതിയൊരു രാഗംതന്നെ അദ്ദേഹം ഉണ്ടാക്കിയെടുത്തു. എട്ടു ഭാഷകളിൽ പ്രാവീണ്യമുള്ള അദ്ദേഹം വിവിധ ഭാഷകളിൽ നൂറുകണക്കിന്കവിതകളും ഗസലുകളും എഴുതിയിട്ടുണ്ട്. 2013 ഏപ്രിൽ 14-ന് ചെന്നൈയിലെ വസതിയിൽ വച്ച് ഹൃദയാഘാതം പിടിപെട്ട് അന്തരിച്ചു. ഭാര്യയും അഞ്ചുമക്കളുമുണ്ട്.

1954 ൽ പുത്രധർമ്മം എന്ന ചിത്രത്തിൽ പാടിക്കൊണ്ടാണ് അദ്ദേഹം മലയാളത്തിൽ എത്തിയത്. നിണമണിഞ്ഞ കാല്പാടുകൾ എന്ന ചിത്രത്തിൽ പാടിയ 'മാമലകൾക്കപ്പുറത്ത് മരതകപട്ടുടുത്ത് മലയാളമെന്നൊരു നാടുണ്ട്...' എന്ന ഗാനമാണ് ശ്രീനിവാസിനെ മലയാളത്തിൽ ശ്രദ്ധേയനാക്കിയത്.. 

1982-ൽ പുറത്തിറങ്ങിയ 'തടാകം', 1990-ൽ പുറത്തിറങ്ങിയ 'ഇന്ദ്രജാലം ' എന്നീ ചിത്രങ്ങൾക്കുവേണ്ടി അദ്ദേഹം ഗാനരചന നിർവഹിച്ചിട്ടുണ്ട്. ഇരു ചിത്രങ്ങളിലെയും ഹിന്ദി ഗാനങ്ങൾ അദ്ദേഹം രചിച്ചവയാണ്.



</doc>
<doc id="240319" url="https://ml.wikipedia.org/wiki?curid=240319" title="കേരളത്തിലെ ഇടതുപക്ഷതൊഴിലാളിപ്രസ്ഥാനങ്ങളുടെ ചരിത്രം">
കേരളത്തിലെ ഇടതുപക്ഷതൊഴിലാളിപ്രസ്ഥാനങ്ങളുടെ ചരിത്രം

കേരളത്തിലെ തൊഴിലാളിപ്രസ്ഥാനങ്ങളുടെ രേഖപ്പെടുത്തപ്പെട്ട ചരിത്രം 1928 ഓടുകൂടിയാണ് തുടങ്ങുന്നത്. 1928 ൽ നടന്ന ദക്ഷിണേന്ത്യൻ റയിൽവേ തൊഴിലാളി പണിമുടക്കോടുകൂടിയാണ് കേരളത്തിലെ തൊഴിലാളി പ്രസ്ഥാനം വളരാനും അവകാശങ്ങൾക്കു വേണ്ടി പോരാടാനും തുടങ്ങിയത്. ഭാരതസേവാസംഘം നേതാക്കളായിരുന്ന വി.ആർ.നായനാരും, സൂര്യനാരായണ റാവുവും ആണ് മലബാറിലെ തൊഴിലാളി പ്രസ്ഥാനത്തിനു തുടക്കമിടുന്നത്. തൊഴിലാളികളുടെ നേരെ നടക്കുന്ന അതിക്രമത്തിനും, അന്യായമായി പിരിച്ചുവിടലിനുമെതിരേയായിരുന്നു ഈ പ്രസ്ഥാനം നിലകൊണ്ടിരുന്നു, അതല്ലാതെ അതിനു വേറൊരു ലക്ഷ്യങ്ങൾ ഒന്നും തന്നെ ഉണ്ടായിരുന്നില്ല.

1930-33 കാലഘട്ടത്തിൽ കേരളത്തിലങ്ങിങ്ങായി ഒറ്റപ്പെട്ട് തൊഴിലാളി മുന്നേറ്റങ്ങൾ ഉണ്ടായിരുന്നുവെങ്കിലും, അതൊരു മഹാപ്രസ്ഥാനത്തിലേക്കൊന്നും വളർന്നില്ലായിരുന്നു. ഒന്നുകിൽ മുതലാളിമാരാൽ അടിച്ചമർത്തപ്പെട്ടു, അല്ലെങ്കിൽ അവരോട് സന്ധിയായോ കീഴടങ്ങിയോ അവസാനിപ്പിക്കപ്പെട്ടു. കേരളത്തിൽ തൊഴിലാളി പ്രസ്ഥാനങ്ങൾ വളർച്ച കൈവരിച്ചതിന് അക്കാലത്തെ കമ്മ്യൂണിസ്റ്റ് നേതാക്കൾ സുപ്രധാനമായ പങ്കു വഹിച്ചിട്ടുണ്ട്. 
ബ്രിട്ടീഷ് സർക്കാരിനെതിരായ സമരങ്ങൾ ഏകോപിപ്പിച്ച് ഒരു കുടക്കീഴിൽ കൊണ്ടു വരണമെന്ന ആശയം ആദ്യം ഉണ്ടായത് കമ്മ്യൂണിസ്റ്റ് നേതാവായ പി. കൃഷ്ണപിള്ളക്കാണ്. ജയിലിലായിരുന്ന സമയത്ത് ഇതിനെക്കുറിച്ച് മികച്ച ഒരു സംഘാടകനായ കൃഷ്ണപിള്ളക്ക് വ്യക്തമായ ഒരു പദ്ധതിയുണ്ടായിരുന്നു. 1934 ൽ അദ്ദേഹം ജയിലിൽ നിന്നും പുറത്തു വന്ന സമയത്ത് പതിനേഴോളം പേരെ സംഘടിപ്പിച്ച് കാലിക്കറ്റ് ലേബർ യൂണിയൻ സ്ഥാപിച്ചു. തുടക്കത്തിൽ ഈ സംഘടനയിൽ ചേരാൻ ആളുകൾ തയ്യാറായിരുന്നില്ലെന്നു മാത്രമല്ല കൃഷ്ണപിള്ളയെ പരിഹസിക്കുകയും ചെയ്തിരുന്നു. എന്നാൽ ഇത്തരം തിരിച്ചടികളിലൊന്നും തളരാത്ത കൃഷ്ണപിള്ള ലേബർ യൂണിയൻ സംഘടിപ്പിക്കുക തന്നെ ചെയ്തു. സംഘടനയുടെ തുടക്കത്തിൽ എല്ലാ വ്യവസായങ്ങളിലുമുള്ള ആളുകളെ അംഗങ്ങളായി ചേർത്തിരുന്നുവെങ്കിലും, പിന്നീട് ഓരോ പ്രത്യേക വ്യവസായത്തിനും അവരുടേതായ സംഘടന കെട്ടിപ്പടുക്കാൻ തുടങ്ങി.

തിരുവണ്ണൂരിലെ കോട്ടൺ മിൽ തൊഴിലാളികളെ ഒരു സംഘടിത ശക്തിയാക്കിമാറ്റിയത് കൃഷ്ണപിള്ളയും, എ.കെ. ഗോപാലനും ചെയ്ത കഠിന പരിശ്രമമാണ്. തുടക്കത്തിൽ തൊഴിലാളികൾ ഇവരോട് ശത്രുക്കളോടെന്ന പോലെ പെരുമാറിയിരുന്നു. എന്നാൽ ഇത്തരം കാര്യങ്ങളിലൊന്നും നിരാശരാവാതെ അവർ ഫാക്ടറി മുതലാളിമാർ തൊഴിലാളികളോട് ചെയ്യുന്ന ക്രൂരതയെ വസ്തുതകൾ സഹിതം വിശദീകരിച്ചു. കോട്ടൺ മിൽ വർക്കേഴ്സ് യൂണിയൻ എന്ന പേരിൽ സംഘടന തുടങ്ങുകയും ഏതാണ്ട് എഴുപത്തഞ്ചു ശതമാനത്തോളം ആളുകൾ അതിൽ ചേരുകയും ചെയ്തു.
ഫാക്ടറി തൊഴിലാളികളുടെ പ്രവർത്തന സമയം ആഴ്ചയിൽ 54 മണിക്കൂറായി നിജപ്പെടുത്തിക്കൊണ്ട് ഒരു നിയമം നിലവിൽ വന്നു. 1922 ലെ ഇന്ത്യൻ ഫാക്ടറീസ് ആക്ട് പ്രകാരം തൊഴിലാളികളുടെ ജോലി സമയം ആഴ്ചയിൽ അറുപതു മണിക്കൂറും, ഞായറാഴ്ച അവധി ദിവസവുമായിരുന്നു. എന്നാൽ പുതിയ നിയമത്തിൽ ജോലിക്കാരുടെ സമയം കൃത്യമായി പറഞ്ഞിരുന്നില്ല. അതുകൊണ്ട് മുതലാളിമാർ തൊഴിലാളികളെക്കൊണ്ട് അവർക്കു തോന്നുന്ന പോലെ പണിയെടുപ്പിച്ചു. പ്രതിദിനം പത്തുമണിക്കൂർ വീതം അമ്പതു മണിക്കൂറും, ആറാമത്തെ ദിവസം നാലു മണിക്കൂറും പണിയെടുപ്പിച്ച് തൊഴിലാളികൾക്ക് അര ദിവസത്തെ കൂലി നഷ്ടമാക്കി. ജോലി സമയം ദിനം പ്രതി ഒമ്പതു മണിക്കൂറാക്കി നിജപ്പെടുത്താനായി കമ്പനി ഉടമസ്ഥരോട് ആവശ്യപ്പെടാൻ തൊഴിലാളികളുടെ യോഗം തീരുമാനിച്ചു.

1935 ജനുവരി 4ന് കെ.കേളപ്പന്റെ നേതൃത്വത്തിൽ ഫാറോക്കിലെ ഓട്ടു കമ്പനി തൊഴിലാളികളുടെ ഒരു സംഘടന രൂപീകരിക്കുകയുണ്ടായി.ഏതാണ്ട് ഒന്നരക്കൊല്ലക്കാലത്തോളമുള്ള പ്രയത്നത്തിന്റെ ഫലമായാണ് ഈ സംഘടന രൂപംകൊണ്ടത്. സംഘടന ആരംഭിച്ച് ചുരുങ്ങിയ ദിവസങ്ങൾ കൊണ്ടു തന്നെ ഏതാണ്ട് നാനൂറോളം ആളുകൾ സംഘടനയിൽ അംഗങ്ങളായി ചേർന്നു. എല്ലായിടത്തുമെന്നപോലെ ഇവിടേയും സംഘാടകർക്ക് കടുത്ത എതിർപ്പു തൊഴിലാളികളിൽ നിന്നു തന്നെ നേരിടേണ്ടി വന്നു. ആളുകളെ ഉപദ്രവിക്കാൻ നടക്കുന്നവരെന്നായിരുന്നു ആദ്യം തൊഴിലാളികൾ തന്നെ യൂണിയൻ സംഘാടകരായ കൃഷ്ണപിള്ളയേയും, എ.കെ.ഗോപാലനേയും കുറിച്ചു പറഞ്ഞിരുന്നത്. തിരുവണ്ണൂരിലെ സമരത്തിലൂടെ നേടിയെടുത്ത അവകാശം ഫറോക്കിലും ആവർത്തിക്കണം എന്നതായിരുന്നു നേതാക്കളുടെ ആഗ്രഹം. ദിനംപ്രതി ഒമ്പതു മണിക്കൂർ വെച്ച്, ആഴ്ചയിൽ 54 മണിക്കൂർ എന്നതായിരുന്നു തൊഴിലാളികളുടെ ആവശ്യം. തിരുവണ്ണൂരിൽ നിന്നും വ്യത്യസ്തമായി ഇവിടെ മുതലാളിമാർ തൊഴിലാളികളെ ഉപദ്രവിക്കാൻ തുടങ്ങി, കൂടാതെ കാരണമില്ലാതെ തൊഴിലാളികളെ പിരിച്ചുവിടാനും തുടങ്ങി.

തൊഴിലാളികൾക്ക് സമ്മേളനം നടത്തുവാനുള്ള എല്ലാ സാഹചര്യങ്ങളും മുതലാളിമാർ പോലീസിനെകൊണ്ട് ഇല്ലാതാക്കി. മാത്രവുമല്ല, നേതൃത്വം വഹിച്ചിരുന്ന കൃഷ്ണപിള്ളക്ക് ഫറോക്കിൽ നിരോധനാജ്ഞയും പുറപ്പെടുവിച്ചു. ഇതുകൊണ്ടൊന്നും തൊഴിലാളികളുടെ വിപ്ലവവീര്യത്തെ തളർത്താൻ കഴിഞ്ഞില്ല. ഫറോക്കിലെ ഓട്ടു കമ്പനിതൊഴിലാളികൾ മാർച്ച് നാലാം തീയതി മുതൽ പണിമുടക്കാരംഭിക്കുകയാണെന്ന് അവിടെ കൂടിയ തൊഴിലാളികളുടെ യോഗത്തിൽ കൃഷ്ണപിള്ള പ്രഖ്യാപിച്ചു. ഫാറോക്കിലെ സമരം നേതൃത്വം വിചാരിച്ചപോലെ മുന്നോട്ടു കൊണ്ടുപോകാൻ കഴിഞ്ഞില്ല. സമരം ഒത്തുതീപ്പാക്കുന്നതിനു വേണ്ടി മുതലാളിമാർ പലതവണ ശ്രമിച്ചുവെങ്കിലും ആത്മാഭിമാനമുള്ള തൊഴിലാളികൾ അനുരഞ്ജനത്തിനു തയ്യാറായിരുന്നില്ല. പണിമുടക്കു നീണ്ടുപോയി, ചുരുക്കം ചില തൊഴിലാളികൾ പണിമുടക്കവസാനിപ്പിച്ച് ജോലിക്കു കയറി, എന്നാൽ ഭൂരിഭാഗം തൊഴിലാളികളും ജോലിക്കു ചെല്ലാൻ കൂട്ടാക്കാതെ മറ്റു തൊഴിലുകൾ അന്വേഷിച്ചു പോയി. കുറേയധികം തൊഴിലാളികൾ ദാരിദ്ര്യത്തിലായി. കൂടുതൽ ആളുകളും വർഗ്ഗബോധമോ സംഘടനാ ചിന്തയോ ഇല്ലാത്തവരായിരുന്നു. പണിമുടക്ക് പരാജയത്തിലേക്കെത്തിച്ചേർന്നു.

മലബാറിലും, തിരുവിതാംകൂറിലും തൊഴിലാളി പ്രസ്ഥാനങ്ങൾ ജീവൻ വെച്ചു വരുന്ന കാലഘട്ടത്തിൽ ഇവരെയെല്ലാം ഒരുമിച്ചു ചേർത്ത് ഒരു തൊഴിലാളി സമ്മേളനം സംഘടിപ്പിക്കാം എന്ന ആശയം കൃഷ്ണപിള്ളയുടേതായിരുന്നു. 1935 മെയ് 26 ന് കോഴിക്കോടു വെച്ച് ആദ്യത്തെ അഖില കേരള തൊഴിലാളി സമ്മേളനം നടന്നു. തൊഴിലാളിസമുദായത്തിൽ നിലവിലിരുക്കുന്ന അസമത്വത്തിനെതിരേ ഒരുമിച്ചു ചേർന്നു നിന്നു പോരാടാൻ സമ്മേളനം തൊഴിലാളികളോട് ആഹ്വാനം ചെയ്തു. തൊഴിലാളികളുടെ അവകാശങ്ങൾ നേടിയെടുക്കുന്നതിനായുള്ള പതിനഞ്ച് പ്രമേയങ്ങൾ യാതൊരു എതിർപ്പുമില്ലാതെ സമ്മേളനം പാസ്സാക്കുകയുണ്ടായി. സമ്മേളനത്തിനവസാനം പി. കൃഷ്ണപിള്ള സെക്രട്ടറിയായി ഒരു കേരളസംസ്ഥാന കമ്മറ്റിയെ തിരഞ്ഞെടുക്കുകയുണ്ടായി.

വളരെയധികം കഷ്ടതകളും, ദുരിതങ്ങളും അനുഭവിക്കുന്ന ഒരു വിഭാഗം തൊഴിലാളികളായിരുന്നു കണ്ണൂരിലേയും, തലശ്ശേരിയിലേയും ബീഡി തൊഴിലാളികൾ. ആഴ്ചയിൽ ഒരു ദിവസം പോലും അവധിയില്ലാതെ രാവിലെ മുതൽ രാത്രി പത്തു മണി വരെ ജോലി ചെയ്യണം. ആയിരം ബീഡിക്ക് നാലുമുതൽ ആറണ വരെയായിരുന്നു കൂലി. ഇതു തന്നെ പലപ്പോഴും മുഴുവനായും നൽകിയിരുന്നുമില്ല. ഇത്തരം ചൂഷണങ്ങൾക്കെതിരേ ഒറ്റപ്പെട്ട ചെറുത്തുനിൽപ്പുകൾ ഉണ്ടായിരുന്നുവെങ്കിലും അതൊരു സംഘടനയുടെ കെട്ടുറപ്പിന്റെ പിൻബലത്തിലായിരുന്നില്ല. 1934 ൽ തലശ്ശേരിയിൽ രൂപീകരിക്കപ്പെട്ട ഒരു ശ്രീനാരായണ ബീഡിതൊഴിലാളി സംഘം എന്നൊരു സംഘടന നിലവിലുണ്ടായിരുന്നു, പിന്നീട് ഇത് അഖില കേരള ബീഡി തൊഴിലാളി സംഘം എന്നായി മാറി. പ്രവർത്തനമില്ലാതെ കിടന്നിരുന്ന ഈ സംഘടനയെ പുനരുജ്ജീവിപ്പിച്ച്, അഖിലേന്ത്യാ ട്രേഡ് യൂണിയൻ കോൺഗ്രസ്സുമായി ബന്ധിപ്പിക്കാൻ പി.കൃഷ്ണപിള്ളയെപ്പോലുള്ള നേതാക്കൾ പരിശ്രമിച്ചു. 1937 അഖില കേരള ബീഡി തൊഴിലാളി സംഘത്തിന്റെ പ്രസിഡന്റായി പി. കൃഷ്ണപിള്ള തിരഞ്ഞെടുക്കപ്പെട്ടു, പിന്നീട് എ.കെ. ഗോപാലൻ ഇതിന്റെ പ്രസിഡന്റായിരിക്കുന്ന സമയത്ത് സംഘടനയുടെ പേര് തലശ്ശേരി ബീഡി തൊഴിലാളി യൂണിയൻ എന്നാക്കി മാറ്റി.

കോഴിക്കോട്ട് ഒരു പ്രസ്സ് തൊഴിലാളി യൂണിയൻ നിലവിലുണ്ടായിരുന്നു. 1937 മാർച്ച് 7ന് നടന്ന യൂണിയന്റെ സമ്മേളനത്തിൽ നിലവിലുണ്ടായിരുന്ന പ്രസിഡന്റിന്റെ നീക്കം ചെയ്യുകയും, കോൺഗ്രസ്സ് സോഷ്യലിസ്റ്റ് പാർട്ടിയുടെ നേതാവായിരുന്ന പി.കൃഷ്ണപിള്ളയെ പ്രസിഡന്റായി തിരഞ്ഞെടുക്കുകയും ചെയ്തു. അദ്ദേഹം യൂണിയന്റെ അമരത്തു വന്നതോടുകൂടി, സംഘടനക്ക് പുതിയൊരു ഉണർവ്വ് പ്രകടമായി. കൂടുതൽ തൊഴിലാളികൾ സംഘടനയിൽ അംഗമായി ചേർന്നു. 1937 ജൂൺ 14 ന് കോഴിക്കോടു വെച്ച് സംഘടനയുടെ ഒരു വാർഷികയോഗം സംഘടിപ്പിക്കുകയുണ്ടായി. തങ്ങളുടെ ആവശ്യങ്ങൾ നേടിയെടുക്കാൻ തൊഴിലാളികൾ സംഘടിക്കേണ്ടതിന്റെ ആവശ്യകതയെക്കുറിച്ച് പി.കൃഷ്ണപിള്ള അവരെ പറഞ്ഞു മനസ്സിലാക്കി. പ്രാദേശികമായി മാത്രം നിലനിന്നിരുന്ന ഈ സംഘടനയെ അഖിലേന്ത്യാ ട്രേഡ് യൂണിയൻ കോൺഗ്രസ്സുമായി ബന്ധിപ്പിക്കാൻ ഈ സമ്മേളനം തീരുമാനമെടുത്തു.

കോഴിക്കോടുള്ള നെയ്ത്തു തൊഴിലാളികളെ സംഘടിപ്പിച്ച് നിർജ്ജീവമായികിടന്നിരുന്ന തൊഴിലാളിയൂണിയനെ ശക്തമായ ഒരു സംഘടനയാക്കിമാറ്റിയത് പി.കൃഷ്ണപള്ളയെപ്പോലുള്ള നേതാക്കളുടെ കഴിവാണ്. 1937 ൽ കോഴിക്കോടു നെയ്ത്തു തൊഴിലാളി യൂണിയന്റെ ഒരു സമ്മേളനം കൂടുകയും , തൊഴിലാളികളുടെ കൂലി അരയണവീതം വർദ്ധിപ്പിക്കേണ്ടതിന്റെ ആവശ്യകത ചർച്ച ചെയ്തു.
1937 സെപ്തംബർ 19 തൊഴിലാളികൾ അവകാശ പ്രഖ്യാപന ദിനമായി ആഘോഷിക്കുകയുണ്ടായി. മലബാറിൽ നിരവധി തൊഴിലാളി സംഘടനകൾ പങ്കെടുത്ത പ്രകടനങ്ങൾ നടക്കുകയുണ്ടായി. മോട്ടോർ തൊഴിലാളി യൂണിയൻ, നെയ്ത്തു തൊഴിലാളി യൂണിയൻ, ചെത്തുതൊഴിലാളികൾ, മത്സ്യതൊഴിലാളികൾ, സോപ്പു നിർമ്മാണ തൊഴിലാളികൾ എന്നിങ്ങനെ നിരവധി സംഘടനയിലുള്ള അംഗങ്ങൾ അന്നു നടന്ന ജാഥയിൽ പങ്കെടുത്തു. വർഷത്തിൽ ഒരു ദിവസം ശമ്പളത്തോടുകൂടിയ അവധി, ആഴ്ചയിൽ ഒരു ദിവസം അവധി, ഇൻഷുറൻസ്, ബോണസ് തുടങ്ങിയ അവകാശങ്ങൾ നേടിയെടുക്കാൻ മുതലാളിമാരോട് ആവശ്യപ്പെടുന്ന നിരവധി പ്രമേയങ്ങൾ സമ്മേളനം പാസ്സാക്കി. കോൺഗ്രസ്സ് സോഷ്യലിസ്റ്റ് പാർട്ടി നേതാവായിരുന്ന ഇ.എം.എസ്സ്. നമ്പൂതിരിപ്പാടായിരുന്നു യോഗ അദ്ധ്യക്ഷൻ.

കോൺഗ്രസ്സ് സോഷ്യലിസ്റ്റ് പാർട്ടിയുടെ നേതാവായ കെ. കേളുവിന്റെ നേതൃത്വത്തിലാണ് ചുരുട്ടു കമ്പനികളിലെ തൊഴിലാളികളെ സംഘടിപ്പിക്കാൻ തീരുമാനിച്ചത്. ഇവരുടെ പ്രവർത്തനത്തിന്റെ ഫലമായി 1938 ൽ ഐക്യ തൊഴിലാളി യൂണിയൻ രൂപംകൊണ്ടു. തുടക്കത്തിൽ എല്ലാ മേഖലയിലുമുള്ള തൊഴിലാളികളും ഈ സംഘടനയിൽ ഉണ്ടായിരുന്നു. പിന്നീട് ഈ സംഘടന വടക ബീഡി ആന്റ് സിഗാർ വർക്കേഴ്സ് യൂണിയനായി മാറി. രൂപീകരണ സമയത്ത കെ.കേളു പ്രസിഡന്റും, പി.പി.ശങ്കരൻ സെക്രട്ടറിയുമായിരുന്നു.

ഇരുപതാം നൂറ്റാണ്ടിന്റെ ആദ്യകാലഘട്ടത്തിൽ കർഷകതൊഴിലാളികളുടെ ജീവിതം വളരെ ദുസ്സഹമായിരുന്നു. ബ്രിട്ടീഷ് ഭരണത്തിൻ കീഴിലാണെങ്കിലും, പ്രാദേശിക ജന്മികൾ ക്രൂരന്മാരായിരുന്നു. ജന്മികളുടെ ഉപദ്രവം കൂടാതെ അനാചാരങ്ങളിലും, അന്ധവിശ്വാസങ്ങളിലും ആണ്ടു കിടക്കുകയായിരുന്നു ഈ സമൂഹം. ഇവരെ സംഘടിപ്പിച്ച് ഒരു കുടക്കീഴിൽ കൊണ്ടു വരുക എന്നത് തികച്ചും ദുഷ്കരമായിരുന്നു. ഇതൊന്നും പോരാതെയായിരുന്നു സർക്കാർ കൊണ്ടു വന്നിരുന്ന വർഷാവർഷം വർദ്ധിച്ചു വരുന്ന നികുതിഭാരവും. ഇതിനെതിരേ സംഘടിതമായി ഒരു ചെറുത്തു നിൽപ്പും ഉണ്ടായിരുന്നില്ല. എന്നാൽ 1933 നവംബർ 5 ന് കേരള കർഷക സംഘം എന്നൊരു സംഘടന രൂപീകരിച്ചിരുന്നു. 1933 ഡിസംബർ 3 നികുതി ദിനമായി ആചരിക്കാൻ കേരള കർഷക സംഘത്തിന്റെ യോഗം തീരുമാനിച്ചു. മുമ്പുള്ളതിനേക്കാൾ നികുതി നാലിലൊന്നായി ഇളവു ചെയ്തു തരാൻ സർക്കാരിനോടാവശ്യപ്പെടാൻ യോഗം തീരുമാനിച്ചു. ഈ കാര്യത്തെക്കുറിച്ച് വീണ്ടും ചർച്ചചെയ്യുന്നതിനായി ഇ.എം.എസ്സന്റെ നേതൃത്വത്തിൽ ഒരു സമ്മേളനം പട്ടാമ്പിയിൽ വെച്ചു കൂടുകയുണ്ടായി, ഏതാണ്ട് 200 ഓളം കർഷകർ പങ്കെടുത്ത ഒരു യോഗമായിരുന്നു അത്.

കേരള കർഷക സംഘവുമായി ചേർന്ന് പ്രവർത്തിച്ചിരുന്നുവെങ്കിലും അതിന്റെ പ്രവർത്തനത്തോട് പി.കൃഷ്ണപിള്ളയെപ്പോലുള്ള നേതാക്കൾക്ക് താൽപര്യമുണ്ടായിരുന്നില്ല. ഈ സംഘടന കർഷകരിൽതന്നെ മേലേക്കിടയിലെ ആളുകളുടെ താൽപര്യങ്ങൾമാത്രമാണ് സംരക്ഷിച്ചിരുന്നത്. യഥാർത്ഥ കർഷകതൊഴിലാളിയുടേയോ കീഴ്കുടിയാന്മാരുടേയോ പ്രശ്നങ്ങളിൽ വേണ്ടത്ര ഇടപെട്ടിരുന്നില്ല എന്നതായിരുന്നു കാരണം. അതുകൊണ്ടു തന്നെ കർഷകരെ പുതിയ ഒരു സംഘടനക്കു കീഴിൽ അണിനിരത്തുന്നതിനെക്കുറിച്ചായിരുന്നു നേതാക്കളുടെ ചിന്ത മുഴുവൻ. ഇതിന്റെ ഭാഗമായി, 1934 മെയ് ആറാം തീയതി ഏറനാടു താലൂക്കിലെ കർഷകരുടെ ഒരു യോഗം പരപ്പനങ്ങാടിയിൽ വെച്ചു കൂടുകയുണ്ടായി. നികുതി കുറക്കുന്നതിനു വേണ്ടി സർക്കാരിനോടാവശ്യപ്പെടുന്ന ഒരു പ്രമേയം യോഗം പാസ്സാക്കി. കർഷകരെ സംഘടിപ്പിക്കാൻ കേരളത്തിലെ മുതിർന്ന നേതാക്കളോട് ആവശ്യപ്പെട്ടത് പി. കൃഷ്ണപിള്ളയായിരുന്നു എന്ന് ഇ.എം.എസ്സ് തന്റെ ആത്മകഥയിൽ രേഖപ്പെടുത്തിയിട്ടുണ്ട്. 
1935 ജൂലൈ 13ന് പഴയ ചിറക്കൽ താലൂക്കിൽ വിഷ്ണുഭാരതീയന്റെ വീടായ ഭാരതീയ മന്ദിരത്തിൽ വെച്ചു ചേർന്ന യോഗത്തിലാണ് വടക്കേ മലബാറിലെ ആദ്യത്തെ സംഘടിത കർഷകസംഘം രൂപീകരിക്കപ്പെടുന്നത്. 28പേരോളം പങ്കെടുത്ത ഒരു യോഗമായിരുന്നു ഇത്. വിഷ്ണു ഭാരതീയൻ പ്രസിഡന്റും, കെ.എ.കേരളീയൻ സെക്രട്ടറിയുമായി 17 അംഗ പ്രവർത്തകസമിതിയേയും തിരഞ്ഞെടുക്കുകയുണ്ടായി. സാമ്പത്തികവും, രാഷ്ട്രീയവുമായ അധികാരം കൃഷിക്കാരിലേക്കും തൊഴിലാളികളിലേക്കും കിട്ടത്തക്കവണ്ണം പരിപൂർണ്ണ സ്വാതന്ത്ര്യം നേടുക എന്നതായിരുന്നു പുതിയതായി രൂപീകരിക്കപ്പെട്ട സംഘടനയുടെ ലക്ഷ്യം. മലബാർ കർഷകസംഘത്തിന്റെ വളരെ പെട്ടെന്നുള്ള വളർച്ച, ജന്മികൾക്കും അവരുടെ പിണിയാളുകളായ ഉദ്യോഗസ്ഥർക്കും ഒരു പേടിസ്വപ്നമായിരുന്നു. പാട്ടമളക്കുന്നതിനുപയോഗിക്കുന്ന കള്ളപ്പറകൾ ഉപേക്ഷിക്കുക ഒഴിപ്പിക്കൽ നിരോധിക്കുക, ജന്മികളുടെ നികുതി കുടിശ്ശികയ്ക്ക് കുടിയാന്റെ വിള ജപ്തിചെയ്യുന്നത് അവസാനിപ്പിക്കുക തുടങ്ങിയ ആവശ്യങ്ങൾ ഉന്നയിച്ച് നിരവധി തവണ കർഷകസംഘം പ്രവർത്തകർ ജന്മിമാരുടെ വീട്ടിലേക്ക് ജാഥകൾ നടത്തി. അവസാനം മുതലാളിമാർ കർഷകസംഘം നേതാക്കളുമായി ചർച്ചക്കു തയ്യാറായി. 1937 മേയ് മാസത്തിൽ പലയിടത്തായി രൂപംകൊണ്ടിരുന്ന ചെറിയ ചെറിയ കർഷക സംഘങ്ങളെ ഒരുമിച്ചു ചേർത്ത് അഖില മലബാർ കർഷകസംഘം രൂപീകരിച്ചു. സംഘടനയുടെ പ്രസിഡന്റ് പി.നാരായണൻനായരും, സെക്രട്ടറി കെ.എ കേരളീയനുമായിരുന്നു.

മലബാറിലെ ആദ്യകാലത്തെ അധ്യാപകരുടെ ജീവിതം തികച്ചും കഷ്ടകരമായിരുന്നു. ഒരു അസംഘടിത വർഗ്ഗമായിരുന്നു ഇവർ. അക്കാലത്ത് ബഹുഭൂരിപക്ഷം വിദ്യാലയങ്ങളും എയ്ഡഡ് ആയിരുന്നു. സ്കൂൾ അധികാരികൾക്ക് അവരുടെ ഇഷ്ടം പോലെ അധ്യാപകരെ നിയമിക്കാനും പിരിച്ചുവിടാനും അധികാരം ഉണ്ടായിരുന്നു. സർക്കാർ ശമ്പളത്തിനു പകരം ഗ്രാന്റ് എന്ന പേരിലാണ് തുക അനുവദിച്ചിരുന്നത്. ഇതു തന്നെ കൃത്യമായി അധ്യാപകരുടെ കൈയ്യിൽ കിട്ടിയിരുന്നില്ല. അസംഘടിതരായ ഈ വർഗ്ഗത്തന്റെ ക്ഷേമത്തിനായി കോൺഗ്രസ്സ് സോഷ്യലിസ്റ്റ് പാർട്ടിയുടെ നേതാക്കളിൽ ഒരാളായ കൃഷ്ണപിള്ള രംഗത്തിറങ്ങി. അദ്ദേഹത്തിന്റെ ശ്രമഫലമായി 1934 ൽ അഖില മലബാർ എയിഡഡ് എലിമെന്ററി ടീച്ചേഴ്സ് യൂണിയൻ എന്നൊരു സംഘടന നിലവിൽ വരികയുണ്ടായി. എന്നാൽ ഇതിനു മുമ്പു തന്നെ മലബാറിലെ ചില താലൂക്കുകളിൽ പ്രാദേശികമായി ചില സംഘടനകൾ അധ്യാപകരുടെ ക്ഷേമത്തിനായി നിലവിൽ വരികയുണ്ടായെങ്കിലും അവയൊന്നും മുഖ്യധാരയിലേക്കു വന്നു പ്രവർത്തിക്കാനുള്ള ആർജ്ജവം കാണിച്ചിരുന്നില്ല. അതുകൊണ്ടു തന്നെ ഇവരെയെല്ലാം ചേർത്താണ് അഖില മലബാർ എയിഡഡ് എലിമെന്ററി ടീച്ചേഴ്സ് യൂണിയൻ എന്ന സംഘടന രൂപീകരിച്ചത്.

അധ്യാപകർ സംഘടിക്കാൻ തുടങ്ങിയതോടെ പ്രതികാര നടപടികളുമായി ഉടമകൾ രംഗത്തെത്തി. സർക്കാർ അംഗീകാരമില്ലാത്ത സംഘടനകളിൽ ചേരരുത് അതുപോലെ തന്നെ തിരഞ്ഞെടുപ്പിൽ പങ്കെടുക്കു പാർട്ടികളിൽ അംഗങ്ങളായി ചേരാൻ പാടില്ല എന്നിങ്ങനെയുള്ള നിയമങ്ങൾ നിലവിൽ വന്നു. ഇതിനെതിരേ അധ്യാപകർ ശക്തമായ പ്രക്ഷോഭവുമായി മുന്നോട്ടുപോകാൻ ഒരുങ്ങി. ഈ പ്രക്ഷോത്തെ മുന്നിൽ നിന്നും നയിക്കാതെ ഒരു നിഴൽപോലെ കൂടെ നിന്ന നേതാക്കളായിരുന്നു കോൺഗ്രസ്സ് സോഷ്യലിസ്റ്റ് പാർട്ടിയുടെ ഇ.എം.എസ്സ് നമ്പൂതിരിപ്പാടും, പി.കൃഷ്ണപിള്ളയും.




</doc>
<doc id="240327" url="https://ml.wikipedia.org/wiki?curid=240327" title="അംബിക സുകുമാരൻ">
അംബിക സുകുമാരൻ

1960-കളിൽ, മലയാളത്തിലെ ശ്രദ്ധേയമായ നടിമാരിൽ ഒരാളായിരുന്നു 'അംബിക (English: ).

ചലച്ചിത്ര താരങ്ങളായ ലളിത, പത്മിനി, രാഗിണിമാരുടെ മാതൃസഹോദരിയായ മാധവിക്കുട്ടിയമ്മയുടെയും എം. രാമവർമ്മ രാജയുടെയും മകളായി തിരുവനന്തപുരത്ത് ജനിച്ചു.

കഴിഞ്ഞ നാല്പതു വർഷത്തിലേറെയി, ഭർത്താവ് കെ.വി. സുകുമാരനോടും 2 മക്കളോടും ഒപ്പം അമേരിക്കയിലെ ന്യൂജഴ്സിയിലും ഹ്യൂസ്റ്റനിലുമായി കുടുംബസമേതം കഴിഞ്ഞുകൂടുന്നു.

വിദ്യാർത്ഥിനിയായിരിക്കുമ്പോൾ വിശപ്പിന്റെ വിളി എന്ന ചിത്രത്തിനു വേണ്ടി നൃത്തം ചെയ്തിട്ടുണ്ട്. ഒരു നടി എന്നനിലയിൽ ആദ്യം അഭിനയിച്ച ചിത്രം കൂടപ്പിറപ്പാണ്. അവസാനം അഭിനയിച്ച ശിക്ഷ എന്ന ചിത്രത്തോടുകൂടി 68 ചിത്രങ്ങളിൽ വേഷമിട്ടിട്ടുള്ള അംബിക മലയാളത്തിനു പുറമേ തമിഴ് ചിത്രങ്ങളിലും ഒരു ഹിന്ദി ചിത്രത്തിലും അഭിനയിച്ചിട്ടുണ്ട്.


</doc>
<doc id="240341" url="https://ml.wikipedia.org/wiki?curid=240341" title="കായംകുളം കായൽ">
കായംകുളം കായൽ

വേമ്പനാട് കായലിന്‌ തെക്ക് വശത്ത് കാർത്തികപ്പള്ളി മുതൽ പന്മന വരെ വ്യാപിച്ചുകിടക്കുന്ന കായലാണ്‌ കായംകുളം കായൽ. കേരളത്തിലെ പ്രധാന കായലുകളിലൊന്നായ ഇതിന്‌ 51.1 ചതുരശ്രകിലോമീറ്റർ വിസ്തൃതിയുണ്ട്. 30 കിലോമീറ്റർ നീളവും 2.5 കിലോമീറ്റർ ശരാശരി വീതിയുമുണ്ട്. കായംകുളം ജലോത്സവം ഈ കായലിൽ വച്ചാണ് നടക്കുന്നത്. കായംകുളത്തെ ആറാട്ടുപുഴയുമായി ബന്ധിപ്പിക്കുന്ന കൊച്ചിയുടെ ജെട്ടി പാലം ഈ കായലിനു കുറുകെ കടന്നുപോകുന്നു. കായംകുളം പൊഴിമുഖം വഴി ഈ കായൽ അറബിക്കടലുമായി ബന്ധപ്പെട്ടിരിക്കുന്നു. ആറാട്ടുപുഴ പഞ്ചായത്തിനും ആലപ്പാട് പഞ്ചായത്തിനുമിടയിലാണ് ഈ പൊഴി. 

ആലപ്പാട് പഞ്ചായത്തിന്റെ കിഴക്കുവശത്തുള്ള അതിർത്തിയാണ് കായംകുളം കായൽ.

കായംകുളം കായൽ പണ്ട് ഫലഭൂയിഷ്ഠമായ കൃഷിയിടമായിരുന്നുവെന്നും മാർത്താണ്ഡവർമ്മ കായംകുളം രാജാവിനെ യുദ്ധത്തിൽ തോൽപ്പിച്ചതിന്റെ നൈരാശ്യം നിമിത്തം കായംകുളം രാജാവ് തന്റെ നാവികപടയാളികളായ ആറാട്ടുപുഴയിലെ അരയന്മാരെക്കൊണ്ട് പൊഴി മുറിപ്പിച്ച് അതിലൂടെ സമുദ്രജലം കയറ്റിവിട്ട് കൃഷിയിടം കൃഷിയോഗ്യമല്ലാതാക്കിയെന്നും അഭിപ്രായമുണ്ട്.

കായംകുളത്തിന്റെയും പരിസരപ്രദേശങ്ങളുടെയും വിനോദസഞ്ചാര മേഖലാ വികസനം മുന്നിൽ കണ്ടുകൊണ്ട് 2007ൽ 109.9 കോടി രൂപയുടെ പദ്ധതി തയ്യാറാക്കിയിരുന്നു. പദ്ധതിയുടെ നടത്തിപ്പിൽ അപാകങ്ങൾ ഉള്ളതായി ആരോപണമുണ്ടായിട്ടുണ്ട്. നടപ്പാക്കാനുദ്ദേശിച്ചിരുന്ന പദ്ധതികൾ ഇവയാണ്:

കായംകുളം കൊച്ചുണ്ണി തന്റെ ഭാര്യാമാതാവിനെ കൊല ചെയ്ത് ശവശരീരം കായങ്കുളം കായലിൽ താഴ്ത്തിയതായി ഐതിഹ്യമാലയിൽ പ്രസ്താവനയുണ്ട്.


</doc>
<doc id="240355" url="https://ml.wikipedia.org/wiki?curid=240355" title="വെട്ടടമ്പ്">
വെട്ടടമ്പ്

കാടുകളിൽ കാണുന്ന ഒരു വള്ളിച്ചെടിയാണ് വെട്ടടമ്പ്. . ഇലകൾ ഭക്ഷണമായി ഉപയോഗിക്കാറുണ്ട്. മൽസ്യത്തിന്റെ മണമുള്ള ഈ സസ്യം തെക്കേചൈന സ്വദേശിയാണ്. 



</doc>
<doc id="240367" url="https://ml.wikipedia.org/wiki?curid=240367" title="ചിറ്റഗോങ് ആയുധപ്പുര ആക്രമണക്കേസ്">
ചിറ്റഗോങ് ആയുധപ്പുര ആക്രമണക്കേസ്

1930 ഏപ്രിൽ 30 നാണ് ചിറ്റഗോങ് മുന്നേറ്റം എന്നറിയപ്പെ‌ടുന്ന ചിറ്റഗോങ് ആയുധപ്പുര ആക്രമണം നടന്നത്. അവിഭക്ത ഇന്ത്യയിലെ (ഇന്നത്തെ ബംഗ്ലാദേശിലെ) ചിറ്റഗോങ് പ്രവിശ്യയിലെ പോലീസിന്റെയും മറ്റ് അനുബന്ധ സേനകളുടെയും പ്രധാന ആയുധശാല സൂര്യസെന്നിന്റെ നേതൃത്ത്വത്തിലുള്ള ആയുധധാരികളായ വിപ്ലവകാരികൾ പിടിച്ചെടുത്തു. അവിടെ സ്വാതന്ത്ര്യം പ്രഖ്യാപിച്ചുകൊണ്ട് മാസ്റ്റർ ദായുടെ നേതൃത്വത്തിൽ പ്രാദേശിക വിപ്ലവ ഗവൺമെന്റ് രൂപീകരിച്ചതായി പ്രഖ്യാപിച്ച് പതാക ഉയർത്തി. എന്നാൽ, ദിവസങ്ങൾക്കുള്ളിൽ ബ്രിട്ടീഷുകാർ തിരിച്ചടിച്ചു.
1916 ൽ നടന്ന അയർലന്റിലെ ഈസ്റ്റർ കലാപമായിരുന്നു ചിറ്റഗോങ് വിപ്ലവകാരികളുടെ മുഖ്യ പ്രചോദനം. 
സൂര്യ സെന്നിന്റെ നേതൃത്ത്വത്തിൽ ബിനോദ് ബിഹാരി ചൗധരി, പ്രീതി ലതാ വടേദാർ, കൽപ്പന ദത്ത, കാളിപാദ ചക്രവർത്തി, അംബികാ ചക്രവർത്തി, താരകേശ്വർ ചക്രവർത്തി, ഗണേഷ് ഘോഷ്, ലോക്നാഥ് ബാൽ,നിർമ്മൽ സെൻ, നരേഷ് റോയ്, തുടങ്ങി നിരവധി വിപ്ലവകാരികൾ പങ്കെ‌ടുത്തു.

ചിറ്റഗോങിലെ രണ്ട് പ്രധാന ആയുധപ്പുരകൾ പിടിച്ചെടുക്കാനും ടെലിഗ്രാഫ്, ടെലഫോൺ ഓഫീസുകൾ തകർക്കാനുമാണ് മാസ്റ്റർ ദായുടെ നേതൃത്വത്തിലുള്ള വിപ്ലവകാരികൾ തീരുമാനിച്ചിരുന്നത്. യൂറോപ്യൻ ക്ലബ്ബംഗങ്ങളായിരുന്ന ബ്രിട്ടീഷ് ഇന്ത്യയിലെ പ്രധാന ഭരണാധികാരികളെ വധിക്കാനും ഇവർ ആലോചിച്ചിരുന്നു. റെയിൽവെ ലൈനുകൾ ച്ഛേദിച്ച് ചിറ്റഗോങിനെ കൽക്കത്തയിൽ നിന്ന് വേർപ്പെടുത്തുകയായിരുന്നു ഇവരുടെ ലക്ഷ്യം.

18 ഏപ്രിൽ 1930 രാത്രി 10.00 മണിയോടെ ഗണേഷ് ഘോഷിന്റെ നേതൃത്ത്വത്തിലുള്ള വിപ്ലവസേന പ്രധാന ആയുധപ്പുരയും ലോക്നാഥ് ബാലിന്റെ നേതൃത്ത്വത്തിലുണ്ടായിരുന്ന പത്തു പേരടങ്ങുന്ന രണ്ടാം സേന അനുബന്ധസേനകളുടെ ആയുധപ്പുരയും പിടിച്ചെടുത്തു. പക്ഷേ അവർക്ക് വെടിക്കോപ്പുകൾ കണ്ടെടുക്കാനായില്ല. ടെലിഫോൺ, ടെലിഗ്രാഫ് ബന്ധങ്ങൾ വിച്ഛേദിക്കുന്നതിലും പാളങ്ങൾ തകർത്ത് ട്രെയിൻ ഗതാതതം താറുമാറാക്കാനും അവർക്കായി. പതിന്നാറോളം വരുന്ന വിപ്ലവ സേനാംഗങ്ങൾ യൂറോപ്യൻ ക്ലബ് ആസ്ഥാനം പിടിച്ചെടുത്തെങ്കിലും അന്ന് ദുഃഖവെള്ളിയായതിനാൽ മിക്കവാറും ക്ലബംഗങ്ങൾ അവിടെയുണ്ടായിരുന്നില്ല. ഇതിനാൽ കൽക്കത്തയിൽ നിന്നും അധിക സേനകളെ വിളിച്ചു വരുത്തി പ്രത്യാക്രമണത്തിനു നേതൃത്ത്വം നൽകാൻ ബ്രിട്ടീഷുകാർക്കായി. ഇത് വിപ്ലവ സേന പ്രതീക്ഷിച്ചിരുന്നില്ല. ഇന്ത്യൻ റിപ്പബ്ലിക് ആർമി ചിറ്റഗോങ് ബ്രാഞ്ചിന്റെ നേതൃത്ത്വത്തിൽ അറുപതോളം പേരാണ് ഈ ആക്രമണത്തിൽ പങ്കെടുത്തത്. ആയുധപ്പുരയുടെ പിടിച്ചെടുക്കലിനു ശേഷം സൂര്യസെന്നിന്റെ നേതൃത്ത്വത്തിൽ ദേശീയ പതാക ഉയർത്തുകയും അദ്ദേഹം പോരാളികളുടെ പട്ടാള സല്യൂട്ട് സ്വീകരിച്ച് ഇടക്കാല വിപ്ലവ ഗവൺമെന്റ് സ്ഥാപിച്ചതായി പ്രഖ്യാപിക്കുകയും ചെയ്തു. നേരം വെളുക്കുന്നതിനു മുന്നേ അവർ ചിറ്റഗോങ് പട്ടണം വിട്ട് ചിറ്റഗോങ് മലനിരകളിലേക്കു സുരക്ഷിത സ്ഥാനം നോക്കി മാർച്ച് ചെയ്തു.

നൂറു കണക്കിന് വരുന്ന പോലീസ് സേന നാലു നാൾ കഴിഞ്ഞ് 22 ഏപ്രിൽ 1930 ന് ജലാലബാദ് കുന്നുകളിൽ അഭയം തേടിയിരുന്ന ചില വിപ്ലവകാരികളെ പിടികൂടുകയുണ്ടായി. രൂക്ഷ സംഘട്ടത്തിനൊടുവിൽ എൺപതോളം സേനാംഘങ്ങളും പന്ത്രണ്ടോളം വിപ്ലവകാരികളും കൊല്ലപ്പെട്ടു. സഹ പോരാളികളെ സമീപസ്ഥ ഗ്രാമങ്ങളിലേക്കു മാറ്റി സൂര്യ സെന്നും മറ്റ് പോരാളികളും ഒളിവിൽ പോയി. കൽക്കത്തയിലേക്കു പോയ ചിലർ അവിടെ വച്ച് അറസ്റ്റ് ചെയ്യപ്പട്ടു. ഒളിവിലിരുന്ന് അടുത്ത ആക്രമണണത്തിന് തയ്യാറെടുത്ത അവരിൽ ചിലർ പ്രീതിലത വദേദാറുടെ നേതൃത്ത്വത്തിൽ 24 സെപ്റ്റംബർ 1932 ന് യൂറോപ്യൻ ക്ലബ് വീണ്ടും ആക്രമിക്കുകയും ഒരു സ്ത്രീയെ വധിക്കുകയും ചെയ്തു. 1930 - 32 കാലത്ത് ഈ സായുധ വിപ്ലവ മുന്നേറ്റത്തിന്റെ അനുരണനമെന്നോണം നടന്ന വിവിധ ആക്രമണങ്ങളിൽ ഇരുപത്തി രണ്ടോളം ഉദ്യോഗസ്ഥരും ഇരുന്നൂറ്റി ഇരുപതോളം മറ്റുള്ളവരും കൊല്ലപ്പെട്ടു.

അറസ്റ്റു ചെയ്യപ്പെട്ടവരെ കോടതിയിൽ നീണ്ട വിചാരണകൾ ശേഷം 1932 ജനുവരിയിൽ പൂർത്തിയായി. 1932 മാർച്ച് 1 നു പന്ത്രണ്ട് പ്രതികളെ ആയുഷ്കാലത്തേക്ക് നാടു കടത്തി. രണ്ടു പേരെ മൂന്നു വർഷ തടവിന് ശിക്ഷിച്ചു. 32 പേരെ വെറുതെ വിട്ടു.

ചിറ്റഗോങ് വിപ്ലവ ഗ്രൂപ്പ് മാസ്റ്റർദാ സൂര്യസെന്നിന്റെ അറസ്റ്റോടെ ശിഥിലമാകാൻ തുടങ്ങി. 16 ഫെബ്രുവരി 1933 നാണ് ഗൈരാല ഗ്രാമത്തിൽ നിന്ന് സഹ വിപ്ലവകാരിയുടെ ഒറ്റിനെത്തുടർന്ന് മാസ്റ്റർദാ അറസ്റ്റിലാകുന്നത്. മാസ്റ്റർദാ ഒളിവിൽ താമസിച്ചിരുന്നത് വിപ്ലവ ഗ്രൂപ്പിലുണ്ടായിരുന്ന നേത്ര സെന്റെ വീട്ടിലായിരുന്നു. പണത്തിനോ അസൂയയാലോ അദ്ദേഹം മാസ്റ്ററെ ബ്രിട്ടീഷുകാർക്ക് ഒറ്റുകൊടുക്കുകയായിരുന്നു. മാസ്റ്റർദായെ ജീവനോടെയോ അല്ലാതെയോ പിടി കൂടാൻ സഹായിക്കുന്നവർക്ക് 10000 രൂപ സർക്കാർ ഇനാം പ്രഖ്യാപിച്ചിരുന്നു. ഇനാം ഏറ്റു വാങ്ങുന്നതിനു മുമ്പ് നേത്രസെന്നെ വിപ്ലവകാരികൾ കൊലപ്പെടുത്തി.

താരേകേശ്വർ ദസ്തിദാറോടൊപ്പം 1934 ജനുവരി 12 ന് സൂര്യ സെന്നെ ബ്രിട്ടീഷുകാർ തൂക്കിലേറ്റി.തൂക്കിലേറ്റുന്നതിനു മുൻപ് അദ്ദേഹത്തെ ക്രൂരമായി പീഡിപ്പിച്ചിരുന്നു. മുഴുവൻ പല്ലകളും അസ്ഥികളും ചുറ്റികയാൽ തകർത്തിരുന്നു. ബോധമില്ലാത്ത അദ്ദേഹത്തിന്റെ ശരീരത്തെ തൂക്കിലേറ്റുകയാണുണ്ടായത്. മരണാനന്തര ചടങ്ങുകളൊന്നുമുണ്ടായില്ല. മൃതശരീരം ലോഹ വീപ്പക്കുള്ളിലാക്കി ബംഗാൾ ഉൾക്കടലിൽ തള്ളിയ വിവരം പിന്നീട് പുറത്തു വന്നു.



</doc>
<doc id="240369" url="https://ml.wikipedia.org/wiki?curid=240369" title="ലോറൻ ബൂത്ത്">
ലോറൻ ബൂത്ത്

ഒരു ഇംഗ്ലീഷ് ദൃശ്യമാദ്ധ്യമപ്രവർത്തകയും പത്രപ്രവർത്തകയും പാലസ്തീൻ അനുകൂല പ്രവർത്തകയുമാണ് ലോറൻ ബൂത്ത് (ജനനം:1967 ജൂലൈ 22, ഐലിംഗ്ടൺ, ലണ്ടൻ, സാറ ബൂത്ത് എന്നായിരുന്നു അപ്പോഴത്തെ പേരു്) . ലോറൻ ഇപ്പോൾ ഇറാനിലെ ഭരണകൂടത്തിന്റെ ഉടമസ്ഥതയിലുള്ള 24-മണിക്കൂർ ഇംഗ്ലീഷ് ചാനലായ പ്രെസ് ടി.വി.യിലാണ് ജോലി ചെയ്യുന്നത്.

മുൻ ബ്രിട്ടീഷ് പ്രധാനമന്ത്രിയായ ടോണി ബ്ലെയറിന്റെ ഭാര്യയായ ചെറി ബ്ലെയറിന്റെ അർത്ഥസഹോദരിയാണ് ലോറൻ ബൂത്ത്. അഭിനേതാവായ ടോണി ബൂത്തിന്റെ ആറാമത്തെ മകളാണ് ഇവർ. ലോറൻ ബൂത്തിന്റെ അമ്മയായ പമേല സ്മിത്ത് ജൂതമതക്കാരിയായിരുന്നുവെങ്കിലും ലോറനെ ജൂതമതവിശ്വാസിയായല്ല വളർത്തിയത്. അഭിനേതാവായ ക്രൈഗ് ഡാർബിയെയാണ് ലോറൻ വിവാഹം കഴിച്ചത്. ഇവർക്ക് രണ്ട് കുട്ടികളുണ്ട് (അലക്സാണ്ട്ര, ഹോളി എന്നിവർ) 2010 ഡിസംബറിൽ ബൂത്ത് പാപ്പർ ഹർജി നൽകുകയുണ്ടായി. ലോറന് കടം നൽകിയിട്ടുള്ളവരിൽ ഒരാൾ അർത്ഥസഹോദരിയായ ചെറി ബ്ലെയറാണ്.

പത്രപ്രവർത്തക എന്ന നിലയിൽ, ബൂത്ത് ന്യൂ സ്റ്റേറ്റ്സ്മാൻ മെയിൽ ഓൺ സൺഡേ എന്നീ മാദ്ധ്യമങ്ങൾക്കുവേണ്ടി പ്രവർത്തിച്ചിട്ടുണ്ട്. ഇറാഖ് യുദ്ധത്തെ ബൂത്ത് ശക്തമായി എതിർത്തിരുന്നു. സ്റ്റോപ് ദി വാർ കോഅലീഷനുവേണ്ടിയും ബൂത്ത് പ്രവർത്തിച്ചിരുന്നു.

2006-നും 2008-നുമിടയിൽ ബ്രിട്ടനിലെ ഇസ്ലാം ചാനലിനുവേണ്ടി ബൂത്ത് "ഇൻ ഫോക്കസ്" എന്ന പരിപാടി അവതരിപ്പിച്ചിരുന്നു. 2008-ൽ "ബിറ്റ്‌വീൻ ദി ഹെഡ്ലൈൻസ്" എന്ന പരിപാടി മുതൽ (മതം മാറ്റത്തിനു മുൻപു തന്നെ) ബൂത്തിന് ഇറാനിയൻ ഭരണകൂടത്തിന്റെ ഉടമസ്ഥതയിലുള്ള പ്രെസ് ടി.വി.യുമായി ബന്ധമുണ്ട്. ബൂത്ത് ഇപ്പോൾ "റിമംബർ പാലസ്തീൻ" "ഡയസ്പോറ" എന്നീ പരിപാടികൾ അവതരിപ്പിക്കുന്നുണ്ട്.

2011 ജൂണിൽ ബൂത്ത് കേജ്ഡ് പ്രിസണേഴ്സ് എന്ന സംഘടനയിൽ രക്ഷാധികാരിയായി ചേരുകയുണ്ടായി.

2006-ൽ ഐ.ടി.വി.യുടെ "ഐ ആം എ സെലിബ്രിറ്റി... ഗെറ്റ് മീ ഔട്ട് ഓഫ് ഹിയർ" എന്ന റിയാലിറ്റി പരിപാടിയിൽ പങ്കെടുക്കുകയുണ്ടായി. ഇതിൽ നിന്നും ലഭിച്ച തുക ബൂത്ത് ഇന്റർപാൽ (പാലസ്തീൻ റിലീഫ് ഡെവലപ്മെന്റ് ഫണ്ട്) എന്ന സംഘടനയ്ക്ക് നൽകുകയുണ്ടായി.

2008 ഓഗസ്റ്റിൽ ബൂത്ത് സൈപ്രസിൽ നിന്ന് ഒരു കപ്പലിൽ ഗാസയിലേയ്ക്ക് യാത്ര ചെയ്യുകയുണ്ടായി. 46 സന്നദ്ധപ്രവർത്തകർ ഇവർക്കൊപ്പമുണ്ടായിരുന്നു. ഗാസ ഉപരോധ‌ത്തിനെതിരായി പ്രവർത്തിക്കുക, ബധിരർക്കായി ഗാസയിലുണ്ടായിരുന്ന ഒരു സ്കൂളിൽ ശ്രവണസഹായികളും ബലൂണുകളും വിതരണം ചെയ്യുക എന്നിവയായിരുന്നു ബൂത്തിന്റെ ലക്ഷ്യം. ബൂത്ത് ഇതിനുശേഷം ഗാസയിൽ തുടരാൻ തീരുമാനിക്കുകയും പിന്നീട് ഇസ്രായേലിലേയ്ക്കും ഈജിപ്റ്റിലേയ്ക്കും പ്രവേശനം നിഷേധിക്കപ്പെടുകയും ചെയ്തു. ഗാസ വിട്ട് സ്വന്തം രാജ്യത്തിലേയ്ക്ക് പോകാനുള്ള തന്റെ അവകാശം നിഷേധിക്കുന്നതിലൂടെ ഇസ്രായേൽ ആഗോള മനുഷ്യാവകാശ പ്രഖ്യാപനത്തിന്റെ പതിമൂന്നാം ആർട്ടിക്കിൾ ലംഘിക്കുകയാണെന്ന് ബൂത്ത് പറയുകയുണ്ടായി. പ്രത്യേകിച്ച് ഇത് സഞ്ചാര സ്വാതന്ത്ര്യത്തിന്മേലുള്ള കടന്നുകയറ്റമാണ്. "ഗാസയിലെ സ്ഥിതി ഡാർഫറിനോട് താരതമ്യപ്പെടുത്താവുന്ന ഒരു മനുഷ്യാവകാശ പ്രശ്നമാണെന്നും" ഗാസ "ലോകത്തിലെ ഏറ്റവും വലിയ കോൺസൺട്രേഷൻ ക്യാമ്പാണെന്നും" പ്രസ്താവിക്കുകയുണ്ടായി. "ജെറുസലേം പോസ്റ്റ്" സാധനങ്ങൾ നിറഞ്ഞ ഒരു ഗാസ ചന്തയിൽ ബൂത്ത് നിൽക്കുന്ന ചിത്രങ്ങൾ "അവർ ഗാസയെക്കുറിച്ച് വരച്ചിടുദ്ദ ദയനീയമായ ചിത്രം തെറ്റാണെന്ന് തെളിയിക്കുന്നു" അഭിപ്രായപ്പെടുകയുണ്ടായി. സന്ദർശനത്തിനിടെ ഹമാസിന്റെ പ്രധാനമന്ത്രി ഇസ്മായീൽ ഹനിയ ബൂത്തിന് ഒരു പാലസ്തീനിയൻ വി.ഐ.പി. പാസ്പോർട്ട് നൽകുകയുണ്ടായി. 2008 സെപ്റ്റംബർ 20-ന് ബൂത്ത് റാഫയിലൂടെ ഗാസ വിട്ട് ഈജിപ്റ്റിലെത്തി.

2010 ഒക്റ്റോബർ 23-ന് ബൂത്ത് ഇസ്ലാം ചാനലിന്റെ ഗ്ലോബൽ പീസ് ആൻഡ് യൂണിറ്റി എന്ന പരിപാടിയിൽ പങ്കെടുത്തു. അയഞ്ഞ വസ്ത്രങ്ങളും ഹിജാബുമായിരുന്നു ബൂത്തിന്റെ വേഷം. "എന്റെ പേര് ലോറൻ ബൂത്ത് എന്നാണ്, ഞാൻ ഒരു മുസ്ലീമാണ്" എന്ന് ബൂത്ത് ഇവിടെ പ്രസ്താവിക്കുകയുണ്ടായി. 2010 സെപ്റ്റംബർ മദ്ധ്യത്തോടെ ഷിയ വിഭാഗത്തിൽ പെട്ട ഫാത്തിമ അൽ-മസുമ ദേവാലയം സന്ദർശിച്ചതിനു ശേഷമാണ് മതം മാറിയതെന്ന് ബൂത്ത് വിശദമാക്കുകയുണ്ടായി. ഇത് എട്ടാമത്തെ ഇമാം അലി അൽ റിദയുടെ സഹോദരിക്കായി സമർപ്പിക്കപ്പെട്ടിട്ടുള്ളതാണ്. ഇറാനിലെ ക്വോമിലാണ് ഈ പള്ളി.


</doc>
<doc id="240374" url="https://ml.wikipedia.org/wiki?curid=240374" title="സല്യൂട്ട് ബഹിരാകാശപദ്ധതി">
സല്യൂട്ട് ബഹിരാകാശപദ്ധതി

ആദ്യ ബഹിരാകാശ നിലയങ്ങളായ സല്യൂട്ട് (1-7) (Salyut 1-7) 1971 മുതല് 1986 വരെ പ്രവർത്തിച്ചു. 1971 ഏപ്രിൽ 19-ആം തിയതി ബൈക്കോണൂരില് നിന്നും ആദ്യ സല്യൂട്ട്(ഡോസ്-1/DOS-1) വിക്ഷേപിച്ചു. അടുത്ത പതിനഞ്ച് വർഷങ്ങളിലായി ആറു സല്യൂട് പേടകങ്ങൾ കൂടി വിജയകരമായി വിക്ഷേപിച്ചു. രണ്ടു നിലയങ്ങൾ (ഡോസ്-2/DOS-2, ഡോസ്-3/DOS-3) പരാജയപ്പെട്ടു. 


</doc>
<doc id="240380" url="https://ml.wikipedia.org/wiki?curid=240380" title="എനിഗ്മോസോറസ്">
എനിഗ്മോസോറസ്

തെറിസീനോസൌറോയിഡ് കുടുംബത്തിൽ പെട്ട ഒരു ദിനോസർ ആണ് എനിഗ്മോസോറസ്. തെറാപ്പോഡ വിഭാഗത്തിൽ പെട്ട ഇവ സസ്യഭോജി ആയിരുന്നു. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നു ആണ് . ഹോലോ ടൈപ്പ് ഫോസ്സിൽ (IGM 100/84), ഭാഗികമായ തല ഇല്ലാത്ത ഒരു ഫോസ്സിൽ ആണ് .

ഏകദേശം 7 അടി വരെ ഉയരവും , ഒരു ടൺ ഭാരവും ആണ് കണക്കകിയിടുള്ളത്.


</doc>
<doc id="240389" url="https://ml.wikipedia.org/wiki?curid=240389" title="ദി മൗസ് ഓൺ ദി മൂൺ">
ദി മൗസ് ഓൺ ദി മൂൺ

1963- ൽ ഇറങ്ങിയ ഒരു ബ്രിട്ടീഷ്‌ കോമഡി ചലച്ചിത്രം ആണ് ദി മൗസ് ഓൺ ദി മൂൺ . ലിയോനർദ് വിബ്ബെർലെയ് എഴുതിയ ഇതേ പേരിൽ ഉള്ള പുസ്തകത്തിന്റെ ചലച്ചിത്ര ആവിഷ്കാരം ആണ് ഇതു. റിച്ചാർഡ്‌ ലെസ്റ്റെർ ആണ് ഇതിന്റെ സംവിധാനം നിർവഹിച്ചിരിക്കുന്നത്.



</doc>
<doc id="240400" url="https://ml.wikipedia.org/wiki?curid=240400" title="മാങ്ങാട്ടിടം യു.പി. സ്കൂൾ">
മാങ്ങാട്ടിടം യു.പി. സ്കൂൾ

കണ്ണൂർ ജില്ലയിലെ മാങ്ങാട്ടിടം ഗ്രാമപഞ്ചായത്തിലെ ഒരു വിദ്യാലയമാണ് മാങ്ങാട്ടിടം യു.പി. സ്കൂൾ. പത്തൊൻപതാം നൂറ്റാണ്ടിലാണ് ഈ വിദ്യാലയം സ്ഥാപിക്കപ്പെട്ടത്.

1939-ലാണ് പുതിയ കെട്ടിടം നിർമ്മിച്ച് സ്കൂൾ ഇന്നത്തെ സ്ഥലത്തേക്ക് മാറ്റി സ്ഥാപിച്ചത്. 1957ൽ അധികാരത്തിൽ വന്ന ഇ.എം.എസ്സിന്റെ നേതൃത്വത്തിലുള്ല കമ്മ്യൂണിസ്റ്റ് മന്ത്രിസഭയുടെ വിദ്യാഭ്യസനയം സ്കൂളിന്റെ വളർച്ചക്ക് സഹായകമായി. ലോവർപ്രൈമറി വിഭാഗം മാത്രമുണ്ടായിരുന്ന സ്കൂൾ 1958 ജൂലൈമാസത്തിൽ അപ്പർ പ്രൈമറി സ്കൂളായി ഉയർത്തപ്പെട്ടു. മഹാകവി വി.വി.കെയുടെ അദ്ധ്യക്ഷതയിൽ പാർലമെൻറിലെ പ്രതിപക്ഷനേതാവായിരുന്ന ശ്രീ എ.കെ. ഗോപാലൻ യു.പി. സ്കൂൾ ഉദ്ഘാടനം ചെയ്തു. ശ്രീമതി വി. സുമിത്ര പ്രധാനാധ്യാപികയായി. 1961 ജൂലൈമാസം മുതൽ ശ്രീ പി. നാണുമാസ്റ്ററും,1963 മുതൽ ശ്രീ എം. കരുണൻമാസ്റ്ററും ഹെഡ്മാസ്റ്റർമാരായി. 1997 മുതൽ ശ്രീമതി വി.രാജലക്ഷ്മിയായിരുന്നു പ്രധാനാധ്യാപിക. 2008 മുതൽ ശ്രീമതി എം.കമലം പ്രധാനാധ്യാപികയായി പ്രവർത്തിച്ചുവരുന്നു.

മൺമറഞ്ഞുപോയ സർവ്വശ്രീ പി. കോരൻ, എം. അന്പു, പി. കുഞ്ഞിരാമൻ, ടി. പൈതൽ, പി. കുഞ്ഞാമൻ, കെ. കൃഷ്ണൻ നമ്പ്യാർ, പി. അപ്പ, എൻ. ചാത്തുക്കുട്ടി, കാരായി ചാത്തുക്കുട്ടി, പി.പി. നാരായണൻ അടിയോടി, കെ. കുഞ്ഞിരാമൻ, പി.ഗോവിന്ദൻ, കെ.വി. അച്ചുതൻ നമ്പ്യാർ, കെ. അനന്തൻ എന്നിവർ പഴയതലമുറയിൽപ്പെട്ട അദ്ധ്യാപകരാണ്. പില്ക്കാലത്ത് ഇവിടെ സേവനമനുഷ്ഠിച്ചിരുന്ന ശ്രീമതി കെ. ചിരുത, എൻ. അച്ചുതൻ, പി. നാണു, ശ്രീമതി കെ.വി. പദ്മാക്ഷി, സി.കെ. സൌമിനി, കെ. ജനാർദ്ദനൻ, കെ.കെ. ബാലകൃഷ്ണൻ, ദീർഘകാലം പ്യൂൺ ആയി സേവനമനുഷ്ഠിച്ച ശ്രീ കെ. കുമാരൻ എന്നിവരും ഇപ്പോൾ ജീവിച്ചിരിപ്പില്ല. ശ്രീ കെ. ചാത്തുക്കുട്ടി, ശ്രീമതി വി. സുമിത്ര, ശ്രീ എം. കരുണൻ, ശ്രീമതി എം. ഭാരതി, ശ്രീ സി. ഗംഗാധരൻ, ശ്രീ പി. രമേശൻ, ശ്രീ പി.എ. വിശ്വനാഥൻ, ശ്രീ സി. രഘുനാഥൻ എന്നിവർ ജോലിയിൽനിന്ന് വിരമിച്ച് വിശ്രമജീവിതം നയിക്കുന്നു. 

1960-ൽ കുട്ടികൾ കുറഞ്ഞതിനാൽ സ്കൂൾ അൺ എക്കണോമിക്കായി പ്രഖ്യാപിക്കപ്പെട്ടിരുന്നെങ്കിലും പിന്നീട് തുടർച്ചയായി കുട്ടികൾ വർദ്ധിച്ചുവന്നു. 2004 മുതൽ ഇംഗ്ളീഷ് മീഡിയം ക്ളാസ്സുകൾ ആരംഭിച്ചിട്ടുണ്ട്. കമ്പ്യൂട്ടർപരിശീലനവും നൽകുന്നു. ഈ വിദ്യാലയത്തിൽ അൺ എയ്ഡഡ് വിദ്യാലയങ്ങൾ കാരണം കുട്ടികളുടെ കുറവുണ്ടായിട്ടില്ല. പാഠാനുബന്ധപ്രവർത്തനങ്ങളിൽ സ്കൂൾ എക്കാലത്തും മികവ് കാണിച്ചിട്ടുണ്ട്. സബ്ജില്ലാ-ജില്ലാതല മൽസരങ്ങളിലും ചിലപ്പോൾ സംസ്ഥാനതല മൽസരങ്ങളിലും സ്കൂളിലെ കുട്ടികൾ സമ്മാനങ്ങൾ നേടിയിട്ടുണ്ട്. മികച്ചപ്രകടനം കാഴ്ചവെക്കുന്നവർക്ക് വിവിധ എൻഡോവ്മെൻറുകൾ മുഖേന സമ്മാനങ്ങൾ നൽകിവരുന്നു.

ഇന്നത്തെ മാങ്ങാട്ടിടം സർവ്വീസ് സഹകരണ ബാങ്കിന്റെ പ്രാഗ്രൂപമായ മാങ്ങാട്ടിടം പരസ്പരസഹായസംഘം രൂപീകരിച്ചതും ഏറെക്കാലം പ്രവർത്തിച്ചതും ഈസ്കൂളിൽ വെച്ചായിരുന്നു. ഇവിടത്തെ അദ്ധ്യാപകനായ ശ്രീ പി. ഗോവിന്ദൻ ആയിരുന്നു സ്ഥാപകസെക്രട്ടറി. പിൽക്കാലത്ത് അദ്ധ്യാപകനായ ശ്രീ സി. ഗംഗാധരൻ ദീർഘകാലം ബാങ്കിന്റെ പ്രസിഡണ്ടായിരുന്നിട്ടുണ്ട്. അദ്ദേഹം മാങ്ങാട്ടിടം ഗ്രാമപഞ്ചായത്ത് ഭരണസമിതിയംഗമായും സ്റ്റാൻറിംഗ് കമ്മിറ്റിചെയർമാനായും ദീർഘകാലം പ്രവർത്തിച്ചിട്ടുണ്ട്. 

കണ്ണൂർ ജില്ലയിലെ പ്രമുഖ ഗ്രന്ഥാലയങ്ങളിലൊന്നായ ദേശബന്ധുവായനശാല രൂപീകരിക്കപ്പെട്ടതും പ്രവർത്തനമാരംഭിച്ചതും ഇവിടെ വെച്ചായിരുന്നു. സ്കൂളിലെ അദ്ധ്യാപകരിൽ പലരും വായനശാലയുടെ പ്രവർത്തകരായിരുന്നിട്ടുണ്ട്. 


</doc>
<doc id="240402" url="https://ml.wikipedia.org/wiki?curid=240402" title="പി. കമാൽ കുട്ടി">
പി. കമാൽ കുട്ടി

പി. കമാൽ കുട്ടി ഐ.എ.എസ്. 17.04.2006 മുതൽ 16.04.2011 വരെ കേരളത്തിലെ സംസ്ഥാന തിരഞ്ഞെടുപ്പ് കമ്മീഷണർ ആയി പ്രവർത്തിച്ചു. 

പൊതുമരാമത്ത് വകുപ്പിന്റെ പ്രിൻസിപ്പൾ സെക്രട്ടറിയായി വിരമിച്ച ശേഷമാണ് ഇദ്ദേഹം തിരഞ്ഞെടുപ്പ് കമ്മീഷണറായി നിയമിതനായത്. പഞ്ചായത്ത്-അർബൻ അഫയേഴ്സ് ഡയറക്റ്റർ, കാർഷിക സർവ്വകലാശാല രജിസ്ട്രാർ, കാസർകോട്, കണ്ണൂർ എന്നീ ജില്ലകളുടെ കളക്റ്റർ എന്നീ തസ്തികകളിൽ ജോലി ചെയ്തിട്ടുണ്ട്. ഇദ്ദേഹം 750 ഉപതിരഞ്ഞെടുപ്പുകൾക്കും ഒരു പൊതു തിരഞ്ഞെടുപ്പിനും മേൽനോട്ടം വഹിക്കുകയും 200 ഇലക്ഷൻ സംബന്ധിയായ കേസുകൾ തീർപ്പാക്കുകയും ചെയ്തിരുന്നു. 

ഇദ്ദേഹം 2005 നവംബർ 23 മുതൽ 2006 ഫെബ്രുവരി 16 വരെ മൂന്നാം ധനകാര്യ കമ്മീഷനിൽ അംഗമായിരുന്നു.

താഴെപ്പറയുന്ന ഗ്രന്ഥങ്ങൾ ഇദ്ദേഹം രചിച്ചതാണ്. 


</doc>
<doc id="240407" url="https://ml.wikipedia.org/wiki?curid=240407" title="അംബിക (വിവക്ഷകൾ)">
അംബിക (വിവക്ഷകൾ)



</doc>
<doc id="240412" url="https://ml.wikipedia.org/wiki?curid=240412" title="മറിയക്കുട്ടി">
മറിയക്കുട്ടി

നീലാ പ്രൊഡക്ഷനുവേണ്ടി പി. സുബ്രഹ്മണ്യം നിർമിച്ച മറിയക്കുട്ടി എന്ന മലയാള ചലച്ചിത്രത്തിന്റെ സംവിധാനം നിർവഹിച്ചതും സുബ്രഹ്മണ്യം തന്നെ. മുട്ടത്തു വർക്കിയുടെ കഥക്ക് അദ്ദേഹം തന്നെ തിരകഥയും സംഭാഷണവും എഴുതി. തിരുനയിനാർക്കുറിച്ചി എഴുതിയ ഗാനങ്ങൾക്ക് ബ്രദർ ലക്ഷ്മണൻ ഈണം നൽകി. എൻ.എസ്. മണി ഛായാഗ്രണവും കെ.ഡി. ജോർജ്ജ് ചിത്രസംയോജനവും നിർവഹിച്ചു. മെരിലാൻഡ് സ്റ്റുഡിയോയിൽ നിർമിച്ച് കുമാരസ്വാമി ആൻഡ് കമ്പനി വിതരണം നടത്തിയ ഈ ചിത്രം 1958 മാർച്ച് 15-ന് റിലീസ് ചെയ്തു.
പ്രേം നസീർ<br>കൊട്ടാരക്കര ശ്രീധരൻ നായർ<br>ടി.എസ്. മുത്തയ്യ<br>തിക്കുറിശ്ശി സുകുമാരൻ നായർ<br>എസ്.പി. പിള്ള<br>ബഹദൂർ<br>ജോസ് പ്രകാശ്<br>നാണുക്കുട്ടൻ<br>മിസ് കുമാരി<br>കെ.വി.ശാന്തി<br>കുശലകുമാരി<br>തങ്കം<br>പങ്കജവല്ലി<br>ആറന്മുള പൊന്നമ്മ<br>കവിയൂർ പൊന്നമ്മ<br>ബേബി ഇന്ദിര
സി.എസ്. രാധാദേവി<br>ഗംഗാധരൻ നായർ<br>കമുകറ പുരുഷോത്തമൻ<br>കവിയൂർ രേവമ്മ<br>പി. ലീല<br>ശാന്ത പി. നായർ<br>ശ്യാമള<br>വി. ലക്ഷ്മി



</doc>
<doc id="240419" url="https://ml.wikipedia.org/wiki?curid=240419" title="കോൺസ്റ്റാന്റിനോപ്പിളിലെ ഫോറ്റിയസ്">
കോൺസ്റ്റാന്റിനോപ്പിളിലെ ഫോറ്റിയസ്

ഒൻപതാം നൂറ്റാണ്ടിലെ (810-893) പ്രമുഖ പൗരസ്ത്യസഭാനേതാവും, വിഖ്യാതപണ്ഡിതനും, എഴുത്തുകാരനും വിശുദ്ധനുമാണ് കോൺസ്റ്റാന്റിനോപ്പിളിലെ ഫോറ്റിയസ്. രണ്ടൂഴങ്ങളിലായി പതിനെട്ടു വർഷത്തോളം (858-867; 877-886) അദ്ദേഹം കോൺസ്റ്റാന്റിനോപ്പിളിൽ എക്യൂമെനിക്കൽ പാത്രിയർക്കീസായിരുന്നു. പൗരസ്ത്യ ഓർത്തഡോക്സ് സഭയിൽ അദ്ദേഹം "മഹാനായ വിശുദ്ധ ഫോറ്റിയസ്" എന്നറിയപ്പെടുന്നു.

യോഹന്നാൻ ക്രിസോസ്തമസിനു ശേഷം കോൺസ്റ്റാന്റിനോപ്പിളിൽ വാണ ഏറ്റവും ശക്തനായ പാത്രിയർക്കീസും, സമകാലീനക്രിസ്തീയതയിലെ ധിഷണാശാലികളിൽ മുഖ്യനും ഒൻപതാം നൂറ്റാണ്ടിൽ പൗരസ്ത്യക്രിസ്തീയതയിലുണ്ടായ നവോത്ഥാനത്തിന്റെ മാർഗ്ഗദീപവുമായി അദ്ദേഹം കണക്കാക്കപ്പെടുന്നു. എണ്ണപ്പെട്ട പണ്ഡിതനും എഴുത്തുകാരനുമായിരുന്ന ഫോറ്റിയസിന് ഒട്ടേറെ വിജ്ഞാനശാഖകളിൽ അവഗാഹമുണ്ടായിരുന്നു. പുരാതനലോകത്തിലെ വിജ്ഞാനത്തിന്റെ അമൂല്യസമാഹാരമായ 'മിരിയോബിബ്ലിയൻ' എന്ന വിഖ്യാതരചന അദ്ദേഹത്തിന്റെ സൃഷ്ടിയായിരുന്നു.

സ്ലാവ് ജനതകളുടെ ക്രൈസ്തവീകരണത്തിന്റെ മുഖ്യപ്രചോദകനായിരുന്ന ഫോറ്റിയസ് ഓർത്തഡോക്സ് ക്രിസ്തീയതയുടെ വളർച്ചയേയും പ്രചാരത്തേയും സഹായിച്ചു. പാശ്ചാത്യ-പൗരസ്ത്യക്രിസ്തീയതകൾ തമ്മിലുള്ള വിഭജനത്തിലേക്കു നയിച്ച സംഭവങ്ങളിൽ ഫോറ്റിയസ് നിർണ്ണായകമായ പങ്കുവഹിച്ചു. 

കോൺസ്റ്റാന്റിനോപ്പിളിലെ ഒരു കുലീനകുടുംബത്തിലായിരുന്നു ഫോറ്റിയസ് ജനിച്ചത്. പൗരസ്ത്യസഭയിൽ ഇടക്കാലത്തു പ്രചരിച്ച വിഗ്രഹഭഞ്ജനവാദത്തെ എതിർത്തതിന്റെ പേരിൽ പ്രവാസിയാക്കപ്പെട്ട് നികൃഷ്ടസാഹചര്യത്തിൽ മരിച്ച ഒരു ധനാഢ്യനായിരുന്നു അദ്ദേഹത്തിന്റെ പിതാവ്. ഫോറ്റിയസിന്റെ പൂർവികന്മാരിൽ ഒരാളായ തരാസിയോസ് നേരത്തേ പാത്രിയർക്കീസിന്റെ പദവി വഹിച്ചിട്ടുണ്ട്. സന്യാസം പരിഗണിച്ചെങ്കിലും ഒടുവിൽ പാണ്ഡിത്യത്തിന്റെയും രാജനീതിയുടേയും വഴിയാണ് ഫോറ്റിയസ് തെരഞ്ഞെടുത്തത്. തന്റെ കാലത്തെ ഏറ്റവും പ്രതിഷ്ഠിതനായ പണ്ഡിതനായിരുന്നു ഫോറ്റിയസ്. അദ്ദേഹത്തിന്റെ പാണ്ഡിത്യം, ഭാഷാശാസ്ത്രം, പ്രസംഗകല, ഭൗതികശാസ്ത്രം, ദർശനം എന്നീ മേഖലകളെ സ്പർശിച്ചു നിന്നു. കോൺസ്റ്റാന്റിനോപ്പിൾ സർവകലാശാലയിലെ അദ്ദേഹത്തിന്റെ പ്രഭാഷണങ്ങളിൽ ആകൃഷ്ടരായ ഒരു വലിയൊരു ശിഷ്യസംഘം ആദ്ദേഹത്തിനുണ്ടായിരുന്നു.

കോൺസ്റ്റാന്റിനോപ്പിളിലെ മത-രാജനൈതികസംഘർഷങ്ങളിലെ മുഖ്യ പങ്കാളികളിൽ ഒരാളാകുന്നതിനു മുൻപ് ഫോറ്റിയസ് രചിച്ച 'മിരിയോബിബ്ലിയൻ' എന്ന കൃതി ക്രൈസ്തവലോകത്തേയും യവന-റോമൻ പൗരാണികതകളിലേതുമായി, 280 വിശിഷ്ടഗ്രന്ഥങ്ങളുടെ സംഗ്രഹവും ആസ്വാദനവും ആയിരുന്നു. പൗരാണികസാഹിത്യത്തിലെ വിലപ്പെട്ട ഖണ്ഡങ്ങളിൽ പലതിന്റേയും പരിരക്ഷണത്തിന് ഈ സമാഹാരം ഉപകരിച്ചു. ഫോറ്റിയസിന്റെ പരന്ന സംസ്കാരം അദ്ദേഹത്തെ ആൾക്കൂട്ടങ്ങളുടെ സങ്കുചിതമനസ്ഥിതിയിൽ നിന്നു മാറ്റിനിർത്തി.

ഫോറ്റിയസിന്റെ അസാമാന്യമായ അറിവ് എതിരാളികളെ അസൂയപ്പെടുത്തുകയും സംശയാലുക്കളാക്കുകയും ചെയ്തു. ഒരു 'ഉള്ളറ-അവിശ്വാസി' (closet pagan) ആണ് അദ്ദേഹമെന്ന് അവർ ആരോപിച്ചു. പ്രാർത്ഥനാവേളയിൽ ജപങ്ങൾക്കിടെ അദ്ദേഹം കവിത ചൊല്ലിയിരുന്നതായും അവർ പ്രചരിപ്പിച്ചു. എങ്കിലും എതിരാളികളിൽ പലരും അദ്ദേഹത്തിന്റെ അറിവിനെ അംഗീകരിച്ചു. ഫോറ്റിയസിന്റെ വൈരിയായിരുന്ന ഇഗ്നേഷ്യസിന്റെ സുഹൃത്തും ജീവചരിത്രകാരനുമായിരുന്ന നിസെറ്റാസ് തന്നെ, വ്യാകരണം, കാവ്യം, പ്രസംഗകല, ദർശനം, വൈദ്യം, നിയമം എന്നിവയുൾപ്പെടെയുള്ള സമഗ്രശാസ്ത്രങ്ങളിലും ഫോറ്റിയസിനുണ്ടായിരുന്ന വൈഭവത്തെ വാഴ്ത്തുന്നു. ഫോറ്റിയസിന്റെ പാത്രിയർക്കീസ് പദവിയെ എതിർത്ത നിക്കോളാസ് ഒന്നാമൻ മാർപ്പാപ്പയും അദ്ദേഹത്തിന്റെ വലിയ ഗുണങ്ങളേയും സാർവലൗകികമായ ജ്ഞാനത്തേയും വാഴ്ത്തിയിട്ടുള്ള കാര്യം കത്തോലിക്കാ വിജ്ഞാനകോശം ചൂണ്ടികാട്ടുന്നു.

858-ൽ മൈക്കൽ മൂന്നാമൻ ചക്രവർത്തി അപ്പോൾ പാത്രിയർക്കീസായിരുന്ന ഇഗ്നേഷ്യസിനെ സ്ഥാനഭ്രഷ്ടനാക്കി. ചക്രവർത്തിയുടെ പ്രധാനമന്ത്രി സീസർ ബർദാസിന്റെ സദാചാരഭ്രംശത്തിനെതിരെയുള്ള പാത്രിയർക്കീസിന്റെ വിമർശനമാണ് ഇതിനു വഴിയൊരുക്കിയത്. ഇഗ്നേഷ്യസിന്റെ സ്ഥാനത്ത് പാത്രിയർക്കീസായത്, ഫോറ്റിയസാണ്.മുന്നേ പുരോഹിതൻ പോലുമല്ലാതിരുന്ന ഫോറ്റിയസിന്റെ നിയമനം പുരോഹിതന്മാരുടെ എതിർപ്പിനു കാരണമായി. ഇഗ്നേഷ്യസ് അധികാരമൊഴിയാൻ വിസമ്മതിക്കുകയും നിക്കോളാസ് ഒന്നാമൻ മാർപ്പാപ്പയ്ക്ക് പരാതി കൊടുക്കുകയും ചെയ്തു. സംഭവത്തെക്കുറിച്ച് അന്വേഷിക്കാനായി കോൺസ്റ്റാന്റിനോപ്പിളിലെത്തിയ മാർപ്പാപ്പയുടെ രണ്ടു പ്രതിനിധികൾ ഫോറ്റിയസിന്റെ നിയമനത്തെ സമ്മർദ്ദത്തിനു വഴങ്ങി അംഗീകരിച്ചു. എന്നാൽ അവർ റോമിൽ മടങ്ങിയെത്തിയ ശേഷം മാർപ്പാപ്പ അവരുടെ സമ്മതത്തെ തള്ളിപ്പറയുകയും ഫോറ്റിയസിനോട് അധികാരമൊഴിയാൻ ആവശ്യപ്പെടുകയും ചെയ്തു. ഫോറ്റിയസ് വഴങ്ങാതിരുന്നപ്പോൾ, മാർപ്പാപ്പ അദ്ദേഹത്തെ സഭാഭ്രഷ്ടനായി പ്രഖ്യാപിച്ചു. ചക്രവർത്തിയും ഫോറ്റിയസും ഒരു സൂനഹദോസ് വിളിച്ചുകൂട്ടി മാർപ്പാപ്പയെയും സഭാഭ്രഷ്ടനായി പ്രഖ്യാപിച്ചു. റോമൻ കത്തോലിക്കാ സഭയുടെ 'തെറ്റുകളുടെ' ഒരു പട്ടിക ഈ സമ്മേളനം പ്രസിദ്ധീകരിച്ചു. പുരോഹിതന്മാരുടെ നിബ്ബന്ധിതബ്രഹ്മചര്യവും ദൈവികത്രിത്വത്തിലെ മൂന്നാമാളായ പരിശുദ്ധാത്മാവ് പിതാവിൽ നിന്നും പുത്രനിൽ നിന്നും ഒരുമിച്ച് പുറപ്പെടുന്നവനാണെന്ന വിശ്വാസവും മറ്റും ഈ തെറ്റുകളിൽ ചിലതായിരുന്നു. 

എന്നാൽ അതിനിടെ സംഭവിച്ച മൈക്കൽ മൂന്നാമൻ ചക്രവർത്തിയുടെ മരണം സ്ഥിതി മാറ്റി. മൈക്കളിന്റെ പിൻഗാമിയായ ബേസിൽ ഒന്നാമൻ 867-ൽ ഫോറ്റിയസിനെ അധികാരഭ്രഷ്ടനാക്കി ഇഗ്നേഷ്യസിനെ വീണ്ടും പാത്രിയർക്കീസാക്കി. 877-ൽ ഇഗ്നേഷ്യസ് മരിച്ചപ്പോൾ ഫോറ്റിയസ്, ചക്രവർത്തിയുടെ സമ്മതത്തോടെ വീണ്ടും പദവിയിലെത്തി. മാർപ്പാപ്പാ പദവിയിൽ അതിനകം നിക്കോളാസ് ഒന്നാമന്റെ പിൻഗാമിയായിരുന്ന യോഹന്നാൻ എട്ടാമൻ ഈ തീരുമാനം അംഗീകരിച്ചു.

886-ൽ ബേസിൽ ചക്രവർത്തിയുടെ മരണത്തെ തുടർന്ന് ലിയൊ നാലാമൻ അധികാരത്തിലെത്തിയതോടെ ഫോറ്റിയസിനു വീണ്ടും പാത്രിയർക്കീസ് പദവി നഷ്ടപ്പെട്ടു. ചക്രവർത്തിയുടെ തന്നെ സഹോദരൻ സ്റ്റീഫനാണ് ആ പദവി ലഭിച്ചത്. അതോടെ ഫോറ്റിയസ്, അർമേനിയയിലെ ബോർദി ആശ്രമത്തിൽ പ്രവാസിയായി. ഫോറ്റിയസിന്റെ ശിഷ്യൻ ആയിരുന്നിട്ടു കൂടി, പുതിയ ചക്രവർത്തി 887-ൽ അദ്ദേഹത്തെ രാജ്യദ്രോഹത്തിനു വിചാരണ ചെയ്തു. തെളിവുകളുടെ അഭാവത്തിൽ ഫോറ്റിയസിനെതിരെയുള്ള ആരോപണങ്ങൾ സ്ഥാപിക്കപ്പെട്ടില്ല. പക്ഷേ, പുതിയ അധികാരവൃത്തങ്ങളിൽ അസ്വീകാര്യനായിരുന്ന അദ്ദേഹം സന്യാസനിവൃത്തിയിൽ തുടർന്നു. എങ്കിലും മരണത്തിനു മുൻപ് അദ്ദേഹത്തിനെതിരായ നിരോധനങ്ങൾ മാറിയിരുന്നു എന്നു കരുതാൻ ന്യായമുണ്ട്.

893-ൽ മരിച്ച അദ്ദേഹത്തെ കോൺസ്റ്റാന്റിനോപ്പിളിൽ സംസ്കരിച്ചു. ഫോറ്റിയസിനെ സംബന്ധിച്ച ചരിത്രസാക്ഷ്യങ്ങൾ പ്രതികൂലമായിരിക്കുമെന്നുറപ്പു വരുത്താൻ എതിരാളികൾ ശ്രമിച്ചെങ്കിലും പിൽക്കാലത്ത് അദ്ദേഹം പൗരസ്ത്യസഭയിൽ വിശുദ്ധപദവിയിലേക്ക് ഉയർത്തപ്പെട്ടു. പൗരസ്ത്യാരാധന ഫോറ്റിയസിന്റെ പേരു ഘോഷിക്കുന്നത് അദ്ദേഹത്തിന്റെ തീവ്രശത്രുവായിരുന്ന ഇഗ്നേഷ്യഷിന്റെ പേരിനൊപ്പമാണ്.

പൗരസ്ത്യക്രിസ്തീയതയെ മേൽക്കോയ്മയിൽ നിർത്താനുള്ള റോമൻ കത്തോലിക്കാ സഭയുടെ ശ്രമത്തിന്റെ തീവ്രവിരോധിയായിരുന്നു ഫോറ്റിയസ്. പാശ്ചാത്യ-പൗരസ്ത്യസഭകളുടെ വേർതിരിവിനു വഴിയൊരുക്കിയവരിൽ അദ്ദേഹം പ്രധാനിയാണ്. ഇരുസഭകളും തമ്മിൽ ഒൻപതാം നൂറ്റാണ്ടിലുണ്ടായ ഭിന്നിപ്പ് അറിയപ്പെടുന്നതു തന്നെ "ഫോറ്റിയസിന്റെ ശീശ്മ" (Photian Schism) എന്ന പേരിലാണ്. ഇടക്കാലത്ത് ഓർത്തഡോക്സ്-ലത്തീൻ ക്രിസ്തീയതകളുടെ കൂട്ടായ്മ പുനഃസ്ഥാപിക്കപ്പെട്ടെങ്കിലും ആ ഐക്യം ഹ്വസ്വായുസ്സാവുകയും 1054-ൽ ഇരുസഭകളും വഴിപിരിയുകയും ചെയ്തു.

കൊട്ടാരത്തിലെ ഉപജാപങ്ങളിൽ ഷണ്ഡനാക്കപ്പെട്ട ഒരു രാജകുമാരനായിരുന്നു പാത്രിയർക്കീസ് ഇഗ്നേഷ്യസ്

സ്വന്തം ഭാര്യയെ ഉപേക്ഷിച്ച്, വിധവയായ പുത്രവധുവിനൊപ്പം താമസിച്ചതിന്റെ പേരിലാണ് പ്രധാനമന്ത്രി സീസർ ബർദാസിനെ ഇഗ്നേഷ്യസ് വിമർശിച്ചത്.

വൈദികബ്രഹ്മചര്യം മൂലം പാശ്ചാത്യനാടുകളിൽ പല കുട്ടികൾക്കും അപ്പൻ ആരെന്നറിയാത്ത അവസ്ഥയുണ്ടായി എന്നു ഫോറ്റിയസ് പരിഹസിച്ചു.


</doc>
<doc id="240428" url="https://ml.wikipedia.org/wiki?curid=240428" title="മാങ്ങാപ്പഴക്കറി">
മാങ്ങാപ്പഴക്കറി

മാങ്ങാപ്പഴക്കറി - മാങ്ങാപ്പഴം ഉപയോഗിച്ചുണ്ടാക്കുന്ന കറിയാണ് ഇത്. മാങ്ങാപ്പഴ പുളിശ്ശേരി എന്നും അറിയപ്പെടുന്നു.


</doc>
<doc id="240438" url="https://ml.wikipedia.org/wiki?curid=240438" title="ഗീതാ കൃഷ്ണൻകുട്ടി">
ഗീതാ കൃഷ്ണൻകുട്ടി

എം.ടി.യുടേതുൾപ്പടെ നിരവധി മലയാള സാഹിത്യകൃതികൾ ഇംഗ്ലീഷിലേക്ക് മൊഴിമാറ്റിയ പ്രമുഖ വിവർത്തകയാണ് ഗീതാ കൃഷ്ണൻകുട്ടി. 

ചെന്നൈയിൽ താമസിക്കുന്ന ഗീത കൃഷ്ണൻകുട്ടി ജനിച്ചതും വളർന്നതും ആലുവയ്ക്കടുത്തുള്ള ചെങ്ങമ്മനാടാണ്. വിവാഹത്തോടെയാണ് തമിഴ്‌നാട്ടിലെത്തുന്നത്. നാൽപ്പത്തഞ്ച് വയസ്സ് പിന്നിട്ട ശേഷം മൈസൂർ സർവകലാശാലയിൽ നിന്ന് ഇംഗ്ലീഷിൽ മാസ്റ്റർ ബിരുദവും ഡോക്ടറേറ്റും നേടി. തുടർന്ന് ഫ്രഞ്ചുഭാഷയിൽ പ്രാവീണ്യവും. പിന്നീട് ചെന്നൈയിൽ ഒമ്പതു വർഷം ഫ്രഞ്ച്, ഇംഗ്ലീഷ് ഭാഷകൾ പഠിപ്പിക്കുകയും ചെയതു. മൂന്നു പതിറ്റാണ്ടായി വിവർത്തന രംഗത്ത് സജീവമാണ്. 'ബെൽ' എന്ന ചെറുകഥയാണ് ആദ്യം പ്രസിദ്ധീകരിക്കുന്നത്. സാഹിത്യകൃതികൾക്ക് പുറത്ത്, ആയുർവേദാചാര്യൻ പി.എസ്. വാര്യരുടെ ജീവിതകഥയായ ' എ ലൈഫ് ഓഫ് ഹീലിങ്ങും ഇംഗ്‌ളീഷിലേക്ക് മൊഴിമാറ്റി. 

നാഷണൽ ഫിലിം ആർക്കെവിസിനുവേണ്ടി 'നീലക്കുയിൽ', 'അമ്മ അറിയാൻ', 'കുമ്മാട്ടി', 'എസ്തപ്പാൻ 'എന്നി സിനിമകൾക്ക് ഇംഗ്ലീഷ് സബ് ടൈറ്റിലുകൾ നൽകി. ഇപ്പോൾ പുതിയ സിനിമകൾക്ക് സബ് ടൈറ്റിലുകൾ നൽകുന്നു. 'അഗ്നിസാക്ഷി', കരുണം', 'തീർത്ഥാടനം', 'പഴശ്ശിരാജ', 'നീലത്താമര' തുടങ്ങിയ സിനിമകൾക്ക് സബ്‌ടൈറ്റിലുകൾ നൽകിയിട്ടുണ്ട്.




</doc>
<doc id="240442" url="https://ml.wikipedia.org/wiki?curid=240442" title="മരിയ അമ്പാരോ എസ്‌കാൻഡൻ">
മരിയ അമ്പാരോ എസ്‌കാൻഡൻ

പ്രമുഖയായ മെക്സിക്കൻ നോവലിസ്റ്റും കഥാകൃത്തുമാണ് മരിയ അമ്പാരോ എസ്‌കാൻഡൻ(ജനനം : 19 ജൂൺ 1957). ലാറ്റിൻ-അമേരിക്കയിലെ എഴുത്തുകാരിൽ ശ്രദ്ധേയയാണ്. ആദ്യ കൃതി 'എസ്‌പെരാൻസാസ് ബോക്‌സ് ഓഫ് സെയിന്റ്‌സ് 'എൺപത്തഞ്ചു രാജ്യങ്ങളിലെ ഇരുപതിൽപ്പരം ഭാഷകളിലേക്കാണ് വിവർത്തനം ചെയ്യപ്പെട്ടത്.
മെക്സിക്കോയിൽ ജനിച്ചു. പതിനെട്ടാം വയസിലാണ് ആദ്യ കഥ പ്രസിദ്ധീകരിക്കുന്നത്. 'കൺസ്ട്രഷൻ' എന്ന സാഹിത്യമാസികയിൽ പ്രവർത്തിച്ചു. സ്പാനിഷിലും ഇംഗ്ലീഷിലും ഒരേ സമയം എഴുതുന്ന മരിയ, 1983-ൽ ഭർത്താവും ശിൽപിയുമായ ബെനിറ്റേ ക്രില്ലിനൊപ്പം അമേരിക്കയിലേക്ക് കുടിയേറി. ഇപ്പോൾ ലോസ്‌ ഏൻജലെസിൽ താമസിക്കുന്നു. യു.സി.എൽ.എ. എക്‌സ്‌റ്റെൻഷനിൽ സർഗ്ഗാത്മക രചനയിൽ പരിശീലനം നൽകുന്ന റൈറ്റിംഗ്‌ വിഭാഗം അദ്ധ്യാപികയാണ്. ബ്രസീൽ, മെക്‌സിക്കോ, ബാഴ്‌സലോണ എന്നിവിടങ്ങളിൽ നടക്കുന്ന രാജ്യാന്തര സിനിമാ-എഴുത്ത് പരിശീലന ശിൽപശാലകളുടെ ഉപദേശകയായും പ്രവർത്തിക്കുന്നു.

ആദ്യ കൃതി ' എസ്‌പെരാൻസാസ് ബോക്‌സ് ഓഫ് സെയിന്റ്‌സ്' എൺപത്തഞ്ചു രാജ്യങ്ങളിലെ ഇരുപതിൽപ്പരം ഭാഷകളിലേക്കാണ് വിവർത്തനം ചെയ്യപ്പെട്ടു. രണ്ടാമത്തെ നോവൽ 'ഗോൺസാലസ് ആൻഡ് ഡോട്ടേഴ്‌സ് ട്രക്കിംഗ് കമ്പനി' പന്ത്രണ്ടോളം ഭാഷകളിലേക്ക് വിവർത്തനം ചെയ്യപ്പെട്ടു. ആദ്യ നോവലിന്റെ ചലച്ചിത്ര ഭാഷ്യം, 'സാന്റ്റിറ്റോസ്' അന്താരാഷ്ട്ര ചലച്ചിത്രോസവങ്ങളിൽ തിരകഥയ്ക്കുൾപ്പടെ 15 ലധികം അവാർഡുകളാണ് നേടിയത്. ഇതിന്റെ തിരക്കഥയും മരിയയുടേതായിരുന്നു. സൺസാൻ ചലച്ചിത്രോത്സവത്തിൽ മികച്ച സിനിമയായി ഇത് തെരഞ്ഞെടുക്കപ്പെട്ടു. 

മാജിക്കൽ റിയലിസത്തിന്റെ സങ്കേതങ്ങൾ ഉപയോഗപ്പെടുത്തിയിട്ടുള്ള രചനാ രീതിയാണ് മരിയയുടേത്.




</doc>
<doc id="240468" url="https://ml.wikipedia.org/wiki?curid=240468" title="രണ്ടിടങ്ങഴി (ചലച്ചിത്രം)">
രണ്ടിടങ്ങഴി (ചലച്ചിത്രം)

രണ്ടിടങ്ങഴി എന്ന നോവലിനെ അസ്പദമാക്കി നിർമിച്ച മലയാള ചലച്ചിത്രമാണ് രണ്ടിടങ്ങഴി. തകഴി ശിവശങ്കര പിള്ളയുടെ വിഖ്യാത നോവലിന് അദ്ദേഹം തന്നെ തിരക്കഥയും സംഭാഷണവും എഴുതി. തിരുനയനാർകുറിച്ചി രചിച്ച ഗനങ്ങൾക്ക് ബ്രദർ ലക്ഷ്മണൻ ഈണം പകർന്നു. കൃഷ്ണ ഇളമൺ ശബ്ദലേഖനവും എൻ.എസ്. മണി ഛായാഗ്രഹണവും എം.പി. കൊച്ചാപ്പു കലാസംവിധാനവും ബാലകൃഷ്ണൻ നായർ മേക്കപ്പും കെ. നാരായണൻ വസ്ത്രാലങ്കാരവും കെ.ഡി. ജോർജ്ജ് ചിത്രസംയോജനവും നിർവഹിച്ചു. നീലാ പ്രൊഡ്ക്ഷൻസിന്റെ ബാനറിൽ മെരിലാൻഡ് സ്റ്റുഡിയോയിൽ പി. സുബ്രഹ്മണ്യം നിർമിച്ച രണ്ടിടങ്ങഴി അദ്ദേഹംതന്നെ സംവിധാനവും നിർവഹിച്ചു. കുമാരസ്വാമി ആൻഡ് കമ്പനി വിതരണം ചെയ്ത ഈ ചിത്രം 1958 ഓഗസ്റ്റ് 24-ന് പ്രദർശനം തുടങ്ങി. 
മിസ് കുമാരിപി.ജെ. ആന്റണിടി.എസ്. മുത്തയ്യതിക്കുറിശ്ശി സുകുമാരൻ നായർകൊട്ടാരക്കര ശ്രീധരൻ നായർ
കമുകറ പുരുഷോത്തമൻ<br>മീന<br>സുലോചന<br>സി.എസ്. രാധാദേവി



</doc>
<doc id="240471" url="https://ml.wikipedia.org/wiki?curid=240471" title="ഫൈലം">
ഫൈലം

ജീവശാസ്ത്രത്തിൽ ശാസ്ത്രീയ വർഗ്ഗീകരണത്തിലെ കിങ്ങ്ഡത്തിനും ക്ലാസ്സിനും ഇടയിൽ ഉള്ള വർഗ്ഗീകരണതലമാണ് ഫൈലം (Phylum). എന്നാൽ കാലങ്ങളായി സസ്യശാസ്ത്രം (ഇംഗ്ലീഷ്: Botany) പ്രകാരം ഇത് ഡിവിഷൻ എന്ന് അറിയപെടുന്നു. കിങ്ങ്ഡം ആനിമാലിയ യിൽ 35 ഫൈലങ്ങൽ ആണ് ഉള്ളത് , എന്നാൽ കിങ്ങ്ഡം പ്ലാന്റെ യിൽ 12 ഫൈലങ്ങൽ ആണ്. 



</doc>
<doc id="240472" url="https://ml.wikipedia.org/wiki?curid=240472" title="ഉഥ്ലാൻഡ്-ഫ്രീഷ്യൻ വീട്">
ഉഥ്ലാൻഡ്-ഫ്രീഷ്യൻ വീട്

ഉത്തര ജർമ്മനിയിലെ വടക്കൻ ഫ്രീഷ്യൻ ഉഥ്ലാന്റെ പ്രദേശത്ത് കാണപ്പെടുന്ന ഒരു പരമ്പരാഗത കാർഷികഭവനങ്ങളാണ് ഉഥ്ലാൻഡ്-ഫ്രീഷ്യൻ വീടുകൾ(ഇംഗ്ലീഷ്:Uthland-Frisian house: ജർമ്മൻ:Uthlandfriesisches Haus or Uthländisches Haus).

എല്ലാ ഫ്രീഷ്യൻ വീടുകൾക്കുമുള്ള സവിശേഷതകൾ ഈ ഭവനങ്ങളിലും കാണപ്പെടുന്നു. ചുവന്ന ഇഷ്ടികകൾകൊണ്ടുള്ള ഭിത്തികളും മേഞ്ഞ മേൽപ്പുരയും ഇത്തരം വീടുകളുടെ പ്രത്യേകതയാണ്.



</doc>
<doc id="240485" url="https://ml.wikipedia.org/wiki?curid=240485" title="കേരള വെറ്ററിനറി ആന്റ് അനിമൽ സയൻസ് സർവകലാശാല">
കേരള വെറ്ററിനറി ആന്റ് അനിമൽ സയൻസ് സർവകലാശാല

കേരളത്തിലെ വയനാട് ജില്ലയിലെ പൂക്കോട് സ്ഥിതി ചെയ്യുന്ന സർവ്വകലാശാലയാണ് കേരള വെറ്ററിനറി ആന്റ് അനിമൽ സയൻസ് സർവകലാശാല. കേരള സർക്കാറിന് കീഴിൽ 2010-ലാണ് ഈ സർവകലാശാല ആരംഭിച്ചത്. 2013 ൽ ലോകത്തെ മികച്ച യൂണിവേഴ്സിറ്റികളുടെ ശൃംഖലയായ വേൾഡ് വൈഡ് യൂണിവേഴ്സിറ്റി നെറ്റ് വർക്കിന്റെ കീഴിൽ ഈ സർവ്വകലാലയെയും ഉൾപ്പെടുത്തി. സർവകാശാലക്ക് കീഴിലുള്ള തിരുവിഴാംകുന്നിലെ സ്ഥാപനത്തിനാണ് അന്താരാഷ്ട്ര ഗവേഷണ സ്ഥാപന പദവി ലഭിച്ചത്.




</doc>
<doc id="240489" url="https://ml.wikipedia.org/wiki?curid=240489" title="ചിറ്റഗോങ്">
ചിറ്റഗോങ്

ബംഗ്ലാദേശിലെ ഒരു പ്രധാന തുറമുഖ നഗരമാണ് ചിറ്റഗോങ്. ബംഗ്ലാദേശിലെ ഏറ്റവും വലിയ രണ്ടാമത്തെ നഗരവുമാണിത്. ചിറ്റഗോങ് ഡിവിഷന്റെ ഭരണ തലസ്ഥാനമാണിത്.

ട്രോപ്പിക്കൽ മൺസൂൺ കാലാവസ്ഥയാണിവിടെ കാണുന്നത്. കർണ്ണഫൂലി നദിയുടെ തീരത്താണ് ചിറ്റഗോങ്. ആകെ വിസ്തീർണ്ണം. മലനിരകളാൽ ചുറ്റപ്പെട്ടതാണീ നഗരം. ഇവിടെ കൃത്രിമ തടാകങ്ങൾ മാത്രമാണുള്ളത്.



</doc>
<doc id="240505" url="https://ml.wikipedia.org/wiki?curid=240505" title="മീററ്റ് ഗൂഢാലോചനക്കേസ്">
മീററ്റ് ഗൂഢാലോചനക്കേസ്

വിവാദമായ മീററ്റ് ഗൂഢാലോചനയും വിചാരണയും എന്നറിയപ്പെടുന്നത് ബ്രിട്ടിഷ് ഇന്ത്യയിൽ 1929 കാലത്തുണ്ടായ സമരപരിപാടികളും, ബ്രിട്ടീഷ് അധീശത്വത്തിനെതിരായി മീററ്റിലുണ്ടായ പ്രക്ഷോഭവുമായിരുന്നു.. നിരവധി തൊഴിലാളി യൂണിയനുകൾ ഇതിൽ പങ്കെടുക്കുകയുണ്ടായി. ഇതു സംബന്ധിച്ച കോടതി വിചാരണകൾ 1933 പര്യവസാനിക്കുയും കുറ്റക്കാരെന്നാരോപിച്ച് തൊഴിലാളി നേതാക്കൾക്ക് വധശിക്ഷ വിധിക്കുകയും ചെയ്തു. റെയിൽവേ സമരവുമായി ബന്ധപ്പെട്ട് മൂന്ന് ഇംഗ്ലീഷുകാരുൾപ്പടെ നിരവധി നേതാക്കൾ അറസ്റ്റു ചെയ്യപ്പെട്ടു. ഇന്ത്യൻ കമ്മ്യൂണിസ്റ്റ് പാർട്ടിയെ സംബന്ധിച്ച് മീററ്റ് പ്രക്ഷോഭപരിപാടികൾ തൊഴിലാളികൾക്കിടയിൽ പാർട്ടിയ്ക്ക് ഗണ്യമായ സ്വാധീനം നേടുന്നതിനു കാരണമായിത്തീർന്നു. പ്രക്ഷോഭം 1929 മാർച്ച് 20 നു ഡാങ്കേ ഉൾപ്പെടെ 31 പ്രവർത്തകരുടെ അറസ്റ്റിനും വിചാരണയ്ക്കും വഴിവയ്ക്കുകയും ചെയ്തു.
1929 ലാണ് മീററ്റ് ഗൂഢാലോചനാ കേസ് നടക്കുന്നത്. രണ്ട് ഇംഗ്ലീഷുകാരടക്കം, കമ്മ്യൂണിസ്റ്റുകാരും അല്ലാത്തവരുമായ 31 പേരാണ് കേസിൽ പ്രതികളായുണ്ടായിരുന്നത്. വളരെയധികം വൈകാതെ തന്നെ മുപ്പത്തിരണ്ടാമനായി ഹ്യൂ ലിസ്റ്റർ ഹച്ചിൻസൺ എന്ന ബ്രിട്ടീഷുകാരനെക്കൂടി കേസിൽ പ്രതിയായി ചേർത്തു. ഇന്ത്യൻ പീനൽ കോഡിലെ 121(A) പ്രകാരമുള്ള കുറ്റമാണ് ഈ പ്രതികൾക്കു നേരെ ആരോപിച്ചിരുന്നത്. ഇന്ത്യയിലെ അറിയപ്പെടുന്ന എല്ലാ കമ്മ്യൂണിസ്റ്റ് നേതാക്കളും കേസിൽ ഉൾപ്പെട്ടിട്ടുണ്ടായിരുന്നു, കൂടാതെ ഓൾ ഇന്ത്യാ കോൺഗ്രസ്സ് കമ്മറ്റിയിലെ അംഗങ്ങളും മീററ്റ് ഗൂഢാലോചനാ കേസിൽ പ്രതികളായിരുന്നു. ഇന്ത്യൻ കമ്മ്യൂണിസ്റ്റ് പാർട്ടിയിലെ അംഗങ്ങൾ, ബ്രിട്ടീഷ് കമ്മ്യൂണിസ്റ്റ് പാർട്ടിയിലെ അംഗങ്ങൾ, പാർട്ടി അംഗത്വമില്ലെങ്കിലും കമ്മ്യൂണിസ്റ്റ് സിദ്ധാന്തത്തിൽ വിശ്വസിക്കുന്നവർ, കമ്മ്യൂണിസത്തിൽ വിശ്വസിക്കുന്നില്ലെങ്കിലും തൊഴിലാളി-കർഷകപാർട്ടികളിലും, തൊഴിലാളി പ്രസ്ഥാനങ്ങളിലും പ്രവർത്തിക്കുന്നവർ എന്നിങ്ങനെ നാലു വിഭാഗക്കാരായിരുന്നു കേസിലെ പ്രതികളെന്നു മുദ്രകുത്തപ്പെട്ടവർ. ഡാങ്കെ, മുസഫർ അഹമ്മദ്, ഷൗക്കത്ത് ഉസ്മാനി എന്നിവർ മുമ്പു നടന്ന കാൺപൂർ ഗൂഢാലോചനാ കേസിൽ ഉൾപ്പെട്ടിട്ടുണ്ടായിരുന്നു, ബാക്കിയുള്ളവരെല്ലാം ആദ്യമായിട്ടായിരുന്നു ഒരു ഗൂഢാലോചനാ കേസിൽ പ്രതികളാവുന്നത്.

വിചാരണ പൂർത്തിയാകാൻ മൂന്നരകൊല്ലക്കാലമെടുത്തു. 320 സാക്ഷികളെ വിസ്തരിക്കുകയുണ്ടായി. മൂവായിരത്തോളം വരുന്ന തെളിവുകൾ കോടതിക്കുമുമ്പാകെ ഹാജരാക്കി. കോടതിചെലവ് പതിനഞ്ച് ലക്ഷത്തോളം രൂപ വന്നു എന്നു കണക്കാക്കപ്പെടുന്നു. തൊഴിലാളി-കർഷകപാർട്ടി രൂപം കൊണ്ടത് കൽക്കട്ടയിലും, അതിന്റെ വളർച്ച ബോംബെയിലുമായിരുന്നെങ്കിലും കേസിന്റെ വിചാരണ നടന്നത് മീററ്റിലാകാനുള്ള കാരണം കേസിൽ ബ്രിട്ടീഷുകാരായ പ്രതികൾ കൂടി ഉൾപ്പെട്ടിരുന്നു എന്നതായിരുന്നു. കൽക്കട്ടയിലോ ബോംബെയിലോ വെച്ച് വിചാരണ നടത്തിയാൽ അന്നത്തെ നിയമമനുസരിച്ച് ജൂറിമാർ കൂടി വിചാരണയിൽ പങ്കാളികളാവണമായിരുന്നു, കോടതിയിൽ ഇവരുടെ സാന്നിദ്ധ്യം സർക്കാരിനും അസൗകര്യമായിരിക്കുമെന്ന് കരുതിയാണ് വിചാരണ മീററ്റിലേക്കു മാറ്റിയത്. വിചാരണ സമയത്ത് പ്രതികളിലൊരാളായ പി.സി.ജോഷി തനിക്ക് പരീക്ഷ എഴുതുവാൻ വേണ്ടി കേസിൽ നിന്നും ഒഴിവാക്കണമെന്നാവശ്യപ്പെട്ടുവെങ്കിലും കോടതി അനുവദിച്ചില്ല. പകരം, അലഹബാദ് ജയിലിൽ വെച്ച് പരീക്ഷ എഴുതുവാനുള്ള സൗകര്യം കോടതി ചെയ്തുകൊടുത്തു. വിചാരണകാലത്ത് ഇവരെ സാധാരണ തടവുകാരായല്ല പരിഗണിച്ചിരുന്നത്. ഇവർക്ക് വായിക്കാൻ കമ്മ്യൂണിസവുമായി ബന്ധപ്പെട്ട പുസ്തകങ്ങൾ നൽകിയിരുന്നു. കൂടാതെ, ഇവർക്കു വേണ്ടി കൊണ്ടു വന്നിരുന്ന പുസ്തകങ്ങൾ യാതൊരു പരിശോധനയും കൂടാതെ വിട്ടുകൊടുത്തിരുന്നു. വിചാരണ സമയത്തു തന്നെ, പ്രതികളിലൊരാൾ, 68 വയസ്സുണ്ടായിരുന്ന തേജസി വാർദ്ധക്യസഹജമായ അസുഖങ്ങൾകൊണ്ട് മരണമടഞ്ഞു.
കേസിന്റെ വിചാരണ സമയത്ത് കമ്മ്യൂണിസ്റ്റ് പാർട്ടി അംഗങ്ങളായ പതിനെട്ടുപേർ സംയുക്തമായാണ് കോടതിക്കുമുമ്പാകെ ഒപ്പിട്ട മൊഴി നൽകിയത്. ആ സമയത്ത് പാർട്ടിയിൽ നിന്നും പുറത്താക്കപ്പെട്ടിരുന്ന ഡാങ്കെ വ്യക്തിപരമായി മറ്റൊരു മൊഴി നൽകിയിരുന്നു. ഇംഗ്ലീഷുകാരനായ ബെൻ ബ്രാഡ്ലി, പതിനെട്ടു പേരുടെ സംയുക്തമൊഴിയിലൊപ്പിട്ടതു കൂടാതെ വ്യക്തിപരമായി മറ്റൊരു മൊഴിയും കൂടി രേഖപ്പെടുത്തി നൽകിയിരുന്നു.

വിചാരണ സമയത്തു സമർപ്പിച്ച തെളിവുകൾ തന്നെ ഇരുപത്തഞ്ച് ഭാഗങ്ങളായി അച്ചടിക്കേണ്ടി വന്നു. കോടതിയുടെ വിധി തന്നെ ഏതാണ്ട് 676 പുറങ്ങൾ ഉണ്ടായിരുന്നു.
1933 ജനുവരി 16 ന് മീററ്റ ഗൂഢാലോചനാ കേസുമായി ബന്ധപ്പെട്ട വിധി പ്രസ്താവിക്കുകയുണ്ടായി. മുസ്സാഫർ അഹമ്മദിന് ജീവപര്യന്തം തടവുശിക്ഷ വിധിച്ചു. ഡാങ്കെ, ഘാട്ടെ, ജോഗ്ലെക്കർ, നിംകർ, സ്പാറ്റ് എന്നിവർക്ക് പന്ത്രണ്ടു വർഷത്തെ തടവുശിക്ഷയും, ബ്രാഡ്ലെ, മിരജ്കർ, ഉസ്മാനി എന്നിവർക്ക് പത്തു വർഷം വീതം വരുന്ന തടവും കോടതി വിധിച്ചു. ഏറ്റവും കുറഞ്ഞ ശിക്ഷാ കാലയളവ് മൂന്നു വർഷമായിരുന്നു. വിവിധങ്ങളായ അപ്പീലിന്മേൽ കോടതി ശിക്ഷ ഇളവു ചെയ്യുകയും പ്രതികളെല്ലാം തന്നെ 1933 അവസാനത്തോടെ ജയിൽ മോചിതരാവുകയും ചെയ്തു.
മീററ്റ് ഗൂഢാലോചനാ കേസിൽ പ്രതികളായവരോട് അനുഭാവമുള്ള ജനങ്ങളും, ബ്രിട്ടീഷ് കമ്മ്യൂണിസ്റ്റ് പാർട്ടിയിലെ അംഗങ്ങളും തടവിലാക്കപ്പെട്ടവർക്കുവേണ്ടി രാജ്യവ്യാപകമായ പ്രക്ഷോഭങ്ങൾ നടത്തി. മോട്ടിലാൽ നെഹ്രു, ആശയപരമായ കമ്മ്യൂണിസത്തിനെതിരേ ആയിരുന്നെങ്കിലും മീററ്റ് കേസ് സർക്കാർ നടത്തുന്നതിനെതിരേ നിയമസഭയിൽ ശക്തമായി വാദിച്ചു. മറ്റൊരു നേതാവായ മുഹമ്മദാലി ജിന്നയും ഈ കേസിനെതിരേ സർക്കാരിനു പ്രതികൂലമായി പ്രതിഷേധിക്കുകയുണ്ടായി. ഇതു മൂലം നിയമസഭയിൽ നടന്ന വോട്ടെടുപ്പിൽ സർക്കാർ പരാജയപ്പെട്ടു. ലോകപ്രശസ്ത ശാസ്ത്രജ്ഞനായ ഐൻസ്റ്റീനെപ്പോലുള്ള പ്രശസ്തർ വരെ മീററ്റ് തടവുകാരെ മോചിപ്പിക്കുക എന്ന ആവശ്യത്തിനു പിന്തുണ നൽകി. ഐൻസ്റ്റീന്റെ സുഹൃത്തും, ബെർലിനിൽ വെച്ചുള്ള സഹപ്രവർത്തകനുമായ ഗംഗാധർ അധികാരിയും മീററ്റ് ഗൂഢാലോചനാ കേസിൽ പ്രതിയായിരുന്നു. ഇദ്ദേഹത്തെ വിട്ടയക്കണം എന്നു കാണിച്ച് ഐൻസ്റ്റീൻ ബ്രിട്ടീഷ് പ്രധാനമന്ത്രിക്ക് ഒരു തുറന്ന കത്തയച്ചിരുന്നു.



</doc>
<doc id="240506" url="https://ml.wikipedia.org/wiki?curid=240506" title="ആന വളർത്തിയ വാനമ്പാടി">
ആന വളർത്തിയ വാനമ്പാടി

നീലാ പ്രൊഡക്ഷൻസിന്റെ ആന വളർത്തിയ വാനമ്പാടി 1959 പുറത്തിറങ്ങിയ മലയാള ചലച്ചിത്രമാണ്. പി. സുബ്രഹ്മണ്യം സംവിധാനം ചെയ്ത ഈ ചിത്രത്തിന്റെ നിർമ്മാണവും അദ്ദേഹം തന്നെ നിർവഹിച്ചു. കഥ നീലായുടേയും സംഭാഷണം തിക്കുറിശ്ശി സുകുമാരൻ നായരുടേതുമാണ്. തിരുനയിനാർകുറിച്ചി എഴുതിയ ഗാനങ്ങൾക്ക് ബ്രദർ ലക്ഷ്മണൻ സംഗീതം നൽകി. മെരിലാൻഡിൽ നിർമിച്ച പ്രസ്തുത ചിത്രം കുമാരസ്വാമി ആൻഡ് കമ്പനി വിതരണം ചെയ്തു. 1959 ഫെബ്രുവരി മാസം 18-ന് ചിത്രം പ്രദർശിപ്പിച്ചു തുടങ്ങി.

1971-ൽ ചിത്രത്തിന്റെ രണ്ടാം ഭാഗം, ആന വളർത്തിയ വാനമ്പാടിയുടെ മകൻ എന്ന പേരിൽ പ്രദർശനത്തിനെത്തി. മലയാളചലച്ചിത്രത്തിലെ ആദ്യ രണ്ടാം ഭാഗമായി ഈ ചിത്രത്തെ കണക്കാക്കുന്നു.




</doc>
<doc id="240518" url="https://ml.wikipedia.org/wiki?curid=240518" title="തെൻസിൻ സുൻന്ത്യു">
തെൻസിൻ സുൻന്ത്യു

ഇന്ത്യക്കാരനായ തിബത്തൻ സ്വാതന്ത്ര്യ സമരപോരാളിയും കവിയും ആക്റ്റിവിസ്റ്റുമാണ് തെൻസിൻ സുൻന്ത്യു.

1959 ൽ തിബത്ത് ചൈന അധിനിവേശപ്പെടുത്തിയതോടെ ഇന്ത്യയിലേക്ക് രക്ഷപെട്ട മാതാപിതാക്കളുടെ മകനായിട്ടാണ് തെൻസിൻ സുൻന്ത്യുവിന്റെ ജനനം. മുംബൈ സർവകലാശാലയിൽ നിന്ന് മാസ്റ്റർ ബിരുദം നേടി. ഹിമാചൽ പ്രദേശിലെ ധരംശാലയിലാണ് താമസം. ഫ്രണ്ട്സ് ഓഫ് തിബത്ത് എന്ന സംഘടനയുടെ സെക്രട്ടറി ജനറലായിരുന്നു.
2002ൽ അന്നത്തെ ചൈനീസ് പ്രധാനമന്ത്രി ഷു റോങ്ങ്ജി മുംബൈയിലെ പഞ്ചനക്ഷത്രഹോട്ടലായ ഒബ്‌റോയിൽ ഇന്ത്യൻ വ്യവസായികളെ അഭിസംബോധന ചെയ്യുമ്പോൾ സുരക്ഷാക്രമീകരണങ്ങൾ മറികടന്ന് 14 നില കെട്ടിടത്തിനുമുകളിൽ 'തിബത്തിനെ സ്വതന്ത്രമാക്കുക' എന്ന ബാനറും പതാകയും ഉയർത്താൻ കടന്നു കയറി. 2005ൽ ബാംഗ്ലൂരിലെ ഇന്ത്യൻ ഇൻസ്റ്റിറ്റിയൂ്ട്ട് ഓഫ് സയൻസിൽ ചൈനീസ് പ്രധാനമന്ത്രി വെൻ ജിയാ ബോ സന്ദർശിക്കുമ്പോൾ ഒരിക്കൽ കൂടി അവിടെ നുഴഞ്ഞുകയറി തിബത്തൻ പതാക ഉയർത്തുകയും ചൈനീസ് വിരുദ്ധമുദ്രാവാക്യങ്ങൾ മുഴക്കുകയും ചെയ്തു.


2001 ൽ ഔട്ട്ലുക്ക്-പിക്കാദോർ പുരസ്കാരം

1.www.tenzintsundue.com
2. http://www.uneditedwritings.blogspot.in/2010/07/blog-post_4673.html


</doc>
<doc id="240519" url="https://ml.wikipedia.org/wiki?curid=240519" title="കൂത്തുപറമ്പ് വെടിവെപ്പ്">
കൂത്തുപറമ്പ് വെടിവെപ്പ്

1994 നവംബർ 25നു കൂത്തുപറമ്പിൽ വച്ചുണ്ടായ പോലീസ് വെടിവെപ്പിൽ അഞ്ചു ഡി.വൈ.എഫ്.ഐ. പ്രവർത്തകർ കൊല്ലപെട്ടു . ഈ സംഭവമാണ് കൂത്തുപറമ്പ് വെടിവെപ്പ് എന്നറിയപ്പെടുന്നത്. അന്ന് സഹകരണമന്ത്രിയായിരുന്ന എം.വി. രാഘവന്റെ യോഗത്തിനിടെ ഉണ്ടായ സംഘർഷമാണ് വെടിവെപ്പിൽ കലാശിച്ചത്. 

സമരം പരിയാരം മെഡിക്കൽ കോളേജ് സ്വകാര്യ സ്വാശ്രയ വത്കരണത്തെ എതിർത്തുകൊണ്ട് നടത്തിയതായിരുന്നു.
അഞ്ചുപേരാണ് കൊല്ലപ്പെട്ടത്.. കെ.കെ. രാജീവൻ, കെ. ബാബു, മധു, കെ.വി. റോഷൻ, ഷിബുലാൽ എന്നിവർ. പുഷ്പൻ എന്നയാൾക്ക് പരിക്കേൽക്കുകയുണ്ടായി

കെ.വി. വാസു, നാരായണി എന്നിവരുടെ മകനാണ് റോഷൻ.

പോലീസുദ്യോഗസ്ഥർക്കെതിരേയും സമരം നടത്തിയവർക്കെതിരേയും കേസുകളുണ്ടായി. 
ഈ സംഭവത്തെത്തുടർന്ന് പോലീസുദ്യോഗസ്ഥർക്കെതിരേ കേസെടുക്കാൻ കീഴ്ക്കോടതി നടപടിയെടുത്തിരുന്നുവെങ്കിലും പ്രോസിക്യൂഷന് മുൻകൂർ അനുമതി വാങ്ങാതെയാണ് കേസെടുത്തതെന്ന് ചൂണ്ടിക്കാട്ടി ഹൈക്കോടതി കേസ് നടപടികൾ റദ്ദാക്കുകയുണ്ടായി. 1995-ൽ പോലീസുകാർക്കെതിരേ സ്വകാര്യ അന്യായം ഫയൽ ചെയ്തതിനെത്തുടർന്നാണ് കേസെടുക്കാനുള്ള നടപടിയുണ്ടായത്. എസ്.പി. രവത ചന്ദ്രശേഖർ ഉൾപ്പെടെയുള്ള ഉദ്യോഗസ്ഥർക്കെതിരേ കേസെടുക്കുകയുണ്ടായി. .

ഇതെപ്പറ്റി അന്വേഷിക്കാൻ ഇടതുമുന്നണി സർക്കാർ നിയമിച്ച പത്മനാഭൻ കമ്മീഷൻ 1997-ൽ നൽകിയ റിപ്പോർട്ട് അനുസരിച്ച് എം.വി. രാഘവൻ, ഡെപ്യൂട്ടി കളക്ടർ ടി.ടി. ആന്റണി, ഡി.വൈ.എസ്.പി. അബ്ദുൾ ഹക്കീം ബത്തേരി, എസ്.പി. രവത ചന്ദ്രശേഖർ എന്നിവരും കുറ്റക്കാരായിരുന്നു. ഇവരെ പ്രതി ചേർത്ത് പുതിയൊരു എഫ്.ഐ.ആർ. ഫയൽ ചെയ്യപ്പെടുകയുണ്ടായി. ഈ കേസിലെ നടപടികൾ നിർത്തിവയ്ക്കാൻ പ്രതികളുടെ ഹർജിയെത്തുടർന്ന് സുപ്രീം കോടതി ഉത്തരവിടുകയുണ്ടായി . ഹെഡ് കോൺസ്റ്റബിൾമാരായ ശശിധരൻ, സഹദേവൻ, പ്രേംനാഥ്, കോൺസ്റ്റബിൾമാരായ ദാമോദരൻ, രാജൻ, സ്റ്റാൻലി, അബ്ദുൾ സലാം, ജോസഫ്, സുരേഷ്, ചന്ദ്രൻ, ബാലചന്ദ്രൻ, ലൂക്കോസ്, അഹമ്മദ് എന്നിവരെയും 2006-ൽ കൂത്തുപറമ്പ് മജിസ്‌ട്രേട്ട് കോടതിയുടെ ഉത്തരവിന്റെ അടിസ്ഥാനത്തിൽ കേസിൽ പ്രതികളാക്കിയിരുന്നു
ഈ കേസിൽ പ്രതിയാക്കപ്പെട്ട ഹക്കിം ബത്തേരിയെ പിന്നീട് ഹൈക്കോടതി കുറ്റവിമുക്തനാക്കുകയുണ്ടായി. ഇദ്ദേഹം ഡിവൈ.എസ്.പിയായി റിട്ടയർ ചെയ്തയാളാണ് (ജനനം: മരണം:2013 ഏപ്രിൽ 13). 

കാസർകോട് കുമ്പള സ്വദേശിയായ ഇദ്ദേഹം ഹസൻകുഞ്ഞി, ബീഫാത്തിമ എന്നിവരുടെ മകനായിരുന്നു. പരേതയായ നഫീസയാണ് ഭാര്യ. ഡോ. സാജിദ മകളൂം ഡോ. സാഹിദ് (കൂത്തുപറമ്പ്) മരുമകനുമാണ്. കണ്ണൂർ താവക്കരയിലായിരുന്നു ഇദ്ദേഹം താമസിച്ചിരുന്നത്. 1974ൽ എസ്.ഐ ആയാണ് ഇദ്ദേഹം പൊലീസ് സേനയിൽ പ്രവേശിച്ചത്. പുളിങ്ങോം എസ്.ഐ ആയായിരുന്നു ആദ്യനിയമനം. മലബാറിലെ വിവിധ സ്റ്റേഷനുകളിൽ സി.ഐ ആയും ഡിവൈ.എസ്.പിയായും സേവനമനുഷ്ഠിച്ചു. 1994-95 കാലയളവിൽ കണ്ണൂർ ഡിവൈ.എസ്.പിയായിരുന്നു.
റിപ്പർ ചന്ദ്രന്റേത് ഉൾപ്പെടെ നിരവധി കൊലപാതക, കവർച്ച കേസുകൾ തെളിയിച്ചതിന് മികച്ച സേവനത്തിനുള്ള അംഗീകാരങ്ങൾ ലഭിച്ചിട്ടുണ്ട്. പത്മനാഭൻ നായർ കമീഷൻ റിപ്പോർട്ടിന്റെ അടിസ്ഥാനത്തിൽ കൂത്തുപറമ്പ് പൊലീസ് രജിസ്റ്റർ ചെയ്ത കേസിൽ ഹക്കിം ബത്തേരിയെ മൂന്നാം പ്രതിയാക്കി. വകുപ്പുതല അന്വേഷണത്തത്തെുടർന്ന് ഇദ്ദേഹത്തെ സർവീസിൽനിന്ന് സസ്പെൻഡ് ചെയ്തു. 2012 ജൂൺ 25ന് ഹൈക്കോടതി ഹക്കിം ബത്തേരിയെ കുറ്റവിമുക്തനാക്കി. 1998 സെപ്റ്റംബറിലാണ് ഇദ്ദേഹം വിരമിച്ചത്.

കൂത്തുപറമ്പ് പോലീസ് സ്റ്റേഷനിലെ ക്രൈം നമ്പർ 353 പ്രകാരമുള്ള കേസ് എം.വി. രാഘവനെ കൊല്ലാൻ ശ്രമിച്ചു എന്നതാണ്. ഈ കേസിൽ മൂവായിരത്തോളം പേർ പ്രതികളായിരുന്നു. ക്രൈം നമ്പർ 354 പ്രകാരമുള്ള കേസിൽ പോലീസ് സ്റ്റേഷൻ ആക്രമിക്കാൻ ശ്രമിച്ചു എന്ന കേസിൽ ആയിരത്തോളം ആൾക്കാർ പ്രതികളായിരുന്നു. ഈ രണ്ട് എഫ്.ഐ.ആറിലും നായനാർ മന്ത്രിസഭ നടപടികൾ നിർത്തിവച്ചിരുന്നു. 

ഈ കേസിൽ കണ്ണൂർ നാർക്കോട്ടിക് സെൽ ഡി.വൈ.എസ്.പി. സക്കറിയയുടെ നേതൃത്വത്തിൽ പുനരന്വേഷണം നടക്കുകയും 88 പേരെ പ്രതി ചേർത്ത കുറ്റപത്രം ജുഡീഷ്യൽ ഫസ്റ്റ് ക്ലാസ് മജിസ്ട്രേറ്റ് കോടതിയിൽ സമർപ്പിക്കപ്പെടുകയുമുണ്ടായി. ഡി.വൈ.എഫ്.ഐ. നേതാക്കളായ എം. നരേന്ദ്രൻ, എം. വി. ജയരാജൻ, കെ. ധനഞ്ജയൻ, എം. സുകുമാരൻ, പനോളി വത്സൻ, എൻ. ഉത്തമൻ, ടി. ലതേഷ്, പി. പി. മധു എന്നിവരും വെടിവെപ്പിൽ മരിച്ച കെ. കെ. രാജീവൻ, കെ. വി. റോഷൻ, കെ. ബാബു, ഷിബുലാൽ, മധു എന്നിവരും കുറ്റപത്രത്തിൽ പ്രതി ചേർക്കപ്പെട്ടിരുന്നു. 

തുടർന്ന് കേസ് അന്വേഷിച്ച പത്മനാഭൻ കമ്മിഷന്റെ റിപ്പോർട്ട് പ്രകാരം പുതിയൊരു കേസ് ഫയൽ ചെയ്തു. ഈ കേസിൽ എം. വി. രാഘവൻ, ഡപ്യൂട്ടി കളക്ടർ ടി. ടി. ആന്റണി, ഡി വൈ എസ് പി അബ്ദുൾ ഹക്കിം ബത്തേരി, എസ് പി രവതാ ചന്ദ്രശേഖർ എന്നിവർ പ്രതികളായിരുന്നു. ആദ്യം രജിസ്റർ ചെയ്ത എഫ് ഐ ആറുകളിലെ നടപടി നിർത്തലാക്കി പുതിയ കേസെടുത്തതിനെതിരെ എം. വി. രാഘവനും മറ്റ് പ്രതികളും സുപ്രിം കോടതിയെ സമീപിച്ചു. തുടർന്ന് രാഘവനും മറ്റും പ്രതികളായ എഫ് ഐ ആറിൽ നടപടികൾ നിർത്തിവെക്കാൻ സുപ്രിം കോടതി ഉത്തരവായി.



</doc>
<doc id="240520" url="https://ml.wikipedia.org/wiki?curid=240520" title="ആർ.പി. ഗോയങ്ക">
ആർ.പി. ഗോയങ്ക

പ്രമുഖ വ്യവസായിയും ആർ.പി.ജി എൻറർപ്രൈസസ് ഗ്രൂപ്പിന്റെ ഉടമയുമായിരുന്നു രാമപ്രസാദ് ഗോയങ്ക( ജനനം: മരണം: 2013 ഏപ്രിൽ 14)

കൊൽക്കത്തയിലായിരുന്നു താമസം. കൊൽക്കത്ത പ്രസിഡൻസി കോളജിൽ നിന്ന് ചരിത്രത്തിൽ ബിരുദം നേടി. പിന്നീട് അമേരിക്കയിലെ ഹാർവാഡ് സർവകലാശാലയിൽ നിന്ന് മാനേജ്മെൻറിലും ബിരുദമെടുത്തു. 100 കോടി രൂപ വിറ്റുവരവുള്ള ആർ.പി.ജി എൻറർപ്രൈസസ് 1979-ലാണ് സ്ഥാപിച്ചത്. ഫിലിപ്സ് കാർബൺ ബ്ളാക്, ഏഷ്യൻ കേബ്ൾസ്, അഗർപാര നെയ്ത്ത് ഫാക്ടറി, മർഫി ഇന്ത്യ, സംഗീത നിർമ്മാണ കമ്പനിയായ സരിഗമ എന്നിവ ആർ.പി.ജി എൻറർപ്രൈസസിന്റെ ഭാഗമാണ്. സുശീല ഗോയങ്കയാണ് ഭാര്യ. ഫെഡറേഷൻ ഓഫ് ഇന്ത്യൻ ചേംബേഴ്സ് ഓഫ് കോമേഴ്സ് ആൻഡ് ഇൻഡസ്ട്രി (ഫിക്കി) യുടെയും കോൺഫെഡറേഷൻ ഓഫ് ഏഷ്യ -പസഫിക് ചേംബേഴ്സ് ഓഫ് കോമേഴ്സ് ആൻഡ് ഇൻഡസ്ട്രിയുടെയും പ്രസിഡൻറായി ഗോയങ്ക സേവനമനുഷ്ഠിച്ചിട്ടുണ്ട്. 2000-ൽ രാജ്യസഭാംഗവുമായിരുന്നു. മരിക്കുമ്പോൾ 83 വയസായിരുന്നു


</doc>
<doc id="240526" url="https://ml.wikipedia.org/wiki?curid=240526" title="കല്യാൺ">
കല്യാൺ

മുംബൈ മെട്രോപൊളിറ്റൻ പ്രദേശത്തിന്റെ ഭാഗമായ ഒരു നഗരമാണ് കല്യാൺ. മഹാരാഷ്ട്രയിലെ താനെ ജില്ലയിലാണ് കല്യാൻ സ്ഥിതിചെയ്യുന്നത്. കല്യാണിന്റെ സമീപ നഗരപ്രദേശമായ ഡോംബിവിലിയുമായ് കൂടിച്ചേർന്ന് കല്യാൺ ഡോംബിവിലി മുനിസിപ്പൽ കോർപ്പറേഷൻ രൂപം കൊള്ളുന്നു.


</doc>
<doc id="240529" url="https://ml.wikipedia.org/wiki?curid=240529" title="ക്യൂബെക്">
ക്യൂബെക്

പൂർവ്വ-മദ്ധ്യ കാനഡയിലെ ഒരു പ്രവിശ്യയാണ് ക്യൂബെക് (Quebec} or ( ) പ്രധാനമായും ഫ്രഞ്ച് ഭാഷ സംസാരിക്കുന്ന ഏക കനേഡിയൻ പ്രവിശ്യയാണ് ക്യൂബെക്.

വിസ്തൃതിയിൽ കാനഡയിലെ ഏറ്റവും വലിയ പ്രവിശ്യയും ഏറ്റവും വലിയ രണ്ടാമത്തെ അഡ്മിനിസ്റ്റ്രേറ്റീവ് ഡിവിഷനുമാണ് ക്യൂബെക്. ക്യുബെക് സിറ്റിയാണ് തലസ്ഥാനം.


</doc>
<doc id="240543" url="https://ml.wikipedia.org/wiki?curid=240543" title="ലാഹോർ ഗൂഢാലോചനക്കേസ്">
ലാഹോർ ഗൂഢാലോചനക്കേസ്

ഭഗത് സിങ്, ബതുകേശ്വർ ദത്ത് എന്നിവർ അംഗങ്ങളായ ഹിന്ദുസ്ഥാൻ സോഷ്യലിസ്റ്റ് റിപ്പബ്ലിക്കൻ അസോസിയേഷൻ എന്ന സംഘടന ബ്രിട്ടീഷ് സാമ്രാജ്യത്വത്തിനെതിരെ നടത്തിയ സമരവുമായി ബന്ധപ്പെട്ടുണ്ടായതാണ് ലാഹോർ ഗൂഢാലോചനക്കേസ്. ഇത് ലാഹോർ വിചാരണ എന്നും അറിയപ്പെടുന്നു. കേസിനാസ്പദമായ സംഭവം പ്രധാനമായും 1929 ഏപ്രിൽ 8-ന് ഭഗത് സിങ്, ബതുകേശ്വർ ദത്ത് എന്നിവർ സെൻട്രൽ ലെജിസ്ളേറ്റിവ് അസംബ്ലിയിൽ ചെന്ന് 'വിപ്ലവം ജയിക്കട്ടെ'എന്നു മുദ്രാവാക്യം ഉയർത്തുകയും ബോംബ് എറിയുകയും ചെയ്തു. ഇന്ത്യാക്കാരുടെ ആവശ്യങ്ങൾ ഭരണാധികാരികളെ അറിയിക്കുവാനുള്ള ശ്രമമായിരുന്നു ഇത്. ബോംബെറിഞ്ഞതിനു ശേഷം ലഘുലേഖയും വിതരണം ചെയ്തു. എളുപ്പം രക്ഷപ്പെടാനുള്ള അവസരമുണ്ടായിട്ടും വിപ്ലവകാരികൾ അറസ്റ്റിനു വഴങ്ങുകയാണുണ്ടായത്. ഈ കേസുമായി ബന്ധപ്പെട്ടു നടന്ന വിചാരണയ്ക്കു ശേഷം 1931 മാർച്ച് 23-ന് ഭഗത് സിംഗ്, രാജ്ഗുരു, സുഖ്ദേവ് എന്നിവരെ ബ്രിട്ടീഷുകാർ തൂക്കിലേറ്റി. മാർച്ച് 24-നു നടത്താനിരുന്ന വധശിക്ഷ ജനകീയ പ്രക്ഷോഭത്തെത്തുടർന്ന് ഒരു ദിവസം മുമ്പു തന്നെ നടപ്പാക്കുകയായിരുന്നു.



</doc>
<doc id="240547" url="https://ml.wikipedia.org/wiki?curid=240547" title="ബെൽ ഹുക്‌സ്">
ബെൽ ഹുക്‌സ്

പ്രശസ്തയായ എഴുത്തുകാരിയും, സാമൂഹ്യപ്രവർത്തകയും ഫെമിനിസ്റ്റുമാണ് ബെൽ ഹുക്‌സ് എന്ന പേരിലറിയപ്പെടുന്ന ഗ്ലോറിയ ജീൻ വാറ്റ്കിൻസ്(25 സെപ്റ്റംബർ 1952). വർണം, വർഗം, ലിംഗം എന്നീവിഷയങ്ങളിൽ രാജ്യാന്തരതലത്തിൽ ശ്രദ്ധയേങ്ങളായ പഠനങ്ങളും നീരിക്ഷണങ്ങളും നടത്തയിട്ടുണ്ട്.
1952 സെപ്റ്റംബർ 25 ന് അമേരിക്കയിലെ ഒരു തൊഴിലാളി കുടുംബത്തിൽ ജനിച്ചു. യഥാർത്ഥ പേര് ഗ്ലോറിയ ജീൻ വാറ്റ്കിൻസ്. യൂണിവേഴ്‌സിറ്റി ഓഫ് സൗത്ത് കാലിഫോർണിയയിൽ ഇംഗ്ലീഷ്‌പ്രൊഫഷസറും എത്ത്‌നിക് പഠനത്തിൽ സീനിയർ ലക്ചററുമായിട്ടാണ് ഔദ്യോഗിക ജീവിതം തുടങ്ങിയത്. 1981 ൽ പുറത്തിറങ്ങിയ ഐന്റ് ഐ വുമൺ ആണ് ബെൽഹുക്‌സിന് ലോകശ്രദ്ധ നേടിക്കൊടുത്തത്.



</doc>
<doc id="240548" url="https://ml.wikipedia.org/wiki?curid=240548" title="ആനന്ദ് തെൽതുംബ്‌ദെ">
ആനന്ദ് തെൽതുംബ്‌ദെ

ഇന്ത്യയിലെ പ്രമുഖ ദളിത്പക്ഷ ചിന്തകനാണ് ഡോ. ആനന്ദ് തെൽതുംബ്‌ദെ. മാനേജ്മെന്റ് വിദഗ്ദ്ധനും ആക്റ്റിവിസ്റ്റും മനുഷ്യാവകാശ പ്രവർത്തകനുമാണ്.
മഹാരാഷ്ട്രയിലെ രജൂരിലാണ് ആനന്ദ് തെൽതുംബ്‌ദെയുടെ ജനനം. അഹമ്മദാബാദിലെ ഇന്ത്യൻ ഇൻസ്റ്റിറ്റിയൂട്ട് ഓഫ് മാനേജ്‌മെന്റിൽ നിന്ന് ബിരുദം. ഇപ്പോൾ ഖരക്പൂർ ഐ ഐ ടിയിൽ അധ്യാപകനായി ജോലി ചെയ്യുന്നു മുംബൈയിലാണ് താമസം. ഡോ. അംബേദ്കറിന്റെ പൗത്രി രമയാണ് ഭാര്യ. 16 പുസ്തകങ്ങൾ രചിച്ചിട്ടുണ്ട്.
ആഗസ്റ്റ് 29 ന് പൂനെ പോലീസ് വീട് റെയ്ഡ് ചെയ്തതിനു ശേഷം മുൻകൂർ ജാമ്യമെടുത്തിരുന്ന ആനന്ദിനെ മുൻ കൂർ ജാമ്യം നിലനിൽക്കെ തന്നെ 2019 ഫെബ്രുവരി 2ന് മുംബൈ വിമാനത്താവളത്തിൽ വെച്ച് അറസ്റ്റ് ചെയ്തു. അന്ന് വൈകിട്ട് പൂനെ സെഷൻസ് കോടതി അറസ്റ്റ് ആക്ഷേപാർഹമായ നടപടിയാണെന്ന അഭിപ്രായപ്രകടനത്തോടെ ആനന്ദ് തെൽതുംബ്ഡെയെ വിട്ടയച്ചു. 



</doc>
<doc id="240563" url="https://ml.wikipedia.org/wiki?curid=240563" title="ഡിജിറ്റൽ-ടു-അനലോഗ് കൺവെർട്ടർ">
ഡിജിറ്റൽ-ടു-അനലോഗ് കൺവെർട്ടർ

ഡിജിറ്റൽ രൂപത്തിലുള്ള ഡാറ്റയെ ആനുപാതികമായ ഒരു അനലോഗ് സിഗ്നലാക്കി മാറ്റുന്ന ഒരു ഉപകരണമാണ് ഡിജിറ്റൽ-ടു-അനലോഗ് കൺവെർട്ടർ. ഡാക് (DAC) എന്ന ചുരുക്കപ്പേരിലും അറിയപ്പെടുന്നു. അനലോഗ്-ടു-ഡിജിറ്റൽ കൺവെർട്ടറിന്റെ നേർവിപരീതമായ പ്രവർത്തനമാണിത്. ഇതിന്റെ ഇൻപുട്ട് മിക്കവാറും ഒരു ബൈനറി കോഡ് ആയിരിക്കും. വോൾട്ടത, വൈദ്യുതധാര(കറണ്ട്), ചാർജ്ജ് തുടങ്ങിയവയിലേതെങ്കിലും രൂപത്തിലാവാം ഔട്ട്‌പുട്ട്. 

പ്രധാനമായും ഐ.സി രൂപത്തിലാണ് ഇവ പ്രചാരത്തിലുള്ളത്. വിവിധ പ്രവർത്തനതത്ത്വങ്ങളിൽ ഉള്ളവ ലഭ്യമാണ്. മുഖ്യമായും ഔട്ട്‌പുട്ടിന്റെ റെസല്യൂഷൻ, കൺവെർഷൻ വേഗത എന്നിവയെ അടിസ്ഥാനപ്പെടുത്തിയാണ് ഒരു പ്രത്യേക ഡാക് തിരഞ്ഞെടുക്കുക.
ഡിജിറ്റൽ രൂപത്തിൽ സൂക്ഷിക്കപ്പെട്ട സംഗീതം, ശബ്ദം മുതലായവയെ അനലോഗ് സിഗ്നലാക്കി ഔട്ട്പുട്ട് ചെയ്യുവാൻ ഡാക് ആവശ്യമാണ്. ഇതിനാൽ സിഡി പ്ലെയർ, ഫ്ലാഷ് പ്ലെയർ തുടങ്ങിയ ഉപകരണങ്ങളിൽ ഇവ വ്യാപകമായി ഉപയോഗിക്കപ്പെടുന്നു. യു.എസ്.ബി സ്പീക്കറുകൾ, സൗണ്ട് കാർഡുകൾ മുതലായവയിലും ഡാക് ഉപയോഗിക്കപ്പെടുന്നുണ്ട്. 

വോയിപ് (VoIP) അഥവാ വോയ്സ് ഓവർ ഐ.പി-യിൽ ഡിജിറ്റൽ രൂപത്തിലാണ് സംപ്രേഷണം ചെയ്യപ്പെടുക. ഇതിനായി മൈക്കിലൂടെ സ്വീകരിക്കപ്പെടുന്ന ശബ്ദം ഒരു അനലോഗ്-ടു-ഡിജിറ്റൽ കൺവെർട്ടറിന്റെ സഹായത്തോടെ ഡിജിറ്റൽ രൂപത്തിലാക്കുന്നു. പിന്നീട് ശബ്ദത്തിന്റെ പുനർനിർമ്മാണത്തിനായി ഡാക് ഉപയോഗിക്കപ്പെടുന്നു.

ഇന്നത്തെ ഡിജിറ്റൽ ഡിസ്പ്ലേ യൂണിറ്റുകൾ പ്രചാരം നേടുന്നതിന് മുൻപ് വളരെയധികം ഉപയോഗിക്കപ്പെട്ടിരുന്ന സി.ആർ.ടി. മോണിറ്ററുകൾ, ഓസിലോസ്കോപ്പ്, ടെലിവിഷൻ തുടങ്ങിയ ഉപകരണങ്ങളിൽ കമ്പ്യൂട്ടറിൽ നിന്നള്ളതും ഡിജിറ്റൽ സമ്പ്രേഷണം വഴി സ്വീകരിക്കപ്പെട്ടതും മറ്റുമായ സിഗ്നലുകൾ അനലോഗ് രൂപത്തിലാക്കേണ്ടതുണ്ട്. ഇതിനായി ഇത്തരം ഉപകരണങ്ങളിൽ ഡാക് ഉപയോഗിക്കപ്പെടുന്നുണ്ട്. പ്രകാശതീവ്രതയോടുള്ള മനുഷ്യനേത്രത്തിന്റെ പ്രതികരണം ആനുപാതികമല്ലാത്തതിനാൽ ഈ പ്രക്രിയ കൂടുതൽ സങ്കീർണ്ണമാകുന്നു. ഡാക്, മെമ്മറി എന്നിവ സംയോജിപ്പിച്ച് "ഗാമാ കറക്ഷൻ" വഴി ഇത് ക്രമീകരിക്കപ്പെടുന്നു.



</doc>
<doc id="240564" url="https://ml.wikipedia.org/wiki?curid=240564" title="ഹരിചരൻ">
ഹരിചരൻ

തമിഴ് ചലച്ചിത്രപിന്നണിഗായകനും കർണാടിക് സംഗീതജ്ഞനുമാണ് ഹരിചരൻ എന്നറിയപ്പെടുന്ന ഹരിചരൻ ശേഷാദ്രി. നിരവധി തമിഴ് തെലുഗു ചിത്രങ്ങളിൽ പിന്നണി ആലപിച്ചിട്ടുള്ള അദ്ദേഹം ഉസ്താദ് ഹോട്ടൽ എന്ന മലയാളചിത്രത്തിലെ "വാതിലിൽ ആ വാതിലിൽ... എന്നു തുടങ്ങുന്ന ഗാനാലാപനത്തിലൂടെ മലയാള ഗാനാസ്വാദകർക്കിടയിലും സുപരിചിതനായി. ഇതിനോടകം പതിനേഴിലധികം മലയാളചിത്രങ്ങളിൽ അദ്ദേഹം പിന്നണി പാടി.

1987 മാർച്ച് 20 ന് ചെന്നൈയിലെ ഒരു സംഗീതപാരമ്പര്യമുള്ള കുടുംബത്തിൽ ജനനം. 2004 ൽ പുറത്തിറങ്ങിയ കാതൽ എന്ന തമിഴ് ചിത്രത്തിലാണ് ആദ്യമായി പിന്നണി ആലപിക്കുന്നത്.മലയാളത്തിലെ ഹരിചരനന്റെ ആദ്യ ഗാനം പത്മശ്രീ ഭരത് ഡോ.സരോജ്കുമാർ എന്ന ചിത്രത്തിലെ 'മൊഴികളും മൗനങ്ങളും മിഴികളും വാചാലമായ് തിരകളും തീരവും ഹൃദയവും വാചാലമായ്'എന്ന ഗാനമാണ്.


</doc>
<doc id="240570" url="https://ml.wikipedia.org/wiki?curid=240570" title="ഹൈഫ സൻഗാന">
ഹൈഫ സൻഗാന

ഇറാഖി നോവലിസ്റ്റാണ് ഹൈഫ സൻഗാന. കഥാകൃത്ത്, പത്രപ്രവർത്തക, ചിത്രകാരി, ആക്റ്റിവിസ്റ്റ്, മനുഷ്യാവകാശ പ്രവർത്തക, സ്ത്രീപക്ഷ എഴുത്തുകാരി എന്നീ നിലകളിലും പ്രശസ്തയാണ്.

1950 ൽ ജനനം. കുർദ്-അറബ് വംശജയാണ്. സദ്ദാം ഹുസൈന്റെ ഭരണകാലത്ത് രാഷ്ട്രീയ തടവുകാരിയായിരുന്നു. വധശിക്ഷയിൽ നിന്ന് കഷ്ടിച്ച് രക്ഷപ്പെട്ടു. പിന്നീട് സിറിയയിലേക്ക് കടന്ന് ഫലസ്തീൻ വിമോചന പോരാട്ടത്തിൽ പങ്കാളിയായി. 1976 ൽ ലണ്ടനിലേക്ക് കടന്നു. 25 വർഷത്തിലേറെക്കാലമം പ്രവാസിയായി കഴിഞ്ഞു. 2004 ൽ വീണ്ടും ഇറാഖ് സന്ദർശിച്ചു. അറബിയിലാണ് രചനകൾ നടത്തിയിരുന്നത്. ഇപ്പോൾ ഇംഗ്ലീഷിലും എഴുതുന്നു. കൊല്ലത്തെ ഗ്രാംഷി ബുക്‌സ് ഹൈഫ സൻഗാനയുടെ ലേഖനങ്ങളുടെ സമാഹാരം 'ഞങ്ങൾ ചോരക്കടൽ നീന്തുന്നു' എന്ന പേരിൽ പ്രസിദ്ധീകരിച്ചിട്ടുണ്ട് (2006. വിവർത്തനം: ആർ.കെ.ബിജുരാജ്)

ദ ആന്റ്‌സ് നെസ്റ്റ് (1997) 
ദ പ്രസൻസ് ഓഫ് അതേഴ്‌സ് (1999) 
ബിയോണ്ട് വാട്ട് ഐയിസ് സീസ് (1997) 
ത്രൂ ദ വാസ്റ്റ് ഹാൾസ് ഓഫ് മെമ്മറി (1991) 
ബാഗ്ദാദ് മൈ ബാഗ്ദാദ്, 
കിയീസ് ടു അ സിറ്റി (2000) 
വിമൺ ഇൻ എ ജേർണി(2001)



</doc>
<doc id="240573" url="https://ml.wikipedia.org/wiki?curid=240573" title="ദേശീയപാത 48 (ഇന്ത്യ)">
ദേശീയപാത 48 (ഇന്ത്യ)

ഇന്ത്യയിലെ കർണാടക സംസ്ഥാനത്തിൽപ്പെടുന്ന ഒരു പ്രധാനപാതയാണ് ദേശീയപാത 48 (NH 48). മംഗളൂരു എന്ന പ്രധാനനഗരത്തേയും സംസ്ഥാനത്തിന്റെ തലസ്ഥാനനഗരമായ ബംഗളൂരിനേയും തമ്മിൽ ബന്ധിപ്പിക്കുന്ന ഈ പാതക്ക് കിലോമീറ്റർ നീളമുണ്ട് .


</doc>
<doc id="240577" url="https://ml.wikipedia.org/wiki?curid=240577" title="ഷോലെ വോൾപി">
ഷോലെ വോൾപി

ഇറാൻകാരിയായ കവിയാണ് ഷോലെ വോൾപി. വിവർത്തക, ചിത്രകാരി, ആക്റ്റിവിസ്റ്റ്, മനുഷ്യാവകാശ പ്രവർത്തക, ഫോട്ടോ ഗ്രാഫർ എന്നിങ്ങനെയും പ്രശസ്തം. വിവിധ ഭാഷകളിലേക്ക് മൊഴിമാറ്റം ചെയ്യപ്പെട്ട, അന്താരാഷ്ട്ര പ്രശസ്തിയാർജിച്ചവയാണ് ഷോലെയുടെ കവിതകൾ .

ഇറാനിലെ തെഹ്‌റാനിലാണ് ജനിച്ചതും വളർന്നതും. പതിമൂന്ന് വയസുള്ളപ്പോൾ ട്രിനിഡഡിൽ ബന്ധുവിനൊപ്പം താമസിച്ച് പഠിക്കാനായി പോയി. തുടർന്ന് ഇംഗ്ലണ്ടിൽ സ്‌കൂൾ പഠനം പൂർത്തിയാക്കി. കരീബിയയിലും യൂറോപ്പിലുമായി ജിവിച്ച അവർ അമേരിക്കയിലേക്ക് വരുന്നത് റേഡിയോ-ടിവി-സിനിമാ പഠനത്തിൽ ബിരുദാനന്തര ബിരുദം നേടാനായാണ്. അമേരിക്കക്കാരനായ ഭർത്താവ് ഡോ. അലനും മക്കൾക്കുമൊപ്പം ലോസ് ആഞ്ചലസിലാണ്(കാലിഫോർണിയ)താമസം. 'കീപ്പിങ് ടൈം വിത്ത് ബ്‌ളു ഹിയെൻസിത്' എന്ന് കവിതാ സമാഹാരവും മൂന്ന് വിവർത്തന കവിതാ സമാഹാരങ്ങളും (ഇംഗ്‌ളീഷ്, പേർഷ്യൻ) വൈകാതെ പുറത്തിറങ്ങും.നാല് വർഷം മുമ്പ് അമേരിക്കൻ എഴുത്തുകാരിയും സുഹൃത്തുമായ സൂസെൻ റോബർട്ടിനൊപ്പം ഇന്ത്യ സന്ദർശിച്ചിരുന്നു.


http://www.sholehwolpe.com/Books/index.html
http://www.uneditedwritings.blogspot.in/2010/07/s.html
http://mozhimattom.blogspot.in/2010/02/poems-of-sholeh-wolpe-iranian-poet.html


</doc>
<doc id="240578" url="https://ml.wikipedia.org/wiki?curid=240578" title="ഷീമ കൽബാസി">
ഷീമ കൽബാസി

ഇറാൻകാരിയായ കവിയാണ് ഷീമ കൽബാസി(). മനുഷ്യാവകാശ പ്രവർത്തക, ജനാധിപത്യവാദി, യുദ്ധവിരുദ്ധ പ്രവർത്തക, ആവിഷ്‌കാരസ്വാതന്ത്ര്യ പോരാളി, നാടക പ്രവർത്തക, വിമർശക, സംവിധായിക, നിർമാതാവ്, അധ്യാപിക, ബ്‌ളോഗർ എന്നിങ്ങനെ വിവിധ തലങ്ങളിൽ സജീവമാണ്.

1972 നവംബർ 20 ന് ഇറാനിലെ ടെഹ്‌റാനിലാണ് ഷീമ കൽബാസി ജനിച്ചത്. ഇസ്‌ളാമിക വിപ്‌ളവം നടന്നയുടൻ കുടുംബസമേതം നാടുവിട്ടു. പിന്നീട് അമേരിക്കയിൽ താമസമാരംഭിച്ചു. കവിതകൾ 17 ഭാഷകളിലേക്ക് മൊഴിമാറ്റം ചെയ്യപ്പെട്ടിട്ടുണ്ട്. 'റീൽ കണ്ടന്റ്' എന്ന സിനിമാ നിർമ്മാണ-പ്രസാധന സംരംഭത്തിന്റെ ഡയറക്ടറാണ്.വാഷിങ്ടൺ ഡി.സിയിൽ ഭർത്താവിനും മക്കൾക്കുമൊപ്പം താമസം.


</doc>
<doc id="240583" url="https://ml.wikipedia.org/wiki?curid=240583" title="തസ്കരവീരൻ (1957-ലെ ചലച്ചിത്രം)">
തസ്കരവീരൻ (1957-ലെ ചലച്ചിത്രം)

പക്ഷിരാജാ സ്റ്റുഡിയോയിക്കുവേണ്ടി എം.എസ്. നായിഡു സംവിധാനം ചെയ്തു നിർമിച്ച മലയാള ചലച്ചിത്രമാണ് 'തസ്കരവീരൻ. മഹാകവി നാമക്കൽ രാമലിംഗം പിള്ളയുടെ കഥയെ ആസ്പദമാക്കിയാണ് ഈ ചിത്രം എടുത്തിട്ടുള്ളത്. കെടാമംഗലം സദാനന്ദൻ സംഭാഷണം എഴുതിയ ഈ ചിത്രത്തിനുവേണ്ടി അഭയദേവ് എഴുതി എസ്.എം. സുബ്ബയ്യനായിഡു സംഗീതസംവിധാനം നിർവഹിച്ച 9 ഗാനങ്ങളുണ്ട്. സി.കെ. നാഗപ്പനും എൻ.ബി.എഫ്. മണിയും ചേർന്ന് ശബ്ദലേഖനവും ഡേവിഡും ദൊരസ്വാമിയും ചേർന്നു കഥയും പി.എസ്. ഗോപാലകൃഷ്ണൻ നൃത്തസംവിധാനവും നിർവഹിച്ചു. സൈലൻ ബോസിനെ ഛായാഗ്രഹണത്തിന് വി. ദേവരാജൻ സഹായിച്ചു. എസ്.വി. നാഥനും എ. മോഹനും ചേർന്നു പ്രോസസ്സ് ചെയ്ത ഫിലിം ബി. രാമകൃഷ്ണബാബു എഡിറ്റ് ചെയ്തു. അനന്തൻ നിശ്ചല ഛായാഗ്രാഹകനായപ്പോൾ സഹസംവിധായകൻ ആർ. ബാലു ആയിരുന്നു. ചമരിയാ ടാൽക്കീസ് വിതരണം നിർവഹിച്ച ഈ ചിത്രം 1957 നവംബർ 29-ന് പ്രദർശനം ആരംഭിച്ചു.



</doc>
<doc id="240608" url="https://ml.wikipedia.org/wiki?curid=240608" title="കരനെല്ലി">
കരനെല്ലി

നെല്ലിക്കയോട് വളരെ സാമ്യമുള്ള മറ്റൊരു മരമാണ് കരനെല്ലി. . 10 മീറ്ററോളം ഉയരം വയ്ക്കുന്ന ഈ ഇലപൊഴിക്കും മരം പശ്ചിമഘട്ടതദ്ദേശവാസിയാണ്. നെല്ലിക്കയ്ക്ക് പകരം ഉപയോഗിക്കുന്നു. നെല്ലിക്കയോളം രോഗബാധയേക്കാത്ത കാട്ടുനെല്ലിക്ക അക്കാരണം കൊണ്ട് നെല്ലിക്കയേക്കാൾ വിലയേറിയതാണ്. അമിതചൂഷണത്താലും ആവാസവ്യവസ്ഥയുടെ നാശം മൂലവും ഭീഷണി നേരിടുന്നുണ്ട്. 


</doc>
<doc id="240613" url="https://ml.wikipedia.org/wiki?curid=240613" title="കരുവാളിച്ചി">
കരുവാളിച്ചി

5 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ് കരുവാളിച്ചി.. പശ്ചിമഘട്ടതദ്ദേശവാസിയായ ഒരു മരമാണിത്. 350 മുതൽ 1800 മീറ്റർ വരെ ഉയരമുള്ള വനങ്ങളിലെ അടിക്കാടുകളായി കാണപ്പെടുന്നു.

Mallotus stenanthus എന്ന ചെടിയും Mallotus subramanyamii എന്ന ചെടിയും വെവ്വേറേ സ്പീഷീസുകളായി ഇവിടെ കാണിന്നുണ്ടെങ്കിലും The Plantlist- ൽ അതെല്ലാം ഒരേ ചെടിയുടെ പര്യായങ്ങളായിട്ടാണ് കാണിച്ചിട്ടുള്ളത്.



</doc>
<doc id="240616" url="https://ml.wikipedia.org/wiki?curid=240616" title="ലില്ലി (ചലച്ചിത്രം)">
ലില്ലി (ചലച്ചിത്രം)

എച്ച്.ഡി. പിക്ചേഴ്സ് നിർമിച്ച ലില്ലി എന്ന മലയാള ചലച്ചിത്രത്തിന്റെ സംവിധാനം എഫ്. നാഗൂർ നിർവഹിച്ചു. ജിമ്മിയും സ്റ്റാൻലിയും ചെർന്ന് കഥയും സംഭാഷണവും എഴുതി. പി. ഭാസ്കരൻ എഴുതിയ പാട്ടുകൾക്ക് വിശ്വനാഥൻ രാമമൂർത്തി ജോഡികൾ സംഗീതം നൽകി. ജിയോ പിക്ചേഴ്സ് വിതരണം ചെയ്ത ഈ ചിത്രം 1958 ഡിസംബർ 25-ന് പ്രദർശനം തുടങ്ങി.



</doc>
<doc id="240618" url="https://ml.wikipedia.org/wiki?curid=240618" title="റാവൂരി ഭരദ്വാജ">
റാവൂരി ഭരദ്വാജ

ഒരു തെലുഗു നോവലിസ്റ്റും, ചെറുകഥാകൃത്തും, കവിയും, നിരൂപകനുമായിരുന്നു റാവൂരി ഭരദ്വാജ(ജനനം: 1927 ജൂലൈ 5, മരണം: 2013 ഒക്ടോബർ 18). 2012-ലെ ജ്ഞാനപീഠപുരസ്കാരം നേടി.. സാമൂഹിക പ്രതിബദ്ധതയോടെ മനുഷ്യനന്മ ലക്ഷ്യമാക്കി എഴുതുന്ന സാഹിത്യകാരനായിരുന്നു ഇദ്ദേഹമെന്ന് ജ്ഞാനപീഠ പുരസ്കാര സമിതി വിലയിരുത്തിയിട്ടുണ്ട്. 
ഏഴാംക്ലാസാണ് റാവൂരിയുടെ വിദ്യാഭ്യാസയോഗ്യത. എന്നാൽ, അദ്ദേഹത്തിന്റെ പല രചനകളും ബിരുദ, ബിരുദാനന്തര വിദ്യാർഥികളുടെ പാഠപുസ്തകങ്ങളാണ്. റാവൂരിയുടെ കൃതികളെക്കുറിച്ച് ഗവേഷണങ്ങളും നടക്കുന്നു. 37 ചെറുകഥാസമാഹാരങ്ങളും, 17 നോവലുകളും, നാല് നാടകങ്ങളും, അഞ്ച് റേഡിയോനാടകങ്ങളും റാവൂരി രചിച്ചിട്ടുണ്ട്. അനേകം ബാലസാഹിത്യകൃതികളുടെയും രചയിതാവാണ്. സിനിമാ വ്യവസായത്തിനുപിന്നിലെ ജീവിതങ്ങളുടെ കഥ പറയുന്ന 'പാകുഡു രാള്ളു' (ഉരുളൻ കല്ലുകൾ) എന്ന നോവലാണ് റാവൂരിയുടെ ഏറ്റവും പ്രശസ്തമായ കൃതി. 
ചലച്ചിത്രതാരങ്ങളുടെ ജീവിതം അടിസ്ഥാനമാക്കിയുള്ള "പാകുഡു റാളു' എന്ന നോവലിനാണ് ഇദ്ദേഹത്തിന് ജ്ഞാനപീഠ പുരസ്കാരം ലഭിച്ചത്.

2013 ഒക്ടോബർ 18-ന് ഹൈദരാബാദിലെ കെയർ ആശുപത്രിയിൽ വച്ച് അദ്ദേഹം അന്തരിച്ചു. 86 വയസ്സായിരുന്നു അപ്പോൾ അദ്ദേഹത്തിന്. ഏറെക്കാലമായി വാർദ്ധക്യസഹജമായ അസുഖങ്ങൾ അനുഭവിച്ചിരുന്ന അദ്ദേഹം മരിക്കുന്നതിന് കുറച്ചുദിവസം മുമ്പാണ് ജ്ഞാനപീഠം വാങ്ങിയത്. 


</doc>
<doc id="240620" url="https://ml.wikipedia.org/wiki?curid=240620" title="ഗീവർഗീസ് മാർ ഇവാനിയോസ്">
ഗീവർഗീസ് മാർ ഇവാനിയോസ്

മലങ്കര ഓർത്തഡോക്സ് സുറിയാനി സഭ കോട്ടയം ഭദ്രാസന മെത്രാപ്പോലീത്തയായിരുന്നു ഗീവർഗീസ് മാർ ഇവാനിയോസ് (ജനനം: 1940 നവംബർ 14. മരണം: 2013 ഏപ്രിൽ 12)

ഓതറ കീയത്ത് കുടുംബത്തിൽ ജോർജിൻെറയും നിരണം മാണിപ്പറമ്പിൽ അന്നമ്മയുടെയും മകനായി 1940 നവംബർ 14ന് മധുരയിലാണ് മാർ ഇവാനിയോസിൻെറ ജനനം. കൊല്ലം ഫാത്തിമ മാതാ കോളജിൽ നിന്ന് ബിരുദവും ലണ്ടൻ മാൻസ് ഫീൽഡ് കോളജിൽ നിന്ന് ഹീബ്രു, സിറിയൻ ഭാഷകളിലും ഓക്സ്ഫഡ് സർവകലാശാലയിൽ നിന്ന് വേദശാസ്ത്രത്തിലും ബിരുദാനന്തര ബിരുദങ്ങൾ നേടി. സംസ്കൃതവും ലാറ്റിനും പഠിച്ചു. ലണ്ടനിൽ കൗളി ഫാദേഴ്സിൽ നിന്ന് സന്യാസ പരിശീലനം നേടി. 1963ൽ ശെമ്മാശപട്ടവും 1973ൽ കശീശപട്ടവും ലഭിച്ചു. 1985ൽ തിരുവല്ലയിൽ ചേർന്ന മലങ്കര അസോസിയേഷൻ മേൽപ്പട്ട സ്ഥാനത്തേക്ക് തെരഞ്ഞെടുത്തു. 1971 മുതൽ കോട്ടയം ഓർത്തഡോക്സ് വൈദിക സെമിനാരി അധ്യാപകനായിരുന്നു. 1985ൽ എപ്പിസ്കോപ്പയായി വാഴിച്ചു. 1985 ആഗസ്റ്റ് ഒന്നിന് കോട്ടയം ഭദ്രാസന മെത്രാപ്പോലീത്തയായി. സെൻറ് തോമസ് വൈദിക സംഘം, ബസ്കിയാമ്മ അസോസിയേഷൻ എന്നിവയുടെ പ്രസിഡൻറ്, പാമ്പാടി കെ.ഇ കോളജ്, പാമ്പാടി ബി.എം.എം സ്കൂൾ, ഞാലിയാകുഴി എം.ജി.എം എന്നിവയുടെ മാനേജർ എന്നീ നിലകളിലും സേവനമനുഷ്ഠിച്ചു. ഓർത്തഡോക്സ് ചിത്രകലയായ ഐകണോഗ്രഫിയിൽ പ്രാവീണ്യം നേടി. ഇതിൻെറ പരിശീലകനുമായിരുന്നു. പുനലൂർ പേപ്പർ മിൽസ് റിട്ട. മാനേജർ കെ.ജി. ഇട്ടി, പരേതനായ ക്യാപ്റ്റൻ കെ.ജി. തോമസ്, കെ.ജി. ജേക്കബ് (അബൂദബി), കെ.ജി. എബ്രഹാം (ദോഹ), മേരി ജോസ് കുര്യൻ (കോട്ടയം) എന്നിവർ സഹോദരങ്ങളാണ്. 


vakathanamchurch.org


</doc>
<doc id="240622" url="https://ml.wikipedia.org/wiki?curid=240622" title="റൂത്ത് പ്രവർ ജബാവാല">
റൂത്ത് പ്രവർ ജബാവാല

ഓസ്കർ അവാർഡും ബുക്കർ പ്രൈസും നേടിയ അപൂർവ സാഹിത്യ, ചലച്ചിത്ര പ്രതിഭയായിരുന്നു റൂത്ത് പ്രവർ ജബാവാല (ജനനം 1927 മെയ് 7. മരണം: 2013 ഏപ്രിൽ 3)

1927ൽ പോളണ്ടിൽനിന്ന് കുടിയേറിയ ജൂത കുടുംബത്തിൽ ജർമനിയിൽ ജനിച്ചു. ഹിറ്റ്ലറിന്റെ ഭരണകാലത്തു ബ്രിട്ടനിൽ കുടിയേറിയ റൂത്ത് ലണ്ടൻ സർവകലാശാലയിൽനിന്ന് ബിരുദം നേടി. ഇവർ പാഴ്സി കുടുംബാംഗമായ ആർക്കിടെക്ട് സൈറസ്.എച്ച്. ജബാവാലയെ വിവാഹംചെയ്തു. 1951 മുതൽ ഇരുപതു വർഷത്തിലേറെ ഡൽഹിയിലായിരുന്നു താമസം. ബുക്കർ പ്രൈസ് നേടിയ 'ഹീറ്റ് ആൻഡ് ഡസ്റ്റ് ' ഉൾപ്പെടെ പന്ത്രണ്ടോളം നോവലുകളും ചെറുകഥാസമാഹാരങ്ങളും രചിച്ചിട്ടുണ്ട്. 

മർച്ചന്റ് ഐവറി പ്രൊഡക്ഷൻസിന്റെ 22 ചലച്ചിത്രങ്ങൾക്കു തിരക്കഥയെഴുതി. ഇ.എം. ഫോസ്റ്ററുടെ ‘ഹൊവാർഡ്സ് എൻഡ്’, ‘എ റൂം വിത് എ വ്യൂ’ എന്നീ നോവലുകൾ, ആസ്പദമാക്കി രചിച്ച തിരക്കഥകൾക്ക് രണ്ടുതവണ ഓസ്കർ ലഭിച്ചു. ‘ദ റിമൈൻസ് ഓഫ് ദ ഡേ’ എന്ന സിനിമയുടെ തിരക്കഥക്ക് ഓസ്കർ നാമനിർദ്ദേശം ലഭിച്ചു.‘ഹീറ്റ് ആൻഡ് ഡസ്റ്റ്’ എന്ന രചനക്ക് 1975ൽ മാൻ ബുക്കർ അവാർഡ് ലഭിച്ചു. ‘ടു ഹും ഷി വിൽ’ എന്ന നോവലും പ്രശസ്തമാണ്. 

1970 മുതൽ അമേരിക്കയിൽ താമസമാക്കി. 

റെനാന, ആവ, ഫിറോസ ബീബി എന്നിവർ പുത്രിമാരാണ്.


"ആന്തോളജികളും വിജ്ഞാനകോശങ്ങളും":

"തിരക്കഥ":

"മറ്റുള്ളവr":



</doc>
<doc id="240629" url="https://ml.wikipedia.org/wiki?curid=240629" title="മുറികൂട്ടിപ്പച്ച">
മുറികൂട്ടിപ്പച്ച

ഹേമകണ്ഠി, എലുമ്പൊട്ടി എന്നെല്ലാമറിയപ്പെടുന്ന മുറികൂട്ടിപ്പച്ച 50 സെന്റിമീറ്റർ വരെ വലിപ്പം വയ്ക്കുന്ന ഒരു ചെറിയ കുറ്റിച്ചെടിയാണ്. . വരണ്ട ഇലപൊഴിയന്നറ്റും വരണ്ട നിത്യഹരിതവനങ്ങളിലും കാണുന്നു. ഇന്ത്യയിലെയും ആഫ്രിക്കയിലെയും മധ്യരേഖാപ്രദേശങ്ങളിൽ കണ്ടുവരുന്നു. ദാഹമകറ്റാൻ കഴിവുള്ള കിഴങ്ങ് ഭക്ഷ്യയോഗ്യമാണ്. മുറികൂട്ടിപ്പച്ച ഒരു ഔഷധസസ്യം കൂടിയാണ്. ധാന്യങ്ങളുടെ വിളവെടുപ്പുകാലത്ത് മുറികൂട്ടിയുടെയും തുമ്പയുടെയും ഇലകളും ഉപ്പും കൂടി വയലിൽ വച്ചാൽ വിളവ് വർദ്ധിക്കുമെന്നൊരു നാട്ടുവിശ്വാസമുണ്ട്. 



</doc>
<doc id="240633" url="https://ml.wikipedia.org/wiki?curid=240633" title="പേരറിവാളൻ">
പേരറിവാളൻ

രാജീവ് ഗാന്ധി വധക്കേസിൽ വധശിക്ഷയ്ക്ക് വിധിക്കപ്പെടുകയും ,പിന്നീട് ജീവപര്യന്തമായി ശിക്ഷ ഇളവു ചെയ്തതിനെത്തുടർന്നു ജയിലിൽ കഴിഞ്ഞുവരുന്ന തടവുകാരനാണ് എ.ജി. പേരറിവാളൻ. അറസ്റ്റിലാകുമ്പോൾ 19 വയസായിരുന്നു. 22 വർഷമായി ജയിലിൽ കഴിയുന്നു. കേസിൽ നിരപരാധിയായാണ് ചിലരെങ്കിലും പേരറിവാളനെ കാണുന്നത്. പ്രസിഡൻറ് ദയാഹർജി നേരത്തെ തള്ളിയിരുന്നു. മറ്റു പ്രതികളായ മുരുകൻ, ശാന്തൻ എന്നിവരോടൊപ്പമാണ് പേരറിവാളനും ജയിലിൽ കഴിയുന്നത്.
പേരറിവാളന്റെ വധശിക്ഷ സുപ്രീം കോടതി 2014 ഫെബ്രുവരി 18 നു ജീവപര്യന്തമായി ഇളവുചെയ്യുകയുണ്ടായി.


</doc>
<doc id="240635" url="https://ml.wikipedia.org/wiki?curid=240635" title="മുണ്ടൂർ രാവുണ്ണി">
മുണ്ടൂർ രാവുണ്ണി

കേരളത്തിലെ പ്രമുഖ നക്സലൈറ്റ് നേതാവാണ് എം.എൻ.രാവുണ്ണി

പാലക്കാട് മുണ്ടൂർ സ്വദേശിയായ എം.എൻ. രാവുണ്ണി അവിഭക്ത കമ്യൂണിസ്റ്റ് പാർട്ടിയിലൂടെയാണ് രാഷ്ട്രീയ രംഗത്ത് സജീവമാകുന്നത്. തമിഴ് നാട്ടിൽ പാർട്ടി സംഘടിപ്പിക്കാനായി നിയോഗിക്കപ്പെട്ടു. തമിഴിലെ പാർട്ടി പത്രമായ തീക്കതിരിൽ പ്രവർത്തിച്ചു. പാർട്ടി പിളർന്നപ്പോൾ സി.പി.എമ്മിനൊപ്പം നിന്നു. പിന്നീട് നക്സൽബാരി കലാപത്തിന് ശേഷം സി.പി.എം. വിട്ട് സി.പി.ഐ. (എം.എൽ) പ്രവർത്തകനായി. തലശേരി പൊലീസ് സ്റ്റേഷനാക്രമണത്തിൽ പങ്കെടുത്തു. പിന്നീട് പാലക്കാട് കോങ്ങാട് ജന്മി ഉന്മൂലന കേസിൽ തടവിലാക്കപ്പെട്ടു. ജയിൽ ചാടിയെങ്കിലും പിടിക്കപ്പെട്ടു. ജീവപര്യന്തം തടവിന് ശിക്ഷിക്കപ്പെട്ടു. 1984 ലാണ് ജനകീയ പ്രക്ഷോഭത്തെ തുടർന്ന് ജയിൽ മോചിതനാകുന്നത്. ജയിൽ മോചിതനായ ശേഷം സി.ആർ.സി, സി.പി.ഐ (എം.എൽ) എന്ന സംഘടനയുടെ കേരള സംസ്ഥാന സെക്രട്ടറിയായി. പിന്നീട് കേരള കമ്യൂണിസ്റ്റ് പാർട്ടിയുടെ കേന്ദ്ര പ്രചരണ സമിതി സെക്രട്ടറിയായി. മുന്നണിപ്പോരാളി മാസിയുടെ പത്രാധിപരാണ്. ഇപ്പോൾ പോരാട്ടം സംഘടനയുടെ നേതാവാണ്. 

www.mathrubhumi.com/wayanad/news/2124170-local_news-Wayanad-%E0%B4%95%E0%B4%B2%E0%B5%8D%E2%80%8D%E0%B4%AA%E0%B5%8D%E0%B4%AA%E0%B4%B1%E0%B5%8D%E0%B4%B1.html
www.mangalam.com/print-edition/keralam/34768
socialistplatform.blogspot.in/2008/09/peoples-human-rights-oranisation.html
articles.timesofindia.indiatimes.com/2011-09-24/kochi/30198108_1_naxalbari-nepali-maoists-maoist-movement


</doc>
<doc id="240640" url="https://ml.wikipedia.org/wiki?curid=240640" title="ബ്രയാൻ ജെ. ഡ്രൂകർ">
ബ്രയാൻ ജെ. ഡ്രൂകർ

നൊവാർട്ടിസിന്റെ ക്യാൻസർ മരുന്നായ STI571 എന്നറിയപ്പെടുന്ന ഗ്ലിവെക്ക് കണ്ടെത്തിയ സംഘത്തിലെ പ്രധാന ശാസ്ത്രഞ്ജനും ഭിഷഗ്വരനുമാണ് ബ്രയാൻ ജെ. ഡ്രൂകർ(ജനനം :1955). ഒറിഗോൺ ഹെൽത്ത് ആൻഡ് സയൻസ് യൂണിവേഴ്സിറ്റിയിലെ നൈറ്റ് ക്യാൻസർ ഇൻസ്റ്റിറ്റ്യൂട്ട് ഡയറക്ടറാണ്. 1980കളിലാണ് രക്താർബുദത്തിനുള്ള മരുന്ന് കണ്ടെത്താൻ ഡ്രൂകറിന്റെ പരിശ്രമം ആരംഭിച്ചത്. എട്ടുവർഷം നീണ്ട ഗവേഷണത്തിനൊടുവിലാണ് ഡ്രൂകറിന്റെ കണ്ടെത്തൽ ആരോഗ്യമേഖല അംഗീകരിച്ചത്. 
നൊവാർട്ടിസ് പേറ്റന്റ് കേസിൽ, പേറ്റന്റ് ആവശ്യപ്പെട്ടുള്ള നൊവാർട്ടിസിന്റെ ഹർജി സുപ്രീംകോടതി തള്ളിയത് ഇദ്ദേഹം സ്വാഗതം ചെയ്തിരുന്നു. 


</doc>
<doc id="240642" url="https://ml.wikipedia.org/wiki?curid=240642" title="ഇമാറ്റിനിബ്">
ഇമാറ്റിനിബ്

മാരകമായ രക്താർബുദം ബാധിച്ചവർക്കും ചെറുകുടലിനെ ബാധിക്കുന്ന ഗുരുതരമായ അർബുദത്തിനും ഇന്ത്യയിൽ പ്രചാരമുള്ള ഔഷധമാണ് ഇമാറ്റിനിബ് മിസൈലേറ്റ് എന്ന ഗ്ലിവെക്. സ്വിസ് കമ്പനിയായ നോവാർട്ടിസ് ആണ് ഇതിന്റെ നിർമാതാക്കൾ. ഈ ഔഷധത്തിന്റെ നിർമ്മാണത്തിനുള്ള ചേരുവ തങ്ങളുടെ ബൗദ്ധിക സ്വത്ത് ആണെന്നാണ് കമ്പനിയുടെ അവകാശ വാദം. എന്നാൽ, ഭൗതികമായ ഔഷധക്കൂട്ടിൽ ചില്ലറ മാറ്റങ്ങൾ വരുത്തി പുതിയ തന്മാത്രകൾ സൃഷ്ടിച്ചാൽ അതു പേറ്റൻറിനുള്ള മാർഗരേഖയാകില്ലെന്നു നൊവാർട്ടിസ് പേറ്റന്റ് കേസിൽ സുപ്രീം കോടതി വിധിച്ചിരുന്നു.
അർബുദ ചികിത്സയ്ക്കുള്ള മരുന്നുകളിൽ ഇമാറ്റിനിബ് മിസൈലേറ്റ് എന്ന ജനിതകരൂപത്തിന് ഇന്ത്യയിൽ മരുന്നു കമ്പനികൾ ഈടാക്കുന്നത് ഒരുമാസത്തെ ഡോസിന് 8,000 രൂപയാണ്. നൊവാർട്ടിസിന്റെ ഗ്ലിവെക്കിന് പേറ്റന്റ് ലഭിച്ചിരുന്നെങ്കിൽ ഇത്രയും ഔഷധത്തിന്റെ വില ഒരുലക്ഷം രൂപയാകുമായിരുന്നു.



</doc>
<doc id="240646" url="https://ml.wikipedia.org/wiki?curid=240646" title="ടി.കെ. രാമമൂർത്തി">
ടി.കെ. രാമമൂർത്തി

പ്രമുഖനായ ചലച്ചിത്രസംഗീതസംവിധായകനായിരുന്നു തിരുച്ചിറാപ്പള്ളി കൃഷ്ണസ്വാമി രാമമൂർത്തി എന്ന ടി.കെ. രാമമൂർത്തി (1922 - 17 ഏപ്രിൽ 2013). വയലിൻ വിദ്വാൻ കൂടിയായിരുന്ന രാമമൂർത്തി, എം.എസ്. വിശ്വനാഥൻ - രാമമൂർത്തി കൂട്ടുകെട്ടിൽ മലയാളം, തമിഴ്, തെലുങ്ക്, കന്നട ഭാഷകളിൽ നിരവധി ഹിറ്റ് ഗാനങ്ങൾ ജനിച്ചിട്ടുണ്ട്. 700-ഓളം ചിത്രങ്ങൾക്ക് വേണ്ടി ഈ കൂട്ടുകെട്ട് സംഗീതം നിർവഹിച്ചിട്ടുണ്ട്. 
തിരുച്ചിറപ്പള്ളിയിൽ സംഗാത പാരമ്പര്യമുള്ള കുടുംബത്തിൽ ജനിച്ചു. അച്ഛൻ കൃഷ്ണസ്വാമി അയ്യരും മുത്തച്ഛൻ മലൈക്കോട്ടൈ ഗോവിന്ദസ്വാമി അയ്യരും പ്രഗല്ഭരായ വയലിൻ വിദ്വാൻമാരായിരുന്നു. പതിന്നാലാം വയസിൽ എച്ച്.എം.വി. മ്യൂസിക് കമ്പനിയിൽ വയലിനിസ്റ്റിന്റെ ജോലി കിട്ടി. എം.എസ്. വിശ്വനാഥനുമായി പരിചയത്തിലായതോടെ ഇരുവരും ഒരുമിച്ച് പ്രവർത്തിച്ചു. നടൻ ശിവാജി ഗണേശൻ ഇവർക്ക് ആദര സൂചകമായി മെല്ലിസൈ മന്നർ (ലളിത സംഗീതത്തിന്റെ രാജാക്കന്മാർ) എന്ന വിശേഷണം നൽകിയിരുന്നു. 1965-ൽ ആയിരത്തിൽ ഒരുവൻ എന്ന ചിത്രത്തോടെ ഈ കൂട്ടുകെട്ട് വഴിപരിഞ്ഞു. പിന്നീടു പത്തൊന്പതോളം ചിത്രങ്ങൾക്കു സംഗീതം നൽകി.

മലയാളത്തിൽ ലില്ലി, മറിയക്കുട്ടി എന്നീ മലയാളചിത്രങ്ങൾക്കും എം.എസ്.വി.യോടൊപ്പം സംഗീതം നിർവഹിച്ചു.



</doc>
<doc id="240664" url="https://ml.wikipedia.org/wiki?curid=240664" title="എൻ. ശങ്കരൻ നായർ">
എൻ. ശങ്കരൻ നായർ

മലയാള ചലച്ചിത്ര സംവിധായകരിൽ ഒരാളാണ് എൻ. ശങ്കരൻ നായർ. 1950 കളുടെ മധ്യത്തോടെ ചലച്ചിത്ര രംഗത്തു പ്രവേശിച്ച ഇദ്ദേഹം ഇതുവരെയായി ഏകദേശം മുപ്പതിലധികം ചിത്രങ്ങൾ നിർമിച്ചിട്ടുണ്ട്.



</doc>
<doc id="240680" url="https://ml.wikipedia.org/wiki?curid=240680" title="മൂവാറ്റുപുഴ കൈവെട്ട് സംഭവം">
മൂവാറ്റുപുഴ കൈവെട്ട് സംഭവം

2010 ജൂലൈ 4-ന് മൂവാറ്റുപുഴയിലെ നിർമ്മല കോളേജിനടുത്തുവച്ച് തൊടുപുഴ ന്യൂമാൻ കോളേജിലെ മലയാളം പ്രഫസറായ ടി.ജെ. ജോസഫ് എന്നയാളുടെ വലത് കൈപ്പത്തി, മതനിന്ദ ആരോപിച്ച് പോപ്പുലർ ഫ്രണ്ട് ഓഫ് ഇൻഡ്യ, എസ്.ഡി.പി.ഐ. പ്രവർത്തകർ വെട്ടിമാറ്റുകയുണ്ടായി. 

താലിബാൻ മാതൃകയിലുള്ള ഒരു കോടതിയുടെ വിധിയെത്തുടർന്നാണ് ഈ ആക്രമണമുണ്ടായ‌തെന്ന് ചില റിപ്പോർട്ടുകൾ സൂചിപ്പിക്കുന്നു. സംസ്ഥാനമന്ത്രി സർക്കാരിന് ഇത്തരം കോടതിയെപ്പറ്റി വിവരമില്ല എന്നും സിവിൽ തർക്കങ്ങൾ തീർപ്പാക്കുന്നതിനായി ഓൾ ഇൻഡ്യ മുസ്ലീം പേഴ്സണൽ ലോ ബോഡിന്റെ മേൽനോട്ടത്തിലുള്ള "ദാരുൾ ഖദ" എന്ന സംവിധാനം മാത്രമേ പ്രവർത്തിക്കുന്നുള്ളൂ എന്നും പ്രസ്താവിക്കുകയുണ്ടായി.

ആക്രമണം ആസൂത്രണം ചെയ്ത കുഞ്ഞുണ്ണിക്കര എം.കെ. നാസർ, അക്രമിസംഘത്തെ നയിച്ച അശമന്നൂർ സമാദ് എന്നിവരാണു കേസിലെ മുഖ്യപ്രതികൾ. ഇവർ ഒളിവിലാണ്. വിദേശത്തുള്ള നാസർ എന്ന പ്രതി കീഴടങ്ങാൻ തയ്യാറായി എൻഐഎയെ ബന്ധപ്പെട്ടെങ്കിലും അറസ്റ്റ്, റിമാൻഡ് തുടങ്ങിയവയുമായുള്ള ഉപാധികൾ എൻഐഎ അംഗീകരിച്ചില്ല. 

ക്രൈംബ്രാഞ്ചും എൻ.ഐ.എ.യും അറസ്റ്റു ചെയ്ത 29 പ്രതികൾക്ക് 2013 ഏപ്രിൽ 17-ന് എൻ.ഐ.എ. പ്രത്യേക കോടതിയിൽ സമർപ്പിച്ചു. കോടതി ജഡ്ജി എസ്. വിജയകുമാർ പ്രതികളെ കുറ്റപത്രം വായിച്ചു കേൾപ്പിച്ച ശേഷം വിചാരണ ഏപ്രിൽ 29-ന് എന്ന് പ്രഖ്യാപിച്ചു. നിയമവിരുദ്ധ പ്രവർത്തന നിരോധന നിയമം, കുറ്റകരമായ ഗൂഢാലോചന, മാരകായുധങ്ങൾ ഉപയോഗിച്ചു ഗുരുതരമായി പരുക്കേൽപ്പിക്കൽ, സ്ഫോടക വസ്തു നിയമം, ഭീഷണി എന്നീ കുറ്റങ്ങളാണ് പ്രതികൾക്കെതിരെ ചുമത്തിയത്. പ്രതികൾക്കെതിരെയുള്ള നിയമവിരുദ്ധ പ്രവർത്തന നിരോധന നിയമം നിലനിൽക്കില്ല എന്ന വാദം കോടതി തള്ളി. 


</doc>
<doc id="240688" url="https://ml.wikipedia.org/wiki?curid=240688" title="മിനിക്കഥ">
മിനിക്കഥ

കഥയുടെ ചെറിയ രൂപമാണ് മിനിക്കഥ.

1960-കളിലാണ് മലയാളത്തിൽ മിനിക്കഥ പ്രചാരത്തിലാകുന്നത്. ടി.ആറിന്റെ മിനിക്കഥകൾ അക്കാലത്ത് ലിറ്റിൽ മാഗസിനുകളിൽ തുടരെ പ്രസിദ്ധീകരിച്ചിരുന്നു. തൃശൂരിൽ നിന്നും പി.കെ.എ. റഹീം-സച്ചിദാനന്ദൻ കൂട്ടുകെട്ടിൽ പുറത്തിറക്കിയിരുന്ന "ജ്വാല" എന്ന മാസികയിലാണ് അദ്ദേഹത്തിന്റെ കൂടുതൽ മിനിക്കഥകളും വന്നിരുന്നത്. "ഗോയൂഥികം, കാന്ദിശീകൻ, ഞാനൊന്നുറങ്ങട്ടെ, പണ്ടാരത്തിൽ ചേറു, ഒരു പ്രേമകഥ" എന്നിവയാണ് അക്കാലത്ത് ജ്വാലയിൽ പ്രസിദ്ധീകരിച്ചിരുന്ന ടി.ആറിന്റെ ചില മിനിക്കഥകൾ. 

 മൗനപ്പതിപ്പ്, ക്ഷോഭപ്പതിപ്പ്, വിദ്യാഭ്യാസപ്പതിപ്പ്, ഖസാക്ക്പതിപ്പ്, മരണപ്പതിപ്പ് എന്നിങ്ങനെ 12 ലക്കങ്ങളിലായി ഇറങ്ങിയ ലിറ്റിൽ മാഗസിനാണ് ജ്വാല. 


</doc>
<doc id="240713" url="https://ml.wikipedia.org/wiki?curid=240713" title="ചിന്നകിൽ">
ചിന്നകിൽ

മിലിയേസീ സസ്യകുടുംബത്തിലെ ഒരിനം വന്മരമാണ് ചിന്നകിൽ . നനവാർന്ന നിത്യഹരിത എക്കൽ വനങ്ങളിൽ കാണപ്പെടുന്നു. കടുംപച്ച നിറത്തിലുള്ള ഇലകൾക്ക് മറ്റ് അകിൽ ഇലകളെ അപേക്ഷിച്ച് നീളം കുറവാണ്. മാർച്ച് - ഏപ്രിൽ മാസങ്ങളിലാണ് ചിന്നകിൽ പുഷ്പികുന്നത്. നേർത്ത സുഗന്ധമുള്ള ചെറിയ പൂക്കളാണ് ഇതിലുള്ളത്. ഓഗസ്റ്റ് മാസത്തിലാണ് ഫലം പൊഴിയുന്നത്. ഇതിൽ മൂന്ന് ബീജാണ്ഡങ്ങൾ കാണപ്പെടുന്നു. നേർത്ത തവിട്ടു നിറമുള്ള തടിക്ക് ഈടും ഉറപ്പും കുറവാണ്.


</doc>
<doc id="240730" url="https://ml.wikipedia.org/wiki?curid=240730" title="വീശിപ്പാള">
വീശിപ്പാള

പാളകൊണ്ട് ഉണ്ടാക്കുന്ന വിശറിയാണ് വീശിപ്പാള (പാളവിശറി). പ്രധാനമായും കവുങ്ങിന്റെ പാളകൾ കൊണ്ടുള്ള വീശിപ്പാളയാണ് കണ്ട് വരുന്നത്.


</doc>
<doc id="240742" url="https://ml.wikipedia.org/wiki?curid=240742" title="ആച്ചമരം">
ആച്ചമരം

ആച്ച അല്ലെങ്കിൽ ആച്ചമരം തെക്കേഇന്ത്യയിൽ കാണുന്ന ഒരു ചെറിയ വൃക്ഷമാണ്. . 15 മീറ്റർ വരെ ഉയരം വയ്ക്കും. ഇലപൊഴിക്കുന്ന ഈ മരം നല്ല തടി നൽകുന്നു, കൂടാതെ ഇലകൾ നല്ല കാലിത്തീറ്റയുമാണ്. അലങ്കാരവൃക്ഷമായും ഉപയോഗിച്ചുവരുന്നു. ഇംഗ്ലീഷ് പ്രകൃതിശാസ്ത്രകാരനായിരുന്ന തോമസ് ഹാർഡ്‌വിക്കിയോടുള്ള ആദരസൂചകമായാണ് ഇതിന്റെ ജനുസിന് Hardwickia എന്ന നാമം നൽകിയത്.



</doc>
<doc id="240746" url="https://ml.wikipedia.org/wiki?curid=240746" title="ബാലമുഞ്ഞ">
ബാലമുഞ്ഞ

2 മീറ്റർ വരെ ഉയരം വയ്ക്കുന്ന ഒരു കുറ്റിച്ചെടിയാണ് ബാലമുഞ്ഞ. . പച്ചിലവളമായി ഉപയോഗിക്കുന്നു.ഇലകൾ ദഹനത്തെ സഹായിക്കുന്നു. കുട്ടികളിലെ വിരശല്യത്തിന് മരുന്നാണ്. മുടിവളരാനും ഇത് ഉപയോഗിക്കാറുണ്ട്. തെക്കും കിഴക്കും ആഫ്രിക്കയിൽ ഇല ഭക്ഷണമായി ഉപയോഗിക്കുന്നു. 



</doc>
<doc id="240752" url="https://ml.wikipedia.org/wiki?curid=240752" title="ജോയൽ ഗാർണർ">
ജോയൽ ഗാർണർ

ജോയൽ ഗാർനർ ( ജനനം 16 ഡിസംബർ 1952) ബിഗ്‌ ജോയൽ, ബിഗ്‌ ബേർഡ് എന്നീ പേരുകളിൽ അറിയപ്പെട്ടിരുന്ന വെസ്റ്റ്‌ഇൻഡീസ് ക്രിക്കറ്റ് കളിക്കാരൻ ആയിരുന്നു. എഴുപതുകളിലും എൺപതുകളുടെ ആദ്യപാദങ്ങളിലും അജയ്യരായി നിലനിന്നിരുന്ന വെസ്റ്റ്‌ഇൻഡീസ് ക്രിക്കറ്റ് ടീമിന്റെ പ്രധാന ഫാസ്റ്റ് ബൌളർ ആയിരുന്നു ഗാർനർ .

ആറടി എട്ടിഞ്ച് ഉയരമുള്ള ഗാർനറുടെ പന്തുകൾ എതിർ ടീമിന്റെ പേടിസ്വപ്നം ആയിരുന്നു. ഗാർണരെ കൂടാതെ മൈക്കൽ ഹോൾഡിംഗ്,ആൻഡി റോബർട്ട്സ്, കോളിൻ ക്രോഫ്റ്റ്,മാൽകം മാർഷൽ തുടങ്ങിയവർ ഉൾപ്പെട്ടിരുന്ന വെസ്റ്റ്‌ ഇൻഡീസ് ടീം ആ കാലഘട്ടത്തിൽ പതിനഞ്ച് വർഷം ഒരു ടെസ്റ്റ്‌ പരമ്പര പോലും തോറ്റിരുന്നില്ല.

1977-1987 വർഷങ്ങളിൽ 58 ടെസ്റ്റ്‌ മത്സരങ്ങൾ കളിച്ച ഗാർനർ 259 വിക്കറ്റുകൾ നേടി. 20 റൺ ശരാശരി മാത്രം വിട്ടുകൊടുത്താണ് ഇത്രയും വിക്കറ്റുകൾ നേടിയത്. ഏകദിന മത്സരങ്ങളിൽ ഗാർനർ അതിലും മികച്ച പ്രകടനമായിരുന്നു നടത്തിയത്. 98 കളികളിൽ നിന്നായി 146 വിക്കറ്റുകൾ .
അതിമാരകമായ യോർക്കറുകൾ എറിയുന്നതിലും മികച്ച ബൌൺസറുകൾ എറിയുന്നതിലും ഗാർനർ വിദഗ്ദ്ധൻ ആയിരുന്നു. 20 റൺസിൽ താഴെ ശരാശരി മാത്രം വിട്ടുകൊടുത്ത് 100 ൽ അധികം വിക്കറ്റുകൾ നേടിയ ഒരേ ഒരു ബൌളർ ഗാർനർ ആണ്.

1979 ക്രിക്കറ്റ് വേൾഡ്കപ്പ്‌ ഫൈനലിൽ ഇംഗ്ലണ്ട് നു എതിരെ 39 റൺസിനു അഞ്ച് വിക്കറ്റ് നേടിയതാണ് ലോകകപ്പ്‌ ഫൈനലുകളിൽ ഇതുവരെയുള്ള ഒരു ബൌളറുടെ മികച്ച പ്രകടനം. അത് ഗാർനറുടെ ആയിരുന്നു.



</doc>
<doc id="240753" url="https://ml.wikipedia.org/wiki?curid=240753" title="എ.എൽ.പി. സ്കൂൾ, കീഴാറ്റൂർ">
എ.എൽ.പി. സ്കൂൾ, കീഴാറ്റൂർ

രണ്ട് വർഷത്തിലധികം കീഴാറ്റൂരിലെ പുത്തൻവീട് പരിസരത്ത് ഒരു ഓല ഷെഡിൽ പ്രവർത്തനമാരംഭിച്ച ഈ പ്രാഥമിക വിദ്യാലയം 1928-ൽ യശ:ശരീരനായ ശ്രീ പഴേടത്ത് നാരായണൻ നമ്പൂതിരി ഏറ്റെടുത്തു . അന്നത്തെ അധ്യാപകരായിരുന്ന സർവശ്രീ നമ്പ്യാർ മാസ്റ്ററുടെയും രാമവരിയരുടെയും ഓർമ്മകൾ കീഴാറ്റൂരിലെ പ്രായം ചെന്ന തലമുറയുടെ മനസ്സിലുണ്ട് . 1928 മുതൽ ഇന്നത്തെ സ്ഥലത്ത് പ്രവർത്തിക്കുന്ന വിദ്യാലയത്തിന്റെ നേതൃത്വം എം പി അച്യുതൻ കുട്ടി മേനോനും രാമകൃഷ്ണ മേനോനും ഏറ്റെടുക്കുകയും 1994 വരെ കുടുംബപരമായി തുടരുകയും ചെയ്തു . 1994 മുതൽ ശ്രീ എൻ സെയ്താലി ആണ് മാനേജർ .

പ്രതിഭാധനരായ ഒട്ടേറെ അധ്യാപകരുടെ ഓർമ്മകൾ ഈ വിദ്യാലയാന്തരീക്ഷത്തിൽ തങ്ങി നില്ക്കുന്നു . മണ്മറഞ്ഞു പോയ നമ്പ്യാർ മാസ്റ്റർ, രാമവാര്യർ , അച്യുതൻ കുട്ടി മേനോൻ, കെ എം ഗോപാല പണിക്കർ , രാമകൃഷ്ണമേനോൻ , വി ശങ്കരപണിക്കർ, ഗോവിന്ദൻകുട്ടി മേനോൻ , പി അച്യുതൻ നായർ, മണി മാസ്റ്റർ എന്നിവർ തലമുറകളുടെ മനസ്സിൽ തങ്ങാതെ നില്ക്കുന്നു . നാല് തലമുറകൾക്ക് വിദ്യയുടെ ഹരിശ്രീ പ്രദാനം ചെയ്ത ഈ വിദ്യാലയത്തിന്റെ വിദ്യാർഥികൾ സമൂഹത്തിന്റെ വെത്യസ്ത മേഖലകളിൽ ഉന്നത ശ്രേണിയിൽ എത്തിയിട്ടുണ്ട് . യശഃശരീരനായ മടങ്ങോള്ളി ഗോവിന്ദ പണിക്കർ ,അല്ലിങ്ങൽ കൃഷ്ണൻ നായർ ,കെ എം വേണുഗോപാല പണിക്കർ ,ഇല്ലിക്കൽ രാമൻ ,ഇല്ലിക്കൽ ഗോവിന്ദൻ ,കരുവന്തൊടി കൃഷ്ണൻ മാസ്റർ ,വട്ടാടിയിൽ ശങ്കര പണിക്കർ ,കെ ഗോപാലകൃഷ്ണ പണിക്കർ ,കെ പി പത്മാവതി ടീച്ചർ ,കെ എം ശങ്കരൻ എന്നിവരും ഇന്ന് ജീവിച്ചിരിക്കുന്നു . പള്ളിപ്പുറത്ത് ഗോപലാൻ നായർ ,കവിർമഠം വാസുണ്ണി പണിക്കർ മംഗലത്ത് ഗോവിന്ദൻ നമ്പൂതിരി (അനിയൻ മാസ്റർ ) എന്നിങ്ങനെ പല പ്രമുഖ വ്യക്തികളും ഇവിടുത്തെ പൂർവ വിദ്യാർത്ഥികളാണ് .

ശ്രീ പി ജി പണിക്കർ ,പി വി ഗോവിന്ദ വാരിയർ , പൂക്കാട്ട് പത്മനാഭൻ , പി വി ശങ്കര വാരിയർ , കെ എം പ്രസന്ന , മത്തളി ബാലകൃഷ്ണൻ , പി ഖദീജ എന്നിവർ മുൻകാല അധ്യാപകർ ആയിരുന്നു . സി അയ്യപ്പൻ ,എം ടി സുബ്രമണ്യൻ ,പി അബ്ദുറഹ്മാൻ ,കെ രുഗ്മണി ,കെ വി വിലാസിനി , ടി പാത്തുമ്മ, കെ അബ്ദുസലാം ,വി എം അനിത ,എം മൊയ്തീൻകുട്ടി ,വി ജയപ്രകാശ് ,ഒ അനൂപ്‌ വി സുധീഷ്‌ ,പ്രസീത ,നീതു , സജിനി ,പി എൻ സനിൽ കുമാർ എന്നിവർ മുൻ വർഷങ്ങളിൽ ഇവിടെ സേവനം അനുഷ്ഠിച്ചവരാണ് . ഇപ്പോൾ പി വി ചന്ദ്രിക ഹെഡ് മിസട്രസ്സും പി പ്രമീള ,എം ടി സാബിത ,പി ടി സരിത ,ഇ രാധിക , ജിബിൻ എം എന്നീ അദ്ധ്യാപകരും നൂറിൽ അധികം വിദ്യാർഥികളും ഈ വിദ്യാലയത്തിലുണ്ട് . കീഴാറ്റൂരിലെ സാംസ്‌കാരിക നേതൃത്വത്തിന് നാന്ദികുറിച്ച യുവജന വായനശാലയുടെ ആദ്യ കാല പ്രവർത്തന കേന്ദ്രം ഈ വിദ്യാലയമായിരുന്നു . സ്കൂളിന്റെ മുറ്റം ശരിയാക്കി എടുക്കാൻ നേതൃത്വം നല്കിയ പഴയ തലമുറയും റോഡ്‌ , വൈദ്യുതി , കുടിവെള്ളം , മറ്റു ഭൗതിക സാഹചര്യങ്ങൾ എന്നിവ നേടിയെടുത്ത പുതിയ തലമുറയും എന്നും സ്മരണീയമാണ് . സ്കൂൾ വൈദ്യുതീകരണം ,ശുദ്ധജലവിതരണ പദ്ധതി , ഫ്ലാഗ് പോസ്റ്റ്‌ ,ലൈബ്രറി , അലമാര , കഞ്ഞിപ്പുര ,കക്കൂസ് , മൈക്ക് , എന്നിവ ഓരോ വർഷങ്ങളിലെ പി ടി എയുടെയും നാട്ടുകാരുടെയും ആത്മാർത്ഥമായ സഹകരണത്തിന്റെ പ്രതീകങ്ങളാണ് . മുൻ എം എൽ എ , വി ശശികുമാറിന്റെ വകയായി കമ്പ്യൂട്ടറും സ്കൂളിനു ലഭിച്ചിട്ടുണ്ട് . വിദ്യാലയത്തിന്റെ പേരിൽ സ്വന്തം ബ്ലോഗ്‌ (http://www.alpskizhattur.blogspot.in/ )തുടങ്ങിയ മേലാറ്റൂർ ഉപജില്ലയിലെ ആദ്യ വിദ്യാലയമാണിത് . നമ്മുടെ വിദ്യാലയത്തെ കുറിച്ചുള്ള വാർത്തകളും കുട്ടികളുടെ സൃഷ്‌ടികളും ഇന്റർനെറ്റ് സൗകര്യമുള്ളവർക്ക് ലോകത്തിന്റെ ഏത് കോണിലിരുന്നും കാണാം .സ്വാതന്ത്ര്യദിനാഘോഷം ,റിപബ്ലിക് ദിനാഘോഷം, പഠന യാത്ര , വാർഷികം , എന്നിവ വളരെ നല്ല രീതിയിൽ എല്ലാ വർഷവും നടത്തി വരുന്നു .വിദ്യാരംഗം ,ശാസ്ത്ര-ഗണിത, ആരോഗ്യ ക്ലബ് എന്നിവ വൈവിധ്യമാർന്ന പ്രവർത്തനങ്ങളിലൂടെ വിദ്യാലയത്തിനു ഉണർവേകുന്നു .

ഓരോ ക്ലാസിലെയും പഠനമികവ് പുലർത്തുന്ന കുട്ടികൾക്ക് പി ടി എ അംഗങ്ങൾ അവാർഡ്‌ നല്കുന്നു . നാലാം ക്ലാസ്സിലെ ഉയർന്ന മാർക്ക്‌ നേടുന്ന കുട്ടിക്ക് പൊതിയിൽ നീലകണ്ഠൻ നമ്പൂതിരി സ്മാരക എൻഡോവ്മെന്റ് ,പൊതിയിൽ കുടുംബാംഗങ്ങൾ നല്കി വരുന്നു . ഓരോ ക്ലാസ്സിലും അറബിക്കിനു ഉയർന്ന മാർക്ക് നേടുന്ന കുട്ടികൾക്കും അവാർഡ്‌ നല്കി വരുന്നു .

ഈ വിദ്യാലയത്തിലെ വിദ്യാർത്ഥികൾ കഴിഞ്ഞ വർഷങ്ങളിൽ എൽ എസ് എസ് നേടിയിട്ടുണ്ട് . കേന്ദ്ര ഗവൺമെന്റ് നല്കി വരുന്ന ന്യൂന പക്ഷ സ്കോളർഷിപ്പും വിദ്യാലയത്തിലെ കുട്ടികൾക്ക് ലഭിച്ചിട്ടുണ്ട് .കുട്ടികളുടെ സർവൊന്മുഖമായ വികസനം ലക്ഷ്യമാക്കി പഞ്ചായത്ത് നടപ്പാക്കുന്ന വിജയഭേരി , സർഗസംഗമം , ലൈബ്രറി പുസ്തകങ്ങളുടെ വിതരണം , പത്രമാസികകളുടെ വിതരണം എന്നിവ ഓരോ വർഷവും ഫലപ്രദമായി വിനിയോഗിക്കുന്നു . സാധാരണക്കാരുടെ മക്കൾ പഠിക്കുന്ന ഈ വിദ്യാലയം ഏതു രംഗത്തും സ്വന്തം കയ്യൊപ്പ് പതിപ്പിച്ചിട്ടുണ്ട്

</doc>
<doc id="240755" url="https://ml.wikipedia.org/wiki?curid=240755" title="വടക്കുപുറത്തു പാട്ട്">
വടക്കുപുറത്തു പാട്ട്

വൈക്കം മഹാദേവക്ഷേത്രത്തിൽ പന്ത്രണ്ട് വർഷത്തിലൊരിക്കൽ ഭദ്രകാളി പ്രീതിക്കായി ദേവിയുടെ കളം എഴുതി പന്ത്രണ്ട് ദിവസം പാട്ടും, പാട്ട് കാലം കൂടുന്ന നാൾ ഗുരുതിയും നടത്തുന്ന ചടങ്ങാണ് വടക്കുപുറത്തു പാട്ട് .

പണ്ടുകാലത്ത് വൈക്കം ദേശത്ത് ഭയങ്കരമായ വസൂരിബാധയുണ്ടായി. വസൂരി ബാധിച്ച് നിരവധി ആളുകൾ മരിച്ചുപോയി. വടക്കുംകൂർ രാജവംശത്തിന്റെ കാലത്തായിരുന്നു ആ സംഭവം. അന്നത്തെ വടക്കുംകൂർ രാജാവ് ഇതിന്റെ കാരണമന്വേഷിച്ച് ഒരു ജ്യോത്സ്യരെ സമീപിച്ചു. [ചൊവ്വ|ചൊവ്വയുടെ]] കോപം കൊണ്ടാണ് വസൂരിയുണ്ടായതെന്നും, ചൊവ്വയുടെ പ്രീതിയ്ക്ക് ഭദ്രകാളീഭജനമാണ് പ്രധാനമെന്നും കേരളത്തിലെ ഏറ്റവും പ്രസിദ്ധമായ ഭദ്രകാളീക്ഷേത്രമായ കൊടുങ്ങല്ലൂർ ക്ഷേത്രത്തിൽ ഒരു മണ്ഡലക്കാലം (41 ദിവസം) ഭജനമിരിയ്ക്കുന്നത് ഏറ്റവും നന്നായിരിയ്ക്കുമെന്നും ജ്യോത്സ്യർ കണ്ടെത്തി. അതനുസരിച്ച് രാജാവ് കൊടുങ്ങല്ലൂരിലെത്തി ഭജനം തുടങ്ങി. 41-ആം ദിവസം രാത്രി അദ്ദേഹത്തിന് ഭഗവതിയുടെ സ്വപ്നദർശനമുണ്ടായി. വൈക്കം ക്ഷേത്രമതിലകത്ത് പന്ത്രണ്ടുവർഷം കൂടുമ്പോൾ തന്നെ പ്രീതിപ്പെടുത്താനായി പന്ത്രണ്ടുദിവസം കളമെഴുത്തും പാട്ടും അവസാനദിവസം ഒരു ഗുരുതിയും നടത്തണമെന്നും രാജാവിന്റെ തലയ്ക്കൽ വച്ചിട്ടുള്ള വാൾ കൊണ്ടുപോയി ആ ദിവസങ്ങളിൽ പ്രതിഷ്ഠിയ്ക്കണമെന്നുമായിരുന്നു ഭഗവതിയുടെ ഉപദേശം. കണ്ണുതുറന്നുനോക്കിയ രാജാവ് തന്റെ തലയ്ക്കൽ ഒരു വാൾ കിടക്കുന്നത് കണ്ടു. 

പിറ്റേദിവസം കൊടുങ്ങല്ലൂർ ക്ഷേത്രദർശനം നടത്തിയ രാജാവിന്റെ മുന്നിൽ വെളിച്ചപ്പാട് പ്രത്യക്ഷപ്പെടുകയും താൻ സ്വപ്നത്തിൽ പറഞ്ഞതുപോലെ ചെയ്താൽ എല്ലാ ദുരിതങ്ങളുമൊഴിയുമെന്ന് പറയുകയും ചെയ്തു. അതനുസരിച്ച് രാജാവ് വൈക്കത്ത് മടങ്ങിയെത്തി വടക്കുപുറത്ത് പാട്ടിനുള്ള ഒരുക്കങ്ങൾ തുടങ്ങി. സ്വപ്നത്തിൽ പറഞ്ഞതുപോലെ എല്ലാ കാര്യങ്ങളും രാജാവ് ചെയ്തു. അങ്ങനെ, വൈക്കത്ത് വസൂരിരോഗം ഇല്ലാതായി. പിന്നീട് ഇതുവരെ വസൂരിയുണ്ടായതായി കേട്ടിട്ടില്ല.

വൈക്കം ക്ഷേത്രത്തിന്റെ വടക്കേ മുറ്റത്താണ് കളമെഴുതി പൂജിക്കുന്നത്. ആദ്യ നാലുദിവസം എട്ട് കൈകളുള്ള ഭഗവതിയുടെ രൂപമാണ് കളത്തിൽ വരയ്ക്കുക. പിന്നീടുള്ള ഓരോ ദിവസവും കൈകളുടെ എണ്ണം കൂട്ടി വരയ്ക്കും. അടുത്ത നാലുദിവസങ്ങളിൽ പതിനാറ് കൈകളുള്ള രൂപവും, അതിനു ശേഷമുള്ള മൂന്ന് ദിവസങ്ങളിൽ 32 കൈകളുള്ള രൂപവും വരയ്ക്കുന്നു. കാലം കൂടുന്ന ദിവസം വളരെ ബൃഹത്തായ, 64 കൈകളിൽ 64 ആയുധങ്ങളുമായി ദേവിയുടെ വാഹനമായ വേതാളത്തിന്റെ പുറത്ത് എഴുന്നള്ളുന്ന സംഹാര രുദ്രയായ ഭദ്രകാളിയുടെ, കളമാണ് വരയ്ക്കുക.


</doc>
<doc id="240762" url="https://ml.wikipedia.org/wiki?curid=240762" title="സി.എം. ദിനേശ് മണി">
സി.എം. ദിനേശ് മണി

സി.പി.ഐ.എം സംസ്ഥാന കമ്മിറ്റി അംഗവും എറണാകുളം ജില്ലാ സെക്രട്ടറിയുമാണ് സി.എം. ദിനേശ് മണി(ജനനം :15 മേയ് 1950). പന്ത്രണ്ടാം കേരള നിയമസഭയിൽ പള്ളുരുത്തിയിൽ നിന്നുള്ള അംഗമായിരുന്നു. 2000ൽ കൊച്ചി കോർപറേഷന്റെ മേയറായിരുന്നു.
ടി.കെ. മാധവന്റെയും കുഞ്ഞമ്മയുടെയും മകനാണ്. പ്രീഡിഗ്രി വരെ പഠിച്ചു. യുവജന സംഘടനയായ കെ.എസ്.വൈ.എഫിലൂടെ പൊതുപ്രവർത്തനരംഗത്തെത്തി. ട്രേഡ് യൂണിയൻ സംഘാടനാരംഗത്തു സജീവമായി പ്രവർത്തിച്ചു. ഹിൻഡാൽകോ തൊഴിലാളി യൂണിയൻ (സിഐടിയു) പ്രസിഡന്റും കെട്ടിടനിർമ്മാണ തൊഴിലാളി യൂണിയൻ (സിഐടിയു) ജില്ലാ പ്രസിഡന്റുമാണ്. 2013 മുതൽ എറണാകുളം ജില്ലാ സെക്രട്ടറിയാണ്.


</doc>
<doc id="240773" url="https://ml.wikipedia.org/wiki?curid=240773" title="ശതമുഖരാമായണം">
ശതമുഖരാമായണം

എഴുത്തച്ഛൻ എഴുതിയതെന്നു വിശ്വസിക്കുന്ന ഒരു കൃതിയാണ് ശതമുഖരാമായണം. സീതാവിജയം/ശതമുഖരാവണവധം എന്നും പേരുള്ള ഈ കൃതി കിളിപ്പാട്ട് രീതിയിൽ എഴുതപ്പെട്ടിട്ടുള്ള ഒന്നാണ്. വി. നാഗം അയ്യയുടെ(ട്രാവൻകൂർ (നാട്ടുരാജ്യം)) ട്രാവൻകൂർ മാനുവൽ എന്ന കൃതിയിൽ പരാമർശിക്കുന്നത് പ്രകാരം എഴുത്തച്ഛൻ എഴുതിയ രാമായണ കൃതികളിൽ ഒന്നാണിത്. പക്ഷേ "ഇത് എഴുത്തച്ഛനല്ല എഴുതിയതെന്നത് ഏകദേശം തെളിയിക്കപ്പെട്ടിട്ടുണ്ട്" എന്ന് ഇന്ത്യൻ സാഹിത്യത്തിന്റെ സർവ്വവിജ്ഞാന കോശം എന്ന കൃതിയിൽ അവകാശപ്പെടുന്നു. 

ഈ കൃതിയെ നാലു പാദങ്ങളായി വിഭജിച്ചിരിക്കുന്നു. കൃതിയിൽ സീതാവിജയം എന്നു തന്നെയാണ് പേരു കല്പിച്ചിട്ടുള്ളത്. ഈ പേര് കൃതിയിൽ തുടക്കത്തിലും അവസാനവരികളിലും പ്രയോഗിച്ചിട്ടുണ്ട്. ഈ കൃതിയുടെ മൂലകഥ സ്കന്ദ പുരാണത്തിലെ വാസിഷ്ഠോത്തരരാമായണ ഭാഗത്തിൽ നിന്നും എടുത്തിട്ടുള്ളതാണ്. അതിൽ വസിഷ്ട മഹർഷി ഈ കഥ ശതാനന്ദനെ പറഞ്ഞു കേൾപ്പിക്കുന്നതായി വിവരിക്കുന്നത് ഏഴു് അധ്യായങ്ങളിലായാണ്. 

ഐതിഹ്യപ്രകാരം ഇതിന്റെ കർത്താവ് എഴുത്തച്ഛനാണെന്ന് പറയപ്പെടുന്നു. ഉപയോഗിച്ചിരിക്കുന്ന ഭാഷയുടെ അടിസ്ഥാനത്തിൽ ഇതിന്റെ കാലം എട്ടാം ശതകത്തിലേതാണെന്ന് അനുമാനിക്കപ്പെടുന്നു. കൃതിയിലെ മൂന്നാം പാദത്തിലെ പദഘടനാ പാടവത്തെ എഴുത്തച്ഛന്റേതിനോടു കിടപിടിക്കത്തക്കതാണെന്ന് ഉള്ളൂർ അഭിപ്രായപ്പെടുന്നു.

രാമായണം എന്നു പേരെങ്കിലും, വാല്മീകി എഴുതിയ രാമായണ കഥയല്ല ഇതിൽ പ്രതിപാദിക്കുന്നത്. രാവണനെ വധിച്ചു രാമൻ അയോധ്യയിൽ തിരിച്ചു വന്നതിനു ശേഷം ശതാനനൻ എന്ന അസുരനെപ്പറ്റി അശരീരിവാക്യം ഉണ്ടാകുകയും തുടർന്ന് അഗസ്ത്യമുനിയുടെ നിർദ്ദേശപ്രകാരം, ശതാനനനെ നിഗ്രഹിക്കുന്ന കഥയാണ് ഇതിൽ. കാശ്യപമുനിക്ക് ദനു എന്ന പത്നിയിലുണ്ടായ സന്താനമാണ് ശതാനനൻ. 


</doc>
<doc id="240784" url="https://ml.wikipedia.org/wiki?curid=240784" title="മാറ്റച്ചന്ത">
മാറ്റച്ചന്ത

എറണാകുളം ജില്ലയിലെ ചേന്ദമംഗലം ഗ്രാമപഞ്ചായത്ത് എല്ലാവർഷവും നടത്തുന്ന വിഷുക്കാല വിപണിയാണ് മാറ്റച്ചന്ത എന്ന പേരിൽ അറിയപ്പെടുന്നത് . മാറ്റച്ചന്ത നടന്നു വരുന്ന ചേന്ദമംഗലം പാലിയം സ്കൂൾ മൈതാനം മാറ്റപ്പാടം എന്ന് അറിയപ്പെടുന്നു. 
നാണയ കൈമാറ്റ വ്യവസ്ഥി നിലവിൽ വരുന്നതിന് മുമ്പുണ്ടായിരുന്ന ബാർട്ടർ സമ്പ്രദായത്തിലാണ് മാറ്റച്ചന്ത ആരംഭിക്കുന്നത്. കൊച്ചിരാജാവിന്റെ പ്രധാനമന്ത്രിയായിരുന്ന പാലിയത്തച്ചന്മാരാണ് മാറ്റച്ചന്തയ്ക് തുടക്കം കുറിച്ചത്. പാലിയത്തച്ഛന്മാരുടെ കാലശേഷവും മാറ്റച്ചന്ത മുടക്കം കൂടാതെ വിഷുത്തലേന്നുള്ള രണ്ട് ദിവസങ്ങളിലായി നടന്നു വരുന്നു.ആദ്യ ദിവസത്തെ മാറ്റത്തെ ചെറിയ മാറ്റമെന്നും വിഷുത്തലേന്നുള്ള മാറ്റത്തെ വലിയ മാറ്റമെന്നും പറയുന്നു. ഇപ്പോൾ സാധനകൈമാറ്റ വ്യവസ്ഥയ്ക് പകരം ഇന്ന് നാണയ വിനിമയത്തിലൂടെയാണ് മാറ്റച്ചന്ത നടക്കുന്നത്.

മാറ്റച്ചന്തയുടെ പ്രധാന ആകർഷണമാണ് മകുടമെന്ന കളിപ്പാട്ടം .ചിരട്ടയും തുകലും ഉപയോഗിച്ച് തികച്ചും പ്രകൃതിദത്തമായ വിഭവങ്ങൾകൊണ്ട് നിർമ്മിക്കുന്ന മകുടം മാറ്റച്ചന്തയിൽ മാത്രമേ ലഭിക്കുകയുള്ളു. കൃഷ്ണൻ എന്ന വ്യക്തിയാണ് ആണ്ട് തോറും താൻ നിർമ്മിച്ച മകുടങ്ങൾ വില്പനയ്ക്കായി മാറ്റച്ചന്തയിലെത്തുന്നത്.



</doc>
<doc id="240788" url="https://ml.wikipedia.org/wiki?curid=240788" title="ഹെസിക്കാസം">
ഹെസിക്കാസം

പൗരസ്ത്യക്രിസ്തീയതയിലെ സന്യാസപാരമ്പര്യവുമായി ബന്ധപ്പെട്ട ഒരു ദൈവാനുഭവമാർഗ്ഗമാണ് ഹെസിക്കാസം. നിശ്ചലത, വിശ്രാന്തി, ശാന്തി, നിശ്ശബ്ദത എന്നൊക്കെ അർത്ഥമുള്ള 'ഹെസിക്കിയ' എന്ന ഗ്രീക്കു പദത്തിൽ നിന്നാണ് ഹെസിക്കാസം എന്ന പേരുണ്ടായത്. "നീ പ്രാർത്ഥിക്കുമ്പോൾ നിന്റെ മുറിയിൽ കടന്ന് കതകടച്ച് രഹസ്യമായി നിന്റെ പിതാവിനോടു പ്രാർത്ഥിക്കുക" എന്ന മത്തായിയുടെ സുവിശേഷത്തിലെ (മത്തായി 6:6) നിർദ്ദേശം അനുസ്മരിക്കുന്ന ഹെസിക്കാസിയ ആത്മീയത, ഇന്ദ്രിയനിഗ്രഹണത്തോടെ ഉള്ളിറങ്ങിയുള്ള അവിരാമമായ പ്രാർത്ഥന വഴി, അനുഭവാധിഷ്ഠിതമായ ദൈവജ്ഞാനത്തിനു ശ്രമിക്കുന്നു. ആത്മമനഃശരീരങ്ങൾ പൂർണ്ണമായി മുഴുകുന്ന ഈ ആത്മീയസാധനയ്ക്ക് 'ശുദ്ധപ്രാർത്ഥന', 'യേശുപ്രാർത്ഥന' (Jesus Prayer) എന്നീ പേരുകളുമുണ്ട്. ഹെസിക്കാസിയദൈവാനുഭവത്തിന് ആവശ്യമായ ഏകാഗ്രതയുടെ പ്രാപ്തിക്കായി പിൽക്കാലങ്ങളിൽ യേശുസ്മരണയോടെയുള്ള ശ്വാസോച്ഛ്വാസം, ശ്രദ്ധയെ ശരീരമദ്ധ്യത്തിൽ ഉറപ്പിക്കൽ തുടങ്ങിയ ശാരീരികനിഷ്ടകളും നിർദ്ദേശിക്കപ്പെട്ടു. 

ശാരീരികാഭ്യാസങ്ങളെ ആശ്രയിച്ചുള്ള ദൈവദർശനശ്രമമായി ഹെസിക്കാസത്തെ കണ്ട വിമർശകർ അതിന്റെ പ്രയോക്താക്കളെ "പൊക്കിളിൽ ആത്മാവുള്ളവർ" എന്നു വിളിച്ചു. പാശ്ചാത്യ സ്കൊളാസ്റ്റിസിസത്തിന്റെ കടന്നുകയറ്റത്തിനെതിരെയുള്ള ഗ്രീക്ക് ദൈവശാസ്ത്രദേശീയതയുടെ പ്രതിരോധം എന്നും ഹെസിക്കാസം വിശേഷിപ്പിക്കപ്പെട്ടിട്ടുണ്ട്.

ഈ പ്രസ്ഥാനത്തിന്റെ തുടക്കം, പതിനൊന്നാം നൂറ്റാണ്ടിൽ കോൺസ്റ്റാന്റിനോപ്പിളിൽ ജീവിച്ചിരുന്ന 'നവദൈവവിജ്ഞാനി' ശിമയോനുമായി (Simeon the New Theologian) ബന്ധപ്പെട്ടിരിക്കുന്നു. അഭ്യാസസിദ്ധമായ അറിവിനേയും ദാർശനികജ്ഞാനത്തേയും മുക്തിമാർഗ്ഗത്തിലെ തടസ്സങ്ങളായി കണ്ട താപസനായിരുന്നു ശിമയോൻ. ധ്യാനമാർഗ്ഗത്തിലൂടെയുള്ള വ്യക്തിപരമായ ദൈവാനുഭവത്തിനു കല്പിച്ച പ്രാധാന്യമായിരുന്നു അദ്ദേഹത്തിന്റെ ചിന്തയുടെ പ്രത്യേകത. പതിനാലാം നൂറ്റാണ്ടിൽ ഈ സാധന, ഗ്രീസിൽ, പൗരസ്ത്യസഭയുടെ ആത്മീയതയുടേയും സന്യാസപാരമ്പര്യത്തിന്റേയും പ്രഭവസ്ഥാനങ്ങളിൽ ഒന്നായ ആഥോസ് മലയിലെ സന്യാസികൾക്കിടയിൽ വ്യാപകമായി. അവിടെ സന്യാസികൾ, ദൈവാനുഭവത്തിന്റെ ആനന്ദനിർവൃതിക്കായി അഭ്യാസങ്ങളിൽ മുഴുകി. 

ഹെസിക്കാസിയ ആത്മീയതയിൽ, നിശ്ചലതയേയും ഇന്ദ്രിയനിഗ്രഹത്തേയും സംബന്ധിച്ച ആശയങ്ങൾക്കൊപ്പം, ദൈവജ്ഞാനത്തിന്റെ രൂപകവും വാഹനവും എന്ന നിലയിൽ പ്രകാശത്തിനു കല്പിക്കുന്ന പ്രാധാന്യവും പ്രധാനമാണ്. ശ്വാസം നിയന്ത്രിച്ചും ദൃഷ്ടിയെ നാഭിയിലുറപ്പിച്ചും നേടുന്ന ഏകാഗ്രതയിൽ ദൈവാരൂപി സാധകന്റെ ആത്മാവിൽ പ്രവേശിക്കുമെന്നും അപ്പോൾ അയാളെ പൊതിയുന്ന വെളിച്ചം, താബോർ മലയിലെ രൂപാന്തരീകരണവേളയിൽ യേശുവിനെ പൊതിഞ്ഞ ദൈവതേജസ്സു തന്നെയെന്നും അവർ വിശ്വസിച്ചു. ഈ തേജസ്സിനെ അവർ സൃഷ്ടിക്കു പിന്നിലുള്ള ദൈവിക ഊർജ്ജവും പാപപ്പൊറുതിയിലേക്കും ആനന്ദത്തിലേക്കും ശാന്തിയിലേക്കും വഴിതുറക്കുന്ന ദൈവകൃപയും ആയി കരുതി.

ഏകാഗ്രതയുടേയും മന:നിശ്ചലതയുടേയും പ്രാപ്തിക്കായി ഹെസിക്കാസിയ സാധകർ വിവിധതരം പ്രാത്ഥനാവചനങ്ങൾ ആവർത്തിച്ച് ഉരുവിടുക പതിവാണ്. "കർത്താവായ യേശുവേ, ദാവീദിന്റെ പുത്രാ, എന്നിൽ കനിയേണമേ" എന്ന 'യേശുപ്രാർത്ഥന' (Jesus Prayer) അതിനുദാഹരണമാണ്.

പതിനെട്ടാം നൂറ്റാണ്ടിൽ ആഥോസ് മലയിൽ സമാഹരിക്കപ്പെട്ട ഓർത്തഡോക്സ് ലിഖിതസഞ്ചയമായ 'ഫിലോക്കാളിയ' ഹെസിക്കാസിയ സാധനയെ സംബന്ധിച്ച നവദൈവവിജ്ഞാനി ശിമയോന്റേയും(Simeon the New Theologion) പലാമാ സന്യാസിയുടേയും മറ്റും പ്രബോധനങ്ങൾ അടങ്ങുന്നു. നിലവിലുള്ള പൗരസ്ത്യസഭകളിൽ ഏറ്റവും വലുതായ റഷ്യൻ ഓർത്തഡോക്സ് സഭയിൽ ഹെസിക്കാസത്തിന് ഏറെ പ്രചാരമുണ്ട്. പത്തൊൻപതാം നൂറ്റാണ്ടിൽ അജ്ഞാതനായ ഒരു എഴുത്തുകാരൻ സൃഷ്ടിച്ച ഒരു തീർത്ഥാടകന്റെ വഴി (The Way of A Pilgrim) എന്ന കൃതി ഈ പ്രാർത്ഥനാപാരമ്പര്യത്തിലെ ആധുനിക ക്ലാസ്സിക്ക് ആണ്. പ്രാർത്ഥനച്ചരടേന്തി യേശുപ്രാർത്ഥനയും 'ഫിലോക്കാളിയ' പഠനവുമായി റഷ്യയാകെ ചുറ്റിക്കറങ്ങുന്ന ഒരു തീർഥാടകനാന്റെ കഥയാണത്.

പതിനാലാം നൂറ്റാണ്ടിൽ ഹെസിക്കാസം പൗരസ്ത്യസഭയുടെ ചരിത്രത്തിലെ തീവ്രസംവാദങ്ങളിലൊന്നിന്റെ വിഷയമായി. അക്കാലത്ത് ആഥോസ് മലയിലെ സന്യാസിയായിരുന്ന് പിന്നീട് തെസലോനിക്കയിലെ മെത്രാനായിത്തീർന്ന ഗ്രിഗറി പലാമാ ഈ തർക്കത്തിൽ ഹെസിക്കാസത്തെ പിന്തുണച്ചപ്പോൾ തെക്കൻ ഇറ്റലിയിൽ ബൈസാന്തിയൻ നിയന്ത്രണത്തിലിരുന്ന കലാബ്രിയയിലെ ബാർലാം എന്ന ഓർത്തഡോക്സ് സന്യാസി അതിന്റെ വിമർശകനായി. ഓർത്തഡോക്സ് സഭാസന്യാസിയായിരുന്നെങ്കിലും പാശ്ചാത്യക്രിസ്തീയതയുമായി പരിചയമുള്ളവനും പൗരസ്ത്യ, പാശ്ചാത്യസഭകളുടെ ഐക്യത്തിനായി പരിശ്രമിച്ചിരുന്നവനുമായിരുന്നു ബാർലാം. 

മനുഷ്യാവസ്ഥയുടെ പരിമിതിക്ക് ദൈവികസത്തയുടെ ദർശനം അസാദ്ധ്യമായതിനാൽ, ആത്മീയാഭ്യാസങ്ങൾ ദൈവികത്രിത്വത്തിന്റെ ഭാഗമായ പരിശുദ്ധാത്മാവിന്റെ ദർശനത്തിനുപകരിക്കും എന്നു കരുതുന്നതു ശരിയല്ലെന്നു ബർലാം വാദിച്ചു. ദൈവത്തിന്റെ പരമസത്ത മനുഷ്യജ്ഞാനത്തിന്റെ ഗ്രഹണത്തിനപ്പുറമാണെന്ന വ്യാജദിയൊനുസ്യോസിന്റെ മതം, ബർലാം ഇതിനു തെളിവായി അവതരിപ്പിച്ചു. സാധനയിൽ ലഭിക്കുന്ന വെളിച്ചത്തെ ദൈവാനുഭവമായി കരുതുന്നത്, സൃഷ്ടിയെ സ്രഷ്ടാവായി തെറ്റിദ്ധരിക്കുന്നതിനൊപ്പമാണെന്നു ബർലാം കുറ്റപ്പെടുത്തി. വഴിപിഴച്ച യോഗധ്യാനങ്ങളെക്കുറിച്ചും, പ്രജ്ഞവിട്ട ദൈവാന്വേഷണത്തെക്കുറിച്ചും വേദസാക്ഷി മാക്സിമസിനെപ്പോലുള്ള മുൻകാലമനീഷികൾ മുന്നറിയിപ്പു തന്നിരുന്ന കാര്യവും അദ്ദേഹം ഹെസിക്കാസിയരെ ഓർമ്മിപ്പിച്ചു.

ഇതിനു മറുപടി പറഞ്ഞ പലാമ സന്യാസി, ബർലാമിനെ കേവലം ഒരു യുക്തിവാദിയായും പൗരസ്ത്യക്രിസ്തീയതയെ പാശ്ചാത്യദൃഷ്ടിയിലൂടെ വീക്ഷിക്കുന്നവനുമായി ചിത്രീകരിച്ചു. ഹെസിക്കാസത്തെ ന്യായീകരിക്കുന്ന അറുപതോളം കൃതികൾ അദ്ദേഹം രചിച്ചിട്ടുണ്ട്. ഹെസിക്കാസിയസാധനയിലെ 'വെളിച്ചം' മനുഷ്യജ്ഞാനത്തിനപ്രാപ്യമായ ദൈവികസത്തയല്ലെന്നും ദൈവവ്യാപാരവും ദൈവപ്രാധിനിധ്യവും മാത്രമാണെന്നുമുള്ള വിശദീകരണവും ഹെസിക്കാസിയർ മുന്നോട്ടു വച്ചു. ഈ സംവാദത്തിൽ പാശ്ചാത്യസഭ ബർലാമിന്റെ പക്ഷം ചേർന്നപ്പോൾ, ആദ്യം രണ്ടു ചേരിയായി നിന്ന പൗരസ്ത്യസഭ ഒടുവിൽ ഹെസിക്കാസിയരെ സമ്പൂർണ്ണമായി പിന്തുണച്ചു. ഇക്കാര്യത്തിൽ പൗരസ്ത്യസഭയുടെ തീരുമാനം രൂപപ്പെട്ടത് നാലു സൂനഹദോസുകളിലാണ്. 1341-ൽ ചേർന്ന ആദ്യസൂനഹദോസും തുടർന്നു നടന്ന രണ്ടാമത്തെ സൂനഹദോസും ഹെസിക്കാസത്തെ പിന്തുണച്ചപ്പോൾ, മൂന്നാമതൊരു സൂനഹദോസ് അതിനെ എതിർത്തു. എന്നാൽ 1351-ൽ ചേർന്ന നാലാമത്തെ സൂനഹദോസ് ഹെസിക്കാസത്തിന് അസന്ദിഗ്ദ്ധമായ അംഗീകാരം നൽകി. 

ഹെസിക്കാസത്തിന്റെ അന്തിമമായ അംഗീകാരത്തെ തുടർന്ന് എതിർപക്ഷത്തിന്റെ മുഖ്യവക്താവായിരുന്ന ബർലാമിനെ ഓർത്തഡോക്സ് സഭ അഭിശപ്തനായി പ്രഖ്യാപിച്ചു. പൗരസ്ത്യസഭ വലിയനോയമ്പുകാലത്തെ ആരാധനയിൽ എടുത്തുപറഞ്ഞു ശപിക്കുന്നവരുടെ പട്ടികയിൽ അവസാനത്തെ പേരായി അദ്ദേഹം. തുടർന്ന് ലത്തീൻ ക്രിസ്തീയതയിലേക്കു പരിവർത്തിതനായ ബർലാം, അക്കാലത്ത് മാർപ്പാപ്പായുടെ ആസ്ഥാനമായിരുന്ന അവിഞ്ഞോണിലാണ് അവസാനനാളുകൾ ചെലവഴിച്ചത്. പലാമാ സന്യാസിയാവട്ടെ, മരിച്ചു പത്തു വർഷത്തിനുള്ളിൽ വിശുദ്ധപദവിയിലേയ്ക്കുയർത്തപ്പെട്ടു.

ബൈസാന്തിയലോകത്ത് സാമ്രാജ്യത്തിന്റെ അധഃപതനത്തിന്റേയും രാജനൈതികസംവിധാനങ്ങളുടെ ജീർണ്ണതയുടേയും പശ്ചാത്തലത്തിലാണ് സന്യാസിമാരായ ബർലാമും ഗ്രിഗറി പലാമായും ദൈവത്തിന്റെ നേരനുഭവത്തിനുള്ള സാദ്ധ്യതയെക്കുറിച്ച് തർക്കിച്ചത്. പ്ലേഗുബാധ മൂലമുള്ള കറുത്തമരണവും ഇസ്ലാമികമുന്നേറ്റത്തിന്റെ സമ്മർദ്ദവും ഓർത്തഡോക്സ് ലോകം അപ്പോൾ നേരിട്ടിരുന്ന മറ്റു ഭീഷണികളായിരുന്നു. നിരാശാജനകമായ ഈ ഭൗതികസാഹചര്യങ്ങളിൽ, ഹെസിക്കാസം മുന്നോട്ടു വച്ച ദൈവാനുഭവസാദ്ധ്യത ബർലാമിന്റെ ദൈവശാസ്ത്രയുക്തിയെ പരാജയപ്പെടുത്തിയതിൽ അത്ഭുതമില്ല. ഈ വിജയത്തെ തുടർന്ന് കാലക്രമേണ ഓർത്തഡോക്സ് പാരമ്പര്യത്തിൽ രൂഢമൂലമായിത്തീർന്ന ഹെസിക്കാസത്തിന്റെ ധ്യാനസാധനയും യേശുപ്രാർത്ഥനയും എണ്ണമറ്റ മനുഷ്യർക്ക് ആത്മീയപോഷണവും ആശ്വാസവുമായി തുടർന്നു. 

പാശ്ചാത്യദൈവശാസ്ത്രത്തിന്റെ കൂടി ആശ്രയത്തിൽ ഹെസിക്കാസത്തിനെതിരെ ബർലാം സന്യാസി നടത്തിയ വാദങ്ങൾ പാശ്ചാത്യമേൽക്കോയ്മ ഇഷ്ടപ്പെടാതിരുന്ന പൗരസ്ത്യക്രിസ്തീയതക്ക് അസ്വീകാര്യമായി. പാശ്ചാത്യസ്കൊളാസ്റ്റിക് ദൈവശാസ്ത്രത്തിന്റെ വ്യാപനത്തിനെതിരെ ബൈസാന്തിയൻ സഭ തീർത്ത പ്രതിരോധം കൂടിയായിരുന്നു ഹെസിക്കാസം. 

ഹെസിക്കാസിയസാധന, ബുദ്ധമതം മുതൽ സൂഫി ഇസ്ലാം വരെയുള്ള പൗരസ്ത്യപാരമ്പര്യങ്ങളിലെ പ്രാർത്ഥനാമുറകളെ അനുസ്മരിപ്പിക്കുന്നു. യേശുപ്രാർത്ഥനയ്ക്ക് ഹിന്ദുമതത്തിലെ പ്രാർത്ഥനാസൂക്തങ്ങളുമായി സാമ്യമുണ്ട്. ഇരുപാരമ്പര്യങ്ങളിലും സാധകർ ലക്ഷ്യമാക്കുന്നത് ഇന്ദ്രിയനിഗ്രഹവും ഏകാഗ്രതയും വഴി ലഭിക്കുന്ന നിശ്ചലതയും, ദൈവാനുഭവത്തിന്റെ തേജസ്സുമാണ്. ഹെസിക്കാസം അതിന്റെ സാമഗ്രികൾ ഭാരതീയയോഗികളിലും സൂഫി ഇസ്ലാമിലും നിന്നു കൈക്കൊണ്ടതാണെന്നു കരുതുന്നവരുണ്ട്. എന്നാൽ ഇവയ്ക്കിടയിൽ കടപ്പാടിന്റെ സഞ്ചാരം എതിർദിശയിലായിരുന്നു എന്നും വാദമുണ്ട്.

ക്രിസ്തീയതയും ഇസ്ലാമും തമ്മിലുള്ള മത്സരത്തിന്റെ ദീർഘചരിത്രത്തിനിടെ ആ മതങ്ങളിലെ മിസ്റ്റിക് പാരമ്പര്യങ്ങൾ നൂറ്റാണ്ടുകളിലൂടെ പങ്കുവച്ച ആത്മീയമാർഗ്ഗങ്ങളേയും ലക്ഷ്യങ്ങളേയും ഹെസിക്കാസം പ്രതിഫലിപ്പിക്കുന്നു. വിശ്വാസാചാരങ്ങളിൽ പരമ്പരാഗതമായി നിലനിൽക്കുന്ന വ്യതിരിക്തത ഉപേക്ഷിക്കാതെ തന്നെ, മതങ്ങൾക്കിടയിൽ സാഹോദര്യത്തിന്റെ ആന്തരികതയെ ആശ്രയിക്കുന്ന സംവാദത്തിന്റെ സാദ്ധ്യതകൾ ഇതുയർത്തുന്നതായി ചൂണ്ടിക്കാണിക്കപ്പെട്ടിട്ടുണ്ട്.

 പ്രവാസിയായിരിക്കെ ബർലാമാണ്, പ്രമുഖ ഇറ്റാലിയൻ കവിയും യൂറോപ്യൻ നവോത്ഥാനത്തിന്റെ പ്രാരംഭകനുമായ പെട്രാർക്കിനെ ഗ്രീക്ക് ഭാഷ പഠിപ്പിച്ചത്.


</doc>
<doc id="240804" url="https://ml.wikipedia.org/wiki?curid=240804" title="നായര് പിടിച്ച പുലിവാല്">
നായര് പിടിച്ച പുലിവാല്

അസോസിയേറ്റഡ് പ്രൊഡ്യൂസേഴ്സും ഫിലിം കൊയും ചേർന്ന് മദ്രാസ് വാഹിനി സ്റ്റുഡിയോയിലും സേലം മോഡേൺ തിയേറ്റേഴ്സിലും വച്ച് നിർമ്മാണം പൂർത്തിയക്കിയ ഹാസ്യരസപ്രധാനമായ ഒരു മലയാളചലച്ചിത്രമാണ് നായരു പിടിച്ച പുലിവാല് . പി. ഭാസ്കരൻ സംവിധാനം നിർവഹിച്ച ഈ ചിത്രത്തിന് കഥയും സംഭാഷണവും എഴുതിയത് ഉറൂബ് ആണ്. പി. ഭാസ്കരൻ രചിച്ച ഗാനങ്ങൾക്ക് കെ. രാഘവൻ സംഗീതം നൽകി . യു. രാജഗോപാൽ ഛായാഗ്രഹണവും വി.ബി.സി. മേനോൻ ശബ്ദലേഖനവും എം.എസ്. മണി ചിത്രസംയോജനവും ആർ.ബി.എസ്. മണി രംഗസംവിധനവും കെ. രമൻ മേയ്ക്കപ്പും ഡി. ഗണേശൻ വേഷവിധാനവും നിർവഹിച്ചു. അസോസിയേറ്റഡ് പിക്ചേഴ്സും ഫിലിം ഡിസ്ട്രിബ്യൂട്ടിംഗ് കമ്പനിയും ചേർന്നു വിതരണത്തിനെത്തിച്ച ഈ ചിത്രം 1958 ഫെബ്രുവരി 14-ന് പ്രദർശനം തുടങ്ങി.



</doc>
<doc id="240816" url="https://ml.wikipedia.org/wiki?curid=240816" title="കിഴക്കംതുമ്പ">
കിഴക്കംതുമ്പ

കൊഴുപ്പ, തോൽമുഞ്ചി, കഴുതക്കാളി, പല്ലിച്ചെടി എന്നെല്ലാം അറിയപ്പെടുന്ന കിഴക്കംതുമ്പ 75 സെന്റിമീറ്റർ വരെ ഉയരം വയ്ക്കുന്ന ഒരു ചെറിയ ചെടിയാണ്. . Milkweed butterfly -കൾ ഈ ചെടിയിൽ ഇഷ്ടത്തോടെ എത്താറുണ്ട്. ഏഷ്യയിലെങ്ങും കാണുന്ന ചെടിയാണിത്. 800 മീറ്റർ വരെ ഉയരമുള്ള വയലുകളിൽ കാണുന്നു. ധാരാളം ഔഷധങ്ങളിൽ ഉപയോഗിക്കുന്നു. ഭക്ഷണാവശ്യങ്ങൾക്കും ഉപയോഗിക്കുന്നു.



</doc>
<doc id="240821" url="https://ml.wikipedia.org/wiki?curid=240821" title="കുണ്ടൂർ നാരായണമേനോൻ">
കുണ്ടൂർ നാരായണമേനോൻ

പച്ചമലയാളപ്രസ്ഥാനത്തിന്റെ നായകരിലൊരാളായ മലയാള കവിയാണ് കുണ്ടൂർ നാരായണമേനോൻ. തൃശൂരിനടുത്ത് ഊരകം ദേശത്തുള്ള കുണ്ടൂർ തറവാട്ടിൽ കല്യാണിയമ്മയുടെയും കോമത്ത് കൃഷ്ണമേനോന്റെയും മകനായി 1861-ൽ (കൊ.വ. 1036 മിഥുനം 11) ജനിച്ചു. മദ്രാസ് പ്രസിഡൻസി കോളജിൽനിന്ന് മലയാളം ഐച്ഛികമായി ബി.എ. പാസ്സായി. കോഴിക്കോട് പൊലീസ് ട്രെയിനിങ് കോളജിൽനിന്നു പരിശീലനം നേടിയ ഇദ്ദേഹം കൊച്ചി പൊലീസ് സൂപ്രണ്ട് ഓഫീസിൽ ഹെഡ്ക്ളാർക്കായി ഔദ്യോഗിക ജീവിതമാരംഭിച്ചു. കുറച്ചുനാൾ തഹസിൽദാരായിരുന്നു. പാലിയം മാനേജരായും സേവനമനുഷ്ഠിച്ചിട്ടുണ്ട്.

ആദ്യത്തെ ബി.എ.ക്കാരനായ ഭാഷാകവി എന്ന നിലയിൽ വളരെവേഗം ശ്രദ്ധേയനായി. കൊ.വ. 1065-ൽ വിദ്യാവിനോദിനി ആരംഭിച്ചതുമുതൽ നിരന്തരമായി സാഹിത്യസേവനത്തിൽ മുഴുകി. വെൺമണി പ്രസ്ഥാനത്തിൽ പങ്കുചേർന്നു കാവ്യരംഗത്തു സ്ഥിരപ്രതിഷ്ഠ നേടി. പച്ചമലയാളത്തിൽ കവിതയെഴുതുന്നതിനു കുഞ്ഞിക്കുട്ടൻ തമ്പുരാൻ പോലും കുണ്ടൂരിനു തുല്യനായിരുന്നില്ല എന്നും, നല്ല ഭാഷ തിരിയാണെങ്കിൽ കോമപ്പൻ അതിൽനിന്നും കൊളുത്തിയ പന്തമാണെന്നും ഉള്ളൂർ രേഖപ്പെടുത്തുന്നു.

കോമപ്പൻ, കൊച്ചി ചെറിയ ശക്തൻതമ്പുരാൻ, പാക്കനാർ, അജാമിള മോക്ഷം, ഒരു രാത്രി, നാറാണത്തു ഭ്രാന്തൻ തുടങ്ങി പന്ത്രണ്ടു കാവ്യങ്ങളും കിരാതം പതിന്നാലു വൃത്തം കൈകൊട്ടിക്കളിപ്പാട്ട്, പൂതനാമോക്ഷം വഞ്ചിപ്പാട്ട് തുടങ്ങിയ ഗാനങ്ങളും കുണ്ടൂരിന്റെ സ്വതന്ത്രകൃതികളിലുൾപ്പെടുന്നു. രത്നാവലി, ദ്രൗപദീഹരണം, പ്രമദ്വരാചരിതം തുടങ്ങിയവ കൂട്ടുകവിത (ഒന്നിലധികം പേർ ചേർന്നെഴുതുന്ന കവിത)കളാണ്.

കോമപ്പൻ, കൊച്ചി ചെറിയ ശക്തൻതമ്പുരാൻ, പാക്കനാർ, കണ്ണൻ എന്നിവ ചേർത്ത് നാലുഭാഷാകാവ്യങ്ങൾ എന്ന പേരിൽ കുണ്ടൂർ പ്രസിദ്ധീകരിച്ചു. വടക്കൻപാട്ടുകളും ഐതിഹ്യങ്ങളുമാണ് ഈ കൃതികൾക്കാധാരം. തനിമലയാള പദ്യത്തിന്റെ ഓജസ്സും ആർജവവും സൗന്ദര്യവും ഇതിൽനിന്നു മനസ്സിലാക്കാം.

ശബ്ദത്തിനും അർഥത്തിനും പ്രാധാന്യം നല്കിയുള്ള രചനയ്ക്കു മികച്ച ദൃഷ്ടാന്താണ് പാക്കനാറിലെ ശ്ലോകങ്ങൾ. ഒരു മാതൃക:
<poem>

</poem>

വിവർത്തനശാഖയിലും കുണ്ടൂരിന്റെ സംഭാവന ശ്രദ്ധേയമാണ്. മാളവികാഗ്നിമിത്രം, കുമാരസംഭവം, രഘുവംശം, മേഘസന്ദേശം, ദൂതഘടോത്കചവ്യായോഗം, അധ്യാത്മരാമായണം തുടങ്ങിയ എട്ടു കൃതികൾ തർജുമ ചെയ്തിട്ടുണ്ട്. വൃത്താനുവൃത്തവിവർത്തനമാണ് ഏറെയും.

ഗദ്യകാരനും ഗവേഷകനുമായിരുന്നു ഇദ്ദേഹം. ചെറുശ്ശേരി ഭാരതത്തെപ്പറ്റി എഴുതിയ നിരൂപണം പ്രസിദ്ധമാണ്. കുണ്ടൂരിന്റെ സേവനങ്ങളെ പുരസ്കരിച്ച് കൊച്ചി വലിയ തമ്പുരാൻ 'സാഹിത്യ കുശലൻ' ബിരുദം സമ്മാനിക്കുകയുണ്ടായി.1936-ൽ (കൊ.വ. 1111 കർക്കടകം 4) കുണ്ടൂർ നാരായണമേനോൻ അന്തരിച്ചു.


</doc>
<doc id="240830" url="https://ml.wikipedia.org/wiki?curid=240830" title="പാമരം">
പാമരം

അടയ്ക്കാപയിൻ എന്നും പേരുള്ള പാമരം കേരളത്തിലും മൈസൂരിലും കാണുന്ന ഒരു വന്മരമാണ്. . 70 മീറ്ററോളം ഉയരം വയ്ക്കും. പ്രമേഹത്തിന് ഔഷധമായി ഉപയോഗിക്കാറുണ്ട്. 


</doc>
<doc id="240835" url="https://ml.wikipedia.org/wiki?curid=240835" title="നാട്ടകം തുറമുഖം">
നാട്ടകം തുറമുഖം

ഇന്ത്യയിലെ ആദ്യ ഉൾനാടൻ തുറമുഖമാണ് കോട്ടയത്തെ നാട്ടകം തുറമുഖം. 2009 ഓഗസ്റ്റിൽ അന്നത്തെ വ്യവസായ മന്ത്രി എളമരം കരീമാണ് തുറമുഖം നാടിന് സമർപ്പിച്ചത്. കോട്ടയം, പത്തനംതിട്ട, ഇടുക്കി ജില്ലകളിൽ നിന്നും കൊച്ചിയിലേക്കുള്ള ചരക്കു നീക്കം കുറഞ്ഞ ചിലവിൽ നടത്താം എന്നതാണ് ഈ തുറമുഖത്തിന്റെ പ്രസക്തി.


</doc>
<doc id="240841" url="https://ml.wikipedia.org/wiki?curid=240841" title="ജോഷ് (ഹിന്ദി ചലച്ചിത്രം)">
ജോഷ് (ഹിന്ദി ചലച്ചിത്രം)

2000-ൽ പുറത്തിറങ്ങിയ ഒരു ബോളിവുഡ് ചലച്ചിത്രമാണ് ജോഷ് (ദേവനാഗരി: जोश). മൻസൂർഖാൻ സംവിധാനം ചെയ്ത ഈ ചിത്രത്തിൽ ഷാരൂഖ് ഖാൻ, ഐശ്വര്യാ റായ് എന്നിവർക്കു പുറമേ ചന്ദ്രചൂർ സിംഗ്, ശരദ് കപൂർ, പ്രിയ ഗിൽ, വിവേക് വസ്വാനി എന്നിവരും ശ്രദ്ധേയ വേഷങ്ങൾ കൈകാര്യം ചെയ്തിരുന്നു. 
1980-കാലത്തെ വാസ്കോ എന്ന ഗോവൻ പട്ടണമാണ് ചിത്രത്തിന്റെ പശ്ചാത്തലം. പോർച്ചുഗീസ് കോളോണിയൽ ഭരണത്തിന്റെ സ്മൃതികളുറങ്ങുന്ന ഈ പട്ടണത്തെ തങ്ങളുടെ റൗഡിത്തരങ്ങൾ കൊണ്ട് നിയന്ത്രിച്ചിരുന്ന രണ്ട് യുവസംഘങ്ങളുടെ പരസ്പര മാത്സര്യങ്ങളിലൂടെയാണ് കഥ പുരോഗമിക്കുന്നത്. ബിച്ചൂസ്, ഈഗിൾസ് എന്നീ പേരുകളിലറിയപ്പെട്ടിരുന്ന ഈ സംഘങ്ങളുടെ നേതൃത്വം യഥാക്രമം പ്രകാശ്(ശരദ് കപൂർ), മാക്സ്(ഷാരൂഖ് ഖാൻ) എന്നിവർക്കായിരുന്നു. പട്ടണമധ്യത്തിൽ ഒരു അതിർത്തി രേഖ നിർണ്ണയിച്ച് തങ്ങളുടെ അധീനപ്രദേശങ്ങളായി ഒരോ ഭാഗങ്ങളെ ഇവർ തെരഞ്ഞെടുത്തിരുന്നു. എന്നിട്ടു തന്നെയും ഇരു സംഘങ്ങളും തമ്മിൽ കശപിശകളും തല്ലു കൂടലുകളും നടന്നു കൊണ്ടിരുന്നു. പലപ്പോഴും പോലീസ് ഇൻസ്പെക്ടറോ അല്ലെങ്കിൽ ഫാദർ ജേക്കബോ എത്തിയായിരുന്നു ഇരു കൂട്ടരെയും പിരിച്ചു വിട്ടിരുന്നത്.

പ്രകാശിന്റെ ഇളയ സഹോദരൻ രാഹുൽ (ചന്ദ്രചൂർ സിംഗ്) രണ്ടു വർഷങ്ങൾക്ക് ശേഷം നാട്ടിലെത്തുന്നു. മുംബൈയിൽ മാസ്റ്റർ ഷെഫ് ആയി ജോലി ചെയ്തു കൊണ്ടിരുന്ന രാഹുൽ വാസ്കോ പട്ടണം ചുറ്റി നടന്നു കാണുന്നതിനിടയിൽ മാക്സിന്റെ ഇരട്ട സഹോദരി ഷേർലി(ഐശ്വര്യാ റായ്)യെ കണ്ടുമുട്ടുന്നത്. പ്രഥമ ദർശനത്തിൽ തന്നെ പ്രണായാതുരനാകുന്ന രാഹുൽ മുംബൈയിലേക്ക് മടങ്ങി പോകാതെ വാസ്കോയിൽ തന്നെ തുടരുവാൻ തീരുമാനമെടുക്കുന്നു. രാഹുൽ "ട്രീറ്റ് ഹൗസ്" എന്ന പേരിൽ ഒരു പേസ്ട്രി കട ആരംഭിക്കുന്നു .ബിച്ചൂസ്-ഈഗിൾസ് ഗ്യാംഗുകളുടെ കുടിപ്പകയുടെ തീവ്രത മനസ്സിലാക്കുന്ന രാഹുൽ തന്റെ പ്രണയം സഹോദരനോടോ മറ്റാരോടുമോ വെളിപ്പെടുത്തുന്നില്ല. ഷേർലിയോടുള്ള പ്രണയം ശക്തമാകുന്ന കാലയളവിലാണ് മാക്സിനെയും ഷേർലിയെയും സംബന്ധിക്കുന്നതും അവർക്കു പോലും അറിയാത്തതുമായ ഒരു 'വലിയ രഹസ്യം' രാഹുൽ മനസ്സിലാക്കുന്നത് - മാക്സും ഷേർലിയും വാസ്കോ പട്ടണസ്ഥാപകനായിരുന്ന ആൽബർട്ടോ വാസ്കോയുടെ വിവാഹേതര ബന്ധത്തിലെ മക്കളാണെന്നത്. ഒരു കത്തിലൂടെ ഇക്കാര്യം ഷേർലിയെ അറിയിക്കുവാൻ രാഹുൽ ശ്രമിക്കുന്നെങ്കിലും സന്ദർഭവശാൽ കത്ത് പ്രകാശിന്റെ കൈകളിലെത്തുന്നു. 20 ലക്ഷം രൂപയുടെ സ്വത്തുകൾ ഇപ്പോഴും ആൽബർട്ടോയുടെ പേരിലുള്ളതിനാൽ അത് സ്വന്തമാക്കുവാനായി മാക്സിനെ ഇല്ലായ്മ ചെയ്യുവാൻ പ്രകാശ് തീരുമാനമെടുക്കുന്നതോടെ കഥ പുതിയ തലങ്ങളിലേക്ക് കടക്കുന്നു.
അനു മാലിക് ആണ് ഈ ചിത്രങ്ങളുടെ സംഗീതം നിർവ്വഹിച്ചിരിക്കുന്നത്.


</doc>
<doc id="240842" url="https://ml.wikipedia.org/wiki?curid=240842" title="മഹാനിക്കിഴങ്ങ്">
മഹാനിക്കിഴങ്ങ്

Decalepis ജനുസിലെ ഒരു സ്പീഷിസാണ് മഹാനിക്കിഴങ്ങ്. . തെക്കേഇന്ത്യയിലെ ഒരു തദ്ദേശസസ്യമാണ് ഈ വള്ളിച്ചെടി. വലിയകിഴങ്ങുകൾ ഉണ്ടാകുന്ന ഈ ചെടിയിൽ 2-3 വർഷമാകുമ്പോഴേക്കും 15-20 കിലോ തൂക്കമുള്ള കിഴങ്ങുകൾ ഉണ്ടാവാറുണ്ട്. ഔഷധഗുണവും സുഗന്ധവുള്ള മഹാനിക്കിഴങ്ങിനായി അമിതമായ ആവശ്യകത ഇതിനെ വംശനാശഭീഷണിയിലാക്കിയിട്ടുണ്ട്. കിഴങ്ങ് അച്ചാറുണ്ടാക്കാനും ആരോഗ്യവർദ്ധനത്തിനായും ഉപയോഗിക്കുന്നുണ്ട്. വേരിൽ നിന്നും വേർതിരിച്ചെടുക്കുന്ന പദാർത്ഥത്തിന് ആന്റിഓക്സിഡന്റ് ഗുണങ്ങളുണ്ട്.

വിദേശത്ത് മഹാനിക്കിഴങ്ങിന് ഉണ്ടാവുന്ന വർദ്ധിച്ച ആവശ്യകതയും തന്മൂലം ഉണ്ടാവുന്ന അമിതമായ ഉപഭോഗവും ഇതിന്റെ നിലനിൽപ്പിനുതന്നെ ഭീഷണിയാവുന്നതായി കാണുന്നു.



</doc>
<doc id="240845" url="https://ml.wikipedia.org/wiki?curid=240845" title="ഗവ:മുഹമ്മദൻ എൽ.പി.സ്കൂൾ വടക്കേക്കര">
ഗവ:മുഹമ്മദൻ എൽ.പി.സ്കൂൾ വടക്കേക്കര

എറണാകുളം ജില്ലയിലെ വടക്കേക്കര ഗ്രാമപഞ്ചായത്തിൽ സ്ഥിതിചെയ്യുന്ന സർക്കാർ ഉടമസ്ഥതയിലുള്ള വിദ്യാലയമാണ് ഗവ:മുഹമ്മദൻ എൽ.പി.സ്കൂൾ.


</doc>
<doc id="240850" url="https://ml.wikipedia.org/wiki?curid=240850" title="മൈക്കൽ ഹോൾഡിങ്">
മൈക്കൽ ഹോൾഡിങ്

വെസ്റ്റ് ഇൻഡീസ് ക്രിക്കറ്ററും ശ്രദ്ധേയനായ ഫാസ്റ്റ് ബൗളറുമായിരുന്നു 1954 ഫെബ്രുവരി16 നു ജമൈക്കയിലെ കിങ്സ്റ്റണിൽ ജനിച്ച മൈക്കൽ ആന്തണി ഹോൾഡിങ്. 'വിസ്പറിങ് ഡെത്ത്'എന്ന ഇരട്ടപ്പേരിലും ഹോൾഡിങ് അറിയപ്പെടുന്നു.1970-80 കാലഘട്ടത്തിൽ വെസ്റ്റ് ഇൻഡീസിന്റെ ഫാസ്റ്റ് ബൗളിങ് നിരയിലെ പ്രധാന അംഗവുമായിരുന്നു ഹോൾഡിങ്. ടെസ്റ്റ് ക്രിക്കറ്റിൽ 149 റണ്ണുകൾ മാത്രം വഴങ്ങി 14 വിക്കറ്റുകൾ വീഴ്ത്തിയിട്ടുള്ള വെസ്റ്റ് ഇന്ഡീസ് ബൗളർ എന്ന ഹോൾഡിങ്ങിന്റെ റെക്കാർഡ് ഇന്നും ഭേദിക്കപ്പെടാതെ നില്ക്കുന്നു.

'ഫാസ്റ്റ് ബൗളർമാരുടെ ഇടയിലെ റോൾ റോയിസ്' എന്നറിയപ്പെടുന്നു


</doc>
<doc id="240852" url="https://ml.wikipedia.org/wiki?curid=240852" title="കേന്ദ്രീയ വിദ്യാലയം">
കേന്ദ്രീയ വിദ്യാലയം

കേന്ദ്ര മാനവ വിഭവശേഷി മന്ത്രാലയത്തിന് കീഴിലുള്ള കേന്ദ്രസർക്കാർ സ്‌കൂൾ സമ്പ്രദായമാണ് കേന്ദ്രീയ വിദ്യാലയം.
1963ൽ സെൻട്രൽ സ്‌കൂൾ എന്ന പേരിൽ സിബിഎസ്ഇയുമായി അഫിലിയേറ്റ് ചെയ്താണ് ഈ സ്‌കൂൾസമ്പ്രദായം പ്രവർത്തനമാരംഭിച്ചത്. പിന്നീടാണ് ഇതിന്റെ പേര് കേന്ദ്രീയ വിദ്യാലയം എന്നാക്കിമാറ്റിയത്.
ഇന്ത്യൻ പ്രതിരോധ വകുപ്പിൽ പ്രവർത്തിക്കുന്നവരുടെ കുട്ടികൾക്ക് ഗുണമേന്മയുള്ള വിദ്യാഭ്യാസം നൽകുകയെന്നതാണ് കേന്ദ്രീയ വിദ്യാലയത്തിന്റെ ലക്ഷ്യം. ഇന്ത്യയിലൊട്ടാകെ പ്രവർത്തിക്കുന്ന ഈ സ്‌കൂളുകളിൽ ഏകീകൃത സിലബസ് ആണ് പിന്തുടരുന്നത് എന്നതിനാൽ വിദ്യാർഥികളുടെ രക്ഷിതാക്കൾ ജോലി സ്ഥലം മാറ്റം ലഭിച്ച് വിവിധ പ്രദേശങ്ങളിലേക്ക് പോയാലും പ്രയാസം സൃഷ്ടിക്കാതിരിക്കുന്നു. കേന്ദ്രീയ വിദ്യാലയ സംഘഠൻ എന്ന വകുപ്പാണ് കേന്ദ്രീയ വിദ്യാലയങ്ങളുടെ മേൽനോട്ടം വഹിക്കുന്നത്.ന്യൂഡൽഹിയിലാണ് ഇതിന്റെ ആസ്ഥാനം.

ലോകമാകെ 1090 കേന്ദ്രീയ വിദ്യാലയങ്ങളാണുള്ളതിൽ 1087 എണ്ണമാണ് ഇന്ത്യക്കകത്തുള്ളത്. മൂന്നെണ്ണം ഇന്ത്യക്ക് പുറത്തുള്ള രാജ്യങ്ങളിലാണ്. 11,29,481 വിദ്യാർഥികളും(2012 ഒക്ടോബർ 1 ലെ കണക്ക്) 56,445 ജോലിക്കാരുമാണ് ഇപ്പോൾ കേന്ദ്രീയവിദ്യാലയത്തിന് കീഴിൽ ജോലിചെയ്യുന്നത്. കാഠ്മണ്ഡു, മോസ്കോ, ടെഹ്‌റാൻ എന്നിവിടങ്ങളിലാണ് ഇന്ത്യക്ക് പുറത്തുള്ള കേന്ദ്രീയ വിദ്യാലയങ്ങൾ പ്രവർത്തിക്കുന്നത്.

എല്ലാ സ്‌കൂളുകളിലും ഏകീകൃത സിലബസ്സും രണ്ടു ഭാഷാ ബോധനവും നടക്കുന്നു. ഇവയെല്ലാം കോ-എജ്യുക്കേഷൻ രീതിപ്രകാരം പ്രവർത്തിക്കുന്നതുമാണ്. ആറ് മുതൽ എട്ടാം ക്ലാസ് വരെ സംസ്‌കൃത പഠനം ഈ സ്‌കുളുകളിൽ നിർബന്ധിത പാഠ്യവിഷയമാണ്.



</doc>
<doc id="240855" url="https://ml.wikipedia.org/wiki?curid=240855" title="പ്രഗ്യാൻ ഓജ">
പ്രഗ്യാൻ ഓജ

പ്രഗ്യാൻ പ്രയാഷ് ഓജ (ജനനം: 5 സെപ്റ്റംബർ 1986, ഒറീസ, ഇന്ത്യ) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഇടംകൈയ്യൻ ബാറ്റ്സ്മാനും, ഇടംകൈയ്യൻ സ്ലോ സ്പിൻ ബൗളറുമാണ് അദ്ദേഹം. ആഭ്യന്തര ക്രിക്കറ്റിൽ ഹൈദരാബാദിനെയും, ഐ.പി.എൽ.ൽ മുംബൈ ഇന്ത്യൻസ് ടീമിനെയുമാണ് അദ്ദേഹം പ്രതിനിധീകരിക്കുന്നത്. രഞ്ജി ട്രോഫിയിലെയും, ഐ.പി.എല്ലിലെയും മികച്ച പ്രകടനത്തിലൂടെയാണ് അദ്ദേഹം ദേശീയ ടീമിൽ ഇടം നേടിയത്. ഐ.പി.എല്ലിന്റെ മൂന്നാം സീസണിൽ ഏറ്റവും അധികം വിക്കറ്റുകൾ നേടിയ കളിക്കാരനായിരുന്നു അദ്ദേഹം.



</doc>
<doc id="240868" url="https://ml.wikipedia.org/wiki?curid=240868" title="മണലെഴുത്ത്">
മണലെഴുത്ത്

സുഗതകുമാരിയുടെ 25ലധികം കവിതകളുടെ സമാഹാരമാണ് മണലെഴുത്ത്. 2012 ലെ സരസ്വതീസമ്മാനം ഈ കൃതിക്കായിരുന്നു. 2006ൽ പ്രസിദ്ധീകരിച്ച ഈ പുസ്തകത്തിന്റെ മൂന്ന് പതിപ്പ് പുറത്തിറങ്ങിയിട്ടുണ്ട്. ഡി.സി.ബുക്സ് ആയിരുന്നു പ്രസാധക‌ർ.
വാർദ്ധക്യം, വനിതാ കമ്മീഷൻ, മണലെഴുത്ത്, പാഥേയം, നായ, ശ്യാമമുരളി, നുണ, കടലിരമ്പുന്നു, മരണകവിതകൾ, മഴക്കാലത്തിനു നന്ദി എന്നിവയാണ് സമാഹാരത്തിലെ പ്രധാന കവിതകൾ. 


</doc>
<doc id="240874" url="https://ml.wikipedia.org/wiki?curid=240874" title="ചന്ദ്രചൂർ സിംഗ്">
ചന്ദ്രചൂർ സിംഗ്

ഒരു ബോളിവുഡ് നടനാണ് ചന്ദ്രചൂർ സിംഗ് (ജനനം:11 ഒക്ടോബർ 1968) .
1968-ൽ ന്യൂ ഡെൽഹിയിലെ ഒരു സമ്പന്ന കുടുംബത്തിൽ ജനിച്ച ചന്ദ്രചൂർ സിംഗ് ഡെറാഡൂണിലെ ഡൂൺ സ്കൂളിലും ഡെൽഹി സെന്റ് സേവ്യേഴ്സുമിലായി വിദ്യാഭ്യാസം പൂർത്തീകരിച്ചു. കുറച്ചു കാലം സംഗീത അധ്യാപകനായി ജോലി നോക്കിയതിനു ശേഷം 1988-ൽ മുംബൈയിലെത്തിയ ചന്ദ്രചൂർ സംവിധായകൻ മഹേഷ് ഭട്ടിന്റെ സഹായിയായി പ്രവർത്തിച്ചു. എങ്കിലും ഒരു ചലച്ചിത്രത്തിൽ മുഖം കാണിക്കുവാൻ പിന്നെയും കാത്തിരിക്കേണ്ടി വന്നു. അമിതാബ് ബച്ചൻ കോർപ്പറേഷൻ ലിമിറ്റഡ് നിർമ്മിച്ച് 1996-ൽ പുറത്തിറങ്ങിയ "തേരേ മേരേ സപ്‌നേ" എന്ന ചിത്രത്തിലൂടെയാണ് അഭിനയ രംഗത്ത് എത്തുന്നത്. ചിത്രം വൻവിജയമായിരുന്നില്ലെങ്കിലും ചന്ദ്രചൂറിന്റെ അഭിനയം പ്രേക്ഷകശ്രദ്ധ ആകർഷിച്ചിരുന്നു. അതേ വർഷം തന്നെ ഗുൽസാർ രചനയും സംവിധാനവും നിർവ്വഹിച്ച "മാച്ചിസ്" എന്ന ചിത്രത്തിലും ഇദ്ദേഹം അഭിനയിച്ചു. തബുവായിരുന്നു ഈ ചിത്രത്തിലെ നായിക. പഞ്ചാബിലെ ഭീകരവാദത്തെ ആസ്പദമാക്കിയുള്ള ഈ ചിത്രം ചന്ദ്രചൂറിന്റെ അഭിനയജീവിതത്തിലെ ഒരു നാഴികക്കല്ലായി മാറി. ഈ ചിത്രത്തിലെ അഭിനയത്തിന് ഇദ്ദേഹത്തിന് 1996-ലെ മികച്ച നവാഗത നടനുള്ള പുരസ്കാരം ലഭികുകയുണ്ടായി.

"മാച്ചിസ്-"നെ തുടർന്ന് ഇദ്ദേഹം അഭിനയിച്ച ചിത്രങ്ങളായ "ശ്യാം ഘന ശ്യാം", "ബേതാബി", "സിൽ സില ഹെ പ്യാർ ഹെ" തുടങ്ങിയവയൊന്നും കാര്യമായ വിജയങ്ങൾ നേടിയില്ല. എന്നാൽ പിന്നീട് മറ്റ് മുൻനിര അഭിനേതാക്കൾക്കൊപ്പം ഇദ്ദേഹം പ്രധാന റോളുകൾ ചെയ്ത ചിത്രങ്ങൾ "ദാഗ്-ദ ഫയർ"(1999), "ക്യാ കെഹന" (2000), "ജോഷ്" (2000) തുടങ്ങിയവ മികച്ച വിജയ ചിത്രങ്ങളായി. "ദാഗ്-ദ ഫയർ"-ൽ സഞ്ജയ് ദത്ത്, "ക്യാ കെഹന"-യിൽ പ്രീതി സിൻ‌ഡ, സെയ്ഫ് അലി ഖാൻ, "ജോഷ്"-ൽ ഐശ്വര്യ റായ്, ഷാരൂഖ് ഖാൻ എന്നിവരായിരുന്നു മറ്റ് അഭിനേതാക്കൾ. 2001-ൽ പുറത്തിറങ്ങിയ ചിത്രങ്ങൾ പരാജയങ്ങളായി. ഇതോടൊപ്പം തോളെല്ലിനേറ്റ അപകടത്തെത്തുടർന്നുണ്ടായ ആരോഗ്യപ്രശ്നങ്ങൾ അഭിനയരംഗത്ത് വിട്ടുനിൽക്കുവാൻ ഇദ്ദേഹത്തെ നിർബന്ധിതനാക്കി.

2012-ൽ "ചാർ ദിൻ കി ചാന്ദ്നി" എന്ന ചിത്രത്തിലൂടെ സിനിമാലോകത്തേക്ക് തിരിച്ചു വന്ന ചന്ദ്രചൂർ സിംഗ് സിനിമാ അഭിനയത്തിനൊപ്പം ടി.വി അവതാരകനായും പ്രവർത്തിക്കുന്നു. ഫുഡ്‌ഫുഡ് ചാനലിൽ ഇദ്ദേഹത്തിന്റെ സഹോദരൻ ആദിത്യ നാരായൺ സിംഗ് അവതരിപ്പിക്കുന്ന 'റോയൽ രസോയി' എന്ന പാചകപരിപാടിയാണ് ഇദ്ദേഹം അവതരിപ്പിക്കുന്നത്.
1996: മികച്ച നവാഗത നടനുള്ള ഫിലിംഫെയർ പുരസ്കാരം - "മാച്ചിസ്"


</doc>
<doc id="240879" url="https://ml.wikipedia.org/wiki?curid=240879" title="ചാൾസ് നേപ്പിയർ">
ചാൾസ് നേപ്പിയർ

ബ്രിട്ടീഷ് ഇന്ത്യൻ സേനയുടെ സർവ്വസൈന്യാധിപനായിരുന്ന ബ്രിട്ടീഷ് സൈനികനായിരുന്നു ചാൾസ് ജെയിംസ് നേപ്പിയർ (ജീവിതകാലം: 1782 ഓഗസ്റ്റ് 10 1853 ഓഗസ്റ്റ് 29). 1843-ൽ സിന്ധ് പ്രവിശ്യ, ബ്രിട്ടീഷ് ഇന്ത്യയോട് കൂട്ടിച്ചേർത്തത് ഇദ്ദേഹത്തിന്റെ നേതൃത്വത്തിലാണ്. 1849 മുതൽ 1851 വരെ ഇന്ത്യയിലെ സർവ്വസൈന്യാധിപനായിരുന്ന ഇദ്ദേഹം ബോംബെ പ്രെസിഡൻസിയുടെ ഗവർണറായും പ്രവർത്തിച്ചിട്ടുണ്ട്. 
ബ്രിട്ടീഷ് ഇന്ത്യയിൽ സിവിലിയൻ സർക്കാരിനുപകരം സൈന്യത്തിന്റെ നേതൃത്വത്തിലുള്ള ഭരണം വേണമെന്നായിരുന്നു നേപ്പിയറുടെ മതം.
ഉപദ്വീപീയയുദ്ധത്തിന്റെ കാലഘട്ടത്തിലാണ് നേപ്പിയർ തന്റെ സൈനികജീവിതം ആരംഭിച്ചത്. കൊറുണയിൽ ശ്രദ്ധേയമായ പ്രകടനം കാഴ്ചവച്ച അദ്ദേഹത്തിന് കാര്യമായ പരിക്കുപറ്റുകയും ചെയ്തു. ഇന്ത്യയിലെത്തുമ്പോൾ അദ്ദേഹത്തിന് 60 വയസായിരുന്നു. 1843-ൽ നേപ്പിയർ സിന്ധ് പിടിച്ചടക്കിയപ്പോൾ അദ്ദേഹത്തിന്റെ തന്നെ രാഷ്ട്രീയ ഏജന്റുമാരുടെയും ഹൈദരാബാദിലെ ബ്രിട്ടീഷ് പ്രതിനിധിയായിരുന്ന ജെയിംസ് ഔട്ട്രാമിന്റെയും ഉപദേശങ്ങൾ ചെവിക്കൊണ്ടില്ലെന്നതിന്റെ പേരിൽ വിവാദപുരുഷനായിരുന്നു. ജടപിടിച്ച മുടിയും നീണ്ട താടിയുമടങ്ങിയ നേപ്പിയറുടെ വിചിത്രരൂപവും ശ്രദ്ധേയമായിരുന്നു. ഇന്ത്യയിലെ സൈനികസേവനം കഴിഞ്ഞ് ഇംഗ്ലണ്ടിലെത്തിയപ്പോൾ ഇന്ത്യൻ കൗൺസിലിൽ സ്ഥാനത്തിനായി ശ്രമിച്ചെങ്കിലും സിവിലിയൻ ഭരണത്തോടുള്ള വൈമുഖ്യം കൊണ്ടാവണം, ഡയറക്റ്റർ ബോർഡ് അത് നല്കിയില്ല. 

രണ്ടാം ആംഗ്ലോ-സിഖ് യുദ്ധത്തിന്റെ അവസാനഘട്ടത്തിൽ ജനറൽ ഹ്യൂ ഗഫ് കമാൻഡർ ഇൻ ചീഫ് സ്ഥാനത്തുനിന്ന് വിരമിച്ച് നാട്ടിലേക്കു തിരിച്ചപ്പോൾ ഡ്യൂക്ക് വെല്ലിങ്ടന്റെ ശുപാർശപ്രകാരം, നേപ്പിയർ ഈ സ്ഥാനത്തേക്ക് നിയമിക്കപ്പെട്ടു. എന്നാൽ സ്ഥാനമേൽക്കാൻ 1849 മേയിൽ അദ്ദേഹം ഇന്ത്യയിലെത്തിയപ്പോഴേക്കും യുദ്ധം അവസാനിച്ചിരുന്നു. ഇത് അദ്ദേഹത്തെ നിരാശപ്പെടുത്തി. 

നേപ്പിയറുടെ നിയമനം തുടക്കത്തിൽ പഞ്ചാബ് ഭരണബോർഡ് അദ്ധ്യക്ഷനായ ഹെൻറി ലോറൻസ് സ്വാഗതം ചെയ്തിരുന്നു. എന്നാൽ 1849 വേനൽക്കാലം പകുതിയായപ്പോഴേക്കും സൈനികവിന്യാസത്തെക്കുറിച്ചും, പഞ്ചാബിലെ സേനാകേന്ദ്രങ്ങളുടെ സ്ഥാനത്തിന്റെ കാര്യത്തിലും ബോർഡും നേപ്പിയറുമായി അഭിപ്രായവ്യത്യാസങ്ങൾ ഉടലെടുത്തു. ലാഹോറിലെ അനാർക്കലി കന്റോൺമെന്റ് അവിടെനിന്നു മാറ്റണമെന്ന നേപ്പിയറുടെ തീരുമാനം ഹെൻറിയും നേപ്പിയറും തമ്മിലുള്ള തർക്കത്തിലെ പ്രധാനവിഷയമായിരുന്നു. ഭരണബോർഡിന് മുൻ വിമതർ ഉണ്ടാക്കിയ ശല്യത്തേക്കാൾ അധികമാണ് മുഖ്യസേനാധിപനെക്കൊണ്ടുണ്ടായതെന്നുവരെ ഹെൻറി പറഞ്ഞു. ബോർഡും നേപ്പിയറും തമ്മിലുള്ള തർക്കത്തിൽ ഗവർണർ ജനറലായ ഡൽഹൗസി ഇടപെടുകയും സിവിൽ വിഷയങ്ങളും സൈനികവിഷയങ്ങളും പരമാവധി വേർതിരിച്ചുനിർത്തണമെന്നും ബോർഡും നേപ്പിയറും അവരുടേതല്ലാത്ത കാര്യങ്ങളിൽ ഇടപെടരുതെന്നു നിർദ്ദേശിച്ചു.
ശമ്പളക്കാര്യം ഉന്നയിച്ച് കലാപമുയർത്തിയ ഗോവിന്ദ്ഗഡിലെ ഒരു സേനാവിഭാഗത്തിന് കൂടുതൽ ശമ്പളം നൽകി കലാപം അവസാനിപ്പിക്കാനുള്ള നേപ്പിയറുടെ തീരുമാനം അതിരുകടന്നതാണെന്ന് ഡൽഹൗസി വിമർശിച്ചു. ഇതേത്തുടർന്ന് നേപ്പിയർ 1851-ൽ സർവ്വസൈന്യാധിപസ്ഥാനത്തുനിന്ന് നേപ്പിയർ രാജിവച്ചു.

ഈ സംഭവത്തിനുശേഷം ഇന്ത്യയിലെ കമ്പനിഭരണത്തിനെയും പഞ്ചാബിലെ ബോർഡ് ഭരണത്തെയും വിമർശിച്ചുകൊണ്ട് "ഡിഫെക്റ്റ്സ്, സിവിൽ ആൻഡ് മിലിറ്ററി, ഓഫ് ദ ഇന്ത്യൻ ഗവൺമെന്റ്" എന്ന ഒരു പുസ്തകം നേപ്പിയർ എഴുതിയിരുന്നു. നേപ്പിയറുടെ മരണശേഷമാണ് ഈ പുസ്തകം പുറത്തുവന്നത്.



</doc>
<doc id="240884" url="https://ml.wikipedia.org/wiki?curid=240884" title="ടൈറ്റൻ(സൂപ്പർകപ്യൂട്ടർ)">
ടൈറ്റൻ(സൂപ്പർകപ്യൂട്ടർ)

ലോകത്തിലെ ഏറ്റവും വേഗമുള്ള സൂപ്പർ കംപ്യൂട്ടറാണ് ടൈറ്റൻ. അമേരിക്കയിലെ ടെന്നിസിയിലുള്ള ഓക് റിഡ്ജ് നാഷണൽ ലബോറട്ടറിയിലാണിത് സ്ഥാപിച്ചിട്ടുള്ളത്. സെക്കൻഡിൽ 17,590 ട്രില്യൻ കണക്കുകൂട്ടലുകൾ നടത്തുന്നു. ജഗ്വാർ സൂപ്പർ കംപ്യൂട്ടറിന്റെ പരിഷ്കരിച്ച രൂപമാണ് ടൈറ്റൻ. 

ആദ്യഘട്ടത്തിൽ ആറ് പ്രോജക്ടുകളാണ് ടൈറ്റൻ ഉപയോഗിച്ചു ആസൂത്രണം ചെയ്തിട്ടുള്ളത്.

200 ക്യാബിനറ്റുകളാണ് 4352 ച. അടി വിസ്തൃതിയുള്ള ടൈറ്റനിലുള്ളത്. ഓരോ ക്യാബിനറ്റിലും നാലു നോഡുകൾവീതമുള്ള 24 ബ്ലേഡുകളാണുള്ളത്. 2,99,008 പ്രൊസസർ കോറുകളുള്ള ടൈറ്റന്റെ റാൻഡം ആക്സസ് മെമ്മറി 710 ഠ യിൽ അധികമാണ്.


</doc>
<doc id="240886" url="https://ml.wikipedia.org/wiki?curid=240886" title="സുബ്രഹ്മണ്യം ബദ്രിനാഥ്">
സുബ്രഹ്മണ്യം ബദ്രിനാഥ്

സുബ്രഹ്മണ്യം ബദ്രിനാഥ് (ജനനം: 30 ഓഗസ്റ്റ് 1980, മദ്രാസ്, തമിഴ്നാട്) ഒരു ഇന്ത്യൻ അന്താരാഷ്ട്ര ക്രിക്കറ്റ് കളിക്കാരനാണ്. ഒരു വലംകൈയ്യൻ മധ്യനിര ബാറ്റ്സ്മാനാണ് അദ്ദേഹം. ടെസ്റ്റ്, ഏകദിന, ട്വന്റി20 മത്സരങ്ങളിൽ അദ്ദേഹം ഇന്ത്യക്കുവേണ്ടി കളിച്ചിട്ടുണ്ട്. ആഭ്യന്തര ക്രിക്കറ്റിൽ തമിഴ്നാടിനു വേണ്ടിയാണ് അദ്ദേഹം കളിക്കുന്നത്. ഐ.പി.എൽ. ടൂർണമെന്റിൽ ചെന്നൈ സൂപ്പർ കിങ്സ് ടീമിന്റെ ഭാഗമാണ് അദ്ദേഹം. 2008 മുതൽ 2013 വരെ എല്ലാ ഐ.പി.എൽ. സീസണുകളിലും ചെന്നൈ ടീമിനുവേണ്ടിയാണ് അദ്ദേഹം കളിക്കുന്നത്. ഐ.പി.എല്ലിന്റെ നാലാം സീസണിൽ മികച്ച ബാറ്റിങ് പ്രകടനം കാഴ്ചവെച്ച അദ്ദേഹം സെലക്ടർമാരുടെ ശ്രദ്ധ നേടി.



</doc>
<doc id="240889" url="https://ml.wikipedia.org/wiki?curid=240889" title="ഹാപ്പി ബർത്ത്ഡേ റ്റു യു">
ഹാപ്പി ബർത്ത്ഡേ റ്റു യു

ജന്മദിനത്തിൽ ആലപിക്കുന്ന ഇംഗ്ലിഷ് ഗാനമാണ് ഹാപ്പി ബർത്ത്ഡെ റ്റു യു. 1998-ലെ ഗിന്നസ് ബുക്ക് ഓഫ് വേൾഡ് റെക്കോർഡ്സ് പ്രകാരം ഇംഗ്ലിഷിൽ ഏറ്റവും അംഗീകരിക്കപ്പെട്ട ഗാനമാണിത്. ലോകത്തിലെ 18 ഭാഷയിലെങ്കിലും ഈ ഗാനം മൊഴിമാറ്റം ചെയ്യപ്പെട്ടിട്ടുണ്ട്. എങ്കിലും ഇംഗ്ലിഷിലുള്ള ഗാനമാണ് ഒന്നാം സ്ഥാനത്ത് നിലനിക്കുന്നത്. പാറ്റി സ്മിത്ത് ഹിൽ, മിൽഡ്രഡ് ജെ. ഹിൽ എന്നീ അമേരിക്കൻ സഹോദരിമാരാണ് ഗാനം രചിച്ചതും സംഗീതം നൽകിയതും. പാറ്റി സ്മിത്ത് ഹിൽ കെന്റക്കിയിലെ ലൂയിവിൽ എക്സ്പിരിമെന്റൽ കിന്റർഗാർട്ടൻ സ്കൂളിന്റെ പ്രിൻസിപ്പലും മിൽഡ്രഡ് ജെ. ഹിൽ അതേ സ്കൂളിലെ അദ്ധ്യാപികയും പിയാനിസ്റ്റുമായിരുന്നു. ഗുഡ് മോണിങ് റ്റു ഓൾ എന്ന അവരുടെ മറ്റൊരു ഗാനത്തിന്റെ ഈണം പറ്റിയാണ് ഈ ഗാനം പിറവി കൊണ്ടത്. 

1893-ലാണ് "ഗുഡ് മോണിങ് ടൂ ഓൾ" അവതരിപ്പിക്കപ്പെട്ടത്. കുട്ടികൾക്കായുള്ള "സോങ് സ്റ്റോറീസ് ഫോർ ദ് കിന്റർഗാർട്ടൻ" എന്ന പുസ്തകത്തിലാണ് ആദ്യമായി പ്രസിദ്ധീകരിച്ചത്. എന്നാൽ, ഹൊറേസ് വാട്ടേഴ്സിന്റെ ഹാപ്പി ഗ്രീറ്റിങ്സ് ടു ഓൾ (1858), ഗുഡ് നൈറ്റ് ടു യു ഓൾ (1858), എ ഹാപ്പി ന്യൂ ഇയർ ടു ഓൾ (1875), എ ഹാപ്പി ഗ്രീറ്റിങ് ടു ഓൾ (1885) തുടങ്ങി മറ്റു ചില ഗാനങ്ങളുടെ ചുവടുപിടിച്ചാണ് ഗാനം സൃഷ്ടിക്കപ്പെട്ടതെന്നും പറയപ്പെടുന്നു.

ഗാനത്തിലെ ചില വാക്കുകൾ മാറ്റി ജന്മദിനങ്ങളിൽ ഗാനം പാടാൻ തുടങ്ങിയതോടെ ഹാപ്പി ബർത്ത്ഡേ ടു യൂ ജന്മം കൊണ്ടു. 1912-ലാണ് ഗാനത്തിന്റെ വരികളും ഈണവും ഉൾപ്പെടുത്തി ആദ്യമായി പ്രസിദ്ധീകരിക്കപ്പെടുന്നത്. 100 വർഷം കൊണ്ട് ഗാനത്തിന്റെ പകർപ്പവകാശം പലരും കൈമാറി വാർണർ മ്യൂസിക് ഗ്രൂപ്പിനാണ് ഇപ്പോൾ ഗാനത്തിന്റെ പകർപ്പവകാശം. സിനിമ, ടിവി, റേഡിയോ തുടങ്ങിയ മാധ്യമങ്ങളിൽ ഗാനം ഉപയോഗിച്ചാൽ റോയൽറ്റി ബാധകമാണ്. 2008 വർഷത്തിൽ മാത്രം 20 ലക്ഷം ഡോളറാണ് കമ്പനിക്ക് ഈ വകയിൽ വരുമാനമുണ്ടായത്. മിൽഡ്രഡ് 1916-ലുമാണ് പാറ്റി 1946-ലുമാണ് അന്തരിച്ചത്. 
എൺപതു വർഷമായി പകർപ്പവകാശത്തിന്റെ പേരിൽ തർക്കമുണ്ടായിരുന്ന ഈ പാട്ട് ഇപ്പോൾ പൊതുസ്വത്തായി മാറി. 


</doc>
<doc id="240897" url="https://ml.wikipedia.org/wiki?curid=240897" title="ചാനൽ യു.എഫ്.എക്‌സ്">
ചാനൽ യു.എഫ്.എക്‌സ്

ചെന്നൈ ആസ്ഥാനമായുള്ള യു.എഫ്. ഗ്രൂപ്പ് കമ്പനിയുടെ ബഹുഭാഷാ ലൈഫ്‌സ്റ്റൈൽ - മ്യൂസിക്ക്‌ ചാനലാണ്‌ ചാനൽ യു.എഫ്.എക്‌സ്. 2010 മെയ്‌ 29-ന് ഇതിന്റെ പ്രവർത്തനോദ്ഘാടനം ചെന്നൈയിൽ നിർവഹിക്കപ്പെട്ടു. ഇംഗ്ലീഷിലും, മലയാളം ഉൾപ്പെടെയുള്ള ദക്ഷിണേന്ത്യൻ ഭാഷകളിലും സിനിമാ - സംഗീത പരിപാടികൾ സംപ്രേഷണം ചെയ്തു വരുന്നു. 



</doc>
<doc id="240902" url="https://ml.wikipedia.org/wiki?curid=240902" title="ക്രിക്കറ്റ് നിയമങ്ങൾ">
ക്രിക്കറ്റ് നിയമങ്ങൾ

ക്രിക്കറ്റ് കളിയുടെ അടിസ്ഥാന ശിലകളാണ് ക്രിക്കറ്റ് നിയമങ്ങൾ. ലോകമെമ്പാടും കളിക്കുന്ന അംഗീകൃത ക്രിക്കറ്റ് മത്സരങ്ങളെ അദൃശ്യമായി നിയന്ത്രിക്കുന്നത് ക്രിക്കറ്റ് നിയമങ്ങളാണ്. ഇംഗ്ലണ്ടിലെ മെരിലെബോൺ ക്രിക്കറ്റ് ക്ലബ്ബാണ് ക്രിക്കറ്റ് നിയമങ്ങളെ രൂപീകരിച്ചെടുത്തത്. കാലാനുസൃതമായ വിവിധ മാറ്റങ്ങൾക്ക് വിധേയമായിട്ടുണ്ടെങ്കിലും ക്രിക്കറ്റ് നിയമങ്ങൾ അന്തിമമായി പഴയ ചട്ടക്കൂടിൽ തന്നെയാണ് നിലനിൽക്കുന്നത്. ക്രിക്കറ്റ് നിയമങ്ങളെ അടിസ്ഥാനപരമായി 8 വിഭാഗങ്ങളായി തിരിച്ചിരിക്കുന്നു.

ഒരു ക്രിക്കറ്റ് ടീം ക്യാപ്റ്റനുൾപ്പടെ 11 കളിക്കാർ ഉൾപ്പെട്ടതാണ്. എന്നിരുന്നാലും ഔദ്യോഗികമല്ലാത്ത മത്സരങ്ങളിൽ ടീമുകൾ തമ്മിലുള്ള ധാരണപ്രകാരം പതിനൊന്നിലേറെ കളിക്കാരെ ഒരു ടീമിൽ ഉൾപ്പെടുത്താൻ കഴിയും, എന്നാൽ പതിനൊന്നിലേറെ കളിക്കാർക്ക് ഒരു സമയം ഫീൽഡിൽ ഇറങ്ങാൻ സാധിക്കില്ല.
കളിക്കിടെ പരിക്കേൽക്കുന്ന ഫീൽഡറിന് പകരമായി സബ്സ്റ്റിറ്റ്യൂട്ട് ഫീൽഡറെ ഇറക്കാവുന്നതാണ്. എന്നാൽ അങ്ങനെയിറങ്ങുന്ന സബ്സ്റ്റിറ്റ്യൂട്ടുകൾക്ക് ബാറ്റിങ്ങും, ബോളിങ്ങും ചെയ്യാനോ, വിക്കറ്റ് കീപ്പറാകാനോ, ക്യാപ്റ്റൻസി ഏറ്റെടുക്കാനോ അവകാശമില്ല. പരിക്കേറ്റ ഫീൽഡർ പരിക്ക് ഭേദമായെങ്കിൽ തിരിച്ചെത്തേണ്ടതാണ്. പരിക്ക് മൂലം ഓടാൻ കഴിയാത്ത ബാറ്റ്സ്മാന് പകരം ഓടാനായി റണ്ണറെ ഏർപ്പെടുത്താം
ഒരു ക്രിക്കറ്റ് മത്സരത്തിൽ 2 അമ്പയർമാരാണ് ഫീൽഡിൽ ഉണ്ടാകേണ്ടത്. ക്രിക്കറ്റ് നിയമങ്ങൾ പാലിക്കുന്നുണ്ടോയെന്ന് പരിശോധിക്കുന്നതും, ആവശ്യമായ തീരുമാനങ്ങൾ എടുക്കുന്നതുമെല്ലാം അമ്പയർമാരുടെ ജോലിയാണ്. ക്രിക്കറ്റ് നിയമങ്ങൾ പ്രകാരം നിർബന്ധമില്ലെങ്കിലും വലിയ മത്സരങ്ങൾക്ക് ഫീൽഡ് അമ്പയർമാരെ നിർണായക തീരുമാനങ്ങളെടുക്കാൻ സഹായിക്കാനായി ഒരു മൂന്നാം അമ്പയറിനെയും (ടി.വി. അമ്പയർ) ഫീൽഡിനുപുറത്ത് നിയോഗിക്കാവുന്നതാണ്.
അമ്പയർമാരുടെ ആംഗ്യങ്ങളനുസരിച്ച് സ്കോർ രേഖപ്പെടുത്താനായി 2 സ്കോറർമാരാണ് ഉള്ളത്.

ഒരു ക്രിക്കറ്റ് ബോളിന് 22.4 മുതൽ 22.9 സെന്റിമീറ്റർ വരെ ചുറ്റളവും, 155.9 മുതൽ 163 വരെ ഗ്രാം ഭാരവും ഉണ്ടായിരിക്കണം. ഒരു സമയം ഒരു പന്ത് മാത്രമേ കളിക്ക് ഉപയോഗിക്കുവാൻ പാടുള്ളു. ഏതെങ്കിലും വിധേന ആ പന്ത് നഷ്ടപ്പെട്ടാൽ ആ പന്തിന് തുല്യമായ പഴക്കമുള്ള മറ്റൊരു പന്ത് ഉപയോഗിച്ച് കളി തുടരാം.പന്തിന്റെ പഴക്കവും പെരുമാറ്റവും കളിയെ വളരെയധികം സ്വാധീനിക്കുന്നതിനാലാണ് ഇത്. ഓരോ ഇന്നിങ്സിന്റെയും തുടക്കത്തിൽ പന്ത് മാറ്റുന്നതാണ്. ഫീൽഡിങ് ടീമിന്റെ അഭ്യർത്ഥന പ്രകാരം ആവശ്യമെങ്കിൽ അമ്പയർക്ക് പന്ത് മാറ്റാവുന്നതാണ്. ഏകദിനത്തിൽ 34ഉം, ടെസ്റ്റിൽ 80ഉം ഓവറുകൾ കഴിയുമ്പോൾ പന്ത് മാറ്റാവുന്നതാണ്.
ക്രിക്കറ്റ് ബാറ്റിന് 97 സെന്റിമീറ്ററിലധികം നീളവും, 10.8 സെന്റിമീറ്ററിലധികം വീതിയും അനുവദനീയമല്ല. ബാറ്റ് പിടിച്ചിരിക്കുന്ന കൈയ്യും, ഗ്ലൗവും ബാറ്റിന്റെ തന്നെ ഭാഗമായി കണക്കാക്കും. ബാറ്റിന്റെ ബ്ലേഡ് (അടിക്കുന്ന വശം) തീർത്തും തടിയുപയോഗിച്ചുള്ളതാകണം. ലോഹങ്ങൾ ഉപയോഗിച്ച് നിർമിച്ചിരിക്കുന്ന ബാറ്റ് കളിക്ക് ഉപയോഗിക്കാൻ പാടില്ല.
ദീർഘചതുരാകൃതിയിൽ 22 യാർഡ് (20.12 മീറ്റർ) നീളവും, 10 അടി (3.05 മീറ്റർ) വീതിയുമുള്ള ക്രിക്കറ്റ് ഗ്രൗണ്ടിന്റെ മധ്യത്തിലായി വരുന്ന ഒരു ഭാഗമാണ് പിച്ച്. സാധാരണയായി പ്രൊഫഷണൽ ക്രിക്കറ്റ് മത്സരങ്ങളിൽ ഗ്രാസ് സർഫസിലായിരിക്കും കളി നടക്കുക. ഗ്രൗണ്ട് അതോറിറ്റികൾക്ക് തന്നെ അതത് ഗ്രൗണ്ടിലെ പിച്ച് തിരഞ്ഞെടുക്കാനും,നിർമ്മിക്കാനും,ഒരുക്കാനും അനുവാദമുണ്ട്. എന്നാൽ മത്സരം തുടങ്ങിക്കഴിഞ്ഞ ശേഷം പിച്ചിൽ എന്ത് ചെയ്യണം എന്ന് തീരുമാനിക്കാനുള്ള അവകാശം അമ്പയർക്ക് മാത്രമാണ്. പിച്ച് കളിക്കുവേണ്ടി അനുയോജ്യമാണോ എന്ന് പരിശോധിക്കുന്നതും അമ്പയർമാരാണ്. പിച്ച് കളിക്കുവേണ്ടി യോഗ്യമല്ലെങ്കിൽ ഇരു ക്യാപ്റ്റന്മാരുടെയും അനുവാദത്തോടെ പിച്ച് മാറ്റാനും അമ്പയർക്ക് കഴിയും.
3 തടി സ്റ്റമ്പുകളും, 2 ബെയ്ലുകളും ഉൾപ്പെട്ടതാണ് ഒരു വിക്കറ്റ്. സ്റ്റമ്പിന് 28 ഇഞ്ച് (71 സെന്റിമീറ്റർ) നീളം ഉണ്ടായിരിക്കും. പിച്ചിന് ലംബമായി വരുന്ന രീതിയിൽ തുല്യ അകലത്തിലായിരിക്കും 3 സ്റ്റമ്പുകളും ഉറപ്പിക്കുന്നത്. സ്റ്റമ്പിന്റെ മുകൾഭാഗത്താണ് 2 ബെയ്ലുകൾ വെക്കുന്നത്. സ്റ്റമ്പിൽ നിന്ന് 1.3 സെന്റിമീറ്ററിൽ അധികം ഉയരത്തിൽ ബെയ്ലുകൾ കാണപ്പെടാൻ പാടില്ല. പുരുഷ ക്രിക്കറ്റിൽ 10.95 സെന്റിമീറ്റർ നീളമുള്ള ബെയ്ലുകളാണ് ഉപയോഗിക്കുന്നത്. വിക്കറ്റുകളെപ്പറ്റിയുള്ള അധിക വിശദീകരണങ്ങൾ ക്രിക്കറ്റ് നിയമങ്ങളിലെ "അപ്പെന്റിക്സ് എ"യിലാണ് പരാമർശിച്ചിരിക്കുന്നത്.
ക്രീസുകളുടെ സ്ഥാനത്തേക്കുറിച്ചും അളവുകളെക്കുറിച്ചും ക്രിക്കറ്റ് നിയമങ്ങളിൽ വ്യക്തമായി പരാമർശിച്ചിട്ടുണ്ട്. സ്റ്റമ്പുകളുടെ അതേ നേർ രേഖയിലാണ് "ബൗളിങ് ക്രീസ്" രേഖപ്പെടുത്തുന്നത്. ഓരോ ബൗളിങ് ക്രീസും 264 സെന്റിമീറ്റർ വീതം നീളമുള്ളതായിരിക്കണം. ബൗളിങ് ക്രീസിന് സമാന്തരമായാണ് "പോപ്പിങ് ക്രീസ്" അടയാളപ്പെടുത്തുന്നത്. ബൗളിങ് ക്രീസിനെക്കാൾ 120 സെന്റിമീറ്റർ മുൻപിലായാണ് പോപ്പിങ് ക്രീസ് അടയാളപ്പെടുത്തുന്നത്. ബൗളർ പന്തെറിയുമ്പോൾ പോപ്പിങ് ക്രീസിന്റെ പുറത്ത് കാൽ വച്ചിട്ടുണ്ടോ എന്ന് പരിശോധിച്ചാണ് മുൻകാൽ നോബോളുകൾ (ഫ്രണ്ട്ഫുട്ട് നോബോൾ) കണ്ടുപിടിക്കുന്നത്. പോപ്പിങ് ക്രീസിന്റെ നീളം സാങ്കല്പികമായി ബൗണ്ടറി ലൈൻ വരെയും തുടരുന്നു. എന്നാൽ സ്റ്റമ്പിന്റെ രണ്ട് വശത്തും ആറടിയെങ്കിലും നീളത്തിൽ പോപ്പിങ് ക്രീസ് അടയാളപ്പെടുത്തിയിരിക്കണം എന്നാണ് ചട്ടം. ബൗളിങ് ക്രീസിനും പോപ്പിങ് ക്രീസിനും കുറുകെയാണ് "റിട്ടേൺ ക്രീസ്" അടയാളപ്പെടുത്തുന്നത്. പോപ്പിങ് ക്രീസിൽനിന്ന് ആരംഭിച്ച് അനന്തമായി നീണ്ടുപോകുന്ന രേഖയാണിത്. പോപ്പിങ് ക്രീസിൽനിന്ന് 240 സെന്റിമീറ്റർ നീളത്തിലാണ് സ്റ്റമ്പിന് ഇരുവശത്തും റിട്ടേൺ ക്രീസ് അടയാളപ്പെടുത്തുന്നത്.
ക്രിക്കറ്റ് കളിയുടെ ഗതിയെ നിർണയിക്കുന്നതിൽ പിച്ചിന് വലിയ പങ്കുണ്ട്. പന്തിന്റെ ബൗൺസും, സ്വിങ്ങുമെല്ലാം നിർണയിക്കുന്നതിൽ പിച്ച് വലിയ പങ്ക് വഹിക്കുന്നുണ്ട്. അതിനാൽ പിച്ചിന്റെ മേൽനോട്ടം സംബന്ധിച്ച് നിയമം അനിവാര്യമാണ്. പിച്ച് ഒരുക്കൽ, റോളിങ്, പരിചരണം തുടങ്ങിയ കാര്യങ്ങൾ എങ്ങനെയാണ് നിർവഹിക്കേണ്ടത് എന്ന് ഈ നിയമത്തിൽ വിശദമായി പ്രതിപാദിച്ചിരിക്കുന്നു.
മഴയോ, മഞ്ഞോ ഉണ്ടാകുമ്പോഴാണ് സാധാരണയായി പിച്ച് മൂടിയിടുന്നത്. നനഞ്ഞ പിച്ചിലും ഉണങ്ങിയ പിച്ചിലും പന്തിന്റെ സ്വഭാവം വ്യത്യസ്തമായിരിക്കും എന്നതിനാലാണ് ഇങ്ങനെ ചെയ്യുന്നത്. പിച്ച് കവറിങ് നിയന്ത്രണങ്ങൾ ഇരു ക്യാപ്റ്റന്മാരുടെയും സമ്മതത്തോടെ മാത്രമേ നടപ്പിലാക്കാൻ സാധിക്കൂ. ബൗളർ റണ്ണപ്പ് ചെയ്യുന്ന ഗ്രൗണ്ടിന്റെ ഭാഗങ്ങളും മൂടിയിടേണ്ടത് തെന്നിവീഴലുകളും പരിക്കുകളും ഒഴിവാക്കാൻ അത്യന്താപേക്ഷിതമാണ്.

ക്രിക്കറ്റ് മത്സരത്തിന്റെ ദൈർഘ്യം സംബന്ധിച്ചുള്ള ഒരു പദമാണ് ഇന്നിങ്സ്. സാമാന്യമായി ഒരു ടീമിന്റെ ബാറ്റിങ് അല്ലെങ്കിൽ ബൗളിങ്ങ് തുടരുന്ന കാലയളവിനെ ഇന്നിങ്സ് എന്നു പറയാം. ടെസ്റ്റ് മത്സരങ്ങളിൽ ഒരു ടീമിന്റെ പത്തു വിക്കറ്റുകളും നഷ്ടപ്പെടുകയോ, നിശ്ചിത ദിവസങ്ങൾക്കപ്പുറത്തേക്ക് മത്സരം നീളുകയോ, ടീം ഡിക്ലയർ ചെയ്യുകയോ, വിജയം ലക്ഷ്യമാക്കി ബാറ്റു ചെയ്യുന്ന ടീം ആദ്യം ബാറ്റു ചെയ്ത ടീമിന്റെ സ്കോർ മറികടക്കുകയോ ചെയ്യുമ്പോൾ ആ ഇന്നിങ്സ് അവസാനിച്ചതായി കണക്കാക്കും. ഏകദിന മത്സരങ്ങളിൽ 50 ഓവറുകൾ പൂർത്തിയാക്കപ്പെടുകയോ, വിജയം ലക്ഷ്യമാക്കി ബാറ്റു ചെയ്യുന്ന ടീം ആദ്യം ബാറ്റു ചെയ്ത ടീമിന്റെ സ്കോർ മറികടക്കുകയോ, പത്തു വിക്കറ്റുകൾ നഷ്ടപ്പെടുകയോ ചെയ്യുമ്പോൾ ഇന്നിങ്സ് പൂർത്തിയാകുന്നു.
ടെസ്റ്റ് ക്രിക്കറ്റിൽ ആദ്യ ഇന്നിങ്സിൽ ആദ്യം ബാറ്റ് ചെയ്ത ടീമിനെക്കാൾ നിശ്ചിത തോതിൽ കുറവ് റൺസ് സ്കോർ ചെയ്ത, രണ്ടാമത് ബാറ്റ് ചെയ്യുന്ന ടീമിനോട് തുടർച്ചയായി അവരുടെ രണ്ടാമത്തെ ഇന്നിങ്സ് കളിക്കാൻ ആദ്യ ടീമിന് ആവശ്യപ്പെടാം. ഇതിനെയാണ് ഫോളോ ഓൺ എന്ന് പറയുന്നത്.
പന്ത് ഡെഡ് ആയിരിക്കുന്ന ഏത് സമയത്തും ബാറ്റിങ്ങ് ടീമിന്റെ ക്യാപ്റ്റന് ഇന്നിങ്സ് ഡിക്ലയർ ചെയ്യാൻ അനുവാദമുണ്ട്, അതുപോലെ ഇന്നിങ്സ് ആരംഭിക്കുന്നതിന് മുൻപ് ഇന്നിങ്സ് ഉപേക്ഷിക്കാനും ക്യാപ്റ്റന് തീരുമാനമെടുക്കാൻ സാധിക്കും.
ഓരോ ദിവസത്തെയും കളികകൾ തമ്മിൽ ഇടവേളകൾ ഉണ്ട്, ഇത് കൂടാതെ ഇന്നിങ്സ് അവസാനിക്കുമ്പോഴും, ഉച്ചഭക്ഷണസമയത്തും, വെള്ളം കുടിക്കാനുമെല്ലാം ഇടവേളകൾ നൽകാറുണ്ട്. ഇടവേള കളുടെ സമയവും ദൈർഘ്യവും സംബന്ധിച്ച് കളി ആരംഭിക്കുന്നതിനുമുൻപ് തന്നെ ധാരണയിലെത്താറുണ്ട്.
ഒരു ഇടവേളക്കു ശേഷം കളി ആരംഭിക്കുന്നത് അമ്പയർ "പ്ലേ" എന്ന് പറഞ്ഞതിന് ശേഷം മാത്രമാണ്, അതുപോലെ "ടൈം" എന്ന് പറഞ്ഞതിനുശേഷമാണ് കളി അവസാനിപ്പിക്കുന്നത്.
കളിതുടങ്ങുന്നതുന് മുൻപോ അവസാനിച്ച് ശേഷമോ മാത്രമേ ഫീൽഡിൽ പരിശീലനം ചെയ്യാൻ കളിക്കാർക്ക് അനുവാദമുള്ളു. അമ്പയറിന്റെ അനുവാദത്തോടെ മാത്രമേ ബൗളർ ട്രയൽ റണ്ണപ് എടുക്കുവാൻ പാടുള്ളു.

ഇരു ബാറ്റ്സ്മാന്മാരും സ്വന്തം എൻഡിൽനിന്ന് മറുബാറ്റ്സ്മാന്റെ എൻഡിലേക്ക് ഓടുമ്പോഴാണ് റൺസ് നേടുന്നത്. ഒരേ പന്തിൽനിന്ന് തന്നെ നിരവധി റൺസ് നേടാൻ കഴിയും
ഫീൽഡിന്റെ ചുറ്റും വൃത്താകൃതിയിലാണ് ബൗണ്ടറി ലൈൻ അടയാളപ്പെടുത്തുന്നത്. ബാറ്റ്സ്മാൻ അടിക്കുന്ന പന്ത് ഒന്നോ അതിലധികമോ തവണ ഫീൽഡിൽ കുത്തിയശേഷം ബൗണ്ടറിലൈൻ കടന്നാൽ നാലു റൺസും, ഫീൽഡിൽ സ്പർശിക്കാതെ നേരിട്ട് ബൗണ്ടറി ലൈൻ കടന്നാൽ ആറു റൺസും ബാറ്റ്മാൻ ലഭിക്കുന്നു.
കളിക്കിടെ പന്ത് തിരിച്ചെടുക്കാൻ കഴിയാത്ത സാഹചര്യമുണ്ടായാൽ ഫീൽഡിങ് ടീമിന് ലോസ്റ്റ് ബോൾ വിളിക്കാവുന്നതാണ്. ഇതിലൂടെ ബാറ്റിങ് ടീമിന് നോബോളോ, വൈഡോ ഉണ്ടെങ്കിൽ അതിലൂടെ ലഭിക്കുന്ന റൺസും, 6 അധിക റൺസും, ലോസ്റ്റ് ബോൾ വിളിക്കുന്നതിനുമുൻപ് ബാറ്റ്സ്മാന്മാർ ഓടിയെടുത്ത റൺസും സ്കോറിനൊപ്പം ലഭിക്കുന്നതാണ്. ഇത് അന്താരാഷ്ട്ര ക്രിക്കറ്റിൽ അസാധാരണമായ ഒരു പ്രതിഭാസമാണ്.
മത്സരത്തിൽ കൂടുതൽ റൺസ് നേടിയ ടീമാണ് അന്തിമവിജയികൾ. മത്സരം അവസാനിക്കുമ്പോൾ ഇരു ടീമുകളുടെയും സ്കോർ തുല്യമാണെങ്കിൽ മത്സരം "ടൈ" ആയതായി പ്രഖ്യാപിക്കുന്നു. ടെസ്റ്റ് മത്സരം പോലെയുള്ള മത്സരരൂപങ്ങളിൽ നിശ്ചിത സമയം അവസാനിക്കുന്നതിനകം ഫലമുണ്ടായില്ലെങ്കിൽ മത്സരം ഡ്രോ ആയതായി പ്രഖ്യാപിക്കുന്നു
നോബോളുകളും, വൈഡുകളും ഉൾപ്പെടാതെ ഒറോവറിൽ 6 പന്തുകളാണ് ഉള്ളത്. ആറു പന്തുകൾ എറിഞ്ഞുകഴിയുമ്പോൾ ആ ബൗളറിന് പകരം മറ്റൊരാൾ പന്തെറിയാനെത്തുന്നു. ഒരേ ബൗളർക്ക് തന്നെ തുടർച്ചയായി ഒന്നിലേറെ ഓവറുകൾ എറിയാൻ സാധിക്കില്ല.
പന്ത് സജീവമായിരിക്കാത്ത അവസ്ഥയാണ് ക്രിക്കറ്റിൽ "ഡെഡ് ബോൾ" എന്നതുകൊണ്ട് ഉദ്ദേശിക്കുന്നത്. ബൗളർ തന്റെ റണ്ണപ്പ് ആരംഭിക്കുമ്പോൾ പന്ത് സജീവമാകുന്നു. സാധാരണയായി പല കാരണങ്ങൾകൊണ്ട് ഒരു പന്ത് ഡെഡ് ബോൾ ആകാം- ഒരു ബാറ്റ്സ്മാൻ പുറത്തായിക്കഴിയുമ്പോൾ, ഒരു ബൗണ്ടറി നേടിക്കഴിയുമ്പോൾ, അല്ലെങ്കിൽ പന്ത് അന്തിമമായി ഫീൽഡറിന്റെയോ വിക്കറ്റ് കീപ്പറുടെയോ കൈയ്യിൽ എത്തുമ്പോൾ പന്ത് ഡെഡ് ബോൾ ആകുന്നു. ഒരു ഡെഡ് ബോളിൽ ബാറ്റ്സ്മാനെ പുറത്താക്കുകയോ, റൺസ് നേടുകയോ ചെയ്യാൻ കഴിയില്ല.
നിരവധി കാരണങ്ങളാൽ ഒരു പന്ത് നോബോൾ ആയി വിധിക്കപ്പെടാം:
ബൗളിങ് ക്രീസ്, പോപ്പിങ് ക്രീസ് എന്നിവിടങ്ങളിൽ അനുവദനീയമല്ലാത്ത രീതിയിൽ ബൗളറുടെ കാൽപ്പാദം സ്പർശിക്കുക, ഫീൽഡ് വിന്യാസത്തിലെ നിലവിലുള്ള നിയമങ്ങൾ തെറ്റിച്ചുകൊണ്ട് ബൗൾ ചെയ്യുക, നിയമാനുസൃതമല്ലാത്ത ബൗളിങ് ആക്ഷൻ, ബൗളർ എറിഞ്ഞ പന്ത് ബാറ്റ്സ്മാന്റെ സമീപത്ത് എത്തുന്നതിനുമുൻപ് രണ്ടിലേറെ തവണ നിലത്ത് കുത്തി ഉയരുക, അപകടകരമായ രീതിയിൽ ബൗൾ ചെയ്യുക, ബാറ്റ്സ്മാൻ പന്ത് അടിക്കാൻ ശ്രമിക്കുകയോ, പന്ത് സ്റ്റമ്പ് കടന്ന് പിന്നിലേക്ക് പോവുകയോ ചെയ്യുന്നതിനുമുൻപ് വിക്കറ്റ് കീപ്പറിന്റെ ഏതെങ്കിലും ശരീരഭാഗങ്ങൾ സ്റ്റമ്പിനെ മറികടന്ന് മുൻപിൽ എത്തുക മുതലായ സന്ദർഭങ്ങളിൽ പന്ത് നോബോളാണ്. നോബോൾ ബാറ്റിങ് ടീമിന്റെ സ്കോറിനോട് 1 റൺസ് അധികമായി ചേർക്കപ്പെടുന്നു. ആ ഓവറിൽ ഒരു പന്ത് അധികമായി എറിയേണ്ടി വരികയും ചെയ്യുന്നു. 
ക്രിക്കറ്റിൽ ബാറ്റ്സ്മാന് ബാറ്റുകൊണ്ട് എത്തിപ്പിടിക്കാൻ കഴിയാത്ത പന്തുകളെ വൈഡ് എന്ന് വിവക്ഷിക്കാം. വിക്കറ്റിന്റെ ഇരുവശങ്ങളിലും അനുവദിക്കപ്പെട്ട പരിധിക്ക് പുറത്തുപോകുന്ന പന്തുകളെ അമ്പയർ വൈഡ് എന്ന് വിധിക്കുന്നു, അതോടൊപ്പം ബാറ്റ്സ്മാന്റെ തലക്ക് മുകളിലൂടെ പോകുന്ന ബൗൺസറുകളും വൈഡായാണ് വിളിക്കപ്പെടുന്നത്. വൈഡുകളെ അധിക റണ്ണുകൾ അഥവാ എക്സ്ട്രാകൾ എന്ന ഗണത്തിലാണ് പെടുത്തുന്നത്. വൈഡുകൾക്ക് ഒരു റൺ വീതമാണ് അധികമായി നൽകുന്നത്, കൂടാതെ ഒരു പന്ത് അധികമായി എറിയുകയും വേണം.
ബൈ എന്നതുകൊണ്ട് അർത്ഥമാക്കുന്നത് ബാറ്റ്സ്മാന്റെ ബാറ്റിലോ, ശരീരത്തോ കൊള്ളാതെ പോകുന്ന പന്തുകളിൽ ബാറ്റിങ് ടീം നേടുന്ന റൺസാണ്. ലെഗ് ബൈ എന്നത് ബാറ്റ്സ്മാന്റെ ബാറ്റിൽ കൊള്ളാതെ ശരീരത്തിൽ തട്ടി പോകുന്ന പന്തുകളിൽ നേടുന്ന റൺസാണ്. ബൈകളും, ലെഗ് ബൈകളും ബാറ്റ്സ്മാന്റെ വ്യക്തിഗത സ്കോറിനോട് ചേർക്കില്ല, അവ എക്സ്ട്രാകൾ എന്ന വിഭാഗത്തിൽ പെടുത്തി ബാറ്റിങ് ടീമിന്റെ ആകെ സ്കോറിനൊപ്പമാണ് ചേർക്കുന്നത്.

ബാറ്റ്സ്മാൻ ഔട്ടാണെന്ന് ഫീൽഡർമാർ കരുതുന്നെങ്കിൽ അവർ അടുത്തപന്ത് എറിയുന്നതിനുമുമ്പ് അമ്പയറോട് "ഹൗസ് ദാറ്റ്?" എന്ന് ചോദിക്കണം. അവരുടെ അപ്പീലിന്മേൽ അമ്പയർ ബാറ്റ്സ്മാൻ ഔട്ടാണോ, നോട്ടൗട്ടാണോ എന്ന് അന്തിമ തീരുമാനം സ്വീകരിക്കും. ബൗൾഡ് ഉൾപ്പെടെയുള്ള എല്ലാ തരത്തിലുള്ള പുറത്താകലുകൾക്കും ഫീൽഡിങ് ടീം അപ്പീൽ ചെയ്യണം എന്നാണ് നിയമമെങ്കിലും അത്തരം സാഹചര്യങ്ങളിൽ ഫീൽഡിങ് ടീമിന്റെ അപ്പീലിനും, അമ്പയറുടെ തീരുമാനത്തിനും കാത്തുനിൽക്കാതെ ബാറ്റ്സ്മാൻ കളിക്കളത്തിനു പുറത്തുപോകാറാണ് പതിവ്.
വിക്കറ്റ് ഭേദിക്കപ്പെടുമ്പോഴാണ് മിക്കവാറും തരത്തിലുള്ള പുറത്താകലുകൾ സംഭവിക്കുന്നത്. കളിക്കിടെ പന്തിനാലോ, ബാറ്റ്സ്മാനാലോ, ഫീൽഡറിന്റെ പന്ത് പിടിച്ചിരിക്കുന്ന കൈയ്യാലോ വിക്കറ്റ് ഭേദിക്കപ്പെടുകയും, കുറഞ്ഞത് ഒരു ബെയിലെങ്കിലും നിലത്ത് വീഴുകയും ചെയ്യുമ്പോഴാണ് ഇത് സംഭവിക്കുന്നത്.
ബാറ്റ്സ്മാൻ ഗ്രൗണ്ടിന്റെ പുറത്താണെങ്കിൽ റൺ ഔട്ട് മുഖേനയോ, സ്റ്റമ്പിങ് മുഖേനയോ അയാളെ പുറത്താക്കാൻ സാധിക്കും. ബാറ്റ്സ്മാന്റെ ഏതെങ്കിലും ശരീരഭാഗമോ, അയാളുടെ ബാറ്റോ പോപ്പിങ് ക്രീസിന്റെ ഉള്ളിലാണെങ്കിൽ അയാൾ തന്റെ ഗ്രൗണ്ടിലാണ് എന്ന് പറയാം. രണ്ടു ബാറ്റ്സ്മാന്മാരും പിച്ചിന്റെ മധ്യത്തിലാകുകയും, ഏതെങ്കിലും ഒരു എൻഡിലെ വിക്കറ്റ് തകർക്കപ്പെടുകയും ചെയ്താൽ ആ എൻഡിനോട് ഏറ്റവും സമീപത്തുള്ള ബാറ്റ്സ്മാൻ പുറത്തായതായി വിധിക്കപ്പെടും.

ഒരു ബൗളർ എറിഞ്ഞ പന്ത് ബാറ്റ്സ്മാന് അടിച്ചകറ്റാനോ, പ്രതിരോധിക്കാനോ കഴിയാതെ, ബാറ്റിലോ, ശരീരത്തിലോ സ്പർശിച്ചോ, അല്ലാതെയോ പിന്നിലെ വിക്കറ്റ് തകർത്താൽ ആ ബാറ്റ്സ്മാൻ ബൗൾഡ് ആയി പുറത്താകുന്നു. 
ഒരു ബാറ്റ്സ്മാൻ പുറത്തായതിനുശേഷം 3 മിനിറ്റിനുള്ളിൽ അടുത്ത ബാറ്റ്സ്മാൻ കളിക്കാൻ തയ്യാറായി ക്രീസിൽ എത്തിയില്ലെങ്കിൽ അയാൾ ഔട്ട് ആയതായി പ്രഖ്യാപിക്കപ്പെടുന്നു.
ബാറ്റ്സ്മാന്റെ ബാറ്റിലോ, ബാറ്റ് പിടിച്ചിരിക്കുന്ന ഗ്ലൗവിലോ കൊള്ളുന്ന പന്ത് ഗ്രൗണ്ടിൽ സ്പർശിക്കുന്നതിനുമുമ്പ് ഏതെങ്കിലുമൊരു ഫീൽഡർ പിടിയിലൊതുക്കിയാൽ ആ ബാറ്റ്സ്മാൻ ക്യാച്ചിലൂടെ പുറത്തായതായി പ്രഖ്യാപിക്കപ്പെടുന്നു.
ബാറ്റ് പിടിക്കാത്ത കൈകൾ കൊണ്ട്, ബൗളിങ് ടീമിന്റെ അനുമതിയില്ലാതെ ഒരു ബാറ്റ്സ്മാൻ മനഃപൂർവം പന്തിനെ സ്പർശിക്കുമ്പോൾ ഹാൻഡിൽ ദ് ബോൾ നിയമപ്രകാരം അയാളെ ഔട്ടാക്കാൻ സാധിക്കും.
കളിക്കിടെ ഒരു ബാറ്റ്സ്മാന്റെ ശരീരത്തിലോ ബാറ്റിലോ കൊണ്ട പന്ത് ഏതെങ്കിലും ഫീൽഡറുടെ കൈയ്യിലെത്തുന്നതിനുമുൻപ്, ബാറ്റ് പിടിക്കാത്ത കൈ ഒഴികെ ഏതെങ്കിലും ശരീരഭാഗങ്ങൾ കൊണ്ടോ ബാറ്റ് കൊണ്ടോ, വിക്കറ്റ് സംരക്ഷിക്കുന്നതിന് ഒഴികെ, മനഃപൂർവ്വം തട്ടിയിടുകയോ അടിക്കുകയോ ചെയ്താൽ ഹിറ്റ് ദ് ബോൾ റ്റ്വൈസ് നിയമപ്രകാരം ഫീൽഡിങ് ടീമിന്റെ അപ്പീലിന്മേൽ അയാളെ പുറത്താക്കാം
കളിക്കിടെ ബാറ്റ്സ്മാന്റെ ബാറ്റ് സ്പർശിച്ചതു മൂലമോ, ഏതെങ്കിലും ശരീരഭാഗങ്ങൾ സ്പർശിച്ചത് മൂലമോ വിക്കറ്റ് വീഴപ്പെട്ടാൽ ആ ബാറ്റ്സ്മാൻ ഹിറ്റ് വിക്കറ്റ് മുഖേന ഔട്ട് ആയതായി പ്രഖ്യാപിക്കപ്പെടുന്നു. ബാറ്റ്സ്മാന്റെ ശരീരഭാഗങ്ങൾ എന്നതിൽ ധരിച്ചിരിക്കുന്ന ജഴ്സിയും, ശരീരത്തിൽ ധരിച്ചിരിക്കുന്ന സുരക്ഷാ ഉപകരണങ്ങളും, ഗ്ലൗ പോലെയുള്ള വസ്തുക്കളും ഉൾപ്പെടുന്നു. 
ബോളർ എറിയുന്ന പന്ത് ബാറ്റ്സ്മാന്റെ ബാറ്റിൽ സ്പർശിക്കുന്നതിനു പകരം സ്റ്റമ്പിനു മുന്നിൽ നിലയുറപ്പിച്ചിരിക്കുന്ന കാലിലോ, ശരീരഭാഗങ്ങളിലോ പതിക്കുമ്പോഴാണ് ഈ പുറത്താക്കൽ രീതിക്കു സാധ്യത തെളിയുന്നത്. ബാറ്റ്സ്മാന്റെ പാഡിലോ, ശരീരത്തിലോ തട്ടിയില്ലായിരുന്നെങ്കിൽ അതു നേരെ വിക്കറ്റിൽ പതിക്കുമായിരുന്നോ എന്നു നിർവചിച്ചാണ് അമ്പയർ പുറത്താക്കൽ തീരുമാനമാനമെടുക്കുന്നത്
ഒരു ബാറ്റ്സ്മാൻ തന്റെ വാക്കുകൾകൊണ്ടോ, പ്രവർത്തികൾകൊണ്ടോ എതിർടീമിന് തടസ്സമുണ്ടാക്കിയാൽ ഈ നിയമപ്രകാരം അയാളെ പുറത്താക്കാം.
കളിക്കിടെ ക്രീസിൽനിന്ന് ഏതെങ്കിലും കാരണങ്ങൾ മൂലം പുറത്തിറങ്ങുന്ന ബാറ്റ്സ്മാനെ ഔട്ടാക്കാനായി ബൗളറോ, ഏതെങ്കിലും ഫീൽഡർമാരോ പ്രസ്തുത വശത്തെ വിക്കറ്റ് പന്തുപയോഗിച്ച് തകർക്കുന്നു. ഇങ്ങനെ സംഭവിക്കുന്ന ഔട്ടുകൾക്കാണ് റൺ ഔട്ട് എന്ന് പറയുന്നത്.
ഒരു ബാറ്റ്സ്മാൻ പന്തിനെ അടിച്ചകറ്റാനുള്ള ശ്രമത്തിനിടെയോ മറ്റെന്തെങ്കിലും കാരണങ്ങൾക്കൊണ്ടോ ക്രീസിനു പുറത്തിറങ്ങിയാൽ വിക്കറ്റ് കീപ്പറിന് തന്റെ കൈയ്യിലിരിക്കുന്ന പന്തുപയോഗിച്ച് വിക്കറ്റ് തകർത്ത് അയാളെ സ്റ്റംപ് ചെയ്ത് പുറത്താക്കാം.

ബൗളിങ് ടീമിൽ, ബാറ്റ്സ്മാന്റെയും, സ്റ്റമ്പിന്റെയും പിന്നിൽ നിൽക്കാൻ നിയോഗിക്കപ്പെട്ട ഫീൽഡറാണ് വിക്കറ്റ് കീപ്പർ. ഗ്ലൗകളും, പുറമേയുള്ള കാൽപാഡുകളും ഉപയോഗിക്കാൻ അനുവാദമുള്ള ഒരേയൊരു ഫീൽഡറാണ് വിക്കറ്റ് കീപ്പർ.
ബൗളിങ് ടീമിലെ പതിനൊന്നു കളിക്കാരും ഫീൽഡർമാരാണ്. പന്ത് തടയാനും, ബൗണ്ടറികൾ തടയാനും, ബാറ്റ്സ്മാനെ ക്യാച്ചിലൂടെയും, റൺ ഔട്ടിലൂടെയും പുറത്താക്കാനും ഗ്രൗണ്ടിന്റെ വിവിധ ഭാഗങ്ങളിൽ നിയോഗിക്കപ്പെടുന്ന കളിക്കാരാണ് ഫീൽഡർമാർ.


മേല്പറഞ്ഞവയോടൊപ്പം 5 അപ്പന്റിക്സുകളും ക്രിക്കറ്റ് നിയമങ്ങളിൽ ഉൾപ്പെട്ടിരിക്കുന്നു




</doc>
<doc id="240909" url="https://ml.wikipedia.org/wiki?curid=240909" title="ഇബ്ൻ അറബി">
ഇബ്ൻ അറബി

ഒരു സുപ്രസിദ്ധ സൂഫി ചിന്തകനും ധാരാളം ഗ്രന്ഥങ്ങളുടെ കർത്താവുമാണ് മുഹ്‌യദ്ദീൻ മുഹമ്മദ് ബിൻ അലി ബിൻ മുഹമ്മദ് അൽ അറബി അൽ ഹാത്തമി എന്ന ഇബ്ൻ അറബി (Arabic: ابن عربي‎). ഇസ്ലാമിക ചരിത്രത്തിൽ ഇബ്ൻ അറബി എന്ന പേരിൽ ഒട്ടേറേപേർ അറിയപ്പെടുന്നുവെങ്കിലും സൂഫികളിൽ ഇദ്ദേഹമാണ് ഏറ്റവും പ്രശസ്തൻ. ജനനം ജൂലൈ 28, 1165 സ്പെയിനിലെമുർസിയ്യയിൽ .നവംബർ 10, 1240 ഡമസ്കസിൽ വച്ച് അന്തരിച്ചു. സൂഫി ലോകത്ത് ശൈഖുൽ അക്ബർ (വിഖ്യാതഗുരു) എന്ന പേരിലാണ് ഇബ്നു അറബി അറിയപ്പെടുന്നത്.

സ്പെയിനിലെ ഒരു പണ്ഡിത കുടുബത്തിലാണ് ജനനം. ഹദീസ്, കർമ്മശാസ്ത്ര പണ്ഡിതനായിരുന്നു പിതാവ് അലി ബിൻ മുഹമ്മദ്. മുത്തച്ഛൻ സ്പെയിനിലെ ന്യായാധിപന്മാരിൽ ഒരാളുമായിരുന്നു.ആത്മീയതയിലും വിജ്ഞാനസമ്പാധനത്തിലുമൂന്നിയ കുട്ടിക്കാലം.

സൂഫിസം, ചരിത്രം, ഖുർ ആൻ വ്യാഖ്യാനം എന്നീ വിഷയങ്ങളിൽ ഓട്ടേറെ ഗ്രന്ഥങ്ങൾ ഇദ്ദേഹം രചിച്ചിടുണ്ട്. അഞ്ഞൂറോളം ഗ്രന്ഥങ്ങൾ അദ്ദേഹം രചിച്ചതായി അബ്ദുറഹ്മാൻ ജാമി " നഫഹാത്തുൽ ഉൻസി"ൽ രേഖപ്പെടുത്തിയിരിക്കുന്നു. അവയിൽ ഏറ്റവും പ്രശസ്തമായത് " ഫുത്തൂഹാത്തുൽ മക്കിയ്യ" എന്ന ഇസ്ലാമിക ചരിത്ര ഗ്രന്ഥമാണ്.

ഇബ്നു അറബിയുടെ ബൃഹത്തായ മറ്റൊരു കൃതിയാണ് 96 വാള്യങ്ങൾ ഉള്ള ഖുർ ആൻ വ്യാഖ്യാനം.സൂറത്തുൽ കഹ്ഫ് വരെ എത്തിയപ്പോൾ പൂർത്തീകരിക്കപ്പെടാതെ അദ്ദേഹം മരണപ്പെടുകയാണ് ചെയ്തത്. ഫുസൂലുൽ ഹിഖം മറ്റൊരു ആത്യാത്മിക ഗ്രന്ഥമാണ്.സൂഫി ആത്മീയതയിൽ അവഗാഹവും ഗവേഷണവും നടത്തുന്നവരാണ് കൂടുതലും ഇബ്ൻ അറബിയുടെ പുസ്തകങ്ങളുടെ വായനക്കാർ.എഴുത്തിലും ഇതര ഗ്രന്ഥകർത്താക്കളെ അപേക്ഷിച്ച് വ്യത്യസ്തനായിരുന്നു ഇബ്ൻ അറബിയുടെ രചനകൾ.

തന്റെ കൃതികളിൽ "വാഹ്ദത്തുൽ വുജൂദ്" എന്ന പദപ്രയോഗം ഇബ്ൻ അറബി ഉപയോഗിച്ചിരുന്നില്ല എങ്കിലും ("വാഹ്ദത്തുൽ വുജൂദ്" എന്ന പദം ആദ്യമായി ഉപയോഗിച്ചത് 1217 ൽ ജനിച്ച ഇബ്ൻ സാബിൻ എന്ന തത്ത്വശാസത്രജ്ജനാണ്) 


</doc>
<doc id="240927" url="https://ml.wikipedia.org/wiki?curid=240927" title="ചതുരംഗം (1959-ലെ ചലച്ചിത്രം)">
ചതുരംഗം (1959-ലെ ചലച്ചിത്രം)

ജെ ആൻഡ് ജെ ആർട്ട് പ്രൊഡക്ഷനുവേണ്ടി ഡോ. ജി.റ്റി. ജോഷ്വ വാഹിനി വിജയാ സ്റ്റുഡിയോയിൽ നിർമിച്ച മലയാളചലച്ചിത്രമാണ് ചതുരംഗം. ഈ ചിത്രം 1959 ഒക്ടോബർ 10-ന് പ്രദർശനം തുടങ്ങി. ഡോ. ജോഷ്വയും ജെ. ഡി. തോട്ടാനും ചേർന്നു തയ്യാറാക്കിയ കഥക്ക് മുതുകുളം രാഘവൻ പിള്ളയും പൊൻകുന്നം വർക്കിയും കൂടി സംഭാഷണം എഴുതി. വയലാർ രാമവർമ്മ രചിച്ച ഗനങ്ങൾക്ക് പറവൂർ ജി. ദേവരാജൻ ഈണം നൽകി. സത്യൻ അധിതിതാരമായി ഈ ചിത്രത്തിൽ പ്രത്യക്ഷപ്പെട്ടിട്ടുണ്ട്. ശബ്ദലേഘനം എ. കൃഷ്ണനും നൃത്തസംവിധാനം കെ. തങ്കപ്പനും രംഗസംവിധാനം കെ.പി. ശങ്കരങ്കുട്ടിയും ചിത്രസംയോജനം എം.എസ്. മണിയും ഛായാഗ്രഹണം ഇ.എൻ.സി. നായരും വേഷാലംകാരം പി.എൻ. കൃഷ്ണനും വസ്ത്രാലംകാരം ഡി. ഗണേഷനും നിർവഹിച്ചു. ഈ ചിത്രത്തിന്റെ സംവിധാനം നിർവഹിച്ചത് ജെ.ഡി. തോട്ടാനാണ്.


</doc>
<doc id="240931" url="https://ml.wikipedia.org/wiki?curid=240931" title="തുറമുഖം">
തുറമുഖം

കപ്പലുകൾക്കും മറ്റു നൗകകൾക്കും പ്രക്ഷുബ്ധമായ കടലിൽ നിന്നും സംരക്ഷണമേകിക്കൊണ്ട് നിർത്തിയിടാനും യാത്രക്കാരുടെയും ചരക്കുകളുടെയും കയറ്റിറക്കം നടത്താനുമുള്ള സൌകര്യവും ആവശ്യാനുസരണം ആഴവുമുള്ള ജലാശയ ഭാഗങ്ങളെയാണ് തുറമുഖങ്ങൾ എന്ന് പറയുന്നത്. 

തുറമുഖങ്ങൾ പ്രകൃതിദത്തമായി ഉള്ളവയോ കൃത്രിമമായി നിർമിച്ചവയോ ആകാം. സ്വാഭാവിക തുറമുഖങ്ങൾക്ക്‌ അവയുടെ സമീപത്തുള്ള കരഭാഗങ്ങൾ പ്രകൃതിജന്യമായ സംരക്ഷണം നൽകുമ്പോൾ, കൃത്രിമ തുറമുഖങ്ങൾക്ക്‌ മണ്ണിടിച്ചിൽ, വേലിയേറ്റ/വേലിയിറക്കങ്ങൾ എന്നിവയിൽ നിന്നും സംരക്ഷണമേകാൻ കടൽ ഭിത്തികളും മറ്റു നിർമിതികളും ആവശ്യമാണ്‌. 

കേരളത്തിലെ ഏറ്റവും പ്രധാന തുറമുഖമായ കൊച്ചി ഒരു സ്വാഭാവിക തുറമുഖമാണ്.

പ്രകൃതിദത്ത അഥവാ സ്വാഭാവിക തുറമുഖങ്ങൾക്ക് പുരാതന കാലം മുതൽ തന്നെ അതതു നാടുകളുടെ ഗതാഗത, വാണിജ്യ മേഖലകളെ അഭിവൃദ്ധിപ്പെടുത്തുന്നതിലൂടെ സാമ്പത്തിക സൈനിക രംഗങ്ങളിൽ ഏറെ പ്രാധാന്യം ലഭിച്ചിരുന്നു. 

ഇത്തരം സ്വാഭാവിക തുറമുഖങ്ങളുടെ സമീപത്ത് പല മഹാനഗരങ്ങളും രൂപപ്പെടുകയും ചെയ്തിട്ടുണ്ട്. ന്യൂ യോർക്ക്‌, സാൻ ഫ്രാൻസിസ്കോ, സിഡ്നി, ഹാലിഫാക്സ്, പേൾ ഹാർബർ, സിംഗപ്പൂർ തുടങ്ങി ഇന്ത്യയിലെ മുംബൈ, വിശാഖപട്ടണം കേരളത്തിലെ കൊച്ചി, വിഴിഞ്ഞം ഇവയെല്ലാം സ്വാഭാവിക തുറമുഖങ്ങൾക്ക് ഉദാഹരണങ്ങളാണ്.

http://en.wikipedia.org/wiki/Harbor#Natural_harbors


</doc>
<doc id="240934" url="https://ml.wikipedia.org/wiki?curid=240934" title="ഗ്രാസിക്സാലസ് ക്വൻഗി">
ഗ്രാസിക്സാലസ് ക്വൻഗി

കിളിനാദത്തോട് സമാനമായ ശബ്ദം പുറപ്പെടുവിക്കുന്ന ഒരിനം തവളയാണ് ഗ്രാസിക്സാലസ് ക്വൻഗി . വടക്കൻ വിയറ്റ്നാമിലാണ് ഇവ കാണപ്പെടുന്നത്. ഇവിടെ സമുദ്ര നിരപ്പിൽ നിന്നും 2000 മുതൽ 4265 അടിവരെ ഉയർന്ന കാടുകളിലാണ് ഇവയുടെ വാസം. പൂ ഹോട്ട് എന്ന പ്രദേശത്താണ് ഈ ഇനം തവളകളെ ആദ്യമായി കണ്ടെത്തിയത്. 

2.5 മില്ലിമീറ്ററിൽ താഴെ മാത്രം വലിപ്പമുള്ള കൂർത്തു നിൽക്കുന്ന തലയാണ് ഇവയുടെ പ്രത്യേകത. തവളകൾക്ക് ഒലിവ് പച്ച നിറമാണ്. കൈകളുടെയും കാലുകളുടെയും ഉൾഭാഗം ഇളം മഞ്ഞ നിറത്തിലും കാണപ്പെടുന്നു. ശരീരത്തിന്റെ അടിഭാഗം വെള്ളനിറത്തിലാണ്. ഇവിടെ നിന്നും വശങ്ങളിലേക്ക് ഇളം പച്ചനിറം പടർന്നു നിൽക്കുന്നു. തവളയുടെ പുറം ഭാഗത്ത് വശങ്ങളോട് ചേർന്ന് തവിട്ട് അല്ലെങ്കിൽ കറുപ്പ് നിറത്തിൽ കുത്തുകളും ഉണ്ട്. ആൺ തവളകൾക്ക് ഏകദേശം 21 മുതൽ 27.3 മില്ലിമീറ്റർ വരെയും പെൺ തവളകൾക്ക് 26.8 മുതൽ 27.3 മില്ലിമീറ്റർ വരെയും നീളം വെയ്ക്കുന്നു. കിളിനാദത്തോട് സാമ്യമുള്ള ശബ്ദം ഉണ്ടാക്കാനായി പ്രത്യേക തരത്തിലുള്ള ശബ്ദ അറകൾ ഇവയ്ക്കുണ്ട്. ഈ ശബ്ദസഹായത്താൽ ഇവ ശത്രുക്കളെ കബളിപ്പിച്ച് രക്ഷ നേടുന്നു.


</doc>
<doc id="240941" url="https://ml.wikipedia.org/wiki?curid=240941" title="കരച്ചുള്ളി">
കരച്ചുള്ളി

അരമീറ്ററോളം ഉയരത്തിൽ വളരുന്ന മുള്ളുകളുള്ള ഒരു കുറ്റിച്ചെടിയാണ് കരച്ചുള്ളി. .ഇലയുടെ ഇരുവശത്തും നനുത്ത രോമങ്ങളുണ്ട്. ഇലയുടെ ചുവട്ടിൽ നിന്നും വരുന്ന മുള്ളുകൾ കൂർത്തതാണ്. തെക്കേ ഇന്ത്യയിലെ തദ്ദേശസസ്യമാണ്. വരണ്ട ഇലപൊഴിക്കും കാടുകളിലും വഴിയോരങ്ങളിലും കണ്ടുവരുന്നു. ഔഷധഗുണങ്ങളുണ്ട്. 



</doc>
<doc id="240943" url="https://ml.wikipedia.org/wiki?curid=240943" title="ടൈംഡ് ഔട്ട്">
ടൈംഡ് ഔട്ട്

ക്രിക്കറ്റ് കളിയിൽ ബാറ്റ്സ്മാൻ പുറത്താകുന്ന ഒരു രീതിയാണ് ടൈംഡ് ഔട്ട്. ഒരു ബാറ്റ്സ്മാൻ പുറത്തായതിനുശേഷം 3 മിനിറ്റിനുള്ളിൽ അടുത്ത ബാറ്റ്സ്മാൻ കളിക്കാൻ തയ്യാറായി ക്രീസിൽ എത്തിയില്ലെങ്കിൽ അയാൾ ഔട്ട് ആയതായി പ്രഖ്യാപിക്കപ്പെടുന്നു. ക്രിക്കറ്റ് നിയമങ്ങളിൽ 31-ആം നിയമമാണ് ടൈംഡ് ഔട്ടിനെപ്പറ്റി വിവരിക്കുന്നത്. അന്താരാഷ്ട്ര ക്രിക്കറ്റിൽ ഇതേ വരെ ഈ നിയമം ഉപയോഗിക്കപ്പെട്ടിട്ടില്ല, അതിനാൽ ഏറ്റവും പ്രചാരം കുറഞ്ഞ പുറത്താകൽ രീതിയായി ഇത് അറിയപ്പെടുന്നു. 

ഫസ്റ്റ്-ക്ലാസ്സ് ക്രിക്കറ്റിൽ ഇതേ വരെ 4 കളിക്കാർ ഈ നിയമപ്രകാരം പുറത്തായിട്ടുണ്ട്;



</doc>
<doc id="240951" url="https://ml.wikipedia.org/wiki?curid=240951" title="രചന (ഫോണ്ട്)">
രചന (ഫോണ്ട്)

മലയാളഭാഷയിലെ അക്ഷരങ്ങൾ യുണികോഡ് വ്യവസ്ഥയനുസരിച്ച് കമ്പ്യൂട്ടറിൽ ദൃശ്യമാക്കുന്ന ഒരു ലിപി സഞ്ചയമാണു് രചന ഫോണ്ടു്. മലയാളം എഴുതുവാൻ പരമ്പരാഗതമായി ഉപയോഗിച്ചിരുന്ന, എന്നാൽ 1970കൾക്കു ശേഷം പലപ്പോഴും പഴയ ലിപി എന്നു വിളിച്ചുവന്നിരുന്ന, തനതു ലിപികളെ വീണ്ടെടുത്ത് കമ്പ്യൂട്ടർ മാദ്ധ്യമത്തിൽ ആദ്യമായി അവയെ പ്രദർശിപ്പിക്കുവാൻ സജ്ജമാക്കി എന്നതാണു് രചന ഫോണ്ടിന്റെ പ്രത്യേകത.

രചന ഫോണ്ട് ആദ്യമായി പ്രത്യക്ഷപ്പെട്ടതു് ആസ്കി ((ASCII) അടിസ്ഥാനമായി നിശ്ചയിക്കപ്പെട്ടിരുന്ന അക്ഷരസ്ഥാനങ്ങൾ (കീ കോഡുകൾ) ഉപയോഗിച്ചായിരുന്നു. അഞ്ചു വ്യത്യസ്ത ഫയലുകളായി 900-ത്തോളം ലിപിരൂപങ്ങൾ ചേർന്നായിരുന്നു ഇതു സാദ്ധ്യമാക്കിയിരുന്നതു്.

2005-ൽ രചന ഫോണ്ട് യുണികോഡ് രൂപത്തിലേക്കു് പരിവർത്തനം ചെയ്യപ്പെട്ടു. ഇതോടെ അഞ്ജലി ഓൾഡ് ലിപി, തൂലിക യുണികോഡ് എന്നിവ കൂടാതെ സുഗമമായി ഉപയോഗിക്കാവുന്ന മറ്റൊരു ഫോണ്ട് കൂടി മലയാളം കമ്പ്യൂട്ടിങ്ങ് രംഗത്തു് ലഭ്യമായി.


</doc>
<doc id="240952" url="https://ml.wikipedia.org/wiki?curid=240952" title="ജെ.ഡി. തോട്ടാൻ">
ജെ.ഡി. തോട്ടാൻ

മലയാളചലച്ചിത്ര സംവിധായകനും നിർമ്മാതാവുമാണ് ജെ.ഡി. തോട്ടാൻ. ഇരിഞ്ഞാലക്കുട സ്വദേശിയായ ഇദ്ദേഹത്തിന്റെ യഥാർത്ഥ നാമധേയം ജോസ് എന്നായിരുന്നു.

ദേവസ്യ - റോസ് ദമ്പതിമാരുടെ മകനായി 1922 ഫെബ്രുവരി 23ന് തൃശൂർ ജില്ലയിലെ ഇരിഞ്ഞാലക്കുടയിൽ ജനിച്ചു. 1946ൽ മൈസൂറിലുള്ള നവജ്യോതി സ്റ്റുഡിയോയിൽ ചേർന്നു പരിശീലനം നേടി. ഇദ്ദേഹം ആദ്യമായി സവിധാനം നിർവഹിച്ച മലയാളചിത്രം കൂടപ്പിറപ്പ് ആണ്. ചതുരംഗം, സ്ത്രീഹൃദയം, കല്യാണഫോട്ടോ, സർപ്പക്കാട്, അനാഥ, വിവാഹം സ്വർഗ്ഗത്തിൽ തുടങ്ങിയ ചിത്രങ്ങൾ സംവിധാനം ചെയ്തു. കൂടാതെ ചതുരംഗം, സ്ത്രീഹൃദയം തുടങ്ങി പല ചിത്രങ്ങളുടെയും നിർമ്മാണത്തിൽ പങ്കാളിയായിരുന്നു. സാറാക്കുട്ടിയാണു ഭാര്യ.1997 സെപ്റ്റംബർ 23ന് ജെ.ഡി. തോട്ടാൻ അന്തരിച്ചു.

1946ൽ സിനിമാരംഗത്തു പ്രവേശിച്ച ജെ.ഡി. തോട്ടാൻ അഞ്ച് ദശകക്കാലം ഈ രംഗത്തു പ്രവർത്തിച്ച സംവിധായകനാണ്. ഒരു വർഷം മൂന്നോ നാലോ ചിത്രങ്ങൾ ഇറങ്ങുന്ന കാലഘട്ടം മുതൽ നൂറ്റി ഇരുപത്തേഴ് ചിത്രങ്ങൾ ഇറങ്ങുന്ന കാലഘട്ടം വരെ സിനിമാരംഗത്തു നിലയുറപ്പിച്ച അപൂർവം ചിലരിലൊരാളാണ് തോട്ടാൻ. 1946ൽ മൈസൂറിലെ നവജ്യോതി ഫിലിം കമ്പനിയിൽ നിന്നാണ് ഇദ്ദേഹത്തിന്റെ സിനിമാജീവിതം ആരംഭിക്കുന്നത്. തമിഴ്, തെലുഗു, കന്നഡ തുടങ്ങിയ ഭാഷാചിത്രങ്ങളിൽ സഹസംവിധായകനായി പ്രവർത്തിച്ചു. 1950ൽ മദിരാശിയിലെത്തിയ ഇദ്ദേഹം വീണ്ടും രണ്ടരവർഷക്കാലം പല കമ്പനികളിലായി വിവിധ ഭാഷാചിത്രങ്ങളിൽ സഹസംവിധായകനായി. അങ്ങനെ സിനിമയെപ്പറ്റി കൂടുതൽ പഠിക്കാനും മനസ്സിലാക്കാനും കഴിഞ്ഞു. 1952ൽ അസോസിയേറ്റഡ് ഫിലിംസിൽ ചേർന്ന തോട്ടാൻ ആശാദീപം, സ്നേഹസീമ തുടങ്ങിയ ചിത്രങ്ങൾക്കുവേണ്ടി ജി.ആർ. റാവുവിന്റെയും എസ്.എസ്. രാജന്റെയും സഹസംവിധായകനായി പ്രവർത്തിച്ചു.

1956ൽ സ്വന്തം ഭാഷയിൽ തിരിച്ചെത്തി, ചിറയിൻകീഴ് ഖദീജാ പ്രൊഡക്ഷൻസിന്റെ കൂടപ്പിറപ്പ് സംവിധാനം ചെയ്തു. ഇദ്ദേഹത്തിന്റെ പ്രഥമ സംഭാവനയായ കൂടപ്പിറപ്പ് അന്നത്തെ ഒരു പരീക്ഷണ ചിത്രമായിരുന്നു. പുതുമുഖങ്ങളായ അംബികയും പ്രേംനവാസും ആണ് ഇതിലെ നായികാനായകന്മാർ. മറ്റു പ്രവർത്തകരും ഏറിയ പങ്കും പുതുമുഖങ്ങളായിരുന്നു. അനുഗൃഹീത കവിയും ഗാനരചയിതാവുമായ വയലാർ രാമവർമ്മ കൂടപ്പിറപ്പിലൂടെയാണ് ചലച്ചിത്ര രംഗത്തേക്കു കടന്നുവന്നത്. പ്രസിദ്ധ കഥാകാരൻ പോഞ്ഞിക്കര റാഫി ഇതിലൂടെ തിരക്കഥാകൃത്തായി. 
1956ൽ അഞ്ചു മലയാളചിത്രങ്ങളായിരുന്നു കേരളത്തിൽ റിലീസ് ചെയ്തത്. അതിലൊന്നായിരുന്നു ‘കൂടപ്പിറപ്പ്’. (‘അവരുണരുന്നു’, ‘ആത്മാർപ്പണം’, ‘മന്ത്രവാദി’, ‘രാരിച്ചൻ എന്ന പൗരൻ’ എന്നിവയായിരുന്നു മറ്റു ചിത്രങ്ങൾ. തോട്ടാന്റെ കന്നിച്ചിത്രമായ കൂടപ്പിറപ്പ് ബോക്സോഫിസ് തകർത്തുമുന്നേറി.

പുതുമുഖങ്ങളെ കണ്ടെത്തുന്നതിലുള്ള വൈഭവം പിൽക്കാലത്തും തോട്ടാൻ പ്രദർശിപ്പിച്ചിട്ടുണ്ട്. പ്രദർശനവിജയം നേടിയതിനോടൊപ്പം ഇദ്ദേഹത്തിന്റെ പ്രഥമചിത്രം പുരസ്കാരങ്ങളും നേടുകയുണ്ടായി. തോട്ടാൻ സംവിധാനം നിർവഹിച്ച സാമൂഹ്യപ്രസക്തിയുള്ള രണ്ടാമത്തെ ചിത്രമായ ചതുരംഗം ജനശ്രദ്ധ ആകർഷിക്കുകയും റീജിയണൽ മെറിറ്റ് സർട്ടിഫിക്കറ്റ് നേടുകയും ചെയ്തു. സ്ത്രീഹൃദയവും ചതുരംഗവും പുറത്തുവന്നതോടെ സിനിമാരംഗത്ത് നല്ലൊരു സംവിധായകനെന്ന പദവി തോട്ടാന് നേടാൻ കഴിഞ്ഞു. സംവിധായകനും നിർമാതാവുമായ പി.സുബ്രഹ്മണ്യത്തിനോടൊപ്പം കുറച്ചുകാലം മെരിലാൻഡ് സ്റ്റുഡിയോയിൽ പ്രവർത്തിച്ചു. 1963ൽ പ്രശസ്ത നടൻ രാജ്കുമാറിനെ നായകനാക്കി കന്യാരത്നം എന്ന കന്നഡ ചിത്രം സംവിധാനം ചെയ്തു. രാജ്കുമാർ ആദ്യമായി സാമൂഹ്യ പ്രസക്തിയുള്ള ഒരു കഥാചിത്രത്തിൽ പ്രത്യക്ഷപ്പെടുന്നത് കന്യാരത്നത്തിലാണ്. കർണ്ണാടകത്തിൽ നൂറുദിവസത്തിലധികം തിയേറ്ററുകൾ നിറഞ്ഞോടിയ ഒരു ചിത്രമായിരുന്നു അത്. തുടർന്ന് കല്യാണഫോട്ടോ, സർപ്പക്കാട്, അനാഥ, വിവാഹം സ്വർഗത്തിൽ, വിവാഹസമ്മാനം, ഓമന, ചെക്ക്പോസ്റ്റ് തുടങ്ങിയ ചിത്രങ്ങളും സംവിധാനം ചെയ്തു. ആകെ പതിനേഴ് ചിത്രങ്ങളാണ് തോട്ടാൻ സംവിധാനം ചെയ്തിട്ടുള്ളത്. പ്രമേയപരമായി ഏറെ സവിശേഷത പുലർത്തിയ, എം.ടി. വാസുദേവൻ നായർ തിരക്കഥയും സംഭാഷണവും എഴുതിയ അതിർത്തികളാണ് ഇദ്ദേഹം നിർമ്മാണവും സംവിധാനവും നിർവഹിച്ച അവസാന ചിത്രം.




</doc>
<doc id="240955" url="https://ml.wikipedia.org/wiki?curid=240955" title="റാൻഡി പോഷ്">
റാൻഡി പോഷ്

അമേരിക്കൻ കമ്പ്യൂട്ടർ എഞ്ചിനീയറും പ്രൊഫസ്സറുമായിരുന്നു റാൻഡോൾഫ് ഫ്രഡറിക് എന്ന റാൻഡി പോഷ് (ജ:1960 ഒക്ടോബർ 23-മരണം: 2008 ജൂലയ് 25). കാർണഗി മെലൺ യൂണിവേഴ്സിറ്റിയിലെ 'ലാസ്റ്റ് ലക്ചർ'പരമ്പരയിലെ പ്രഭാഷണത്തിലൂടെയാണ് ഇദ്ദേഹം ശ്രദ്ധിക്കപ്പെട്ടത്. പാൻക്രിയാറ്റിക് കാൻസർ ബാധിച്ച പോഷ് തന്റെ ജീവിതം ഏതാനും മാസങ്ങൾ മാത്രമാണ് അവശേഷിയ്ക്കുന്നു എന്നറിഞ്ഞതിനു ശേഷമാണ് "ദി ലാസ്റ്റ് ലെക്ചർ: റിയലി അചീവിംഗ് യുവർ ചൈൽഡ്‌ഹുഡ് ഡ്രീംസ്"എന്ന പ്രഭാഷണത്തിനു തയ്യാറെടുത്തത്. 'അന്ത്യപ്രഭാഷണം' എന്ന പേരിൽ ഒരു പുസ്തകവും അദ്ദേഹം കൂട്ടുചേർന്നു രചിയ്ക്കുകയുണ്ടായി. 46 ഭാഷകളിലേയ്ക്ക് ഇത് തർജ്ജമ ചെയ്യപ്പെട്ടു. ന്യൂയോർക്ക് ബെസ്റ്റ് സെല്ലർ ലിസ്റ്റിലും ഈ പുസ്തകം സ്ഥാനം പിടിച്ചു. നർമ്മവും, വിഞ്ജാനവും, ഭാവനയും ഒത്തുചേർന്ന ഒരു പ്രഭാഷണമാണ് പോഷ് സദസ്യർക്കു മുന്പാകെ നടത്തിയത്.


</doc>
<doc id="240959" url="https://ml.wikipedia.org/wiki?curid=240959" title="ജിറോമൊൺ കിമുറാ">
ജിറോമൊൺ കിമുറാ

ലോകത്ത് ജീവിച്ചിരുന്ന ഏറ്റവും പ്രായമുള്ള വ്യക്തിയായിരുന്നു ജിറോമൊൺ കിമുറാ (ജനനം:1897 ഏപ്രിൽ19). പടിഞ്ഞാറൻ ജപ്പാനിലെ ക്യോട്ടങ്ങിലാണ് ഇദ്ദേഹം താമസിച്ചിരുന്നത് ലഭ്യമായ വിവരങ്ങൾ പ്രകാരം ഇതേവരെ ഭൂമുഖത്ത് ജീവിച്ച ഏറ്റവും പ്രായം കൂടിയ പുരുഷൻ കിമുറാ തന്നെയാണ്.<ref name="telegraph/8451161"></ref> 2013 ജൂൺ 12 നു അന്തരിച്ചു.


</doc>
<doc id="240964" url="https://ml.wikipedia.org/wiki?curid=240964" title="കുങ്കുമം (മാസിക)">
കുങ്കുമം (മാസിക)

കേരളശബ്ദം ഗ്രൂപ്പ് പ്രസിദ്ധീകരിക്കുന്ന സാഹിത്യ മാസികയാണ്‌ കുങ്കുമം. 1965-ൽ ആരംഭിച്ചു. മലയാളത്തിലെ പ്രമുഖ സാഹിത്യകാരന്മാരായ എം.ടി. വാസുദേവൻ നായർ, മലയാറ്റൂർ രാമകൃഷ്ണൻ, എം. മുകുന്ദൻ, പി. വത്സല കെ ബി ശ്രീദേവി എന്നിവരുടെയെല്ലാം സൃഷ്ടികൾ പലതും പുറത്തിറങ്ങിയത് ഈ മാസികയിലൂടെയായിരുന്നു 


</doc>
<doc id="240973" url="https://ml.wikipedia.org/wiki?curid=240973" title="ആൽഫ്രെഡോ ഗുവേര">
ആൽഫ്രെഡോ ഗുവേര

പ്രമുഖ ക്യൂബൻ ഡോക്യുമെന്ററി സംവിധായകനും സാംസ്കാരിക പ്രവർത്തകനും ക്യൂബൻ വിപ്ലവ പോരാളിയുമാണ് ആൽഫ്രെഡോ ഗുവേര (മരണം : 19 ഏപ്രിൽ 2013). വിപ്ലവ കാലഘട്ടം മുതൽ ഫിദൽ കാസ്ട്രോയുടെയും റൗൾ കാസ്ട്രോയുടെയും ഉറ്റ സഖാവായിരുന്നു. 1970 കളിൽ ക്യബയുടെ സാംസ്കാരിക വകുപ്പിന്റെ ഉപ മന്ത്രിയായിരുന്നു. എൺപതുകളിൽ യുനെസ്കോ അംബാസഡറായും പ്രവർത്തിച്ചു. ക്യൂബൻ കല - ഛായാഗ്രഹണ ഇൻസ്റ്റിറ്റ്യൂട്ടിന്റെ (Instituto Cubano del Arte y la Industria Cinematográficos (ICAIC)) സ്ഥാപക പ്രസിഡന്റാണ്. 1979 മുതൽ ഹവാനയിൽ തുടർച്ചയായി നടക്കുന്ന 'ന്യൂ ലാറ്റിനമേരിക്കൻ സിനിമ' എന്ന ചലച്ചിത്രമേളയ്ക്ക് തുടക്കം കുറിച്ചത് ഇദ്ദേഹമാണ്. 1980 ൽ ഹംപെർട്ടോ സൊളാസിന്റെ സീലിയ എന്ന ചിത്രത്തിന്റെ നിർമ്മാണവുമായി ബന്ധപ്പെട്ടുണ്ടായ വിവാദത്തെത്തുടർന്ന് ഐസിഎഐസി തലപ്പത്തു നിന്ന് പുറത്താക്കപ്പെട്ടെങ്കിലും വീണ്ടും ആ സ്ഥാനത്തേക്ക് വരികയും 2000 ൽ വിരമിക്കുന്നതു വരെ പ്രസിഡന്റായി തുടരുകയും ചെയ്തു.


</doc>
<doc id="240975" url="https://ml.wikipedia.org/wiki?curid=240975" title="ബോവിക്കാനം">
ബോവിക്കാനം

കാസർഗോഡ് ജില്ലയിലെ മുളിയാർ ഗ്രാമപഞ്ചായത്തിൽ പെടുന്ന ഒരു പ്രദേശമാണ് ബോവിക്കാനം.

ബോവി വംശജർ (മഞ്ചൽ ചുമക്കുന്നവർ) താമസിച്ചിരുന്നതിനാലാണ് ഈ പ്രദേശത്തിന് ബോവിക്കാനം എന്നു പേരു വന്നത് എന്ന് വിശ്വാസമുണ്ട്. 
കൃഷിയാണ് ഇവിടുത്തെ ജനങ്ങളുടെ പ്രധാന വരുമാന മാർഗ്ഗം. അടയ്ക്കയും കശുവണ്ടിയുമാണ് കൃഷി.

സമീപത്തുള്ള റയിൽവേ സ്റ്റേഷൻ കാസർഗോഡാണ്. മംഗലാപുരം വിമാനത്താവള സൗകര്യവും ഉണ്ട്. കാസർഗോഡ് നിന്നും ബസ്, ടാക്സി സേവനം എല്ലായിപ്പോഴും ലഭ്യമാണ്.



</doc>
<doc id="240989" url="https://ml.wikipedia.org/wiki?curid=240989" title="ഹിറ്റ് വിക്കറ്റ്">
ഹിറ്റ് വിക്കറ്റ്

ക്രിക്കറ്റ് കളിയിൽ ഒരു ബാറ്റ്സ്മാൻ പുറത്താകുന്ന രീതികളിൽ ഒന്നാണ് ഹിറ്റ് വിക്കറ്റ്. കളിക്കിടെ ബാറ്റ്സ്മാന്റെ ബാറ്റ് സ്പർശിച്ചതു മൂലമോ, ഏതെങ്കിലും ശരീരഭാഗങ്ങൾ സ്പർശിച്ചത് മൂലമോ. വിക്കറ്റ് വീഴപ്പെട്ടാൽ ആ ബാറ്റ്സ്മാൻ ഹിറ്റ് വിക്കറ്റ് മുഖേന ഔട്ട് ആയതായി പ്രഖ്യാപിക്കപ്പെടുന്നു. ബാറ്റ്സ്മാന്റെ ശരീരഭാഗങ്ങൾ എന്നതിൽ ധരിച്ചിരിക്കുന്ന ജഴ്സിയും, ശരീരത്തിൽ ധരിച്ചിരിക്കുന്ന സുരക്ഷാ ഉപകരണങ്ങളും, ഗ്ലൗ പോലെയുള്ള വസ്തുക്കളും ഉൾപ്പെടുന്നു. എന്നാൽ പന്ത് നോ ബോളോ, ഡെഡ് ബോളോ ആയിരിക്കുന്ന സാഹചര്യങ്ങളിൽ ഹിറ്റ് വിക്കറ്റ് അനുവദനീയമല്ല. ഹിറ്റ് വിക്കറ്റുകൾ, അപ്പോൾ പന്തെറിയുന്ന ബൗളർ നേടിയതായാണ് കണക്കാക്കപ്പെടുന്നത്. ക്രിക്കറ്റ് നിയമങ്ങളിൽ 35-ആം നിയമമാണ് ഹിറ്റ് വിക്കറ്റിനെ സംബന്ധിക്കുന്നത്. ഹിറ്റ് വിക്കറ്റുകൾ അന്താരാഷ്ട്ര ക്രിക്കറ്റിൽ അസാധാരണമായി മാത്രമേ സംഭവിച്ചിട്ടുള്ളൂ, അതിനാൽ ക്യാച്ച്, ബൗൾഡ്, ലെഗ് ബിഫോർ വിക്കറ്റ്, റൺ ഔട്ട്, സ്റ്റംപ്ഡ് എന്നീ സാധാരണ ഔട്ടാകൽ രീതികൾക്ക് പിന്നിലായാണ് ഹിറ്റ് വിക്കറ്റിന്റെ സ്ഥാനം.
ടെസ്റ്റ് ക്രിക്കറ്റിൽ 152 തവണയും, ഏകദിന ക്രിക്കറ്റിൽ 57 തവണയും മാത്രമേ ഹിറ്റ് വിക്കറ്റുകൾ സംഭവിച്ചിട്ടുള്ളൂ.


</doc>
<doc id="241004" url="https://ml.wikipedia.org/wiki?curid=241004" title="കിമിൽസങ്ങിയ">
കിമിൽസങ്ങിയ

ഉത്തരകൊറിയയുടെ സ്ഥാപകനേതാവായ കിം ഇൽ സങ്ങിന്റെ പേരിട്ടിട്ടുള്ള ഒരു സങ്കര ഓർക്കിഡ് വർഗ്ഗമാണ് കിമിൽസങ്ങിയ അഥവാ "ഡെൻഡ്രോഡം കിം ഇൽ സങ്ങ്". കിം ഇൽ സങ്ങിന്റെ മകൻ കിം ജോങ് ഇൽ-ന്റെ പേരിട്ടിട്ടുള്ള 'കിംജോങിലിയ' എന്ന മറ്റൊരു സങ്കര ഓർക്കിഡുമുണ്ട്. ഉത്തരകൊറിയയുടെ ദേശീയപുഷ്പം എന്ന സ്ഥാനം ഈ ഓർക്കിഡുകൾക്കില്ല. 'മഗ്നോലിയ' ആണ് ആ രാജ്യത്തിന്റെ ദേശീയ പുഷ്പം.

അഞ്ചു ഭൂഖണ്ഡങ്ങളിലും എവിടേയും വിടർന്നുവിലസുന്ന അനശ്വരപുഷ്പമായ 'കിമിൽസങ്ങിയ' കിം ഇൽ സങ്ങിന്റെ അനുപമമായ സ്വഭാവത്തെ പ്രതിഫലിപ്പിക്കുന്നു" എന്ന് ഉത്തര കൊറിയ സർക്കാർ അവകാശപ്പെടുന്നു.

ഉത്തര കൊറിയയുടെ തലസ്ഥാനമായ പ്യോംങ്യാംഗിൽ പ്രസിദ്ധീകരിച്ച "ഇരുപതാം നൂറ്റാണ്ടിലെ കൊറിയ: 100 നൂറു നാഴികക്കല്ലുകൾ" എന്ന പുസ്തകം ഈ ചെടിയുടെ നമകരണപശ്ചാത്തലം ഇങ്ങനെ വിവരിക്കുന്നു. 1965-ൽ തന്റെ സമസ്ഥാനി സുക്കാർണോയെ കാണാൻ ഇന്തോനേഷ്യയിലെത്തിയ കിം ഇൽ സങ്ങ്, സുക്കാർണ്ണോക്കൊപ്പം ബോഗോർ ബൊട്ടാണിക്കൽ ഉദ്യാനം സന്ദർശിച്ചു. അവിടെ:-

അദ്ദേഹം ഒരു വിശേഷസസ്യത്തിനു മുന്നിൽ നിന്നു. അതിന്റെ തണ്ട് നീണ്ടുപടർന്നും ഇലകൾ കുളിർമ്മ പരത്തി വിലസിയും കാണപ്പെട്ടു. പാടലനിറമുള്ള അതിന്റെ പൂക്കൾ അവയുടെ ചാരുതയും അമൂല്യതയും എടുത്തുകാട്ടി; ചെടിയുടെ സൗന്ദര്യത്തെ പുകഴ്ത്തിയ അദ്ദേഹം അതു വളർത്തിയവരുടെ നേട്ടത്തെ പ്രശംസിച്ചു. ആ ചെടിക്ക് ഇനിയും പേരിട്ടിട്ടില്ലെന്നും അതിന് കിം ഇൽ സങ്ങിന്റെ പേരിടാമെന്നും സുക്കാർണ്ണോ പറഞ്ഞു. കിം ഇൽ സങ്ങ് അതു സമ്മതിക്കാതിരുന്നിട്ടും സുക്കാർണ്ണോ ആത്മാർത്ഥമായി നിർബ്ബന്ധിച്ചു. മനുഷ്യരാശിയുടെ നന്മക്കായി വൻകാര്യങ്ങൾ ചെയ്തുകഴിഞ്ഞ കിം ഇൽ സങ്ങ് മഹത്തായ ഈ ബഹുമതിക്ക് അർഹനാണെന്ന് അദ്ദേഹം വാദിച്ചു.

പ്യോംങ്യാംഗിൽ ആണ്ടുതോറും കിമിൽസങ്ങിയ പ്രദർശങ്ങൾ നടക്കുന്നു. ഉത്തരകൊറിയയിലെ വിദേശ നയതന്ത്രകാര്യാലയങ്ങൾ ഈ വാർഷികപ്രദർശനത്തിലേക്ക് ഓരോ പൂച്ചെണ്ട് അയക്കുക പതിവാണ്.



</doc>
<doc id="241007" url="https://ml.wikipedia.org/wiki?curid=241007" title="ചബർ തുറമുഖം">
ചബർ തുറമുഖം

തെക്കു കിഴക്കൻ ഇറാനിലെ ഒരു പ്രധാന തുറമുഖമാണ് ചബർ തുറമുഖം. 
സിസ്റ്റാൻ ബലൂചിസ്താൻ പ്രവിശ്യകൾക്ക് തെക്കായാണ് ചബർ തുറമുഖം. ഒമാൻ കടലിലേക്കും പേർഷ്യൻ ഗൾഫിലേക്കും സുഗമമായി കടക്കാവുന്നതിനാൽ പണ്ടു മുതൽക്കേ വാണിജ്യത്തിന് പേരുകേട്ടതാണിവിടം. 1973 ൽ ഇതിന്റെ മാസ്റ്റർ പ്ലാൻ തയ്യാറാക്കപ്പെട്ടെങ്കിലും ഇസ്ലാമിക വിപ്ലവത്തിനു ശേഷം സാമ്പത്തിക കാരണങ്ങളാൽ ഏറെയൊന്നും മുന്നോട്ടു പോകാനായില്ല.ബ്രേക്ക് വാട്ടറടങ്ങുന്ന ഒരു ഭാഗം മാത്രമേ പൂർത്തീകരിക്കാനായുള്ളൂ.
1981 ൽ ചബർ തുറമുഖത്തിലെ രണ്ടു ഭാഗങ്ങളിലൊന്നായ ഷഹീദ് - കലന്താരി തുറമുഖത്തിന്റെ പ്രവർത്തനങ്ങളാരംഭിക്കുകയുണ്ടായി. ഇറാൻ - ഇറാഖ് യുദ്ധകാലത്ത് ഈ തുറമുഖത്തിന്റെ തന്ത്രപരമായ പ്രാധാന്യം ഇറാൻ ഗവൺമെന്റിന് ബോധ്യപ്പെടുകയും ഷഹീദ് - ബേഹെഷ്തി തുറമുഖ നിർമ്മാണം പൂർത്തിയാക്കുകയും ചെയ്തു.

തെക്കെ അഫ്ഗാനിസ്ഥാനിലെ സാബൂൾ ഇരുമ്പ് ഖനികളെയും ചബർ തുറമുഖത്തെയും ബന്ധിപ്പിക്കാനായി 560 മൈൽ നീളമുള്ള റെയിൽപ്പാത ഇന്ത്യൻ സഹായത്തോടെ നിർമ്മിച്ചിരുന്നു.

ഈ തുറമുഖം വികസിക്കുന്നതോടെ അഫ്ഗാനിസ്ഥാനും മധ്യേഷ്യയുമായി ബന്ധം മെച്ചപ്പെടുത്തി പുതിയ സഞ്ചാരമാർഗ്ഗം തുറക്കാൻ ഇന്ത്യക്കാകും. ചബർ തുറമുഖത്തിൽ, മധ്യ ഏഷ്യയിലേക്കും അഫ്ഗാനിലേക്കുമുള്ള ഇന്ത്യൻ ഉത്പന്നങ്ങളുടെ നീക്കത്തിന് മുന്തിയ പരിഗണനയും താരിഫിൽ ചില ഇളവുകളും ലഭിക്കുന്നുണ്ട്. 
2003 മുതൽ ഇന്ത്യയും ഇറാനും തമ്മിലുള്ള ചർച്ചയിലെ അജൻഡയാണ് ചബർ തുറമുഖം. ചൈനീസ് മാതൃകയിൽ ഇറാനിലെ ചബർ തുറമുഖം വികസിപ്പിച്ച് വ്യാപാരമുന്നേറ്റം നടത്താൻ ഇന്ത്യ ഉദ്ദേശിക്കുന്നുണ്ട്. പാകിസ്താനിലെ ഗ്വാദർ തുറമുഖം വികസിപ്പിച്ച് വ്യാപാരരംഗത്ത് മുന്നേറ്റം കാഴ്ചവെച്ച ചൈനയുടെ നീക്കത്തിന് ബദലായാണിത്. ചബറിന്റെ വികസനത്തിന് 539 കോടി രൂപയുടെ പദ്ധതിക്ക് കേന്ദ്ര മന്ത്രിസഭ ഉടൻ അനുമതി നൽകുമെന്ന് പത്ര വാർത്തകളുണ്ടായിരുന്നു.


</doc>
<doc id="241009" url="https://ml.wikipedia.org/wiki?curid=241009" title="രാജാ ഹരിശ്ചന്ദ്ര">
രാജാ ഹരിശ്ചന്ദ്ര

ഇന്ത്യയിലെ ആദ്യ മുഴുനീള ചലച്ചിത്രമാണ് രാജാ ഹരിശ്ചന്ദ്ര. ദാദാസാഹിബ് ഫാൽക്കെയാണ് ഈ നിശ്ശബ്ദചലച്ചിത്രത്തിന്റെ സംവിധായകൻ. പരസ്യവും എഡിറ്റിംഗും, ക്യാമറ കൈകാര്യം ചെയ്തതും അദ്ദേഹം ഒറ്റയ്ക്ക് തന്നെ. ബോംബെ കൊറോണേഷൻ തിയറ്ററിൽ 1913 മേയ് 3-നാണ് ചിത്രം ഔദ്യോഗികമായി റിലീസ് ചെയ്ത്. എന്നാൽ, ചിത്രം 1913 ഏപ്രിൽ 21-ന് ചിത്രം ക്ഷണിക്കപ്പെട്ട അതിഥികൾക്കായി പ്രദർശിപ്പിച്ചിരുന്നു. ഒരു പ്രിന്റ് മാത്രമായാണ് ചിത്രം പുറത്തിറങ്ങിയത്. പിന്നീട് കൂടുതൽ പ്രിന്റുകൾ പുറത്തിറക്കിയിരുന്നു. ഇതൊരു നിശ്ശബ്ദ ചിത്രമായിരുന്നതിനാൽ മറാത്തി ഭാഷയിൽ സബ് ടൈറ്റിലുകൾ കൊടുത്തിരുന്നു. 


</doc>
<doc id="241015" url="https://ml.wikipedia.org/wiki?curid=241015" title="മാൻഹാട്ടൻ">
മാൻഹാട്ടൻ

ന്യൂയോർക്ക്‌ നഗരത്തിന്റെ ഏറ്റവും ജനസാന്ദ്രത കൂടിയ നഗരഭാഗമാണ് മാൻഹാട്ടൻ. ന്യൂയോർക്കിലെ അഞ്ച്‌ ഉപഭരണപ്രദേശങ്ങളിൽ (ബറോകൾ) വിസ്തീർണത്താൽ ഏറ്റവും ചെറുതാണ് ഇത്. മാൻഹാട്ടൻ ബറോയുടെ സിംഹഭാഗവും ഹഡ്സൻ നദിയുടെ നദീമുഖത്തായി സ്ഥിതി ചെയ്യുന്ന മാൻഹാട്ടൻ ദ്വീപാണ്. പുരാതനകാലത്ത് റെഡ്‌ ഇന്ത്യക്കാർ നിവസിച്ചിരുന്ന ഈ ഭൂവിഭാഗം യൂറോപ്യന്മാരുടെ വരവോടെ ആദ്യം ഡച്ചുകാരുടെ കയ്യിലായി. മാൻഹാട്ടൻ ദ്വീപിൽ നിർമിച്ച ആംസ്റ്റർഡാം കോട്ട കേന്ദ്രമാക്കി ഭരിച്ചിരുന്ന ഡച്ച് കോളനി പിന്നീട് ബ്രിട്ടീഷുകാർ പിടിച്ചെടുക്കുകയായിരുന്നു.

ന്യൂയോർക്കിനെ ലോകത്തിന്റെ തന്നെ സാമ്പത്തിക തലസ്ഥാനങ്ങളിൽ ഒന്നായി ഗണിക്കപ്പെട്ടു വരുമ്പോൾ അമേരിക്കയുടെ സാമ്പത്തിക സാംസ്കാരിക കേന്ദ്രമായി മാൻഹാട്ടനെ കണക്കാക്കാറുണ്ട്. അമേരിക്കയിലെ പ്രമുഖ സ്റ്റോക്ക്‌ എക്സ്ചേഞ്ചുകളായ ന്യൂയോർക്ക് സ്റ്റോക്ക്‌ എക്സ്ചേഞ്ച്‌', നാസ്ഡാക്ക്' എന്നിവ ഉൾപ്പെടുന്ന പ്രസിദ്ധ സാമ്പത്തിക കേന്ദ്രം വാൾ സ്ട്രീറ്റ് ഇവിടെയാണ്‌. കൂടാതെ ന്യൂയോർക്ക്‌ നഗരത്തിന്റെ ഭരണകെന്ദ്രവും ഐക്യരാഷ്ട്രസഭയുടെ ആസ്ഥാനവും മാൻഹാട്ടനിലാണ്.


</doc>
<doc id="241019" url="https://ml.wikipedia.org/wiki?curid=241019" title="റെഡ്‌ ഇന്ത്യൻ ജനത">
റെഡ്‌ ഇന്ത്യൻ ജനത

വടക്കേ അമേരിക്കൻ ഭൂഖണ്ഡത്തിലെ പ്രാചീന വംശജരെ പൊതുവായി പറയുന്ന പേരാണ് റെഡ് ഇന്ത്യക്കാർ. യൂറോപ്യന്മാർ ഇന്ത്യയിലേക്കുള്ള കപ്പൽ മാർഗ്ഗം അന്വേഷിച്ച് എത്തിപ്പെട്ട പുതിയ ദേശം ഇന്ത്യയാണെന്ന് തെറ്റിദ്ധരിക്കുകയും അങ്ങനെ അവിടെ കാണപ്പെട്ട ജനതയെ ഇന്ത്യക്കാർ എന്ന് വിളിക്കുകയും ചെയ്തുവെന്നു വിശ്വസിക്കപ്പെടുന്നു. ഇന്ത്യൻ എന്ന വാക്കിനെക്കുറിച്ച് മറ്റൊരു സിദ്ധാന്തവും നിലനിൽക്കുന്നു. കരീബിയൻ ദ്വീപസമൂഹങ്ങളിലെ ദ്വീപിലെത്തിയ കൊളംബസ് അവിടുത്തെ നിവാസികളായി അരവാക്കുകളെ ഇന്ത്യൻസ് എന്നുദ്ദേശിച്ചത് സ്പാനീഷ് ഭാക്ഷയിലെ "en Dios" ("of God") or "in Dio" ("in God") എന്നുദ്ദേശിച്ചാണെന്നാണ്. ഇതിനു വ്യക്തമായി തെളിവുകളൊന്നും കണ്ടെടുക്കപ്പെട്ടിട്ടില്ല. ഇന്ത്യയിലുള്ള ജനങ്ങളുമായുള്ള അർത്ഥവ്യത്യാസം വ്യക്തമാക്കാൻ ഇവരെ റെഡ്‌ ഇന്ത്യക്കാർ എന്ന് വിളിക്കുമെങ്കിലും അമേരിക്കയിൽ പൊതുവെ ഇന്ത്യൻ, നേറ്റീവ് ഇന്ത്യൻ, അമേരിക്കൻ ഇന്ത്യൻ എന്നീ പദങ്ങൾ ഇവരെ സൂചിപ്പിക്കാൻ ഉപയോഗിക്കുന്നു.

ഏഷ്യയുടെ ഭാഗങ്ങളിൽ നിന്നും 20,000 വർഷങ്ങൾക്കു മുൻപ് സൈബീരിയ വഴി അമേരിക്കൻ വൻകരയുടെ പടിഞ്ഞാറു വശത്തുള്ള അലാസ്കയിൽ കുടിയേറി പാർപ്പുറപ്പിച്ചവരായിരുന്നു ഇവരുടെ ആദ്യ തലമുറ. ഇരു ഭൂഖണ്ഡങ്ങളിലുമായി വ്യാപിച്ച ഇവരുടെ അംഗസംഖ്യ യൂറോപ്യന്മാർ അമേരിക്കൻ ഭൂഖണ്ഡങ്ങളിലേയ്ക്ക് കുടിയേറ്റം ആരംഭിക്കുന്ന കാലത്ത് ഇന്നത്തെ ഐക്യനാടുകളിൽ മാത്രം 2 കോടിയോളമായിരുന്നു. പിന്നീടുള്ള കാലങ്ങളിൽ ഇവിടെയുണ്ടായിരുന്ന തദ്ദേശീയരെ വംശഹത്യനടത്തി ഇല്ലാതാക്കിയതായാണ് കണക്കാക്കപ്പെടുന്നത്. അക്കാലത്ത് സ്പെയിൻ, ബ്രിട്ടൻ, ജർമ്മനി പോലെയുള്ള യൂറോപ്യൻ രാജ്യങ്ങളിൽ കടുത്ത ദാരിദ്ര്യവും വിവിധ ക്രൈസ്തവ വിഭാഗങ്ങൾ തമ്മിൽ സംഘട്ടനങ്ങൾ വർദ്ധിച്ചു വന്നതിന്റെ ഫലമായി പുതിയ നാടുകൾ തേടിപ്പോകുവാൻ യൂറോപ്പിലുള്ളവർ നിർബന്ധിതരായി. അമേരിക്കൻ വൻകരകളിലെത്തിയ യൂറോപ്യൻ കുടിയേറ്റക്കാരെ തദ്ദേശീയർ ഇരുകയ്യും നീട്ടി സ്വീകരിച്ചുവെങ്കിലും താമസിയാതെ അതിഥികൾ ആതിഥേയരാകുന്ന കാഴ്ചയാണ് ലോകം കണ്ടത്. പിന്നീടുള്ള നാളുകളിൽ ഭൂമി കയ്യേറ്റത്തിലൂടെയും മതത്തിന്റെ പേരിലും തദ്ദേശീയരെ ഉന്മൂലനം ചെയ്യുന്ന പ്രക്രിയ ആരംഭിച്ചു. 15 മുതൽ 19 വരെയുള്ള നൂറ്റാണ്ടുകളിൽ 80 ശതമാനത്തിലധികം അമേരിക്കൻ ഇന്ത്യാക്കാർ യൂറോപ്പിൽ നിന്നെത്തിയ കുടിയേറ്റക്കാരാൽ ആസൂത്രിതമായി വംശഹത്യ ചെയ്യപ്പെടുകയായിരുന്നു. രണ്ടായിരത്തിലധികം ഭാഷകളും ഉപഭാഷകളും ഇവരുടെയിടയിൽ ഉണ്ടായിരുന്നു. അതുപോലെ തന്നെ അക്കാലത്ത് 800 ൽ അധികം ഗോത്രങ്ങളും ഉപഗോത്രങ്ങളും ഇവരുടെയിടയിലുണ്ടായിരുന്നു. ഇവരുടെ ഭൂമിയും പ്രകൃതി വിഭവങ്ങളും കൈയ്യടക്കാനായും, മതപീഡനത്തിന്റെ ഭാഗമായും, മറ്റുമാണ് ഇവരെ കൊന്നൊടുക്കിയത്. തദ്ദേശീയർക്ക് പരിചയമില്ലാതിരുന്ന യൂറോപ്പിലെ രോഗങ്ങളെ പകർന്നു നൽകിയതും മറ്റും ഇവരുടെ നശീകരണത്തിന് ആക്കം കൂട്ടി. പ്രകൃതിയോടിണങ്ങിയുള്ള ജീവിതചര്യ അനുഷ്ടിച്ചിരുന്ന ഈ ജനതയ്ക്ക് ഇത്തരം രോഗങ്ങൾ അജ്ഞാതവും അവയെ ചെറുക്കാനുള്ള പ്രതിരോധശേഷി തീർത്തും ഇല്ലായിരുന്നു. അമേരിക്കൻ സ്വാതന്ത്ര്യത്തിനു ശേഷവും ഇക്കൂട്ടരെ വസൂരിയുടെയും മറ്റു പകർച്ച വ്യാധികളുടെയും അണുക്കളുള്ള പുതപ്പുകളും മറ്റും വിതരണം ചെയ്ത് കൊന്നൊടുക്കിയിട്ടുണ്ടെന്നും പറയപ്പെടുന്നു. അമേരിക്കൻ ഇന്ത്യക്കാരുമായുണ്ടാക്കിയ ഉടമ്പടികൾ യൂറോപ്പിൽ നിന്നെത്തിയവർ ലംഘിക്കുക പതിവായിരുന്നു. 1763 ൽ ഫ്രഞ്ച്-ഇന്ത്യൻ യുദ്ധത്തിനും പോണ്ടിയാക്കിന്റെ നേതൃത്വതത്തിലുള്ള ചെറുത്തു നിൽപ്പിനും ശേഷം, സ്കോട്ട്-ഐറിഷ് കുടിയേറ്റക്കാരുടെ അക്രമിസംഘമായ പാക്സ്റ്റൺ ബോയ്സ് പെൻസിൽവാനിയിയലും സമീപ ദേശങ്ങളിലും അഴിഞ്ഞാടുകയും  അമേരിക്കൻ ഇന്ത്യാക്കാരെ കൂട്ടക്കശാപ്പ് നടത്തുകയും ചെയ്തിരുന്നു.  

ആധുനിക കാലഘട്ടത്തിൽ ഒക്ലഹോമ, കാലിഫോർണിയ, ന്യൂ മെക്സിക്കോ, അരിസോണ എന്നീ സംസ്ഥാനങ്ങളിലായുള്ള ഏകദേശം ഇരുന്നൂറോളം സംവരണ പ്രദേശങ്ങളിൽ മാത്രമായി കഴിയുന്ന ഇവരുടെ അംഗസംഖ്യ 30-ലക്ഷത്തിൽ താഴെയാണെന്നും കണക്കാക്കപ്പെടുന്നു. മുൻകാല്ത്ത് ഇവർക്ക് അമേരിക്കൻ പൌരത്വം അനുവദിച്ചിരുന്നില്ല എങ്കിലും 1924 മുതൽ ഉപാധികളോടെ പൌരത്വം അനുവദിച്ചു തുടങ്ങിയിരുന്നു.



</doc>
<doc id="241039" url="https://ml.wikipedia.org/wiki?curid=241039" title="കാകോളി">
കാകോളി

ഹിമാലയപ്രദേശങ്ങളിലും ചൈനയിലും കണ്ടുവരുന്ന, ഉള്ളിവർഗ്ഗത്തിൽപ്പെട്ട ഔഷധഗുണമുള്ള ഒരു ചെടിയാണ് കാകോളി. . കിഴങ്ങുകൾ ഭക്ഷ്യയോഗ്യമാണ്. പുരാതനകാലം മുതൽ ചൈനയിൽ ഇത് ഔഷധമായി ഉപയോഗിച്ചിരുന്നു. 



</doc>
<doc id="241041" url="https://ml.wikipedia.org/wiki?curid=241041" title="ഹോഴ്സ്‌ഹെഡ് നെബുല">
ഹോഴ്സ്‌ഹെഡ് നെബുല

ബർണ്ണാഡ് 33 എന്നു കൂടി അറിയപ്പെടുന്ന ഹോഴ്സ്‌ഹെഡ് നെബുല ഒരു ഇരുണ്ട നീഹാരികയാണ്. ശബരൻ നക്ഷത്രഗണത്തിലെ ത്രിമൂർത്തികളിലെ കിഴക്കേ അറ്റത്തുകിടക്കുന്ന അൽനിതക് എന്ന നക്ഷത്രത്തിനു ദിശയിലാണ് ഇതിന്റെ സ്ഥാനം. ഓറിയോൺ മോളിക്യൂലർ ക്‌ളൗഡ്‌ കോംപ്ലക്സ് എന്ന വലിയ ധൂളീപടലത്തിന്റെ ഭാഗമായ ഓറിയോൺ ബി ജയന്റ് മോളിക്യൂലർ ക്‌ളൗഡ്‌ ചെറിയ ധൂളീപടലത്തിന്റെ ഭാഗമാണ് ഇത്. 1888 ൽ സ്കോട്ടിഷ് വാനശാസ്ത്രജ്ഞയായ വില്യാമിന ഫ്ലെമിംഗ് ഹാർവാർഡ് കോളെജ് ഒബ്സർവേറ്ററിയിൽ ഇതിന്റെ ചിത്രം ആദ്യമായി എടുക്കുന്നത്. ഹോർസ്ഹെഡ് നെബുല ഭൂമിയിൽ നിന്ന് ഏകദേശം 1500 പ്രകാശവർഷം അകലെയാണ് സ്ഥിതിചെയ്യുന്നത്. ഭൂമിയിൽ നിന്നു നോക്കുമ്പോൾ ഇതിന്റെ ഇരുണ്ട ധൂളീപടലങ്ങൾ ഒരു കുതിരത്തലയുടെ രൂപത്തിൽ ദൃശ്യമാകുന്നതു കൊണ്ടാണ് ഇതിന് ഹോഴ്സ്‌ഹെഡ് നെബുല എന്നു പേരു വന്നത്.

ഇതിന്റെ പശ്ചാത്തലത്തിലുള്ള അയണീകരിക്കപ്പെട്ട ഹൈഡ്രജൻ വാതകമാണ് ഇതിന്റെ വർണ്ണഭംഗിക്ക് കാരണം. വളരെയേറെ സാന്ദ്രത കൂടിയ ധൂളീപടലം ഇതിന്റെ ഇരുണ്ട നിറത്തിനും കാരണമാകുന്നു. ഇതിന്റെ തിളക്കം കൂടിയ ഭാഗങ്ങൾ നക്ഷത്രരൂപീകരണം നടന്നുകൊണ്ടിരിക്കുന്ന പ്രദേശങ്ങളാണ്.

ഇപ്പോഴും നക്ഷത്രങ്ങൾ രൂപപ്പെട്ടുകൊണ്ടിരിയ്ക്കുന്ന ഓറിയോൺ മോളിക്യൂലർ ക്‌ളൗഡ്‌ കോംപ്ലക്സ് എന്ന ധൂളീപടലത്തിന്റെ ഒരു ഭാഗമാണ് ഹോഴ്സ്ഹെഡ് നീഹാരിക. ഉത്തരാർദ്ധഗോളത്തിൽ ശിശിരകാല രാത്രികളിലും ദക്ഷിണാർദ്ധഗോളത്തിൽ ഗ്രീഷ്മകാല രാത്രികളിലും ആകാശത്ത് വ്യക്തമായി കാണാവുന്ന ശബരൻ അഥവാ ഓറിയോൺ എന്ന നക്ഷത്രമണ്ഡലത്തിലാണ് ഇത് കാണപ്പെടുന്നത്. 6.8 ആണ് ഇതിന്റെ കാന്തിമാനം. നക്ഷത്രങ്ങളെ ജനിപ്പിയ്ക്കുന്ന ഈ ധൂളീപടലത്തിൽ ഏതാണ്ട് നൂറോളം വ്യത്യസ്ത തരത്തിലുള്ള വാതകങ്ങളും പൊടിപടലങ്ങളും ഉണ്ടെന്നാണ് കണക്കാക്കിയിരിയ്ക്കുന്നത്. ഈ പൊടിപടലങ്ങളിൽ വലുതും സങ്കീർണങ്ങളുമായ വ്യത്യസ്ത തരം ഓർഗാനിക് സംയുക്തങ്ങളും ഉൾപ്പെടുന്നുവെന്നാണ് കണക്കുകൂട്ടൽ.

സിഗ്മ ഓറിയോണിസ് എന്ന സമീപനക്ഷത്രത്തിന്റെ സാന്നിധ്യം മൂലം അയോണീകരിയ്ക്കപ്പെട്ട ഹൈഡ്രജൻ മൂലമാണ് ഇതിന് ചുവപ്പ്/പിങ്ക് നിറം ലഭിയ്ക്കുന്നത്. ഇതിലെ കാന്തികമണ്ഡലങ്ങൾ മൂലം ഇതിലെ വാതകങ്ങൾ വ്യത്യസ്ത പ്രവാഹങ്ങളിൽ അകപ്പെടുന്നതുമൂലം ഇതിന്റെ ചിത്രങ്ങളിൽ നീണ്ട വരകൾ കാണാം. കത്തുന്ന ഹൈഡ്രജന്റെ ഒരു പാളി ഇതിന് അതിരിടുന്നു. ഈ അതിർത്തിയ്ക്ക് രണ്ടുവശത്തുമുള്ള നക്ഷത്രങ്ങളുടെ സാന്ദ്രതയിൽ ഗണ്യമായ വ്യത്യാസം കാണപ്പെടുന്നു.

ഏതാണ്ട് 30 സൂര്യന്മാരെ ജനിപ്പിയ്ക്കാനുള്ള പൊടിപടലങ്ങൾ ഈ നീഹാരികയിൽ ഉണ്ടെന്നു കണക്കാക്കുന്നു. ഓറിയോൺ ബി ജയന്റ് മോളിക്യൂലാർ ക്‌ളൗഡ്‌ എന്ന വൻ ധൂളീപടലത്തിലെ സാന്ദ്രത കുറഞ്ഞതും കൂടിയതുമായ രണ്ടു മേഖലകളെ വേർതിരിയ്‌ക്കുന്ന അതിരിലാണ് ഹോഴ്സ്ഹെഡ് നീഹാരിക സ്ഥിതി ചെയ്യുന്നത്. ഇതിൽ ഇരുണ്ട ഭാഗത്ത് ഇനിയും നക്ഷത്രങ്ങളെ ജനിപ്പിയ്ക്കാനാവശ്യമായ ദ്രവ്യം ആവശ്യത്തിനുണ്ടെങ്കിൽ മറ്റേ ഭാഗത്ത് നക്ഷത്രങ്ങൾ ഉണ്ടായിക്കഴിഞ്ഞതാണ്. ആ നക്ഷത്രങ്ങളിൽ നിന്നുള്ള വികിരണങ്ങൾ അവിടെയുള്ള പൊടിപടലങ്ങളെ ദുർബലപ്പെടുത്തിക്കഴിഞ്ഞു. ഇരുണ്ട മറ്റേ പകുതിയിൽ ധാരാളമുള്ള കാർബൺ മോണോക്സയിഡ് പോലുള്ള വാതകങ്ങൾ ഈ വികിരണങ്ങളിൽ നിന്നും രക്ഷപ്പെട്ട് നിൽക്കുന്നു. എന്നാൽ ഈ മേഖലകളുടെ അതിരിൽ ഉള്ള കാർബൺ മോണോക്സയിഡ് തന്മാത്രകൾ പ്രകാശമാനമായ പകുതിയിൽ നിന്നുള്ള നക്ഷത്രങ്ങളുടെ വികിരണം ഏറ്റ് അയോണീകരണം സംഭവിച്ച് കാർബൺ ആറ്റങ്ങളും അയോണുകളുമായി വേർതിരിഞ്ഞു കഴിയുന്നു. ഈ അയോണീകരണത്തിരമാല താരതമ്യേന സാന്ദ്രത കൂടിയ കുതിരത്തലയുടെ ഭാഗത്ത് ആഞ്ഞടിയ്ക്കുന്നുണ്ടെങ്കിലും ഇവിടുത്തെ ഉയർന്ന സാന്ദ്രത മൂലം കൂടുതൽ ഉള്ളിലേയ്ക്ക് കടക്കുന്നില്ല. ഇവിടുത്തെ അയോണീകരണത്തിന്റെ തോതും അവയുടെ ചലനങ്ങളുമാണ് ഈ നീഹാരികയ്ക്ക് ഈ പ്രത്യേക ആകൃതി നൽകുന്നത്. ഇവിടുത്തെ ഉയർന്ന സാന്ദ്രത മൂലം ഇതിനു പുറകിൽ നിന്നും വരുന്ന വികിരണങ്ങളെ തടയുന്നതുകൊണ്ടാണ് ഈ നീഹാരിക ഇരുണ്ട നിറത്തിൽ കാണപ്പെടുന്നത്.



</doc>
<doc id="241045" url="https://ml.wikipedia.org/wiki?curid=241045" title="അമൃതാഞ്ജൻ ഹെൽത്ത്കെയർ ലിമിറ്റഡ്">
അമൃതാഞ്ജൻ ഹെൽത്ത്കെയർ ലിമിറ്റഡ്

ഇന്ത്യാക്കാരനും സ്വാതന്ത്ര്യസമരസേനാനിയുമായിരുന്ന കാസിനാഥുണി നാഗേശ്വരറാവു (Kasinadhuni Nageswara Rao) സ്ഥാപിച്ച ഫാർമസ്യൂട്ടിക്കൽ കമ്പനിയാണ് അമൃതാഞ്ജൻ ഹെൽത്ത്കെയർ ലിമിറ്റഡ്. 1893-ൽ പേറ്റന്റ് നേടി വിപണനം ആരംഭിച്ച അമൃതാഞ്ജൻ എന്ന വേദനാസംഹാരി കുഴമ്പ് കണ്ടെത്തിയതും ഇദ്ദേഹമാണ്. 2007 നവംബർ 13 നാണ് അമൃതാഞ്ജൻ പബ്ലിക് ലിമിറ്റഡ് എന്ന കമ്പനി അമൃതാഞ്ജൻ ഹെൽത്ത്കെയർ ലിമിറ്റഡ് ആയി പേര് മാറ്റിയത്. 
സ്വാതന്ത്ര്യസമരസേനാനിയും സാമൂഹ്യപരിഷ്കർത്താവും പത്രപ്രവർത്തകനുമായിരുന്ന കെ. നാഗേശ്വരറാവു പാണ്ഡുലു (K. Nageswara Rao Pantulu) 1893 ൽ ബോംബെയിൽ പേറ്റന്റ് മരുന്നായി വില്പന ആരംഭിച്ചതാണ് അമൃതാഞ്ജൻ. 1914 ൽ സ്ഥാപനത്തിന്റെ ഹെഡ്ക്വാർട്ടേഴ്സ് ബോംബേയിൽ നിന്ന് ചെന്നൈയിലേയ്ക്ക് മാറ്റി. എന്നാൽ ഇന്നും ബോംബെ എന്ന വാക്ക് അമൃതാഞ്ജൻ വേദനാ സംഹാരിയുടെ പുറത്ത് മുദ്രണം ചെയ്തിരിക്കുന്നു. 1936ൽ, അമൃതാഞ്ജൻ ലിമിറ്റഡ് എന്ന പേരിൽ ഒരു പബ്ലിക് ലിമിറ്റഡ് കമ്പനിയായി ഇത് ആരംഭിച്ചു. സംഗീതസദസ്സുകളിൽ ഇത് സൗജന്യമായി വിതരണം ചെയ്ത് മരുന്നിന്റെ പ്രശസ്തി നാഗേശ്വരറാവു വർദ്ധിപ്പിച്ചു..
2007 നവംബർ 13 ന് കമ്പനിയുടെ പേര് അമൃതാഞ്ജൻ ലിമിറ്റഡ് എന്നതിൽ നിന്ന് അമൃതാഞ്ജൻ ഹെൽത്ത്കെയർ ലിമിറ്റഡ് എന്നുമാറി. ഇന്ത്യാ ഗവൺമെന്റ് ഷെഡ്യൂൾ ടിയിൽ ഉൾപ്പെടുത്തിയ ഗുഡ് മാനുഫാക്ചറിംഗ് പ്രാക്ടീസ് (ജി.എം.പി) അമൃതാഞ്ജൻ കമ്പനി നേടിയിട്ടുണ്ട്.

2002 ജൂലൈ 4 ന് അമേരിക്കൻ മാർക്കറ്റിൽ കമ്പനി പ്രവേശിച്ചു. നാഗേശ്വരറാവുവിന്റെ പൗത്രനായ അരവിന്ദിനാണ് ഈ ചുമതല.

കമ്പനിയുടെ മുഖ്യഉത്പന്നം വേദനാസംഹാരിയാണ്. 2002 ൽ അമൃതാഞ്ജൻ ഹെൽത്ത്കെയർ പ്രമേഹത്തെ പ്രതിരോധിക്കുന്ന മരുന്നുകളുടെ ശ്രേണി ഡിയാക്യുവർ (Diakyur) എന്ന പേരിൽ പുറത്തിറക്കി.. ഒലീവ് എണ്ണയും ചിലയിനം കീടനാശിനികളും ഉത്പാദിപ്പിച്ച് വിതരണം ചെയ്യുന്നതിനും കമ്പനി ആലോചിക്കുന്നു. 2004 ൽ ആയുർവേദ മൗത്ത്‌വാഷ് അഫയർ(Affair) എന്ന ബ്രാൻഡ് നാമത്തിൽ വിപണിയിലിറക്കി.

അമൃതാഞ്ജൻ ഇൻഫോടെക്ക് എന്ന പേരിൽ ഒരു സോഫ്റ്റ്‌വെയർ കമ്പനിയും നിലവിലുണ്ട്. ജൂലൈ 2001 ലാണ് ഇതിന്റെ കാൾ സെന്റർ പ്രവർത്തനമാരംഭിച്ചത്
പൂർണ്ണമായും ആയുർവേദമരുന്നുകൾ ഉപയോഗിച്ചിട്ടുള്ള ഉൽപ്പന്നമാണ് അമൃതാഞ്ജൻ.യൂക്കാലി, കാംഫർ, മെന്തോൾ, വിന്റർഗ്രീൻ, സിന്നാമൺ എന്നിങ്ങനെയുള്ള ഘടകങ്ങളാണ് വേദനാസംഹാരിയായി പ്രവർത്തിക്കുന്നത്. 



</doc>
<doc id="241046" url="https://ml.wikipedia.org/wiki?curid=241046" title="ഇരവി">
ഇരവി

ഏഷ്യയിൽ പലയിടത്തും കാണുന്ന, 20 മീറ്റർ വരെ ഉയരം വയ്ക്കുന്ന ഒരു വൃക്ഷമാണ് ചികിരി, പുളിഞ്ചിക്കായ്, മക്കി എന്നെല്ലാം അറിയപ്പെടുന്ന ഇരവി. . ഔഷധസസ്യമാണ്.




</doc>
<doc id="241054" url="https://ml.wikipedia.org/wiki?curid=241054" title="ഓടൽ">
ഓടൽ

മധ്യപൂർവ്വേഷ്യയിലെയും ആഫ്രിക്കയിലെയും തദ്ദേശവാസിയായ ഒരു മരമാണ് ഓടൽ (Balanites aegyptiaca). . സെനഗലിലെയും മൗറിഷ്യാനയിലെയും സർവ്വവ്യാപിയായ ഈ മരം ആഫ്രിക്കയിലെങ്ങും കാണപ്പെടുന്നു. പലകാലാവസ്ഥകളെയും മണ്ണുകളെയും കന്നുകാലികളെയും വെള്ളപ്പൊക്കത്തെയും എല്ലാം അതിജീവിക്കാൻ കഴിവുള്ള വൃക്ഷമാണിത്. കായകളും പൂക്കളും ഭക്ഷ്യയോഗ്യമാണ്. 



</doc>
<doc id="241061" url="https://ml.wikipedia.org/wiki?curid=241061" title="പേനക്കണ്ടൽ">
പേനക്കണ്ടൽ

റൈസോഫൊറേസിയ കുടുംബത്തിൽ ഉൾപ്പെടുന്ന 10 മീറ്റർ വരെ ഉയരമുള്ള ഒരു ചെറിയ കണ്ടൽ മരമാണ് പേനക്കണ്ടൽ. സമുദ്രതീരങ്ങളിലെ കണ്ടൽ ചതുപ്പുകളിൽ ഇവ ധാരാളമായി കാണപ്പെടുന്നു. ഇതിന്റെ പുറംതൊലി പരുക്കനും, ചുവപ്പുകലർന്ന തവിട്ട് നിറവുമാണ്. ഈ വൃക്ഷത്തിന്റെ തായ്‌ത്തടിയിൽ നിന്നും ചെറിയ ഊന്ന് വേരുകൾ പുറപ്പെടുന്നു. മഞ്ഞകലർന്ന വെള്ളനിറlത്തിലുള്ള പൂക്കൾ പിന്നീട് പിങ്കും തവിട്ടും നിറമായി മാറുന്നു. പുഷ്പദളങ്ങൾ ദൃഢവും മെലിഞ്ഞ് നീണ്ടതും അഗ്രം കൂർത്തതുമാണ്. കതിർ രൂപത്തിലുള്ള കായ്കൾ പാകമാകുമ്പോൾ താഴെ വീഴുകയും ചെളിയിലോ മണ്ണിലോ തറഞ്ഞുനിൽക്കുകയും അതിവേഗം വേരുകളെ മുളപ്പിക്കുകയും ചെയ്യുന്നു.


</doc>
<doc id="241064" url="https://ml.wikipedia.org/wiki?curid=241064" title="നിരാദ് മഹാപത്ര">
നിരാദ് മഹാപത്ര

ഒഡീഷയിലെ(ഒറീസ്സ) സിനിമാ സംവിധായകനാണ് .നിരാദ് .എൻ. മഹാപത്ര (ജന:1947, നവംബർ 12).
ബി.ഏ (ഓണേഴ്സ്) ഉന്നതനിലയിൽ പൂർത്തിയാക്കിയ ശേഷം മഹാപത്ര ഉപരിപഠനത്തിനായി ഉത്കൽ സർവ്വകലാശാലയിൽ ചേർന്നെങ്കിലും പഠനം മുഴുമിപ്പിയ്ക്കാതെ 1968-ൽ പുണെയിലെ ഫിലിം ആൻഡ് ടെലിവിഷൻ ഇൻസ്റ്റിറ്റ്യൂട്ടിൽ (എഫ്.ടി.ഐ.ഐ.) സംവിധാനപഠന കോഴ്സിനു ചേരുകയാണുണ്ടായത്. 1971-ൽ സിനിമാ സംവിധാനത്തിൽ മഹാപത്ര ഒന്നാം ക്ളാസ്സോടെ വിജയം നേടുകയും ചെയ്തു.തുടർന്ന് അവിടെത്തന്നെ അദ്ധ്യാപകനായി തുടർന്നു. ഗിരീഷ് കാസറവള്ളി, കേതൻ മേത്ത, മന്മോഹൻ മഹാപത്ര, ജാനു ബറുവ എന്നിവർ അക്കാലത്ത് എഫ്.ടി.ഐ.ഐ. ലെ പ്രധാന വിദ്യാർത്ഥികളായിരുന്നു. 1984-ൽ ആണ് അദ്ദേഹത്തിന്റെ ആദ്യ ഫീച്ചർ ഫിലിം 'മായാ മിറിഗ' പുറത്തുവരുന്നത്.ആ വർഷത്തെ രണ്ടാമത്തെ ഏറ്റവും മികച്ച ചിത്രത്തിനുള്ള ദേശീയ ബഹുമതി മായാ മിറിഗ നേടുകയുണ്ടായി.ഇതു കൂടാതെ ഒട്ടേറെ അന്താരാഷ്ട്ര ബഹുമതികളും ഈ സിനിമാ കരസ്ഥമാക്കുകയുണ്ടായി.,


</doc>
<doc id="241065" url="https://ml.wikipedia.org/wiki?curid=241065" title="കണിച്ചുകുളങ്ങര ദേവീക്ഷേത്രം">
കണിച്ചുകുളങ്ങര ദേവീക്ഷേത്രം

ആലപ്പുഴ ജില്ലയിൽ, ചേർത്തല താലൂക്കിൽ, മാരാരിക്കുളം വടക്ക് വില്ലേജിൽ സ്ഥിതിചെയ്യുന്ന ക്ഷേത്രമാണ് കണിച്ചുകുളങ്ങര ദേവിക്ഷേത്രം. ആദിപരാശക്തിയാണ് മുഖ്യ പ്രതിഷ്ഠ. ദുർഗ്ഗ, ഭദ്രകാളീ സങ്കൽപ്പങ്ങളിൽ ആരാധന. കുംഭമാസത്തിലെ തിരുവോണ നാളിലാണ് പ്രധാന ഉത്സവം. 

ഇവിടുത്തെ ചിക്കര വഴിപാടും അരിക്കൂത്ത് വഴിപാടും ഏറെ പ്രസിദ്ധമാണ്. എല്ലാ വർഷവും 21 ദിവസങ്ങളിലായി ഇവിടെ മഹോത്സവം നടക്കുന്നു. കുംഭമാസത്തിലെ തിരുവോണം നാളിൽ ആണ് പ്രധാന ഉത്സവം. മിക്കവാറും അവസരങ്ങളിലും ഇത് ശിവരാത്രിനാളിലാണ് വരിക. തുടർന്ന് 7 ദിവസങ്ങളിലായി പൊങ്കാലയുമുണ്ട്. ഇത് പുഴുക്ക് വഴിപാട് എന്നറിയപ്പെടുന്നു. കേരളത്തിലെ പ്രധാന തീർത്ഥാടന കേന്ദ്രങ്ങളിൽ ഒന്നായ കണിച്ചുകുളങ്ങരയിൽ ഉത്സവസമയത്തും, പുഴുക്കിനുമായി ജില്ലയ്ക്കകത്തും പുറത്തുനിന്നുമായി പതിനായിരങ്ങൾ ദർശനം നടത്തുന്നു. ഇവിടുത്തെ വെടിക്കെട്ട് വളരെ പ്രശസ്തമാണ്. എല്ലാ വർഷവും അവസാന രണ്ട് ഉത്സവ ദിനങ്ങളിലായാണ് കമ്പക്കെട്ട് എന്നറിയപ്പെടുന്ന രണ്ട് മണിക്കൂറിലേറെ നീണ്ടുനില്ക്കുന്ന വെടിക്കെട്ട്. 

ഉത്സവത്തോടനുബന്ധിച്ച് 21 ദിവസവും കുട്ടികളെ ചിക്കരയിരുത്തുന്ന ചടങ്ങുണ്ട്. വിവാഹശേഷം കുട്ടികളില്ലാത്ത ദമ്പതിമാർ കുട്ടികൾ ജനിക്കുന്നതിനും, കുട്ടികളുടെ രോഗങ്ങൾ തുടങ്ങി ബാലാരിഷ്ടതകൾ മാറുന്നതിനുമായി ആണ് ഈ വഴിപാട് നേരുന്നത്. ഉത്സവദിനങ്ങളിൽ കുട്ടികൾ കണിച്ചുകുളങ്ങര അമ്മയുടെ മക്കളായി മാറുന്നു എന്നാണ് സങ്കല്പം. 21 ദിവസവും 3000 ത്തോളം കുട്ടികളും മാതാപിതാക്കളും ഭഗവതീ സന്നിധിയിൽ ഭജനം പാർക്കുന്നു. കൊടിയേറ്റ്, ചിക്കരക്കൊട്ടിക്കൽ കൂട്ടക്കളം, താലിചാർത്ത്, ഏഴാം പൂജ എന്നിവ പ്രധാന ഉത്സവ ദിനങ്ങളാണ്. കൂടാതെ 14 വർഷത്തിലൊരിക്കൽ മുറജപം എന്ന ചടങ്ങും ഇവിടെ നടക്കുന്നു. 

പൊങ്കാലയ്ക്ക് സമാനമായി പുഴുക്ക് വഴിപാട് നടത്തുന്ന ഭക്തർ ഒരാളുടെ രൂപമോ, ആളുടെ അവയവങ്ങളുടെ രൂപമോ മാവിൽ കുഴച്ച് പുഴുങ്ങിയെടുക്കുന്നു. ഇത് ശാരീരികമായ വൈകല്യങ്ങളും രോഗങ്ങളും മാറുന്നതിനും, മറ്റു ദുരിതങ്ങൾക്കും ഉത്തമമായി ഭക്തർ വിശ്വസിക്കുന്നു. 6 കോടിയോളം രൂപ മുതൽ മുടക്കിൽ ക്ഷേത്രത്തിലെ ചുറ്റമ്പലം നിർമ്മാണം പൂർത്തിയാക്കിയിട്ടുണ്ട്. ധാരാളം ശില്പങ്ങളും ഇവിടെ ഒരുക്കിയിട്ടുണ്ട്. 

ഏഴുവരിക്കൈത, അറുകുല, മൂലസ്ഥാനം, കുറുപ്പശ്ശേരി അന്നപൂർണ്ണേശ്വരി ക്ഷേത്രം ഇവയാണ് പ്രധാന ക്ഷേത്രത്തോടനുബന്ധിച്ചുള്ള മറ്റ് തീർത്ഥാടന സ്ഥലങ്ങൾ. 

എസ്.എൻ.ഡി.പി യൂണിയന്റെ ജനറൽ സെക്രട്ടറി വെള്ളാപ്പള്ളി നടേശനാണ് 40 വർഷത്തിലേറെയായി കണിച്ചുകുളങ്ങര ദേവസ്വം പ്രസിഡൻറ്.


</doc>
<doc id="241066" url="https://ml.wikipedia.org/wiki?curid=241066" title="ശ്രുതസോമൻ">
ശ്രുതസോമൻ

മഹാഭാരതത്തിലെ ഒരു കഥാപാത്രമാണ് ശ്രുതസോമൻ. പാണ്ഡവനായ അർജ്ജുനന് ദ്രൗപദിയിൽ ജനിച്ച മകനാണ് ഇദ്ദേഹം.


</doc>
<doc id="241071" url="https://ml.wikipedia.org/wiki?curid=241071" title="മാർഗരറ്റ് കസിൻസ്">
മാർഗരറ്റ് കസിൻസ്

ഐറിഷ് - ഇന്ത്യൻ വിദ്യാഭ്യാസ വിചക്ഷണയും വോട്ടവകാശപ്രവർത്തകയും തിയോസഫിക്കൽ പ്രചാരകയുമായിരുന്നു ഗ്രെറ്റാ കസിൻസ് എന്നറിയപ്പെട്ടിരുന്ന മാർഗരറ്റ് എലിസബത്ത് കസിൻസ് (മാർഗരറ്റ് ജിലെസ്പി) (1878–1954). ആൾ ഇന്ത്യ വിമൻസ് കോൺഫറൻസിന്റെ സ്ഥാപകയായിരുന്നു. കവിയും സാഹിത്യ വിമർശകനുമായിരുന്ന ജെയിംസ് കസിൻസ് ആയിരുന്നു ജീവിതപങ്കാളി. 1915 മുതൽ ഈ ദമ്പതികൾ ഇന്ത്യയിൽ താമസമാരംഭിച്ചു. 
ഒരു ഐറിഷ് പ്രൊട്ടസ്റ്റന്റ് കുടുംബത്തിലാണ് മാർഗരറ്റ് ജിലെസ്പി ജനിച്ചത്. ഡബ്ലിനിലുള്ള അയർലൻഡ് റോയൽ സർവ്വകലാശാലയിൽ നിന്നും സംഗീതത്തിൽ ബിരുദം നേടിയ മാർഗരറ്റിന് അവിടെ അദ്ധ്യാപികയായി ജോലി ലഭിച്ചു. ഇതിനിടെയാണ് കവിയും സാഹിത്യവിമർശകനുമായ ജെയിംസ് കസിൻസിനെ പരിചയപ്പെടുന്നതും 1903 ൽ വിവാഹം കഴിക്കുന്നതും. ഈ ദമ്പതികൾ ഒരുമിച്ച് സോഷ്യലിസം, സസ്യഭക്ഷണവാദം, ഭൌതിക ഗവേഷണം തുടങ്ങിയ മേഖലകളിൽ വ്യാപരിക്കാനാരംഭിച്ചു. മാഞ്ചസ്റ്ററിൽ 1906-ൽ നടന്ന നാഷണൽ കോൺഫറൻസ് ഓഫ് വിമണിന്റെ ഒരു യോഗത്തിൽ പങ്കെടുത്തതിനുശേഷം കസിൻസ് അതിന്റെ ഐറിഷ് ബ്രാഞ്ചിൽ ചേർന്ന് പ്രവർത്തനമാരംഭിച്ചു. 

1907 മാർഗരറ്റും ജെയിംസും തിയോസഫിക്കൽ സൊസൈറ്റിയുടെ ലണ്ടനിൽ നടന്ന കൺവൻഷനിൽ പങ്കെടുത്തു. ഇക്കാലത്ത് ഇദ്ദേഹം ലണ്ടനിലുള്ള സസ്യഭക്ഷണവാദികൾ, സ്ത്രീകളുടെ വോട്ടവകാശത്തിനായി പോരാടുന്നവർ, മൃഗപീഡനത്തിനെതിരെ പ്രവർത്തിക്കുന്ന ആന്റി വൈവിസെക്ഷൻ സൊസൈറ്റി, അതീന്ദ്രിയ പ്രവർത്തികളെസംബന്ധിച്ചു പഠനം നടത്തുന്ന ഓക്കൾട്ടിസ്റ്റുകൾ തുടങ്ങിയ വ്യസ്ത്യസ്ത വിഭാഗങ്ങളുമായി ബന്ധപ്പെട്ടു. 

1908 -ൽ കസിൻസ്, ഹന്ന ഷീഹൈ സ്കെഫിംങ്ടണുമായി ചേർന്ന് ഐറിഷ് വിമൻ ഫ്രാൻചൈസ് ലീഗ് എന്ന സംഘടനയ്കു രൂപം നൽകി. 1910 -ൽ വിമൻ പാർലമെന്റ് എന്ന പ്രസ്ഥാനത്തിന്റെ നേതൃത്വത്തിൽ ഒരു സംഘം വനിതകൾ വോട്ടവകാശപ്രശ്നം ഉന്നയിച്ച്, ഹൌസ് ഓഫ് കോമൺസിലേക്ക് പ്രകടനം നടത്തുകയും, പ്രധാനമന്ത്രിക്ക് നിവേദനം കൈമാറാൻ ശ്രമിക്കുകയും കോമൺസിലെ മന്ത്രിമന്ദിരങ്ങളുടെ ജനാലകൾ തകർക്കുവാൻ ശ്രമിക്കുകയും ചെയ്തു. ഈ പ്രകടനത്തിൽ പങ്കെടുത്ത 119 വനിതകളിൽ ഡബ്ലിനിൽ നിന്നുമുള്ള 6 പേരിൽ ഒരാളായിരുന്നു കസിൻസ്. ഈ പ്രക്ഷോഭത്തിൽ കസിൻസ് അറസ്റ്റ് ചെയ്യപ്പെടുകയും ഒരു മാസം തടവിന് ശിക്ഷിക്കപ്പടുകയും ഹോളോവേ ജയിലിൽ അടയ്കപ്പെടുകയും ചെയ്തു. .


</doc>
<doc id="241079" url="https://ml.wikipedia.org/wiki?curid=241079" title="ഗ്വാഡലഹാര">
ഗ്വാഡലഹാര

മെക്‌സിക്കോയിലെ ഹലിസ്‌കോ സംസ്ഥാനത്തിന്റെ തലസ്ഥാനമാണ് ഗ്വാഡലഹാര. മെക്‌സിക്കോയിലെ പടിഞ്ഞാറൻ - പസിഫിക് പ്രവിശ്യയിലെ ഹലിസ്‌കോ പ്രദേശത്തിന്റെ മധ്യത്തായാണ് ഈ നഗരം. 1,564,514 പേർ വസിക്കുന്ന നഗരം മെക്‌സിക്കോയിലെ രണ്ടാമത്തെ മുനിസിപ്പാലിറ്റിയാണിത്. ജനസംഖ്യയിൽ ലാറ്റിനമേരിക്കയിൽ പത്താം സ്ഥാനത്തുള്ള നഗരവുമാണിത്.

മെക്സിക്കോയുടെ സാംസ്കാരിക തലസ്ഥാനമായി ഗ്വാഡലഹാര അറിയപ്പെടുന്നു. ഗ്വാഡലഹാര അന്താരാഷ്ട്ര ചലചിത്രമേള, ഗ്വാഡലഹാര അന്താരാഷ്ട്ര പുസ്തകപ്രദർശനം എന്നിവ പ്രസിദ്ധമാണ്. പടിഞാറിന്റെ മുത്ത് എന്ന് മെക്സിക്കോക്കാർ ഈ നഗരത്തെ സംബോധനചെയ്യുന്നു. ആറു സർവകലാശാലകൾ ഈ നഗരത്തിൽ സ്ഥിതിചെയ്യുന്നു. ഇരുപത്തിരണ്ട് മ്യൂസിയങ്ങൾ ഈ നഗരത്തിലുണ്ട്. അന്താരാഷ്ട്രപ്രസിദ്ധിയാർജ്ജിച്ച അനവധി എഴുത്തുകാരും ചിത്രകാരന്മാരും ശില്പികളും ചലച്ചിത്ര സംവിധായകരും അഭിനേതാക്കളും ഈ നഗരത്തിൽ വസിക്കുന്നു. 2011ൽ അമേരിക്കൻ സാംസ്കാരിക തലസ്ഥാനം എന്ന് ഈ നഗരം നാമകരണം ചെയ്യപ്പെട്ടു.



</doc>
<doc id="241088" url="https://ml.wikipedia.org/wiki?curid=241088" title="തിയോസഫിക്കൽ സൊസൈറ്റി">
തിയോസഫിക്കൽ സൊസൈറ്റി

1875 ൽ ആണ് തിയോസഫിക്കൽ സൊസൈറ്റി ന്യൂയോർക്ക് സിറ്റിയിൽ രൂപം കൊണ്ടത്. ഹെലെനാ ബ്ളാവാത് സ്കി,ഹെൻട്രി ഓൾകോട്ട്, വില്ല്യം ജഡ്ജ് എന്നിവരാണ് രൂപീകരണത്തിനു നേതൃത്വം വഹിച്ചത്. സ്ഥാപിതമായി കുറച്ചു വർഷങ്ങൾക്കു ശേഷം ഭാരതത്തിൽ ചെന്നൈയ്ക്കടുത്ത അഡയാറിൽ തിയോസഫിക്കൽ സൊസൈറ്റിയുടെ പ്രധാന കേന്ദ്രം തുറക്കപ്പെട്ടു. പൗരസ്ത്യ മതങ്ങളെക്കുറിച്ചും ആത്മീയസ്ഥാപനങ്ങളെക്കുറിച്ചുള്ള പഠനവും സൊസൈറ്റിയുടെ പ്രധാന ലക്ഷ്യങ്ങളായിരുന്നു.


</doc>
<doc id="241093" url="https://ml.wikipedia.org/wiki?curid=241093" title="തോട്ടക്കാട്ട് മാധവിയമ്മ">
തോട്ടക്കാട്ട് മാധവിയമ്മ

കൊച്ചി നിയമസഭയിലെ ആദ്യ വനിതാ പ്രതിനിധിയായിരുന്നു തോട്ടക്കാട്ട് മാധവിയമ്മ. കവി, എഴുത്തുകാരി എന്ന നിലയിലും ഇവർ ശ്രദ്ധേയയാണ്. കേരളത്തിലെ സാമൂഹിക സാമുദായിക നവോത്ഥാനത്തിൽ പ്രധാന പങ്കുവഹിച്ച മന്നത്ത് പത്മനാഭന്റെ രണ്ടാമത്തെ ഭാര്യയായിരുന്നു. ഹേമപഞ്ചരം, തത്ത്വചിന്ത എന്നിവയാണ് പ്രധാനകൃതികൾ.


</doc>
<doc id="241112" url="https://ml.wikipedia.org/wiki?curid=241112" title="ബൗൾഡ്">
ബൗൾഡ്

ക്രിക്കറ്റ് കളിയിൽ ബാറ്റ്സ്മാൻ പുറത്താകുന്ന ഒരു രീതിയാണ് ബൗൾഡ്. ഒരു ബൗളർ എറിഞ്ഞ പന്ത് ബാറ്റ്സ്മാന് അടിച്ചകറ്റാനോ, പ്രതിരോധിക്കാനോ കഴിയാതെ പിന്നിലെ വിക്കറ്റ് തകർത്താൽ ആ ബാറ്റ്സ്മാൻ ബൗൾഡ് ആയി പുറത്താകുന്നു. ബാറ്റ്സ്മാന്റെ ബാറ്റിലോ ശരീരഭാഗങ്ങളിലോ കൊണ്ടശേഷം വിക്കറ്റ് തകർത്താലും ആ ബാറ്റ്സ്മാൻ ബൗൾഡ് ആയതായി പ്രഖ്യാപിക്കപ്പെടുന്നു. എന്നാൽ ഒരു പന്ത് നോ ബോളോ, ഡെഡ്ബോളോ ആണെങ്കിൽ ആ പന്തിൽ ബാറ്റ്സ്മാൻ ബൗൾഡ് ആയാലും അത് പരിഗണിക്കില്ല. ക്രിക്കറ്റ് നിയമങ്ങളിലെ 30-ആം നിയമമാണ് ബൗൾഡിനെ സംബന്ധിച്ചുള്ളത്. ക്യാച്ചിനുശേഷം ഏറ്റവും പ്രചാരമുള്ള രണ്ടാമത്തെ പുറത്താകൽ രീതിയാണ് ബൗൾഡ്. സധാരണഗതിയിൽ ബൗൾഡിനായി ബൗളർമാർ അപ്പീൽ നടത്തേണ്ടിവരില്ല. ബാറ്റ്സ്മാൻ ബൗൾഡ് ആയത് എല്ലാവർക്കും വ്യക്തമാണ് എന്നതിനാലാണ് ഇത്. ബൗൾഡ് മൂലമുള്ള വിക്കറ്റ് ബൗളറിനെ നേട്ടമായാണ് കണക്കാക്കുന്നത്.


</doc>
<doc id="241122" url="https://ml.wikipedia.org/wiki?curid=241122" title="അനാർക്കലി (വിവക്ഷകൾ)">
അനാർക്കലി (വിവക്ഷകൾ)



</doc>
<doc id="241127" url="https://ml.wikipedia.org/wiki?curid=241127" title="കൊമെലിന ആൻഡമാനിക്ക">
കൊമെലിന ആൻഡമാനിക്ക

ആൻഡമാൻ ദ്വീപസമൂഹത്തിൽനിന്നും പുതുതായി കണ്ടെത്തിയ ഒരിനം സസ്യമാണ് കൊമെലിന ആൻഡമാനിക്ക . കൊമെലിന ജനുസ്സിൽ ഉൾപ്പെടുന്ന സസ്യത്തെ തെക്കൻ ആൻഡമാനിലെ ചിടിയതപ്പു പക്ഷിസങ്കേതത്തിൽ നിന്നുമാണ് കണ്ടെത്തിയത്. കാലിക്കട്ട് യൂണിവേഴ്‌സിറ്റിയിലെ ബോട്ടണി വിഭാഗത്തിലെ സംഘമാണ് സസ്യത്തെ കണ്ടെത്തിയത്. 

നിലംപറ്റി വളരുന്ന ചെടിയിൽ നീലനിറത്തിലുള്ള പൂക്കളാണ് ഉണ്ടാവുന്നത്. ചെടിയിലെ നിരവധിയായ ശാഖകൾ നിലംപറ്റി വളരാൻ സഹായിക്കുന്നു. ബഹുവർഷി സ്വഭാവമുള്ള ചെടിയിൽ അണ്ഡാകൃതിയുള്ള ചെറിയ ഇലകളും ഉരുണ്ട വിത്തുമാണുള്ളത്. കടൽ തീരത്തോട് ചേർന്ന പ്രദേശങ്ങളിലാണ് ഇവ കൂടുതലായും വളരുന്നത്.


</doc>
<doc id="241132" url="https://ml.wikipedia.org/wiki?curid=241132" title="മുഅതസില">
മുഅതസില

പ്രവാചകൻ മുഹമ്മദ്‌ നബിയുടെ കാലശേഷം മുസ്ലിം സമൂഹത്തിൽ ഉത്ഭവിച്ച ഒരു നൂതന പ്രസ്ഥാനമാന് അൽ മുഅതസില (Arabic: المعتزلة‎). വാസ്വിലുബ്നു അത്വ (ഹിജ്റ:80-131) ആണ് ഇതിന്റെ സ്ഥാപകൻ. വിഘടിതർ എന്നാണ്‌ ഇതിന്റെ അർഥം. മഹാ പണ്ഡിതനായ ഹസൻ അൽ ബസ്വരിയുടെ സദസ്സിൽ നിന്നും തെറ്റി പിരിഞ്ഞു പോയ വ്യക്തിയാണ് വാസിൽ. ഈ സമയം ഹസൻ ബസ്വരി ഇങ്ങനെ പറഞ്ഞു ,"ഖ്ദിഅതസല അന്നാ" (അവൻ നമ്മിൽ നിന്നും വിഘടിച്ചു പോയി ) ഇതാണ് ഈ വിഭാഗത്തിന് ഈ പേർ വരാൻ കാരണം. ഉമവീ ഖിലാഫത്തിൽ ഉടലടുക്കുകയും അബ്ബാസീ ഖിലാഫത്തിൽ വ്യാപിക്കുകയും ചെയ്തു. അബ്ബാസീ വാഴ്ചയിൽ കാര്യമായ സ്വധീനം ഇവർക്കുണ്ടായതിനാൽ മുഅതസലീ ആശയങ്ങൾക്ക് ഏറെ സ്വാധീനവും പ്രചാരവും ലഭിച്ചു. 

ഖുറാനും നബിചര്യയും അടിസ്ഥാനപ്പെടുത്തി കാര്യങ്ങളെ വിലയിരുത്തുന്ന കീഴ്വഴക്കത്തിൽ നിന്നും ഭിന്നമായി യുക്തിചിന്തയിലൂടെയും തത്ത്വശാസ്ത്ര അടിസ്ഥാനത്തിലുമായിരുന്നു ഇക്കൂട്ടരുടെ വ്യാഖ്യാനങ്ങൾ. ബുദ്ധിയിൽ ഉൾകൊള്ളുന്നതും തർക്ക ശാസ്ത്രത്തിലൂടെ നേടിയെടുത്തതുമായ സിദ്ധാന്തങ്ങളായിരുന്നു ഇവരുടേത്. 

പ്രധാനമായും അഞ്ചു അടിസ്ഥാന തത്ത്വങ്ങളാണ് ഉള്ളത് 

മനുഷ്യ കഴിവുകൾ അപ്പപ്പോൾ നൽകുന്നതാണെന്നു ഇവർ വാദിച്ചു.
ഇസ്ലാമിലെ കദ്റിലുള്ള വിശ്വാസത്തെ ഇവർ എതിർത്തു .
അല്ലാഹുവിന്റെ പല ഗുണങ്ങളേയും നിഷേധിക്കുകയോ വ്യാഖ്യാനിച്ചു നിഷേധിക്കുകയോ ഇവർ ചെയ്തു 
ഖബർ ശിക്ഷ, മീസാൻ (പരലോകത്ത് നന്മയും തിന്മയും തൂക്കുന്നത്) എന്നിവയും തള്ളിക്കളഞ്ഞു 
ഖുർആൻ അല്ലാഹുവിന്റെ സൃഷ്ടിയാണെന്നും അനാദിയായി നിലനിന്നതല്ലെന്നുമുള്ള വാദം കൊണ്ടുവന്നു.

ചുരുക്കത്തിൽ ഇവർ പ്രവാചകൻ പഠിപ്പിച്ച പാഠങ്ങളിൽ നിന്നും അകന്നു പോയി.
പിൽകാലത്ത് വന്ന പല നൂതന ആശയക്കാരും ഇവരുടെ ചിന്തകളും ഇവരിൽ നിന്നും കടമെടുത്തവരണ് .


</doc>
<doc id="241133" url="https://ml.wikipedia.org/wiki?curid=241133" title="മിന്നൽ പടയാളി">
മിന്നൽ പടയാളി

തിരുപ്പതി ചെട്ടിയർ എവർഷൈൻ പ്രൊഡക്ഷനുവേണ്ടി മദ്രാസ് ഫിലിംസെന്റർ സ്റ്റുഡിയോയിൽ നിർമിച്ച മലയാളചലച്ചിത്രമാണ് മിന്നൽ പടയാളി. മുതുകുളം രാഘവൻ പിള്ള തിരക്കഥയും സംഭാഷണവും എഴുതി. വാണക്കുറ്റി, പി. ഭാസ്കരൻ, അഭയദേവ് എന്നിവർ ചേർന്ന് എഴുതിയ ഏഴു ഗാനങ്ങൾക്ക് പി.എസ്. ദിവാകർ സംഗീതം നൽകി. ചിത്രസംയോജനവും സംവിധാനവും ജി.വിശ്വനാഥൻ നിർവഹിച്ചു. സീതാഫിലിംസ് വിതരണം നടത്തിയ ഈ ചിത്രം 1959 ഏപ്രിൽ 25-ന് പ്രദർശനം തുടങ്ങി.



</doc>
<doc id="241135" url="https://ml.wikipedia.org/wiki?curid=241135" title="എഡ്വാർദൊ ഗലിയാനൊ">
എഡ്വാർദൊ ഗലിയാനൊ

പ്രശസ്തനായ ഉറുഗ്വൻ എഴുത്തുകാരനും പത്രപ്രവർത്തകനുമാണ് എഡ്വാർദൊ ഗലിയാനൊ (ജനനം : 3 സെപ്റ്റംബർ 1940 - 13 ഏപ്രിൽ 2015). ഇരുപത്തിയെട്ടോളം ഭാഷകളിൽ കൃതികൾ വിവർത്തനം ചെയ്യപ്പെട്ടിട്ടുണ്ട്. ലാറ്റിനമേരിക്കയിലെ സാമ്രാജ്യത്വവിരുദ്ധമുന്നേറ്റങ്ങൾക്ക് ചുക്കാൻപിടിച്ച ഇടതുപക്ഷ ബുദ്ധിജീവികളിൽ പ്രമുഖനായിരുന്നു. 
ഉറുഗ്വയിൽ ജനിച്ച ഗലിയാനൊക്ക് 1973 ൽ രാജ്യത്ത് നടന്ന പട്ടാള അട്ടിമറിയോടെ നാടു വിടേണ്ടി വന്നു. സൈന്യത്തിന്റെ നോട്ട പുള്ളിയായ ഗലിയാനൊ അർജന്റീനയിലും സ്പെയിനിലുമായി ദീർഘകാലം ഒളിവിൽ കഴിഞ്ഞു. പട്ടാള ഏകാധിപത്യം 1985 ൽ തകർന്നതോടെ നാട്ടിൽ തിരിച്ചെത്തി. പത്രപ്രവർത്തനത്തിലും ടെലിവിഷനിലും രാഷ്ട്രീയത്തിലും സജീവമാണ്.

1971ൽ പ്രസിദ്ധീകരിച്ച ഓപ്പൺ വെയിൻസ് ഓഫ് ലാറ്റിനമേരിക്ക എന്ന കൃതി ഗലിയാനൊയെ രാജ്യാന്തരതലത്തിൽ ശ്രദ്ധേയനാക്കി. സ്പാനിഷ് അധിനിവേശകാലംമുതൽ വർത്തമാനകാലത്തെ അമേരിക്കൻ ഇടപെടൽവരെയുള്ള അഞ്ചുനൂറ്റാണ്ടുകാലത്തെ ഭൂഖണ്ഡചൂഷണത്തിന്റെ ചരിത്രംപറയുന്ന ഈ പുസ്തകം പുറത്തിറങ്ങിയതിനെത്തുടർന്ന് ഗലീനോ അറസ്റ്റിലായി.

ചിലി, അർജന്റീന, ഉറൂഗ്വയ് എന്നിവിടങ്ങളിലെ പട്ടാള ഭരണാധികാരികൾ ഗ്രന്ഥം നിരോധിച്ചു. 1973ൽ ഉറൂഗ്വേയിലെ പട്ടാളഅട്ടിമറിയെത്തുടർന്ന് ഗലീനോയെ നാടുകടത്തി. 2009ലെ അമേരിക്കൻ ഉച്ചകോടിയിൽ യുഎസ് പ്രസിഡന്റ് ബറാക് ഒബാമയ്ക്ക് പുസ്തകം സമ്മാനിച്ചുകൊണ്ട് അത് വായിക്കാൻ വെനസ്വേലൻ പ്രസിഡന്റ് ഹ്യൂഗോ ഷാവേസ് ആവശ്യപ്പെട്ടതോടെ ഗ്രന്ഥം ബെസ്റ്റ് സെല്ലർ പട്ടികയിൽ ഇടംപിടിച്ചു.

ഉറൂഗ്വയിലെ മോണ്ടി വീഡിയോയിലെ സ്വകാര്യ ആശുപത്രിയിൽ 2015 ൽ അന്തരിച്ചു.



</doc>
<doc id="241150" url="https://ml.wikipedia.org/wiki?curid=241150" title="ത്രായമാണം">
ത്രായമാണം

കാശ്മീരിലും ഹിമാലയത്തിലും 1500 മുതൽ 3300 വരെ മീറ്റർ ഉന്നതികളിൽ വളരുന്ന ഒരു ഔഷധസസ്യമാണ് തുമ്മി എന്നും അറിയപ്പെടുന്ന, ത്രായമാണം എന്നു് മലയാള വൈദ്യഗ്രന്ഥങ്ങളിൽ പരാമർശിച്ചുകാണുന്ന, ഹിമാലയൻ ജെൻഷ്യ അഥവാ ഇന്ത്യൻ ജെൻഷ്യ. . കിഴങ്ങാണ് ഔഷധമായി ഉപയോഗിക്കുന്നത്. അതീവഗുരുതരമായ വംശനാശഭീഷണി നേരിടുന്ന ഒരു ചെടിയാണിത്. പലതരം നാട്ടുവൈദ്യങ്ങളിലും ഈ ചെടി ഉപയോഗിക്കുന്നുണ്ട്. 

അതിവേഗം വംശനാശം വന്നുകൊണ്ടിരിക്കുന്ന സസ്യങ്ങളിൽ പെട്ടതാണു് ഇതു്. ഹിന്ദിയിൽ കഡു, കന്നടയിൽ കരടിഹന്നി,തമിഴിൽ കമ്പൻതിരൈ, തെലുങ്കിൽ ബുറോണി, സംസ്കൃതത്തിൽ ത്രായമാണം അഥവാ ത്രായന്തി എന്നീ പേരുകളിൽ അറിയപ്പെടുന്നു . പല മലയാളം വൈദ്യഗ്രന്ഥങ്ങളിലും ത്രായമാണം എന്നതു് ബ്രഹ്മിയാണെന്നു് കാണപ്പെടുന്നുണ്ടെങ്കിലും ഔഷധഗുണങ്ങളിലെ വ്യത്യസ്തത നിരീക്ഷിക്കുമ്പോൾ യഥാർത്ഥ ത്രായമാണം ബ്രഹ്മിയല്ല എന്നുറപ്പിക്കാം.
ഔഷധ ആവശ്യങ്ങൾക്കുവേണ്ടി ഈ ചെടിയുടെ കിഴങ്ങുകളാണു് മുഖ്യമായും ഉപയോഗിക്കുന്നതു്.


</doc>
<doc id="241155" url="https://ml.wikipedia.org/wiki?curid=241155" title="നൂൽപ്പരുത്തി">
നൂൽപ്പരുത്തി

ഇന്ത്യ മുഴുവൻ കൃഷി ചെയ്യുന്ന ഒരിനം പരുത്തിയാണ് കുരുപ്പരുത്തി, പഞ്ഞിപ്പരുത്തി എന്നെല്ലാമറിയപ്പെടുന്ന നൂൽപ്പരുത്തി. . 2.5 മീറ്റർ വരെ ഉയരം വയ്ക്കുന്ന ഈ സസ്യം പലവിധ ഔഷധഗുണങ്ങളുള്ള ഒരു ചെടിയാണ്. ആഫ്രിക്കൻ വംശജനാണ്. ഹോമിയോപ്പതിയിലും ഇത് മരുന്നുണ്ടാക്കാൻ ഉപയോഗിക്കുന്നുണ്ട്. 



</doc>
<doc id="241160" url="https://ml.wikipedia.org/wiki?curid=241160" title="റൺ ഔട്ട്">
റൺ ഔട്ട്

ക്രിക്കറ്റ് കളിയിൽ ഒരു ബാറ്റ്സ്മാൻ പുറത്താകുന്ന ഒരു രീതിയാണ് റൺ ഔട്ട്. ക്രിക്കറ്റ് നിയമങ്ങളിലെ 38-ആം നിയമമാണ് റൺ ഔട്ടിനെ സംബന്ധിക്കുന്നത്. കളിക്കിടെ ക്രീസിൽനിന്ന് ഏതെങ്കിലും കാരണങ്ങൾ മൂലം പുറത്തിറങ്ങുന്ന ബാറ്റ്സ്മാനെ ഔട്ടാക്കാനായി ബൗളറോ, ഏതെങ്കിലും ഫീൽഡർമാരോ പ്രസ്തുത വശത്തെ വിക്കറ്റ് പന്തുപയോഗിച്ച് തകർക്കുന്നു. ഇങ്ങനെ സംഭവിക്കുന്ന ഔട്ടുകൾക്കാണ് റൺ ഔട്ട് എന്ന് പറയുന്നത്. ബാറ്റ്സ്മാൻ റണ്ണിനായി ശ്രമിക്കുമ്പോഴോ അല്ലാത്തപ്പോഴോ റൺ ഔട്ട് സംഭവിക്കാം. പന്ത് നോ ബോളോ, വൈഡോ ആണെങ്കിൽ പോലും റൺ ഔട്ട് സാധ്യമാണ്.


ബൗളർ തന്റെ റൺ അപ്പ് പൂർത്തിയാക്കുന്നതിന് തൊട്ടുമുൻപ്, സ്ട്രൈക് ബാറ്റ്സ്മാൻ ബോൾ നേരിടാൻ തയ്യാറായിനിൽക്കുമ്പോൾ. നോൺ സ്ട്രൈക്കറായ ബാറ്റ്സ്മാൻ പലപ്പോഴും ഒരു റണ്ണിന് തയ്യാറായി ക്രീസിന് പുറത്തേക്ക് അറിയാതെ ഇറങ്ങാറുണ്ട്, ഈ അവസരം മുതലെടുത്ത് ചില ബൗളർമാർ പന്ത് എറിയാതെ നോൺ സ്ട്രൈക്കർ എൻഡിലെ വിക്കറ്റ് തകർത്ത് നോൺ സ്ട്രൈക്കറെ റൺ ഔട്ട് ആക്കുന്നു. ഇതിനാണ് മങ്കാദിങ്ങ് എന്ന് പറയുന്നത്. ഈ പ്രവണത ക്രിക്കറ്റിന്റെ മാന്യതയ്ക്ക് നിരക്കാത്ത ഒന്നായാണ് കണക്കാക്കുന്നത്. ഇന്ത്യൻ ബൗളറായിരുന്ന വിനു മങ്കാദ് 1947ൽ ഓസ്ട്രേലിയൻ ബാറ്റ്സ്മാനായ ബിൽ ബ്രൗണിനെ ഈ രീതിയിൽ പുറത്താക്കിയിരുന്നു. അങ്ങനെയാണ് ഈ പ്രവൃത്തി മങ്കാദിങ്ങ് എന്ന് അറിയപ്പെടാൻ തുടങ്ങിയത്.



</doc>
<doc id="241162" url="https://ml.wikipedia.org/wiki?curid=241162" title="ലുഡോ">
ലുഡോ

ലുഡോ /ˈluːdəʊ, ˈljuː-/ ("ഞാൻ കളിക്കുന്നു" എന്നർത്ഥമുള്ള "ലുഡോ" എന്ന ലാറ്റിൻ പദം ) രണ്ടോ നാലോ പേർക്ക് ഇരുന്ന് കളിക്കാവുന്ന ഒരു ബോർഡ് ഗെയിം ആണ്. ഇതിൽ കളിക്കാർ നാലുപേരും കട്ടയുരുട്ടി കിട്ടുന്ന സംഖ്യയനുസരിച്ച് തങ്ങളോരോരുത്തരുടേയും കരുക്കളെ ബോർഡിൽ കളി തുടങ്ങുന്ന ഇടം മുതൽ തീരുന്ന ഇടം വരെ മത്സരിച്ചു നീക്കുന്നു. ഇത് ഇന്ത്യയിലെ പച്ചീസി എന്ന കളിക്കു സമാനവും അതിനേക്കാൾ ലളിതവുമാണ്. ഇതിന്റെ പല വകഭേദങ്ങൾ ലോകത്തിന്റെ പല ഭാഗങ്ങളിലും പല പേരുകളിലായി പ്രചാരത്തിലുണ്ട്.

പച്ചീസി 6ആം നൂറ്റാണ്ടോടെ ഇന്ത്യയിൽ ആവിർഭവിച്ചതാണ്. അജന്ത ഗുഹകളിൽ ചിത്രീകരിച്ചതായി കാണുന്ന ബോർഡുകളാണ് ഈ കളിയുടെ ഇന്ത്യയിലെ ഏറ്റവും പഴക്കമേറിയ തെളിവ്.

ഈ കളി മുഗൾ ചക്രവർത്തിമാരും കളിച്ചിരുന്നത്രേ; അൿബർ തന്നെ ഉദാഹരണം.

പത്തൊൻപതാം നൂറ്റാണ്ടിന്റെ അവസാനത്തോടെ ഈ കളിയുടെ വകഭേദങ്ങൾ ഇംഗ്ലണ്ടിലുമെത്തിത്തുടങ്ങി. അവയിൽ 1896 നോടടുപ്പിച്ച് പ്രത്യക്ഷപ്പെട്ട ഒന്ന് ലുഡോ എന്ന പേരിൽ പകർപ്പവകാശം നേടുകയും ചെയ്തു.

വടക്കേ അമേരിക്കയിൽ "പർച്ചീസി" എന്ന വിപണനനാമത്തിലാണ് ഇത് പുറത്തിറങ്ങുന്നത്. അതിനു സമാനമായി ചില കളികൾ "സോറി!", "അഗ്രവേഷൻ", "ട്രബിൾ" എന്നീ വിപണനനാമങ്ങളിലും വില്പക്കനയ്കെത്തുന്നുണ്ട്.

ജർമ്മനിയിൽ "ചൊറിഞ്ഞു കേറേണ്ടെടോ" (കോപം വരണ്ട) എന്ന അർത്ഥത്തിൽ "Mensch ärgere dich nicht" എന്ന പേരിലും അറിയപ്പെടുന്നു. ഡച്ച്, സെർബോ-ക്രൊയേഷ്യൻ, ബൾഗേറിയൻ, ചെക്ക്, സ്ലൊവാക്, പോളിഷ് നാടുകളിലെല്ലാം സമാനമായ പേരുകളാണുള്ളത്. "Chińczyk" ("The Chine(s)e") എന്നും വ്യാപകമായി വിളിക്കപ്പെടുന്നു.

സ്വീഡനിൽ "ഫിയറ്റ്" എന്ന ലാറ്റിൻ പദത്തിൽ നിന്നുത്ഭവിച്ച "ഫിയ" എന്ന പേരിലാണ് അറിയപ്പെടുന്നത്. എന്നാൽ ഡെൻമാർക്കിലും നോർവേയിലും ഇത് ലുഡോ എന്നു തന്നെയാണ്.

ബോർഡിന്റെ വിവിധ ഭാഗങ്ങൾ മഞ്ഞ, പച്ച, ചുവപ്പ്, നീല എന്നീ നിറങ്ങളിൽ തയ്യാറാക്കിയവ ആയിരിക്കും. ഓരോ കളിക്കാരനും ഓരോ നിറവും അതത് നിറങ്ങളിലുള്ള നാല് വീതം ചില്ലുകളും (എല്ലു കഷണങ്ങൾ കൊണ്ടുണ്ടാക്കിയവയാണ് ശരിക്കുള്ളവയെങ്കിലും ഇപ്പോൾ ഏറെയും കടലാസോ പ്ലാസ്റ്റിക്കോ ആണ്) അനുവദിക്കുന്നു. കളിക്കാനുള്ള ഭാഗം കുരിശാകൃതിയിൽ അടയാളപ്പെടുത്തിയ സമചതുരപ്പലകയാണ് ഉപയോഗിക്കുന്നത്. കുരിശിന്റെ ഓരോ കാലും മൂന്ന് നിരകളുള്ളവയായിരിക്കും - ഓരോ നിരയ്ക്കും ആറു വീതം ചതുരങ്ങളും. നടുവിലെ നിരയുടെ അഞ്ചു കള്ളികൾ നിറമുള്ളവയായിരിക്കും. ഇതാണ് അതത് നിറമെടുത്ത കളിക്കാരന്റെ "വീട്". വീട്ടുനിരയിൽപെടാത്ത ആറാം കള്ളിയാണ് കളിക്കാരന്റെ "തുടക്ക കള്ളി". ബോർഡിന്റെ ഒത്ത മധ്യത്തിലുള്ള വലിയ കളമാണ് "ഒടുക്ക കള്ളി". സാധാരണയായി ഓരോ നിറത്തിന്റേയും വീട്ടുനിരയുടെ മേലേയായി വരുന്ന നാലു ത്രികോണങ്ങൾ ചേർന്നതായിരിക്കും ഇത്.

രണ്ടോ മൂന്നോ നാലോ പേർക്ക് കളിക്കാം. തുടക്കത്തിൽ ഓരോ നിറത്തിന്റേയും ചില്ലുകൾ പലകയുടെ ഓരോ അരികുകളിൽ "മുറ്റ"മെന്ന് വിളീക്കപ്പെടുന്ന ഭാഗത്ത് ആയിരിക്കും. അവസരം കിട്ടുന്നതിനനുസരിച്ച് കളിക്കാർ തങ്ങളുടെ ഓരോ ചില്ലു വീതം തുടക്കക്കള്ളിയിലെത്തിച്ച് പലകയിലെ കളി നടക്കുന്ന പാതയിലൂടെ പ്രദക്ഷിണദിശയിൽ ബോർഡിലുടെ ചുറ്റുന്നു. (ഈ പാത ഒരു കളിക്കാരന്റേയും വീട്ടുനിരയിൽ പെടുന്നതല്ല). സ്വന്തം വീട്ടുനിരയുടെ ചുവടെയെത്തുമ്പോ ഓരോ കളിക്കാരനും ചില്ലിനെ ആ നിരയിലൂടെ മേലോട്ട് നീക്കി ഒടുക്കക്കള്ളിയിലെത്തുന്നതു വരെ തുടരുന്നു. അക്കങ്ങൾ അടയാളപ്പെടുത്തിയ പകിട ഉരുട്ടലാണ് കളിയുടെ ഗതിവേഗം നിർണയിക്കുന്നത്. ഒടുക്കക്കള്ളിയിൽ കയറാൻ വേണ്ടുന്ന സംഖ്യ തന്നെ കൃത്യമായി വീഴുന്ന വരെ കാത്തിരിക്കേണ്ടി വരും. ഏറ്റവും ആദ്യം തന്റെ കയ്യിലുള്ള നാലു ചില്ലും ഒടുക്കക്കള്ളിയിലെത്തിക്കുന്ന ആളാണ് വിജയി. മറ്റുള്ളവർക്ക് രണ്ടും മൂന്നും നാലും സ്ഥാനത്തിനായി മത്സരം തുടരാം. 

ഓരോ കളിക്കാരനും പകിടയുരുട്ടി നോക്കുമ്പോൾ ഏറ്റവും ഉയർന്ന സംഖ്യ നേടുന്ന ആളാണ് കളി തുടങ്ങുന്നത്. പ്രദക്ഷിണദിശയിൽ ഊഴമിട്ട് ഓരോരുത്തരും പകിടയുരുട്ടുന്നു.

മുറ്റത്തു നിന്നും ഒരു ചില്ലിനെ തുടക്കക്കള്ളിയിലിറക്കണമെങ്കിൽ "6" കിട്ടണം. ഒരു ചില്ലിനെയെങ്കിലും ഇറക്കുന്നതു വരെ "6" ഒഴിച്ചുള്ള സംഖ്യകൾ കിട്ടുമ്പോൾ പകിടയെറിയാനുള്ള അവസരം അടുത്തയാൾക്ക് കൈമാറണം. ഒന്നോ ഏറെയോ ചില്ലുകൾ കളത്തിലിറങ്ങിക്കഴിഞ്ഞാൽ ഏതെങ്കിലുമൊരു ചില്ല് പകിടയെറിഞ്ഞ് കിട്ടുന്ന സംഖ്യയ്ക്കനുസരിച്ചുള്ള അത്രയും കള്ളികൾ മുന്നോട്ട് നീക്കാം. "6" കിട്ടിയാൽ കളത്തിലിറങ്ങിയ ചില്ലിനെ മുന്നോട്ടു നീക്കാനോ ഇറങ്ങാത്തതിനെ തുടക്കക്കള്ളിയിലിറക്കാനോ ഉപയോഗിക്കാം. കൂടാതെ അപ്പോൾത്തന്നെ ഒരു തവണ കൂടി പകിടയുരുട്ടുകയുമാവാം. അതിലും ആറാണെങ്കിൽ ഒരിക്കൽ കൂടി ഉരുട്ടാം. എന്നാൽ മൂന്നാം തവണയും "6" വീണാൽ അതുപയോഗിക്കാതെ അവസരം കൈമാറണം. പകിടയെറിഞ്ഞു കിട്ടിയ സംഖ്യ അനുസരിച്ചു തന്നെ വേണം ചില്ലുകൾ നീക്കാൻ. അതുപയോഗിച്ച് നീക്കം സാധ്യമല്ലെങ്കിൽ പകിട അടുത്തയാൾക്ക് കൈമാറണം. 

സ്വന്തം ചില്ലിരിക്കുന്ന കളത്തിലേക്ക് ഒരു ചില്ലു കൂടി നീക്കാനാവില്ല. എന്നാൽ എതിരാളിയുടെ ചില്ലിരിക്കുന്ന കളത്തിൽ സ്വന്തം ചില്ലെത്തിച്ചാൽ എതിരാളിയുടെ ചില്ലിനെ മൂറ്റത്തേക്ക് മടക്കി അയയ്ക്കാം. എതിരാളിക്ക് വീണ്ടും ഒരു "6" കിട്ടിയാലേ അതിനെ തിരികെ കളത്തിലിറക്കാൻ കഴിയൂ. (പച്ചീസിയിൽ നിന്നും വ്യത്യസ്തമായി ഇവിടെ ഇത്തരം "വെട്ട്" തടയുന്ന സുരക്ഷിത താവളങ്ങളൊന്നുമില്ല. എന്നാൽ ഒരാളുടെ വീട്ടുനിരയിൽ എതിരാളികൾക്ക് കടക്കാൻ കഴിയാത്തതു കൊണ്ട് അവിടം സുരക്ഷിതമാണെന്നു പറയാം. ഇന്ത്യയിൽ പ്രചാരത്തിലുണ്ടായിരുന്ന കളിയിൽ നാലു ഭാഗങ്ങളിൽ ഓരോന്നിലും നക്ഷത്ര ചിഹ്നമുള്ള ഓരോ സുരക്ഷിത താവളമുണ്ട്. ഏറ്റവും വലത്തേ നിരയിൽ മുകളിൽ നിന്ന് നാലാമത്തേതാണ് ഇത്.)

 


</doc>
<doc id="241175" url="https://ml.wikipedia.org/wiki?curid=241175" title="ക്ലാരിബെൽ അലിഗ്രിയ">
ക്ലാരിബെൽ അലിഗ്രിയ

പ്രമുഖ നിക്കരാഗ്വൻ കവിയും നോവലിസ്റ്റും പത്രപ്രവർത്തകയുമാണ് ക്ലാരിബെൽ അലിഗ്രിയഎന്ന തൂലികാ നാമത്തിൽ എഴുതുന്ന ക്ലാരാ ഇസബെൽ അലിഗ്രിയ വിദെസ് (ജനനം :12 മേയ് 1924).
2006 ലെ സാഹിത്യത്തിനു നൽകുന്ന ന്യൂസ്റ്റാഡ് പുരസ്കാരം ലഭിച്ചിട്ടുണ്ട്. നിക്കരാഗ്വൻ മോചന സമരത്തിന്റെ ശക്തമായ പ്രതിധ്വനിയാണ് അലിഗ്രിയയുടെ കവിതകൾ. 
നിക്കരാഗ്വെയിൽ ജനിച്ച അലിഗ്രിയ വളർന്നത് പടിഞ്ഞാറൻ എൽസാൽവഡോറിലായിരുന്നു. 1943 ൽ അമേരിക്കിലേക്ക് പോയി. ജോർജ് വാഷിംഗ്ടൺ സർവകലാശാലയിൽ നിന്ന് തത്ത്വശാസ്ത്രത്തിൽ ബിരുദം നേടി.രാഷ്ട്രീയത്തിൽ സജീവമായിരുന്നു. സാൻഡനിസ്റ്റ ദേശീയ വിമോചന മുന്നണിയിൽ സജീവമായിരുന്നു. അക്രമരാഹിത്യത്തിലൂന്നിയ പ്രതിരോധ പ്രവർത്തനങ്ങളിലൂടെ 1979 ൽ നിക്കരാഗ്വെയിലെ അനസ്റ്റാസിയോ സൊമോസ ഡിബെയ്ലിന്റെ ഏകാധിപത്യ ഗവൺമെന്റിനെ പുറത്താക്കുന്നതിൽ പങ്ക് വഹിച്ചു.
1985 ൽ നിക്കരാഗ്വെയിലേത്ത് മടങ്ങിയ അവർ രാജ്യത്തിന്റെ പുനസൃഷ്ടിയിൽ പ്രധാന പങ്ക് വഹിച്ചു.

നിരവധി കാവ്യ സമാഹാരങ്ങളും നോവലുകളും കുട്ടികളുടെ കൃതികളും പ്രസിദ്ധപ്പെടുത്തി.




</doc>
<doc id="241181" url="https://ml.wikipedia.org/wiki?curid=241181" title="പഞ്ചാബ് ഭരണ ബോർഡ്">
പഞ്ചാബ് ഭരണ ബോർഡ്

1849-ൽ രണ്ടാം ആംഗ്ലോ-സിഖ് യുദ്ധാനന്തരം പഞ്ചാബ്, ഇന്ത്യയിലെ ബ്രിട്ടീഷ് സാമ്രാജ്യത്തോട് കൂട്ടിച്ചേർക്കപ്പെട്ടതിനെത്തുടർന്ന് അവിടത്തെ ഭരണത്തിനായി ബ്രിട്ടീഷ് ഈസ്റ്റ് ഇന്ത്യ കമ്പനി ഏർപ്പെടുത്തിയ സംവിധാനമായിരുന്നു പഞ്ചാബ് ഭരണ ബോർഡ് (). അന്നത്തെ ബ്രിട്ടീഷ് ഗവർണർ ജനറലായിരുന്ന ഡൽഹൗസി പ്രഭു നിയമിച്ച ഈ ബോർഡ് മൂന്നംഗങ്ങളെ ഉൾക്കൊള്ളുന്നതായിരുന്നു. ലാഹോറിലെ അന്നത്തെ ബ്രിട്ടീഷ് റെസിഡന്റായിരുന്ന ഹെൻറി ലോറൻസ് ആയിരുന്നു ഈ ബോർഡിന്റെ അദ്ധ്യക്ഷൻ. ഹെൻറിയുടെ ഇളയ സഹോദരനും ജലന്ധർ ദൊവാബിന്റെ ചീഫ് കമ്മീഷണറുമായിരുന്ന ജോൺ ലോറൻസ്, സി.ജി മാൻസെൽ എന്നിവരായിരുന്നു മറ്റംഗങ്ങൾ. 1850-ൽ മാൻസെലിനു പകരം റോബർട്ട് മോണ്ട്ഗോമറി മൂന്നാം ബോർഡംഗമായി. ലാഹോറിലെ സിവിൽ സെക്രട്ടേറിയേറ്റ് മന്ദിരമായിരുന്നു ബോർഡിന്റെ ആസ്ഥാനം.

പഞ്ചാബിലെ ഭരണത്തിൽ പരിചയസമ്പന്നനായിരുന്ന ഹെൻറി ലോറൻസിന്റെ ഭരണരീതികളോട് ഡൽഹൗസിക്ക് ആഭിമുഖ്യമുണ്ടായിരുന്നില്ല. എന്നാൽ ഹെൻറിയുടെ കീഴുദ്യോഗസ്ഥനായിരുന്ന ജോണിന്റെ ഭരണരീതികളോട് അദ്ദേഹം ഏറെ തൽപരനുമായിരുന്നു. ഹെൻറിയെ മറികടക്കാതെതന്നെ പഞ്ചാബ് ഭരണത്തിൽ ഡൽഹൗസിയുടെ താൽപര്യങ്ങൾ നടപ്പിലാക്കുന്നതിനുള്ള ഒരു സംവിധാനമായിരുന്നു അംഗങ്ങൾക്ക് തുല്യാധികാരമുള്ള ഈ മൂന്നംഗബോർഡ്. ബോർഡിന്റെ എല്ലാ തീരുമാനങ്ങൾക്കും കുറഞ്ഞത് രണ്ടംഗങ്ങളുടെയെങ്കിലും അംഗീകാരം ആവശ്യമായിരുന്നു.

ഹെൻറിയും ജോണും തമ്മിലുള്ള തർക്കങ്ങൾ മൂലം 1953-ൽ ഈ ബോർഡ് പിരിച്ചുവിട്ടു. പകരം ജോൺ ലോറൻസ് പഞ്ചാബിന്റെ ചീഫ് കമ്മീഷണറായി.



</doc>
<doc id="241212" url="https://ml.wikipedia.org/wiki?curid=241212" title="പെരിട്ടോണിയൽ ഡയാലിസിസ്">
പെരിട്ടോണിയൽ ഡയാലിസിസ്

ഹീമോഡയാലിസിസിൽ നിന്ന് വ്യത്യസ്തമായി രക്തം ശരീരത്തിനുള്ളിൽ വെച്ച് തന്നെ ശുദ്ധീകരിപ്പിക്കുന്ന പ്രക്രിയയെ പെരിട്ടോണിയൽ ഡയാലിസിസ് എന്ന് പറയുന്നു. ഉദരത്തിനുള്ളിലെ അവയവങ്ങളെ ആവരണം ചെയ്യുന്ന നേർത്ത സ്തരമാണ് പെരിട്ടോണിയം. രക്തത്തിലെ അമിതജലാംശവും ലവണങ്ങളുമെല്ലാം ആഗിരണം ചെയ്യാനും പുറന്തള്ളാനുമുള്ള ഇവയുടെ കഴിവാണ് പെരിട്ടോണിയൽ ഡയാലിസിസിൽ പ്രയോജനപ്പെടുത്തുന്നത്.
ഉദരത്തിൽ സ്ഥാപിച്ച കത്തീറ്ററിലൂടെ പെരിറ്റോണിയൽ കാവിറ്റിയിലേക്ക് 1-2 ലിറ്റർ ഡയലൈസേറ്റ് എന്ന പ്രത്യേക ദ്രാവകം കടത്തിവിട്ട് 30 മിനുട്ടിന് ശേഷം തിരിച്ചെടുക്കുകയാണ് ചെയ്യുന്നത്. ഈ സമയത്തിനിടെ പെരിറ്റോണിയൽ കാവിറ്റിയെ വലയം ചെയ്യുന്ന ധമനികളിലും സിരകളിലും കൂടി ഒഴുകുന്ന രക്തത്തിലെ മാലിന്യങ്ങളും അമിത ജലാംശവുമൊക്കെ ഡയലൈസേറ്റിലേക്ക് പ്രവേശിച്ചിരിക്കും.


</doc>
<doc id="241213" url="https://ml.wikipedia.org/wiki?curid=241213" title="ഹാൻഡിൽ ദ് ബോൾ">
ഹാൻഡിൽ ദ് ബോൾ

ക്രിക്കറ്റ് കളിയിൽ ബാറ്റ്സ്മാൻ പുറത്താകുന്ന രീതികളിൽ ഒന്നാണ് ഹാൻഡിൽ ദ് ബോൾ. ബാറ്റ് പിടിക്കാത്ത കൈകൾ കൊണ്ട് ഒരു ബാറ്റ്സ്മാൻ മനഃപൂർവം പന്തിനെ സ്പർശിക്കുമ്പോൾ ഈ നിയമപ്രകാരം ഫീൽഡിങ് ടീമിന്റെ അപ്പീലിന്മേൽ അയാളെ ഔട്ടാക്കാൻ സാധിക്കും. എന്നാൽ പരുക്കുകൾ ഒഴിവാക്കാനായി ബാറ്റ്സ്മാൻ പന്തിനെ സ്പർശിച്ചാൽ ഈ നിയമപ്രകാരം അയാൾ ഔട്ടാകില്ല. സാധാരണഗതിയിൽ പന്ത് സ്റ്റമ്പിൽ കൊള്ളും എന്ന് ഭയന്ന് അത് ഒഴിവാക്കാനായാണ് ബാറ്റ്സ്മാന്മാർ പന്തിനെ കൈകൾ ഉപയോഗിച്ച് തടയുന്നത്. ക്രിക്കറ്റ് നിയമങ്ങളിലെ 33-ആം നിയമമാണ് ഹാൻഡിൽ ദ് ബോളിനെ സംബന്ധിക്കുന്നത്. ഈ നിയമപ്രകാരം വളരെ അപൂർവമായി മാത്രമേ ബാറ്റ്സ്മാന്മാർ പുറത്തായിട്ടുള്ളൂ. ക്രിക്കറ്റ് ചരിത്രത്തിൽ ഇതുവരെ ഫസ്റ്റ്-ക്ലാസ്സ് ക്രിക്കറ്റിൽ 57 തവണയും, ലിസ്റ്റ് എ ക്രിക്കറ്റിൽ 4 തവണയും, അന്താരാഷ്ട്ര ക്രിക്കറ്റിൽ 9 തവണയും മാത്രമേ ഈ നിയമപ്രകാരം ബാറ്റ്സ്മാന്മാർ പുറത്തായിട്ടുള്ളൂ. ഈ നിയമപ്രകാരം പുറത്താകുന്ന ബാറ്റ്സ്മാന്റെ വിക്കറ്റ് ബൗളർ നേടിയതായി പരിഗണിക്കില്ല.

ഈ നിയമപ്രകാരം രണ്ട് സന്ദർഭങ്ങളിൽ ബാറ്റ്സ്മാൻ പുറത്താകാം;

രണ്ടാമത്തെ സന്ദർഭത്തിൽ അപൂർവങ്ങളിൽ അപൂർവമായി മാത്രമേ ഈ നിയമം പ്രയോഗിക്കപ്പെട്ടിട്ടുള്ളു. ഫീൽഡിങ് ടീം പന്ത് എടുത്ത് കൊടുക്കുന്ന ബാറ്റ്സ്മാന്റെ പ്രവൃത്തി ഒരു സഹായമായി പലപ്പോഴും കാണുന്നതിനാലാണ് ഇത്.

അന്താരാഷ്ട്ര ക്രിക്കറ്റിൽ ഇതുവരെ 9 ബാറ്റ്സ്മാന്മാർ ഈ നിയമപ്രകാരം പുറത്തായിട്ടുണ്ട്. അതിന്റെ പട്ടികയാണ് താഴെ കൊടുത്തിരിക്കുന്നത്;


</doc>
<doc id="241219" url="https://ml.wikipedia.org/wiki?curid=241219" title="ദഹലോക്ലി">
ദഹലോക്ലി

90 ദശലക്ഷം വർഷങ്ങൾക്കു മുമ്പ് ഇന്ത്യൻ ഉപഭൂഖണ്ഡത്തിന്റെ ഭാഗമായിരുന്ന മഡഗസ്കറിൽ നിന്നും കണ്ടെത്തിയ ദിനോസറാണ് ദഹലോക്ലി. മഡഗസ്കറിന്റെ വടക്കൻ പ്രവിശ്യയിലെ ആൻസ്റ്റിറാനനയിൽ 2007, 2010 വർഷങ്ങളിൽ നടന്ന ഖനനങ്ങളിലാണ് ഈ ദിനോസറിന്റെ ഫോസ്സിൽ കണ്ടുകിട്ടിയത് . ഹോലോ ടൈപ്പ് ആയി ഇവിടെ നിന്നും കിട്ടിയിടുള്ളത് നട്ടെല്ലും വാരിയെല്ലുമാണ് . ടൈപ്പ് സ്പീഷീസ് പേര് "Dahalokely tokana" നല്കിയത് 2013 ൽ ആണ് . 

ഈ ഇനം ദിനോസറുകൾ ജീവിച്ചിരുന്ന കാലഘട്ടത്തിൽ ഇന്ത്യയും മഡഗാസ്കറും ഉൾപ്പെട്ടിരുന്ന പ്രദേശം ഇന്ത്യൻ മഹാ സമുദ്രത്തിലെ ദ്വീപസമൂഹമായിരുന്നു. 88 ദശലക്ഷം വർഷം മുമ്പ് ഇവയുടെ കാലഘട്ടം അവസാനിച്ച ശേഷം ഇന്ത്യയും മഡഗാസ്കറും രണ്ടു രാജ്യങ്ങളായി വേർപെട്ടു. 



</doc>
<doc id="241226" url="https://ml.wikipedia.org/wiki?curid=241226" title="സല്യൂട്ട് 6">
സല്യൂട്ട് 6

സല്യൂട്ട് പദ്ധതിയിലെ എട്ടാമത്തെ ബഹിരാകാശ നിലയമായ സല്യൂട്ട് 6(ഡോസ്-5) (Salyut 6 / DOS-5) 29-9-1977 മുതല് 29-7-1982 വരെ പ്രവർത്തിച്ചു. ആദ്യമായി രണ്ടു വാതിലുകൾ ഘടിപ്പിച്ചിരുന്നു. രണ്ട് സോയൂസ് വാഹനങ്ങൾ - അല്ലെങ്കിൽ ഒരു സോയൂസിനൊപ്പം ഒരു പ്രോഗ്രസ്പേടകവും - ഒരേസമയം ഘടിപ്പിച്ചിക്കാനായിരുന്നു രണ്ടു വാതിലുകൾ. (ബഹിരാകാശത്തേക്ക് സാധനങ്ങൾ കൊണ്ടുപോകുന്ന പേടകങ്ങളാണ് പ്രോഗ്രസ് പേടകങ്ങൾ.) വാഴ്സാപാക്ട് രാജ്യങ്ങളില് നിന്നുമുള്ളവർ സല്യൂട്ട് 6 സന്ദർശിച്ചു. ഏറ്റവും കൂടൂതല് ദിവസം ബഹിരാകാശത്ത് താമസിക്കുന്നതിനുള്ള റിക്കാർഡ് ഈ നിലയത്തിൽ ഭേദിച്ചു (96 ദിവസം).



</doc>
<doc id="241229" url="https://ml.wikipedia.org/wiki?curid=241229" title="മുളയരി">
മുളയരി

പുല്ലിന്റെ വംശത്തിലെ ഏകപുഷ്പിയായ ഏറ്റവും വലിയ ചെടിയായ മുള പുഷ്പിച്ചുകഴിഞ്ഞാൽ ഉണ്ടാകുന്ന വിത്തുകളാണു് മുളയരി. പുഷ്പിച്ചതിനു് ശേഷം മുളകൾ പൂർണ്ണമായും നശിക്കുകയും മുളയരി വീണിടത്തൊക്കെ മുളച്ചു വരികയും ചെയ്യും. അത്യൂഷ്ണകാലത്തും ഒരു നിശ്ചിത പ്രായം ചെന്നെത്തിയാലുമാണു് മുളകൾ പുഷ്പ്പിക്കാറു് .ഓരോ ഇനം മുളയും നിശ്ചിത ഇടവേളകളിലാണ് പുഷ്പിക്കുന്നത്.ഈ കാലയളവ് ഓരോ ഇനത്തിനും വെവ്വേറേയാണ്. മലബാറിലുള്ളവർ മുളം കാടുകൾക്കു് കായൽ എന്നും മുളയരിയ്ക്കു് കായലരി എന്നും പറയാറുണ്ടു്.


</doc>
<doc id="241234" url="https://ml.wikipedia.org/wiki?curid=241234" title="ഹൊറാഷിയോ കാർടിസ്">
ഹൊറാഷിയോ കാർടിസ്

പരാഗ്വെയുടെ പുതിയ പ്രസിഡന്റാണ് ഹൊറാഷിയോ കാർടിസ് (ജനനം :5 ജൂലൈ 1956). കൊളറാഡോ പാർടിയുടെ സ്ഥാനാർഥിയായാണ് അദ്ദേഹം മത്സരിച്ചത്. പുകയിലത്തോട്ടങ്ങൾ, ബാങ്കുകൾ, നിക്ഷേപനിധികൾ, കാർഷികഭൂമികൾ, സോഡാഫാക്ടറി തുടങ്ങി വിവിധ രംഗങ്ങളിൽ കുത്തകാധിപത്യമുണ്ട്. രാജ്യത്തെ സോക്കർ ചാമ്പ്യൻ ക്ലബായ ലിബെർടാഡിന്റെ പ്രസിഡന്റാണ്. 


</doc>
<doc id="241238" url="https://ml.wikipedia.org/wiki?curid=241238" title="സുന്നത്ത്">
സുന്നത്ത്

സുന്നത്ത് അഥവാ സുന്ന (അറബി: سنة) എന്നാൽ പരമ്പരാഗത മാർഗ്ഗം എന്നാണ് അർത്ഥം. ഇസ്ലാമിക സംജ്ഞയിൽ “പ്രവാചകന്റെ മാർഗ്ഗം“ അല്ലെങ്കിൽ “നബിചര്യ“ എന്നിങ്ങനെയും. മുഹമ്മദ് നബിയുടെ 23 വർഷത്തെ പ്രവാചക ജീവിതത്തിനിടയിൽ എടുത്ത പ്രവൃത്തികളാണിവ. നബിയുടെ വാക്കുകൾ, പ്രവൃത്തികൾ, മൗനാനുവാദങ്ങൾ എന്നിവയാണിത്. ഇവ ക്രോഡീകരിച്ചതിനെ ഹദീഥ് എന്നും വിളിക്കുന്നു.

മുഹമ്മദിന്റെ ശീലങ്ങളും സ്വഭാവങ്ങളും ഖുറാന്റെ വ്യാഖ്യാനങ്ങളും അനുസരിച്ച് മുസ്ലീങ്ങൾക്ക് വ്യവസ്ഥ ചെയ്തിട്ടുള്ള ജീവിതചര്യയെയാണ് സുന്ന എന്ന് വിളിക്കുന്നത്. ഈ വാക്ക് ' ( , ബഹുവചനം ' , അറബി ഭാഷ) ( അറബി ഭാഷ) എന്ന മൂലപദത്തിൽ നിന്നാണ് ഉണ്ടായിട്ടുള്ളത്. നേരായ ഒഴുക്ക് എന്നോ നടന്ന് തെളിഞ്ഞ വഴി എന്നോ ആണ് ഇതിന്റെ അർത്ഥം. 

പ്രവാചകനായ മുഹമ്മദ് ശരിയത്തിന്റെ അദ്ധ്യാപകനായും ഏറ്റവും മികച്ച ഉദാഹരണമായും കാണിച്ച വഴിയായാണ് മത പഠനത്തിൽ സുന്നയെ കണക്കാക്കുന്നത്. ഇസ്ലാമിക വിശ്വാസമനുസരിച്ച് ദൈവിക ഹിതം പാലിക്കുവാനും മതപരമായ ചടങ്ങുകൾ നടത്തുവാനും ഈ മാതൃക പിന്തുടരേണ്ടതുണ്ട്. ഇത്തരം ശീലങ്ങൾ വ്യവസ്ഥ ചെയ്യുക എന്നതും ദൈവത്തിന്റെ ദൂതൻ എന്ന നിലയ്ക്ക് പ്രവാചകന്റെ ഒരു ചുമതലയായിരുന്നുവെന്ന് ഖുറാൻ പറയുന്നു.

മുഹമ്മദിന്റെ വചനങ്ങളും ശീലങ്ങളും സ്വഭാവങ്ങളും മൗനസമ്മതങ്ങളുമാണ് സുന്നയിൽ പെടുന്നത്: സുഹൃത്തുക്കളുമായും കുടുംബവുമായും ഭരണകൂടവുമായും എങ്ങനെ ഇടപെടണമെന്ന വിഷയം കൈകാര്യം ചെയ്യുന്നതിനാൽ ഇതിന് വളരെ പ്രാധാന്യമുണ്ട്. സുന്ന രേഖപ്പെടുത്തുന്നത് ഒരു അറേബ്യൻ പാരമ്പര്യമായിരുന്നു. ഇസ്ലാം മതം സ്വീകരിച്ചശേഷം അറബികൾ ഇത് ഇസ്ലാമിലേയ്ക്ക് കൊണ്ടുവരികയായിരുന്നു. ഒരു ചോദ്യത്തിനുത്തരം കാണാൻ ഖുറാൻ പരിശോധിച്ചശേഷം അതിനുത്തരം ലഭിച്ചില്ലെങ്കിൽ സുന്ന കണക്കിലെടുക്കാമെന്നാണ് കണക്കാക്കപ്പെടുന്നത്. ""സുന്നി"" എന്ന പ്രയോഗം "സമൂഹത്തിന്റെ ഭാഗമായി" ഈ വിശ്വാസപ്രമാണങ്ങൾ അനുസരിച്ച് ജീവിക്കുന്നവർ എന്നാണ്.

ക്ഷമ വിശ്വസ്തത, ലജ്ജ, വിനയം, വിട്ടുവീഴ്ച, കരുണ തുടങ്ങിയ നല്ല ഗുണങ്ങളെപ്പറ്റി പ്രവാചകവചനങ്ങളുണ്ട്.


</doc>
<doc id="241246" url="https://ml.wikipedia.org/wiki?curid=241246" title="അബ്ദുൽ ഹമീദ്">
അബ്ദുൽ ഹമീദ്

ബംഗ്ലാദേശിന്റെ ഇരുപതാമത് പ്രസിഡന്റാണ് അബ്ദുൽ ഹമീദ് (ജനനം : 1 ജനുവരി 1944). അവാമി ലീഗ് പാർട്ടി ഐകകണ്ഠ്യേയേനയാണ് ഹമീദിനെ പ്രസിഡൻറ് സ്ഥാനത്തേക്ക് നിർദ്ദേശിച്ചത്. രണ്ടുവട്ടം പാർലമെൻറ് സ്പീക്കർ പദവി അലങ്കരിച്ചിട്ടുള്ള അബ്ദുൽഹമീദ് 1986 മുതൽ നാലുതവണ പാർലമെൻറിലേക്ക് തിരഞ്ഞെടുക്കപ്പെട്ടിട്ടുണ്ട്. 
ബംഗ്ലാദേശിലെ കമാൽപൂർ ഗ്രാമത്തിൽ മുഹമമ്മദ് തായേബുദീന്റെയും തൊമീസാ ഖാതൂനിന്റെയും മകനായി ജനിച്ചു. നിയമ ബിരുദധാരിയാണ്. അഭിഭാഷകനായി നിരവധി വർഷങ്ങൾ പ്രാക്ടീസ് ചെയ്തു. വിദ്യാർത്ഥിയായിരിക്കുമ്പോൾ തന്നെ രാഷ്ട്രീയ പ്രവർത്തകനായി.1996 ൽ ഡെപ്യൂട്ടി സ്പീക്കറായും 2001 ൽ പ്രതിപക്ഷ നേതാവായും പ്രവർത്തിച്ചിട്ടുണ്ട്. 2009 ൽ ദേശീയ അസംബ്ലിയുടെ സ്പീക്കറായി.
മാർച്ച് 20ന് പ്രസിഡൻറ് സില്ലുർ റഹ്മാൻ അന്തരിച്ചതോടെയാണ് ഹമീദിനെ പ്രസിഡൻറ് സ്ഥാനത്തേക്ക് നിർദ്ദേശിച്ചത്.



</doc>
<doc id="241247" url="https://ml.wikipedia.org/wiki?curid=241247" title="ഫിലോക്കാളിയ">
ഫിലോക്കാളിയ

പൗരസ്ത്യ ഓർത്തഡോക്സ് സഭയിലെ ഹെസിക്കാസപാരമ്പര്യത്തിൽ പെട്ട മനീഷികൾ 4 മുതൽ 15 വരെ നൂറ്റാണ്ടുകളിൽ സൃഷ്ടിച്ച രചനകളുടെ ഒരു സമാഹാരമാണ് ഫിലോക്കാളിയ. ഗ്രീക്കു ഭാഷയിൽ "ഫിലോക്കാളിയ" എന്ന പേരിനർത്ഥം "സുന്ദരമായതിനോടുള്ള സ്നേഹം" (Love of the Beautiful) എന്നാണ്. സന്യാസികൾക്കു ധ്യാനാത്മകജീവിതത്തിൽ പ്രബോധനവും മാർഗ്ഗദർശനവും നൽകാൻ വേണ്ടി എഴുതപ്പെട്ടവയാണ് ഇതിലെ രചനകളെല്ലാം. പതിനെട്ടാം നൂറ്റാണ്ടിൽ ആഥോസ് മലയിൽ വിശുദ്ധ നിക്കദേമോസും കൊറീന്തിലെ മക്കാറിയോസും ചേർന്നാണ് ഈ സമാഹാരം സൃഷ്ടിച്ചത്. 

പൗരസ്ത്യ ഓർത്തഡോക്സ് ക്രിസ്തീയതയുടെ സന്യാസപാരമ്പര്യത്തിൽ ഈ രചനകൾ സ്വതന്ത്രരൂപത്തിൽ മുന്നേ പ്രചരിച്ചിരുന്നെങ്കിലും, ഫിലോകാളിയായിലെ സമാഹരണവും, തുടർന്നു വിവിധഭാഷകളിലുണ്ടായ പരിഭാഷകളും അവയ്ക്ക് വ്യാപകമായ പ്രചാരം നേടിക്കൊടുത്തു. 1793-ൽ ഈ സമാഹാരത്തിന്റെ കാതലായ ഭാഗങ്ങൾ, പൈസിയസ് വെലിച്ച്കോവ്സ്കി 'സഭാസ്ലാവോണിക' ഭാഷയിലേക്കു (Church Slavonic) പരിഭാഷപ്പെടുത്തി. ഇഗ്നാത്തിയൂസ് ബ്രിയാഞ്ചൈനിനോവിന്റെ റഷ്യൻ പരിഭാഷ 1857-ലും, അഞ്ചു വാല്യങ്ങളായി "ഏകാന്തവാസി തിയോഫാൻ" (Theophan the Recluse) നിർവഹിച്ച മറ്റൊരു റഷ്യൻ പരിഭാഷ 1877-ലും പ്രസിദ്ധീകരിക്കപ്പെട്ടു. തുടർന്ന് ഈ റോമേനിയൻ, ഇറ്റാലിയൻ, ഫ്രെഞ്ചു ഭാഷകളിലും ചെന്നെത്തി.

പൗരസ്ത്യ ഓർത്തഡോക്സ് സഭകളുടെയെല്ലാം മുഖ്യ ആത്മീയഗ്രന്ഥം ഈ കൃതിയാണ്. ബൈബിൾ കഴിഞ്ഞാൻ ഈ സഭകളുടെ ആധുനികചരിത്രത്തെ ഇത്രയധികം സ്വാധിച്ചിച്ച മറ്റൊരു രചനയുമില്ല. വിശുദ്ധ ബേസിലും ഗ്രിഗരി നസിയാൻസസും ചേർന്നു സൃഷ്ടിച്ച ഒരിജന്റെ രചനകളുടെ സമാഹാരത്തിനും 'ഫിലോക്കാലിയ' എന്നു പേരുണ്ട്. സന്യാസാത്മീയതയിൽ ഇതേ പേരുള്ള മറ്റു രചനകളുമുണ്ട്.

സുന്ദരവും ഉദാത്തവും ഉത്തമവുമായതിനോട്, അഥവാ ജീവന്റെ ആതീന്ദ്രിയമായ ഉറവിടത്തോടുള്ള പ്രേമമെന്നാണ് ഫിലോക്കാളിയ നിർവചിക്കപ്പെട്ടിരിക്കുന്നത്. ധ്യാനപ്രാർത്ഥനയിൽ മനസ്സ്, സമസ്തചരാരചരങ്ങളുടേയും ഉണ്മയുടെ സ്രോതസ്സായ ദൈവത്തിന്റെ സാന്നിദ്ധ്യബോധത്തിൽ ലീനമാകുന്നു. ഫിലോക്കാളിയയിൽ ഉൾപ്പെടുത്തപ്പെട്ട ലിഖിതങ്ങൾക്ക് ഈ സാധനയുടെ മാർഗ്ഗദർശനപാഠങ്ങളാകാനുള്ള യോഗ്യതയെന്തെന്നു വിശദീകരിക്കുന്ന ഇതിന്റെ ഇംഗ്ലീഷ് പരിഭാഷകരായ കല്ലിസ്തോസ് വേറും, ജി.ഇ.ച്ച്. പാൽമറും, ഫിലിപ്പ് ഷെറാർഡും "...വിശുദ്ധിയുടെ മുഖമുദ്രയായ ജാഗ്രതവസ്ഥയുടെ പ്രാപ്തിക്കുതകും വിധമുള്ള ശ്രദ്ധാബോധങ്ങളുടെ ഉണർച്ചയിലും വികസനത്തിലും അവ വഴികാട്ടിയാവുന്നു" എന്നു പറയുന്നു. ഫിലോക്കാളിയയിലെ ലേഖകന്മാരുടെ അഭിപ്രായത്തിൽ അവരുടെ വിഷയം കേവലം അറിവോ മനഃശുഷ്കാന്തിയോ അല്ല. വിദ്യകളുടെ വിദ്യയും ശാസ്ത്രങ്ങളുടെ ശാസ്ത്രവുമാണത്. മനഃഹൃദയങ്ങളുടെ മൗലികപരിവർത്തനത്തിലൂടെ മനുഷ്യനെ അവന്റെ ഉണ്മയുടെ അദൃശ്യഘടകത്തിന്റെ വികസനത്തിലൂടെ, പരമോന്നത സാദ്ധ്യതയായ ആത്മീയസാക്ഷാത്കാരത്തിലേക്കും ദൈവസംയോഗത്തിലേക്കും അതു നയിക്കുന്നു.


</doc>
<doc id="241259" url="https://ml.wikipedia.org/wiki?curid=241259" title="വരിനെല്ല്">
വരിനെല്ല്

ഇന്ത്യയിലെങ്ങും തടാകങ്ങളിലും നനവുള്ളിടത്തും വെള്ളത്തിൽ പൊങ്ങിക്കിടന്നു വളരുന്ന ഒരു പുൽച്ചെടിയാണ് വരിനെല്ല്. . വേരും വിത്തും പലവിധ ഔഷധഗുണമുള്ളതാണ്. കന്നുകാലികൾക്ക് വളരെ പ്രിയമുള്ള ഈ പുല്ല് പാവപ്പെട്ടവരും തിന്നാറുണ്ടത്രേ. വേഗം വളരുന്നതുകൊണ്ടും വേരുകൾക്കിടയിൽ മൽസ്യങ്ങൾക്ക് ഒളിക്കാനാവുന്നതുകൊണ്ടും അക്വേറിയത്തിൽ വളർത്താൻ പറ്റിയ ചെടിയാണിത്. 



</doc>
<doc id="241260" url="https://ml.wikipedia.org/wiki?curid=241260" title="ആര്യസമാജം">
ആര്യസമാജം

സ്വാമി ദയാനന്ദ സരസ്വതി 1875 ഏപ്രിൽ 10 നു സ്ഥാപിച്ച ഒരു നവോത്ഥാന സംഘടനയാണ് ആര്യസമാജം( आर्य समाज) എന്ന് അറിയപ്പെടുന്നത്. പ്രധാനമായും ഹിന്ദുമതത്തിലെ അന്ധവിശ്വാസങ്ങൾക്കും അനാചാരങ്ങൾക്കും എതിരായ പ്രസ്ഥാനമായാണ് ഇതു വളർ‌ന്നുവന്നത്. ജാതി ഇല്ലാത്ത ഹൈന്ദവരുടെ ഒരു സംഘടന ആയും ഇത് മാറി.

1869 നും 1873 നും ഇടയ്ക്ക് ദയാനന്ദ സരസ്വതി ഹിന്ദുമതത്തിൽ തന്റെ സാമുദായിക നവീകരണ ശ്രമങ്ങൾക്ക് തുടക്കമിട്ടു. ഇതിന്റെ ഫലമായാണ് വൈദികമൂല്യങ്ങളിലും സംസ്കാരത്തിലും അടിയുറച്ച വേദപഠന വിദ്യാലയങ്ങൾക്കും ഗുരുകുലങ്ങൾക്കും അദ്ദേഹം രൂപം കൊടുത്തത്. ഫാറൂഖാബാദിൽ 1869 ൽ 50 ൽപ്പരം വിദ്യാർത്ഥികളുമായി ആദ്യമായി ഇത്തരത്തിൽ ഒരു ഗുരുകുലം സ്ഥാപിയ്ക്കപ്പെട്ടു. 



</doc>
<doc id="241265" url="https://ml.wikipedia.org/wiki?curid=241265" title="മടുക്ക">
മടുക്ക

മൊട്ടൽ എന്നും അറിയപ്പെടുന്ന മടുക്ക പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ്. .8 മീറ്ററോളം ഉയരം വയ്ക്കും. കേരളത്തിൽ എല്ലായിടത്തും കാണാറുണ്ട്.


</doc>
<doc id="241266" url="https://ml.wikipedia.org/wiki?curid=241266" title="ഉദയശങ്കർ">
ഉദയശങ്കർ

ഭാരതീയ നൃത്തകലയ്ക്കു പുതിയ പരിപ്രേക്ഷ്യം ചമച്ച നർത്തകനാണ് ഉദയ് ശങ്കർ .(ജന: 8 ഡിസം 1900 – 26 സെപ്റ്റം: 1977).പാശ്ചാത്യ ന്രുത്തകലയെ ഭാരതീയ സങ്കേതങ്ങളുമായി സംയോജിപ്പിച്ച് ന്രുത്തത്തിനു പുതിയ മാനങ്ങൾ കണ്ടെത്തുന്നതിനു ഉദയ് ശങ്കറിനു സാധിച്ചു. ലോക ഭൂപടത്തിൽ ഭാരതീയ നൃത്തത്തിനു പ്രത്യേക പ്രാധാന്യം ഇതോടെ കൈവന്നു..1962 ൽ സംഗീത നാടക അക്കാദമി അവാർഡ് ഉദയ് ശങ്കറിനു ലഭിച്ചിട്ടുണ്ട്.1971 ൽ ഭാരത സർക്കാർ പദ്മവിഭൂഷൺ ബഹുമതി നല്കി അദ്ദേഹത്തെ ആദരിയ്ക്കുകയുണ്ടായി.


</doc>
<doc id="241271" url="https://ml.wikipedia.org/wiki?curid=241271" title="തിരുപ്പതി ചെട്ടിയാർ">
തിരുപ്പതി ചെട്ടിയാർ

തിരുപ്പതി ചെട്ടിയാർ, സുബ്രഹ്മണ്യം ചെട്ടിയാരുടേയും വള്ളിയമ്മ ആച്ചിയുടെയും പുത്രനായി 1924 ഡിസംബറിൽ മദ്രാസിൽ ജനിച്ചു. സാമാന്യ വിദ്യാഭ്യാസം നേടിയശേഷം 1948-ൽ സിനിമ വ്യവസായവുമായി ബന്ധപ്പെട്ടു. സീത ഫിലിംസ് എന്ന വിതരണ കമ്പനിയുടെ ഉടമയായ ഇദ്ദേഹം എവർഷൈൻ പ്രൊഡക്ഷൻസിന്റെ ബാനറിൽ 1959-ൽ മിന്നൽ പടയാളി എന്ന ചിത്രം നിർമിച്ചു.


</doc>
<doc id="241274" url="https://ml.wikipedia.org/wiki?curid=241274" title="തുട്ട">
തുട്ട

തെക്കെ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ് തുട്ട. . 6 മീറ്റർ വരെ ഉയരം വയ്ക്കും. തടിയിൽ വലിയ തോതിൽ ആൽക്കലോയിഡുകൾ അടങ്ങിയിട്ടുണ്ട്. തെക്കേ ഇന്ത്യയിലും ശ്രീലങ്കയിലും കാണുന്നു.


</doc>
<doc id="241276" url="https://ml.wikipedia.org/wiki?curid=241276" title="കോളേജ് ഡെയ്സ്">
കോളേജ് ഡെയ്സ്

ജി. എൻ. കൃഷ്ണകുമാർ സംവിധാനം ചെയ്ത് 2010-ൽ പുറത്തിറങ്ങിയ മലയാളചലച്ചിത്രമാണ് കോളേജ് ഡെയ്സ്. ഇന്ദ്രജിത്ത്, ബിജു മേനോൻ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്.


</doc>
<doc id="241278" url="https://ml.wikipedia.org/wiki?curid=241278" title="ചീവിക്ക">
ചീവിക്ക

ഇന്ത്യയിലെങ്ങും കാണുന്ന, മരങ്ങളിലിൽ കയറുന്ന, മുള്ളുകളുള്ള ഒരു വള്ളിച്ചെടിയാണ് ചീവിക്ക. . മധ്യരേഖാപ്രദേശങ്ങളിലെ കാടുകളിലെല്ലാം തന്നെ ഇവയുണ്ട്. പുളിരസമുള്ള ഇളംഇലകൾ ചട്‌നി ഉണ്ടാക്കാൻ ഉപയോഗിക്കാറുണ്ട്. ചീവക്കയോട് വളരെ സാമ്യമുണ്ട്.

ഇലയും കായും ഔഷധമായി ഉപയോഗിക്കുന്നു. ശിക്കായ് എന്നും ശിക്കക്കായ് എന്നും അറിയപ്പെടുന്ന ഇതിന്റെ കായകൾ ഡിറ്റർജന്റുകൾ ആയും താരൻ മാറ്റാനും ഉപയോഗിക്കുന്നു. കായ ഉണക്കിപ്പൊടിച്ച് ത്വഗ്‌രോഗങ്ങൾക്കെതിരെയും ഉപയോഗിക്കാറുണ്ട്. 


</doc>
<doc id="241288" url="https://ml.wikipedia.org/wiki?curid=241288" title="ജോർജിയോ നാപൊളിറ്റാനോ">
ജോർജിയോ നാപൊളിറ്റാനോ

ഇറ്റലിയിൽ രണ്ടു തവണ പ്രസിഡന്റായി തിരഞ്ഞെടുക്കപ്പെടുന്ന ആദ്യ വ്യക്തിയാണ് ജോർജിയോ നാപൊളിറ്റാനോ(;ജനനം : 29 ജൂൺ 1925). ദീർഘകാലം ഇറ്റാലിയൻ കമ്മ്യൂണിസ്റ്റ് പാർട്ടിയിലും പിന്നീട് ഡെമോക്രാറ്റ്സ് ഓഫ് ദ ലെഫ്റ്റ് എന്ന പാർട്ടിയിലും പ്രവർത്തിച്ചു. 1996 - 1998 കാലഘട്ടത്തിൽ മന്ത്രിയായും പ്രവർത്തിച്ചിട്ടുണ്ട്.
ഇറ്റലിയിലെ നേപ്പിൾസിൽ ജനിച്ച നാപൊളിറ്റാനോ ആദ്യ കാലത്ത് ഫാസിസ്റ്റ് ഗ്രൂപ്പിൽ അംഗമായിരുന്നു. ഫാസിസ്റ്റ് വിരുദ്ധനായി പിന്നീട് മാറാനുള്ള ഊർജ്ജം ലഭിച്ചത് ഇക്കാലത്താണെന്ന് അദ്ദേഹം പറഞ്ഞിട്ടുണ്ട്. പഠനകാലത്ത് നാടകത്തിലും സജീവമായിരുന്നു.

രണ്ടാം ലോക മാഹായുദ്ധകാലത്ത് നാസി ജർമ്മനിയുടെ പാവ ഗവൺമെന്റ് രൂപീകരിക്കപ്പെട്ട (1943 - 45) കാലത്ത് നാപൊളിറ്റാനോയും സുഹൃത്തുക്കളും ഇറ്റാലിയൻ പ്രതിരോധ മുന്നേറ്റത്തിനൊപ്പം ഇറ്റലി - ജർമ്മനി ഫാസിസ്റ്റ് ശക്തികൾക്കെതിരെ പ്രവർത്തിച്ചു. 1945 ൽ ഇറ്റാലിയൻ കമ്മ്യൂണിസ്റ്റ് പാർട്ടിയിൽ ചേർന്നു.


</doc>
<doc id="241290" url="https://ml.wikipedia.org/wiki?curid=241290" title="ഹമാര കാർഡ്">
ഹമാര കാർഡ്

അന്യ സംസ്ഥാനങ്ങളിൽ നിന്നുള്ള തൊഴിലാളികൾക്ക് കേരളത്തിൽ നൽകുന്ന ആദ്യ ഔദ്യോഗിക രേഖയാണ് ഹമാര കാർഡ്. ഈ പദ്ധതി പരീക്ഷണാടിസ്ഥാനത്തിൽ മലപ്പുറം ജില്ലയിലാണ് ആദ്യം ആരംഭിച്ചത്. തൊഴിലാളിയുടെ ഫോട്ടോ, രക്തഗ്രൂപ്പ്, പകർച്ചവ്യാധി വിവരങ്ങൾ, രക്തസമ്മർദം, പ്രമേഹം, തുടങ്ങിയ അസുഖ വിവരങ്ങൾ, നാട്ടിലെയും ഇവിടത്തെയും മേൽവിലാസം എന്നിവയും കാർഡിലുണ്ട്. കാർഡിന്റെ പകർപ്പ് പ്രാഥമികാരോഗ്യ കേന്ദ്രങ്ങളിൽ സൂക്ഷിക്കും. 


</doc>
<doc id="241292" url="https://ml.wikipedia.org/wiki?curid=241292" title="റോബർട്ട് മോണ്ട്ഗോമറി (വിവക്ഷകൾ)">
റോബർട്ട് മോണ്ട്ഗോമറി (വിവക്ഷകൾ)



</doc>
<doc id="241295" url="https://ml.wikipedia.org/wiki?curid=241295" title="പട്ടാഭിരാമ റെഡ്ഡി">
പട്ടാഭിരാമ റെഡ്ഡി

പ്രമുഖ തിരക്കഥാകൃത്തും സംവിധായകനുമായിരുന്നു പട്ടാഭിരാമറെഡ്ഡി. (ജ. 1919 ഫെബ്രുവരി 19-മ. 2006 മെയ് 6) ആന്ധ്രപ്രദേശിലെ നെല്ലൂർ സ്വദേശിയായ ഇദ്ദേഹം തെലുഗ്, കന്നഡ സിനിമാരംഗത്താണ് കൂടുതലും വ്യാപ്രൃതനായിരുന്നത്. കൽക്കത്ത, കൊളംബിയ സർവ്വകലാശാലകളിൽ അദ്ദേഹം പഠനം പൂർത്തിയാക്കി. അടിയന്തരാവസ്ഥയെ ശക്തമായി എതിർത്ത അദ്ദേഹം ബാലവേല, മനുഷ്യാവകാശ നിഷേധം എന്നിവക്കെതിരേയും ശക്തമായി ഇടപെട്ടു. 


</doc>
<doc id="241297" url="https://ml.wikipedia.org/wiki?curid=241297" title="ട്രോജൻ യുദ്ധം">
ട്രോജൻ യുദ്ധം

ഗ്രീക്കുകാർ ട്രോയിക്കെതിരെ നടത്തിയ യുദ്ധത്തെയാണ് ട്രോജൻ യുദ്ധമായി ഗ്രീക്ക് പുരാണത്തിൽ പരാമർശിക്കുന്നത് . ട്രോയിയുടെ രാജകുമാരനായ പാരിസ് , സ്പാർട്ടയുടെ രാജാവായ മെനിലോസിന്റെ ഭാര്യ ഹെലനെ അപഹരിച്ചു കൊണ്ടുപോയതിനാലുള്ള അപമാനത്താലാണ് യുദ്ധം ആരംഭിച്ചത്.1194–1184 ക്രി.മു ആണ് യുദ്ധം നടന്നതെന്ന് പുരാണത്തിൽ പറയുന്നു.

കലഹത്തിന്റെ ദേവതയായ ഈറിസിനെ , പെലിയൂസിന്റെയും തെറ്റിസ്സിന്റെയും വിവാഹാഘോഷത്തിന് ക്ഷണിക്കാതിരുന്നതിനെ തുടർന്ന് വിരുന്നുസൽക്കാര വേളയിൽ കലഹമുണ്ടാക്കാൻ ഈറിസ് ശ്രമിച്ചു. ""ഏറ്റവും സുന്ദരിയായവൾക്ക്"" എന്ന് ആലേഖനം ചെയ്ത ഒരു സുവർണ ആപ്പിൾ ഈറിസ് വിരുന്നുകാരുടെ ഇടയിലേക്ക് എറിഞ്ഞു. ഈ ആപ്പിളിനു വേണ്ടി ഹീരയും അഫ്രൊഡൈറ്റിയും അഥീനയും കലഹിച്ചു. ഇതിൽ തീർപ്പുകൽപ്പിക്കാൻ സ്യൂസ്, പാരീസ് രാജകുമാരനെ ചുമതലപ്പെടുത്തി. പാരീസ് ആ സുവർണ ആപ്പിൾ അഫ്രൊഡൈറ്റിക്ക് നൽകി. അതിനു പ്രതിഫലമായി സുന്ദരിയായ ഹെലനെ കൈവശപ്പെടുത്തുവാൻ അഫ്രൊഡൈറ്റ് പാരീസിനെ സഹായിക്കുകയും ചെയ്തു. അവിടെനിന്നാണ് ട്രോജൻ യുദ്ധത്തിന്റെ തുടക്കം.

പത്തു വർഷം നീണ്ടു നിന്ന യുദ്ധത്തിൽ ഒൻപതു വർഷം ഒരു വിഭാഗത്തിനും ജയിക്കാനായില്ല, പത്താമത്തെ വർഷം, ഒഡിസ്യൂസിന്റെ നിർദ്ദേശപ്രകാരം പൊള്ളയായ കുതിരയെ നിർമ്മിച്ച് അതിനുള്ളിൽ ഗ്രീക്ക് യോദ്ധാക്കൾ ഒളിച്ചിരുന്നു. ഈ കുതിരയെ അഥീനദേവിക്ക് സമർപ്പിച്ചതായി കാണിച്ച് ട്രോയിയിൽ ഉപേക്ഷിച്ചു. പരാജിതരായെന്ന് നടിച്ച് ഗ്രീക്കുകാർ പുറം കടലിൽ ഒളിച്ചിരുന്നു. വിജയിച്ചുവെന്ന് ധരിച്ച് ട്രോയിക്കാർ കുതിരയെ കോട്ടവാതിൽ പൊളിച്ച് നഗരത്തിനുള്ളിലേക്ക് വലിച്ചുകൊണ്ടു പോയി. രാത്രി കുതിരക്കുള്ളിലെ യോദ്ധാക്കൾ പുറത്തിറങ്ങി പുറം കടലിൽ ഒളിച്ചിരുന്ന കൂട്ടാളികൾക്ക് അടയാളം നൽകി. അപ്രതീക്ഷിതമായ ആക്രമണത്തിൽ ട്രോജൻ സേന പരാജയപ്പെട്ടു.


</doc>
<doc id="241301" url="https://ml.wikipedia.org/wiki?curid=241301" title="ഷംഷാദ് ബീഗം">
ഷംഷാദ് ബീഗം

ഹിന്ദി ചലച്ചിത്രരംഗത്തെ ആദ്യകാല പിന്നണിഗായികയായിരുന്നു ഷംഷാദ് ബീഗം (ഏപ്രിൽ 14, 1919 - ഏപ്രിൽ 23, 2013).

പഞ്ചാബിലെ അമൃത്സറിൽ 1919 ഏപ്രിൽ 14-നാണ് ഷംഷാദ് ജനിച്ചത്. പെഷവാർ റേഡിയോയിലൂടെ 1947-ലാണ് ഇവർ സംഗീതലോകത്തേക്ക് കടന്നു വന്നു. നൗഷാദ് അലിയുടെയും ഒ.പി. നയ്യരുടെയും പാട്ടുകളാണ് ഇവർ കൂടുതലും ആലപിച്ചത്. ആദ്യകാലത്ത് ഒരു പാട്ടിന് 15 രൂപയായിരുന്നു ഇവർക്ക് പ്രതിഫലമായി കിട്ടിയിരുന്നത്.


</doc>
<doc id="241304" url="https://ml.wikipedia.org/wiki?curid=241304" title="ഗ്രഹാം ഗൂച്ച്">
ഗ്രഹാം ഗൂച്ച്

ഗ്രഹാം അലൻ ഗൂച്ച് (ജനനം: 23 ജൂലൈ 1953, വിപ്പ്സ് ക്രോസ്, ലെയ്ട്ടൻസ്റ്റൺ, ഇംഗ്ലണ്ട്) ഒരു മുൻ ഇംഗ്ലണ്ട് അന്താരാഷ്ട്ര ക്രിക്കറ്ററും ബാറ്റിങ് കോച്ചുമാണ്. അദ്ദേഹത്തിന്റെ കാലഘട്ടത്തിലെ ഏറ്റവും മികച്ച ബാറ്റ്സ്മാന്മാരിൽ ഒരാളായിരുന്നു അദ്ദേഹം. 1973 മുതൽ 2000 വരെ ക്രിക്കറ്റിന്റെ വിവിധ രൂപങ്ങളിൽ അദ്ദേഹം സജീവ സാന്നിധ്യമായിരുന്നു. ഫസ്റ്റ് ക്ലാസ്സ്, ലിസ്റ്റ് എ മത്സരങ്ങളിൽ മാത്രമായി 65000 റൺസിലേറെ അദ്ദേഹം നേടിയിട്ടുണ്ട്. 100 ഫസ്റ്റ് ക്ലാസ്സ് സെഞ്ച്വറികൾ നേടിയിട്ടുള്ള 25 കളിക്കാരിൽ ഒരാളാണ് അദ്ദേഹം.

അന്താരാഷ്ട്ര ടെസ്റ്റ് മത്സരങ്ങളിൽ വിവിധ രാഷ്ട്രങ്ങൾക്കെതിരെ ഗൂച്ചിന്റെ ബാറ്റിങ് പ്രകടനങ്ങളുടെ പട്ടികയാണ് താഴെ കൊടുത്തിരിക്കുന്നത്.

അന്താരാഷ്ട്ര ഏകദിന മത്സരങ്ങളിൽ വിവിധ രാഷ്ട്രങ്ങൾക്കെതിരെ ഗൂച്ചിന്റെ ബാറ്റിങ് പ്രകടനങ്ങളുടെ പട്ടികയാണ് താഴെ കൊടുത്തിരിക്കുന്നത്.



</doc>
<doc id="241309" url="https://ml.wikipedia.org/wiki?curid=241309" title="അനുരാധ നാലപ്പാട്">
അനുരാധ നാലപ്പാട്

ഭാരതത്തിലെ അറിയപ്പെടുന്ന ചിത്രകാരിയാണ് അനുരാധ നാലപ്പാട്.
പ്രശസ്ത മലയാള കവയിത്രി ബാലാമണിയമ്മയുടെ പേരക്കുട്ടിയും ലോകപ്രശസ്തയായ മലയാളി സാഹിത്യകാരി മാധവിക്കുട്ടിയുടെ സഹോദരി ഡോ.സുലോചനയുടെ മകളുമാണ്. ചിത്രകാരനായ സി. കെ. ഉണ്ണികൃഷ്ണൻ നായർ ആണ് അനുരാധയുടെ പിതാവ്.
തിരുവനന്തപുരം കോളേജ് ഓഫ് ഫൈൻ ആർട്സിൽ നിന്നു ലളിതകലാ ബിരുദം (ബാച്ചിലർ ഓഫ് ഫൈൻ ആർട്സ്) നേടി.


</doc>
<doc id="241312" url="https://ml.wikipedia.org/wiki?curid=241312" title="ഭാരത ഭാഗ്യവിധാതാ">
ഭാരത ഭാഗ്യവിധാതാ

രബീന്ദ്ര നാഥ ടാഗോർ രചിച്ചു സംഗീതം നല്കിയ ബ്രഹ്മസൂക്തമാണ് ഭാരത ഭാഗ്യവിധാതാ (, Bhārat Bhāgya Vidhātā). ഭാരത ഭാഗ്യവിധാതായ്ക്ക് 5 ചരണങ്ങൾ ഉണ്ട്. ഇതിലെ ആദ്യത്തെ ചരണമാണ് ഭാരതത്തിന്റെ ദേശീയഗാനമായ ജനഗണമന.

ജനഗണമന അധിനായക ജയഹേ ഭാരത ഭാഗ്യവിധാതാ,
പഞ്ചാബ് സിന്ധു ഗുജറാത്ത മറാഠാ ദ്രാവിഡ ഉത്‌കല ബംഗാ,
വിന്ധ്യഹിമാചല യമുനാ ഗംഗാ, ഉച്ഛല ജലധിതരംഗാ,
തവശുഭനാമേ ജാഗേ, തവശുഭ ആശിഷ മാഗേ,
ഗാഹേ തവജയഗാഥാ,
ജനഗണമംഗലദായക ജയഹേ ഭാരത ഭാഗ്യവിധാതാ.
ജയഹേ, ജയഹേ, ജയഹേ, ജയ ജയ ജയ ജയഹേ!

മലയാള പരിഭാഷ: 
സർവ്വ ജനങ്ങളുടെയും മനസ്സിന്റെ അധിപനും നായകനുമായവനെ ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് ജയിച്ചാലും. പഞ്ചാബ്, സിന്ധ് , ഗുജറാത്ത്, മഹാരാഷ്ട്ര, ദ്രാവിഡം, ഒറീസ്സ, ബംഗാൾ, എന്നീ പ്രദേശങ്ങളും വിന്ധ്യൻ, ഹിമാലയം എന്നീ കൊടുമുടികളും, യമുനാ, ഗംഗാ എന്നീ നദികളും സമുദ്രത്തിൽ അലയടിച്ചുയരുന്ന തിരമാലകളും അവിടത്തെ ശുഭ നാമം കേട്ടുണർന്നു അവിടത്തെ ശുഭാശിസ്സുകൾ പ്രാർഥിക്കുന്നു; അവിടത്തെ ശുഭഗീതങ്ങൾ ആലപിക്കുന്നു. സർവ്വ ജനങ്ങൾക്കും മംഗളം നല്കുന്നവനെ, ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് വിജയിച്ചാലും! വിജയിച്ചാലും! വിജയിച്ചാലും!

അഹ രഹ തവ ആഹ്വാന പ്രചാരിത, ശുനി തവ ഉദാരവാണീ
ഹിന്ദു ബൌദ്ധ ശിഖ ജൈന പാരസിക മുസലമാന ഖ്റിസ്ടാനീ
പൂരബ പശ്ചിമ ആസെ തവ സിംഹാസന പാശെ
പ്രേമഹാര ഹയ ഗാന്ഥാ
ജനഗണ ഐക്യ വിധായക ജയഹേ ഭാരത ഭാഗ്യ വിധാതാ,
ജയ ഹേ, ജയ ഹേ, ജയ ഹേ, ജയ ജയ ജയ ജയ ഹേ!

മലയാള പരിഭാഷ: 
അവിടുത്തെ ആഹ്വാനം എന്നുമെങ്ങും പ്രചരിക്കുന്നു. അവിടുത്തെ മഹത്തായ വാക്കുകൾ കേട്ട് ഹൈന്ദവരും ബൗദ്ധരും സിക്കുകാരും ജൈന മതസ്ഥരും പാഴ്സികളും മുസൽമാന്മാരും ക്രിസ്ത്യാനികളും പൗരസ്ത്യരും പാശ്ചാത്യരും അവിടത്തെ സിംഹാസനത്തിനു സമീപം വന്നെത്തുന്നു. പ്രേമഹാരങ്ങൾ നിർമ്മിക്കപ്പെടുന്നു. ജന സമൂഹത്തിനു ഐക്യം പകരുന്നവനെ ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് വിജയിച്ചാലും! വിജയിച്ചാലും! വിജയിച്ചാലും!

പതന അഭ്യുദയ ബന്ധുര പന്ഥാ യുഗ യുഗ ധാവിത യാത്രീ
ഹേ ചിര സാരഥീ തവ രഥ ചക്രേ മുഖരിത പഥ ദിന രാത്രീ
ദാരുണ വിപ്ലവ മാഝെ തവ ശംഖ ധ്വനി ബാജേ
സങ്കട ദുഃഖ ത്രാതാ 
ജനഗണ പഥ പരിചായക ജയഹേ ഭാരത ഭാഗ്യ വിധാതാ,
ജയ ഹേ, ജയ ഹേ, ജയ ഹേ, ജയ ജയ ജയ ജയ ഹേ!

മലയാള പരിഭാഷ: 
പാതയാകട്ടെ പതനവും അഭ്യുദയവും കൊണ്ട് നിരപ്പില്ലാത്തതാണ്. യുഗയുഗങ്ങളായി യാത്രികർ സഞ്ചരിച്ചു കൊണ്ടുമിരിക്കുന്നു. ഹേ നിത്യസാരഥീ, അവിടുത്തെ രഥചക്രങ്ങളുടെ ശബ്ദം കൊണ്ട് പന്ഥാവ് രാവും പകലും മുഖരിതമാകുന്നു. ദാരുണ വിപ്ലവത്തിന്റെ നടുവിൽ സങ്കടങ്ങളിലും ദുഃഖങ്ങളിലും നിന്ന് രക്ഷ നല്കുന്ന അങ്ങയുടെ ശംഖനാദം മുഴങ്ങിക്കൊണ്ടിരിക്കുന്നു. ജനഗണങ്ങളുടെ മാർഗ്ഗദർശീ ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് വിജയിച്ചാലും! വിജയിച്ചാലും! വിജയിച്ചാലും!

ഘോര തിമിര നിബിഡ നിശീഥെ പീഡിത മൂർച്ഛിത ദേശേ
ജാഗ്രത ഛില തവ അവിചല മംഗല നത നയനേ അനിമേഷേ
ദുഃസ്വപ്നേ ആതങ്കെ രക്ഷാകരിലെ അങ്കേ
സ്നേഹമായി തുമി മാതാ 
ജനഗണദുഃഖ ത്രായക ജയഹേ ഭാരത ഭാഗ്യ വിധാതാ,
ജയ ഹേ, ജയ ഹേ, ജയ ഹേ, ജയ ജയ ജയ ജയ ഹേ!

മലയാള പരിഭാഷ: 
ഘോരാന്ധകാരം നിറഞ്ഞ പാതിരാത്രിയിൽ കൊടും പീഡകൾ അനുഭവിക്കുന്ന ദേശത്ത് അവിടത്തെ നിർന്നിമേഷം പതിച്ച നയനങ്ങളിൽ അചഞ്ചലമായ ഐശ്വര്യം സജീവമായി നിലനിന്നിരുന്നു. ദുഃസ്വപ്നങ്ങൾ കാണുമ്പോഴും ദുഃഖം അനുഭവിക്കുമ്പോഴും സ്നേഹമയിയായ മാതാവായ അവിടുന്ന് മടിയിലിരുത്തി രക്ഷിച്ചു. ജനഗണങ്ങളെ ദുഃഖത്തിൽ നിന്ന് രക്ഷിക്കുന്നവനെ ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് വിജയിച്ചാലും! വിജയിച്ചാലും! വിജയിച്ചാലും!

രാത്രി പ്രഭാതില ഉദില രവിച്ഛവി പൂർവ്വ ഉദയഗിരി ഭാലേ
ഗാഹെ വിഹംഗമ പുണ്യ സമീരണ നവ ജീവന രസ ഢാലേ
തവ കരുനാരുണ രാഗേ നിദ്രിത ഭാരത ജാഗേ
തവ ചരണേ നത മാഥാ
ജയ ജയ ജയ ഹേ ജയ രാജേശ്വര ഭാരത ഭാഗ്യ വിധാതാ,
ജയ ഹേ, ജയ ഹേ, ജയ ഹേ, ജയ ജയ ജയ ജയ ഹേ!
മലയാള പരിഭാഷ: 
രാത്രി അവസാനിച്ചു. പ്രഭാതം വിടർന്നു കഴിഞ്ഞു. കിഴക്ക് ഉദയഗിരിയുടെ നെറ്റിത്തടത്തിൽ സൂര്യന്റെ ഉദയമായി. പക്ഷികൾ പാടുകയായി. ശുദ്ധവായു നവജീവന രസം കോരിച്ചൊരിയുകയായി. അവിടുത്തെ കാരുണ്യത്തിന്റെ അരുണിമയിൽ ഉറങ്ങിക്കിടന്ന ഭാരതം ഉണരുകയായി. അവിടുത്തെ പാദങ്ങളിൽ വീഴുകയായി. ഹേ രാജേശ്വരാ അവിടുന്ന് വിജയിച്ചാലും! ഭാരതത്തിന്റെ ഭാഗ്യം വിധാനം ചെയ്യുന്നവനെ അവിടുന്ന് വിജയിച്ചാലും! വിജയിച്ചാലും! വിജയിച്ചാലും!




</doc>
<doc id="241313" url="https://ml.wikipedia.org/wiki?curid=241313" title="കാൽക് (കീ ബോർഡ് വിന്യാസം)">
കാൽക് (കീ ബോർഡ് വിന്യാസം)

ടാബ്‌ലറ്റ് കമ്പ്യൂട്ടറുകളും ടച്ച് സ്‌ക്രീൻ മൊബൈലുകളും ഉപയോഗിക്കുന്നവർക്ക് എളുപ്പത്തിൽ ടൈപ്പ് ചെയ്യാൻ സഹായിക്കുന്ന കീ ബോർഡ് വിന്യാസമാണ് കാൽക്. ജർമനിയിലെ മാക്‌സ് പ്ലാങ്ക് ഇൻസ്റ്റിറ്റിയൂട്ട് ഫോർ ഇൻഫോമാറ്റിക്‌സിലെ ഗവേഷകരുടെ നേതൃത്വത്തിലാണ് പുതിയ കീബോർഡ് തയ്യാറാക്കിയത്. പുതിയ കീബോർഡിന്റെ അവസാനത്തെ നാല് അക്ഷരങ്ങളാണ് കാൽക്.

ഇടത്ത് നാലുവരികളിലും നാലുനിരകളിലുമായും വലത്ത് നാല് വരികളിലും മൂന്ന് നിരകളിലുമായാണ് അക്ഷരങ്ങൾ അടുക്കിവെച്ചിരിക്കുന്നത്. ക്വർട്ടിയിൽ മിനുട്ടിൽ 20 വാക്കുകൾ ടൈപ്പ് ചെയ്യാമെങ്കിൽ കാൽകിൽ 37 വാക്കുകൾ തയ്യാറാക്കാമെന്ന് ഗവേഷകർ പറയുന്നു. 


</doc>
<doc id="241320" url="https://ml.wikipedia.org/wiki?curid=241320" title="വ്യക്തിവാദം">
വ്യക്തിവാദം

വ്യക്തികളെയും സാമ്പത്തിക പ്രവർത്തനങ്ങളെയും രാഷ്ട്രത്തിന്റെ നിയന്ത്രണത്തിൽ നിന്നും പൂർണ്ണമായും ഒഴിവാക്കണം എന്നുവാദിക്കുന്ന ഒരു സാമ്പത്തിക സിദ്ധാന്തമാണ് വ്യക്തിവാദം . ലേസേഫേർ (Laissez-faire) എന്ന പേരിലാണിത് പാശ്ചാത്യ ലോകത്ത് അറിയപ്പെടുന്നത്. വ്യക്തികൾ പൂർണമായും സ്വതന്ത്രരാണ്. അവരുടെ പ്രവർത്തനങ്ങളിൽ സർക്കാർ യാതൊരു തരത്തിലും ഇടപെടാൻ പാടില്ല. വ്യവസായം,കച്ചവടം മുതലായ പ്രവൃത്തികൾ വ്യക്തികളുടെ തന്നിഷ്ടപ്രകാരം നടത്തേണ്ടതാണ്, രാജ്യത്തിനകത്ത് സമാധാനം കാത്തു സൂക്ഷിക്കുകയും അന്യരാജ്യങ്ങളുടെ ആക്രമണങ്ങളിൽ നിന്ന് രാജ്യത്തെ രക്ഷിക്കുകയും ചെയ്യുക എന്നതു മാത്രമാണ് സർക്കാരിന്റെ കടമ. എന്നിങ്ങനെയായിരുന്നു വ്യക്തിയുടെ പൂർണമായ സ്വാതന്ത്രത്തിനുവേണ്ടി വാദിച്ചിരുന്ന ചിന്തകന്മാരുടെ വീക്ഷണം. ഇവരുടെ സിദ്ധാന്തമാണ് വ്യക്തിവാദം എന്നറിയപ്പെട്ടത്. പരസ്‌പരം മത്സരിക്കുന്നവരുടെ കൂട്ടത്തിൽ കഴിവുള്ളവർ വിജയിക്കുമെന്നും അല്ലാത്തവർ പരാജയപ്പെടുന്നത് പ്രകൃതി നിയമമാണെന്നുമായിരുന്നു ഇക്കൂട്ടരുടെ വിശ്വസം. 

ലാഭകരമായ പ്രവൃത്തികൾ മാത്രം നിലനിൽക്കും നഷ്ടം വരുത്തുന്നവ താനെ ഇല്ലാതായിക്കൊള്ളുമെന്നും വ്യക്തിവാദികൾ വിശ്വസിച്ചു. ആഡം സ്മിത്ത്, ഡേവിഡ് റിക്കാർഡോ, മാൽത്തൂസ്, ജെ.എസ്. മിൽ തുടങ്ങിയ ചിന്തകന്മാർ ഈ സിദ്ധാന്തത്തിൽ വിശ്വസിച്ചിരുന്നവരാണ്. 


</doc>
<doc id="241324" url="https://ml.wikipedia.org/wiki?curid=241324" title="മദ്രാവതി">
മദ്രാവതി

ഭാരതീയ ഇതിഹാസകാവ്യമായ മഹാഭാരതത്തിൽ കുരുവംശത്തിലെ പരീക്ഷിത്ത് രാജാവിന്റെ പത്നിയാണ് മദ്രാവതി.
പരീക്ഷിത്ത് രാജാവിന്റെയും മദ്രാവതിയുടെയും മകനായി ജനിച്ച ജനമേജയൻ പാണ്ഡവമദ്ധ്യമനായ അർജ്ജുനന്റെ മകൻ അഭിമന്യുവിന്റെ ചെറുമകനാണ്. പരീക്ഷിത്ത് രാജാവിന്റെ മരണശേഷം ഹസ്തിനപുരത്തിന്റെ സിംഹാസനത്തിലേറിയ ജനമേജയനനാണ് വ്യാസശിഷ്യനായ വൈശമ്പായനൻ മഹാഭാരതകഥ വിവരിച്ചുകൊടുക്കുന്നത്.


</doc>
<doc id="241332" url="https://ml.wikipedia.org/wiki?curid=241332" title="മഹത്തായ പ്രദർശനം (1851)">
മഹത്തായ പ്രദർശനം (1851)

1851 ൽ ബ്രിട്ടണിലെ വിക്ടോറിയ രാജ്ഞി ലണ്ടനിൽ സംഘടിപ്പിച്ച വ്യവസായ പ്രദർശനമാണ് 1851 ലെ മഹത്തായ പ്രദർശനം എന്നറിയപ്പെടുന്നത്. സ്പിന്നിംഗ് ജെന്നി, പവർ ലൂം, ലോക്കോമോട്ടീവ്, ടെലിഗ്രാഫ്, ടെലിഫോൺ, പ്രിന്റിംഗ് പ്രസ്സ് തുടങ്ങി അന്നു വരെ കണ്ടുപിടിക്കപ്പെട്ടിരുന്ന എല്ലാ യന്ത്രങ്ങളും അവിടെ പ്രദർശിപ്പിക്കുകയുണ്ടായി. വിദേശത്തുനിന്നുൾപ്പെടെ ആയിരക്കണക്കിനാളുകളാണ് ആ പ്രദർശനത്തിലേക്കെത്തിയത്. ബ്രിട്ടണിലെ സാങ്കേതികജ്ഞാനത്തിനും സാങ്കേതിക വിദഗ്ദ്ധർക്കും ലോകത്തിലെ വിവിധ രാജ്യങ്ങളിൽ നിന്നും ആവശ്യക്കാരുണ്ടായി. 



</doc>
<doc id="241339" url="https://ml.wikipedia.org/wiki?curid=241339" title="ശിവപ്പരുത്തി">
ശിവപ്പരുത്തി

ഇന്ത്യയിലെ ചൂടുള്ള പ്രദേശങ്ങളിൽ കാണപ്പെടുന്ന കടുംചുവപ്പ് പൂക്കൾ ഉണ്ടാകുന്ന ഒരു കുറ്റിച്ചെടിയാണ് ശിവപ്പരുത്തി. . 4 മീറ്റർ വരെ ഉയരം വയ്ക്കുന്ന ഈ ചെടി പലവിധ ഔഷധഗുണങ്ങളുള്ള ഒരു സസ്യമാണ്. ഹോമിയോപ്പതിയിലും ഇതു മരുന്നായി ഉപയോഗിക്കാറുണ്ട്. നാരുകൾക്കു വേണ്ടിയും ഈ ചെടി ഉപയോഗിക്കാറുണ്ട്.



</doc>
<doc id="241344" url="https://ml.wikipedia.org/wiki?curid=241344" title="ഓർഡിനൻസ്">
ഓർഡിനൻസ്

നിയമനിർമ്മാണ സഭയ്കുപകരം കാര്യനിർവ്വഹണ വിഭാഗം അഥവാ ഗവൺമെന്റ് നിർമ്മിക്കുന്ന നിയമങ്ങളെ ഓർഡിനൻസ് എന്ന് പറയുന്നു. നിയമനിർമ്മാണ സഭ അഥവാ പാർലമെന്റ് ഒഴികെയുള്ള സർകാർ ഘടകങ്ങൾക്ക് നിയമം നിർമ്മിക്കാനോ നടപിലാക്കനോ ഉള്ള അധികാരം പ്രത്യേകാധികാര വഴിയാണ് ഇത് സാദ്ധ്യമാക്കുന്നത്.

ഭരണഘടനയുടെ 123, 213 വകുപ്പുകളാണ് യഥാക്രമം പ്രസിണ്ടൻറിനും ഗവർണർക്കും ഓർഡിനൻസ് പുറപ്പെടുവിക്കാൻ അധികാരം നൽകുന്നത്.
പാർലമെന്റിന് നിയമനിർമ്മാണം നടത്താൻ അധികാരമുള്ള വിഷയങ്ങളിൽ പ്രസിണ്ടൻറിനും സംസ്ഥാന നിയമസഭകൾക്ക് അധികാരമുള്ള വിഷയങ്ങളിൽ ഗവർണർമാർക്കും ഓർഡിനൻസ് പുറപ്പെടുവിക്കാവുന്നതാണ് .
പാർലമെൻറ്/ സംസ്ഥാന നിയമസഭ അവയുടെ അടുത്ത സമ്മേളനം തുടങ്ങി ആറ് ആഴ്ചക്കുള്ളിൽ ഇതിന് അംഗീകാരം നൽകിയിരിക്കണമെന്ന് ഭരണഘടന നിഷ്കർഷിക്കുന്നു. അല്ലാത്ത പക്ഷം അത് അസാധുവായിത്തീരുന്നു.നിയമനിർമ്മാണ സഭകളുടെ സമ്മേളനം നടക്കുമ്പോൾ ഓർഡിനൻസുകൾ പുറപ്പെടുവിക്കാൻ പാടില്ല.

</doc>
<doc id="241345" url="https://ml.wikipedia.org/wiki?curid=241345" title="കാട്ടുകൊടിവള്ളി">
കാട്ടുകൊടിവള്ളി

മരങ്ങളിൽ കയറിപ്പോവുന്ന ഒരു വള്ളിച്ചെടിയാണ് കാട്ടുകൊടിവള്ളി. . ഇല പൊഴിക്കുന്ന ഈ വള്ളിച്ചെടിക്ക് അനുകൂല കാലാവസ്ഥയിൽ 15 മീറ്ററോളം വളരാൻ കഴിയും. കായ മൽസ്യങ്ങളെയും പേനിനെയും വിരകളെയും കൊല്ലാൻ ഉപയോഗിക്കാറുണ്ട്. 



</doc>
<doc id="241348" url="https://ml.wikipedia.org/wiki?curid=241348" title="മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക">
മികച്ച നടിക്കുള്ള കേരളസംസ്ഥാന ചലച്ചിത്രപുരസ്കാരം നേടിയവരുടെ പട്ടിക



</doc>
<doc id="241350" url="https://ml.wikipedia.org/wiki?curid=241350" title="വെള്ളക്കരിങ്ങാലി">
വെള്ളക്കരിങ്ങാലി

തെക്കേ അമേരിക്കൻ വംശജനായ ഒരു വൃക്ഷമാണ് വെള്ളക്കരിങ്ങാലി.. 20 മീറ്റർ വരെ ഉയരം വയ്ക്കും. ഇത് ഒരു ഔഷധസസ്യമാണ്. 


</doc>
<doc id="241353" url="https://ml.wikipedia.org/wiki?curid=241353" title="ലക്ഷ്മീപുരം കൊട്ടാരം">
ലക്ഷ്മീപുരം കൊട്ടാരം

കേരളത്തിൽ ചങ്ങനാശ്ശേരിയിൽ സ്ഥിതിചെയ്യുന്ന കൊട്ടാരമാണ് ലക്ഷ്മീപുരം കൊട്ടാരം. സ്വാതി തിരുനാൾ മഹാരാജാവിന്റെ പിതാവിന്റെ രാജഗൃഹമാണിത്. 1811-ൽ അന്നത്തെ തിരുവിതാംകൂർ ഭരണാധികാരിയായിരുന്ന റാണി ഗൗരി ലക്ഷ്മിബായിയുടെ നിർദ്ദേശപ്രകാരം സ്വഭർത്താവ് രാജരാജവർമ്മ വലിയ കോയിത്തമ്പുരാന്റെ കുടുംബത്തിനുവേണ്ടി തെക്കുംകൂർ രാജ്യ ആസ്ഥാനമായിരുന്ന ചങ്ങനാശ്ശേരിയിൽ പുതുതായി പണികഴിച്ച രാജഗൃഹമായിരുന്നു ലക്ഷ്മീപുരം കൊട്ടാരം. അന്നുവരെ ചങ്ങനാശ്ശേരിയിലെ നീരാഴിക്കെട്ടു കൊട്ടാരത്തിലായിരുന്ന രാജകുടുംബാംഗങ്ങളെ ലക്ഷ്മീപുരം കൊട്ടാരത്തിലേക്ക് മാറ്റിത്താമസിപ്പിച്ചു. 

തിരുവിതാംകൂർ രാജകുടുംബവുമായി വിവാഹബന്ധത്തിലേർപ്പെടുന്ന ക്ഷത്രിയസമുദായാംഗങ്ങളെയാണ്കോയിത്തമ്പുരാക്കന്മാർ എന്നു വിളിച്ചിരുന്നത്. മൂത്ത റാണിയുടെ ഭർത്താവിനെ വലിയ കോയിത്തമ്പുരാൻ എന്ന് ബഹുമാനപൂർവ്വം വിളിക്കുന്നു. തിരുവിതാംകൂറിൽ മരുമക്കത്തായക്രമം അനുസരിച്ച് സിംഹാസനാവകാശം അമ്മ വഴിക്കായിരുന്നു. സിംഹാസനാവകാശിയുടെ അല്ലെങ്കിൽ മഹാരാജാവിന്റെ പിതാവാണെങ്കിൽപ്പോലും അമ്മത്തമ്പുരാട്ടിയുടെ ഭർത്താവ് എന്നതിൽ കവിഞ്ഞ രാജകീയാവകാശങ്ങൾ കോയിത്തമ്പുരാക്കന്മാർക്കു് അനുവദിക്കപ്പെട്ടിരുന്നില്ല. എങ്കിലും അവർ സമൂഹത്തിൽ ഉന്നതസ്ഥാനീയരും രാജസമാനമായി ആദരണീയരുമായിരുന്നു. 

തിരുവിതാംകൂറിലെ തമ്പുരാട്ടിമാരെ വിവാഹം കഴിക്കാൻ തെരഞ്ഞെടുത്തിരുന്ന പുരുഷന്മാർ സാധാരണയായി കിളിമാനൂർ കൊട്ടാരത്തിൽ നിന്നോ ചങ്ങനാശ്ശേരി കൊട്ടാരത്തിൽനിന്നോ ഉള്ളവരായിരുന്നു. തെക്കേ മലബാറിലെ പരപ്പൂർ രാജവംശത്തിന്റെ ബേപ്പൂർ, പരപ്പനാട് എന്നീ ശാഖകളുടെ പിന്മുറക്കാരായിരുന്നു ഈ കുടുംബക്കാർ. ഇതിൽ പരപ്പനാട് ശാഖയ്ക്കു ആലിയക്കോട് എന്നും പേരുണ്ട്. പതിനെട്ടാം ശതകത്തിന്റെ ഉത്തരാർദ്ധത്തിൽ ഹൈദരാലിയുടെ മലബാർ ആക്രമണത്തെ തുടർന്ന് ആലിയക്കോട് ശാഖയിലെ കുഞ്ഞിക്കുട്ടിത്തമ്പുരാട്ടി തന്റെ അഞ്ചു പെൺ മക്കളോടൊപ്പം തിരുവിതാംകൂറിൽ അഭയം പ്രാപിച്ചു. അന്നത്തെ മഹാരാജാവ് കാർത്തികതിരുനാൾ രാമവർമ്മ ഇവർക്കു താമസിക്കാൻ തെക്കുംകൂർ രാജവംശത്തിന്റെ വകയായ ചങ്ങനാശ്ശേരി നീരാഴിക്കെട്ടു കൊട്ടാരം വിട്ടുകൊടുത്തു. പിന്നീട് മൂത്ത സഹോദരിമാർ ഗ്രാമം, തിരുവല്ല, പള്ളം ഇവിടങ്ങളിൽ സ്വന്തം കൊട്ടാരങ്ങൾ പണിതു് താമസമാക്കി. ഏറ്റവും ഇളയ സഹോദരിയായിരുന്ന ഇഞ്ഞാഞ്ഞിഅമ്മയ്ക്കായിരുന്നു ചങ്ങനാശ്ശേരിക്കൊട്ടാരം. അവരുടെ പൗത്രനായിരുന്നു തിരുവിതാംകൂർ രാജകുടുംബത്തിലെ റാണി ലക്ഷ്മീഭായിയെ വിവാഹം കഴിച്ച രാജരാജവർമ്മ. ഈ ദമ്പതികളുടെ പുത്രനായിരുന്നു 1828 മുതൽ 1846 വരെ തിരുവിതാംകൂർ ഭരിച്ചിരുന്ന പ്രശസ്ത സംഗീതജ്ഞനും ഗാനരചയിതാവുമായിരുന്ന സ്വാതി തിരുനാൾ മഹാരാജാവ്.

മഹാറാണി ലക്ഷ്മീ ബായിയുടെ നിർദ്ദേശപ്രകാരം 1811-ൽ ഭർത്താവിന്റെ കുടുംബത്തിനു വേണ്ടി ചങ്ങനാശ്ശേരിയിൽ തന്നെ ഒരു പുതിയ കൊട്ടാരം പടുത്തുയർത്തി. ഇതാണു് പിൽക്കാലത്തു് ലക്ഷ്മീപുരം കൊട്ടാരം എന്നറിയപ്പെട്ടതു്.

കൊട്ടാരത്തിനോട് ചേർന്നുതന്നെ ഒരു ക്ഷേത്രമുണ്ട്. കേരളത്തിൽ അത്യപൂർവമായി കാണുന്ന സന്താന ഗോപാല സ്വാമിയാണ് പ്രതിഷ്ഠ. ശംഖു-ചക്രധാരിയായ മഹാവിഷ്ണു കൈകളിൽ ഒരു കുഞ്ഞിനെ എടുത്തു നിൽക്കുന്ന രീതിയിലുള്ള പ്രതിഷ്ഠ അപൂർവ്വമാണ്. തിരുവിതാംകൂർ റാണിയായിരുന്ന റാണി ഗൗരി ലക്ഷ്മി ബായിക്ക് പുത്രലാഭത്തിനായി പുഴവാത് കൊട്ടാരത്തിനടുത്ത് സന്താനഗോപാലക്ഷേത്രം പണിയുകയും സന്താനഗോപാലപൂജ നടത്തുകയും ചെയ്തുവത്രെ. (മഹാറാണിയുടെ ഭർത്തൃഗൃഹം ചങ്ങനാശ്ശേരി കൊട്ടാരമായിരുന്നു). അതിനെ തുടർന്നാണ് മഹാറാണിക്ക് ദ്വിതീയ സന്താനമായി സ്വാതിതിരുനാൾ ജനിച്ചത് എന്നു പറയപ്പെടുന്നു.


</doc>
<doc id="241354" url="https://ml.wikipedia.org/wiki?curid=241354" title="കെ.പി. കൊട്ടാരക്കര">
കെ.പി. കൊട്ടാരക്കര

കഥ, തിരക്കഥ, സംഭാഷണം, നിർമ്മാണം,ചിത്രസംയോജനം എന്നീ മേഖലകളിലെല്ലാം പ്രവർത്തിച്ച വ്യക്തിയായിരുന്നു കെ.പി. കൊട്ടാരക്കര (1926 - നവംബർ 19, 2006). കൊട്ടാരക്കര സ്വദേശിയായിരുന്ന ഇദ്ദേഹത്തിന്റെ യഥാർത്ഥ പേര് കുട്ടൻ പിള്ള എന്നായിരുന്നു. രാമൻ പിള്ളയുടെയും പാർവ്വതി അമ്മയുടെയും പുത്രനായി 1926-ൽ ജനിച്ചു. എസ്.എസ്.എൽ.സി. പാസ്സായ ശേഷം പ്രൊഫഷണൽ നാടക വേദിയിൽ പ്രവേശിച്ചു. പലനാടകങ്ങളും ഇദ്ദേഹം എഴുതി അവതരിപ്പിച്ചിട്ടുണ്ട്. 1950-ൽ നീലയുടെ പ്രഥമചിത്രമായ "ആത്മസഖിക്കു" വേണ്ടി കഥയും സംഭാഷണവും എഴുതി ചലച്ചിത്രരംഗത്തു പ്രവേശിച്ചു. തുടർന്നു ആറു ചിത്രങ്ങൾക്ക് കഥയു സംഭാഷണവും എഴുതുകയും അവയിൽ മിക്കതിലും അഭിനയിക്കുകയും ചെയ്തു. "പാശമലർ" എന്ന തമിഴ് ചിത്രത്തിന്റെ കഥാകൃത്ത് എന്ന നിലയിലാണ് ഇദ്ദേഹം പ്രസിദ്ധിയിലേക്കുയർന്നത്.

ഒരു നിർമാതാവ് എന്നനിലയിൽ തമിഴ് ചലച്ചിത്ര രംഗത്തേക്കു വന്ന ഇദ്ദേഹം "പരിശ്" എന്നചിത്രം നിർമിച്ച ശേഷം മലയാളത്തിലേക്കു കടന്നു. കെ.പി. കൊട്ടാരക്കരയുടെ ആദ്യ മലയാളചിത്രം "ജീവിതയാത്ര" ആണ്. തുടർന്ന് 28 ചിത്രങ്ങൾ കൂടി നിർമ്മിക്കുകയും ചെയ്തു. ഇദ്ദേഹത്തിന്റെ എല്ലാ ചിത്രങ്ങളുടെയു കഥയും സംഭാഷണവും അദ്ദേഹംതന്നെ എഴുതിയതാണ്. ഇദ്ദേഹത്തിന്റെ പലകഥകളും മറ്റുഭാഷകളിൽ ചിത്രങ്ങളാക്കിയിട്ടുണ്ട്. 2006 നവംബർ 19-ന് അദ്ദേഹം അന്തരിച്ചു. 


</doc>
<doc id="241365" url="https://ml.wikipedia.org/wiki?curid=241365" title="സ്കോപ്ട്സി">
സ്കോപ്ട്സി

റഷ്യൻ സാമ്രാജ്യത്തിൽ പതിനെട്ടാം നൂറ്റാണ്ടിലോ അതിനു മുൻപോ ഉത്ഭവിച്ച് ഇരുപതാം നൂറ്റാണ്ടിന്റെ മദ്ധ്യത്തോളം നിലനിന്ന ഒരു രഹസ്യധാർമ്മികതയാണ് സ്കോപ്ട്സി. ലൈംഗികകാമത്തെ തിന്മയായി കരുതുന്ന വിശ്വാസം പിന്തുടർന്ന് അവർക്കിടയിൽ സ്ത്രീപുരുഷന്മാർ നടത്തിയിരുന്ന വൃഷണഛേദത്തിന്റേയും സ്തനഛേദത്തിന്റേയും പേരിലാണ് ഇവർ ശ്രദ്ധ നേടിയത്. 'ദൈവജനം' എന്ന പേരിൽ അറിയപ്പെട്ടിരുന്ന ഓർത്തഡോക്സ് വിമതധാർമ്മികതക്കുള്ളിൽ ഒരു വിഭാഗമായി ഉത്ഭവിച്ച ഈ പ്രസ്ഥാനത്തിന്റെ സ്ഥാപകൻ കോൺട്രാത്തി സെലിവനോവ് എന്ന കർഷകനായിരുന്നു. തന്റെ ആശയങ്ങൾ അദ്ദേഹം കണ്ടെത്തിയത് റഷ്യൻ ബൈബിളിന്റെ ചില ആദിപാഠങ്ങളുടെ 'സൃഷ്ടിപരമായ' മറുവായന (creative misreading) വഴിയാണ്. ആ വായനയിൽ പുതിയനിയമത്തിലെ, 'രക്ഷകൻ' എന്നർത്ഥം വരുന്ന 'ഇസ്കുപിറ്റൽ' (Iskupitel) എന്ന പദം 'വരിയുടക്കുന്നവൻ' എന്നർത്ഥം വരുന്ന 'ഓസ്കോപിറ്റൽ' (Oskopitel) ആയി. പഴയനിയമത്തിലെ, 'സന്താനപുഷ്ടിയുള്ളവരാകുക' (പ്ലോഡൈറ്റ്സ് -Plodites) എന്ന ദൈവാഹ്വാനം, 'വരിയുടക്കുക' (പ്ലോറ്റൈറ്റ്സ് - Plotites) എന്നുമായി. 

ഈ നവധാർമ്മികതയെ ആദ്യം ശ്രദ്ധിച്ചത് 18-ആം നൂറ്റാണ്ടിലെ പോലീസ് റിപ്പോർട്ടുകളാണ്. 1772-ൽ കാതറീൻ രാജ്ഞി മദ്ധ്യ റഷ്യയിൽ ഓറെൽ എന്ന സ്ഥലത്തെ ഈ വിഭാഗത്തിന്റെ പ്രവർത്തനങ്ങളെക്കുറിച്ച് അന്വേഷിക്കാൻ ഉത്തരവിട്ടു. 1807-ൽ റഷ്യൻ ഓർത്തഡോക്സ് സഭയുടെ വിശുദ്ധ സൂനഹദോസ് ഈ പ്രസ്ഥാനത്തെ ഏറ്റവും അപകടകരവും ദൈവദൂഷണപരവുമായ വേദവ്യതിചലമായി പ്രഖ്യാപിച്ചു. 1835-ൽ ഈ നിർവചനം റഷ്യൻ സാന്മ്രാജ്യത്തിലെ നിയമസംഹിതയുടെ ഭാഗമായി. റഷ്യൻ സെനറ്റ് ഇവരെ മനുഷരാശിയുടെ ശത്രുക്കളും സാന്മാർഗ്ഗികതയുടെ വിനാശകരും ദൈവികവും മാനുഷികവുമായ നിയമങ്ങൾക്കു മുൻപിൽ കുറ്റവാളികളും ആയി മുദ്രകുത്തി. ഇരുപതാം നൂറ്റാണ്ടിലെ കമ്മ്യൂണിസ്റ്റു ഭരണകൂടവും ഈ പ്രസ്ഥാനത്തെ അടിച്ചമർത്താൻ ശ്രമിച്ചു. ഈ എതിർപ്പുകൾക്കു മുന്നിലും ഏറെക്കാലം അംഗബലത്തോടെ നിലനിന്ന ഇവർ ഇരുപതാം നൂറ്റാണ്ടിന്റെ പകുതിയിൽ ക്രമേണ ഇല്ലാതായി.


</doc>
<doc id="241367" url="https://ml.wikipedia.org/wiki?curid=241367" title="മണ്ണൂർ ചാമിയാർ">
മണ്ണൂർ ചാമിയാർ

പ്രശസ്ത പൊറാട്ടുനാടക കലാകാരനും ഫോക്‌ലോർ അക്കാദമി അവാർഡ് ജേതാവുമായിരുന്നു മണ്ണൂർ ചാമിയാർ(മരണം : 24 ഏപ്രിൽ 2013). അയ്യായിരത്തിലേറെ വേദികളിൽ പൊറാട്ടുനാടകം അവതരിപ്പിച്ചിട്ടുണ്ട്. തൃശ്ശൂർ ആകാശവാണി നിലയത്തിൽ നിരവധിതവണ പൊറോട്ടുനാടകം അവതരിപ്പിച്ചിട്ടുണ്ട്. 
68 വർഷമായി പൊറാട്ടുനാടകവേദിയിൽ നിറഞ്ഞുനിൽക്കുന്ന ചാമിയാർ പൊറാട്ടുനാടകത്തിലെ മുപ്പത്താറോളം പാർട്ടുകളിൽ കൊശവൻ, കൊശവത്തി, ദാസി, പൂക്കാരി, ചക്ലിയൻ, ചക്ലിച്ചി, മാതോച്ചി, കാശു പണ്ടാരം, കുറവൻ, കുറത്തി, തൊട്ടിയൻ, തൊട്ടിച്ചി തുടങ്ങിയ പാർട്ടുകളാണ് അവതരിപ്പിച്ചിരുന്നത്. യുവജനക്ഷേമബോർഡ് നാടൻകലകളെ പ്രോത്സാഹിപ്പിക്കുന്നതിനായി സംഘടിപ്പിച്ച കളിത്തട്ട് ഫോക്‌ലോർ പരിശീലനക്കളരിയിൽ പൊറാട്ടുനാടക വിഭാഗത്തിലെ പ്രധാന ഗുരുവായിരുന്നു. 


</doc>
<doc id="241369" url="https://ml.wikipedia.org/wiki?curid=241369" title="എൻറികൊ ലെറ്റ">
എൻറികൊ ലെറ്റ

ഇറ്റലിയുടെ പുതിയ പ്രധാനമന്ത്രിയായി നാമനിർദ്ദേശം ചെയ്യപ്പെട്ട മധ്യ ഇടതുപക്ഷ പാർട്ടിയുടെ ഉപനേതാവാണ് എൻറികൊ ലെറ്റ(Enrico Letta) (ജനനം :20 ആഗസ്റ്റ് 1966). പുതിയ പ്രസിഡൻറായി തിരഞ്ഞെടുക്കപ്പെട്ട ജോർജിയോ നാപൊളിറ്റാനോയാണ് ലെറ്റയെ നാമനിർദ്ദേശം ചെയ്തത്. 
ഇറ്റലിയിലെ പിസായിൽ ജനിച്ചു. മുൻപ്രധാനമന്ത്രി സിൽവിയോ ബെർലുസ്കോണിയുടെ മുതിർന്ന സഹായിയായിരുന്നു. 1998-ൽ മുപ്പത്തിരണ്ടാം വയസ്സിലാണ് ലെറ്റ ആദ്യമായി മന്ത്രിയായത്. ഇറ്റലിയിൽ ഈ പദവിയലിലെത്തുന്ന ഏറ്റവും പ്രായം കുറഞ്ഞ വ്യക്തിയായിരുന്നു.


</doc>
<doc id="241374" url="https://ml.wikipedia.org/wiki?curid=241374" title="എച്ച്.എം. സീർവായ്">
എച്ച്.എം. സീർവായ്

പ്രശസ്ത നിയമ പണ്ഡിതനായ ഹോംസ്ജി മനേക്ജി സിർവായ് എന്ന എച്ച്. എം . സിർവായ് 1906 ഡിസംബർ 5 നു മുംബെയിൽ ജനിച്ചു. എൽഫിസ്റ്റൺ കോളേജിൽ പഠനം പൂർത്തിയാക്കിയ അദ്ദേഹം 1929 ൽ ജെ.ബി കാംഗയുടെ കീഴിൽ പ്രാക്കടീസ് ആരംഭിച്ചു. അഭിഭാഷകവൃത്തിയിലെ സാമ്പത്തികനേട്ടങ്ങളെക്കുറിച്ച് തെല്ലും ചിന്തിച്ചിരുന്നില്ല.. ചില വേളകളിൽ അദ്ദേഹത്തിന്റെ വാർഷിക വരുമാനം ഒരു ജൂനിയർ അഭിഭാഷകനെപ്പോലും ലഞ്ജിപ്പിക്കുന്ന തരത്തിലുള്ളതായിരുന്നു. അഭിഭാഷകനെന്നതിലുപരി ഒരു മികച്ച വ്യക്തിത്വത്തിനുടമയായിരുന്ന സീർവായ് കേശവാനന്ദ കേസിൽ കേരളാ സർക്കാരിനു വേണ്ടി സീർവായ് ഹാജരായിരുന്നു.


</doc>
<doc id="241382" url="https://ml.wikipedia.org/wiki?curid=241382" title="മനോരമ തമ്പുരാട്ടി">
മനോരമ തമ്പുരാട്ടി

പതിനെട്ടാം നൂറ്റാണ്ടിൽ കേരളത്തിൽ ജീവിച്ചിരുന്ന ഒരു പ്രശസ്ത സംസ്കൃതപണ്ഡിതയായിരുന്നു മനോരമ തമ്പുരാട്ടി (1760-1828). സാമൂതിരി രാജവംശത്തിന്റെ താവഴിയിൽ പെട്ട കോട്ടക്കൽകിഴക്കേ കോവിലകത്തെ അംഗമായിരുന്നു അവർ. ഒരു രാജകുടുംബാംഗമെന്ന നിലയിൽ, അന്നത്തെ സാമൂഹ്യപരിമിതികളിൽ നിന്നു വ്യത്യസ്തമായി, സംസ്കൃതഭാഷ അഭ്യസിക്കാനും അതിൽ വ്യുൽപ്പത്തി നേടാനും മനോരമത്തമ്പുരാട്ടിയ്ക്കു് അവസരം ലഭിച്ചു. ചെറുപ്രായത്തിൽ തന്നെ സംസ്കൃതഭാഷയിലും കൃതികളിലും പാണ്ഡിത്യം പ്രകടിപ്പിച്ചു.

തിരുവിതാംകൂർ മഹാരാജാവായിരുന്ന കാർത്തികത്തിരുനാൾ ബാലരാമവർമ്മയുടെ (1724-98) സമകാലീനയായിരുന്നു മനോരമ. കൊല്ലവർഷം 964-ൽ ടിപ്പുവിന്റെ മലബാർ ആക്രമണത്തെ തുടർന്നു് അവർ കോട്ടക്കൽ വിട്ട് തിരുവിതാംകൂറിൽ അഭയം പ്രാപിച്ചു. ഇക്കാലത്താണു് കാർത്തിക തിരുനാളിന്റെ ബാലരാമ ഭാരതം ഉൾപ്പെടെയുള്ള പല സാഹിത്യകൃതികളും രചിക്കപ്പെട്ടതു്. ഈ കൃതികൾ പൂർത്തിയാക്കുവാൻ മനോരമത്തമ്പുരാട്ടിയുടെ നിർദ്ദേശങ്ങളും അഭിപ്രായങ്ങളും ഏറെ സഹായിച്ചു. ബാലരാമവർമ്മയും മനോരമ തമ്പുരാട്ടിയും തമ്മിലുള്ള സാഹിത്യസംബന്ധമായ സംവാദങ്ങളും എഴുത്തുകുത്തുകളും ചരിത്രപ്രാധാന്യമുള്ളതായി കരുതപ്പെടുന്നു.

അനുഗൃഹീത കവയിത്രി എന്നു കേരളം മുഴുവൻ അറിഞ്ഞിരുന്നെങ്കിലും ഏതാനും ശ്ലോകങ്ങൾ ഒഴികെ അവരുടെ ഭൂരിഭാഗം കൃതികളും കണ്ടെടുക്കപ്പെട്ടിട്ടില്ല.

സംസ്കൃതവ്യാകരണനിയമങ്ങളും സാമാന്യലോകവ്യവഹാരവും ബന്ധിപ്പിച്ചുകൊണ്ട് മനോരമത്തമ്പുരാട്ടി ശ്ലേഷാർത്ഥത്തിൽ എഴുതിയ ചില ശ്ലോകങ്ങൾ പ്രസിദ്ധമാണു് . ഉദാ:
<poem>
"യസ്യ ഷഷ്ഠീ ചതുർത്ഥീ ച
വിഹസ്യ ച വിഹായ ച
അഹം കഥം ദ്വിതീയാ സ്യാത്
ദ്വിതീയാ സ്യാമഹം കഥം?"
</poem>

"ശുദ്ധ അവ്യയങ്ങളായ 'വിഹസ്യ' എന്നതു് ഷഷ്ഠിയും 'വിഹായ' എന്നതു് ചതുർത്ഥിയും വിഭക്തിരൂപങ്ങളാണെന്നും പ്രഥമാവിഭക്തിയിലുള്ള 'അഹം' എന്നതു് ദ്വിതീയാരൂപമാണെന്നും കരുതുന്ന ഒരാൾക്കു് ഞാനെങ്ങനെ ദ്വിതീയാ (പത്നി) ആകും?" എന്നാണു് ഈ ശ്ലോകത്തിന്റെ പൊരുൾ. ഒട്ടും അഭ്യസ്തവിദ്യനല്ലാത്ത ഒരു ബ്രാഹ്മണനെയായിരുന്നു മനോരമത്തമ്പുരാട്ടിക്കു് ഭർത്താവായി സ്വീകരിക്കേണ്ടി വന്നതത്രേ. അതേ സമയം തിരുവിതാംകൂറിലെ അശ്വതി തിരുനാൾ രാജകുമാരനുമായുള്ള വിനിമയങ്ങൾക്കിടെ അവർ രചിച്ചിരുന്ന കവിതകളിലും ശ്ലോകങ്ങളിലും അതീവകാൽപ്പനികപ്രമേയങ്ങൾ ഉൾപ്പെട്ടിരുന്നു. 

അവർ തിരുവിതാംകൂർ നാടുവാഴി ആയിരുന്ന കാർത്തിക തിരുന്നാൾ ബാലരാമ വർമ്മ(ധർമ രാജ)യുടേയും സമകാലീനയായിരുന്നു. മൈസൂരിലെ ടിപ്പു സുൽത്താൻമലബാർ കീഴടക്കിയപ്പോൾ അവർ തിരുവിതാം കൂറിലാണ് അഭയം തേടിയത്. അക്കാലത്താണ് രാജാവ് "ബാലരാമ ഭാരതം" രചിച്ചത്. അതിന്റെ രചന നല്ല രീതിയിലാക്കാൻ തമ്പുരാട്ടിയുടെ അഭിപ്രായങ്ങളും നിർദ്ദേശങ്ങളും സഹായിച്ചു. 

</doc>
<doc id="241387" url="https://ml.wikipedia.org/wiki?curid=241387" title="മന്ത്രം">
മന്ത്രം

പ്രാർത്ഥനയുടെയോ ധ്യാനത്തിന്റെയോ ഭാഗമായി ഉരുവിടുന്ന അക്ഷരങ്ങൾ, അക്ഷരശൃംഗലകൾ, വാക്കുകൾ, വാക്യങ്ങൾ എന്നിവയെയാണ് "മന്ത്രം" എന്ന് പറയുന്നത്. സംസ്കൃതത്തിലെ ചിന്ത എന്നർത്ഥമുള്ള "മന:" എന്ന വാക്കിൽ നിന്നാണ് "മന്ത്രം" എന്ന വാക്കിന്റെ ഉത്ഭവം.
"മനനാൽ ത്രായതേ" മനനം ചെയ്യുന്നവനെ ത്രാണനം ചെയ്യുന്നത് (രക്ഷിക്കുന്നത് )ഏതൊന്നാണോ അതിനെ മന്ത്രം എന്നു പറയുന്നു.


</doc>
<doc id="241390" url="https://ml.wikipedia.org/wiki?curid=241390" title="കണ്ടക്കൈ ഗ്രാമത്തിലെ പുല്ലു പറിക്കൽ സമരം">
കണ്ടക്കൈ ഗ്രാമത്തിലെ പുല്ലു പറിക്കൽ സമരം

കേരളത്തിലെ പ്രധാന സ്ത്രീ മുന്നേറ്റങ്ങളിലൊന്നാണ് കണ്ടക്കൈ പുല്ലു പറിക്കൽ സമരം. കണ്ണൂർ ജില്ലയിലെ മയ്യിൽ ഗ്രാമപഞ്ചായത്തിലെ കണ്ടക്കൈ പ്രദേശത്താണ് ഈ സമരം നടന്നത്. കണ്ടക്കൈ അധികാരിയുടെ പറമ്പിൽ നിന്ന് കുഞ്ഞാക്കമ്മയുടെ നേതൃത്വത്തിൽ പുരമേയാൻ പുല്ലു പറിച്ചതാണ് പുല്ലുപറി സമരം. 

കണ്ടക്കൈ പ്രദേശത്തെ ജന്മി, കുടിയാന്മാരെ അവരുടെ സ്ഥലങ്ങളിൽ നിന്ന് പുറത്താക്കാൻ ശ്രമിക്കുകയും അവരെ ക്രൂരമായി ഉപദ്രവിക്കുകയും ചെയ്തു വന്നു. നാല്പതുകളിൽ കർഷകസംഘത്തിനു കീഴെ സംഘടിച്ച് പ്രതിരോധത്തിനു മുതിർന്നു. ഇതിൽ കോപാകുലനായ ജന്മി പോലീസിൽ കള്ളക്കേസു നൽകി. തന്റെ പുരയിടെ അതിക്രമിച്ചു കയറി പുരമേയുന്ന പുല്ല് അറുത്തെടുത്തു എന്നായിരുന്നു പരാതി. എം.എസ്.പിയുടെയും പോലീസിന്റെയും നേതൃത്ത്വത്തിൽ കർഷക തൊഴിലാളികളെ ക്രൂര മർദ്ദനത്തിനു വിധേയമാക്കുക മാത്രമല്ല സമരത്തിൽ പങ്കെടുത്തവരുടെ വീടുകളിൽ കയറി കലങ്ങളും ചട്ടികളും തകർക്കുകയും ചെയ്തു. ആ പ്രദേശത്തെ ധാരാളം ആണുങ്ങളെ പിടിച്ചു കൊണ്ടു പോയി ഗുണ്ടകൾ ക്രൂരമായി മർദ്ദിച്ചു. ജന്മിയുടെ പരാതിയെത്തുടർന്ന് കുഞ്ഞാക്കമ്മയെ പോലീസ് അറസ്റ്റ് ചെയ്ത് ജയിലിലടച്ചു. 1947 ഫെബ്രുവരി 18 മുതൽ ഏപ്രിൽ 5 വരെ കുഞ്ഞാക്കമ്മ ജയിലിൽ ആയിരുന്നു. 


</doc>
<doc id="241392" url="https://ml.wikipedia.org/wiki?curid=241392" title="പി.കെ. കുഞ്ഞാക്കമ്മ">
പി.കെ. കുഞ്ഞാക്കമ്മ

കേരളത്തിലെ പ്രധാന സ്ത്രീ മുന്നേറ്റങ്ങളിലൊന്നായ 1946 ലെ കണ്ടകൈ പുല്ലുപറി സമര നായികയാണ് പി.കെ. കുഞ്ഞാക്കമ്മ(1881 - 1961). 1947 ൽ "വിത്തിട്ടവൻവിളകൊയ്യും" എന്ന മുദ്രാവാക്യം ഉയർത്തി ഊരട കണ്ണൻനായരുടെ കൃഷിഭൂമിയിലെ വിള കൊയ്തു. ജന്മിയുടെ അക്രമത്തിനെതിരെ കുഞ്ഞാക്കമ്മയുടെ നേതൃത്വത്തിൽ വനിതാ ജാഥ സ്ഥലം അധികാരിയുടെ വീട്ടിലേക്ക് മാർച്ച് ചെയ്തു.
കണ്ണൂർ ജില്ലയിലെ പയ്യാവൂരിനടുത്ത് വേലൂരിലാണ് കുഞ്ഞാക്കമ്മയുടെ ജനനം. കർഷക സംഘം അംഗമായി സജീവമായി അക്കാലത്തെ കർഷക തൊഴിലാളി മുന്നേറ്റങ്ങളിൽ പങ്കെടുത്തു. 1942 - 43 ൽ കമ്മ്യൂണിസ്റ്റ് പാർട്ടി അംഗമായി.

കണ്ടക്കൈ പ്രദേശത്തെ ജന്മി, കുടിയാന്മാരെ അവരുടെ സ്ഥലങ്ങളിൽ നിന്ന് പുറത്താക്കാൻ ശ്രമിക്കുകയും അവരെ ക്രൂരമായി ഉപദ്രവിക്കുകയും ചെയ്തു വന്നു. നാല്പതുകളിൽ കർഷകസംഘത്തിനു കീഴെ സംഘടിച്ച് പ്രതിരോധത്തിനു മുതിർന്നു. ഇതിൽ കോപാകുലനായ ജന്മി പോലീസിൽ കള്ളക്കേസു നൽകി. തന്റെ പുരയിടെ അതിക്രമിച്ചു കയറി പുരമേയുന്ന പുല്ല് അറുത്തെടുത്തു എന്നായിരുന്നു പരാതി. എം.എസ്.പിയുടെയും പോലീസിന്റെയും നേതൃത്വത്തിൽ കർഷക തൊഴിലാളികളെ ക്രൂര മർദ്ദനത്തിനു വിധേയമാക്കുക മാത്രമല്ല സമരത്തിൽ പങ്കെടുത്തവരുടെ വീടുകളിൽ കയറി കലങ്ങളും ചട്ടികളും തകർക്കുകയും ചെയ്തു. പുരുഷന്മാർക്ക് വീടുകളിൽ നിന്ന് പുറത്തിറങ്ങുവാൻ നിർവാഹമുണ്ടായിരുന്നില്ല. പൊട്ടിയ ചട്ടികളും കലങ്ങളുമെടുത്ത് കുഞ്ഞാക്കമ്മയുടെ നേതൃത്ത്വത്തിൽ സ്ത്രീകൾ ‘ജന്മിത്തം തുലയട്ടെ’തുടങ്ങിയ മുദ്രാവാക്യങ്ങളുമായി ജന്മിയുടെ വീട്ടിലേക്ക് മാർച്ച് ചെയ്തു. ഇതാണ് ഐതിഹാസികമായ കലംകെട്ട് സമരം. ജന്മിയുടെ പരാതിയെത്തുടർന്ന് കുഞ്ഞാക്കമ്മയെ പോലീസ് അറസ്റ്റ് ചെയ്ത് ജയിലിലടച്ചു. 1947 ഫെബ്രുവരി 18 മുതൽ ഏപ്രിൽ 5 വരെ കുഞ്ഞാക്കമ്മ ജയിലിൽ ആയിരുന്നു. 
ജയിൽ മോചിതയായ കുഞ്ഞാക്കമ്മ പിന്നീട് സഖാക്കളുടെ കുടികളിൽ താമസിച്ച് പൊതു പ്രവർത്തനത്തിൽ കൂടുതൽ സജീവയായി. 

1952 ൽ നടന്ന ഒന്നാം പൊതുതെരഞ്ഞെടുപ്പിൽ ഏ.കെ.ജി യോടൊപ്പം കേരളം മുഴുവൻ പ്രചാരണത്തിന് കുഞ്ഞാക്കമ്മ പങ്കെടുത്തിരുന്നു. 1961 ൽ അന്തരിച്ചു.


</doc>
<doc id="241397" url="https://ml.wikipedia.org/wiki?curid=241397" title="കോണിഫർ">
കോണിഫർ

സസ്യ കിങ്ഡത്തിലെ ഒരു പ്രമുഖ കൂട്ടം സസ്യങ്ങൾ ആണ് കോണിഫെർ . ഇവ അനാവൃതബീജികൾ ആണ്. പൈൻ, റെഡ്‌വുഡ്, സീഡർ, ജൂനിപർ, ഫിർ തുടങ്ങിയവ കോണിഫർ ആണ്


</doc>
<doc id="241411" url="https://ml.wikipedia.org/wiki?curid=241411" title="പുതുശേരിമുക്ക്">
പുതുശേരിമുക്ക്

തിരുവനന്തപുരം ജില്ലയിൽ ദേശീയപാത 47 ഇല കല്ലംബലം ജങ്ങ്ഷന് കിഴക്ക് വശത്തായി ഏകദേശം 2 കിലോമീറെർ മാറി സ്ഥിതി ചെയ്യുന്ന പ്രദേശം.ആറ്റിങ്ങൽ ലോകസഭ മണ്ഡലത്തിൽ പെട്ട ഇവിടെ വർക്കല ആറ്റിങ്ങൽ എന്നീ നിയമസഭ മണ്ഡലങ്ങളും കരവാരം നാവായിക്കുളം എന്നെ രണ്ടു പഞ്ചായത്തുകലും.ഹിന്ദുക്കളും മുസ്ലിം കളും ഏകോദര സഹോദരങ്ങളെ പോലെ വസിക്കുന്ന ഈ പ്രദേശം പ്രകൃതി ഭംഗിയാൽ അനുഗൃഹീതമായിരിക്കുന്നു.സി പി ഐ എം ,കൊണ്ഗ്രെസ്സ് ,ബി ജെ പി എന്നെ രാഷ്ട്രീയ പാർടികളും ഒട്ടനേകം സന്നദ്ധ സങ്ങടനകളും ഇവിടെ പ്രവർത്തിക്കുന്നു.നിലവിൽ ആറ്റിങ്ങൽ ലോകസഭ മണ്ഡലം സി പി ഐ എം ന്റെ ശ്രീ എ സമ്പത്ത് ആണ് അംഗം. അത് പോലെ വർക്കല നിയമസഭ മണ്ഡലത്തിൽ കൊണ്ഗ്രെസിന്റെ ശ്രീ വർക്കല കഹാറും ആടിങ്ങൾ മണ്ഡലത്തിൽ സി പി ഐ എമിന്റെ ശ്രീ ബി സത്യനും അംഗങ്ങൾ ആണ്. കൂടാതെ രണ്ടു പഞ്ചായത്തുകളും ഭരിക്കുന്നത്‌ സി പി ഐ എം എന്നാ കക്ഷിയുടെ കീഴിൽ ആണ്.


</doc>
<doc id="241412" url="https://ml.wikipedia.org/wiki?curid=241412" title="നാടോടികൾ (മലയാളചലച്ചിത്രം)">
നാടോടികൾ (മലയാളചലച്ചിത്രം)

ചന്ദ്രതാര പ്രൊഡക്ഷ്സിന്റെ ബാനറിൽ ടി.കെ. പരീക്കുട്ടി നിർമിച്ച നാടോടികൾ എന്ന മലയാളചലച്ചിത്രത്തിന്റെ സംവിധാനം നിർവഹിച്ചത് എസ്. രാമനാഥനാണ്. കഥയും രാമനാഥന്റേതുതന്നെ. എൻ.എൻ. പിഷാരടി സംഭാഷണവും പി. ഭാസ്കരൻ ഗാനങ്ങളും എഴുതി. വി. ദക്ഷിണാമൂർത്തി സംഗീതസംവിധാനം നിർവഹിച്ച 9 പാട്ടുകൾ ഈ ചിത്രത്തിലുണ്ട്. നൃത്തസംവിധനം ആർ. കൃഷ്ണരാജും ഛായാഗ്രഹണം വി.കെ.ബി. മണിയും ചിത്രസംയോജനം ജി. വെങ്കിട്ടരാമനും നിർവഹിച്ചു. വിജയവാഹിനി സ്റ്റുഡിയോയിൽ നിർമിച്ച ഈ ചിത്രം 1959 സെപ്റ്റംബർ 11-ന് പ്രദർശനം ആരംഭിച്ചു. കേരളത്തിൽ വിതരണം നടത്തിയത് ചന്ദ്രതാരാ പിക്ചേഴ്സായിരുന്നു. 


</doc>
<doc id="241421" url="https://ml.wikipedia.org/wiki?curid=241421" title="വിദ്യാഭ്യാസ സാങ്കേതികവിദ്യ">
വിദ്യാഭ്യാസ സാങ്കേതികവിദ്യ

വിദ്യാഭ്യാസ സാങ്കേതികവിദ്യ (ഇംഗ്ലീഷ്: എഡ്യൂക്കേഷണൽ ടെക്നോളജി) അദ്ധ്യാപനം സംബന്ധിച്ച സിദ്ധാന്തങ്ങളും അദ്ധ്യയനം സംബന്ധിച്ച സിദ്ധാന്തങ്ങളും ഉൾക്കൊ‌ള്ളുന്ന പ്രയോഗമാണ്. മനുഷ്യശേഷി വർദ്ധിപ്പിക്കാനുള്ള പ്രക്രീയയയിൽ ഉപയോഗിക്കുന്ന മാർഗ്ഗങ്ങളെല്ലാം ഇതിലുൾപ്പെടുന്നു. സോഫ്റ്റ്‌വെയറും; ഹാർഡ് വെയറും; വിക്കികളും ബ്ലോഗുകളും ഇന്റർനെറ്റ് ആപ്ലിക്കേഷനുകളും പ്രവർത്തനങ്ങളും ഇതിന്റെ ഭാഗമാണെങ്കിലും ഇവ മാത്രമല്ല വിദ്യാഭ്യാസ സാങ്കേതികവിദ്യയിൽ ഉൾപ്പെട്ടിരിക്കുന്നത്. എഡ്യൂക്കേഷണൽ ടെക്നോളജി, ഇൻസ്ട്രക്ഷണൽ ടെക്നോളജി എന്നിവയുടെ അർത്ഥമെന്തെന്ന് ഇപ്പോഴും ചർച്ച നടക്കുന്നുണ്ട്.

വിദ്യാഭ്യാസ സാങ്കേതികവിദ്യ എന്നാൽ "പഠിതാക്കളുടെ ജ്ഞാനം വർദ്ധിപ്പിക്കാനുള്ള ഉപാധികൾ" എന്ന് വേണമെങ്കിൽ നിർവ്വചിക്കാവുന്നതാണ്. വ്യക്തികളുടെ പെരുമാറ്റം എന്തുകൊണാണ്/എങ്ങനെയാണ് എന്നതിലൂടെ ഈ സാങ്കേതികവിദ്യ അളക്കാവുന്നതാണ്. "സാങ്കേതികവിദ്യ." എന്ന വാക്കിന്റെ നിർവ്വചനത്തിലൂന്നിയാണ് വിദ്യാഭ്യാസ സാങ്കേതികവിദ്യയുടെ നിർവ്വചനവും നിലനിൽക്കുന്നത്. 

1956-ൽ ബ്ലൂം രചിച്ച "ടാക്സോണമി ഓഫ് എഡ്യൂക്കേഷണൽ ഒബ്ജക്റ്റീവ്സ്" എന്ന ഗ്രന്ഥം വിദ്യാഭ്യാസ മനഃശാസ്ത്രത്തിന് ഒരുത്തമ ഉദാഹരണമാണ്. ബ്ലൂമിന്റെ വർഗ്ഗീകരണം പഠന‌ത്തിനായുള്ള പ്രവൃത്തികൾ രൂപീകരിക്കുമ്പോൾ എന്താണ് ലക്ഷ്യം വയ്ക്കേണ്ടത് എന്ന് വിശദമാക്കുന്നു. വിദ്യാഭ്യാസ സാങ്കേതികവിദ്യയ്ക്കല്ല ബ്ലൂം ഊന്നൽ കൊടുക്കുന്നത്, മറിച്ച് പഠിപ്പിക്കാനുള്ള തന്ത്രങ്ങൾക്കാണ്. 

പഠിക്കുന്നതിനും പഠിപ്പിക്കുന്നതിനും സഹായകമായ വിധത്തിൽ വിദ്യാഭ്യാസസംബന്ധിയോ മനഃശാസ്ത്രപരമോ ആയ ഗവേഷണങ്ങൾ മാറ്റിയെടുക്കുന്ന ഒരാളാണ് വിദ്യാഭ്യാസ സാങ്കേതിക വിദഗ്ദ്ധൻ (എഡ്യൂക്കേഷണൽ ടെക്നോളജിസ്റ്റ്). മാസ്റ്റേഴ്സ്, ഡോക്ടറേറ്റ്, ഡി.ഫിൽ തുടങ്ങിയ ബിരുദങ്ങൾ ഈ മേഖലയിലുണ്ട്. വിദ്യാഭ്യാസ മനഃശാസ്ത്രം, വിദ്യാഭ്യാസ മാദ്ധ്യമങ്ങൾ, മനഃശാസ്ത്ര പരീക്ഷണങ്ങൾ, കോഗ്നീറ്റീവ് സൈക്കോളജി തുടങ്ങിയവ ഇതിന്റെ ഉപവിഭാഗങ്ങളാണ്. ഇത് ഒരു വിദഗ്ദ്ധ തൊഴിൽ മേഖലയായി മാറിയിട്ടുണ്ട്.

ഗുഹാചിത്രങ്ങൾ ഒരുപക്ഷേ വിദ്യാഭ്യാസ സാങ്കേതികവിദ്യയുടെ ആദ്യ ഉപകരണങ്ങളായിരുന്നിരിക്കാം. 1900-കളിൽ പുറത്തിറങ്ങിയ വിദ്യാഭ്യാസത്തിനായുള്ള ചലച്ചിത്രങ്ങളും 1920-കളിൽ സിഡ്നി പ്രെസ്സി പുറത്തിറക്കിയ അദ്ധ്യയന യന്ത്രങ്ങളുമാണ് സാധാരണഗതിയിൽ ഈ സാങ്കേതികവിദ്യയുടെ തുടക്കമായി കണക്കാക്കുന്നത്.

ഇത്തരം സാങ്കേതികവിദ്യ ആദ്യമായി വ്യാപകമായി ഉപയോഗിക്കപ്പെട്ടു തുടങ്ങിയത് രണ്ടാംലോകമഹായുദ്ധസമയത്ത് അമേരിക്കൻ സൈനികരെ പരിശീലിപ്പിക്കാനായി ചലച്ചിത്രങ്ങളും മറ്റുപാധികളും ആശ്രയിച്ചപ്പോഴാണ്. കാഴ്ച്ചയിലൂടെയും കേഴ്വിയിലൂടെയും ആൾക്കാർക്ക് പഠിക്കാൻ സാധിക്കും എന്ന തത്ത്വത്തിൽ അധിഷ്ടിതമായ പല തരം സാങ്കേതികവിദ്യകളും നിലവിലുണ്ട്. ഓഡിയോ വീഡിയോ സ്ട്രീമിംഗ്, വിവരണത്തോടുകൂടി പവർ പോയിന്റ് പ്രസന്റേഷനുകൾ എന്നിവ ഉദാഹരണം.

1950-കളിൽ രൂപപ്പെട്ട രണ്ട് മാതൃകകളിൽ ഒന്നാണ് സ്കിന്നറിന്റെ ഗവേഷണത്തിൽ നിന്നുണ്ടായ "പ്രോഗ്രാം ചെയ്ത ഇൻസ്ട്രക്ഷൻ". ഇത് പ്രവർത്തനരീതിയിൽ എന്ത് മാറ്റമാണ് വേണ്ടതെന്ന ലക്ഷ്യത്തെയാണ് മുൻനിറുത്തുന്നത്. പാഠത്തിന്റെ ഉള്ളടക്കം ഓരോ ചെറിയ ഭാഗങ്ങളായി വിഭജിക്കുകയും ശരിയായ രീതിയിൽ പഠിതാവ് പെരുമാറുന്നുവെങ്കിൽ അതിനെ ഇടയ്ക്കിടെ പ്രോത്സാഹിപ്പിക്കുകയുമാണ് ഈ മാർഗ്ഗത്തിൽ ചെയ്തിരുന്നത്. ബ്ലൂം പാഠങ്ങളെയും പഠിക്കാവുന്ന കാര്യങ്ങളെയും മൂന്ന് പ്രധാന വിഭാഗങ്ങളായും ഉപവിഭാഗങ്ങളായും വർഗ്ഗീകരിച്ചു (taxonomy of intellectual behaviors). പഠിതാക്കളുടെ ആവശ്യമനുസരിച്ച് പഠിപ്പിക്കാനെടുക്കുന്ന സമയവും രീതിയും മാറ്റുന്ന രീതിയാണ് ബ്ലൂം മുന്നോട്ടുവച്ചത്. പഠിതാവിനെ വിദഗ്ദ്ധനാക്കുക എന്നതായിരുന്നു ഇദ്ദേഹത്തിന്റെ ലക്ഷ്യം. 1970-കൾ മുതൽ 1990-കൾ വരെ ഇത് "കമ്പ്യൂട്ടർ ബേസ്ഡ് ട്രെയിനിംഗ്" (CBT), "കംപ്യൂട്ടർ അസിസ്റ്റഡ് ഇൻസ്ട്രക്ഷൻ" (CAI) എന്നീ പേരുകളിലാണ് അറിയപ്പെട്ടിരുന്നത്. ഇന്നത്തെ "ഇ-ലേണിംഗ്" ഇതിന്റെ ഒരു ലഘുവായ രൂപമാണ്.

1980-കളിലും 1990-കളിലും കംപ്യൂട്ടർ അധിഷ്ടിത വിദ്യാഭ്യാസം പല തരം സ്കൂളുകളിലും ലഭ്യമായിത്തുടങ്ങി. പഠിക്കുന്നത് സംബന്ധിച്ച കൺസ്ട്രക്റ്റിവിസ്റ്റ് സിദ്ധാന്തവും കോഗ്നീറ്റിവിസ്റ്റ് സിദ്ധാന്തവുമടിസ്ഥാനമാക്കിയാണ് ഇത്തരം സ്കൂളുകൾ സാധാരണഗതിയിൽ പ്രവർത്തിച്ചിരുന്നത്. ഓരോ മണ്ഡലവുമടിസ്ഥാനമാക്കിയുള്ളതും (domain-specific), അമൂർത്തമായതുമാ (abstract) പ്രശ്നങ്ങൾ പരിഹരിക്കുന്നതായിരുന്നു ഈ രീതികളുടെ അടിസ്ഥാനം. കമ്പ്യൂട്ടറിനകത്തെ ചെറിയ ലോകങ്ങളിൽ പഠിതാക്കൾക്ക് കണ്ടുപിടിത്തങ്ങളും നിർമ്മാണങ്ങളും നടത്താൻ സഹായിക്കുക, മാറ്റങ്ങൾ വരുത്താവുന്ന ലോകത്ത് കളിക്കുക, ഹൈപ്പർടെക്സ്റ്റ് ഉപയോഗിക്കുക എന്നിവയായിരുന്നു പ്രധാന സാങ്കേതികവിദ്യകൾ.

ഡിജിറ്റൽ ആശയവിനിമയം ആരംഭിച്ചത് 80-കളുടെ മദ്ധ്യത്തിലായിരുന്നുവെങ്കിലും പ്രചാരത്തിലായത് 90-കളുടെ മദ്ധ്യത്തിലായിരുന്നു. വേൾഡ്-വൈഡ്-വെബ് (WWW), ഇമെയിൽ, ഫോറങ്ങൾ എന്നിവയായിരുന്നു പ്രധാന ആശയവിനിമോപാധികൾ. ആദ്യകാലത്ത് ഉപയോഗിച്ചിരുന്ന കംപ്യൂട്ടർ അധിഷ്ടിത വിദ്യാഭ്യാസത്തിൽ പഠിതാവും കംപ്യൂട്ടറുമായാണ് സംവദിച്ചിരുന്നതെങ്കിൽ (അദ്ധ്യാപകൻ ഇടയ്ക്ക് സഹായിയായി പ്രവർത്തിക്കുകയും ചെയ്തേക്കാം) ഇന്ന് കമ്പ്യൂട്ടർ അധിഷ്ഠിത ആശയവിനിമയത്തിനാണ് (CMC) മുൻതൂക്കം. ഇപ്പോൾ പ്രാഥമികമായി പഠിതാവും അദ്ധ്യാപകനുമായുള്ള ആശയവിനിമയത്തിൽ ഒരു മദ്ധ്യവർത്തിയാണ് കമ്പ്യൂട്ടറുകൾ. വ്യക്ത്യാധിഷ്ടിതമായ സ്വയം അഭ്യസിപ്പിക്കലാണ് CBT/CBL എങ്കിൽ CMC-യിൽ അദ്ധ്യാപകന് കൂടുതൽ വലിയ വേഷമാണുള്ളത്.

ക്ലാസ്സ് റൂമുകൾ മെച്ചപ്പെടുത്തുന്നതുകൂടാതെ ഇത്തരം സാങ്കേതികവിദ്യകൾ വിദൂരവിദ്യാഭ്യാസത്തിലും ഉപയുക്തമാകുന്നുണ്ട്. മൊബൈൽ സാങ്കേതിക വിദ്യകളും ഇതിനായി ഉപയോഗിക്കപ്പെടുന്നുണ്ട്. ഇന്നത്തെ (ഡിജിറ്റൽ കാലഘട്ടത്തിലെ) വിദ്യാർത്ഥികൾക്ക് സ്ഥിരമായി വിവിധ മാദ്ധ്യമങ്ങൾ ലഭ്യമാണ്.

മൂന്ന് പ്രധാന സിദ്ധാന്തങ്ങളോ തത്ത്വശാസ്ത്രങ്ങളോ ആണ് വിദ്യാഭ്യാസ സാങ്കേതികവിദ്യ സംബന്ധിച്ച കൃതികളിൽ കാണപ്പെടുന്നത്. ബിഹേവിയറിസം, കോഗ്നീറ്റിവിസം, കൺസ്ട്രക്റ്റിവിസം എന്നിവയാണ് പ്രധാന സിദ്ധാന്തങ്ങൾ. ഇവ ഇന്നും പ്രചാരത്തിലുണ്ടെങ്കിലും മനശ്ശാസ്ത്ര സംബന്ധമായ കൃതികളിൽ ഇവയ്ക്ക് കാര്യമായ മാറ്റങ്ങൾ സംഭവിച്ചിട്ടുണ്ട്.

ഇരുപതാം നൂറ്റാണ്ടിന്റെ ആദ്യ ഘട്ടത്തിൽ മൃഗങ്ങളിൽ ഇവാൻ പാവ്‌ലോവ്, എഡ്വേഡ് തോൺഡൈക്ക്, എഡ്വേഡ് സി. ടോൾമാൻ, ക്ലാർക്ക് എൽ. ഹൾ, ബി.എഫ്. സ്കിന്നർ തുടങ്ങിയവർ നടത്തിയ പരീക്ഷണങ്ങളിലൂടെയാണ് ഈ സിദ്ധാന്തം ആവിർഭവിച്ചത്. മനുഷ്യരിലെ പഠനത്തെ സംബന്ധിച്ച പരീക്ഷണങ്ങളിലും വിവരണങ്ങളിലും ഈ സിദ്ധാതം പല മനഃശാസ്ത്രജ്ഞരും ഉപയോഗിക്കുകയുണ്ടായി. ഇപ്പോഴും പ്രയോജനമുണ്ടെങ്കിലും ഈ തത്ത്വശാസ്ത്രം ഇപ്പോൾ വിദ്യാഭ്യാസവിദഗ്ദ്ധർക്കിടയിൽ പൊതുവിൽ പ്രചാരം നഷ്ടപ്പെട്ട സ്ഥിതിയിലാണ്. 

വാചികമായ സ്വഭാവങ്ങളുടെ വിശകലനത്തിലൂടെ വിദ്യാഭ്യാസം മെച്ചപ്പെടുത്തുന്നതിനെപ്പറ്റി ബി.എഫ്. സ്കിന്നർ ധാരാളം എഴുതിയിട്ടുണ്ട്. ഇദ്ദേഹം "ദി ടെക്നോളജി ഓഫ് ടീച്ചിംഗ്", സംബന്ധിച്ചും രചനകൾ നടത്തിയിട്ടുണ്ട്. വർത്തമാനകാലത്തെ വിദ്യാഭ്യാസത്തിൽ അന്തർലീനമായിട്ടുള്ള സംബന്ധിച്ച തെറ്റിദ്ധാരണകൾ നീക്ക്കുകയും പ്രോഗ്രാംഡ് ഇൻസ്ട്രക്ഷൻ എന്ന് അദ്ദേഹം വിളിച്ച സമ്പ്രദായം പ്രചരിപ്പിക്കുകയുമായിരുന്നു ഉദ്ദേശം. ഓഗ്ഡെൻ ലിൻഡ്സ്ലി കെല്ലറുടെയും സ്കിന്നറുടെയും മാതൃകകളിൽ നിന്നും കാര്യമായ വ്യത്യാസങ്ങളുള്ളതും സ്വഭാവങ്ങളുടെ വിശകലനത്തിൽ അടിസ്ഥാനമുള്ളതുമായ സെലറേഷൻ ലേണിംഗ് സിസ്റ്റം വികസിപ്പിച്ചെടുക്കുകയുണ്ടായി. 

അദ്ധ്യാപകർ അദ്ധ്യയനത്തെ എങ്ങനെ സമീപിക്കുന്നു എന്നത് കോഗ്നീറ്റീവ് സയൻസ് വളരെയധികം മാറ്റിയിട്ടുണ്ട്. 1960-കളിലും 1970-കളിലുംൻ കോഗ്നീറ്റീവ് വിപ്ലവം ആരംഭിച്ചതുമുതൽ വിദ്യാഭ്യാസം സംബന്ധിച്ച സിദ്ധാന്തങ്ങളിൽ കാര്യമായ മാറ്റമുണ്ടായിട്ടുണ്ട്. ബിഹേവിയറിസത്തിന്റെ ചട്ടക്കൂട് നിലനിന്നുവെങ്കിലും ഒരു പുതിയ ദിശയിൽ ഈ മേഖല വികസിക്കുവാൻ തുടങ്ങി. തലച്ചോറിനെ അധിഷ്ഠിതമായ പഠനത്തിൽ പെരുമാറ്റത്തിനപ്പുറത്തുള്ള വസ്തുതകളിലേയ്ക്ക് കോഗ്നീറ്റീവ് സിദ്ധാന്തങ്ങൾ എത്തിനോക്കാൻ തുടങ്ങി. എങ്ങനെയാണ് മനുഷ്യരുടെ ഓർമശക്തി പ്രവർത്തിക്കുന്നത് എന്ന് കണക്കാക്കിയാണ് ഈ തത്ത്വശാസ്ത്രം പിന്തുടരുന്നവർ അദ്ധ്യയന‌ത്തെ മെച്ചപ്പെടുത്താൻ ശ്രമിക്കുന്നത്.

ഓർമശക്തി സംബന്ധിച്ച സിദ്ധാന്തങ്ങളായ ആറ്റ്കിൻസൺ-ഷിഫ്രിൻ മെമറി മോഡൽ, ബാഡലിയുടെ വർക്കിംഗ് മെമറി മോഡൽ തുടങ്ങിയവ കോഗ്നീറ്റീവ് മനഃശ്ശാസ്ത്രത്തിൽ സൈദ്ധാന്തികമായ ചട്ടക്കൂടുകളായി നിലവിൽ വന്നശേഷം 1970-കൾ തുടങ്ങി 1990-കൾ വരെ ഇത്തരം പുതിയ കോഗ്നീറ്റീവ് ചട്ടക്കൂടുകൾ ഉണ്ടാകുവാൻ തുറ്റങ്ങി. കമ്പ്യൂട്ടർ സയൻസും ഇൻഫർമേഷൻ സാങ്കേതികവിദ്യയും കോഗ്നീറ്റീവ് സയൻസ് സിദ്ധാന്തത്തിന്റെ വികാസത്തിൽ കാര്യമായ പങ്കു വഹിച്ചിട്ടുണ്ട്. പ്രവർത്തിക്കുന്ന ഓർമശക്തി (ഹ്രസ്വകാല ഓർമ്മശക്തി -short term memory- എന്നായിരുന്നു ഇത് മുൻപറിയപ്പെട്ടിരുന്നത്) സംബന്ധിച്ച കോഗ്നീറ്റീവ് ആശയങ്ങൾ, ദീർഘകാല ഓർമശക്തി എന്നിവയെ കമ്പ്യൂട്ടർ സയൻസ് മേഖലയിലെ ഗവേഷണങ്ങ‌ൾ സഹായിച്ചിട്ടുണ്ട്. നോം ചോംസ്കി കോഗ്നീറ്റീവ് ശാസ്ത്ര മേഖലയിലെ മറ്റൊരു വലിയ സ്വാധീനമാണ്. വർത്തമാനകാലത്ത് ഗവേഷകർ കോഗ്നീറ്റീവ് ലോഡ്, ഇൻഫർമേഷൻ പ്രോസസ്സിംഗ് സിദ്ധാന്തങ്ങൾ എന്നിവ സംബന്ധിച്ച മേഖലകളിൽ പഠനം നടത്തിക്കൊണ്ടിരിക്കുകയാണ്. ഇതു കൂടാതെ മീഡിയ സംബന്ധിച്ച മനഃശ്ശാസ്ത്രം പെരുമാറ്റം നിരീക്ഷിക്കുന്നതിലൂടെ എളുപ്പം അളക്കാൻ സാധിക്കും. മീഡിയ സംബന്ധിച്ച മനഃശാസ്ത്രം കോഗ്നീറ്റീവ് ഡൊമൈൻ, അഫക്റ്റീവ് ഡൊമൈൻ എന്നിവ ഉൾപ്പെടുന്ന മേഖലയാണ്. ഇതിന് വിദ്യാഭ്യാസ സാങ്കേതികവിദ്യ മനസ്സിലാക്കുന്നതിൽ വളരെ പ്രാധാന്യമുണ്ട്. 

1990-കളിൽ ധാരാളം വിദ്യാഭ്യാസവിദഗ്ദ്ധർ കൺസ്ട്രക്റ്റിവിസം എന്ന സിദ്ധാന്തം പരിഗണിക്കുവാൻ ആരംഭിച്ചു. പഠിതാക്കൾ പുതിയ വിവരങ്ങളിൽ നിന്ന് തങ്ങളുടേതായ അർത്ഥം സൃഷ്ടിക്കുന്നു എന്നതാണ് ഇതിന്റെ അടിസ്ഥാന തത്ത്വങ്ങലിലൊന്ന്.

കൺസ്ട്രക്റ്റിവിസ്റ്റ് പഠനാന്തരീക്ഷത്തിൽ വിദ്യാർത്ഥികൾ തങ്ങളുടെ മുൻകാല അറിവുകൾ ഉപയോഗിച്ച് പുതിയതും ബന്ധമുള്ളതും ഉരുത്തിരിഞ്ഞെടുത്തതുമായ ആശയങ്ങൾ രൂപപ്പെടുത്തിയെടുക്കുകയാണ് ചെയ്യുന്നത്. ഈ ചട്ടക്കൂട്ടിനുള്ളിൽ അദ്ധ്യാപകന്റെ റോൾ ഒരു സഹായിയുടേതാണ്. വിദ്യാർത്ഥികൾക്ക് സ്വന്തം അറിവ് രൂപപ്പെടുത്തിയെടുക്കുന്നതിൽ സഹായിക്കുക മാത്രമാണ് അദ്ധ്യാപകൻ ചെയ്യുന്നത്. മുൻകാല അറിവുകൾ പഠിപ്പിക്കാൻ ഉദ്ദേശിക്കുന്ന വിഷയവുമായി ബന്ധമുള്ളതും യോജിച്ചതുമാണെന്ന കാര്യം ഉറപ്പുവരുത്തേണ്ടത് അദ്ധ്യാപകരുടെ ജോലിയാണ്. ജൊഹാൻസ്സെൻ (1997) അഭിപ്രായപ്പെടുന്നത് "നല്ല-ഘടനയോടുകൂടിയ" പഠനാന്തരീക്ഷം പുതിയ പഠിതാക്കൾക്ക് യോജിച്ചതാണെന്നും "മോശമായ ഘടനയോടുകൂടിയ" അന്തരീക്ഷം കൂടുതൽ ഉയർന്ന നിലയിലുള്ള പഠിതാക്കൾക്ക് യോജിച്ചതാണെന്നുമാണ്. ഒരുപക്ഷേ പ്രശ്നപരിഹാരം (problem-solving environment) നടത്താനുതകുന്ന തരത്തിലുള്ള വിദ്യാഭ്യാസ അന്തരീക്ഷമായിരിക്കും ഇത്തരം പഠനരീതിക്ക് യോജിച്ചത്.



</doc>
<doc id="241428" url="https://ml.wikipedia.org/wiki?curid=241428" title="മയൂഖശിഖ">
മയൂഖശിഖ

നാന്മുഖപ്പുല്ല്, മയിലാടുംശിഖ എന്നെല്ലാം പേരുകളുള്ള മയൂഖശിഖ 20 സെന്റിമീറ്ററോളം പൊക്കം വയ്ക്കുന്ന ഒരു ചെറിയ പന്നൽച്ചെടിയാണ്. . പശ്ചിമഘട്ടത്തിലെ കല്ലുനിറഞ്ഞ മലകളിലെല്ലാം കാണാറുണ്ട്. ഇതൊരു ആയുർവേദ ഔഷധസസ്യമാണ്. 


</doc>
<doc id="241432" url="https://ml.wikipedia.org/wiki?curid=241432" title="എം.സി. സെതൽവാദ്">
എം.സി. സെതൽവാദ്

പ്രമുഖ നിയമ പണ്ഡിതനും സ്വതന്ത്ര ഭാരതത്തിലെ പ്രഥമ അറ്റോണി ജനറലും ആയിരുന്നു എം.സി. സെതൽവാദ് (1884-1974). 1950 മുതൽ 1963 വരെ തുടർച്ചയായി 13 വർഷം അറ്റോർണി ജനറലായി സേവനമനുഷ്ഠിച്ചു എന്ന പ്രത്യേകതയും ഇദ്ദേഹത്തിനുണ്ട്. സ്വതന്ത്ര ഇന്ത്യയിലെ ആദ്യ ലോ കമ്മീഷന്റെ ചെയർമാനും ഇദ്ദേഹമായിരുന്നു (1955–1958). 1957 ൽ രാഷ്ട്രം പദ്മവിഭൂഷൺ ബഹുമതി നല്കി അദ്ദേഹത്തെ ആദരിയ്ക്കുകയുണ്ടായി. പ്രമുഖ പത്രപ്രവർത്തകയായ ടീസ്റ്റ സെതൽവാദ് പൗത്രിയാണ്. 1974-ൽ എം .സി. സെതൽവാദ് അന്തരിച്ചു


</doc>
<doc id="241439" url="https://ml.wikipedia.org/wiki?curid=241439" title="ആനക്കൈത">
ആനക്കൈത

4 മീറ്ററോളം ഉയരം വയ്ക്കുന്ന വലിയൊരു കുറ്റിച്ചെടിയാണ് ആനക്കൈത. . ചെടിയിൽ നിന്നും വീഴുന്നതിനു മുന്നേ മുളച്ചുതുടങ്ങുന്ന വിത്തുകളാണ് ഇവയുടേത്. പലവിധ ഔഷധഗുണമുണ്ട്. മെക്സിക്കൻ വംശജനായ ഈ ചെടി ഒരു അലങ്കാരസസ്യമായി ഇപ്പോൾ പലനാടുകളിലും എത്തിയിട്ടുണ്ട്. പൂർണ്ണവളർച്ചയെത്താൻ 10 വർഷത്തോളം എടുക്കും. 



</doc>
<doc id="241442" url="https://ml.wikipedia.org/wiki?curid=241442" title="ഒട്ടകമുള്ള്">
ഒട്ടകമുള്ള്

ഒരു മീറ്റർ വരെ ഉയരത്തിൽ വളരുന്ന, മുള്ളുകളുള്ള ഒരു കുറ്റിച്ചെടിയാണ് ഒട്ടകമുള്ള്.. മധ്യധരണ്യാഴി മുതൽ റഷ്യ വരെയുള്ള സ്ഥലമാണ് ഇതിന്റെ ജന്മദേശം. 6 അടിയോളം വലിപ്പം വയ്ക്കുന്ന വലിയകിഴങ്ങിൽ നിന്നാണ് പുതിയ തൈകൾ ഉണ്ടാവുന്നത്. 20 അടി ദൂരെ നിന്നുപോലും തൈകൾ മുളയ്ക്കാറുണ്ട്. ഉത്തരേന്ത്യയിലെ മരുപ്രദേശങ്ങളിൽ ധാരാളമായി കാണാറുണ്ട്. തടിയിൽ നിന്നും കിട്ടുന്ന പശ യാസശർക്കര എന്ന് അറിയപ്പെടുന്നു. പലവിധ രോഗങ്ങൾക്കും ഔഷധമായി ഉപയോഗിക്കാറുണ്ട്. 




</doc>
<doc id="241443" url="https://ml.wikipedia.org/wiki?curid=241443" title="പ്രേം നവാസ്">
പ്രേം നവാസ്

ഒരു മലയാളചലച്ചിത്രനടനും നിർമ്മാതാവുമായിരുന്നു അബ്ദുൾ വഹാബ് എന്ന പ്രേം നവാസ്. ഇദ്ദേഹം പ്രേം നസീറീന്റെ ഇളയ സഹോദരനായിരുന്നു. ജെ.ഡി. തോട്ടാൻ സംവിധാനം ചെയ്ത കൂടപ്പിറപ്പ് എന്ന ചിത്രത്തിലെ നായക വേഷത്തിൽ അഭിനയിച്ചു കൊണ്ടാണ് ചലച്ചിത്രരംഗത്തെത്തിയത്. രാഷ്ട്രപതിയുടെ അവാർഡ് ലഭിച്ച അഗ്നിപുത്രി എന്ന ചലച്ചിത്രത്തിന്റെ നിർമ്മാതാവ് അദ്ദേഹമായിരുന്നു.



</doc>
<doc id="241444" url="https://ml.wikipedia.org/wiki?curid=241444" title="ലഗധൻ">
ലഗധൻ

ഭാരതത്തിലെ ഏറ്റവും പ്രാചീനമായ ജ്യോതിശാസ്ത്രകൃതിയായ വേദാംഗജ്യോതിഷത്തിന്റെ കർത്താവാണ് ലഗധൻ. വേദാംഗജ്യോതിഷത്തിന്റെ രചനാകാലത്ത് ദക്ഷിണായനാന്തബിന്ദു അവിട്ടത്തിന്റെ ആരംഭത്തിലും ഉത്തരായനാന്തബിന്ദു ആയില്യത്തിന്റെ മദ്ധ്യത്തിലും ആയിരുന്നെന്ന് ഈ കൃതിയിൽ പറയുന്നുണ്ട്. അതനുസരിച്ച് ലഗധൻ ജീവിച്ചിരുന്നത് ബി.സി.1150നും 1370നും ഇടക്കായിരിക്കും എന്നു കരുതപ്പെടുന്നു. ഇദ്ദേഹം ജ്യോതിശാസ്ത്രത്തിന് സംഭാവന ചെയ്ത ഒരു രീതിയാണ് ജ്ഞാനരാശി കൊണ്ട് ജ്ഞേയരാശിയെ അറിയുക എന്നത്. 

ഉത്തരവേദകാലഘട്ടത്തിലെ ഭാഷയാണ് ഇതിൽ ഉപയോഗിച്ചു കാണുന്നത്. 27 നക്ഷത്രങ്ങളെ കുറിച്ച് ലഗധൻ തന്റെ കൃതിയിൽ പറയുന്നുണ്ടെങ്കിലും നക്ഷത്രരാശികളെ കുറിച്ച് പറയുന്നില്ല.


</doc>
