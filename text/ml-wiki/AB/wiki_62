<doc id="235233" url="https://ml.wikipedia.org/wiki?curid=235233" title="ഗുരീന്ദർ ഛദ്ദ">
ഗുരീന്ദർ ഛദ്ദ

പഞ്ചാബി വംശജയായ ഒരു ബ്രിട്ടീഷ്-ഇന്ത്യൻ സംവിധായികയാണ് ഗുരീന്ദർ ഛദ്ദ. ബ്രിട്ടനിലെ ഇന്ത്യക്കാരുടെ ജീവിതമാണ് അവരുടെ മിക്ക സിനിമകളുടെയും പ്രമേയം. ഭാജി ഓൺ ദ ബീച്ച്, വാട്ട്സ് കുക്കിംഗ്,ബ്രൈഡ് & പ്രിജൂഡിസ് , ബെൻഡ് ഇട്ട് ലൈക്ക് ബെക്കാം ,ആൻഗസ് തോങ്സ് ആൻഡ് പെർഫെക്റ്റ് സ്നോഗ്ഗിങ് ,ഇറ്റ്സ് എ വൺഡർഫുൾ ഓൾട്ട്ർ ലൈഫ്, ദി മിസ്ട്രസ് ഒഫ് സ്പൈസസ് എന്നിവയാണ് പ്രധാന ചിത്രങ്ങൾ. 2012ൽ പുറത്തിരങ്ങാനിരിക്കുന്ന അവരുടെ ഫ്രീഡം അറ്റ് മിഡ്നൈറ്റ്,ഡൊമിനിക്ക് ലാപ്പിയറിന്റെയും ലാറി കോളിൻസിന്റെയും അതേപേരിലുള്ള പ്രശസ്തകൃതിയുടെ ചലച്ചിത്ത്ര പുനരാഖ്യാനമാണ്.
നെയ്റോബിയിലാണ് ഛദ്ദയുടെ ജനനം. പഞ്ചാബിൽ നിന്ന് കെനിയയിലേക്ക് കുടിയേറിയവരായിരുന്നു അവരുടെ മാതാപിതാക്കൾ. ഗുരീന്ദറിനു രണ്ട് വയസുള്ളപ്പോൾ കുടൂംബം ബ്രിട്ടനിലേക്ക് മാറിതാമസിച്ചു. ലണ്ടൻ കോളജ് ഒഫ് പ്രിന്റിങ്ങിൽ നിന്ന് ബിരുദം നേടിയ ശേഷം ബി.ബി.സി റേഡിയോയിൽ റിപ്പോർട്ടർ ആയാണ്ഗുരീന്ദർ ഛദ്ദ ഔദ്യോഗികജീവിതം ആരംഭിക്കുന്നത്. പിന്നീട് 
ടെലിവിഷൻ രംഗത്തേക്ക് ചുവടുമാറ്റിയ അവർ ബി.ബി.സിക്കും ചാനൽ ഫോറിനും വേണ്ടി നിരവധി ഡോക്യുമെന്ററികളും ഹ്രസ്വചിത്രങ്ങളും ഒരുക്കി.

അവരുടെ ആദ്യ ചലച്ചിത്രം ഭാജി ഓൺ ദ ബീച്ച് തന്നെ വലിയ പ്രേക്ഷകശ്രദ്ധയും,നിരവധി പുരസ്കാരങ്ങളും നേടിയെടുത്തു.മികച്ച ബ്രിട്ടീഷ് സിനിമയ്ക്കായുള്ള ബാഫ്റ്റ പുരസ്കാരത്തിനും ആ ചിത്രം നാമനിദേഷം ചെയ്യപ്പെട്ടു. വാട്ട്സ് കുക്കിംഗ് 2000ത്തിലെ സൺ ഡാൻസ് ചലച്ചിത്രമേളയിലെ ഉദ്ഘാടനചിത്രമായിരുന്നു. ന്യുയോർക്ക് ഫിലിം കരിട്ടിക്കിന്റെ പ്രേക്ഷകപുരസ്കാരം , ലണ്ടൻ ഫിലിംക്രിട്ടിക്കിന്റെ മികച്ച സംവിധായികയ്ക്കുള്ള പുരസ്കാരം എന്നിവ ആ ചിത്രം നേടി.2002ൽ പുറത്തിറങ്ങിയ ബെൻഡ് ഇട്ട് ലൈക്ക് ബെക്കാം കാഴ്ച്ച്ക്കാരിൽ നിന്നും നിരൂപകരിൽ നിന്നും മികച്ച അഭിപ്രായം നേടിയെടുത്തു.


</doc>
<doc id="235236" url="https://ml.wikipedia.org/wiki?curid=235236" title="ഘണ്ടാകർണ്ണൻ">
ഘണ്ടാകർണ്ണൻ

ഹൈന്ദവ - ജൈന മതവിഭാഗങ്ങളിലെ ചില വിശ്വാസങ്ങൾക്കനുസരിച്ച് ഭാരതത്തിൽ പലയിടങ്ങളിലും ആരാധിക്കപ്പെടുന്ന മൂർത്തിയാണ് ഘണ്ടാകർണ്ണൻ. കേരളത്തിൽ ഈഴവ സമുദായത്തിലെ ചില കുടുംബങ്ങൾ പാരമ്പര്യമായി ഘണ്ടാകർണ്ണനെ ആരാധിക്കുന്നു.

ജൈനമതസ്ഥർ ദുഷ്ടശക്തികളിൽ നിന്ന് രക്ഷ നേടുന്നതിന് ഘണ്ടാകർണ്ണനെ ആരാധിക്കുന്നു . അവരുടെ വിശ്വാസമനുസരിച്ച് ഘണ്ടാകർണ്ണൻ ശ്രീനഗറിലെ രാജാവായിരുന്നു. ഹിമാലയത്തിലേയ്ക്ക് വരുന്ന തീർത്ഥാടകരെ കൊള്ളക്കാരിൽ നിന്ന് രക്ഷിക്കുന്നതിനിടെ കൊല്ലപ്പെട്ടുവെന്നും അങ്ങനെ ആരാധനാമൂർത്തി ആയിത്തീർന്നുവെന്നും പറയപ്പെടുന്നു. വില്ലുകുലച്ച് നിൽക്കുന്ന രൂപത്തിലുള്ള ഘണ്ടാകർണ്ണവിഗ്രഹമുള്ള ക്ഷേത്രങ്ങൾ ഉത്തരേന്ത്യയിലുണ്ട്.
ഭദ്രകാളിയുടെ വസൂരിരോഗം ശമിപ്പിക്കുന്നതിന് ശിവൻ സൃഷ്ടിച്ച ഒരു രാക്ഷസനാണ് ഘണ്ടാകർണ്ണൻ എന്നും വിശ്വാസമുണ്ട് .

മഹാഭാരതമനുസരിച്ച് സുബ്രഹ്മണ്യന് ബ്രഹ്മാവ് നൽകിയ നാല് സേവകരിൽ ഒരാളാണ് ഘണ്ടാകർണ്ണൻ .

ഭാഗവതപ്രകാരം ഘണ്ടൻ കർണ്ണൻ എന്നിവർ രണ്ട് പിശാചുക്കളാണ്. ശിവനിൽ നിന്ന് കൃഷ്ണനെക്കുറിച്ച് അറിഞ്ഞ് ഇവരും കൂടെയുള്ള മറ്റ് പിശാചുക്കളും കൃഷ്ണനെ അന്വേഷിച്ച് പുറപ്പെടുന്നു. അവർ എത്തിച്ചേർന്ന ബദര്യാശ്രമത്തിൽ അതേ സമയം ശിവനെ കാണുവാൻ കൈലാസത്തിലേയ്ക്ക് പുറപ്പെടുന്ന കൃഷ്ണനും എത്തുന്നു. നായ്ക്കളേയും കൂട്ടി വേട്ടയാടുകയും പച്ചമാംസവും ചോരയും കഴിക്കുകയും ചെയ്യുന്ന പിശാചുക്കളെക്കൊണ്ട് തങ്ങൾക്കുള്ള ബുദ്ധിമുട്ടിനെക്കുറിച്ച് ഋഷിമാർ കൃഷ്ണനോട് പരാതി പറയുന്നു. എന്നാൽ പിശാചുക്കൾ കൃഷ്ണനെ ആരാധിക്കുകയും വൈഷ്ണവരൂപം പ്രാപിച്ച് വൈകുണ്ഠത്തിൽ നിന്ന് വന്ന വിമാനത്തിൽ കയറിപ്പോവുകയും ചെയ്യുന്നു. ഹരിവംശത്തിലും ഇതേ കഥയുണ്ട്. .

നേപ്പാളിലെ വിശ്വാസമനുസരിച്ച് ഘണ്ടാകർണ്ണൻ ഒരു രാക്ഷസനോ കൊള്ളക്കാരനോ ആയിരുന്നു. ചതുപ്പുനിലത്ത് താഴ്ന്നുപോയി ഘണ്ടാകർണ്ണൻ മരിച്ചത് അവർ ശ്രാവണമാസത്തിൽ ഉത്സവമായി ആഘോഷിക്കുന്നു. ഘണ്ടാകർണ്ണന്റെ രൂപം ഉണ്ടാക്കി അത് പുഴയിൽ തള്ളിയോ കത്തിച്ചോ ആണ് ആഘോഷം. 


</doc>
<doc id="235239" url="https://ml.wikipedia.org/wiki?curid=235239" title="ബീഗം ഹസ്രത്ത്‌ മഹൽ">
ബീഗം ഹസ്രത്ത്‌ മഹൽ

അവധിലെ അവസാനത്തെ നവാബായിരുന്ന വാജിദ് അലി ഷായുടെ ആദ്യഭാര്യയായിരുന്നു ബീഗം ഹസ്രത്ത്‌ മഹൽ . സൗന്ദര്യത്തിനും ധൈര്യത്തിനും ഒരേപോലെ പേരുകേട്ട ഇവർ 1857ലെ സ്വാതന്ത്ര്യസമരകാലത്ത് ഈസ്റ്റ് ഇന്ത്യാ കമ്പനിക്കെതിരെ പോരാടുകയുണ്ടായി. ബ്രിട്ടീഷുകാർ വാജിദ് അലിയെ നാടുകടത്തിയതിനെതുടർന്ന് അധികാരമേറ്റെടുത്ത ഹസ്രത്ത്‌ മഹൽ, അവധിനെ ഈസ്റ്റ് ഇന്ത്യാ കമ്പനിയുമായി ചേർക്കുന്ന ശ്രമങ്ങൾക്കെതിരെ പോരാടി. നാനാ സാഹിബുമായും ഫൈസാബാദിലെ മൗലവിയുമായും ഇവർ ഒരുമിച്ച് പ്രവർത്തിക്കുകയുണ്ടായി. രാജ്യഭ്രഷ്ടയാക്കപ്പെടുന്നതിനു മുമ്പ്, തന്റെ മകനായ ബിർജിസിനെ അവധിന്റെ ഭരണാധികാരിയായി അവർ വാഴിച്ചുവെങ്കിലും, അതു കുറച്ചു നാളേ നീണ്ടു നിന്നുള്ളു. പിന്നീട് നേപ്പാളിൽ അഭയം തേടിയ ഹസ്രത്ത് അവിടെ വച്ച് 1879ൽ മരണമടഞ്ഞു.

ബ്രിട്ടീഷ് ഇന്ത്യയിലെ ഫൈസാബാദിലുള്ള അവധ് എന്ന നാട്ടുരാജ്യത്തിലാണ് ഹസ്രത്ത് മഹൽ ജനിച്ചത്. മുഹമ്മദി ഖാനും എന്നായിരുന്നു ഹസ്രത്തിന്റെ ബാല്യകാലത്തിലെ പേര്. ലക്നൗ ഭരണാധികാരിയായിരുന്ന നവാബ് വാദിജ് അലി ഷാ, മുഹമ്മദി ഖാനുമിനെ തന്റെ രാജ്ഞിയാക്കി. ബിർജിദ് ഖാദറിന്റെ ജനനത്തോടെ, അവർ ബീഗം ഹസ്രത്ത് മഹൽ എന്ന നാമധേയം സ്വീകരിച്ചു.

1856 ൽ ബ്രിട്ടീഷുകാർ അവധ് കീഴടക്കിയപ്പോൾ, വാജിദ് അലി ഷാ, നാടുകടത്തപ്പെട്ടു. ഭർത്താവിന്റെ അഭാവത്തിൽ ഹസ്രത്ത് മഹൽ, അവധിന്റെ അധികാരം ഏറ്റെടുത്തു. 1857 ലെ ഒന്നാം സ്വാതന്ത്ര്യസമരകാലത്ത്, രാജാ ജൈലാൽ സിങ്ങിനോടൊപ്പം ചേർന്ന് ലക്നൗ ബ്രിട്ടീഷുകാരിൽ നിന്നും പിടിച്ചെടുത്തു. ലക്നൗ കീഴ്പെടുത്തിയശേഷം, ബീഗം അവധിന്റെ പിന്തുടർച്ചവാകാശിയായി തന്റെ മകനായ ബിർജിസിനെ അവരോധിച്ചു. 1858 ൽ നീണ്ട യുദ്ധത്തിനു ശേഷം, ബ്രിട്ടീഷുകാർ ലക്നൗ തിരിച്ചു പിടിക്കുകയും, ബീഗത്തോട് കീഴടങ്ങാൻ സമ്മർദ്ദം ചെലുത്തുകയും ചെയ്തു.

ബ്രിട്ടീഷുകാരിൽ നിന്നുമുള്ള കടുത്ത സമ്മർദ്ദം സഹിക്കാനാവാതെ ബീഗം, നേപ്പാളിൽ രാഷ്ട്രീയ അഭയം തേടി. നേപ്പാളിന്റെ പ്രധാനമന്ത്രി, ആദ്യം ബീഗത്തിനു അഭയം നിഷേധിച്ചുവെങ്കിലും, പിന്നീട് അവരോട് നേപ്പാളിൽ അഭയം നൽകി. 1879 ഏപ്രിൽ ഏഴാം തീയതി, ബീഗം നേപ്പാളിൽ വച്ച് അന്തരിച്ചു.

നേപ്പാളിലെ കാഠ്മണ്ഡുവിലുള്ള സെന്റർപാർക്കിലാണ് ബീഗം ഹസ്രത്ത് മഹലിന്റെ ശവകുടീരം സ്ഥിതി ചെയ്യുന്നത്. ഇന്ത്യയുടെ ഒന്നാം സ്വാതന്ത്ര്യസമരത്തിലുള്ള ബീഗത്തിന്റെ സംഭാവനകൾ കണക്കിലെടുത്ത്, 1962 ഓഗസ്റ്റ് 15 ന് മരണാനന്തരം ആദരിക്കുകയുണ്ടായി. 1984 മേയ് പത്തിന്, ബീഗത്തിന്റെ സ്മരണാർത്ഥം ഭാരതസർക്കാർ ഒരു സ്റ്റാംപ് പുറത്തിറക്കി.


</doc>
<doc id="235248" url="https://ml.wikipedia.org/wiki?curid=235248" title="കെ. ബാലകൃഷ്ണൻ">
കെ. ബാലകൃഷ്ണൻ

പത്രാധിപരും എഴുത്തുകാരനും ഉജ്ജ്വല പ്രഭാഷകനും പ്രമുഖ രാഷ്ട്രീയനേതാവും ആയിരുന്നു കെ. ബാലകൃഷ്ണൻ എന്ന കേശവൻ ബാലകൃഷ്ണൻ (1924 ആഗസ്റ്റ്‌ 12 – 1984 ജൂലൈ 16).

കുടുംബം

തിരു-കൊച്ചി സംസ്ഥാനത്തിന്റെ മുൻ മുഖ്യമന്ത്രിയായിരുന്ന ശ്രീ സി. കേശവന്റെയും ശ്രീമതി വാസന്തിയുടെയും മകനാണ് ഇദ്ദേഹം. "കേരളകൗമുദി"യുടെ സ്ഥാപകനായ സി.വി.കുഞ്ഞുരാമന്റെ ചെറുമകനുമാണ് ബാലകഷ്ണൻ.

പത്രപ്രവർത്തനം

രാഷ്ട്രീയത്തിലെ പോരാട്ടങ്ങൾക്കും നെട്ടോട്ടങ്ങൾക്കുമിടയിൽ ആഴത്തിൽ വായിക്കാനും നിരന്തരം എഴുതാനും കനപ്പെട്ട പ്രസിദ്ധീകരണങ്ങൾ നടത്താനും സമയം കണ്ടെത്തിയ പ്രതിഭാശാലിയായ ബാലകൃഷ്ണന്റെ മൗലികതയും ആർജവവുമുള്ള അഭിപ്രായങ്ങൾ കേൾക്കാൾ കേരളം എന്നും കാതോർത്തിട്ടുണ്ട്. വിവിധ പ്രസിദ്ധീകരണങ്ങളിൽ അദ്ദേഹം എഴുതിയ പംക്തികൾ അസാധാരണമായ ആ വ്യക്തിത്വത്തിന്റെ അനാഛാദനങ്ങളായിരുന്നു.

സ്വന്തം പ്രസിദ്ധീകരണമായ "കൗമുദി" വാരികയിൽ അദ്ദേഹം മുഖപേജിൽ പേരുവെച്ചെഴുതിയ കൗമുദികുറിപ്പുകൾ ഒരേ സമയം മുഖപ്രസംഗവും ഒപ്പം തന്റെ സ്വകാര്യപംക്തിയുമായി. വായനക്കാർ ഇതിനെ മുഖപ്രസംഗമായാണ് കണ്ടത്. കേരള രാഷ്ട്രീയത്തിന്റെയും സംസ്‌കാരത്തിന്റെയും രണ്ട് പതിറ്റാണ്ട് കാലത്തെ ചരിത്രം ആയിരുന്നു ആ കുറിപ്പുകൾ. പാർട്ടി നേതാവായിരിക്കെയാണ് "Italic text"കൗമുദി നടത്തിയിരുതെങ്കിലും കുറിപ്പുകൾ ഒരിക്കലും പാർട്ടി പ്രചാരണത്തിന് ഉപയോഗപ്പെടുത്തിയില്ല. പാർട്ടിക്കും രാഷ്ട്രീയത്തിനും അപ്പുറമുള്ള ലോകത്തെക്കൂടി ഉൾക്കൊള്ളുന്ന ഉയർ ധാർമിക നിലപാടുകളായിരുന്നു അദ്ദേഹം ഉയർത്തിപ്പിടിച്ചിരുന്നത്. ഇരുപത്തിയാറ് വയസ്സുള്ളപ്പോഴാണ്, പരിപക്വതയുള്ള ഒരു ചിന്തകന്റെ മനസ്സ് ആർജിച്ച് പത്രാധിപത്യം വഹിച്ചുതുടങ്ങിയത്.

കൗമുദിക്കുറിപ്പുകളോളം ജനപ്രീതി നേടിയിരുന്ന അദ്ദേഹം വായനക്കാരുടെ ചോദ്യങ്ങൾക്കു മറുപടി എഴുതിപ്പോന്ന ചോദ്യോത്തരപംക്തി ആ വ്യക്തിത്വത്തിന്റെ സർവ സവിശേഷതകളും അത് പുറത്തുകൊണ്ടുവന്നു. "കൗമുദി" നിലച്ചതിനു ശേഷം പല പ്രസിദ്ധീകരണങ്ങളിലും അതു തുടർന്നു. അറുപതുകളുടെ മധ്യത്തോടെ കേരള കൗമുദി വീക്ക്എൻഡ് മാഗസീനിൽ ഞായറാഴ്ച തോറും എഴുതിയ ചൂടും വെളിച്ചവും എന്ന പംക്തി ഏറെ പ്രതികരണങ്ങളും രാഷ്ട്രീയമായ ചലനങ്ങളും ഉണ്ടാക്കി. 1969 മെയ് മാസത്തിൽ കൊല്ലത്ത് നിന്ന് എസ്.കെ.നായർ ആരംഭിച്ച ""മലയാളനാട്" വാരികയിൽ ആദ്യലക്കം മുതൽ കെ.ബാലകൃഷ്ണൻ അപ്‌സരസ്സുകളും ഭദ്രകാളികളും എന്നൊരു പംക്തി എഴുതി.താൻ പരിചയപ്പെട്ട സ്ത്രീകളെക്കുറിച്ചും അവരുടെ പിടികിട്ടാത്ത മനസ്സിനെക്കുറിച്ചും ഉള്ള ആ പംക്തി ഏറെ ശ്രദ്ധിക്കപ്പെട്ടു. ഒരു ലക്കത്തിൽ സ്വന്തം ഭാര്യയെക്കുറിച്ച് എഴുതാനും മടിച്ചില്ല.

1957 ൽ ഇ.എം.എസ് മന്ത്രിസഭക്കാലത്ത് സംസ്ഥാന ബജറ്റ് നിയമസഭയിൽ അവതരിക്കും മുമ്പ് അപ്പടി ചോർത്തി "കൗമുദി" ദിനപത്രത്തിൽ പ്രസിദ്ധപ്പെടുത്തിയത്സംഭവം വലിയ വിവാദവും കേസ്സും അറസ്റ്റും ശിക്ഷയുമൊക്കയായി.

ആദ്യം കേരള സോഷ്യലിസ്റ്റ് പാർട്ടിയുടെയും പിന്നീട് ആർ.എ്‌സ്.പി.യുടെയും നേതാവായിരുന്നു ബാലകൃഷ്ണൻ. അദ്ദേഹത്തിന്റെ ആവേശകരമായ പ്രസംഗങ്ങൾ കേൾക്കാൻ വലിയ ജനക്കൂട്ടം എത്തിച്ചേരാറുണ്ട്. റെവല്യൂഷണറി സോഷ്യലിസ്റ്റ് പാർട്ടിയുടെ കേരളത്തിലെ സ്ഥാപകനേതാക്കളിലൊരാളാണ് ഇദ്ദേഹം. കേരളാ സോഷ്യലിസ്റു പാർട്ടിയുടെ നേതൃത്വത്തിൽ കൊച്ചി ആസ്ഥാനമാക്കി അഖില തിരുവിതാംകൂർ നാവികത്തൊഴിലാളി സംഘടന രംഗത്തുണ്ടായിരുന്നു. കേരളാ സോഷ്യലിസ്റ് പാർട്ടി (കെ.എസ്.പി)യുടെ നേതാവായിരുന്ന മത്തായി മാഞ്ഞൂരാനായിരുന്നു ഈ സംഘടനയുടെ ആദ്യകാല പ്രസിഡന്റ്. യൂണിയനിൽ അഭിപ്രായ ഭിന്നതയുണ്ടാവുകയും ശ്രീകണ്ഠൻനായർ, ടി.കെ.ദിവാകരൻ, കെ. ബാലകൃഷ്ണൻ, ബേബിജോൺ തുടങ്ങിയവർ മത്തായി മാഞ്ഞൂരാന്റെ നേതൃത്വത്തെ തള്ളിപ്പറഞ്ഞു പുറത്തുപോവുകയാണുണ്ടായത്. ഇവർ കൊല്ലത്ത് അർ.എസ്.പി. രൂപീകരിച്ചു.

1954-ൽ ഇദ്ദേഹം തിരു കൊച്ചി നിയമസഭയിലെ അംഗമായി തിരഞ്ഞെടുക്കപ്പെടുകയുണ്ടായി. തിരുവനന്തപുരം II ആയിരുന്നു ഇദ്ദേഹത്തിന്റെ നിയോജകമണ്ഡലം. 1971-ൽ ഇദ്ദേഹം അമ്പലപ്പുഴ ലോകസഭാമണ്ഡലത്തിൽ നിന്ന് പാർലമെന്റംഗമായി തിരഞ്ഞെടുക്കപ്പെടുകയുണ്ടായി. ഇന്ത്യൻ ഗവണ്മെന്റിൽ നിന്ന് ഇദ്ദേഹത്തിന് താമ്രപത്രം ലഭിച്ചിട്ടുണ്ട്.


ജീവചരിത്രം
കെടാത്ത ജ്വാല കെ. ബാലകൃഷ്ണൻ- പ്രസന്നരാജൻ ഡി സി ബുക്‌സ്



</doc>
<doc id="235251" url="https://ml.wikipedia.org/wiki?curid=235251" title="നീലി സാലി">
നീലി സാലി

മലയാളത്തിലെ ആദ്യ ഹാസ്യചലച്ചിത്രമാണ് 1960-ൽ പുറത്തിറങ്ങിയ നീലിസാലി. ഉദയ സ്റ്റുഡിയോയുടെ ബാനറിൽ കുഞ്ചാക്കോ നിർമ്മിച്ച് അദ്ദേഹം തന്നെയാണ് ചിത്രം സംവിധാനം ചെയ്തിരിക്കുന്നത്. ഈ ചിത്രത്തിലാണ് ബഹദൂർ ആദ്യമായി നായകകഥാപാത്രത്തെ അവതരിപ്പിച്ചത്. ബഹദൂറിനൊപ്പം എസ്.പി. പിള്ള, കുട്ട്യേടത്തി വിലാസിനി, കാഞ്ചന, പി.ബി.പിള്ള, കുണ്ടറ ജോൺ, കുണ്ടറ ഭാസി, ബോബൻ കുഞ്ചാക്കോ എന്നിവർ അഭിനയിച്ചിരിക്കുന്നു. ശാരംഗപാണിയാണ് സംഭാഷണം എഴുതിയിരിക്കുന്നത്.

പി. ഭാസ്കരൻ ചിത്രത്തിലെ ഗാനങ്ങൾ രചിച്ചിരിക്കുന്നു. കെ. രാഘവനാണ് സംഗീതം നൽകിയിരിക്കുന്നത്.




</doc>
<doc id="235253" url="https://ml.wikipedia.org/wiki?curid=235253" title="ആര്യ അന്തർജ്ജനം">
ആര്യ അന്തർജ്ജനം

കേരളത്തിന്റെ ആദ്യ മുഖ്യമന്ത്രിയായ ഇ.എം.എസ്. നമ്പൂതിരിപ്പാടിന്റെ ജീവിതപങ്കാളിയായിരുന്നു ആര്യ അന്തർജ്ജനം. (1917 - 2002 ജനുവരി 3) ആദ്യകാലത്ത് സാമൂഹ്യപരിഷ്കരണരംഗത്തും പിന്നീട് രാഷ്ട്രീയരംഗത്തും ഭരണരംഗത്തും പൂർണ്ണസമപ്രവർത്തകനെന്ന നിലയിൽ ഇ.എം.എസ്. സജീവമായിരുന്നപ്പോൾ കുടുംബത്തിന്റെ ഉത്തരവാദിത്തം ചുമലിലേറ്റിയ ആര്യ, നേതാവെന്ന നിലയിൽ അദ്ദേഹത്തിന് വളരുവാനുള്ള സാഹചര്യമൊരുക്കിയതായി വിലയിരുത്തപ്പെടുന്നു. 
തെക്കേടത്ത് ഇല്ലത്ത് രാമൻ ഭട്ടതിരിപ്പാടിന്റെയും നീലി അന്തർജ്ജനത്തിന്റെയും മകളായി കോട്ടയം ജില്ലയിലെ കുടമാളൂരിലെ തെക്കേടത്തു മന ഇല്ലത്തിലാണ് ആര്യ അന്തർജ്ജനം ജനിച്ചത്. യാഥാസ്ഥിതികത്തിന്റെ നിഴലിൽ വളർന്ന കാരണം കടുത്ത ഏകാന്തതയായിരുന്നു സഹവാസം, സ്കൂൾ വിദ്യാഭ്യാസം ലഭിക്കാൻ അന്നത്തെ സമുദായ സാഹചര്യങ്ങൾ അനുവദിച്ചിരുന്നില്ല. സഹോദരൻ വാസുദേവൻ ഭട്ടതിരിപ്പാടാണ് ഇ.എം.എസുമായുള്ള ഇദ്ദേഹത്തിന്റെ വിവാഹത്തിന് മുൻകൈയ്യെടുത്തത്. അക്കാലത്ത്, യോഗക്ഷേമ സഭയെന്ന നമ്പൂതിരി സമുദായ പരിഷ്കരണപ്രസ്ഥാനത്തിന്റെയും വിധവാ പുനർവിവാഹമെന്ന ആശയത്തിന്റെയും വ്യക്താവായിരുന്നു ഇ.​എം.എസ്സ്. ഇത്തരമൊരാളുമായുള്ള ആര്യയുടെ വിവാഹം ബന്ധുക്കളുടെ എതിർപ്പുകൾ ക്ഷണിച്ചുവരുത്തിയിരുന്നു. കേരള ചരിത്രത്തിലെ ശ്രദ്ധേയരായ ദമ്പതികളായിരുന്നു ഇ.എം.എസും - ആര്യ അന്തർജ്ജനവും ഇവർക്ക് നാല് മക്കളുണ്ടായിരുന്നു. ഇ.എം.എസിന്റെ മരണശേഷം നാലുവർഷം ജീവിച്ച ആര്യ അന്തർജ്ജനം 2002 ജനുവരി 3-ന് കാലയവനികയ്ക്കുള്ളിൽ മറഞ്ഞു.


</doc>
<doc id="235254" url="https://ml.wikipedia.org/wiki?curid=235254" title="എം. ഭാസ്കരൻ">
എം. ഭാസ്കരൻ

സി.പി.ഐ.(എം.) അംഗമായ ഒരു രാഷ്ട്രീയപ്രവർത്തകനാണ് എം. ഭാസ്കരൻ. ഇദ്ദേഹം കോഴിക്കോടിന്റെ മേയറായിരുന്നു. ഇദ്ദേഹം സി.പി.ഐ.(എമ്മിന്റെ) കോഴിക്കോട് ജില്ലാ കമ്മിറ്റിയിലെ അംഗവുമാണ്. കോഴിക്കോട് ജില്ലയിലെ കാരപ്പറമ്പ എന്ന ചെറിയ ഗ്രാമമാണ് ഇദ്ദേഹത്തിന്റെ സ്വദേശം. 

ഇദ്ദേഹത്തിനു നേരേ പ്രതിപക്ഷ കൗൺസിലർമാർ ഗ്ലാസെറിഞ്ഞു എന്ന വാർത്തയുണ്ടായിരുന്നു. 

2005-10 കാലഘട്ടത്തിൽ ഇദ്ദേഹം മേയറായിരുന്നപ്പോൾ നടന്ന 44 വിഷയങ്ങളെ സംബന്ധിച്ച് വിജിലൻസ് കോടതി പ്രാധമിക അന്വേഷണത്തിന് ഉത്തരവിടുകയുണ്ടായി. കെട്ടിടങ്ങൾക്ക് ക്രമം വിട്ട് പെർമിറ്റ് നൽകി എന്നതായിരുന്നു ആരോപണങ്ങളിൽ ഒന്ന്. ഇവ രാഷ്ട്രീയപ്രേരിതമാണെന്നും ഓഡിറ്റ് റിപ്പോർട്ടിനുള്ള മറുപടിയും മറ്റും തങ്ങളുടെ നിരപരാധിത്വം തെളിയിക്കുന്നുണ്ട് എന്നുമാണ് ഇദ്ദേഹം ഇതിനെ സംബന്ധിച്ച് പ്രതികരിച്ചത് 


</doc>
<doc id="235257" url="https://ml.wikipedia.org/wiki?curid=235257" title="ബെന്നി ബെഹനാൻ">
ബെന്നി ബെഹനാൻ

ബെന്നി ബെഹനാൻ (ജനനം:1952 ഓഗസ്റ്റ് 22) ഇൻഡ്യൻ നാഷണൽ കോൺഗ്രസിൽ അംഗമായ ഒരു രാഷ്ട്രീയ നേതാവാണ്. ഇദ്ദേഹം കെ.പി.സി.സി.യുടെ ജനറൽ സെക്രട്ടറിയാണ് 2011-ലെ അസംബ്ലി തിരഞ്ഞെടുപ്പിൽ ഇദ്ദെഹം തൃക്കാക്കരയിൽ നിന്ന് മത്സരിച്ച് വിജയിക്കുകയുണ്ടായി. 1982-ൽ ഇദ്ദേഹം പിറവം മണ്ഡലത്തിൽ നിന്ന് വിജയിച്ചിട്ടുണ്ട്. 
നിലവിൽ ഐക്യ ജനാതിപത്യ മുന്നണി കൺവീനർ ആയി പ്രവർത്തിക്കുന്നു 
മുൻമുഖ്യമന്ത്രി ഉമ്മൻചാണ്ടിയുടെ വിശ്വസ്തനും കേരളത്തിലെ എ ഗ്രൂപ്പ് നേതാക്കളിൽ പ്രധാനിയുമാണ് ബെന്നി ബെഹനാൻ 

1987-ൽ ഇദ്ദേഹം ഗോപി കോട്ടമുറിക്കലിനോട് പിറവത്ത് 16480 വോട്ടിന് തോൽക്കുകയുമുണ്ടായി . 2004-ൽ ഇടുക്കി പാർലമെന്റ് നിയോജകമണ്ഡലത്തിൽ ഇദ്ദേഹം പരാജയപ്പെടുകയും ചെയ്തിട്ടുണ്ട്. 

ഇദ്ദേഹത്തിന്റെ അച്ഛൻ കോൺഗ്രസ് പ്രവർത്തകനായിരുന്നു.

ഒ. തോമസ്, ശ്രീമതി ചിന്നമ്മ തോമസ് എന്നിവരാണ് മാതാപിതാക്കൾ. ബി.കോം ആണ് വിദ്യാഭ്യാസയോഗ്യത. 1980-82 കേരള സർവ്വകലാശാലയുടെ സെനറ്റ് അംഗം എന്ന നിലയിലും ഇദ്ദേഹം പ്രവർത്തിച്ചിട്ടുണ്ട്. 



</doc>
<doc id="235259" url="https://ml.wikipedia.org/wiki?curid=235259" title="പ്രാഥമിക ശുശ്രൂഷ">
പ്രാഥമിക ശുശ്രൂഷ

അത്യാസന്ന നിലയിൽ ഉള്ള ഒരു രോഗിയെ വൈദ്യശ്രദ്ധയിൽ എത്തിക്കുന്നതിന് മുൻപേ നൽകേണ്ട പ്രാഥമിക ശുശ്രൂഷയാണ് പ്രാഥമിക ജീവൻ രക്ഷാ ശുശ്രൂഷ (പ്ര ജി ശു)(Basic Life Support) എന്ന് പറയുന്നത്. ഈ ശുശ്രൂഷ ചട്ടം രോഗിയെ വൈദ്യശ്രദ്ധയിൽ എത്തുന്നതിനു മുൻപുള്ള മരണത്തിൽനിന്നോ ഗുരുതര പരിണാമങ്ങളിൽനിന്നോ രക്ഷിക്കുന്നു. പ്ര ജി ശു വിൽ പരിശീലനം ലഭിച്ചിട്ടുള്ള ആർക്കും ഇത് നൽകാവുന്നതാണ് എന്ന് മാത്രമല്ല യാതൊരു പ്രത്യേക ചികിത്സ സജ്ജീകരണങ്ങളും ഇതിനു ആവശ്യവുമില്ല.
ഹൃദയാഘാതം, മുങ്ങൽ(drowning), ശ്വാസതടസ്സം(chocking) മുതലായ പ്രശ്നങ്ങൾക്ക് വേണ്ട ശുശ്രൂഷ ചട്ടം പ്ര ജി ശു വിൽ ഉൾകൊള്ളിച്ചിരിക്കുന്നു. ചെറിയ ഒരു പരിശീലന പാഠ്യക്രമത്തിലൂടെ വൈദഗ്ദ്ധ്യം നേടാവുന്ന ഒരു ശുശ്രൂഷാ ക്രമം ആണ് പ്ര ജി ശു.


</doc>
<doc id="235262" url="https://ml.wikipedia.org/wiki?curid=235262" title="യു.എ. ബീരാൻ">
യു.എ. ബീരാൻ

യു.എ. ബീരാൻ (1925 മാർച്ച് 9 – 2001 മേയ് 31) കോട്ടയ്ക്കൽ കാരനായ ഒരു രാഷ്ട്രീയപ്രവർത്തകനായിരുന്നു. ഇൻഡ്യൻ യൂണിയൻ മുസ്ലീം ലീഗ് അംഗമായിരുന്ന ഇദ്ദേഹം കേരളത്തിലെ മന്ത്രിയായിരുന്നിട്ടുണ്ട്. ഇദ്ദേഹം ഇൻഡ്യൻ നാഷണൽ ലീഗിൽ ചേരുകയുണ്ടായി.

നാല്പതുകളിൽ ഇൻഡ്യൻ സൈന്യത്തിലും അൻപതുകളുടെ ആദ്യസമയത്ത് ബോംബെയിൽ ഒരു ബ്രിട്ടീഷ് എഞ്ചിനിയറിംഗ് കമ്പനിയിലും ഇദ്ദേഹം ജോലി ചെയ്തിട്ടുണ്ട്. ഇദ്ദേഹം പിന്നീട് മുസ്ലീം ലീഗിൽ ചേർന്ന് രാഷ്ട്രീയ പ്രവർത്തനം ആരംഭിച്ചു.




</doc>
<doc id="235381" url="https://ml.wikipedia.org/wiki?curid=235381" title="ഒപ്പാരി പാട്ട്">
ഒപ്പാരി പാട്ട്

തെക്കേ ഇന്ത്യയിലും ( പ്രത്യേകിച്ച് തമിഴ്നാട്ടിലും), വടക്കു-കിഴക്കൻ ശ്രീലങ്കയിലും ഉള്ള ഒരുതരം നാടൻ പാട്ടാണ് ഒപ്പാരി. തമിഴ്‌നാട്ടിലെ ഒരു ഗാനശാഖയാണ് ഒപ്പാരി പാട്ട്. അച്ഛൻ, അമ്മ, മക്കൾ, ഉറ്റവർ, ഉടയവർ എന്നിങ്ങനെ ആരെങ്കിലും മരണപ്പെട്ടാൽ ഒരാളുടെ മനസ്സിലുണ്ടാകുന്ന ദുഃഖം പുറത്ത് കാണിക്കാനായി ഒപ്പാരി പാടുന്നു. മരണാനന്തര ചടങ്ങുകളുടെ ഭാഗമായാണ് ഒപ്പാരി വയ്പ്പ് നടത്തപ്പെടുന്നത്. മരിച്ചയാളിന്റെ ആശ്രിതരായ സ്ത്രീകളും, ഒപ്പാരിപാട്ടുകാരും ഇതിൽ പങ്കെടുക്കുന്നു. മരിച്ചവരെപ്പറ്റി അറിവില്ലാത്തവർ ആ പാട്ടിൽ നിന്നും അയാളെപ്പറ്റി അറിയുന്നു. മരിച്ചയാളിനെക്കുറിച്ചുള്ള സ്തുതികളും മരണത്താൽ വന്ന നഷ്ടങ്ങളും ആണ് സാധാരണ പ്രമേയം. ദുഃഖം പ്രകടിപ്പിക്കാനുള്ള നെഞ്ചത്തടിക്കലും, കൈകൾ കൊണ്ടുള്ള മറ്റു ഭാവപ്രകടനങ്ങളും ഒപ്പാരി വയ്പ്പിന്റെ ഭാഗമാണ്.

നാട്ടിൻ പുറങ്ങളിൽ ഉറുമി എന്ന ഒരു സംഗീതോപകരണം വായിക്കപ്പെടും. "ഇന്ന് ഉറുമി ശബ്ദം കേട്ടതെന്തിന്" എന്ന് തുടങ്ങി, ചില പ്രദേശങ്ങളിൽ ഉറുമി മരണ അറിയിപ്പിനുള്ള ഉപകരണമായും ഉപയോഗിക്കുന്നു.


</doc>
<doc id="235384" url="https://ml.wikipedia.org/wiki?curid=235384" title="മുകുൾ സാങ്മ">
മുകുൾ സാങ്മ

മേഘാലയ മുഖ്യന്ത്രിയാണ് മുകുൾ സാങ്മ(ജനനം :20 ഏപ്രിൽ 1965). കോൺഗ്രസ്സ് നേതാവായ സങ്മ തുടർച്ചയായി രണ്ടു തവണ മേഘാലയ മുഖ്യമന്ത്രിയായി.
ഡോക്ടറായാണ് സാങ്മ ഔദ്യോഗിക ജീവിതം ആരംഭിച്ചത്. 

2013 ൽ നടന്ന മേഘാലയ നിയമസഭാ തെരഞ്ഞെടുപ്പിൽ 29 സീറ്റുകൾ നേടിയ കോൺഗ്രസ്സിന് രണ്ടുസീറ്റ് ലഭിച്ച എൻ.സി.പിയുടെയും 11 സ്വതന്ത്രരുടെയും പിന്തുണയോടെ സർക്കാറുണ്ടാക്കി. 


</doc>
<doc id="235386" url="https://ml.wikipedia.org/wiki?curid=235386" title="നെയ്ഫു റിയോ">
നെയ്ഫു റിയോ

നാഗാലാൻഡ് മുൻ മുഖ്യമന്ത്രിയാണ് നെയ്ഫു റിയോ(ജനനം :) മൂന്നുവട്ടം മുഖ്യമന്ത്രിയായി തെരഞ്ഞെടുക്കപ്പെട്ടു. നാഗാലാൻഡ് പീപ്പിൾസ് ഫ്രണ്ട് (എൻ.പി.എഫ്) നേതാവാണ്.

2013 ലെ തെരഞ്ഞെടുപ്പിൽ നെയ്ഫു നേതൃത്ത്വം നൽകിയ എൻ.പി.എഫിന് 39 സീറ്റാണ് ലഭിച്ചു. ബി.ജെ.പി, നാഗാലാൻഡിലെ പ്രാദേശിക പാർട്ടികൾ എന്നിവയുടെ പിന്തുണയുള്ള മുന്നണിയായാണ് നെയ്ഫു തിരഞ്ഞെടുപ്പിൽ മത്സരിച്ചത്. 



</doc>
<doc id="235388" url="https://ml.wikipedia.org/wiki?curid=235388" title="സിപ്പോ">
സിപ്പോ

റീഫിൽ ചെയ്യാവുന്ന ലോഹനിർമ്മിതമായ ഒരു ലൈറ്റർ ആണ് സിപ്പോ. അമേരിക്കയിലെ പെൻസിൽ വാനിയയിലുള്ള സിപ്പോ മാനുഫാക്ചറിങ്ങ് കമ്പനി ആണ് സിപ്പോ നിർമ്മിക്കുന്നത്.ഒരു ഓസ്ട്രിയൻ സിഗരറ്റ് ലൈറ്ററിൽ നിന്നും പ്രചോദനം ഉൾക്കൊണ്ടായിരുന്നു സിപ്പോ നിർമ്മിക്കപ്പെട്ടത്. ഇപ്പോൾ ആയിരക്കണക്കിന് ഡിസൈനുകളിൽ സിപ്പോ ഇറങ്ങിയിട്ടുണ്ട്.

1932ഇൽ ജോർജ്ജ് സി ബ്ലൈസ്ഡൽ ആണ് സിപ്പോ മാനുഫാക്ചറിങ്ങ് കമ്പനി സ്ഥാപിച്ചത്. സിപ്പോയ്ക്ക് ആ പേരു വരാൻ കാരണം ബ്ലൈഡ്സലിനു സിപ്പർ എന്ന ശബ്ദം ഇഷ്ടമായതു കൊണ്ടായിരുന്നു.1936 മാർച്ച് 3 ആം തിയ്യതി സിപ്പോയ്ക്ക് പേറ്റന്റ് ലഭിച്ചു.ആദ്യഘട്ടത്തിൽ സിപ്പോ നിർമ്മിച്ചിരുന്ന പട്ടാളക്കാർക്കു വേണ്ടിയായിരുന്നു. രണ്ടാം ലോക മഹായുദ്ധത്തിന്റെ സമയത്ത് അമേരിക്കൻ പട്ടാളക്കാർക്കിടയിൽ സിപ്പോ വ്യാപകമായി ഉപയോഗിക്കപ്പെട്ടു. എത്ര മോശം കാലാവസ്ഥയിലും ഉപയോഗിക്കാൻ കഴിയുന്ന വിധത്തിൽ രൂപം ചെയ്തതായതു കൊണ്ട് പട്ടാളക്കാർ സിപ്പോ ഉപയോഗിച്ചു.അക്കാലത്ത് പിത്തളയിലായിരുന്നു സിപ്പോ നിർമ്മിച്ചിരുന്നത്. പക്ഷേ യുദ്ധകാലത്ത് പിത്തളയുടെ ലഭ്യതക്കുറവു കാരണം സ്റ്റീലിൽ നിർമ്മിക്കാൻ തുടങ്ങി. യുദ്ധത്തിനു ശേഷം, 1960 കളിൽ സിപ്പോ ലൈറ്ററുകൾ വ്യാപകമായി പരസ്യങ്ങളിൽ ഉപയോഗിക്കാൻ തുടങ്ങി. സിപ്പോ ലൈറ്ററുകൾ ഒരേ സമയം കലാസ്ർഷ്ടിയും സാങ്കേതികമികവുള്ളവയുമായിരുന്നു. സിപ്പോയുടെ അടിസ്ഥാനപരമായ സാങ്കേദികവിദ്യ മാറ്റമില്ലാതെ തുടർന്നു.പെൻസിൽ വാനിയയിലെ ബ്രാഡ്ഫോർഡിൽ സിപ്പോ/കേസസ് വിസിറ്റേഴ്സ് സെന്റർ എന്ന പേരിൽ സിപ്പോ മ്യൂസിയം ഉണ്ട്. അവിടെ സിപ്പോയുടെ അപൂർവ്വവും വൈവിദ്ധ്യങ്ങളുമായ സിപ്പോ ലൈറ്ററുകൾ പ്രദർശിപ്പിച്ചിരിക്കുന്നു.

സിപ്പോ ഔദ്യോഗിക വെബ് സൈറ്റ്


</doc>
<doc id="235391" url="https://ml.wikipedia.org/wiki?curid=235391" title="ഹബ്ബ ഖാതുൻ">
ഹബ്ബ ഖാതുൻ

16-ആം നൂറ്റാണ്ടിൽ ജീവിച്ചിരുന്ന ഒരു കാശ്മീരി കവയിത്രിയായിരുന്നു ഹബ്ബ ഖാതുൻ. ചന്ദ്രഹാർ ഗ്രാമത്തിൽ ഒരു കർഷകകുടുംബത്തിൽ ജനിച്ച ഹബ്ബയുടെ കുട്ടിക്കാലത്തെ വിളിപ്പേര് "ജൂൻ" എന്നായിരുന്നു. അക്കാലത്തെ സാധാരണ പെൺകുട്ടികളിൽ നിന്നും വത്യസ്തമായി ജൂൻ കുട്ടിക്കാലത്തെ തന്നെ എഴുത്തും വായനയും അഭ്യസിച്ചിരുന്നു. ഒരു കർഷക യുവാവുമായുള്ള. ആദ്യവിവാഹത്തിൽ നിന്ന് മോചിതയായ ജൂനിനെ, പിൽക്കാലത്ത് കശ്മീർ ഭരണാധികാരിയായിത്തീർന്ന യൂസുഫ് ഷാ ചാക് വിവാഹം കഴിച്ചു. ഇക്കാലത്താണ് ഹബ്ബ ഖാതുൻ എന്ന പേരിലറിയപ്പെട്ട് തുടങ്ങിയത്.

സ്നേഹവും വേദനയും വിരഹവും ചെറിയ ചിന്താശകലങ്ങളും പ്രമേയങ്ങളാക്കിയ ഹബ്ബയുടെ ഗാനങ്ങൾ ഇന്നും കശ്മീരിൽ ജനപ്രിയങ്ങളാണ്. ഇവരുടെ ജീവിതത്തെ ആസ്പദമാക്കി ബഷീർ ബാദ്ഗാമി ഒരുക്കിയ ടെലിഫിലിം എഴുപതുകളിൽ കശ്മീർ ദൂരദർശൻ സംപ്രേഷണം ചെയ്തിരുന്നു



</doc>
<doc id="235393" url="https://ml.wikipedia.org/wiki?curid=235393" title="പെണ്ണ്">
പെണ്ണ്

ഇണ ചേർന്ന്; പ്രസവിച്ചോ, മുട്ടയിട്ടൊ വംശവർദ്ധന നടത്തുന്ന ജീവികളിൽ അണ്ഡദാതാവിനെ പെണ്ണ് എന്ന് വിളിക്കുന്നു.ലൈംഗിക പ്രത്യുത്പാദനത്തിൽ വലിയ ബീജകോശത്തെയാണ് അണ്ഡം എന്നു പറയുന്നത്. മനുഷ്യരിൽ ഉൽപ്പെടെ, മിക്ക പെൺ-വർഗത്തില്പെട്ട സസ്തനികളിലും രണ്ട് എക്സ് ക്രോമസുകളാണ് ഉണ്ടാവുക. ഇതൊരു സിസ്ജെൻഡർ വിഭാഗമാകുന്നു. 


</doc>
<doc id="235395" url="https://ml.wikipedia.org/wiki?curid=235395" title="ഗാമീറ്റ്">
ഗാമീറ്റ്

പ്രത്യുത്പാദനപക്രിയയിൽ പങ്കെടുക്കുന്ന കോശങ്ങളെയാണ് ഗാമീറ്റുകൾ എന്നു പറയുന്നത്. പുരാതന ഗ്രീക്ക് ഭാഷയിൽ ഭർത്താവ് എന്ന അർത്ഥമുള്ള γαμέτης "ഗാമീറ്റെസ്"; ഭാര്യ എന്നർത്ഥമുള്ള γαμετή "ഗാമീറ്റ്" എന്നിവയിൽ നിന്നാണ് വാക്കിന്റെ ഉദ്ഭവം. ലൈംഗികപ്രജനനത്തിന്റെ ഭാഗമായ കോശസംയോജനത്തിനിടെ ഒരു ഗാമീറ്റ് മറ്റൊന്നുമായി യോജിച്ചാണ് (ഫെർട്ടിലൈസേഷൻ) സൈഗോട്ട് എന്ന കോശമുണ്ടാകുന്നത്. 

രണ്ടു തരം മോർഫോളജിയുള്ള ഗാമീറ്റുകൾ ഉത്പാദിപ്പിക്കുന്ന സ്പീഷീസുകളിൽ പെൺ ജീവി ഉത്പാദിപ്പിക്കുന്ന ഗാമീറ്റായിരിക്കും വലുത്. ഇതിനെ അണ്ഡം എന്നാണ് വിളിക്കുന്നത്. പുരുഷജീവിയുടെ ഗാമീറ്റ് വാൽമാക്രിയുടെ ആകൃതിയുള്ള ബീജം ആണ്. ഇത്തരം വൈജാത്യത്തെ അനൈസോഗാമി എന്നോ ഹെറ്ററോഗാമി എന്നോ ആണ് വിളിക്കുന്നത്. മനുഷ്യരിൽ അണ്ഡത്തിന് ബീജത്തിനേക്കാൾ 100,000 മടങ്ങ് വലിപ്പമുണ്ട്.

രണ്ടുതരം ഗാമീറ്റുകൾക്കും ഒരേ വലിപ്പവും ആകൃതിയുമുണ്ടാക്കുന്ന സാഹചര്യമാണ് ഐസോഗാമി. 
ഓസ്ട്രിയൻ ജീവശാസ്ത്രജ്ഞനായ ഗ്രെഗർ മെൻഡലാണ് ഗാമീറ്റ് എന്ന പദം ഈ അർത്ഥത്തിൽ ആദ്യമായി ഉപയോഗിച്ചത്. ഗാമീറ്റുകളിൽ വ്യക്തിയുടെ പകുതി ജനിതകവിവരങ്ങൾ കാണപ്പെടും. 


</doc>
<doc id="235396" url="https://ml.wikipedia.org/wiki?curid=235396" title="കേസർബായ് കേർകർ">
കേസർബായ് കേർകർ

ജയ്പൂർ- അത്രൗളി ഘരാനയിലെ പ്രശസ്തയായ ഒരു ഹിന്ദുസ്ഥാനി സംഗീതജ്ഞയായിരുന്നു കേസർബായ് കേർകർ(ജൂലൈ 13, 1892 – സെപ്റ്റംബർ16, 1977).

ഗോവയിലെ പോണ്ട താലൂക്കിൽ കേരി എന്ന ഗ്രാമത്തിലായിരുന്നു ജനനം. എട്ടാമത്തെ വയസ്സിൽ കോലാപ്പൂരിലേക്ക് താമസം മാറി. അവിടെ 8 മാസത്തോളം അബ്ദുൾ കരീം ഖാന്റെ ശിക്ഷണത്തിൽ സംഗീതം അഭ്യസിച്ചു. തിരികെ ഗോവയിലെത്തിയ ശേഷം രാമകൃഷ്ണബുവ വാസെയുടെ ശിഷ്യയായി. 16-ആം വയസ്സിൽ മുംബൈയിലെത്തിയ കേസർബായ് പല ഗുരുക്കന്മാർക്കു ശേഷം ഒടുവിൽ 1921-ൽ ജയ്പൂർ-അത്രൗളിഘരാനയുടെ സ്രഷ്ടാവായ ഉസ്താദ് അല്ലാദിയാ ഖാൻ-ന്റെ അരികിലെത്തി.

വളരെ കുറച്ചു മാത്രം റെക്കോർഡുകൾ ചെയ്തിട്ടുള്ള കേസർബായ് വിശിഷ്ടസദസ്സുകളിലെ ആലാപനങ്ങളിലൂടെയാണ് പ്രശസ്തിയിലേക്കുയർന്നത്. താൻ കേർകറുടെ ആരാധകനാണെന്ന് പ്രസ്താവിച്ച രവീന്ദ്രനാഥ ടാഗോർ ഇവരെ "സ്വരശ്രീ" എന്നു വിശേഷിപ്പിച്ചു. 1977-ൽ വൊയേജർ 1,2 ബഹിരാകാശ പേടകങ്ങളിൽ ലോകത്തിന്റെ വിവിധഭാഗങ്ങളിൽ നിന്നുള്ള സംഗീതം ആലേഖനം ചെയ്ത "വൊയേജർ ഗോൾഡൻ റെക്കോർഡ്"-ൽ ഇവർ പാടിയ "ജാത് കഹാം ഹോ" എന്ന ഭൈരവി രാഗത്തിലെ കൃതി ഉൾപ്പെടുത്തിയിരുന്നു. തന്റെ ദീർഘകാലത്തെ സംഗീതസപര്യയിലും കേസർബായ് ശിഷ്യരായി ആരെയും സ്വീകരിച്ചിരുന്നില്ല.
1969-ൽ പദ്മഭൂഷൺ ബഹുമതി ലഭിച്ചു. 1977 സെപ്റ്റംബർ 16-ന് നിര്യാതയായി.



</doc>
<doc id="235399" url="https://ml.wikipedia.org/wiki?curid=235399" title="എഡ്മണ്ട് തോമസ് ക്ലിന്റ്">
എഡ്മണ്ട് തോമസ് ക്ലിന്റ്

എഡ്മണ്ട് തോമസ് ക്ലിന്റ് (1976–1983) കുട്ടിക്കാലത്തു തന്നെ വളരെയധികം ചിത്രങ്ങൾ വരച്ച് ലോകത്തെ അതിശയിപ്പിച്ച ഒരു കുട്ടിയായിരുന്നു. ക്ലിന്റ് ജീവിച്ചിരുന്ന ഏഴു വയസ്സിനുള്ളിൽ തന്നെ 25,000 ത്തോളം ചിത്രങ്ങൾ വരച്ചിരുന്നു.

1976 മേയ് 19 നു എം.ടി.ജോസഫ്-ചിന്നമ്മ ദമ്പതികൾക്ക് ജനിച്ച ഏക മകനായിരുന്നു ക്ലിന്റ് എന്ന ചുരുക്കപ്പേരിൽ വിളിച്ചിരുന്ന എഡ്മണ്ട് തോമസ് ക്ലിന്റ്. തീരെ ചെറുപ്പത്തിൽ തന്നെ ഈ കുട്ടി ചിത്രങ്ങളോട് പ്രായത്തിൽ കവിഞ്ഞ താൽപര്യം കാണിച്ചിരുന്നു എന്ന് മാതാപിതാക്കൾ പറയുന്നു. തന്റെ വീടിന്റെ അടുത്തുള്ള ക്ഷേത്രങ്ങളിലെ ആഘോഷങ്ങളുടെ ചിത്രങ്ങൾ വരക്കുന്നതിനായിരുന്നു ക്ലിന്റിന് ഏറെ താൽപര്യം. സാധാരണ രീതിയിൽ വർഷങ്ങളുടെ തപസ്യകൊണ്ടു മാത്രം വരച്ചുതീർക്കാൻ കഴിയുന്ന മനോഹരമായ അനവധി ചിത്രങ്ങൾ ക്ലിന്റ് തന്റെ ക്ഷണികമായ ജീവിതത്തിനുള്ളിൽ വരച്ചു തീർത്തിരുന്നു. ക്ലിന്റിന് 5 വയസ്സുള്ളപ്പോൾ തന്നെ ചിത്രരചനാ മത്സരങ്ങളിലും മറ്റും സമ്മാനങ്ങൾ ലഭിക്കുകയുണ്ടായി. വൃക്കകൾക്കു സംഭവിച്ച ഗുരുതരമായ രോഗം മൂലം തന്റെ ഏഴാമത്തെ ജന്മദിനത്തിനു മുമ്പായി 1983 ഏപ്രിൽ 15നു വിഷുദിനത്തിൽ ക്ലിന്റ് മരണമടഞ്ഞു.

ക്ലിന്റ് വരച്ച ചിത്രങ്ങളുടെ പ്രദർശനങ്ങൾ തിരുവനന്തപുരത്ത് നടക്കുകയുണ്ടായി. കൂടാതെ ക്ലിന്റിന്റെ ഓർമ്മക്കായി ചിത്രരചനാ മത്സരവും നടന്നു വരാറുണ്ട്. 
ആനന്ദഭൈരവി എന്ന മലയാള ചലചിത്രത്തിന്റെ പ്രചോദനം ക്ലിന്റിന്റെ ജീവിതമായിരുന്നു എന്ന് സംവിധായകൻ ജയരാജ് പറയുന്നു. വളരെ ചെറുപ്പത്തിൽ മരണമടയുന്ന അസാമാന്യ സംഗീതപാടവമുള്ള ഒരു കുട്ടിയുടെ കഥ പറയുന്ന ചിത്രമായിരുന്നു ആനന്ദഭൈരവി.

2014 സെപ്റ്റംബറിൽ പ്രശസ്ത ചലച്ചിത്ര സംവിധായകൻ ഹരികുമാർ ക്ലിന്റിന്റെ ജീവിതത്തെ ആസ്പദമാക്കി താൻ പുതിയൊരു ചിത്രമുണ്ടാക്കുകയാണെന്ന് പ്രഖ്യാപിച്ചു. 'ക്ലിന്റ്' എന്നുതന്നെ പേരിട്ട ചിത്രം ഷൂട്ടിങ് തീർന്ന് 2017 ഓഗസ്റ്റ് 11-ന് പുറത്തിറങ്ങി. മാസ്റ്റർ അലോക് പ്രധാന കഥാപാത്രത്തെ അവതരിപ്പിച്ച ചിത്രത്തിൽ ഉണ്ണി മുകുന്ദൻ, റിമ കല്ലിങ്കൽ തുടങ്ങിയവർ മറ്റ് പ്രധാന വേഷങ്ങളിലെത്തുന്നു.




</doc>
<doc id="235410" url="https://ml.wikipedia.org/wiki?curid=235410" title="ബേബി ഹൽദാർ">
ബേബി ഹൽദാർ

ഇരുട്ടും വെളിച്ചവും (ബം.আলো-আঁধারি, ആലോ ആന്ധാരി) എന്ന കൃതിയുടെ രചയിതാവാണ് ബേബി ഹൽദാർ , . ഒരു വീട്ടുവേലക്കാരിയുടെ ആത്മകഥാകഥനമായ ഈ കൃതി മലയാളമടക്കം മിക്ക ഭാരതീയഭാഷകളിലേക്കും,മറ്റു വിദേശഭാഷകളിലേക്കും പരിഭാഷ ചെയ്യപ്പെട്ടിട്ടുണ്ട്. 
കാഷ്മീരിലെ ഏതോ ഗ്രാമത്തിലെ നിർദ്ധന കുടുംബത്തിൽ ജനിച്ച്, പിന്നീട് പശ്ചിമബംഗാളിലേക്ക് താമസം മാറ്റിയ ബേബി ഹൽദാറിന്റെ പിതാവ് പട്ടാളക്കാരനായിരുന്നു. ജോലിയിൽ നിന്ന് വിരമിച്ചശേഷം കുടുംബം ദുർഗ്ഗാപൂരിലേക്കും പിന്നെ മൂർഷിദാബാദിലേക്കും താമസം മാറ്റി. ജീവിത സംഘർഷങ്ങൾ സഹിക്കാനാവാഞ്ഞ് അമ്മ വീടും കുടുംബവും ഉപേക്ഷിച്ച് പോയി. പിതാവ് രണ്ടും മൂന്നും തവണ വിവാഹിതനായി. ഏഴാം തരത്തിൽ പഠിച്ചുകൊണ്ടിരുന്ന പന്ത്രണ്ടുകാരിയായിരുന്ന ബേബി തന്നേക്കാൾ ഇരട്ടി വയസ്സുളള ഒരാൾക്ക് വിവാഹം ചെയ്തു കൊടുക്കപ്പെട്ടു. ഭർതൃകുടുംബത്തിലെ പീഡനങ്ങൾ അസഹ്യമായിത്തീർന്നപ്പോൾ ബേബി മൂന്നു മക്കളേയും കൊണ്ട് ആദ്യം ഫരീദാബാദിലും പിന്നീട് ഗുഡ്ഗാവിലും എത്തിപ്പെട്ടു. ഉപജീവനത്തിനായി വീട്ടുജോലിക്കാരിയായി. ഒരു നിയോഗമെന്നപോലെ സുപ്രസിദ്ധ ഹിന്ദി സാഹിത്യകാരൻ പ്രേംചന്ദിന്റെ പൌത്രൻ പ്രബോധ് കുമാറിന്റെ വീടായിരുന്നു അത്. ബേബിക്ക് പുസ്തകങ്ങളോയുളള താത്പര്യം കണ്ടറിഞ്ഞ പ്രൊഫസ്സർ അവളെ പ്രോത്സാഹിപ്പിക്കുകയും സ്വന്തം കഥ, സ്വന്തം ശൈലിയിൽ പറയാൻ പ്രേരിപ്പിക്കയും ചെയ്തു. അതിന്റെ ഫലമാണ് ഇരുട്ടും വെളിച്ചവും എന്ന ഈ കൃതി. 


</doc>
<doc id="235444" url="https://ml.wikipedia.org/wiki?curid=235444" title="വീണാ ജോർജ്ജ്">
വീണാ ജോർജ്ജ്

പതിന്നാലാം കേരള നിയമസഭാംഗമായ വീണ ജോർജ്ജ് കേരളത്തിൽ ഒരു വാർത്താ ചാനലിന്റെ എക്സിക്യൂട്ടീവ് എഡിറ്ററാകുന്ന ആദ്യ വനിതയാണ് . കൊച്ചിൻ ചേമ്പർ ഓഫ് കൊമേഴ്സിന്റെ ഉമടസ്ഥതയിൽ തുടങ്ങിയ ടിവി ന്യൂ എന്ന ചാനലിലൂടെയാണ്, വീണ ഈ സ്ഥാനത്തെത്തുന്നത്. കൈരളി ചാനലിലൂടെയാണ് വീണ ടെലിവിഷൻ ജേണലിസം ആരംഭിച്ചത്. തുടർന്ന് ഇന്ത്യാവിഷൻ ചാനലിന്റെ ഡെപ്യൂട്ടി ന്യൂസ് എഡിറ്റർ വരെയായി ഉയർന്നു. റിപ്പോർട്ടർ ടിവി തുടങ്ങിയപ്പോൾ മുതൽ അവിടെയും വാർത്താവതാരകയായി വീണ ഉണ്ടായിരുന്നു. അവിടെ നിന്നു മനോരമ ന്യൂസിലേക്കു ചുവടുമാറ്റിയ വീണ ടിവി ന്യൂ തുടങ്ങിയപ്പോൾ അതിന്റെ അമരക്കാരിയായി എത്തുകയായിരുന്നു. 2016ലെ നിയമസഭാ തെരഞ്ഞെടുപ്പിൽ പത്തനംതിട്ട ജില്ലയിലെ ആറന്മുള മണ്ഡലത്തിൽ നിന്ന് ഇടതുപക്ഷ ജനാധിപത്യമുന്നണി സ്ഥാനാർത്ഥിയായി സിപിഐ(എം) പാനലിൽ മത്സരിച്ചു വിജയിച്ചു. 

1974 ആഗസ്റ്റ് 03-ന് പത്തനംതിട്ട കുമ്പഴവടക്കിലാണു വീണ ജോർജ്ജ് ജനിച്ചത്.തിരുവനന്തപുരം വിമൻസ് കോളേജിൽ നിന്ന് ഫിസിക്സിൽ ബിരുദവും, ബിരുദാനന്തര ബിരുദവും നേടി.കൈരളി ടി.വി.,മനോരമ ന്യൂസ് ചാനലുകളിൽ വാർത്ത അവതാരകയായി പ്രവർത്തിച്ചിട്ടുണ്ട്. 2016 നിയമസഭ തിരഞ്ഞെടുപ്പിൽ ആറന്മുള മണ്ഡലത്തിൽ LDF സ്ഥാനാർത്ഥി.

മികച്ച വാർത്താ അവതാരകയ്ക്കുള്ള ജേസി ഫൗണ്ടേഷൻ അവാർഡ്
2011-ലെ മികച്ച ടെലിവിഷൻ അവതരണത്തിനുള്ള പുരസ്‌കാരം
ഏഷ്യവിഷൻ വാർത്താ വിശകലനത്തിനുള്ള പുരസ്‌കാരം
മികച്ച വാർത്താ അവതരണത്തിനുള്ള "2010-ലെ സംസ്ഥാന ടെലിവിഷൻ അവാർഡ്
നീലേശ്വരം സുരേന്ദ്രൻ സ്മാരക പുരസ്‌ക്കാരം
ഇന്ത്യ പ്രസ് ക്ലബ് ഓഫ് നോർത്ത് അമേരിക്ക മികച്ച വാർത്താവതാരക.


</doc>
<doc id="235476" url="https://ml.wikipedia.org/wiki?curid=235476" title="ബോറീയലോസോറസ്">
ബോറീയലോസോറസ്

ടൈറ്റനോസോറീൻ കുടുംബത്തിൽ പെട്ട വളരെ വലിയ ഒരു ദിനോസറായിരുന്നു ബോറീയലോസോറസ്. സോറാപോഡ് ഇനത്തിൽ പെട്ട ഇവയുടെ ഫോസ്സിൽ ചൈനയിൽ നിന്നും ആണ് കണ്ടു കിട്ടിയിടുള്ളത് . അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയ്ക്ക് മംഗോളിയയിൽ ജീവിച്ചിരുന്ന മറ്റൊരു ടൈറ്റനോസോറീൻ ആയ Opisthocoelicaudia മായി സാമ്യം ഉണ്ട് . 2004 ൽ ആണ് ഇവയുടെ വർഗ്ഗികരണം നടന്നത്.

നാൽക്കാലിയും സസ്യഭോജിയും ആയിരുന്ന ബോറീയലോസോറസ്സിന് ഏകദേശ ഉയരം 12 മീറ്റർ ആയിരുന്നു , ഭാരം 10 ടൺ ആണ് കണക്കകിയിടുള്ളത്.



</doc>
<doc id="235477" url="https://ml.wikipedia.org/wiki?curid=235477" title="പ്രകൃതിവാതകം">
പ്രകൃതിവാതകം

പ്രകൃതിയിൽ നിന്നും ലഭിക്കുന്ന ഹൈഡ്രോകാർബൺ വാതകമിശ്രിത്തെ പൊതുവിൽ പറയുന്ന നാമധേയമാണ് പ്രകൃതി വാതകം. മീഥെയ്ൻ ആണ് ഭൂരിഭാഗവും അടങ്ങിയിട്ടുള്ളത്. ഇതുകൂടാതെ കാർബൺ ഡയോക്സൈഡ്, നൈട്രജൻ, ഹൈഡ്രജൻ സൾഫൈഡ് തുടങ്ങിയ വാതകങ്ങളും ഇതിൽ അടങ്ങിയിരിക്കുന്നു. നല്ലൊരു ഇന്ധനമാണ് പ്രകൃതിവാതകം. വൈദ്യുതോത്പാദനത്തിനും പാചകത്തിനും മറ്റ് ആവശ്യങ്ങൾക്കും പ്രകൃതിവാതകം ഉപയോഗിച്ചുവരുന്നു. കൽക്കരിപ്പാടങ്ങളോടു ചേർന്നാണ് മിക്കവാറും പ്രകൃതിവാതകത്തിന്റെ സ്രോതസ്സുകൾ കാണപ്പെടാറ്. ഭൂമിയിൽ വളരെ ആഴത്തിൽ പാറയിടുക്കുകളിലും മറ്റുമായി കുടങ്ങിക്കിടക്കുന്ന വാതകമാണിത്.

പ്രകൃതി വാതകങ്ങൾ അവ ഉല്പാദിപ്പിക്കുന്ന അല്ലെങ്കിൽ ലഭിക്കുന്ന രീതി അനുസരിച്ചു പല തരത്തിലുണ്ട്.

സൂക്ഷ്മാണുക്കൾ, ഓക്സിജന്റെ അസാന്നിധ്യത്തിൽ , അഴുകുന്ന ജൈവവസ്തുക്കളിൽ പ്രവർത്തിക്കുമ്പോഴുണ്ടാകുന്ന വാതകങ്ങളുടെ മിശ്രിതമാണ് ജൈവ വാതകം.
ഇതിൽ, 55-70 ശതമാനം നിറമോ മണമോ ഇല്ലാത്ത മീഥെയ്ൻ വാതകവും, 30-45 ശതമാനത്തോളം കാർബൺ ഡൈ ഓക്സൈഡും ചെറിയതോതിൽ ഹൈഡ്രജൻ സൾഫൈഡ്, നൈട്രജൻ, കാർബൺ മോണോക്സൈഡ്, ഈർപ്പം സിൽഒക്സയൻസ് എന്നിവയും അടങ്ങിയിരിക്കുന്നു. മീഥെയ്ൻ വാതകമാണ് കത്താനായി ഉപയോഗിക്കുന്നത്. കരിയോ പുകയോ ഇല്ലാത്ത ഇളം നീലനിറത്തിലുള്ള ജ്വാലയോടെ കത്തുന്ന ഈ വാതകം സുരക്ഷിതവും വിഷമില്ലാത്തതുമായ ഒരു ജൈവഇന്ധനം ആണ്.
ശുദ്ധീകരിച്ച പ്രകൃതിവാതകത്തെ മർദ്ദമുപയോഗിച്ച് ചുരുക്കി സിലിണ്ടറുകളിലും മറ്റുമായി സൂക്ഷിച്ചുവയ്ക്കാം. വാഹനങ്ങളിലും മറ്റും ഇന്ധനമായി ഇത് ഉപയോഗിക്കുകയും ചെയ്യാം. സമ്മർദ്ദിത പ്രകൃതിവാതകം എന്നാണ് ഇത് അറിയപ്പെടുന്നത്

ശുദ്ധീകരിച്ച പ്രകൃതിവാതകത്തെ തണുപ്പിച്ച് ദ്രാവകമാക്കി മാറ്റി സൂക്ഷിക്കുന്നതിനെയാണ് ദ്രവീകൃത പ്രകൃതിവാതകം എന്നു പറയുന്നത്. അതിശീത താപനിലകളിൽ മാത്രമേ ദ്രവീകൃത പ്രകൃതിവാതകം സുരക്ഷിതമായി സൂക്ഷിക്കാനാകൂ.


</doc>
<doc id="235478" url="https://ml.wikipedia.org/wiki?curid=235478" title="സീനനത്തേസിയ">
സീനനത്തേസിയ

ഓവിരാപ്ടോർ വിഭാഗത്തിൽ പെടുന്ന ഒരു ദിനോസർ ആണ് സീനനത്തേസിയ. അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ഉസ്ബെക്കിസ്ഥാനിൽ നിന്നും ആണ്. 1993-1994ൽ ആണ് ഇവയുടെ വിവരണവും വർഗ്ഗീകരണവും നടന്നത്. ജെനുസിന്റെ അടിസ്ഥാനം ആയ ആദ്യ ഫോസ്സിൽ ഹോലോ ടൈപ്പ് N 401/12457 ആണ്. ഇതിനു ശേഷം മറ്റൊരു ഫോസ്സിൽ കൂടി കിട്ടുകയുണ്ടായി (N 402/12457). കണ്ടെത്തിയിടുള്ള രണ്ടു ഫോസ്സിലും പ്രായപൂർത്തി ആയ ദിനോസറുകൾ ആണ് എന്ന് സ്ഥിരീകരിച്ചിട്ടുണ്ട് .

വളരെ ചെറിയ ദിനോസർ ആയിരുന്നു ഇവ ഏകദേശം 2 അടി നീളവും ,1. 4 കിലോ ഭാരവും മാത്രമേ ഉണ്ടായിരുന്നുള്ളു.


</doc>
<doc id="235482" url="https://ml.wikipedia.org/wiki?curid=235482" title="ഉമയമ്മ റാണി">
ഉമയമ്മ റാണി

1677 മുതൽ 1684 വരെ വേണാടിന്റെ റീജന്റായിരുന്നു ഉമയമ്മ മഹാറാണി. രവി വർമ്മ അധികാരമേറ്റെടുക്കാൻ പ്രാപ്തനാകും വരെയായിരുന്നു റാണി ഭരണം നടത്തിയത്. രവിവർമ്മയുടെ മാതൃസഹോദരിയായിരുന്നു ഉമയമ്മ. ഇതിനുശേഷം 1718 വരെ രവിവർമ്മയായിരുന്നു വേണാടിന്റെ രാജാവ്. ഇവരാണ് കേരളത്തിൽ ബ്രിട്ടീഷുകാർക്ക് ആദ്യമായി കോട്ട പണിയാൻ അനുമതി നൽകിയ ഭരണാധികാരി. ക്രി.വ. 1684-ൽ അഞ്ചു തെങ്ങിൽ(Anjengo) ബ്രിട്ടീഷുകാർക്ക് കോട്ടയും ഫാക്ടറിയും പണിയാൻ സ്ഥലം അനുവദിച്ചത് ഉമയമ്മറാണിയാണ്. അഞ്ചുതെങ്ങിൽ കോട്ട വന്നതിനു ശേഷമാണു കേരളത്തിൽ ബ്രിട്ടീഷ്‌ ആധിപത്യം ആരംഭിക്കുന്നത്. റാണി, ക്രി.വ. 1698 ജൂലൈയിൽ മരിച്ചതായി പറയപ്പെടുന്നു.

വേണാടിന്റെ മഹാരാജാവ് ആദിത്യവർമ്മയുടെ അനന്തരവൾ ആണ് ഉമയമ്മ റാണി എന്നറിയപ്പെടുന്ന ആറ്റിങ്ങൽ കോവിലകത്തെ അശ്വതി തിരുനാൾ ഉമയമ്മ റാണി തമ്പുരാട്ടി. ആറ്റിങ്ങൽ സ്വരൂപം തിരുവിതാംകൂറിന്റെ മാതൃഗൃഹമായി കണക്കാക്കപ്പെട്ടിരുന്നു. ആദിത്യവർമ്മ മരിച്ചപ്പോൾ കിരീടാവകാശികളായി പുരുഷന്മാർ ഉണ്ടായിരുന്നില്ല. ആറ്റിങ്ങൽ കൊട്ടാരത്തിലെ മൂത്തസന്തതിയായിരുന്ന ഉമയമ്മ റാണി, അമ്മാവന്റെ മരണത്തോടെ, വേണാട് രാജകുടുംബത്തിലെ രീതിയനുസരിച്ച് കിരീടാവകാശിയായിത്തീർന്നു. ക്രി.വ.1677-ൽ അശ്വതിതിരുനാൾ തമ്പുരാട്ടി തിരുവിതാംകൂർ റീജന്റ് റാണിയായി അധികാരത്തിലെത്തി. തിരുവിതാംകൂർ സ്റ്റേറ്റ് മാനുവലിന്റെ ഒന്നാം വോളിയത്തിൽ കൊല്ലവർഷം 853-ൽ (എ.ഡി. 1678) ആണ് ഉമയമ്മ റാണി അധികാരത്തിലെത്തിയതെന്ന് പറയുന്നു. റാണി അധികാരമൊഴിഞ്ഞത് കൊല്ലവർഷം 859-ലാണെന്നും (എ.ഡി. 1684) വി. നാഗം അയ്യ രചിച്ച സ്റ്റേറ്റ് മാനുവലിൽ പ്രസ്താവിക്കുന്നു.

ഉമയമ്മ റാണിയെക്കുറിച്ച് കേട്ടുവരുന്ന ഒരു കഥ അനുസരിച്ച്, ഉമയമ്മ റാണിക്ക് ആറുമക്കളുണ്ടായിരുന്നെന്നും, എതിരാളികളായിരുന്ന എട്ടുവീട്ടിൽ പിള്ളമാരും എട്ടരയോഗക്കാർ എന്നറിയപ്പെട്ടിരുന്ന ക്ഷേത്രഭരണക്കാരും റാണിയുടെ മക്കളിൽ അഞ്ചുപേരെയും കളിപ്പാൻ കുളത്തിൽ മുക്കി കൊലപ്പെടുത്തി എന്നും, അതിൽനിന്നു രക്ഷപെട്ട മുതിർന്ന കുമാരനാണ് പിന്നീട് തിരുവിതാംകൂറിന്റെ ഭരണാധികാരിയായിത്തീർന്ന രവി വർമ്മയെന്നും പറയപ്പെടുന്നു. പക്ഷേ ഇതു വെറും ഒരു കല്പിത കഥയാണെന്നു പിന്നീടുള്ള ചരിത്രകാരന്മാർ രേഖപ്പെടുത്തുന്നു. റാണിയുടെ കാലത്ത് വേണാടിന്റെ തലസ്ഥാനം തിരുവനന്തപുരമല്ല, കൽക്കുളം ആയിരുന്നു, എന്നത് ഈ കഥയെ തെറ്റെന്നു തെളിയിക്കാനുള്ള ഒരു വസ്തുതയായി അവർ എടുത്തു കാട്ടുന്നു. റാണിക്ക് മക്കളേ ഉണ്ടായിരുന്നില്ല എന്നും അനുമാനിക്കപ്പെടുന്നു. ഈ സമയത്ത് ഉമയമ്മ റാണിക്ക് ആണ്മക്കൾ ഇല്ലായിരുന്നുവെന്ന് കേണൽ മൺറോ രേഖപ്പെടുത്തിയിട്ടുണ്ട്.

ഉള്ളൂർ എഴുതിയ മഹാകാവ്യമാണ് ഉമാകേരളം. ഇത് ഉമയമ്മറാണിയുടെ ജീവിത കാലഘട്ടത്തെ ആസ്പദമാക്കിയിട്ടുള്ളതാണ്. ഉമാകേരളത്തിന്റെ ഉള്ളടക്കം അധികവും ചരിത്രത്തിലുപരി കഥകളായിട്ടാണ് കണക്കാക്കപ്പെടുന്നത്. റാണിയുടെ ആറു മക്കളുടെ കളിപ്പാൻകുളത്തിലെ ദാരുണമായ അന്ത്യവും മറ്റും കാവ്യരൂപത്തിൽ ഇതിൽ എഴുതപ്പട്ടിരിക്കുന്നു. സ്വന്തം മക്കളുടെ ദാരുണമായ മരണത്തിലും പതറാതെ മക്കളുടെ ഘാതകരായ മാടമ്പിമാരുടെ ദുർഭരണത്തിനോടും വൈദേശികാക്രമണങ്ങളോടും വീറോടെ പൊരുതി വിജയിച്ച വീരനായികയായും ഉമാകേരളത്തിൽ റാണിയെ ഇതിൽ പ്രകീർത്തിച്ചിട്ടുണ്ട്. റാണിയെ കേരളത്തിന്റെ പ്രതീകമായാണ് രാജഭക്തനായ കവി ഇതിൽ ചിത്രീകരിച്ചിരുന്നത്. ഇതിൽ പ്രതിപാദിച്ചിരിക്കുന്ന ഉമയമ്മറാണിയുടെ വിവരണങ്ങളും മറ്റും കല്പനാ സൃഷ്ടിയാണെന്ന് പിന്തുടർന്നു വന്ന പല ചരിത്രകാരന്മാരും രേഖപ്പെടുത്തിയിട്ടുണ്ട്. അറിയപ്പെട്ട ചരിത്രഗവേഷകനായിരുന്ന ഉള്ളൂർ തന്നെയും തന്റെ ചരിത്രപഠനത്തിൽ കളിപ്പാൻകുളം സംഭവം നടന്നതിനു തെളിവുകളില്ലെന്നു സൂചിപ്പിച്ചിട്ടുള്ളതായി കാണുന്നു.

റാണി ധൈര്യവും കഴിവും ഉള്ള ഒരു ഭരണാധികാരിയായിരുന്നു. ക്ഷേത്രങ്ങളിലെ വരവു ചെലവു കണക്കുകൾ കൃത്യമായി കാണിക്കണം എന്നു നിർദ്ദേശിച്ച റാണി, "യോഗക്കാർ" എന്നറിയപ്പെട്ടിരുന്ന ക്ഷേത്രഭരണക്കാരെ വരുതിയിൽ വരുത്തി. 

റാണിയുടെ ഭരണകാലത്ത് 1679-ൽ ഉണ്ടാക്കിയ സമാധാന ഉടമ്പടി പ്രകാരം അഞ്ചുതെങ്ങിൽ നിന്ന് കുരുമുളകും മറ്റ് സുഗന്ധവ്യഞ്ജനങ്ങളും വാങ്ങുവാനുള്ള കുത്തകാവകാശം ബ്രിട്ടീഷുകാർക്ക് നൽകപ്പെട്ടു. വിഴിഞ്ഞം(Bringjohn), വലിയതുറ (Ruttera) തുറമുഖം എന്നിവിടങ്ങളിൽ ഫാക്ടറികൾ സ്ഥാപിക്കാനുള്ള അധികാരവും ഇതിനു മുൻപുതന്നെ ബ്രിട്ടീഷുകാർക്ക് ലഭിച്ചിരുന്നു.

റാണിയുടെ കാലത്ത് വേണാട് സ്വരൂപത്തിലേക്ക് ഒരു അവകാശിയെ ദത്തെടുക്കാനുള്ള ഒരവസ്ഥ വരുകയും റാണി കൊച്ചു രാമൻ ഉണ്ണി പണ്ടാരത്തിലിനെ ദത്തായി സ്വയം നിർണ്ണയിക്കുകയും ചെയ്തു. ഇത് നെടുമങ്ങാട്ടെ പേരക താവഴിയിലെ കേരളവർമ്മയെ ക്ഷോഭിപ്പിച്ചു. കേരളവർമ്മയ്ക്ക് സ്വന്തം സഹോദരൻ ദത്തായി വരണമെന്നായിരുന്നു ആദ്യം ആഗ്രഹമെങ്കിലും, പിന്നീട് വഞ്ചി കുടുംബത്തിലെ ഏറ്റവും മൂത്ത സന്തതിയെന്ന നിലയിൽ തന്റെ തന്നെ അവകാശമായി ദത്തിനെ ഉന്നയിച്ചു. കൊട്ടാരക്കര കോവിലകത്തിന്റെ പിന്തുണയോടെ കേരളവർമ്മ തിരുവനന്തപുരം പിടിച്ചടക്കി. ഉമയമ്മ റാണി ആറ്റിങ്ങലേക്കു പിന്മാറി തന്റെ സൈന്യത്തെ അവിടെ ഒരുക്കി നിർത്തി. കൽക്കുളത്തും ഇടക്കാടും വെച്ച് ഉണ്ടായ യുദ്ധത്തിനിടയ്ക്ക്, സമാധാന ശ്രമമെന്ന രീതിയിൽ കേരളവർമ്മയ്ക്ക് ഇളയ തമ്പുരാൻ എന്ന പട്ടം നൽകി പ്രശ്നം പരിഹരിച്ചു. അങ്ങനെ ഉണ്ണി കേരളവർമ്മ, രാമവർമ്മ എന്നിങ്ങനെ രണ്ടുപേരെ ഉമയമ്മ റാണി ദത്തെടുത്തിരുന്നു. 

ഉമയമ്മറാണിയുടെ മറ്റൊരു ദത്തായിരുന്നു കോട്ടയത്ത് കേരളവർമ്മ. ഇദ്ദേഹം വടക്കൻ മലബാറിലെ കോട്ടയം കോവിലകത്തെ - കവിയും ആട്ടക്കഥാകൃത്തുമായ കോട്ടയത്തു തമ്പുരാന്റെ അനുജനായിരുന്നു. കേരളവർമ്മ ഒരു തീർഥയാത്രയ്ക്കിടെ തിരുവനന്തപുരത്തെത്തുകയും റാണിയുടെ നിർബന്ധത്തിനു വഴങ്ങി റാണിയെ രാജകാര്യങ്ങളിൽ സഹായിക്കുകയും ചെയ്തു. അദ്ദേഹവുമായി റാണിക്ക് സംബന്ധം ഉണ്ടായിരുന്നതായും പറയപ്പെടുന്നു. അദ്ദേഹത്തിനെ തിരുവിതാംകൂരിലേക്ക് ദത്തെടുത്ത റാണി, അദ്ദേഹത്തിന് ഹിരണ്യസിംഹനല്ലൂർ രാജകുമാരൻ(ഏരാനല്ലൂർ/ഇരണിയൽ) ആയി വാഴിക്കുകയും ചെയ്തു. കൊല്ലവർഷം 871 (ക്രി.വ. 1696)-ൽ സ്വന്തം കൊട്ടാര വളപ്പിനുള്ളിൽ വെച്ച് അദ്ദേഹം കൊല്ലപ്പെടുകയായിരുന്നു.

മുഗൾ സിർദർ (മുഗൾ സർദാർ/മുകിലൻ) എന്നറിയപ്പെടുന്ന ഒരു മുസ്ലിം സാഹസികൻ ഉമയമ്മറാണിയുടെ റീജന്റ് ഭരണകാലഘട്ടത്തിൽ വർക്കല മുതൽ തോവാള വരെയുള്ള പ്രദേശം പിടിച്ചെടുക്കുകയും മണക്കാട്ട് തമ്പടിക്കുകയും ചെയ്തു. റാണി അക്കാലത്ത് നെടുമങ്ങാട്ടു കോയിക്കലിലാണ് താമസിച്ചിരുന്നത്. പിടിച്ചെടുത്ത പ്രദേശങ്ങൾ കൊള്ള ചെയ്യാനായി മുകിലൻ തന്റെ സൈനികരെ അയച്ചു. കൂടാതെ ഈ പ്രദേശങ്ങളിൽ സുന്നത്ത് ഉൾപ്പെടെയുള്ള ഇസ്‌ലാമികാചാരങ്ങൾ ജനങ്ങളുടെ മേൽ അടിച്ചേൽപ്പിച്ചു. ശ്രീപത്മനാഭസ്വാമി ക്ഷേത്രം കൊള്ളയടിക്കാൻ അദ്ദേഹം ഒരുമ്പെട്ടെങ്കിലും വേണാട്ടു രാജവംശത്തോടു കൂറുള്ള പട്ടാണി മുസ്ലീങ്ങൾ ഇടപെട്ട് അദ്ദേഹത്തെ പിന്തിരിപ്പിച്ചു. കന്യാകുമാരി ജില്ലയിലെ ബുധപുരം ഭക്‌തദാസപ്പെരുമാൾ (ബലരാമ) ക്ഷേത്രം മുകിലൻ കൊള്ളയടിക്കുകയും തകർക്കുകയും ചെയ്തു.  ആ സമയത്ത് രാജകാര്യങ്ങളിൽ റാണിയെ സഹായിക്കുകയായിരുന്ന കേരളവർമ്മയുടെ നേതൃത്വത്തിൽ വേണാട് സൈന്യം മുഗൾ സൈന്യത്തെ തുരത്തി. തിരുവട്ടാറിൽ വെച്ചുനടന്ന യുദ്ധത്തിൽ കേരളവർമ്മ ആക്രമണകാരിയായ മുഗൾ സിർദറിനേയും കൂടെയുള്ള അനേകം സൈനികരേയും കൊല്ലുകയും അവരുടെ വേണാട് ആക്രമണോദ്ദേശത്തെ പരാജയപ്പെടുത്തുകയും ചെയ്തു.

ഡച്ച് പ്രതിനിധിയായ വില്ല്യം വാൻ ന്യൂഹോഫ് ഉമയമ്മറാണിയെ സന്ദർശിച്ചതിന്റെ വിവരണം ഇങ്ങനെ നടത്തിയിരിക്കുന്നു... 
ആറ്റിങ്ങൽ തമ്പുരാട്ടിമാരെയും ഉമയമ്മ റാണിയെയും നേരിൽക്കണ്ട ഒരു യൂറോപ്യൻ സൈനികൻ, ക്രി.വ.1677-ൽ അവരെ ഇങ്ങനെ വിവരിക്കുന്നു:


</doc>
<doc id="235484" url="https://ml.wikipedia.org/wiki?curid=235484" title="സുന്ദര രാമസ്വാമി">
സുന്ദര രാമസ്വാമി

പ്രശസ്ത തമിഴ് സാഹിത്യകാരനായിരുന്നു സുന്ദരരാമസ്വാമി (1931 - 2006). കവി, നിരൂപകൻ, ചെറുകഥാകൃത്ത്, നേവലിസ്റ്റ് എന്ന നിലകളിലെല്ലാം ശ്രദ്ധേയനായിരുന്നു. കാലൈചുവട് എന്ന തമിഴ് സമാന്തര സാഹിത്യമാസികയുടെ പത്രാധിപരും ന‌ടത്തിപ്പുകാരനുമായിരുന്നു. 
തമിഴ് നോവൽ സാഹിത്യത്തിൽ പുതിയ പ്രവണതകൾക്ക് തുടക്കം കുറിച്ചത് സുന്ദരരാമസ്വാമിയാണ്. അദ്ദേഹം തകഴി ശിവശങ്കരപിളളയുടെ തോട്ടിയുടെ മകൻ, ചെമ്മീൻ എന്നീ നോവലുകളും ബഷീർ, കാരൂർ, എം. ഗോവിന്ദൻ എന്നിവരുടെ ചില കഥകളും എൻ.എൻ. കക്കാടിന്റെ ഏതാനും കവിതകളും തമിഴിലേക്കു പരിഭാഷപ്പെടുത്തി. അദ്ദേഹത്തിന്റെ ആദ്യ നോവലായ പുളിയമരത്തിൻ കതൈ സാഹിത്യലോകത്തിന്റെ പ്രത്യേക ശ്രദ്ധ ആകർഷിച്ചു. അതിനെത്തുടർന്ന് അദ്ദേഹം രചിച്ച ജെ.ജെ. ചില കുറിപ്പുകൾ, കുഴന്തൈകൾ,പെൺകൾ,ആൺകൾ എന്നീ നോവലുകളും അനന്യ സദൃശങ്ങളാണ്. ഇവയിലൂടെ സുന്ദര രാമസ്വാമി ഇന്ത്യൻ നോവലുകളുടെ ചരിത്രത്തിൽ ഒരു പ്രത്യേക സ്ഥാനം കരസ്ഥമാക്കി. പുതുമയുളള ഇതിവൃത്തങ്ങളും കഥാപാത്രങ്ങളും, ആസ്വാദകരുടെ മനസ്സിൽ മായാത്ത മുദ്ര അർപ്പിക്കാൻ പര്യാപ്തങ്ങളായ ബിംബങ്ങളുടെ പ്രയോഗം, മൗലികതകൊണ്ട് വായനക്കാരുടെ മാത്രമല്ല നിരൂപകരുടേയും ആദരവു നേടുവാനുതകുന്ന ആഖ്യാനരീതി എന്നിവ ഈ നോവലുകളെ മറ്റു തമിഴ് നോവലുകളിൽ നിന്നെല്ലാം വേർതിരിച്ചു നിർത്തുന്നു . 

നാഗർകോവിൽ സ്വദേശിയാണ് സുന്ദരരാമസ്വാമി. ചെറുപ്പത്തിൽ ഒൻപതു വർഷത്തോളം കോട്ടയത്ത് താമസിച്ചിട്ടുണ്ട്. പാരീസിൽ ഇൻഡ്യാ പൊയട്രി ഫെസ്‌റ്റിവലിൽ പങ്കെടുത്തിട്ടുണ്ട്‌. 



</doc>
<doc id="235508" url="https://ml.wikipedia.org/wiki?curid=235508" title="കിരൺ മജുംദാർ ഷാ">
കിരൺ മജുംദാർ ഷാ

ഒരു ഇന്ത്യൻ വ്യവസായ സംഘാടകയാണ് കിരൺ മജുംദാർ ഷാ (ജനനം. 23 മാർച്ച്‌ 1953). ബാംഗ്ലൂർ ആസ്ഥാനമായ ബയോകോൺ എന്ന ബയോടെക് നോളജി കമ്പനിയുടെ ചെയർമാനും മാനേജിംഗ് ഡയറക്ടറും ഐഐഎം ബാംഗ്ലൂരിന്റെ ഇപ്പോഴത്തെ ചെയർപേഴ്സനും ആണ് കിരൺ. 
ഫോർബ്സ് മാസികയുടെ ലോകത്തെ എറ്റവും ശക്തരായ 100 വനിതകളുടെ പട്ടികയിലും ഇകണോമിക് റ്റൈംസിന്റെ ബിസിനെസ്സ് പട്ടികയിൽ മികച്ച 50 സ്ത്രീകളുടെയും പട്ടികയിൽ ഇടം നേടിയിട്ടുണ്ട്.

ഷായുടെ അച്ഛനും അമ്മയും ബാംഗ്ലൂരിൽ സ്ഥിരതാമസമാക്കിയ ഗുജറാത്തികൾ ആയിരുന്നു.
ബിഷപ്പ് കോട്ടൺ ഗേൾസ് ഹൈസ്കൂളിൽ നിന്നു (1968)സ്കൂൾ വിദ്യാഭ്യാസം പൂർത്തിയാക്കിയ കിരൺ, മൗന്റ് കാർമൽ കോളേജി (ബാംഗ്ലൂർ യുണിവേഴ്സിറ്റി)ൽ (1973) നിന്ന് ജന്തുശാസ്‌ത്രത്തിൽ ബിരുദവും മെൽബൺ യുണിവേഴ്സിറ്റിയിൽ(1975) നിന്ന് ബിരുദാനന്തര ബിരുദവും നേടി.

നിക്കെയ് ഏഷ്യാ പ്രൈസ് (2009)
എക്സ്പ്രെസ്സ് ഫാർമസ്യൂട്ടിക്കൽ സമ്മിറ്റ് അവാർഡ് (2009)
ഇകണോമിക് ടൈംസിന്റെ 'ബിസിനെസ്സ് വുമൺ ഓഫ് ദി ഇയർ' (2004)
ലോക സാമ്പത്തിക ഫോറത്തിന്റെ 'ടെക്നോളജിക്കൽ പയനിയർ' അംഗീകാരം
കർണാടക രാജ്യോത്സവ അംഗീകാരം(2004)
അമേരിക്കൻ ഇന്ത്യാ ഫൗണ്ടേഷൻ നൽകിയ 'കോർപറേറ്റ് ലീഡർഷിപ് അവാർഡ്'


</doc>
<doc id="235532" url="https://ml.wikipedia.org/wiki?curid=235532" title="കെ.എ. റഹ്‌മാൻ">
കെ.എ. റഹ്‌മാൻ

ചാലിയാർ സംരക്ഷണ സമിതിയുടെ സ്ഥാപകനേതാവായിരുന്നു അദ്രേയാക്ക എന്ന പേരിൽ അറിയപ്പെടുന്ന കാവുങ്ങൽ ആമക്കോട് അബ്ദുൽ റഹ്‌മാൻ (കെ.എ. റഹ്‌മാൻ).

കെ.എ. കുഞ്ഞോയി ഹാജിയുടേയും പൂത്തോട്ടത്തിൽ ബിയ്യക്കുട്ടി ഹജ്ജുമ്മയുടെയും മൂന്നാമത്തെ മകനായി 1940 ൽ ജനിച്ചു. വാഴക്കാട് സ്കൂളിൽ നിന്ന് പ്രാഥമിക വിദ്യാഭ്യാസം നേടിയ അദ്ദേഹം അതിനു ശേഷം കോഴിക്കോട് എം.എം ഹൈസ്കൂളിൽചേർന്നാണ് പഠിച്ചത്. കൊയ്യപുരം കുഞ്ഞഹമ്മദ് ഹാജിയുടെ മകൾ സൈനബയെയാണ് വിവാഹം കഴിച്ചത്. വാഴക്കാട് ഗ്രാമപഞ്ചായത്തിലേക്ക് 1963ൽ തിരഞ്ഞെടുക്കപെട്ട അദ്ദേഹം ആദ്യം വൈസ് പ്രസിഡന്റ്‌ ആയും പിന്നീട് പ്രസിഡന്റ്‌ ആയും സേവനം അനുഷ്ഠിച്ചു. മുസ്ലിം ലീഗ് സ്ഥാനാർഥി ആയാണ് മത്സരിച്ചത്. കൊണ്ടോട്ടി ബ്ലോക്ക് പഞ്ചായത്ത് പ്രസിഡന്റ്‌ ആയും തിരഞ്ഞെടുക്കപ്പെട്ടിട്ടുണ്ട്.


</doc>
<doc id="235542" url="https://ml.wikipedia.org/wiki?curid=235542" title="വെന്നിക്കോട്">
വെന്നിക്കോട്

തിരുവനന്തപുരം ജില്ലയിൽ സ്ഥിതിചെയ്യുന്ന ഒരു ഗ്രാമമാണ് വെന്നിക്കോട്. വെട്ടൂർ, ചെറുന്നിയൂർ എന്നീ പഞ്ചായത്തുകളിലായാണ് ഈ ഗ്രാമത്തിന്റെ സ്ഥാനം.
'വെന്നിക്കോട് പോസ്റ്റ്‌ കോഡ് 695318 അണ്. തിരുവനതപുരം നഗരത്തിൽ നിന്ന് 43 കിലോമീറ്റർ അകലെയാണ്‌ ഈ ഗ്രാമംസ്ഥിതിചെയ്യുന്നത്. വർക്കല ഏറ്റവും അടുത്തുള്ള പട്ടണം.വർക്കലയിൽ നിന്നും 7 കിലോമീറ്റർ മാറിയാണ് വെന്നിക്കോട് സ്ഥിതിചെയ്യുന്നത്.ലോകസഭാമണ്ഡലം ആറ്റിങ്ങൽ,നിയമസഭാമണ്ഡലം വർക്കല ആറ്റിങ്ങൽ എന്നിവ 


</doc>
<doc id="235546" url="https://ml.wikipedia.org/wiki?curid=235546" title="മക്ക ഹറം ഉപരോധം">
മക്ക ഹറം ഉപരോധം

നവമ്പർ 20, ചൊവ്വ 1979 ന് മുസ്ലിങ്ങളുടെ ഏറ്റവും വിശുദ്ധമായ മക്കയിലെ മസ്ജിദുൽ ഹറം പള്ളി ജുഹയ്മൻ അൽ ഉതയ്ബിയുടെ നേതൃത്വത്തിൽ ഒരുസംഘം ആയുധധാരികൾ പിടിച്ചടക്കുകയും രണ്ടാഴ്ചക്കാലം ഉപരോധിക്കുകയും ചെയ്ത സംഭവമാണ് 1979ലെ മക്ക ഉപരോധം.


</doc>
<doc id="235573" url="https://ml.wikipedia.org/wiki?curid=235573" title="ദി ജംഗിൾ ബുക്ക്">
ദി ജംഗിൾ ബുക്ക്

റുഡ്യാർഡ് കിപ്ലിംഗ് എഴുതിയ പ്രശസ്തമായ കൃതി ആണ് ദി ജംഗിൾ ബുക്ക്. ഒരു കൂട്ടം കഥകളുടെ സമാഹാരം ആയാണ് ഇത് പ്രസിധികരിച്ചത് (1894). ഇന്ന് പൊതു സഞ്ചയത്തിൽ ഉള്ള ഈ പുസ്തകം പ്രോജക്ട് ഗുട്ടൻബർഗ്ൽ ഓൺലൈൻ ആയി ലഭ്യമാണ് .

മൊത്തം 14 അദ്ധ്യായങ്ങൾ ആണ് ഈ പുസ്തകത്തിൽ

അകേല , ബാലു , ബഗീര , മൌഗ്ലി , അക്രു , സുര , ഷെർഖാൻ, ഖാ


</doc>
<doc id="235579" url="https://ml.wikipedia.org/wiki?curid=235579" title="പണ്ഡിത രമാബായ്">
പണ്ഡിത രമാബായ്

ഇന്ത്യയിലെ ഒരു സാമൂഹ്യപ്രവർത്തകയും പരിഷ്കർത്താവുമായിരുന്നു പണ്ഡിത രമാബായ് (23 ഏപ്രിൽ 1858 – 5 ഏപ്രിൽ 1922). ഭാഷകളിലും ഹിന്ദുമതഗ്രന്ഥങ്ങളിലുമുള്ള പരിജ്ഞാനത്തെ ബഹുമാനിച്ച് 1878-ൽ കൽക്കട്ട സർവകലാശാലയിലെ അദ്ധ്യാപകരാണ് "പണ്ഡിത" എന്ന വിശേഷണം നൽകിയത്.

കർണാടകയിലെ മംഗലാപുരം ജില്ലയിൽ കാർക്കള താലൂക്കിൽ ഒരു ചിത്പവൻ ബ്രാഹ്മണകുടുംബത്തിലാണ് രമാബായ് ജനിച്ചത്. മറാഠിയായിരുന്നു ഇവരുടെ സംസാരഭാഷ. പിതാവ് അനന്ത് ശാസ്ത്രി ഡോംഗ്രെ, അന്നത്തെ വ്യവസ്ഥിതിക്കു വിഭിന്നമായി, സ്ത്രീകൾക്കും സംസ്കൃത പഠനവും വിദ്യാഭ്യാസവും ആവശ്യമാണെന്ന് വിശ്വസിച്ചിരുന്നു. സമൂഹത്തിന്റെ എതിർപ്പ് കൂട്ടാക്കാതെ രമാബായ്, മാതാവ് ലക്ഷ്മിബായ് എന്നിവരെ അദ്ദേഹം സംസ്കൃതവും പുരാണങ്ങളും പഠിപ്പിച്ചു. സംസ്കൃതം കൂടാതെ മറാഠി, കാനറീസ്, ബംഗാളി, ഹിന്ദുസ്ഥാനി എന്നീ ഭാഷകളും രമാബായ് അഭ്യസിച്ചു. മാതാപിതാക്കളുടെ നിര്യാണശേഷം രമാബായിയും സഹോദരനും, രണ്ടായിരത്തോളം മൈൽ ദൂരം കാൽനടയായി സഞ്ചരിച്ച ശേഷം കൽക്കട്ടയിലെത്തി. "പണ്ഡിത", "സരസ്വതി" എന്നീ വിശേഷണങ്ങൾ രമാബായിക്ക് സമ്മാനിച്ചത് കൽക്കട്ടയിലെ പണ്ഡിതരാണ്. കേശബ് ചന്ദ്ര സെൻ ഇവർക്ക് വേദങ്ങൾ നൽകുകയും വായിക്കുവാൻ പ്രേരിപ്പിക്കുകയും ചെയ്യുകയുണ്ടായി.

1880 നവംബർ 13-ന് താഴ്ന്ന ജാതിക്കാരനായ ബാബു ബിപിൻ ബിഹാരി മേധാവി എന്ന ബംഗാളി അഭിഭാഷകനെ വിവാഹം ചെയ്തു. ഈ ബന്ധത്തിൽ മനോരമ എന്ന മകൾ ജനിച്ചു. 1882-ൽ ബാബു നിര്യാതനായി. തുടർന്ന് രമാബായി സ്കോളർഷിപ്പോടെ ബ്രിട്ടനിൽ പഠിക്കുവാൻ എത്തി. ഇക്കാലത്ത് അവർ ക്രിസ്തുമതം സ്വീകരിച്ചു. 

ഇന്ത്യയിലെ സ്ത്രീകളുടെയും ബാലവിധവകളുടെയും ഉന്നമനത്തിനായി അമേരിക്കയിൽ 3 വർഷക്കാലം പ്രഭാഷണപരമ്പരകൾ നടത്തുകയും രമാബായ് ഫൗണ്ടേഷൻ സ്ഥാപിച്ച് 30,000 ഡോളർ സമാഹരിക്കുകയും ചെയ്തു. ഇവർ രചിച്ച "ഹൈ കാസ്റ്റ് ഹിന്ദു വിമൻ" എന്ന പുസ്തകത്തിന്റെ പതിനായിരത്തോളം പ്രതികൾ അമേരിക്കയിൽ വിറ്റഴിക്കപ്പെടുകയുണ്ടായി. 

1881-ൽ പൂനെയിൽ ആര്യ മഹിളാ സഭ സ്ഥാപിക്കുകയും ശൈശവവിവാഹം പോലുള്ള സാമൂഹിക അനാചാരങ്ങൾക്കെതിരെ പ്രഭാഷണങ്ങൾ നടത്തുകയും ചെയ്തു.1889-ൽ ബാലവിധവകളുടെ പുനരധിവാസത്തിനായി പൂനെയിൽ മുക്തി മിഷൻ സ്ഥാപിച്ചു. 1900-ൽ മുക്തി മിഷനിൽ 1500 നിവാസികളും നൂറിലധികം കാലികളും ഉണ്ടായിരുന്നു. വിധവകൾ, അനാഥർ, അന്ധർ തുടങ്ങിയവർക്കായി "ദി പണ്ഡിത രമാബായ് മുക്തി മിഷൻ" ഇന്നും പ്രവർത്തനം തുടരുന്നു. 

1922 ഏപ്രിൽ 5-ന് നിര്യാതയായി.

1919-ൽ ബ്രിട്ടീഷ് സർക്കാർ "കൈസർ-ഇ-ഹിന്ദ്" ബഹുമതി നൽകി ആദരിച്ചു. 1989 ഒക്റ്റോബർ 26-ന് രമാബായിയുടെ സ്മരണാർഥം ഭാരതസർക്കാർ തപാൽ സ്റ്റാമ്പ് പുറത്തിറക്കി. 



</doc>
<doc id="235584" url="https://ml.wikipedia.org/wiki?curid=235584" title="ജൂലിയ ബട്ടർഫ്ലൈ ഹിൽ">
ജൂലിയ ബട്ടർഫ്ലൈ ഹിൽ

അമേരിക്കയിലെ ഒരു സാമൂഹ്യ-പരിസ്ഥിതപ്രവർത്തകയാണ് ജൂലിയ ബട്ടർഫ്ലൈ ഹിൽ. കാലിഫോർണിയയിലെ 1500 വർഷം പ്രായമുള്ള, 55 മീറ്റർ ഉയരമുള്ള ഒരു റെഡ്‌വുഡ് മരത്തിനു മുകളിൽ 738 ദിവസം ജീവിച്ചതാണ് ജൂലിയയെ ഏറെ പ്രശസ്തയാക്കിയത്. മരം മുറിക്കുന്നതിൽ നിന്നും അതിനെ രക്ഷിക്കാനായാണ് ജൂലിയ അതിനു മുകളിൽ താമസിച്ചത്. ജൂലിയ ഒരു സമ്പൂർണ്ണ സസ്യാഹാരിയാണ്. ആ സ്ഥലങ്ങളിലെ മരം മുറിക്കില്ലെന്ന് മരം മുറിക്കുന്ന കമ്പനി ഉറപ്പു നൽകിയതിനു ശേഷമാണ് ജൂലിയ 738 ദിവസത്തിനു ശേഷം താഴെ ഇറങ്ങിയത്.



</doc>
<doc id="235587" url="https://ml.wikipedia.org/wiki?curid=235587" title="ലക്ഷ്മി നായർ">
ലക്ഷ്മി നായർ

കേരളത്തിലെ ഒരു പാചകവിദഗ്ദ്ധയും ടെലിവിഷൻ അവതാരകയുമാണ് ഡോ. പി. ലക്ഷ്മി നായർ (ജനനം: 1966 ഫെബ്രുവരി 20). തിരുവനന്തപുരം ലോ അക്കാഡമി പ്രിൻസിപ്പലായി സേവനമനുഷ്ഠിച്ചിട്ടുണ്ട്. ഇന്ത്യയിൽ ആദ്യമായി പ്രിൻസിപ്പലിനെ മാറ്റണം എന്ന വിദ്യാർത്ഥി സമരത്തെ തുടർന്ന് വിദ്യാഭ്യാസ മന്ത്രിയുടെ അധ്യക്ഷതയിൽ ചേർന്ന യോഗത്തിലെ തീരുമാനം അനുസരിച്ചു 2017ൽ പ്രിൻസിപ്പൽ സ്ഥാനത്തുനിന്ന മാറ്റി . കൈരളി ടി.വി.യിലെ 'മാജിക് ഓവൻ', 'ഫ്ലേവേഴ്സ് ഓഫ് ഇന്ത്യ' എന്നീ പരിപാടികൾ അവതരിപ്പിച്ചിട്ടുണ്ട്. പാചകരുചി , പാചകകല , പാചകവിധികൾ , എന്നീ പുസ്കങ്ങളുടെ രചയിതാവാണ് . 1986 മുതൽ 1988 ഒരു വർഷത്തോളം ദൂരദർശനിൽ വാർത്താ അവതാരകയായിരുന്നു. 2005 "ൽ" കേരള സ്റ്റേറ്റ് ഫിലിം സെൻസർ ബോർഡ് അംഗം ആയിരുന്നു. പിതാവ് ഡോ എൻ നാരായണൻ നായർ ഡയറക്ടർ ആയ തിരുവനന്തപുരം ലോ അക്കാഡമിയിൽ നിന്ന് തന്നെയാണ് എൽ.എൽ.ബി യും, തുടർന്ന് എൽ.എൽ.എം. ഉം നേടിയത്. ലോ അക്കാഡമിയിൽ നിന്ന് തന്നെ ഗവേഷണം നടത്തി പി.എച്ച്.ഡി യും നേടിയിട്ടുണ്ട്. സർവകലാശാല നിയമത്തിനു വിരുദ്ധമായി ഒരേ സമയം രണ്ട് ബിരുദത്തിന് പഠിച്ചു എന്ന ആരോപണത്തിൽ കേരള യൂണിവേർസിറ്റി അന്വേഷണം നടത്തുകയാണ് വിദ്യാർത്ഥികൾക്ക് നേരെയുള്ള അതിക്രമങ്ങളെക്കുറിച്ചുള്ള പരാതിയിന്മേൽ നടത്തിയ അന്വേഷണ റിപ്പോർട്ടിൽ കുറ്റക്കാരി എന്ന് കണ്ടെത്തിയതിനെ തുടർന്ന് കേരള യൂനിവേഴ്സിറ്റി പരീക്ഷ ചുമതലകിൽ നിന്ന് 5 വർഷത്തേക്ക് ഡീബാർ ചെയ്തു.

1966 ഫെബ്രുവരി 20 ന് തിരുവനന്തപുരത്ത് ജനിച്ചു. തിരുവനന്തപുരം ലോ അക്കാഡമിയുടെ സ്ഥാപക ഡയറക്ടറായ ഡോ.എൻ. നാരായണൻനായരാണ് പിതാവ്. അഡ്വക്കേറ്റായ അജയ് കൃഷ്ണനാണ് ഭർത്താവ്. പാർവ്വതി, വിഷ്ണു എന്നിവർ മക്കളാണ്.

എറണാകുളം സെന്റ് തെരേസാസിൽ പ്രീഡിഗ്രി പഠനം പൂർത്തിയാക്കി. തിരുവനന്തപുരം മഹാരാജാസ് ഗവ.വിമൻസ് കോളേജിൽ ചരിത്രത്തിൽ ബിരുദപഠനം നടത്തി. കേരള യൂണിവേഴ്സിറ്റി പരീക്ഷയിൽ രണ്ടാം റാങ്ക് നേടി, പിന്നീട്ട് ചരിത്രത്തിൽ ബിരുദാനന്തരബിരുദവും നേടി. 

ചരിത്രവിഭാഗത്തിൽ ലക്ചറർ ആയി 1988 ൽ ലക്ഷ്മി ലോ അക്കാഡമിയിൽ ജോലിയിൽ പ്രവേശിച്ചു. ഇതേ സമയം തന്നെ അക്കാഡമിയിൽ എൽഎൽ.ബി, എൽ.എൽ.എം പഠനവും പൂർത്തിയാക്കി. എൽ.എൽ.എം പരീക്ഷയിൽ ലോ അക്കാഡമിയിൽ ഒന്നാം റാങ്ക് കർസ്ഥമാക്കിയിരുന്നു. 1994 ൽ മുഴുവൻ സമയ ലക്ചററായി . പിന്നീട് നിയമത്തിൽ ഡോക്ടറേറ്റുലഭിച്ചു. 2007-ൽ പ്രഫസറായി. 2012 -ൽ ലോ അക്കാദമിയുടെ പ്രിൻസിപ്പലായി. 2017 ൽ വിവിധ വിവാദങ്ങളെത്തുടർന്ന് തൽസ്ഥാനത്തുനിന്ന് നീക്കം ചെയ്തു.

നിരവധി പാചക മത്സരങ്ങളിൽ വിധി കർത്താവായും സേവനമനുഷ്ഠിച്ചു വരുന്നു 

കേറ്ററീന എന്ന കേറ്ററിംഗ് സ്ഥാപനവും ലക്ഷ്മി നായർ നടത്തുന്നുണ്ട്. യൂട്യൂബിൽ ലക്ഷ്മി നായർ എന്ന പേരിൽ ഒരു ചാനൽ ഉണ്ട്. 

നെഹ്രു കോളേജിൽ ജിഷ്ണുപ്രനോയ് എന്ന വിദ്യാർത്ഥിയുടെ ആത്മഹത്യയുമായി ബന്ധപ്പെട്ട പ്രതിഷേധറാലികൾക്ക് കോളേജിൽ പ്രിൻസിപ്പലായ ലക്ഷ്മി നായർ തടഞ്ഞു. ഇന്റേർണൽ മാർക്കുകളിൽ കള്ളത്തരം നടത്തുന്നു, ജാതി പറഞ്ഞു മാറ്റി നിർത്തുന്നു-അധിഷേപിക്കുന്നു, സവർണ്ണ-അവർണ്ണ പക്ഷാപാതം കാട്ടുന്നു എന്നൊക്കയായിരുന്നു ലക്ഷ്മി നായർക്കെതിരെ വിദ്യാർത്ഥികൾ ആരോപിച്ചു. ഇതിനു ബലമേകാൻ നിരവധി വിദ്യാർത്ഥികൾ രംഗത്തുവന്നു.

ലക്ഷ്മി നായരെ പുറത്താക്കണമെന്നാവശ്യപ്പെട്ട് കെ.എസ്.യു. എ.ബി.വി.പി., എ.ഐ.എസ്.എഫ്, എസ്.എഫ്.ഐ എന്നീ സംഘടനകൾ ചേർന്ന് സമരത്തിനണിചേർന്നു. എന്നാൽ ജനുവരി 31 നു അക്കാദമി സംഘാടകർ ലക്ഷ്മി മാറ്റി നിർത്താം എന്ൻ നൽകിയ ഉറപ്പിനു ശേഷം സമരമുഖത്തിൽ നിന്ന് പിൻ വാങ്ങി. മറ്റു സംഘടനകൾ എന്നിരുന്നാലും സമരം തുടർന്നു. സർവ്വകലാശാല സിൻഡികേറ്റ് നടത്തിയ അന്വേഷണത്തിൽ വിദ്യാർത്ഥികൾ ആരോപിച്ച കാര്യങ്ങൾ ശരിവച്ചു. ഇന്റേർണൽ മാർക്ക് നൽകിയതിലെ അപാകതകളും ദളിത് വിദ്യാർത്ഥികളെ അവഹേളിച്ചതുമെല്ലാം തെളിഞ്ഞതായി അവർ അവകാശപ്പെട്ടു.

അച്ഛൻ ഡോ. നാരായണൻ നായർ ഡയറക്ടർ ആയ ലോ അക്കാദമിയിൽ നിന്നാണ് ലക്ഷ്മി നായർ ഡോക്ടറേറ്റ് നേടിയെടുത്തത്. എൽഎൽഎം പഠനവും ഇവിടെ തന്നെ ആയിരുന്നു. ഗവേഷണം നടത്തുന്ന സമയത്ത് അമ്മാവൻ എൻ കെ ജയകുമാറായിരുന്ന നിയമവകുപ്പിന്‌റെ ഡീൻ. ഇദ്ദേഹവും ലക്ഷ്മിക്ക് അനകൃതമായി മാർക്ക് നൽകിയെന്ന് ആരോപണം ഉണ്ട്. ഉത്തരക്കടലാസ് മൂല്യ നിർണയവും നടത്തിയത് ലോ അക്കാദമിയെ പിതാവിന്റെ സൃഹൃത്തുക്കൾ ആയിരുന്നു അതിനാൽ ഗവേഷണ പ്രബന്ധം അസാധു ആക്കണം എന്ന് ആവശ്യങ്ങൾ ഉയർന്നു. ലക്ഷ്മി നായരുടെ ഭാവി മരുമകൾ ലോ അക്കാദമിയിലെ വിദ്യാർത്ഥിനി ആയിരുന്നു. ഈ പെൺകുട്ടിയ്ക്ക് ഇന്റേണൽ മാർക്ക് വാരിക്കോരി അധികാര പ്രയോഗത്താൽ നൽകിയിട്ടുണ്ട് എന്ന് മാർക്ക് ലിസ്റ്റ് പരിശോധിച്ചതിൽ നിന്ന് സിൻഡിക്കേറ്റ് സമിതി കണ്ടെത്തിയിരുന്നു. ലോ അക്കാദമിയിൽ പഠിച്ച ലക്ഷ്മി നായരുടെ മകൾ പാർവതിയ്ക്ക് എൽഎൽബി പരീക്ഷയിൽ റാങ്ക് ലഭ്യമായത് അധ്യാപകർ അനർഹമായി മാർക്ക് നൽകിയത് പ്രകാരമാണ് എന്നും കണ്ടെത്തിയിട്ടുണ്ട്.



</doc>
<doc id="235590" url="https://ml.wikipedia.org/wiki?curid=235590" title="പൊന്നങ്ങാണി">
പൊന്നങ്ങാണി

ഒരിനം ഔഷധസസ്യമാണ് പൊന്നങ്ങാണി അഥവാ പൊന്നാംകണ്ണി. . അക്വേറിയത്തിനും അനുയോജ്യമാണ് ഈ സസ്യം. കണ്ണു പഴുക്കുന്ന അസുഖത്തിന് നീരു പിഴിഞ്ഞ് ഉപയോഗിക്കുന്നു. ഇതിന്റെ ഇലകൾ കറിക്കായി ഉപയോഗിക്കുന്നു.



</doc>
<doc id="235593" url="https://ml.wikipedia.org/wiki?curid=235593" title="സി.എം.എസ്. ചന്തേര">
സി.എം.എസ്. ചന്തേര

നാടൻകലാ ഗവേഷകനും ഗ്രന്ഥകാരനും കവിയും അദ്ധ്യാപകനുമായിരുന്നു സി.എം.എസ്. ചന്തേര (1933 - ഓഗസ്റ്റ് 26 2012 ). നാടൻകലാ ഗവേഷണരംഗത്തെ സേവനങ്ങളെ മുൻനിർത്തി 1998-ൽ കേന്ദ്ര സാംസ്കാരിക വകുപ്പ് സീനിയർ ഫെലോഷിപ്പും, 1987-ൽ കേരള ഫോക്‌ലോർ അക്കാദമി പ്രശസ്തിപത്രവും നൽകി ആദരിച്ചിട്ടുണ്ട്.
കാസർകോട് ജില്ലയിലെ പിലിക്കോട് പഞ്ചായത്തിലെ ചന്തേര മടിയൻ തറവാട്ടിൽ 1933-ൽ സംസ്‌കൃത പണ്ഡിതനായ മങ്കത്തിൽ കുഞ്ഞമ്പു എഴുത്തച്ഛന്റെയും മടിയൻ അക്കുവമ്മയുടെയും മകനായി ജനിച്ചു. ഉദിനൂർ സെൻട്രൽ സ്കൂൾ, നീലേശ്വരം രാജാസ് ഹൈസ്കൂൾ എന്നിവിടങ്ങളിൽ പ്രാഥമിക വിദ്യാഭ്യാസം പൂർത്തിയാക്കിയ ശേഷം ഗുരുവായൂർ പാവറട്ടി സംസ്കൃത കോളെജിൽനിന്നു വിദ്വാൻ ബിരുദം കരസ്ഥമാക്കി. കോൺഗ്രസിലും പിന്നീട് സോഷ്യലിസ്റ്റ് പാർട്ടിയിലും പ്രവർത്തിച്ചു. വിമോചന സമര കാലഘട്ടത്തിൽ സോഷ്യലിസ്റ്റ് പാർട്ടിയുടെ കേരള സ്വാതന്ത്ര്യവിദ്യാർഥി സംഘടനയുടെ സംസ്ഥാന അധ്യക്ഷനായിരുന്നു. കണ്ണൂർ ജില്ലയിലെ കരിവെളളൂർ ഗവൺമെന്റ് ഹൈസ്‌കൂളിൽ 1960-ൽ അദ്ധ്യാപകജീവതം ആരംഭിച്ചു. പിന്നീട്‌ ചിറക്കൽ രാജാസ്‌ ഹൈസ്‌കൂളിൽ ഭാഷാദ്ധ്യാപകനായി മുപ്പത്‌ വർഷക്കാലം പ്രവർത്തിച്ചു. ചിറക്കൽ രാജാസ് ഹൈസ്‌കൂളിൽ അദ്ധ്യാപകനായിരിക്കെ 1987-ൽ അദ്ധ്യാപക അവാർഡിലെ അനീതിയെക്കുറിച്ച് പത്രങ്ങളിൽ ലേഖനമെഴുതി. ഇതിനെ തുടർന്ന് സ്‌കൂളിൽനിന്ന് സസ്‌പെൻഡ് ചെയ്തു. പിന്നീട് ഒരു വർഷത്തിനു ശേഷം കോടതി വിധി പ്രകാരമാണു ജോലിയിൽ തിരിച്ചെത്തിയത്. നീലേശ്വരം രാജവംശത്തിന്റെ ഉത്ഭവം, ചിറക്കൽ രാജവംശ പരമ്പരകൾ എന്നിവയെക്കുറിച്ചും ലേഖനങ്ങൾ എഴുതിയിട്ടുണ്ട്.

അഴീക്കോടൻ വീട്ടിൽ വിമലയാണു ഭാര്യ. മാദ്ധ്യമ പ്രവർത്തകനും നാടൻ കലാ ഗവേഷകനുമായ സഞ്ജീവൻ അഴീക്കോട് ഏക മകൻ .

തെയ്യം തിറകളുടെ പശ്ചാത്തലത്തിൽ മലയാളത്തിലാദ്യമായി സത്യക്കല്ല് എന്നപേരിൽ നോവലെഴുതിയത് സി.എം.എസ്. ചന്തേരയാണു്. കളിയാട്ടം, കണ്ണകിയും ചീർമക്കാവും, പൂരക്കളി എന്നീ ഗ്രന്ഥങ്ങളും രചിച്ചിട്ടുണ്ട്. 1984-ൽ കേസരി വാരിക നടത്തിയ നോവൽ രചനാ മത്സരത്തിൽ ചന്തേരയുടെ "ആലയകാണ്ഡം" എന്ന ആത്മകഥാംശം അടങ്ങിയ നോവലിന് ഒന്നാം സമ്മാനം ലഭിച്ചിട്ടുണ്ട് .

2012 ഓഗസ്റ്റ് 26-നു ഞായറാഴ്ച രാവിലെ 11-മണിയോടെ അഴീക്കോട് അക്ലിയത്ത് ശിവക്ഷേത്രത്തിന് സമീപത്തെ "വരപ്രസാദത്തിൽ" വെച്ച് അന്തരിച്ചു .


</doc>
<doc id="235595" url="https://ml.wikipedia.org/wiki?curid=235595" title="ചന്ദ കൊച്ചാർ">
ചന്ദ കൊച്ചാർ

ഐ.സി.ഐ.സി.ഐ ബാങ്ക് എംഡിയും സിഇഒയുമായിരുന്നു ചന്ദ കൊച്ചാർ.
1961 നവംബർ 17 ന് രാജസ്ഥാനിലെ ജോധ്പൂരിൽ ജനിച്ചു. ജെയ്പൂരിലെ സെന്റ് എയ്ഞ്ജല സോഫിയ സ്കൂളിൽ നിന്നും പ്രാഥമിക വിദ്യാഭ്യാസം. മുംബൈ ജെയ്ഹിന്ദ് കോളേജിൽ നിന്നും ബിരുദം കരസ്ഥമാക്കിയ ശേഷം കോസ്റ്റ് അക്കൗണ്ടൻസിയും മാനേജ്മെന്റ് പഠനത്തിൽ ബിരുദാനന്തര ബിരുദവും സ്വർണമെഡലോടെ കരസ്ഥമാക്കി.

1984-ൽ ഐസിഐസിഐ ലിമിറ്റഡിൽ മാനേജ്മെന്റ് ട്രെയ്നിയായി ഔദ്യോഗിക ജീവിതം ആരംഭിച്ചു. ആദ്യ വർഷങ്ങളിൽ ടെക്സ്റ്റൈൽ, പേപ്പർ, സിമന്റ് മേഖലകളിലെ പ്രോജൿറ്റ് അപ്പ്രൈസൽ ആണ് കൈകാര്യം ചെയ്തിരുന്നത്. 1993-ൽ ഐസിഐസിഐ കമേർഷ്യൽ ബാങ്കിങ് തുടങ്ങുന്നതുവരെ ഐസിഐസിഐ ലിമിറ്റഡിൽ പ്രവർത്തിച്ചു.
1993-ൽ ഐസിഐസിഐ ബാങ്ക് സ്ഥാപിക്കുന്നതിനുള്ള കോർ ടീമിലേക്ക് കെ വി കാമത്തിനൊപ്പം പ്രവേശിച്ചു. 1994-ൽ അസിസ്റ്റന്റ് ജനറൽ മാനേജരായും 1996-ൽ ഡെപ്യുട്ടി ജനറൽ മാനേജരായും ഉദ്യോഗക്കയറ്റം ലഭിച്ചു. 2000-ൽ ഐസിഐസിഐ ബാങ്ക് റീട്ടെയിൽ ബാങ്കിങ്ങിലേക്ക് പ്രവേശിച്ചത് സീനിയർ ജനറൽ മാനേജരായ ചന്ദയുടെ നേത്രുത്വത്തിലണ്. 2001-ൽ ഐസിഐസിഐ ബാങ്കിന്റെ എക്സിക്യുട്ടീവ് ഡയറക്റ്ററായി ചുമതലയേറ്റു. 5 വർഷം കൊണ്ട് 5 ലക്ഷം പുതിയ ഇടപാടുകാരുമായി ഐസിഐസിഐ ബാങ്ക് ഇൻഡ്യയിലെ ഏറ്റവും വലിയ റീട്ടയിൽ ഫൈനാൻസ്യർ ആയി. പേർസണൽ, ഹൗസിങ്, വാഹന ഉൾപ്പെടെ സർവ്വ വായ്പ്പകളിലും ബാങ്ക് മുന്നിലെത്തി.
2006-ൽ ഐസിഐസിഐ ബാങ്കിന്റെ ഡപ്യൂട്ടി മാനേജിങ് ഡയറക്റ്ററായി നിയമിതയായി. ഒക്റ്റോബർ 2007 മുതൽ ഏപ്രിൽ 2009 വരെ ബാങ്കിന്റെ ചീഫ് ഫിനാൻഷ്യൽ ഓഫീസർ, ജോയിന്റ് മാനേജിങ് ഡയറക്റ്റർ, ഔദ്യോഗിക വക്താവ് എന്നീ നിലകളിൽ പ്രവർത്തിച്ചു. മറ്റ് വിവിധ ഐസിഐസിഐ ഗ്രൂപ്പ് കംബനികളുടെ ഡയറക്റ്ററായും ചുമതല വഹിച്ചിരുന്നു. 2009 മെയ് മുതൽ കെ വി കാമത്തിന്റെ പിൻഗാമിയായി ചീഫ് എക്സിക്യൂട്ടീവ് ഓഫീസറും മാനേജിങ് ഡയറക്റ്ററുമായി പ്രവർത്തിക്കുന്നു. ചന്ദ കൊച്ചാറിന്റെ നേതൃത്വത്തിൽ ഐസിഐസിഐ ബാങ്ക് 2001, 2003, 2004, 2005 വർഷങ്ങളിൽ "ബെസ്റ്റ് റീട്ടയിൽ ബാങ്ക്" അവാർഡ് കരസ്ഥമാക്കി. 
2016ൽ വീഡിയോകോൺ ഗ്രൂപ്പിന്റെ ഒരു ഓഹരിയുടമ ആ സ്ഥാപനവുമായുള്ള ബാങ്കിന്റെ വായ്പാ ഇടപാടിൽ ചന്ദാ കൊച്ചാർ അവിഹിതമായി ഇടപെട്ടെന്നു് ആരോപണമുന്നയിച്ചു. ഇതേത്തുടർന്നു് ഐസിഐസിഐ ബാങ്ക് അതിന്റെ വ്യാപാരപ്രക്രിയകൾ പുനഃപരിശോധിച്ചു. അനന്തരഫലമായി 2018 ഒക്ടോബർ 4-നു് ചന്ദാ കൊച്ചാർ ഐ.സി.ഐ.സി.ഐ ബാങ്കിന്റെ മാനേജിങ്ങ് ഡയറൿടർ, സി.ഇ.ഓ. സ്ഥാനങ്ങൾ ഒഴിഞ്ഞു.

പ്രമുഖ ബിസിനസ് മാസികയായ 'ഫോർച്യുൺ' 2013-ൽ ലോകത്തെ ശക്തരായ ബിസിനസ് വനിതകളുടെ പേര് പ്രസിദ്ധപ്പെടുത്തിയപ്പോൾ അതിൽ ഉൾപ്പെട്ട രണ്ട് ഇന്ത്യക്കാരിൽ ഒരാൾ ചന്ദാ കൊച്ചാർ ആയിരുന്നു. 2005 മുതൽ തുടർച്ചയായി ഈ ലിസ്റ്റിൽ ഇടം പിടിക്കുന്ന ഇന്ത്യക്കാരിയണ് ഇവർ. 2011-ൽ ഇന്ത്യയിലെ ഏറ്റവും വലിയ മൂന്നാമത്തെ സിവിലിയൻ ബഹുമതിയായ പദ്മഭൂഷൺ നൽകി ആദരിക്കപ്പെട്ടു.

മനോരമ ഓൺലൈൻ(http://www.manoramaonline.com/advt/Women/Womens_Day_2011/chanda_kochhar.htm


</doc>
<doc id="235596" url="https://ml.wikipedia.org/wiki?curid=235596" title="തക്കാളി ജ്യൂസ്">
തക്കാളി ജ്യൂസ്

തക്കാളിയിൽ നിന്നുണ്ടാക്കുന്ന ഒരു പാനീയമാണ് തക്കാളി ജ്യൂസ്. ഇത് ബ്ലഡി മേരി പോലെയുള്ള കോക്ക്ടെയിലുകൾ ഉണ്ടാക്കാനും ഉപയോഗിക്കാറുണ്ട്.

ആദ്യമായി തക്കാളി ജ്യൂസ് വിളമ്പിയത് 1917 ഇൽ തെക്കേ ഇന്ത്യാനയിലാണ്. ലൂയി പെരിൻ എന്ന ഹോട്ടലുടമ ഓറഞ്ച് ജ്യൂസ് തീർന്നപ്പോൾ പകരമായി കണ്ടെത്തിയതാണിത്. തക്കാളി ചാറും പഞ്ചസാരയും ചേർത്തുള്ള പുതിയ പാനീയം വിജയമാകുകയും ചെയ്തു. ഉപ്പ്, വെളുത്തുള്ളി, ഉള്ളി തുടങ്ങി പലതരം ചേരുവകളിൽ തക്കാളി ജ്യൂസ് ഉണ്ടാക്കാറുണ്ട്.


</doc>
<doc id="235599" url="https://ml.wikipedia.org/wiki?curid=235599" title="തീസ്ത സെതൽവാദ്">
തീസ്ത സെതൽവാദ്

ഇന്ത്യയിലെ പൌരാവകാശ പ്രവർത്തകയും പ്രത്രപ്രവർത്തകയുമാണ് തീസ്ത സെതൽവാദ് (Teesta Setalvad). (ജനനം. ഫെബ്രുവരി 9, 1962) ഗുജറാത്തിലെ കലാപത്തിന് ഇരയായവർക്കുവേണ്ടിയുള്ള പ്രവർത്തനങ്ങളിലൂടെയാണ് അവർ ഏറെ പ്രശസ്തയായത്.

മുംബൈയിൽ അഭിഭാഷകനായിരുന്ന അതുൽ സെതൽവാദിന്റെയും സീതാ സെതൽവാദിന്റെയും മകളായി ഗുജറാത്തിലെ ഒരു ഹിന്ദുകുടുംബത്തിൽ 1962 ലാണ് തീസ്ത ജനിച്ചത്. പ്രശസ്ത അഭിഭാഷകനും ഇന്ത്യയുടെ ആദ്യ അറ്റോർണി ജനറലുമായിരുന്ന എം.സി. സെതൽവാദ് തീസ്തയുടെ അപ്പൂപ്പനാണ്. മുസ്ലീം സമുദായത്തിൽ പിറന്ന പത്രപ്രവർത്തകനായ ജാവേദ് ആനന്ദാണ് അവരുടെ ജീവിതപങ്കാളി.

മുംബൈ സർവ്വകലാശാലയിൽ നിന്നും തത്ത്വചിന്തയിൽ ബിരുദമെടുത്ത തീസ്ത 1983 ൽ പത്രപ്രവർത്തകയായി ജോലിയാരംഭിച്ചു. ദി ഡെയ്ലി (ഇന്ത്യ), ഇന്ത്യൻ എക്സപ്രസ്സ്, ബിസിനസ്സ് ഇന്ത്യ തുടങ്ങിയ പത്രങ്ങളിൽ അദ്ദേഹം ജോലിനോക്കി.1993 ലെ മുംബൈ കലാപത്തിൽ പ്രതിഷേധിച്ച് തീസ്തയും ജാവേദും തങ്ങളുടെ സ്ഥിരം ജോലി ഉപേക്ഷിച്ച് കമ്മ്യൂണലിസം കോംബാറ്റ് എന്ന മാസിക ആരംഭിച്ചു. പൌരാവകാശ പ്രവർത്തനങ്ങളിൽ ഇവർ ഇക്കാലത്ത് സജീവമാകുവാനും തുടങ്ങി. തീസ്തയുടെ സ്വന്തം സ്ഥലമായ ഗുജറാത്തിൽ 2002 ൽ നടന്ന വർഗ്ഗീയ കലാപത്തിനെ തുടർന്ന് നടത്തിയ പ്രവർത്തനങ്ങൾ അദ്ദേഹത്തിന്റെ ജീവതത്തിലെ നിർണ്ണായകമായ ഒന്നായിമാറി. ഈ ഇടപെടലുകളിലൂടെ ഗുജറാത്ത് കലാപത്തിൽ ആ സമയത്തെ സംസ്ഥാന സർക്കാരിന്റെയും മുഖ്യമന്ത്രി നരേന്ദ്രമോഡിയുടെയും പങ്ക് സജീവ ചർച്ചയാവുകയും സുപ്രീംകോടതിയുടെ മേൽനോട്ടത്തിൽ കലാപക്കേസുകൾ വിചാരണ ചെയ്യുന്ന സ്ഥിതിയുണ്ടാവുകയും ചെയ്തു. 

2007-ൽ തീസ്തക്ക് പത്മശ്രീ പുരസ്കാരം ലഭിച്ചു.


</doc>
<doc id="235603" url="https://ml.wikipedia.org/wiki?curid=235603" title="ഗീത ഗോപി">
ഗീത ഗോപി

കേരളത്തിലെ തൃശ്ശൂർ ജില്ലയിൽ നിന്നുള്ള സി.പി.ഐ. നേതാവാണ് ഗീത ഗോപി. 1995 ൽ രാഷ്ട്രീയ പ്രവർത്തനം തുടങ്ങിയ ഇവർ നാട്ടിക നിയമസഭാമണ്ഡലത്തിൽനിന്നും പതിമൂന്നാം കേരള നിയമസഭയിൽ അംഗമായി.

തൃശ്ശൂർ ജില്ലയിലെ പുന്നയൂർക്കുളം ഗ്രാമത്തിൽ ചെറാട്ടി അയ്യപ്പന്റേയും അമ്മുകുട്ടിയുടേയും മകളായി ജനിച്ചു. പ്രീഡിഗ്രി വിദ്യഭ്യാസം നേടി.



ഗുരുവായൂർ ദേവസ്വം ബോർഡ് ഉദ്യോഗസ്ഥൻ കക്കാട്ട് ഗോപിയാണ് ഭർത്താവ്. മക്കൾ: ശില്പ, വിഷ്ണു.


</doc>
<doc id="235606" url="https://ml.wikipedia.org/wiki?curid=235606" title="ക്രിസ്തുമസ് രാത്രി (ചലച്ചിത്രം)">
ക്രിസ്തുമസ് രാത്രി (ചലച്ചിത്രം)

1961 ജനുവരി 28-ന് പ്രദർശനത്തിനെത്തിയ മലയാള ചലച്ചിത്രമാണ് ക്രിസ്തുമസ് രാത്രി. നീലാപ്രൊഡക്ഷനു വേണ്ടി. പി. സുബ്രഹ്മണ്യം സംവിധാനം നിർവഹിച്ച് മെരിലാൻഡ് സ്റ്റുഡിയോയിൽ നിർമിച്ച ഈ ചലച്ചിത്രത്തിന്റെ കഥ ടി.എൻ ഗോപിനാധൻ നായരും സംഭാഷണം മുട്ടത്തു വർക്കിയും തയ്യാറാക്കി. ഇതിന്റെ വേണ്ടി ഗാനങ്ങൾ പി. ഭാസ്കരനും സംഗീതസംവിധാനം ബ്രദർ ലക്ഷ്മണനും നിർവഹിച്ചു.



</doc>
<doc id="235609" url="https://ml.wikipedia.org/wiki?curid=235609" title="ജയന്തി നടരാജൻ">
ജയന്തി നടരാജൻ

ഇന്ത്യയിലെ ഒരു അഭിഭാഷകയും മുൻ ഇന്ത്യൻ നാഷണൽ കോൺഗ്രസ് രാഷ്ട്രീയപ്രവർത്തകയുമാണ് ജയന്തി നടരാജൻ. (ജനനം: ജുൺ 7, 1954). തമിഴ്‌നാടു് സംസ്ഥാനത്തിൽ നിന്നും മൂന്നുതവണ രാജ്യസഭയിലേക്കു് ജയന്തി നടരാജൻ തെരഞ്ഞെടുക്കപ്പെട്ടു. 2011 ജൂലായ് 11 മുതൽ പതിനഞ്ചാം ലോക്‌സഭയിലെ മൻമോഹൻ സിംഗ്‌ നയിച്ചിരുന്ന മന്ത്രിസഭയിൽ വനം , പരിസ്ഥിതി എന്നിവയുടെ സ്വതന്ത്രചുമതലയുള്ള മന്ത്രിയായിരുന്നു ജയന്തി നടരാജൻ.

ജയന്തി നടരാജൻ തമിൽ നാട്ടിലെ ചെന്നൈയിലാണു് ജനിച്ചതു്. അവരുടെ മുത്തച്ഛൻ തമിഴ്നാടു് മുൻ മുഖ്യമന്ത്രിയും ( 1963 - 1967 ) കോൺഗ്രസ്സ് നേതാവുമായ എം. ഭക്തവൽസലം ആണു്. സ്കൂൾ വിദ്യാഭ്യാസം ചെന്നൈ സ്കൂൾ , സേക്രഡ് ഹേർട്ട് മെട്രിക്കുലേഷൻ ഹയർ സെക്കണ്ടറി സ്കൂൾ , ചർച്ചു് പാർക്കു് എന്നിവിടങ്ങളിലായിരുന്നു. വക്കീൽ ബിരുദവും പരിശീലനവും ചെന്നൈയിലായിരുന്നു. പ്രാക്ടീസിങ്ങ് കാലയളവിൽ തന്നെ ആൾ ഇന്ത്യാ വുമൺസ് കോൺഫെറൻസ് തുടങ്ങി സാമൂഹിക സംഘടനകളിൽ പ്രവർത്തനങ്ങളിൽ വ്യാപൃതയായിരുന്നു. അതോടൊപ്പം ദൂരദർശൻ മദ്രാസ് വാർത്ത പ്രക്ഷേപണത്തിൽ ജോലിചെയ്തിരുന്നു.

രാജീവു് ഗാന്ധിയുടെ നിരീക്ഷണത്തിലൂടെയാണു് ജയന്തി കോൺഗ്രസ്സിലേക്കു് വന്നതു്. ആദ്യമായി 1986ലും പിന്നീട് 1992ലും രാജ്യസഭയിലേക്കു് തെരഞ്ഞെടുക്കപ്പെട്ടു.
1990-കളിൽ ജയന്തിയും മറ്റു് തമിഴ്നാടു് രാഷ്ട്രീയ പ്രവർത്തകരും നരസിംഹ റാവു സർക്കാരിൽ അതൃപ്തരായി കോൺഗ്രസ്സിൽ നിന്നു് ഒഴിവാകുകയും ജി.കെ. മൂപ്പനാരുടെ നേതൃത്വത്തിൽ തമിഴ് മാനിലാ കോൺഗ്രസ്സ് (ടി.എം.സി) ചേരുകയും 1997 -ൽ തമിൽ മാനില കോൺഗ്രസ്സിൽ നിന്നു് രാജ്യ സഭയിലേക്കു് തെരഞ്ഞെടുക്കപ്പെടുകയും ചെയ്തു.

ടി.എം.സി യുനൈറ്റഡ് ഫ്രണ്ട് കേന്ദ്ര ഗവൺമെന്റി ന്റെ ഭാഗമായ ദ്രാവിഡ മുന്നേറ്റ കഴകവുമായി പ്രവർത്തിക്കുകയും ജയന്തി കൽക്കരി, ദേശീയ വ്യോമയാനം, പാർലമെന്ററി കാര്യം എന്നിവയുടെ ചുമതലയുള്ള മന്ത്രിയായി 1997 -ൽ പ്രവർത്തിക്കുകയും ചെയ്തു.

മൂപ്പനാരുടെ മരണശേഷം ടി.എം.സി നേതാക്കൾ കോൺഗ്രസ്സിലേക്കു് തിരികെ ലയിക്കാൻ തീരുമാനിച്ചു. ജയന്തി നടരാജൻ പാർട്ടിയുടെ വക്താവായി നിയമിക്കപ്പെട്ടു. ജയറാം രമേശ് വഹിച്ചിരുന്ന വനം , പരിസ്ഥിതി എന്നിവയുടെ സ്വതന്ത്ര ചുമതലയുള്ള മന്ത്രിയായി ജൂലായ് 12 2011 ൽ ചുമതലയേറ്റു. സമാഗതമായ തെരഞ്ഞെടുപ്പിൽ പാർട്ടിക്കുവേണ്ടി പ്രവർത്തിക്കാൻ വേണ്ടിയെന്ന കാരണം ഉന്നയിച്ചു് 2013 ഡിസംബർ 20ന് പാർട്ടിയുടെ ആവശ്യപ്രകാരം അവർ മന്ത്രിസഭയിൽനിന്നും രാജിവെച്ചു.

2015 ജനുവരി 30ന് ജയന്തി കോൺഗ്രസ്സിൽ നിന്നും രാജിവെച്ചു. പാർട്ടി ഘടകങ്ങൾ, പ്രത്യേകിച്ച് രാഹുൽ ഗാന്ധി തന്റെ പേരിനെ കളങ്കപ്പെടുത്തുന്ന വണ്ണം ദുഷ്പ്രചരണങ്ങൾ നടത്തി എന്നവർ സോണിയ ഗാന്ധിയ്ക്കയച്ച കത്തിൽ ആരോപണമുന്നയിച്ചു. മന്മോഹൻ മന്ത്രിസഭയുടെ സാമ്പത്തികപരിഷ്കാരങ്ങൾക്കു സംഭവിച്ച മരവിപ്പിനെ ന്യായീകരിക്കാൻ തന്നെ ബലിയാടാക്കുകയായിരുന്നു എന്നും അവർ കത്തിൽ തുറന്നടിച്ചു.


</doc>
<doc id="235611" url="https://ml.wikipedia.org/wiki?curid=235611" title="പൊടിപാറി">
പൊടിപാറി

ഒരു ചെറു വൃക്ഷമാണ് പൊടിപാടി. . വിവിധങ്ങളായ സ്ത്രീരോഗങ്ങൾക്കുള്ള വിശിഷ്ടമായ മരുന്നാണ് ഇതേ ജനുസ്സിൽപ്പെട്ട പാച്ചോറ്റിയെപ്പോലെ പൊടിപാറിയും പലവിധ ഔഷധഗുണമുള്ള ഒരു മരമാണ് പൊടിപാറി. തടിയാണ് ഔഷധമായി ഉപയോഗിക്കുന്നത്.



</doc>
<doc id="235614" url="https://ml.wikipedia.org/wiki?curid=235614" title="മികച്ച ചലച്ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയ ചലച്ചിത്രങ്ങളുടെ പട്ടിക">
മികച്ച ചലച്ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയ ചലച്ചിത്രങ്ങളുടെ പട്ടിക

മികച്ച ചലച്ചിത്രത്തിനുള്ള കേരളസംസ്ഥാന ചലച്ചിത്രപുരസ്കാരം നേടിയ ചിത്രങ്ങൾ


</doc>
<doc id="235615" url="https://ml.wikipedia.org/wiki?curid=235615" title="വനിത സമ്മതിദാനം">
വനിത സമ്മതിദാനം

സ്ത്രീകൾക്ക് തിരഞ്ഞെടുപ്പിൽ വോട്ട് രേഖപ്പെടുത്താനും മൽസരിക്കാനുമുള്ള അവകാശം പത്തൊമ്പതാം നൂറ്റാണ്ടീന്റെ അന്ത്യം മുതൽക്ക് മാത്രമാണ് പ്രചാരത്തിലായി തുടങ്ങിയത്.
അന്ന് സ്വയം ഭരണ ബ്രിട്ടീഷ് കോളനി യായിരുന്ന ന്യൂസിലാണ്ട 1893ൽ വനിതകൾക്ക് വോട്ടവകാശം നൽകി.
അയൽ പ്രദേശമായ ദക്ഷിണ ഓസ്ട്രേലിയ 1895 ൽ വോട്ടവകാശത്തിനു പുറമെ മൽസരിക്കാനുള്ള അനുമതിയും സ്ത്രീകൾക്ക് നൽകി

റഷ്യൻ സാമ്രാജ്യത്തിനു കീഴിലായിരുന്ന ഫിൻലാൻഡാണ് വനിതാ സമ്മതിദാനാവകാശം നൽകിയ ആദ്യ യൂറോപ്യൻ രാജ്യം.1907ൽ സമ്മതിദാനാനുമതിയോടൊപ്പം വനിത പാർ ലമന്റ് അംഗങ്ങളെയും രാജ്യത്തിനു ലഭിച്ചു.

ഒന്നാം ലോക യുദ്ധത്തിനു ശേഷം വനിത സമ്മതിദാനത്തിനു പ്രചാരമേറിയെങ്കിലും 1944 മാത്രമാണ് ഫ്രാൻസും 1971ൽ സ്വിറ്റ്സർലാണ്ടൂം വനിതകളുടെ അവകാശം അനുവദിച്ചത്.
മിക്ക രാജ്യങ്ങളലും ഈ അവകാശം അനുവദിച്ചു കിട്ടാൻ അവകാശ സമരങ്ങൾ വേണ്ടീവന്നു.
സ്തീകൾക്കെതിരിലുള്ള എല്ലാവിധ വിവേചനങ്ങളും അവസാനിപ്പിക്കുന്ന മാർഗ്ഗ നിർദ്ദേശങ്ങൾ(Convention on the Elimination of All Forms of Discrimination Against Women,) ഐക്യരാഷ്ട്രസഭ 1979ൽ പുറത്തിറക്കി.ഇതിൽ സമ്മതി ദാനവകാശം കണിശമായി പ്രതിപാദിച്ചിരിക്കുന്നു.



</doc>
<doc id="235616" url="https://ml.wikipedia.org/wiki?curid=235616" title="ഗൗരി ഷിൻഡെ">
ഗൗരി ഷിൻഡെ

ഒരു ഇന്ത്യൻ ചലച്ചിത്ര സംവിധായികയാണ് ഗൗരി ഷിൻഡെ (ജനനം . ജൂലൈ 6, 1973).ഗൗരിയുടെ പ്രഥമ സംവിധാന സംരംഭം ആണ് ഇംഗ്ലീഷ് വിംഗ്ലിഷ്(2012) എന്ന ചിത്രം .


</doc>
<doc id="235617" url="https://ml.wikipedia.org/wiki?curid=235617" title="ഇന്ത്യൻ ദേശീയ വനിതാ ക്രിക്കറ്റ് ടീം">
ഇന്ത്യൻ ദേശീയ വനിതാ ക്രിക്കറ്റ് ടീം

ഇന്ത്യയെ പ്രതിനിധീകരിക്കുന്ന രാജ്യാന്തര ക്രിക്കറ്റ് ടീമാണ് ഇന്ത്യൻ ദേശീയ വനിതാ ക്രിക്കറ്റ് ടീം. ബോർഡ് ഓഫ് കൺ‌ട്രോൾ ഫോർ ക്രിക്കറ്റ് ഇൻ ഇന്ത്യ (ബി.സി.സി.ഐ.) എന്ന കായിക സംഘടനയാണ് 2006 മുതൽ ഇന്ത്യൻ ദേശീയ വനിതാ ക്രിക്കറ്റ് ടീമിനെ നിയന്ത്രിക്കുന്നത് . ഇന്റർനാഷണൽ ക്രിക്കറ്റ് കൗൺസിൽ റാങ്കിംഗ് പ്രകാരം ടെസ്റ്റിലും ഏക ദിനത്തിലും ഒന്നാം സ്ഥാനമാണ് ഇന്ത്യൻ ദേശീയ വനിതാ ക്രിക്കറ്റ് ടീമിന്. 1976/1977 ൽ ആണ് ഈ ടീം ആദ്യ ടെസ്റ്റ്‌ മത്സരം കളിച്ചത്. 2004ൽ ആദ്യമായി ഏഷ്യ കപ്പ്‌ വിജയിച്ചു ഇന്ത്യൻ ദേശീയ വനിതാ ക്രിക്കറ്റ് ടീം.

വനിതാക്രിക്കറ്റിന് ഇന്ത്യയിൽ വലിയ പ്രോത്സാഹനം കിട്ടുന്നില്ല. 20-20 ലോകകപ്പ് ക്രിക്കറ്റു മത്സരത്തിൽ ഇന്ത്യൻ വനിതാ ക്രിക്കറ്റ് ടീം പങ്കെടുത്തിരുന്നു. മിതാലി രാജ് ആയിരുന്നു ക്യാപ്റ്റൻ. പക്ഷേ 2015ലെ ഈ മത്സരത്തിൽ സെമിയിൽ കടക്കാനായില്ല. ക്യാപ്റ്റൻ മിതാലി രാജ് 6000 റൺസ് ഇതിനകം നേടിയിട്ടുണ്ട്. ഇന്ത്യൻ പുരുഷ ക്രിക്കറ്റു താരങ്ങൾക്ക് ഒരു കോടി രൂപ പ്രതിഫലമാണ് ബി. സി. സി. ഐ നൽകുന്നത്. എന്നാൽ വനിതാ ക്രിക്കറ്റ് താരങ്ങൾക്ക് കൂടിയത് 15 ലക്ഷം മാത്രം. മിതാലി രാജിനു പുറമെ, ലോകത്തെ ഏറ്റവും വേഗമുള്ള ബൗളറായ ജുലൻ ഗോസാമി, ഹർമൻപ്രീത് കൗർ, തിരുഷ് കാമിനി എന്നിവരാണ് പ്രമുഖ ഇന്ത്യൻ വനിതാ ക്രിക്കറ്റ് താരങ്ങൾ. കൂടാതെ, സ്മൃതി മന്ദന, രാജേശ്വരി ഗെയിക് വാദ്, പൂനം യാദവ്, ഏക്ത ബിഷ്ട്, വേദ കൃഷ്ണമൂർത്തി, നിരഞ്ജന നാഗരാജൻ, പൂനം റൗത്ത് എന്നിവരാണ് മറ്റു പ്രധാന ഇന്ത്യൻ വനിതാ ക്രിക്കറ്റ് താരങ്ങൾ. 




</doc>
<doc id="235618" url="https://ml.wikipedia.org/wiki?curid=235618" title="കേരളസംസ്ഥാന ചലച്ചിത്രപുരസ്കാരം 1973">
കേരളസംസ്ഥാന ചലച്ചിത്രപുരസ്കാരം 1973

മികച്ച ചിത്രത്തിനുള്ള 1973-ലെ കേരളസംസ്ഥാന ചലച്ചിത്രപുരസ്കാരം എം.ടി. വാസുദേവൻ നായർ സംവിധാനം ചെയ്ത നിർമ്മാല്യം കരസ്ഥമാക്കി. ഈ ചിത്രത്തിലൂടെ എം.ടി.ക്ക് മികച്ച സംവിധായകനും പി.ജെ. ആന്റണിക്ക് മികച്ച നടനുമുള്ള പുരസ്കാരം ലഭിച്ചു. മാധവിക്കുട്ടി എന്ന ചിത്രത്തിലെ അഭിനയത്തിന് ജയഭാരതി തുടർച്ചയായി രണ്ടാം തവണയും മികച്ച നടിക്കുള്ള പുര്സാരം കരസ്ഥമാക്കി .


</doc>
<doc id="235625" url="https://ml.wikipedia.org/wiki?curid=235625" title="പാപ്പ് സ്മിയർ പരിശോധന">
പാപ്പ് സ്മിയർ പരിശോധന

പാപ്പ് ടെസ്റ്റ് , സെർവൈക്കൽ സ്മിയർ എന്നീ പേരുകളിലും അറീയപ്പെടുന്നു. ഗർഭാശയമുഖത്തെ (cervx) അർബുദങ്ങളടക്കമുള്ള പല കോശ വ്യതിയാനങ്ങളും രോഗ സാധ്യതയും മുൻകൂട്ടി കണ്ടെത്താൻ ഉതകുന്ന കോശപരിശോധന മുറയാണ് പാപ്പ് സ്മിയർ എന്ന പേരിൽ പരക്കെ അറിയപ്പെടുന്നത്. 
ഇത് ഒരു പ്രാഥമിക പരിശോധന മാത്രമാണ്. രോഗബാധിത കോശങ്ങളുടെ സാന്നിധ്യം സ്ഥിരീകരിക്കാൻ കൂടുതൽ കൃത്യതയാർന്ന മറ്റു മുറകൾ വേണ്ടി വന്നേക്കാം . ജോർജിയോസ് പാപ്പനികൊലഒ എന്ന ഗ്രീക്ക് ഭിഷ്വകരനാൽ കണ്ടുപിടിക്കപ്പെട്ടതു കൊണ്ട് പപ്പനികൊലഒ ടെസ്റ്റ് എന്നു നാമകരണം ചെയ്യപ്പെട്ട ഈ പരിശോധനയുടെ ചുരക്കപ്പേരാണ് പാപ്പ് എന്നത്.

വേദന രഹിതമായ പരിശോധനയാണ് പാപ്പ് ടെസ്റ്റ്. എന്നാൽ രോഗാണു ബാധയോ, രക്ത ചംക്രണ പ്രശ്നങ്ങളോ നിലനിൽക്കുന്നുണ്ടെങ്കിൽ പരിശോധന വേളയിൽ വേദനയോ അസ്വാസ്ഥ്യമോ ഉണ്ടായേക്കാം. ആർത്തവ സമയത്ത് പാപ്പ് പരിശോധന ചെയ്യൂന്നത് അഭികാമ്യമല്ല.
സ്പെക്കുലം എന്ന പരന്ന ഉപകരണമുപയോഗിച്ച് യോനിയിലൂടെ ഗർഭാശയമുഖത്തുള്ള കോശങ്ങൾ ചുരണ്ടിയെടുക്കുകയാണ് പരിശോധന വേളയിൽ ചെയ്യുന്നത്. ഇങ്ങനെ ശേഖരിക്കുന്ന കോശങ്ങൾ ലാബോറട്ടറിയിൽ സൂക്ഷ്മദർശിനിയിലൂടെയുള്ള പരിശോധനയ്ക്ക് വിധേയമാക്കുന്നു.
കമ്പ്യൂട്ടറുകൾ സ്ലൈഡുകൾ തിരിച്ചറിഞ്ഞ് പരിശോധന ഫലങ്ങൾ നൽകുന്ന സംവിധാനവും അടുത്തകാലത്തായി നിലവിൽ വന്നിട്ടുണ്ട്.

പാപ്പ് പരിശോധന ഇന്ന് രോഗീപരിശോധനയുടെ അവിഭാജ്യ ഘടകമായി കഴിഞ്ഞിരിക്കുന്നു. നിരവധി രാജ്യങ്ങളിൽ നിർബന്ധ പരിശോധനയുമായിരിക്കുന്നു. 21 വയസ്സിനുമുകളിൽ പ്രായമുള്ള സ്ത്രീകൾ 
രണ്ടോ മൂന്നോ വർഷത്തിൽ ഒരിക്കൽ ഈ പരിശോധന നടത്തണമെന്ന് മിക്ക വൈദ്യ/വൈദ്യേതര സംഘടനകളും നിഷ്കർഷിക്കുന്നു. അർബുദം രൂക്ഷമാകുന്നതിനു മുമ്പ് കണ്ടെത്തി ചികിൽസിക്കുവാൻ പാപ്പ് പരിശോധന ഇടയാക്കുന്നു എന്നതാണ് പാപ്പിനെ ഏറെ പ്രചരിതമാക്കിയത്.60-65 വയസ്സുവരെ പാപ്പ് സ്മിയർ ചെയ്യാവുന്നതാണ്.ആ പ്രായത്തിനപ്പുറം വ്യക്തമായ നേട്ടങ്ങൾ ഇല്ല എന്നു കണക്കാക്കപ്പെടുന്നു.


</doc>
<doc id="235627" url="https://ml.wikipedia.org/wiki?curid=235627" title="സൂപ്പർഗേൾ">
സൂപ്പർഗേൾ

ഒരു ഡി.സി. കോമിക്സ് കഥാപാത്രമാണ് സൂപ്പർഗേൾ. സൂപ്പർമാന്റെ പിതൃസഹോദരനായ സോർ-എൽന്റെ പുത്രി ആണ് കാര എന്ന് യഥാർത്ഥ നാമമുള്ള സൂപ്പർഗേൾ. 1959ൽ ആദ്യമായി ആക്ഷൻ കോമിക്സിൽ പ്രത്യക്ഷപ്പെട്ട ഈ കഥാപാത്രം ഒട്ടോ ഓസ്ക്കർ ബിൻഡർ എന്ന കഥാകൃത്തിന്റേയും അൽ പ്ലാസ്റ്റിനോ എന്ന ചിത്രകാരന്റേയും സൃഷ്ടിയാണ്.


</doc>
<doc id="235628" url="https://ml.wikipedia.org/wiki?curid=235628" title="വാലന്റൈൻസ് ഡേ കൂട്ടക്കൊല">
വാലന്റൈൻസ് ഡേ കൂട്ടക്കൊല

1929 ഇൽ സെയിന്റ് വാലന്റൈൻസ് ദിനത്തിൽ രണ്ട് മാഫിയാ സംഘങ്ങൾ തമ്മിലുണ്ടായ സംഘർഷത്തിൽ ഏഴ് പേർ കൊല ചെയ്യപ്പെട്ടതിനെയാണ് വാലന്റൈൻസ് ഡേ കൂട്ടക്കൊല എന്ന് വിളിക്കുന്നത്. ഷിക്കാഗോയിൽ അൽ കപോണെയുടെ നേതൃത്വത്തിലുള്ള സൗത്ത് സൈഡ് ഇറ്റാലിയൻ സംഘവും ബഗ്സ് മോറന്റെ നേതൃത്വത്തിലുള്ള നോർത്ത് ഐറിഷ് സംഘവും തമ്മിലായിരുന്നു പോരാട്ടം.

1929 ഫെബ്രുവരി 14 നു്, സെയിന്റ് വാലന്റൈൻ ദിനത്തിൽ നോർത്ത് സൈഡ് ഗ്യാങ്ങിലെ അഞ്ച് അംഗങ്ങളും, സ്വതന്ത്രപ്രവർത്തകരായ റീൻഹാഡ് എച്ച് ഷ്വിമ്മർ ജോൺ മെയ് എന്നിവരും,ഷിക്കാഗോയിലെ ലിങ്കൻ പാർക്കിലെ 2122 നോർത്ത് ക്ലാർക്ക് സ്റ്റ്രീറ്റിലെ ഗരാജിന്റെ ചുവരിനോട് ചേർത്ത് നിർത്തപ്പെടുകയും കൊല ചെയ്യപ്പെടുകയും ചെയ്തു. വെടി വച്ചവരിൽ രണ്ടു പേർ പോലീസ് വേഷം ധരിച്ചിരുന്നു. മറ്റുള്ളവർ സ്യൂട്ട്, ടൈ, ഓവർ കോട്ട്, തൊപ്പി എന്നിവ ധരിച്ചിരുന്നു. സാക്ഷികൾ പറഞ്ഞതനുസരിച്ച് പോലീസ് വേഷം ധരിച്ചിരുന്നവർ വെടിവയ്പ്പ് കഴിഞ്ഞ ശേഷം തോക്ക് ചൂണ്ടിക്കൊണ്ട് ബാക്കിയുള്ളവരെ ഗരാജിനു പുറത്തേയ്ക്ക് നയിച്ചു. ജോൺ മെയുറ്റെ ജെർമൻ ഷെഫേർഡ് ട്രക്കിലേയ്ക്ക് കുരച്ചു കൊണ്ട് ഓടിക്കയറിയത് അടുത്തുള്ള ബോർഡിങ്ങ് ഹൗസുകളിലെ രണ്ട് സ്ത്രീകളുടെ ശ്രദ്ധയാകർഷിച്ചിരുന്നു.
അതിൽ ഒരു സ്ത്രീ, മിസിസ്. ലാന്റ്സ്മാൻ, എന്തോ അപകടം മണക്കുകയും വീട്ടിലെ ഒരു അന്തേവാസിയെ അയച്ച് ആ നായയെ അസ്വസ്ഥപ്പെടുത്തുന്നത് എന്താണെന്ന് അന്വേഷിക്കുകയും ചെയ്തു. അയാൾ ഓടിച്ചെന്നു നോക്കി. ഫ്രാങ്ക് ഗൂസൻബെർഗ് കൊലയാളികൾ പോയശേഷവും ജീവനോടെയുണ്ടാകുകയും ഉടനെ തന്നെ ആശുപത്രിയിൽ എത്തിക്കുകയും ചെയ്തു. ഗുസൻബെർഗിനു പ്രാഥമിക സുശ്രൂഷകൾ നൽകിയശേഷം പോലീസ് ചോദ്യം ചെയ്തു. ആരാണ് നിങ്ങളെ വെടി വച്ചത് എന്ന് ചോദിച്ചപ്പോൾ ' എന്നെ ആരും വെടി വച്ചില്ല' എന്ന് മറുപടി പറഞ്ഞു; പതിനാല് വെടിയുണ്ടകൾ ഏറ്റ ശേഷവും.
ജോർജ്ജ് മോറൻ നോർത്ത് സൈഡ് ഗ്യാങ്ങിന്റെ നേതാവായിരുന്നു. ഡിയോൺ ഓ ബനിയൻ അഞ്ചു വർഷങ്ങൾക്കു മുമ്പ് നാല് തോക്കുധാരികളാൽ കൊല്ലപ്പെട്ട ശേഷം ജോർജ്ജ് മോറൻ സംഘത്തിന്റെ നേതാവായി. ഓ ബ്രെയിനിനു ശേഷം നോർത്ത് സൈഡുകാരുടെ നേതൃത്വം ഏറ്റെടുത്ത എല്ലാവരും കൊല്ലപ്പെട്ടുകയായിരുന്നു. കപ്പോണെ സംഘത്തിലെ അംഗങ്ങൾ ആയിരുന്നു എല്ലാ കൊലയും ചെയ്തത്. ഈ കൂട്ടക്കൊലയുടെ കാരണമായി പറയപ്പെടുന്നത് കപോണെ സംഘത്തിന്റെ ഗൂഢാലോചനയാണെന്നാണ്. ഫ്രാങ്ക് ഗൂസൻബർഗും സഹോദരൻ പീറ്ററും ചേർന്ന് ജാക്ക് മക് ഗണ്ണിന്റെ വധിക്കാൻ ശ്രമിച്ചത് പരാജയപ്പെട്ടു. അതിനു പ്രതികാരമായി കപോണെ സംഘം ചെയ്തതാണ് ഈ കൂട്ടക്കൊല. ബഗ്സ് മോറനെ നോർത്ത് ക്ലാർക്ക് സ്റ്റ്രീറ്റിലെ എസ് എം സി കാർട്ടേജ് വെയർ ഹൗസിൽ എത്തിക്കാനായിരുന്നു പദ്ധതി. ഈ പദ്ധതിയിൽ നോർത്ത് സൈഡ് ഗ്യാങ്ങിലെ എല്ലാവരേയും വധിക്കാൻ ഉദ്ദേശ്യമുണ്ടായിരുന്നില്ല. മോറനും മറ്റു ചിലരും മാത്രമായിരുന്നു ലക്ഷ്യം. ഡിറ്റ്രോയ്റ്റിലെ പർപ്പിൾ ഗ്യാങ്ങ് സപ്ലൈ ചെയ്യുന്ന വിസ്കി മോഷ്ടിച്ചത് കുറഞ്ഞ വിലയ്ക്ക് നൽകാമെന്ന് പറഞ്ഞ് പ്രലോഭിപ്പിച്ചായിരുന്നു മോറനെ ഗരാജിലെത്തിച്ചത്. ഈ അനുമാനം അത്രയ്ക്ക് വിശ്വസനീയമല്ലെന്നും വേറെ ഗൗരവമുള്ള കാരണം ഉണ്ടാകുമെന്നും അഭിപ്രായമുണ്ട്. കൊല ചെയ്യപ്പെട്ടവർ നല്ല വസ്ത്രങ്ങൾ ധരിച്ചിരുന്നെന്നും അതുകൊണ്ട് വിസ്കി വാങ്ങാൻ വേണ്ടിയായിരിക്കില്ല അവിടെ എത്തിയതെന്നും പറയപ്പെടുന്നു. ഗൂസൻബർഗ് സഹോദരന്മാർ രണ്ട് ഒഴിഞ്ഞ ട്രക്കുകളുമായി മോഷ്ടിച്ച കനേഡിയൻ വിസ്കി വാങ്ങാനായി ഡിറ്റ്രോയ്റ്റിലേയ്ക്ക് പോകാൻ പദ്ധതിയുണ്ടായിരുന്നു.

സെയിന്റ് വാലന്റൈൻസ് ദിനത്തിന്റെ അന്ന് രാവിലെ 10.30 നു് മോറൻ സംഘത്തിലെ മിക്കവാറും എല്ലാവരും വെയർഹൗസിൽ എത്തിയിരുന്നു. മോറൻ പാർക്ക് വേ ഹോട്ടലിൽ നിന്നും ഇറങ്ങാൻ വൈകിയതുകൊണ്ട് അവിടെ എത്തിയിട്ടില്ലായിരുന്നു. മോറനും ടെഡ് ന്യൂബെറി എന്നയാളും വെയർ ഹൗസിന്റെ അരികിലെത്തിയപ്പോൾ ഒരു പോലീസ് കാർ വരുന്നതു കണ്ടു. അവർ ഉടനെ തന്നെ അടുത്തുള്ള കോഫീ ഷോപ്പിലേയ്ക്ക് തിരിഞ്ഞു. പോകുന്ന വഴി അവർ ഹെന്റ്രി ഗൂസൻബെർഗ് എന്ന സംഘാംഗത്തിനെ കണ്ടു. അയാൾ അവർക്ക് അവിടെ നിന്നും മാറി നിൽക്കാൻ മുന്നറിയിപ്പ് കൊടുത്തു. നാലാമത്തെ സംഘാംഗം, വില്ലീ മാർക്ക്സ്, വെയർ ഹൗസ് ലക്ഷ്യമാക്കി പോകുമ്പോൾ പോലീസ് കാർ കണ്ടു. അയാൾ സ്ഥലം വിടുന്നതിനു് മുമ്പ് കാറിന്റെ നമ്പർ കുറിച്ചെടുത്തു.

മോറനുമായി രൂപസാദൃശ്യമുള്ള ഒരാൾ മോറന്റെ സംഘത്തിൽ ഉണ്ടായിരുന്നു, ആൽബെർട്ട് വേൻഷാക്ക്. അന്ന് മോറനും വേഷാക്കും ഒരേ പോലെ വേഷം ധരിച്ചിരുന്നു. ഗരാജിനു പുറത്തുണ്ടായിരുന്ന സാക്ഷികൾ ഒരു കാഡില്ലാ സെദാൻ ഗരാജിനു മുന്നിൽ വന്നു നിൽക്കുന്നത് കണ്ടു. പോലീസ് വേഷം ധരിച്ച നാലു പേർ കാറിൽ നിന്നും ഇറങ്ങി ഗരാജിലേയ്ക്ക് പോയി. രണ്ട് വ്യാജ പോലീസുകാർ ഗരാജിന്റെ വശത്തുകൂടെ അകത്തെത്തിയപ്പോൾ മോറന്റെ സംഘത്തിലെ നാലു പേരേയും, മറ്റു രണ്ട് സ്വതന്ത്രപ്രവർത്തകരേയും കണ്ടു. പോലീസുകാർ അവരോട് ചുവരിനോട് ചേർന്ന് നിൽക്കാൻ ആജ്ഞാപിച്ചു. പോലീസുകാർ കൂടെ വന്ന സിവിൽ വസ്ത്രം ധരിച്ചവർക്ക് നിർദ്ദേശം കൊടുത്തു. അവർ രണ്ടു പേരും തോംസൺ സബ്-മഷീൻ ഗൺ കൊണ്ട് വെടിയുതിർത്തു. ഏഴു പേരും നിലത്തു വീണതിനുശേഷവും അവർ വെടിവയ്പ്പ് തുടർന്നു.

എല്ലാം സാധാരണനിലയിലാണെന്ന് കാണിക്കാൻ സിവിൽ വസ്ത്രം ധരിച്ചവരെ തോക്കു ചൂണ്ടിക്കൊണ്ട് പോലീസ് വേഷധാരികൾ പുറത്തേയ്ക്ക് കൊണ്ടുവന്നു. ഗരാജിൽ ജീവനോടെ അവശേഷിച്ചിരുന്നത് മെയുടെ ജെർമൻ ഷെഫേഡും ഫ്രാങ്ക് ഗൂസെൻബർഗും മാത്രമായിരുന്നു. പതിനാല് വെടിയുണ്ടകൾ തുളഞ്ഞു കയറിയിട്ടും ഗൂസൻബർഗിനു ബോധമുണ്ടായിരുന്നു. പക്ഷേ മൂന്നു മണിക്കൂറിനു ശേഷം സംഭവത്തിനെക്കുറിച്ച് ഒന്നും പറയാൻ കൂട്ടാക്കാതെ അയാൾ മരിച്ചു.



</doc>
<doc id="235644" url="https://ml.wikipedia.org/wiki?curid=235644" title="ക്രിപ്റ്റൊസ്പൊറീഡിയോസിസ്">
ക്രിപ്റ്റൊസ്പൊറീഡിയോസിസ്

ക്രിപ്റ്റൊസ്പൊറീഡിയം എന്ന പ്രോട്ടോസോവ മൂലമുണ്ടാകുന്ന അസുഖമാണ് ക്രിപ്റ്റൊസ്പൊറീഡിയോസിസ്. ഈ പരാദം മനുഷ്യരുടെയും മൃഗങ്ങളുടെയും കുടലിൽ വളർന്നു പെരുകുന്നു. വയറിളക്കമാണ് ഈ അസുഖത്തിന്റെ പ്രധാന ലക്ഷണം. രോഗപ്രതിരോധശേഷി വളരെ കുറവുള്ളവരെയാണ് ഈ അസുഖം സാധാരണയായി ബാധിക്കുക. ആരോഗ്യമുള്ളവർക്ക് ഈ അസുഖം വന്നാൽ തന്നെയും തനിയെ ഭേദമാവാറാണ് പതിവ്. . 

രോഗബാധയുണ്ടായി രണ്ടു മുതൽ പത്ത് ദിവസങ്ങൾക്കുള്ളിൽ രോഗലക്ഷണങ്ങൾ കണ്ടുതുടങ്ങുന്നു.
ആരോഗ്യമുള്ളവരിൽ വയറിളക്കം തനിയെ നിൽക്കുമെങ്കിലും രോഗപ്രതിരോധശേഷി കുറവുള്ളവരിൽ ശമനമില്ലാത്ത വയറിളക്കം ഉണ്ടാവുന്നു.
രോഗബാധയുള്ളവരുടെ മലത്തിലൂടെ രോഗാണുക്കൾ പുറത്ത് വരുന്നു. രോഗാണു കലർന്ന് മലിനമായ കുടിവെള്ളത്തിലൂടെയോ ഭക്ഷണത്തിലൂടെയോ ആണ് സാധാരണയായി രോഗം പകരുന്നത്.ശരിയായ ശുചീകരണ സംവിധാനമില്ലാത്ത പൊതു നീന്തൽക്കുളങ്ങൾ ഉപയോഗിക്കുന്നത് വഴിയും രോഗം വരാം. ക്രിപ്റ്റൊസ്പൊറീഡിയം സിസ്റ്റുകൾ സാധാരണ ഉപയോഗിക്കുന്ന പല അനുനാശിനികളെയും പ്രതിരോധിക്കാൻ ശേഷിയുള്ളവയാണ്.


</doc>
<doc id="235645" url="https://ml.wikipedia.org/wiki?curid=235645" title="ലീന മണിമേഖലൈ">
ലീന മണിമേഖലൈ

ഒരു തമിഴ് കവിയും അഭിനേത്രിയും ഡോക്യുമെന്ററി സംവിധായകയുമാണ് ലീന മണിമേഖലൈ. ഡോക്യുമെന്ററി ചിത്രങ്ങളിലൂടെ ഒട്ടേറെ പുരസ്‌കാരങ്ങൾ നേടിയിട്ടുള്ള ലീന മൂന്ന് കാവ്യ സമാഹാരങ്ങളും പ്രസിദ്ധപ്പെടുത്തിയിട്ടുണ്ട്.
തമിഴ്‌നാട്ടിലെ വിരുദനഗറിൽ പ്രൊഫസർ. രഘുപതിയുടെയും രമയുടെയും മകളായി ജനിച്ചു. കാമരാജ് സർവകലാശാലയിൽ നിന്ന് എൻജിനീയറിങ്പഠനം കഴിഞ്ഞ് തമിഴ് സംവിധായകൻ ഭാരതിരാജയുടെ അസിസ്റ്റന്റായി. ബി.ബി.സിക്കു വേണ്ടിയും ഫോറിൻ ടെലിവിഷനുവേണ്ടിയും പരിപാടികൾ ചെയ്തിരുന്നു. ബലാത്സംഗത്തിനിരയാകുന്ന ദലിത് സ്ത്രീത്രീകളെക്കുറിച്ചുള്ള ‘പറൈ’, അരുന്ധതിയാർ വിഭാഗത്തിൽ നിലനിന്നുപോന്ന ഒരു ആചാരത്തെക്കുറിച്ചുള്ള ‘മാത്തമ്മ’ തുടങ്ങിയ ഡോക്യുമെന്ററികളും ‘സെങ്കടൽ’ എന്ന ഫീച്ചർഫിലിമും ശ്രദ്ധേയമായിരുന്നു. ഇവ നിരവധി ഫിലിം ഫെസ്റ്റിവലുകളിൽ പ്രദർശിപ്പിച്ചു.

സി.പി.ഐയുടെ വനിതാസംഘടന, നാഷനൽ ഫെഡറേഷൻ ഓഫ് ഇന്ത്യൻ വിമനിലും സി.പി.ഐയിലും 2005വരെ പ്രവർത്തിച്ചിരുന്നു. വംശീയവിരോധികളായ ശ്രീലങ്കൻ കമ്യൂണിസ്റ്റ് പാർട്ടിയുമായി അക്കാലത്ത് സി.പി.ഐക്ക് ബന്ധമുണ്ടായിരുന്നതിൽ പ്രതിഷേധിച്ചും അഭിപ്രായവ്യത്യാസങ്ങൾ മൂലവും പാർട്ടി വിട്ടു. 
'കനവുപട്ടറൈ' എന്ന പുസ്തക പ്രസാധക സംരംഭവും 'തിരൈ' എന്ന പേരിൽ ഒരു സമാന്തര സിനിമാ പ്രസിദ്ധീകരണവും ലീന നടത്തുന്നുണ്ട്.




</doc>
<doc id="235651" url="https://ml.wikipedia.org/wiki?curid=235651" title="മുകിലൻ">
മുകിലൻ

വേണാട് ആക്രമിച്ച ഒരു മുഗൾ സർദാറാണ് മുകിലൻ. ഉമയമ്മ റാണി വേണാട് ഭരിച്ചിരുന്ന കാലത്തായിരുന്നു (1677 - 1684) ഈ ആക്രമണം . ഇത് കൊല്ലവർഷം 855-ലായിരുന്നു (എ.ഡി. 1680) എന്ന് കരുതപ്പെടുന്നു.

മുകിലൻ വേണാടിന്റെ തെക്കൻ പ്രദേശങ്ങളിലൂടെയാണ് ആക്രമണമാരംഭിച്ചത്. അക്കാലത്ത് ഉമയമ്മ റാണി നെടുമങ്ങാട്ടു കോയിക്കലിലാണ് താമസിച്ചിരുന്നത്. വർക്കല മുതൽ തോവാള വരെയുള്ള പ്രദേശം മുകിലൻ പിടിച്ചെടുത്തു. തിരുവനന്തപുരത്തെ മണക്കാട് ആസ്ഥാനമാക്കി അദ്ദേഹം രാജ്യം ഭരിച്ചു തുടങ്ങി. 

കന്യാകുമാരി ജില്ലയിൽ ബുധപുരം എന്ന പ്രദേശത്ത് നെയ്തശ്ശേരിമഠം വകയായ ഒരു ബലരാമ ക്ഷേത്രം ഉണ്ടായിരുന്നു. പ്രധാനദേവൻ ഭക്‌തദാസപ്പെരുമാൾ എന്ന് പ്രസിദ്ധനായ ബലരാമൻ ആയിരുന്നുവെങ്കിലും ഉപദേവനായി രുക്‌മിണീസമേതനായ കൃഷ്ണനും ഉണ്ടായിരുന്നു. കൂപക്കരപ്പോറ്റിക്കായിരുന്നു ഇവിടെ തന്ത്രം. മുകിലൻ ഈ ക്ഷേത്രം ആക്രമിക്കാൻ വരുന്നുണ്ടെന്നറിഞ്ഞ നെയ്തശ്ശേരിപ്പോറ്റി കൂപക്കരപ്പോറ്റിയുടെ സഹായത്തോടെ വിഗ്രഹങ്ങൾ ഇളക്കിയെടുത്ത് കുറച്ചു ദൂരെയുള്ള ഒരു സ്വാമിയാർ മഠത്തിൽ എഴുന്നള്ളിച്ചു കുടിയിരുത്തി. ക്ഷേത്രം ആക്രമിക്കാനായി മുകിലൻ എത്തിയപ്പോൾ നായന്മാരും ചാന്നാന്മാരും അദ്ദേഹത്തെ നേരിട്ടു. അവരെ നിർദ്ദയം അരിഞ്ഞു വീഴ്ത്തിയ ശേഷം മുകിലൻ ക്ഷേത്രം കൊള്ളയടിച്ചു. തുടർന്ന് അദ്ദേഹം ക്ഷേത്ര മതിൽക്കെട്ടിനുള്ളിൽ വച്ച് ഗോക്കളെ വധിക്കുകയും ക്ഷേത്രം തകർക്കുകയും ചെയ്തു.   

മുകിലൻ സമ്പത്ത് കൊള്ളയടിക്കാനായി നാനാദിക്കിലേക്കും തന്റെ പടയാളികളെ നിയോഗിച്ചു. എട്ടരയോഗക്കാരും എട്ടുവീട്ടിൽ പിള്ളമാരും മുകിലന്റെ ആക്രമണസമയത്ത് ജാതിഭ്രഷ്ട് ഭയന്ന് ശ്രീപദ്‌മനാഭസ്വാമിക്ഷേത്രം അടച്ചിട്ടു പലായനം ചെയ്തു എന്ന് ചരിത്രകാരൻ പി. ശങ്കുണ്ണി മേനോൻ എഴുതിയിട്ടുണ്ട്. പദ്‌മനാഭസ്വാമി ക്ഷേത്രം കൊള്ളയടിക്കാൻ മുകിലൻ സ്വയം പുറപ്പെട്ടപ്പോൾ മണക്കാട്ടുള്ള പഠാണികളായ മുഹമ്മദീയർ അത് തടഞ്ഞു. അന്നദാതാക്കന്മാരായ വേണാട്ടരചന്മാർ തങ്ങളെ കാരുണ്യത്തോടെയാണ് സംരക്ഷിച്ചു പോരുന്നതെന്നും രാജവംശത്തിന്റെ പരദേവതാക്ഷേത്രം കൊള്ള ചെയ്യരുതെന്നും അവർ അപേക്ഷിച്ചു. അതിനാൽ മുകിലൻ ശ്രീപദ്‌മനാഭസ്വാമി ക്ഷേത്രം ആക്രമിച്ചില്ല. എന്നാൽ വർക്കല മുതൽ തോവാള വരെയുള്ള പ്രദേശങ്ങളിൽ അദ്ദേഹം സുന്നത്ത് ഉൾപ്പെടെയുള്ള മുഹമ്മദീയാചാരങ്ങൾ അടിച്ചേൽപ്പിച്ചു.

അങ്ങനെയിരിക്കെ മുകിലനെ നേരിടാനായി ഉമയമ്മറാണി വീരനും പരാക്രമിയുമായ കോട്ടയത്തു കേരളവർമ്മയെ നിയോഗിച്ചു. കേരളവർമ്മയുടെ പട മുകിലപ്പടയുമായി ഏറ്റുമുട്ടി. കേരളവർമ്മ ആക്രമിക്കുന്ന സമയത്ത് മുകിലന്റെ കുതിരപ്പടയുടെ വലിയ പങ്കും വർക്കല മുതൽ തോവാള വരെയുള്ള പ്രദേശത്തായി കരം പിരിക്കുവാനായി പോയിരിക്കുകയായിരുന്നു. മുകിലൻ തോവാളയിലേക്കു പിൻവാങ്ങി. സൈന്യവുമായി പിന്തുടർന്ന കേരളവർമ്മ തിരുവട്ടാറ്റു വച്ചു മുകിലനെ വധിച്ചു വേണാടിനെ രക്ഷിച്ചു . മുന്നൂറ് കുതിരകളും വാളുകളും കുന്തങ്ങളും മറ്റും പരാജയപ്പെട്ട മുകിലന്റെ സൈന്യത്തിൽ നിന്ന് കേരളവർമ്മ പിടിച്ചെടുത്തു. 

ഉമയമ്മ റാണി കേരളവർമ്മയെ വേണാട്ടു രാജകുടുംബത്തിലേക്കു ദത്തെടുത്ത് ഇരണിയൽ രാജകുമാരൻ എന്ന ഔദ്യോഗികാംഗീകാരം നൽകി. തുടർന്ന് കേരളവർമ്മയായിരുന്നു ഉമയമ്മ റാണിയുടെ മുഖ്യ ഉപദേഷ്ടാവ്.  

കൽക്കളം താലൂക്കിൽ മുകിലന്റെ കുതിരപ്പട നിന്നിരുന്ന സ്ഥലമായതുകൊണ്ട് അവിടം കുതിരക്കുഴി എന്ന് അറിയപ്പെടുന്നതെന്ന് വിശ്വാസമുണ്ട്. ഇദ്ദേഹ‌ത്തിന്റെ പട്ടാളക്കാർ കഞ്ഞിവെച്ച് കഴിച്ച സ്ഥലമാണത്രേ കഞ്ഞിക്കുഴി. മുസ്ലിം പട്ടാളം വെള്ളമെടുത്തിരുന്ന സ്ഥലത്ത് നാട്ടുകാർ നഞ്ഞു കലക്കിയതിനാൽ ആ സ്ഥലം നഞ്ഞുക്കാലയായി എന്ന് കരുതപ്പെടുന്നു. അംബാസമുദ്രം വഴി മുകിലനും സൈന്യവും ഇന്ന് ഒറ്റശേഖരമംഗലം ഗ്രാമപഞ്ചായത്തിൽ ഉൾപ്പെട്ട സ്ഥലത്തെത്തി താവളമടിച്ചിരുന്നതായി വിശ്വസിക്കപ്പെടുന്നു. ഈ സ്ഥലത്തിന് മുകിലൻതറ എന്ന പേരുവരുകയും കാലക്രമത്തിൽ ഇത് പുകിലന്തറയായി തീർന്നതായിരിക്കാം എന്ന് വിശ്വാസമുണ്ട് .


</doc>
<doc id="235656" url="https://ml.wikipedia.org/wiki?curid=235656" title="മുത്തുലക്ഷ്മി റെഡ്ഡി">
മുത്തുലക്ഷ്മി റെഡ്ഡി

സ്ത്രീകളുടെ അവകാശങ്ങൾ നേടിയെടുക്കുവാൻ പ്രയത്നിച്ച ഒരു സാമൂഹ്യപ്രവർത്തകയായിരുന്നു ഡോ. മുത്തുലക്ഷ്മി റെഡ്ഡി (ജൂലൈ 30, 1886 - ജൂലൈ 22, 1968). ബ്രിട്ടീഷ് ഇന്ത്യയിലെ ആദ്യത്തെ വനിതാ നിയമസഭാ സാമാജിക എന്ന് ബഹുമതിയും ഇവർക്കുള്ളതാണ്.

1886-ൽ പുതുക്കോട്ടയിൽ ജനിച്ച മുത്തുലക്ഷ്മിയുടെ അച്ഛൻ ഒരു കോളേജ് പ്രൊഫസ്സറും അമ്മ ദേവദാസികളുടെ പരമ്പരയിൽ നിന്നുള്ളവരുമായിരുന്നു. ഈ കുടുംബ പശ്ചാത്തലത്തിൽ വളർന്ന മുത്തുലക്ഷ്മി, ജാതിവ്യവസ്ഥയേയും അന്ധവിശ്വാസങ്ങളേയും വെറുത്തു. അക്ഷരാഭ്യാസത്തിനും ഗാർഹികവൃത്തിക്കാവശ്യമായ ഗണിതം പഠിക്കുവാനും സ്കൂളിൽ പോയിത്തുടങ്ങിയ ഇവർ, പിതാവിന്റെ പിന്തുണയോടെ കോളേജ് വിദ്യാഭ്യാസവും ആരംഭിച്ചു. 1912-ൽ മദ്രാസ് മെഡിക്കൽ കോളേജിൽ നിന്നും ക്ലാസ്സിൽ ഒന്നാമതായി പാസ്സായ മുത്തുലക്ഷ്മി മദ്രാസ് പ്രവിശ്യയിലെ ആദ്യ വനിതാ ഹിന്ദു ഡോക്ടറായിത്തീർന്നു. 

ഒരു സർക്കാർ ആശുപത്രിയിൽ പ്രവർത്തനമാരംഭിച്ച ഇവർ 1913-ൽ ആർ.എസ്. സുബ്ബലക്ഷ്മി അമ്മാൾ സ്ഥാപിച്ച ബ്രാഹ്മണവിധവകൾക്കുള്ള ഹോസ്റ്റലിലെ റെസിഡന്റ് ഡോക്ടറായി. 1914-ൽ തന്നെപ്പോലെ ആതുരശുശ്രൂഷയിലും സാമൂഹ്യപ്രവർത്തനങ്ങളിലും തൽപ്പരനായ ഡോ. സുന്ദര റെഡ്ഡിയെ വിവാഹം ചെയ്തു.

1919-ൽ ഡോ. വരദപ്പ നായിഡു ഹോമിൽ പ്രവർത്തിച്ചുകൊണ്ടിരിക്കെ സ്ത്രീകൾ നേരിടുന്ന അവഗണന, നിരക്ഷരത, ശൈശവവിവാഹം, വേശ്യാവൃത്തി തുടങ്ങിയ സാമൂഹിക പ്രശ്നങ്ങൾ അടുത്തറിയുകയും അവർക്കു വേണ്ടി രാഷ്ട്രീയമായി പ്രവർത്തിക്കുവാൻ സന്നദ്ധയാവുകയും ചെയ്തു. വിമൻസ് ഇന്ത്യൻ അസ്സോസിയേഷൻ(1917), മുസ്ലിം വിമൻസ് അസ്സോസിയേഷൻ(1928) എന്നീ സംഘടനകളുടെ രൂപീകരണത്തിൽ സുപ്രധാന പങ്കുവഹിച്ചു. 1926-ൽ പാരീസിൽ വച്ചു നടന്ന ഇന്റർനാഷണൽ സഫറേജ് കോൺഫ്രൻസ്, 1933-ൽ ചിക്കാഗോയിൽ നടന്ന കോൺഗ്രസ് ഓഫ് വിമൻ എന്നീ സമ്മേളനങ്ങളിൽ ഇന്ത്യയെ പ്രതിനിധീകരിച്ചു.

1927-ൽ മദ്രാസ് നിയമസഭയിൽ സാമാജികയും ഡെപ്യൂട്ടി പ്രസിഡന്റുമായി. പെൺകുട്ടികളുടെ കുറഞ്ഞ വിവാഹപ്രായം 14 വയസ്സ് ആക്കുവാനുള്ള സർദ ആക്റ്റിനു വേണ്ടി പ്രവർത്തിക്കുകയും കാമ്പെയ്നുകൾ സംഘടിപ്പിക്കുകയും ചെയ്തു. 1928-ൽ ഹർട്ടോഗ് കമ്മറ്റിയിലെ അംഗം എന്ന നിലക്ക് രാജ്യമൊട്ടാകെ സഞ്ചരിച്ച് സ്ത്രീകൾക്കുള്ള വിദ്യാഭ്യാസ സൗകര്യങ്ങൾ വിലയിരുത്തി. പർദ്ദ സ്ത്രീകളിൽ ആരോഗ്യപ്രശ്നങ്ങൾ സൃഷ്ടിക്കുന്നുവെന്ന് വിശ്വസിച്ചിരുന്നുവെങ്കിലും അതു ധരിക്കുന്നവർക്കായി ആശുപത്രികളിൽ പ്രത്യേകവാർഡുകൾ വേണമെന്ന പ്രമേയത്തെ അവർ പ്രായോഗികത മാനിച്ച് പിന്തുണക്കുകയുണ്ടായി. 1930-ൽ ദേവദാസി സമ്പ്രദായം നിർത്തലാക്കുവാൻ മദ്രാസ് നിയമസഭയിൽ ഡോ. മുത്തുലക്ഷ്മി അവതരിപ്പിച്ച ബില്ലിന് യാഥാസ്ഥിതികരായ ചില ദേശീയനേതാക്കളിൽ നിന്ന് കടുത്ത എതിർപ്പ് നേരിട്ടു.

1968-ൽ നിര്യാതയായി.



</doc>
<doc id="235671" url="https://ml.wikipedia.org/wiki?curid=235671" title="ഉമ്മിണിത്തങ്ക">
ഉമ്മിണിത്തങ്ക

1961-ൽ പുറത്തിറങ്ങിയ മലയാള ചലച്ചിത്രമാണ് ഉമ്മിണിത്തങ്ക. ജി. വിശ്വനാഥ് സംവിധാനം ചെയ്ത ഈ ചിത്രം പി.കെ. സത്യപാൽ ഓറിയന്റൽ മൂവീസിനു വേണ്ടി നിർമിച്ചതാണ്. സംഗീത സംവിധാനം വി. ദക്ഷിണാമൂർത്തി നിർവഹിച്ചു. പി. ഭാസ്കരനും അഭയദേവും ചേർന്നെഴുതിയ 9 ഗാനങ്ങൾ ഇതിലുണ്ട്. ഈ ചിത്രത്തിന്റെ ഛായാഗ്രഹണം ഇ.എൻ.സി. നായരുടേതാണ്. ന്യൂട്ടോൺ, ശ്യാമള എന്നീ സ്റ്റുഡിയോകളിൽ വച്ച് നിർമ്മാണം പൂർത്തിയായി.
കൊട്ടാരക്കര ശ്രീധരൻ നായർ<br>മുതുകുളം രാഘവൻ പിള്ള<br>കുട്ടൻ പിള്ള<br>എസ്.പി. പിള്ള<br>കെടാമംഗലം സദാനന്ദൻ<br>ആറന്മുള പൊന്നമ്മ<br>പത്മിനി<br>രാഗിണി<br>സുകുമാരി<br>ടി.എസ്. മുത്തയ്യ<br>പി.കെ. സത്യപാൽ<br>ജി.കെ. പിള്ള<br>കെ.കെ. ചെല്ലപ്പൻ<br>അംബിക (പഴയത്)
എം.എൽ. വസന്തകുമാരി<br>പി. ലീല<br>പുനിത<br>എസ്. ജാനകി<br>വി. ദക്ഷിണാമൂർത്തി
പി. ഭാസ്കരൻ<br>കെടാമംഗലം സദാനന്ദൻ<br>അഭയദേവ്<br>വി. ദക്ഷിണാമൂർത്തി<br>പി. ഗംഗ 

http://www.malayalasangeetham.info/m.php?2173 ഉമ്മിണിത്തങ്ക


</doc>
<doc id="235675" url="https://ml.wikipedia.org/wiki?curid=235675" title="പി. ചാക്കോ">
പി. ചാക്കോ

1960 മുതൽ 1964 വരെ കേരള നിയമസഭയിൽ അംഗമായിരുന്നയാളാണ് പി. ചാക്കോ. തിരുവല്ല നിയോജകമണ്ഡലത്തെയാണ് ഇദ്ദേഹം പ്രതിനിധീകരിച്ചിരുന്നത്. 

കുമ്പനാട് ജനിച്ച ഇദ്ദേഹം തിരുവല്ലയിൽ സ്ഥിരതാമസമാക്കുകയായിരുന്നു. പൗലോസ് ഉപദേശിയായിരുന്നു ഇദ്ദേഹത്തിന്റെ അച്ഛൻ. 

തിരുവിതാംകൂർ സർവ്വകലാശാലയിൽ നിന്ന് ഇദ്ദേഹം ബി.എ., എൽ.ടി. (ഇന്നത്തെ ബി.എഡ്. ബിരുദത്തിന് തുല്യം) ബിരുദങ്ങൾ കരസ്ഥമാക്കി. പിന്നീട് ഇദ്ദേഹം തിരുവല്ലയിലെ സിറിയൻ ക്രിസ്ത്യൻ സെമിനാരി സ്കൂളിൽ അദ്ധ്യാപകനായി ജോലിയിൽ പ്രവേശിച്ചു.

ഇദ്ദേഹം ഇൻഡ്യൻ നാഷണൽ കോൺഗ്രസിലെ അംഗവും സ്വാതന്ത്ര്യസമരസേനാനിയുമായിരുന്നു. 1960-‌ൽ ഇദ്ദേഹം തിരുവല്ല നിയോജകമണ്ഡലത്തിൽ നിന്ന് മത്സരിച്ച് കേരള നിയമസഭയിലേയ്ക്ക് തിരഞ്ഞെടുക്കപ്പെട്ടു. കമ്യൂണിസ്റ്റ് പാർട്ടി നേതാവായ പി.ടി. പുന്നൂസായിരുന്നു എതിർ സ്ഥാനാർത്ഥി. 

1978-ലാണ് ഇദ്ദേഹം മരിച്ചത്.



</doc>
<doc id="235681" url="https://ml.wikipedia.org/wiki?curid=235681" title="ചുങ്കത്ത് ജോസഫ് വർക്കി">
ചുങ്കത്ത് ജോസഫ് വർക്കി

ചുങ്കത്ത് ജോസഫ് വർക്കി (ജനനം: 1891, മരണം: വിവരം ലഭ്യമല്ല) അദ്ധ്യാപകനും പത്രപ്രവർത്തകനും മദ്രാസ് പ്രസിഡൻസിയിലെ വിദ്യാഭ്യാസമന്ത്രിയായിരുന്നയാളുമാണ്.

1891-ൽ ഇന്ന് കേരളത്തിൽ സ്ഥിതി ചെയ്യുന്ന കോട്ടപ്പടിയിലെ ഒരു സിറിയൻ കത്തോലിക്കാ കുടുംബത്തിലാണ് ഇദ്ദേഹം ജനിച്ചത്. മംഗലാപുരത്തെ സെന്റ് അലോഷ്യസ് കോളേജിലും തൃശൂരിലെ സെന്റ് തോമസ് കോളേജിലും ഇദ്ദേഹം ചരിത്രവിഭാഗം പ്രഫസറായിരുന്നു. 

ഓൾ ഇൻഡ്യ കത്തോലിക് ലീഗിന്റെ സെക്രട്ടറിയായും ഇദ്ദേഹം പ്രവർത്തിച്ചിട്ടുണ്ട്. മദ്രാസ് ലെജിസ്ലേറ്റീവ് അസംബ്ലിയിൽ 1937-42 കാലത്ത് ഇദ്ദേഹം വെസ്റ്റ് കോസ്റ്റ് ഇൻഡ്യൻ ക്രിസ്ത്യൻ നിയോജകമണ്ഡലത്തെ പ്രതിനിധീകരിച്ചിട്ടുണ്ട്. "ദി കാത്തലിക് എഡ്യൂക്കേഷൻ റിവ്യൂ" എന്ന പ്രസിദ്ധീകരണത്തിന്റെ എഡിറ്ററായും ഇദ്ദേഹം പ്രവർത്തിച്ചിട്ടുണ്ട്. 1937-ലെ തിരഞ്ഞെടുപ്പിൽ വിജയിച്ച് കോൺഗ്രസിലെ സി. രാജഗോപാലാചാരി അധികാരത്തിലെത്തിയപ്പോൾ വർക്കി വിദ്യാഭ്യാസമന്ത്രി പി. സുബ്ബരായനു കീഴിൽ വിദ്യാഭ്യാസ സെക്രട്ടറിയായി. 1939 ജനുവരി 7-ന് ഇദ്ദേഹം സുബ്ബരായനുശേഷം വിദ്യാഭ്യാസമന്ത്രിയായി തിരഞ്ഞെടുക്കപ്പെട്ടു. 1939 ഒക്റ്റോബറിൽ കോൺഗ്രസ് മന്ത്രിസഭ രാജിവയ്ക്കുന്നതുവരെ ഇദ്ദേഹം ഈ സ്ഥാന‌ത്തു തുടർന്നു. പിന്നീട് ഇദ്ദേഹം കൊച്ചിയിലെ സേക്രഡ് ഹാർട്ട്സ് കോളേജിൽ അദ്ധ്യാപകനായി ജോലിയിൽ പ്രവേശിച്ചു. 62-ആം വയസ്സിലാണ് ഇദ്ദേഹം മരിച്ചത്. 

ഇദ്ദേഹത്തെ പോപ്പ് പയസ് XI-ആമൻ നൈറ്റ് പദവി നൽകി ആദരിച്ചു. കോന്തുരുത്തിയിൽ സെന്റ് ജോൺ നെപോമുസീൻ പ‌ള്ളിയിലാണ് ഇദ്ദേഹത്തെ അടക്കിയത്. 



</doc>
<doc id="235691" url="https://ml.wikipedia.org/wiki?curid=235691" title="കാരക്കാസ്">
കാരക്കാസ്

കരീബിയൻ രാജ്യമായ വെനിസ്വേലയുടെ തലസ്ഥാനമാണ്‌ രാജ്യത്തെ ഏറ്റവും വലിയ നഗരമായ കാരക്കാസ് (). ഒരു തുറമുഖ നഗരമാണ് വെനിസുലയുടെ തലസ്ഥാനമായ കാരക്കാസ്


</doc>
<doc id="235698" url="https://ml.wikipedia.org/wiki?curid=235698" title="ബി.ഡി. ദേവസ്സി">
ബി.ഡി. ദേവസ്സി

കേരളത്തിലെ തൃശൂർ ജില്ലയിൽ നിന്നുള്ള ഒരു സി.പി.ഐ.(എം.) നേതാവാണ് ബി.ഡി. ദേവസ്സി. കേരളനിയമസഭയിൽ ഇദ്ദേഹം ചാലക്കുടി നിയമസഭാ മണ്ഡലത്തിൽ നിന്ന് 2006-ലും 2011-ലും തിരഞ്ഞെടുക്കപ്പെടുകയുണ്ടായി. ചാലക്കുടിക്കടുത്തുള്ള കൊരട്ടി സ്വദേശിയാണ്.



</doc>
<doc id="235700" url="https://ml.wikipedia.org/wiki?curid=235700" title="ഉമാ ഭാരതി">
ഉമാ ഭാരതി

ഉമ ശ്രീ ഭാരതി (ജനനം: 1959 മേയ് 3) ഒരു പൊതുപ്രവർത്തകയാണ്. മദ്ധ്യപ്രദേശിലെ ഠികംഗർ ജില്ലയിലാണ് ഇവർ ജനിച്ചത്. ഇതിഹാസങ്ങളെപ്പറ്റി ഇവർ കുട്ടിക്കാലത്തുതന്നെ പ്രസംഗിക്കാനാരംഭിച്ചു. ഉമാ ഭാരതിയുടെ അച്ഛൻ ഒരു യുക്തിവാദിയായിരുന്നു. ഗ്വാളിയറിലെ രാജമാത വിജയരാജി സിന്ധ്യയുടെ സംരക്ഷണയിലാണ് ഉമാഭാരതി വളർന്നത്. ഉമാ ഭാരതിയും റിതാംബരയും രാമജന്മഭൂമി പ്രസ്ഥാനത്തിൽ പ്രധാന പങ്കു വഹിക്കുകയുണ്ടായി.

ഭാരതീയ ജനതാ പാർട്ടി സ്ഥാനാർത്ഥിയായി 1984-ൽ ഉമാഭാരതി തിരഞ്ഞെടുപ്പിൽ മത്സരിച്ചിരുന്നുവെങ്കിലും പരാജയപ്പെട്ടു. 1989-ൽ ഖജുരാഹോയിൽ നിന്ന് മത്സരിക്കുകയും വിജയിക്കുകയും ചെയ്തു. 1991, 1996, 1998 എന്നീ വർഷങ്ങളിൽ ഈ സീറ്റ് ഉമാഭാരതി നിലനിർത്തി. 1999-ൽ ഭോപ്പാലിൽ നിന്ന് മത്സരിച്ചാണ് ഉമാഭാരതി ജയിച്ചത്. വാജ്പേയി മന്ത്രിസഭയിൽ മനുഷ്യവിഭവ വകുപ്പ്, ടൂറിസം, യുവജനകാര്യ വകുപ്പ്, കായികവകുപ്പ്, ഖനി വകുപ്പ് എന്നിവ ഉമാഭാരതി കൈകാര്യം ചെയ്തിട്ടുണ്ട്.

2003 അസംബ്ലി തിരഞ്ഞെടുപ്പിൽ മദ്ധ്യപ്രദേശിൽ ബി.ജെ.പി.യെ മൂന്നിൽ രണ്ട് ഭൂരിപക്ഷത്തിൽ എത്തിക്കാൻ ഉമാഭാരതിക്ക് സാധിച്ചു. 2004 ഓഗസ്റ്റിൽ ഉമാഭാരതി മുഖ്യമന്ത്രി സ്ഥാനം രാജിവച്ചു. 1994-ലെ ഹുബ്ലി കലാപത്തിൽ ഉ‌ള്ള പങ്കു കാരണം ഉമാഭാരതിക്ക് എതിരേ അറസ്റ്റ് വാറണ്ടുണ്ടായതാണ് രാജിക്ക് കാരണം.


</doc>
<doc id="235704" url="https://ml.wikipedia.org/wiki?curid=235704" title="ബോറോഗോവിയ">
ബോറോഗോവിയ

തെറാപ്പോഡ വിഭാഗത്തിൽ ഉൾപ്പെടുന്ന ഒരിനം ദിനോസർ ആണ് ബോറോഗോവിയ. മംഗോളിയയിലെ ഗോബി മരുഭുമിയിൽ നിന്നും ആണ് ഫോസ്സിൽ കണ്ടു കിട്ടിയിട്ടുള്ളത് . അന്ത്യ ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത് . ഫോസ്സിൽ ആയി കിട്ടിയിട്ടൂള്ളത് ഒരു ജോഡി കാലുകളുടെ എല്ലുകൾ ആണ് . ഹോലോ ടൈപ്പ് ZPAL MgD-I/174 .

ഏകദേശ ഭാരം കണക്കകിയിടുള്ളത് 2 0 കിലോ ആണ് , നീളം ആകട്ടെ 6 അടിയും


</doc>
<doc id="235706" url="https://ml.wikipedia.org/wiki?curid=235706" title="ബ്രെവിസെറടോപ്സ്">
ബ്രെവിസെറടോപ്സ്

സെറാടോപിയ എന്ന കുടുംബത്തിൽ പെട്ട ദിനോസർ ആണ് ബ്രെവിസെറടോപ്സ് . അന്ത്യ ക്രിറ്റേഷ്യസ് കാലത്ത് ജീവിച്ചിരുന്നവയാണ് ഇവ. ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . 1975 ൽ ഇവയുടെ ഫോസ്സിൽ കിട്ടിയ സമയത്ത് ഇവയെ പ്രൊടോസെറടോപ്സ് ആയി ആണ് വർഗ്ഗികരിചിരുന്നത് , എന്നാൽ 1990 ൽ റഷ്യൻ പലീന്റൊലൊഗിഷ് അയ കുർസാനോവ് ഇവയെ പുതിയ ജെനുസിൽ പെടുത്തി പുനർ വർഗ്ഗികരണം ചെയ്തു . നിലവിൽ ഇവയെ ബാഗസെറടോപ്സ്സിന്റെ പ്രായപൂർത്തി ആവാത്ത സ്പെസിമെൻ ആയി ആണ് അനുമാനിക്കുന്നത് .


</doc>
<doc id="235714" url="https://ml.wikipedia.org/wiki?curid=235714" title="ഗോൾഡാ മെയർ">
ഗോൾഡാ മെയർ

ഒരു ഇസ്രയേലി അദ്ധ്യാപികയും രാഷ്ട്രീയപ്രവർത്തകയുമായിരുന്നു ഗോൾഡാ മെയർ(മേയ് 3, 1898 – ഡിസംബർ 8, 1978). ഇസ്രയേലിന്റെ തൊഴിൽ മന്ത്രി, വിദേശകാര്യ മന്ത്രി എന്നീ പദവികൾക്കുശേഷം 1969 മാർച്ച് 17-ന് ഇസ്രയേലിന്റെ ആദ്യ വനിതാ പ്രധാനമന്ത്രിയായി അധികാരമേറ്റു. ഇസ്രയേൽ രാഷ്ട്രീയത്തിൽ അവർ 'ഉരുക്കുവനിത' എന്നറിയപ്പെട്ടിരുന്നു.

1974-ൽ യോം കിപ്പുർ യുദ്ധത്തിനു ശേഷം അവർ പ്രധാനമന്ത്രിപദം രാജിവച്ചു. 1978-ൽ ലിംഫോമ ബാധിച്ച് മരണമടഞ്ഞു.

ഇന്നത്തെ ഉക്രെയിനിൽ സ്ഥിതി ചെയ്യുന്ന കിയേവ് പട്ടണത്തിൽ മോഷെ മാബോവിച്ച്-ബ്ലൂം നെയ്ദിച്ച് ദമ്പതികളുടെ മകളായി 1898 മേയ് 3-ന് ജനിച്ചു. പിതാവ് 1903-ൽ തൊഴിലന്വേഷിച്ച് ന്യൂയോർക്ക് നഗരത്തിലേക്ക് തിരിച്ചു. ഈ കാലത്ത് ഗോൾഡയും സഹോദരിമാരും പിൻസ്കിലുള്ള അമ്മയുടെ കുടുംബത്തോടൊത്ത് കഴിഞ്ഞു. 1905-ൽ വിസ്കോൺസിനിലെ മിൽവൗകീയിലെത്തിയ മോഷെ മാബോവിച്ച് സാമ്പത്തികമായി മെച്ചപ്പെടുകയും കുടുംബത്തെ അമേരിക്കയിലെത്തിക്കുകയും ചെയ്തു.
അവിടെ ഒരു പലചരക്കുകട നടത്തിയിരുന്ന മാതാവിനെ ഗോൾഡ എട്ടാം വയസ്സുമുതൽ കച്ചവടത്തിൽ സഹായിച്ചു പോന്നു. 1906-1912 കാലഘട്ടത്തിൽ അവിടെ ഫോർത്ത് സ്റ്റ്രീറ്റ് ഗ്രേഡ് സ്കൂളിൽ(ഇന്നത്തെ ഗോൾഡ മെയർ സ്കൂൾ) ഗോൾഡ പഠിച്ചിരുന്നു. ചെറുപ്പത്തിൽ തന്നെ നേതൃത്വപാടവം പ്രകടിപ്പിച്ചിരുന്ന ഗോൾഡ "അമേരിക്കൻ യങ്ങ് സിസ്റ്റേഴ്സ് സൊസൈറ്റി" സ്ഥാപിക്കുകയും സഹപാഠികൾക്ക് പാഠപുസ്തകങ്ങൾ വാങ്ങുന്നതിലേക്കായി ധനശേഖരണാർത്ഥം യോഗങ്ങൾ സംഘടിപ്പിക്കുകയും ചെയ്തു.
14 വയസ്സുമുതൽ പഠനവും ജോലിയും ഒരുമിച്ചു ചെയ്തു. പഠനമുപേക്ഷിച്ച് വിവാഹം കഴിക്കുവാനുള്ള മാതാവിന്റെ പ്രേരണയിൽ പ്രതിഷേധിച്ച് ഗോൾഡ ഡെൻവറിൽ വിവാഹിതയായി കഴിഞ്ഞിരുന്ന സഹോദരി ഷെയ്ന കോൺഗോർഡിനരികിലെത്തി. അവിടെ സായാഹ്നങ്ങളിലെ സൗഹൃദക്കൂട്ടായ്മകളിലൂടെ സയണിസം, സാഹിത്യം, സ്ത്രീകളുടെ പ്രശ്നങ്ങൾ തുടങ്ങിയ കാര്യങ്ങൾ കൂടുതലായി അറിഞ്ഞു. തന്റെ പിൽക്കാലത്തെ കാഴ്ച്ചപ്പാടുകളെ ഡെൻവറിലെ ജീവിതം ആഴത്തിൽ സ്വാധീനിച്ചതായി അവർ ആത്മകഥയിൽ പ്രസ്താവിച്ചിട്ടുണ്ട്. പിൽക്കാലത്ത് തന്റെ ജീവിതപങ്കാളിയായ മോറിസ് മെയർസണെ പരിചയപ്പെട്ടതും ഡെൻവറിൽ വച്ചായിരുന്നു.

1913-ൽ മിൽ‌വൗകീയിലേക്ക് മടങ്ങിയ ഗോൾഡാ 1915-ൽ നോർത്ത് ഡിവിഷൻ ഹൈസ്കൂളിൽ നിന്നും ബിരുദമെടുത്തു. ഇക്കാലത്ത് അവർ ലേബർ സയണിസ്റ്റ് യുവജന പ്രസ്ഥാനത്തിന്റെ(യങ്ങ് പോളേയ് സയോൺ) സജീവപ്രവർത്തകയായി പലസ്തീനിൽ നിന്നുള്ള സന്ദർശകരെ സ്വീകരിക്കുകയും പൊതുവേദികളിൽ പ്രസംഗിക്കുകയും ചെയ്തു. മിൽവൗകീ സ്റ്റേറ്റ് നോർമൽ സ്കൂളിൽ നിന്നും അദ്ധ്യാപകപരിശീലനം നേടി. തുടർന്ന് അവിടെ പബ്ലിക് സ്കൂളുകളിൽ അദ്ധ്യാപകവൃത്തിയിലേർപ്പെട്ടു. 

1917-ൽ മോറിസ് മെയർസണെ വിവാഹം കഴിച്ചു. 1921-ൽ ഇരുവരും പലസ്തീനിലെത്തി ഒരു കിബ്ബുട്സിൽ ചേർന്നു. സഹോദരി ഷെയ്നയും ഒപ്പമുണ്ടായിരുന്നു. അവിടെ കാർഷികവൃത്തിയും പാചകവുമായി കഴിയവേ ഗോൾഡയുടെ നേതൃത്വഗുണങ്ങൾ തിരിച്ചറിഞ്ഞ കിബ്ബുട്സ് അവരെ തൊഴിലാളി സംഘടനയുടെ(ഹിസ്താദ്രുത്) പ്രതിനിധിയായി നിയോഗിച്ചു.

1924-ൽ അവർ ഭർത്താവുമൊത്ത് ടെൽ-അവീവിലും തുടർന്ന് ജെറുസലേമിലും എത്തി. അവിടെ വച്ച് 1924-ൽ ഒരു മകനും 1926-ൽ ഒരു മകളും ജനിച്ചു. 1928-ൽ വർക്കിംഗ് വിമൻസ് കൗൺസിലിന്റെ സെക്രട്ടറിയായി. ഈ പദവിയിലിരിക്കെ രണ്ടുവർഷം(1932-34) അമേരിക്കയിൽ എമിസറിയായി പ്രവർത്തിച്ചു. ഇക്കാലത്ത് മക്കൾ ഗോൾഡയോടൊത്ത് അമേരിക്കയിലെത്തിയെങ്കിലും മോറിസ് ജറുസലേമിൽ തുടർന്നു. നിയമപരമായി വേർപെട്ടില്ലെങ്കിലും അവർ അകലുകയായിരുന്നു. 1951- മോറിസ് മരിച്ചു.

1934-ൽ തിരികെ ഇസ്രയേലിലെത്തിയ മെയെർ ഹിസ്താദ്രുതിന്റെ എക്സിക്യൂട്ടീവ് കമ്മറ്റിയിൽ എത്തി. തുടർന്ന് സംഘടനയുടെ രാഷ്ട്രീയ വിഭാഗം മേധാവിയായി. 1938-ൽ, നാസികളുടെ നരവേട്ടയിൽ നിന്നു പാലായനം ചെയ്യുന്ന ജൂത അഭയാർഥികളുടെ പ്രശ്നങ്ങൾ ചർച്ച ചെയ്യാൻ അമേരിക്കൻ പ്രസിഡന്റ് ഫ്രാങ്ക്ലിൻ ഡി. റൂസ്‌വെൽറ്റ് വിളിച്ചുചേർത്ത ഈവിയാൻ കോൺഫ്രൻസിൽ ഗോൾഡാ മെയർ നിരീക്ഷകയായിരുന്നു. പങ്കെടുത്ത 32 രാജ്യങ്ങളും യൂറോപ്യൻ ജൂതരോട് സഹതാപം പ്രകടിപ്പിച്ചുവെങ്കിലും 31 രാജ്യങ്ങളും അവ്ർക്കഭയം നൽകുവാൻ തയ്യാറായില്ല. ഒരു ലക്ഷം പേർക്ക് അഭയം നൽകാമെന്ന് ഡൊമിനിക്കൻ റിപ്പബ്ലിക് മാത്രം പ്രഖ്യാപിച്ചു. ഇതിൽ വേദനിച്ച ഗോൾഡാ മെയെർ "എന്റെ ജനങ്ങൾ സഹതാപം ആവശ്യമില്ലാത്തവരായി ജീവിക്കുന്നതു കാണുക എന്ന ഒരു പ്രതീക്ഷ മാത്രമേ മരണം വരെ എനിക്കുള്ളൂ" എന്നു പ്രസ്താവിച്ചു.



</doc>
<doc id="235715" url="https://ml.wikipedia.org/wiki?curid=235715" title="അരപ്പവൻ">
അരപ്പവൻ

1961-ൽ പുറത്തിറങ്ങിയ മലയാള ചലച്ചിത്രമാണ് അരപ്പവൻ. കെടാമംഗലം ആദ്യമായി ഗാനങ്ങൾ എഴുതിയ ചിത്രം എന്നപ്രത്യേകത ഇതിനുണ്ട്. ഈ ചിത്രത്തിന്റെ തിരക്കഥയും സംഭാഷണവും രചിച്ചതും ചായക്കടക്കാരൻ പാച്ചു എന്ന കഥാപാത്രത്തെ അവതരിപ്പിച്ചതും അദ്ദേഹം തന്നെ. പ്രമുഖ താരങ്ങൾ അഭിനയിച്ചിട്ടും തമിഴിലെ പ്രമുഖ സംവിധായകനായ ശങ്കർ സംവിധാനം നിർവഹിച്ചിട്ടും ഈ ചിത്രം ഒരു പരാജയമായിരുന്നു.
സത്യൻ<br>പ്രേംനവാസ്<br>ടി.എസ്. മുത്തയ്യ<br>കെടമംഗലം സദാനന്ദൻ<br>എസ്.പി. പിള്ള<br>ജി.കെ. പിള്ള<br>പട്ടം സ്ദൻ<br>ശ്രീനാരായണ പിള്ള<br>കാലക്കൽ കുമാരൻ<br>അംബിക<br>ശാന്തി<br>കെ.പി.എ.സി. സുലോചന<br>മാസ്റ്റർ പ്രിൻസ്
എ.പി. കോമള<br>കെ. സുലോചന<br>കെടാമംഗലം സദാനന്ദൻ<br>പി. ലീല<br>പി.ബി. ശ്രീനിവാസൻ<br>പട്ടം സദൻ
അരപ്പവൻ 1961


</doc>
<doc id="235716" url="https://ml.wikipedia.org/wiki?curid=235716" title="കൊടുന്തറ ശ്രീ സുബ്രഹ്മണ്യസ്വാമി ക്ഷേത്രം">
കൊടുന്തറ ശ്രീ സുബ്രഹ്മണ്യസ്വാമി ക്ഷേത്രം

പത്തനംതിട്ട ജില്ലയിൽ ജില്ലാ ആസ്ഥാനത്തുനിന്നും 2.5 കി.മി തെക്കുമാറി അച്ചൻകോവിലാറിനുകരയിൽ കിഴക്കുദർശനമായി സ്ഥിതിചെയ്യുന്ന സുബ്രഹ്മണ്യസ്വാമിക്ഷേത്രമാണ് കൊടുന്തറ ശ്രീ സുബ്രഹ്മണ്യസ്വാമിക്ഷേത്രം. ചെന്നിർക്കരകോയിലിലെ ശക്തിഭദ്രന്മാരാണ് ക്ഷേത്ര നിർമ്മാണം നടത്തിയത്.
പെരുന്ന സുബ്രഹ്മണ്യസ്വാമിക്ഷേത്രത്തിലെ വിഗ്രഹം കൊടുന്തറ ക്ഷേത്രക്കടവിൽനിന്ന് AD 753 ൽ ലഭിച്ചതാണെന്ന് ആ ക്ഷേത്രത്തിന്റ്റെ ഐതിഹ്യം പറയുന്നു.
തിരുവിതാംകൂർ ദേവസ്വംബോർഡിന്റ്റെ ആറന്മുള ഗ്രൂപ്പിനു കീഴിൽ പത്തനംതിട്ട ജില്ലയിലെ ഏക മേജർ സുബ്രഹ്മണ്യസ്വാമിക്ഷേത്രമാറണ് കൊടുന്തറ ശ്രീ സുബ്രഹ്മണ്യസ്വാമിക്ഷേത്രം. തിരുവിതാംകൂർ ദേവസ്വംബോർഡിനു കീഴിലുള്ള 15 അംഗ ഉപദേശക സമിതിയാണ് ക്ഷേത്രത്തിന്റ്റെ മേൽനോട്ടം നിർവഹിക്കുന്നത്.

പത്തനംതിട്ട ടൗണിൽ നിന്നും താഴൂർകടവ് റൂട്ടിൽ 2.5 കി.മിയും,പത്തനംതിട്ട-പന്തളം/അടൂർ റൂട്ടിൽ പുത്തൻപീടികയിൽ നിന്നും പുത്തൻപീടിക-കൊടുന്തറ റോഡുമാർഗ്ഗം 3 കി.മിയുംസഞ്ചരിച്ചാൽ ക്ഷേത്രത്തിലെത്തിച്ചേരാം.

മുമ്പ് നീർമൺ എന്ന പേരിലായിരുന്നു പ്രദേശം അറിയപ്പെട്ടീരുന്നതെങ്കിലും പിന്നീട് ദേശനാമം കൊടുന്തറ എന്നായിമാറുകയായിരുന്നു.

ഗണപതി, ദക്ഷിണാമൂർത്തി, മഹാവിഷ്ണു, ശാസ്താവ്, നാഗരാജാവ്, നാഗയക്ഷി, യക്ഷിയമ്മ,ശ്രീ കൃഷ്ണൻ

തനതായ കേരളീയ വാസ്തുശൈലിയിലാണ് കൊടുന്തറ ശ്രീ സുബ്രഹ്മണ്യസ്വാമിക്ഷേത്രം നിർമ്മിച്ചിരിക്കുന്നത്.വട്ടശ്രീകോവിലിൽ ഗർഭഗൃഹത്തോടുകൂടിയ ക്ഷേത്രതിന്റ്റെ വൃത്തസ്തൂപികാകൃതിയിലുള്ള മേൽക്കൂര മുമ്പ് ചെമ്പു പൊതിഞ്ഞ നിലയിലായിരുന്നു.

മേട മാസത്തിലെ വിഷുവാണ് ക്ഷേത്രത്തിലെ പ്രധാന ഉത്സവം.

അന്നേ ദിവസം പത്തനംതിട്ട ധർമ്മശാസ്താക്ഷേത്രത്തിൽ നിന്നും താഴൂർ വലഞ്ചുഴി ഭഗവതിമാരോടൊപ്പം കൊടുന്തറ ശ്രീ സുബ്രഹ്മണ്യസ്വാമി ക്ഷേത്രത്തിലേക്ക് ദേവന്റ്റെ കൂടിയേഴുന്നെള്ളത്ത് നടക്കുന്നു.

തൈപൂയം: അന്നേ ദിവസം പത്തനംതിട്ട ധർമ്മശാസ്താക്ഷേത്രത്തിൽ നിന്നും കൊടുന്തറ ശ്രീ സുബ്രഹ്മണ്യസ്വാമി ക്ഷേത്രത്തിലേക്ക് കാവടി ഘോഷയാത്രയും ക്ഷേത്രത്തിൽ നിന്നും സമീപത്തുള്ള മയിലാടുമ്പാറ മലനട ദേവീസന്നിധിയിലേക്ക് വിളക്കിനെഴുന്നെള്ളിപ്പും നടക്കുന്നു.

എല്ലാ മാസത്തിലേയും ഷഷ്ഠി പ്രത്യേകിച്ച് തുലാമാസത്തിലെ സ്കന്ദഷഷ്ഠി,തുലാമാസത്തിലെ ആയില്യം,ധനു മാസത്തിൽ കളമെഴുത്തും പാട്ടും,മണ്ഡലമഹോത്സവം,തിരുവോണം,അഷ്ടമിരോഹിണി,ശിവരാത്രി,വിനായകചതുർത്ഥി, എന്നിവയും ക്ഷേത്രത്തിൽ ആഘോഷിക്കുന്നു.
കൊടുന്തറ ശ്രീ സുബ്രഹ്മണ്യസ്വാമിക്ഷേത്രത്തേപറ്റി പരാമർശിക്കുന്ന ഏറ്റവും പൗരാണികമായ ഗ്രന്ഥം. ചെന്നിർക്കര സ്വരൂപത്തിലെ ഭരണാധികാരിയായിരുന്ന ശങ്കരൻ ശക്തിഭദ്രന്റ്റെ ആശ്ചര്യചൂഡാമണി എന്ന സംസ്കൃതനാടകമാണ്.

വേണാട് രാജാവായിരുന്ന സ്ഥാണുരവി വർമ്മയുടെ സഹായത്തോടെ അച്ചൻകോവിലാറിനും കല്ലടയാറിനും മദ്ധ്യേ രാജ്യം സ്ഥാപിച്ച് ഭരണം നടത്തിവന്ന തമിഴ് രാജാക്കന്മാരായിരുന്നു ശക്തിഭദ്രന്മാർ.

പിന്നിട് ക്രിസ്തബ്ദം മൂനോ,നാലോ നൂറ്റാണ്ടുകളീൽ കേരളത്തിലെത്തിയ ശക്തിഭദ്രന്മാർ അങ്ങാടിക്കൽ കൊടുമൺ ആസ്ഥാനമാക്കി ചെന്നിർക്കര സ്വരൂപം സ്ഥാപിച്ചു.സ്വദേശത്തുനിന്നും തങ്ങളുടെ ഉപാസനാമൂർത്തികളായ ശ്രീ സുബ്രഹ്മണ്യസ്വാമി,മഹാഗണപതി,മഹാവിഷ്ണു,ഭഗവതി,ഭദ്രകാളി എന്നിവരേയും ഒപ്പം കൊണ്ടുവന്ന അവർ, ഭദ്രകാളിയെ അയിരൂർക്കരയിലും, ശ്രീ സുബ്രഹ്മണ്യസ്വാമി,മഹാഗണപതി,മഹാവിഷ്ണു,ഭഗവതി എന്നിവരെ നീർമൺ(കൊടുന്തറ) എന്ന ദേശത്തും പ്രതിഷ്ടിച്ചു.

ക്രിസ്തബ്ദം എട്ടാം നൂറ്റാണ്ടോടുകൂടി കേരളത്തിൽ ശക്തിപ്രാപിച്ച നമ്പൂതിതിരിമാർ കൊടുന്തറ ക്ഷേത്രത്തിലും അധികാരം സ്ഥാപിക്കാൻ ശ്രമിക്കുകയും ചെന്നിർക്കര സ്വരൂപവുമായ് തർക്കത്തിലാവുകയും ചെയ്തു.പിന്നിട് ഉഭയകക്ഷി സമ്മതപ്രകാരം ക്ഷേത്രത്തിന്റ്റെ അവകാശം ഉപേക്ഷിക്കാൻ ചെന്നിർക്കരകോയിലുകാർ സമ്മതിച്ചെങ്കിലും.ഉഭയകക്ഷി സമ്മതപ്രകാരമുള്ള മാനുഷം നൽകാൻ നമ്പൂതിരിമാർ സമ്മതിച്ചില്ല

ആശ്ചര്യചൂഡാമണി എന്ന സംസ്കൃതനാടകത്തിന്റ്റെ കർത്താവും ചെന്നിർക്കരകോയിലിലെ ഭരണാധികാരിയുമായിരുന്ന ശങ്കരൻ ശക്തിഭദ്രൻ ചെന്നിർക്കരകോയിലിൽ അധികാരമേറ്റശേഷം തങ്ങൾക്കവകാശപ്പെട്ട മാനുഷം ലഭിക്കാൻ കൊടുന്തറ ശ്രീ സുബ്രഹ്മണ്യസ്വാമിക്ഷേത്രത്തിലെത്തി.എന്നാൽ ക്ഷേത്രാധികാരികളായിരുന്ന നമ്പൂതിരിമാർ അദ്ദേഹത്തിനവകാശപ്പെട്ട മാനുഷം നൽകാൻ തയ്യാറായില്ല.തുടർന്ന് സമീപത്തെ പറമ്പിൽ ഒരു കുരണ്ടിയിട്ടിരുന്ന അദ്ദേഹത്തെ നമ്പൂതിരിമാർ മർദ്ദിച്ചവശനാക്കി അച്ചൻകോവിലാറ്റിൽ എറിയുകയും ചെയ്തു.

പിന്നിട് സൈന്യവുമായ് യുദ്ധസന്നദ്ധനായെത്തിയ ശക്തിഭദ്രനെ കണ്ടുഭയന്ന നമ്പൂതിരിമാരിൽ കരവേലിമഠം കാരണവർ ഒഴികെയുള്ളവർ ഓടിപ്പോവുകയും കരവേലിമഠം കാരണവരും നാട്ടിലെ നായർ പ്രമാണിമാരും ചേർന്ന് ശങ്കരൻ ശക്തിഭദ്രനുമായ് അനുരഞ്ജനത്തിലൂടെ യുദ്ധം ഒഴിവാക്കുകയും ചെയ്തു.
അനുരഞ്ജനത്തിന്റ്റെ ഭാഗമായ് ക്ഷേത്രത്തിന്റ്റെ പകുതി അവകാശം ലഭിച്ച ശക്തിഭദ്രൻ ക്ഷേത്രത്തിന്റ്റെ മേൽക്കൂര മേഞ്ഞ ചെമ്പുപാളിയിൽ പകുതിയടക്കം എല്ലാ സ്ഥാവര ജംഗമ സ്വത്തുക്കളുടേയും പകുതിയും മഹാഗണപതി,മഹാവിഷ്ണു,ഭഗവതി എന്നിവരുടെ വിഗ്രഹങ്ങളും എടുത്തുകൊണ്ടുപോയി.

പിന്നിട് മഹാവിഷ്ണുവിനെ കൊടുമൺ വൈകുണ്ഠപുരത്തും ഭഗവതിയെ കൊടുമൺ ചിലന്തിയമ്പലത്തിലും മഹാഗണപതിയെ അങ്ങാടിക്കൽ തന്റെ മഠത്തിനു സമീപവും അദ്ദേഹം പ്രതിഷ്ഠിച്ചു

ശക്തിഭദ്ര ശാപമേറ്റ് നാട്ടിൽ ദുർമരണങ്ങളും അകാലമരണങ്ങളും കലഹവും അടക്കം അനേകം ദുർനിമിത്തങ്ങൾ ഉണ്ടായെന്ന് പറയപ്പെടുന്നു. ഒപ്പം അച്ചൻകോവിലാർ വഴിമാറി ഒഴുകിയതിനെ തുടർന്ന് ക്ഷേത്രത്തിന്റ്റെ കൊടിമരവും കൂത്തമ്പലവും നഷ്ടമാവുകയും ചെയ്തു.അന്നേവരെ നീർമൺ എന്ന പേരിൽ അറിയപ്പെട്ടീരുന്ന പ്രദേശം പിന്നീട് കൊടുന്തറ എന്ന പേരിൽ അറിയപ്പെട്ടു.

http://kodumtharatemple.org/

http://archive.is/hCVLQ

http://archive.is/8woUC

http://www.mangalam.com/local-features/130340


</doc>
<doc id="235717" url="https://ml.wikipedia.org/wiki?curid=235717" title="രോഹിണി ദേവഷേർ">
രോഹിണി ദേവഷേർ

ഡൽഹി സ്വദേശിയായ പ്രമുഖ ചിത്രകാരിയും ഇൻസ്റ്റലേഷൻ ആർട്ടിസ്റ്റുമാണ് രോഹിണി ദേവഷേർ(ജനനം : 1978). വീഡിയോ, പെയിന്റിംഗ്, പ്രിന്റ് മേക്കിംഗ് തുടങ്ങി വൈവിദ്ധ്യമാർന്ന മാധ്യമങ്ങൾ ഉപയോഗിച്ച് കലാസൃഷ്ടികൾ തീർക്കുന്ന രോഹിണിക്ക് രാജ്യാന്തര പ്രശസ്തമായ സ്‌കോഡയുടെ 2012ലെ ആർട്ട് ഇന്ത്യ ബ്രേക്ത്രൂ ആർട്ടിസ്റ്റ് അവാർഡ് ലഭിച്ചിട്ടുണ്ട്. 
ഡൽഹി കേന്ദ്രീകരിച്ചു പ്രവർത്തിക്കുന്ന രോഹിണി ഡൽഹി കോളേജ് ഓഫ് ആർട്സിൽ നിന്ന് പെയിന്റിംഗിൽ ബിരുദവും യു.കെ യിലെ വിഞ്ചസ്റ്റർ സ്കൂൾ ഓഫ് ആർട്സിൽ നിന്ന് ഫൈൻ ആർട് പ്രിന്റ് മേക്കിംഗിൽ ബിരുദാനന്തര ബിരുദവും നേടി.
ബർലിനിലെ മാക്സ് പ്ലാൻക് ഇൻസ്റ്റിറ്റ്യൂട്ടിൽ ശാസ്ത്ര ഗവേഷകർക്കൊപ്പം നാലു മാസം താമസിച്ച് രചന നടത്താൻ ക്ഷണിക്കപ്പെട്ടു. വാനശാസ്ത്രത്തിന്റെ പശ്ചാത്തലത്തിൽ സയൻസും ഫിക്ഷനും ചേരുന്ന രോഹിണിയുടെ വീഡിയോ ഇൻസ്റ്റലേഷനുകൾ നിരവധിയിടങ്ങളിൽ പ്രദർശിപ്പിക്കപ്പെട്ടു. 

ലണ്ടനിലും ബർലിനിലും വാഴ്‌സയിലുമുൾപ്പെടെ വിദേശത്തും സ്വദേശത്തും നിരവധി പ്രദർശനങ്ങൾ നടത്തി.

ആസ്​പിൻവാൾ ഹൗസിലെ ഒഴിഞ്ഞ ഒരു മുറിയിൽ രോഹിണി ദേവഷേർ പാർട്‌സ് അൺനോൺ എന്ന വീഡിയോ ഇൻസ്റ്റലേഷനാണ് ഒരുക്കിയത്. സമുദ്രനിരപ്പിൽ നിന്ന് ഏറെ ഉയരത്തിലുള്ള ലഡാക്കിൽ കലയും ജ്യോതിശ്ശാസ്ത്രവും തമ്മിലുള്ള പങ്കുവയ്ക്കലുകൾ നടക്കുന്ന സങ്കല്പ ഭൂഭാഗങ്ങളാണ് ഇതിൽ ചിത്രീകരിച്ചിരുന്നത്. വാനശാസ്ത്രത്തിന്റെ പശ്ചാത്തലത്തിൽ സയൻസും ഫിക്ഷനും ഇടകലരുന്ന ഇൻസ്റ്റലേഷനാണ് 'പാർട്‌സ് അൺനോൺ'



</doc>
<doc id="235721" url="https://ml.wikipedia.org/wiki?curid=235721" title="വാങേച്ചി മുത്തു">
വാങേച്ചി മുത്തു

കെനിയയിലെ നയ്റോബി സ്വദേശിയായ പ്രശസ്ത ചിത്രകാരിയും ശിൽപ്പിയുമാണ് വാങേച്ചി മുത്തു(25 ജൂൺ 1972). ന്യൂയോർക്ക് കേന്ദ്രീകരിച്ചു പ്രവർത്തിക്കുന്നു.
2011
കാപ്രികോർണോ, വെനീസ്, ഇറ്റലി

2010
ഹണ്ട് ബറി ഫ്ലീ, ന്യൂയോർക്ക് 

2009
മ്യൂസിയംഓഫ് കണ്ടംപററി ആർട്ട്, സാൻഡിയാഗോ 

2008
വാങേച്ചി മുത്തു : ഇൻ ഹൂസ് ഇമേജ്? വിയന്ന, ആസ്ട്രിയ

2004
ഗ്വാങ്ഷു ബിനാലെ, സൗത്ത് കൊറിയ

ഡറ്റി വാട്ടർ എന്ന മിക്സഡ് മീഡിയ ഇൻസ്റ്റളേഷനാണ് പ്രദർശിപ്പിച്ചിരുന്നത്.



</doc>
<doc id="235726" url="https://ml.wikipedia.org/wiki?curid=235726" title="ഷീല ഗൗഡ">
ഷീല ഗൗഡ

ശ്രദ്ധേയയായ ഇന്ത്യൻ ചിത്രകാരിയും ഇൻസ്റ്റളേഷൻ ആർട്ടിസ്റ്റുമാണ് ഷീല ഗൗഡ(ജനനം :1957). സ്വിറ്റ്സർലൻഡും ബാംഗ്ലൂരും കേന്ദ്രീകരിച്ചു പ്രവർത്തിക്കുന്നു.
കർണാടകത്തിലെ ഭദ്രാവതിയിൽ ജനിച്ച ഷീല ബാംഗ്ലീരിലെ കെൻ സ്കൂളിൽ നിന്നും പെയിന്റിംഗ് ഡിപ്ലോമ നേടി. ബറോഡ എം.എസ് സർവകലാശാലയിലും ശാന്തിനികേതനിലും പെയിന്റിംഗിൽ പോസ്റ്റ് ഡിപ്ലോമ നേടി. ആദ്യ കാല രചനകളിൽ കെ.ജി. സുബ്രമണ്യത്തിന്റെയും നളിനി മലാനിയുടെയും സ്വാധീനം പ്രകടമായിരുന്നു. ഇൻ ലാക്സ് സ്കോളർഷിപ്പോടെ ലണ്ടനിലെ റോയൽ കോളേജ് ഓഫ് ആർട്ടിൽ പെയിന്റിംഗിൽ എം.എ ബിരുദം നേടി.

ക്രിസ്റ്റോഫ് സ്റ്റോർസുമായി ചേർന്ന് ഒരുക്കിയ സ്റ്റോപ്പ്ഓവർ എന്ന ഇൻസ്റ്റലേഷനിൽ ബംഗളുരുവിൽനിന്ന്‌ എത്തിച്ച 170 ആട്ടുകല്ലുകളാണുണ്ടായിരുന്നത്. ഇതിലൂടെ സുഗന്ധ ദ്രവ്യങ്ങളുടെ കയറ്റുമതി നിലച്ചു പോയ കൊച്ചിയുടെ ഓർമ്മകളാണ് പുനരവതരിപ്പിക്കപ്പെടുന്നത്.


</doc>
<doc id="235733" url="https://ml.wikipedia.org/wiki?curid=235733" title="ഗണനാട്യ">
ഗണനാട്യ

ബംഗാളിൽ സാമൂഹിക രാഷ്ട്രീയ വിഷയങ്ങൾ ഗ്രാമങ്ങളിലേക്ക് എത്തിക്കാനായി ആയിരത്തിത്തൊള്ളായിരത്തി മുപ്പതുകളിലും നാല്പതുകളിലും രൂപം കൊണ്ട നാടക പ്രസ്ഥാനം.


</doc>
<doc id="235734" url="https://ml.wikipedia.org/wiki?curid=235734" title="കിളി പോയി">
കിളി പോയി

നവാഗത സംവിധായകനായ വിനയ് ഗോവിന്ദ് സംവിധാനം നിർവഹിച്ച ഒരു മലയാള ചലച്ചിത്രമാണ് കിളി പോയി. 2013 മാർച്ച്‌ ഒന്നാം തീയതി റിലീസ് ചെയ്ത ചിത്രത്തിൽ ആസിഫ് അലി, അജു വർഗ്ഗീസ്,സമ്പത്ത് രാജ്, ശ്രീജിത്ത് രവി എന്നിവർ പ്രധാന കഥാപാത്രങ്ങളെ അവതരിപ്പിക്കുന്നു. സംഗീത സംവിധാനവും പശ്ചാത്തല സംഗീതവും ഒരുക്കിയത് രാഹുൽ രാജ് ആണ് .


</doc>
<doc id="235737" url="https://ml.wikipedia.org/wiki?curid=235737" title="നദിയാഷ്ദ ക്രൂപ്‌സ്കയ">
നദിയാഷ്ദ ക്രൂപ്‌സ്കയ

ബോൾഷെവിക് വിപ്ലവകാരിയും റഷ്യൻ രാഷ്ട്രീയ നേതാവുമായിരുന്നു നദിയാഷ്ദ കൺസ്‌തന്തിനവ്ന "നദ്യ" ക്രൂപ്സ്കയ (Nadezhda Konstantinovna "Nadya" Krupskaya, ഫെബ്രുവരി 27, 1939). വിപ്ലവാനന്തര റഷ്യയിൽ 1929–1939 കാലത്ത് വിദ്യാഭ്യാസത്തിന്റെ ചുമതലയുള്ള ഡപ്യൂട്ടി മന്ത്രി (കമ്മിസാർ) ആയിരുന്നു. കമ്മ്യൂണിസ്റ്റ് ആചാര്യൻ ലെനിൻ ഈ വനിതയുടെ ജീവിതപങ്കാളിയായിരുന്നു.
റഷ്യയിലെ കുലീനവും മേലേ ഇടത്തരവുമെങ്കിലും സാമ്പത്തികമായി തകർന്ന ഒരു കുടുംബത്തിലാണ് നദ്യ ക്രൂപ്‌സ്‌കയ പിറന്നത്. അദ്ദേഹത്തിന്റെ അച്ഛൻ കോൺസ്റ്റന്റയിൻ ഇഗ്നാറ്റ്‌വിച്ച് ക്രൂപ്‌സ്കി റഷ്യൻ സാമ്രാജ്യത്തിന് കീഴിൽ ഒരു സൈനിക ഉദ്യോഗസ്ഥനും കുലീന പദവിയിലുള്ളയാളുമായിരുന്നു. പിന്നീട് രാജ്യവിരുദ്ധ പ്രവർത്തനങ്ങളാൽ സംശയിക്കപ്പെട്ട് സാർ ച്ക്രവർത്തിയുമായി തെറ്റിപ്പിരിഞ്ഞ ഇദ്ദേഹത്തിന് ജീവിതം മുന്നോട്ടുകൊണ്ടുപോകുന്നതിന് ഫാക്ടറിത്തൊഴിലാളിയായും മറ്റും ജോലിനോക്കേണ്ടിവന്നു. ക്രൂപ്സ്കയയുടെ മാതാവ് എലിസവെറ്റ വാസിലിയേവ്ന തിസ്ട്രോവയും ഒരു ഭൂരഹിത കുലീന കുടുംബത്തിലെ അംഗമായിരുന്നു. അക്കാലത്ത് സ്ത്രീകൾക്ക് ലഭിക്കാവുന്ന ഉയർന്ന വിദ്യാഭ്യാസം ലഭിച്ചിരുന്ന ഇദ്ദേഹം കുലീന കുടുംബങ്ങളിലെ ഗവർണസ് ആയി ജോലി നോക്കിയിരുന്നു. 

ഇത്തരത്തിൽ കുലീനകുടുംബാംഗമായി പിറന്നുവെങ്കിലും സാധാരണക്കാരിൽ സാധാരണക്കാരോടൊപ്പം ദരിദ്രമായ ജീവിതസാഹചര്യങ്ങളെയും നേരിട്ട് ജീവിക്കേണ്ടിവന്നതിനാൽ താൻ ജീവിച്ച വ്യവസ്ഥിതിയോടുള്ള പ്രതിഷേധം അവളിൽ ചെറുപ്പംമുതലേ വളർന്നിരുന്നുവെന്ന് ഇദ്ദേഹത്തിന്റെ ജീവചരിത്രകാരർ പറയുന്നു.

പ്രാഥമിക വിദ്യാലയമായ ജിംനേഷ്യത്തിലെയും പിൽക്കാല വിപ്ലവകാരികൾ നടത്തിയിരുന്ന സെക്കണ്ടറി സ്കൂളിലെയും വിദ്യാഭ്യാസത്തിനു ശേഷം ക്രൂപ്സകയ ജീവസന്ധാരണം ലക്ഷ്യമിട്ട് അദ്ധ്യാപനവൃത്തിയിലേക്ക് തിരിഞ്ഞു. ഇക്കാലത്ത് ടോൾസ്റ്റോയിയുടെ ആശയങ്ങൾ പഠിക്കുകയും പഠിപ്പിക്കുയും ചെയ്ത അദ്ദേഹം അനവധി ചർച്ചാവേദികളിലും സജീവമായിരുന്നു. അക്കാലത്ത് റഷ്യയിൽ നിരോധിക്കപ്പെട്ടിരുന്ന മാർക്സിസ്റ്റ് സാഹിത്യവുമായും അദ്ദേഹം ഇങ്ങനെ പരിചയപ്പെട്ടു. ഈ പ്രവർത്തനങ്ങൾക്കിടെയാണ് ക്രൂപ്സ്കയ ലെനിനെ പരിചയപ്പെടുന്നതും അദ്ദേഹത്തിനെ സൈബീരിയയിലേക്ക് നാടുകടത്തിയ സമയത്ത് വിവാഹം കഴിക്കുന്നതും. 

സാർവ്വദേശീയ വനിതാ ദിനാചരണം ആദ്യം ആരംഭിച്ച രാജ്യങ്ങളിലൊന്ന് റഷ്യയാണ്. അവിടെ ഈ ദിനം പൊതുഅവധി കൂടിയാണ്. ഇതിന് തുടക്കംകുറിക്കാനുള്ള പ്രവർത്തനങ്ങളിൽ ക്ലാര സെത്കിനൊപ്പം ക്രൂപ്സകയയും സജീവമായി പ്രവർത്തിച്ചിരുന്നു. 


</doc>
<doc id="235739" url="https://ml.wikipedia.org/wiki?curid=235739" title="ഡയാൻ ഫോസി">
ഡയാൻ ഫോസി

പ്രൈമേറ്റുകളെക്കുറിച്ച് വിശിഷ്യാ ഗോറിലകളെ കേന്ദ്രീകരിച്ച് വിശദവും സുപ്രധാനവുമായ പഠനങ്ങൾ നടത്തിയ അമേരിക്കൻ മൃഗശാസ്ത്രജ്ഞയാണ് ഡയാൻ ഫോസി. 
രണ്ട് ദശാബ്ദത്തിലേറെ കാലം ആഫ്രിക്കയിലെ പല മേഖലകളിലും പ്രവർത്തിച്ച ഇവർ റുവാണ്ടയിലെ പർവ്വത ഗൊറിലകളെ (mountain gorillas) ആധികാരികമായി പഠിച്ച ആദ്യ വ്യക്തിയായി കണക്കാപ്പെടുന്നു. 1963ൽ ആദ്യമായി ആഫ്രിക്കയിലെത്തിയ ഫോസി 1985 അവിടെ സ്വന്തം വസതിയിൽ വച്ച് ദാരുണമായി കൊലചെയ്യപ്പെടുകയായിരുന്നു. ചിമ്പാൻസികളെ പഠിച്ച ജെയിൻ ഗുഡാലും, ഒറാംഗ് ഉട്ടാങ്ങുളെനീരിക്ഷിച്ച ബിറുത്തെ ഗാൽഡികാസും, ഗൊറിലകളെ പഠനവിധേയമാക്കിയ ഡയാൻ ഫോസിയും കൂടിചേരുന്ന വനിത പ്രൈമെറ്റോളജി ത്രിമൂർത്തികൾ ട്രൈമേറ്റ്സ് എന്ന് ഓമനപൂർവ്വം വിളിക്കപ്പെട്ടിട്ടുണ്ട്.
വിഖ്യാതനായ നരവംശ ശാസ്ത്രജ്ഞൻ ലൂയി ലീക്കിയുടെ ശിഷ്യ/സഹപ്രവർത്തകരായിരുന്ന മൂവരേയും ലീക്കി മാലാഖമാർ (Leakeys Angels) എന്നും വിളിക്കെപ്പെട്ടിട്ടുണ്ട്. ഏറെ ജനപ്രയിമായിരുന്ന ചാർളീസ് ഏൻജൽസ്(Charleys Angels) എന്ന ടെലിവിഷൻ സീരിയലിന്റെ ചുവടു പിടിച്ച് നൽകപ്പെട്ട പേരാണിത്. ത്രിമൂർത്തികളിലെ ഗാൾഡിക്കാസ് തന്നെ കണ്ടുപിടിച്ച ഈ പേരിനു ഇന്ന് സാർവ്വത്രിക പ്രസിദ്ധി ലഭിച്ചു കഴിഞ്ഞു.



</doc>
<doc id="235745" url="https://ml.wikipedia.org/wiki?curid=235745" title="ലാൽ സിങ്">
ലാൽ സിങ്

സിഖ് സാമ്രാജ്യത്തിലെ സേനാനായകനും മന്ത്രിയുമായിരുന്നു രാജാ ലാൽ സിങ്. ദലീപ് സിങ്ങിനുവേണ്ടി റാണി ജിന്ദൻ കൗർ, റീജന്റ് ഭരണം നടത്തുമ്പോൾ, 1845 മുതൽ ലാൽ സിങ്, സിഖ് ഭരണകൂടത്തിലെ പ്രധാനമന്ത്രിയും റാണിയുടെ ഉപദേഷ്ടാവുമായിരുന്നു. ഇതിനുപുറമേ റാണി ജിന്ദന്റെ കാമുകനുമായിരുന്നു അദ്ദേഹം. ഒന്നാം ആംഗ്ലോ-സിഖ് യുദ്ധത്തിൽ ലാൽ സിങ്, സിഖ് സേനയെ നയിച്ചിരുന്നു. ഈ യുദ്ധത്തിൽ അവരുടെ തോൽവിക്കും ലാൽ സിങ്ങിന്റെ നടപടികൾ കാരണമായിട്ടുണ്ട്. ബ്രിട്ടീഷ് റെസിഡൻസി കാലഘട്ടത്തിൽ, അമൃത്സർ കരാറിന് വിരുദ്ധമായി, കശ്മീരിലെ വിമതപ്രവർത്തനത്തിന് ഒത്താശചെയ്തു എന്നതിന്റെ പേരിൽ ലാൽ സിങ് വിചാരണക്ക് വിധേയനാകുകയും 1846 ഡിസംബറിൽ നാടുകടത്തപ്പെടുകയും ചെയ്തു.

1844-ൽ പ്രധാനമന്ത്രിയായിരുന്ന ഹീരാ സിങ് ഡോഗ്രയുടെ മരണത്തിനുശേഷം, റാണി ജിന്ദൻ, സിഖ് സാമ്രാജ്യത്തിന്റെ ഭരണത്തിൽ പിടിമുറുക്കുകയും, ജിന്ദന്റെ സമീപവൃന്ദത്തിലുണ്ടായിരുന്ന അവരുടെ സഹോദരൻ ജവാഹർ സിങ്, ദാസിയായ മംഗള എന്നിവർക്കൊപ്പം ജിന്ദന്റെ കാമുകനായ ലാൽ സിങ്ങിനും ഭരണത്തിൽ പ്രാധാന്യം കൈവന്നു. 1845-ൽ ജവാഹർ സിങ് കൊല്ലപ്പെട്ടതോടെ ലാൽ സിങ് കൂടുതൽ പ്രബലനായി. എന്നാൽ ഇക്കാലത്ത് ഖൽസ സൈന്യത്തിന്, ലാൽസിങ്ങിനോടും റാണിയോടും പൂർണ്ണമായ കൂറുണ്ടായിരുന്നില്ല. ഒന്നാം ആംഗ്ലോ-സിഖ് യുദ്ധകാലത്ത് സിഖ് സേനയെ ലാൽ സിങ് നയിച്ചെങ്കിലും അദ്ദേഹവും മറ്റൊരു സേനാനായകനായ തേജ് സിങ്ങും എതിരാളികളായ ബ്രിട്ടീഷുകാരുമായി രഹസ്യസഖ്യത്തിന് ശ്രമിച്ചിരുന്നു. യുദ്ധത്തിലെ ആദ്യഘട്ടപോരാട്ടമായിന്ന 1845 ഡിസംബറിൽ നടന്ന മുദ്കി പോരാട്ടത്തിൽ വിജയിക്കാൻ സാദ്ധ്യതയുണ്ടായിരുന്നിട്ടും ലാൽ സിങ് ഫിറോസ്ശഹറിലേക്ക് പിൻമാറി. ഇത് സിഖ് സേനയുടെ പരാജയത്തിന് കാരണമായിത്തീർന്നു. യുദ്ധത്തിനുശേഷവും ലാൽ സിങ് പ്രധാനമന്ത്രിയായി തുടർന്നു. എന്നാൽ ഡോഗ്ര പക്ഷക്കാരനെന്ന കാരണത്താൽ ജനങ്ങളുടെയോ സൈന്യത്തിന്റെയോ പിന്തുണ ആർജ്ജിക്കാനായില്ല. ബ്രിട്ടീഷ് റെസിഡൻസി കാലത്ത്, സിഖ് സാമ്രാജ്യത്തിന്റെ ഭരണത്തിലെ പ്രധാന പ്രശ്നം ലാൽ സിങ്ങായിരുന്നു എന്നാണ് റെസിഡന്റായിരുന്ന ഹെൻറി ലോറൻസ് അഭിപ്രായപ്പെടുന്നത്. ചെലവ് കുറക്കാനും വരുമാനം വർദ്ധിപ്പിക്കാനുമുള്ള ബ്രിട്ടീഷ് ആവശ്യങ്ങൾ, സേനക്ക് നൽകുന്ന ശമ്പളം വൈകിപ്പിച്ചും ജഗീറുകളിലെ മുഖ്യരെ പിഴിഞ്ഞുമാണ് ലാൽ സിങ് നിറവേറ്റിയിരുന്നത് എന്നാണ് ഹെൻറിയുടെ അഭിപ്രായം. ഒപ്പം വൻ സ്വകാര്യസ്വത്തുണ്ടാക്കുകയും ഒരു സ്വകാര്യസേനയെ പരിപാലിക്കുകയും ചെയ്തു. ഹെൻറി റെസിഡന്റായിരിക്കുന്ന കാലത്ത് ലാൽസിങ്ങിന്റെ പക്ഷപാതനടപടികളിൽ അതൃപ്തരായ പ്രവിശ്യകളിലെ ഭരണാധികാരികൾ ഹെൻറിയോട് പരാതി പറയുകയും ഏവരോടും തുല്യമായി പെരുമാറാൻ ഹെൻറി ലാൽസിങ്ങിനോടാവശ്യപ്പെടുകയും ചെയ്തു. എന്നാൽ പ്രവിശ്യാഭരണാധികാരികൾ ഇംഗ്ലീഷുകാരോട് നേരിട്ട് പരാതിപ്പെടുന്നത് ഭരണം നടത്തിക്കൊണ്ടുപോകാൻ തനിക്ക് ബുദ്ധിമുട്ടുണ്ടാക്കുന്നുവെന്ന് ലാൽസിങ്ങും പരാതിപ്പെട്ടു. എല്ലാം വാഗ്ദാനം ചെയ്യുകയും ഒന്നും നടപ്പിലാക്കാത്തതുമായ ഒരു സൂത്രശാലിയായിരുന്നു ലാൽ സിങ് എന്നായിരുന്നു 1846 ഓഗസ്റ്റിൽ ലാഹോറിൽ കാവൽ റെസിഡന്റായി എത്തിയ ജോൺ ലോറൻസ് അഭിപ്രായപ്പെട്ടത്. ലാൽ സിങ് സർദാർമാരെ റെസിഡന്റുമായി സന്ധിക്കുന്നതിൽനിന്ന് വിലക്കുകയും ജോണിന് ചുറ്റും ചാരന്മാരെ നിയോഗിക്കുകയും ചെയ്തു. പഞ്ചാബിലെ സാമ്പത്തിക കാര്യങ്ങളുടെ കൈകാര്യത്തിലും ലാൽ സിങ്ങിന്റെ ഇടപെടലിൽ ജോൺ അതൃപ്തി പ്രകടിപ്പിച്ചു.

ഒന്നാം ആംഗ്ലോ-സിഖ് യുദ്ധത്തെത്തുടർന്നുണ്ടായ സന്ധികരാറുകൾ പ്രകാരം സിഖ് ദർബാർ കശ്മീരടക്കുമുള്ള സാമ്രാജ്യത്തിന്റെ വടക്കുകിഴക്കൻ മലമ്പ്രദേശങ്ങൾ 1846 മാർച്ചിൽ തുടക്കത്തിൽ ബ്രിട്ടീഷുകാർക്ക് അടിയറവക്കുകയും, ഇതിൽ കശ്മീരും ജമ്മുവും ബ്രിട്ടീഷുകാർ ഗുലാബ് സിങ്ങിന് വിൽക്കുകയും ചെയ്തിരുന്നു. എന്നാൽ കശ്മീരിന്റെ ഭരണാധികാരിയായിരുന്ന സിഖ് പ്രതിനിധി ഷേഖ് ഇമാമുദ്ദീൻ പ്രദേശത്തിന്റെ നിയന്ത്രണം വിട്ടുകൊടുക്കാൻ വർഷാവസാനം വരെ തയ്യാറായിരുന്നില്ല. 1846 ഒക്ടോബറിൽ ഗുലാബ് സിങ് ബ്രിട്ടീഷ് പിന്തുണയോടെ സൈനികനടപടിക്ക് മുതിർന്നതോടെ ഇമാമുദ്ദീൻ ബ്രിട്ടീഷുകാരോട് കീഴടങ്ങുകയും ലാൽ സിങ്ങിന്റെ നിർബന്ധപ്രകാരമാണ് താൻ അപ്രകാരം ചെയ്തതെന്ന് സമ്മതിക്കുകയും ചെയ്തു. ലാൽ സിങ്ങിനെ വിചാരണ ചെയ്യുന്നതിന് 1846 ഡിസംബർ 3-ന് ബ്രിട്ടീഷ് ഗവർണർ ജനറലിന്റെ വിദേശകാര്യസെക്രട്ടറിയായ ഫ്രെഡറിക് ക്യൂറി, പഞ്ചാബ് റെസിഡന്റ് ഹെൻറി ലോറൻസ്, ജലന്ധർ ദൊവാബിന്റെ ചീഫ് കമ്മീഷണർ ജോൺ ലോറൻസ് എന്നിവരടങ്ങിയ അന്വേഷണകോടതി രൂപീകരിക്കപ്പെട്ടു. കശ്മീരിലെ വിമതപ്രവർത്തനത്തിന്റെ കാരണക്കാരൻ ലാൽ സിങ് ആണെന്ന് തെളിയിക്കുന്ന, ലാൽ സിങ് തനിക്കെഴുതിയ മൂന്ന് എഴുത്തുകൾ ഷേഖ് ഇമാമുദ്ദീൻ അന്വേഷണക്കോടതിക്ക് കൈമാറി. അതിലൊന്ന് തന്റേതാണെന്ന് ലാൽ സിങ്ങും സമ്മതിക്കുകയും ചെയ്തു. ഡിസംബർ 4-നുതന്നെ ലാൽ സിങ് കുറ്റക്കാരനാണെന്ന് കോടതി വിധിക്കുകയും ഇതിനെത്തുടർന്ന് 2000 അഫ്ഗാൻ കുതിരക്കാരും ജനറൽ കോർട്ട്ലാൻഡ് നയിച്ചിരുന്ന കാലാൾപ്പടയും ആർട്ടില്ലറിയും അടങ്ങിയ ലാൽ സിങ്ങിന്റെ സ്വകാര്യസേനയെ ദർബാർ ഉത്തരവുപ്രകാരം പിൻവലിക്കുകയും, ലാൽ സിങ്ങിനെ ഡിസംബർ 13-ന് ഫിറോസ്പൂർ വഴി നാടുകടത്തുകയും ചെയ്തു. ഷേഖ് ഇമാമുദ്ദീനെ വെറുതേവിട്ടു.


</doc>
<doc id="235748" url="https://ml.wikipedia.org/wiki?curid=235748" title="നിക്കോളാസ് മഡുറോ">
നിക്കോളാസ് മഡുറോ

വെനസ്വെലൻ പ്രസിഡന്റാണ് നിക്കൊളാസ് മദുറോ (ജനനം :23 നവംബർ 1962). നേരത്തെ വൈസ്​പ്രസിഡന്റും ഹ്യൂഗോ ചാവേസിന്റെ മരണാനന്തരം ഇടക്കാല പ്രസിഡന്റുമായിരുന്നു.
ബസ്‌ഡ്രൈവറായിരുന്ന മദുറോ ട്രേഡ് യൂണിയൻ നേതാവെന്ന നിലയിലാണ് പൊതുരംഗത്തെത്തിയത്. 1992-ൽ അട്ടിമറിശ്രമത്തിനിടെ ചാവേസ് അറസ്റ്റിലായപ്പോൾ അദ്ദേഹത്തിന്റെ മോചനം ആവശ്യപ്പെട്ട് നടന്ന പ്രക്ഷോഭത്തിന്റെ മുൻനിരയിൽ മഡുറോ ഉണ്ടായിരുന്നു. അമേരിക്കൻ നയങ്ങളുടെ നിശിത വിമർശകനായ അദ്ദേഹം ചാവേസ് വീണ്ടും അധികാരത്തിലെത്തിയപ്പോൾ ആറ് വർഷത്തോളം വിദേശകാര്യമന്ത്രിയായി. 2012 ഒക്ടോബറിൽ മദുറോയെ വൈസ്​പ്രസിഡന്റായി ചാവേസ് നാമനിർദ്ദേശം ചെയ്തു. ഡിസംബറിൽ ക്യൂബയിലേക്ക് നാലാമത്തെ ശസ്ത്രക്രിയയ്ക്ക് പോകും മുൻപ് തന്റെ പിൻഗാമിയായി മദുറോയെ ചാവേസ് പ്രഖ്യാപിച്ചിരുന്നു.

ഹ്യൂഗോ ഷാവെസിന്റെ മരണാനന്തരം നടന്ന തെരഞ്ഞെടുപ്പിൽ സോഷ്യലിസ്റ്റ് പാർട്ടി സ്ഥാനാർഥിയായ നിക്കൊളാസ് 50.66 ശതമാനം വോട്ട് നേടി വിജയിച്ചിരുന്നു. എതിർ സ്ഥാനാർത്ഥിയായ ഹെൻട്രിക് കാപ്രിലെസിന് 49.07 ശതമാനം വോട്ടാണ് ലഭിച്ചത്.



</doc>
<doc id="235753" url="https://ml.wikipedia.org/wiki?curid=235753" title="വൺ വുമൺ ഗാനം">
വൺ വുമൺ ഗാനം

2013 ലെ ലോക വനിതാദിനത്തോടനുബന്ധിച്ച് ഐക്യരാഷ്ട്ര സംഘടന പുറത്തിറക്കിയ ഗാനമാണ് വൺ വുമൺ ഗാനം. സ്ത്രീസമത്വത്തിന്റെയും ലിംഗനീതിയടെയും മഹത്ത്വം പ്രചരിപ്പിക്കുന്നതാണീ ഗാനം. സിത്താർ വാദക അനുഷ്ക ശങ്കർ ഉൾപ്പെടെ 20 രാജ്യങ്ങളിൽ നിന്നുള്ള 25 കലാകാരികളാണ് ഈ ഗാനം അവതരിപ്പിക്കുന്ന്ത്. ബേത്ത് ബ്ലാറ്റ് രചിച്ച ഈ ഗാനത്തിന് സംഗീതം നൽകിയത് ഗ്രഹാം ലൈലയും ബ്രിട്ടീഷ് - സൊമാലിയൻ ഗായികയും പാട്ടെഴുത്തുകാരിയുമായ ഫഹാൻ ഹസനുമാണ്. 2011 ൽ യു.എൻ പൊതുസഭാ ഹാളിൽ ഈ ഗാനം അവതരിപ്പിച്ചിരുന്നു. ഇതിൽ നിന്നുള്ള പണം യു.എൻ വുമണിന്റെ പ്രവർത്തനത്തിനായി നീക്കി വച്ചിരിക്കുന്നു. 



</doc>
<doc id="235767" url="https://ml.wikipedia.org/wiki?curid=235767" title="വിശുദ്ധ മലാഖി">
വിശുദ്ധ മലാഖി

വിശുദ്ധ മലാഖി (Malachy) (; ആധുനികം ) (1094 – 1148 നവംബർ 2) ഐറിഷ് വംശജനായ വിശുദ്ധനും അർമാഖിലെ ആർച്ച് ബിഷപ്പുമായിരുന്നു. ഇദ്ദേഹം പല അത്ഭുതപ്രവൃത്തികളും നടത്തിയതായി വിശ്വാസമുണ്ട്. ഇനി 112 മാർപ്പാപ്പമാരേ ഉണ്ടാകൂ എന്ന് ഇദ്ദേഹത്തിന് ദിവ്യദർശനം ലഭിച്ചു എന്നും വിശ്വാസമുണ്ട്. പുണ്യവാളനാക്കപ്പെട്ട ആദ്യത്തെ ഐറിഷ് വിശുദ്ധനാണിദ്ദേഹം. 1199-ൽ ക്ലെമന്റ് മൂന്നാമൻ മാർപ്പാപ്പയാണ് ഇദ്ദേഹത്തെ പുണ്യവാളനായി പ്രഖ്യാപിച്ചത്. 

ഉവ മോർഗൈർ എന്നായിരുന്നു ഇദ്ദേഹത്തിന്റെ കുടുംബപ്പേര്. 1094-ൽ അർമാഖിലാണ് ഇദ്ദേഹം ജനിച്ചത്. കുലീനജാതനാണ് ഇദ്ദേഹമെന്നാണ് സെയിന്റ് ബർണാഡ് വിശേഷിപ്പിക്കുന്നത്. "മായേൽ മേഡോക്" () എന്നാണ് മാമോദീസയ്ക്കുശേഷം ഇദ്ദേഹത്തിനു ലഭിച്ച പേര്. ഇംഹാർ ഓ'ഹേഗനു കീഴിലും പിന്നീട് അർമാഖ് അബോട്ടിനും കീഴിലാണ് ഇദ്ദേഹം പഠനം നടത്തിയത്. 1119-ൽ നീണ്ട പഠനത്തിനു ശേഷം ഇദ്ദേഹത്തിന് സഭാവസ്ത്രം ലഭിച്ചു. സെയിന്റ് സെല്ലാക്ക് ആണ് ഇദ്ദേഹത്തിനെ പാതിരിയായി നിയമിച്ചത്. ക്രിസ്തീയ പഠനം തുടരാനായി ഇദ്ദേഹം ലിസ്മോറിലേയ്ക്ക് തിരിക്കുകയും രണ്ടുവർഷത്തോളം സെയിന്റ് മലാക്കസിനു കീഴിൽ പഠനം നടത്തുകയും ചെയ്തു. 1123-ൽ ഇദ്ദേഹം ബാങ്കോറിലെ അബോട്ടായി നിയമിതനായി. ഒരു വർഷത്തിനു ശേഷം ഇദ്ദേഹം ഡൗണിലെ ബിഷപ്പായും കോണറിലെ ബിഷപ്പായും നിയമിതനായി. 

1127-ൽ ഇദ്ദേഹം ലിസ്മോറിലേയ്ക്ക് വീണ്ടും യാത്ര ചെയ്തു. ഡെസ്മണ്ട് രാജ്യത്തിലെ രാജകുമാരനായ കോർമാക് മക്‌കാർത്തിയുടെ കുമ്പസാരമേൽക്കുന്ന ജോലിയായിരുന്നു ഇദ്ദേഹം ഇവിടെ ചെയ്തിരുന്നത്. ഡൗണിന്റെയും കോണറിന്റെയും ബിഷപ്പായിരുന്നപ്പോഴും ഇദ്ദേഹം ബാങ്കോറിലാണ് താമസിച്ചിരുന്നത്. നാട്ടുകാരായ ചില രാജകുമാരന്മാർ ഡൗൺ, കോണർ എന്നിവിടങ്ങളിലെ രൂപതകൾ നശിപ്പിച്ചപ്പോൾ ഇദ്ദേഹം അവിടെയുണ്ടായിരുന്ന സന്യാസിമാരെ ഐവെറാഖിലേയ്ക്ക് കൊണ്ടുവന്നു. കോർമാക് രാജാവ് ഇവരെ സ്വീകരിച്ചു. സെയിന്റ് സെൽഷ്യസ് 1129-ൽ മരിച്ചശേഷമാണ് 1132-ൽ ഇദ്ദേഹത്തെ അർമാഖിലെ ആർച്ച് ബിഷപ്പാക്കിയത്. ഉപജാപങ്ങൾ കാരണമാണ് ഇദ്ദേഹത്തിന് രണ്ടുവർഷത്തേയ്ക്ക് സ്ഥാനമേൽക്കാൻ സാധിക്കാഞ്ഞത്. ഒടുവിൽ ബാച്ചൽ ഐസു (യേശുവിന്റെ സ്ഥാനവടി) നിയാൽ എന്ന പ്രൈമേറ്റിൽ നിന്ന് ഇദ്ദേഹ‌ത്തിന് വാങ്ങേണ്ടി വന്നു.

അർമാഖിൽ കഴിഞ്ഞ മൂന്നു വർഷം കൊണ്ട് ഇദ്ദേഹം റോമൻ ലിറ്റർജി സ്വീകരിക്കുവാനുള്ള നടപടിയെടുത്തു. ഇതിനുശേഷം അർമാഖിലെ ആർച്ച് ബിഷപ്പ് സ്ഥാനം, കോണറിലെ ബിഷപ്പ് സ്ഥാനം എന്നിവ ഇദ്ദേഹം 1136-ലോ 1137-ലോ രാജിവച്ചു. ഡൗണിലെ ബിഷപ്പ് എന്ന സ്ഥാനം മാത്രമാണ് ഇദ്ദേഹം തുടർന്നും കൈവശം വച്ചത്. പ്രയറി ഓഫ് ഓസ്റ്റിൻ കാനൺസ് സ്ഥാപിച്ചതും ഇദ്ദേഹമാണ്. 1139-ന്റെ തുടക്കത്തിൽ ഇദ്ദേഹം റോമിലേയ്ക്ക് സ്കോട്ട്ലാന്റ്, ഇംഗ്ലണ്ട്, ഫ്രാൻസ് എന്നീ രാജ്യങ്ങളിലൂടെ യാത്ര ചെയ്തു. ക്ലെയർവോയിൽ ഇദ്ദേഹം വിശുദ്ധ ബർണാഡിനെ സന്ദർശിക്കുകയുണ്ടായി. പോപ്പ് ഇന്നസെന്റ് രണ്ടാമൻ ഇദ്ദേഹത്തെ അയർലാന്റിന്റെ ലിഗേറ്റായി അവരോധിച്ചു. ഇദ്ദേഹം 1148-ൽ റോമിലേയ്ക്ക് യാത്ര പുറപ്പെട്ടുവെങ്കിലും ക്ലെയർവോയിൽ വച്ച് അസുഖം ബാധിച്ച് സെയിന്റ് ബെർണാഡിന്റെ അടുത്തുവച്ച് 1148 നവംബർ 2-ന് മരണമടഞ്ഞു.

"മാർപ്പാപ്പമാരെപ്പറ്റിയുള്ള പ്രവചനം" () എന്ന 112 ലാറ്റിൻ പദസമുച്ചയങ്ങൾ ആദ്യമായി പ്രസിദ്ധീകരിക്കപ്പെടുന്നത് 1595-ലാണ്. ബെനഡിക്റ്റൈൻ സന്യാസിയായ ആർനോൾഡ് ഡെ വ്യോൺ ആണ് ഇവ പ്രസിദ്ധപ്പെടുത്തിയത്. പന്ത്രണ്ടാം നൂറ്റാണ്ടിൽ വിശുദ്ധ മലാഖിയാണ് ഈ പ്രവചനങ്ങൾ നടത്തിയതെന്നാണ് ഡെ വ്യോൺ അവകാശപ്പെട്ടത്. മാർപ്പാപ്പമാരെയും ചില എതിർ മാർപ്പാപ്പമാരെയും ഈ പ്രവചന‌ത്തിൽ ഉൾപ്പെടുത്തിയിട്ടുണ്ട്. സെലസ്റ്റീൻ രണ്ടാമൻ മാർപ്പാപ്പയാണ് ഇതിൽ പ്രസ്താവിക്കപ്പെട്ടിട്ടുള്ള ആദ്യ പോപ്പ്.

1590 വരെയുള്ള മാർപ്പാപ്പമാരെ വളരെ കൃത്യമായി സൂചിപ്പിക്കുന്നുണ്ടെങ്കിലും അതിനുശേഷമുള്ളവരുടെ കാര്യത്തിൽ വ്യക്തതകുറയുന്നത് ഇത് വ്യാജരേഖയാണെന്ന സൂചന നൽകുന്നു. കത്തോലിക് ചരിത്രകാരന്മാരുടെ നിഗമനം ഈ പ്രവചനം പ്രസിദ്ധീകരിക്കപ്പെടുന്നതിന് തൊട്ടു മുൻപ് രചിക്കപ്പെട്ടതും കെട്ടിച്ചമച്ചതുമായ രേഖയാണെന്നാണ്. റോമൻ കത്തോലിക്കാ സഭയും ഇ‌ത് കെട്ടിച്ചമച്ചതാണെന്ന നിലപാടാണ് എടുത്തിട്ടുള്ളത്. 1590-ൽ മാർപ്പാപ്പയെ തിരഞ്ഞെടുക്കാനുള്ള യോഗത്തിൽ കർദിനാൾ ജിറോലാമോ സിമോണെല്ലിയുടെ സ്ഥാനാർത്ഥിത്വത്തെ ന്യായീകരിക്കാനാണ് ഈ വ്യാജരേഖ ചമച്ചതെന്ന് കരുതപ്പെടുന്നു.

ഈ പ്രവചനം സത്യമാണെന്ന് വിശ്വസിക്കുന്നവർ ബെനഡിക്റ്റ് പതിനാറാമൻ മാർപ്പാപ്പയെ സംബന്ധിച്ച പ്രവചനം അവസാനത്തേതിനു തൊട്ടു മുൻപുള്ള പാപ്പയെപ്പറ്റിയാണെന്ന് വിശ്വസിക്കുന്നു. ""പീറ്റർ ദി റോമൻ"" എന്ന മാർപ്പാപ്പയോടെയാണ് ഈ പട്ടിക അവസാനിക്കുന്നത്. അവസാന മാർപ്പാപ്പയോടെ റോം നശിക്കുമെന്നും അപോകാലിപ്സ് ആരംഭിക്കുമെന്നുമാണ് പ്രവചനം.

ഈ പ്രവചനം സത്യമാണെന്ന് വിശ്വസിക്കുന്നവർ ലാറ്റിൻ പദസമുച്ചയങ്ങളും മാർപ്പാപ്പമാരും തമ്മിലുള്ള ബന്ധം കണ്ടെത്താൻ ശ്രമിക്കാറുണ്ട്. ചില ഉദാഹരണങ്ങൾ താഴെക്കൊടുത്തിരിക്കുന്നു 


</doc>
<doc id="235773" url="https://ml.wikipedia.org/wiki?curid=235773" title="പുതുപ്പള്ളി">
പുതുപ്പള്ളി

ഭൂമിശാസ്ത്ര പ്രാധാന്യം പട്ടണം
രാജ്യം ഇന്ത്യ
സംസ്ഥാനം കേരളം
ജില്ല കോട്ടയം
ഭരണസ്ഥാപനങ്ങൾ ഗ്രാമപഞ്ചായത്ത് 
വിസ്തീർണ്ണം ചതുരശ്ര കിലോമീറ്റർ
ജനസംഖ്യ 
ജനസാന്ദ്രത /ച.കി.മീ
കോഡുകൾ
686011
+91 481
സമയമേഖല UTC +5:30

പുതുപ്പള്ളി കോട്ടയം നഗരത്തിൽ നിന്ന് 5 കീ.മീ അകലെ സ്ഥിതി ചെയ്യുന്നു. ഗ്രാമവും നഗരവും ഇടകലർന്ന പ്രദേശം. 1938-ലെ പുതുപ്പള്ളി വെടിവപ്പ് ഏറെ കോളിളക്കമുണ്ടാക്കിയ സംഭവമാണ്. ഇന്ത്യ യിലെ പ്രധാന റബർ ഗവേഷണ കേന്ദ്രം ഇവിടെയാണ്. സെന്റെ ജോർജ് ഓർത്തഡോക്സ് വലിയ പള്ളി പെരുന്നാൾ പ്രസിദ്ധമാണ്. പുതുപ്പള്ളിയ്ക്കടുത്തുള്ള വെന്നിമല ശ്രീരാമ ലക്ഷ്മണക്ഷേത്രവും പ്രസിദ്ധമാണ്. മുൻ കേരള മുഖ്യമന്ത്രി ശ്രീ ഉമ്മൻ ചാണ്ടിയുടെ ജന്മദേശവും മണ്ഡലവും പുതുപ്പള്ളിയാണ്. കഴിഞ്ഞ 46 വർഷമായി അദ്ദേഹം പുതുപ്പള്ളി എം.എൽ.എയാണ്.


</doc>
<doc id="235777" url="https://ml.wikipedia.org/wiki?curid=235777" title="അനുഷ്ക ശങ്കർ">
അനുഷ്ക ശങ്കർ

അനുഷ്ക ശങ്കർ (ജനനം: 1981 ജൂൺ 9) ഇൻഡ്യൻ വംശജയായ സിതാർ വിദഗ്ദ്ധയാണ്. പണ്ഡിറ്റ് രവിശങ്കറാണ് അനുഷ്ക ശങ്കറിന്റെ അച്ഛൻ.

മൃഗങ്ങളുടെ അവകാശങ്ങൾ സംരക്ഷിക്കാനുള്ള പ്രവർത്തനത്തിൽ അനുഷ്ക പങ്കാളിയാണ്. പീപ്പിൾ ഫോർ എഥിക്കൽ ട്രീറ്റ്മെന്റ് ഓഫ് ആനിമൽസ് (പേട്ട) എന്ന സംഘടനയിൽ അനുഷ്ക പ്രവർത്തിക്കുന്നുണ്ട്. ഐക്യരാഷ്ട്രസഭയുടെ ലോക ഭക്ഷ്യ പദ്ധതിയുടെ ഇന്ത്യയിലെ വക്താവായും അനുഷ്ക പ്രവർത്തിക്കുന്നുണ്ട്.

ചേഞ്ച്.ഓർഗ്, എന്ന സംഘടനയിലും അനുഷ്ക പ്രവർത്തിക്കുന്നുണ്ട്. ഡൽഹി കൂട്ടബലാത്സംഗക്കേസിനെ സംബന്ധിച്ച് അനുഷ്ക പ്രതികരിച്ചിട്ടുണ്ട്. സംഘടനയുടെ പ്രചാരണപ്രവർത്തനത്തിന്റെ ഭാഗമായി കുട്ടിക്കാലത്ത് തന്നെ ഒരു കുടുംബസുഹൃത്ത് ലൈംഗികമായി പീഡിപ്പിച്ചിട്ടുണ്ടെന്ന് വെളിപ്പെടുത്തുകയുണ്ടായി.


</doc>
<doc id="235782" url="https://ml.wikipedia.org/wiki?curid=235782" title="പുതുപ്പള്ളി വെടിവെപ്പ്">
പുതുപ്പള്ളി വെടിവെപ്പ്

മധ്യകേരളത്തിൽ ഏറെ കോളിളക്കമുണ്ടാക്കിയ സംഭവമാണ് 1938 സെപ്റ്റംബർ 4-നു നടന്ന പുതുപ്പള്ളി വെടിവെപ്പ്. 

1938-ൽ സ്റ്റേറ്റ് കോൺഗ്രസിന്റെ നേതൃത്വത്തിൽ ഉത്തരവാദ ഭരണത്തിനായി തിരുവിതാംകൂറിൽ ദിവാനായ സർ സി.പി.യ്ക്കെതിരെ സമരം നടക്കുന്നുണ്ടായിരുന്നു. ഇതിനിടെ 1114 ചിങ്ങമാസം 19-ന് "1114-ലെ ഒന്നാം റഗുലേഷൻ" ദിവാൻ സർ സി.പി. രാമസ്വാമി അയ്യർക്കെതിരേ യോഗങ്ങൾ കൂടുന്നത് നിരോധിച്ചുകൊണ്ട് ഒരു ഉത്തരവ് പുറ‌ത്തിറക്കുകയുണ്ടായി. പുതുപ്പള്ളി ഉൾപ്പെടെ തിരുവിതാംകൂറിലെ പലയിടങ്ങളിലും തിരുവിതാംകൂർ സ്റ്റേറ്റ് കോൺഗ്രസ് പ്രവർത്തകർ ഈ ഉത്തരവ് ലംഘിച്ചുകൊണ്ട് യോഗങ്ങൾ ചേരാൻ ‌തീരുമാനിച്ചു. യോഗ‌ത്തിന്റെ തലേദിവസം അന്നത്തെ ദിവാൻ പേഷ്‌കാർ മീറ്റിംഗ് നടത്തുന്നത് സായുധപോലീസ്‌വരെ വന്നു തടയുമെന്ന് മുന്നറിയിപ്പു നൽകി. 

പുതുപ്പള്ളിയിൽ ടി.കെ. ചാണ്ടി, എടാട്ട് നാരായണൻ, ജോസഫ് ചേരിയിൽ, ടി.ജെ. മാത്യു തുടങ്ങിയവരാണ് സമരത്തിന് നേതൃത്വം നൽകിയത് . സമാധാനപരമായി മീറ്റിംഗ് നടത്താനും "1114 ലെ ഒന്നാം റെഗുലേഷൻ ലംഘിക്കുന്നു" എന്ന് പ്രഖ്യാപിച്ചശേഷം പിരിയാനും മാത്രമായിരുന്നു സംഘാടകരുടെ തീരുമാനം. പുതുപ്പള്ളിയിൽ പോലീസിനെ അക്രമിക്കാൻ പരിപാടികൾ തയ്യാറാക്കിയിരിക്കുന്നതായി ഒരു വാർത്ത ആ പ്രദേശത്ത് പരക്കുകയുണ്ടായി. ഇതുമൂലം വലിയൊരു ജനക്കൂട്ടമുണ്ടായി. ഇതിനിടയിൽ പോലീസിനു നേരേ കല്ലേറുണ്ടായി. തുടർന്ന് പോലീസ് ജനക്കൂട്ടത്തെ ലാത്തിച്ചാർജ് ചെയ്തുതുടങ്ങി. ജനങ്ങൾ പരിഭ്രാന്തരായി ഓടി. 
ജനം പിരിഞ്ഞു തുടങ്ങുന്നതിനിടെ പോലീസ് ലാത്തി ചാർജ്ജ് ആരംഭിച്ചിരുന്നു. യാതൊരു അറിയിപ്പും ഇല്ലാതെ പെട്ടെന്നുള്ള ലാത്തി ചാർജ്ജ് ആയിരുന്നതുകൊണ്ട് അടികൊള്ളാതെ ആളുകൾക്ക് പിരിഞ്ഞു പോകുവാൻ സാധിക്കുമായിരുന്നില്ല.. ബഹളത്തിനിടെ പോലീസ് വെടിവയ്ക്കുകയും ചെയ്തു 14 ചുറ്റ് വെടിവച്ചതിന്റെ ഫലമായി ഒരാൾ കൊല്ലപ്പെടുകയും നിരവധി പേർക്ക് പരിക്ക് പറ്റുകയും ചെയ്തു. ഒരു കെട്ടിടത്തിന്റെ പുറകിൽ ഒന്നുമറിയാതെ പാരയുമായി പോകുകയായിരുന്ന ആളെ ആയുധവുമായി ആക്രമിക്കാൻ വന്നവനെന്നു കരുതി വെടിവച്ചിടുകയായിരുന്നുവത്രേ.

കുറ്റിക്കൽ കുഞ്ഞപ്പൻ എന്നയാളാണ് വെടിയേറ്റു മരിച്ചത്. വാകത്താനംകാരൻ മാവേലി കൊച്ച് എന്ന കുരുവിള ഉലഹന്നാന് പുറകിൽ വെടിയേറ്റു. ഗൗരവമുള്ള മുറിവായിരുന്നെങ്കിലും മരണത്തിൽനിന്ന് ഇദ്ദേഹം രക്ഷപ്പെട്ടു. 

പരിക്കുപറ്റിയവരിൽ റ്റി. വി ചെറിയാൻ, കുരുവിള ഉലഹന്നാൻ, ഉമ്മൻ പാപ്പി എന്നിവരും പെടുന്നു. മുറിവേറ്റവരുടെ പേരിൽ വീണ്ടും കേസുണ്ടാകുമെന്ന് ഭയന്നതിനാൽ ആശുപത്രിയിൽ പലരും പേര് വെളിപ്പെടുത്തിയില്ല. 

വെടിവെപ്പിന്റെ അടുത്ത ലക്കം മനോരമ പത്രത്തിൽ വലിയ തലക്കെട്ടിൽ ഇതു സംബന്ധിച്ച് വാർത്ത വന്നു. ഓടിപ്പോയവരെ പുറകിൽനിന്നു വെടിവെച്ചത് തെറ്റായിരുന്നു എന്ന് ചൂണ്ടിക്കാട്ടി പോലീസ് വെടിവെപ്പിനെ എതിർത്തായിരുന്നു വാർത്ത. വാർത്ത പ്രസിദ്ധീകരിച്ചതിന്റെ അടുത്ത ദിവസം (സെപ്റ്റംബർ 10-ന്) മനോരമ പ്രസും ഓഫീസും ദിവാന്റെ കല്പന പ്രകാരം അടച്ചുപൂട്ടി മുദ്രവച്ചു. 

കേരളത്തിലെ ജില്ലകളും അവയുടെ സവിശേഷതകളും- വിനോദ് കുമാർ R


</doc>
<doc id="235784" url="https://ml.wikipedia.org/wiki?curid=235784" title="ദയാ ബായ്">
ദയാ ബായ്

മദ്ധ്യപ്രദേശിലെ ആദിവാസികൾക്കിടയിൽ കഴിഞ്ഞ അൻപത് വർഷത്തിലേറെയായി പ്രവർത്തിക്കുന്ന കേരളത്തിൽ നിന്നുള്ള സാമൂഹികപ്രവർത്തകയാണ് ദയാബായി എന്ന മേഴ്സി മാത്യു. മദ്ധ്യപ്രദേശിലെ ഗോണ്ടുകൾക്കിടയിൽ സേവനപ്രവർത്തനങ്ങൾ നടത്തിവരുന്നു. മധ്യപ്രദേശിലെ ചിന്ദവാര ജില്ലയിലെ ബരുൽ ഗ്രാമത്തിലാണ് അവർ താമസിക്കുന്നത്.

കോട്ടയം ജില്ലയിൽ മീനച്ചിൽ താലൂക്കിലെ പാലായ്ക്കു സമീപമുള്ള പൂവരണിയിൽ പുല്ലാട്ട് മാത്യുവിന്റെയും ഏലിക്കുട്ടിയുടെയും 14 മക്കളിൽ മൂത്തവളായി ജനിച്ചു. കന്യാസ്ത്രീ ആവാനായിരുന്നു അവരുടെ ആഗ്രഹം. അവരുടെ പ്രസംഗങ്ങളും സത്യാഗ്രഹങ്ങളും പ്രചരണങ്ങളും പാഠശാല തുടങ്ങുന്നതിനായി പ്രാദേശിക ഭരണകൂട നേതൃത്വത്തെ സമ്മർദ്ദം ചെലുത്തുന്നതുമായ പ്രവർത്തികളും മധ്യപ്രദേശിലെ അവഗണിക്കപ്പെട്ട വിദൂരഗ്രാമങ്ങളിലെ ആദിവാസി പട്ടികവർഗവിഭാഗത്തിന്റെ ജീവിത നിലവാരം ഉയർത്തുന്നതിന് വളരെയധികം സഹായിച്ചു. നർമദ ബച്ചാവോ ആന്ദോളനുമായും ചെങ്ങറ പ്രക്ഷോഭം എന്നിവയുമായും ബന്ധപ്പെട്ട് ഇവർ പ്രവർത്തിച്ചിട്ടുണ്ട്.
കൊച്ചുകൊട്ടാരം പ്രൈമറി സ്കൂൾ, വിളക്കുമാടം സെന്റ്‌ജോസഫ് ഹൈസ്‌കൂൾ എന്നിവിടങ്ങളിലായിരുന്നു പ്രാഥമിക വിദ്യാഭ്യാസം. ജീവശാസ്ത്രത്തിൽ ബിരുദം. ബോംബെ സർവ്വകലാശാലയിൽ നിന്ന് എം.എസ്‌.ഡബ്ല്യുവും നിയമവും പഠിച്ചു. എം.എസ്‌.ഡബ്ല്യു പ്രൊജക്‌ടിന്റെ ഭാഗമായ ഫീൽഡ് വർക്കിനു വേണ്ടി മദ്ധ്യപ്രദേശിലെ ആദിവാസികൾക്കിടയിലെത്തി. പിന്നീട് അവിടം പ്രവർത്തനമേഖലയായി തെരഞ്ഞെടുത്തു. 

പതിനൊന്നാം ക്ലാസ്സ്‌ കഴിഞ്ഞതോടെ പഠനം നിർത്തിയ മേഴ്സി, കന്യാസ്ത്രീയാകാൻ തീരുമാനിച്ചു. കേരളത്തിലെ കന്യാസ്ത്രീ മഠങ്ങളിലെ ആഡംബരങ്ങളോടും സുഖജീവിതത്തോടും വെറുപ്പായിരുന്നതിനാൽ വടക്കേ ഇന്ത്യയിലെ അധഃസ്ഥിതർക്കുവേണ്ടി എന്തെങ്കിലും ചെയ്യാൻ കഴിയുമെന്ന തോന്നലിൽ പതിനാറാമത്തെ വയസ്സിൽ ബീഹാറിലെ ഹസാരിബാഗിലെ ഹോളി കോൺവെന്റിലെത്തി. 

വലിയ കെട്ടിടങ്ങളും ആഘോഷങ്ങളും നിറഞ്ഞ കോൺവെന്റ്‌ അന്തരീക്ഷത്തിൽ ആഡംബര വസ്ത്രങ്ങളും പലതരം കേക്കുകളും പലഹാരങ്ങളുമൊക്കെയായി കോൺവെന്റ്‌ നിവാസികൾ ആഘോഷപൂർവ്വം ക്രിസ്തുമസ്സ്‌ കൊണ്ടാടുമ്പോൾ പെരുമഴയത്ത്‌ കുട്ടികളെയും ഒക്കത്ത്‌ കെട്ടി ഒറ്റവസ്ത്രം കൊണ്ട്‌ ശരീരം മറച്ച്‌ പള്ളിയുടെ മറുവശത്ത്‌ കുർബാനക്കെത്തുന്ന ആദിവാസികളുടെ കഷ്ടവും വേർതിരിവും മേഴ്സി അനുഭവിച്ചറിഞ്ഞു. ആദിവാസികളുടെ ഗ്രാമത്തിലേക്ക് പോകണമെന്ന മേഴ്സിയുടെ ആവശ്യം പരിഗണിക്കപ്പെടാതായതോടെ കന്യാസ്ത്രീ പരിശീലനം പൂർത്തിയാക്കാതെ മഠത്തിൽ നിന്നും പുറത്തുവന്നു. 

ബീഹാറിലെ പലാമ ജില്ലയിലെ ഗോത്രവർഗ്ഗമേഖലയായ മഹോദയിൽ ഒന്നരവർഷം അധ്യാപികയായി ജോലി ചെയ്തു. ഇതിനിടെ ബി.എസ്.സി. പാസായി. തുടർന്ന് ജബൽപൂരിലെ ഇംഗ്ലീഷ്‌ മീഡിയം സ്കൂളിൽ ഒന്നരക്കൊല്ലം അധ്യാപികയായി. തുടർന്ന് കേരളത്തിലെത്തി ഒരു ബിഷപ്പ്‌ നടത്തുന്ന സ്ഥാപനത്തിൽ അശരണർക്കായി പ്രവർത്തിക്കാൻ നിശ്ചയിച്ചു. സ്ഥാപനത്തിലെ ആത്മീയതയുടെ മേലാപ്പണിഞ്ഞ വൈദികനിൽ നിന്നും കാമഭ്രാന്തിന്റെ ആവേശമുണ്ടായതോടെ അവിടംവിട്ട് മേഴ്സി മുംബൈയിലെത്തി. പലയിടത്തും അലഞ്ഞു തിരിഞ്ഞു. തയ്യൽ പഠിച്ചു. കുറേനാൾ മദർ തെരേസയുടെ ചിൽഡ്രൻസ്‌ ഹോമിലും ഓൾഡേജ്‌ ഹോമിലും പ്രവർത്തിച്ചു. അവിടത്തെ ജീവിതരീതികളോടും ഒത്തുചേരാനായില്ല. യുദ്ധസമയത്ത്‌ ബംഗ്ലാദേശ്‌ അഭയാർത്ഥികളുടെ സേവനത്തിനായി ബംഗ്ലാദേശിലെത്തി. യുദ്ധഭീകരത നേരിട്ടുകണ്ട്‌ മേഴ്സി സഭയുടെ നിയന്ത്രണത്തിലുള്ള വഴിയല്ല തന്റേതെന്ന്‌ തിരിച്ചറിഞ്ഞു. ക്രിസ്തുവിന്റെ ജീവിതവും ബൈബിളിലെ വചനങ്ങളും സത്യത്തിൽ നിന്ന്‌ ഏറെ അകലെയാണെന്ന്‌ തോന്നിയപ്പോൾ അവിടം വിട്ടു. 

മുംബൈയിലേക്കു മടങ്ങി. മുംബൈയിലെ നിർമ്മലാ നികേതനിൽ എം.എസ്‌. ഡബ്ലിയുവിന്‌ ചേർന്നു. പക്ഷേ സിലബസിനോടും പഠനരീതിയോടും പൊരുത്തപ്പെടാൻ കഴിയാതെ അവിടം വിട്ടു. മുംബൈയിലെ ഗ്രാമങ്ങളിലും ദൽഹിയിലും ആന്ധ്രായിലെയും ഹരിയാനയിലെയും ദുരിതാശ്വാസ പുനർ നിർമ്മാണക്യാമ്പുകളിലുമായി എട്ടുവർഷം ചെലവഴിച്ചു. പിന്നീട് നിർമ്മലനികേതനിൽ പഠനം തുടർന്ന് എം.എസ്‌ ഡബ്ല്യൂ പൂർത്തിയാക്കി. പഠനത്തിന്റെ ഭാഗമായി ഫീൽഡ് വർക്കിനായി മദ്ധ്യപ്രദേശിലെ ചിന്ത്‌വാഡിയിലെ സുള്ളഗപ്പയിൽ ഒരു ആദിവാസി വിധവയുടെ വീട്ടിൽ താമസിച്ചു പഠനം പൂർത്തിയാക്കി.

ചിന്ത്‌വാഡിയിലെ സുള്ളഗപ്പയിൽ താമസിച്ച ആ വീടിന്‌ സമീപത്തുള്ള ചന്ദ്ര എന്ന യുവതിയുടെ അമ്മയുടെ സ്ഥലമായ ഗോത്രവർഗ്ഗമേഖലയായ ടിൻസായ്‌ ഗ്രാമത്തിലെത്തി. അവഗണനയുടെ തുരുത്തിൽപ്പെട്ട്‌ അധഃസ്ഥിതരായവരും മുമ്പ് രാജവംശത്തിന്റെ ഭാഗമായിരുന്നവരുമായ ഗോണ്ടുകൾ എന്നറിയപ്പെടുന്ന ആദിവാസികൾ ആയിരുന്നു അവിടെയുണ്ടായിരുന്നത്‌. അവരിലൊരാളായാൽ മാത്രമേ അവർ തന്നെ അംഗീകരിക്കുകയുള്ളൂവെന്ന്‌ മനസ്സിലായപ്പോൾ മേഴ്സി അവരുടെ വേഷവും ഭാഷയും ഭക്ഷണവും സ്വീകരിച്ചു. മേഴ്സി എന്നാൽ ദയ, ബായി എന്നാൽ ഗോത്രവർഗ്ഗ സ്ത്രീകളുടെ വിളിപ്പേര്‌. മേഴ്സി അങ്ങനെ ദയാബായി എന്ന പേരു സ്വീകരിച്ചു. 

കുടിവെള്ളവും വൈദ്യുതിയും സ്കൂളുമില്ലാത്ത ടിൻസായിയുടെ വികസനത്തിന്‌ വേണ്ടി ദയാബായി പോരാട്ടം ആരംഭിച്ചു. ഐഎഎസ്‌ പ്രൊബേഷൻ ട്രെയിനിങ്ങിനു മസൂറിയിൽ നിന്നും വരുന്നവർക്കുള്ള ക്യാമ്പുകളിൽ ടിൻസായിയെക്കുറിച്ച്‌ ദയാബായി സംസാരിച്ചു. 

ആദിവാസികളെ ചൂഷണം ചെയ്ത്‌ കൂലി വെട്ടിച്ചവർക്കെതിരെ ദയാബായിയുടെ നേതൃത്വത്തിൽ ആദിവാസികൾ രംഗത്തിറങ്ങി. പ്രായമായവർക്ക്‌ റാന്തൽവിളക്കിന്റെ വെളിച്ചത്തിൽ ദയാബായി നിയമസാക്ഷരതാക്ലാസ്സുകൾ നടത്തി. കവിതകളിലൂടെയും തെരുവുനാടകങ്ങളിലൂടെയും അവരെ ബോധവൽക്കരിച്ചു. അവകാശങ്ങൾക്കുവേണ്ടി പോരാടാൻ അവരെ പ്രേരിപ്പിച്ചു. ഇത്‌ ദയാബായിക്ക്‌ പ്രബലരായ ശത്രുക്കളെയുണ്ടാക്കി. ഭൂവുടമകളെയും പൊലീസുകാരെയും രാഷ്ട്രീയക്കാരെയും ഒറ്റയാൾ പോരാട്ടത്തിലൂടെ ദയാബായി നേരിട്ടു. ഹരേ ബ്ലോക്കിലെ സാലുവ ഗ്രാമത്തിലെ പോലീസ്‌ സ്റ്റേഷനിൽ ഒരു കേസുമായി ബന്ധപ്പെട്ട്‌ എഫ്‌ഐആർ എഴുതാത്തതിനെ ചോദ്യം ചെയ്ത ദയാബായിയെ എസ്‌ഐ മുഷ്ടി ചുരുട്ടി ഇടിച്ചു. മർദ്ദനത്തിൽ പല്ലുകൾ ഇളകിത്തെറിച്ചെങ്കിലും ദയാബായി പിന്മാറിയില്ല. പ്രാദേശിക കോൺഗ്രസ്‌ നേതൃത്വം പലവട്ടം ദയാബായിയെ നേരിട്ട് ആക്രമിച്ചുവെങ്കിലും കോൺഗ്രസ് എംപി യായിരുന്ന കമൽനാഥ്‌ അവരെ ശാരീരികമായി നേരിടാൻ ശ്രമിക്കരുത്‌ എന്ന്‌ നിർദ്ദേശം നൽകിയതുകൊണ്ടാണ് താൻ ഇന്നും ജീവിച്ചിരിക്കുന്നതെന്ന്‌ ദയാബായി വ്യക്തമാക്കിയിട്ടുണ്ട്. 

ടിൻസായിയിലെ പോരാട്ടത്തിനുശേഷം ദയാബായി ബാറൂളിലെത്തി. ഗോത്രവർഗ്ഗ സ്ത്രീകൾക്കൊപ്പം കൂലിപ്പണിയെടുത്തു. കുടുംബത്തിൽനിന്നും കിട്ടിയ വിഹിതം കൊണ്ട്‌ ബാറൂളിൽ രണ്ട്‌ ഏക്കർ സ്ഥലം വാങ്ങി. കീടനാശികൾ തളിക്കാതെ, മഴവെള്ളം കെട്ടി നിർത്തി കൃഷിയിലൂടെ സ്വയം പര്യാപ്തത എങ്ങനെ നേടാമെന്ന്‌ ദയാബായി ഗ്രാമീണരെ പഠിപ്പിച്ചു. വിദേശ സഹായത്തോടെ നാട്ടിൽ കച്ചവടക്കണ്ണുമായി എത്തിയ എൻജിഒകളെ ദയാബായി അകറ്റി നിർത്തി. 
സ്വന്തം കൃഷിയിടത്തിൽ നിന്നും ലഭിക്കുന്ന ഉൽപ്പന്നങ്ങൾ ഭക്ഷണമാക്കി എഴുപതാം വയസ്സിലും പോരാട്ടവീര്യവുമായി ജീവിതം നയിക്കുകയാണ് ദയാബായി. കൂട്ടിനുള്ളത്‌ ആക്രോശ്‌ എന്ന പട്ടിയും ഗോരി എന്ന പൂച്ചയും.

ഉന്നത ബിരുദങ്ങളും ആവശ്യത്തിന് പണവുമുണ്ടായിരുന്നിട്ടും കിട്ടാമായിരുന്ന സുഖപ്രദമായ ജോലി ഉപേക്ഷിച്ച് അവർ ദാരിദ്ര്യം സ്വയം തെരഞ്ഞെടുത്തു. മദ്ധ്യപ്രദേശിലെ ഏറ്റവും പിന്നാക്കവിഭാഗമായ ഗോണ്ടുകൾ എന്ന ആദിവാസികളുടെ കൂടെ ചിഡ് വാര ഗ്രാമത്തിൽ അവരിലൊരാളായി ജീവിക്കാൻ തുടങ്ങി. നഗരത്തിന്റെ മോടി കൂടിയ വസ്ത്രങ്ങൾ ഉപേക്ഷിച്ച് ആദിവാസികളുടെ പരമ്പരാഗത വസ്ത്രം ധരിച്ചു. കടത്തിണ്ണകളിൽ അന്തിയുറങ്ങി. അവരോടൊപ്പം കൂലിപ്പണിയെടുത്തു. സ്വന്തം പേരു പോലും ഉപേക്ഷിച്ച് ‘ദയാബായി’ ആയി. ചൂഷണത്തിനും പീഡനത്തിനും നിരന്തരം ഇരയായിക്കൊണ്ടിരുന്ന ആദിവാസികളെ സംഘടിപ്പിച്ച് അവരുടെ അവകാശങ്ങൾക്കായി പൊരുതി.
ആദിവാസികൾക്ക് വേണ്ടി പൊലീസ് സ്റ്റേഷനുകൾ കയറിയിറങ്ങി നിരവധി മർദ്ദനങ്ങൾക്കിരയായി. പല്ലുകൾ കൊഴിഞ്ഞു. എതിർപ്പുകളും മർദ്ദനങ്ങളും ഒറ്റപ്പെടുത്തലുകളും ദുരാരോപണങ്ങളും അവരെ പിന്തിരിപ്പിച്ചില്ല. സഹനത്തിന്റെ,ചെറുത്തുനിൽ‌പ്പിന്റെ വഴികളിലൂടെ അവർ മുന്നേറി. അവരുടെ ശ്രമഫലമായി ഗ്രാമത്തിൽ വിദ്യാലയവും അടിസ്ഥാന സൗകര്യങ്ങളുമുണ്ടായി.അവർ ആദിവാസികളെ അക്ഷരം പഠിപ്പിച്ചു. അവർക്കായി നിയമയുദ്ധങ്ങൾ നടത്തി. ഝാൻസീറാണിയെ പോലെ കുതിരപ്പുറത്ത് കയറി ഗ്രാമങ്ങൾ തോറും സഞ്ചരിച്ചു. അവരുടെ ഭാഷയിൽ സംസാരിച്ചു. തെരുവുനാടകങ്ങളും കവിതകളും പാട്ടുമൊക്കെ ആശയപ്രചാരണത്തിനായി ഉപയോഗിച്ചു.
ഗാന്ധിജിയുടേയും യേശുക്രിസ്തുവിന്റേയും ജീവിതവും ദർശനങ്ങളുമാണ് ദയാബായിയെ ഇന്നും പ്രചോദിപ്പിക്കുന്നത്. 

ജീവിതാനുഭവങ്ങളുടെ വെളിച്ചത്തിൽ ദയാബായി തന്റെ തിരിച്ചറിവുകൾ പല വേദികളിൽ വ്യക്തമാക്കിയിട്ടുണ്ട്. ക്രിസ്തുവിന്റെ പാതയും സഭയുടെ പാതയും വ്യത്യാസമാണെന്നും ക്രിസ്തു കഷ്ടപ്പെടുന്നവന്റെ കൂടെയാണെന്നും സഭ സമ്പന്ന വർഗ്ഗത്തിന്റെയും ആഡംബരങ്ങളുടെയും പുറകെയാണെന്നും ദയാബായി പറയുന്നു. മനുഷ്യൻ മനുഷ്യനെ തിരിച്ചറിയുന്നതിന്‌ മതത്തിന്റെ വേലിക്കെട്ടുകൾ വേണ്ടെന്ന്‌ അവർ തുറന്നടിക്കുന്നു. ജീവിതത്തിൽ നന്മ പുലർത്തുന്ന, മണ്ണിനോടും പ്രകൃതിയോടും ആദരവുള്ള, കൃഷിയിൽ ആധ്യാത്മികത കണ്ടെത്തുന്ന ഒരു സമൂഹത്തെയാണ്‌ നാടിന്‌ വേണ്ടത്‌. ഗാന്ധിജിയുടെ വികസന മോഡൽ രാജ്യത്ത്‌ തിരിച്ചു വരണമെന്നും പാശ്ചാത്യരെ അന്ധമായി അനുകരിക്കുന്നതാണ്‌ എല്ലാം നശിപ്പിക്കുന്നതെന്നും അവർ പറയുന്നു. ദൈവത്തിന്റെ സ്വന്തം നാടായ കേരളം ചെകുത്താന്റെയും സ്വന്തം നാടാണെന്നാണ് ദയയുടെ പക്ഷം‌. എന്തിനെയും പുച്ഛിച്ചു തള്ളുന്ന മലയാളികളുടെ മാനസികാവസ്ഥ കാരണം ഒരിക്കലും കേരളത്തിൽ ജീവിക്കാൻ വരില്ലെന്നും അവർ തറപ്പിച്ചു പറയുന്നു.

പിതാവിന്റെ മരണശേഷം ഓഹരിയായിക്കിട്ടിയ പണം കൊണ്ടാണ് മദ്ധ്യപ്രദേശിലെ ബറൂളിയിൽ രണ്ടര ഏക്കർ സ്ഥലം വാങ്ങിയത്. കടുത്ത പാറക്കെട്ടുകൾ നിറഞ്ഞ തരിശുഭൂമി കനത്ത അദ്ധ്വാനത്തിലൂടെ ഫലഭൂയിഷ്ഠമാക്കി. കടുത്ത ജലക്ഷാമമുണ്ടായിരുന്ന അവിടെ ഭൂമിയിൽ വീഴുന്ന ഒരു തുള്ളി വെള്ളം പോലും പുറത്തേക്കൊഴുക്കിക്കളയാതെ മണ്ണിലേക്ക് ആഴ്ന്നിറക്കുന്നു. അങ്ങനെ അവിടെ ഉറവകളുണ്ടായി. പുല്ലുകളും ചെടികളും മരങ്ങളും ഫലവൃക്‌ഷങ്ങളും ഇപ്പോൾ സമൃദ്ധമായി വളരുന്നു. എല്ലാം വിളയുന്ന മണ്ണ്. വീട്ടിൽ കൂട്ടിനു പട്ടിയും പൂച്ചയും. കൃഷിഭൂമിയിൽ പശുക്കളും കോഴിയും താറാവുമൊക്കെ. മണ്ണും ചെളിയും കൊണ്ടുണ്ടാക്കിയതാണ് വീട്. ഒരു രാസവസ്തുക്കളും അവർ ഉപയോഗിക്കുന്നില്ല, പാത്രം കഴുകാനുള്ള സോപ്പോ ഡിറ്റർജന്റോ പല്ലു തേക്കാനുള്ള പേസ്റ്റോ ഒന്നും. ഏതാണ്ട് സ്വയം പര്യാപ്തമായ ജീവിതം. കരയേണ്ടപ്പോൾ കരയുകയും ചിരിക്കേണ്ടപ്പോൾ ചിരിക്കുകയും പൊട്ടിത്തെറിക്കേണ്ടപ്പോൾ അങ്ങനെയും ചെയ്യുന്ന പച്ചയായ ജീവിതം. 

പശ്ചിമഘട്ടസംരക്ഷണത്തിനായി പശ്ചിമഘട്ടമലനിരകളിലെ ഗ്രാമങ്ങളിലൂടെ കാസർകോടുമുതൽ തിരുവനന്തപുരംവരെ 2014 ഏപ്രിൽ 10മുതൽ മെയ് 31വരെ ബോധവത്കരണ പദയാത്ര നടത്തുമെന്ന് ദയാ ബായ് അറിയിച്ചു. പ്രകൃതി സംരക്ഷണവും പശ്ചിമഘട്ട വിനാശത്തിലൂടെ പാർശ്വവത്കരിക്കപ്പെട്ടവരുടെ ദുരന്തപൂർണമായ ഭാവിയെയും ജനസമക്ഷം കൊണ്ടുവരികയാണ് ഈ യാത്രയുടെ ലക്ഷ്യം. അട്ടപ്പാടിമേഖലയിൽ ആദിവാസികൾ നേരിടുന്ന ദുരിതങ്ങളുടെ മൂലകാരണം ഭരണകൂടത്തിന്റെ അവഗണനയും സ്ഥാപിത താത്പര്യക്കാരുടെ ചൂഷണവുമാണെന്നും ആദിവാസികളുടെ കൃഷിഭൂമി സ്വകാര്യവ്യക്തികളുടെ കരങ്ങളിലെത്തിയതുമാണ് അട്ടപ്പാടിയിലെ ആദിവാസികളുടെ യഥാർഥ പ്രശ്‌നമെന്നും ദയാബായ് കരുതുന്നു. പ്രകൃതിജീവനത്തിൽനിന്ന് അന്യംനിൽക്കേണ്ടിവന്നതിനാൽ അട്ടപ്പാടിയിലെ ആദിവാസികൾ പോഷകാഹാരക്കുറവുമൂലം മരണഭീഷണിയിലാണെന്നും അട്ടപ്പാടിയിൽ അമിത മദ്യ ഉപഭോഗമുണ്ടെന്നുള്ളത് പ്രശ്‌നത്തെ വഴിതിരിച്ചുവിടാനുള്ള ശ്രമമാണെന്നും എല്ലാ തൊഴിലും നഷ്ടപ്പെട്ടതുമൂലം ആദിവാസി സമൂഹത്തിലെ ഒരു ന്യൂനപക്ഷം മദ്യ ഉത്പാദനത്തിലേക്ക് തിരിഞ്ഞിട്ടുണ്ടാവാമെന്നും ഇവർക്ക് കൃഷിഭൂമിനൽകി കാർഷികവൃത്തിയിൽ വ്യാപൃതരാക്കുകയാണ് ചെയ്യേണ്ടതെനും ദയാ ബായി കരുതുന്നു.



ദയ ഭായ് യെ കുറിച്ചുള്ള ഒരു മണിക്കൂർ ദൈർഘ്യമുള്ള ഡോക്യുമെന്ററിയാണ് ഷൈനി ജേക്കബ് ബെഞ്ചമിൻ സംവിധാനം ചെയ്ത് 'ഒറ്റയാൾ' .പ്രമുഖ ചലച്ചിത്ര നടി നന്ദിത ദാസ് പറയുന്നത് തനിക്ക് വളരെയധികം പ്രചോദനം നൽകിയ ഒരാളാണ് ദയ ബായ് എന്നാണ്.

2015 ഡിസംബറിൽ ഫാ. വടക്കൻ മെമ്മോറിയൽ അവാർഡ് സ്വീകരിച്ചു തൃശ്ശൂരിൽ എത്തിയശേഷം പാവറട്ടിയിലെ സ്‌കൂളിൽ സ്റ്റുഡന്റ്‌സ് പോലീസ് കേഡറ്റുകൾക്ക് ക്ലാസെടുത്ത് തിരിച്ച് ആലുവയിലേക്ക് ബസ്സിൽ പോയ ദയാബായിയോട് ബസ് സ്റ്റാൻഡ് എത്താറായോ എന്ന് ഡ്രൈവറോട് ചോദിച്ചതിന് മോശമായ പെരുമാറുകയും തുടർന്ന് കണ്ടക്ടർ ബസ് സ്റ്റാൻഡിന് മുമ്പുള്ള സ്‌റ്റോപ്പിൽ ഇറങ്ങണമെന്ന് ഭീഷണി സ്വരത്തിൽ നിർദ്ദേശിക്കുകയും മോശം പദപ്രയോഗം നടത്തുകയുണ്ടായെന്നു മാധ്യമങ്ങൾ റിപ്പോർട്ട് ചെയ്തിരുന്നു.




</doc>
<doc id="235785" url="https://ml.wikipedia.org/wiki?curid=235785" title="ശബരിമല അയ്യപ്പൻ (ചലച്ചിത്രം)">
ശബരിമല അയ്യപ്പൻ (ചലച്ചിത്രം)

1961-പുറത്തിറങ്ങിയ മലയാള ചലച്ചിത്രമാണ് ശബരിമല അയ്യപ്പൻ. ഇതു മലയാളത്തിലെ രണ്ടാമത്തെ മുഴുനീള വർണ ചിത്രമാണ്. കെ. കുപ്പുസ്വാമി കോയമ്പത്തൂർ പക്ഷിരാജാ സ്റ്റുഡിയോയിൽ ശാസ്താഫിലിംസിന്റെ ബാനറിലാണ് ചിത്രം നിർമിച്ചത്. അഭയദേവ് ഈ ചിത്രത്തിന്റെ ഗാനങ്ങളും തിക്കുറിശ്ശി സംഭാഷണവും രചിച്ചു. ശ്രീരാമുലു നായിഡു സംവിധാനവും ശൈലൻ ബോസ് ഛായാഗ്രഹണവും നിർവഹിച്ചു. എസ്.എം. സുബ്ബയ്യാനായിഡു ഈണമിട്ട 12 ഗാനങ്ങളുണ്ടീ ചിത്രത്തിൽ. ഈ ചിത്രത്തിന് നിറം ചാർത്തിയത് ബോംബെ ഫിലിം സെന്ററിലായിരുന്നു.





</doc>
<doc id="235786" url="https://ml.wikipedia.org/wiki?curid=235786" title="സൈനബുൽ ഗസ്സാലി">
സൈനബുൽ ഗസ്സാലി

ഈജിപ്ഷ്യൻ സാമൂഹിക പ്രവർത്തകയായിരുന്നു സൈനബുൽ ഗസ്സാലി.(ജനുവരി 2,1917-ആഗസ്റ്റ് 3, 2005). മുസ്‌ലിം ബ്രദർഹുഡ് എന്ന സംഘടനയുടെ വനിതാവിഭാഗമായ മുസ്ലിം വുമൺസ് അസോസിയേഷന്റെ സ്ഥാപകയാണിവർ. ജയിലനുഭവങ്ങൾ എന്ന പേരിലുള്ള ഇവരുടെ ഗ്രന്ഥം പ്രസിദ്ധമാണ്. മലയാളത്തിലടക്കം നിരവധി ഭാഷയിലേക്ക് ഇതു വിവർത്തനം ചെയ്യപ്പെട്ടിട്ടുണ്ട്. 1981 ഫെബ്രുവരിയിൽ നടന്ന ജമാഅത്തെ ഇസ്‌ലാമിയുടെ അഖിലേന്ത്യാസമ്മേളനത്തിൽ സൈനബുൽ ഗസ്സാലി സംബന്ധിച്ചിരുന്നു

അവരുടെ പിതാവ് അൽ അസ്‌ഹർ സർവകലാശാലയിൽനിന്നു വിദ്യാഭ്യാസം നേടിയ മതാധ്യാപകനും അതോടൊപ്പം ഒരു പരുത്തി വ്യാപാരിയുമായിരുന്നു. ഉഹുദ് യുദ്ധത്തിൽ മുഹമ്മദ് നബിയോടൊപ്പം ചേർന്നു പോരാട്ടം നടത്തിയ നുസൈബ ബിന്ത് കാബ് അൽ മുസാനിയ എന്ന വനിതയെ ഉദാഹരിച്ചുകൊണ്ട് ഒരു ഇസ്ലാമിക നേതാവാകാൻ അദ്ദേഹം അവരെ നിരന്തരം പ്രോത്സാഹിപ്പിച്ചിരുന്നു.  മറ്റൊരു സമൂഹത്തിനും അനുവദിക്കാനാവാത്ത രീതിയിൽ ഇസ്ലാം സ്ത്രീകൾക്ക് കുടുംബങ്ങളിൽ അവകാശങ്ങൾ നൽകിയെന്ന് വെളിവാക്കാനായിമാത്രം കൌമാരപ്രായത്തിൽ കുറച്ചു കാലംമാത്രം അവർ ഈജിപ്ഷ്യൻ ഫെമിനിസ്റ്റ് യൂണിയനിൽചേർന്നു പ്രവർത്തിച്ചിരുന്നു. പതിനെട്ടാമത്തെ വയസ്സിൽ അവർ ജമാഅത്ത് അൽ സയ്യിദത്ത് അൽ മുസ്‌ലിം (മുസ്‌ലിം വിമൻസ് അസോസിയേഷൻ) എന്ന സംഘടന രൂപീകരിക്കുകയും 1964 ൽ സർക്കാർ ഉത്തരവ് പ്രകാരം പിരിച്ചുവിടുമ്പോഴേക്കും രാജ്യത്തുടനീളമായി ഏകദേശം മൂന്ന് ദശലക്ഷം അംഗങ്ങളുണ്ടെന്ന് അവകാശപ്പെടുകയും ചെയ്തു.

മുസ്ലീം ബ്രദർഹുഡിന്റെ സ്ഥാപകനായിരുന്ന ഹസനുൽ ബന്ന തന്റെ സംഘടനയും സൈനബുൽ ഗസ്സാലിയുടെ സംഘടനയുമായുള്ള ഒരു ലയനത്തിനു താൽപര്യം പ്രകടിപ്പിച്ചുകൊണ്ട് സൈനബുൽ ഗസ്സാലിയെ ക്ഷണിച്ചുവെങ്കിലും തന്റെ സംഘടനയുടെ സ്വയംഭരണാധികാരം നിലനിർത്തുകയെന്ന ലക്ഷ്യം മുൻനിറുത്തി ഈ ക്ഷണം അവർ സന്തോഷപൂർവ്വം നിരസിച്ചിരുന്നു. എന്നിരുന്നാലും അന്തിമമായി അൽ ബന്നയോട് വ്യക്തിപരമായി വിശ്വസ്തയായിരിക്കുമെന്ന് അവർ സത്യം ചെയ്യുകയുമുണ്ടായി. അവരുടെ സംഘടന മുസ്‌ലിം ബ്രദർഹുഡുമായി ഔദ്യോഗികമായി ബന്ധപ്പെട്ടിട്ടില്ല എന്ന വസ്തുത, മുസ്‌ലിം ബ്രദർഹുഡ് നിരോധിക്കപ്പെട്ടതിനുശേഷവും പ്രയോജനപ്രദമാണെന്ന് തെളിയിക്കുകയായിരുന്നു അവർ. കാരണം സൈനബുൽ ഗസ്സാലിക്ക് അവരുടെ സാഹിത്യ സൃഷ്ടികൾ വിതരണം ചെയ്യാനും സംഘടനയുടെ യോഗങ്ങൾ അവരുടെ വീട്ടിൽ തുടരാനും ഇതുമൂലം സാധിച്ചിരുന്നു.


</doc>
<doc id="235790" url="https://ml.wikipedia.org/wiki?curid=235790" title="പുതുപ്പള്ളി (വിവക്ഷകൾ)">
പുതുപ്പള്ളി (വിവക്ഷകൾ)



</doc>
<doc id="235799" url="https://ml.wikipedia.org/wiki?curid=235799" title="ജാദവ് പായങ്ങ്">
ജാദവ് പായങ്ങ്

മിഷിംഗ് വംശജനായ ആദിവാസി പരിസ്ഥിതി പ്രവർത്തകനാണ് ജാദവ് മൊളായ് പെയാങ്(ജനനം : 1963). ആസ്സാമിലെ ബ്രഹ്മപുത്ര നദിക്കരയിൽ 1360 ഏക്കർ വരുന്ന വനം ഒറ്റയ്ക്ക് പുനർസൃഷടിച്ചു. 2015 ലെ പത്മശ്രീ പുരസ്കാരം ലഭിച്ചു.

ആസാമിലെ ഗോലാഘട്ട് ജില്ലയിൽ സാമൂഹ്യ വനവൽക്കരണപദ്ധതികളിലെ ഒരു തൊഴിലാളിയായിരുന്നു 1980-ൽ ജാദവ് പായങ്ങ്. അഞ്ചു വർഷം കഴിഞ്ഞ് പദ്ധതി അവസാനിച്ച് മറ്റു തൊഴിലാളികൾ പോയിക്കഴിഞ്ഞിട്ടും ജാദവ് അവിടെത്തന്നെ തങ്ങുകയായിരുന്നു. വളരുന്ന ചെടികളെ പരിരക്ഷിക്കുന്നതോടൊപ്പം ആരുടെയും പ്രേരണയില്ലാതെ കൂടുതൽ സ്ഥലത്ത് വൃക്ഷത്തൈകൾ സ്വയം നട്ടുകൊണ്ടിരുന്നു. ക്രമേണ അദ്ദേഹം ആ പ്രദേശത്തെ വലിയൊരു വനമാക്കി മാറ്റി. മുലൈ കത്തോണി എന്നറിയപ്പെടുന്ന ഈ വനത്തിൽ ഇപ്പോൾ നാല് കടുവ, മൂന്ന് കാണ്ടാമൃഗം, നൂറിലേറെ മാനുകൾ, മുയലുകൾ, അനേകം വാനരന്മാരും, പക്ഷികളും സ്ഥിരതാമസക്കാരായി എത്തിയിട്ടുണ്ട്. നൂറോളം ആനകൾ എല്ലാ വർഷവും ഈ വനം സന്ദർശിച്ച് ആറ് മാസത്തോളം അവിടെ തങ്ങാറുണ്ട്. കൃഷി നശിപ്പിച്ചിരുന്ന പ്രശ്നക്കാരായ ഒരുകൂട്ടം കാട്ടാനകളെത്തേടി വനപാലകർ 2008-ൽ അവിടെ എത്തിയപ്പോഴാണ് ജാദവ് പായങ്ങിൻറ്റെ അദ്ധ്വാനഫലത്തെപ്പറ്റി പുറം ലോകമറിഞ്ഞത്.

ജാദവ് "മൊലായ്" പായങ്ങിന്റെ ബഹുമാനാർത്ഥം അദ്ദേഹം വെച്ച് പിടിച്ച കാടിന് മൊലായ് കാട് എന്ന് ഇന്ത്യൻ സർക്കാർ പുതിയ പേര് നൽകി.



</doc>
<doc id="235804" url="https://ml.wikipedia.org/wiki?curid=235804" title="തണ്ണിമരം">
തണ്ണിമരം

പശ്ചിമഘട്ടതദ്ദേശവാസിയായ ഒരു വന്മരമാണ് തണ്ണിമരം. . 40 മീറ്റർ വരെ ഉയരം വയ്ക്കുന്ന ഈ മരം 700 മീറ്ററിനും 1400 മീറ്ററിനും ഇടയിലുള്ള നിത്യഹരിതവനങ്ങളിൽ കാണുന്നു. നല്ലപ്രായമുള്ള മരത്തിന്റെ തടിയുടെ ഉള്ള് പൊള്ളയായി കാണാറുണ്ട്. ആനമലയിലും പാലക്കാട് മലയിലും ആണ് തണ്ണിമരം കാണുന്നത്. Panicled Cassine എന്നറിയപ്പെടുന്ന തണ്ണിമരം രക്തവർദ്ധനവിനും അനീമിയയ്ക്കും മരുന്നായി നൽകാറുണ്ട്. മുറിവ് ഭേദമാക്കാനും നല്ലതാണ്.



</doc>
<doc id="235824" url="https://ml.wikipedia.org/wiki?curid=235824" title="പാപം">
പാപം

ഹൈന്ദവ വിശ്വാസപദ്ധതികളിൽ പല രീതിയിൽ പാപം എന്ന സംജ്ഞയെ ഉപയോഗിച്ചിരിക്കുന്നു. ചില പദ്ധതികൾ പ്രകാരം പാപം - പുണ്യം എന്നിങ്ങനെ രണ്ടില്ലാത്തതായി പറയപ്പെടുമ്പോൾ, ചിലർ അത് ധർമ്മ-സദാചാര ബോദ്ധങ്ങൾക്കെതിരേയുള്ള പ്രവർത്തികളെ സൂചിപ്പിക്കാൻ ഉപയോഗിക്കുന്നു.

ദൈവേച്ഛയ്ക്കു വിപരീതമായതെന്തിനേയും, അബ്രഹാമിൿ മതങ്ങളുടെ വിശ്വാസപദ്ധതി പ്രകാരം പാപം എന്ന വാക്കുകൊണ്ട് വിവക്ഷിക്കാം. അതിൻപ്രകാരം ദൈവത്തിനും മനുഷ്യനുമിടയിൽ സ്വതേയുള്ള ബന്ധത്തെ വിച്ഛേദിക്കുന്നതെന്തിനേയും പാപം എന്നു പറയാം.

സംസ്കൃതത്തിലെ 'പാപ' എന്ന പദത്തിൽനിന്നാണ്, മലയാളത്തിലെയും മറ്റു ഭാരതീയ ഭാഷകളിലെയും ഇതേ അർത്ഥത്തിലുള്ള പദങ്ങളുടെ പിറവി.


</doc>
<doc id="235826" url="https://ml.wikipedia.org/wiki?curid=235826" title="കേരളത്തിലെ സംരക്ഷിതപ്രദേശങ്ങൾ">
കേരളത്തിലെ സംരക്ഷിതപ്രദേശങ്ങൾ

ഇന്ത്യയിൽ വംശനാശഭീക്ഷണി നേരിടുന്ന വന്യജീവികളെ സംരക്ഷിക്കുവാനായി ഭാരതസർക്കാർ പ്രത്യേക പരിരക്ഷാ നിയമങ്ങൾ നടപ്പാക്കുന്നു. ഇത് കേരളത്തിലും നടപ്പാക്കി വരുന്നു. 1970 മുതലാണ് കേരളത്തിൽ വനനിയമം പ്രാബല്യത്തിലായത്. 104 ദേശീയ ഉദ്യാനങ്ങളും 551 വന്യജീവി സംരക്ഷണകേന്ദ്രങ്ങളും ഇന്ത്യയിലുണ്ട്. കേരളത്തിൽ 18 വന്യജീവി സംരക്ഷണകേന്ദ്രങ്ങളും 5 ദേശീയ ഉദ്യാനങ്ങളുമാണുള്ളത്.

മൂന്നാറിൽ നിന്ന് 17 കിലോമീറ്റർ അകലെയായി വംശനാശം നേരിടുന്ന വരയാടുകളുടെ സംരക്ഷണം പ്രധാന ലക്ഷ്യമാക്കി നിലവിൽ വന്ന ദേശീയോദ്യാനമാണ് ഇരവികുളം ദേശീയോദ്യാനം. പശ്ചിമഘട്ടത്തിന്റെ ചെരുവിൽ 2000 മീറ്റർ ഉയരത്തിൽ സ്ഥിതിചെയ്യുന്ന ഈ പ്രദേശം കേരളത്തിലെ ഏറ്റവും ഉയരത്തിൽ സ്ഥിതിചെയ്യുന്ന ദേശിയോദ്യാനമാണ്‌. കണ്ണൻ ദേവൻ ഹിൽ പ്രൊഡ്യൂസ്‌ കമ്പനിയുടെ വേട്ടയാടൽ കേന്ദ്രമായിരുന്ന ഇവിടം 1895-ൽ ഹൈറേഞ്ച് ഗെയിം പ്രിസർവേഷൻ അസോസിയേഷൻ സംരക്ഷിതപ്രദേശമാക്കി മാറ്റി. 1971-ൽ കേരള സർക്കാർ മിച്ചഭൂമിയായി ഏറ്റെടുത്ത ഇവിടത്തിന്റെ പ്രത്യേകത മൂലം വന്യജീവി സംരക്ഷിത പ്രദേശമായി പ്രഖ്യാപിച്ചു. 1975-ൽ ദേശീയോദ്യാനമായി പ്രഖ്യാപിക്കുകയും 1978-ൽ ഇരവികുളം ദേശീയോദ്യാനം എന്നു പേരു നൽകുകയും ചെയ്തു.

പാലക്കാട് ജില്ലയിൽ പശ്ചിമഘട്ടത്തിൽ സ്ഥിതി ചെയ്യുന്ന ദേശീയോദ്യാനമാണ്‌ സൈലന്റ്‌വാലി ദേശീയോദ്യാനം. പ്രാദേശികമായി ഇവിടുത്തെ വനങ്ങളെ സൈരന്ധ്രി വനം എന്നു വിളിക്കുന്നു. 89 ചതുരശ്ര കിലോമീറ്റർ വിസ്തീർണ്ണമുള്ള ഇവിടം ദേശീയോദ്യാനങ്ങളിൽ താരതമ്യേന ചെറുതാണ്. വളരെ പഴക്കമുള്ള വനങ്ങളായതിനാൽ തിരിച്ചറിയപ്പെട്ട ആയിരക്കണക്കിനു ജൈവജാലങ്ങൾക്കൊപ്പം തിരിച്ചറിയപ്പെടാത്തവയും ഇവിടെ ഉണ്ടാകാം എന്നാണ് പരിസ്ഥിതി ശാസ്ത്രജ്ഞരുടെ കണക്കുകൂട്ടൽ. 1000 സസ്യവംശങ്ങളെ ഇവിടുത്തെ മലബാർ മഴക്കാടുകളിൽ കണ്ടെത്തിയിട്ടുണ്ട്. 966 ഇനം സസ്യങ്ങളും പുഷ്പിക്കുന്നവയാണ്. 108 ഇനം ഓർക്കിഡുകളും അവയിൽ പെടുന്നു. 170 ഇനം പക്ഷികളെ കണ്ടെത്തിയിട്ടുള്ളവയിൽ 31 ഇനം ദേശാടകർ ആണെന്നാണ് അനുമാനം. 100 ഇനം ചിത്രശലഭങ്ങളേയും, 400 ഇനം മറ്റു ശലഭങ്ങളേയും ഇവിടെ കണ്ടെത്തിയിട്ടുണ്ട്. സൈലന്റ് വാലിയെ ദേശീയ ഉദ്യാനമായി പ്രഖ്യാപിച്ചത് 1984 നവംബർ 15 ആണ്. സിംഹവാലൻ കുരങ്ങുകളാണ് ഇവിടുത്തെ പ്രധാന ആകർഷണം. സിംഹവാലൻ കുരങ്ങുകൾ സൈലന്റ് വാലിയിൽ കാണാൻ കാരണം വെടി പ്ലാവിന്റെ സാന്നിധ്യമാണ്. പാലക്കാട് ജില്ലയിൽ മണ്ണാർക്കാട് താലൂക്കിൽ സ്ഥിതിചെയ്യുന്നു. ചീവീടുകൾ ഇല്ലാത്ത ദേശീയ ഉദ്യാനമാണ് ഇത്. സൈലൻറ് വാലി എന്ന് പേര് നിർദ്ദേശിച്ച ബ്രിട്ടീഷുകാരനാണ് റോബർട്ട് വൈറ്റ്. കേരളത്തിലെ ഏക കന്യാവനം എന്നറിയപ്പെടുന്നതും സൈലന്റ് വാലിയാണ്.

കേരളത്തിലെ ഏറ്റവും ചെറിയ ദേശീയോദ്യാനമാണ്‌ പാമ്പാടും ചോല ദേശീയോദ്യാനം . 2004-ലാണ് ദേശീയോദ്യാനമായി പ്രഖ്യാപിച്ചത്. 1.318 ചതുരശ്ര കിലോമീറ്റർ ആണ്‌ വിസ്തൃതിയുള്ള ഈ ഉദ്യാനം ഇടുക്കി ജില്ലയിലെ മറയൂർ വില്ലേജിൽ സ്ഥിതിചെയ്യുന്നു. ചോലപ്പുൽമേട് ആവാസവ്യവസ്ഥയാണ്‌ ഇവിടുത്തെ പ്രത്യേകത. കേരള വനംവകുപ്പിന്റെ കീഴിലെ മൂന്നാർ ഡിവിഷനാണ് ഇതിന്റെ മേൽനോട്ടത്തിന്റെ ചുമതല.

ഇടുക്കി ജില്ലയിലെ ഉടുമ്പൻചോല താലൂക്കിലെ പൂപ്പാറ വില്ലേജിലാണ് മതികെട്ടാൻ ചോല സ്ഥിതി ചെയ്യുന്നത്. 12.817 ചതുരശ്ര കിലോമീറ്റർ ആണ് ഇതിന്റെ വിസ്തീർണ്ണം. 2003 നവംബർ 21 നാണ്‌ ഈ പ്രദേശം ദേശിയോദ്യാനമായി പ്രഖ്യാപിക്കപ്പെട്ടത്. 1897 ൽ തന്നെ തിരുവിതാം കൂർ സർക്കാർ ഈ പ്രദേശത്തെ റിസർവ്വ് വനമായി പ്രഖ്യാപിച്ചിരുന്നു. അത്യപൂർവ്വമായ ചോലപ്പുൽമേട് ആവാസവ്യവസ്ഥ മതികെട്ടാൻ ചോലയുടെ പ്രത്യേകതയാണ്‌.

ഇടുക്കി ജില്ലയിലെ ദേവികുളം താലൂക്കിലെ മറയൂർ വില്ലേജിൽ സ്ഥിതി ചെയ്യുന്ന ദേശീയ ഉദ്യാനമാണ് ആനമുടി ചോല. 7.5 ചതുരശ്ര കിലോമീറ്ററാണ്‌ വിസ്തീർണ്ണമുള്ള ആനമുടി 2004-ലാണ്‌ ദേശീയോദ്യാനമായി തിരഞ്ഞെടുക്കപ്പെട്ടത്. 2003 നവംബർ 21 നാണ് ഇത് ദേശീയോദ്യാനമാക്കാനുള്ള ആദ്യ നിർദ്ദേശം വന്നത്. 

കടുവകളുടെ സംരക്ഷണത്തിനായി ഇന്ത്യയിലുള്ള 27 പ്രദേശങ്ങളിലൊന്നാണ്‌ പെരിയാർ കടുവ സംരക്ഷിത പ്രദേശം. 777 ച.കി.മീ വിസ്തൃതിയുള്ള ഈ പ്രദേശത്ത് നിരവധി തദ്ദേശീയങ്ങളായ സസ്യങ്ങളും ജീവികളും ഉൾക്കൊള്ളുന്നു. പ്രതിവർഷം 3000 മില്ലിമീറ്റർ മഴവരെയും ലഭിക്കാറുണ്ട്‌. ആന സംരക്ഷണ പദ്ധതി പ്രദേശമായും ഈ സ്ഥലത്തെ നിർവചിച്ചിരിക്കുന്നു. 

തിരുവനന്തപുരം ജില്ലയിലാണ് നെയ്യാർ വന്യജീവി സം‌രക്ഷണകേന്ദ്രം സ്ഥിതി ചെയ്യുന്നത്. തിരുവനന്തപുരം നഗരകേന്ദ്രത്തിൽ നിന്നും ഏകദേശം 32 കിലോമീറ്റർ അകലെയായി നെയ്യാർ അണക്കെട്ടിന്റെ സംഭരണ മേഖലയിൽ ഏകദേശം 128 ചതുരശ്ര കിലോമീറ്റർ വിസ്തൃതിയിൽ വ്യാപിച്ചുകിടക്കുന്ന വനഭൂമിയാണ്‌ ഇത്. 1958-ലാണ്‌ ഇതിനെ ഒരു വന്യജീവി സം‌രക്ഷണകേന്ദ്രമായി പ്രഖ്യാപിച്ചത്.

തൃശ്ശൂർ ജില്ലയിലാണ് പീച്ചി-വാഴാനി വന്യജീവി സങ്കേതം സ്ഥിതി ചെയ്യുന്നത്. 

പാലക്കാട് ജില്ലയിലാണ് പറമ്പിക്കുളം വന്യജീവി സംരക്ഷണ കേന്ദ്രം സ്ഥിതി ചെയ്യുന്നത്. 285 ചതുരശ്ര കിലോമീറ്ററാണ് വിസ്തീർണ്ണം. പാലക്കാട് പട്ടണത്തിൽ നിന്നും 90 കിലോമീറ്റർ ദൂരെയാണ് ഇത്. തമിഴ്നാട്ടിലെ സേത്തുമട എന്ന സ്ഥലത്തുകൂടിയാണ് പറമ്പിക്കുളത്തേക്കുള്ള പ്രധാനപാത കടന്നുപോകുന്നത്. തമിഴ്‌നാട് സംസ്ഥാനത്തിലെ അണ്ണാമലൈ വന്യജീവി സംരക്ഷണകേന്ദ്രവുമായി ഇത് ചേർന്നുകിടക്കുന്നു. ആനകളുടെ താവളം എന്നതിനു ഉപരി കാട്ടുപോത്ത്, മ്ലാവ്, വരയാട്, മുതല എന്നിവയും ചുരുക്കം കടുവകൾ, പുള്ളിപ്പുലികൾ എന്നിവയും ഈ വന്യജീവി സംരക്ഷണകേന്ദ്രത്തിൽ ഉണ്ട്. 

വയനാട് ജില്ലയിൽ സഹ്യപർവ്വതത്തോടു ചേർന്നുകിടക്കുന്ന സംരക്ഷണ കേന്ദ്രമാണ് വയനാട് വന്യജീവി സം‌രക്ഷണകേന്ദ്രം. നീലഗിരി ജൈവമണ്ഡലത്തിന്റെ ഭാഗമായ ഇത് 1973-ലാണ് ഒരു വന്യജീവി സംരക്ഷണ കേന്ദ്രമായി പ്രഖ്യാപിക്കപ്പെട്ടത്. വയനാട് ജില്ലയിൽ സുൽത്താൻ ബത്തേരിക്കും മൈസൂരിനും ഇടയ്ക്കായാണ് ഈ വന്യജീവി സം‌രക്ഷണകേന്ദ്രം സ്ഥിതി ചെയ്യുന്നത്. വലിപ്പത്തിൽ കേരളത്തിലെ വന്യജീവി സം‌രക്ഷണകേന്ദ്രങ്ങളിൽ രണ്ടാം സ്ഥാനമാണ് വയനാടിന്. 1973-ലാണ്‌ വയനാട് വന്യജീവി സം‌രക്ഷണകേന്ദ്രം സ്ഥാപിതമായത്. 1991-92 കാലഘട്ടത്തിൽ ഈ കേന്ദ്രത്തെ പ്രൊജക്ട് എലിഫന്റ് പദ്ധതിയിൽ ഉൾപ്പെടുത്തി. 345 ചതുരശ്ര കിലോമീറ്റർ വരുന്ന വന്യജീവി സം‌രക്ഷണകേന്ദ്രം അപ്പർ വയനാട്, ലോവർ വയനാട് എന്നിങ്ങനെ രണ്ട് ഭാഗങ്ങളായി തിരിച്ചിട്ടുണ്ട്.

ഇടുക്കി ജലസംഭരണിക്ക് ചുറ്റുമുള്ള വനപ്രദേശമാണ് ഇടുക്കി വന്യജീവിസങ്കേതത്തിലുൾപ്പെട്ടിരിക്കുന്നത്. തൊടുപുഴ, ഉടുമ്പൻചോല താലൂക്കുകളിലായി വ്യാപിച്ച് കിടക്കുന്ന ഈ പ്രദേശത്തിന് ഏതാണ്ട് 70 ചതുരശ്രകിലോമീറ്റർ വിസ്ത്രിതിയുണ്ട്. 1976 ഫെബ്രുവരി 9-നാണ് ഇവിടം വന്യജീവി സങ്കേതമാക്കിയത്. സമുദ്രനിരപ്പിൽ നിന്നും അഞ്ഞൂറ് മുതൽ ആയിരം അടി വരെ മുകളിലാണ് ഈ വന്യജീവി സങ്കേതം സ്ഥിതിചെയ്യുന്നത്.

തിരുവനന്തപുരം ജില്ലയിലെ പേപ്പാറ ഡാമിനോടനുബന്ധിച്ചുള്ള മേഖലയാണ് പേപ്പാറ വന്യജീവിസംരക്ഷണകേന്ദ്രം. 1983-ലാണ് സംരക്ഷണകേന്ദ്രം നിലവിൽ വന്നത്. ഈ സംരക്ഷണമേഖലയിൽ പ്രധാനമായും കാണപ്പെടുന്നത് കടുവ, ആന, മാൻ, വരയാട് എന്നീ സസ്തനികളാണ്. 43 തരം സസ്തനികളും, 233 തരം പക്ഷികളും, 46 തരം ഉരഗങ്ങളും, 13 തരം ഉഭയജീവികളും 27 തരം മത്സ്യങ്ങളും ഉള്ളതായി രേഖപ്പെടുത്തിയിട്ടുണ്ട്.

കൊല്ലം ജില്ലയിൽ പത്തനാപുരം താലൂക്കിൽ സ്ഥിതി ചെയ്യുന്ന വന്യജീവി സങ്കേതമാണ് ചെന്തുരുണി. 1984 ലാണ് ഈ വന്യജീവിസങ്കേതം നിലവിൽ വന്നത്. തെന്മലയാണ്‌ ഇതിന്റെ ആസ്ഥാനം. 171 ച.കി.മീറ്ററാണ് ചെന്തുരുണിയുടെ വിസ്തീർണ്ണം. 

ഇടുക്കി ജില്ലയിലെ ദേവികുളം താലൂക്കിൽ പെടുന്ന മറയൂരിനടുത്താണ് ചിന്നാർ വന്യജീവി സംരക്ഷണകേന്ദ്രം സ്ഥിതി ചെയ്യുന്നത്. 90.44 ചതുരശ്ര കിലോമീറ്ററാണ് പ്രദേശത്തിന്റെ വിസ്തീർണ്ണം.

തൃശൂർ ജില്ലയിലെ മുകുന്ദപുരം താലൂക്കിലുള്ള ആമ്പല്ലൂരിനടുത്താണ് ചിമ്മിണി വന്യജീവി സംരക്ഷണ കേന്ദ്രം. 100 ച.കി.മീ വിസ്തീർണ്ണമുള്ള ചിമ്മിണി വന്യജീവി സംരക്ഷണകേന്ദ്രം 1984-ലാണ് സ്ഥാപിതമായത്. ആമ്പല്ലൂർ ഗ്രാമത്തിൽ നിന്ന് 28 കിലോമീറ്റർ ദൂരെ സ്ഥിതിചെയ്യുന്ന എച്ചിപ്പാറയാണ്‌ വന്യജീവിസങ്കേതത്തിന്റെ ആസ്ഥാനം. പശ്ചിമഘട്ടത്തിലെ നെല്ലിയാമ്പതി മലകളുടെ പടിഞ്ഞാറേ ചരിവിലാണ് ഈ വന്യജീവി സംരക്ഷണ കേന്ദ്രം സ്ഥിതി ചെയ്യുന്നത്. 

കണ്ണൂർ ജില്ലയിലാണ് ആറളം വന്യജീവി സംരക്ഷണ കേന്ദ്രം സ്ഥിതി ചെയ്യുന്നത്. 55 ചതുരശ്ര കിലോമീറ്ററാണ് ആറളത്തിന്റെ വിസ്തൃതി. 1984 ൽ ആണ് ഈ വന്യജീവിസങ്കേതം രൂപികരിക്കപ്പെട്ടത്. ഇരിട്ടിയിലാണ് വന്യജീവി സങ്കേതത്തിന്റെ വൈൽഡ് ലൈഫ് വാർഡന്റെ കാര്യാലയം സ്ഥിതി ചെയ്യുന്നത്.

കേരളത്തിൽ ഏറ്റവും ഒടുവിൽ രൂപീകൃതമായ വന്യജീവി സങ്കേതമാണ്‌ മലബാർ വന്യജീവി സങ്കേതം. 2010 ഓഗസ്റ്റ് 8-നാണ് ഇത് സ്ഥാപിക്കപ്പെട്ടത്. കോഴിക്കോട് നിന്നും 65 കി.മി ദൂരത്തായി സ്ഥിതി ചെയ്യുന്നു. സം‌രക്ഷണമേഖലയ്ക്ക് 74.22 ചതുരശ്ര കിലോമീറ്റർ വിസ്തൃതിയുണ്ട്. കൽ‌പ്പറ്റയിലെ കുറിച്ചി വനമേഖലയും പെരുവണ്ണാമൂഴിയിലെ ഏതാനും വനമേഖലയും താമരശേരി റെയിഞ്ചിലെയും കോഴിക്കോടിലെയും ചില വനമേഖലകളും ചേരുന്നതാണ്‌ ഇതിന്റെ അതിർത്തികൾ.
1983 ഓഗസ്റ്റ്‌ 27-നാണ് ഡോ. സാലിം അലി പക്ഷിസങ്കേതം അഥവാ തട്ടേക്കാട് പക്ഷിസങ്കേതം നിലവിൽ വന്നത്. 25.16 ച.കി.മി വിസ്തീർണ്ണമുള്ള ഈ പ്രദേശം പലവംശത്തിലുള്ള നാട്ടുപക്ഷികളുടെ ആവാസവ്യവസ്ഥയും കേരളത്തിലെ പ്രശസ്തമായ പക്ഷിസങ്കേതവുമാണ്‌. അവകൂടാതെ പലതരം ദേശാടനപക്ഷികളും കാലാകാലങ്ങളിൽ ഇവിടെ എത്തുന്നു. പ്രശസ്ത ഇന്ത്യൻ പക്ഷിശാസ്ത്രജ്ഞനായ ഡോ. സാലിം അലി പക്ഷിനിരീക്ഷണത്തിനായി പലതവണ ഇവിടെ എത്തിയിരുന്നു. 1950 കളിൽ തന്നെ ഇവിടം ഒരു പക്ഷിസങ്കേതമാക്കണം എന്ന് അദ്ദേഹം ശുപാർശ ചെയ്തിരുന്നു. 1970-കളിൽ സാലിം അലി പ്രദേശത്തു നടത്തിയ സർവേയ്ക്കു ശേഷമാണ് പക്ഷിസങ്കേതമാക്കാനുള്ള പ്രവർത്തനങ്ങൾ വേഗം പ്രാപിച്ചത്. അദ്ദേഹത്തോടുള്ള ബഹുമാനാർത്ഥമാണ്‌ പക്ഷിസങ്കേതത്തിന്‌ ഡോ. സാലിം അലി പക്ഷിസങ്കേതം എന്ന് നാമകരണം ചെയ്തിരിക്കുന്നത്‌. ഇന്ന് ഇവിടെ ദേശാടകരടക്കം 330 ഇനം പക്ഷികൾ ഉണ്ടെന്നു കരുതപ്പെടുന്നു.

കൊച്ചി നഗരത്തിന്റെ ഹൃദയഭാഗത്തുള്ള ദ്വീപിലാണ് മംഗളവനം പക്ഷിസങ്കേതം സ്ഥിതി ചെയ്യുന്നത്. 0.0274 ചതുരശ്ര കിലോമീറ്റർ ആണ് ഇതിന്റെ വിസ്തൃതി. 2004ൽ നിലവിൽ വന്ന മംഗളവനം പക്ഷി സങ്കേതം സംസ്ഥാന വനംവകുപ്പിന്റെ കീഴിലുള്ള ഏറ്റവും ചെറിയ സംരക്ഷിത പ്രദേശമാണ്. കണ്ടൽ വനങ്ങളിൽ സ്ഥിതി ചെയ്യുന്ന കേരളത്തിലെ ഏക പക്ഷിസങ്കേതവുമാണിത്. 

കേരളത്തിലെ ഏക മയിൽ സംരക്ഷണകേന്ദ്രമാണ് ചൂലന്നൂർ മയിൽ സംരക്ഷണകേന്ദ്രം. 3.420 ച.കി.മീറ്റർ നിബിഢ വനങ്ങളാണ് ഇവിടെയുള്ളത്. ഗായത്രിപ്പുഴയുടെ തീരത്തുള്ള 342 ഹെക്ടർ സ്ഥലം ഇതിനായി വേർതിരിച്ചിരിക്കുന്നു. 100-ഓളം വിവിധയിനം പക്ഷികളെ ഇവിടെ കണ്ടെത്തിയിട്ടുണ്ട്. 2007 ലാണ് കേന്ദ്ര- കേരള സർക്കാരുകൾ മയിൽ സങ്കേതമാക്കിയത്.

ഇന്ത്യയിൽ പ്രത്യേക സസ്യത്തിന് വേണ്ടി നിലവിൽവന്ന ഒരു ഉദ്യാനമാണ് കുറിഞ്ഞിമല. ഇടുക്കി ജില്ലയിലാണ് കുറിഞ്ഞിമല സംരക്ഷണകേന്ദ്രം സ്ഥിതി ചെയ്യുന്നത്. 32 ചതുരശ്ര കിലോമീറ്ററാണ് ഇതിന്റെ വിസ്തീർണ്ണം. 2006-ലാണ് ഇത് സംരക്ഷണകേന്ദ്രമായി പ്രഖ്യാപിക്കപ്പെട്ടത്. 


</doc>
<doc id="235828" url="https://ml.wikipedia.org/wiki?curid=235828" title="കൃഷ്ണകുചേല">
കൃഷ്ണകുചേല

1961-ൽ പുറത്തിറങ്ങിയ മലയാള ചലച്ചിത്രമാണ് കൃഷ്ണകുചേല. കൃഷ്ണന്റെയു കുചേലന്റെയും കഥപറയുന്ന ഈ ചിത്രത്തിന്റെ സംഭാഷണം ശാരംഗപാണിയുടേതാണ്. എക്സൽ പ്രൊഡക്സിനുവേണ്ടി കുഞ്ചാക്കോ സംവിധാനം നിർവഹിച്ച ഈ ചിത്രം പുരാണകഥയ്ക്കു മാറ്റമൊന്നും വരുത്താതെ ചിത്രീകരിച്ചിട്ടുള്ളതാണ്. പി. ഭാസ്കരൻ ഗാനങ്ങൾ എഴുതി കെ. രാഘവൻ ഈണം നൽകിയ 22 പാട്ടുകൾ ഇതിലുണ്ട്.
പ്രേം നസീർ<br>സത്യൻ<br>ടി.എസ്.മുത്തയ്യ<br>ഹരി<br>രാഗിണി<br>സുലോചന<br>അംബിക (പഴയകാല നടി)<br>ബി.എസ്. സരോജ<br>കാഞ്ചന
എ.എം. രാജ<br>ചെല്ലപ്പൻ<br>ജിക്കി<br>കെ. രാഘവൻ<br>കെ. സുലോചന<br>എം.എൽ. വസന്തകുമാരി<br>പി. ലീല<br>പി. സുശീല<br>പി.ബി. ശ്രീനിവാസ്<br>ശാന്ത പി നായർ


</doc>
<doc id="235831" url="https://ml.wikipedia.org/wiki?curid=235831" title="ചീങ്കണ്ണിപ്പുഴ">
ചീങ്കണ്ണിപ്പുഴ

വളപട്ടണം പുഴയുടെ പോഷകനദിയാണ് ചീങ്കണ്ണിപ്പുഴ. ആറളം വന്യജീവി സങ്കേതത്തോടു ചേർന്നാണ് ചീങ്കണ്ണി പുഴ ഒഴുകുന്നത്. ആറളം വനാന്തരങ്ങളിൽ നിന്നാരംഭിക്കുന്ന 167-ൽ പരം അരുവികൾ ചീങ്കണ്ണിപ്പുഴയ്ക്ക് ജീവൻ പകരുന്നു. മിസ് കേരള മത്സ്യം ഈ പുഴയിൽ കാണപ്പെടുന്നുണ്ട്. വേനലിൽ വറ്റിവരളാതെയും മഴക്കാലത്ത് കരകവിഞ്ഞും ഒഴുകുന്ന ചീങ്കണ്ണിപ്പുഴയിൽ "മീൻമുട്ടി, ചാവിച്ചി" എന്നീ രണ്ട് വെള്ളച്ചാട്ടങ്ങളുണ്ട്. ആറളം വന്യജീവി സങ്കേതത്തിന്റെ പ്രവേശനകവാടത്തിൽ നിന്നും 15 കിലോമീറ്റർ ഉള്ളിലായാണ് മീൻമുട്ടി വെള്ളച്ചാട്ടം.



</doc>
<doc id="235847" url="https://ml.wikipedia.org/wiki?curid=235847" title="വട്ടത്തകര">
വട്ടത്തകര

ഔഷധ മൂല്യമുള്ള ഒരിനം കുറ്റിച്ചെടിയാണ് വട്ടത്തകര . കരുത്താർന്ന തണ്ടുകളാണ് ഇതിന്റേത്. പാഴ്പറമ്പുകളിൽ സാധാരണ കണ്ടുവരുന്നു. ഇലകൾ ഭക്ഷ്യയോഗ്യമാണ്. 




</doc>
<doc id="235852" url="https://ml.wikipedia.org/wiki?curid=235852" title="മുക്കാപ്പിരി">
മുക്കാപ്പിരി

പടരുന്ന ഇളം തണ്ടുള്ള ഒരിനം സസ്യമാണ് മുക്കാപ്പിരി . കുളസസ്യമായാണ് സാധാരണ ഇതിനെ പരിഗണിക്കുന്നത്.

കർക്കിടകത്തിലെ ആദ്യ ആഴ്ചകളിൽ ആചാരമായി ഇലകൾ ഭക്ഷിക്കുന്നു. ഒരു ദിവസം ഒന്ന് എന്ന നിലയ്ക്കോ ചിലപ്പോൾ ഒന്നിച്ചോ ഭക്ഷിക്കുന്നു. ഈ രീതിയിൽ ഭക്ഷിച്ചാൽ ആ മാസം മുഴുവൻ ഇല കഴിക്കാമെന്നാണ് വിധിയെന്നു കരുതുന്നു. പത്തിലസദ്യ എന്നാണ് ഇതറിയപ്പെടുന്നത്. ക്ഷേത്ര നിവേദ്യത്തിൽ പത്തിലക്കറിയും അർപ്പിക്കുന്നു. 


</doc>
<doc id="235856" url="https://ml.wikipedia.org/wiki?curid=235856" title="മണിശങ്കർ അയ്യർ">
മണിശങ്കർ അയ്യർ

മുൻ ഇന്ത്യൻ നാഷണൽ കോൺഗ്രസ് നേതാവും മുൻ കേന്ദ്രമന്ത്രിയുമാണ് തമിഴ്നാട്ടിൽ നിന്നുള്ള മണിശങ്കർ അയ്യർ - Mani Shankar Aiyar. ഇപ്പോൾ രാജ്യസഭാംഗമാണ്.
1941 ഏപ്രിൽ 10-ന് ജനനം. നയതന്ത്ര ഉദ്യോഗസ്ഥനായിരുന്ന അദ്ദേഹം പിന്നീട് രാഷ്ട്രീയത്തിലേക്ക് പ്രവേശിച്ചു. 2004-2009 കാലയളവിലെ മന്മോഹൻ സിംഗ് മന്ത്രിസഭയിൽ ക്യാബിനറ്റ് മന്ത്രിയായി പ്രവർത്തിച്ചിട്ടുണ്ട്. 2004 മുതൽ 2006 വരെ പെട്രോളിയം മന്ത്രിയായും 2006 മുതൽ 2009 വരെ പഞ്ചായത്തീരാജ്, കായികം എന്നീ വകുപ്പുകളുടെ മന്ത്രിയായിരുന്നു.
തമിഴ്നാട്ടിലെ മൈലാടുതുരുത്തി മണ്ഡലത്തെയാണ് അദ്ദേഹം പ്രതിനിധീകരിച്ചിരുന്നത്.


</doc>
<doc id="235857" url="https://ml.wikipedia.org/wiki?curid=235857" title="അഫ്സൽ യൂസഫ്">
അഫ്സൽ യൂസഫ്

ഒരു മലയാളചലച്ചിത്രസംഗീതജ്ഞനാണ് അഫ്സൽ യൂസഫ്. കാഴ്ചാവൈകല്യമുള്ള വ്യക്തിയാണ് അഫ്സൽ.




</doc>
<doc id="235861" url="https://ml.wikipedia.org/wiki?curid=235861" title="ബിറുത്തെ ഗാൽഡികാസ്സ്">
ബിറുത്തെ ഗാൽഡികാസ്സ്

ഒറാങ്ങുട്ടാങ്ങുളെക്കുറീച്ച് ഗവേഷണ നിരീക്ഷണങ്ങൾ നടത്തിയ പ്രസിദ്ധ പ്രൈമറ്റൊളജി ശാസ്ത്രജ്ഞയാണ് ബിറുത്തെ ഗാൽഡീക്കാസ്സ്.
ജർമനിയിൽ ജനിച്ച ബിറുത്തെയുടെ മാതാപിതാക്കൾ ലിത്ത്വെനിയകാരായിരുന്നു.പിൽക്കാലത്ത് കനേഡിയൻ പൗരത്ത്വം സികരിക്കുയായിരുന്നു ബിറുത്തെ. ബിരുദം മനശാസ്ത്രത്തിലും, മൃഗശാസ്ത്രത്തിലും കരസ്ഥമാക്കിയ ശേഷം നരവംശ പഠനത്തിൽ ഡോക്ടറേറ്റ് നേടി. പഠന വേളയിലാണ് പ്രസിദ്ധ നരവംശ ശാസ്ത്രജഞനായ ലൂയി ലീക്കിയെ കണ്ടുമുട്ടുന്നതും ഒറാഗുട്ടാങ്ങുളെക്കുറിച്ച് പഠിക്കാൻ താല്പര്യം കാണീക്കുന്നതും
ജെയിൻ ഗുഡാൽ,ഡയാൻ ഫോസി, ബിറുത്തെ ഗാൽഡിക്കാസ്സ് എന്നീ മൂന്നു വനിതാ പ്രൈമറ്റൊളജി വിദഗ്ദ്ധരെ ട്രൈമേറ്റ്സ് എന്നും ലീക്കി മാലാഖമാർ(ലീക്കിസ് ഏൻജൽസ് )എന്നും ഓമനപൂർവ്വം പരാമർശിക്കാറുണ്ട്.

നാലു പതിറ്റാണ്ടോളം നീണ്ടു നിൽക്കുന്നതും ഇപ്പോഴും തുടർന്നുകൊണ്ടിരിക്കുന്നതുമായ ബിറുത്തെയുടെ പഠനങ്ങൾ ഒരു സ്തനജീവിയിൽ നടത്തപ്പെട്ടിട്ടുള്ള ഏറ്റവും ബൃഹത്തായതും ഏറ്റവും ദൈർഘ്യമേറിയതുമായവയായി കരുതപ്പെടുന്നു.ബിറുത്തെയ്ക്ക് മുമ്പ് ഒറാങ്ങുകളെക്കുറിച്ച് പുറം ലോകം ഒന്നും തന്നെ അറിഞ്ഞിരുന്നില്ല. ഇന്തോനേഷ്യൻ വനാന്തങ്ങളിൽ കടന്നു ചെന്നാണ് വെള്ളക്കാരിയായ ബിറുത്തെ ഈ ജന്തുക്കളെ പഠിക്കുന്നത്. ബിറുത്തെയുടെ ചില നിരീക്ഷണങ്ങൾ

 * Indonesia’s Hero for the Earth Award (Kalpataru)


</doc>
<doc id="235865" url="https://ml.wikipedia.org/wiki?curid=235865" title="നിഖിൽ കുമാർ">
നിഖിൽ കുമാർ

കേരളത്തിന്റെ കേരളത്തിന്റെ 21-ാം ഗവർണർ ആയിരുന്നു നിഖിൽ കുമാർ (ജനനം :15 ജൂലൈ 1941). 2009 ഒക്ടോബർ മുതൽ നാഗാലാൻഡ് ഗവർണറായി സേവനമനുഷ്ടിക്കവെയാണ് കേരള ഗവർണറായി നിയമിക്കപ്പെടുന്നത്. 2013 മാർച് 23 നാണ് കേരളത്തിൽ ചുമതലയേറ്റത്. പതിനാലാം ലോക്സഭയിൽ (2004-2009) ബിഹാറിലെ ഔറംഗാബാദിൽ നിന്നുള്ള എം.പി.യുമായിരുന്നു നിഖിൽ കുമാർ.

ബീഹാർ മുൻ മുഖ്യമന്ത്രിയും മുതിർന്ന കോൺഗ്രസ് നേതാവുമായിരുന്ന സത്യേന്ദ്ര നാരായൺ സിൻഹയുടെയും ബിഹാറിലെ വൈശാലി മണ്ഡലത്തിൽനിന്നുള്ള ലോക്‌സഭാംഗമായിരുന്ന കിഷോരി സിൻഹയുടെയും മകനാണ്. ബീഹാറിലെ ആദ്യ ഉപ മുഖ്യമന്ത്രിയും ധനകാര്യ വകുപ്പു മന്ത്രിയുമായിരുന്നു മുത്തച്ഛൻ 'ബീഹാർ വിഭൂതി' എന്നറിയപ്പെട്ടിരുന്ന അനുഗ്രഹ് നാരായൺ സിൻഹ. അലഹബാദ് സർവകലാശാലയിൽ നിന്നും ചരിത്രത്തിൽ ബിരുദാനന്തര ബിരുദം നേടി.

1963 ബാച്ചിലെ ഐ.പി.എസ്. ഉദ്യോഗസ്ഥനായ നിഖിൽ കുമാർ മുൻ ഡൽഹി പോലീസ് കമ്മീഷണറായിരുന്നു. ഐ.ടി.ബി.പി യുടെയും എൻ.എസ്.ജി.യുടെയും ഡയറക്ടർ ജനറലായും സേവനം അനുഷ്ഠിച്ചിട്ടുണ്ട്.

ഭാര്യ ശ്യാമാസിങ്ങ് ബിഹാറിലെ ഔറംഗബാദ് മണ്ഡലത്തിൽ നിന്ന് ലോക്‌സഭാംഗമായിട്ടുണ്ട്.
കാർഷികമേഖലയിലെ ഉൽപ്പാദനം വർധിപ്പിക്കുന്നതുമായി ബന്ധപ്പെട്ട ശുപാർശകൾ സമർപ്പിക്കാൻ രാഷ്ട്രപതി രൂപീകരിച്ച ഗവർണർമാരുടെ സമിതിയിൽ അംഗമായിരുന്നു. 



</doc>
<doc id="235870" url="https://ml.wikipedia.org/wiki?curid=235870" title="പെർപ്പെത്വായും ഫെലിസിറ്റിയും">
പെർപ്പെത്വായും ഫെലിസിറ്റിയും

മൂന്നാം നൂറ്റാണ്ടിൽ (മരണം എ.ഡി. 203-നടുത്ത്) ഉത്തരാഫ്രിക്കയിലെ കാർത്തേജ് നഗരത്തിൽ ക്രൈസ്തവവിശ്വാസത്തിനു വേണ്ടി രക്തസാക്ഷിത്വം വരിച്ചതായി വിശ്വസിക്കപ്പെടുന്ന വിശുദ്ധകളാണ് പെർപ്പെത്വായും ഫെലിസിറ്റിയും. ഒരു കൊച്ചു കുഞ്ഞിന്റെ മാതാവായിരുന്ന പെർപ്പെത്വാ 22 വയസ്സുള്ള പ്രഭുവനിതയായിരുന്നെന്നും, മരിക്കുമ്പോൾ ഗർഭിണിയായിരുന്ന ഫെലിസിറ്റി അവളുടെ അടിമയായിരുന്നെന്നും പറയപ്പെടുന്നു. റോമൻ സാമ്രാട്ട് സെപ്തിമിയസ് സെവേരസിന്റെ ക്രിസ്തുമതപീഡനത്തിനിടെ ആഫ്രിക്കയിലെ കാർത്തേജ് നഗരത്തിലാണ് അവർ വധിക്കപ്പെട്ടത്.

മരണത്തിനു മുൻപ് തടവിലായിരിക്കെ പെർപ്പെത്വാ രചിച്ചതായി കരുതപ്പെടുന്ന "അനുഭവസാക്ഷ്യം" പ്രസിദ്ധമാണ് പുരാതനകാലത്തു നിന്നുള്ള അസാമാന്യമായ വനിതാരചനകളിൽ ഒന്നെന്ന പ്രാധാന്യവും അതിനുണ്ട്.

മുഖ്യധാരയിൽ പെട്ട ക്രിസ്തീയസഭകൾ പെർപ്പെത്വാ-ഫെലിസിറ്റിമാരെ വിശുദ്ധകളായി വണങ്ങുന്നുണ്ടെങ്കിലും, ആ സഭകൾ പാഷണ്ഡത (വേദവ്യതിചലനം) കല്പിച്ച് വിലക്കിയ മോണ്ടനിസ്റ്റ് ക്രിസ്തീയപശ്ചാത്തലമായിരുന്നു ഇവരുടേതെന്നു ചൂണ്ടിക്കാണിക്കപ്പെട്ടിട്ടുണ്ട്.
പെർപ്പെത്വായുടെ പിതാവ് ഉപരിവർഗ്ഗപശ്ചാത്തലവും റോമൻ പൗരത്വവുമുള്ള അക്രൈസ്തവനും, മാതാവ് ക്രിസ്ത്യാനിയും ആയിരുന്നു. അവൾ വിവാഹിതയും ഒരു കുട്ടിയുടെ അമ്മയും ആയിരുന്നെന്നു പറയുന്നെങ്കിലും ഭർത്താവ് നിലവിലുള്ള ജീവിതകഥയിൽ പ്രത്യക്ഷപ്പെടുന്നില്ല. ജ്ഞാനസ്നാന സ്വീകരണത്തിനു പരിശീലനം നടത്തിക്കൊണ്ടിരുന്നവരുടെ (Catechumens) ഒരു ചെറുസംഘത്തിൽ ഉൾപ്പെട്ടിരുന്ന അവളെ, ക്രിസ്ത്യാനിയാകുന്നതിലെ അപകടം അറിഞ്ഞിരുന്ന പിതാവ് വിശ്വാസത്യാഗത്തിനു നിർബ്ബന്ധിച്ചു. പിതാവിന്റെ നിർബ്ബന്ധം വകവയ്ക്കാതെ ഉടൻ ജ്ഞാനസ്നാനം സ്വീകരിച്ച അവളും ഫെലിസിറ്റി ഉൾപ്പെടെ മറ്റുള്ളവരും താമസിയാതെ തടവിലാക്കപ്പെട്ടു. ഇടയ്ക്ക് ജയിലിൽ കുഞ്ഞിനൊപ്പം കഴിയാൻ അനുമതി കിട്ടിയെങ്കിലും അത് ഏറെക്കാലം തുടർന്നില്ല. സ്വന്തം കുഞ്ഞിൽ നിന്നു പിരിഞ്ഞു കഴിയേണ്ടി വന്നതും വിശ്വാസം ത്യജിക്കാനുള്ള പിതാവിന്റെ തുടർച്ചയായ നിർബ്ബന്ധവും എല്ലാം ചേർന്ന് തടവുശിക്ഷയുടെ കാലത്ത് പെർപ്പെത്വാ നേരിട്ട ധർമ്മസങ്കടങ്ങൾ അവളുടെ സ്മരണകളിൽ പ്രത്യക്ഷപ്പെടുന്നു. 

ജയിൽ ശിക്ഷയുടെ കാലത്ത് പെർപ്പെത്വായ്ക്കുണ്ടായതായി പറയപ്പെടുന്ന വെളിപാടുകളും സ്മരണകളുടെ ഭാഗമാണ്. അപകടങ്ങൾ പതിയിരുന്ന ഒരു കോവണിയിലൂടെ സ്വർഗീയാരാമത്തിലേക്കുള്ള കയറ്റത്തിന്റെ ദർശനമായിരുന്നു അവയിലൊന്ന്. മറ്റൊരു ദർശനത്തിൽ അവൾ, അർബുദം ബാധിച്ച് ഏഴാം വയസ്സിൽ ജ്ഞാനസ്നാനം സ്വീകരിക്കാതെ മരിച്ച സ്വന്തം സഹോദരനെ, പരലോകത്തിൽ പൈദാഹങ്ങളും തീവ്രതാപവും സഹിക്കുന്ന നിലയിൽ കാണുന്നു. തുടർന്ന് അയാൾക്കു വേണ്ടി പ്രാർത്ഥിച്ച പെർപ്പെത്വാ മറ്റൊരു ദർശനത്തിൽ അവനെ ശിക്ഷാമുക്തനായും കണ്ടു. 

മരണത്തിന്റെ തലേന്നു വരെയുള്ള കഥയാണ് പെർപ്പെത്വായുടെ സ്മരണയിലുള്ളത്. കാർത്തേജിലെ പൊതുപ്രദർശനശാലയിൽ വലിയ പുരുഷാരത്തിന്റെ മുൻപിൽ കാണികളുടെ വിനോദത്തിനും ഇരകളുടെ അപമാനത്തിനും വേണ്ടി ഒരുക്കിയിരുന്ന മർദ്ദനത്തിനൊടുവിലായിരുന്നു പെർപ്പെത്വായും ഫെലിസിറ്റായും സുഹൃത്തുക്കളും വധിക്കപ്പെട്ടത്. അവരെ കാളകളെക്കൊണ്ട് കുത്തിക്കുന്നതും മറ്റും അതിന്റെ ഭാഗമായിരുന്നു. ഒടുവിൽ പെർപ്പെത്വായെ തലവെട്ടിക്കൊല്ലാൻ ചുമതല കിട്ടിയ ഗ്ലാഡിയേറ്റരുടെ കൈ വിറച്ചപ്പോൾ അവൾ സ്വയം വാളിനു വഴികാട്ടി അയാളെ സഹായിച്ചതായും പറയപ്പെടുന്നു.

ദർശനവരത്തിന്റെ നൈരന്തര്യത്തിനു പ്രാധാന്യം കല്പിക്കുകയും വിശ്വാസിസമൂഹത്തിൽ സ്ത്രീകൾക്കു കൂടുതൽ സ്ഥാനം നൽകുകയും ചെയ്ത മോണ്ടനിസ്റ്റ് ക്രിസ്തീയതയുടെ പശ്ചാത്തലം ഉള്ളവരെങ്കിലും, പെർപ്പെത്വായും ഫെലിസിറ്റിയും കാലക്രമത്തിൽ ക്രിസ്തീയമുഖ്യധാരയിൽ വിശുദ്ധപദവി കണ്ടെത്തി. എങ്കിലും അവരുടെ രക്തസാക്ഷിചരിതത്തിലെ അടിസ്ഥാനരേഖയായ പെർപ്പെത്വായുടെ രചനയുടെ അസാമാന്യസ്വഭാവം അതിന്റെ പിൽക്കാലസംശോധകരേയും സാമാന്യവിശ്വാസികളായ ഭക്തന്മാരേയും വിഷമിപ്പിച്ചിട്ടുണ്ട്. കുടുംബബന്ധങ്ങളേയും മക്കളുടേയും മാതാപിതാക്കളുടേയും ഉത്തരവാദിത്തങ്ങളേയും സംബന്ധിച്ച വ്യവസ്ഥാപിതക്രിസ്തീയതയുടെ നിലപാടുകളോട് ചേർത്തുവായിക്കാവുന്നതല്ല ആ രചന. വിശ്വാസത്തിനു വേണ്ടിയാണെങ്കിലും സ്വന്തം പിതാവിനെ ധിക്കരിക്കുകയും കുഞ്ഞിനെ ഉപേക്ഷിക്കുകയും ചെയ്യുന്നവളാണ് പെർപ്പെത്വാ. പെർപ്പത്വായുടെ ഭർത്താവ് കഥയിൽ പ്രത്യക്ഷപ്പെടുന്നേയില്ല. അവളുടെ ദർശനാനുഭവങ്ങളിൽ ചിലതും ക്രിസ്തീയതയിൽ കാലക്രമേണ അംഗീകരിക്കപ്പെട്ട സങ്കല്പങ്ങളുമായി ഒത്തുപോകുന്നില്ല. പെർപ്പെത്വായുടെ സഹോദരന് നരകതാപത്തിൽ നിന്നു മോചനം കിട്ടാൻ പൗരോഹിത്യത്തിന്റെ ഔപചാരികമായ ഇടപെടൽ വഴി ലഭിക്കുന്ന കൂദാശാപരമായ വരപ്രസാദം വേണ്ടിവന്നില്ല.


</doc>
<doc id="235873" url="https://ml.wikipedia.org/wiki?curid=235873" title="ഭാർഗവി തങ്കപ്പൻ">
ഭാർഗവി തങ്കപ്പൻ

ദീർഘകാലം കേരള നിയമ സഭാംഗവും എട്ടാം കേരള നിയമ സഭയിലെ ഡെപ്യൂട്ടി സ്പീക്കറുമായിരുന്നു ഭാർഗവി തങ്കപ്പൻ(ജനനം :24 ജൂലൈ 1942). അഞ്ചും ആറും ഏഴും എട്ടും പത്തും നിയമസഭകളിൽ കിളിമാനൂർ മണ്ഡലത്തെ പ്രതിനിധീകരിച്ചു. 1971 - 77 കാലത്ത് അടൂർ നിന്നുള്ള അംഗമായി അഞ്ചാം ലോക്സഭയിൽ പ്രവർത്തിച്ചു. 
കെ. ഈശ്വരന്റെയും കുട്ടിയുടെയും മകളായി ജനിച്ചു. ബിരുദാനന്ദര ബിരുദധാരിയാണ്. സി.പി.ഐ നാഷണൽ കൗൺസിൽ അംഗമായിരുന്നു. കേരള മഹിളാ സംഘം, നാഷണൽ ഫെഡറേഷൻ ഏഫ് ഇൻഡ്യൻ വുമൺ എന്നിവയുടെ ഭാരവാഹിയായിരുന്നു. സിദ്ധനർ സർവീസ് സൊസൈറ്റിയുടെ ആക്ടിങ് ജനറൽ സെക്രട്ടറിയായി പ്രവർത്തിക്കുന്നു.

കല്ലുവാതുക്കൽ മദ്യദുരന്തകേസിലെ പ്രതിയായിരുന്ന മണിച്ചനിൽ നിന്ന് മാസപ്പടി വാങ്ങിയെന്ന ആരോപണത്തെ തുടർന്ന് ഭാർഗവി തങ്കപ്പനെ 2002 ൽ സി.പി.ഐ ജില്ലാ കൗൺസിലിൽ നിന്ന് പുറത്താക്കി. മണിച്ചനിൽ നിന്ന് മാസപ്പടി വാങ്ങിയെന്നതിന് പ്രഥമദൃഷ്ടാ തെളിവുണ്ടെന്ന് കല്ലുവാതുക്കൽ മദ്യദുരന്തം അന്വേഷിക്കുന്ന ജസ്ററിസ് വി.പി. മോഹൻകുമാർ കമ്മിഷൻ കണ്ടെത്തിയിരുന്നു.




</doc>
<doc id="235876" url="https://ml.wikipedia.org/wiki?curid=235876" title="റോസമ്മ ചാക്കോ">
റോസമ്മ ചാക്കോ

എട്ടും ഒൻപതും പത്തും കേരള നിയമ സഭകളിലെ അംഗമായിരുന്നു റോസമ്മ ചാക്കോ (ജനനം :17 മാർച്ച് 1927). യഥാക്രമം ഇടുക്കി, ചാലക്കുടി, മണലൂർ എന്നീ മണ്ഡലങ്ങളെയാണ് അവർ ഈ കാലയളവുകളിൽ പ്രതിനിധീകരിച്ചത്.

ചാക്കോയുടെയും മറിയാമ്മയുടെയും മകളായി 1927 മാർച്ച് 17 ൽ ജനിച്ചു. ബിരുദധാരിയാണ്. കെ.പി.സി.സി വൈസ് പ്രസിഡന്റായും മഹിളാ കോൺഗ്രസ് സെക്രട്ടറിയായും പ്രവർത്തിച്ചു. 2019 മാർച്ച് 14 ന് മരിച്ചു. 



</doc>
<doc id="235878" url="https://ml.wikipedia.org/wiki?curid=235878" title="സി. ദിവാകരൻ">
സി. ദിവാകരൻ

സി. ദിവാകരൻ (ജനനം: 1942 സെപ്റ്റംബർ 4) സി.പി.ഐ.യുടെ സംസ്ഥാന കൗൺസിൽ അംഗവും ഓൾ ഇൻഡ്യ ട്രേഡ് യൂണിയൻ കോൺഗ്രസിന്റെ ദേശീയ പ്രവർത്തക കമ്മിറ്റി അംഗവുമാണ്. ഇദ്ദേഹം കേരളത്തിലെ മുൻ ഭക്ഷ്യ പൊതുവിതരണ വകുപ്പ് മന്ത്രിയുമാണ്. ഇദ്ദേഹം കൊല്ലം ജില്ലയിലെ കരുനാഗപ്പള്ളി നിയോജകമണ്ഡലത്തിൽ നിന്ന് 2006-ലെയും 2011-ലെയും തിരഞ്ഞെടുപ്പുകളിൽ വിജയിക്കുകയുണ്ടായി.2016ൽ തിരുവനന്തപുരം ജില്ലയിലെ നെടുമങ്ങാട് മണ്ഡലത്തിൽ നിന്നും വിജയിച്ചു 

1942 സെപ്റ്റംബർ 4-ന് തിരുവനന്തപുരത്ത് ശിവരാമ പണിക്കർ, അമ്മുക്കുട്ടിയമ്മ എന്നിവരുടെ മകനായാണ് ഇദ്ദേഹം ജനിച്ചത്. ബി.എ. ബി.എഡ്. എന്നീ ബിരുദങ്ങൾ ഇദ്ദേഹം നേടിയിട്ടുണ്ട്. രാഷ്ട്രീയരംഗത്ത് പ്രവേശിക്കുന്നതിനു മുൻപ് ഇദ്ദേഹം അദ്ധ്യാപകനായിരുന്നു. "തൊഴിൽ അല്ലെങ്കിൽ ജയിൽ" എന്ന പ്രക്ഷോഭത്തിന്റെ ഭാഗമായി ഇദ്ദേഹം ജയിൽ വാസമനുഭവിച്ചിട്ടുണ്ട്. രാഷ്ട്രീയ ജീവിതത്തിൽ എ.ഐ.ടി.യു.സി.യുടെ സംസ്ഥാന ജനറൽ സെക്രട്ടറി സ്ഥാനം, എ.ഐ.ടി.യു.സി. ദേശീയ വൈസ് പ്രസിഡന്റ് പദവി, സി.പി.ഐ.യുടെ സംസ്ഥാന സെക്രട്ടറിയേറ്റ് അംഗത്വം, സി.പി.ഐ. ദേശീയ എക്സിക്യൂട്ടീവ് അംഗത്വം എന്നിവയുൾപ്പെടെ പല സ്ഥാനങ്ങളും ഇദ്ദേഹം വഹിച്ചിട്ടുണ്ട്. "നിറങ്ങളുടെ ചൈന" എന്ന യാത്രാവിവരണം ഇദ്ദേഹം പ്രസിദ്ധീകരിച്ചിട്ടുണ്ട്.

തിരുവനന്തപുരം ലോക്സഭാ മണ്ഡലത്തിലെ വിവാദമായ സ്ഥാനാർത്ഥി നിർണയം സംബന്ധിച്ച അന്വേഷണ റിപ്പോർട്ടിനെത്തുടർന്ന് 2014 ഓഗസ്റ്റിൽ സംസ്ഥാന എക്‌സിക്യൂട്ടീവിൽനിന്ന് ഒഴിവാക്കാൻ തീരുമാനിച്ചു. സംസ്ഥാന എക്‌സിക്യൂട്ടീവിൽനിന്ന് ഒഴിവാക്കി സംസ്ഥാന കൗൺസിലിലേക്ക് തരംതാഴ്ത്തത്തി. 


</doc>
<doc id="235883" url="https://ml.wikipedia.org/wiki?curid=235883" title="നെട്ടൂർ പി. ദാമോദരൻ">
നെട്ടൂർ പി. ദാമോദരൻ

നെട്ടൂർ പി. ദാമോദരൻ (1913 മേയ് 14, തലശ്ശേരി, ഇൻഡ്യ - 1978 ഒക്റ്റോബർ 11, ന്യൂ ഡൽഹി, ഇൻഡ്യ) ഒന്നാം ലോകസഭയിലെ (1952) തലശ്ശേരി നിയോജകമണ്ഡലത്തിൽ നിന്നുള്ള അംഗമായിരുന്നു. ആ സമയത്ത് ഇത് മദ്രാസ് സ്റ്റേറ്റിന്റെ ഭാഗമായിരുന്നു. ഇദ്ദേഹം പ്രതിനിധീകരിച്ചിരുന്നത് ഇപ്പോൾ നിലവിലില്ലാത്ത കിസാൻ മസ്ദൂർ പ്രജാ പാർട്ടിയെയാണ്. 42.61% വോട്ടുകളോടെയാണ് ഇദ്ദേഹം തിരഞ്ഞെടുക്കപ്പെട്ടത്. 
നല്ല പാർലമെന്റേറിയൻ, പത്രപ്രവർത്തകൻ, പരോപകാരി, പരിഷ്കാരോന്മുഖൻ, എഴുത്തുകാരൻ എന്നീ നിലകളിൽ ഇദ്ദേഹം പ്രശസ്തനായിരുന്നു. മദ്രാസ് ക്രിസ്ത്യൻ കോളേജിൽ നിന്ന് ഇദ്ദേഹം ഫിസിക്സിൽ ബിരുദം കരസ്ഥമാക്കിയിരുന്നു. ഇവിടെവച്ചാണ് ഇദ്ദേഹത്തിന്റെ പൊതുജീവിതം ആരംഭിച്ചത്. കോളേജ് കൗൺസിലിലെ തിരഞ്ഞെടുക്കപ്പെട്ട ആദ്യ സ്റ്റുഡന്റ് യൂണിയൻ ചെയർമാനെന്ന സ്ഥാനം 1935-ൽ ഇദ്ദേഹത്തിന് ലഭിച്ചിരുന്നു. 

കുറച്ചുകാലം ഇദ്ദേഹം പത്രപ്രവർത്തകനായി ജോലി ചെയ്തിരുന്നു. ആദ്യം ഫ്രീ പ്രസ്സ് ജേണൽ, പിന്നീട് മാതൃഭൂമിയുടെ മുംബൈ പ്രതിനിധി എന്നിവിടങ്ങളിലാണ് അദ്ദേഹം ജോലി ചെയ്തിരുന്നത്. 1960-കളുടെ തുടക്കത്തിൽ കോഴിക്കോട് നിന്ന് പ്രസിദ്ധീകരിച്ചിരുന്ന 'ദിനപ്രഭ' എന്ന ദിനപത്രത്തിന്റെ പത്രാധിപരായും ഇദ്ദേഹം പ്രവർത്തിച്ചിരുന്നു. 1963-66 കാലഘട്ടത്തിൽ ഇദ്ദേഹം ഇന്ത്യാ ഗവണ്മെന്റിന്റെ ആഭ്യന്തര മന്ത്രാലയത്തിൽ ഷെഡ്യൂൾഡ് കാസ്റ്റുകളുടെയും ട്രൈബുകളുടെയും ക്ഷേമത്തിനായുള്ള ഓഫീസർ എന്ന പദവി വഹിച്ചിരുന്നു. ഈ ജോലിക്കായി ഇദ്ദേഹം ഇൻഡ്യ ആകമാനം യാത്ര ചെയ്തിരുന്നു. ഈ യാത്രകളെപ്പറ്റി ധാരാളം യാത്രാവിവരണങ്ങളും ഇദ്ദേഹം എഴുതിയിരുന്നു. 1967-ൽ ഇദ്ദേഹത്തെ പിന്നോക്ക വിഭാഗ സംവരണ കമ്മീഷന്റെ ചെയർമാനായി ഇ.എം.എസ്. നമ്പൂതിരിപ്പാടിന്റെ നേതൃത്വത്തിലുള്ള ഇടതു ജനാധിപത്യ മുന്നണി സർക്കാർ നിയമിക്കുകയുണ്ടായി. 1970-ൽ കമ്മീഷൻ റിപ്പോർട്ട് നൽകുന്നതുവരെ ഇദ്ദേഹം ഈ സ്ഥാനത്ത് തുടർന്നു. നെട്ടൂർ കമ്മീഷൻ റിപ്പോർട്ട് എന്നറിയപ്പെടുന്ന ഈ രേഖ സംസ്ഥാനത്ത് പല രാഷ്ട്രീയ യുദ്ധങ്ങൾക്കും കാരണമാകുകയുണ്ടായി. 

ഇൻഡ്യൻ സ്വാതന്ത്ര്യസമരത്തിന്റെ രജതജൂബിലിയോടനുബന്ധിച്ച് ഇദ്ദേഹത്തിന് പ്രധാനമന്ത്രി ഇന്ദിരാഗാന്ധി "താമ്രപത്രം" നൽകുകയുണ്ടായി. 

തലശ്ശേരിയിലെ നെട്ടൂർ എന്ന സ്ഥലത്ത് കെ.പി. കുഞ്ഞിക്കണ്ണൻ, ശ്രീമതി താളു എന്നിവരുടെ മകനായാണ് ഇദ്ദേഹം ജനിച്ച‌ത്. മണ്ണയാട് സ്കൂൾ, ഗുണ്ടർട്ട് സ്ഥാപിച്ച ഇല്ലിക്കൂൺ മിഡിൽ സ്കൂൾ എന്നിവിടങ്ങളിലാണ് ഇദ്ദേഹം പഠിച്ചത്. പിന്നീട് ഇദ്ദേഹം തലശ്ശേരിയിലെ ബാസൽ ഇവാഞ്ചലിക്കൽ മിഷൻ പാർസി ഹൈ സ്കൂളിലും ബ്രെന്നൻ കോളേജിലും വിദ്യാഭ്യാസം ന‌ടത്തുകയുണ്ടായി. മദ്രാസ് ക്രിസ്ത്യൻ കോളേജിൽ ഫിസിക്സിൽ ബിരുദം നേടിയശേഷം ഇദ്ദേഹം മലബാർ മേഖലയിൽ ഇന്ത്യൻ സ്വാതന്ത്ര്യസമരത്തിന്റെ ഭാഗമായി. 1942-ൽ തലശ്ശേരിയിൽ ക്വിറ്റ് ഇൻഡ്യ പ്രക്ഷോഭത്തിൽ ഇദ്ദേഹം പ്രധാന സ്ഥാനം വഹിക്കുകയുണ്ടായി. ഒരു പൊതുപരിപാടിക്കിടെ ഇദ്ദേഹം പോലീസിന്റെ പിടിയിലായി. ഇദ്ദേഹത്തിന് രണ്ടു വർഷം ജയിൽ വാസമാണ് ശിക്ഷയായി ലഭിച്ചത്. ബെല്ലാരിയിലെ അലിപൂർ സെൻട്രൽ ജയിലിൽ രാഷ്ട്രീയതടവുകാരനായി ഇദ്ദേഹം 1942-44 കാലഘട്ടത്തിൽ കഴിയുകയുണ്ടായി. ജയിൽ മോചിതനായശേഷം ഇദ്ദേഹം 1947-ൽ ഇന്ത്യയ്ക്ക് സ്വാതന്ത്ര്യം ലഭിക്കും വരെ സ്വാതന്ത്ര്യസമരത്തിൽ സജീവമായി തുറ്റർന്നു. മദ്രാസ് സംസ്ഥാനത്തിന്റെ മുഖ്യമന്ത്രുയായിരുന്ന ടി. പ്രകാശം ഇദ്ദേഹത്തെ ഫിർക (ബ്ലോക്ക്) വികസന ഓഫീസറായി ഇക്കാലത്ത് നിയമിക്കുകയുണ്ടായി. 1952-ൽ ഇദ്ദേഹം ജോലി രാജിവച്ച് തലശ്ശേരിയിൽ നിന്ന് പാർലമെന്റ് തിരഞ്ഞെടുപ്പിൽ മത്സരിക്കുകയും വിജയിക്കുകയും ചെയ്തു. 1956-ൽ ഇദ്ദേഹം പാർലമെന്റംഗമായിരുന്നപ്പോൾ ചൈന സന്ദർശിച്ച പാർലമെന്റ് സംഘത്തിനൊപ്പം ഇദ്ദേഹവുമുണ്ടായിരുന്നു. ). ഷൂ എൻ‌ ലായി ആയിരുന്നു ഈ സമയത്ത് ചൈനയുടെ പ്രധാനമന്ത്രി. 

ഇദ്ദേഹം ഇന്ത്യയിൽ ധാരാളം യാത്ര ചെയ്യുകയും ഇതെ സംബന്ധിച്ച് യാത്രാവിവരണങ്ങൾ എഴുതുകയും ചെയ്തിട്ടുണ്ട്. ഇദ്ദേഹത്തിന്റെ പ്രസിദ്ധീകരിച്ച കൃതികളിൽ ചിലവ :


"അനുഭവച്ചുരുളുകൾ" 2007-ൽ സമയം പബ്ലിക്കേഷൻസ്, കണ്ണൂർ വീണ്ടും പ്രസിദ്ധീകരിക്കുകയുണ്ടായി.

കേരളത്തിലെ പിന്നോക്കവിഭാഗങ്ങളുടെ ഉന്നമനത്തിനായി ഇദ്ദേഹം കഠിനപരിശ്രമം നടത്തി. പിന്നോക്കാവസ്ഥ നിർണ്ണയിക്കാൻ കേരള സർക്കാർ രൂപീകരിച്ച കമ്മീഷന്റെ ചെയർമാനായി ഇദ്ദേഹം പ്രവർത്തിക്കുകയുണ്ടായി. നെട്ടൂർ കമ്മീഷൻ എന്നാണ് ഇത് അറിയപ്പെട്ടത്. 1971-ൽ കമ്മീഷന്റെ കണ്ടെത്തലുകൾ സംസ്ഥാന സർക്കാർ പ്രസിദ്ധീകരിക്കുകയുണ്ടായി.

ഇൻഡ്യയ്ക്ക് ബ്രിട്ടനിൽ നിന്ന് സ്വാതന്ത്ര്യം ലഭിച്ച ശേഷവും ഫ്രാൻസ് പുതുച്ചേരി, മാഹി, യാനം, കാരക്കൽ ചന്ദ്രനഗർ എന്നീ സ്ഥലങ്ങൾ കൈവശം വച്ചിരുന്നു. ദാമോദരൻ മാഹി വിമോചനത്തിനായി പ്രവർത്തിച്ചിരുന്ന ഐ.കെ. കുമാരൻ, സി.ഇ. ഭരതൻ എന്നിവർക്കൊപ്പം ഈ പ്രദേശങ്ങളുടെ വിമോചനത്തിനായി പരിശ്രമിക്കുകയുണ്ടായി. ഈ വിഷയം തുടർച്ചയായി പാർലമെന്റിലെത്തിക്കാനും ഇദ്ദേഹം പരിശ്രമിച്ചു. 

മലബാറിലെ പ്രാദേശിക കലകളെ പരിപോഷിപ്പിക്കാൻ ഇദ്ദേഹം ശ്രമിച്ചിട്ടുണ്ട്. കളരിപ്പയറ്റ്, തെയ്യം, തിറ എന്നിവ ഇത്തരത്തിൽ ഇദ്ദേഹത്തിന്റെ ശ്രദ്ധ പതിഞ്ഞ കലാരൂപങ്ങളാണ്. തലശ്ശേരിക്കാരനായ സി.വി.എൻ. നായരുടെ കളരി സംഘത്തിന് ഉത്തരേന്ത്യയിലും ശ്രീലങ്കയിലും കളരി പ്രദർശനങ്ങൾ നടത്താൻ ഇദ്ദേഹം ധാരാളം അവസരങ്ങൾ സൃഷ്ടിച്ചിട്ടുണ്ട്. ഇന്ത്യൻ സർക്കസിലും ഇദ്ദേഹം ശ്രദ്ധ പതിപ്പിച്ചിരുന്നു.



</doc>
<doc id="235884" url="https://ml.wikipedia.org/wiki?curid=235884" title="ജ്ഞാനസുന്ദരി">
ജ്ഞാനസുന്ദരി

1961-ൽ പുറത്തിറങ്ങിയ മലയാള ചലച്ചിത്രമാണ് ജ്ഞാനസുന്ദരി. അസോസിയേറ്റഡ് പ്രൊഡ്യൂസേഴ്സും ഫിലിംകൊ പ്രൊഡക്ഷനും ചേർന്ന് അസോസിയേറ്റഡിന്റെ ബാനറിൽ നിർമിച്ചതാണ് ഈ ചിത്രം. നിർമാതാവ് റ്റി.ഇ. വസുദേവനാണ്. മുട്ടത്തുവർക്കി തിരക്കഥയും സംഭാഷണവു രചിച്ചപ്പോൾ അഭയദേവ് ഗാനങ്ങളുടെ രചനയും നിർവഹിച്ചു. വി. ദക്ഷിണാമൂർത്തിയാണ് ഇതിലെ പത്തു ഗാനങ്ങൾക്കും സംഗിത സംവിധാനം നിർവഹിച്ചത്. ആദി എം ഇറാനിയുടെ നേതൃത്വത്തിൽ മെല്ലി ഇറാനിയാണ് ഇതിന്റെ ച്ഛായാഗ്രഹണം നിർവഹിച്ചത്. ഇതിന്റെ ശബ്ദലേഖനം നിർവഹിച്ചത് എം. കൃഷ്ണന്റെ നേതൃത്വത്തിൽ സി.വി.സി ശേഖറാണ്. ആർ.ബി.എസ്. മണി രംഗസംവിധാനവും, കെ. രാമൻ വേഷവിധാനവും, എം. എസ്. മണി ചിത്രസംയോജനവും നിർവഹിച്ചു. കെ.എസ്. സേതുമാധവനാണ് ചിത്രം സംവിധാനം ചെയ്തത്. വിജയ-വാഹിനി സ്റ്റുഡിയോകളിൽ ചിത്രീകരണം പൂർത്തീകരിച്ചു.
പ്രേംനസീർ<br>വിജയലക്ഷ്മി<br>തിക്കുറിശ്ശി സുകുമാരൻ നായർ<br>അടൂർ ഭാസി<br>എസ്.പി. പിള്ള<br>പങ്കജവല്ലി<br>ജി.കെ. പിള്ള<br>ബഹദൂർ<br>ആറന്മുള പൊന്നമ്മ<br>അടൂർ പങ്കജം
കെ.വി. ശാന്ത<br>കമുകറ<br>പി. ലീല<br>പി.ബി. ശ്രീനിവാസ്<br>വി. ദക്ഷിണാമൂർത്തി 



</doc>
<doc id="235893" url="https://ml.wikipedia.org/wiki?curid=235893" title="വിക്കിഡാറ്റ">
വിക്കിഡാറ്റ

മനുഷ്യർക്കും യന്ത്രങ്ങൾക്കും ഒരേപോലെ തിരുത്താവുന്ന‌‌ ഒരു സ്വതന്ത്ര വിജ്ഞാനകേന്ദ്രമാണ് വിക്കിഡാറ്റ. വിക്കിമീഡിയ പ്രമാണങ്ങൾ ശേഖരിക്കുന്നത് പോലെ ഇത് വിവരങ്ങളെ ക്രോഡീകരിക്കുന്നു. ഒപ്പം വിന്യസിതമായ വിവരങ്ങളുടെ ലഭ്യതയേയും നിയന്ത്രണത്തേയും കേന്ദ്രീകരിക്കുന്നു. ഇതിൽ ഇന്റർവിക്കി അവലംബങ്ങളും സ്ഥിതിവിവരക്കണക്കുകളും ഉൾപ്പെടും. വിക്കിഡാറ്റയിൽ വിക്കിമീഡിയ പദ്ധതികൾ പ്രവർത്തിക്കുന്ന എല്ലാ ഭാഷകളിലേയും വിവരങ്ങൾ ഉൾപ്പെടുന്നു.

ഇനത്തിൽ കേന്ദ്രീകരിക്കുന്ന ഒരു ഡോക്യുമെന്റെഡ് അധിഷ്ടിത ഡാറ്റാബേസ് ആണ് വിക്കിഡാറ്റ. ഓരോ ഇനവും ഓരോ വിഷയത്തെ (അല്ലെങ്കിൽ വിക്കിപീഡിയ കൈകാര്യം ചെയ്യുന്ന അഡ്മിൻസ് നിയന്ത്രിക്കുന്ന പേജുകൾ) പ്രതിനിധീകരിക്കുന്നു. അത് Q എന്ന അക്ഷരത്തിന് ശേഷം വരുന്ന ഒരു യുണീക്ക് നമ്പർ വച്ച് തിരിച്ചറിയപ്പെടുന്നു. ഉദാഹരണത്തിന് രാഷ്ട്രീയത്തിന്റെ (പൊളിറ്റിക്സ്) ഇനം (ഐറ്റം) Q7163 ആണ്. ഇത് Qഐഡി എന്ന് അറിയപ്പെടുന്നു. ഒരു വിഷയത്തെക്കുറിച്ചുള്ള വിവരങ്ങൾ ഭാഷാഭേദമന്യേ വിവർത്തനം ചെയ്ത് ലഭിക്കുന്നതിന് സഹായിക്കുന്നു.
ഒരു ഇനത്തിന് ഒന്നിൽ കൂടുതൽ സ്റ്റേറ്റ്മെന്റുകൾ ഉണ്ടാകാം. കീ വാല്യു ജോഡി എന്ന രീതിയിൽ സ്റ്റേറ്റ്മെന്റ് ഉണ്ടാക്കി വിവരങ്ങൾ ഇനത്തിൽ ചേർക്കാം. ഇതിൽ ഓരോ സ്റ്റേറ്റ്മെന്റിനും(കീ) അനുസൃതമായ മൂല്യങ്ങളും രേഖപ്പെടുത്തുന്നു.



</doc>
<doc id="235896" url="https://ml.wikipedia.org/wiki?curid=235896" title="വിശുദ്ധവിഡ്ഢി">
വിശുദ്ധവിഡ്ഢി

വിരക്തിയും ലോകതിരസ്കാരവും വഴിയുള്ള പുണ്യപ്പൂർണ്ണതയ്ക്കായി ലൗകികമര്യാദകളേയും കീഴവഴക്കങ്ങളേയും മനഃപൂർവം ലംഘിച്ചു പെരുമാറുകയും ജീവിക്കുകയും ചെയ്യുന്ന വ്യക്തിയുടെ വിശേഷണമാണ് വിശുദ്ധവിഡ്ഢി (Holy Fool). ഈ സങ്കല്പത്തിന് ഏറെ പ്രചാരമുണ്ടായിരുന്ന ക്രിസ്തുമതത്തിന്റെ പശ്ചാത്തലത്തിൽ ഇങ്ങനെയുള്ള ആൾ "അനുഗൃഹീതവിഡ്ഢി" (Blessed Fool) എന്നും വിശേഷിപ്പിക്കടാറുണ്ട്. 'അനുഗൃഹീതൻ' എന്ന പദം ഇവിടെ വിനീതമനസ്സിനേയും നിഷ്കളങ്കതയേയും സൂചിപ്പിക്കുന്നു. "ക്രിസ്തുവിനെ പ്രതിയുള്ള വിഡ്ഢി" എന്ന വിശേഷണവും ഇത്തരം താപസന്മാർക്കുണ്ട്.
"ദൈവികജ്ഞാനം ലോകദൃഷ്ടിയിൽ മൂഢത്വമായിരിക്കും" എന്ന പൗലോസ് അപ്പസ്തോലന്റെ വാദത്തിലാണ് ഈ സങ്കല്പം അടിയുറച്ചിരിക്കുന്നത്. ക്രൈസ്തവസന്യാസത്തിന്റെ ചരിത്രത്തിൽ ഏറെ പ്രാധാന്യമുള്ള മരുഭൂമിയിലെ പിതാക്കന്മാരിലും (Desert Fathers) പൗരസ്ത്യക്രിസ്തീയതയിലെ യുറോദിവിമാരിലും (Yurodivy) പലരും വിശുദ്ധവിഡ്ഢികളായിരുന്നു. അംഗീകൃതമായ കീഴ്വഴക്കങ്ങളെ വെല്ലുവിളിക്കാനും ദീർഘദർശനങ്ങൾ വെളിപ്പെടുത്താനും സ്വന്തം വിശുദ്ധി മറച്ചുവയ്ക്കാനും വേണ്ടി ഇവർ പലപ്പോഴും മറ്റുള്ളവർക്ക് ഞെട്ടലും വെറുപ്പും ഉളവാക്കുന്ന വിധത്തിൽ പെരുമാറി. 

അഞ്ചാം നൂറ്റാണ്ടിൽ സിറിയയിലാണ് ഈ താപോമാർഗ്ഗത്തിന്റെ തുടക്കമെന്നു കരുതപ്പെടുന്നു. യവനസംസ്കാരത്തിൽ നിന്നു ക്രൈസ്തവലോകത്തിനു കിട്ടിയ ഡയോജനസിന്റെ ലോകനിന്ദ ഈ താപസന്മാരിൽ ചിലരെയെങ്കിലും ആകർഷിച്ചിരിക്കാം എന്നും ചൂണ്ടിക്കാണിക്കപ്പെട്ടിട്ടുണ്ട്. സിറിയയിലെ താപസന്മാർക്കിടയിൽ ഈവഴിക്കു പ്രശസ്തനായ ആദ്യത്തെയാൾ ആറാം നൂറ്റാണ്ടിലെ "വിശുദ്ധവിഡ്ഢി ശിമയോൻ" (Simeon the Holy Fool) ആയിരുന്നു. ഒരിക്കൽ ഈ താപസൻ സിറിയയിലെ എമേസ നഗരത്തിലെത്തിയത് സ്വയം നായ് എന്നു വിശേഷിപ്പിച്ച ഡയോജനസിനെ അനുസ്മരിപ്പിക്കും വിധം, ഒരു ചത്ത പട്ടിയെ അരയിൽ കെട്ടിയിട്ടു വലിച്ചു കൊണ്ടായിരുന്നു. ദേവാലയശുശ്രൂഷകളിൽ സ്ത്രീകൾക്കു നേരെ അതുമിതും വാരിയെറിഞ്ഞതും, നഗരത്തിലെ സ്നാനഘട്ടത്തിലെ സ്ത്രീകക്ഷത്തിൽ നഗ്നനായി ഓടിയതും മറ്റും അദ്ദേഹത്തിന്റെ മറ്റു വിഡ്ഢിത്തങ്ങളിൽ പെടുന്നതായി പറയപ്പെടുന്നു.

റഷ്യയിലേയും മറ്റും ഓർത്തഡോക്സ് ക്രിസ്തീയതയിലും വിശുദ്ധവിഡ്ഢിയുടെ താപസമാർഗ്ഗം പിന്തുടർന്നവർ ഉണ്ടായിരുന്നു. താപസധാർമ്മികതയുടെ സമാനമാർഗ്ഗങ്ങൾ ക്രിസ്തീയതക്കു പുറമേയും ഇല്ലാതില്ല. 


</doc>
<doc id="235899" url="https://ml.wikipedia.org/wiki?curid=235899" title="മിർ (ഡിസ്‌പ്ലേ സെർവർ)">
മിർ (ഡിസ്‌പ്ലേ സെർവർ)

ലിനക്സിനു വേണ്ടിയുള്ള ഒരു പുതുതലമുറാ ഡിസ്‌പ്ലേ സെർവർ ആണ് മിർ. ഉബുണ്ടു ലിനക്സിന്റെ സ്രഷ്ടാക്കളായ കാനോനിക്കൽ ലിമിറ്റഡ് ആണ് ഇത് വികസിപ്പിച്ചുകൊണ്ടിരിക്കുന്നത്. ഉബുണ്ടുവിന്റെ ഭാവിപതിപ്പുകളിൽ എക്സ് ജാലകവ്യവസ്ഥ, വേലാന്റ് ഡിസ്‌പ്ലേ സെർവറിനു പകരം, മിർ ഡിസ്പ്ലേ സെർവർ കൊണ്ടായിരിക്കും മാറ്റപ്പെടുക.

മിറിന്റെ വികസനവഴികൾ:




</doc>
<doc id="235900" url="https://ml.wikipedia.org/wiki?curid=235900" title="മൂക്കാഞ്ചാത്തൻ">
മൂക്കാഞ്ചാത്തൻ

കേരളത്തിലെ തനതു കലകളിൽ ഒന്നാണ് മൂക്കാഞ്ചാത്തൻ.



</doc>
<doc id="235901" url="https://ml.wikipedia.org/wiki?curid=235901" title="ആനന്ദി ഗോപാൽ ജോഷി">
ആനന്ദി ഗോപാൽ ജോഷി

പാശ്ചാത്യ വൈദ്യ ശാസ്ത്രത്തിൽ ബിരുദം നേടിയ ആദ്യത്തെ രണ്ട് ഇന്ത്യൻ വനിതകളിൽ ഒരാളുമാണ് ആനന്ദി ഗോപാൽ ജോഷി അഥവാ ആനന്ദിബായ് ജോഷി (മാർച്ച് 31, 1865 - ഫെബ്രുവരി 26, 1887).

പൂനെയിലെ ഒരു സമ്പന്ന യാഥാസ്ഥിതിക ബ്രാഹ്മണ കുടുംബത്തിലാണ് ജനനം. യമുന എന്നായിരുന്നു ആദ്യത്തെ പേര്. ഗൺപത്റാവു അമൃത്‌സ്വർ ജോഷി എന്നായിരുന്നു പിതാവിന്റെ പേര്. മാതാവ് ഗംഗുബായ് ജോഷി. ഒമ്പതാം വയസ്സിൽ തന്നേക്കാൾ 20 വയസ്സിനു മൂപ്പുള്ള ഗോപാൽ റാവു എന്ന വിഭാര്യനുമായി യമുനയുടെ വിവാഹം നടത്തപ്പെട്ടു. കല്യാണിൽ തപാൽ വകുപ്പിൽ ഗുമസ്തനായിരുന്ന ഗോപാൽ റാവുവാണ് യമുനയുടെ പേര് ആനന്ദിബായ് എന്നു മാറ്റിയത്. അദ്ദേഹത്തിന് കല്യാണിൽ നിന്ന് അലിബാഗിലേക്കും ഒടുവിൽ കൽക്കട്ടയിലേക്കും സ്ഥലം മാറ്റമുണ്ടായി. സ്ത്രീകളുടെ വിദ്യാഭ്യാസത്തെ പിന്തുണച്ചിരുന്ന ഒരു പുരോഗമനവാദിയായിരുന്നു ഗോപാൽ റാവു. ആ കാലഘട്ടത്തിൽ സംസ്കൃതം പഠിക്കുന്നതിലും പ്രയോജനപ്രദം ഇംഗ്ലീഷ് പഠിക്കുന്നതാണെന്ന് തിരിച്ചറിഞ്ഞ അദ്ദേഹം ആനന്ദിബായിയെ ഇംഗ്ലീഷ് വിദ്യാഭ്യാസം നേടുവാൻ സഹായിച്ചു. 

ആനന്ദിബായിയുടെ 14-ആം വയസ്സിൽ അവർക്കൊരു മകൻ ജനിച്ചു. വേണ്ടത്ര വൈദ്യ സഹായം ലഭിക്കാതിരുന്നതിനാൽ 10 ദിവസം മാത്രമേ ആ കുഞ്ഞ് ജീവിച്ചിരുന്നുള്ളൂ. ഈ സംഭവം അവരുടെ ജീവിതത്തിലൊരു വഴിത്തിരിവായി.

യാദൃച്ഛികമായി കത്തുകൾ വഴി പരിചയപ്പെട്ട, ന്യൂ ജഴ്സിയിലെ തിയോഡിക്ക കാർപെന്റർ എന്ന സ്ത്രീയുടെ സഹായത്തോടെ, വൈസ്രോയിയടക്കം ഇന്ത്യയുടെ വിവിധ ഭാഗങ്ങളിൽ നിന്നുള്ളവരുടെ സാമ്പത്തിക സഹായവുമായി 1883 ജൂണിൽ അവർ ന്യൂയോർക്കിൽ കപ്പലിറങ്ങി. വിമൻസ് മെഡിക്കൽ കോളേജ് ഓഫ് പെൻസിൽ‌വാനിയയിൽ എൻറോൾ ചെയ്തു. 1886 മാർച്ച് 11-ന് എം.ഡി ബിരുദം നേടി. "ഒബ്സ്റ്റീട്രിക്സ് എമംഗ് ആര്യൻ ഹിന്ദൂസ്" എന്നതായിരുന്നു അവരുടെ തിസീസിന്റെ പ്രമേയം.

1886-ൽ ഇന്ത്യയിൽ മടങ്ങി എത്തിയ ആനന്ദിക്ക് വൻവരവേൽപ്പ് ലഭിച്ചു. കോലാപ്പൂർ നാട്ടു രാജ്യത്ത് ആൽബർട്ട് എഡ്വേർഡ് ആശുപത്രിയിൽ നിയമിതയായി.

അടുത്ത വർഷം തന്നെ, 1887 ഫെബ്രുവരി ആറിന്, തന്റെ 21-ആം വയസ്സിൽ ആനന്ദി നിര്യാതയായി. അവരുടെ ചിതാഭസ്മം തിയോഡിക്കക്ക് അയച്ചു കൊടുക്കുകയും അവരത് ന്യൂയോർക്കിലുള്ള പോവ്‌കീപ്സി പട്ടണത്തിലെ തന്റെ കുടുംബ ശ്മശാനത്തിൽ സൂക്ഷിക്കുകയും ചെയ്തു.



</doc>
<doc id="235902" url="https://ml.wikipedia.org/wiki?curid=235902" title="ഉഹുരു കെൻയാട്ട">
ഉഹുരു കെൻയാട്ട

കെനിയയുടെ ഉപപ്രധാനമന്ത്രിയാണ് ഉഹുരു കെൻയാട്ട (ജനനം : ). 2013 ലെ പ്രസിഡന്റ് തിരഞ്ഞെടുപ്പിൽ വിജയിക്കുമെന്ന് കരുതപ്പെടുന്നു.
കെനിയയുടെ രാഷ്ട്രപിതാവ് ജോമോ കെൻയാട്ടയുടെ മകനാണ് ഉഹുരു കെൻയാട്ട. 

2007ലെ പ്രസിഡന്റ് തിരഞ്ഞെടുപ്പിനോടനുബന്ധിച്ച് വർഗീയകലാപത്തിന് തിരികൊളുത്തിയ കുറ്റത്തിന് ഹേഗിലെ അന്താരാഷ്ട്ര ക്രിമിനൽ കോടതിയിൽ വിചാരണ നേരിടുകയാണ് കെൻയാട്ട. 



</doc>
<doc id="235905" url="https://ml.wikipedia.org/wiki?curid=235905" title="ഭാഗ്യജാതകം">
ഭാഗ്യജാതകം

1962-ൽ പുറത്തിറങ്ങിയ മലയാള ചലച്ചിത്രമാണ് ഭാഗ്യജാതകം. കേരള പിക്ചേഴ്സിനു വേണ്ടി പി. ഭാസ്കരനും കൊണ്ടറെഡ്ഡിയും ചേർന്നു നിർമിച്ച ചലച്ചിത്രമാണ് ഭാഗ്യജാതകം. ഇതിന്റെ കഥയും ഗാനങ്ങളും സംവിധാനവും നിർവഹിച്ചത് പി. ഭാസ്കരൻ ആണ്. ഇതിലെ പത്തു ഗാനങ്ങൾക്ക് ബാബുരാജ് സംഗീതം പകർന്നിരിക്കുന്നു.
സത്യൻ<br>കൊട്ടാരക്കര ശ്രീധരൻ നായർ<br>ടി.എസ്. മുത്തയ്യ<br>ഷീല<br>എം.ജി. മേനോൻ<br>പങ്കജവല്ലി<br>ബഹദൂർ<br>ശ്രീനാരായണ പിള്ള<br>അടൂർ ഭാസി<br>നാണുകുട്ടൻ<br>സാം<br>തോമസ്<br>അലി<br>അടൂർ പങ്കജം<br>അടൂർ ഭവാനി<br>ചിത്രാദേവി<br>ജെ.എൻ. രാജം
ജമുനാ റാണി<br> കോട്ടയം ശാന്ത<br>കെ.ജെ. യേശുദാസ്<br>മെഹബൂബ്<br>പി. ലീല<br>പരമശിവം<br>സുതൻ



</doc>
<doc id="235917" url="https://ml.wikipedia.org/wiki?curid=235917" title="സെബാസ്റ്റ്യൻ എടത്തി">
സെബാസ്റ്റ്യൻ എടത്തി

സെബാസ്റ്റ്യൻ എടത്തി (ജനനം: 1969 സെപ്റ്റംബർ 5) ജർമനിയിലെ ഒരു രാഷ്ട്രീയ പ്രവർത്തകനാണ്.

ലോവർ സാക്സണിയിലെ ഹാനോവറിൽ ജനിച്ച ഇദ്ദേഹം ഇദ്ദേഹം കേരളത്തിൽ നിന്ന് കുടിയേറിയ ദമ്പതിമാരുടെ പുത്രനാണ്. മാത്യു എടത്തി എന്നായിരുന്നു ഇദ്ദേഹത്തിന്റെ അച്ഛന്റെ പേര്. 2007 ഏപ്രിൽ 8-നാണ് മാത്യു എടത്തി മരണമടഞ്ഞത്. ഇദ്ദേഹത്തിന് 79 വയസ്സുണ്ടായിരുന്നു.

ഒരു സോഷ്യോളജിറ്റാണ് സെബാസ്റ്റ്യൻ എടത്തി. ജർമൻ പാർലമെന്റായ ബുണ്ടസ്റ്റാഗിൽ 1998 മുതൽ ജർമൻ സോഷ്യൽ ഡെമോക്രാറ്റിക് പാർട്ടിയുടെ പ്രതിനിധിയാണ് ഇദ്ദേഹം. ജർമനിയുടെ ചാൻസലറായിരുന്ന ജെറാർഡ് ഷ്രോഡറുടെ മുന്നണി ഭരണകൂടത്തിൽ ഇദ്ദേഹം അംഗമായിരുന്നു. ആഞ്ചല മെർക്കൽ ഭരണത്തിലെത്തിയപ്പോഴും ഇദ്ദേഹം ഭരണകൂടത്തിലുണ്ടായിരുന്നു. ഇദ്ദേഹം ബുണ്ടസ്റ്റാഗിന്റെ ആഭ്യന്തര വകുപ്പിന്റെ ചെയർമാനും പാർലമെന്റിലെ ജർമൻ-ഇൻഡ്യൻ അംഗങ്ങളുടെ ഗ്രൂപ്പിന്റെ ചെയർമാൻ എന്നീ ചുമതലകൾ ഇദ്ദേഹം വഹിച്ചിട്ടുണ്ട്. 2009 സെപ്റ്റംബറിലെയും 2018 സെപ്റ്റംബറിലെയും പൊതു തിരഞ്ഞെടുപ്പിലും ഇദ്ദേഹം തിരഞ്ഞെടുക്കപ്പെട്ടിരുന്നു.

2014 ഫെബ്രുവരി 7-ന് ഇദ്ദേഹം ആരോഗ്യ കാരണങ്ങൾ ചൂണ്ടിക്കാട്ടി സ്ഥാനം രാജിവയ്ക്കുകയുണ്ടായി. രാജിവാർത്ത പരസ്യമായി രണ്ടു ദിവസം കഴിഞ്ഞ് ഇദ്ദേഹത്തിന്റെ വീടും ഓഫീസും പരിശോധിക്കപ്പെടുകയുണ്ടായി. കുട്ടികളുൾപ്പെട്ട പോണോഗ്രാഫി സംബന്ധിച്ചാണ് തിരച്ചിൽ എന്ന് മാധ്യമങ്ങൾ അവകാശപ്പെട്ടുവെങ്കിലും ഇദ്ദേഹം ഇത് നിഷേധിക്കുകയുണ്ടായി.

2014 ഫെബ്രുവരി മദ്ധ്യത്തിൽ ഹാൻസ് പീറ്റർ ഫ്രൈഡ്രിക് എന്ന പ്രമുഖ മന്ത്രി എസ്.ഡി.പി.-സി.ഡി.യു. സഖ്യ ഭരണകൂടത്തിൽ നിന്ന് രാജിവയ്ക്കുകയുണ്ടായി. ഇദ്ദേഹം ആഭ്യന്തരസുരക്ഷാ ചുമത‌ലകൾ വഹിച്ചിരുന്നു. എടത്തിയെ സംബന്ധിച്ച അന്വേഷണത്തെപ്പറ്റി എസ്.ഡി.പി. കക്ഷിയെ അറിയിച്ചത് നിയമാനുസൃതമാണ് എന്നാണ് ഹാൻസ് പീറ്റർ ഫ്രെഡ്രിക് വിശ്വസിച്ചിരുന്നത് എന്ന് ഇദ്ദേഹത്തിന്റെ വക്താവ് മാധ്യമങ്ങളെ അറിയിക്കുകയുണ്ടായി.

ഇന്റലിജൻസ് വിവരം ലഭിച്ച എസ്.ഡി.പി. കക്ഷിയുടെ മുതിർന്ന നേതാക്കൾ ഈ വിവരം എടത്തിയെ അറിയിച്ചിരുന്നില്ല എന്നാണ് അവകാശപ്പെട്ടത്. ജനുവരി മുതൽ എടത്തി മെഡിക്കൽ അവധിയിലായിരുന്നു എന്നും ഇദ്ദേഹം എവിടെയാണെന്നതുസംബന്ധിച്ച് ഒരു വിവരവുമില്ല എന്നുമാണ് ഇവർ മാധ്യമങ്ങളെ അറിയിച്ചത്.

His father's name was Matthew Edathy. Matthew Edathy died when he was 79. He died on April 8 2007.



</doc>
<doc id="235918" url="https://ml.wikipedia.org/wiki?curid=235918" title="ഡോസെറ്റിസം">
ഡോസെറ്റിസം

ക്രിസ്തുവിന്റെ ജീവിതത്തേയും, ചരിത്രപരവും ശാരീരികവുമായ അസ്തിത്വത്തേയും സംബന്ധിച്ച് ക്രിസ്തീയതയുടെ ആദിമനൂറ്റാണ്ടുകളിൽ പ്രചരിച്ചിരുന്ന ഒരു ഒരു സിദ്ധാന്തമാണ് ഡോസെറ്റിസം. ചരിത്രപരമോ ശാരീരികമോ ആയ വാസ്തവികത ഇല്ലാത്ത കേവലം തോന്നൽ അഥവാ ദൃഷ്ടിഭ്രമം മാത്രമായിരുന്നു ക്രിസ്തുപ്രതിഭാസം എന്നാണ് ഈ വിശ്വാസം. യേശുവിന്റെ മാനുഷികമായ അസ്തിത്വത്തിന്റെ നിഷേധമാണിത്. ഇതനുസരിച്ച്, യേശു മനുഷ്യജന്മം സ്വീകരിച്ചതായും ജീവിച്ചതായും പീഡ സഹിച്ചു കുരിശിൽ മരിച്ചതായും കാണപ്പെടുക മാത്രമായിരുന്നു. അപ്പസ്തോലിക കാലത്തോളം പഴക്കമുള്ള ഈ സിദ്ധാന്തത്തിന്റെ സൂചനകളും വിമർശനവും കൊളോസോസുകാർക്കുള്ള പൗലോസിന്റെ ലേഖനത്തിലും യോഹന്നാന്റെ ഒന്നും രണ്ടും ലേഖനങ്ങളിലും ഉള്ളതായി കരുതപ്പെടുന്നു. സഭാപിതാക്കന്മാരായ തെർത്തുല്യൻ, ഇഗ്നേഷ്യസ്, പോളിക്കാർപ്പ് എന്നിവർ ഇതിനെ വിമർശിച്ചിട്ടുണ്ട്. ക്രിസ്തീയവിശ്വാസത്തിലെ മനുഷ്യാവതാരസങ്കല്പത്തിന്റെ അർത്ഥ-ലക്ഷ്യങ്ങളെ അപ്രസക്തമാക്കുന്നതായി കരുതപ്പെട്ട ഈ സിദ്ധാന്തത്തെ എഡി 325-ൽ നിഖ്യായിൽ സമ്മേളിച്ച ഒന്നാം സാർവർത്രിക സൂനഹദോസ് ശപിച്ചു തള്ളി. അങ്ങനെ ക്രിസ്തീയമുഖ്യധാരയുടെ എല്ലാ ശാഖകൾക്കും അത് അസ്വീകാര്യമായിത്തീർന്നു. 


</doc>
<doc id="235922" url="https://ml.wikipedia.org/wiki?curid=235922" title="ടി. ഗോവിന്ദൻ">
ടി. ഗോവിന്ദൻ

ടി. ഗോവിന്ദൻ (ജനനം: -- മരണം: 2011 ഒക്റ്റോബർ 23) കേരളത്തിലെ ഒരു രാഷ്ട്രീയപ്രവർത്തകനായിരുന്നു.ഇദ്ദേഹം കാസർകോട് നിയോജകമണ്ഡലത്തെ പതിനൊന്നാം ലോകസഭയിലും, പന്ത്രണ്ടാം ലോകസഭയിലും പതിമൂന്നാം ലോകസഭയിലും പ്രതിനിധീകരിച്ചിട്ടുണ്ട്. ഇദ്ദേഹം സി.പി.ഐ.(എം) പ്രവർത്തകനായിരുന്നു. He died on 23 October 2011.


</doc>
<doc id="235925" url="https://ml.wikipedia.org/wiki?curid=235925" title="പി.പി. ജോർജ്ജ്">
പി.പി. ജോർജ്ജ്

കേരളത്തിലെ തൃശ്ശൂർ ജില്ലയിൽ നിന്നുള്ള കോൺഗ്രസ് (ഐ.) നേതാവായിരുന്നു പി.പി. ജോർജ്ജ്.

1991-ലെ കെ. കരുണാകരൻ മന്ത്രിസഭയിൽ ഇദ്ദേഹം കൃഷി വകുപ്പ് മന്ത്രിയായിരുന്നു.

സി.എൽ. റീത്തയാണ് ഭാര്യ. ഒരു മകനും ഒരു മകളും.


</doc>
<doc id="235930" url="https://ml.wikipedia.org/wiki?curid=235930" title="ലിംഗം (വിവക്ഷകൾ)">
ലിംഗം (വിവക്ഷകൾ)



</doc>
<doc id="235932" url="https://ml.wikipedia.org/wiki?curid=235932" title="ഫ്രാൻസിസ് ജോർജ്ജ്">
ഫ്രാൻസിസ് ജോർജ്ജ്

ജനാധിപത്യ കേരള കോൺഗ്രസ്സ് നേതാക്കളിലൊരാണ് കെ. ഫ്രാൻസിസ് ജോർജ്ജ്. ഇദ്ദേഹം ഇടുക്കി ലോകസഭാമണ്ഡലത്തിൽ നിന്ന് 1999-ൽ തിരഞ്ഞെടുക്കപ്പെട്ടിട്ടുണ്ട്.

ഇദ്ദേഹം ബാംഗ്ലൂരിലെ ക്രൈസ്റ്റ് കോളേജിലും തിരുവനന്തപുരത്തെ ലോ അക്കാദമിയിലുമാണ് വിദ്യാഭ്യാസം നടത്തിയിട്ടുള്ളത്. ഇദ്ദേഹം ഒരു ബാങ്കറായിരുന്നു. രാഷ്ട്രീയനേതാവായിരുന്ന കെ.എം. ജോർജ്ജിന്റെ പുത്രനാണിദ്ദേഹം. വിദേശകാര്യം, പ്രതിരോധം, വ്യവസായം, വ്യാപാരം എന്നിവയുടെ പാർലമെന്ററി കമ്മിറ്റികളിൽ ഇദ്ദേഹം പ്രവർത്തിച്ചിട്ടുണ്ട്. ഇദ്ദേഹം ഒരു കർഷകനുമാണ്.



</doc>
<doc id="235936" url="https://ml.wikipedia.org/wiki?curid=235936" title="സൂര്യകാന്തക്കല്ല് (മധ്യകാലം)">
സൂര്യകാന്തക്കല്ല് (മധ്യകാലം)

ഐസ് ലാൻഡിലും മറ്റും പ്രകൃതിദത്തമായി ലഭിക്കുന്ന ഒരു കാൽസൈറ്റ് ശിലയാണ് സൂര്യകാന്തക്കല്ല് (, ). 13-14 നൂറ്റാണ്ടുകളിൽ അന്തരീക്ഷം മൂടിക്കെട്ടിയിരുന്നാലും സൂര്യന്റെ സ്ഥാനം നിർണ്ണയിക്കാൻ ഈ ധാതു സഹായിക്കുമെന്ന് വിശ്വസിക്കപ്പെട്ടിരുന്നു. സൂര്യകാന്തക്കല്ലിന് ധ്രുവീകരണശേഷി ഉണ്ടായിരുന്നെന്നും വൈക്കിങ് കാലഘട്ടത്തിൽ ദിശ കണ്ടെത്താൻ ഇവ ഉപയോഗിക്കപ്പെട്ടിരുന്നെന്നും ഒരു സിദ്ധാന്തം നിലവിലുണ്ട്.

1592-ൽ ഇംഗ്ലീഷ് ചാനലിലെ ആൾഡർനി ദ്വീപിനടുത്ത് മുങ്ങിപ്പോയ ഒരു കപ്പലിന്റെ അവശിഷ്ടങ്ങളിൽനിന്ന് ഇത്തരം ഒരു കല്ല് കണ്ടുകിട്ടിയിട്ടുണ്ട്. 


</doc>
<doc id="235937" url="https://ml.wikipedia.org/wiki?curid=235937" title="കൊട്ടയ്ക്ക">
കൊട്ടയ്ക്ക

കേരളത്തിൽ സാധാരണ കണ്ടുവരുന്ന ഒരു ചെറിയ മരമാണ് കൊട്ടയ്ക്ക.. ചിലയിടങ്ങളിൽ ഇതിനെ ചകിരിപ്പഴം എന്നും പറയുന്നു. അതേ സമയം മറ്റുചിലയിടങ്ങളിൽ കണലി കായയെയാണ് കൊട്ടക്കായ എന്ന് പറയുന്നത്. ഈ മരം പൂത്താൽ അമേധ്യത്തിന്റെ (മലത്തിന്റെ) മണമാണ്. ഇതിന്റെ കായ നെടുകെ പിളർന്നു എണ്ണയൊഴിച്ച് തിരിയിട്ട് പണ്ടൊക്കെ ഉത്സവകാലങ്ങളിൽ ദീപം തെളിയിക്കാറുണ്ടായിരുന്നു. ഇക്കാലത്തും (ക്രിസ്ത്വബ്ദം 2013) കേരളത്തിൽ ചില സ്ഥലങ്ങളിൽ ഇത് പതിവാണ്. 

ഇതിന്റെ കായ ഉപയോഗിച്ച് കൊട്ടത്തോക്കിൽ ഉണ്ടയായി ഉപയോഗിക്കുന്നത് ബാല്യകാല വിനോദമാണ്. ചകിരിപ്പഴത്തിന്റെ കായ കൊട്ടത്തോക്കിൽ ഉപയോഗിക്കുന്നതുകൊണ്ട് കൊട്ടയ്ക്ക, കൊട്ടക്കായ എന്ന് പറയുന്നത്. വർണ്ണപ്പരപ്പൻ(Tricolor pied flat) ശലഭത്തിന്റെ പുഴുക്കൾ ഈ സസ്യത്തിന്റെ ഇലകൾ ആഹരിക്കാറുണ്ട്.

കണലി - ചിലയിടങ്ങളിൽ കൊട്ടക്കായ എന്ന് പറയുന്നു.



</doc>
<doc id="235938" url="https://ml.wikipedia.org/wiki?curid=235938" title="നഗ്നനാരി">
നഗ്നനാരി

ജന്തുശാസ്ത്രജ്ഞനും എഴുത്തുകാരനുമായ ഡെസ്മണ്ട് മോറിസിന്റെ പ്രശസ്തമായ കൃതിയാണ് ദ നെയ്കഡ് വുമൺ. പരിണാമത്തിന്റെ വീക്ഷണകോണിൽ നിന്നു കൊണ്ട് സ്ത്രീശരീരത്തെക്കുറിച്ചുള്ള ഒരന്വേഷണമാണ് ഈ കൃതി. മാതൃഭൂമി വാരികക്കു വേണ്ടി കെ. കുഞ്ഞികൃഷ്ണൻ 'നഗ്നനാരി' എന്ന പേരിൽ ഇത് മലയാളത്തിലേക്ക് മൊഴിമാറ്റം ചെയ്തിട്ടുണ്ട്.


</doc>
<doc id="235939" url="https://ml.wikipedia.org/wiki?curid=235939" title="ഇന്ത്യൻ കരസേനയിലെ റാങ്കുകളും പദവികളും">
ഇന്ത്യൻ കരസേനയിലെ റാങ്കുകളും പദവികളും

ഇന്ത്യൻ ആർമ്മിയിലെ റാങ്കുകൾ താഴെക്കൊടുക്കുന്നു. പാശ്ചാത്യസേനകളിലെ റാങ്കുകളോട്, പ്രത്യേകിച്ചും ബ്രിട്ടീഷ് കോമൺവെൽത്ത് രാജ്യങ്ങളിലെ സേനകളിലെ റാങ്കുകളോട് സാമ്യമുള്ളവയാണിവ. പാശ്ചാത്യരാജ്യങ്ങളിലേതുപോലെ പരമ്പരാഗത നാമങ്ങളാണ് ഇന്ത്യയിൽ ഇപ്പോഴും നിലനിൽക്കുന്നത്.

ഇന്ത്യയിൽ നിലനിന്നിരുന്ന ഒരു ഓണററി പദവിയാണ് ഫീൽഡ് മാർഷൽ പദവി. ഇപ്പോൾ ഈ പദവി നിലവിലില്ല. എന്നാൽ സാം മനേക്ഷായ്ക്കും കെ.എം. കരിയപ്പയ്ക്കും ഈ പദവി സമ്മാനിച്ചിട്ടുണ്ട്. മറ്റ് സേനാപദവികളിലുള്ള ഓഫീസർമാർ സേവനത്തിൽ നിന്നും വിരമിച്ച ശേഷം പെൻഷൻ നൽകുമ്പോൾ ഇതിൽ നിന്നും വ്യത്യസ്തമായി ഒരു ഫീൽഡ് മാർഷലിന് പെൻഷൻ നൽകുന്നില്ല. പകരം അദ്ദേഹത്തിന്റെ മരണം വരെ ചീഫ് ഓഫ് ആർമി സ്റ്റാഫിന്റേതിന് തുല്യമായ മുഴുവൻ ശമ്പളവും നൽകുന്നു. കൂടാതെ സേനാ ആസ്ഥാനത്ത് അദ്ദേഹത്തിന് സ്വന്തമായി ഓഫീസുമുണ്ടാകും.




</doc>
<doc id="235943" url="https://ml.wikipedia.org/wiki?curid=235943" title="ഭാര്യ (1962-ലെ ചലച്ചിത്രം)">
ഭാര്യ (1962-ലെ ചലച്ചിത്രം)

സത്യനും രാഗിണിയും പ്രധാന വേഷങ്ങളിൽ അഭിനയിച്ച ചിത്രമാണ് ഭാര്യ. 1962-ൽ ഇറങ്ങിയ മലയാള ചിത്രമായ ഭാര്യയുടെ സംവിധാനം കുഞ്ചാക്കോയാണു നിർവഹിച്ചത്. കാനം ഇജെ എഴുതിയ ഭാര്യ എന്ന നോവലിനെ ആസ്പദമാക്കിയാണ് ചിത്രം നിർമിച്ചിട്ടുള്ളത്. പ്രസിദ്ധമായ "തിരുവല്ല അമ്മുലു കൊലപാതകം" സംബന്ധിച്ചുള്ളതായിരുന്നു ഇതിന്റെ കഥ. ഇതിന്റെ സംഭാഷണം പ്രത്യേക ആൽബം ആക്കി പ്രസിദ്ധീകരിച്ചത് കേരളത്തിലെ ആദ്യസംഭവം ആയിരുന്നു. പൊൻകുന്നം വർക്കിയാണ് സൊഭാഷണം രചിച്ചത്.
സത്യൻ<br>കോട്ടയം ചെല്ലപ്പൻ<br>എസ്.പി. പിള്ള<br>മണവാളൻ ജോസഫ്<br>നെല്ലിക്കോട് ഭാസ്കരൻ<br>ബഹദൂർ<br>കെ.എസ്. ഗോപിനാഥ്<br>മാസ്റ്റർ ജിജോ<br>രാഗിണി<br>ഗ്രേസി<br>അടൂർ പങ്കജം<br>പിറവം മേരി<br>സദാനന്ദൻ<br>ഗോപാലകൃഷ്ണൻ<br>നമ്പൂരി മാത്യു

ഗോപിനാഥൻ<br>മാത്യു<br>ബേബി സീത.
എ.എം. രാജ<br>ജിക്കി<br>യേശുദാസ്<br>പി. ലീല<br>പി. സുശീല<br>രേണുക<br>എസ്. ജാനകി



</doc>
<doc id="235949" url="https://ml.wikipedia.org/wiki?curid=235949" title="ഗന്ധരാജൻ">
ഗന്ധരാജൻ

റുബിയേസീ സസ്യകുടുംബത്തിലെ നിത്യഹരിതയായ ഒരു അലങ്കാരസസ്യമാണ് ഗന്ധരാജൻ. . തിളക്കമാർന്ന ഇലകളും സൗരഭ്യമുള്ള വെളുത്ത പുഷ്പങ്ങളുമുള്ള ഈ ചെടി ഏഷ്യയിലെല്ലായിടത്തും കാണുന്നു. ചൈനയിലെ നാട്ടുവൈദ്യത്തിൽ ഔഷധമായി ഉപയോഗിക്കാറുണ്ട്.



</doc>
<doc id="235952" url="https://ml.wikipedia.org/wiki?curid=235952" title="കാദംബിനി ഗാംഗുലി">
കാദംബിനി ഗാംഗുലി

ബ്രിട്ടീഷ് ഇന്ത്യയിലെ ആദ്യത്തെ രണ്ടു വനിതാ ബിരുദധാരികളിൽ ഒരാളായിരുന്നു കാദംബിനി ഗാംഗുലി (18 ജൂലൈ 1861 – 3 ഒക്റ്റോബർ 1923).

ബ്രഹ്മസമാജം പ്രവർത്തകനായ ബ്രജകിഷോർ ബസുവിന്റെ മകളായി ബിഹാറിലെ ഭഗൽപൂരിൽ ജനിച്ചു. ഭഗൽപൂർ സ്കൂളിലെ പ്രധാനാദ്ധ്യാപകനായിരുന്ന ഇദ്ദേഹവും അഭയ് ചരൺ മല്ലിക്കും ചേർന്ന് 1863-ൽ "ഭഗൽ‌പൂർ മഹിളാ സമിതി" എന്ന സ്ത്രീവിമോചനപ്രസ്ഥാനത്തിന് തുടക്കം കുറിച്ചു. 

ബംഗ മഹിളാ വിദ്യാലയത്തിൽ പഠനമാരംഭിച്ച കാദംബിനി 1878-ൽ കൽക്കട്ടാ യൂണിവേഴ്സിറ്റിയുടെ പ്രവേശനപരീക്ഷയിൽ വിജയം നേടിയ ആദ്യവനിതയായി. ബെതൂൺ കോളേജിൽ നിന്ന് ഒരുമിച്ച് ബിരുദമെടുത്ത കാദംബിനി, ചന്ദ്രമുഖി ബസു എന്നിവർ ഇംഗ്ലണ്ടിനു പുറത്തെ ബ്രിട്ടീഷ് സാമ്രാജ്യത്തിലെ തന്നെ ബിരുദധാരികളായ ആദ്യത്തെ വനിതകളായി.

1883-ൽ വൈദ്യശാസ്ത്രപഠനത്തിനായി കൽക്കട്ട മെഡിക്കൽ കോളേജിൽ ചേർന്നു. ഇതേ വർഷം തന്നെ ബ്രഹ്മസമാജം പ്രവർത്തകനും സാമൂഹ്യപരിഷ്ക്കർത്താവുമായ ദ്വാരകാനാഥ് ഗാംഗുലിയുമായി അവരുടെ വിവാഹം നടന്നു. 1884-ൽ സർക്കാർ സ്കോളർഷിപ്പ്(പ്രതിമാസം 20 രൂപ) നേടി. പ്രാക്റ്റിക്കൽ പരീക്ഷകളിലൊന്നിൽ വിജയം നേടാനായില്ലെങ്കിലും എല്ലാ എഴുത്തുപരീക്ഷകളിലും വിജയിച്ച് 1886-ൽ 'ഗ്രാജുവേറ്റ് ഓഫ് ബംഗാൾ മെഡിക്കൽ കോളേജ്' ബിരുദം നേടിയ കാദംബിനി പാശ്ചാത്യവൈദ്യശാസ്ത്രത്തിലെ ആദ്യ ഇന്ത്യൻ വനിതാഭിഷഗ്വരയായി. വിജയകരമായി സ്വകാര്യപ്രാക്റ്റീസ് നടത്തിവന്ന അവർ 1888-ൽ 'ലേഡി ഡഫറിൻ വിമൻസ് ഹോസ്പിറ്റലിൽ' 300 രൂപ പ്രതിമാസശമ്പളത്തിൽ ജോലിയിൽ പ്രവേശിച്ചു. 1892-ൽ യു.കെയിലെത്തുകയും LRCP (എഡിൻബർഗ്), LRCS (ഗ്ലാസ്ഗോ), GFPS (ഡബ്ലിൻ) ബിരുദങ്ങൾ നേടി ഇന്ത്യയിൽ മടങ്ങിയെത്തുകയും ചെയ്തു.

മെഡിക്കൽ പ്രാക്റ്റീസിനൊപ്പം തന്നെ സാമൂഹ്യ-രാഷ്ട്രീയ രംഗങ്ങളിലും കാദംബിനി ക്രിയാത്മകമായി പ്രവർത്തിച്ചു. ഇന്ത്യൻ നാഷണൽ കോൺഗ്രസിന്റെ തുടക്കം മുതൽ തന്നെ ദ്വാരകാനാഥ് ഗാംഗുലി, അതിന്റെ വാർഷിക സെഷനുകളിൽ സ്ത്രീപ്രാതിനിധ്യത്തിനു വേണ്ടി വാദിച്ചിരുന്നു. തത്ഫലമായി 1889-ലെ വാർഷികയോഗത്തിൽ പങ്കെടുത്ത ആറ് വനിതാപ്രതിനിധികളിൽ ഒരാളായിരുന്നു കാദംബിനി. 

മാതാവ്, കുടുംബിനി എന്നീ ചുമതലകളും അവർ നിറവേറ്റിയിരുന്നുവെങ്കിലും യാതാസ്ഥിതികസമൂഹം അവർക്കെതിരെ പ്രചരണങ്ങൾ നടത്തിയിരുന്നു. 1891-ൽ, തനിക്കെതിരെ അപകീർത്തികരമായ പരാമർശങ്ങൾ പ്രസിദ്ധീകരിച്ച "ബംഗബസി" എന്ന പ്രസിദ്ധീകരണത്തിന്റെ എഡിറ്ററായിരുന്ന മോഹേഷ് ചന്ദ്ര പാലിനെതിരെ അവർ നിയമനടപടി സ്വീകരിച്ചു. അയാൾക്ക് 100 രൂപ പിഴയും ആറുമാസം തടവും ശിക്ഷ ലഭിക്കുകയുണ്ടായി. 

1906-ൽ ബംഗാൾ വിഭജനത്തെത്തുടർന്ന് അവർ കൽക്കട്ടയിൽ ഒരു വിമൻസ് കോൺഫ്രൻസ് സംഘടിപ്പിച്ചു. 1908-ൽ സൗത്ത് ആഫ്രിക്കയിൽ സത്യാഗ്രഹസമരം നടത്തിയ ഇന്ത്യൻ തൊഴിലാളികൾക്ക് പിന്തുണ പ്രഖ്യാപിച്ചുകൊണ്ട് കൽക്കട്ടയിൽ ഒരു സമ്മേളനം വിളിച്ചു ചേർക്കുകയും അധ്യക്ഷത വഹിക്കുകയും ചെയ്തു. അവർക്ക് സാമ്പത്തികസഹായത്തിനായി പണം സ്വരൂപിക്കുവാനും അവർ പ്രയത്നിച്ചു. അസമിലെ തേയിലത്തോട്ടം തൊഴിലാളികൾ നേരിട്ട ചൂഷണത്തിനെതിരെ ദ്വാരകാനാഥ് ഗാംഗുലിയുടെ പ്രവർത്തനങ്ങൾക്ക് അവർ പിന്തുണ നൽകി. 1922-ൽ സർക്കാർ നിയോഗിച്ച അന്വേഷണക്കമ്മീഷന്റെ ഭാഗമായി ബിഹാർ, ഒറീസ എന്നിവിടങ്ങളിലെ കൽക്കരിഖനിത്തൊഴിലാളികളായ സ്ത്രീകളുടെ പ്രശ്നങ്ങൾ പഠിക്കുവാൻ കാമിനി റോയിയോടൊത്ത് സഞ്ചരിച്ചു.

1923 ഒക്റ്റോബർ 3-ന് നിര്യാതയായി.


</doc>
<doc id="235954" url="https://ml.wikipedia.org/wiki?curid=235954" title="ഡുറാ യുറോപ്പോസ്">
ഡുറാ യുറോപ്പോസ്

ബിസി നാലാം നൂറ്റാണ്ടവസാനം സ്ഥാപിക്കപ്പെട്ട് എഡി മൂന്നാം നൂറ്റാണ്ടിന്റെ മദ്ധ്യം വരെ സജീവമായിരുന്ന ഒരു യവന-പാർത്തിയൻ-റോമൻ അതിർത്തിനഗരമാണ് ഡുറാ യുറോപ്പോസ്. യൂഫ്രട്ടീസ് നദിയുടെ വലത്തേ തീരത്തു നിന്ന് 90 മൈൽ അകലെയുള്ള ഈ പട്ടണം ഇന്നത്തെ തെക്കു-കിഴക്കൻ സിറിയയിലെ സാൽഹിയെ ഗ്രാമത്തിനടുത്താണ്. ബിസി 303-ൽ അലക്സാണ്ടറുടെ പിൻഗാമികളായ സെല്യൂക്കിഡ് ഭരണാധികാരികൾ സ്ഥാപിച്ച ഈ നഗരം അറേബ്യയേയും പേർഷ്യയേയും സിറിയയേയും മദ്ധ്യധരണിപ്രദേശവുമായി ബന്ധിപ്പിക്കുന്ന വാണിജ്യപഥങ്ങളുടെ സന്ധിസ്ഥാനത്തായിരുന്നതിനാൽ സാർത്ഥവാഹകസഘങ്ങൾക്ക് ഇടത്താവളമായി. ഡുറാ യുറോപ്പോസ് ബിസി രണ്ടാം നൂറ്റാണ്ടിൽ പാർത്തിയൻ നിയന്ത്രണത്തിലും ഏഡി 165-ൽ റോമൻ ആധിപത്യത്തിലുമായി. ഒരു നൂറ്റാണ്ടു കാലം റോമൻ നിയന്ത്രണത്തിലിരുന്ന നഗരം ഏഡി 256-57-ൽ സസാനിയൻ സാമ്രാജ്യത്തിന്റെ ഉപരോധത്തെ തുടർന്ന് ഉപേക്ഷിക്കപ്പെട്ടു. സാമ്രാജ്യങ്ങളുടെ വിളുമ്പിൽ അഞ്ചു നൂറ്റാണ്ടുകാലം സംസ്കാരങ്ങളുടെ ഉരുക്കുമൂശയായി നിലനിന്ന ഡുറാ യൂറോപ്പോസ്, പിന്നെ നൂറ്റാണ്ടുകളോളം വിസ്മൃതിയിലായെങ്കിലും ഇരുപതാം നൂറ്റാണ്ടിന്റെ ആരംഭത്തിൽ അതിന്റെ നഷ്ടശിഷ്ടങ്ങൾ കണ്ടെത്തി.
ഉപേക്ഷിക്കപ്പെട്ട നഗരത്തിനു മുകളിൽ പുതിയ നിർമ്മിതികളൊന്നും ഉണ്ടാകാതിരുന്നതിനാൽ പഴയ ചരിത്രസാക്ഷ്യങ്ങൾ മണ്ണിനടിയിൽ ഏറെ കേടുപാടുകളില്ലാതെ നിലനിന്നു. ഈ നഗരത്തെക്കുറിച്ച് പുരാതനസാഹിത്യസ്രോതസ്സുകളിലുള്ള പരാമർശങ്ങൾ ശ്രദ്ധിക്കപ്പെട്ടിരുന്നു. എന്നാൽ ഡുറാ യുറോപ്പോസിന്റെ അവശിഷ്ടങ്ങളുടെ സൂചന ആദ്യമായി കിട്ടിയത് പത്തൊൻപതാം നൂറ്റാണ്ടിനൊടുവിലാണ്. 1885-ൽ അമേരിക്കയിൽ നിന്നു പോയ വുൾഫ് പര്യവേഷണസംഘത്തിലെ ജോൺ ഹെൻട്രി ഹെയ്നസ്, ഈ പുരാതനനഗരത്തിലെ പാൽമീരാ കവാടത്തിന്റെ ചിത്രമെടുത്തു. എന്നാൽ നഗരത്തിന്റെ നഷ്ടശിഷ്ടങ്ങളിൽ മറഞ്ഞിരുന്ന പുരാവസ്തു-സാംസ്കാരിക സമ്പന്നത വെളിപ്പെട്ടത് ഇരുപതാം നൂറ്റാണ്ടിൽ ഒന്നാം ലോകമഹായുദ്ധത്തിന്റെ സമാപനത്തിനു ശേഷമുള്ള സൈനികനീക്കങ്ങൾക്കിടയിൽ 1920-ലാണ്. ആ പ്രദേശത്ത് താവളമടിച്ചിരുന്ന ബ്രിട്ടീഷ് ഇന്ത്യൻ സേനാവ്യൂഹം കിടങ്ങു കുഴിക്കുന്നതിനിടയിൽ പുരാതനമായ ചുവർചിത്രങ്ങൾ കണ്ടെത്തിയതിനെ തുടർന്നുള്ള അന്വേഷണങ്ങളാണ് ഇതിന് അവസരമൊരുക്കിയത്. 

തുടർന്നു നടന്ന സമഗ്രമായ അന്വേഷണങ്ങളിൽ വിവിധമതസ്ഥരുടെ ദേവാലയങ്ങളും, ചുവരലങ്കാരങ്ങളും, ലിഖിതങ്ങളും, സൈനികോപകരങ്ങളും, ശവകുടീരങ്ങളും, നഗരത്തിന്റെ നാശത്തിൽ കലാശിച്ച ഉപരോധത്തിന്റെ തെളിവുകളും പോലും കണ്ടുകിട്ടി. സാമ്രാജ്യങ്ങളുടെ സംഗമസ്ഥാനത്തെ ഈ നഗരത്തിന്റെ നഷ്ടശിഷ്ടങ്ങളിൽ, അവിടെ നിലനിന്നിരുന്ന സാംസ്കാരികവും ധാർമ്മികവും ഭാഷാപരവുമായ വൈവിദ്ധ്യത്തിന്റെ തെളിവുകളും അടങ്ങുന്നു. ഗ്രീക്ക്, ലത്തീൻ, അരാമിയ, എബ്രായ, സുറിയാനി, ഹാട്രിയൻ, പൽമീരിയൻ, മദ്ധ്യപേർഷ്യൻ, സഫായിറ്റിക് ലിപികളിലുള്ള ലിഖിതങ്ങൾ അവിടെ കണ്ടുകിട്ടിയിട്ടുണ്ട്.

പുരാതന യവന-റോമൻ ധർമ്മവിശ്വാസങ്ങളുടേയും മറ്റും ആരാധനാലയങ്ങൾക്കു പുറമേ ഒരു യഹൂദസിനഗോഗും ക്രൈസ്തവദേവാലയവും ഈ നഗരത്തിന്റെ അവശിഷ്ടങ്ങളുടെ ഭാഗമാണ്. ലോകത്തിൽ കണ്ടെത്തപ്പെട്ടിട്ടുള്ള സിനഗോഗുകളിലും ക്രൈസ്തവദേവാലയങ്ങളിലും ഏറ്റവും പുരാതനമായി കരുതപ്പെടുന്ന ഇവ, പണിയപ്പെട്ട് അധികം വൈകാതെ നടന്ന ഉപരോധത്തെ തുടർന്ന് ഉപേക്ഷിക്കപ്പെട്ട് മണ്ണിനടിയിലാവുകയാണുണ്ടായത്. ഈ രണ്ടു ചരിത്രസാക്ഷ്യങ്ങളും അവയിലെ ചുവർചിത്രങ്ങളുടെ പേരിൽ പ്രത്യേകം അറിയപ്പെടുന്നു. 

എബ്രായബൈബിളുമായി ബന്ധപ്പെട്ട വിഷയങ്ങളാണ് സിനഗോഗിലെ ചിത്രങ്ങളിൽ പ്രമേയമായിരിക്കുന്നത്. മോശെയുടെ ശൈശവം, ഈജിപ്തിൽ നിന്നുള്ള എബ്രായജനതയുടെ പ്രയാണം, ഏലിയാപ്രവാചകന്റെ ബലി എന്നിവ തുടങ്ങി അൻപതോളം ബൈബിൾ സന്ദർഭങ്ങൾ ഇവിടെ ചിത്രീകരിക്കപ്പെട്ടിട്ടുണ്ട്. യഹൂദമതത്തിൽ ബിംബാലേഖനത്തിനുള്ള വിലക്ക് പരിഗണിക്കുമ്പോൾ കൗതുകമുണർത്തുന്ന ഈ കണ്ടെത്തൽ യഹൂദപശ്ചാത്തലത്തിലെ ചിത്രരചനയുടെ ലഭ്യമായതിൽ ഏറ്റവും പുരാതനമായ മാതൃകകളിലൊന്നാണ്. 

ഡുറാ യൂറോപ്പോസിലെ ക്രൈസ്തവദേവാലയം ഒരു വീട് പരിവർത്തനം ചെയ്തുണ്ടാക്കിയ മട്ടിലുള്ളതാണ്. റോമാസാമ്രാജ്യത്തിൽ ക്രിസ്തുമതം നിയമവിരുദ്ധമായിരുന്ന കാലത്തു നിർമ്മിക്കപ്പെട്ട ഈ ദേവാലയം സിനഗോഗിനോളം മോടിയുള്ളതല്ല. അതിലെ ചിത്രങ്ങൾ അവയുടെ പ്രമേയങ്ങൾക്ക് എബ്രായബൈബിളിനേയും പുതിയനിയമത്തേയും ആശ്രയിക്കുന്നു.


</doc>
<doc id="235956" url="https://ml.wikipedia.org/wiki?curid=235956" title="കെ.ഇ. ഇസ്മായിൽ">
കെ.ഇ. ഇസ്മായിൽ

സി.പി.ഐ. അംഗമായ രാഷ്ട്രീയപ്രവർത്തകനാണ് കെ.ഇ. ഇസ്മായിൽ. ഇദ്ദേഹം 2012 വരെ കേരളത്തെ രാജ്യസഭയിൽ പ്രതിനിധീകരിച്ചിരുന്നു. 1996 മുതൽ 2001 വരെ ഇദ്ദേഹം റെവന്യൂ മന്ത്രിയായിരുന്നു. 1982 മുതൽ 1987 വരെയും, 1991 മുതൽ 1996 വരെയും 1996 മുതൽ 2001 വരെയും ഇദ്ദേഹം പട്ടാമ്പി നിയമസഭാ മണ്ഡലത്തെ പ്രതിനിധീകരിച്ചിരുന്നു. 

നിലവിൽ ഇദ്ദേഹം ബികെഎംയു ദേശീയ വൈസ് പ്രസിഡന്റും, സി.പി.ഐ. ദേശീയ എക്സിക്യൂട്ടീവിലെ അംഗവുമാണ്



</doc>
<doc id="235959" url="https://ml.wikipedia.org/wiki?curid=235959" title="എം.ടി. ജേക്കബ്">
എം.ടി. ജേക്കബ്

എം.ടി. ജേക്കബ് (ജനനം: 1952 ജനുവരി 6) ഇൻഡ്യൻ നാഷണൽ കോൺഗ്രസിൽ അംഗമായ രാഷ്ട്രീയപ്രവർത്തകനാണ്. ജേക്കബ് തോമസ് മൂത്തേടൻ എന്നാണ് ഇദ്ദേഹത്തിന്റെ മുഴുവൻ പേര്. ഇദ്ദേഹം ആലുവ നഗരസഭയുടെ ചെയർമാനാണ്. 2010 നവംബറിലാണ് ഇദ്ദേഹത്തെ ചെയർമാനായി തിരഞ്ഞെടുത്തത്.



</doc>
<doc id="235964" url="https://ml.wikipedia.org/wiki?curid=235964" title="സി.എൻ. ജയദേവൻ">
സി.എൻ. ജയദേവൻ

സി.എൻ. ജയദേവൻ സി.പി.ഐ. അംഗമായ ഒരു രാഷ്ട്രീയപ്രവർത്തകനാണ്.ഇദ്ദേഹം മുൻ തൃശ്ശൂർ ലോക്‌സഭാ നിയോജകമണ്ഡലം എം.പി.ആണ്. ഇദ്ദേഹം തൃശൂർ സി.പി.ഐ. ജില്ലാ സെക്രട്ടറിയായിരുന്നു 1996 മുതൽ 2001 വരെ ഇദ്ദേഹം ഒല്ലൂർ നിയമസഭാമണ്ഡലത്തെ പ്രതിനിധീകരിച്ച് പത്താം കേരള നിയമസഭയിലെ അംഗമായിരുന്നു.

തൃശൂർ ജില്ലയിൽ മണലൂർ പഞ്ചായത്തിൽ ചിരുകണ്ടത്ത്‌ നാരായണന്റെയും പൂവത്തുംകടവിൽ ലക്ഷ്‌മിയുടെയും മകനായ ജയദേവൻ സെന്റ്‌ തേരെസാസ്‌ യു പി സ്‌കൂളിലും മണലൂർ ഗവ.ഹൈസ്‌കൂളിലുമായി പ്രാഥമിക വിദ്യാഭ്യാസം നടത്തി. ഗുരുവായൂർ ശ്രീകൃഷ്‌ണ കോളജ്‌, പാലക്കാട്‌ ഗവ.വിക്‌ടോറിയ കോളജ്‌, തൃശൂർ ശ്രീകേരള വർമ്മ കോളജ്‌(എംഎ) എന്നിവിടങ്ങളിലായിരുന്നു ഉപരിപഠനം. ഭാര്യ: എം എസ്‌ രമാദേവി. മക്കൾ: ദീപക്‌, ദിനൂപ്‌(ഇരുവരും എഞ്ചിനീയർമാർ). ദീപക്‌ വിദേശത്താണ്‌. കേരള നിയമസഭയുടെ മുൻ ഡെ.സ്‌പീക്കറും കമ്യൂണിസ്റ്റ്‌ നേതാവും ചരിത്രകാരനുമായ പി കെ ഗോപാലകൃഷ്‌ണൻ മാതൃസഹോദരനാണ്‌. വിദ്യാർഥി പ്രസ്ഥാനത്തിലൂടെ രാഷ്‌ട്രീയത്തിൽ പ്രവേശിച്ചു. 1970- 71 കാലത്ത്‌ സമരമുഖത്തുനിന്ന്‌ പൊലീസ്‌ അറസ്റ്റുചെയ്‌തു. 18 ദിവസം ജയിൽവാസം. യുവജനപ്രസ്ഥാനത്തിലൂടെ രാഷ്‌ട്രീയ ശ്രദ്ധപിടിച്ചുപറ്റിയ ജയദേവൻ 1976-79 ഘട്ടത്തിൽ എഐവൈഎഫിന്റെ തൃശൂർ ജില്ലാ സെക്രട്ടറിയായി. 1982-85 ഘട്ടത്തിൽ എഐവൈഎഫ്‌ സംസ്ഥാന പ്രസിഡന്റായും പ്രവർത്തിച്ചു. ഇക്കാലത്താണ്‌ എഐവൈഎഫിന്റെ ജനശ്രദ്ധപിടിച്ചുപറ്റിയ `തൊഴിൽ അല്ലെങ്കിൽ ജയിൽ` എന്ന ചരിത്രസമരത്തിന്‌ നേതൃത്വം നൽകിയത്‌. പിന്നീട്‌ സിപിഐ ജില്ലാ അസി.സെക്രട്ടറിയായി 1989 മുതൽ 97വരെ പ്രവർത്തിച്ചു. 1997മുതൽ 2002 വരെയും 2008 മുതൽ 2014 വരേയും സിപിഐ ജില്ലാ സെക്രട്ടറിയായി പ്രവർത്തി. അഖിലേന്ത്യാച്ചു. കിസാൻസഭയുടെ ജില്ലാ പ്രസിഡന്റായി 1986-88 കാലത്ത്‌ പ്രവർത്തിച്ചിരുന്നു.

പാർട്ടി തെരഞ്ഞെടുത്തതനുസരിച്ച്‌ ജിഡിആറിൽ രണ്ട്‌ വർഷത്തെ തുടർച്ചയായ പഠനക്ളാസിൽ പങ്കെടുത്തു. മംഗോളിയ, യുഎസ്‌എസ്‌ആർ, യുഎഇ തുടങ്ങിയ രാജ്യങ്ങളിൽ നടന്ന പഠനക്ളാസുകളിലും സമ്മേളനങ്ങളിലും പങ്കെടുത്തിട്ടുണ്ട്‌. ജനപ്രതിനിധിയെന്ന നിലയിൽ ആദ്യമായി അന്തിക്കാട്‌ ബ്ളോക്ക്‌ ഡെവലപ്പ്‌മെന്റ്‌ കൗൺസിലിന്റെ ചെയർമാനായി തെരഞ്ഞെടുക്കപ്പെട്ടു. 1987 മുതൽ 91വരെ ആ ചുമതലവഹിച്ച ജയദേവൻ പ്രഥമ ജില്ലാ കൗൺസിലിലേക്ക്‌ ചാഴൂർ ഡിവിഷനിൽ നിന്ന്‌ തെരഞ്ഞെടുക്കപ്പെട്ടു. 1990-92ൽ ജില്ലാ കൗൺസിലിന്റെ വൈസ്‌ പ്രസിഡന്റായും പ്രവർത്തിച്ചു. 1996ലെ പൊതുതെരഞ്ഞെടുപ്പിൽ ഒല്ലൂർ നിയമസഭാമണ്‌ഡലത്തിൽ നിന്ന്‌ മുൻ കൃഷിമന്ത്രികൂടിയായിരുന്ന പി പി ജോർജ്‌ മാസ്റ്ററെ പരാജയപ്പെടുത്തി പത്താം കേരള നിയമസഭയിലെ അംഗമായി. 2001ലെ തെരഞ്ഞെടുപ്പിലും ഒല്ലൂരിൽ നിന്ന്‌ മത്സരിച്ചിരുന്നു.


</doc>
<doc id="235967" url="https://ml.wikipedia.org/wiki?curid=235967" title="എം.എം. ജേക്കബ്">
എം.എം. ജേക്കബ്

എം.എം. ജേക്കബ് (ജനനം: 1928 ഓഗസ്റ്റ് 9, മരണം. 2018 ജൂലൈ 8) ഇൻഡ്യൻ നാഷണൽ കോൺഗ്രസിൽ അംഗമായ ഒരു രാഷ്ട്രീയപ്രവർത്തകനായിരുന്നു. മുണ്ടക്കൽ മാത്യു ജേക്കബ് എന്നാണ് ഇദ്ദേഹ‌ത്തിന്റെ മുഴുവൻ പേര്. കോട്ടയം ജില്ലയിലെ രാമപുരം എന്ന സ്ഥലത്താണ് ഇദ്ദേഹം ജനിച്ചത്. ഉലഹന്നാൻ മാത്യൂ, റോസമ്മ മുണ്ടക്കൽ എന്നിവരാണ് മാതാപിതാക്കൾ. തിരുവല്ല സ്വദേശിയായ അച്ചാമ്മ കുന്നുതറയെയാണ് ഇദ്ദേഹം വിവാഹം കഴിച്ചത്. ജയ, ജെസ്സി, എലിസബത്ത്, റേച്ചൽ എന്നിങ്ങനെ നാലു പെണ്മക്കളാണ് ഇദ്ദേഹത്തിനുള്ളത്. 1995-ൽ ഇദ്ദേഹത്തെ മേഘാലയയുടെ ഗവർണറായി നിയമിക്കുകയുണ്ടായി. 2000-ൽ ഇദ്ദേഹത്തെ രണ്ടാം വട്ടവും മേഘാലയ ഗവർണർ സ്ഥാനം നൽകി. 1996 മുതൽ കുറച്ചു സമയം ഇദ്ദേഹം അരുണാചൽ പ്രദേശിന്റെ ഗവർണർ സ്ഥാനവും വഹിച്ചിരുന്നു. 

തിരുവനന്തപുരം യൂണിവേഴ്സിറ്റി കോളേജ്, തേവര സേക്രഡ് ഹാർട്ട് കോളേജ്, മദ്രാസ് ലയോള കോളേജ്, ലഖ്നൗ സർവ്വകലാശാല എന്നിവിടങ്ങളിലാണ് ഇദ്ദേഹം വിദ്യാഭ്യാസം നടത്തിയത്. ഇദ്ദേഹത്തിന് നിയമബിരുദവും പൊളിറ്റിക്കൽ സയൻസിൽ മാസ്റ്റേഴ്സ് ബിരുദവുമുണ്ട്. അമേരിക്കൻ ഐക്യനാടുകളിലെ ചിക്കാഗോ സർവ്വകലാശാലയിൽ ഇദ്ദേഹം പൊതുസേവന‌ത്തിൽ ഡിപ്ലോമയും പാസായിട്ടുണ്ട്. 

സ്കൂളിലും കോളേജിലും ഇദ്ദേഹം സ്വാതന്ത്ര്യസമരത്തിന്റെ ഭാഗമായ യോഗങ്ങളിൽ പങ്കെടുത്തിട്ടുണ്ട്. തേവര കോളേജ് യൂണിയന്റെ ജനറൽ സെക്രട്ടറിയായിരുന്നു ഇദ്ദേഹം. മദ്രാസിലും ലഖ്നൗവിലും ഇദ്ദേഹം വിദ്യാർത്ഥികളുടെ തിരഞ്ഞെടുപ്പിൽ വിജയിച്ചിട്ടുണ്ട്. തിരുവനന്തപുരത്ത് ഇദ്ദേഹം ഓൾ ഇൻഡ്യ സ്റ്റുഡന്റ്സ് ഫെഡറേഷൻ എന്ന സ്വതന്ത്ര വിദ്യാർത്ഥിപ്രസ്ഥാനത്തിന്റെ അംഗമായിരുന്നു.

1952-ൽ ഇദ്ദേഹം കേരള ഹൈക്കോടതിയിൽ അഭിഭാഷകനായി പ്രവേശിച്ചു. കോട്ടയത്ത് നികുതി സംബന്ധിച്ച കേസുകളിൽ ശ്രദ്ധ കേന്ദ്രീകരിച്ചുകൊണ്ട് ഇദ്ദേഹം ജോലി ചെയ്തിരുന്നു.

അൻപതുകളുടെ ആദ്യ കാലത്ത് ഇദ്ദേഹം രാഷ്ട്രീയ സാമൂഹ്യ പ്രസ്ഥാനങ്ങളിൽ ആകൃഷ്ടനായി. വിനോബ ഭാവെ ഭൂദാനപ്രസ്ഥാനം തുടങ്ങിയപ്പോൾ ഇദ്ദേഹം ഇതിനോട് ചേർന്ന് പ്രവർത്തിക്കാനാരംഭിച്ചു. ഇന്ത്യയുടെ പല ഭാഗങ്ങളിലും ഇതു സംബന്ധിച്ച പരിശീലന പരിപാടികൾ ഇദ്ദേഹം സംഘടിപ്പിക്കുകയുണ്ടായി.

ഇദ്ദേഹം 1954-ൽ ഭാരത് സേവക് സമാജിൽ ചേർന്നു. ഇതൊരു രാഷ്ട്രീയ രഹിത വോളണ്ടറി സംഘടനയായിരുന്നു. ജവഹർലാൽ നെഹ്രുവായിരുന്നു ഇതിന്റെ പ്രസിഡന്റ്. കേന്ദ്രമന്ത്രിയായിരുന്ന ഗുൽസാരിലാൽ നന്ദയായിരുന്നു ചെയർമാൻ. ഇന്ത്യയുടെ ആസൂത്രിതവികസനത്തിൽ പൊതു പങ്കാളിത്തം ഉറപ്പുവരുത്തുകയായിരുന്നു സംഘടനയുടെ ലക്ഷ്യം. വോളണ്ടിയർമാരെയും കാമ്പ് ലീഡർമാരെയും പരിശീലിപ്പിക്കുന്നജോലിയായിരുന്നു ഇദ്ദേഹം ചെയ്തത്. 1957-ൽ കളമശ്ശേരിയിൽ വർക്ക് ആൻഡ് ഓറിയന്റേഷൻ സെന്റർ എന്ന പദ്ധതിയിൽ ട്രെയിനിംഗ് സൂപ്പർവൈസറായി ഇദ്ദേഹം ജോലി ചെയ്തിട്ടുണ്ട്. 

ലോക് കാര്യ ക്ഷേത്ര, നഗര സാമൂഹികക്ഷേമ പ്രസ്ഥാനങ്ങൾ, ചേരിയിൽ സേവനം നടത്തുന്ന കേന്ദ്രങ്ങൾ, രാത്രി താവളങ്ങൾ എന്നിങ്ങനെ പല പദ്ധതികളിലും ഇദ്ദേഹം ഇടപെട്ടിട്ടുണ്ട്. ഭാരത് സേവക് സമാജിന്റെ ഭാഗമായി യുനസ്കോ എന്ന സംഘടനയോടും ഇദ്ദേഹം ബന്ധപ്പെട്ട് പ്രവർത്തിച്ചിട്ടുണ്ട്. 1960-ൽ ശ്രീലങ്കയിലും ഇദ്ദേഹം പ്രവർത്തിക്കുകയുണ്ടായി. തിരുവനന്തപുരത്തുനടന്ന ഗാന്ധി സെന്റിനറി നാഷണൽ ഇന്റഗ്രേഷൻ ഇന്റർ യൂണിവേഴ്സിറ്റി ക്യാമ്പിലും ഇദ്ദേഹം പങ്കെടുത്തിരുന്നു. തേവരയിലെയും പിന്നീട് രാജഗിരിയിലെയും ഇൻസ്റ്റിറ്റ്യൂട്ട് ഓഫ് സോഷ്യൽ വർക്ക് എന്ന പരിശീലനസ്ഥാപനത്തിൽ ഇദ്ദേഹം അതിഥിയായി ക്ലാസുകളെടുത്തിട്ടുണ്ട്.

അഴിമതിക്കെതിരായി പ്രവർത്തിക്കുന്ന സദാചാർ സമിതിയുടെ കൺവീനറായും ഇദ്ദേഹം പ്രവർത്തിച്ചിട്ടുണ്ട്. സമിതി കേരളത്തിലെ എല്ലാ ജില്ലകളിലും ശാഖകൾ അക്കാലത്ത് തുടങ്ങുകയുണ്ടായി. 1975 മുതൽ 1981 വരെ ഇദ്ദേഹം കേരള സ്റ്റേറ്റ് കോ ഓപ്പറേറ്റീവ് റബ്ബർ മാർക്കറ്റിംഗ് ഫെഡറേഷന്റെ പ്രസിഡന്റായിരുന്നു. കോട്ടയം ജില്ലാ സഹകരണ ബാങ്കിന്റെ ഡയറക്റ്റർ, പാലാ റബ്ബർ മാർക്കറ്റിംഗ് കോ-ഓപ്പറേറ്റീവ് സൊസൈറ്റിയുടെ ഡയറക്റ്റർ, ചിത്രലേഖ ഫിലിം കോ-ഓപ്പറേറ്റീവ് സൊസൈറ്റിയുടെ ഡയറക്റ്റർ, ചെയർമാൻ എന്നീ സ്ഥാനങ്ങളും ഇദ്ദേഹം വഹിച്ചിട്ടുണ്ട്.

1974 മുതൽ 78 വരെ ഇദ്ദേഹം പ്ലാന്റേഷൻ കോർപ്പറേഷൻ ചെയർമാനായിരുന്നു. "ഓയിൽ പാം ഇൻഡ്യ ലിമിറ്റഡിന്റെ ആദ്യ ചെയർമാനുമായിരുന്നു (1977–1978) ശ്രീ എം.എം. ജേക്കബ്. 1975 മുതൽ 78 വരെ Hindustan Latexഹിന്ദുസ്ഥാന ലാറ്റെക്സിന്റെ ഗവേണിംഗ് ബോഡിൽ ഇദ്ദേഹം അംഗമായിരുന്നു. 1973 മുതൽ 75 വരെ ഇദ്ദേഹം ഇൻഡ്യൻ കോഫി ബോർഡിലും വർഷങ്ങളോളം ഇൻഡ്യൻ റബ്ബർ ബോർഡിലും അംഗമായിരുന്നു. 1977 മുതൽ 82 വരെ ഇദ്ദേഹം ഇൻഡ്യൻ ഓവർസീസ് ബാങ്കിന്റെ ഡയറക്ടറായിരുന്നു. കേരള റെഡ് ക്രോസിലും ഇദ്ദേഹം ഔദ്യോഗിക പദവി വഹിച്ചിട്ടുണ്ട്. 1991 മുതൽ 94 വരെ ഇദ്ദേഹം ഫരീദാബാദിലെ വൈ.എം.സി.എ. ഇൻസ്റ്റിറ്റ്യൂട്ട് ഓഫ് എഞ്ചിനിയറിംഗിൽ ബോഡ് ഓഫ് മാനേജ്മെന്റ് ചെയർമാനായിരുന്നു. 

ഇൻഡ്യൻ നാഷണൽ കോൺഗ്രസിന്റെ കേരള ഘടകത്തിന്റെ ജനറൽ സെക്രട്ടറി, ട്രഷറർ എന്നീ നിലകളിലും കേരള സേവാ ദൾ ബോർഡിന്റെ ചെയർമാനായും കോൺഗ്രസിന്റെ താത്വിക സെല്ലിന്റെ കൺ‌വീനറായും ഇദ്ദേഹം പ്രവർത്തിച്ചിട്ടുണ്ട്. ഓൾ ഇൻഡ്യ കോൺഗ്രസ് കമ്മിറ്റിയുടെ തിരഞ്ഞെടുക്കപ്പെട്ട അംഗമായി ഇദ്ദേഹം വർഷങ്ങളോളം പ്രവർത്തിച്ചിട്ടുണ്ട്. 

1982-ലും 1988-ലും ഇദ്ദേഹത്തെ രാജ്യസഭയിലേയ്ക്ക് തിരഞ്ഞെടുക്കുകയുണ്ടായി. 1986-ൽ ഇദ്ദേഹത്തെ രാജ്യസഭയുടെ ഡെപ്യൂട്ടി ചെയർമാനായി തിരഞ്ഞെടുക്കുകയുണ്ടായി. പാർലമെന്ററി കാര്യ മന്ത്രിയായും, ആഭ്യന്തരകാര്യ മന്ത്രിയായും ജലവിഭവ വകുപ്പ് മന്ത്രിയായും പല അവസരങ്ങളിൽ ഇദ്ദേഹം ജോലി ചെയ്തിട്ടുണ്ട്. 

ഇദ്ദേഹം ന്യൂ യോർക്കിൽ ഐക്യരാഷ്ട്ര അസംബ്ലിയിൽ 1985-ലും 1993-ലും ഇന്ത്യയെ പ്രതിനിധീകരിച്ചിട്ടുണ്ട്. 1993-ൽ യൂറോപ്യൻ പാർലമെന്റിലെ മനുഷ്യാവകാശ കോൺഫറൻസിലും ഇദ്ദേഹം പങ്കെടുക്കുകയുണ്ടായി. 

ഭാരത് സേവക് എന്ന സാമൂഹ്യപ്രവർത്തകരുടെ ജേണലിന്റെ പ്രസാധകൻ, കോൺഗ്രസ് റിവ്യൂ എന്ന ദ്വൈവാരികയുടെ ചീഫ് എഡിറ്റർ, വീക്ഷണം പത്രത്തിന്റെ മാനേജിംഗ് എഡിറ്റർ എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്. പല പ്രബന്ധങ്ങളും ജേണലുകളിൽ പ്രസിദ്ധീകരിച്ചിട്ടുണ്ട് എന്നതുകൂടാതെ ഇദ്ദേഹം ചില പുസ്തകങ്ങളും പ്രസിദ്ധീകരിച്ചിട്ടുണ്ട്.



</doc>
<doc id="235973" url="https://ml.wikipedia.org/wiki?curid=235973" title="ജോയ് തോമസ്">
ജോയ് തോമസ്

ജോയ് തോമസ് കോൺഗ്രസ് അംഗമായ ഒരു രാഷ്ട്രീയപ്രവർത്തകനാണ്. ഇദ്ദേഹം കേരള സ്റ്റേറ്റ് കോ-ഓപ്പറേറ്റീവ് കൺസ്യൂമർ ഫെഡറേഷൻ ലിമിറ്റഡിന്റെ പ്രസിഡന്റാണ് . 

ഇടുക്കിയിലാണ് ഇദ്ദേഹം ജനിച്ചത്. തൊടുപുഴയിലെ ന്യൂമാൻ കോളേജിൽ ഇദ്ദേഹം ബി.എ. ഡിഗ്രിയും, തിരുവനന്തപുരത്തെ ലോ അക്കാദമിയിൽ നിന്ന് ബാച്ചിലർ ഓഫ് ലോ ബിരുദവും നേടുകയുണ്ടായി.

പതിനാലാം വയസ്സിൽ കെ.എസ്.യു. പ്രവർത്തനത്തിലൂടെയാണ് ഇദ്ദേഹം തന്റെ രാഷ്ട്രീയജീവിതം ആരംഭിക്കുന്നത്. ലോ അക്കാദമിയിലെ പഠനത്തിനിടെയും ഇദ്ദേഹം രാഷ്ട്രീയപ്രവർത്തനം തുടർന്നു. കെ.എസ്.യു. വിന്റെ സംസ്ഥാന വൈസ് പ്രസിഡന്റായി ഇദ്ദേഹത്തെ നിയമിക്കുകയുണ്ടായി. വിദ്യാഭ്യാസത്തിനുശേഷം ഇദ്ദേഹം യൂത്ത് കോൺഗ്രസിന്റെ ഇടുക്കി വൈസ് പ്രസിഡന്റായി. പിന്നീട് ഇദ്ദേഹത്തിന് ഇടുക്കി ജില്ലാ കോൺഗ്രസ് കമ്മിറ്റിയുടെ ജനറൽ സെക്രട്ടറി സ്ഥാനം നൽകപ്പെട്ടു. 2001 വരെ ഇദ്ദേഹം ഈ സ്ഥാനത്ത് തുടർന്നു. 2001-ൽ നിയമസഭാ തിരഞ്ഞെടുപ്പിനു ശേഷം ഇദ്ദേഹത്തെ ഇടുക്കി ജില്ലാ കോൺഗ്രസ് കമ്മിറ്റിയുടെ പ്രസിഡന്റായി നിയമിച്ചു. ഈ സമയത്ത് ഇടുക്കി ജില്ലാ സഹകരണ ബാങ്കിന്റെ നിയന്ത്രണം ഇദ്ദേഹം ഇടതു ജനാധിപത്യ മുന്നണിയിൽ നിന്ന് പിടിച്ചെടുത്തു. 2006 അസംബ്ലി തിരഞ്ഞെടുപ്പ് വരെ ഇദ്ദേഹം സഹകരണ ബാങ്കിന്റെ പ്രസിഡന്റായിരുന്നു. പിന്നീട് ഇദ്ദേഹത്തെ ഇടുക്കി ജില്ലാ ഐക്യജനാധിപത്യമുന്നണി ചെയർമാനായി നിയമിച്ചു.

സൂര്യനെല്ലി സ്ത്രീപീഡനക്കേസിൽ പി.ജെ. കുര്യനെതിരേ കള്ള സാക്ഷികളെ ഉണ്ടാക്കിയത് എം.എം. മണിയാണെന്ന് ജോയ് തോമസ് പ്രസ്താവിച്ചത് വിവാദമുണ്ടാക്കിയിരുന്നു ഒരു ഉന്നത സി.പി.എം. നേതാവിന്റെ നിർദ്ദേശപ്രകാരമാണ് കള്ള സാക്ഷികളെ ഉണ്ടാക്കിയതെന്നും ഇത് മണി തന്നെ കുര്യനോട് പറഞ്ഞിരുന്നുവെന്നും ഇദ്ദേഹം വെളിപ്പെടുത്തുകയുണ്ടായി.

ഇദ്ദേഹം വിവാഹിതനും രണ്ട് ആൺകുട്ടികളുടെ അച്ഛനുമാണ്.



</doc>
<doc id="235994" url="https://ml.wikipedia.org/wiki?curid=235994" title="ജെയിംസ് അബ്ബോട്ട്">
ജെയിംസ് അബ്ബോട്ട്

ബ്രിട്ടീഷ് ഇന്ത്യയിലെ ഒരു സൈനികനും ഭരണകർത്താവുമായിരുന്നു ജെയിംസ് അബ്ബോട്ട് (). (ജീവിതകാലം: 1807 മാർച്ച് 12 - 1896 ഒക്ടോബർ 6). പത്തൊമ്പതാം നൂറ്റാണ്ടിന്റെ മദ്ധ്യത്തിൽ, പാകിസ്താനിലെ ഹസാര മേഖലയുടെ ഡെപ്യൂട്ടി കമ്മീഷണർ ആയിരുന്ന ഇദ്ദേഹമാണ് അവിടെ അബോട്ടാബാദ് നഗരം സ്ഥാപിച്ചത്. ഒന്നാം ആംഗ്ലോ-സിഖ് യുദ്ധത്തിനുശേഷം പഞ്ചാബിലെ റെസിഡന്റും വടക്കുപടിഞ്ഞാറൻ അതിർത്തിപ്രദേശങ്ങളുടെ ചീഫ് കമ്മീഷണറുമായിരുന്ന ഹെൻറി ലോറൻസിന്റെ സഹായികളിലൊരാളായാണ് അബ്ബോട്ട് ഹസാര മേഖലയിൽ നിയമിതനായത്.

ഹസാരയിലെ അബ്ബോട്ടിന്റെ സ്വതന്ത്രമായ ഭരണനടപടികൾ വിമർശനവിധേയമായിട്ടുണ്ട്. അബ്ബോട്ട് സ്വന്തം സാമ്രാജ്യം പോലെയാണ് ഹസാര ഭരിക്കുന്നതെന്ന് ഗവർണർ ജനറൽ ഡൽഹൗസി പ്രഭു വിമർശനമുയർത്തുകയും അന്വേഷണമേർപ്പെടുത്തുകയും ചെയ്തിരുന്നു. 1849-ൽ ഇക്കാര്യത്തെപ്പറ്റി അന്വേഷിച്ച ഹെൻറി ലോറൻസ്, അബ്ബോട്ടിന്റെ ഭരണരീതികളെ ന്യായീകരിക്കുകയാണ് ചെയ്തത്. അബോട്ട് അവിടെ വളരെ ജനകീയനായിരുന്നു എന്നും ഒരു മജിസ്ട്രേറ്റ് എന്നതിനുപകരം ഒരു കുടുംബനാഥനെപ്പോലെയായിരുന്നു അബ്ബോട്ട് അദ്ദേഹത്തിന്റെ ഭാര്യക്കൊപ്പം അവിടെ ജീവിച്ചിരുന്നതെന്നും അബോട്ടിന്റെ ഭരണരീതികളിൽ പിഴവുകളുണ്ടെങ്കിലും മൊത്തത്തിൽ നോക്കിയാൽ അന്നത്തെ നിലയിൽ ഒരു ചെലവുമില്ലാതെ മേഖലയിൽ സമാധാനം നിലനിർത്താൻ അബോട്ടിനെക്കൊണ്ടല്ലാതെ ആർക്കും സാധിക്കില്ലായിരുന്നുവെന്നായിരുന്നുവെന്നും ഒരു സംരക്ഷകനായാണ് ജനങ്ങൾ അദ്ദേഹത്തെ കണക്കാക്കുന്നതെന്നുമായിരുന്നു ഹെൻറിയുടെ അഭിപ്രായം.


</doc>
<doc id="235995" url="https://ml.wikipedia.org/wiki?curid=235995" title="ലൈല മജ്നു">
ലൈല മജ്നു

1962-ൽ പുറത്തിറങ്ങിയ മലയാള ചലച്ചിത്രമാണ് ലൈലാ മജ്നു. ഈ ചിത്രം സംവിധാനം ചെയ്തത് പി. ഭാസ്കരൻ ആണ്. കേരളാ പിക്ചേഴ്സിനു വേണ്ടി കൊണ്ടറെഡിയും പി. ഭസ്കരനും കൂടിനിർമിച്ച അവരുടെ ആദ്യ സംരംഭമാണ് "ലൈലാ മജ്നു". പേർഷ്യൻ മഹാകവിയായ നിസാമിയുടെ മൂല കഥയെ ആസ്പദമാക്കിയെടുത്ത ഈ അനശ്വര പ്രേമകഥയുടെ സംഭാഷണം ജഗതി എൻ.കെ. ആചാരിയുടേതാണ്. ഇതിലെ പന്ത്രണ്ടു ഗാനങ്ങൽ രചിച്ചത് പി. ഭാസ്കരനും അതിനു ഈണം നൽകിയത് ബാബുരാജും ആണ്.

സത്യൻ<br>പ്രേംനസീർ<br>ബഹദൂർ<br>കൊച്ചപ്പൻ<br>കൊട്ടാരക്കര ശ്രീധരൻ നായർ<br>കുട്ട്യേടത്തി വിലാസിനി<br>ചാന്ദിനി (പഴയകാല നടി)<br>വിജയലക്ഷ്മി<br>തിക്കുറിശ്ശി സുകുമാരൻ നായർ<br>ടി.എസ്. മുത്തയ്യ<br>അടൂർ ഭാസി<br>എസ്.എ. ജമീൽ<br>മാസ്റ്റർ രാധാകൃഷ്ണൻ<br>കൊടുങ്ങല്ലൂർ അമ്മിണിയമ്മ<br>ബേബി വിലാസിനി<br>ശാന്ത.
എ.പി. കോമള<br>ഗോമതി<br>കെ.പി. ഉദയഭാനു<br>കെ.എസ്. ജോർജ്<br>മെഹബൂബ്<br>ശാന്ത പി നായർ<br>പി. ലീല



</doc>
<doc id="235997" url="https://ml.wikipedia.org/wiki?curid=235997" title="ലൈംഗികബന്ധം">
ലൈംഗികബന്ധം

ജീവിവർഗങ്ങളിൽ സ്വാഭാവികമായി മൊട്ടിട്ടു വരുന്ന അടിസ്ഥാനപരമായ ഒരു ജൈവീക ചോദനയാണ് ലൈംഗികത അഥവാ ലൈംഗികത്വം (Sexuality/ Sexualism ). സാമൂഹികവും ജനതികപരവും മാനസികവുമായ മറ്റനേകം ഘടകങ്ങളുമായും ഇത് അഭേദ്യമായി ബന്ധപ്പെട്ടിരിക്കുന്നു. ചുരുക്കത്തിൽ ഒന്നിലേറെ ഘടകങ്ങളുടെ കൂട്ടായ്മയും അതിൽ നിന്നും ഉയിർത്തുവരുന്ന വികാരങ്ങളും കൂടിച്ചേർന്നു സൃഷ്ടിക്കുന്ന ജൈവീകമായ വികാരമാണ് ലൈംഗികത. ലിംഗപരമായ വ്യത്യസ്‌തകൾ, ഒരാൾക്ക് മറ്റൊരാളോട് തോന്നുന്ന ആകർഷണം, അതിൽ നിന്നും ഒരാളുടെ മനസ്സിലുണ്ടാകുന്ന ചോദനകൾ (സ്നേഹം), ഈ സ്നേഹം പ്രകടിപ്പിക്കുന്ന രീതി (ശൃംഗാരം, സ്പർശനം), ഏറ്റവും ഒടുവിലായി സ്നേഹത്തിന്റെ ബഹിസ്‌ഭുരണമായി ലൈംഗികബന്ധം നടക്കുന്നു. ജീവികളിലെ പ്രത്യുദ്പാദനരീതികളും ആസ്വാദനവുമായി ബന്ധപ്പെട്ട ഒന്നാണ് ലൈംഗികബന്ധം, മൈഥുനം അഥവാ സംഭോഗം (Sexual Intercourse). ഇതുവഴി ജീവിവർഗ്ഗങ്ങളിലെ ജനതിക ഘടകങ്ങൾ പുതുതലമുറയിലേക്ക് പകർന്നു കൊടുക്കാൻ സാധിക്കുന്നു. മനുഷ്യർ പ്രത്യുത്പാദനത്തിന് വേണ്ടി മാത്രമല്ല സന്തോഷത്തിനും സ്നേഹം പ്രകടിപ്പിക്കാനും കൂടിയാണ് ലൈംഗികബന്ധത്തിൽ ഏർപ്പെടാറുള്ളത് (Love making). ഭൗതികമായി പറഞ്ഞാൽ ഇണകളുടെ പ്രത്യുല്പാദനാവയങ്ങൾ തമ്മിലുള്ള കൂടിച്ചേരലാണ് (പുരുഷലിംഗം
സ്ത്രീ യോനിയിൽ പ്രവേശീപ്പിച്ചു ചലിപ്പിക്കുകയാണ് സസ്തനികളിൽ ചെയ്യുന്നത്) വേഴ്ച എന്നിരിക്കിലും ലൈംഗികതക്ക് ശാരീരികബന്ധം എന്നതിലുപരിയായി പല തലങ്ങളുമുണ്ട്. 

ഇത് ശൈശവം മുതൽ വാർദ്ധക്യം വരെ വ്യക്തികളിൽ കാണപ്പെടുന്നു. വാത്സ്യായന മഹർഷി രചിച്ച കാമസൂത്രം തുടങ്ങിയ പൗരാണിക ഗ്രന്ഥങ്ങളിൽ രതിയെ പറ്റി സമഗ്രമായി പ്രതിപാദിച്ചിട്ടുണ്ട്. കിൻസി, മാസ്റ്റേഴ്സ് ആൻഡ് ജോൺസൻ തുടങ്ങിയവരുടെ പഠനങ്ങൾ ഈ മേഖലയിൽ കൂടുതൽ മൂല്യവത്തായ സംഭാവനകൾ നൽകിയിട്ടുണ്ട്. 

ലൈംഗികബന്ധമെന്ന പദം എതിർലിംഗാനുരാഗികൾ തമ്മിലും (Heterosexual) ലിംഗ-ലൈംഗിക ന്യൂനപക്ഷങ്ങൾ (LGBTIQ) തമ്മിലുമുള്ള കാമതയെ സൂചിപ്പിക്കാനായി ഉപയോഗിക്കാറുണ്ട്. ചെറിയ ഒരു സ്പർശനം പോലും പലർക്കും സുഖാനുഭൂതി നൽകുന്നു. നാഡീ ഞരമ്പുകൾ കൂടുതലുള്ള ലൈംഗികാവയവങ്ങളിലെ സ്പർശനം കൂടുതൽ ആനന്ദം നൽകുന്നു. തലച്ചോറും, നാഡീ വ്യവസ്ഥയും, ഹോർമോണുകളും ഇതിൽ മുഖ്യ പങ്ക് വഹിക്കുന്നു. 

സാധാരണയായി എതിർലിംഗത്തിലുള്ളവരാണ്‌ ഇണകൾ ആയിരിക്കുക ഏതാണ്ട് 1500-റോളം ജീവിവർഗങ്ങളിൽ ഒരേ ലിംഗത്തിലുള്ളവ തമ്മിലും ലൈംഗികമായി ബന്ധത്തിലേർപ്പെടുന്നതായി കണ്ടെത്തിയിട്ടുണ്ട്. മനുഷ്യരിലും ഒരേ ലിംഗത്തിലുള്ളവർ തമ്മിൽ ലൈംഗികബന്ധത്തിൽ ഏർപ്പെടാറുണ്ട്. സ്വവർഗലൈംഗികത (Homosexuality), ഉഭയവർഗലൈംഗികത (Bisexuality) എന്നിവ പ്രകൃതിപരമായ ലൈംഗികതയുടെ ഭാഗമാണെന്നും, ഇത് ജനതികവും ജൈവീകവുമാണെന്നും (Sexual orientation) ശാസ്ത്രം തെളിയിക്കുന്നു. ഇക്കൂട്ടർ ലിംഗ-ലൈംഗിക ന്യൂനപക്ഷങ്ങളിൽ (LGBTIQ) ഉൾപ്പെടുന്നു. മസ്തിഷ്കത്തിന്റെ പ്രത്യേകത ഇവിടെ നിർണായകമാണ്. 

മൃഗങ്ങളെ അപേക്ഷിച്ചു മനുഷ്യൻ പ്രത്യുത്പാദനത്തിലുപരിയായി സുഖാസ്വാദനത്തിനും കൂടിയാണ് ലൈംഗികബന്ധത്തിൽ ഏർപ്പെടാറുള്ളത്. ഡോൾഫിൻ, കുരങ്ങുവർഗങ്ങൾ തുടങ്ങിയ പല ജീവികളിലും ഇത്തരത്തിൽ ലൈംഗികാസ്വാദനം കാണപ്പെടാറുണ്ട്. ഡോപ്പാമിൻ (Dopamine) തുടങ്ങി മതിഷ്‌ക്കത്തിലെ രാസമാറ്റം ഇതിൽ വലിയ പങ്ക് വഹിക്കുന്നു. പുരുഷനെ അപേക്ഷിച്ചു സ്ത്രീകളിൽ ലൈംഗികവികാരം പതുക്കെ ഉണരുകയും പതിയെ ഇല്ലാതാവുകയും ചെയ്യുന്ന ഒന്നാണ്. പല സ്ത്രീകൾക്കും അവർക്ക് ഇഷ്ടമോ, താല്പര്യമോ, വൈകാരികതയോ ഉള്ള പങ്കാളിയുമായി മാത്രമേ ലൈംഗികത പൂർണമായി ആസ്വദിക്കാൻ സാധിക്കാറുള്ളൂ. എന്നാൽ പുരുഷനിൽ നിന്നും വ്യത്യസ്തമായി ഒരു ലൈംഗികബന്ധത്തിൽ ഒന്നിലധികം തവണ രതിമൂർച്ഛ (Orgasm) കൈവരിക്കാൻ സ്ത്രീകളുടെ തലച്ചോറിന് സാധിക്കാറുണ്ട്. 

മനുഷ്യർ ജനതികപരമായി ഏക പങ്കാളിയിൽ തൃപ്തിപ്പെടുന്നവരല്ല എന്ന്‌ വിലയിരുത്തപ്പെടുന്നു. ഇതാണ് ഒന്നിലധികം ബന്ധങ്ങൾ തേടാൻ മനുഷ്യരെ പ്രേരിപ്പിക്കുന്ന ഘടകം എന്ന് ശാസ്ത്രലോകം ചൂണ്ടിക്കാട്ടുന്നു. ലൈംഗിക താല്പര്യം ഓരോ വ്യക്തികളിലും വ്യത്യാസപ്പെട്ടിരിക്കുന്നു. ലൈംഗികതയെ നിയന്ത്രിക്കുന്നത് മത്തിഷ്ക്കം തന്നെയാണ്. അതിനാൽ ഏറ്റവും വലിയ ലൈംഗിക അവയവം 'തലച്ചോറാണ് (Brain)' എന്ന് പറയപ്പെടുന്നു. 
ബന്ധപ്പെടുന്നതിന് മുൻപ് ആവശ്യത്തിന് സമയം സ്നേഹപൂർണമായ രതിപൂർവകേളികൾക്ക് (Foreplay) ചിലവഴിക്കുന്നത് പങ്കാളികൾക്ക് ഉത്തേജനം നൽകുന്നു. കൃസരി/ഭഗശിശ്നികയിലെ (Clitoris) മൃദുവായ പരിലാളനം സ്ത്രീകളെ ഉത്തേജനത്തിലേക്ക് നയിക്കുന്നു. പുരുഷനിൽ ലിംഗത്തിലെ അറകളിലേക്ക് ഉള്ള രക്തയോട്ടം വർധിക്കുകയും 'ഉദ്ധാരണം' ഉണ്ടാവുകയും ചെയ്യുന്നു. സ്ത്രീയിൽ ജനനേന്ദ്രിയ ഭാഗത്തേക്ക്‌ രക്തയോട്ടം വർധിക്കുകയും വഴുവഴുപ്പ് നൽകുന്ന സ്രവങ്ങൾ (Vaginal lubrication) ഉത്പാദിപ്പിക്കപ്പെടുകയും ചെയ്യുന്നു. അതോടൊപ്പം യോനീനാളം വികസിക്കുകയും, കൃസരി ഉദ്ധരിക്കുകയും ചെയ്യുന്നു. രതിപൂർവലീലകളുടെ അഭാവത്തിൽ പലപ്പോഴും ശരീരം ലൈംഗികബന്ധത്തിന് തയ്യാറിട്ടുണ്ടാവില്ല. ലൂബ്രിക്കേഷന്റെ അഭാവത്തിൽ ലൈംഗികബന്ധം വിരസമോ വേദനാജനകമാവുകമോ ആകുകയും, പുരുഷന് ആയാസം സൃഷ്ടിക്കുകയും ചെയ്തേക്കാം. ഇത് ലൈംഗിക ബന്ധത്തോട് ഭയവും വിരക്തിയും ഉണ്ടാകാൻ കാരണമായേക്കാം. അണുബാധ, യോനീസങ്കോചം തുടങ്ങിയ പല കാരണങ്ങൾ കൊണ്ടും ലൈംഗികബന്ധത്തിൽ വേദന ഉണ്ടായേക്കാം. യോനീവരൾച്ചയും (Vaginal dryness) മുറുക്കവും അനുഭവപ്പെട്ടാൽ കൂടുതൽ സമയം രതിപൂർവലീലകളിൽ ഏർപ്പെടുകയും, ആവശ്യമെങ്കിൽ കൃത്രിമ ലൂബ്രിക്കന്റ് ജെല്ലി ഉപയോഗിക്കുകയും ചെയ്യാം. പ്രത്യേകിച്ചും ആർത്തവവിരാമം കഴിഞ്ഞവർക്ക്‌ ഇത് ആവശ്യമായേക്കാം. സ്ത്രീകളിൽ രതിമൂർച്ഛ (Orgasm) പുരുഷനെ അപേക്ഷിച്ചു പതുക്കെ അനുഭവപ്പെടുന്നതിനാലും പുരുഷനിലെ 'സമയക്കുറവ്' പരിഹരിക്കാനും ആമുഖലീലകൾ (Foreplay) സഹായിച്ചേക്കാം. എന്നാൽ പങ്കാളിക്ക് താല്പര്യമില്ലാത്ത രതി രീതികൾക്ക് നിർബന്ധിക്കുന്നത് താല്പര്യക്കുറവിന് കാരണമാകാറുണ്ട്. അതിനാൽ ഇത്തരം രീതികൾ പൂർണമായും ഒഴിവാക്കേണ്ടതാണെന്ന് വിദഗ്ദ്ധർ നിർദ്ദേശിക്കുന്നു. പങ്കാളിക്ക് താൽപര്യക്കുറവ്, വേദന, ബുദ്ധിമുട്ട് എന്നിവയില്ല എന്നുറപ്പ് വരുത്തുന്നത് മെച്ചപ്പെട്ട ലൈംഗിക ജീവിതത്തിന് സഹായകരമാണ്. ലൈംഗിക ബന്ധത്തിന് മുൻപും ശേഷവും ജനനേന്ദ്രിയ ഭാഗങ്ങൾ വീര്യം കുറഞ്ഞ സോപ്പും വെള്ളവും ഉപയോഗിച്ച് കഴുകുന്നത് ശുചിത്വത്തിന്റെ ഭാഗമാണ്. എന്നാൽ ഈ ഭാഗങ്ങളിൽ വീര്യം കൂടിയ സോപ്പിന്റെയും മറ്റും ഉപയോഗം ഒഴിവാക്കേണ്ടതാണ്. 
ശാരീരിക-മാനസിക സുഖാനുഭവവും പ്രത്യുല്പാദനവുമാണ്‌ ഊഷ്മളമായ ലൈംഗികബന്ധത്തിന്റെ ഫലങ്ങളെങ്കിലും എല്ലാ സംഭോഗവും പ്രത്യുൽപ്പാദനത്തിൽ കലാശിക്കണമെന്നില്ല. ഇത് സ്ത്രീയുടെ ആർത്തവചക്രത്തിലെ അണ്ഡവിസർജനവുമായി (Ovulation) ബന്ധപ്പെട്ട് കിടക്കുന്നു. അണ്ഡവിസർജന കാലത്തെ ലൈംഗികവേഴ്ച ഗർഭധാരണത്തിന് കാരണമായേക്കാം. സംതൃപ്തികരമായ ലൈംഗികബന്ധം പങ്കാളികൾ തമ്മിലുള്ള അടുപ്പം വർദ്ധിക്കുവാനും, മാനസിക സംഘർഷം ലഘൂകരിക്കാനും (Stress reduction), മെച്ചപ്പെട്ട ആരോഗ്യത്തിനും സഹായിക്കുന്നതായി ശാസ്ത്രം വ്യക്തമാക്കുന്നു; പ്രത്യേകിച്ചും ഹൃദയാരോഗ്യത്തിനും, ഓർമശക്തിക്കും, ചറുചുറുക്കിനും, പുരുഷന്മാരിൽ പ്രോസ്ട്രേറ്റ് ഗ്രന്ഥിയുടെ ആരോഗ്യത്തിനും ലൈംഗികബന്ധം ഗുണകരമാണെണ് പഠനങ്ങൾ തെളിയിക്കുന്നു. 

വാസ്തവത്തിൽ വാർദ്ധക്യത്തിലെത്തിയ വ്യക്തികൾക്ക് പോലും സന്തോഷകരമായ ലൈംഗികജീവിതം സാധ്യമാണ് എന്ന് ഗവേഷണങ്ങൾ ചൂണ്ടിക്കാട്ടുന്നു. 
ആരോഗ്യകരമായ ഭക്ഷണം, ചിട്ടയായ വ്യായാമം, സന്തോഷകരമായ മാനസികാവസ്ഥ, ശരിയായ ഉറക്കം, ലഹരിവർജ്ജനം തുടങ്ങിയവ മികച്ച ലൈംഗിക ജീവിതത്തിന് സഹായിക്കുമെന്ന് വിദഗ്ദ്ധർ സാക്ഷ്യപ്പെടുത്തുന്നു.

എന്നാൽ സുരക്ഷിതമല്ലാത്ത ലൈംഗിക ബന്ധത്തിലൂടെ ആഗ്രഹിക്കാത്ത ഗർഭധാരണം; കൂടാതെ HIV/എയ്ഡ്‌സ്, HPV അണുബാധ, ഗർഭാശയമുഖ കാൻസർ, ഹെർപ്പിസ്, സിഫിലിസ്, ഗൊണേറിയ, ഹെപ്പറ്റൈറ്റിസ്, പെൽവിക്ക് ഇൻഫെക്ഷൻ തുടങ്ങിയ ലൈംഗിക ബന്ധത്തിലൂടെ പകരുന്ന രോഗങ്ങളും (STDs) പിടിപെടാൻ സാധ്യതയുണ്ട്. ബന്ധപ്പെടുന്ന സമയത്ത് ഉത്‌പാദിപ്പിക്കപ്പെടുന്ന സ്രവങ്ങൾ, ശുക്ലം എന്നിവ വഴി രോഗാണുക്കൾ പകരാം. രോഗാണു വാഹകരുമായുള്ള ലൈംഗികബന്ധം ഒഴിവാക്കുന്നതും, ഗർഭനിരോധന ഉറയുടെ (Condom) ഉപയോഗവും ഇത്തരം രോഗങ്ങളെ ചെറുക്കുവാൻ സഹായിക്കുന്നു. പങ്കാളിയോടുള്ള അന്ധമായ വിശ്വാസം മൂലമോ അല്ലെങ്കിൽ പങ്കാളിയുടെ നിര്ബന്ധത്തിനു വഴങ്ങിയോ സുരക്ഷിതമല്ലാത്ത ശാരീരിക ബന്ധത്തിൽ ഏർപ്പെടുന്നത് പലപ്പോഴും അപകടം ക്ഷണിച്ചു വരുത്താറുണ്ട്. 

പ്രായപൂർത്തി ആകാത്തവരുമായി ഉള്ള ലൈംഗികബന്ധവും (Pedophilia), ഉഭയ സമ്മതത്തോടെയല്ലാതെയുള്ള ലൈംഗികപീഡനവും ബലാത്സംഗത്തിന്റെ പരിധിയിൽ പെടുന്ന ഒന്നാണ്. പല രാജ്യങ്ങളിലും ഇവ കടുത്ത കുറ്റകൃത്യങ്ങളാണ്. ഇവിടെ വ്യക്തിയുടെ സമ്മതം (Consent) പ്രധാനമാണ്. മുതിർന്ന വ്യക്തി കുട്ടികളുമായി നടത്തുന്ന ലൈംഗികബന്ധം ചൂഷണമാണെന്നും, ഇതവർക്ക് ശാരീരിക മാനസിക ബുദ്ധിമുട്ടുകൾ ഉണ്ടാക്കുമെന്നും, കുട്ടികളുടെ സമ്മതം മൂല്യവത്തല്ലെന്നും വിദഗ്ദ്ധർ ചൂണ്ടിക്കാട്ടുന്നു. അതിനാൽ തന്നെ 'പീഡോഫീലിയ' എന്ന മനസ്സികാവസ്ഥയുള്ളവർ നടത്തുന്ന ബാലലൈംഗികപീഡനം ഒരു കുറ്റകൃത്യമാണ്. 

എന്നാൽ ലൈംഗിക താല്പര്യമോ ലൈംഗിക ശേഷിയോ, ചിലപ്പോൾ പ്രത്യുത്പാദന ശേഷിയോ തീരെ ഇല്ലാത്ത വ്യക്തികളുമുണ്ട്. ഇവരെ "അലൈംഗികർ (Asexuals)" എന്ന് അറിയപ്പെടുന്നു. ഈ സവിശേഷതയെ "അലൈംഗികത (Asexuality)" എന്ന് വിളിക്കുന്നു. അലൈംഗികർക്ക് ലൈംഗികബന്ധത്തിൽ ഏർപ്പെടെണമെന്നോ സ്വയംഭോഗം ചെയ്യണമെന്നോ ഉള്ള താല്പര്യം തീരെ ഉണ്ടായിരിക്കുകയില്ല. അതില്ലാതെ തന്നെ ഇക്കൂട്ടർ സന്തുഷ്ടരാണ്. ഇവർ ലിംഗ-ലൈംഗികന്യൂനപക്ഷങ്ങളിൽ (LGBTIA+) ഉൾപ്പെടുന്ന 'A' എന്ന വിഭാഗമാണ്. ഇത് ബ്രഹ്മചര്യമല്ല. ബാക്ടീരിയ തുടങ്ങിയ ഏകകോശജീവികളിലും, ഹൈഡ്ര തുടങ്ങിയവയിലും അലൈംഗിക പ്രത്യുത്പാപാദനം കാണാം.



</doc>
<doc id="236000" url="https://ml.wikipedia.org/wiki?curid=236000" title="ബ്രോഹിസോറസ്">
ബ്രോഹിസോറസ്

സോറാപോഡ് വിഭാഗത്തിൽ പെട്ട ഒരു ദിനോസർ ആണ് ബ്രോഹിസോറസ്. അന്ത്യ ജുറാസ്സിക് കാലത്ത് ജീവിച്ചിരുന്ന ഇവയുടെ ഫോസ്സിൽ കിട്ടിയിടുള്ളത് പാകിസ്താനിൽ ഉള്ള കിർതാർ മലനിരകളിൽ നിന്നും ആണ് . ഈ ജെനുസിന്റെ വിവരണം നല്കിയിടുള്ളത് എം എസ് മല്കാനി ആണ് (2003). ഈ ജെനുസിന്റെ അടിസ്ഥാന ഫോസ്സിൽ ആയി കിട്ടിയിരിക്കുന്നത് കാലുകളിലെ അസ്ഥികൾ ആണ് , ബ്രോഹിസോറസ് എന്ന ഒരു പുതിയ ജെനുസിന്റെ പേരിൽ ആണ് ഇതിനെ വിവരിച്ചിട്ടുള്ളത് അത് കൊണ്ട് തന്നെ ടാക്സോണമി നിലനിൽക്കുമോ എന്ന് ഉറപ്പില്ല.

ഇവയ്ക്ക് ഏകദേശം 12 മീറ്റർ നീളവും , 10 ടൺ ഭാരവും ആണ് കണക്കാകിയിടുള്ളത്. 


</doc>
<doc id="236003" url="https://ml.wikipedia.org/wiki?curid=236003" title="ലുലു മാൾ, കൊച്ചി">
ലുലു മാൾ, കൊച്ചി

എം.എ. യൂസഫലിയുടെ എം.കെ. ഗ്രൂപ്പിന്റെ ഉടമസ്ഥതയിൽ കേരളത്തിലെ കൊച്ചി നഗരത്തിൽ സ്ഥിതി ചെയ്യുന്ന ഷോപ്പിങ് മാളാണ് ലുലു മാൾ. 2013 മാർച്ച് 10-നാണ് മാൾ പ്രവർത്തനം ആരംഭിച്ചത്. ലുലൂ ഗ്രൂപ്പിന്റെ ഇന്ത്യയിലെ ആദ്യ മാൾ സംരംഭമാണ് കൊച്ചി മാൾ. 25 ലക്ഷം ചതുരശ്രയടി വിസ്തീർണ്ണത്തിൽ 1600 കോടിയാണ് മാളിന്റെ മുതൽമുടക്ക്. ലണ്ടനിലെ ഡബ്ല്യു.എസ്. ആറ്റ്കിൻസിന്റെ ആർട്ടിടെക്കിൽ ഷപൂർജി പല്ലോൺജി ആൻഡ് കമ്പനിയാണ് നിർമ്മാണം നടത്തിയത്.

ലുലുവിന്റെ തന്നെ ലുലു ഹൈപ്പർമാർക്കറ്റ് രണ്ട് നിലകളിലായി (ഒന്നാം നിലയിൽ ലുലു ഫാഷൻ സ്റ്റോർ, രണ്ടാം നിലയിൽ ലുലു കണക്റ്റ്) മാളിൽ പ്രവർത്തിക്കുന്നു. മൊത്തം 2250 പേർക്ക് ഉപയുക്തമാം വിധം പി.വി.ആർ. സിനിമാസിന്റെ ഒൻപത് സ്ക്രീനുകൾ ഉണ്ട്. 5,000 ചതുരശ്രയടിയിൽ ഐസ് സ്‌കേറ്റിങ് സംവിധാനവും ഒരുക്കിയിരിക്കുന്നു. ഒമ്പത് റെസ്റ്റോറന്റുകളും 27 മൾട്ടി-ക്യുസിൻ കൗണ്ടറുകളും മാളിലുണ്ട്.


</doc>
<doc id="236005" url="https://ml.wikipedia.org/wiki?curid=236005" title="താഴൂർ ഭഗവതിക്ഷേത്രം">
താഴൂർ ഭഗവതിക്ഷേത്രം

പത്തനംതിട്ട നഗരത്തിൽ നിന്നും 4.5 കിമി തെക്കു മാറി താഴൂർ ഗ്രാമത്തിൽ അച്ഛൻകോവിലാറിന്റ്റെ
തീരത്തു നിലകൊള്ളുന്ന ഭദ്രകാളിക്ഷേത്രമാണു താഴൂർ ഭഗവതിക്ഷേത്രം

=പടയണി=

എല്ലാ വർഷവും മലയാളമാസം കുംഭത്തിലെ ഭരണി ദിവസം ക്ഷേത്രത്തിൽ പടയണി നടക്കുന്നു

=പറയ്ക്കെഴുന്നെള്ളിപ്പ്=

താഴൂർ ഭഗവതിക്ഷേത്രത്തിലെ പറയ്ക്കെഴുന്നെള്ളിപ്പ് എല്ലാ വർഷവും മലയാളമാസം കുംഭം മുതൽ മേടമാസത്തിലെ വിഷു വരെയാണു.കൊടുംതറ,പ്രമാടം,മുള്ളനികാട്,വള്ളികോട്,വാഴമുട്ടം മുതലായ സ്ഥലങളിലെ ഭവനങളീൽ പറയ്ക്കെഴുന്നെള്ളിപ്പ് 
എത്തിചേരുന്നു.

=വിശ്വാസം=

പരമ്പരാഗത വിശ്വാസപ്രകാരം താഴൂർ ഭഗവതി കൊടുംതറ ശ്രീ സുബ്രഹ്മണ്യസ്വാമിയുടേയും വലംചുഴി ഭുവനേസശ്വരി
ദേവിയുടേയും സഹോദരിയാണു എന്നു വിശ്വസിക്കുന്നു


</doc>
<doc id="236008" url="https://ml.wikipedia.org/wiki?curid=236008" title="വി.എസ്. സുനിൽ കുമാർ">
വി.എസ്. സുനിൽ കുമാർ

വി.എസ്. സുനിൽ കുമാർ ഇടതുപക്ഷ രാഷ്ട്രീയപ്രവർത്തകനും അഭിഭാഷകനും നിലവിലെ കേരളമന്ത്രിസഭയിൽ കൃഷിമന്ത്രിയും പതിനാലാം നിയമസഭയിൽ തൃശ്ശുർ നിയമസഭാമണ്ഡലത്തിൽ നിന്നുള്ള ജനപ്രതിനിധിയുമാണ്. സി.പി.ഐ ആണ് ഇദ്ദേഹത്തിന്റെ കക്ഷി.

1967 മേയ് 30 ന് അന്തിക്കാട്ട് പരേതനായ വെളിച്ചപ്പാട്ട് സുബ്രഹ്മണ്യന്റേയും സി.കെ. പാർവതിയുടെയും മകനായി ജനിച്ചു. ഇദ്ദേഹം അഭിഭാഷകനുമാണ്. തൃശൂർ ശ്രീകേരളവർമ കോളജ്, തിരുവനന്തപുരം ലോ അക്കാദമി എന്നിവിടങ്ങളിലായിരുന്നു പഠനം.

ബാലവേദിയിലൂടെ പ്രവർത്തനം ആരംഭിച്ച വി.എസ്. സുനിൽ കുമാർ എ.ഐ.എസ്.എഫിലൂടെയാണ് രാഷ്ട്രീയത്തിൽ പ്രവേശിച്ചത്. സംസ്ഥാനതലത്തിലും ദേശീയതലത്തിലും ഇദ്ദേഹം ഓൾ ഇൻഡ്യ സ്റ്റുഡന്റ്സ് ഫെഡറേഷന്റെ പല സ്ഥാനങ്ങളും വഹിച്ചിട്ടുണ്ട്.


വിദ്യാർഥി, യുവജന നേതാവായിരിക്കെ നിരവധി സമരങ്ങൾക്ക് നേതൃത്വം നൽകി. പൊലീസ് മർദനവും ജയിൽശിക്ഷയും അനുഭവിച്ചിട്ടുണ്ട്. സംസ്ഥാനത്താദ്യമായി ഇലക്ട്രിക് ലാത്തി ഉപയോഗിച്ച് പൊലീസ് നടത്തിയ നരനായാട്ടിൽ തലതകർന്ന് മാസങ്ങളോളം ചികിത്സക്ക് വിധേയനായിരുന്നു. നവോദയ സമരം, പ്രീഡിഗ്രി ബോർഡ് സമരം, ഇലക്ട്രിസിറ്റി സമരം, മെഡിക്കൽ കോളജ് സമരം എന്നിവയുടെ മുന്നണിപ്പോരാളിയായിരുന്നു.

അഭിഭാഷകയായ രേഖയാണ് ഭാര്യ. മകൻ നിരഞ്ജൻ കൃഷ്ണ


</doc>
<doc id="236012" url="https://ml.wikipedia.org/wiki?curid=236012" title="ടി.യു. കുരുവിള">
ടി.യു. കുരുവിള

ഷെവലിയർ ഡോ. ടി. യു. കുരുവിള (ജനനം: 1936 ഓഗസ്റ്റ് 13) കേരളത്തിലെ ഒരു രാഷ്ട്രീയപ്രവർത്തകനാണ്. ഇദ്ദേഹം കോതമംഗലത്ത് ഊഞ്ഞപ്പാറയിലാണ് ജനിച്ചത്. ഉതുപ്പ്, മറിയം എന്നിവരാണ് മാതാപിതാക്കൾ. ഇദ്ദേഹം സിവിൽ എഞ്ചിനിയറിംഗിൽ ഡിപ്ലോമ ഉള്ള വ്യക്തിയാണ്. രാഷ്ട്രീയപ്രവർത്തനം കൂടാതെ കൃഷി, വ്യാപാരം എന്നീ മേഖലകളിലും ഇദ്ദേഹം പ്രവർത്തിക്കുന്നുണ്ട്. 2006, 2011 എന്നീ വർഷങ്ങളിൽ കോതമംഗലം നിയോജകമണ്ഡലത്തുനിന്ന് ഇദ്ദേഹം കേരള നിയമസഭയിലേയ്ക്ക് തുടർച്ചയായി തിരഞ്ഞെടുക്കപ്പെട്ടിട്ടുണ്ട്. വി.എസ്. അച്യുതാനന്തന്റെ മന്ത്രിസഭയിൽ ഇദ്ദേഹം പൊതുമരാമത്ത് മന്ത്രിയായി കുറച്ചുകാലം പ്രവർത്തിച്ചിരുന്നു.

ഇദ്ദേഹം ഇപ്പോൾ കേരള കോൺഗ്രസ് (മാണി) വിഭാഗത്തിലാണ്. സിറിയാക് ഓർത്തഡോക്സ് സഭയുടെ ലേ സെക്രട്ടറിയായി ഇദ്ദേഹം കുറച്ചുകാലം പ്രവർത്തിച്ചിട്ടുണ്ട്. ഷെവലിയർ സ്ഥാനം, മോർ അഫ്രേം മെഡൽ, കമാൻഡർ സ്ഥാനം, ബാർ എഥോ ഷാറിറോ സ്ഥാനം എന്നിവ പാത്രിയർക്കീസ് ഇഗ്നാത്തിയോസ്‌ സാഖാ പ്രഥമൻ ഇവാസിൽ നിന്ന് ഇദ്ദേഹത്തിന് ലഭിച്ചിട്ടുണ്ട്. ലണ്ടനിലെ സൗത്ത് ഈസ്റ്റേൺ യൂണിവേഴ്സിറ്റിയിൽ നിന്ന് ഇദ്ദേഹത്തിന് ഓണററി ഡി.ലിറ്റ് ബിരുദവും ലഭിച്ചിട്ടുണ്ട്.

ഇദ്ദേഹം 1964 മുതൽ 78 വരെ എറണാകുളം ജില്ലയിലെ കീരമ്പാറ പഞ്ചായത്തിന്റെ പ്രസിഡന്റായിരുന്നു. ഇതു കൂടാതെ കീരമ്പാറ സർവിസ് കോ-ഓപ്പറേറ്റീവ് സൊസൈറ്റിയുടെ പ്രസിഡന്റ് (1966-1970), കോതമംഗലം ബ്ലോക്ക് ഡെവലപ്പ്മെന്റ് കമ്മിറ്റി ചെയർമാൻ (1970-1978), കേരള പ്ലാന്റേഷൻ കോർപ്പറേഷൻ ചെയർമാൻ (1982-1987) എന്നീ ചുമതകലളും ഇദ്ദേഹം വഹിച്ചിട്ടുണ്ട്. 1996 മുതൽ 2001 വരെ ഇദ്ദേഹം കേരള സംസ്ഥാന ഹൗസിംഗ് ബോഡിന്റെയും ചെയർമാനായിരുന്നു. 

നിലവിൽ ഇദ്ദേഹം കേരള കോൺഗ്രസ് മാണി വിഭാഗത്തിന്റെ വൈസ് ചെയർമാനാണ്. 

ഇദ്ദേഹം 2006 നവംബറിൽ പി.ജെ. ജോസഫ് വിമാനയാത്രയ്ക്കിടെ ഒരു വനിതയോട് അപമര്യാദയായി പെരുമാറി എന്ന ആരോപണത്തെത്തുടർന്ന് രാജിവച്ചപ്പോൾ മന്ത്രിസ്ഥാനമേൽക്കുകയുണ്ടായി. 


2007 സെപ്റ്റംബർ 2-ന് ഇദ്ദേഹം മന്ത്രിസഭയിൽ നിന്ന് രാജിവയ്ക്കുകയുണ്ടായി. ഇദ്ദേഹവും കുടുംബാംഗങ്ങളും നടത്തിയ ഭൂമി ഇടപാടിൽ പ്രശ്നങ്ങളുണ്ടെന്ന ഇടുക്കി കളക്ടറുടെ റിപ്പോർട്ടറിനെത്തുടർന്നായിരുന്നു ഇത്. കെ.ജി. എബ്രഹാം എന്നയാൾ ഭൂമി മൂന്നാറിൽ ഇദ്ദേഹത്തിന്റെ മക്കൾക്ക് 6.7കോടി രൂപ അഡ്വാൻസായി നൽകിയെന്നും ഈ ഭൂമി ഇവരുടെ സ്വന്തമല്ലാത്തതിനാൽ ഇടപാട് പൂർത്തിയാക്കാൻ കഴിഞ്ഞില്ലെന്നും പക്ഷേ ഇവർ പണം തിരികെക്കൊടുത്തില്ലെന്നുമായിരുന്നു റിപ്പോർട്ട്. 
ഇതിനു ശേഷം പാർട്ടി നേതാവ് പി.ജെ. ജോസഫ് പണം അബ്രഹാമിന് തിരികെക്കൊടുക്കാമെന്ന് ഉറപ്പുകൊടുത്തു. Kuruvilla had to resign and Monce Joseph from the KC(J) became the new PWD minister.

കളക്ടറുടെ റിപ്പോർട്ടും ചീഫ് സെക്രട്ടറിയുടെ റിപ്പോർട്ടും കുരുവിള കുറ്റമൊന്നും ചെയ്തതായി ആരോപിക്കുന്നില്ല എന്ന് ജോസഫ് പിന്നീട് അവകാശപ്പെട്ടു. കുരുവിളയ്ക്കും പാർട്ടിക്കുമെതിരായി ഗൂഢനീക്കമുണ്ടെന്നും പി.ജെ. ജോസഫ് ആരോപിച്ചു. 

2008 മേയ് 15-ന് ഇദ്ദേഹത്തിനെതിരായ കേസിൽ തെളിവുകളില്ലെന്ന് കേരള പോലീസ് കോടതിയെ അറിയിച്ചു. 


</doc>
<doc id="236019" url="https://ml.wikipedia.org/wiki?curid=236019" title="ടി.എച്ച്. മുസ്തഫ">
ടി.എച്ച്. മുസ്തഫ

2020

.  1991 മുതൽ 1995 വരെ കേരളത്തിലെ ഭക്ഷ്യമന്ത്രിയായി സേവനമനുഷ്ഠിച്ച കേരള രാഷ്ട്രീയക്കാരനാണ് എച്ച്. മുസ്തഫ. കരുണാകരൻ മുഖ്യമന്ത്രിയും ഉമ്മൻ ചാണ്ടി ധനകാര്യവും കൈകാര്യം ചെയ്തു. [1] [2]  ഇന്ത്യൻ നാഷണൽ കോൺഗ്രസിലെ അഞ്ച് തവണ നിയമസഭാംഗമാണ്.  കുന്നത്തുനാട് നിയോജകമണ്ഡലത്തിൽ അദ്ദേഹം നിരവധി വികസനങ്ങൾ നടത്തിയിരുന്നു.

ഇന്ത്യയിലെ ഒരു മുസ്ലീം കുടുംബത്തിലാണ് മുസ്തഫ ജനിച്ച് വളർന്നത്.  തന്റെ പ്രാഥമിക വിദ്യാലയ വിദ്യാഭ്യാസം ഗ്രാമത്തിലും പരിസരത്തും ചെയ്തു.  അദ്ദേഹത്തിന്റെ മുത്തച്ഛനെയും കുടുംബത്തെയും സെൻട്രൽ തിരുവിതാംകൂറിലെ പഴയ രാജകുടുംബത്തിന്റെ നികുതി പിരിവുകാരനായി നിയമിച്ചു.  അദ്ദേഹത്തിന്റെ കുടുംബനാമം സംസ്ഥാനത്തെ ഏറ്റവും പഴയതും പരമ്പരാഗതവുമായ കുടുംബങ്ങളിലൊന്നായി കണക്കാക്കപ്പെടുന്നു.  പരമ്പരാഗതമായി അവർ കുടുംബത്തിന്റെ വരുമാനമായി കൃഷി ചെയ്യുന്നു.  അദ്ദേഹത്തിന്റെ മുത്തച്ഛൻ കൃഷിക്കാരനും കർത്താവുമായിരുന്നു.

പാർട്ടി രേഖകൾ പ്രകാരം പതിനാറാമത്തെ വയസ്സിൽ അദ്ദേഹം പാർട്ടി നേതൃത്വം ആരംഭിച്ചു.  കൊച്ചിയിൽ 14 വർഷം ഡിസിസി (ജില്ലാ കോൺഗ്രസ് കമ്മിറ്റി) പ്രസിഡന്റായി തിരഞ്ഞെടുക്കപ്പെട്ടു.  അഞ്ച് തവണ നിയമസഭയിലേക്ക് തിരഞ്ഞെടുക്കപ്പെട്ട അദ്ദേഹം ഒരിക്കൽ സിവിൽ സപ്ലൈസ് മന്ത്രിയായി സേവനമനുഷ്ഠിച്ചു.  കെ‌പുസുസി വൈസ് പ്രസിഡൻറ്, എ‌ഐ‌സുസി അംഗം, ഇന്ത്യൻ നാഷണൽ കോൺഗ്രസിലെ (ഐ‌എൻ‌സി) പാർട്ടി സ്ഥാനങ്ങൾ എന്നിവയ്ക്കായി അദ്ദേഹം തിരഞ്ഞെടുക്കപ്പെട്ടു.  കെ. കരുണാകരനും മുസ്തഫയും കേരളത്തിൽ കോൺഗ്രസിന് അടിത്തറയിട്ടു.  നിലവിൽ മുസ്തഫയ്ക്ക് കോൺഗ്രസ് പാർട്ടിയിൽ 55 കാരനായ സീനിയോറിറ്റി ഉണ്ട്.

മൂത്തമകൻ ടി എം സാദിക് അലി കോളേജ് രാഷ്ട്രീയത്തിൽ വളരെ സജീവമായിരുന്നു, ഇപ്പോൾ അദ്ദേഹത്തിന്റെ പിൻഗാമിയാണ് ഇളയ മകൻ ടി.എം.  ഷൗക്കത്ത് അലി മുസ്തഫ, ടി.എം.  സക്കീർ ഹുസൈൻ;  ഇരുവരും ഇന്ത്യൻ രാഷ്ട്രീയത്തിൽ സജീവമാണ്.  കേരളത്തിൽ നിന്നുള്ള കെപിസിസി അംഗമാണ് ശ്രീ സക്കിർ ഹുസൈൻ.  ടി.എം.  1990 മുതൽ കെ‌എസ്‌യു (കേരള സ്റ്റുഡന്റ്‌സ് യൂണിയൻ) പ്രസിഡന്റായിരുന്നു സക്കീർ ഹുസൈൻ. കേരളത്തിലെ മുഴുവൻ സമയ സാമൂഹിക സേവന വ്യക്തിയാണ് സക്കീർ ഹുസൈൻ.  എം.ഇ.എസ് ഗ്രൂപ്പിന്റെ ബോർഡ് അംഗമാണ്.

അദ്ദേഹത്തിന്റെ കുടുംബത്തിൽ സാമൂഹിക പ്രവർത്തകർ, കൃഷിക്കാർ, എഞ്ചിനീയർമാർ, ഡോക്ടർമാർ, മാനേജുമെന്റ് പ്രൊഫഷണലുകൾ എന്നിവ ഉൾപ്പെടുന്നു. ഉസ്തഫ 1965 ൽ ഹൈസ്കൂൾ വിദ്യാഭ്യാസം പൂർത്തിയാക്കി. അയൽപക്കത്ത് നല്ല സ്കൂളുകളുടെ അഭാവം മൂലം അദ്ദേഹം പഠനം നിർത്തി.

പുതുതലമുറ നേതാക്കളുമായും രാഷ്ട്രീയക്കാരുമായും മത്സരിക്കാൻ മുസ്തഫ തന്റെ ചുറ്റുമുള്ള ചെറുപ്പക്കാരെയും വിദ്യാസമ്പന്നരെയും നിലനിർത്തുന്നുവെന്ന് ദൃശ്യമാണ്.

കേരള സംസ്ഥാന ഖാദി ബോർഡ് ഉൾപ്പെടെ നിരവധി കേരള സർക്കാർ സംഘടനകളുടെ തലവനായിരുന്നു മുസ്തഫ.  Lmtd, റബ്ബർ മാർക്കറ്റിംഗ് ബോർഡ്.  എൽ‌എം‌ടുഡി, സിയാൽ (കൊച്ചി ഇന്റർനാഷണൽ എയർപോർട്ട് ലിമിറ്റഡ്) മുതലായവ. പ്രശസ്ത വിദ്യാഭ്യാസമുള്ള ഐ‌എ‌എസ്, ഐ‌പുഎസ്, ഐ‌എഫ്‌എസ്, ഐ‌ആർ‌എസ് ഉദ്യോഗസ്ഥർ മുസ്തഫയുടെ രാഷ്ട്രീയ ജീവിതത്തിൽ മുഴുവൻ സേവനമനുഷ്ഠിച്ചു.  വിദ്യാഭ്യാസ യോഗ്യതകൾക്കുപകരം, മുസ്തഫയെ ഇന്ത്യയിലെ ഒരു രാഷ്ട്രീയ നേതാവായി കണക്കാക്കി.
ടി.എച്ച്. മുസ്തഫa 1991 - 1995 കാലഘട്ടത്തിൽ കേരളത്തിൽ ഭക്ഷ്യമന്ത്രിയായിരുന്നു. ഈ സമയത്ത് കരുണാകരൻ മുഖ്യമന്ത്രിയും ഉമ്മൻ ചാണ്ടി ധനകാര്യമന്ത്രിയുമായിരുന്നു. 


</doc>
<doc id="236021" url="https://ml.wikipedia.org/wiki?curid=236021" title="തട്ടേക്കാട്">
തട്ടേക്കാട്

കേരളത്തിലെ എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിലെ ഒരു ഗ്രാമമാണ് തട്ടേക്കാട്. കോതമംഗലം പട്ടണത്തിൽ നിന്ന് 17 കിലോമീറ്റർ ദൂരത്തിൽ സ്ഥിതി ചെയ്യുന്ന ഒരു പ്രദേശമാണ് തട്ടേക്കാട്. ഇവിടെയാണ് ഡോ. സാലിം അലി പക്ഷിസങ്കേതം സ്ഥിതി ചെയ്യുന്നത്.

തട്ടേക്കാടിന്റെ രണ്ട് വശങ്ങളിലൂടെയാണ് പെരിയാറിന്റെ രണ്ട് കൈവഴികൾ ഭൂതത്താൻ കെട്ട് അണക്കെട്ടിന്റെ സംഭരണപ്രദേശത്ത് വന്നുചേരുന്നത്. വെള്ളത്താൽ ചുറ്റപ്പെട്ട് കിടക്കുന്ന വനപ്രദേശത്തോടുകൂടിയ ഒരു മുനമ്പാണ് തട്ടേക്കാട്. പക്ഷി നിരീക്ഷകരേയും സഞ്ചാരികളേയും ആകർഷിക്കുന്ന തട്ടേക്കാട് ഒരു വിനോദസഞ്ചാരകേന്ദ്രമെന്ന നിലയിൽ പ്രസിദ്ധിയാകർഷിച്ചിട്ടുണ്ട്. 

കൊച്ചിയിൽ നിന്നും തട്ടേക്കാട് - പൂയംകുട്ടി - മാങ്കുളം വഴിയായിരുന്നു മൂന്നാറിലേക്കുള്ള ആദ്യ പാത. മലയോരമേഖലയിൽ നിന്നും സുഗന്ധവ്യഞ്ജനങ്ങളടക്കം എല്ലാ വ്യാപാര-വ്യവഹാരങ്ങളും കൊച്ചിയിലേക്ക് എത്തിച്ചിരുന്നത് ഈ പാത വഴിയായിരുന്നു. 1924-ൽ ഉണ്ടായ പ്രകൃതിക്ഷോഭത്തിൽ രാജപാതയിലെ കരിന്തിരി മലയിടിഞ്ഞ് റോഡ് നമാവശേഷമായി. പൂയംകുട്ടി മുതൽ മാങ്കുളം വരെയുള്ള പാത വെള്ളപ്പൊക്കത്തിൽ തകർന്നടിഞ്ഞു. തന്മൂലം മൂന്നാറിന് കൊച്ചിയുമായുള്ള വ്യാപാരബന്ധങ്ങൾ ഇല്ലാതായി. തുടർന്ന് രാജഭരണകാലത്ത് തന്നെ ആലുവ മുതൽ മൂന്നാർ വരെ പുതിയ പാതയും പെരിയാറിനു കുറുകെ പുതിയ പാലവും നിർമ്മിക്കാൻ മഹാറാണി സേതു ലക്ഷ്മി ഭായി ഉത്തരവിട്ടു. 1935 ൽ നേര്യമംഗലം പാലം പണിതതിനുശേഷം തട്ടേക്കാട് വഴി മൂന്നാറിലേക്കുള്ള പാതയെ അവഗണിക്കുകയായിരുന്നു. 

2005 ൽ പെരിയാറിൽ ഭൂതത്താൻ കെട്ട് അണക്കെട്ടിന്റെ സംഭരണ വെള്ളത്തിന്റെ മുകളിലൂടെ തട്ടേക്കാട് പാലം പണി പണിതതിനുശേഷം തട്ടേക്കാട് വഴിയുള്ള കൊച്ചി-മൂന്നാർ പാത പുനർനിർമ്മിക്കാനുള്ള ശ്രമങ്ങളാരംഭിച്ചിട്ടുണ്ട്.





തട്ടേക്കാട് ഒട്ടനവധി ഗ്രാമങ്ങളാൽ ചുറ്റപ്പെട്ടു കിടക്കുന്നു. ചില പ്രധാന ഗ്രാമങ്ങൾ താഴെ പറയുന്നവയാണ്. 



</doc>
<doc id="236023" url="https://ml.wikipedia.org/wiki?curid=236023" title="പി.എ. മാധവൻ">
പി.എ. മാധവൻ

പി.എ. മാധവൻ ഇൻഡ്യൻ നാഷണൽ കോൺഗ്രസിൽ അംഗമായ രാഷ്ട്രീയപ്രവർത്തകനാണ്. ഇദ്ദേഹം തൃശൂർ സ്വദേശിയാണ്. മണലൂർ നിയോജകമണ്ഡലത്തിൽ നിന്നാണ് ഇദ്ദേഹം കേരള നിയമസഭയിലേയ്ക്ക് തിരഞ്ഞെടുക്കപ്പെട്ടത്. 


</doc>
<doc id="236026" url="https://ml.wikipedia.org/wiki?curid=236026" title="വിക്ടർ ഫ്ലെമിങ്">
വിക്ടർ ഫ്ലെമിങ്

പ്രശസ്തനായ അമേരിക്കൻ സംവിധായകനും സിനിമാറ്റോഗ്രാഫറുമാണ് വിക്ടർ ഫ്ലെമിങ്ങ് (1889-1949). ദ വണ്ടർഫുൾ വിസാർഡ് ഒഫ് ഒസ്, ഗോൺ വിത്ത് ദ വിൻഡ്,എന്നിവയാണ് പ്രധാന സിനിമകൾ.1939ലെ അക്കാദമി പുരസ്കാരം ലഭിച്ചത് അദ്ദേഹത്തിന്റെ ഗോൺ വിത്ത് ദ വിൻഡ്നു ആയിരുന്നു. സംവിധായക മികവിൽ ഏറെ പ്രശംസകൾ നേടിയെങ്കിലും രാഷ്ട്രീയത്തിലെ നാസി പക്ഷപാതം അദ്ദേഹത്തിനേറെ കുപ്രസിദ്ധിയും നേടിക്കൊടുത്തു.
ഫ്ലെമിങ്ങിന്റെ ഏറ്റവും ശ്രദ്ധേയമായ ചലച്ചിത്രമാണ് ഗോൺ വിത്ത് ദ വിൻഡ്. 1939- ലെ മികച്ച ചിത്രത്തിനുള്ള അക്കാദമി ഏവോഡ് അടക്കം നിരവധി പുരസ്കാരങ്ങൾ ആ സിനിമയ്ക്ക് ലഭിക്കുകയുണ്ടായി. മാർഗരറ്റ് മിച്ചലിന്റെ അതേപേരിലുള്ള ചരിത്ര-പ്രണയ ആഖ്യായികയെ അടിസ്താനമാക്കിയാണ് ആ സിനിമ രചിച്ചിട്ടുള്ളത്.
ഫ്രാങ്ക് ബോമിന്റെ പ്രസിദ്ധ ബാലസാഹിത്യ കൃതിക്ക് വിക്റ്റർ ഫ്ലെമിങ്ങ് നൽകിയ ദൃശ്യാവിഷ്കാരമായിരുന്നു "ദ വണ്ടർഫുൾ വിസാർഡ് ഒഫ് ഓസ്".


</doc>
<doc id="236027" url="https://ml.wikipedia.org/wiki?curid=236027" title="മുണ്ഡ">
മുണ്ഡ

മുണ്ഡകൾ ഇന്ത്യയിലെ, ചോട്ടാനാഗ്പൂർ പീഠഭൂമിയിലെ ഒരു ആദിവാസി വിഭാഗമാണ്. ബംഗ്ലാദേശിലെ ചില ഭാഗങ്ങളിലും ഇവരെ കാണാൻ കഴിയും. ഇവരുടെ ഭാഷ മുണ്ഡാരി,ആസ്ട്രോ-ഏഷ്യാറ്റിക് ഭാഷയിലെ മുണ്ഡ എന്ന ഉപവിഭാഗത്തിൽപ്പെടുന്നു.ഇരുപതു ലക്ഷം മുണ്ഡകൾ ഉണ്ടെന്നാണ് കണക്കാക്കപ്പെടുന്നത്. 





</doc>
<doc id="236035" url="https://ml.wikipedia.org/wiki?curid=236035" title="കരിഞ്ഞിക്കട">
കരിഞ്ഞിക്കട

1200 മീറ്റർ വരെ ഉയരമുള്ള സ്ഥലങ്ങളിലുള്ള നിത്യഹരിതവനങ്ങളിൽ കാണുന്ന ഒരു ചെറിയ വൃക്ഷമാണ് കരിഞ്ഞിക്കട. . 12 മീറ്റർ വരെ ഉയരം വയ്ക്കും. തെക്കെപശ്ചിമഘട്ടതദ്ദേശവാസിയാണ്.



</doc>
<doc id="236036" url="https://ml.wikipedia.org/wiki?curid=236036" title="ഒടിവിദ്യ">
ഒടിവിദ്യ

ഒടിയന്മാർ എന്ന ഒരു വിഭാഗം ദുർമന്ത്രവാദികളുടെ പ്രാചീന ശത്രുസംഹാര മാർഗ്ഗമാണ് ഒടിവിദ്യ .

രാത്രികാലങ്ങളിൽ ഒടിയന്മാർ കാളയായോ പോത്തായോ പൂച്ചയായോ മറ്റേതെങ്കിലും രൂപത്തിലോ വഴിയിൽ ഇരയെ കാത്തുനിൽക്കുന്നു. ഇര വരുമ്പോൾവഴിയിൽ പെട്ടെന്ന് പ്രത്യക്ഷപ്പെട്ട് ആക്രമിക്കുകയാണ് ഒരു രീതി. ഇര ചിലപ്പോൾ അന്നേരം തന്നെ മരിക്കാം, അല്ലെങ്കിൽ പനിപിടിച്ചോ ബോധം മറഞ്ഞോ മരണത്തിനിരയാവാം. മറ്റൊന്ന് ഒരു കോലോ ഈർക്കിലിയോ എടുത്ത് ഇരയുടെ നേരെ കാണിച്ച് ഒരു മന്ത്രം ജപിക്കുന്നു. ശേഷം അത് ഒടിച്ചാൽ ഇര ഒടിഞ്ഞ് നിലത്തു വീണു മരിക്കും. അതുമല്ലെങ്കിൽ ചിലപ്പോൾ ഒടിയർ ഇരയുടെ കൈകാലുകൾ ഒടിച്ച് വിടും. പേടിപ്പിക്കുകയും ആക്രമിക്കുകയും ചെയ്യുകയെന്ന ക്വട്ടേഷൻ ഗുണ്ടകളുടെ ആദ്യകാലരൂപമാണ് ഒടിവിദ്യ എന്ന് വേണമെങ്കിൽ പറയാം. പ്രത്യേകമായി തയ്യാറാക്കുന്ന മഷി ചെവിയുടെ പിന്നിൽ തേച്ചാണ് ഒടിയൻ വേഷം മാറുന്നതെന്നാണ് വിശ്വാസം. അതിനായി പ്രത്യേക വ്രതാനുഷ്ഠാനങ്ങളും ഉണ്ടെന്നു പറയപ്പെടുന്നു. മഷി പുരട്ടി വേഷംമാറി നിൽക്കും. ആക്രമിച്ചു കഴിഞ്ഞാൽ വീണ്ടും പഴയ രൂപത്തിലാവും. 

മൃഗങ്ങളുടെ കൊമ്പും തോലും ഉപയോഗിച്ച് വേഷം കെട്ടി മനുഷ്യനെ പേടിപ്പിക്കുകയും ഒളിച്ചിരുന്ന് ആക്രമിക്കുകയും ചെയ്യുന്ന ഗുണ്ടായിസത്തിന് ദിവ്യത്വം വരുത്താനുണ്ടാക്കിയ കഥകളാണിതെല്ലാം എന്ന് ചിലർ ഇതിനെക്കുറിച്ച് പറയുന്നു. തങ്ങളെ പലവിധത്തിൽ പീഡിപ്പിക്കുന്ന ആൾക്കാരെ പകൽവെളിച്ചത്തിൽ നേരിട്ട് എതിർക്കാനാവാത്ത അധഃസ്ഥിതവിഭാഗക്കാരുടെ അവസാന രക്ഷാമാർഗ്ഗമാണിതെന്നും ചിലർ ഒടിവിദ്യയെ വിശദീകരിക്കുന്നു. പലർക്കും കേട്ടുകേൾവിയിൽ മാത്രം പരിചയമുള്ള ഒടിവിദ്യ അറിയാവുന്നവർ കേരളത്തിൽ വള്ളുവനാട് ഭാഗത്താണ് നിലനിന്നിരുന്നത്.

'ഒടി' ഇറക്കുന്ന ഗരുഡപഞ്ചാക്ഷര പ്രയോഗത്തിൽ വെളുത്ത ശംഖുപുഷ്പം സമൂലം അരച്ച് ആട്ടിൻപാലിൽ കലക്കിയതും മന്ത്രവും ഉപയോഗിക്കുന്നു. മരംകൊണ്ട് പാമ്പിനെ ഉണ്ടാക്കി മന്ത്രംകൊണ്ട് ആകർഷിച്ചാൽ ഒഴിയാബന്ധനം തീരുമെന്നും പറയുന്നു. പച്ചമഞ്ഞൾ ഇടിച്ചുപിഴിഞ്ഞ നീരിൽ ആയിരത്തൊന്ന് കുരുമുളകും ആയിരത്തൊന്നു തെച്ചിപ്പൂവും കൂടി ഉപദ്രവദേഹത്തിൽ ഉഴിഞ്ഞ് ഹോമം ചെയ്ത് പുരുഷോത്തമമന്ത്രവും ബന്ധനമന്ത്രവും ഉപയോഗിച്ചാണ് ബാധയിറക്കുന്നത്. ഇതിന് തലചുറ്റി ഉഴിഞ്ഞ ആണി പാലുള്ള വൃക്ഷത്തിൽ തറയ്ക്കണമമെന്ന് പറയുന്നു.

പണ്ട് ജീവിച്ചിരുന്ന ചെമ്പ്രയെഴുത്തച്ഛൻ എന്ന ഒരു മന്ത്രവാദി ഒടിവിദ്യപ്രയോഗത്തിന് പരിഹാരം നടത്തികൊടുക്കുമായിരുന്നു.


</doc>
<doc id="236037" url="https://ml.wikipedia.org/wiki?curid=236037" title="ഓൾ ഇന്ത്യ വിമൻസ് കോൺഫറൻസ്">
ഓൾ ഇന്ത്യ വിമൻസ് കോൺഫറൻസ്

ഡൽഹി ആസ്ഥാനമായി പ്രവർത്തിക്കുന്ന ഒരു സംഘടനയാണ് ഓൾ ഇന്ത്യ വിമൻസ് കോൺഫറൻസ്. 1927 ൽ രൂപീകൃതമായ ഈ സംഘടന സ്ത്രീകളുടെ വിദ്യാഭ്യാസത്തിനും പുരോഗതിക്കുമായുള്ള സംഘടനകളിൽ ലോകത്തെ ആദ്യകാല സംഘടനകളിലൊന്നാണ്. ഐറിഷ് - ഇന്ത്യൻ വനിതാവിമോചന പ്രവർത്തകയും വോട്ടവകാശപ്പോരാളിയും തിയോസഫിസ്റ്റുമായിരുന്ന മാർഗരറ്റ് കസിൻസ് ആണ് ഇതിനു രൂപം കൊടുത്തത് . സ്ത്രീകളുടെ വിദ്യാഭ്യാസോന്നമനത്തിനായുള്ള സംഘടനായിട്ടാണ് ഇത് രൂപംകൊണ്ടതെങ്കിലും പിന്നീടിത് സ്ത്രീകളുടെയും കുട്ടികളുടേതുമായ നിരവധി സാമുഹിക സാമ്പത്തിക പ്രശ്നങ്ങളിൽ ഇടപെട്ട് പ്രവർത്തനങ്ങൾ നടത്തിവരുന്നു.
ബ്രിട്ടീഷ് ഇന്ത്യയിലെ സ്ത്രീകളുടെ വിദ്യാഭ്യാസ സംബന്ധമായ ചർച്ചകളാണ് ഓൾ ഇന്ത്യ വിമൻസ് കോൺഫറൻസിന്റെ രൂപീകരണത്തിലേക്ക് നയിച്ചത്. സ്വാതന്ത്ര്യപൂർവ്വ ഇന്ത്യയിൽ സ്ത്രീകൾക്ക് ഏതുതരം വിദ്യാഭ്യാസമാണ് വേണ്ടത് എന്ന വിഷയത്തിൽ ചർച്ച നടത്തണമെന്നും അതിനായുള്ള ആവശ്യം സർക്കാരിന്റെ മുൻപാകെ സമർപ്പിച്ച് നേടിയെടുക്കണമെന്നും അന്നത്തെ ബംഗാൾ പൊതുവിദ്യാഭ്യാസ ഡയറക്ടറായിരുന്ന ഓട്ടൺ ആവശ്യപ്പെട്ടു. ഇതിനോടുള്ള പ്രതികരണങ്ങൾ സ്ത്രീധർമ്മ എന്ന പ്രസിദ്ധീകരണത്തിൽ വരുകയും അതിനെതുർന്ന് മാർഗ്രെറ്റ് കസിൻസ് ഈ ചർച്ചകൾ വിപുലമായി നടത്തുന്നതിനായി ഒരു കോൺഫറൻസ് നടത്തുവാൻ മുൻകൈയ്യുടുക്കുകയും ചെയ്തു. അതിന്റെ ആദ്യഘട്ടമായി സ്ത്രീവിദ്യാഭ്യാസം സംബന്ധിച്ച് വിവിധ ഭാഗങ്ങളിൽ പ്രാദേശിക കോൺഫറൻസുകൾ നടത്തുകയും അവയുടെ ക്രോഡീകരണം എന്ന നിലയിൽ 1927 ജനുവരിയിൽ പൂനെയിൽ ആൾ ഇന്ത്യ വിമൻസ് കോൺഫറൻസ് നടത്തുകയും ഇത് പിന്നീട് ഒരു സ്ഥിരം സംഘടനാരൂപമായി മാറുകയും ചെയ്തു. 

പൂനെയിലെ പ്രാദേശിക സംഘാടകസമിതിയിൽ നിന്നും എൺപത്തിയേഴ് പേരും പ്രാദേശിക കോൺഫറൻസുകളിൽ നിന്നും എത്തിയ അൻപത്തിയെട്ട് പേരും സ്ത്രീകളും പുരുഷന്മാരുമടങ്ങിയ രണ്ടായിരത്തോളം നിരീക്ഷകരും പങ്കെടുത്ത ഈ സമ്മേളനം ഉദ്ഘാടനം ചെയ്തത് സാൻഗ്‌ളിയിലെ റാണി സാഹെബ് ആയിരുന്നു. ബറോഡയിലെ ഗേക്ക്‌വാദിലെ മഹാറാണി ചിമ്നാഭായ് സാഹെബ് ആയിരുന്നു ആദ്യ അദ്ധ്യക്ഷ.

സ്ത്രീകൾക്ക് അവരുടെ സവിശേഷതകൾക്കനുസരിച്ചുള്ളതും സാമൂഹ്യാംഗീകാരത്തിന് വിധേയമായിട്ടുള്ളതുമായ വിദ്യാഭ്യാസം നൽകണം എന്നതായിരുന്നു ആദ്യ കോൺഫറൻസിലെ പ്രധാന ചർച്ച. സ്ത്രീകൾക്ക് നിർബന്ധിതവും സാർവ്വത്രികവുമായ വിദ്യാഭ്യാസം നൽകണം എന്നതിലുപരി, വിദ്യാഭ്യാസമുള്ള ഭാര്യമാരെയും അമ്മമാരെയും സൃഷ്ടിക്കാനാകണം എന്ന പരിമിതമായ ലക്ഷ്യമാണ് ആദ്യവർഷങ്ങളിലെ ചർച്ചകളിൽ പ്രധാനമായും ഉയർന്നത്. അതോടൊപ്പം വനിതാഡോക്ടർമാരെയും പ്രൊഫസർമാരെയും അഭിഭാഷകരെയും സൃഷ്ടിക്കണം എന്നും അവർ ആവശ്യപ്പെട്ടിരുന്നു. 

ദേശീയ പ്രസ്ഥാനത്തിന്റെ രാഷ്ട്രീയധാരയിൽ നിന്നും അകന്നുമാറിയുള്ള പ്രവർത്തനമാണ് വിമൻസ് കോൺഫറൻസ് നടത്തിവന്നത്. എന്നാൽ സ്ത്രീവിദ്യാഭ്യാസത്തെ തുരങ്കം വെയ്കുന്ന സമ്പ്രദായങ്ങൾക്കെതിരെ - പ്രത്യേകിച്ചും, പർദ്ദ സമ്പ്രദായം ശൈശവവിവാഹം തുടങ്ങിയവയ്കെതിരെ സ്വാഭാവികമായും ഇവർക്ക് രംഗത്തിറങ്ങേണ്ടിവന്നു. 

അഞ്ഞൂറിൽ പരം ശാഖകളും 100,000 ഓളം അംഗങ്ങളും ഇന്ന് ഈ സംഘടനയ്ക്കുണ്ട്. 


</doc>
<doc id="236042" url="https://ml.wikipedia.org/wiki?curid=236042" title="മൂത്രാശയത്തിലെ അണുബാധ">
മൂത്രാശയത്തിലെ അണുബാധ

വിസർജ്ജനാവയവങ്ങളെ അണുബാധയെയാണ് യൂറിനറി ട്രാക്റ്റ് ഇൻഫെക്ഷൻ (Urinary Tract Infection/UTI) എന്ന് വിളിക്കുന്നത്. ഇത് രണ്ടായി വേർതിരിക്കപ്പെട്ടിരിക്കുന്നു. 

മൂത്രാശയത്തിനെ ബാധിക്കുന്ന അണുബാധയെ സിസ്റ്റൈറ്റിസ് എന്നു വിളിക്കും. മൂത്രമൊഴിക്കുമ്പോൾ വേദനയുണ്ടാവുക, ഇടയ്ക്കിടെ മൂത്രമൊഴിക്കണമെന്ന് തോന്നുക എന്നിവയാണ് സിസ്റ്റൈറ്റിസിന്റെ ലക്ഷണം. 

അണുബാധ മൂത്രാശയത്തിനു മുകളിലുള്ള വിസർജ്ജനാവയവങ്ങളെ (ഉദാഹരണം വൃക്കകൾ) ബാധിക്കുമ്പോൾ അതിനെ പയലോനെഫ്രൈറ്റിസ് എന്നു വിളിക്കും. സിസ്റ്റൈറ്റിസിന്റെ ലക്ഷണങ്ങൾ കൂടാതെ പനി, ഇടുപ്പിന്റെ വശങ്ങളിൽ വേദന എന്നീ ലക്ഷണങ്ങളും പയലോനെഫ്രൈറ്റിസിൽ കാണപ്പെടും. 

പ്രായമായവരിലും കുട്ടികളിലും രോഗലക്ഷണങ്ങൾ അവ്യക്തമായിരിക്കും. എഷറെക്കിയ കോളൈ എന്ന ബാക്റ്റീരിയയാണ് സാധാരണയായി രണ്ടുതരം അസുഖങ്ങൾ ഉണ്ടാക്കുന്നതെങ്കിലും വൈറസുകൾ ഫങ്കസുകൾ എന്നിങ്ങനെ മറ്റു രോഗകാരികൾ മൂലവും ഈ അസുഖമുണ്ടാകാം. 


</doc>
<doc id="236044" url="https://ml.wikipedia.org/wiki?curid=236044" title="പുതിയ ആകാശം പുതിയ ഭൂമി (ചലച്ചിത്രം)">
പുതിയ ആകാശം പുതിയ ഭൂമി (ചലച്ചിത്രം)

1962-ൽ ഇറങ്ങിയ മലയാളചലച്ചിത്രമാണ് പുതിയ ആകാശം പുതിയ ഭൂമി. തോപ്പിൽ ബാസിയുടെ സമ്മാനർഹമായ നാടകമായിരുന്നു "പുതിയ ആകാശം പുതിയ ഭൂമി". ചലച്ചിത്രമാക്കിയത് അസോഷിയേറ്റഡ് പ്രൊദ്യൂസേഴ്സിനുവേണ്ടി ടി.ഇ. വാസുദേവനാണ്. 1962 ഏപ്രിൽ മാസം 14 മുതൽ പ്രദർശനം തുടങ്ങിയ തിരക്കഥയും സംഭാഷണവും തയ്യാറാക്കിയത് തോപ്പിൽ ഭാസിയാണ്. 
സത്യൻ<br>എസ്.പി. പിള്ള<br>ടി.എസ്. മുത്തയ്യ<br>കോട്ടയം ചെല്ലപ്പൻ<br>ബഹദൂർ<br>കെ.എസ്. ഗോപിനാഥ്<br>രാഗിണി<br>ബി.എസ്. സരോജ<br>പി.കെ. ലീല<br>മാവേലിക്കര അമ്മിണി
ജമുനാറാണി<br>കെ.ജെ. യേശുദാസ്<br>കെ.പി. ഉദയഭാനു<br>കെ.എസ്. ജോർജ്<br>കവിയൂർ രേവമ്മ<br>മെഹബൂബ്<br>പി. ലീല<br>പി. സുശീല.


</doc>
<doc id="236047" url="https://ml.wikipedia.org/wiki?curid=236047" title="കെ.എസ്. മനോജ്">
കെ.എസ്. മനോജ്

കുരിശിങ്കൽ സെബാസ്റ്റ്യൻ മനോജ് (ജനനം: 1965 ഏപ്രിൽ 19) കേരളത്തിൽ നിന്നുള്ള രാഷ്ട്രീയപ്രവർത്തകനാണ്. ഇദ്ദേഹം പതിനാലാം ലോകസഭയിൽ ആലപ്പുഴയെ പ്രതിനിധീകരിച്ചിട്ടുണ്ട്. 2009-ലെ ലോകസഭാ തിരഞ്ഞെടുപ്പിൽ ഇദ്ദേഹം ആലപ്പുഴയിൽ നിന്ന് സി.പി.ഐ. (എം) സ്ഥാനാർത്ഥിയായി മത്സരിക്കുകയുണ്ടായി.

"ദി ഫിഷർമെൻ (വെൽഫെയർ) ബിൽ 2005" , "ദി പെട്രോൾ പമ്പ് വർക്കേഴ്സ് (വെൽഫെയർ) ബിൽ 2005", "ദി കയർ ഫാക്ടറി വർക്കേഴ്സ് (വെൽഫെയർ) ബിൽ 2006" എന്നിവ ഇദ്ദേഹം അവതരിപ്പിച്ച പ്രധാന ബില്ലുകളാണ്.

2010 ജനുവരി 9-ന് ഇദ്ദേഹം സി.പി.ഐ.(എം) പാർട്ടിയിൽ നിന്ന് രാജിവയ്ക്കുകയുണ്ടായി. പാർട്ടി നിലപാട് തന്റെ മതവിശ്വാസത്തിനെതിരാണ് എന്ന കാരണത്താലാണ് രാജി എന്നായിരുന്നു ഇദ്ദേഹത്തിന്റെ വിശദീകരണം.




</doc>
<doc id="236051" url="https://ml.wikipedia.org/wiki?curid=236051" title="കെ.ജി. മാരാർ">
കെ.ജി. മാരാർ

കെ. ഗോവിന്ദ മാരാർ (1934 സെപ്റ്റംബർ 17 - 1995 ഏപ്രിൽ 25) കേരളത്തിലെ ബി.ജെ.പി സംസ്ഥാന സെക്രട്ടറിയായിരുന്നു. 

നാരായണ മാരാർ, നാരായണി മാരസ്യാർ എന്നിവരുടെ നാലുമക്കളിൽ മൂന്നാമനായിരുന്നു ഇദ്ദേഹം. വളരെ ദരിദ്രമായ കുടുംബമായിരുന്നു ഇദ്ദേഹത്തിന്റേത്. പറശ്ശിനിക്കടവ് ഹൈസ്കൂളിലെ മലയാളം അദ്ധ്യാപകനായി പത്തു വർഷം ഇദ്ദേഹം ജോലി ചെയ്തിരുന്നു. ജനസംഘത്തിന്റെ പ്രവർത്തനത്തിനായി ഇദ്ദേഹം ജോലി ഉപേക്ഷിക്കുകയായിരുന്നു. 

വിദ്യാർത്ഥിയായിരുന്ന കാലത്തു തന്നെ ഇദ്ദേഹം ആർ.എസ്.എസ്. പ്രചാരകനായി. 1956-ൽ പയ്യന്നൂരിൽ ഇദ്ദേഹം ആർ.എസ്.എസ്. ശാഖ സ്ഥാപിച്ചു. കണ്ണൂർ ജില്ലയിൽ ഭാരതീയ ജനസംഘത്തിന്റെ പ്രവർത്തനങ്ങൾക്ക് തുടക്കം കുറിച്ചത് ഇദ്ദേഹമാണ്. ഇദ്ദേഹം ജനസംഘത്തിന്റെ സംസ്ഥാന കാര്യദർശിയായിരുന്നു. 

1975 ജൂൺ 25-നും 1977 മാർച്ച് 21-നുമിടയിലുള്ള അടിയന്തരാവസ്ഥക്കാലത്ത് ഇദ്ദേഹം അറസ്റ്റ് ചെയ്യപ്പെടുകയും 18 മാസം ജയിലിലടയ്ക്കപ്പെടുകയും ചെയ്തിരുന്നു. ജയിൽ മോചിതനായശേഷം ഇദ്ദേഹം ജനതാ പാർട്ടിയുടെ നേതാവാകുകയും കണ്ണൂർ ജില്ലാ പ്രസിഡന്റ് സ്ഥാനത്തെത്തുകയും ചെയ്തു. 1980-ൽ ഇദ്ദേഹം ബി.ജെ.പി സംസ്ഥാന സെക്രട്ടറിയായി. കേരള രാഷ്ട്രീയത്തിൽ ഇദ്ദേഹം സജീവമായിരുന്നു. സംസ്ഥാന ജനറൽ സെക്രട്ടറി, സംസ്ഥാന പ്രസിഡന്റ് എന്നീ സ്ഥാനങ്ങളും ഇദ്ദേഹം വഹിച്ചിട്ടുണ്ട്. ഭാരതീയ ജനതാ പാർട്ടിക്കുവേണ്ടി ഇദ്ദേഹം പല തിരഞ്ഞെടുപ്പുകളിലും മത്സരിച്ചിട്ടുണ്ട്. അവസാനമായി ഇദ്ദേഹം തിരഞ്ഞെടുപ്പിൽ മത്സരിച്ചത് 1991-ലായിരുന്നു. ഈ തിരഞ്ഞെടുപ്പിൽ മഞ്ചേശ്വരം നിയോജകമണ്ഡലത്തിൽ 1000 വോട്ടിന്റെ നേരിയ വ്യത്യാസത്തിനാണ് ഇദ്ദേഹം പരാജയപ്പെട്ടത്. 

തന്റെ രാഷ്ട്രീയജീവിതത്തിൽ ഇദ്ദേഹം ഒരു പഞ്ചായത്ത് മെമ്പറായിപ്പോലും തിരഞ്ഞെടുക്കപ്പെട്ടിട്ടില്ല എന്നത് ഒരു പ്രത്യേകതയാണ്.


</doc>
<doc id="236061" url="https://ml.wikipedia.org/wiki?curid=236061" title="ബാർട്ടർ സമ്പ്രദായം">
ബാർട്ടർ സമ്പ്രദായം

തങ്ങളുടെ കൈയിലില്ലാത്തതും ആവശ്യമുള്ളതുമായ വസ്തുക്കൾ,കൈവശമുള്ള (ആവശ്യത്തിലധികമുള്ള) വസ്തുക്കൾക്ക് പകരമായി ശേഖരിക്കുന്ന സമ്പ്രദായമാണ് ബാർട്ടർ (Barter).പണം നിലവിൽ വരുന്നതിനു മുമ്പ് ജനങ്ങൾ അവരുടെ ആവശ്യങ്ങൾ നിർവഹിക്കുന്നതിനായി
അവരവർ ഉല്പാദിപ്പിക്കുന്ന സാധനങ്ങൾ പരസ്പരം കൈമാറ്റം ചെയ്യുകയായിരുന്നു പതിവ്.


</doc>
<doc id="236064" url="https://ml.wikipedia.org/wiki?curid=236064" title="സെൽഫ് എംപ്ലോയ്ഡ് വിമൻസ് അസോസിയേഷൻ">
സെൽഫ് എംപ്ലോയ്ഡ് വിമൻസ് അസോസിയേഷൻ

ഇന്ത്യയിലെ ദരിദ്രരും സ്വയംതൊഴിൽ ചെയ്യുന്നവരുമായ സ്ത്രീകൾക്കായുള്ള ഒരു തൊഴിലാളി സംഘടനയാണ് സെൽഫ് എംപ്ലോയ്ഡ് വിമൻസ് അസോസിയേഷൻ (സേവ) 1972-ൽ പ്രമുഖ ഗാന്ധിയയും പൌരാവകാശ പ്രവർത്തകയുമായ ഇള ഭട്ട് ആണ് സേവ രൂപീകരിക്കുന്നത്. സേവയുടെ പ്രധാനകേന്ദ്രം ഗുജറാത്തിലെ അഹമ്മദാബാദിലാണെങ്കിലും രാജ്യത്തെ പല സംസ്ഥാനങ്ങളിലും ഇത് പ്രവർത്തിക്കുന്നു. അസംഘടിത തൊഴിലാളികളിലെ ബഹഭൂരിപക്ഷമായ സ്ത്രീത്തൊഴിലാളികൾക്കായുള്ള രാജ്യത്തെ പ്രമുഖ സംഘടനയാണ് സേവ 
1971 ൽ രൂപീകരിച്ച സേവ 1972 ൽ ഒരു തൊഴിലാളി സംഘടനയായി രജിസ്റ്റർ ചെയ്തു. അംഗീകരിക്കപ്പെടാത്തവരും അവഗണിക്കപ്പെട്ടവരുമായ അസംഘടിതമേഖലയിലെ സ്ത്രീത്തൊഴിലാളികളെ സംഘടിപ്പിക്കുക എന്നതായിരുന്നു ഈ പ്രസ്ഥാനത്തിന്റെ ഉദ്ദേശം. ഇന്ത്യയെ സംബന്ധിച്ചിടത്തോളം മൊത്തം സമ്പദ്‌വ്യവസ്ഥയുടെ 90 ശതമാനത്തോളം ഉൾക്കൊള്ളുന്നതാണ് മുഖ്യമായും സ്വയംതൊഴിൽ ചെയ്യുന്ന ഈ അനൌദ്യോഗിക വിഭാഗം.

സേവയിൽ പ്രവർത്തിച്ചുവന്ന ഒരു വിഭാഗം സ്ത്രീകൾചേർന്ന് സഹകരണമേഖലയിൽ സേവ ബാങ്കിനും രൂപം നൽകി. ദരിദ്രരായ, സ്വയംതൊഴിൽ ചെയ്യുന്ന സ്ത്രീകൾക്ക് വായ്പവയും മറ്റ് സാമ്പത്തിക സേവനങ്ങളും പ്രാപ്യമാക്കുക, അതുവഴി കഴുത്തറുപ്പൻ പലിശക്കാരിൽ നിന്നും അവരെ രക്ഷിക്കുക തുടങ്ങിയവയായിരുന്നു ഇതിന്റെ ലക്ഷ്യങ്ങൾ.

ഇതോടൊപ്പം വിദ്യാഭ്യാസം, ആരോഗ്യം, നിയമസഹായം തുടങ്ങിയ സേവനങ്ങൾ നൽകിക്കൊണ്ട് സ്ത്രീ ശാക്തീകരണത്തിലും സേവ പ്രവർത്തനങ്ങളാരംഭിച്ചു. 


</doc>
<doc id="236068" url="https://ml.wikipedia.org/wiki?curid=236068" title="എൻ.എ. നെല്ലിക്കുന്ന്">
എൻ.എ. നെല്ലിക്കുന്ന്

എൻ.എ. നെല്ലിക്കുന്ന് കേരളത്തിലെ ഒരു രാഷ്ട്രീയപ്രവർത്തകനാണ്. ഇദ്ദേഹം നിയമസഭയിൽ കാസർഗോഡ് മണ്ഡലത്തിലെ പ്രതിനിധിയാണ്. നെല്ലിക്കുന്ന് അബ്ദുൾ ഖാദർ മുഹമ്മദ് കുഞ്ഞി എന്നാണ് ഇദ്ദേഹത്തിന്റെ പൂർണ്ണനാമം. ഇദ്ദേഹം ഇപ്പോൾ ഇൻഡ്യൻ യൂണിയൻ മുസ്ലീം ലീഗിൽ അംഗമാണ്. കാസർകോട് അഗ്രിക്കൾച്ചറലിസ്റ്റ് വെൽഫെയർ കോ-ഓപ്പറേറ്റീവ് സൊസൈ‌റ്റിയുടെ പ്രസിഡന്റാണ് ഇദ്ദേഹം. ഇൻഡ്യൻ യൂണിയൻ മുസ്ലീം ലീഗിൽ ചേരുന്നതിനു മുൻപ് ഇദ്ദേഹം ഇൻഡ്യൻ നാഷണൽ ലീഗിന്റെ കേരളത്തിലെ ജനറൽ സെക്രട്ടറിയായിരുന്നു. കാസർകോട് ഗവണ്മെന്റ് കോളേജിൽ നിന്നാണ് ഇദ്ദേഹം വിദ്യാഭ്യാസം നേടിയത്.

ഇദ്ദേഹം വിവാഹം കഴിച്ചിരിക്കുന്നത് തോട്ടിയിൽ മമ്മൂ ഹാജിയുടെ മകൾ ഐഷയെയാണ്. ഇവർക്ക് മൂന്ന് മക്കളുണ്ട്.



</doc>
<doc id="236071" url="https://ml.wikipedia.org/wiki?curid=236071" title="എ.എം. പരമൻ">
എ.എം. പരമൻ

എ.എം. പരമൻ കേരളത്തിലെ ഒരു രാഷ്ട്രീയപ്രവർത്തകനാണ്. ഇദ്ദേഹം സി.പി.ഐ.ടിക്കറ്റിൽ ഒല്ലൂർ നിയമസഭാമണ്ഡലത്തിൽ നിന്ന് 1987-ലെ നിയമസഭാതിരഞ്ഞെടുപ്പിൽ വിജയിക്കുകയുണ്ടായി. 


</doc>
<doc id="236077" url="https://ml.wikipedia.org/wiki?curid=236077" title="പി.എം. അബൂബക്കർ">
പി.എം. അബൂബക്കർ

പി.എം. അബൂബക്കർ (മരണം 1994 ഒക്റ്റോബർ 17) കേരളത്തിലെ ഒരു രാഷ്ട്രീയപ്രവർത്തകനായിരുന്നു. പൂവണിത്തെരുവത്ത് മാളിയേക്കൽ അബൂബക്കർ എന്നാണ് ഇദ്ദേഹത്തിന്റെ മുഴുവൻ പേര്. ഇദ്ദേഹം ചന്ദ്രിക ദിനപത്രത്തിന്റെ ലേഖകനായും പ്രവർത്തിച്ചിട്ടുണ്ട്. 
വയലിൽ പി.സി. മമ്മദ്കോയയുടേയും തെക്കെപ്പുറത്തെ കദീശബിയുടെയും മൂത്തമകനായിട്ടായിരുന്നു ജനനം. 




</doc>
<doc id="236082" url="https://ml.wikipedia.org/wiki?curid=236082" title="പി. പൂക്കുഞ്ഞിക്കോയ">
പി. പൂക്കുഞ്ഞിക്കോയ

ഡോക്ടർ പി. പൂക്കുഞ്ഞിക്കോയ (ജനനം: 1949 ജനുവരി 1) പതിനാലാം ലോകസഭയിൽ അംഗമായിരുന്നു. ലക്ഷദ്വീപ് ലോകസഭാ മണ്ഡലത്തെയാണ് ഇദ്ദേഹം പ്രതിനിധീകരിച്ചത്. ഇദ്ദേഹം നാഷണലിസ്റ്റ് കോൺഗ്രസ് പാർട്ടി അംഗമാണ്.



</doc>
<doc id="236086" url="https://ml.wikipedia.org/wiki?curid=236086" title="തെന്നല ബാലകൃഷ്ണപിള്ള">
തെന്നല ബാലകൃഷ്ണപിള്ള

ഇൻഡ്യൻ നാഷണൽ കോൺഗ്രസിൽ അംഗമായ ഒരു രാഷ്ട്രീയപ്രവർത്തകനാണ് തെന്നല ജി. ബാലകൃഷ്ണപിള്ള. ഇദ്ദേഹം കേരളത്തെ രാജ്യസഭയിൽ പ്രതിനിധീകരിച്ചിട്ടുണ്ട്. ഇദ്ദേഹം കേരള പ്രദേശ് കോൺഗ്രസ് കമ്മിറ്റിയുടെ പ്രസിഡന്റായിരുന്നു.

1931 മാർച്ച് 11ന് കൊല്ലം ജില്ലയിലെ കുന്നത്തൂർ താലൂക്കിൽ ശൂരനാട്ട് പ്രശസ്ത ജന്മി കുടുംബമായ തെന്നല തറവാട്ടിൽ തെന്നല ഗോപാലപിള്ളയുടെ മകനായി ജനിച്ചു. ഇദ്ദേഹം അടൂരിൽ നിന്നും ഉള്ള നിയമസഭാംഗമായിരുന്നു.കേരള പ്രദേശ് കോൺഗ്രസ് കമ്മിറ്റിയുടെ. പ്രസിഡന്റായിരുന്നു. രാജ്യസഭാംഗം ആയിരുന്നു.


</doc>
<doc id="236096" url="https://ml.wikipedia.org/wiki?curid=236096" title="ബൈറണോസോറസ്">
ബൈറണോസോറസ്

തെറാപ്പോഡ വിഭാഗത്തിൽ പെട്ട ഒരിനം ദിനോസറാണ് ബൈറണോസോറസ്. അന്ത്യ ക്രിറ്റേഷ്യസ് കാലത്താണ് ഇവ ജീവിച്ചിരുന്നത്. മംഗോളിയിലെ ഗോബി മരുഭുമിയിൽ നിന്നുമാണ് ഫോസ്സിൽ കണ്ടു കിട്ടിയിട്ടുള്ളത്. രണ്ടു ഫോസ്സിലുകളാണ് ഇത് വരെ കണ്ടുകിട്ടിയിട്ടുള്ളത് ഇതിൽ ഇവയുടെ തലയോട്ടി ട്രൂഡോഡിഡ് വർഗ്ഗത്തിലെ തന്നെ മികച്ച ഫോസ്സിൽ ആണ് .

ചെറിയ ദിനോസർ ആയിരുന്നു ഇവ ഏകദേശം 5 അടി നീളവും , 4 കിലോ ഭാരവും മാത്രമേ ഉണ്ടായിരുന്നുള്ളു.

1994 ൽ മാർക്ക്‌ നോരെൽ മുട്ടയിൽ നിന്നും വിരിഞ്ഞിറങ്ങാൻ തുടങ്ങുന്ന രണ്ട് ബൈറണോസോറസ് കുഞ്ഞുങ്ങളുടെ ഫോസ്സിൽ കണ്ടെത്തുകയുണ്ടായി. എന്നാൽ കുടുതൽ പഠനത്തിൽ നിന്നും ആ കൂട് ഒരു ഓവിരാപ്റ്റൊർ ഇനത്തിൽ പെട്ട ദിനോസറിന്റെ ആണ് എന്ന് കണ്ടെത്തി. ഇത് രണ്ടു നിഗമനങ്ങളിൽ ശാസ്ത്ര ലോകത്തെ എത്തിച്ചു.


</doc>
<doc id="236102" url="https://ml.wikipedia.org/wiki?curid=236102" title="സാജു പോൾ">
സാജു പോൾ

സാജു പോൾ കേരളത്തിലെ ഒരു ഇടതുപക്ഷ രാഷ്ട്രീയപ്രവർത്തകനും നിയമസഭാ സാമാജികനുമാണ്. പെരുമ്പാവൂർ നിയോജകമണ്ഡലത്തിൽ നിന്ന് ഇദ്ദേഹം 2001, 2006, 2011 എന്നീ വർഷങ്ങളിൽ തിരഞ്ഞെടുക്കപ്പെട്ടിട്ടുണ്ട്.

ഇദ്ദേഹത്തിന്റെ അച്ഛൻ പി.ഐ.പൗലോസ് മുൻ നിയമസഭാ സാമാജികനായിരുന്നു. അമ്മയുടെ പേര് കുഞ്ഞമ്മ.

യങ് മെൻസ് അസോസിയേഷൻ, വെങ്ങൂരുള്ള പബ്ലിക് ലൈബ്രറി ആൻഡ് ആർട്ട്സ് സൊസൈറ്റി എന്നിവിടങ്ങളിൽ പ്രവർത്തിച്ചുകൊണ്ട് 1983-ലാണ് ഇദ്ദേഹം തന്റെ രാഷ്ട്രീയ ജീവിതം ആരംഭിച്ചത്. കേരള ശാസ്ത്ര സാഹിത്യ പരിഷ്ത്ത്, എറണാകുളം ജില്ലാ സമ്പൂർണ്ണ സാക്ഷരതായജ്ഞം, കൂവപ്പടി ബ്ലോക്ക് സാക്ഷരതാ മിഷൻ, കലാജാഥ ടീം ഓഫ് നാഷണൽ ലിറ്ററസി മിഷൻ എന്നിവിടങ്ങളിലൊക്കെ ഇദ്ദേഹം പ്രവർത്തിച്ചിട്ടുണ്ട്. ഡി.വൈ.എഫ്.ഐ. ബ്ലോക്ക് കമ്മിറ്റിയുടെ മെംബർ, പ്രസിഡന്റ്, സെക്രട്ടറി എന്നീ സ്ഥാനങ്ങൾ; സി.പി.ഐ.(എമ്മി) ന്റെ ലോക്കൽ കമ്മിറ്റിയിലും ഏരിയാ കമ്മിറ്റിയിലും അംഗം; ഡി.വൈ.എഫ്.ഐ ജില്ലാ കമ്മിറ്റി അംഗം എന്നീ സ്ഥാനങ്ങളും ഇദ്ദേഹം വഹിച്ചിട്ടുണ്ട്.



</doc>
<doc id="236106" url="https://ml.wikipedia.org/wiki?curid=236106" title="ശാന്തി നിവാസ്">
ശാന്തി നിവാസ്

1962-ൽ പുറത്തിറങ്ങിയ മലയാള ചലച്ചിത്രമാണ് ശാന്തി നിവാസ്. ഭാനു ഫിലിംസ് അവതരിപ്പിച്ച ശന്തിനിവാസ് ഒരു തെലുഗു ചിത്രത്തിന്റെ മലയാളം പതിപ്പാണ്. ഈചിത്രം സംവിധാനം ചെയ്തത് സി.എസ്. റാവു ആണ്. ഈ ചിത്രത്തിനുവേണ്ടി സംഭാഷണവും ഗാനങ്ങളും അഭയദേവ് എഴുതി ടി.എം. ഇബ്രാഹിം സംഗീതം പകർന്നു. വിജയാ വാഹിനി സ്റ്റുഡിയോയിൽ നിർമിച്ച ഈ ചിത്രം എഡിറ്റ് ചെയ്തത് കെ.ബി. സിംഗ് ആണ്.
അക്കിനേനി നാഗേസ്വര റാവു<br>സവിത്രി<br>കൃഷ്ണകുമാരി<br>ദേവിക<br>കാന്തറാവു<br>രേലങ്കി<br>നാഗയ്യ<br>ടി.വി.എസ്. ശർമ<br>മാസ്റ്റർ ബാബു<br>മാസ്റ്റർ ബി. ശങ്കർ<br>രാജാസുലൊചന<br>സൂര്യകാന്തം<br>സുരഭി<br>ബാലസരസ്വതി.
എ.പി. കോമള<br>ജിക്കി<br>കെ.ജെ. യേശുദാസ്<br>കെ.പി. ഉദയഭാനു<br>പി. ലീല<br>പി.ബി. ശ്രീനിവസ്<br>പി.കെ. സരസ്വതി



</doc>
<doc id="236108" url="https://ml.wikipedia.org/wiki?curid=236108" title="പി.എസ്. ശ്രീധരൻ പിള്ള">
പി.എസ്. ശ്രീധരൻ പിള്ള

പി.എസ്. ശ്രീധരൻ പിള്ള കേരളത്തിലെ ഒരു രാഷ്ട്രീയനേതാവാണ്. ഇദ്ദേഹം കേരളത്തിൽ ബി.ജെ.പി.യുടെ പ്രസിഡന്റാണ്. 2003-2006 സമയത്തും പ്രസിഡന്റായിരുന്നു. ഇദ്ദേഹം ഭാരതീയ ജനതാ പാർട്ടിയുടെ ദേശീയ എക്സിക്യൂട്ടീവ് കൗൺസിൽ അംഗവുമാണ്. ലക്ഷദ്വീപിനായുള്ള പ്രഭാരിയുമാണ്. ഇദ്ദേഹം കേരള ഹൈക്കോടതിയിൽ പ്രവർത്തിക്കുന്ന അഭിഭാഷകനാണ്. കോളേജ് പഠനകാലത്ത് ഇദ്ദേഹം എ.ബി.വി.പി. യുടെ സംസ്ഥാന നേതാവായിരുന്നു.

കോളേജ് വിദ്യാഭ്യാസകാലത്ത് എബിവിപിയുടെ സംസ്ഥാന നേതാവായിരുന്നു ഇദ്ദേഹം. 2018 ൽ രണ്ടാം തവണയാണ് ഇദ്ദേഹം ബി.ജെ.പി യുടെ പ്രസിഡന്റാകുന്നത്.

ആലപ്പുഴ ജില്ലയിലെ വെണ്മണി പഞ്ചായത്തിലാണ് പി.എസ്. ശ്രീധരൻ പിള്ളയുടെ ജനനം. വെണ്മണി മാർത്തോമ്മാ ഹൈസ്കൂളിലും പന്തളത്തുമാണ് ശ്രീധരൻ പിള്ള പ്രാഥമിക വിദ്യാഭ്യാസം പൂർത്തിയാക്കിയത്. ശേഷം 1974ൽ കോഴിക്കോട്ട് നിയമപഠനത്തിനായി പോയി. അടിയന്തരാവസ്ഥ കാലമാണു ശ്രീധരൻപിള്ളയുടെ രാഷ്ട്രീയ ജീവിതത്തിനു കരുത്തുപകർന്നത്. അഭിഭാഷകനായ ശേഷം കോഴിക്കോട്ടെ കോടതികളിൽ പ്രാക്ടീസ് ചെയ്തു. നിലവിൽ അഭിഭാഷകനായി ജോലി നോക്കുന്നു. 

ആലപ്പുഴ ജില്ലയിലെ വെണ്മണി പഞ്ചായത്തിലാണ് ഇദ്ദേഹം ജനിച്ചത്. വി.ജി. സുകുമാരൻ നായർ, ഭവാനി അമ്മ എന്നിവരാണ് മാതാപിതാക്കൾ. ഇദ്ദേഹത്തിന്റെ ഭാര്യ റീത്ത അഭിഭാഷകയാണ്. 1984-ൽ കോഴിക്കോട് വച്ചാണ് ഇദ്ദേഹം വിവാഹം കഴിച്ചത്. പന്തളം എൻ.എസ്.എസ്. കോളേജ്, കോഴിക്കോട് ഗവണ്മെന്റ് ലോ കോളേജ് എന്നിവിടങ്ങളിലാണ് ഇദ്ദേഹം വിദ്യാഭ്യാസം നടത്തിയത്.



</doc>
<doc id="236111" url="https://ml.wikipedia.org/wiki?curid=236111" title="കമ്മ്യൂണിസ്റ്റ് പാർട്ടി ഓഫ് ഇന്ത്യ">
കമ്മ്യൂണിസ്റ്റ് പാർട്ടി ഓഫ് ഇന്ത്യ

ഭാരതത്തിലെ ഒരു ദേശീയ രാഷ്ട്രീയ കക്ഷിയാണ് കമ്മ്യൂണിസ്റ്റ് പാർട്ടി ഓഫ് ഇന്ത്യ. ആന്ധ്രാ പ്രദേശ്‌, ഝാർഖണ്ഡ്‌, കേരളം, തമിഴ്‌നാട്‌, പശ്ചിമ ബംഗാൾ, ത്രിപുര,തെലങ്കാന,ബീഹാർ,ഒഡീഷ എന്നീ സംസ്ഥാനങ്ങൾ സി.പി.ഐയുടെ ശക്തി കേന്ദ്രങ്ങളാണ്.

1925 ഡിസംബർ 26 കാൻപൂരിൽ വച്ചാണ്‌ ബ്രിട്ടീഷ് ഇന്ത്യയിലെ വിവിധ കമ്മ്യൂണിസ്റ്റ് സംഘങ്ങളുടെ ആദ്യത്തെ സമ്മേളനം നടക്കുന്നത്.അവിടെ വച്ചാണ്‌ സി.പി.ഐ. എന്ന രാഷ്ട്രീയ പ്രസ്ഥാനത്തിന്റെ ഉദയം പ്രഖ്യാപിക്കപ്പെടുകയും അതിന്റെ ഭരണഘടന അംഗീകരിക്കപ്പെടുകയും ചെയ്തത്.എസ്.വി. ഘാട്ടെ ആയിരുന്നു സി പി ഐ യുടെ ആദ്യ ജനറൽ സെക്രട്ടറി.
കൃഷി ഭൂമി കർഷകന് , വിദേശ സാമ്രാജ്യത്വ മൂലധനം ദേശസാൽക്കരിക്കുക, പ്രായപൂർത്തി വോട്ടവകാശം, രാഷ്ട്ര സമ്പത്ത് രാഷ്ട്രത്തിന്റെ കൈകളിൽ, എട്ടു മണിക്കൂർ പ്രവൃത്തി ദിവസം, സംഘടിക്കാനും യോഗം ചേരാനും പ്രകടനം നടത്താനും പണിമുടക്കാനുമുള്ള ജനാധിപത്യപരമായ അവകാശം, അയിത്ത ജാതിക്കാർക്ക് സാമൂഹ്യ നീതി എന്നീ ആവശ്യങ്ങൾ ഇന്ത്യൻ മണ്ണിൽ 1928 മുതൽ സി പി ഐ ഉയർത്തുകയുണ്ടായി. അക്കാലത്ത് പല നിരോധനങ്ങളും പാർട്ടിക്കുമേൽ ഉണ്ടായിരുന്നതിനാൽ അഖിലേന്ത്യ വർകേഴ്സ് ആൻഡ്‌ പെസന്റ്സ് പാർട്ടി എന്നാ പേരിലായിരുന്നു പാർട്ടി പ്രവർത്തിച്ചിരുന്നത്. 1935 നു ശേഷം സി പി ഐ ഘടകങ്ങൾ രാജ്യത്താകമാനം സംഘടിപ്പിക്കപ്പെട്ടു. വിദ്യാർഥി സംഘടനയായ എ ഐ എസ് എഫ് , കർഷക സംഘടനയായ അഖിലേന്ത്യ കിസാൻ സഭ (എ ഐ കെ എസ് ), പുരോഗമന സാഹിത്യ സംഘടന എന്നിവ 1936ലും സംഘടിപ്പിക്കപ്പെട്ടു. 

കോൺഗ്രസ്സ്‌ സംഘടനയിൽ കോൺഗ്രസ്സ് സോഷ്യലിസ്റ്റ്‌ വിഭാഗം എന്നറിയപ്പെട്ടിരുന്ന ഇടതുപക്ഷ ചിന്താഗതിക്കാർ 1939-ൽ മലബാറിലെ കമ്മ്യൂണിസ്റ്റ്‌ പാർട്ടിആയിമാറി. ഡിസംബർ മാസത്തിൽ കണ്ണൂർ ജില്ലയിലെ പിണറായിയിലെ പാറപ്രത്ത് വച്ചായിരുന്നു ഇത്. 1939 രണ്ടാം ലോകമഹായുദ്ധം പുറപ്പെട്ടപ്പോൾ കമ്മ്യൂണിസ്റ്റ്‌ നേതൃത്വത്തിലായിരുന്ന കേരള പ്രദേശ് കോൺഗ്രസ്സ്‌ കമ്മറ്റി ബ്രിട്ടീഷ്‌ ഭരണത്തെ വലിച്ചെറിയാനുള്ള പൊതുജന സമരങ്ങൾക്ക് അനുകുലമായ ഉറച്ച നിലപാട് സ്വികരിച്ചു. 1939-ൽ കോൺഗ്രസ്സ്‌ മന്ത്രിസഭകൾ രാജിവച്ചതും പിന്നീട് വക്തിസത്യഗ്രഹം ആരംഭിക്കാൻ തീരുമാനിച്ചതും കേരള പ്രദേശ്‌ കോൺഗ്രസ്സിലെ തീവ്രവാദികളിൽ ഉത്സഹമുണ്ടാക്കിയില്ല.സെപ്റ്റംബർ 15-ആം തിയതി സാമ്രാജ്യത്വവിരുദ്ധ ദിനമായി ആചരിക്കാൻ കെ പി സി സി യുടെ തീരുമാനം അംഗീകരിച്ചില്ല.പക്ഷേ കേന്ദ്ര നേതൃത്വത്ത അനാദരിച്ചു കൊണ്ട് മലബാറിൽ വമ്പിച്ചതോതിൽ പ്രകടനങ്ങളും പൊതു സമ്മേളനങ്ങളും സംഘടിപ്പിച്ചു . 
തലശ്ശേരി, മട്ടന്നൂർ, മൊറാഴ, കയ്യൂർ, മുതലായ സ്ഥലങ്ങളിൽ ബഹുജനങ്ങളും പോലീസും തമ്മിൽ രൂക്ഷമായ എട്ടുമുട്ടലുകലുണ്ടായി. ഈ ഏറ്റുമുട്ടലുകളിൽ പലർ കൊല്ലപ്പെട്ടു. കയ്യൂർ സമരവുമായ് ബന്ധപ്പെടുത്തി നാലു കൃഷിക്കാരെ വധ ശിക്ഷക്ക് വിധിച്ചു. മലബാറിലെ സംഭവവികാസങ്ങളുടെ ഭാഗമായി കെ.പി.സി.സി. പിരിച്ചുവിടപ്പെടുകയും കോൺഗ്രസ്സ്‌ പ്രവർത്തനങ്ങൾ പുനഃസംഘടിപ്പിക്കുന്നതിനു ബീഹാറിലെ ഒരു കോൺഗ്രസ്സ്‌ നേതാവായ നന്ധകൊളിയർ പ്രസിഡൻറായും സി കെ ഗോവിന്ദൻ നായർ സെക്രട്ടറിയും ഒരു താത്കാലികസമിതി നിയോഗിക്കപെടുകായും ചെയ്തു ഈ അവസരത്തിൽ ഇടതുപക്ഷക്കാർ ഒന്നായ്‌ കോൺഗ്രസ്സ്‌ വിട്ടു കമ്മ്യൂണിസ്റ്റ്‌ പാർട്ടിയുടെ അണികളിൽ ചേർന്നു.

പി. കൃഷ്ണപിള്ള, കെ ദാമോദരൻ, ഇ എം എസ്, എൻ ഇ ബാലറാം, പി.നാരായണൻ നായർ, കെ കെ വാര്യർ, എ കെ ഗോപാലൻ, സുബ്രഹ്മണ്യ ശർമ്മ,എ പി ഗോപാലൻ, പി എസ് നമ്പൂതിരി, സി എച് കണാരൻ, കെ എ കേരളീയൻ, തിരുമുമ്പ്, കെ പി ഗോപാലൻ, വി വി കുഞാമ്പു ചന്ദ്രോത്,കുഞ്ഞിരാമൻ നായർ, എം കെ കേളു, സുബ്രഹ്മണ്യ ഷേണായി , മഞ്ചുനാഥ റാവു, വില്യം സ്നേലക്സ് , എ വി കുഞാമ്പു, കെ കുഞ്ഞിരാമൻ, പി എം കൃഷ്ണ മേനോൻ, കെ കൃഷ്ണൻ നായർ, വിദ്വാതി കൃഷ്ണൻ, പിണറായി കൃഷ്ണൻ നായർ, കെ എൻ ചന്തുക്കുട്ടി, കൊങ്ങശ്ശേരി കൃഷ്ണൻ എന്നിവരായിരുന്നു കേരളത്തിൽ പാർട്ടി രൂപീകരണ സമ്മേളനത്തിൽ പങ്കെടുത്തവർ. സമ്മേളനം പി കൃഷ്ണപിള്ളയെ സെക്രട്ടറി ആയി തെരഞ്ഞെടുത്തു.
കയ്യൂരിലും കരിവള്ളൂരിലും പുന്നപ്രയിലും വയലാറിലും ശൂരനാടും അന്തിക്കാടും ഒഞ്ചിയത്തും കാവുംബായിയിലുമെല്ലാം സി പി ഐ നേതൃത്വത്തിൽ വലിയ വിപ്ലവ സമരങ്ങൾ പൊട്ടിപ്പുറപ്പെട്ടു. നിരവധിയായ സഖാക്കൾ ഈ സമരങ്ങളിൽ രക്തസാക്ഷിത്വം വരിച്ചു. കയ്യൂർ സമര സഖാക്കളായ കുഞ്ഞമ്പു, ചിരുകണ്ടൻ, അബുബക്കർ, അപ്പു എന്നിവരെ 1943 ൽ തൂക്കിലേറ്റി. സർ സി പി യുടെ സ്വതന്ത്ര തിരുവിതാംകൂർ വാദത്തിനെതിരെ ആലപ്പുഴയിലെ പുന്നപ്രയിലും വയലാറിലും സി പി ഐ വൻ പ്രക്ഷോഭം സംഘടിപ്പിച്ചു. ടി വി തോമസ്‌, സി കെ കുമാരപ്പണിക്കർ, കെ സി ജോർജ് , കെ വി പത്രോസ് എന്നിവരായിരുന്നു സമരത്തിനു നേതൃത്വം നൽകിയവർ. 1946 ഒക്ടോബർ 22 നു സി പി ഐ പോതുപനിമുടക്കിനു ആഹ്വാനം ചെയ്തു. അമേരിക്കൻ മോഡൽ അറബിക്കടലിൽ, ദിവാൻ ഭരണം അവസാനിപ്പിക്കുക എന്നാ മുദ്രാവാക്യങ്ങൾ ഉയർത്തി ആയിരക്കണക്കായ തൊഴിലാളികളും കർഷകരും പണിമുടക്കിൽ അണിചേർന്നു. ഒക്ടോബർ 24നു പുന്നപ്രയിലും 27 നു വയലാറിലും സി പിയുടെ പട്ടാളം സമര സഖാക്കളെ തോക്കുകൾ കൊണ്ട് നേരിട്ടു. ആയിരക്കണക്കിനാളുകൾ ഈ പോരാട്ടങ്ങളിൽ രക്ത സാക്ഷികളായി.
1948ൽ സഖാവ് പി കൃഷ്ണപിള്ള ആലപ്പുഴയിലെ കണ്ണാർകാട്ടെ ചെല്ലിക്കണ്ടാത്ത് വീട്ടിൽ വച്ച് പാമ്പ് കടിയേറ്റു മരിച്ചു.തുടർന്ന് ഇ എം സ്സിനെ സെക്രെടരിയുടെ ചുമതല ഏൽപ്പിച്ചു. 1952ൽ സി അച്യുതമേനോൻ സെക്രട്ടറി ആയി തെരഞ്ഞെടുക്കപ്പെട്ടു. 1956 ഐക്യ കേരളം നിലവിൽ വന്നപ്പോൾ സി അച്യുതമേനോൻ സി പി ഐ യുടെ ആദ്യ കേരള സംസ്ഥാന സെക്രട്ടറി ആയി . പിന്നീടു എം എൻ ഗോവിന്ദൻ നായരേ സി പി ഐ യുടെ സെക്രട്ടറി ആയി തെരഞ്ഞെടുക്കപ്പെട്ടു.1957ൽ നടന്ന പൊതു തെരഞ്ഞെടുപ്പിൽ സി പി ഐ കേരളത്തിലെ ഏറ്റവും വലിയ ഒറ്റകക്ഷിയ്യായി തെരഞ്ഞെടുക്കപ്പെട്ടു. അത്തരം ഒരു വിജയത്തിലേക്ക് സി പി ഐ യെ നയിച്ച എം എൻ നെ പിന്നീട് കേരള ക്രുഷ്ചെവ് എന്നറിയപ്പെട്ടു. സി പി ഐ യുടെ കേന്ദ്ര കമ്മറ്റി അങ്ങമായിരുന്ന ഇ എം എസ് ഇന്ത്യയിലെ ആദ്യ കമ്മ്യൂണിസ്റ്റ്‌ മുഖ്യമന്ത്രിയായി.
1962ൽ ഉണ്ടായ ഇന്ത്യ -ചൈന യുദ്ദത്തിന്റെ പേരിൽ പാർട്ടിയിൽ അഭിപ്രായ വ്യത്യാസം രൂക്ഷമായി. ആ അഭിപ്രായ ഭിന്നത 1964ൽ സി പി ഐ യെ ഭിന്നിപ്പിലേക്ക് നയിച്ചു.110 അംഗങ്ങളുള്ള ദേശീയ കൌൺസിലിൽ നിന്നും 32 പേർ ഇറങ്ങിപ്പോയി തെനാലിയിൽ പ്രത്യേക യോഗം ചേരുകയും പിന്നീടു കൽക്കട്ടയിൽ വച്ച് സി പി ഐ എം എന്നാ മറ്റൊരു പാർട്ടി രൂപീകരിക്കുകയും ചെയ്തു.
കേരളത്തിൽ 1967 ൽ സി പി ഐ - സിപി എം ഉൾപ്പെട്ട സപ്തകക്ഷി മുന്നണി ഭരിച്ചു എങ്കിലും 1969ൽ രണ്ടു പാർടികളും വ്യത്യസ്ത മുന്നനികളിലായി. 1969ൽ സി അച്യുതമേനോൻ മന്ത്രി സഭ അധികാരത്തിലേറി. 1970 ജനുവരി 1 നു ഭൂപരിഷ്കരണം ഭേദഗതികളോടെ നടപ്പിലാക്കി. ജന്മിത്തം നിയമം മൂലം റദ്ദു ചെയ്തു.1957 ലെ സി പി ഐ സർക്കാർ ലക്‌ഷ്യം വച്ച നടപടികൾ പൂർണ്ണമായും നടപ്പിലാക്കാൻ അച്യുതമേനോൻ സർക്കാരിനു കഴിഞ്ഞു. മാത്രമല്ല സർക്കാർ ഖജനാവിൽ നിന്നും ഒരു രൂപപോലും ചെലവാക്കാതെ ലക്ഷം വീടുകൾ നിർമ്മിച്ച്‌ ജനങ്ങൾക്ക്‌ നൽകാൻ ഭവന നിർമ്മാണ മന്ത്രിയായിരുന്ന എം എൻ കാട്ടിയ വൈഭവം സർക്കാരിന്റെ ശോഭകൂട്ടി.കേരളത്തിന്റെ വികസന സ്വപ്നങ്ങൾക്ക് മാതൃകയായ സർക്കാരായിരുന്നു അച്യുതമേനോൻ സർക്കാർ. കാലാവധി പൂർത്തിയാക്കിയ ആദ്യ സർക്കാരായി മാറി അത്. 1977 വരെ ഭരണം തുടർന്ന്. 1977 ൽ നടന്ന പൊതു തെരഞ്ഞെടുപ്പിൽ സി പി ഐ ഉൾപ്പെട്ട ഐക്യമുന്നണി വീണ്ടും അധികാരത്തിൽ എത്തി. 1978ൽ പി കെ വാസുദേവൻ നായർ മുഖ്യമന്ത്രിയായി തെരഞ്ഞെടുക്കപ്പെട്ടു. സി പി ഐ യുടെ ഭട്ടിന്ടയിൽ വച്ച് ചേർന്ന പാർട്ടി കോൺഗ്രസ്‌ ഇടതു മുന്നണി രൂപീകരിക്കാൻ തീരുമാനിച്ചപ്പോൾ പി കെ വി മുഖ്യമന്ത്രി സ്ഥാനം രാജിവച്ചു. അന്ന് മുതൽ സി പി ഐ , സി പി എം , ആർ എസ് പി , ഫോർവേഡ് ബ്ലോക്ക്‌ എന്നീ പാർട്ടികൾ ഇടതുമുന്നനിയായി യോജിച്ചു പ്രവർത്തിക്കുന്നു.


കേരളത്തിൽ ഇടതുമുന്നണിയിലെ രണ്ടാമത്തെ വലിയ കക്ഷിയാണ് സി.പി.ഐ. കാനം രാജേന്ദ്രൻ കേരള ഘടകത്തിന്റെ സെക്രട്ടറി. പതിമൂന്നാം കേരള നിയമസഭയിൽ നാലു പ്രധാന വകുപ്പുകളുടെ ചുമതല ഇ. ചന്ദ്രശേഖരൻ,വി.എസ്. സുനിൽ കുമാർ, പി. തിലോത്തമൻ, കെ. രാജു, എന്നീ സി.പി.ഐ. മന്ത്രിമാർക്കാണ്.




കേരളത്തിൽ സി.പി.ഐയുടെ മുഖപത്രമാണ് ജനയുഗം

http://www.janayugomonline.com/
http://www.cpikollamdc.com/history.html
http://www.communistparty.in/


</doc>
<doc id="236114" url="https://ml.wikipedia.org/wiki?curid=236114" title="ബർലാമും ജോസഫാത്തും">
ബർലാമും ജോസഫാത്തും

ഗൗതമബുദ്ധന്റെ ജീവിതകഥയെ ആശ്രയിച്ച് രൂപപ്പെട്ട്, മദ്ധ്യയുഗങ്ങളിൽ ക്രൈസ്തവലോകത്ത് ഏറെ പ്രചാരവും മാന്യതയും നേടിയ ഒരു കല്പിതകഥയാണ് ബർലാമും ജോസഫാത്തും. പുരാതന ഇന്ത്യയിൽ ജീവിച്ചിരുന്നതായി സങ്കല്പിക്കപ്പെടുന്ന സത്യാന്വേഷിയായ ജോസഫാത്ത് എന്ന രാജകുമാരന്റേയും അയാളെ ക്രിസ്തുമതത്തിലേക്കു പരിവർത്തനം ചെയ്ത ബർലാം എന്ന ക്രൈസ്തവതാപസന്റേയും കഥയാണിത്. ജോസഫാത്ത് എന്ന പേര് ബോധിസത്ത്വൻ എന്ന വാക്കിന്റെ ആവർത്തിച്ചുള്ള രൂപപരിണാമം വഴി ഉണ്ടായതാണെന്നു കരുതപ്പെടുന്നു. ഈ കഥയുടെ ബലത്തിൽ ബർലാമും ജോസഫാത്തും പാശ്ചാത്യ-പൗരസ്ത്യക്രിസ്തീയതകളുടെ പുണ്യവാളപ്പട്ടികകളിൽ പോലും ഉൾപ്പെട്ടു.

ഒന്നാം നൂറ്റാണ്ടിൽ തോമസ് അപ്പസ്തോലന്റെ വേദപ്രചാരവേലയുടെ ഫലമായി ക്രൈസ്തവീകരിക്കപ്പെട്ട ഇന്ത്യയിൽ നാലാം നൂറ്റാണ്ടിൽ അധികാരത്തിൽ വന്നതായി സങ്കല്പിക്കപ്പെട്ട ക്രിസ്തുമതവിരുദ്ധനായ അബെന്നർ ചക്രവർത്തിയുടെ പുത്രനാണ് കഥയിലെ ജോസഫാത്ത്. രാജകുമാരൻ ക്രിസ്തുമതം സ്വീകരിക്കുമെന്നു ജനത്തിനു മുൻപു തന്നെ ജോത്സ്യന്മാർ പ്രവചിച്ചിരുന്നതിനാൽ ബാഹ്യലോകത്തിൽ നിന്ന് ഒറ്റപ്പെടുത്തി സുഖഭോഗങ്ങളുടെ നടുവിൽ ചക്രവർത്തി അയാളെ വളർത്തി. ഈ വിലക്കുകൾക്കിടയിലും ലോകദുഃഖം തിരിച്ചറിഞ്ഞ ജോസഫാത്തിനെ ഒരു രന്തവ്യാപാരിയുടെ വേഷത്തിൽ വന്നെത്തിയ ബർലാം ക്രിസ്തുമതത്തിലേക്കു പരിവർത്തനം ചെയ്യുന്നു. ഈ മാറ്റം തടയാൻ ശ്രമിച്ചു പരാജയപ്പെട്ട ചക്രവർത്തി, ഒടുവിൽ സ്വയം ക്രിസ്ത്യാനിയായ ശേഷം രാജ്യഭാരം മകനെ ഏല്പിച്ച് താപസനാവുന്നു. കുറേക്കാലം രാജ്യം ഭരിച്ച ശേഷം ജോസഫാത്തും ഒടുവിൽ ചക്രവർത്തി പദം ഉപേക്ഷിച്ചു തപസ്സിന്റെ വഴി പിന്തുടർന്ന് മരുഭൂമിയിലെത്തുന്നു. അവിടെ തന്റെ ഗുരു ബർലാമിനെ വീണ്ടും കണ്ടുമുട്ടുന്ന അയാൾ ഗുരുവിനൊപ്പം വിശുദ്ധജീവിതം നയിച്ചു ഒടുവിൽ മരണം പ്രാപിക്കുന്നു.

ബുദ്ധകഥയുടെ ഈ ക്രിസ്തീയഭാഷ്യത്തിന്റെ ആദിരൂപം, മഹായാനപാരമ്പര്യത്തിലെ സംസ്കൃതമൂലത്തിൽ നിന്ന് പരിഭാഷകളുടേയും പരാവർത്തനങ്ങളുടേയും ഒരു പരമ്പരയിലൂടെ ഉരുത്തിരിഞ്ഞതാണ്. സംസ്കൃതത്തിലെ മൂലരചനയുടെ കടപ്പാട്, അശ്വഘോഷ ന്റെ ബുദ്ധചരിതം, മഹായാനപാരമ്പര്യത്തിലെ ആദ്യപാഠങ്ങളിലൊന്നായ ലളിതവിസ്താരം, പാലിഭാഷയിലെ ജാതകകഥകൾ എന്നിവയോടാകാം. മൂലകഥ മനിക്കേയൻ പരിഭാഷകർ വഴി മദ്ധ്യപേർഷ്യനിലും അതിൽ നിന്ന് അറബി ഭാഷയിലുമെത്തിയിരിക്കാം. അറബിയിൽ നിന്ന് ഒരു എബ്രായ പരിഭാഷയും അതിൽ നിന്ന് ജൂത-പേർഷ്യൻ പരിഭാഷയും പിറന്നു. ജൂതപേർഷ്യനിൽ നിന്ന് ഒൻപതാം നൂറ്റാണ്ടിൽ അത് ജോർജ്ജിയൻ ഭാഷയിലെത്തി. ജോർജ്ജിയൻ പരിഭാഷയെ ആശ്രയിച്ച് ജോർജ്ജിയൻ താപസൻ യൂത്തിമിയസ് അതിനെ ഗ്രീക്കു ഭാഷയിലെത്തിച്ചു. പിൽക്കാലത്തുണ്ടായ ക്രിസ്തീയഭാഷ്യങ്ങളുടെയെല്ലാം ഉറവിടം ഈ ഗ്രീക്കു പരിഭാഷയാണ്. ഈ പരിഭാഷ, വിഖ്യാത ക്രിസ്തീയചിന്തകൻ ദമാസ്കസിലെ യോഹന്നാനെ (John of Damascus) അതിന്റെ കർത്താവായി സങ്കല്പിച്ചു. തുടർന്ന് ലത്തീൻ, പുരാതന നോർസ്, റഷ്യൻ, എത്യോപിക്, കാറ്റലൻ, പോർച്ചുഗീസ്, ഐസ്‌ലാണ്ടിക്, ഇറ്റാലിയൻ, ഫ്രെഞ്ച്, ഇംഗ്ലീഷ് എന്നീ ഭാഷകളിലും അതിനു പരിഭാഷകളുണ്ടായി. ഷേക്സ്പിയറുടെ "വെനീസിലെ വ്യാപാരി" എന്ന നാടകത്തിലെ ഒരു ഭാഗം, ഈ കഥയിലെ ഒരു സന്ദർഭത്തെ ഉപജീവിക്കുന്നു.

കല്പിതകഥയിലെ പാത്രങ്ങളാണെങ്കിലും ബർലാമിനും ജോസഫാത്തിനും പല ക്രിസ്തീയവിഭാഗങ്ങളിലും വിശുദ്ധപദവി ലഭിച്ചു. റോമൻ കത്തോലിക്കാസഭയിൽ നവംബർ 27 അവരുടെ അനുസ്മരണദിനം ആയപ്പോൾ ഗ്രീക്കു സഭയുടെ പഞ്ചാംഗത്തിൽ അത് ആഗസ്റ്റ് 26-ന് ആയി.ബെൽജിയത്തിൽ ആന്ത്വെർപ്പിലെ ഒരു ദേവാലയത്തിൽ 'വിശുദ്ധ' ജോസഫാത്തിന്റേതായി പറയപ്പെടുന്ന അസ്ഥിശകലങ്ങൾ തിരുശേഷിപ്പുകളായി ഇപ്പോഴും സൂക്ഷിച്ചിരിക്കുന്നു.


</doc>
<doc id="236121" url="https://ml.wikipedia.org/wiki?curid=236121" title="ശ്രീകോവിൽ (ചലച്ചിത്രം)">
ശ്രീകോവിൽ (ചലച്ചിത്രം)

1962-ൽ ഇറങ്ങിയ മലയാള ചലച്ചിത്രമാണ് ശ്രീകോവിൽ. ലോട്ടസ് പിക്ചേഴ്സിനു വേണ്ടി എൽ. കൃഷ്ണൻ നിർമിച്ച ശ്രീകോവിൽ എസ്. രാമനാഥനും പി.എ. തോമസും കൂടിയാണ് സംവിധാനം നിർവഹിച്ചത്. എൽ. രാമനാഥൻ എഴുതിയ കഥക്ക് എസെൽ പുരം സദാനന്ദൻ സംഭാഷണം എഴുതി. അഭയദേവ് എഴുതിയ 9 ഗാനങ്ങൾക്ക് പി. ദക്ഷിണാമൂർത്തി ഈണം പകർന്നു. കലാമണ്ഡലം മാധവമേനോനാണ് ഈ ചിത്രത്തിന്റെ നൃത്തം സംവിധാനം ചെയ്തത്. ന്യുട്ടോൺ, ഫിലിംസെന്റർ, രേവതി എന്നീസ്റ്റുഡിയോകളിൽ പി.കെ. മാധവൻ നായർ ഛായാഗ്രഹണം നിർവഹിച്ചു. ചന്ദ്രതാര പിക്ചേഴ്സ് വിതരണം നിർവഹിച്ച ഈ ചിത്രം 07/04/1962-ൽ തിയേറ്ററുകളിൽ എത്തി.
സത്യൻ<br>തിക്കുറിശ്ശി സുകുമാരൻ നായർ<br>കൊട്ടാരക്കര ശ്രീധരൻ നായർ<br>എസ്.പി. പിള്ള<br>പി.എ. തോമസ്<br>അംബിക (പ)<br>ശാന്തി<br>കാഞ്ചന
കെ.ജെ. യേശുദാസ്<br>കെ.പി. ഉദയഭാനു<br>പി. ലീല<br>ശാന്താ പി. നായർ 



</doc>
<doc id="236124" url="https://ml.wikipedia.org/wiki?curid=236124" title="കെ. രാധാകൃഷ്ണൻ (പൊതുപ്രവർത്തകൻ)">
കെ. രാധാകൃഷ്ണൻ (പൊതുപ്രവർത്തകൻ)

കെ. രാധാകൃഷ്ണൻ (ജനനം: 1964 മേയ് 24) കേരളത്തിലെ ഇടതുപക്ഷ രാഷ്ട്രീയപ്രവർത്തകനാണ്. ഇദ്ദേഹം സി.പി.ഐ.(എം) അംഗമാണ്. ഇദ്ദേഹം തൃശൂർ നിവാസിയും ചേലക്കര നിയോജകമണ്ഡലത്തിൽ നിന്ന് തിരഞ്ഞെടുക്കപ്പെട്ട ജനപ്രതിനിധിയുമാണ്.

1964 മാർച്ച് 24-ന് ഇടുക്കിജില്ലയിലെ പുള്ളിക്കാനത്ത് ജനിച്ചു. പരേതനായ എം.സി. കൊച്ചുണ്ണിയും ചിന്നമ്മയുമാണ് മാതാപിതാക്കൾ. ഇദ്ദേഹത്തിന്റെ അച്ഛൻ ഒരു തോട്ടം തൊഴിലാളിയായിരുന്നു. തോന്നൂർക്കര എ.യു.പി. സ്കൂളിലാണ് പ്രാധമിക വിദ്യാഭ്യാസം നടത്തിയത്. ചേലക്കര എസ്.എം.ടി.ജി.എച്ച്.എസിലാണ് ഇദ്ദേഹം ഹൈസ്കൂൾ പഠനം നടത്തിയത്. വടക്കാഞ്ചേരി ശ്രീ. വ്യാസ കോളേജിലും ശ്രീ കേരള വർമ്മ കോളേജിലും തുടർ പഠനം നടത്തി. വിദ്യാർത്ഥി ജീവിതത്തിനിടെത്തന്നെ ഇദ്ദേഹം രാഷ്ട്രീയ പ്രവർത്തനം ആരംഭിച്ചിരുന്നു.

ഇദ്ദേഹം എസ്.എഫ്.ഐ.യുടെ സജീവ പ്രവർത്തകനായിരുന്നു. കേരള വർമ കോളേജിൽ യുണിറ്റ് സെക്രട്ടറി, ചേലക്കര ഏരിയ സെക്രടറി, തൃശൂർ ജില്ല സെക്രട്ടറിയറ്റ് അംഗം എന്നീ സ്ഥാനങ്ങൾ ഇദ്ദേഹം എസ്.എഫ്.ഐയിൽ വഹിച്ചിട്ടുണ്ട്. ഡി.വൈ.എഫ്.ഐ. ചേലക്കര ബ്ലോക്ക് കമ്മിറ്റി സെക്രട്ടറി, സംസ്ഥാന കമ്മിറ്റി അംഗം എന്നീ നിലകളിലും ഇദ്ദേഹം പ്രവർത്തിച്ചിരുന്നു. ഇപ്പോൾ സി.പി.ഐ.(എം.) സംസ്ഥാന കമ്മിറ്റി അംഗമാണ്. കേരള ശാസ്ത്ര സാഹിത്യ പരിഷത്ത്, ഗ്രന്ഥ ശാലാ സംഘം, സമ്പൂർണ സാക്ഷരതാ യജ്ഞം എന്നിവയിൽ പങ്കാളിയായിട്ടുണ്ട്. 
1991-ൽ ഇദ്ദേഹം വള്ളത്തോൾ നഗർ ഡിവിഷനിൽ നിന്നും തൃശൂർ ജില്ലാ കൗൺസിലിലേക്ക് തെരഞ്ഞെടുക്കപെട്ടു.1996-ൽ ആദ്യമായി ചേലക്കര നിയോജകമണ്ഡലത്തിൽനിന്നും നിയമ സഭാ സാമാജികനായി. 1996 -2001 സമയത്ത് ഇ.കെ. നായനാർ മന്ത്രിസഭയിൽ പട്ടിക ജാതി പട്ടിക വർഗ്ഗ ക്ഷേമം, യുവജന കാര്യം എന്നീ വകുപ്പുകൾ കൈകാര്യം ചെയ്യുന്ന മന്ത്രിയായിരുന്നു. 2001-ൽ ഇദ്ദേഹം വീണ്ടും തിരഞ്ഞെടുക്കപ്പെടുകയും പ്രതിപക്ഷ ചീഫ് വിപ്പാവുകയും ചെയ്തു. 2006-ൽ തിരഞ്ഞെടുക്കപ്പെടുകയും പന്ത്രണ്ടാം നിയമസഭയിൽ സ്പീക്കറാവുകയും ചെയ്തു.


</doc>
<doc id="236130" url="https://ml.wikipedia.org/wiki?curid=236130" title="വി.വി. രാഘവൻ">
വി.വി. രാഘവൻ

വി.വി. രാഘവൻ (1923 ജൂൺ 23 - 2004 ഒക്റ്റോബർ 27) കേരളത്തിലെ ഒരു രാഷ്ട്രീയപ്രവർത്തകനാണ്. ഇദ്ദേഹം 1987 മുതൽ 91 വരെ കേരളത്തിലെ കൃഷി മന്ത്രിയായിരുന്നു. 1996-ലും 1998-ലും ഇദ്ദേഹം തൃശൂർ ലോകസഭാമണ്ഡലത്തിൽ നിന്ന് ലോകസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്.

1923 ജൂൺ 23-നാണ് ഇദ്ദേഹം ജനിച്ചത്. വേലപ്പൻ എന്നായിരുന്നു അച്ഛന്റെ പേര്. കൊച്ചിൻ പ്രജാമണ്ഡലത്തിന്റെ ഉത്തരവാദഭരണപ്രക്ഷോഭ‌ത്തിലൂടെയാണ് ഇദ്ദേഹം രാഷ്ട്രീയത്തിൽ പ്രവേശിച്ചത്. ഇദ്ദേഹം പിന്നീട് കേരള സോഷ്യലിസ്റ്റ് പാർട്ടിയിൽ ചേരുകയും സ്വാതന്ത്ര്യസമരത്തിൽ പങ്കാളിയാവുകയും ചെയ്തു. “രാജേന്ദ്ര മൈതാനം” സംഭവത്തിന്റെ പേരിൽ ഇദ്ദേഹം അറസ്റ്റ് ചെയ്യപ്പെട്ടിരുന്നു.

1948-ൽ തടവിലായിരുന്നപ്പോൾ ഇദ്ദേഹം സി.പി.ഐ.യിൽ ചേർന്നു. തൊഴിലാളികളെ സംഘടിപ്പിക്കുകയും രണ്ടു വർഷത്തോളം ഒളിവിൽ കഴിയുകയുമുണ്ടായി. സി. അച്യുതമേനോനുമായുള്ള ചങ്ങാത്തം (പിന്നീട് ഇത് ബന്ധുത്വമായി മാറി) ഇദ്ദേഹത്തിന്റെ രാഷ്ട്രീയ നിലപാടുകളെ വലിയ അളവിൽ സ്വാധീനിച്ചിട്ടുണ്ട്.

കേരള നിയമസഭയിലേയ്ക്ക് ഇദ്ദേഹം രണ്ടു തവണ (എട്ടാമതും ഒൻപതാമതും കേരള നിയമസഭകളിലേയ്ക്ക്) ചേർപ്പ് നിയമസഭാമണ്ഡലത്തിൽ നിന്ന് തിരഞ്ഞെടുക്കപ്പെട്ടിട്ടുണ്ട്. ഇദ്ദേഹം കൃഷി മന്ത്രിയായിരുന്നപ്പോൾ "ഫയലിൽ നിന്നും വയലിലേയ്ക്ക്" എന്ന പദ്ധതി നടപ്പിലാക്കപ്പെടുകയുണ്ടായി. 1996-ലും 1998-ലും ലോകസഭയിലേയ്ക്കും 2000-ൽ രാജ്യസഭയിലേയ്ക്കും ഇദ്ദേഹം തിരഞ്ഞെടുക്കപ്പെടുകയുണ്ടായി.

മുൻകാലത്ത് ഇദ്ദേഹം തൃശൂർ മുനിസിപ്പൽ കൗൺസിലിലേയ്ക്ക് മൂന്നു തവണ തിരഞ്ഞെടുക്കപ്പെട്ടിരുന്നു. "ലെനിന്റെ നാട്ടിൽ" എന്ന ഇദ്ദേഹം രചിച്ച കൃതിക്ക് 1977-ൽ സോവിയറ്റ് ലാൻഡ് നെഹൃ പുരസ്കാരം ലഭിക്കുകയുണ്ടായി. രാജ്യസഭാംഗമായിരിക്കെ 2004 ഒക്റ്റോബർ 27-നാണ് ഇദ്ദേഹം അന്തരിച്ചത്.



</doc>
<doc id="236138" url="https://ml.wikipedia.org/wiki?curid=236138" title="കെ.പി. രാജേന്ദ്രൻ">
കെ.പി. രാജേന്ദ്രൻ

കെ.പി. രാജേന്ദ്രൻ (ജനനം: 1954 നവംബർ 3) കേരളത്തിലെ ഒരു രാഷ്ട്രീയ പ്രവർത്തകനാണ്. ഇദ്ദേഹം സി.പി.ഐ. സംസ്ഥാന എക്സിക്യൂട്ടീവ് അംഗവും എ.ഐ.ടി.യു.സി നാഷണൽ വർക്കിംഗ് കൗൺസിൽ അംഗവുമാണ്. വി.എസ്. അച്യുതാനന്ദന്റെ മന്ത്രിസഭയിൽ 2006-11 കാലഘട്ടത്തിൽ ഇദ്ദേഹം റെവന്യൂ-ഭൂപരിഷ്കരണ വകുപ്പ് മന്ത്രിയായിരുന്നു. കൊടുങ്ങല്ലൂർ നിയമസഭാമണ്ഡലത്തെയാണ് ഇദ്ദേഹം ഇക്കാലയളവിൽ പ്രതിനിധീകരിച്ചിരുന്നത്.

1954 നവംബർ 3 നാണ് ഇദ്ദേഹം ജനിച്ചത്. കെ.പി. പ്രഭാകരൻ, കെ.ആർ.കാർത്യായനി എന്നിവരായിരുന്നു മാതാപിതാക്കൾ. ബി.എ., എൽ.എൽ.ബി. എന്നീ ബിരുദങ്ങൾ ഇദ്ദേഹത്തിനുണ്ട്. രാഷ്ട്രീയത്തിൽ പ്രവേശിക്കുന്നത് വിദ്യാർത്ഥിനേതാവ്, ട്രേഡ് യൂണിയ പ്രവർത്തനം എന്നിവയിലൂടെയാണ്. 1996, 2001 എന്നീ വർഷങ്ങളിൽ ഇദ്ദേഹം നിയമസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്.


</doc>
<doc id="236139" url="https://ml.wikipedia.org/wiki?curid=236139" title="കലാമണ്ഡലം രാമൻകുട്ടിനായർ">
കലാമണ്ഡലം രാമൻകുട്ടിനായർ

കഥകളി നടനും കേരള കലാമണ്ഡലത്തിലെ മുൻ അധ്യാപകനും പ്രിൻസിപ്പാളും ആയിരുന്നു കലാമണ്ഡലം രാമൻകുട്ടി നായർ (ജനനം: മേയ് 25, 1925 – മാർച്ച്‌ 11, 2013).

1952ൽ കലാമണ്ഡലത്തിൽ വിദ്യാർത്ഥിയായി എത്തിയ അദ്ദേഹത്തെ 1960ൽ കലാമണ്ഡലത്തിൽ അഭ്യാസം പൂർത്തിയാക്കിയതിന്റെ അടുത്ത ദിവസം തന്നെ മഹാകവി വള്ളത്തോൾ അദ്ദേഹത്തെ അവിടെ അദ്ധ്യാപകനായി നിയമിച്ചു. അതിന് ശേഷം പ്രിൻസിപ്പലായി സ്ഥാനക്കയറ്റം കിട്ടിയ ഇദ്ദേഹം 1987ലാണ് കലാമണ്ഡലത്തിൽ നിന്ന് വിരമിച്ചത്. സുപ്രസിദ്ധ കഥകളി കലാകാരനായ കലാമണ്ഡലം ഗോപിയുൾപ്പടെ ഒട്ടേറെ പ്രഗൽഭർ അദേഹത്തിന്റെ ശിഷ്യരാണ്.

പട്ടിക്കാംതൊടി രാവുണ്ണി മേനോൻ ആയിരുന്നു അദ്ദേഹത്തിന്റെ ഗുരു. കഥകളിയിൽ കല്ലുവഴിച്ചിട്ടയുടെ അമരക്കാരനായിരുന്നു അദ്ദേഹം. കേരളത്തിലെ എക്കാലത്തെയും മികച്ച കത്തിവേഷക്കാരിൽ ഒരാളായി രാമൻകുട്ടി നായർ കരുതപ്പെടുന്നു. രാവണോൽഭവത്തിലെയും ബാലിവിജയത്തിലെയും രാവണൻ, തോരണയുദ്ധത്തിലെ ഹനുമാൻ, നരകാസുരൻ, ദുർവാസാവ്, കിർമ്മീരവധത്തിലെ ധർമ്മപുത്രർ, കാലകേയവധത്തിലെയും സുഭദ്രാഹരണത്തിലെയും അർജുനൻ തുടങ്ങിയവയാണ് രാമൻകുട്ടിനായരുടെ പ്രധാന വേഷങ്ങൾ.

1925 മെയ് 25-ന് വെള്ളിനേഴിക്കടുത്ത് കുറുവട്ടൂരിലാണ് കലാമണ്ഡലം രാമൻകുട്ടി നായർ ജനിച്ചത്. തെങ്ങിൻതോട്ടത്തിൽ കുഞ്ഞിമാളു അമ്മയുടെയും നാരായണൻ നായരുടെയും മകനാണ് രാമൻ കുട്ടി നായർ.

സരസ്വതിയമ്മയാണ് ഭാര്യ. നാരായണൻകുട്ടി, വിജയലക്ഷ്മി, അപ്പുക്കുട്ടൻ എന്നിവരാണ് അദ്ദേഹത്തിന്റെ മക്കൾ.

2014-ൽ പത്മഭൂഷൺ പുരസ്കാരം ലഭിച്ച ഇദ്ദേഹത്തിന് 2000 ൽ ഏർപ്പെടുത്തിയ കേരള സർക്കാരിന്റെ പ്രഥമ കഥകളിപുരസ്‌കാരവും ലഭിച്ചു. 1967-ൽ കേന്ദ്ര സംഗീതനാടക അക്കാദമി അവാർഡും 1969-ൽ കേരള സംഗീതനാടക അക്കാദമി അവാർഡും നേടി. കലാമണ്ഡലം സ്‌പെഷൽ അവാർഡ് (2015), മധ്യപ്രദേശിലെ കാളിദാസ സമ്മാൻ (1963), കലാമണ്ഡലം ഫെലോഷിപ്പ്, എമറിറ്റസ് ഫെലോഷിപ്പ്, നർത്തകചക്രവർത്തി അവാർഡ് (2016), കലാരത്‌നം അവാർഡ് (2011), മുംബൈ ശ്രീ ഗുരുവായൂരപ്പൻ പുരസ്‌കാരം (2011), കേന്ദ്ര സംഗീതനാടക അക്കാദമി ത്‌ന അവാർഡ് (2014) എന്നിവയും ഇദ്ദേഹത്തെ തേടിയെത്തിയിട്ടുണ്ട്.

കൊച്ചിൻ യൂണിവേഴ്‌സിറ്റി ഓഫ് സയൻസ് ആൻഡ് ടെക്‌നോളജി കലാമണ്ഡലം രാമൻകുട്ടി നായർക്ക് ഓണററി ഡോക്ടറേറ്റ് ബിരുദം സമ്മാനിച്ചു. 1990 ഡിസംബർ നാലാം തിയ്യതി എസ്എംഎസ് ഓഡിറ്റോറിയത്തിൽ വച്ച് രാവിലെ 11.45ന് നടന്ന ചടങ്ങിൽ അന്നത്തെ കേരളത്തിലെ ഗവർണർ ആയിരുന്ന ശ്രീ. ആർ.എസ്. ഗവായ് രാമൻകുട്ടി നായർക്ക് ബിരുദം സമ്മാനിച്ചു. ചടങ്ങിൽ അന്നത്തെ കേരളത്തിലെ വിദ്യാഭ്യാസ മന്ത്രി ആയിരുന്ന എം.എ. ബേബിയും പങ്കെടുത്തു.

സംവിധായകൻ അടൂർ ഗോപാലകൃഷ്ണൻ രാമൻകുട്ടിനായരുടെ നാമധേയത്തിൽ തന്നെ 73 മിനിറ്റ് ദൈർഘ്യമുള്ള ഒരു ഡോക്യുമെന്ററി സംവിധാനം ചെയ്തിരുന്നു. ഇത് 2005ലെ ദില്ലി രാജ്യാന്തരചലചിത്രമേളയുടെ ഇന്ത്യൻ പനോരമയിലേക്ക് തിരഞ്ഞെടുക്കപ്പെട്ടു. ഇത് കൂടാതെ ലണ്ടൻ ഫിലിം ഫെസ്റ്റിവൽ അടക്കമുള്ള ലോകത്തിലെ വിഖ്യാത ചലച്ചിത്രമേളകളിൽ ഈ ഡോക്യമെന്ററി പ്രദർശിപ്പിച്ചിട്ടുണ്ട്.

'തിരനോട്ടം' എന്ന പേരിൽ രാമൻകുട്ടി നായർ അദ്ദേഹത്തിന്റെ അത്മകഥ പ്രസിദ്ധീകരിച്ചിട്ടുണ്ട്.

വാർദ്ധക്യസഹജമായ അസുഖത്തെത്തുടർന്ന് പാലക്കാട് വെള്ളിനേഴി ഞാളാകുറിശിയിലെ വീട്ടിൽ വെച്ച് ഇദ്ദേഹം 2013 മാർച്ച്‌ 11ന് അന്തരിച്ചു.


</doc>
<doc id="236146" url="https://ml.wikipedia.org/wiki?curid=236146" title="ആറ്റുപേഴ്">
ആറ്റുപേഴ്

ചെറിയ സംസ്ത്രാദി, നീർപേഴ്, സമുദ്രശോഷ എന്നെല്ലാം അറിയപ്പെടുന്ന ആറ്റുപേഴ് ഇടത്തരം വലിപ്പമുള്ള ഒരു നിത്യഹരിതവൃക്ഷമാണ്. . ഒരു വേദനാസംഹാരിയായും മൽസ്യവിഷമായും വളരെക്കാലമായി ഉപയോഗിച്ചുവരുന്ന ഒരു സസ്യമാണിത്. വേദനാസംഹാരിയെന്നനിലയിൽ പുതിയ പഠനങ്ങൾ നടന്നുവരുന്നു.



</doc>
<doc id="236153" url="https://ml.wikipedia.org/wiki?curid=236153" title="അഹ്‌മദ് മാത്തർ">
അഹ്‌മദ് മാത്തർ

സൗദി അറേബ്യയിലെ പ്രമുഖ കലാകാരനാണ് അഹ്‌മദ് മാത്തർ അൽ-സിയാദ് അസീറി(ജനനം :25 ജൂലൈ 1979) 
സൗദി അറേബ്യയിലെ തബൂക്ക് എന്ന പട്ടാളനഗരത്തിലാണ് മാത്തർ ജനിച്ചത്. മെക്കക്കും യെമനുമിടയിലെ റിജാൽ അൽമയിൽ വളർന്ന ഇദ്ദേഹം അൽ മിഫ്‌താഹാ കലാ ഗ്രാമത്തിൽ പരിശീലനം നേടി. 'എഡ്ജ് ഓഫ് അറേബ്യയുടെ' സ്ഥാപകരിൽ ഒരാളാണ്. ബ്രിട്ടീഷ് മ്യൂസിയം, ലോസ് ഏഞ്ചൽസ് കൗണ്ടി മ്യൂസിയം ഓഫ് ആർട്ട്, നാദോർ കളക്ഷൻ തുടങ്ങിയ ഇടങ്ങളിൽ അഹമദിന്റെ സൃഷ്ടികളുടെ ശേഖരങ്ങളുണ്ട്.

ലണ്ടനിലെ ബ്രിക്‌ലൈനിൽ പ്രദർശിപ്പിച്ച 'കം റ്റുഗെദർ', പാരീസിലെ ഇൻസ്റ്റിറ്റ്യൂട്ട് ഡു മൊണ്ഡേ അറബിയിലെ '25 ഇയേഴ്സ് ഓഫ് അറബിക് ക്രിയേറ്റിവിറ്റി' ,ടോക്കിയോ മോറി ആർട്ട് മ്യൂസിയത്തിലെ 'അറബ് എക്‌സ്പ്രസ്' ,ലണ്ടനിലെ ബ്രിട്ടീഷ് മ്യൂസിയത്തിൽ നടത്തിയ 'ഹജ്ജ് ബേർണി ടു ദ ആർട്ട് ഓഫ് ഇസ്‌ലാം' എന്നി വ ഇദ്ദേഹത്തിന്റെ പ്രധാന സൃഷ്ടികളാണ്

ഡെസേർട്ട് ഓഫ് ഫറാൻ/ആദം എന്ന വീഡിയോ - ഫോട്ടോഗ്രാഫുകളുടെ ഇൻസ്റ്റളേഷനാണ് അഹമ്മദ് മാത്തർ കൊച്ചിയിൽ അവതരിപ്പിച്ചിരുന്നത്. മെക്കയുടെ സമഗ്രമായ ഡോക്യുമെന്റേഷനിൽ നിന്ന് അടർത്തിയെടുത്തിട്ടുള്ള ഈ സൃഷ്ടിയിൽ ഹജ്ജ് തീർത്ഥാടനത്തിന് പിറകിലുള്ള പ്രേമകഥയാണ് ആവിഷ്കരിക്കുന്നത്.



</doc>
<doc id="236157" url="https://ml.wikipedia.org/wiki?curid=236157" title="അമ്മിമുറിയൻ">
അമ്മിമുറിയൻ

ഈഷാൽ, ചെറിയകൊട്ടം, ബസാൾ, മരക്കീര, കാട്ടുവിഴാൽ, വലിയ വിഴാലരി എന്നെല്ലാം അറിയപ്പെടുന്ന അമ്മിമുറിയൻ വളരെ ഔഷധഗുണമുള്ള ഒരു സസ്യമാണ്. . ഇന്ത്യയിലെല്ലായിടത്തും മലബാറിൽ പ്രത്യേകിച്ചും കാണാറുണ്ട്. ഈ കുറ്റിച്ചെടി വലുതാവുമ്പോൾ മരങ്ങളിൽ പടർന്നു കയറുന്ന വലിയ ഒരു വള്ളിയായി മാറുന്നു. വിഴാലിൽ മായം ചേർക്കാൻ പലയിടത്തും ഉപയോഗിക്കുന്നു. വയനാട്ടിലെ കാട്ടുനായ്ക്കർ ഇതിന്റെ ഇല ഭക്ഷണാവശ്യത്തിന് ഉപയോഗിക്കാറുണ്ട്. നാട്ടുവൈദ്യത്തിലും ആയുർവേദത്തിലും മരുന്നായി ഉപയോഗിക്കുന്നു. ആട്ടക്കാരി ശലഭ-ലാർവകളുടെ ഭക്ഷണസസ്യമാണ് ഇത്.



</doc>
<doc id="236160" url="https://ml.wikipedia.org/wiki?curid=236160" title="കെ. പ്രഭാകരൻ">
കെ. പ്രഭാകരൻ

കേരളത്തിലെ പ്രമുഖനായ ചിത്രകാരനാണ് കെ. പ്രഭാകരൻ(മരണം - 23 മാർച്ച് 2020). റാഡിക്കൽ ഗ്രൂപ്പിലെ പ്രധാനിയായിരുന്നു. കേരള ലളിതകലാ അക്കാദമിയുടെ ഫെലോഷിപ്പ് 2014 ൽ ലഭിച്ചു. 
കോഴിക്കോട് കണ്ണാടിക്കൽ കുന്നുമ്മേൽ കൃഷ്ണന്റെയും ലക്ഷ്മിയുടെയും മകനാണ്. തിരുവനന്തപുരം കോളേജ് ഓഫ് ഫൈൻ ആർട്സ്, ബറോഡ എംഎസ് സർവകലാശാല എന്നിവിടങ്ങളിൽ പഠനശേഷം ഇന്ത്യൻ റാഡിക്കൽ പെയിന്റേഴ്സ് ആൻഡ് സ്കൾപ്റ്റേഴ്സ് അസോസിയേഷന്റെ ഭാഗമായി ബറോഡ, കോഴിക്കോട്, തൃശൂർ പ്രദർശനങ്ങൾ നടത്തി. ജനീവയിൽ ഏഴ് പ്രഗത്ഭ ഇന്ത്യൻ ചിത്രകാരന്മാരോടൊപ്പം നടത്തിയ "ആലേഖ്യ ദർശൻ ' ചിത്രപ്രദർശനം ആഗോളതലത്തിൽ ഏറെ ശ്രദ്ധയാകർഷിച്ചു. ബറോഡയിലെ മഹാരാജാ സായാജിറാവു സർവകലാശാലയിലെ ചിത്ര കലാവിഭാഗത്തിൽ അദ്ധ്യാപകനായിരുന്നു. മൂന്നര പതിറ്റാണ്ടോളം വിവിധ മാസികകളിൽ ചിത്രങ്ങൾ വരച്ചിരുന്നു. ചിന്ത രവിയുടെ സഹോദരനാണ്.

1995ൽ കേന്ദ്രസർക്കാരിന്റെ സീനിയർ ഫെലോഷിപ്പും 2000ൽ കേരള ലളിതകലാ അക്കാദമിയുടെ മുഖ്യസംസ്ഥാന പുരസ്കാരവും ലഭിച്ചു. ചിത്രകാരി കബിത മുഖോപാധ്യായയാണ് ഭാര്യ.

1985 ൽ അജയ് ദേസായിക്കൊപ്പം ബോംബെയിലെ ഗാലറി 7 ൽ നടന്ന ചിത്ര പ്രദർശനത്തിലും 1987 ൽ ഇന്ത്യൻ റാഡിക്കൽ ഗ്രൂപ്പിന്റെ ബറോഡ, കോഴിക്കോട്, തൃശൂർ എന്നിവിടെ നടന്ന മൂന്ന് പ്രദർശനങ്ങളിലും പങ്കെടുത്തു. പാരീസ്, വിൽസ, ജനീവ എന്നിവടങ്ങളിൽ നടന്ന ആലേഖ്യ പ്രദർശനത്തിലും പങ്കെടുത്തിട്ടുണ്ട്. 'ദ ഗ്രേറ്റ് പ്രൊസെഷൻ' എന്ന പേരിൽ സഹയാത്രികയായ കബിത മുഖോപാധ്യായോടൊപ്പം 2000 - 07 ൽ കേരളത്തിൽ 14 പ്രദർശനങ്ങൾ നടത്തി.

പേരിട്ടിട്ടില്ലാത്ത കുറച്ച് ജലച്ചായ, ചാർകോൾ ചിത്രങ്ങളാണ് ബിനാലെയിൽ പ്രദർശിപ്പിച്ചിരുന്നത്. ചിത്രകാരനുമായി ബന്ധപ്പെട്ട കൂട്ടുകാർ, കുടുംബം, പ്രകൃതി, രാഷ്ട്രീയം, ഓർമ്മകൾ തുടങ്ങിയവയാണ് ഈ കാൻവാസുകളിൽ.



</doc>
<doc id="236164" url="https://ml.wikipedia.org/wiki?curid=236164" title="സി. രവീന്ദ്രനാഥ്">
സി. രവീന്ദ്രനാഥ്

സി. രവീന്ദ്രനാഥ് (English: ) കേരളത്തിലെ ഒരു പ്രമുഖ രാഷ്ട്രീയപ്രവർത്തകനാണ്. ഇദ്ദേഹം തൃശൂർക്കാരനായ ഒരു സി.പി.ഐ.(എം.) അംഗമാണ്. പുതുക്കാട് നിയോജകമണ്ഡലത്തിൽ നിന്ന് ഇദ്ദേഹം കേരള നിയമസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്. പതിനാലാം കേരള നിയമസഭയിലെ വിദ്യാഭ്യാസ വകുപ്പ് മന്ത്രിയാണ് നിലവിൽ. സർക്കാരിന്റെ ഒന്നാം വർഷത്തോടനുബന്ധിച്ച് കുട്ടികളുടെ സാമൂഹ്യ–സാമ്പത്തിക–വൈകാരിക പ്രശ്നങ്ങൾ മനസ്സിലാക്കി പഠനത്തിൽ മികവു പുലർത്താൻ കഴിയാത്ത വിദ്യാർഥികളുടെ കഴിവുകൾ ഉയർത്തുന്നതിനുള്ള ‘ശ്രദ്ധ’ പദ്ധതി നടപ്പാക്കും.

തൃശൂർ ജില്ലയിൽ നെല്ലായിക്കടുത്ത്‌ പന്തല്ലൂരിൽ സ്‌കൂൾ അധ്യാപകനായ കുന്നത്തേരി തെക്കേമഠത്തിൽ പീതാംബരൻ കർത്തയുടെയും ചേരാനെല്ലൂർ ലക്ഷ്‌മിക്കുട്ടി കുഞ്ഞമ്മയുടെയും മകനായി 1955 നവംബർ 22-ന് ചേരാനല്ലൂരിൽ ജനനം. ജെ.യു.പി.എസ്‌. പന്തല്ലൂർ. ജി.എൻ.ബി.എച്ച്‌.എസ്‌. കൊടകര, സെന്റ്‌ ആന്റണീസ്‌ ഹൈസ്‌കൂൾ പുതുക്കാട്‌, സെന്റ്‌ തോമസ്‌ കോളേജ്‌ തൃശൂർ എന്നിവിടങ്ങളിൽ വിദ്യാഭ്യാസം. തൃശൂർ സെന്റ്‌ തോമസ്‌ കോളേജിൽ കെമിസ്‌ട്രി വിഭാഗം അധ്യാപകനായിരുന്നു. 2006-ലും 2011-ലും 2016-ലും കേരള നിയമസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്. സമ്പൂർണ സാക്ഷരതാ പ്രസ്ഥാനം, സ്വാശ്രയസമിതി, കോളേജ്‌ അധ്യാപകരുടെ സംഘടനയായ എകെപിസിടിഎ,കേരള ശാസ്ത്രസാഹിത്യ പരിഷത്ത് എന്നിവയുടെ സജീവപ്രവർത്തകനാണ്. എം.കെ. വിജയമാണ് ഭാര്യ. ഒരു മകനും ഒരു മകളുമുണ്ട്. മൂന്ന് ഗ്രന്ഥങ്ങൾ പ്രസിദ്ധീകരിച്ചിട്ടുണ്ട്.

2017 മാർച്ചിൽ നടന്ന കേരളത്തിലെ പത്താം ക്ലാസിലെ എസ് എസ് എൽ സി പരീക്ഷയുടെ കണക്ക് വിഷയത്തിന്റെ ചോദ്യപ്പേപ്പർ ചോർന്നത് വലിയ വിമർശനങ്ങൾ ക്ഷണിച്ചു വരുത്തി. പരീക്ഷ റദ്ദാക്കേണ്ടി വന്നത് വലിയ തിരിച്ചടിയായി. ഇതേ വർഷത്തെ ജ്യോഗ്രഫിയുടെ ചോദ്യപ്പേപ്പർ മോഡൽ പരീക്ഷയിലെ ചോദ്യങ്ങൾ ആവർത്തിച്ചത് വീണ്ടും വിവാദമായി. മലയാളം പരീക്ഷയുടെ ചോദ്യപ്പേപ്പറിൽ ഇംഗ്ലീഷ് ചോദ്യങ്ങൾ ഉണ്ടായതായി ആരോപണം ഉയർന്നു.


</doc>
<doc id="236169" url="https://ml.wikipedia.org/wiki?curid=236169" title="മുല്ലക്കര രത്നാകരൻ">
മുല്ലക്കര രത്നാകരൻ

മുല്ലക്കര രത്നാകരൻ (ജനനം: 1955) കേരളത്തിലെ ഒരു രാഷ്ട്രീയനേതാവും സി.പി.ഐ.യുടെ സംസ്ഥാന സെക്രട്ടറിയേറ്റ് അംഗവുമാണ്. ഇദ്ദേഹം 2006-11 കാലത്ത് കേരളത്തിലെ കൃഷിമന്ത്രിയായിരുന്നു. കൊല്ലം ജില്ലയിലെ ചടയമംഗലമാണ് ഇദ്ദേഹത്തിന്റെ നിയോജകമണ്ഡലം. നിലവിൽ സി.പി.ഐ കൊല്ലം ജില്ലാ സെക്രട്ടറിയാണ്. മികച്ച വാഗ്മി കൂടിയായ ഇദ്ദേഹത്തിന്റെ രാമായണത്തെയും മഹാഭാരതത്തേയും ആസ്പദമാക്കിയുള്ള പ്രഭാഷണ പരമ്പര ശ്രദ്ധേയമാണ്.

ചടയമംഗലത്ത് മുല്ലക്കരയിൽ പുരുഷോത്തമൻ, സുലോചന എന്നിവരുടെ മകനായി 1955-ലാണ് ഇദ്ദേഹം ജനിച്ചത്. 1978-ൽ ഇദ്ദേഹം സി.പി.ഐ.യിൽ അംഗമായി. എ.ഐ.വൈ.എഫ് സംസ്ഥാന പ്രസിഡന്റ്, സെക്രട്ടറി എന്നീ സ്ഥാനങ്ങൾ ഇദ്ദേഹം വഹിച്ചിട്ടുണ്ട്. "തൊഴിൽ അല്ലെങ്കിൽ ജയിൽ" എന്ന പ്രക്ഷോഭത്തിലുൾപ്പെടെ പല തവണ ഇദ്ദേഹം ജയിലിൽ പോയിട്ടുണ്ട്. 
1991 ൽ പുനലൂരിൽ മത്സരിച്ച് പുനലൂർ മധുവിനോട് പരാജയപെട്ടു
2006 ൽ ആണ് ആദ്യമായി നിയമസഭയിലേക്ക് തിരഞ്ഞെടുക്കപ്പെടുന്നത്. കൊല്ലം ജില്ലയിലെ ചടയമംഗലത്ത് നിന്നും സിറ്റിംങ്ങ് എം.എൽ.എ പ്രയാർ ഗോപാലകൃഷ്ണനെയാണ് പരാജയപ്പെടുത്തിയത്.2011ലും 2016 ലും വിജയം ആവർത്തിച്ചു.

2006 ൽ ചടയമംഗലത്തു നിന്നും വിജയിച്ച ഇദ്ദേഹം വി.എസ്. അച്യുതാനന്ദൻ മന്ത്രിസഭയിൽ കൃഷി വകുപ്പിന്റെ ചുമതലയുള്ള മന്ത്രിയായി. കൃഷി വകുപ്പ് മന്ത്രി എന്ന നിലയിൽ ശ്രദ്ധേയമായ പ്രവർത്തനം കാഴ്ച്ച വച്ചു.

2019 ൽ ഒട്ടേറെ തർക്കങ്ങൾക്കൊടുവിൽ സി.പി.ഐ യുടെ കൊല്ലം ജില്ലാ സെക്രട്ടറിയായി തിരഞ്ഞെടുത്തു.


</doc>
<doc id="236172" url="https://ml.wikipedia.org/wiki?curid=236172" title="എം.ടി. രമേഷ്">
എം.ടി. രമേഷ്

എം.ടി. രമേഷ് (ജനനം: 1972, കോഴിക്കോട്) കേരളത്തിലെ ഒരു രാഷ്ട്രീയപ്രവർത്തകനാണ്. തുണ്ടിയിൽ കൃഷ്ണൻ ഗുരുക്കളാണ് ഇദ്ദേഹത്തിന്റെ അച്ഛൻ. 2004 ലോകസഭാ തിരഞ്ഞെടുപ്പിൽ ഇദ്ദേഹം കോഴിക്കോട് ലോകസഭാ മണ്ഡലത്തിൽ നിന്ന് മത്സരിച്ചുവെങ്കിലും പരാജയപ്പെട്ടു. 13% വോട്ടാണ് ഇദ്ദേഹത്തിന് ലഭിച്ചത്. ഇദ്ദേഹം നിലവിൽ കേരളത്തിൽ ബി.ജെ.പി. സംസ്ഥാന ജനറല് സെക്രട്ടറി ആണ്.


</doc>
<doc id="236175" url="https://ml.wikipedia.org/wiki?curid=236175" title="തേറമ്പിൽ രാമകൃഷ്ണൻ">
തേറമ്പിൽ രാമകൃഷ്ണൻ

തേറമ്പിൽ രാമകൃഷ്ണൻ അഭിഭാഷകനും കേരളത്തിലെ ഒരു രാഷ്ട്രീയപ്രവർത്തകനുമാണ്. ഇദ്ദേഹം ഇൻഡ്യൻ നാഷണൽ കോൺഗ്രസ് അംഗമാണ്. കേരള നിയമസഭയിലേയ്ക്ക് ഇദ്ദേഹം 1982, 1991, 1996, 2001, 2006, 2011 എന്നീ വർഷങ്ങളിൽ തിരഞ്ഞെടുക്കപ്പെട്ടിട്ടുണ്ട്. ഇദ്ദേഹം മുൻ നിയമസഭാ സ്പീക്കറുമായിരുന്നു (1995–96, 2004–2006 എന്നീ കാലയളവുകളിൽ). കേരള പ്രദേശ് കോൺഗ്രസ് കമ്മിറ്റി എക്സിക്യൂട്ടീവിലും ഇദ്ദേഹം അംഗമാണ്.


</doc>
<doc id="236178" url="https://ml.wikipedia.org/wiki?curid=236178" title="സി.എം. സുന്ദരം">
സി.എം. സുന്ദരം

സി.എം. സുന്ദരം (1919–2008) 1982 മുതൽ 1987 വരെ കേരളത്തിലെ ഐക്യ ജനാധിപത്യ മുന്നണി സർക്കാരിൽ തദ്ദേശ സ്വയം ഭരണവകുപ്പ് മന്ത്രിയായിരുന്നു. 

സുന്ദരം സ്വാമി എന്നാണ് ഇദ്ദേഹം പൊതുവേ അറിയപ്പെട്ടിരുന്നത്. ബോംബെയിൽ ചേരിനിവാസികളെ സംഘടിപ്പിച്ചുകൊണ്ട് 1950-കളിലാണ് ഇദ്ദേഹം പൊതുപ്രവർത്തനത്തിൽ പ്രവേശിച്ചത്. ഗ്രേറ്റർ ബോംബെ ടെനന്റ്സ് യൂണിയൻ ഇദ്ദേഹമാണ് സ്ഥാപിച്ചത്. ഇദ്ദേഹം പിന്നീട് സോഷ്യലിസ്റ്റ് പ്രസ്ഥാനത്തിൽ ചേരുകയും ജയപ്രകാശ് നാരായൺ, അശോക് മേത്ത, മധു ദന്തവതേ മുതലായ നേതാക്കൾക്കൊപ്പം പ്രവർത്തുക്കുകയും ചെയ്തു. മൊറാർജി ദേശായി മുഖ്യമന്ത്രിയായിരുന്നപ്പോൾ ചേരികൾ ഒഴിപ്പിക്കുന്നതിന്റെ ഭാഗമായി കത്തിച്ചപ്പോൾ ഇദ്ദേഹം ചേരി നിവാസികളെക്കൂട്ടി ബോംബെ മുനിസിപ്പൽ ഓഫീസിൽ കടന്നുകയറി. ഭരണകൂടത്തിന് ചെമ്പൂരിൽ ഇവർക്ക് പകരം ഭൂമിയും വീടുകളും നൽകേണ്ടിവന്നു. 

1955-ൽ ഇദ്ദേഹം കൽപ്പാത്തിയിലേയ്ക്ക് മടങ്ങുകയും ഇവിടത്തെ ആദിവാസികളെയും ചേരിനിവാസികളെയും സംഘടിപ്പിക്കുകയും ചെയ്തു. മലമ്പുഴ ഡാം പണിയുന്നതിനായി ആദിവാസികളെ കുടിയൊഴിപ്പിക്കുന്നതിനെതിരേ ഇദ്ദേഹം പോരാടുകയുണ്ടായി. സർക്കാർ ഈ ആദിവാസികളെ പുനരധിവസിപ്പിക്കുകയുണ്ടായി. 

1977-ൽ പ്രജാ സോഷ്യലിസ്റ്റ് പാർട്ടിയെ പ്രതിനിധീകരിച്ചാണ് പാലക്കാട് നിയമസഭാമണ്ഡലത്തിൽ നിന്ന് ഇദ്ദേഹം ആദ്യമായി നിയമസഭയിലേയ്ക്ക് തിരഞ്ഞെടുക്കപ്പെട്ടത്. ഇദ്ദേഹം അഞ്ചു തവണ പാലക്കാട് നിയോജകമണ്ഡലത്തിൽ നിന്ന് തിരഞ്ഞെടുക്കപ്പെട്ടിട്ടുണ്ട്. 1990-ൽ ഇദ്ദേഹം കോൺഗ്രസ്സിൽ ചേർന്നു.



</doc>
<doc id="236186" url="https://ml.wikipedia.org/wiki?curid=236186" title="പാശുപതാസ്ത്രം">
പാശുപതാസ്ത്രം

ഹൈന്ദവ വിശ്വാസപ്രകാരം ത്രിമൂർത്തികളിൽ ഒരാളായ പരമശിവന്റെ പക്കലുള്ള അസ്ത്രമാണ് പാശുപതം എന്ന് കരുതപ്പെടുന്നു . പശുപതി എന്നും ശിവന് പേരുള്ളതിനാൽ ശിവന്റെ അസ്ത്രത്തെ പാശുപതം എന്ന് പറയുന്നു .

മഹാഭാരതത്തിലെ പാണ്ഡവരുടെ വനവാസക്കാലത്ത് അർജ്ജുനൻ , ജ്യേഷ്ഠനായ യുധിഷ്ഠിരനിൽ നിന്നും മന്ത്രം സ്വീകരിച്ചു അദ്ദേഹത്തിന്റെ നിർദ്ദേശപ്രകാരം അസ്ത്രസമ്പാദനത്തിനായി വനത്തിലേക്ക് പുറപ്പെടുകയും. അവിടെ വച്ച് അദ്ദേഹം ഇന്ദ്രനെ ദർശിക്കുകയും അദ്ദേഹത്തിന്റെ നിർദ്ദേശപ്രകാരം ഭഗവാൻ പരമശിവനെ പ്രത്യക്ഷനാക്കുവാനുദ്ദേശിച്ചു ഘോരമായ തപസ്സിൽ മുഴുകുകയും ചെയ്തു . അർജ്ജുനന്റെ തപസ്സിൽ പ്രീതനായ തന്റെ യഥാർത്ഥരൂപത്തിൽ അര്ജ്ജുനന് പ്രത്യകഷനായി പാശുപതാസ്ത്രം നല്കുകയും ചെയ്തു . തുടർന്ന് ഭഗവാൻ ഇങ്ങനെ പറഞ്ഞു . " അർജ്ജുനാ , ഇന്ദ്രൻ , യമൻ , വരുണൻ , കുബേരൻ , വായു തുടങ്ങി ഒരു ദേവന്മാർക്കും ഈ അസ്ത്രം സിദ്ധിച്ചിട്ടില്ലെന്നറിയുക . പ്രപഞ്ചത്തിലെ ത്രിലോകങ്ങളിലെ സർവ്വ ചരാചരങ്ങളും പാശുപതമേറ്റാൽ ഭസ്മമായിപ്പോകും . വാക്കു , നോട്ടം , മനസ്സ് , വില്ലു എന്നിവയാൽ പാശുപതം പ്രയോഗിക്കാവുന്നതാണ് ". തുടർന്ന് ആ അസ്ത്രത്തിന്റെ പ്രയോഗ - ഉപസംഹാര വിധികളും മന്ത്രങ്ങളുമെല്ലാം അര്ജ്ജുനന് ഉപദേശിച്ചിട്ടു ശിവൻ മറഞ്ഞു . ശിവനിൽ നിന്നും അർജ്ജുനൻ മഹത്തായ അസ്ത്രം നേടിയതറിഞ്ഞു അത്ഭുതസ്തബ്ധരായ ദേവന്മാർ അർജ്ജുനനിൽ വളരെയധികം പ്രീതരായിത്തീരുകയും അവരെല്ലാം അവരവരുടെ അസ്ത്രങ്ങൾ അര്ജ്ജുനന് നല്കി അനുഗ്രഹിക്കുകയും ചെയ്തു .

ശിവനിൽ നിന്നും പാശുപതാസ്ത്രം നേടിയെങ്കിലും അർജ്ജുനൻ ജീവിതത്തിലൊരിക്കലും അതുപയോഗിച്ചിട്ടില്ല . അത് ഉപയോഗിക്കാതിരിക്കാൻ അർജ്ജുനൻ തീരുമാനിക്കുന്നതിന് കാരണം വ്യാസമുനി വർണ്ണിച്ചിട്ടുണ്ട് .

</doc>
<doc id="236187" url="https://ml.wikipedia.org/wiki?curid=236187" title="സംഭാരം">
സംഭാരം

ചേരുവകൾ : തൈരു - 4 ഗ്ലാസ്‌ (നല്ല പുളിയുണ്ടെങ്കിൽ ആവശ്യത്തിനു തണുത്ത വെള്ളം ചേർക്കണം)

നാടൻ പച്ചമുളക് - 4 എണ്ണം 

ഇഞ്ചി - 3/4 ഇഞ്ച് നീളത്തിൽ - ഒരു കഷണം 

നാരകത്തിന്റെ ഇല - ഒന്ന് 

കറിവേപ്പില - 1 കതിർപ്പ് 

ഉപ്പ് - ആവശ്യത്തിന് 
തയ്യാറാക്കുന്ന വിധം :-

പച്ചമുളക്, ഇഞ്ചി, കറിവേപ്പില, നാരകത്തിന്റെ ഇല ഇവയെല്ലാം ചതച്ചെടുക്കുക. അതും ആവശ്യത്തിനു ഉപ്പും ചേർത്ത് മോരിൽ ചേർത്തിളക്കുക. ഉപ്പോ എരിവോ കൂടിപ്പോയിട്ടുന്ടെങ്കിൽ ആവശ്യത്തിനു മോരോ തണുത്ത വെള്ളമോ ചേർക്കുക.



</doc>
<doc id="236188" url="https://ml.wikipedia.org/wiki?curid=236188" title="ലൈഫ് ഓക്കേ">
ലൈഫ് ഓക്കേ

സ്റ്റാർ ഇന്ത്യ നെറ്റ്വർക്കിന്റെ ഭാഗമായ ഒരു ഹിന്ദി ടെലിവിഷൻ ചാനലാണ് ലൈഫ് ഓക്കേ(Life OK).ഡിസംബർ 18നാണ് ഈ ചാനൽ ആദ്യമായി സമ്പ്രേക്ഷണം ആരംഭിച്ചത്. സ്റ്റാർ ഗ്രൂപ്പിന്റെ മറ്റൊരു വിനോദ ചാനലായ സ്റ്റാർ വണ്ണിനു പകരമായാണ് ഈ ചാനൽ കൊണ്ടുവന്നത്. 2011 ഡിസംബർ 18ഓടെ തന്നെ സ്റ്റാർ വൺ പ്രക്ഷേപണം അവസാനിപ്പിച്ചു 

2012 മാർച്ച് 1 ന് യു.എസ്.എ യിലും ലൈഫ് ഓക്കേ സമ്പ്രേക്ഷണം തുടങ്ങി. 

ലൈഫ് ഓക്കെയിൽ സമ്പ്രേക്ഷണം ചെയ്യുന്ന പ്രധാന പരിപാടികൾ അല്ലെങ്കിൽ പരമ്പരകൾ ഇവയാണ്:




</doc>
<doc id="236192" url="https://ml.wikipedia.org/wiki?curid=236192" title="സ്നേഹദീപം">
സ്നേഹദീപം

1962-ൽ പുറത്തിറങ്ങിയ മലയാള ചലച്ചിത്രമാണ് സ്നേഹദീപം. ഈ ചിത്രം സവിധാനം ചെയ്തു വിതരണത്തിനെത്തിച്ചത് പി. സുബ്രമണ്യമാണ്. ഇതിന്റെ കഥയും തിരക്കഥയും സംഭാഷണവും പ്രശസ്ത കഥാകാരനായ മുട്ടത്തുവർക്കിയുടേതാണ്. 
തിക്കുറിശ്ശി സുകുമാരൻ നായർ<br>കൊട്ടാരക്കര ശ്രീധരൻ നായർ<br>എസ്.പി. പിള്ള<br>മിസ്. കുമാരി<br>അംബിക (പ)<br>ശാന്തി<br>ബേബി വിനോദിനി<br>അടൂർ പങ്കജം<br>ടി.കെ. ബലചന്ദ്രൻ.

ജമുനാ റാണി<br>ജിക്കി കൃഷ്ണവേണി ‎<br>കമുകറ പുരുഷോത്തമൻ<br>ലതാ രാജു<br>പി. ലീല<br>പി.ബി. ശ്രീനിവാസ്<br>എസ്. ജാനകി


</doc>
<doc id="236193" url="https://ml.wikipedia.org/wiki?curid=236193" title="പി.ജെ. സെബാസ്റ്റ്യൻ">
പി.ജെ. സെബാസ്റ്റ്യൻ

പി.ജെ. സെബാസ്റ്റ്യൻ (ജനനം: 1898 - മരണം: ?)ഇൻഡ്യൻ സ്വാതന്ത്ര്യസമരത്തിൽ പങ്കാളിയായിരുന്ന കേരളീയനാണ്. ഇദ്ദേഹം ചങ്ങനാശ്ശേരിയിലാണ് ജനിച്ചത്. കുറിച്ചി നിയോജകമണ്ഡലത്തിൽ നിന്ന് ഇദ്ദേഹം സംസ്ഥാന നിയമസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്.

ഇരുപത്തൊൻപതാം വയസ്സിൽ ചങ്ങനാശ്ശേരി മുനിസിപ്പൽ കൗൺസിൽ ചെയർമാനായതോടെയാണ് ഇദ്ദേഹം രാഷ്ട്രീയത്തിൽ ശ്രദ്ധയാകർഷിച്ചത്. 1930-കളിൽ ഉത്തരവാദിത്ത ഭരണത്തിനായുള്ള പ്രക്ഷോഭത്തിലും ജനപ്രാതിനിദ്ധ്യം കൂടുതൽ പങ്കാളിത്തസ്വഭാവത്തോടെയാക്കാനും സർക്കാരുദ്യോഗങ്ങൾ എല്ലാ ജനവിഭാഗങ്ങൾക്കും പ്രാപ്യമാക്കാനുമുള്ള സമരങ്ങളിലും ഇദ്ദേഹം പങ്കാളിയായിരുന്നു.

പബ്ലിക് സർവ്വീസ് കമ്മീഷണർ, പഞ്ചായത്ത് ഡയറക്ടർ, പ്രൈമറി സ്കൂൾ അദ്ധ്യാപക അസോസിയേഷന്റെ പ്രസിഡന്റ് എന്നീ നിലകളിൽ ഇദ്ദേഹം പ്രവർത്തിച്ചിട്ടുണ്ട്.

1954-ൽ ഇദ്ദേഹം സംസ്ഥാന നിയമസഭയിലേയ്ക്ക് കുറിച്ചി നിയോജകമണ്ഡലത്തിൽ നിന്ന് തിരഞ്ഞെടുക്കപ്പെട്ടിരുന്നു. ഇ.എം.എസ്. ഭരണകൂടത്തിനെതിരായുള്ള വിമോചനസമരത്തിന്റെ നേതാക്കളിലൊരാളായിരുന്നു ഇദ്ദേഹം.



</doc>
<doc id="236197" url="https://ml.wikipedia.org/wiki?curid=236197" title="കെ. ശങ്കരനാരായണൻ">
കെ. ശങ്കരനാരായണൻ

കെ. ശങ്കരനാരായണൻ (ജനനം: 1932) 2010 മുതൽ 2014 വരെ മഹാരാഷ്ട്രയിലെ ഗവർണറായിരുന്നു .നാഗാലാന്റ്, ഛാർഘണ്ഡ് എന്നിവിടങ്ങളിലെ ഗവർണറായും ഇദ്ദേഹം പ്രവർത്തിച്ചിട്ടുണ്ട്. ഗവർണറായി നിയമിക്കപ്പെടുന്നതിനു മുൻപ് ഇദ്ദേഹം എ.കെ. ആന്റണി, കെ. കരുണാകരൻ എന്നിവരുടെ നേതൃത്വത്തിലുള്ള പല കോൺഗ്രസ് ഗവണ്മെന്റുകളിലും മന്ത്രിസ്ഥാനം വഹിച്ചിട്ടുണ്ട്. 

അരുണാചൽ പ്രദേശ് സംസ്ഥാനത്തിന്റെ അധിക ചുമതലയും ഗവർണർ എസ്.കെ. സിങ്ങ് അവധിയിലായിരുന്നപ്പോൾ ഇദ്ദേഹം വഹിച്ചിട്ടുണ്ട്. ഇതിനായി ഇദ്ദേഹം സത്യപ്രതിജ്ഞയെടുത്തത് 2007 ഏപ്രിൽ 7-നായിരുന്നു. പിന്നീട് 2007 സെപ്റ്റംബർ 4-ന് ഇദ്ദേഹം അരുണാചൽ പ്രദേശ് ഗവർണറായി വീണ്ടും സത്യപ്രതിജ്ഞ ചെയ്തു. 2008 ജനുവരിയിൽ ജോഗീന്ദർ ജസ്വന്ത് സിങ്ങ് അരുണാചൽ പ്രദേശ് ഗവർണറാകുന്നതുവരെ ഇദ്ദേഹം ഈ അധിക ചുമതല വഹിച്ചു. 2010 ജനുവരി 22-ന് ഇദ്ദേഹം മഹാരാഷ്ട്ര ഗവർണറായി സത്യപ്രതിജ്ഞ ചെയ്തു സ്ഥാനമേറ്റു. 2011 ഓഗസ്റ്റ് 27-ന് ഇദ്ദേഹം ഗോവയുടെ ഗവർണർ എന്ന അധിക ചുമതല വഹിച്ചിരുന്നു. ഇത് 2012 മേയ് 4 വരെ തുടർന്നു.

2012 മേയ് മാസത്തിൽ ഇദ്ദേഹം വീണ്ടും മഹാരാഷ്ട്ര ഗവർണറായി നിയമിതനായി 2014 ഓഗസ്റ്റിൽ ഒരു വിവാദത്തെത്തുടർന്ന് രാജിവയ്ക്കുന്നതുവരെ തത്സ്ഥാനത്ത് തുടർന്നു. ഇപ്പോൾ സജീവരാഷ്ട്രീയത്തിൽ നിന്ന് വിരമിച്ച് കഴിയുന്നു. പരേതയായ രാധയാണ് ഭാര്യ. ഒരു മകളുണ്ട്.


</doc>
<doc id="236202" url="https://ml.wikipedia.org/wiki?curid=236202" title="പി.എം. സയീദ്">
പി.എം. സയീദ്

പി.എം. സയീദ് (1941 മേയ് 10–2005 ഡിസംബർ 18) മലയാളിയായ ഒരു രാഷ്ട്രീയപ്രവർത്തകനായിരുന്നു. ഇദ്ദേഹം ഇൻഡ്യൻ നാഷണൽ കോൺഗ്രസിലെ അംഗമായിരുന്നു. ഇദ്ദേഹം പത്തു തവണ ലോകസഭയിലേയ്ക്ക് തിരഞ്ഞെടുക്കപ്പെട്ടിട്ടുണ്ട്. ലക്ഷദ്വീപ് ലോകസഭാ മണ്ഡലത്തെയാണ് ഇദ്ദേഹം പ്രതിനിധീകരിച്ചിരുന്നത്. 

ലക്ഷദ്വീപുകളിലെ ആന്ത്രോത്ത് ദ്വീപിലാണ് ഇദ്ദേഹം ജനിച്ചത്. മാംഗളൂർ ഗവണ്മെന്റ് ആർട്ട്സ് കോളേജ്, സിദ്ധാർത്ഥ കോളേജ് ഓഫ് ലോ മുംബൈ എന്നിവിടങ്ങളിലാണ് ഇദ്ദേഹം വിദ്യാഭ്യാസം നടത്തിയത്. 

1967-ൽ തന്റെ ഇരുപത്താറാം വയസ്സിലാണ് ഇദ്ദേഹം ആദ്യമായി ലോകസഭയിലേയ്ക്ക് തിരഞ്ഞെടുക്കപ്പെടുന്നത്. ഉരുക്ക്, കൽക്കരി, ഖനി എന്നീ വകുപ്പുകളായിരുന്നു ഇദ്ദേഹം 1979–1980 സമയത്ത് മന്ത്രിയായിരുന്നപ്പോൾ ലഭിച്ചത്. 1993–1995-ൽ ഇദ്ദേഹം ആഭ്യന്തര മന്ത്രിയായിരുന്നു. ഉരുക്ക്, ഇൻഫർമേഷൻ ആൻഡ് ബ്രോഡ്കാസ്റ്റിംഗ് എന്നീ വകുപ്പുകൾ ഇദ്ദേഹം 1995–1996 കാലത്ത് കൈകാര്യം ചെയ്തു, 1998–2004 സമയത്ത് ഇദ്ദേഹം ലോകസഭയുടെ ഉപാദ്ധ്യക്ഷനായിരുന്നു. ഇദ്ദേഹം കോൺഗ്രസ് വർക്കിംഗ് കമ്മിറ്റിയിലും അംഗമായിരുന്നു. 

1967 മുതൽ 2004 വരെ തുടർച്ചയായി പത്ത് തിരഞ്ഞെ‌ടുപ്പുകളാണ് ഇദ്ദേഹം ജയിച്ചത്. പിന്നീട് ഇദ്ദേഹം ഡൽഹിയുടെ രാജ്യസഭാ പ്രതിനിധിയായി. ഊർജ്ജമന്ത്രിയായിരിക്കുമ്പോഴാണ് 2005 ഡിസംബർ 18-ന് ഇദ്ദേഹം മരണമടഞ്ഞത്. 64 വയസ്സായിരുന്നു.

ഇദ്ദേഹത്തിന്റെ മകനായ മുഹമ്മദ് ഹംദുള്ള സയീദ് 2009 മേയ് 16-ന് ലോകസഭയിലേയ്ക്ക് തിരഞ്ഞെടുക്കപ്പെടുകയുണ്ടായി. ഇദ്ദേഹത്തിന് ഇരുപത്താറ് വയസ്സായിരുന്നു.



</doc>
<doc id="236210" url="https://ml.wikipedia.org/wiki?curid=236210" title="ഹൈഡ്രോബ്രോമിക് അമ്ലം">
ഹൈഡ്രോബ്രോമിക് അമ്ലം

ഹൈഡ്രജൻ ബ്രോമൈഡിന്റെ ജലീയ ലായനിയാണ് ഹൈഡ്രോബ്രോമിൿ അമ്ലം. ഇത് ഹൈഡ്രോക്ലോറിക് അമ്ലത്തേക്കാൾ ശക്തിയേറിയ ധാതു അമ്ലമാണ്. പക്ഷേ ഇതിന് ഹൈഡ്രയോഡിക് അമ്ലത്തോളം ശക്തിയില്ല.

ഹൈഡ്രോബ്രോമിൿ അമ്ലം പരീക്ഷണശാലകളിൽ ബ്രോമിനെ, സൾഫർ ഡയോക്സൈഡ്, ജലം എന്നിവയുമായോ, ഫോസ്ഫറസ്, ജലം എന്നിവയുമായോ പ്രവർത്തിപ്പിച്ചാണ് നിർമ്മിക്കുന്നത്. 


</doc>
<doc id="236214" url="https://ml.wikipedia.org/wiki?curid=236214" title="ഹൈഡ്രയോഡിക് അമ്ലം">
ഹൈഡ്രയോഡിക് അമ്ലം

ഹൈഡ്രജൻ അയോഡൈഡിന്റെ ജലീയ ലായനിയാണ് ഹൈഡ്രയോഡിക് അമ്ലം അഥവാ ഹൈഡ്രോഅയോഡിക് അമ്ലം. ഇത് ഹൈഡ്രോക്ലോറിക് അമ്ലത്തേക്കാളും, ഹൈഡ്രോബ്രോമിൿ അമ്ലത്തേക്കാളും ശക്തിയേറിയ ഒരു ധാതു അമ്ലമാണ്.

അയോഡിനെ, ഫോസ്ഫറസ്, ജലം എന്നിവയുമായി പ്രവർത്തിപ്പിച്ചാണ് ഹൈഡ്രോഅയോഡിക് അമ്ലം പരീക്ഷണശാലകളിൽ നിർമ്മിക്കുന്നത്.


</doc>
<doc id="236215" url="https://ml.wikipedia.org/wiki?curid=236215" title="മുഹമ്മദ് ഹംദുള്ള സയീദ്">
മുഹമ്മദ് ഹംദുള്ള സയീദ്

മുഹമ്മദ് ഹംദുള്ള സയീദ് (1982 ഏപ്രിൽ 11, മൈസൂർ) മലയാളിയായ ഒരു രാഷ്ട്രീയപ്രവർത്തകനാണ്. ഇദ്ദേഹം ഇൻഡ്യൻ നാഷണൽ കോൺഗ്രസ് അംഗമാണ്. 2009-ൽ പതിനഞ്ചാം ലോകസഭയിലേയ്ക്ക് ഇദ്ദേഹം ലക്ഷദ്വീപിൽ നിന്ന് തിരഞ്ഞെടുക്കപ്പെടുകയുണ്ടായി.

പി.എം.സയീദ്, റഹ്മത്ത് സയീദ് എന്നിവരാണ് ഇദ്ദേഹത്തിന്റെ മാതാപിതാക്കൾ. ഇദ്ദേഹം 2009-ൽ 26-ആം വയസ്സിൽ പാർലമെന്റിലേയ്ക്ക് തിരഞ്ഞെടുക്കപ്പെടുകയുണ്ടായി. പതിനഞ്ചാം ലോകസഭയിലെ ഏറ്റവും പ്രായം കുറഞ്ഞ എം.പി. ഇദ്ദേഹമാണ്.


</doc>
<doc id="236217" url="https://ml.wikipedia.org/wiki?curid=236217" title="സി.ഒ. പൗലോസ്">
സി.ഒ. പൗലോസ്

കേരളത്തിൽ നിന്നുള്ള മുൻ രാജ്യസഭാംഗമാണ് സി.ഒ. പൗലോസ് (12 ഏപ്രിൽ 1937 - 12 മാർച്ച് 2013). സിപിഐ എം മുൻ സംസ്ഥാന കമ്മിറ്റി അംഗവും സിഐടിയു അഖിലേന്ത്യാ ജനറൽ കൗൺസിൽ അംഗവുമായിരുന്നു.
ചാലിശ്ശേരി ഔസപ്പിന്റെയും മറിയയുടെയും മകനാണ്. കോഴിക്കോട് ടിടിസി പഠനം പൂർത്തിയാക്കി. കയ്പമംഗലം സ്കൂളിൽ അധ്യാപകനായെങ്കിലും അധികംവൈകാതെ ജോലി ഉപേക്ഷിച്ച് അവിഭക്ത കമ്മ്യൂണിസ്റ്റ് പാർടിയിൽ അംഗമായി. 1964ൽ കമ്മ്യൂണിസ്റ്റ് പാർടിയുടെ പിളർപ്പിനുശേഷം സി.പി.ഐ.എമ്മിൽ പ്രവർത്തിച്ചു. 1970ൽ സിഐടിയു രൂപീകരിച്ചപ്പോൾ അദ്ദേഹം ജില്ലാ ജോയിന്റ് സെക്രട്ടറിയായി. 1985 മുതൽ 2012 വരെ സിപിഐ എം സംസ്ഥാന കമ്മിറ്റി അംഗമായിരുന്നു. 

ചെത്ത്തൊഴിലാളിയൂണിയൻ രൂപീകരിക്കുന്നതിലും തൊഴിലാളികളെ സംഘടിപ്പിക്കുന്നതിലും മുഖ്യപങ്കുവഹിച്ച പൗലോസ് പിന്നീട് സിഐടിയു ജില്ലാ സെക്രട്ടറിയും സിപിഐ എം ജില്ലാ സെക്രട്ടറിയറ്റംഗവുമായി. തൃശൂർ ജില്ലാ കൗൺസിലിന്റെ ആദ്യ പ്രസിഡന്റായി ചുമതല വഹിച്ചു. 7-4-1998 മുതൽ 21-4-2003 വരെ രാജ്യസഭാംഗമായി പ്രവർത്തിച്ചു.



</doc>
<doc id="236225" url="https://ml.wikipedia.org/wiki?curid=236225" title="പി.സി. തോമസ് പന്നിവേലിൽ">
പി.സി. തോമസ് പന്നിവേലിൽ

കോട്ടയം ജില്ലയിലെ കടുത്തുരുത്തി നിയോജകമണ്ഡലത്തെ കേരള നിയമസഭയിൽ രണ്ടുതവണ പ്രതിനിധീകരിച്ച രാഷ്ട്രീയപ്രവർത്തകനായിരുന്നു പി.സി. തോമസ് (1938 ഫെബ്രുവരി 26 – 2009 മേയ് 27).

ചാക്കോ, മറിയാമ്മ എന്നിവരായിരുന്നു ഇദ്ദേഹത്തിന്റെ മാതാപിതാക്കൾ. ഭാര്യയുടെ പേര് ആൻസി എന്നാണ്. ഇവർക്ക് രണ്ട് ആൺകുട്ടികളും ഒരു പെൺകുട്ടിയുമാണുള്ളത്.കടുത്തുരുത്തി സെന്റ് മൈക്കിൾസ് കോളേജിൽ അദ്ധ്യാപകനും ഹെഡ്‌മാസ്റ്ററുമായി ഇദ്ദേഹം ജോലി ചെയ്തിട്ടുണ്ട്. 

ഏഴാമതും എട്ടാമതും കേരള നിയമസഭകളിലേയ്ക്ക് കടുത്തുരുത്തിയിൽ നിന്ന് ഇദ്ദേഹം തിരഞ്ഞെടുക്കപ്പെട്ടിട്ടുണ്ട്. 1987-89 കാലഘട്ടത്തിൽ ഇദ്ദേഹം പെറ്റീഷൻസ് കമ്മിറ്റി ചെയർമാനായിരുന്നു. കടുത്തുരുത്തി പഞ്ചായത്ത് പ്രസിഡന്റ്, കടുത്തുരുത്തി ബ്ലോക്ക് ഡെവലപ്മെന്റ് കമ്മിറ്റി ചെയർമാൻ എന്നീ നിലകളിലും ഇദ്ദേഹം സേവനമനുഷ്ടിച്ചിട്ടുണ്ട്.


</doc>
<doc id="236227" url="https://ml.wikipedia.org/wiki?curid=236227" title="രാജാജി മാത്യു തോമസ്">
രാജാജി മാത്യു തോമസ്

കേരളത്തിൽ നിന്നുള്ള കമ്മ്യൂണിസ്റ്റ് പാർട്ടി പ്രവർത്തകനും മുൻ നിയമസഭാംഗവും പത്രപ്രവർത്തകനും ആണ് രാജാജി മാത്യു തോമസ് (ജനനം: 1954 മേയ് 12). ഇദ്ദേഹം സി.പി.ഐ.യിൽ അംഗമാണ്. 2006-ൽ ഇദ്ദേഹം ഒല്ലൂർ നിയോജകമണ്ഡലത്തിൽ നിന്ന് കേരള നിയമസഭയിലേയ്ക്ക് തിരഞ്ഞെടുക്കപ്പെട്ടിരുന്നു. ഇദ്ദേഹം സി.പി.ഐ.യുടെ സംസ്ഥാന കൗൺസിൽ അംഗമാണ്. 


</doc>
<doc id="236229" url="https://ml.wikipedia.org/wiki?curid=236229" title="കക്കോഡിലിൿ അമ്ലം">
കക്കോഡിലിൿ അമ്ലം

ഒരു ഓർഗാനോആഴ്സനിൿ അമ്ലമാണ് കക്കോഡിലിൿ ആസിഡ് അഥവാ ഡൈമീതൈൽ ആഴ്സനിൿ ആസിഡ്. (CH3)AsOH എന്നാണ് ഇതിന്റെ രാസവാക്യം.


</doc>
<doc id="236230" url="https://ml.wikipedia.org/wiki?curid=236230" title="കരയത്തുംചാൽ">
കരയത്തുംചാൽ

കണ്ണൂർ ജില്ലയിലെ മലയോര ഗ്രാമങ്ങളായ ചെമ്പന്തോട്ടിക്കും ചെമ്പേരിക്കും ഇടയിൽ സ്ഥിതിചെയ്യുന്ന ഒരു ചെറിയ ഗ്രാമമാണ്‌ കരയത്തുംചാൽ. ഇവിടെ എത്തിച്ചേരാൻ തളിപ്പറമ്പിൽ നിന്നു 25 കിലോമീറ്റർ യാത്രചെയ്യണം. ഈ ഗ്രാമത്തിൽ 2000 വർഷങ്ങളായി ജനവാസം ഉള്ളതായി ചരിത്രമുണ്ട്. ഇതിനു തെളിവായി പുരാതന ഗുഹകളും നന്നങ്ങടികളും ഇവിടെ കണ്ടെത്തിയിട്ടുണ്ട്.

1940 കളിൽ കോട്ടയത്തുനിന്നും ക്രിസ്ത്യാനികളുടെ കുടിയേറ്റം മുതലാണ് ഇവിടെ വികസനത്തിന്റെ വെളിച്ചം വീശിത്തുടങ്ങിയത്. കൂടുതൽ ക്രിസ്തുമതവിശ്വാസികൾ ആണെങ്കിലും ഹിന്ദു, മുസ്ലിം ജനവിഭാഗങ്ങളും ഇവിടെ ധാരാളമുണ്ട്. 10 കിലോമീറ്റർ അകലെയുള്ള ശ്രീകണ്ഠാപുരമാണ് ഏറ്റവും അടുത്ത പട്ടണം.
ഭൂരിഭാഗം ജനങ്ങളും കൃഷിയെ ആശ്രയിച്ചു ജീവിക്കുന്നവരാണ്. റബ്ബറാണ് പ്രധാനമയും കൃഷി ചെയ്യുന്നത്. 
കരയത്തുംച്ചാൽ ഗവ. യു പി സ്കൂൾ ആണ് ഏക വിദ്യാലയം.

</doc>
<doc id="236235" url="https://ml.wikipedia.org/wiki?curid=236235" title="സർബത്ത്">
സർബത്ത്

സർബത്ത് (Arabic: شربات "Sharbat"; Persian/Urdu: شربت "Sharbat"; Hindi: शर्बत; Turkish: "Şerbet"; Azerbaijani:"Şərbət") എന്നത് ഒരു തെക്ക് പടിഞ്ഞാറൻ ഏഷ്യൻ പാനീയം ആണ്. സാധാരണയായി പഴങ്ങളിൽ നിന്നോ പൂവിതളുകളിൽ നിന്നോ ആണ് ഇത് നിർമ്മിക്കപ്പെടുന്നത്.

കേരളത്തിൽ സാധാരണയായി തയ്യാറാക്കി വരുന്ന സർബത്ത്‌ നിർമ്മിക്കുന്നത് ഒരു വലിയ ഗ്ലാസ് തണുത്ത വെള്ളത്തിൽ ഒരു ചെറുനാരങ്ങയുടെ പകുതിയുടെ നീര് പിഴിഞ്ഞ് ആവശ്യത്തിനു പഞ്ചസാരയോ നന്നാരി നീരോ ചേർത്തിളക്കിയാണ്. ഒരു നാരകത്തിന്റെ ചെറിയ ഇല ചതച്ചിട്ടാൽ രുചിയും മണവും കൂടും. വെള്ളത്തിന്‌ നല്ല തണുപ്പ് വേണമെങ്കിൽ രണ്ടോ മൂന്നോ ഐസ് കഷണങ്ങൾ ഇടുക.


</doc>
<doc id="236236" url="https://ml.wikipedia.org/wiki?curid=236236" title="മെഗാലേനിയ">
മെഗാലേനിയ

ഉടുമ്പ് കുടുംബത്തിൽ പെട്ട മൺ മറഞ്ഞു പോയ ഒരു വലിയ പല്ലി ആണ് മെഗാലേനിയ. ഓസ്ട്രേലിയയിൽ പ്ലീസ്റ്റോസീൻ കാലഘട്ടത്തിൽ ഉണ്ടായിരുന്ന വലിയ മൃഗങ്ങളുടെ കൂട്ടത്തിൽ പെട്ട ഒന്നായിരുന്നു ഇവ. 40,000 വർഷങ്ങൾക്ക് മുൻപാണ്‌ ഇവയ്ക്ക് വംശനാശം സംഭവിച്ചത്.


</doc>
<doc id="236244" url="https://ml.wikipedia.org/wiki?curid=236244" title="ശ്രീരാമ പട്ടാഭിഷേകം">
ശ്രീരാമ പട്ടാഭിഷേകം

1962-ൽ പുറത്തിറങ്ങിയ മലയാള ചലച്ചിത്രമാണ് ശ്രീരാമ പട്ടഭിഷേകം. നീല പ്രൊഡക്ഷനുവേണ്ടി മെരിലാഡ് സ്റ്റുഡിയോയിൽ വച്ച് പി. സുബ്രമണ്യമാണ് ഈ ചിത്രം നിർമിച്ചത്. ഈ പുരാണ കഥയുടെ സംഭാഷണം നാഗവള്ളി ആർ.എസ്. കുറുപ്പും ഗാനങ്ങൾ തിരുനൈനാർകുറിച്ചുമാണ് എഴുതിയത്. സുബ്രമണ്യത്തിന്റെ മേൽനോട്ടത്തിൽ ഈ ചിത്രത്തിന്റെ സംവിധാനം ക്യാമറായുടെ മേൽനോട്ടം വഹിക്കുന്ന ജി.കെ. രാമുവാണ് നിർവഹിച്ചത്. ഈ ചിത്രം 1962 സെപ്റ്റംബർ 09 നു പുറത്തിറങ്ങി.
പ്രേംനസീർ - ശ്രീരാമൻ<br>തിക്കുറിശ്ശി സുകുമാരൻ നായർ - ദശരഥൻ<br>കൊട്ടാരക്കര ശ്രീധരൻ നായർ - രാവണൻ<br>ടി.കെ. ബാലചന്ദ്രൻ - ഭരതൻ<br>ജി.കെ. പിള്ള - വിശ്വാമിത്രൻ<br>പ്രേംനവാസ് - ലക്ഷ്മണൻ<br>വാസന്തി - സീത/അഹല്യ<br>ശാന്തി<br>മിസ് കുമാരി - കൈകേയി<br>കവിയൂർ പൊന്നമ്മ - മണ്ഡോദരി<br>കെ. അന്നമ്മ
എ.പി. കോമള<br>ജിക്കി<br>കെ.ജെ. യേശുദാസ്<br>കമുകറ പുരുഷോത്തമൻ<br>പി. ലീല<br>പി. സുശീല<br>പി.ബി. ശ്രീനിവാസ്<br>എസ്. ജാനകി<br>വൈദേഹി


</doc>
<doc id="236247" url="https://ml.wikipedia.org/wiki?curid=236247" title="പാൽക്കാറ്റാടി">
പാൽക്കാറ്റാടി

പശ്ചിമഘട്ടത്തിൽ കാണപ്പെടുന്ന ഒരു വള്ളിച്ചെടിയാണ് പാൽക്കാറ്റാടി. . വേര് ഔഷധമായി ഉപയോഗിക്കുന്നു.



</doc>
<doc id="236256" url="https://ml.wikipedia.org/wiki?curid=236256" title="കുഞ്ചിത്തണ്ണി">
കുഞ്ചിത്തണ്ണി

ഇടുക്കി ജില്ലയിലെ ദേവികുളം താലൂക്കിലെ വെള്ളത്തൂവൽ ഗ്രാമപഞ്ചായത്തിലാണ് കുഞ്ചിത്തണ്ണി എന്ന ഗ്രാമം. മുതിരപ്പുഴയുടെ തീരത്തുള്ള ഈ ഗ്രാമത്തിലേക്ക് മൂന്നാറിൽ നിന്നും13കിമി യും അടിമാലിയിൽ നിന്നും 16കിമി യും ഉണ്ട്. നെടുംകണ്ടം മൂന്നാർ പാതയിൽ രാജാക്കാട് ആണ് അടുത്ത പട്ടണം. വെള്ളത്തൂവൽ പഞ്ചായത്തിന്റെ ഭാഗമാണെങ്കിലും വെള്ളത്തൂവൽ കവലയിൽ നിന്നും 11.5 കിം ഇവിടേക്ക് ദൂരമുണ്ട്.
ഒരു ഗവ.ഹയർസെക്കൻഡറി സ്‌കൂൾ ഇവിടെ സ്ഥിതി ചെയ്യുന്നു.ഫെഡറൽ ബാങ്ക് ഇടുക്കി ജില്ലാ സഹകരണബാങ്ക് എന്നിവക്ക് കുഞ്ചിത്തണ്ണിയിൽ ശാഖകളുണ്ട്.
കെ.കെ. ജയചന്ദ്രൻ എം.എൽ.എ.യുടെ ജന്മസ്ഥലമാണ്.


</doc>
<doc id="236261" url="https://ml.wikipedia.org/wiki?curid=236261" title="ഗണേഷ് പൈൻ">
ഗണേഷ് പൈൻ

ഭാരതീയനായ പ്രമുഖ ചിത്രകാരനാണ് ഗണേഷ് പൈൻ(1937 – 12 മാർച്ച് 2013). 2010 ൽ കേരള സർക്കാർ നൽകുന്ന രാജാ രവിവർമ്മ പുരസ്‌കാരം ലഭിച്ചു. കാവ്യാത്മകമായ സറിയലിസ്റ്റിക് ലോകമാണ് പൈൻ ചിത്രങ്ങളുടെ സവിശേഷത. ചിത്രകാരന്മാരുടെ ചിത്രകാരൻ എന്ന് അറിയപ്പെട്ടിരുന്ന പൈന്റെ ചിത്രകല ബംഗാളി നാടോടിക്കഥകളുടെയും ഐതിഹ്യങ്ങളുടെയും ചേരുവകൾകൊണ്ട് സമ്പന്നമായിരുന്നു. 
1937-ൽ കൊൽക്കത്തയിൽ ജനിച്ചു. ബംഗാളി ചിത്രകാരന്മാരായ സുനിൽദാസ്, ബികാഷ് ഭട്ടാചാര്യ എന്നിവരുമായി ചേർന്ന് സൊസൈറ്റി ഓഫ് കണ്ടംപററി ആർട്ട് ഓഫ് കൊൽക്കത്ത എന്ന സംഘടനയ്ക്ക് രൂപംനല്കി. 



</doc>
<doc id="236263" url="https://ml.wikipedia.org/wiki?curid=236263" title="ഇന്ത്യാ-പാകിസ്താൻ യുദ്ധം 1971">
ഇന്ത്യാ-പാകിസ്താൻ യുദ്ധം 1971

1971-ൽ ഇന്ത്യയും പാകിസ്താനും തമ്മിലുണ്ടായ സൈനിക സംഘട്ടനമായിരുന്നു ഇന്ത്യാ-പാകിസ്താൻ യുദ്ധം 1971. 1971 ഡിസംബർ 3-ന് ഇന്ത്യയുടെ 11 എയർബേസുകളെ ആക്രമിച്ചതോടെ തുടങ്ങിയ , ആരംഭദിശയിൽ ഓപ്പറേഷൻ ചെങ്കിസ്ഖാൻ എന്ന് വിശേഷിപ്പിക്കപ്പെട്ട ഈ യുദ്ധം 13 ദിവസം മാത്രം നീണ്ടുനിന്ന് ചരിത്രത്തിലെ ഏറ്റവും ചെറിയ യുദ്ധങ്ങളിലൊന്നായി അവസാനിച്ചു.

1971-ൽ ഇന്ത്യയും പാകിസ്താനും തമ്മിൽ നടന്ന ഈ യുദ്ധം ചരിത്രത്തിലെ ഏറ്റവും ചെറിയ യുദ്ധങ്ങളിലൊന്നായി കണക്കാക്കപ്പെടുന്നു. 1971 ഡിസംബർ 3-ന് ഇന്ത്യൻ എയർബേസുകളെ പാകിസ്താൻ ആക്രമിച്ചതോടെ പ്രാരംഭം കുറിച്ച ഈ യുദ്ധം വെറും 13 ദിവസം മാത്രമാണ് നീണ്ടു നിന്നത്. ഓപ്പറേഷൻ ചങ്കിസ് ഖാൻ എന്നറിയപ്പെട്ട ഈ യുദ്ധത്തിൽ ഇന്ത്യ പാക് സൈന്യങ്ങൾ പ്രധാനമായും ഇന്ത്യയുടെ കിഴക്കൻ അതിർത്തിയിലും പടിഞ്ഞാറൻ അതിർത്തിയിലും ആണ് ഏറ്റുമുട്ടിയത്. 1971 ഡിസംബർ 16-ന് കിഴക്കൻ പാകിസ്താനെ സ്വതന്ത്രമാക്കിക്കൊണ്ട് പാകിസ്താന്റെ കിഴക്കൻ സൈന്യനേതൃത്വം ഒപ്പുവച്ച "ഇൻസ്ട്രുമെന്റ് ഓഫ് സറണ്ടർ" എന്നറിയപ്പെടുന്ന ഉടമ്പടിയോടുകൂടി യുദ്ധത്തിനു വിരാമമായി. പാർലമെന്റ് അംഗങ്ങൾ ഉൾപ്പെടെ 90,000 നും 93,000 നും ഇടക്ക് വരുന്ന പാകിസ്താൻ സൈനികരെ ഇന്ത്യൻ സൈന്യം തടവിലാക്കി. ഈ യുദ്ധത്തിൽ 20 ലക്ഷത്തിനും 30 ലക്ഷത്തിനും ഇടക്ക് സാധാരണ ജനങ്ങൾ കൊല്ലപ്പെട്ടുവെന്നും ഏകദേശം 400 ഓളം സ്ത്രീകൾ പാകിസ്താൻ സൈനികരാൽ ബാലാത്സംഗം ചെയ്യപ്പെട്ടുവെന്നും കണക്കാക്കപ്പെടുന്നു. യുദ്ധത്തിനിടെ 8 മുതൽ 10 ദശലക്ഷം വരെ അഭയാർത്ഥികൾ ഇന്ത്യയിലേക്ക് കുടിയേറി. 

ഒരു സ്വതന്ത്ര രാഷ്ട്രമെന്ന നിലയിൽ ബംഗ്ലാദേശിന്റെ ചരിത്രം ആരംഭിക്കുന്നത് ഈ യുദ്ധാവസാനത്തോടുകൂടിയാണ്. 1971 വരെ ഈ പ്രദേശം പാകിസ്താന്റെ ഭാഗമായിരുന്നു. അതിനു മുൻപാകട്ടെ അവിക്ത ഭാരതത്തിന്റെയും. അവിക്ത ഭാരതത്തിലെ ബംഗാൾ പ്രവിശ്യയിലെ മുസ്ലിം ഭൂരിപക്ഷ പ്രദേശമായ പൂർവ ബംഗാളും ആസ്സാം പ്രവിശ്യയിലെ മുസ്ലിം ഭൂരിപക്ഷ പ്രദേശമായ സിൽഹാറ്റ് ജില്ലയും കൂട്ടിച്ചേർത്താണ് 1947-ൽ പൂർവ പാകിസ്താൻ രൂപീകരിച്ചത്. പൂർവ പാകിസ്താനും പശ്ചിമ പാകിസ്താനും ഒരേ കേന്ദ്ര ഭരണത്തിന്റെ കീഴിൽ 24 വർഷം കഴിഞ്ഞുകൂടിയെങ്കിലും അവ തമ്മിൽ നേരത്തെ ഉള്ള ഭിന്നതകളും വിടവുകളും വളരുകയാണ് ചെയ്തത്. ഭൂപ്രകൃതിയിലും കാലാവസ്ഥയിലും സമ്പദ് വ്യവസ്ഥയിലും സംസ്കാരത്തിലും അവ തമ്മിൽ വലിയ വ്യത്യാസമുണ്ട്. ഒരു പ്രത്യേക രാഷ്ട്രത്തിന് വേണ്ട എല്ലാ ഗുണങ്ങളും പൂർവ പാകിസ്താന് പ്രത്യേകമായി തന്നെ ഉണ്ടായിരുന്നു. എന്നാൽ അതിനെ 1600 കി മീ അകലെ കിടക്കുന്ന മറ്റൊരു പ്രദേശവുമായി കൂട്ടിക്കെട്ടിയത് ഇസ്ലാം എന്ന മതത്തിന്റെ മാത്രം അടിസ്ഥാനത്തിലാണ്. മതത്തിന്റെ മാത്രം അടിസ്ഥാനത്തിൽ രണ്ടു ഭിന്ന രാഷ്ട്രങ്ങൾക്ക് വളരെക്കാലം ഒറ്റ രാഷ്ട്രമായി ജീവിക്കാനാകില്ലെന്ന് കാലം തെളിയിക്കുകയും ചെയ്തു.
പാകിസ്താന്റെ ഭരണം പഞ്ചാബുകാരായ ധാരാളം ആളുകൾ കൈയ്യടക്കുകയും അവർ ബംഗ്ലാദേശിനെ കൊളോണിയൽ ഭരണത്തിനും ചൂഷണത്തിനും ഇരയാക്കുകയും ചെയ്തു. അയൂബ് ഖാൻ, യാഹ്യാ ഖാൻ എന്നീ സൈനിക നേതാക്കളുടെ സ്വേശ്ചാധിപത്യ ഭരണം ബംഗ്ലാ ജനതയുടെ ജനാധിപത്യാവകാശങ്ങലെല്ലാം പാടെ നിഷേധിച്ചു. ഭരണം ജനാധിപത്യവത്കരിക്കുന്നതിനു വേണ്ടി ജനങ്ങൾ നടത്തിയ സമാധാനപരമായ പ്രക്ഷോഭങ്ങൾക്കെതിരെ സൈനിക സ്വേശ്ചാധിപതികൾ ഇരുമ്പ് മുഷ്ടിയാണ് പ്രയോഗിച്ചത്. പാകിസ്താന്റെ മൊത്തം ജനസംഖ്യയുടെ 54.2% നിവസ്സിക്കുന്ന പൂർവ പാകിസ്താന് നിരന്തരമായ മർദ്ധനവും ചൂഷണവും ആണ് സഹിക്കേണ്ടി വന്നത്. കേന്ദ്ര ഗവണ്മെന്റിനു കീഴിലുള്ള 85% നിയമനങ്ങളും പശ്ചിമ പാകിസ്താൻകാർക്കുവേണ്ടിയായിരുന്നു. പ്രതിരോധ സേനയിലാകട്ടെ 90% സ്ഥാനങ്ങളും അവരാണ് വഹിച്ചിരുന്നത്. ഇതോടൊപ്പം ബംഗാളിക്കു പകരം രാഷ്ട്രഭാഷയായി ഉർദു അടിച്ചേൽപ്പിക്കാനുള്ള ശ്രമം കൂടിയായപ്പോൾ പൂർവ പാകിസ്താനിലെ ജനങ്ങളുടെ പ്രതിഷേധവും രോഷവും വർദ്ധിച്ചു. ആഭ്യന്തര ഭരണത്തിന് സമ്പൂർണ്ണ സ്വാതന്ത്ര്യമുള്ള ഒരു ജനകീയ ഗവണ്മെന്റ് നിലവിൽ വന്നാൽ മാത്രമേ തങ്ങൾക്ക് രക്ഷയുള്ളൂ എന്ന് അവർ മനസ്സിലാക്കി. ഈ ലക്ഷ്യം നേടുന്നതിനു വേണ്ടി പ്രവർത്തിക്കുവാൻ അവാമി മുസ്ലിം ലീഗ് എന്ന രാഷ്ട്രീയ കക്ഷി മുന്നോട്ടുവന്നു. ലക്ഷ്യം നേടണമെങ്കിൽ വർഗീയത ഉപേക്ഷിക്കണമെന്ന് അതിന്റെ നേതാക്കൾക്ക് ബോധ്യമായി. തുടർന്ന് അവർ തങ്ങളുടെ പാർട്ടിയുടെ പേരിൽ തന്നെയുള്ള മുസ്ലിം എന്ന വാക്ക് എടുത്ത് കളഞ്ഞ് വെറും അവാമി ലീഗ് എന്നാക്കി. പാർട്ടിയുടെ നയങ്ങളും അതനുസരിച്ച് പരിഷ്കരിച്ചു. സ്വയംഭരണത്തിന് വേണ്ടിയുള്ള ആ ജനകീയ മുന്നേറ്റത്തിനു നേതൃത്വം നൽകിയത് ഷെയ്ഖ് മുജീബുർ റഹ്‌മാൻ ആണ്.

സ്വേച്ഛാധിപത്യതിനെതിരായി പാകിസ്താന്റെ പൂർവ-പശ്ചിമ ഭാഗങ്ങളിൽ പ്രക്ഷോഭം കൊടുമ്പിരിക്കൊണ്ട ഒരു ഘട്ടത്തിൽ (1970) ആ പ്രക്ഷോഭത്തെ ഒന്ന് തണുപ്പിക്കാനുള്ള അടവെന്ന നിലയിൽ പാകിസ്താൻ പ്രസിഡന്റായിരുന്ന യാഹ്യാ ഖാൻ രാജ്യത്തൊട്ടാകെ തിരഞ്ഞെടുപ്പുകൾ നടത്താമെന്ന് വാഗ്ദാനം ചെയ്തു. ആ വാഗ്ദാനം നിറവേറ്റാൻ അദ്ദേഹം നിർബന്ധിതനായി. 1970 ഡിസംബറിൽ തിരഞ്ഞെടുപ്പ് നടക്കുകയും അവാമി ലീഗ് വമ്പിച്ച വിജയം കരസ്ഥമാക്കുകയും ചെയ്തു. പ്രവിശ്യ അസംബ്ലിയിലെ 300 സീറ്റുകളിൽ 298 എണ്ണവും നാഷണൽ അസംബ്ലിയിലെ 313 ൽ 167 സീറ്റുകളും അവാമി ലീഗ് കരസ്ഥമാക്കുകയും ചെയ്തു. ഏറ്റവും കൂടുതൽ ഭൂരിപക്ഷമുള്ള കക്ഷി എന്ന നിലയിൽ അവാമി ലീഗ് കേന്ദ്രത്തിൽ അധികാരത്തിനായി ആവശ്യമുന്നയിച്ചു. പൂർവ പാകിസ്താന് അനുകൂലമായി പ്രവിശ്യകൾക്ക് ആഭ്യന്തര പ്രാധാന്യമുള്ള ഒരു ഭരണഘടന നിർമ്മിക്കാനുള്ള അവാമി ലീഗിന്റെ ശ്രമം പീപ്പിൾസ് പാർട്ടി നേതാവായ സുൽഫിക്കർ അലി ഭൂട്ടോ അനുവദിക്കില്ലെന്ന് പ്രഖ്യാപിച്ചു. ഈ ഭിന്നതയെ ചൂഷണം ചെയ്ത് തന്റെ സ്വേച്ഛാധിപത്യഭരണം നീട്ടിക്കൊണ്ട് പോകാനാണ് യാഹ്യാഖാൻ ശ്രമിച്ചത്. തിരഞ്ഞെടുപ്പ് കഴിഞ്ഞ് മൂന്നു മാസ്സമായിട്ടും പ്രതിനിധി സഭകൾ കൂടാത്തത് അവരെ ചൊടിപ്പിച്ചു.അവാമി ലീഗിന്റെ നേതൃത്വത്തിൽ പൂർവ്വപാകിസ്താനിലാകമാനം പ്രതിഷേധ റാലികൾ സംഘടിപ്പിക്കപ്പെട്ടു. ഈ സാഹചര്യത്തിൽ അവാമി നേതാക്കളുമായി കൂടി ആലോചിക്കാമെന്ന ഭാവേന യാഹ്യായും ഭൂട്ടോയും ധാക്കയിൽ എത്തി. യഥാർത്ഥത്തിൽ കിഴക്കൻ പാകിസ്താനിൽ സൈനികരെയെത്തിക്കാനുള്ള സാവകാശത്തിനു വേണ്ടിയായിരുന്നു ഈ കൂടിക്കാഴ്ച്ച. യാഹ്യ-ഭൂട്ടോ സഖ്യത്തിന്റെ അടവുകൾ ബംഗ്ലാ ജനതയെ ക്ഷോഭിപ്പിച്ചു. സംഭാഷണങ്ങൾ സ്വാഭാവികമായും പരാജയപ്പെട്ടു. യാഹ്യായും ഭൂട്ടോയും മടങ്ങിപ്പോയി. യാഹ്യാ റാവൽപിണ്ടിയിൽ തിരിച്ചെത്തിയ അന്നുതന്നെ പൂർവ്വ പാകിസ്താനിൽ പട്ടാള ഭരണം ഏർപ്പെടുത്തുകയും ചെയ്തു. അവാമി ലീഗ് നേതാവായ മുജീബുർ റഹ്മാൻ മാർച്ച് 26-ന് പൂർവ്വ പാകിസ്താന്റെ സ്വാതന്ത്ര്യം പ്രഖ്യാപിച്ചു.രാജ്യത്തിന്റെ വിമോചനം നേടിയെടുക്കുവാനുള്ള ഒരു സമരത്തിന് അദ്ദേഹം ആഹ്വാനം ചെയ്തു.

മുജീബുർ റഹ്മാനെ ഉടൻതന്നെ പാകിസ്താൻ പട്ടാളക്കാർ പിടികൂടി പശ്ചിമ പാകിസ്താനിലേക്ക് കടത്തി. അതിനു ശേഷം ബംഗ്ലാ ജനതയ്ക്കുമേൽ അവർ ആക്രമണവും അഴിച്ചുവിട്ടു. പാകിസ്താൻ പട്ടാളം കണ്ണിൽകണ്ട ബംഗാളികളെയെല്ലാം വെടിവെച്ച് വീഴ്ത്തി. ജനങ്ങളെ ഒറ്റക്കും കൂട്ടമായും കൊല്ലുക. അംഗഭംഗപ്പെടുത്തുക, വീടുകൾ അതിക്രമിച് നശിപ്പിക്കുക, വസ്തുവകകൾ കൊള്ളചെയ്യുക, സ്ത്രീകളെ ബലാത്സംഗം ചെയ്യുക, എന്നിങ്ങനെയുള്ള പല പൈശാചിക പ്രവൃത്തികളും അവർ നടത്തി.

പാക് പട്ടാളത്തിന്റെ ക്രൂരതൽ വർദ്ധിച്ചപ്പോൾ നിസ്സഹായരായ ജനങ്ങൾ ഇന്ത്യയിലേക്ക് ഇരച്ചുകയറി. ഏതാനും മാസങ്ങൾ കൊണ്ട് ഇന്ത്യയിലെ അഭയാർത്ഥികളുടെ സംഖ്യ ഒരു കോടിയായി. ഇവരെ തീറ്റിപ്പോറ്റുന്നതിനായും പുനരധിവസ്സിപ്പിക്കുന്നതിനായും ഇന്ത്യ ലോകരാഷ്ട്രങ്ങളുടെ എല്ലാം സഹായം അഭ്യർത്ഥിച്ചു. വിദേശരാജ്യങ്ങളിൽ നിന്ന് സഹായം ലഭിച്ചെങ്കിലും അഭയാർത്ഥിപ്രശ്നം സംബന്ധിച്ചുണ്ടായ ഭീമമായ ചിലവിന്റെ ഭൂരിഭാഗവും ഇന്ത്യയ്കുതന്നെയാണ് സഹിക്കേണ്ടി വന്നത്. അഭയാർത്ഥികൾക്ക് ഭീതികൂടാതെ അവരുടെ നാട്ടിലേക്ക് മടങ്ങിപ്പോകാനുള്ള സാഹചര്യം സൃഷ്ടിപ്പിക്കുന്നതിനു വേണ്ടി പാകിസ്താൻ ഗവണ്മെന്റിനെ പ്രേരിപ്പിക്കണമെന്ന് ലോക രാഷ്ട്രങ്ങളോട് ഇന്ത്യ അപേക്ഷിച്ചു. ആർക്കും പാകിസ്താൻ ഗവണ്മെന്റിനെ ഫലപ്രദമായി സ്വാധീനിക്കുവാൻ കഴിഞ്ഞില്ല. പ്രസിഡന്റ് യാഹ്യാ ഖാനെ സ്വാധീനിക്കുവാൻ കഴിയുമായിരുന്ന രാഷ്ട്രങ്ങൾ ചൈനയും അമേരിക്കയും ആയിരുന്നു. എന്നാൽ അമേരിക്കയാവട്ടെ എരിതീയിൽ എണ്ണയൊഴിച്ചുകൊണ്ട് പാകിസ്താന് കൂടുതൽ ആയുധങ്ങൾ നല്കി പൂർവ്വ പാകിസ്താനിലെ മൃഗീയതകളെ പ്രോത്സാഹിപ്പിച്ചുകൊണ്ടിരുന്നു. ഇന്ത്യയും സോവിയറ്റ് യൂണിയനും തമ്മിൽ വളർന്നുവരുന്ന ബന്ധമായിരുന്നു അമേരിക്കയുടെ പ്രശ്നം. 
അഭയാർത്ഥികൾക്ക് അവരുടെ സ്വദേശത്തേയ്ക്ക് മടങ്ങിപ്പോകുവാനുള്ള സാഹചര്യം സൃഷ്ടിക്കേണ്ടത് ഇന്ത്യയുടെ അനിവാര്യമായ കർത്തവ്യമായിത്തീർന്നു.

ബംഗ്ലാദേശിലെ ഒളിപ്പോരുകൾ ശക്തമായി. അവാമി ലീഗിന്റെ നേതൃത്വത്തിൽ "മുക്തിബാഹിനി" എന്ന പേരിൽ ഒരു വിമോചനസേന രൂപീകൃതമായി. ആയിരക്കണക്കിന് യുവാക്കൾ അതിൽ ചേർന്നു . ചുരുങ്ങിയ കാലം കൊണ്ട് അവർക്ക് വേണ്ടത്ര പരിശീലനവും നൽകപ്പെട്ടു. മുക്തിബാഹിനിയെക്കൊണ്ട് പോരുതിമുട്ടിയപ്പോൾ ഇന്ത്യൻ സൈനികരാണ് ഈ ആക്രമണങ്ങൾ സംഘടിപ്പിക്കുന്നതെന്ന് പാകിസ്താൻ ആരോപിച്ചു. പക്ഷേ വിശ്വസ്തനീയമായ തെളിവുകളൊന്നും ഹാജരാക്കാൻ പാകിസ്താന് കഴിഞ്ഞില്ല. പ്രസിഡന്റ് യാഹ്യാ ഖാൻ ഇന്ത്യയുമായുള്ള യുദ്ധത്തെപ്പറ്റി സംസാരിച്ചുതുടങ്ങി. 

ജമാ അത്തെ ഇസ്‌ലാമിയെയും റസാഖർമാരെയും കൂട്ടുപിടിച്ച് പാക്പട്ടാളം കൂട്ടക്കുരുതി നടത്തി. ആയിരത്തോളം അധ്യാപകർ, അമ്പതോളം ഡോക്ടർമാർ, 13 പത്രപ്രവർത്തകർ, 42 അഭിഭാഷകർ എന്നിവരും ഒട്ടേറെ എഴുത്തുകാരും എൻജിനീയർമാരും കലാകാരൻമാരും പാക് സേനയുടെ ക്രൂരതയാൽ കൊലചെയ്യപ്പെട്ടു. രണ്ടു ലക്ഷത്തോളം സ്ത്രീകൾ ക്രൂരമായ ബലാത്സംഗങ്ങൾക്കിരയായി. നിരവധി പെൺകുട്ടികളെ ലൈംഗികഅടിമകളായി പാക് പട്ടാളം കടത്തിക്കൊണ്ട് പോയി. 

1971 ഡിസംബർ 16-ന് ഇന്ത്യൻസേനയും ഗറില്ലാപോരാളികളും ചേർന്ന് പാക്പട്ടാളത്തെ തുരത്തി. ബംഗ്ലാദേശ് എന്ന സ്വതന്ത്ര രാജ്യം നിലവിൽ വന്നു. മുജീബ് റഹ്മാൻ പ്രധാനമന്ത്രിയായി. ഇന്ത്യയും ബംഗ്ലാദേശും ഡിസംബർ 16 ദേശീയ വിജയ ദിനമായി ആചരിക്കുന്നു. 



</doc>
<doc id="236264" url="https://ml.wikipedia.org/wiki?curid=236264" title="മുണ്ടകം">
മുണ്ടകം

പശ്ചിമഘട്ടത്തിലെ തദ്ദേശവാസിയായ, പത്തുമീറ്ററോളം ഉയരം വയ്ക്കുന്ന ഒരു മരമാണ് കാട്ടുചാമ്പ അഥവാ മുണ്ടകം.. . കായയുടെ ഇളംമധുരമുള്ള പുറംതോട് തിന്നാൻ കൊള്ളും.



</doc>
<doc id="236267" url="https://ml.wikipedia.org/wiki?curid=236267" title="കോൺക്ലേവ്">
കോൺക്ലേവ്

ആഗോള കത്തോലിക്കാ സഭയുടെ ആത്മീയാചാര്യനും സഭയുടെയും വത്തിക്കാൻ രാഷ്ട്രത്തിന്റെയും പരമാധികാരിയും റോമിലെ മെത്രാനുമായ മാർപ്പാപ്പയെ തിരഞ്ഞെടുക്കാനുള്ള സമ്മേളനമാണ് കോൺക്ലേവ് എന്നറിയപ്പെടുന്നത്. വത്തിക്കാനിലെ സിസ്റ്റീൻ ചാപ്പലിനുള്ളിൽ വച്ചാണ് കോൺക്ലേവ്‌ നടക്കുന്നത്.


</doc>
<doc id="236272" url="https://ml.wikipedia.org/wiki?curid=236272" title="സ്റ്റുഡന്റ് മാസിക">
സ്റ്റുഡന്റ് മാസിക

എസ്.എഫ്.ഐ.യുടെ യുടെ മുഖമാസിക സ്റ്റുഡൻറ് എന്ന പേരിൽ പ്രസിദ്ധീകരിക്കുന്നുണ്ട്. വിദ്യാർഥികൾ തങ്ങളുടെ നിലപാടുകളും സർഗതമാകമായ കഴിവുകളും ഒക്കെ പ്രകടമാക്കുന്ന സജീവമായ ഒരു മാധ്യമമായി ഈ മാസികയെ കാണുന്നു. കേരളത്തിൽ ഏറ്റവും പ്രചാരമുള്ള വിദ്യാർത്ഥികളുടെ പ്രസിദ്ധീകരണം കൂടിയാണ് സ്റ്റുഡൻറ്.


</doc>
<doc id="236282" url="https://ml.wikipedia.org/wiki?curid=236282" title="ദനഹാക്കാലം">
ദനഹാക്കാലം

സീറോ മലബാർ സഭയുടെ ആരാധനക്രമവർഷം അനുസരിച്ച് വരുന്ന രണ്ടാമത്തെ കാലമാണ് ദനഹാക്കാലം. പ്രത്യക്ഷവത്കരണകാലം, ആവിഷ്കാരകാലം എന്നീ പേരുകളിലും ഈ കാലം അറിയപ്പെടുന്നു. സീറോ മലബാർ ആരാധനക്രമം അനുസരിച്ച് ജനുവരി ആറിന് ആഘോഷിക്കുന്ന ദനഹാ പെരുന്നാളിനോ (എപ്പിഫനി) അതിനടുത്ത് വരുന്ന ഞായറാഴ്ചയോ മുതൽ നോമ്പുകാലം വരെയാണ് ദനഹാക്കാലം. നാല് മുതൽ എട്ട് ആഴ്ചകൾ വരെ ഉൾക്കൊള്ളുന്ന ദനഹാക്കാലത്തിൽ യേശുവിന്റെ ജ്ഞാനസ്നാനവും പരസ്യജീവിതവുമാണ് അനുസ്മരിക്കുന്നത്. ദനഹാത്തിരുനാളിനെ തന്നെ കേന്ദ്രീകരിച്ചാണ് ദനഹാക്കാലം ആചരിക്കുന്നത്. കേരളത്തിൽ പിണ്ടിപെരുന്നാൾ, രാക്കുളി പെരുന്നാൾ എന്നീ പേരുകളിൽ അറിയപ്പെടുന്ന ഈ ദിവസം യേശുവിന്റെ ജ്ഞാനസ്നാനതിരുനാൾ ആണ് സീറോ മലബാർ സഭ അനുസ്മരിക്കുന്നത്.

ദനഹാ എന്ന സിറിയൻ പദത്തിൽ നിന്നാണ് ദനഹാക്കാലം എന്ന പ്രയോഗം ഉത്ഭവിച്ചത്. ഉദയം, പ്രത്യക്ഷീകരണം എന്നിവയാണ് ഈ വാക്കിനർത്ഥം. യേശുവിന്റെ ജ്ഞാനസ്നാന സമയത്ത് ആരംഭിച്ച പൊതു ജീവിതം (പ്രത്യക്ഷവത്കരണം) ഈ കാലത്ത് അനുസ്മരിക്കുന്നു. യേശു സ്വയം ലോകത്തിന്‌ വെളിപ്പെടുത്തുകയും 'ഇവൻ എന്റെ പ്രിയപുത്രൻ, ഇവനിൽ ഞാൻ പ്രസാദിച്ചിരിക്കുന്നു' (മത്താ 3;7) എന്നു പ്രസ്താവിച്ച് പിതാവും, പ്രാവിന്റെ രൂപത്തിൽ ഈശോയുടെ മേൽ ആവസിച്ച് പരിശുദ്ധാത്മാവും അത് സാക്ഷ്യപ്പെടുത്തുകയും ചെയ്തു. ഈ വെളിപെടുത്തൽ ആണ് ദനഹാ എന്നത് കൊണ്ട് ഉദ്ദേശിക്കുന്നത്. 

ദനഹാക്കാലത്തെ പ്രധാന തിരുനാൾ ആണ് ദനഹാ പെരുന്നാൾ. യോർദ്ദാൻ നദിയിൽ വെച്ച് യേശു സ്നാനമേറ്റതിനെ അനുസ്മരിക്കുന്ന കർത്താവിന്റെ മാമോദീസ പെരുന്നാളായി സീറോ മലബാർ സഭ ഈ ദിനം ആചരിക്കുന്നു. 

തെക്കൻ കേരളത്തിൽ ദനഹാ പെരുന്നാൾ രാക്കുളി പെരുന്നാൾ എന്ന പേരിലാണ് അറിയപ്പെടുന്നത്. അന്നേ ദിവസം പുലർച്ചെ സുറിയാനി ക്രിസ്ത്യാനി പൂർവ്വികർ യേശുവിന്റെ ജ്ഞാനസ്നാനം അനുസ്മരിച്ച് അതിരാവിലെ ഉണർന്നു കുളിക്കുമായിരുന്നു. അതിനാലാണ് രാക്കുളി പെരുന്നാൾ എന്ന പേരു വന്നത്. 

 വടക്കൻ കേരളത്തിൽ പിണ്ടികുത്തി തിരുനാൾ എന്ന പേരിലാണ് ദനഹാ പെരുന്നാൾ അറിയപ്പെടുന്നത്. ലോകത്തിന്റെ പ്രകാശമായ മിശിഹായെ അനുസ്മരിച്ച് വാഴപ്പിണ്ടിയിൽ വിളക്കുകളോ പന്തങ്ങളോ കുത്തി നിർത്തി അതിനു ചുറ്റും വലം വെച്ച് കൊണ്ട് ദൈവം പ്രകാശമാകുന്നു എന്നർത്ഥം വരുന്ന "ഏൽപയ്യ" എന്ന സിറിയൻ വാക്ക് ആർത്തു വിളിക്കും. 

ദനഹാക്കാലത്തെ ഓരോ വെള്ളിയാഴ്ചകളിലും സീറോ മലബാർ സഭ വിശുദ്ധരെ അനുസ്മരിക്കുന്നു. 


ദനഹാക്കാലത്തെ മറ്റൊരു പ്രധാന ആചരണമാണ് മൂന്നു നോമ്പ്. വലിയ നോമ്പ് (അമ്പതു നോമ്പ്) ആരംഭിക്കുന്നതിന് 18 ദിവസം മുൻപ് വരുന്ന തിങ്കൾ, ചൊവ്വ, ബുധൻ ദിവസങ്ങളിലാണ് മൂന്ന് നോമ്പാചരിക്കുന്നത്. എ.ഡി. 570- എ.ഡി. 581 കാലയളവിൽ അധൂർ, നിനെവാ, ബെത്-കാർമി എന്നിവിടങ്ങളിൽ പടർന്നു പിടിച്ച പകർച്ച വ്യാധിയിൽ നിന്ന് രക്ഷ നേടിയതിന്റെ നന്ദി സൂചകമായിട്ടാണ്‌ ഈ നോമ്പ് ആചരിക്കുന്നത്. 


</doc>
<doc id="236334" url="https://ml.wikipedia.org/wiki?curid=236334" title="അജയ് പ്രസാദ്‌ വധക്കേസ്">
അജയ് പ്രസാദ്‌ വധക്കേസ്

എസ്.എഫ്.ഐ. കരുനാഗപ്പള്ളി ഏരിയ ജോയിന്റ്‌ സെക്രട്ടറിയായിരുന്ന അജയ് പ്രസാദിന്റെ കൊലപാതകവുമായി ബന്ധപ്പെട്ട കേസാണ് അജയ് പ്രസാദ് വധക്കേസ് ആർ.എസ്.എസ്. പ്രവർത്തകർ ഇദ്ദേഹത്തെ മാരകായുധങ്ങൾ ഉപയോഗിച്ച് ആക്രമിച്ചുവെന്നായിരുന്നു കേസ് 

ക്ലാപ്പന കുളങ്ങേരത്ത് ശ്യാമപ്രസാദാന് അജയ് പ്രസാദിന്റെ അച്ഛൻ . കരുനാഗപ്പള്ളി തോട്ടത്തിൽ മുക്കിൽവെച്ച് 2007 ജൂലൈ 19-നാണ്. അജയ് പ്രസാദ് ആക്രമിക്കപ്പെട്ടത്. വെട്ടേറ്റ ഇദ്ദേഹം പിറ്റേന്ന് തിരുവനന്തപുരം മെഡിക്കൽകോളേജിൽവെച്ച് മരിച്ചു 
ആർഎസ്എസ് പ്രവർത്തകരായ പ്രതികൾക്ക് കൊല്ലത്തെ നാലാമത് അഡീഷണൽ സെഷൻസ്‌ കോടതി ജഡ്‌ജി ആർ.സുധാകരൻ പത്തുവർഷം കഠിനതടവും 5000 രൂപ പിഴയും വിധിക്കുകയുണ്ടായി. 


</doc>
<doc id="236345" url="https://ml.wikipedia.org/wiki?curid=236345" title="കെ.പി. റെജി">
കെ.പി. റെജി

ബറോഡ കേന്ദ്രീകരിച്ചു പ്രവർത്തിക്കുന്ന കേരളീയനായ ചിത്രകാരനാണ് കെ.പി. റജി(1972).
ആലപ്പുഴ ജില്ലയിലെ ചന്തിരൂരിൽ ജനിച്ചു. വദോദരയിലെ എം.എസ്. സർവകലാശാലയിൽ നിന്ന് പെയിന്റിംഗിൽ ബിരുദാനന്തര ബിരുദം നേടി.


പത്ത് അടി ഉയരവും പതിനഞ്ച് അടി നീളവുമുള്ള കാൻവാസിൽ എണ്ണച്ചായത്തിൽ തീർത്ത 'തൂമ്പിങ്കൽ ചാത്തൻ' എന്ന ചിത്രമാണ് പെപ്പർ ഹൗസിൽ റെജി പ്രദർശിപ്പിച്ചിരുന്നത്. പുലയ വിഭാഗത്തിലെ കൃഷിപ്പണിക്കാരൻ തൂമ്പിങ്കൽ ചാത്തന്റെ പ്രാദേശിക പുരാവൃത്തത്തെ ആധാരമാക്കിയുള്ളതാണ് ഈ രചന. സവർണ കുടുംബത്തിലെ പെൺകുട്ടിയെ പ്രണയിച്ചതിന്റെ പേരിൽ തൂമ്പിങ്കൽ ചാത്തനെന്ന പുലയ യുവാവിനെ കൊലപ്പെടുത്തി പാടത്തെ മടയിൽ സ്ഥാപിച്ചുവെന്നുള്ള കഥയാണ് ഈ ചിത്രത്തിന്റെ കേന്ദ്രം.



</doc>
<doc id="236352" url="https://ml.wikipedia.org/wiki?curid=236352" title="എസ്. പിനകപാണി">
എസ്. പിനകപാണി

പ്രശസ്ത കർണാടക സംഗീതജ്ഞനായിരുന്നു ഡോ. എസ്. പിനകപാണി എന്ന ഡോ. ശ്രീപാദ പിനകപാണി (3 ആഗസ്റ്റ് 1913 - 11 മാർച്ച് 2013). ഭിഷഗ്വരൻ എന്ന നിലയിലും പ്രശസ്തനായിരുന്ന ഇദ്ദേഹം ഡോക്ടർ ഗായകനെന്നും അറിയപ്പെട്ടിരുന്നു.സംഗീതാലാപനത്തിൽ സ്വന്തമായ ശൈലി രൂപപ്പെടുത്തിയിരുന്ന ഇദ്ദേഹത്തിന് പത്മഭൂഷൺ ലഭിച്ചിട്ടുണ്ട്. 
ശ്രീകുളം ജില്ലയിലെ പ്രിയ അഗ്രഹാരത്തിലായിരുന്നു ജനനം. 1938ൽ വിശാഖപട്ടണം ആന്ധ്ര മെഡിക്കൽ കോളജിൽ നിന്ന് എം.ബി.ബി.എസും എം.ഡിയും പാസായി. മദ്രാസ് മെഡിക്കൽ കോളജിലും വിശാഖപട്ടണം ആന്ധ്ര മെഡിക്കൽ കോളജിലും അസി. പ്രഫസറായിരുന്നു. കുർണൂൽ മെഡിക്കൽ കോളജിൽ നിന്ന് പ്രഫസർ ഓഫ് മെഡിസിൻ ആയി വിരമിച്ചു.
ഒൻപതു വർഷത്തോളം പക്ഷാഘാതം മൂലം തളർന്നു കിടക്കുകയായിരുന്ന ഇദ്ദേഹം കിടക്കയിലിരുന്ന് അനേകം പേരെ സംഗീതം അഭ്യസിപ്പിച്ചു. 




</doc>
<doc id="236360" url="https://ml.wikipedia.org/wiki?curid=236360" title="ക്ലിഫോർഡ് ചാൾസ്">
ക്ലിഫോർഡ് ചാൾസ്

ബ്രിട്ടൺ കേന്ദ്രീകരിച്ചു പ്രവർത്തിക്കുന്ന കേരളത്തിൽ വേരുകളുള്ള ദക്ഷിണാഫ്രിക്കൻ ചിത്രകാരനും സാമൂഹ്യ പ്രവർത്തകനുമാണ് ക്ലിഫോർഡ് ചാൾസ് (ജനനം:1965).
1965 ൽ ജനിച്ചു. വിറ്റ്‌വാട്ടർ സ്രാന്റ് സർവകലാശാലയിൽ നിന്ന് ഫൈൻ ആർട്സിൽ ബിരുദം നേടുന്ന ആദ്യ കറുത്ത വർഗ്ഗക്കാരനായിരുന്നു. വർണ വിവേചനങ്ങളുടെ ഭാഗമായി സാമൂഹികമായി ഇടപെടുന്ന കലാ പ്രസ്ഥാനവുമായി(socially engaged art) ബന്ധപ്പെട്ട് പ്രവർത്തിച്ചിരുന്നു. ബ്ലാക്ക് ആക്ടിവിസ്റ്റ് തിയറ്റർ, ഡോൽമോ തിയേറ്ററുമായി ബന്ധപ്പെട്ട് പ്രവർത്തിച്ചു.


വ്യത്യസ്ത മാധ്യമങ്ങളുപയോഗിച്ചുള്ള അഞ്ച് ഇൻസ്റ്റളേഷനുകളാണ് ക്ലിഫിന്റേതായി ബിനാലെയിലുണ്ടായിരുന്നത്. 
പരസ്പരം സമ്പർക്കം പുലർത്തുന്ന ഒരു ഇൻസ്റ്റലേഷനുകളാണിവ. അഞ്ചു മുറികളിലായി ഇവ വ്യത്യസ്ത ആശയങ്ങളെ അവതരിപ്പിക്കുന്നു. ഇതു കൂടാതെ 'സേർച്ചിംഗ് ഫോർ പപ്പായ ജ്യൂസ്' എന്ന പേരിൽ ഫോർട്ടു കൊച്ചിയിൽ നിന്നുള്ള ഫോട്ടോകളും പെപ്പർഹൗസിൽ സ്റ്റെപ്സ് ഫ്രം വില്ലാ സെബോലിനി എന്നൊരു ഇൻസ്റ്റളേഷനും പ്രദർശിപ്പിച്ചിരുന്നു.
കേരളത്തിലെവിടെയും കമ്മ്യൂണിസ്റ്റ് ദിനപത്രങ്ങൾ ലഭ്യമാക്കുന്ന വായനശാലകളുടെ പകർപ്പാണിത്.

ശക്തി എന്ന ആശയത്തെ തുടർച്ചയാക്കികൊണ്ട് തൊഴിലിന്റെ അഭാവത്തെക്കുറിച്ചും നമ്മുടെ ശരീരവുമായുള്ള അതിന്റെ ബന്ധത്തെക്കുറിച്ചുമാണ് ഈ സൃഷ്ടി.

യാത്രകൾ, ഓർമ്മകളുടെ ആവിഷ്കരണം,സുഗന്ധം, അവയുടെ നിരർത്ഥകത എന്നിവയെക്കുറിച്ചാണ് ഈ മുറി സംസാരിക്കുന്നത്.

ജൈവാവശിഷ്ടങ്ങൾ : പെയിന്റിംഗിന്റെ അവസാനത്തെക്കുറിച്ചുള്ള കഥകൾ; കൊച്ചി മുസിരിസിന്റെ തീരത്തു നിന്ന് ശേഖരിച്ച ജലത്തിന്റെ നിറഭേദങ്ങൾ ചേർത്ത് നാലാമത്തെ മുറിയിൽ ചിത്രീകരിച്ചിരിക്കുന്നു.

കോട്ടകളുടെ സങ്കൽപ്പത്തിൽ നിന്നാണ് ഈ ഇൻസ്റ്റലേഷൻ രൂപീകരിച്ചിട്ടുള്ളത്.



</doc>
<doc id="236373" url="https://ml.wikipedia.org/wiki?curid=236373" title="സ്വർഗ്ഗരാജ്യം">
സ്വർഗ്ഗരാജ്യം

1962-ൽ പുറത്തിറങ്ങിയ മലയാള ചലച്ചിത്രമാണ് സ്വർഗ്ഗരാജ്യം. ഷണ്മുഖം പിക്ചേഴ്സിനുവേണ്ടി പ്രൊഡ്യൂസർ കെ. സരസ ഗോൾഡൻ സ്റ്റുഡിയോയിൽ നിർമച്ച സ്വർഗ്ഗരാജ്യത്തിന്റെ കഥ നോർബർട്ട് പാവനയുടേതാണ്. അദ്ദേഹം തന്നെ തിരക്കഥയും സംഭാഷണവും എഴുതി. ഈ ചിത്രത്തിനുവേണ്ടി പി. ഭാസ്കരൻ രചിച്ച എട്ടു ഗാനങ്ങൾക്ക് എം.ബി. ശ്രീനിവാസൻ ഈണം നൽകി. സീതാ ഫിലിംസ് കേരളത്തിൽ വിത്രണം ചെയ്ത ഈ ചിത്രം 1962 ജനുവരിയിൽ റിലീസ് ചെയ്തു.
കെ.പി. ഉമ്മർ<br>അംബിക (പ)<br>ജി.കെ. പിള്ള<br>കുഞ്ഞാണ്ടി<br>മുതുകുളം<br>ടി.ആർ. ഓമന<br>സരസ<br>മേരി എഡ്ഡി<br>കുമാരി സരസ്വതി<br>അങ്കമുത്തു

ബാലസരസ്വതി<br>കെ.പി. ഉദയഭാനു<br>കെ.ആർ. ബാലകൃഷ്ണൻ<br>എം.ബി. ശ്രീനിവാസൻ<br>പി.ബി. ശ്രീനിവസൻ<br>എസ്. ജാനകി<br>ശാന്ത<br>ശാന്ത പി നായർ 


</doc>
<doc id="236374" url="https://ml.wikipedia.org/wiki?curid=236374" title="സ്ലോത്ത്">
സ്ലോത്ത്

ഒരിനം സസ്തനി. മിക്കവാറും മരങ്ങളിലാണ് വാസം. ഏതാണ്ട് ആറ് സ്പീഷീസുകളിലായി കണ്ടുവരുന്നു. വളരെ പതുക്കെ സഞ്ചരിക്കുന്ന ജീവികൾ എന്ന അർത്ഥത്തിലാണ് സ്ലോത്ത് എന്നു പേരുവീണത്. (slow moving). ഇലകളും മുകളങ്ങളും ഒക്കെയാണ് ഇവയുടെ ഭക്ഷണം. ചില സ്പീഷീസുകൾ ചെറുകീടങ്ങളെയും ഉരഗങ്ങളെയും പക്ഷികളെയും മറ്റും ഇടയ്ക്ക് ആഹാരമാക്കാറുണ്ട്.


</doc>
<doc id="236379" url="https://ml.wikipedia.org/wiki?curid=236379" title="വല്ലം (ഗ്രാമം)">
വല്ലം (ഗ്രാമം)

കേരളത്തിലെ എറണാകുളം ജില്ലയിലെ പെരുമ്പാവൂരിനനടുത്ത ഒക്കൽ ഗ്രാമപഞ്ചായത്തിലെ ഒരു ഗ്രാമമാണ് വല്ലം. 


ഏകദേശം 900 വർഷം പഴക്കം ഉണ്ടെന്നാണ് കണക്ക്. എറണാകുളം ജില്ലയിലെ ആദ്യത്തെ മുസ്ലിം പള്ളിയാണ് എന്നു പറയപ്പെടുന്നു

റോഡ് വഴി - എം.സി റോഡിൽ പെരുമ്പാവൂർ പട്ടണത്തിൽ നിന്ന് അങ്കമാലിയിലേക്കുള്ള വഴിയിൽ 2 കിലോമീറ്റർ ദൂരം

റെയിൽ വഴി - അടുത്തുള്ള റെയിൽ‌വേ സ്റ്റേഷൻ അങ്കമാലി

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="236380" url="https://ml.wikipedia.org/wiki?curid=236380" title="താരതമ്യ ഭാഷാശാസ്ത്രപഠനം">
താരതമ്യ ഭാഷാശാസ്ത്രപഠനം

ഭാഷകളുടെ ഉദ്ഭവ-വികാസ-പരിണാമങ്ങളെ ആസ്പദമാക്കി വർഗീകരണവും പരസ്പരബന്ധവും നിർണയിക്കുന്ന ഭാഷാശാസ്ത്രപഠനം. 19-ാം ശ.-ത്തിന്റെ ഉത്തരാർധത്തിലാണ് താരതമ്യപഠനം വളർച്ച പ്രാപിക്കാൻ തുടങ്ങിയത്. പ്രാചീന വൈയാകരണന്മാർ ഓരോ ഭാഷയേയും പ്രത്യേകം പ്രത്യേകം വിശകലനം ചെയ്തിരുന്നു. യൂറോപ്യൻ ഭാഷാഗവേഷകരുടെ പരിശ്രമഫലമായിട്ടാണ് താരതമ്യ ഭാഷാശാസ്ത്രപഠനം ആരംഭിച്ചത്. 20-ാം ശ.-ത്തിൽ വ്യാകരണത്തിൽ നിന്നും ഭാഷാപഠനത്തിൽ നിന്നും വ്യത്യസ്തമായി ഭാഷാശാസ്ത്രം എന്ന ഭാഷാപഗ്രഥന രീതി ഉണ്ടായി. ഭാഷാപഠനം താരതമ്യ പഠനത്തിലും ഭാഷാചരിത്രത്തിലും പ്രത്യേകം ശ്രദ്ധ കേന്ദ്രീകരിച്ചു.

ഭാഷകളെ ജൈവബന്ധത്തിന്റെ അടിസ്ഥാനത്തിൽ പല ഭാഷാ കുടുംബങ്ങളായി വിഭജിക്കാമെന്ന് മനസ്സിലായതോടെ ഇന്ത്യയിലെ നാനൂറിലധികം വരുന്ന ഭാഷകളെ ഇന്തോ-ആര്യൻ, മുണ്ഡ, ദ്രാവിഡം, സിനോ-തിബത്തൻ എന്നിങ്ങനെ വിഭജിച്ചു. വ്യാകരണപരമായ സാദൃശ്യങ്ങൾ കണക്കിലെടുത്ത് സംസ്കൃതം, ലത്തീൻ, ഗ്രീക്ക്, അൽബേനിയൻ, പേർഷ്യൻ, ലിഥോ-ലെറ്റിഷ്, അർമേനിയൻ, കെൽറ്റിക് എന്നിവയെ ഇന്തോ-യൂറോപ്യൻ ഗോത്ര ഭാഷകളായും കണക്കാക്കി. കൽക്കട്ട ഹൈക്കോടതിയിലെ ഒരു ന്യായാധിപനായിരുന്ന സർ വില്യം ജോൺസ് സംസ്കൃതത്തിന് ലത്തീൻ, ഗ്രീക്ക് തുടങ്ങിയ പാശ്ചാത്യ ഭാഷകളോട് ബന്ധമുണ്ടെന്ന് (1786) ചൂണ്ടിക്കാണിച്ചു. ചരിത്രാതീതകാലത്തു തന്നെ, പിൻഗാമികളായ വിവിധ ഭാഷകൾക്കു വഴിമാറിക്കൊടുത്ത് പ്രചാരലുപ്തമായിപ്പോയതിനാൽ പില്ക്കാല ഗവേഷകർക്കുപോലും സങ്കല്പത്തിൽ മാത്രം കാണാൻ കഴിയുന്ന പൊതുവായ ഒരു ഉദ്ഭവസ്ഥാനമെന്ന് കരുതാവുന്ന ഒരു മൂലഭാഷയെപ്പറ്റി ഇദ്ദേഹം പ്രസ്താവിച്ചു. 19-ാം ശ.-ത്തിലെ താരതമ്യാത്മകവും ചരിത്രപരവുമായ എല്ലാ ഭാഷാപഠനങ്ങൾക്കും വഴിതെളിച്ചത് വില്യം ജോൺസിന്റെ മർമസ്പർശിയായ ഈ ദർശനമാണ്. അങ്ങനെയാണ് താരതമ്യ ഭാഷാശാസ്ത്രപഠനത്തിന്റെ ഈറ്റില്ലം ഇന്ത്യയായി മാറിയത്. ഫ്രൻസ് ബോപ്പ്, റാസ്മസ് റാസ്ക്, ജേക്കബ് ഗ്രിം, കാൽഡ്വെൽ ആദിയായവർ ഈ രംഗം പുഷ്ടിപ്പെടുത്താൻ അക്ഷീണം യത്നിച്ചവരത്രേ. ജൈവബന്ധമുള്ള ഭാഷാസമൂഹങ്ങളെ അപഗ്രഥിക്കാനും അവയ്ക്കിടയിലുള്ള സാജാത്യ-വൈജാത്യങ്ങളെ എടുത്തുകാണിക്കാനുമാണ് ഭാഷാ വിജ്ഞാനീയ പണ്ഡിതന്മാർ ശ്രമിച്ചത്. ലോകത്തിലെ ഭാഷകളെയെല്ലാം ജൈവബന്ധത്തിന്റെ അടിസ്ഥാനത്തിൽ ഏതാനും ഗോത്രങ്ങളായി വിഭജിച്ചിരിക്കുന്നു. പൊതുസ്വഭാവമുള്ള അനേകം അംഗങ്ങളുള്ള ഒരു വിഭാഗത്തെ, അംഗങ്ങളുടെ പൊതു സ്വഭാവങ്ങൾക്ക് പുറമേയുള്ള പ്രത്യേക സ്വഭാവങ്ങളുടെ അടിസ്ഥാനത്തിൽ ഉപവിഭാഗങ്ങളായി തരംതിരിക്കുന്നു. ഇപ്രകാരം ഭാഷകളേയും ഓരോ പ്രത്യേക സ്വഭാവത്തിന്റെ അടിസ്ഥാനത്തിൽ ഉപവിഭാഗങ്ങളായി വിഭജിക്കാം.

ഒരു ഭാഷയിൽ വിവിധ കാലഘട്ടങ്ങളിലായി പല പരിണാമങ്ങൾ ഉണ്ടാകുന്നു. വിവിധ കാലയളവിലെ ലിഖിതങ്ങൾ പഠന വിധേയമാക്കുമ്പോൾ ഭാഷാപരിണാമ ചരിത്രത്തിന്റെ ഏകദേശരൂപം മനസ്സിലാക്കാൻ കഴിയും. വ്യത്യസ്ത മാനദണ്ഡങ്ങളെ ആസ്പദമാക്കി പഠനം നടത്തിയാൽ ഓരോ ഭാഷയ്ക്കും എപ്രകാരം അനവധി ഭേദങ്ങൾ ഉണ്ടാകുന്നുവെന്നും ഒരു ഭാഷയുടെ തന്നെ വ്യത്യസ്ത കാലയളവുകളിലെ ലിഖിതങ്ങൾ താരതമ്യപഠന വിധേയമാക്കുമ്പോൾ കാലം എപ്രകാരം ഭാഷയിൽ ഭേദഗതികൾ സൃഷ്ടിക്കുന്നുവെന്നും വ്യക്തമാകുന്നു. കാലാന്തരത്തിൽ ഭാഷയിൽ സംഭവിക്കുന്ന പരിണാമങ്ങൾ ഭാഷാ പരിണാമ ശാസ്ത്രത്തിൽ പഠനവിധേയമാക്കുന്നു.

ഭാഷയുടെ അപഗ്രഥനത്തിനുശേഷമാണ് ഭാഷാശാസ്ത്ര പഠനവും ഭാഷാപരിണാമപഠനവും നടത്തേണ്ടത്. താരതമ്യപഠനം നടത്താനുദ്ദേശിക്കുന്ന ഭാഷ പ്രത്യേക തലങ്ങളായി അപഗ്രഥിക്കുകയും അതിനുശേഷം ഓരോ തലത്തെയും അതതിന്റെ പില്ക്കാലതലവുമായി താരതമ്യപ്പെടുത്തുകയും ചെയ്യുമ്പോൾ ഭാഷാ പരിണാമങ്ങൾ ശ്രദ്ധയിൽപ്പെടുന്നു. മൂലശബ്ദങ്ങൾ, വ്യാകരണങ്ങൾ, സന്ധി, അർഥം, പദം എന്നീ തലങ്ങളിലാണ് താരതമ്യപഠനം നടത്തുന്നത്. ഈ തലങ്ങളെല്ലാം ഒരുപോലെ പ്രാധാന്യമുള്ളതാണെങ്കിലും ആദ്യത്തെ മൂന്ന്തലങ്ങൾ ആന്തരികവും മറ്റു രണ്ടെണ്ണം ബാഹ്യവുമാണ്.

പരസ്പരം ബന്ധമില്ലാത്ത ജനങ്ങൾ ഒരേ ഭാഷ നൂറ്റാണ്ടുകളോളം സംസാരിക്കുമ്പോൾ പല ഭാഷകൾ ഉദ്ഭവിക്കുക സാധാരണമാണ്. ഇങ്ങനെ ഭാഷകളുടെ ഉദ്ഭവം ഏതു പൂർവ ഭാഷാരൂപത്തിൽ നിന്നാണോ ആ ഭാഷയെ പുതുതായി ഉദ്ഭവിച്ച ഭാഷകളുടെ പ്രാഗ്രൂപം എന്നു പറയാം; പുതുതായി ഉണ്ടായ ഭാഷകൾ പൂർവഭാഷയുടെ പുത്രീഭാഷകൾ എന്നും. പുത്രീഭാഷകൾ തമ്മിലുള്ള ബന്ധം വ്യക്തമാക്കാൻ അവയെ സഹോദരീഭാഷകൾ എന്നും വിളിക്കാം. ഇന്ന് പ്രയോഗത്തിലിരിക്കുന്ന നാല് പ്രാഗ് ചരിത്ര ഭാഷാശാസ്ത്ര പദ്ധതികളിൽ പ്രഥമവും പ്രധാനവുമായത് താരതമ്യ (തുലനാത്മക) ഭാഷാശാസ്ത്രമാണ്. ഭാഷാഭേദ ഭൂമിശാസ്ത്രം, ഭാഷാകാലഗണന, ആന്തരിക പുനർനിർമ്മാണം എന്നിവയാണ് മറ്റു പദ്ധതികൾ. ഭാഷകളെ താരതമ്യപഠന വിധേയമാക്കുമ്പോൾ പല ചരിത്രവസ്തുതകളും വെളിച്ചത്തു വരുന്നു. ഭാഷാശാസ്ത്രത്തിന്റെ വളർച്ചയോടുകൂടി താരതമ്യപഠനം ശാസ്ത്രീയമായിത്തീർന്നിട്ടുണ്ട്. ജൈവബന്ധം കണ്ടുപിടിക്കുക, ജൈവബന്ധമുള്ള ഭാഷകളുടെ പ്രാഗ്രൂപത്തിന്റെ പുനർനിർമ്മാണം നടത്തുക, ജൈവബന്ധത്തിന്റെ ഏറ്റക്കുറച്ചിലുകൾ കണ്ടുപിടിക്കുക ആദിയായ പ്രക്രിയകളാണ് താരതമ്യപഠനത്തിൽ വിശദീകരിക്കപ്പെടുന്നത്.

ഏതു ഭാഷയെയും താരതമ്യപഠനത്തിനു വിധേയമാക്കാം. ജൈവബന്ധം സംശയാസ്പദമാണെങ്കിൽ താരതമ്യപഠനത്തിൽ ഇത് വ്യക്തമാക്കപ്പെടുന്നു. മറിച്ച് ജൈവബന്ധമുള്ള ഭാഷകളെ സംബന്ധിച്ചിടത്തോളം പ്രാഗ്രൂപം, ഭാഷകൾ തമ്മിലുള്ള പരസ്പര ജൈവബന്ധം എന്നിവ മനസ്സിലാക്കാം. പഠനവിധേയമാക്കുന്ന ഭാഷകളിലെ അർഥ-രൂപ സാമ്യമുള്ള പദങ്ങൾ ആദ്യം കണ്ടുപിടിക്കുന്നു. ഭാഷകൾ പരിണാമ വിധേയമായതിനാൽ, ഒരേ പദങ്ങൾക്ക് അർഥ-രൂപ സാമ്യം ഭാഗികമായാലും മതി. അർഥത്തിലും രൂപത്തിലും സാമ്യമുള്ള പദങ്ങൾ മൂന്ന് തരത്തിലുണ്ടാകാം.


താരതമ്യപഠനത്തിൽ സജാതീയ പദങ്ങളാണ് അടിസ്ഥാന ഘടകം. അതിനാൽ പരകീയ പദങ്ങളും സാന്ദർഭിക പദങ്ങളും ഒഴിവാക്കുന്നു. പരകീയ പദങ്ങളുടെ ആധിക്യം ഭാഷകളുടെ ജൈവബന്ധത്തിൽ സംശയത്തിനിടനല്കാമെന്നതിനാൽ താരതമ്യപഠനത്തിൽ സജാതീയ പദങ്ങൾക്കു പുറമേ ഭാഷകളുടെ വ്യാകരണതലവും പഠനവിധേയമാക്കുന്നു. ഒരു ഭാഷയുടെ വ്യാകരണം മറ്റൊരു ഭാഷയുടെ സ്വാധീനത്താൽ പരിണാമപ്പെടുന്നതല്ല. സംസ്കൃതത്തിലും മലയാളത്തിലും പൊതുവായി കാണുന്ന പദങ്ങളുടെ അടിസ്ഥാനത്തിൽ ഇവയുടെ ജൈവബന്ധം സംശയിക്കപ്പെട്ടെങ്കിലും വ്യാകരണതല പരിശോധനയിൽ ഈ ധാരണ തിരുത്തിയെഴുതപ്പെട്ടു.

അർഥ-രൂപ സാമ്യമുള്ള പദങ്ങളും വ്യാകരണവുമാണ് ജൈവ ബന്ധം തീരുമാനിക്കാനുള്ള മുഖ്യ ഉപാധികൾ. ജൈവബന്ധം മനസ്സിലാക്കിക്കഴിഞ്ഞാൽ പരകീയ പദങ്ങളെ അനുകൂലന പ്രക്രിയകളിലൂടെ വേർതിരിക്കുന്നു. അതിനുശേഷം സജാതീയ പദസഞ്ചയങ്ങളുടെ പുനർനിർമ്മാണം തുടങ്ങുന്നു. സജാതീയ പദസമൂഹത്തിൽ നിന്ന് ശബ്ദാനുകൂലനം തയ്യാറാക്കണം. ഉദാഹരണമായി തമിഴ്, മലയാളം, കന്നഡ എന്നീ ഭാഷകളിലെ സജാതീയ പദങ്ങളിൽ ചിലത് പരിശോധിക്കാം.

തമിഴ് ചെവി-ചിരി-കൈ കെടു

മലയാളം ചെവി-ചിരി-കൈ കെടു

കന്നഡ കെവി-കിരി-കൈ കെടു

ഒന്ന്, രണ്ട് എന്നീ സജാതീയ പദങ്ങളിലെ ആദ്യവ്യഞ്ജനത്തിന്റെ ശബ്ദാനുകൂലനം തമിഴ്, മലയാളം-ച്, കന്നഡ-ക് എന്നും മൂന്ന്, നാല് എന്നിവയിലെ സജാതീയ പദങ്ങളിലെ ശബ്ദാനുകൂലനം തമിഴ്, മലയാളം, കന്നഡ-ക് എന്നുമാണ്. അതായത് കന്നഡയിലെ ക് എന്ന ശബ്ദത്തെ പ്രതിനിധാനം ചെയ്യുവാൻ തമിഴിലും മലയാളത്തിലും രണ്ട ് ശബ്ദങ്ങൾ ഉണ്ട്. 'ക'യും 'ച'യും. ശബ്ദാനുരൂപ്യം സൃഷ്ടിക്കുമ്പോൾ ശബ്ദതത്ത്വം കാര്യമാക്കേണ്ടതില്ല. ക്രമം തെറ്റാതെയുള്ള ആവർത്തനമാണ് പ്രധാനം. ശബ്ദാനുകൂലനം കഴിഞ്ഞാൽ പുനർനിർമ്മാണമാണ് നടത്തേണ്ടത്. ഭാഷകളിൽ ശബ്ദങ്ങൾക്ക് വ്യത്യാസമില്ലെങ്കിൽ പൂർവഭാഷയിലും അതേ ശബ്ദം തന്നെ ആയിരുന്നിരിക്കണം എന്നതാണ് അംഗീകരിക്കപ്പെട്ട തത്ത്വം. ക്/ക് എന്ന അനുകൂലനത്തിന്റെ അടിസ്ഥാനത്തിൽ പ്രാഗ്രൂപത്തിലും *ക് എന്ന ശബ്ദമൂലകം പുനർനിർമ്മിക്കാം. (*എന്ന ചിഹ്നം പ്രാഗ്രൂപത്തെ സൂചിപ്പിക്കുന്നു.) അടുത്ത അനുകൂലനത്തിൽ ക്/ച് എന്ന് കാണാം. അതായത് കന്നഡയിലെ 'ക്' തമിഴിലും മലയാളത്തിലും 'ച്' ആണ്. ഇങ്ങനെയുള്ള സാഹചര്യങ്ങളിൽ പ്രാഗ്രൂപനിർമ്മാണത്തിൽ പരിസരശബ്ദം പരിശോധിക്കുന്നു. തമിഴിലേയും മലയാളത്തിലേയും 'ച്', ജിഹ്വാതലസ്വരങ്ങൾക്ക് മുൻപിൽ വക്രതല ശബ്ദങ്ങൾ പിൻതുടർന്ന് വരാത്തപ്പോൾ മാത്രമാണ് കാണുന്നത്. അതായത് 'ച്'യുടെ സ്ഥാനം പ്രവചനീയമാണ്. പൂർവഭാഷയിൽ ച്/ക് ഇവയിൽ ഏതെങ്കിലും ഒന്നുമാത്രമേ ഉണ്ടായിരുന്നുള്ളൂ എന്ന നിഗമനത്തിലെത്തിച്ചേരുന്നു. ശബ്ദപരിണാമം മൂലം വന്നതാണ് ഈ വ്യത്യാസം. പുനർനിർമ്മാണ പ്രക്രിയയിൽ ജിഹ്വാമൂല വ്യഞ്ജനമായ 'ക്' ജിഹ്വാതല സ്വരത്തിന് മുൻപിൽ ജിഹ്വാതലവ്യഞ്ജനമായി മാറുകയെന്നത് സുഗ്രഹമായതിനാൽ, ശബ്ദാനുകൂലനത്തിൽ പൂർവഭാഷയിൽ 'ക്' ആയിരുന്നിരിക്കണം എന്ന് അനുമാനിക്കാം. മലയാളത്തിലും തമിഴിലും പിന്നീട് 'ച്' ആയി പരിണാമപ്പെട്ടതായിരിക്കാം.

ശബ്ദതത്ത്വത്തേയും ഭൂരിഭാഗം ഭാഷകളിലെ സമാനതകളേയും അടിസ്ഥാനമാക്കി പുനർനിർമ്മാണം നടത്തിയിരുന്നെങ്കിലും ഇവയെ ആസ്പദമാക്കിയുള്ള നിഗമനങ്ങൾ എപ്പോഴും ശരിയാകണമെന്നില്ല. പുനർനിർമ്മാണത്തിൽ ഇവ പരിഗണിക്കാറുണ്ടെങ്കിലും ശബ്ദമൂലക സിദ്ധാന്തത്തിലെ വ്യത്യയം, ആശ്രിതബന്ധം എന്നിവയാണ് അടിസ്ഥാന ഘടകങ്ങൾ. ശബ്ദമൂലകങ്ങളുടെ പുനർനിർമ്മാണംപോലെതന്നെ ശബ്ദമൂലകങ്ങളുടെ വിതരണക്രമം, സന്ധി നിയമങ്ങൾ, രൂപമൂലകതലം തുടങ്ങിയ ഭാഷകളുടെ മൂലകങ്ങളെക്കൂടി പുനർനിർമ്മിക്കാവുന്നതാണ്. ഈ ഭാഷ മുൻപു സംസാരിച്ചിരുന്നവരെപ്പറ്റിയും അവരുടെ സംസ്കാരത്തെപ്പറ്റിയും ചില വിവരങ്ങളും ലഭിച്ചേക്കാം. പ്രാഗ്രൂപത്തിൽ നിന്ന് പുത്രീഭാഷകളിലേക്കുള്ള പരിണാമം സ്വാഭാവികമായ ഭാഷാ പരിണാമ മാർഗങ്ങൾക്കനുസൃതമായിരിക്കണം. പ്രാഗ്രൂപം ഒരു കാലത്ത് പ്രയോഗത്തിലിരുന്നു എന്ന് അനുമാനിക്കുന്നതിനാൽ പുനർനിർമ്മിക്കപ്പെടുന്ന ഭാഷ ഒരു സാധാരണ ഭാഷയോട് സാദൃശ്യമുള്ളതാകണം. പ്രാഗ്രൂപം ഭാഷാഭേദരഹിതമായിരിക്കണമെന്ന് താരതമ്യപഠനത്തിൽ നിഷ്കർഷിക്കുന്നുണ്ടെങ്കിലും ഇത് പ്രായോഗികമാകാനിടയില്ല.

പൂർവഭാഷയിൽ നിന്ന് പുത്രീഭാഷകളിലേക്കുള്ള പരിണാമം പെട്ടെന്ന് ഉണ്ടാകാനിടയില്ല. പുത്രീഭാഷകളായി പരിണമിക്കുന്നതിനു മുമ്പ് പല ദശകളും പിന്നിട്ടിട്ടുണ്ടാകണം. അതായത് മൂല ദ്രാവിഡഭാഷയ്ക്കും അതിൽനിന്ന് പിരിഞ്ഞിട്ടുള്ള ഓരോ ദ്രാവിഡഭാഷയ്ക്കും തമ്മിലുള്ള ബന്ധങ്ങൾ പലതരത്തിലായിരിക്കാം. അതുപോലെതന്നെ ദ്രാവിഡഭാഷാകുടുംബത്തിലെ സഹോദരീഭാഷകൾ തമ്മിലുള്ള ബന്ധങ്ങളിലും വ്യത്യാസങ്ങൾ കാണാം. പുത്രീഭാഷയിലേക്കുള്ള പരിണാമ പ്രക്രിയയിൽ ഉണ്ടായിട്ടുള്ള ദശകൾ കണ്ടുപിടിക്കാനും താരതമ്യപഠനത്തിൽ സാധ്യമാകുന്നു. ഈ ദശകളെ ആസ്പദമാക്കിയാണ് ഭാഷാ കുടുംബത്തിൽ ഉപവിഭജനം നടക്കുന്നത്. പ്രാഗ്രൂപത്തിൽ വന്നിട്ടുള്ള പൊതുപരിണാമങ്ങളാണ് ഉപവിഭജനത്തിന്റെ അടിസ്ഥാനം. ഇങ്ങനെയുള്ള പൊതുപരിണാമങ്ങളുടെ അടിസ്ഥാനത്തിൽ മൂല ദ്രാവിഡഭാഷയെ ദക്ഷിണ-മധ്യ-ഉത്തര ദ്രാവിഡ ഭാഷകൾ എന്ന് വിഭജിച്ചിരിക്കുന്നു. പൂർവഭാഷയ്ക്ക് ഒട്ടേറെ ഉപവിഭാഗങ്ങളുണ്ടാകാം. അതായത് ദക്ഷിണ ദ്രാവിഡത്തിലെ ഉപ വിഭാഗങ്ങളാണ് തമിഴും മലയാളവും. സന്ദർഭവശാൽ ഉണ്ടാകാവുന്ന പല പൊതുപരിണാമങ്ങളാണ് വിഭജനത്തിന്റെ അടിസ്ഥാനം.


</doc>
<doc id="236385" url="https://ml.wikipedia.org/wiki?curid=236385" title="വേലുത്തമ്പി ദളവ (ചലച്ചിത്രം)">
വേലുത്തമ്പി ദളവ (ചലച്ചിത്രം)

വേലുത്തമ്പി എന്ന കരുത്തനായ ഭരണാധികാരിയുടെ ജീവിതത്തെ ആസ്പദമാക്കി 1962-ൽ പുറത്തിറങ്ങിയ മലയാള ചലച്ചിത്രമാണ് വേലുത്തമ്പി ദളവ. ഓറിയന്റൽ മൂവീസിനുവേണ്ടി പി.കെ. സത്യപാലാണ് ഈ ചിത്രം നിർമിച്ചത്. ഇതിന്റെ സംവിധാനം എസ്.എസ്. രാജനും ജി. വിശ്വനാഥനും ചേർന്നാണ് നിർവഹിച്ചത്. തിരക്കഥയും സംഭാഷണവും ജഗതി എൻ.കെ. ആചാരിയുടെയുടേതാണ്. അഭയദേവ് എഴുതിയ 8 ഗനങ്ങൾക്ക് വി. ദക്ഷിണാമൂർത്തിയും ആർ. പാർത്ഥസാരഥിയും ചേർന്ന് ഈണം നൽകി. ന്യൂ ടോൺ, ശ്യാമള, രേവതി എന്നീ സ്റ്റുഡിയോകളിൽ വച്ച് പി.കെ. മാധവൻ നായർ ഛായാഗ്രഹണം നിർവഹിച്ചു. 1962 ഫെബ്രുവരി 23നു ഈ ചിത്രം റിലീസ് ചെയ്തു.

കൊട്ടാരക്കര ശ്രീധരൻ നായർ<br>പി.കെ. സത്യപാൽ<br>എൻ.എൻ. പിള്ള<br>ആർ.എൻ. നമ്പ്യാർ<br>കെടാമംഗലം സദാനന്ദൻ<br>പഞ്ചാബി<br>രാഗിണി<br>അംബിക (പ)<br>ടി.ആർ. ഓമന
എ.പി. കോമള<br>കെ. റാണി<br>കെ.ജെ. യേശുദാസ്<br>കെ.പി. ഉദയഭാനു<br>പി. ലീല<br>ശാന്ത പി. നായർ<br>ടി.എസ്. കുമരേശ്



</doc>
<doc id="236406" url="https://ml.wikipedia.org/wiki?curid=236406" title="കണ്ടം">
കണ്ടം

വരമ്പുകളാൽ അതിരുകൾ നിർണ്ണയിച്ചിരുക്കുന്ന കൃഷിസ്ഥലങ്ങളെയാണ് കണ്ടം ​എന്നു വിശേഷിപ്പിക്കുന്നത്. അതിരുകൾ തിരിച്ചറിയുന്നതിനും, കൃഷിക്കാവശ്യമായ വെള്ളം കൊണ്ടുവരുന്നതിനും പുറത്തേക്ക് ഒഴുക്കിവിടുന്നതിനും ഇങ്ങനെയുള്ള കണ്ടം തിരിക്കൽ സഹായിക്കുന്നു. വിശാലമായ നെൽവയലുകളേയും മറ്റ് കൃഷിയിടങ്ങളേയും മൺതിട്ടകൾ (വരമ്പ്) അതിരിടുന്ന ചെറിയ ഭാഗങ്ങളാക്കി - കണ്ടങ്ങളാക്കി വിഭജിക്കാറുണ്ട്.

നെല്പാടങ്ങളെ കണ്ടങ്ങളായി വിഭജിക്കുന്നതിന് പ്രധാനമായും രണ്ട് കാരണങ്ങളാണ്. 


</doc>
<doc id="236415" url="https://ml.wikipedia.org/wiki?curid=236415" title="തൃച്ചംബരം ഉത്സവം">
തൃച്ചംബരം ഉത്സവം

വടക്കെ മലബാറിലെ ഏറ്റവും പ്രസിദ്ധമായ ഉത്സവാഘോഷങ്ങളിൽ ഒന്നാണ് കണ്ണൂർ ജില്ലയിലെ തളിപ്പറമ്പിലുള്ള തൃച്ചംബരം ശ്രീകൃഷ്ണ ക്ഷേത്രത്തിലെ ഉത്സവം. ആനയും, വെടിക്കെട്ടും ഉൾപ്പെടെയുള്ള ഘോഷങ്ങൾ നിഷിദ്ധമായ ഇവിടത്തെ ഉത്സവത്തിന്റെ ഇതിവൃത്തം ജ്യേഷ്ഠൻ ബാലരാമനും വൃന്ദാവനത്തിലെ ഗോപാലകരോടും ഒപ്പം ശ്രീകൃഷ്ണൻ നടത്തിയ ബാലലീലകൾ ആണ്. കുംഭം 22 മുതൽ മീനം 6 വരെ 14 ദിവസം നീണ്ടു നിൽക്കുന്ന ആഘോഷമാണ് ഇവിടുത്തെത് എന്ന പ്രത്യേകത കൂടിയുണ്ട് ഈ ദേശ ഉത്സവത്തിന്. 

കേരളീയ തന്ത്ര ശാസ്ത്ര പ്രകാരം ഉത്സവങ്ങളെ പടഹാദി, ദ്വാജാദി,അംഗുരാദി എന്നിങ്ങിനെ വേർതിരിക്കാൻ സാധിക്കും. പടഹാദി ഉത്സവങ്ങളിൽ ഉത്സവത്തിനു നിശ്ചയിച്ചിട്ടുള്ള വിശേഷാൽ ക്രിയകൾ ഒന്നും ഇല്ലാതെ ദേവനെ എഴുന്നള്ളിപ്പ് മാത്രം നടത്തുന്ന രീതിയിൽ ആണ് പതിവു. ധ്വജാദി ഉത്സവങ്ങൾ കൊടിയേറ്റത്തോട് കൂടിയും, അംഗുരാദി ഉത്സവങ്ങൾ വിശേഷാൽ താന്ത്രിക കർമ്മമായ മുളയിടൽ മുതലായ ക്രിയകളോടും കൂടിയാണ് നടത്തുക. ഇതിൽ ഈ പറഞ്ഞ മൂന്നു തരം ചടങ്ങുകളും ഒരുപോലെ നടത്തുന്ന അപൂർവ്വങ്ങളിൽ അപൂർവ്വമായ ഒരു ഉത്സവാഘോഷമാണ് തൃച്ചംബരം ഉത്സവം. കുംഭം 1 മുതൽക്കുള്ള 21 ദിവസം മുകളിൽ സൂചിപ്പിച്ച പ്രകാരം പടഹാദി ഉത്സവവും കുംഭം 22 മുതൽ (മാർച്ച് 6 മുതൽ 20 വരെ) പതിനാലു ദിവസം കൊടിയെടത്ത്തോട് കൂടി ധ്വജാദിയായും, ഇതിൽ മീനം 1 മുതൽ (മാർച്ച് 14 മുതൽ) അംഗുരാദി ഉത്സവവും ആണ് ഇവിടെ അരങ്ങേറുന്നത്. ഇതിൽ അവസാനത്തെ 14 ദിവസമാണ്കുംഭം 22 മുതൽ മീനം 6 (മാർച്ച് 6 മുതൽ 20 വരെ) വലിയ ആഘോഷത്തോട് കൂടി ഉത്സവം കൊണ്ടാടുന്നത്. ഈ പതിനാലു ദിവസത്തെ ഉത്സവത്തിൽ തൃച്ചംബരത്തുനിന്നും 8 കിലൊമീറ്റര്‌ അപ്പുറമുള്ള മഴൂർ ബാലഭദ്രസ്വാമി കൂടി ഈ ഉത്സവത്തിൽ പങ്കാളിയാകുന്നതാണ് തൃച്ചംബരം ഉത്സവത്തെ ഏറ്റവും ഹൃദ്യമാക്കുന്നത്.
കേരളത്തിലെ എറ്റവും പഴക്കം ചെന്ന ഒരു ഉത്സവാഘോഷങ്ങളിൽ ഒന്നാണ് തൃച്ചംബരത്ത് ഉത്സവം. കേരളത്തിലെ എറ്റവും ആദ്യത്തെ ബ്രാഹ്മണ അധിനിവേശ കേന്ദ്രമായ പെരുംചെല്ലൂർ ഗ്രാമത്തിലെ (ഇന്നത്തെ തളിപ്പറമ്പ് ) പുരാതന സംസ്കൃതിയുടെ പ്രതീകം കൂടിയാണ് ഈ ഉത്സവം. പലതരത്തിലുള്ള ആഘോഷങ്ങൾ അന്നും ഉണ്ടായിരുന്നിരിക്കാം എങ്കിലും ഇത്രമേൽ ചിട്ടപ്പെടുത്തിയ എറ്റവും ആദ്യത്തെ ഉത്സവാഘോഷം എന്ന പ്രശസ്തി തൃച്ചംബരം ഉത്സവത്തിനു സ്വന്തമാകും. ചരിത്രം പരിശോധിച്ചാൽ കേരളത്തിലെ നമ്പൂതിരി കുടിയേറ്റത്തിന്റെ ചരിത്രത്തോളം തന്നെ പഴക്കവും പൗരാണികതയും ഈ ഉത്സവത്തിനും ഉണ്ട് എന്ന കാണുവാൻ സാധിക്കും. ബി.സി. രണ്ടാം നൂറ്റാണ്ടു മുതൽക്കുള്ള രേഖപ്പെടുത്തപ്പെട്ടിട്ടുള്ള ചരിത്രമാണ് പെരുംചെല്ലൂർ എന്ന ഇന്നത്തെ തളിപ്പറമ്പ് ദേശത്തിനു ഉള്ളത്. സംഘകാല സാഹിത്യങ്ങളിൽ പരാമർശമുള്ള കേരളത്തിലെ ഏക ബ്രാഹ്മണ അധിവാസമേഖല കൂടിയാണ് പെരുംചെല്ലൂര്‌.. സംഘകാല സാഹിത്യമായ അകനാനൂർ എന്ന തമിഴ് കാവ്യത്തിൽ പെരുംചെല്ലൂരിൽ വസന്തകാലത്ത് നടക്കുന്ന ഒരു പ്രസിദ്ധമായ ഉത്സവത്തെ ക്കുറിച്ച് പരാമർശം ഉണ്ട്. അതി ഗംഭീരമായ ഈ ഉത്സവം കാണാൻ നായകൻ നായികയെ ക്ഷണിക്കുന്നതാണ് ഈ പരാമർശം. അതായത് ക്രിസ്തു വര്‌ഷാരംഭത്തിനു മുന്പ് തന്നെ തമിഴ് മേഖലകളിൽ കൂടി പ്രസിദ്ധിയാർജ്ജിച്ച ഒരു മഹോത്സവമാണ് ഇത് എന്ന് അകനാനൂർ എന്ന തമിഴ് സംഘ കൃതി സാക്ഷ്യപ്പെടുത്തുന്നു. സംഘകാലത്തിനു ശേഷം തമിഴ് സാഹിത്യ രംഗത്ത് ശക്തി പ്രാപിച്ച മറ്റൊരു ഒരു സാഹിത്യ ശാഖയാണ്‌ അന്താദി പ്രസ്ഥാന കാലം. എ.ഡി.അഞ്ചാം നൂറ്റാണ്ടിനോട് അടുപ്പിച്ച് അന്താദി പ്രസ്ഥാനത്തിന്റെ ആരംഭം. ഒരു ശ്ലോകത്തിന്റെ അവസാന പദം അടുത്ത ശ്ലോകത്തിന്റെ ആദ്യം ആകുന്ന തരത്തിൽ ആണ് ഈ സാഹിത്യ പ്രസ്ഥാനത്തിലെ കൃതികൾ കാണുന്നത്. ഈ ശൈലിയിൽ ഭക്തിരസത്ത്തിനു പ്രാധാന്യം കൊടുത്ത് കൊണ്ട് രചിക്കപ്പെട്ട കൃതിയാണ് തൃച്ചംബരത്ത് അന്താദി. കേരളത്തിലെ ഏതെങ്കിലും ഒരു ഉത്സവത്തെക്കുറിച്ച് വർണ്ണിക്കുന്ന ആദ്യത്തെ കൃതിയായി ഇതിനെ വിശേഷിപ്പിക്കാം. കൊടും തമിഴിൽ രചിച്ചിട്ടുള്ള ഈ കൃതിയിൽ തൃച്ചംബരം ശ്രീകൃഷ്ണ ക്ഷേത്രത്തെക്കുറിച്ചും ഇവിടത്തെ പ്രസിദ്ധമായ ഉത്സവത്തെക്കുറിച്ചും എല്ലാം ആണ് വര്‌ണ്ണിച്ചിരിക്കുന്നത്. ബലഭദ്ര സ്വാമിക്ക് ഒപ്പം കൃഷ്ണനും ഗോപാലകരും നടത്തി വന്ന ബാല ലീലകൾ കുഭമാസത്തില്‌ ഇവിടെ അവതരിപ്പിക്കുന്നതിന്റെ സമ്പൂർണ്ണ വർണ്ണനകൾ കാവ്യ ഭംഗിയോടെ ഈ കൃതിയിൽ പ്രസ്താവിച്ചിരിക്കുന്നു. ഇതിനു പുറമേ ശങ്കര കവി രചിച്ച സംസ്കൃത കാവ്യമായ തൃച്ച്ചംബരേശ സ്തുതി,പന്ത്രണ്ടാം നൂറ്റാണ്ടിൽ മലയാളത്തിൽ രചിച്ച കനക കിരീടം പാട്ട് എന്നിവയിലും തൃച്ചംബരത്തെ ഉത്സവത്തിന്റെ വർണ്ണനകൾ കാണാം. ഇതിൽ നിന്നെല്ലാം വ്യക്തമാകുന്നത് കേരളത്തിലെ തന്നെ ഏറ്റവും പഴക്കം ചെന്ന ഒരു ക്ഷേത്രോത്സവം ആണ് ഇത് എന്നാണ്. 

ഐതിഹ്യങ്ങളെ മാറ്റി നിർത്തി ഈ ഉത്സവത്തെ പ്രതിപാദിക്കാൻ സാധിക്കില്ല എന്നതിനാൽ തന്നെ ഇവിടത്തെ ഉത്സവ സമ്പ്രദായങ്ങളും ഐതിഹ്യങ്ങളാൽ കേട്ടുപിണഞ്ഞു കിടക്കുന്നു എന്ന് കാണാൻ സാധിക്കും. കംസവധം കഴിഞ്ഞ ഭാവത്തിൽ ആണ് ഇവിടത്തെ ശ്രീകൃഷ്ണ സങ്കല്‌പ്പം. കൃഷ്ണനെയും ബലരാമനെയും വധിക്കാൻ കംസൻ നിയോഗിച്ച കുവലയ പീഠം എന്ന മദയാനയെ കൊന്ന് അതിന്റെ ഊരിയെടുത്ത കൊമ്പുമായി കംസ നിഗ്രഹം നടത്തിയ കൃഷ്ണനെയാണ് ഇവിടെ ആരാധിച്ച് വരുന്നത്. അതിനാൽ തന്നെ ഇതര ക്ഷേത്രങ്ങളിലെ കൃഷ്ണ സങ്കൽപങ്ങളെ അപേക്ഷിച്ച് അൽപ്പം രൗദ്ര ഭാവത്തിൽ ആണ് ഇവിടത്തെ പ്രതിഷ്ടാ ഐതിഹ്യം. അതിനാൽ തന്നെ ആനയെ എഴുന്നള്ളിക്കുന്നത് ഇവിടെ നീഷിദ്ധമായിട്ടാണ് കരുതി പൊരുന്നത്. അതേ സമയം കുട്ടിക്കളിയുടെ ഭാവത്തിൽ ഓട്ടവും ബഹളവുമൊക്കെ ഈ ഉത്സവത്തിനു ഉണ്ട്.
കുംഭം ഒന്നിനു തുടങ്ങുന്ന പടഹാദി എഴുന്നള്ളിപ്പ്‌ ഉത്സവത്തിനു ശേഷം കുംഭം 22 നു നടക്കുന്ന കൊടിയേറ്റത്തോടെയാണു പൂർണ്ണാർത്ഥത്തിൽ ഉത്സവം വലിയ ആഘോഷങ്ങളിലേക്ക്‌ കടക്കുന്നത്‌. കൊടിയേറ്റത്തിനു ശേഷം അർദ്ധരാത്രിയോടെ മഴൂർ ബലഭദ്രസസ്വാമി അനിയനടുത്തേക്ക്‌ എഴുന്നളൂന്നു. എട്ടു കിലോമീറ്റർ ബലരാമന്റെ തിടമ്പ്‌ തലയിലേന്തി ക്ഷേത്ര മേൽശാന്തി ഓടി എഴുന്നള്ളുന്നതാണു തൃച്ചംബരം ഉത്സവത്തിന്റെ ഏറ്റവും ആകർഷണീയമായ മുഹൃത്തം. പിന്നീടങ്ങോട്ടുള്ള 14നാളുകൾ തൃച്ചംബരം വൃന്ദാവന സദൃശമാകും. ക്ഷേത്രത്തിൽ നിന്നും ഒരുകിലോമീറ്റർ അപ്പുറത്ത്‌ ഇന്നത്തെ നാഷണൽ ഹൈവേ കടന്ന് പോകുന്ന പൂക്കോത്ത്‌ നടയിലാണു ഉത്സവ ഘോഷങ്ങൾ. തിടമ്പ്‌ നൃത്തത്തിലേത്‌ മാതിരി ദേവന്റെ തിടമ്പ്‌ തലയിലേന്തിയുള്ള ഉത്സവ സമ്പ്രദായമാണ് എങ്കിൽ കൂടിയും തിടമ്പ്‌ നൃത്തത്തിന്റേതായ ചിട്ടവട്ടങ്ങളോ സമ്പ്രദായങ്ങളോ ഇവിടെ നടപ്പില്ല. തൃച്ചംബരത്തപ്പന്റെ(ശ്രീകൃഷ്ണബിബം) എഴുന്നള്ളിക്കുന്ന ക്ഷേത്രം മേൽശാന്തിയുടെ (പാക്കം) മനോധർമ്മം മാത്രമാണു ഇവിടെ അടിസ്ഥാനം. ഓടാൻ തോന്നിയാൽ ഓടാം, താളത്തിനൊപ്പം നൃത്തം ചവിട്ടാൻ തോന്നിയാൽ അതാവാം, ഇനി എല്ലാം അവസാനിപ്പിച്ച്‌ ക്ഷേത്രത്തിലേക്ക്‌ മടങ്ങാൻ തോന്നിയാൽ അതുമാകാം. എല്ലാം കുട്ടിക്കളിയുടെ ഭാഗം മാത്രം. ഇതൊക്കെ തന്നെയാണ് ഇവിടത്തെ ആകർഷണവും. ഗോവിന്ദം വിളിയുടെയും വാദ്യഘോഷങ്ങളുടെയും അകമ്പടി ഈ കുട്ടിക്കളികൾക്ക് മാറ്റു കൂട്ടും. മീനം അഞ്ചിനാണ് ആറാട്ട്. സ്വതേ കേരളാചാര പ്രകാരം ആറാട്ടോടെയാണ് ഉത്സവങ്ങൾ പരിസമാപിക്കുക. എന്നാൽ ഇവിടെ ആറാട്ടും കഴിഞ്ഞ് അടുത്ത ദിവസം മീനം 6നു കൂടിപ്പിരിയൽ എന്ന ചടങ്ങോടെയാണ് ഉത്സവം സമാപിക്കുന്നത്. കളിയിൽ ഹരം കയറിയ ജ്യേഷ്ഠാനുജന്മാരുടെ ശ്രദ്ധ മറ്റ് കാര്യങ്ങളിലെക്കൊന്നും എത്താതായപ്പോൾ ലോകത്ത് ആകമാനം അരാജകത്വം തുടങ്ങി എന്നും ഇത് അവസാനിപ്പിക്കാൻ ഇരുവരുടെയും ശ്രദ്ധ തിരിച്ച് കളിയവസാനിപ്പിക്കാൻ ക്ഷേത്രത്തിലേക്കുള്ള പാല്പായസത്ത്തിനു പാൽ എത്തിക്കുന്ന പാലമൃതന്റെ ശിരസ്സിൽ ഒരു കുടം പാലുമായി ഇവരുടെ കളിസ്ഥലത്തേക്കു പറഞ്ഞുവിട്ടു. നിറഞ്ഞു തുളുമ്പുന്ന പാൽക്കുടവുമായി വരുന്ന പാലമൃതനെ കണ്ടു കളി മറന്നു, ഏട്ടനെ മറന്നു, പാലിന് പിന്നാലെ കുഞ്ഞികൃഷ്ണൻ ഓടി എന്നാണു ഐതിഹ്യം. ഇതിന്റെ പുനാവിഷ്ക്കാരമാണ് കൂടിപ്പിരിയാൽ ചടങ്ങ്. ശിരസിൽ പാൽക്കുടവുമായി കളിക്കിടയിലെക്ക് വരുന്ന പാലമൃതനെ കണ്ടു ഏട്ടനെ കാക്കാതെ ക്ഷേത്രത്തിലേക്ക് ഓടിപ്പോകുന്ന കൃഷ്ണനും അത് കണ്ടു വിഷണ്ണനായി തിരികെ സ്വക്ഷേത്രത്തിലെക്ക് മടങ്ങുന്ന ബലരാമനും ഈ ഉത്സവകാലത്ത്തിന്റെ പരിസമാപ്തിയാണ് കുറിക്കുന്നത്. കണ്ടു നിൽക്കുന്നവരുടെ പോലും മനസ്സിൽ വിഷമം ജനിപ്പിച്ച് കൊണ്ടുള്ള ബലഭദ്രസ്വാമിയുടെ മടക്കയാത്ര അടുത്ത ഉത്സവത്തിനായുള്ള കാത്തിരിപ്പിനു കൂടി തുടക്കമിടുകയാണ്. തളിപ്പറമ്പ് ദേശക്കാരുടെ ഒരു വര്ഷം ആരംഭിക്കുന്നതും അവസാനിക്കുന്നതും തൃച്ചംബരം ഉത്സവത്തെ അടിസ്ഥാനമാക്കി ആണെന്ന ചൊല്ല് അന്വർത്ഥമാക്കുന്നത് കൂടിയാണ് ആ കാത്തിരിപ്പ്.


</doc>
<doc id="236416" url="https://ml.wikipedia.org/wiki?curid=236416" title="ജസ്റ്റിൻ പൊൻമണി">
ജസ്റ്റിൻ പൊൻമണി

മുംബൈ കേന്ദ്രീകരിച്ചു പ്രവർത്തിക്കുന്ന കേരളീയനായ ചിത്രകാരനും ഇൻസ്റ്റളേഷൻ ആർട്ടിസ്റ്റുമാണ് ജസ്റ്റിൻ പൊൻമണി(ജനനം :1974).
മുംബൈ സർ ജെ.ജെ. സ്കൂൾ ഓഫ് ആർട്സിൽ നിന്ന് ഫൈൻ ആർട്സിൽ ബിരുദം നേടി. 

ഡൺ ആൻഡ് ഡസ്റ്റഡ് എന്ന രണ്ട് ചാനലുള്ള വീഡിയോ ഇൻസ്റ്റളേഷനാണ് പ്രദർശിപ്പിച്ചത്. 5.11 മിനിറ്റ് ദൈർഘ്യമുള്ള ഈ ഇൻസ്റ്റളേഷനിൽ മുകളിൽ നിന്ന് ഞാത്തിയിട്ടിരിക്കുന്ന രണ്ട് വർത്തുളാകൃതിയിലുള്ള കറുത്ത കുഴലുകൾ കാണാം. രണ്ട് കഷണങ്ങളുടെയും പ്രതലത്തിൽ വിഡിയോ പ്രൊജക്റ്റ് ചെയ്യപ്പെട്ടിരിക്കുന്നു. അതിൽ ഒരു വൃദ്ധമുഖം കാണാം. അയാൾ ആഞ്ഞാഞ്ഞ് തുമ്മി തളരുന്ന ദൃശ്യമാണ് വിഡിയോയിലുള്ളത്. ഇടയ്ക്കിടെ തുമ്മലിന്റെ ഒച്ച വലിയ സ്പീക്കറുകളിലൂടെ കേൾക്കുന്നുണ്ട്. മേശമേൽ പൊടിയടിച്ച വലിയ ഒരു കണക്കപ്പിള്ളപ്പുസ്തകം, കല്ലുകൾ, ഒരു ഗ്ലാസ് വെള്ളം, പിന്നെ റാന്തലിനു സമാനമായ ഒരു വലിയ ഫ്ലാഷ് ലൈറ്റും ചേർന്നതാണ് ഇൻസ്റ്റലേഷൻ.



</doc>
<doc id="236419" url="https://ml.wikipedia.org/wiki?curid=236419" title="വിധി തന്ന വിളക്ക്">
വിധി തന്ന വിളക്ക്

1962-ൽ പുറത്തിറങ്ങിയ മലയാള ചലച്ചിത്രമാണ് വിധി തന്ന വിളക്ക്. മുതുകുളം രാഘവൻ പിള്ള കഥയും സംഭാഷണവും എഴുതി ഗുരുവായൂർ പിക്ചേഴ്സ് അവതരിപ്പിച്ചതാണ് ഈചിത്രം. പി. ഭാസ്കരൻ ഏഴും അഭയദേവ് മൂന്നും ഗാനങ്ങൾ എഴുതി. വി. ദക്ഷിണാമൂർത്തിയാണ് സഗീതസംവിധാനം നിർവഹിച്ചത്. നെപ്ട്യൂൺ സ്റ്റുഡിയോയിൽ നിർമ്മാണം പൂർത്തിയായ ഈ ചിത്രം യു. രാജഗോപൽ ക്യാമറയിൽ പകർത്തി. ഈ ചിത്രത്തിന്റെ സംവിധാനം എസ്.എസ്. രാജൻ നിർവഹിച്ചു. രാധാകൃഷ്ണ ഫിലിംസ് (പ്രൈവറ്റ് ലിമിറ്റഡ്) വിത്രണം നിർവഹിച്ച "വിധി തന്ന വിളക്ക്" 05/10/1962 ൽ പ്രദർശനം തുടങ്ങി.

സത്യൻ<br>മുതുകുളം രാഘവൻ പിള്ള<br>ബഹദൂർ<br>രമേശ്<br>ലക്ഷ്മി (പ)<br>സുകുമാരി
എ.പി. കോമള<br>കെ.ജെ. യേശുദാസ്<br>പി. ലീല<br>പി. സുശീല<br>പി.ബി. ശ്രീനിവാസൻ<br>ശാന്ത പി നായർ<br>വി. ദക്ഷിണാമൂർത്തി<br> വിനോദിനി
The music was composed by V. Dakshinamoorthy and lyrics were written by P. Bhaskaran and Abhayadev. 


</doc>
<doc id="236425" url="https://ml.wikipedia.org/wiki?curid=236425" title="കുളിർമാവ്">
കുളിർമാവ്

പശ്ചിമഘട്ടത്തിലും ശ്രീലങ്കയിലും കാണപ്പെടുന്ന ഒരു മരമാണ് കുളിർമാവ് അഥവാ മുളകുനാറി. . 18 മീറ്ററോളം ഉയരം വയ്ക്കും. ഡിസംബർ മുതൽ മാർച്ച് വരെയാണ് പൂക്കാലം. നീലക്കുടുക്ക ശലഭത്തിന്റെ ലാർവകൾ ഇതിന്റെ ഇലകൾ ഭക്ഷിക്കുന്നു.



</doc>
<doc id="236436" url="https://ml.wikipedia.org/wiki?curid=236436" title="ചിന്നക്കുറിഞ്ഞി">
ചിന്നക്കുറിഞ്ഞി

കുറിഞ്ഞി അല്ലെങ്കിൽ കരിങ്കുറിഞ്ഞി എന്നെല്ലാം അറിയപ്പെടുന്ന ചിന്നക്കുറിഞ്ഞി ഒരു ചെറിയ ഔഷധസസ്യമാണ്. . നിറയെ ശാഖകളുള്ള ഈ ചെടിയ്ക്ക് ചെറിയ പിങ്ക് പൂക്കൾ ഉണ്ടാവാറുണ്ട്. പല അസുഖങ്ങൾക്കും മരുന്നായി കരിങ്കുറിഞ്ഞി ഉപയോഗിക്കുന്നു.


</doc>
<doc id="236439" url="https://ml.wikipedia.org/wiki?curid=236439" title="കലിഞ്ഞി">
കലിഞ്ഞി

ഇന്ത്യൻ വംശജയായ ഒരു ചെറിയ കുറ്റിച്ചെടിയാണ് കലിഞ്ഞി. . പശ്ചിമഘട്ടത്തിലെ തദ്ദേശവാസിയാണ്.



</doc>
<doc id="236444" url="https://ml.wikipedia.org/wiki?curid=236444" title="യു.എൻ വിമൻ">
യു.എൻ വിമൻ

മുഴുവൻ ചുരുക്കെഴുത്ത് The United Nations Entity for Gender Equality and the Empowerment of Women
യു.എൻ വിമൻ എന്നത് പ്രചരിത നാമം. ലിംഗ വിവേചന നിർമ്മാർജ്ജനവും സ്തീ ശാക്തീകരണവും ലക്ഷ്യമിടന്ന ഐക്യ രാഷ്ര സഭാ ഉപസംഘടന. 2011 ജനുവരിയിലാണ് രൂപീകൃതമായത്.മുൻ ചിലി പ്രെസിഡൻട് മിഷേൽ ബചെലെറ്റ് ഇതിന്റെ ആദ്യ എക്സിക്യൂട്ടീവ് ഡയറക്റ്ററായിരുന്നു.പുംശിലെ മ്ലംബൊ ങ്കുകയാണു നിലവിലെ എക്സിക്യൂട്ടീവ് ഡയറക്റ്റർ.യു എൻ വനിതാ യുനൈറ്റെഡ് ഐക്യരാഷ്ട്ര സഭയുടെ വികസന ഗ്രൂപ്പ് അംഗമാണു.


</doc>
<doc id="236446" url="https://ml.wikipedia.org/wiki?curid=236446" title="ആടാമൂഴി ശ്രീ ബാലഭദ്രാ ദേവീ ക്ഷേത്രം">
ആടാമൂഴി ശ്രീ ബാലഭദ്രാ ദേവീ ക്ഷേത്രം

തെക്കൻ കേരളത്തിലെ കൊടുങ്ങല്ലൂർ എന്നറിയപ്പെടുന്ന ആടാമൂഴി ശ്രീ ബാലഭദ്രാ ദേവീ ക്ഷേത്രം തിരുവനന്തപുരം ജില്ലയിൽ നെടുമങ്ങാട് താലൂക്കിലെ തൊളിക്കൊട് എന്ന പ്രദേശത്ത് സ്ഥിതി ചെയ്യുന്നു.


</doc>
<doc id="236447" url="https://ml.wikipedia.org/wiki?curid=236447" title="വിൽഫ്രിഡ് നാപ്പിയർ">
വിൽഫ്രിഡ് നാപ്പിയർ

കർദ്ദിനാൾ വിൽഫ്രെഡ് നാപ്പിയെർ 1941 മാർച്ച് 8നു് ദക്ഷിണാഫ്രിക്കയിലെ സ്വാർട്ട്ബെർഗ്ഗിൽ ജനിച്ചു. 1970ൽ റോമൻ കത്തോലിക്കാ സഭയിലെ ഒരു പുരോഹിതനായിത്തീർന്നു.1980-ൽ കൊക്സ്റ്റാദ് രൂപതയിലെ ബിഷപ്പ് ആയി. തുടർന്നു് 1992-ൽ ഡർബാനിലെ ആർച്ച് ബിഷപ്പായി അവരോധിക്കപ്പെട്ടു. "സമാധാനവും നല്ല മനസ്സും" എന്നതാണു് അദ്ദേഹത്തിന്റെ ജീവിതസന്ദേശം.


</doc>
<doc id="236451" url="https://ml.wikipedia.org/wiki?curid=236451" title="ഫ്രാൻസിസ് മാർപ്പാപ്പ">
ഫ്രാൻസിസ് മാർപ്പാപ്പ

ആഗോള കത്തോലിക്കാ സഭയിലെ ഇപ്പോഴത്തെ മാർപ്പാപ്പയാണ് ഫ്രാൻസിസ്. (യഥാർഥ നാമം: "ഹോസെ മരിയോ ബെർഗോളിയോ" (ജനനം ഡിസംബർ 17, 1936). 2013 മാർച്ച് 13-നാണ് ഇദ്ദേഹം കത്തോലിക്കാസഭയുടെ 266-ആമത് മാർപ്പാപ്പയായി തിരഞ്ഞെടുക്കപ്പെട്ടത്. ശാരീരിക അവശതകൾ മൂലം ബെനഡിക്ട് പതിനാറാമൻ മാർപ്പാപ്പ ഫെബ്രുവരി 28 ന് രാജിവച്ചതിനെത്തുടർന്നാണ് പുതിയ തെരഞ്ഞെടുപ്പ് നടന്നത്. അർജന്റീനക്കാരനായ ഇദ്ദേഹം മാർപ്പാപ്പയായി തിരഞ്ഞെടുക്കപ്പെടുന്നതിനു മുമ്പ് ബ്യൂണസ് അയേഴ്സ് രൂപതയുടെ തലവനായിരുന്നു. ഔദ്യോഗിക വസതി ഉപേക്ഷിച്ച് നഗരപ്രാന്തത്തിലെ ചെറിയ അപ്പാർട്ടുമെന്റിലായിരുന്നു ജീവിതം. പൊതുഗതാഗതസംവിധാനത്തിൽ മാത്രം യാത്രചെയ്യുകയും ഇക്കണോമി ക്ലാസിൽ മാത്രം യാത്രചെയ്യുകയും ചെയ്തിരുന്നു. ഇറ്റലിയിൽ നിന്നു കുടിയേറിയ കുടുംബത്തിൽ പിറന്ന ബെർഗോളിയോ 1282 വർഷത്തിനുശേഷം ആദ്യമായി യൂറോപ്പിനു പുറത്തുനിന്ന് മാർപ്പാപ്പ പദവിയിലെത്തിയ ആളാണ്. ലത്തീൻ അമേരിക്കയിൽ നിന്നും ആദ്യമായി മാർപ്പാപ്പയാകുന്ന വ്യക്തിയും ഇദ്ദേഹമാണ്. ദക്ഷിണാർദ്ധഗോളത്തിൽ നിന്നുള്ള ആദ്യത്തെ മാർപ്പാപ്പ, ക്രിസ്തീയസന്യാസി സമൂഹമായ ഈശോസഭയിൽ നിന്നുള്ള ആദ്യത്തെ മാർപ്പാപ്പ എന്നീ നിലകളിലും ഇദ്ദേഹം ശ്രദ്ധേയനാണ്.
സഭയിൽ പുതിയ മാറ്റങ്ങൾ സ്ഥാനാരോഹണത്തിനു ശേഷം ഉടൻ തന്നെ ഇദ്ദേഹം വരുത്തുകയുണ്ടായി. അതിനാൽ മാറ്റങ്ങളുടെ മാർപ്പാപ്പ എന്ന് മാധ്യമങ്ങൾ ഇദ്ദേഹത്തെ വിശേഷിപ്പിക്കാറുണ്ട്.
ബ്യൂണസ് അയേഴ്സിൽ ഇറ്റലിയിൽ നിന്നു കുടിയേറിയ ഒരു റെയിൽവേ ജീവനക്കാരൻ മരിയോ ജോസ് ബെഗോളിയോയുറ്റേയും മരിയ സിവോരിയയുടേയും അഞ്ചു മക്കളിൽ ഒരാളായാണ് 1936ൽ ഡിസംബർ 17ന് ബെർഗോളിയോ ജനിച്ചത്. ചെറുപ്പകാലത്തുണ്ടായ അണുബാധമൂലം അദ്ദേഹത്തിന് ഒരു ശ്വാസകോശം നഷ്ടമായി. സെമിനാരിയിൽ ചേരുന്നതിനു മുമ്പ് ബ്യൂണസ് ഐറിസ് സർവ്വകലാശാലയിൽ നിന്ന് രസതന്ത്രത്തിൽ ബിരുദാനന്തരബിരുദം നേടി.

1958 മാർച്ച് 11ന് വിയ്യാ ദേവോതോയിലെ ഈശോ സഭാ സെമിനാരിയിൽ ചേർന്ന് വൈദികപഠനം ആരംഭിച്ചു. 1960 സാൻ മിഗേലിലെ കോളെസിയോ മാക്സിമോ സാൻ ജോസിൽ നിന്ന് തത്വശാസ്ത്രത്തിൽ ലൈസൻഷിയേറ്റ് നേടി. 1964-1965 കാലയളവിൽ സാന്താ ഫെ അർജന്റീന പ്രവിശ്യയിലെ കോളെസിയോ ദ ഇന്മാക്കുലാദ ഹൈ സ്കൂളിൽ സാഹിത്യം, തത്വശാസ്ത്രം എന്നീ വിഷയങ്ങൾ പഠിപിച്ചിരുന്ന അദ്ദേഹം 1966-ൽ ബ്യൂണസ് അയേർസിലെ കോളെസിയോ ദെ സൽവാറിൽ ഇതേ വിഷയങ്ങളിൽ അധ്യാപനം നടത്തിയിരുന്നു.

1967 ബെർഗോളിയോ ദൈവശാസ്ത്രപഠനം പൂർത്തിയാക്കി. 1969 ഡിസംബർ 13ന് വൈദികപട്ടം സ്വീകരിച്ചു. സാൻ മിഗേൽ സെമിനായിരിയിലെ ദൈവശാസ്ത്ര-തത്ത്വശാസ്ത്ര വിഭാഗത്തിൽ നിന്ന് മാസ്റ്റർ ബിരുദം സമ്പാദിച്ച അദ്ദേഹം അവിടെ ദൈവശാസ്ത്രാദ്ധ്യാപകനായി. 1973-1979 ബെർഗോളിയോ ഈശോസഭയുടെ അർജന്റീന പ്രൊവിൻഷ്യാൽ ആയിരുന്നു. പിന്നീട് സാൻ മിഗേൽ സെമിനാരി അധിപനായി 1980-ൽ സ്ഥാനമേറ്റെടുത്ത ബെർഗോളിയോ 1988 വരെ ആ പദവിയിൽ തുടർന്നു.

1992-ൽ ബ്യൂണസ് അയേഴ്സിന്റെ സഹായമെത്രാനായി അഭിഷിക്തനായ ഫാ. ബെർഗോളിയോ അതേ വർഷം തന്നെ ഓക്കയുടെ ടൈറ്റുലാർ മെത്രാനായും നിയുക്തനായി. 1998-ൽ ബ്യൂണസ് അയേഴ്സിന്റെ മെത്രാനായിരുന്ന കർദ്ദിനാൾ അന്റോണിയോ ഗുറാസിനോയുടെ മരണത്തെ തുടർന്ന് അദ്ദേഹത്തിന്റെ പിൻഗാമിയായി സ്ഥാനം ഏറ്റെടുത്തു. ഈ കാലയളവിൽ തന്നെ അർജന്റീനയിലെ പൗരസ്ത്യ കത്തോലിക്കരുടെ ഓർഡിനറിയായും സേവനം അനുഷ്ഠിച്ചു.

2001 ഫെബ്രുവരിയിൽ അന്നത്തെ മാർപ്പാപ്പയായിരുന്ന ജോൺ പോൾ രണ്ടാമൻ ബെർഗോളിയോയെ കർദ്ദിനാൾ പദവിയിലേക്ക് ഉയർത്തി. അതോടൊപ്പം വിശുദ്ധ റോബർട്ടോ ബെല്ലാർമിനോ പള്ളിയുടെ കാർഡിനൽ വൈദികന്റെ സ്ഥാനവും അദ്ദേഹത്തിനു നൽകി. കത്തോലിക്കാ സഭയുടെ ഭരണകേന്ദ്രമായ റോമൻ കൂരിയായുടെ താഴെ പറയുന്ന വിഭാഗങ്ങളിൽ അദ്ദേഹം അംഗമായിരുന്നിട്ടുണ്ട്.

2005-ലെ മെത്രാന്മാരുടെ സൂനഹദോസ് കർദ്ദിനാൾ ബെർഗോളിയോയെ പോസ്റ്റ്‌ ബിഷപ്‌ കൗൺസിൽ അംഗമായി തിരഞ്ഞെടുത്തു. അതെ വർഷം നവംബർ 8ന് അർജന്റീന മെത്രാൻ സംഘത്തിന്റെ 2005-2008 കാലത്തെ പ്രസിഡണ്ടായി തെരഞ്ഞെടുക്കപ്പെട്ട അദ്ദേഹം, 2008-ൽ തുടർന്നും തെരഞ്ഞെടുക്കപ്പെട്ടു.

ദൈവശാസ്ത്രമേഖലയിൽ യാഥാസ്ഥിതികനായി അറിയപ്പെടുന്ന ഫ്രാൻസിസ് മാർപ്പാപ്പ ഗർഭഛിദ്രം, സ്വവർഗാനുരാഗം, സ്ത്രീപൗരോഹിത്യം, വൈദികബ്രഹ്മചര്യം, കൃത്രിമജനനനിയന്ത്രണം മുതലായ വിഷയങ്ങളിൽ സഭയിലെ പരിഷ്കരണവാദികളുടെ മറുചേരിയിലാണ്. ഇരുപതാം നൂറ്റാണ്ടിന്റെ അവസാനഘട്ടത്തിൽ ലത്തീൻ അമേരിക്കൻ ക്രിസ്തീയതയിൽ ശക്തിപ്രാപിച്ച വിമോചനദൈവശാസ്ത്രത്തെ മാർക്സിസത്തിന്റെ കറവീണ ആശയസംഹിതയായി കണ്ട് അദ്ദേഹം തീവ്രമായി എതിർത്തു. എങ്കിലും സാധാരണക്കാരോടും സമൂഹത്തിൽ താഴേക്കിടയിലുള്ളവരോടുമുള്ള ഫ്രാൻസിസിന്റെ പ്രതിബദ്ധതയും ശ്രദ്ധിക്കപ്പെട്ടിട്ടുണ്ട്. മതങ്ങൾക്കിടയിലുള്ള ആശയവിനിമയത്തെ അദ്ദേഹം പിന്തുണക്കുന്നു. നിയന്ത്രണമില്ലാത്ത കമ്പോളവ്യവസ്ഥയെ വിമർശിക്കുന്ന ഫ്രാൻസിസ് സമത്വരാഹിത്യത്തെ "സ്വർഗ്ഗവാതിലിനുമുമ്പിൽ അലമുറ ഉയർത്താൻ പോന്ന സാമൂഹികപാപമായി" കാണുന്നു. "സാധാരണക്കാരനായ യാഥാസ്ഥിതികൻ" (conservative with a common touch) എന്ന് അദ്ദേഹം വിശേഷിപ്പിക്കപ്പെടുന്നു.

1973-ൽ അർജന്റീനയിൽ ഈശോസഭാ പ്രൊവിൻഷ്യൽ പദവിയിലെത്തിയ ബെർഗോളിയോ ആ നാട്ടിൽ 1976 മുതൽ 1983 വരെ അധികാരത്തിലിരുന്ന പട്ടാളഭരണകൂടത്തിന്റെ അരുംചെയ്തികളോട് പുലർത്തിയ സമീപനം വിവാദവിഷയമാണ്. അർജന്റീനയിലെ ഇടതുപക്ഷത്തിന് അദ്ദേഹം അനഭിമതനാണ്. ഇടതുപക്ഷാഭിമുഖ്യം കാട്ടിയ രണ്ടു ഈശോസഭാംഗങ്ങൾ സഭയിൽ നിന്നു ബഹിഷ്കരിക്കപ്പെട്ടതിനെ തുടർന്ന് അപ്രത്യക്ഷരായി. പട്ടാളഭരണകൂടം അവരെ തട്ടിയെടുത്തു മർദ്ദിച്ചത് പ്രൊവിൻഷ്യാളിന്റെ അറിവോടെയായിരുന്നെന്നു പോലും ആരോപിക്കപ്പെട്ടിട്ടുണ്ട്. നിയമക്കോടതിയിൽ ഈ പരാതി തള്ളപ്പെട്ട ശേഷവും അതിനെ സംബന്ധിച്ച തർക്കങ്ങൾ തുടർന്നു. അപ്രത്യക്ഷരായ പുരോഹിതന്മാരുടെ മോചനത്തിനായി പട്ടാളഭരണാധിപന്മാരെ താൻ രഹസ്യമായി കണ്ടിരുന്നെന്ന് ബെർഗോളിയോ പിന്നീട് വിശദീകരിച്ചിട്ടുണ്ട്.

ബെനഡിക്റ്റ് പതിനാറാമൻ മാർപ്പാപ്പ സ്ഥാനത്യാഗം ചെയ്തതിനെ തുടർന്ന് 2013 മാർച്ചിൽ നടന്ന പേപ്പൽ കോൺക്ലേവ് രണ്ടാം ദിവസം അഞ്ചാം തവണ വോട്ടിങ്ങിൽ കർദ്ദിനാൾ ബെർഗോളിയോയെ ആഗോളസഭയുടെ മാർപ്പാപ്പയായി തെരഞ്ഞെടുത്തു. 2013 മാർച്ച് 19 ന് ഇദ്ദേഹം സ്ഥാനമേറ്റു. സാധാരണ ഞായറാഴ്ചകളിലാണ് മാർപാപ്പയുടെ സ്ഥാനാരോഹണ ചടങ്ങുകൾ നടക്കുന്നത്. എന്നാൽ ഇത്തവണ ചൊവ്വാഴ്ച്ചയാണ് ഇത് നടന്നത്. ആഗോളസഭാ മധ്യസ്ഥനായ വിശുദ്ധ യൗസേപ്പിന്റെ മരണത്തിരുനാൾ കണക്കിലെടുത്താണ് ഈ മാറ്റം.

പുതിയ മാർപ്പാപ്പ വിശുദ്ധ ഫ്രാൻസീസ് അസീസിയോടുള്ള ബഹുമാനാർഥം ഫ്രാൻസിസ് എന്ന പേര് സ്വീകരിച്ചു. ഈ പേര് ആദ്യമായിട്ടാണ് ഒരു മാർപ്പാപ്പ ഔദ്യോഗിക നാമമായി സ്വീകരിക്കുന്നത്.

നിലവിൽ തന്റെ മാതൃഭാഷയായ സ്പാനിഷിന് പുറമേ ലത്തീൻ, ഇറ്റാലിയൻ, ജർമ്മൻ, ഇംഗ്ലീഷ് എന്നീ ഭാഷകളിൽ പ്രാവീണ്യം നേടിയയാളാണ് മാർപ്പാപ്പ ഫ്രാൻസിസ്.

പോപ്‌ ജോൺ പോൾ രണ്ടാമനെപ്പോലെ യാത്രകൾക്കും സാധാരണക്കാരായ ജനങ്ങളുമായിട്ടു അടുത്തിടപഴകാൻ താല്പര്യപെടുന്ന പോപ്‌ ഫ്രാൻസിസ്, ലോകത്തെ ഏറ്റവും സ്വാധീനമുള്ള 100 പേരുടെ ഫോബ്സ് പട്ടികയിൽ 4-ആം സ്ഥാനം അടുത്തയിടെ നേടിയിരുന്നു.

2019 ഫെബ്രുവരി മൂന്ന് മുതൽ അഞ്ചുവരെ നടത്തിയ ഐക്യ അറബ് എമിറേറ്റുകളിലേക്കുള്ള മാർപാപ്പയുടെ സന്ദർശനം ചരിത്രപ്രാധാന്യമർഹിക്കുന്നതാണ്. ചരിത്രത്തിൽ ആദ്യമായിട്ടായിരുന്നു ഒരു മാർപ്പാപ്പ ഒരു ഗൾഫ് രാജ്യം സന്ദർശിച്ചത്. അബുദാബി (എമിറേറ്റ്) കിരീടാവകാശിയും യു.എ.ഇ ഉപസർവ്വ സൈന്യാധിപനുമായ ഷെയ്ഖ് മുഹമ്മദ് ബിൻ സായിദ് അൽ നഹ്യാൻറേയും യു.എ.ഇയിലെ കത്തോലിക്കാ വിശ്വാസികളുടേയും ക്ഷണപ്രകാരമാണ് മാർപാപ്പയെത്തിയത്. അബുദാബി (എമിറേറ്റ്) യിലെ ഷെയ്ഖ് സായിദ് മോസ്ക് സന്ദർശിച്ച മാർപാപ്പ മാനവസാഹോദര്യ സമ്മേളനത്തിലും പങ്കെടുത്തു. ഷെയ്ഖ് സായിദ് സ്പോർട്സ് സിറ്റിയിൽ അർപ്പിച്ച കുർബാന യിൽ ഇരുന്നൂറിലധികം രാജ്യങ്ങളിൽ നിന്നുള്ള വിശ്വാസികൾ പങ്കെടുത്തു. ഐക്യ അറബ് എമിറേറ്റുകളും വത്തിക്കാനു മായുള്ള നയതന്ത്ര,സൌഹൃദബന്ധത്തിലെ ഏറ്റവും വലിയ നാഴികക്കല്ലായിരുന്നു മാർപ്പാപ്പയുടെ സന്ദർശനം.

ആഗോള പരിശുദ്ധ കത്തോലിക്കാസഭയുടെ പരമോന്നധ പിതാവായി പോപ്‌ ഫ്രാൻസിസ് മാർച്ച്‌ 19 2013-ൽ സ്ഥാനമേറ്റു.വി.ജോസെഫിന്റെ വിശുദ്ധിയെ അനുസ്മരിച്ചുള്ള ചടങ്ങിൽ 27 രാഷ്ട്രതലവന്മാരും 133 രാഷ്ട്രങ്ങളുടെ പ്രധിനിധികളും പങ്കെടുത്തു.അമേരിക്കൻ വൈയ്സ് പ്രസിഡന്റ്‌ ജോ ബൈടെൻ, സിംബാവെ പ്രസിഡന്റ്‌ റോബർട്ട്‌ മുഗാബേ, സ്പൈനിലെ രാജകുമാരൻ, ഓസ്ട്രിയൻ കിരീടാവകാശി തുടങ്ങിയവർ ഇതിൽപ്പെടും.

ചരിത്രത്തിലാദ്യമായിട്ടാണ് ഒരു മാർപാപ്പ "ഫ്രാൻസിസ്" എന്ന പേര് സ്വീകരിക്കുന്നത്.സമാധാനത്തിന്റെയും സ്നേഹത്തിന്റെയും ഉത്തമോദാഹരണവും,2-ആം ക്രിസ്തുവെന്നു വിളിക്കപ്പെടുന്ന വിശുദ്ധ ഫ്രാൻസിസ് അസീസിയുടെ നാമമാണ് അദ്ദേഹം സ്വീകരിച്ചിരിക്കുന്നത്. 
എന്നാൽ,ഇതിനെ കുറിച്ച് 2-വാദങ്ങളാണ് ഇപ്പോൾ നിലനിൽക്കുന്നത്. 
2013,മാർച്ച്‌ 19-നു കർദിനാൾ ബിഷപ്പ് ജോർഥോ മരിയ ബെർഗോഗ്ലിയോ പിന്നീട് ഫ്രാൻസിസ് പാപ്പാ,മാർപാപ്പ സ്ഥാനത്തേക്ക് തിരഞ്ഞെടുക്കപെട്ടപ്പോൾ തന്റെ പേര് "ഫ്രാൻസിസ് 1-st" എന്ന് പരസ്യമായി വെളിപ്പെടുത്തുകയും, ഔദ്യോകികമായി ഒപ്പ് രേഖപെടുത്തുകയും ചെയ്തു.പിന്നീട് വത്തിക്കാൻ ഇടപ്പെട്ട് പേര് "ഫ്രാൻസിസ്" എന്ന് മാത്രമാക്കി ചുരുക്കിഎന്നും,ചരിത്രത്തിൽ ഇതുവരെ മറ്റു മാർപാപ്പ മാരുടെ പേരുകൾ സ്വീകരിച്ചു അതിൽ റോമൻ അക്കങ്ങൾ കൂടെ ചേർത്താണ് പേരുകൾ തിരഞ്ഞെടുത്തിരുന്നത് എന്നും,അതുകൊണ്ട് തന്നെ,ഒരു നവ മാറ്റമായി പുതിയ മാർപാപ്പയുടെ പേരിനൊപ്പം റോമൻ അക്കങ്ങൾ കൂട്ടി ചേർത്തില്ലാ എന്നും,ഇനിയൊരു മാർപാപ്പ ഈ പേര് സ്വീകരിക്കുമ്പോൾ അത് കാലം രേഖപെടുത്തിക്കൊള്ളും എന്ന് ഒരു വിഭാഗം അഭിപ്രായപ്പെടുന്നു.അതിനാൽ പോപ്പ് ഫ്രാൻസിസ് എന്ന് മാത്രം അവർ വിളിച്ചു പോന്നു,ഇതാണ് ഒരു വാദം. 
രണ്ടാമത്തെ വാദം എന്തെന്ന് വെച്ചാൽ ഈ അഭിപ്രായത്തിനു നേർവിപരീതമാണ്. അതായത്,മാർപാപ്പയുടെ സ്ഥാനാരോഹണ സമയത്തു വത്തിക്കാന്റെയും, മാർപാപ്പയുടെയും വെളിപ്പെടുത്തലും,പിന്നീട് വന്ന ചാക്രിക ലേഖനങ്ങളിലെ മാർപാപ്പയുടെ ഔദ്യോകിക ഒപ്പ് രേഖപെടുത്തലിലും ഇള്ള "ഫ്രാൻസിസ് 1-സ്റ്റ്" എന്ന പേരുമാണ് ഇവർ അംഗീകരിക്കുന്നത്. 
എന്നാൽ,വത്തിക്കാൻ ഇതിക്കുറിച്ച് ഒന്നും പുറത്തുവിട്ടിട്ടുമില്ല... ഇപ്പോഴും ഈ 2-വാദങ്ങളും അതുപോലെ നിലനിൽക്കുകയും ചെയ്യുന്നു.




</doc>
<doc id="236477" url="https://ml.wikipedia.org/wiki?curid=236477" title="കമ്മീഷൻ ഓൺ സയന്റിഫിക് സൈൻസ് ഓഫ് ദി ഖുർആൻ ആൻഡ്‌ സുന്ന">
കമ്മീഷൻ ഓൺ സയന്റിഫിക് സൈൻസ് ഓഫ് ദി ഖുർആൻ ആൻഡ്‌ സുന്ന

കമ്മീഷൻ ഓൺ സയന്റിഫിക് സൈൻസ് ഓഫ് ദി ഖുർആൻ ആൻഡ്‌ സുന്ന (ഖുർആനിലും സുന്നത്തിലും ശാസ്ത്രസൂചന-കമ്മീഷൻ)
എന്നത് ഷെയ്ഖ്‌ അബ്ദുൽ മജീദ്‌ അൽ-സിന്ദാനി, മുസ്ലിം വേൾഡ് ലീഗിന്റെ പിന്തുണയോടെ 1984-ൽ സൗദി അറേബ്യയിൽ സ്ഥാപിച്ച സംഘടന ആണ്. ഈ കമ്മീഷൻ 'ഇൻറർനാഷണൽ കമ്മീഷൻ' അല്ലെങ്കിൽ 'വേൾഡ് കമ്മീഷൻ ഓൺ സയന്റിഫിക് സൈൻസ് ഓഫ് ദി ഖുർആൻ ആൻഡ്‌ സുന്ന" എന്നും അറിയപ്പെടുന്നു. അബ്ദുല്ല അൽ-മുസ്‌ലി 2002-2003 (1423 ഹി ) വരെ ജനറൽ സെക്രട്ടറി ആയിരുന്നു.

ഇതിനു ശേഷം, അൽ-സിന്ദാനി മുസ്ലിം രാജ്യങ്ങളിലെ പാശ്ചാത്യ ശക്തികളുടെ ഇടപെടലുകൾക്കെതിരെ വന്ന ഒരു അറിയപ്പെട്ട നേതാവായി കണക്കാക്കപ്പെടുന്നു. അമേരിക്കൻ ധനകാര്യ വകുപ്പ് അദ്ദേഹത്തെ ഒസാമ ബിൻ ലാദന്റെ ആത്മീയ ഉപദേഷ്ടാക്കളിൽ പെട്ട ഒരാളായ 'പ്രത്യേകം നിയമിതനായ അന്താരാഷ്ട്ര തീവ്രവാദി' എന്നും ഐക്യരാഷ്ട്ര സഭ 1267 കമ്മിറ്റിയുടെ അൽ-ഖായിദയിൽ അംഗത്വമോ ബന്ധമോ ഉള്ള ആളുകളുടെ പട്ടികയിലും ഉൾപ്പെടുത്തിയിരിക്കുന്നു.

ഉദ്ദേശ്യങ്ങളും പ്രവർത്തനങ്ങളും 
കമ്മീഷൻ തങ്ങളുടെ ലക്‌ഷ്യം 'ഖുർആനിലെയും സുന്നതിലെയും ശാസ്ത്രദൃഷ്ടാന്തങ്ങളെ കാണിക്കുക, പരിശോധിക്കുക, പ്രസിദ്ധീകരിക്കുക എന്ന് പ്രഖ്യാപിക്കുന്നു- ഇത് "ഖുർആൻ ബിഗ്‌-ബാംഗ് തിയറിയും, ബഹിരാകാശ സഞ്ചാരത്തെയും പോലുള്ള ശാസ്ത്രീയ കണ്ടെത്തലുകളെ മുമ്പേ പ്രവചിച്ചു" എന്ന വാദത്തെ അഥവാ ബുക്കായിലിസത്തെ തെളിയിക്കാനുള്ള ശ്രമമായും കണക്കാക്കപ്പെടുന്നു.

2006-ൽ കമ്മീഷൻ എട്ടാമത് 'ഖുർആനിലും സുന്നത്തിലും ശാസ്ത്രസൂചനകൾ' എന്ന അന്താരാഷ്ട്രയോഗം നടത്തി. ആദ്യത്തെ ഇത്തരം യോഗം 1987-ൽ പാകിസ്താൻ സർക്കാർ ഏതാണ്ട് രണ്ടു മില്ല്യൻ ഡോളർ ചെലവാക്കിയ "ഇരുനൂറോളം ലോകത്തുടനീളമുള്ള മുസ്ലിം പ്രതിനിധികളുടേ" തായിരുന്നു. എഴാമാത്തെ, ദുബായിൽ നടന്നതിൽ "നൂറ്റമ്പതിലധികം ശാസ്ത്രജ്ഞരും ഗവേഷകരും " ഉള്ളതായിരുന്നു കുവൈറ്റിൽ നടന്ന എട്ടാമാത്തെതിൽ ശ്രദ്ധേയമായത്, എയിഡ്സ് രോഗത്തിന് ശമനമായി "പ്രവാചക ചര്യയിൽ മറ്റു പല രോഗങ്ങൾക്ക് മരുന്നായി വിധിക്കപ്പെട്ട പച്ചിലസത്തിന്റെ " ഉപയോഗസാധ്യതയെ പറ്റിയുള്ള അറിയിപ്പായിരുന്നു 
വിവാദങ്ങൾ
ഈ കമ്മീഷനെ പറ്റിയുള്ള ഒരു വിമർശനം- ഖുർആനിക ശാസ്ത്രാത്ഭുതങ്ങൾ "വളരെ സുവ്യക്തവും സ്വാഭാവികവും" പിന്നെ " വിവിധ മേഖലയിൽ നിന്നുള്ള ഒരു കൂട്ടം പ്രമുഖ അമുസ്ലിം ശാസ്ത്രജ്ഞർ അത് സാക്ഷ്യപ്പെടുതിയിട്ടുണ്ടെന്നതും " തെളിയിക്കാനുള്ള ആവേശത്തിനിടെ കമ്മീഷൻ ഇത്തരം അമുസ്ലിം പണ്ഡിതന്മാരുടെ തെറ്റിദ്ധരിപ്പിക്കുന്നതും , സന്ദർഭത്തിൽ നിന്ന് അടർത്തിയെടുതതുമായ പ്രസ്താവനകൾ പ്രചരിപ്പിച്ചു -എന്നതാണ്.
1984-ൽ, കമ്മീഷൻ അംഗം മുസ്തഫാ അബ്ദുൽ ബാസിത് അഹമദ് അമേരിക്കയിലെ അമുസ്ലിം ശാസ്ത്രജ്ഞരെ ഖുർആനിലെ അത്ഭുത ദൃഷ്ടാന്തങ്ങളെ വിലയിരുത്താനായി വിളിക്കാൻ പോവുകയുണ്ടായി. പക്ഷേ, 2002-ൽ അമേരിക്കൻ പത്രമായ 'വാൾ സ്ട്രീറ്റ് ജേർണലിന്റെ' ലേഖനത്തിൽ പല അമുസ്ലിം ശാസ്ത്രജ്ഞരും കമ്മീഷൻ അവരുടെ പ്രസ്താവനകൾ കിട്ടാനായി പ്രത്യേകിച്ച് വളരെയധികം പ്രചരിപ്പിച്ച ഷെയ്ഖ്‌ അബ്ദുൽ മജീദ്‌ സന്ദാനിയുമായുള്ള കൂടിക്കാഴ്ചകളും , 'തീർത്തും നിഷ്പക്ഷം' എന്ന വാഗ്ദാനങ്ങളും പോലെയുള്ള പല സംശയകരമായ നടപടികളെപ്പറ്റി വിവരിച്ചു.
ശാസ്ത്രജ്ഞരെ കമീഷൻ കോൺഫറസുകളിൽ എത്തിക്കാനായി അവർക്കും ഭാര്യമാർക്കും ഫസ്റ്റ് ക്ലാസ്സ് വിമാന ടിക്കറ്റും, മികച്ച ഹോട്ടലുകളിൽ മുറികളും, ആയിരം ഡോളർ പ്രതിഫലമല്ലാത്ത തുകയും, മുസ്ലിം നേതാക്കളുമായി വൻ ഡിന്നരുകളും - ഉദാഹരണത്തിന്, പാകിസ്താനി പ്രസിഡണ്ട് മുഹമ്മദ്‌ സിയാ-ഉൽ-ഹഖുമായി -അദ്ദേഹം വിമാനാപകടത്തിൽ കൊല്ലപ്പെടുന്നതിനു തൊട്ടുമുമ്പായി -ഇസ്ലാമാബാദിൽ കൊട്ടാരസദ്യയും മറ്റും നൽകി. അഹമദ് ഒരു ശാസ്ത്രജ്ഞന് ഒരു ക്രിസ്റ്റൽ ക്ലോക്കും നൽകി.
സമുദ്രശാസ്ത്രജ്ഞൻ വില്ല്യം ഹേ ഇത്തരം അഭിമുഖങ്ങളിൽ 'കെണിയിൽ' വീഴ്ത്തപ്പെട്ടിട്ടുണ്ടെന്നു പരാതിപ്പെട്ടു; അതേസമയം, ഭ്രൂണശാസ്ത്രജ്ഞൻ ജെറാൾഡ് ഗോരിന്ജെർ ശാസ്ത്രജ്ഞരും യോഗസംഘാടകരും തമ്മിൽ 'പരസ്പര ധാരണ' ഉണ്ടായിരുന്നുവെന്നു വാദിച്ചു. മെയിൻസ് സർവകലാശാലയിലെ റിട്ടയർഡ് ഭൂമിശാസ്ത്രജ്ഞൻ ആൽഫ്രെഡ്‌ ക്രോനെർക്ക് അദ്ദേഹം കോൺഫറൻസിൽ നടത്തിയ 'സന്ദർഭത്തിൽ നിന്ന് അടർത്തിയെടുത്ത'പരാമർശങ്ങളെ പറ്റി വിശദീകരിക്കാൻ ഒരു പൊതുവായ ഇമെയിൽ മറുപടി തന്നെ ഉണ്ട്- ഇതിൽ , ഒരു യോഗത്തിൽ പറയപ്പെട്ട മുസ്ലിം മാപ്പുസാക്ഷിവാദക്കാരാൽ ഉപയോഗിക്കപ്പെടുന്ന , പ്രസ്താവനയിലേക്ക് നയിച്ച സാഹചര്യത്തെക്കുറിച്ചും വിശദീകരിക്കുന്നുണ്ട്.
ആൽഫ്രെഡ്‌ ക്രോനെർ, വില്ല്യം ഹേ, ആലിസൺ (പീറ്റ്) പാമർ, പ്രൊഫ. ടോം ആംസ്ട്രോങ്ങ്‌ എന്നിവർ എന്തെല്ലാം യഥാർത്ഥത്തിൽ നടന്നു, എങ്ങനെ അവരുടെ അവരുടെ പരാമർശങ്ങൾ വെട്ടിമുറിക്കപ്പെട്ടു എന്നതെല്ലാം വീണ്ടും ചില അഭിമുഖങ്ങളിലൂടെ ലഭ്യമായിട്ടുണ്ട്. 'ദി റാഷ്നലൈസർ' നടത്തിയ ഈ അഭിമുഖങ്ങൾ യൂട്യൂബിൽ ലഭ്യമാണ്.


</doc>
<doc id="236484" url="https://ml.wikipedia.org/wiki?curid=236484" title="ഛായാചിത്രം">
ഛായാചിത്രം

പ്രകാശത്തെ പ്രകാശസംവേദനക്ഷമമായ ഒരു പ്രതലത്തിൽ(ഫിലിം/ഡിജിറ്റൽ സെൻസർ) പതിപ്പിച്ച് സൃഷ്ടിക്കുന്ന ചിത്രത്തെ ഛായാചിത്രം അഥവാ ഫോട്ടോഗ്രാഫ്/ഫോട്ടോ എന്നു പറയുന്നു. സാധാരണയായി ഛായാഗ്രാഹികൾ ഉപയോഗിച്ചാണ് ഛായാചിത്രങ്ങൾ സൃഷ്ടിയ്ക്കുന്നത്. ഛായാഗ്രാഹി കാചങ്ങൾ(ലെൻസ്) ഉപയോഗിച്ച് ഒരു ദൃശ്യത്തിന്റെ പ്രകാശത്തിന്റെ ഗോചരമായ തരംഗദൈർഘ്യങ്ങളെ സംവേദകപ്രതലത്തിലേക്ക് കേന്ദ്രീകരിക്കുകയും അതുമൂലം മനുഷ്യനേത്രം കാനുന്നതിനു തുല്യമായ ഒരു പ്രതിബിംബം അവിടെ സൃഷ്ടിക്കപ്പെടുകയും ചെയ്യുന്നു. ഛായാചിത്രങ്ങൾ സൃഷ്ടിക്കുന്ന പ്രക്രിയക്ക് ഛായാഗ്രഹണം എന്നു പറയുന്നു.

ജർമ്മൻ ശാസ്ത്രജ്ഞനായ യോഹാൻ ഹെൻറിച്ച് ഷുയിറ്റ്സ് 1724ൽ, വെള്ളിയുടെയും ചോക്കിന്റെയും മിശ്രിതം പ്രകാശം പതിക്കുമ്പോൾ ഇരുളുന്നു എന്നു കണ്ടെത്തി. ഈ കണ്ടുപടിത്തത്തെ വികസിപ്പിച്ച് 1822ൽ ഫ്രഞ്ച് ശാസ്ത്രജ്ഞനായ ജോസഫ് നിസിഫോർ നീപ്സ് ആണ് ആദ്യ ഛായാചിത്രം സൃഷ്ടിച്ചത്. നീപ്സും ലൂയി ഡാഗ്ഗെറും കൂടി ഈ സങ്കേതത്തെ കൂടുതൽ നവീകരിച്ചു. ഡാഗ്ഗെർ പരീക്ഷണങ്ങളിലൂടെ പ്രകാശം പതിപ്പിക്കുന്നതിനു മുൻപ് വെള്ളിയെ അയഡിൻ ബാഷ്പമേൽപ്പിക്കുകയും പ്രകാശം പതിച്ചതിനു ശേഷം രസബാഷ്പമേൽപ്പിക്കുകയും ചെയ്താൽ അന്തർലീനമായ ചിത്രം വെളിപ്പെടും എന്നു കണ്ടെത്തി. വെള്ളി-ചോക്ക് മിശ്രിതം പുരട്ടിയ ഫലകം ഇതിനു ശേഷം ഉപ്പിൽ കഴുകിയാൽ ആ ചിത്രം ഫലകത്തിൽ ഉറപ്പിക്കപ്പെടും എന്നും കണ്ടെത്തി. ഈ പരീക്ഷണങ്ങളാണ് പ്രസിദ്ധമായ ഡഗറോടൈപ്പ് ഛായാഗ്രാഹിയുടെ സൃഷ്ടിയിലേക്ക് നയിച്ചത്. 

ഡഗറോടൈപ്പ് ഛായാഗ്രഹണത്തിന് അതിന്റേതായ കുറവുകളുണ്ടായിരുന്നു. ചിത്രങ്ങളുടെ ലോലസ്വഭാവം, പോസിറ്റീവ് ചിത്രങ്ങൾ മാത്രം നിർമ്മിക്കപ്പെടുന്നതു മൂലം വീണ്ടും ഒരേ ചിത്രം പുന:സൃഷ്ടിക്കാനുള്ള കഴിവില്ലായ്മ എന്നിവയായിരുന്നു പ്രധാന പോരായ്മകൾ. പല ശാസ്ത്രജ്ഞരും വിവിധ സങ്കേതങ്ങൾ നിർമ്മിച്ചെങ്കിലും 1848ൽ കൊളോഡിയൻ സങ്കേതം കണ്ടുപിടിക്കുന്നതു വരെ ഒരു സങ്കേതത്തിനും പ്രസിദ്ധി നേടാൻ കഴിഞ്ഞിരുന്നില്ല. 1871ൽ കൂടുതൽ പ്രായോഗികമായ ജെലാറ്റിൻ സങ്കേതം കണ്ടുപിടിക്കപ്പെട്ടിട്ടു കൂടി കൊളോഡിയൻ അധിഷ്ടിതമായ നനഞ്ഞ ചില്ലു ഫലകങ്ങൾ നെഗറ്റീവും ആൽബുമിൻ പേപ്പറിൽ പതിപ്പിച്ച ചിത്രങ്ങളും സാധാരണ ഛായാഗ്രഹണത്തിനുപയോഗിക്കപ്പെട്ടു. കറുപ്പും വെളുപ്പും ചിത്രങ്ങളുടെ സൃഷ്ടിക്ക് ഇന്നും ഉപയോഗിക്കുന്നത് ജലാറ്റിൻ സങ്കേതത്തിന്റെ കാലാന്തരരൂപങ്ങൾ തന്നെയാണ്.പ്രധാനമാറ്റം പ്രതലത്തിലാണ്. ചില്ലുഫലകങ്ങൾക്ക് പകരം ഫിലിമുകൾ പ്രചാരത്തിലായിരിക്കുന്നു.

ബഹുവർണ്ണ ഛായാഗ്രഹണത്തിന് ഏകദേശം കറുപ്പും വെളുപ്പും ഛായാഗ്രഹണത്തിന്റെ അത്ര തന്നെ പഴക്കമുണ്ട്. ജോൺ ഹെർഷൽ 1842ൽ ആന്തോടൈപ്പ് ഉപയോഗിച്ചും 1891ൽ ലിപ്പ്മാൻ ഫലകം ഉപയോഗിച്ചും നടത്തിയ പരീക്ഷണങ്ങളാണ് ബഹുവർണ്ണ ഛായാഗ്രഹണത്തിലെ ആദ്യ പടികൾ. 1903ൽ നിലവിൽ വന്ന ഓട്ടോക്രോം ലൂമിയർ(Autochrome Lumière) ഇതിനെ ജനപ്രിയമാക്കുന്നതിൽ പ്രധാനപങ്ക് വഹിച്ചു. ഓട്ടോക്രോം ലൂമിയർ പിന്നീട് കൊഡാക്രോം, ഇൽഫോക്രോം മുതലായ സാങ്കേതികവിദ്യകൾ കൊണ്ട് പുനസ്ഥാപിക്കപ്പെട്ടു. 


</doc>
<doc id="236491" url="https://ml.wikipedia.org/wiki?curid=236491" title="ഗബ്രിയേലാ മിസ്ത്രെൽ">
ഗബ്രിയേലാ മിസ്ത്രെൽ

ലാറ്റിൻ അമേരിക്കക്ക് സാഹിത്യത്തിനുളള ആദ്യത്തെ നോബൽ സമ്മാനം നേടിക്കൊടുത്ത ചിലിയൻ കവയിത്രിയായിരുന്നു ഗബ്രിയേലാ മിസ്ത്രെൽ എന്ന തൂലികാനാമത്തിൽ എഴുതിയിരുന്ന ലൂസിലാ ഗൊദോയ് അൽകായേഗ. സാഹിത്യത്തിൽ നോബൽ സമ്മാനത്തിന് അർഹയായ ഏക ലാറ്റിൻ അമേരിക്കൻ വനിതയുമാണ് ഗബ്രിയേലാ മിസ്ത്രെൽ. "മനുഷ്യനും ദൈവവുമായുളള ഗബ്രിയേലാ മിസ്ത്രെലിന്റെ സംഘർഷങ്ങൾ" എന്ന പേരിൽ ഇവരുടെ ജീവിതകഥ ലഭ്യമാണ്.

ആൻഡീസ് പർവ്വതനിരകൾക്കു പടിഞ്ഞാറ്, ചിലിയിലെ വിചൂണ എന്ന പ്രദേശത്ത് ഒരു നിർദ്ധനകുടുംബത്തിലാണ് ലൂസില ജനിച്ചത്. ലൂസിലക്ക് മൂന്നു വയസ്സുളളപ്പോൾ പിതാവ് വീടും കുടുംബവുമുപേക്ഷിച്ചു നാടു വിട്ടു. അമ്മയോടൊപ്പം ലൂസിലയും മൂത്ത സഹോദരി എംലിനാ മൊളീനയും മോണ്ടിഗ്രാന്ഡേയിലേക്ക് താമസം മാറ്റി. മൊളിന പഠിപ്പിച്ചിരുന്ന സ്കൂളിൽ ത്തന്നെയാണ് ലൂസില പ്രാഥമിക വിദ്യാഭ്യാസം മുഴുമിച്ചത്. പിന്നീട് അധ്യാപകവൃത്തിയിലേർപ്പെട്ടു.

പതിനഞ്ചാമത്തെ വയസ്സിൽ ആദ്യത്തെ ചില കവിതകൾ പ്രസിദ്ധീകരിക്കപ്പെട്ടു. പക്ഷേ ഒന്നും സ്വന്തം പേരിലല്ല എഴുതിയത്. 1908- മുതലാണ് "ഗബ്രിയേലാ മിസ്ത്രെൽ" എന്ന തൂലികാനാമം സ്ഥിരമായി ഉപയോഗിക്കാൻ തുടങ്ങിയത്. 1914-ൽ, ചിലിയിൽ പുഷ്പമത്സരങ്ങൾ എന്ന പേരിലറിയപ്പെടുന്ന ദേശീയ കവിതാ മത്സരത്തിൽ മിസ്ത്രെലിന്റെ മരണഗീതങ്ങൾ (Sonetos de la Muerte ) എന്ന കൃതിക്ക് ഒന്നാം സമ്മാനം ലഭിച്ചു. സാഹിത്യത്തോടൊപ്പം രാഷ്ട്രീയത്തിലും, പത്രപ്രവർത്തനത്തിലും താത്പര്യം ഉണ്ടായിരുന്ന മിസ്ത്രെൽ ലാറ്റിനമേരിക്കയിലേയും താമസിയാതെ ലോകമെമ്പാടും അറിയപ്പെടുന്ന വ്യക്തികളിലൊരാളായി. ചിലിയുടെ അംബാസ്സിഡറായി പല രാജ്യങ്ങളിലും സേവനമനുഷ്ഠിച്ചു. 


അവസാന വർഷങ്ങൾ മിസ്ത്രെൽ ന്യൂയോർക്കിലാണ് ചെലവിട്ടത്. പാൻക്രിയാറ്റിക് കാൻസർ ബാധിച്ച് 1957 ജനുവരി 10ന് നിര്യാതയായി.


</doc>
<doc id="236493" url="https://ml.wikipedia.org/wiki?curid=236493" title="ബിഷ">
ബിഷ

സൗദി അറേബ്യയിലെ അസീർ പ്രവിശ്യയിൽ പെട്ട ഒരു നഗരമാണ് ബിഷ (, ""). ബിഷ നഗരസഭയാണ് നഗരഭരണം നിയന്ത്രിക്കുന്നത്.


</doc>
<doc id="236494" url="https://ml.wikipedia.org/wiki?curid=236494" title="വിയർപ്പിന്റെ വില">
വിയർപ്പിന്റെ വില

1962-ൽ പുറത്തിറങ്ങിയ മലയാള ചലച്ചിത്രമാണ് വിയർപ്പിന്റെ വില. ജയമാരുതിയുടെ ബാനറിൽ റ്റി.ഇ. വസുദേവൻ നിർമിച്ച ചിത്രമാണ് ഇത്. മഹത്തായ ഒരാദർശം ഉൾക്കൊള്ളുന്നതാണ് ഇതിന്റെ കഥ. എം. കൃഷ്ണൻ നായരാണ് ഈ ചിത്രം സവിധാനം ചെയ്തിടുള്ളത്. ഈ ചിത്രത്തിൽ 9 ഗാനങ്ങൾ ഉണ്ട്. ഗാനങ്ങൾ എഴുതിയത് അഭയദേവും സഗീതസംവിധാനം നിർവഹിച്ചത് വി. ദക്ഷിണാമൂർത്തിയു ആണ്. കലാമണ്ഡലം മാധവൻ നൃത്തസംവിധാനം ചെയ്ത ചിത്രത്തിന്റെ നിർമ്മാണം പൂർത്തിയായത് ന്യൂട്ടോൺ, ഫിലിംസെന്റർ എന്നീ സ്റ്റുഡിയോകളിൽ ആണ്. ക്യാമറ ആദി ഇറാനിയും, കലാവിഭാഗം ആർ.ബി.എസ്. മണിയും കൈകാര്യം ചെയ്തു. എഡിറ്റിംഗ് എം.എസ്. മണി നിർവഹിച്ചു. വിതരണം എറണാകുളം അസോസിയേറ്റഡ് പിക്ചേഴ്സിന്റേതയിരുന്നു. ഈചിത്രം 01/12/1962-ന് തിയേറ്ററുകളിൽ എത്തി.

സത്യൻ<br>തിക്കുറിശ്ശി സുകുമാരൻ നായർ<br>ഒ. മാധവൻ<br>മുതുകുളം രാഘവൻ പിള്ള<br>അടൂർ ഭാസി<br>ബഹദൂർ<br>കെടാമംഗലം സദാനന്ദൻ<br>രാഗിണി<br>ആറന്മുള പൊന്നമ്മ<br>കെ. മുരളീധരൻ

കെ.ജെ. യേശുദാസ്<br>പി. ലീല<br>പി.ബി. ശ്രീനിവാസൻ<br>രേണുക<br>വി. ദക്ഷിണാമൂർത്തി<br>വിനോദിനി


</doc>
<doc id="236498" url="https://ml.wikipedia.org/wiki?curid=236498" title="അൽ ഖർജ്‌">
അൽ ഖർജ്

സൗദി അറേബ്യയുടെ മധ്യഭാഗത്ത് തലസ്ഥാന നഗരമായ റിയാദിൽ നിന്നും എഴുപതു കിലോമീറ്റർ മാറി സ്ഥിതി ചെയ്യുന്ന നഗരമാണ് അൽ ഖർജ്‌. റിയാദ് പ്രവിശ്യയുടെ ഭാഗമാണിത്. 2010ലെ കണക്കെടുപ്പ് പ്രകാരം അൽ ഖർജിലെ ജനസംഖ്യ 234,607 ആണ്.


</doc>
<doc id="236576" url="https://ml.wikipedia.org/wiki?curid=236576" title="കുലുക്കി">
കുലുക്കി

കുലുക്കി - തെരുവുകളിൽ ലഭിക്കുന്ന കുടിക്കാൻ ഉപയോഗിക്കുന്ന പാനീയം. നാട്ടിൻപുറങ്ങളിലും നഗരങ്ങളിലും ലഭിക്കുന്നു. നാരങ്ങയാണ് പ്രധാന ചേരുവ. കുലുക്കിത്തയ്യാറാക്കുന്നതിനാലാണ് ഇതിന് ഈ പേരു ലഭിച്ചത്.

ഒരു ഗ്ലാസിൽ ഒരു നാരങ്ങയുടെ മൂന്നിലൊന്നു മുറിച്ചിടും. ഒപ്പം ബാക്കി ഭാഗം പിഴിഞ്ഞൊഴിക്കുന്നു. ഗ്ലാസിന്റെ പകുതിയോളം പ്രത്യേകം തയ്യാറാക്കിയ ലായനി ഒഴിക്കുന്നു. ഗ്ലാസിലെ വെള്ളം ഏകദേശം നറഞ്ഞു വരുന്ന വരെ ഐസിടുന്നു. പിന്നീട് ഈ ഗ്ലാസിനെ ഒരു സ്റ്റീൽ ഗ്ലാസിനകത്തേക്ക് വായ ഭാഗം പ്രവേശിപ്പിച്ചു വെക്കുന്നു. ഈ ഗ്ലാസുകൾ പരസ്പരം വെള്ളം പുറത്തുപോകാതെ അമർത്തിപ്പിടിച്ച് ശക്തിയായി മുകളിലേക്കും താഴേക്കും കുലുക്കുന്നു. ഇതു കുടിക്കാൻ ഉപയോഗിക്കുന്നു. 



</doc>
<doc id="236593" url="https://ml.wikipedia.org/wiki?curid=236593" title="കരീലാഞ്ചി">
കരീലാഞ്ചി

അരിക്കണ്ണി, ചീനപ്പാവ്, രാമദന്തി, വരിക്കണ്ണി, വലിയകണ്ണി, കാട്ടുപാവ്, കൊട്ടവള്ളി എന്നെല്ലാമറിയപ്പെടുന്ന കരീലാഞ്ചി ഒരു വള്ളിച്ചെടിയാണ്. . ധാരാളം ഔഷധഗുണങ്ങളുണ്ട്. ഇലയും വേരുമാണ് ഔഷധത്തിനായി ഉപയോഗിക്കുന്നത്. ഇന്ത്യയിലെങ്ങും കാണുന്നു. അൾസറിനെതിരെ ഫലപ്രദമാണ്. ചോണൻ പൂമ്പാറ്റയുടെയും കുഞ്ഞുവാലൻ പൂമ്പാറ്റയുടെയും, നീൾ വെള്ളിവാലൻ പൂമ്പാറ്റയുടെയും, നീലരാജൻ പൂമ്പാറ്റയുടെയും ലാർവയുടെ ഭക്ഷണസസ്യങ്ങളിലൊന്ന് കരീലാഞ്ചിയുടെ ഇലയാണ്.



</doc>
<doc id="236601" url="https://ml.wikipedia.org/wiki?curid=236601" title="ഖിൽരാജ് റെഗ്മി">
ഖിൽരാജ് റെഗ്മി

നേപ്പാളിലെ ഇടക്കാല സർക്കാരിന്റെ പ്രധാനമന്ത്രിയാണ് സുപ്രീംകോടതി ജസ്റ്റിസായ ഖിൽരാജ് റെഗ്മി (ജനനം :31 മേയ് 1949). 2008ൽ തെരഞ്ഞെടുക്കപ്പെട്ട സർക്കാർ കാലവധി പൂർത്തിയാക്കാതെ പുറത്തായപ്പോൾ ഇടക്കാല സർക്കാരിനെ ആരുനയിക്കുമെന്ന കാര്യത്തിൽ തർക്കമുണ്ടായിരുന്നു. പരിഹാരമായി മാവോയിസ്റ്റ് പാർട്ടിയാണ് ചീഫ് ജസ്റ്റിസിന്റെ പേര് മുന്നോട്ടുവെച്ചത്. ഇത് യോഗം അംഗീകരിക്കുകയായിരുന്നു.രാജ്യത്തെ നാല് പ്രധാന രാഷ്ട്രീയ കക്ഷികളുടെ സമ്മതമുണ്ടായിരുന്നു. 2013 മാർച്ച് 14 നാണ് അദ്ദേഹം ചുമതലയേറ്റത്.
മേയ് 2011 മുതൽ നേപ്പാൾ ചീഫ് ജസ്റ്റീസായിരുന്നു.



</doc>
<doc id="236607" url="https://ml.wikipedia.org/wiki?curid=236607" title="പൂപറിക്കാൻ പോരുമോ">
പൂപറിക്കാൻ പോരുമോ

ചെറിയ കുട്ടികൾ കളിക്കുന്ന ഒരു നാടൻ കളിയാണ് പൂപറിക്കാൻ പോരുമോ. 1980-കൾ വരെ കൊച്ചി മേഖലയിൽ ഈ കളി സ്കൂളുകളിലും മറ്റും നിലവിലുണ്ടായിരുന്നു. കേരളത്തിന്റെ മറ്റു ഭാഗങ്ങളിലും ഈ കളി നിലവിലുണ്ട്. കൂടുതലും പെൺകുട്ടികളാണ് ഈ കളിയിൽ പങ്കെടുക്കുന്നത്.

കുട്ടികൾ കൈകോർത്തുപിടിച്ച് അഭിമുഖം നിൽക്കുന്ന രണ്ടു സംഘങ്ങളായി തിരിഞ്ഞ് പാട്ടുപാടിക്കൊണ്ടാണ് കളിക്കുന്നത്. ഓരു സംഘം പാടുമ്പോൾ അവർ മുന്നോട്ടു നടക്കുകയും മറു സംഘം പിന്നോട്ടു നടക്കുകയും ചെയ്യും. ഇതിനു മറുപടിയായി മറ്റേ സംഘം പാടുമ്പോൾ അവർ മുന്നോട്ടു നടക്കും. ആദ്യ സംഘം അപ്പോൾ പിന്നോട്ട് മാറും. 

"പൂപറിക്കാൻ പോരുമോ പോരുമോ ആ(അ)തി രാവിലെ?" എന്നാണ് ആദ്യ വരി. ഇത് ഒരു സംഘം പാടും.

"ആരെ നിങ്ങൾക്കാവശ്യം ആവശ്യം ആതി രാവിലെ." എന്നാണ് മറുപടി. 

"(ആളുടെ പേര്)-നെ ഞങ്ങൾക്കാവശ്യം ആവശ്യം ആതി രാവിലെ." എന്ന് മറുപടി.

"കൊണ്ടുപോണത് കാണട്ടെ കാണട്ടെ ആതി രാവിലെ." എന്ന് തിരികെ വെല്ലുവിളി. 

ഇതോടെ പേരെടുത്തുപറഞ്ഞ ആളിനെ രണ്ടു സംഘങ്ങളും ഓരോ കയ്യിലും പിടികൂടി താളത്തിൽ വലിക്കാൻ തുടങ്ങും (അങ്ങോട്ടൊന്നു വലിക്കുമ്പോൾ ഇവിടെനിന്നു അയഞ്ഞുകൊടുക്കുകയും വീണ്ടും ഇങ്ങോട്ടു വലിക്കുകയും ചെയ്യുന്ന തരത്തിൽ). അവസാനം ഒരു സംഘം ആളെ സ്വന്തമാക്കുന്നതോടുകൂടി കളി അവസാനിക്കും.

"ആതി രാവിലെ" എന്നത് അതിരാവിലെ (വെളുപ്പാൻ കാലത്ത്) എന്ന് നീട്ടിപ്പാടുന്നതാണ്. ഇത് ചിലയിടങ്ങളിൽ "അമ്പടി രാവിലെ" എന്നും ചിലപ്പോൾ "പടി രാവിലെ" എന്നും പാടാറുണ്ട്.

കണ്ണകി എന്ന ചലച്ചിത്രത്തിൽ കൈതപ്രം രചിച്ച ഒരു ഗാനത്തിൽ "പൂപറിക്കാൻ പോരുമോ പോരുമോ" എന്ന വരികളുണ്ട് 


</doc>
<doc id="236619" url="https://ml.wikipedia.org/wiki?curid=236619" title="സ്ത്രീപൗരോഹിത്യം">
സ്ത്രീപൗരോഹിത്യം

കത്തോലിക്ക സഭയിൽ ആദി മുതൽ പുരുഷന്മാരെ മാത്രമാണ് പുരോഹിതരാക്കിയിട്ടുള്ളത്. 21-ആം നുറ്റാണ്ടിൽ സ്ത്രീകളും പുരോഹിതരാകുവാൻ ആഗ്രഹിച്ച് മുന്നോട്ടു വന്നിരുന്നു. എങ്കിലും പാരമ്പര്യം അനുസരിച്ച് സഭ അതിനെ പ്രോത്സാഹിപ്പിക്കുകയോ അനുവദിക്കുകയോ ചെയ്തിരുന്നില്ല.


</doc>
<doc id="236623" url="https://ml.wikipedia.org/wiki?curid=236623" title="വിമോചനദൈവശാസ്ത്രം">
വിമോചനദൈവശാസ്ത്രം

സാമ്പത്തിക, രാഷ്ട്രീയ, സാമൂഹ്യമേഖലകളിലെ അനീതിയുടെ നിർമ്മാർജ്ജനം ലക്ഷ്യമാക്കി യേശുക്രിസ്തുവിന്റെ പ്രബോധങ്ങളെ വ്യാഖ്യാനിക്കുകയും അതനുസരിച്ചുള്ള സാമൂഹ്യ-രാഷ്ട്രീയ സക്രിയതക്കുവേണ്ടി വാദിക്കുകയും ചെയ്യുന്ന ഒരു കത്തോലിക്കാ ചിന്താസരണിയാണ് വിമോചനദൈവശാസ്ത്രം. പാവങ്ങളുടെ സഹനത്തേയും സമരങ്ങളേയും ആശകളേയും മുൻനിർത്തിയുള്ള ക്രിസ്തുമതവിശ്വാസത്തിന്റെ വ്യാഖ്യാനമെന്നും, സാമൂഹസ്ഥിതിയേയും കത്തോലിക്കാവിശ്വാസത്തേയും ക്രിസ്തീയതയെ തന്നെയും ഇല്ലാത്തവന്റെ പക്ഷത്തു നിന്നു വിലയിരുത്താനുള്ള ശ്രമമെന്നും അനുകൂലികളും, മാർക്സിസത്തിന്റെ ക്രൈസ്തവമുഖമെന്ന് വിമർശകരും അതിനെ വിശേഷിപ്പിക്കുന്നു. 

കാലക്രമേണ വിഭാഗീയതകളേയും പ്രാദേശികതകളേയും മറികടന്ന് ആഗോളതലത്തിൽ പ്രചരിച്ച വിമോചനദൈവശാസ്ത്രത്തിന്റെ പിറവി, 1950-60-കളിൽ ലത്തീൻ അമേരിക്കയിലെ കത്തോലിക്കാ സഭക്കുള്ളിൽ ആയിരുന്നു. ആ നാട്ടിൽ പരക്കെ നിലനിന്നിരുന്ന ദാരിദ്ര്യവും അതിനു കാരണമായിരുന്ന സാമൂഹ്യമായ അനീതികളും ഉണർത്തിയ ധാർമ്മരോഷമാണ് ഈ പ്രസ്ഥാനത്തിനു ജന്മം കൊടുത്തത്. പെറുവിലെ കത്തോലിക്കാ പുരോഹിതൻ ഗുസ്താവോ ഗുട്ടിയേരസാണ് വിമോചനദൈവശാസ്ത്രം എന്ന പേര് ഈ പ്രസ്ഥാനത്തിനു നൽകിയത്. ഗുട്ടിയേരസിന്റെ "എ തിയോളജി ഓഫ് ലിബറേഷൻ" വിമോചനദൈവശാസ്ത്രത്തിലെ പ്രമുഖരചനയാണ്. ബ്രസീലിലെ ലിയനാർഡോ ബോഫ്, എൽ സാൽവദോറിലെ ജോൺ സോബ്രിനോ, ഓസ്മാർ റൊമേരോ, ഉറുഗ്വേയിലെ ഹുവാൻ ലൂയീസ് സെഗുൻടോ എന്നിവരും വിമോചന ദൈവശാസ്ത്രത്തിന്റെ വളർച്ചയെ സ്വാധീനിച്ചവരാണ്.

വത്തിക്കാന്റെ കീഴിലുള്ള വിശ്വാസതിരുസംഘം മാർക്സിസ്റ്റ് സിദ്ധാന്തങ്ങളോടുള്ള അമിതാശ്രയത്തിന്റെ പേരിൽ 1984-ലും 1986-ലും വിമർശിച്ചതോടെ വിമോചനദൈവശാസ്ത്രത്തിന്റെ സ്വാധീനം ക്ഷയിക്കാൻ തുടങ്ങി. സാമൂഹികവും സ്ഥാപനവൽക്കൃതവുമായ തിന്മയുടെ വിമർശനത്തിൽ ശ്രദ്ധകേന്ദ്രീകരിച്ച് വൈയക്തികമായ പാപങ്ങളെ നിസ്സാരവൽക്കരിച്ചതിനും, ലത്തീൻ അമേരിക്കയിലെ കത്തോലിക്കാ സഭയുടെ അധികാരശ്രേണിയെ തദ്ദേശീയജനതയെ ചൂഷണം ചെയ്യുന്ന സ്ഥാപിതതാല്പര്യങ്ങളുടെ ഭാഗമായി ചിത്രീകരിച്ചതിനും വത്തിക്കാൻ ഈ പ്രസ്ഥാനത്തെ കുറ്റപ്പെടുത്തി.


</doc>
<doc id="236629" url="https://ml.wikipedia.org/wiki?curid=236629" title="എമിരിറ്റസ്">
എമിരിറ്റസ്

വിരമിച്ച പിതാക്കന്മാരെ എമിരിറ്റിസ് എന്ന് ചേർത്തു വിളിക്കുന്നു. അവസാനം വഹിച്ച പദവി നിലനിൽക്കും ആ പദവി എമിരിറ്റിസ് ചേർത്ത് വിളിക്കും. അധികാരങ്ങൾ ഉണ്ടാവില്ല.


</doc>
<doc id="236632" url="https://ml.wikipedia.org/wiki?curid=236632" title="പ്രഹ്ലാദ">
പ്രഹ്ലാദ

1941-ൽ പുറത്തിറങ്ങിയ മലയാള ചലച്ചിത്രമാണ് പ്രഹ്ലാദ. മലയാളത്തിലെ ആദ്യത്തെ പുരാണ ചിത്രമാണ് മദ്രാസ് യുണൈറ്റഡ് കോർപ്പറേഷൻ തയ്യാർ ചെയ്ത് അവതരിപ്പിച്ച ഈ ചിത്രം. എൻ.പി. ചെല്ലപ്പൻ നായർ തിരക്കഥയും സംഭാഷണവും രചിച്ച പ്രഹ്ലാദ സംവിധാനം ചെയ്യുകയും നിർമ്മിക്കുകയും ചെയ്തത് കെ. സുബ്രഹ്മണ്യം ആണ്. കിളിമാനൂർ മാധവവാര്യർ എഴുതി ഈണം പകർന്ന 24 ഗാനങ്ങൾ ഈ ചിത്രത്തിലുണ്ട്.

യുണൈറ്റഡ് ഫിലിം കോർപ്പറേഷന്റെ ബാനറിൽ ആയിരുന്നു സിനിമ നിർമ്മിച്ചതു്. ജമിനി റിലീസ് ചെയ്ത പ്രഹ്ലാദൻ കേരളത്തിൽ വിതരണം നടത്തിയത് കോട്ടയം മഹാലക്ഷ്മി പിക്ചേഴ്സായിരുന്നു. 1941-ൽ ഈ ചിത്രം തിയേറ്ററുകളിൽ എത്തി.


കുമാരി ലക്ഷ്മിയും മറ്റനവധി പേരും.


</doc>
<doc id="236639" url="https://ml.wikipedia.org/wiki?curid=236639" title="കാസവരി">
കാസവരി

ന്യൂ ഗിനിയയിലും തൊട്ടടുത്ത ദ്വീപുകളിലും വടക്കുകിഴക്കൻ ആസ്ത്രേലിയയിലും കാണപ്പെടുന്ന പറക്കാനാകാത്ത ഒരു കൂറ്റൻ പക്ഷിയാണ് കാസ്സോവാരി. കൊടുങ്കാടുകളിൽ ഒളിച്ചു കഴിയുന്ന പക്ഷികളാണ് ഇവ. ഇവ തീറ്റ തേടുന്നതും കൂടു കുട്ടുന്നതുമൊക്കെ കാട്ടിനകത്തുതന്നെയാണ്. ഈ പക്ഷികൾക്ക് ഒന്നര മീറ്ററാണ് ഉയരം. കാലുകളിൽ നല്ല മൂർച്ചയുള്ള നഖങ്ങൾ ഇവയ്ക്കുണ്ട്. ശത്രുക്കളെ ഉപദ്രവിക്കാൻ ആ കാലുകൾ ഇവ വിദഗ്ദ്ധമായി ഉപയോഗിക്കുകയും ചെയ്യും. തലയിൽ ഹെൽമറ്റ് പോലെയുള്ള ഭാഗം കാസവരിക്കു കൂടുതൽ ഭംഗി നൽകുന്നു. പറക്കാനാകില്ലെങ്കിലും ഇവക്ക് നന്നായി നീന്താൻ സാധിക്കും ജീവിച്ചിരിക്കുന്നപക്ഷികളിൽ ഒട്ടകപ്പക്ഷിയും ഇമുവും കഴിഞ്ഞാൽ എറ്റവും വലിയ പക്ഷിയാണ് ഇത്. മലയാളത്തിൽ ഇതിനെ തീവിഴുങ്ങിപ്പക്ഷി എന്നു പറയാറുണ്ട്. പൊതുവേ ലജ്ജാശീലരാണെങ്കിലും അപായശങ്കയോ മറ്റോ ഉണ്ടായാൽ ഇവ മനുഷ്യരെപ്പോലും ബലിഷ്ഠമായ നഖങ്ങളുള്ള കാലുകൊണ്ട് തൊഴിക്കുകയും മരണകാരകം വരെയാകാവുന്ന പരിക്കുകൾ ഏല്പിക്കുകയും ചെയ്യാറുണ്ട്. 
തെക്കൻ കാസ്സോവാരി, വടക്കൻ കാസ്സോവാരി, മുണ്ടൻ കാസ്സോവാരി എന്നിങ്ങനെ മൂന്ന് വ്യത്യസ്ത ഇനം കാസവരികളെ ഓസ്ത്രേലിയയിൽ കണ്ടു വരുന്നു. ഇവ മൂന്നു തരത്തിലുണ്ട്. ഇതിൽ തെക്കൻ കാസ്സോവാരിക്കാണ് വലിപ്പം കൂടുതൽ. 1.8 മീറ്റർ ഉയരവും 58 കിലോഗ്രാം വരെ ഭാരവും ഇവക്കുണ്ടാകും. ഇവയുടെ കാലിൽ മൂന്നു വിരലുകളും അവയിൽ ബലവും മൂർച്ചയുമുള്ള നഖങ്ങളുമുണ്ട്. നടുവിരലിലെ കഠാരപോലെയുള്ള നഖത്തിന് 12.5 സെ.മീ വരെ നീളമുണ്ടാകും. ഇതാണ് ഈ പക്ഷിയുടെ പ്രധാന ആയുധം. മണിക്കൂറിൽ 50 കി.മീ. വരെ വേഗതയിൽ ഇടതിങ്ങിയ കാടുകളിൽക്കൂടി ഓടാൻ കഴിയുന്ന ഇവക്ക് കടലിൽപ്പോലും നീന്താനും കഴിയും.

ഇലകളും പഴങ്ങളും പ്രാണികളുമാണ് കാസവരികളുടെ പ്രധാന ആഹാരം. തറയിൽ ചെറിയ കുഴികുഴിച്ച് ഇലകൾ കൊണ്ട് നിറച്ച കൂട്ടിലാണ് പെൺകാസവരികൾ മുട്ടയിടുന്നത്. തിളങ്ങുന്ന പച്ച നിറത്തിലുള്ള ആറു മുട്ടകൾ ഒരു പ്രാവശ്യം അവ ഇടും. സാമാന്യം വലിപ്പമുള്ള മുട്ടകൾക്ക് പതിമൂന്ന് സെന്റീമീറ്റർ വരെ നീളംകാണപ്പെറ്റൂന്നു. ഇക്കൂട്ടറിൽ അടയിരിക്കുന്ന ജോലി ആണ കൂട്ടരാണ് ചെയ്യുന്നത്. അമ്പത് ദിവസം വരെ ഇവ അടയിരിക്കും. മുട്ട വിരിഞ്ഞ് വരുന്ന കുഞ്ഞുങ്ങൾക്ക് നല്ല തവിട്ട് നിറമായിരിക്കും. ഒരു വർഷമെടുക്കും പ്രായപൂർത്തിയാകാൻ. അത്രയും കാലം അവ മാതാപിതാക്കളെ ചുറ്റിപ്പറ്റികഴിയുന്നു. ജനിക്കുമ്പോൾ കാണപ്പെടുന്ന തവിട്ട് നിറം ക്രമേണ ഇല്ലാതാകും. വളർച്ച പൂർത്തിയാകുമ്പോൾ അവ അച്ഛനമ്മമാരെപ്പോലെ നല്ല കറുപ്പ് നിറമാകും. 

തലയ്ക്കും കഴുത്തിനും നീലനിറമ കാണപ്പെടുന്ന കാസവരികൾക്ക് കഴുത്തിൽ ചുവപ്പ് നിറമുള്ള രണ്ട് സ്റ്റൈലൻ ആടകളും ഉണ്ട്. മഴക്കാടുകളിലാണ് ഇവയെ കണ്ടുവരുന്നത്. പൊതുവേ ഒറ്റയ്ക്ക് നടക്കാൻ ഇഷ്ടപ്പെടുന്നവരാണ് കാസവരികൾ. ഭയമോ അത്ഭുതമോ ഒക്കെ വരുന്ന അവസത്തിൽ ഈ പക്ഷിയുടെ കഴുത്തിന്റെയും ആടകളുടേയും നിറം കൂടുമെന്നാണ് വിദഗ്ദ്ധർ പറയുന്നത്.


</doc>
<doc id="236642" url="https://ml.wikipedia.org/wiki?curid=236642" title="കാനോൻ നിയമം">
കാനോൻ നിയമം

കത്തോലിക്ക സഭ, പൗരസ്ത്യ ഓർത്തഡോക്സ് സഭ, ഓറിയന്റൽ ഓർത്തഡോക്സ് സഭ, ആംഗ്ലിക്കൻ സഭ എന്നീ ക്രൈസ്തവസഭകളിലെ നിയമമാണ് അഥവാ കാനോനിക നിയമം.


</doc>
<doc id="236645" url="https://ml.wikipedia.org/wiki?curid=236645" title="താർ സപ്തക്">
താർ സപ്തക്

ആധുനിക പ്രവണതകൾ പ്രതിഫലിപ്പിക്കുന്ന ഹിന്ദി കാവ്യ സമാഹാരമാണ് താർ സപ്തക്. പുതിയ ഏഴ് കവികളുടെ കവിതകൾ സമാഹരിച്ചുകൊണ്ട് താരസപ്തക് 1943-ൽ പ്രസിദ്ധീകരിക്കപ്പെട്ടു. ഈ പരമ്പരയിലുള്ള നാല് കാവ്യ സമാഹാരങ്ങളും എഡിറ്റു ചെയ്തത് 'പ്രയോഗവാദി' കവിയായ സച്ചിദാനന്ദ ഹീരാനന്ദ് വാത്സ്യായൻ 'അജ്ഞേയ്' (1911-87) ആണ്. ഹിന്ദി കവിതയിലെ പരീക്ഷണ പ്രവണതയുടെ സൂത്രധാരൻ എന്ന് ഇദ്ദേഹം അറിയപ്പെടുന്നു. അജ്ഞേയ്, ഗജാനൻ മാധവ് മുക്തി ബോധ്, നേമീ ചന്ദ്ര ജൈൻ, ഭാരത ഭൂഷൺ അഗ്രവാൾ, ഗിരിജാകുമാർ മാഥൂർ, രാംവിലാസ് ശർമ, പ്രഭാകർ മാച്വേ എന്നിവരാണ് ഒന്നാം സപ്തകത്തിലെ കവികൾ. താരസപ്തക് പ്രസിദ്ധീകരിച്ചതോടെയാണ് ഹിന്ദിയിൽ 'പ്രയോഗവാദ് ' (Experimentalism) എന്ന കാവ്യ പ്രസ്ഥാനം ആരംഭിക്കുന്നത്. ഹിന്ദിയിൽ പ്രയോഗ് എന്ന വാക്കിനർഥം പരീക്ഷണം എന്നാണ്.
താരസപ്തകത്തിന്റെ ആമുഖം ചരിത്രപ്രാധാന്യമുള്ളതാണ്, ഏഴ് കവികൾ ഒന്നിച്ചു ചേരുവാനുണ്ടായ സാഹചര്യത്തെക്കുറിച്ചും ഉദ്ദേശ്യലക്ഷ്യങ്ങളെക്കുറിച്ചും അജ്ഞേയ് അതിൽ വ്യക്തമാക്കിയിട്ടുണ്ട്. അദ്ദേഹം പറയുന്നു "ഞങ്ങൾ ഒന്നിച്ചു ചേരുവാനുള്ള കാരണം ഏതെങ്കിലും ഒരു സ്കൂളിന്റെ വക്താക്കളായതല്ല, ഞങ്ങൾ ഏതെങ്കിലും ലക്ഷ്യത്തിലെത്തിയവരുമല്ല, ഇപ്പോഴും വഴിപോക്കരാണ്, വഴിപോക്കർ മാത്രമല്ല, വഴിതേടുന്നവർ. അതായത് കാവ്യപരമായ അന്വേഷണത്വരയും പുത്തൻ കാഴ്ചപ്പാടുമാണ് അവരെ ഒരേ ചരടിൽ കോർത്തത്. സമൂഹനന്മയ്ക്ക് വിപ്ളവം എന്നപോലെ കവിതയുടെ ഹിതത്തിന് 'പ്രയോഗം' ആവശ്യമാണെന്ന് ഈ കവികൾ കരുതി 'പ്രയോഗം' മാർഗ്ഗമാക്കിയ ഇവർ ആധുനികഭാവുകത്വത്തേയും ആധുനിക സംവേദനത്തേയും സ്വാംശീകരിക്കാൻ ആഗ്രഹിച്ചു.
അജ്ഞേയന്റെ അഭിപ്രായത്തിൽ "എല്ലാ കാലത്തെ കവികളും 'പ്രയോഗം' നടത്തിയിട്ടുണ്ട്. ഓരോ കാലത്തും പ്രത്യേക ദിശകളിലേക്ക് 'പ്രയോഗം' നടത്താനുള്ള പ്രവണത സ്വാഭാവികം മാത്രമാണെങ്കിൽക്കൂടി ഏതൊക്കെ മേഖലകളിലാണോ 'പ്രയോഗം' നടന്നത് അതിൽ നിന്നും മുന്നോട്ടുപോയി ഇന്നുവരെ ആരും സ്പർശിക്കാത്ത അല്ലെങ്കിൽ ആർക്കും എത്തിപ്പെടാൻ കഴിയാത്തതെന്നു കരുതിയ മേഖലകളിലേക്ക് അന്വേഷണം നടത്തേണ്ടത് ആവശ്യമാണെന്ന് കവികൾ മനസ്സിലാക്കി.

ഈ പുതിയ കവികളുടെ മുന്നിൽ വർത്തമാന കാലത്തിന്റെ സങ്കീർണമായ ആസ്വാദനമാനങ്ങൾ ഉണ്ടെന്നു കാണാൻ കഴിയും. ജീവിതവും സാഹചര്യങ്ങളും അതിവേഗം മാറിക്കൊണ്ടിരിക്കുകയാണ്. യാന്ത്രിക സംസ്കാരത്തിൽ പുലർന്നു വരുന്ന സമൂഹം പഴയതിൽ നിന്നും തീർത്തും വ്യത്യസ്തമാണ്. പുതിയ ശാസ്ത്രയുഗത്തിൽ മാനുഷിക ബന്ധങ്ങൾ, ജീവിത മൂല്യങ്ങൾ എന്നിവ കൂടുതൽ സങ്കീർണവും ജടിലവുമാകുന്നതായും ഛിന്നഭിന്നമാകുന്നതായും കാണാം. സാമ്പത്തിക ഞെരുക്കങ്ങൾ, രാഷ്ട്രീയ സംഘർഷങ്ങൾ, ശാസ്ത്ര സാങ്കേതിക രംഗത്തുള്ള കുതിച്ചുചാട്ടം എന്നിവ സമൂഹത്തെ മാറ്റിമറിച്ചുകൊണ്ടിരിക്കുകയാണ്. കാലഘട്ടത്തിലെ പുത്തൻ സാഹചര്യങ്ങളുടെ ജടിലതകളെ ആവിഷ്കരിക്കുവാൻ, പുത്തൻ പ്രമേയങ്ങളെ സുശക്തമായി പ്രതിപാദിപ്പിക്കുവാൻ, വ്യക്തിയുടെ അനുഭവ സത്യങ്ങളെ സമൂഹ മധ്യത്തിൽ എത്തിക്കുവാൻ പുതിയ 'പരീക്ഷണങ്ങൾ' ആവശ്യമായി വന്നു. ഭാഷ, അലങ്കാരം, ഉപമ, ബിംബം, പ്രതീകം, ശൈലി എന്നിവയിലെല്ലാം പുതിയ പ്രയോഗത്തിന്റെ ആവശ്യകത കവികൾ മനസ്സിലാക്കി. ഇതിനുമുമ്പുണ്ടായിരുന്ന 'പ്രഗതിവാദ്' അഥവാ പുരോഗമന സാഹിത്യ പ്രസ്ഥാനത്തോടുള്ള മടുപ്പും ഈ പുതിയ കാവ്യ പ്രസ്ഥാനം ഉദയം ചെയ്യുന്നതിനു കാരണമായി. കവിതയുടെ സംവേദനീയത തീർത്തും അഭിധാത്മകമായിത്തീരുകയും ആസ്വാദന രസാദികൾ ഇല്ലാതാവുകയും രാഗാത്മകമായ അനുഭൂതികൾ ശോഷിക്കുകയും ചെയ്ത ഒരു സാഹചര്യത്തിലും പശ്ചാത്തലത്തിലുമാണ് 'താരസപ്തകും' 'പ്രയോഗവാദ്'കാവ്യപ്രസ്ഥാനവും ഉടലെടുക്കുന്നത്.
'പ്രയോഗവാദി'കളായ കവികൾ രൂഢികൾ ഉപേക്ഷിച്ചുകൊണ്ട് ജീവിതത്തിലെ പുതിയ രാഗാത്മക ബന്ധങ്ങളേയും തലങ്ങളേയും അന്വേഷിക്കുകയാണ് ചെയ്തത്. അറിയുന്നതിൽ നിന്ന് അറിയാത്തതിലേക്കുള്ള ഒരു ബൗദ്ധിക പ്രയാണമാണ് ഇതിന്റെ പ്രത്യേകത. എന്തിനോടെങ്കിലുമുള്ള ജാഗരൂകത വ്യക്തി സത്യത്തിനും വ്യക്തിയുടെ അനുഭൂതിക്കും കൂടുതൽ പ്രാധാന്യവും അർഥചാരുതയും പ്രദാനം ചെയ്യുന്നു. കാവ്യാനുഭൂതിയിൽ വ്യക്തിയുടെ അനുഭൂതിയെ സമൂഹത്തിന്റെ അനുഭൂതിയാക്കി മാറ്റുവാനും കഴിയുന്നു. അതുവരെ എത്തുവാനുള്ള പ്രയത്നവും ഇതിൽ ദർശിക്കാൻ സാധിക്കും. വ്യക്തി സത്യത്തെയെന്ന പോലെ വ്യക്തിയുടെ സ്വാതന്ത്യ്രത്തേയും പ്രയോഗവാദികൾ അംഗീകരിക്കുന്നു. പ്രത്യേകിച്ച് ഒരു ശൈലിയേയും ഇവർ പിന്താങ്ങുന്നില്ല. അതുവഴി കാവ്യത്തിന്റെ യഥാർഥ രൂപം നഷ്ടപ്പെടുവാൻ പാടില്ല. യാഥാർഥ്യത്തേയും മൂല്യങ്ങളേയും പുതിയ പരിപ്രേക്ഷ്യത്തിൽ അവതരിപ്പിക്കുക, കാവ്യാനുഭൂതിയിൽ ബുദ്ധിപരതയെ വേറിട്ട് കാണാതെ അതിന്റെ ഭാഗമായി തന്നെ കാണുക. സ്വന്തം അനുഭൂതിയോട് ആത്മാർഥതയും സജീവതയും പുലർത്തുക എന്നിങ്ങനെയുള്ള തത്ത്വങ്ങൾ ഇവർ സ്വീകരിക്കുന്നു. പ്രയോഗവാദികൾ പാരമ്പര്യത്തേയും സംസ്കാരത്തേയും പൂർണമായി നിക്ഷേധിക്കുന്നില്ല. പൂർണമായി അംഗീകരിക്കുന്നുമില്ല. പക്ഷേ, അതിലെ നിർജീവ തത്ത്വങ്ങളുടെ സ്ഥാനത്ത് പുതിയ സജീവ തത്ത്വങ്ങൾ അന്വേഷിക്കുന്നതിന് പ്രാധാന്യം നല്കുന്നു. ദേശകാലങ്ങൾക്കനുസരിച്ച് ഓരോ പാരമ്പര്യവും അതിന്റെ പ്രയോഗ രൂപത്തിൽ വികസിക്കേണ്ടതാണ്.
യുഗാവബോധം, വ്യക്തി തത്ത്വത്തിന് പ്രാധാന്യം, കാഴ്ചപ്പാടിലും കാവ്യശില്പങ്ങളിലും നവീനതയും മൗലികതയും, പാരമ്പര്യത്തിന്റെ പുനരവലോകനം, പുത്തൻ ജീവിത മൂല്യങ്ങളുടെ തിരിച്ചറിവ്, സമഗ്ര ജീവിത വീക്ഷണം, അനുഭൂതിയുടെ പ്രാധാന്യം, ആശയങ്ങളുടെ പുനഃസൃഷ്ടി, രൂഢീവിരോധം, ബൗദ്ധികതയോടുള്ള ആസക്തി, അഭിജാത വർഗത്തോട് രോഷം, അഭിധാത്മക ഭാഷയോടുള്ള എതിർപ്പ്, വാക്കുകളുടെ മിതവ്യയം, നവീനത എന്നിവ ഈ കാവ്യപ്രസ്ഥാനത്തിന്റെ പ്രത്യേകതകളാണ്.
1951-ൽ അജ്ഞേയ് ദൂസരാ സപ്തക് എന്ന കാവ്യസമാഹാരം പുറത്തിറക്കി. ഇതിൽ ഏഴ് കവികളുടെ കവിതകളായിരുന്നു. ഭവാനീ പ്രസാദ് മിശ്ര, ശകുന്തളാ മാഥൂർ, ഹരിനാരായൺ വ്യാസ്, ശംശേർ ബഹാദൂർ സിംഹ്, നരേശ് കുമാർ മേഹ്ത്ത, രഘുവീർ സഹായ്, ധർമവീർ ഭാരതി എന്നിവരാണിവർ. 1952-ൽ പാട്ന ആകാശവാണിയിലെ ഒരു അഭിമുഖത്തിൽ അജ്ഞേയ് 'നയീകവിത' എന്ന പേര് പ്രഖ്യാപിച്ചതോടെ 'പ്രയോഗവാദ്' എന്ന പ്രസ്ഥാനം 'നയീകവിത'യായി രൂപന്താരപ്പെട്ടു. ഈ പരിണാമ പ്രക്രിയയിൽ 1947-ൽ അജ്ഞേയ് തുടങ്ങിയ പ്രതീക് മാസികയ്ക്ക് പ്രമുഖ പങ്കുവഹിക്കാൻ സാധിച്ചിട്ടുണ്ട്. 1954-ൽ ഹിന്ദി കവി ജഗദീശ് ഗുപ്ത നയീകവിത എന്ന പേരിൽ മാസിക തുടങ്ങിയതോടെ ഈ പേരു തന്നെ സ്ഥായിയായി.

ദൂസരാ സപ്തകിന്റെ ആമുഖത്തിൽ അജ്ഞേയ് പ്രയോഗവാദ് എന്ന പദത്തെ തന്നെ എതിർക്കുന്നുമുണ്ട്. "പ്രയോഗത്തിന്റെതായ ഒരു വാദം ഇല്ല. ഞങ്ങൾ 'വാദികളായിരുന്നില്ല,പ്രയോഗം' സ്വയം ലക്ഷ്യമോ ഉദ്ദേശ്യമോ അല്ല. കവിതയ്ക്ക് ഒരു വാദം ഇല്ലാത്തതു പോലെ, കവിത സ്വയം ലക്ഷ്യമോ ഉദ്ദേശ്യമോ അല്ല. അതുകൊണ്ട് പ്രയോഗവാദികളെന്നു പറയുന്നത് ഞങ്ങളെ കവിതാവാദികളെന്നു വിളിക്കുന്നതുപോലെതന്നെ സാർഥകമോ നിരർഥകമോ ആണ്. അദ്ദേഹത്തിന്റെ അഭിപ്രായത്തിൽ "പ്രയോഗം സ്വയം ലക്ഷ്യമല്ല, മാർഗ്ഗമാണ്; ഇരട്ട മാർഗം. ഒന്നാമതായി കവി സംവേദനം ചെയ്യുന്ന സത്യത്തെ അറിയാനുള്ള മാർഗം, രണ്ടാമത് ആ സംപ്രേഷണ ക്രിയയേയും അതിന്റെ മാർഗങ്ങളേയും അറിയാനുള്ള മാർഗം. അതായത് 'പ്രയോഗം' വഴി കവിക്ക് സ്വത്വത്തെ ശരിക്കും അറിയാൻ കഴിയുന്നു, കൂടാതെ നല്ലവണ്ണം പ്രകടിപ്പിക്കുവാനും സാധിക്കുന്നു.

നയീകവിത വാദങ്ങളിൽ നിന്നും മുക്തമാണ്. ജീവിതത്തിന്റെ പുത്തൻ ആശ, ആസ്ഥ, ആകാംക്ഷ, അനാസ്ഥ, അനിശ്ചയം, പ്രതീക്ഷ, ഉണർവ്, ഉത്സാഹം, ദൃഢനിശ്ചയം, നിരാശ, ഭയം, ഇരുട്ട്, സംശയം, പുതുമയോടുള്ള അഭിവാഞ്ഛ എന്നിവ ഇതിൽ കാണാം.ആശയങ്ങളുടെ സംവേദനക്ഷമത ഇതിൽ പ്രകടമാണ്. പാരമ്പര്യത്തെ മാറ്റത്തോടെയും അല്ലാതെയും അവർ സ്വീകരിച്ചു. കാവ്യശില്പത്തിൽ നവീനത, ഫാന്റസി, അലിഗറി, പ്രതീകം, ബിംബം, ആക്ഷേപഹാസ്യം എന്നിവയ്ക്കു പ്രാധാന്യം നല്കി. ഭാഷ സംസാരഭാഷയുടെ അടുത്തു നില്ക്കുന്നു. മർമ സ്പർശിയായ ഭാവാനുഭൂതി പ്രകൃതിയുടെ പുത്തൻഛായ കലർത്തി ആവിഷ്കരിച്ചു. കവികൾ ഗ്രാമ ചാരുതയിലും ആകൃഷ്ടരായിരുന്നു. സ്വതന്ത്ര ഭാരതത്തിലെ സാമ്പത്തിക സാമൂഹിക നയത്തിന്റെ പരിണാമം ഇതിൽ പ്രതിഫലിക്കുന്നതായി കാണാൻ കഴിയും.
'സപ്തക്' പരമ്പരയിൽ 1959-ൽ തീസരാ സപ്തക്, 1979-ൽ ചൗഥാ സപ്ത്ക് എന്നിവ അജ്ഞേയ് എഡിറ്റ് ചെയ്തു പ്രസിദ്ധീകരിച്ചു. തീസരാ സപ്തകിൽ കുംവർ നാരായൺ, കേദാർ നാഥ് സിംഹ്, കീർത്തി ചൗധരി, വിജയ്ദേവ് നാരായൺ സാഹി, പ്രയാഗ് നാരായൺ ത്രിപാഠി, സർവേശ്വർ ദയാൽ സക്സേന, മദൻ വാത്സ്യായൻ എന്നീ കവികൾ ഉൾപ്പെടുന്നു. 
ചൗഥാ സപ്തകിൽ അവധേശ് കുമാർ, രാജ് കുമാർകുംഭജ്, സ്വദേശ് ഭാരതി, നന്ദകിശോർ ആചാര്യ, സുമൻ രാജ്, ശ്രീരാം വർമ, രാജേന്ദ്ര കിശോർ എന്നിവരാണുള്ളത്. ഇവരിൽ പലരും ആധുനിക ഹിന്ദിയിലെ ഒന്നാംനിര കവികളായില്ലെങ്കിലും സാഹിത്യ ചരിത്രത്തിൽ സ്ഥാനം നേടി. ജീവിതത്തിന്റെ സങ്കീർണതയും മോഹവും മോഹഭംഗങ്ങളും നിരാശയും ഉദാസീനതയും ഇതിൽ പല കവികളുടേയും രചനകളിൽ കാണാൻ സാധിക്കും. ഇവരുടെ കവിതകൾ ഏറിയകൂറും 'സാഠോത്തരി' 'സത്തറോത്തരി' - അറുപതുകൾക്കു ശേഷമുള്ളത്, എഴുപതുകൾക്ക് ശേഷമുള്ളത് - എന്ന പേരിൽ അറിയപ്പെട്ടു.


</doc>
<doc id="236650" url="https://ml.wikipedia.org/wiki?curid=236650" title="വെൺതുമ്പ">
വെൺതുമ്പ

ഒരു ബഹുവർഷ കുറ്റിച്ചെടിയാണ് വെൺതുമ്പ. . കണ്ണുരോഗങ്ങൾക്കും മൂക്കിൽ നിന്നും രക്തം വരുന്നതിനെല്ലാം ഇന്ത്യൻ നാട്ടുവൈദ്യത്തിൽ ഇതു മരുന്നായി ഉപയോഗിക്കുന്നു.



</doc>
<doc id="236661" url="https://ml.wikipedia.org/wiki?curid=236661" title="രതീഷ്. ടി">
രതീഷ്. ടി

ഇന്ത്യയിലും വിദേശത്തും നിരവധി ചിത്ര പ്രദർശനങ്ങൾ നടത്തിയിട്ടുള്ള കേരളീയനായ ചിത്രകാരനാണ് രതീഷ്. ടി(ജനനം :1980). കേരള ലളിത കലാ അക്കാദമിയുടെ ഹോണറബിൾ മെൻഷൻ 2003 ൽ ലഭിച്ചു.
തിരുവനന്തപുരം ജില്ലയിലെ കിളിമാനൂരിൽ ജനിച്ചു. തിരുവനന്തപുരം കോളേജ് ഓഫ് ഫൈൻ ആർട്സിൽ നിന്ന് ബിരുദം നേടി. റോയൽ ഓവർസീസ് സ്കോളർഷിപ്പോടെ യു.കെ റെസിഡൻസിയിൽ പങ്കെടുത്തു.

ഗ്രീൻ പോണ്ട് II പരമ്പരയിലെ എണ്ണച്ചായമുപയോഗിച്ച് കാൻവാസിൽ വരച്ച (243.8 സെ.മീ X 182.8 സെ.മീ) രണ്ട് ചിത്രങ്ങളാണ് ദർബാർ ഹാളിൽ പ്രദർശിപ്പിച്ചിരുന്നത്.



</doc>
<doc id="236664" url="https://ml.wikipedia.org/wiki?curid=236664" title="സെമിനാരി">
സെമിനാരി

ക്രിസ്തീയ വൈദികപഠനത്തിനുള്ള സ്ഥാപനമാണ് സെമിനാരി അഥവാ തിയോളജിക്കൽ കോളേജ്. സാധാരണഗതിയിൽ പതിനൊന്നു വർഷമാണ് വൈദികപഠനം. 


</doc>
<doc id="236665" url="https://ml.wikipedia.org/wiki?curid=236665" title="കർദ്ദിനാൾ">
കർദ്ദിനാൾ

വൈദികരിലെ ഒരു സ്ഥാനമാണ് കർദ്ദിനാൾ.

കർദ്ദിനാൾ; സഭയിലെ രാജകുമാരന്മാർ എന്നറിയപ്പെടുന്നു. ഓരോ കർദ്ടിനാളിനും റോമിൽ ഒരു സ്ഥാനിക ഇടവക ദേവാലയം നൽകപ്പെടുന്നു. റോമിലെത്തുംപോഴെല്ലാം കർദ്ദിനാളിനു റെഡ് കാർപെറ്റ് സ്വീകരണം ലഭിക്കുന്നു. മാർപ്പാപ്പ സ്ഥാനം ഒഴിവുവരുമ്പോൾ 80 വയസു തികയാത്ത കർദ്ദിനാൾമാർ ചേർന്നാണു പുതിയ പാപ്പായെ തിരഞ്ഞെടുക്കുന്നത്. പത്രോസിന്റെ പിൻഗാമയായ മാർപ്പാപ്പായെ തന്റെ ദൌത്യത്തിൽ സഹായിക്കുക എന്നതാണു കർദ്ദിനാൾ പദവിയുടെ പ്രധാന കർത്തവ്യം.


</doc>
<doc id="236666" url="https://ml.wikipedia.org/wiki?curid=236666" title="ചന്ദ്രമുഖി ബസു">
ചന്ദ്രമുഖി ബസു

ബ്രിട്ടീഷ് ഇന്ത്യയിലെ ആദ്യത്തെ രണ്ടു വനിതാ ബിരുദധാരികളിൽ ഒരാളായിരുന്നു ചന്ദ്രമുഖി ബസു (1860–1944). 1883-ൽ കൽക്കട്ട സർവകലാശാലയിൽ നിന്നും ആർട്സ് ബിരുദം നേടി.

ഒരു ബംഗാളി ക്രിസ്ത്യൻ കുടുംബത്തിൽ ഭുബൻ മോഹൻ ബസുവിന്റെ മകളായി 1860-ൽ ഡെറാഡൂണിൽ ജനിച്ചു. 1880-ൽ കൽക്കട്ടയിലെ 'ഫ്രീ ചർച്ച് ഇൻസ്റ്റിറ്റ്യൂഷനിൽ'(ഇന്നത്തെ സ്കോട്ടിഷ് ചർച്ച് കോളേജ്) നിന്നും എഫ്.എ ('ഫെഡറൽ ഓഫ് ആർട്സ്) പാസ്സായി. 

അഹിന്ദുക്കൾക്ക് പ്രവേശനമനുവദിക്കാതിരുന്ന ബെതൂൺ കോളേജ്, ചന്ദ്രമുഖി ബസുവിന് വേണ്ടി നിയമത്തിൽ അയവു വരുത്തി. 1883-ൽ ഒരുമിച്ച് ബിരുദമെടുത്ത ചന്ദ്രമുഖി ബസു, കാദംബിനി ഗാംഗുലി എന്നിവർ ഇംഗ്ലണ്ടിനു പുറത്തെ ബ്രിട്ടീഷ് സാമ്രാജ്യത്തിലെ തന്നെ ബിരുദധാരികളായ ആദ്യത്തെ വനിതകളായി. 1884-ൽ എം.എ ബിരുദം നേടിയ ആദ്യവനിതയായി.

1886-ൽ ബെതൂൺ കോളേജിൽ ലെക്ചററായി ജോലിയിൽ പ്രവേശിച്ചു. 1886-ൽ ബെതൂൺ കോളേജും സ്കൂളും വേർതിരിക്കപ്പെട്ടു. ബെതൂൺ കോളേജ് പ്രിൻസിപ്പലായി ചുമതലയേറ്റ ചന്ദ്രമുഖി, ഒരു ബിരുദ കോളേജിന്റെ ചുമതലയേൽക്കുന്ന തെക്കൻ ഏഷ്യയിലെ തന്നെ ആദ്യവനിതയായി.

1891-ൽ അനാരോഗ്യം നിമിത്തം ജോലി രാജി വച്ചു. ശിഷ്ടകാലം അവർ ഡെറാഡൂണിൽ ചിലവഴിച്ചു.



</doc>
<doc id="236667" url="https://ml.wikipedia.org/wiki?curid=236667" title="കാമിനി റോയ്">
കാമിനി റോയ്

ബംഗാളി ഭാഷയിലെ ഒരു പ്രമുഖ കവയിത്രിയും സാമൂഹ്യപ്രവർത്തകയും ഫെമിനിസ്റ്റുമായിരുന്നു കാമിനി റോയ്(ബംഗാളി: কামিনী রায়) (12 ഒക്റ്റോബർ 1864 - 27 സെപ്റ്റംബർ1933). ഓണേഴ്സ് ബിരുദം നേടിയ ആദ്യ ഇന്ത്യൻ വനിത ഇവരാണ്.

1864 ഒക്റ്റോബർ 12-ന് കിഴക്കൻ ബംഗാളിലെ ബകേർകുഞ്ജ് ജില്ലയിലെ (ഇന്നത്തെ ബംഗ്ലാദേശിലെ ബരിസാൽ ജില്ല) ബസന്ദ ഗ്രാമത്തിലെ പ്രശസ്തമായ ഒരു കുടുംബത്തിൽ ജനിച്ചു. പിതാവ് ചാന്ദി ചരൺ സെൻ ഒരു ന്യായാധിപനും എഴുത്തുകാരനും ബ്രഹ്മസമാജം പ്രവർത്തകനുമായിരുന്നു. സഹോദരൻ നിശിത് ചന്ദ്ര സെൻ കൽക്കട്ട ഹൈക്കോടതിയിലെ പ്രശസ്തനായ ഒരു ബാരിസ്റ്ററായിരുന്നു. (ഇദ്ദേഹം പിന്നീട് കൽക്കട്ട നഗരത്തിന്റെ മേയറായി) ബെതൂൺ സ്കൂളിൽ 1883-ൽ എഫ്.എ പാസ്സായി. 1886-ൽ ബെതൂൺ കോളേജിൽ നിന്ന് കൽക്കട്ട സർവകലാശാലയുടെ സംസ്കൃതം ഓണേഴ്സ് ബിരുദം നേടി. തുടർന്ന് ഇതേ കോളേജിൽ അദ്ധ്യാപികയായി.

1894-ൽ കേദാർനാഥ് റോയിയുമായുള്ള വിവാഹം നടന്നു.

ബെതൂൺ സ്കൂളിൽ സഹപാഠിയായിരുന്ന അബലാ ബോസിന്റെ സ്വാധീനത്തിൽ ഫെമിനിസ്റ്റ് ആശയങ്ങളിൽ ആകൃഷ്ടയായി. സ്ത്രീശാക്തീകരണം, വിദ്യാഭ്യാസം തുടങ്ങിയവയുടെ ആവശ്യകതയെക്കുറിച്ച് സംസാരിക്കുകയും എഴുതുകയും ചെയ്തു. 'ജ്ഞാനവൃക്ഷത്തിന്റെ ഫലം' എന്ന ബംഗാളി ലേഖനത്തിൽ സ്ത്രീകളുടെ മേൽഗതിക്കുള്ള പ്രധാന തടസ്സം പുരുഷമേധാവിത്വമാണെന്നും, സ്ത്രീകൾ തങ്ങൾക്കൊപ്പം എത്തുന്നതിനെ പുരുഷലോകം ഭയക്കുന്നുവെന്നും അവർ എഴുതി.

1921-ൽ സ്ത്രീശാക്തീകരണത്തിനായി പ്രവർത്തിക്കുന്ന 'ബംഗിയ നാരി സമാജ്' എന്ന സംഘടനയുടെ നേതൃനിരയിൽ പ്രവർത്തിച്ചു. 1922-23 കാലഘട്ടത്തിൽ 'ഫീമെയ്ൽ ലേബർ ഇൻ‌വെസ്റ്റിഗേഷൻ കമ്മീഷനിൽ' അംഗമായിരുന്നു.

എട്ടാമത്തെ വയസ്സിൽ തന്നെ കവിതാരചന ആരംഭിച്ച കാമിനിയുടെ ആദ്യ കവിതാസമാഹാരം "ആലോ ഓ ഛായാ" ഹേമചന്ദ്ര ബാനർജി എഴുതിയ അവതാരികയോടെ 1889-ൽ പ്രസിദ്ധീകരിക്കപ്പെട്ടു. കാമിനി റോയിയുടെ കവിതകളിൽ രവീന്ദ്രനാഥ ടാഗോറിന്റെ സ്വാധീനമുണ്ടായിരുന്നു. മറ്റു കവികളെയും എഴുത്തുകാരേയും പ്രോൽസാഹിപ്പിക്കുന്നതിൽ അതീവതാല്പര്യം കാണിച്ചിരുന്നു. 'ബംഗാളി ലിറ്റററി കോൺഫറൻസിന്റെ പ്രസിഡന്റ്(1930), ബംഗിയ സാഹിത്യ പരിഷദിന്റെ വൈസ് പ്രസിഡന്റ്(1932-33) എന്നീ പദവികൾ വഹിച്ചിരുന്നു. കൽക്കട്ട യൂണിവേഴ്സിറ്റി ഇവരെ ജഗത്തരിണി സ്വർണ്ണമെഡൽ നൽകി ആദരിച്ചു.

"മഹാശ്വേതാ", "പുണ്ഡോരിക്", "പൗരാണികി", "ദീപ് ഓ ധൂപ്", "ജീബൊൺ പഥേ", "നിർമ്മല്യ", "മല്യ ഓ നിർമ്മല്യ", "അശോക് സംഗീത്", "ധർമ്മപുത്ര"(വിവർത്തനം) തുടങ്ങിയവ ഇവരുടെ പ്രശസ്ത രചനകളാണ്. കൂടാതെ കുട്ടികൾക്കായി രചിച്ച "ഗുഞ്ജൻ", "ബാലികാ ശിഖർ ആദർശ" എന്ന ഉപന്യാസസമാഹാരവും ശ്രദ്ധേയമായ കൃതികളാണ്.

1933 സെപ്റ്റംബർ 27-ന് അന്തരിച്ചു.



</doc>
<doc id="236668" url="https://ml.wikipedia.org/wiki?curid=236668" title="ക്രിസ്തീനാ ഫെർനാണ്ടെസ് ഡി ക്രിച്ച്നർ">
ക്രിസ്തീനാ ഫെർനാണ്ടെസ് ഡി ക്രിച്ച്നർ

അർജന്റീനയുടെ ആദ്യ വനിതാ പ്രസിഡന്റാണ് ക്രിസ്തീനാ ഫെർനാണ്ടെസ് ഡി ക്രിച്ച്നർ (ജനനം :19 ഫെബ്രുവരി 1953). മുൻ പ്രസിഡന്റ് നെസ്റ്റർ ക്രിച്ച്നറുടെ വിധവയാണ് ക്രിസ്തീനാ.

1953 ഫെബ്രുവരി 19-ന് ലാ പ്ലാറ്റ നഗരത്തിലെ ടൊളോസയിൽ ബസ് ഡ്രൈവറായ എഡ്വാർഡോ ഫെർനാണ്ടെസിന്റെയും (1925-1981) ഒഫേലിയാ എസ്തർ വില്ലെമിന്റെയും മകളായി ജനിച്ചു. ലാ പ്ലാറ്റ ദേശീയ സർവകലാശാലയിൽ 1970കളിൽ നിയമപഠനം നടത്തവേ പെറോണിസ്റ്റ് യുവസംഘടനയിൽ ചേർന്നു. 1976-ൽ ഇസാബെൽ പെറോണിന്റെ സർക്കാർ സൈനിക അട്ടിമറിയിൽ പുറത്തായി. ക്രിസ്തീനായും ഭർത്താവ് നെസ്റ്ററും 1980-ൽ വക്കീലായി പ്രവർത്തിച്ചു. 1980-കളുടെ അവസാനത്തോടേ ക്രിസ്തീനാ രാഷ്ട്രീയ പ്രവർത്തനം ആരംഭിച്ചു. 1989-ൽ സാന്റാ ക്രൂസ് നിയമസഭയിലേക്ക് തിരഞ്ഞെടുക്കപ്പെട്ടു.

 "I don't want to inherit anything from Eva [Peron], or from [my husband Nestor] Kirchner. Everything I've got is a result of my own achievements, and my own defects too." - ക്രിസ്തീനാ ക്രിച്ച്നർ 
2003-ൽ നെസ്റ്റർ ക്രിച്ച്നർ പ്രസിഡന്റായി തിരഞ്ഞെടുക്കപ്പെട്ടു. 2007-ൽ ക്രിസ്തീനാ ജസ്റ്റീഷ്യലിസ്റ്റ് പാർട്ടിയുടെ സ്ഥാനാർത്ഥിയായി. 45% വോട്ടോടെ വിജയിച്ചു. 2011-ലെ തിരഞ്ഞെടുപ്പിൽ വോട്ടുശതമാനം 54 ആയി ഉയർത്തി 2015-ലെ തിരഞ്ഞെടുപ്പിൽ ക്രിസ്തീനയ്ക്ക് മത്സരിക്കാൻ കഴിഞ്ഞില്ല. ജസ്റ്റീഷ്യലിസ്റ്റ് പാർട്ടിയുടെ സ്ഥാനാർത്ഥി പരാജയപ്പെടുകയും ചെയ്തു.

2008-ൽ സോയാബീൻസിനുള്ള നികുതി കൂട്ടിയത് കർഷകരുമായുള്ള ബന്ധം മോശമാക്കി. 2009-ൽ നിർധനരായുള്ള കുട്ടികൾക്കായി "Asignación Universal por Hijo" എന്ന പദ്ധതി നടപ്പിലാക്കി. പട്ടാള ഭരണകാലത്ത് നടന്ന മനുഷ്യാവകാശ ലംഘനങ്ങൾ പരിശോധിക്കാനായി ഡീ. എൻ. ഏ. സാമ്പിളുകൾ ഉപയോഗിക്കണമെന്ന് നിഷ്ക്കർഷിച്ചു. മാധ്യമങ്ങൾ ഏതാണ്ടെല്ലാം സർക്കാർ നിയന്ത്രണത്തിലാക്കി. പ്രധാന പ്രതിപക്ഷ പത്രമായ ക്ലാരിനെതിരെ നാന്നൂറ്റിയൻപതോളം കേസുകളാണ് ഫയൽ ചെയ്തത്. 



</doc>
<doc id="236680" url="https://ml.wikipedia.org/wiki?curid=236680" title="ശീവോതി">
ശീവോതി

ഒരു ചെറിയ കുറ്റിച്ചെടിയാണ് ശീവോതി. . അകത്തളങ്ങളിലും വളർത്താൻ പറ്റിയ ചെടിയാണ്. വളരാൻ നല്ല ഈർപ്പം വേണം. ഓണത്തിന് പൂക്കളത്തിൽ ശീവോതി ഇടാറുണ്ട്.


</doc>
<doc id="236684" url="https://ml.wikipedia.org/wiki?curid=236684" title="മലനാരകം">
മലനാരകം

കാട്ടുനാരകം, നരിനാരകം, ചെറിയകാട്ടുനാരകം, ചെറുകാട്ടുനാരകം എന്നെല്ലാം അറിയപ്പെടുന്ന മലനാരകം 8 മീറ്ററോളം ഉയരത്തിൽ വളരുന്ന ഒരു ചെറുവൃക്ഷമാണ്. Hesperethusa crenulata എന്നത് മലനാരകത്തിന്റെ പര്യായമാണെന്ന് ഇവിടെയും ഇവിടെയും കാണുന്നുണ്ട്.

പത്രകക്ഷങ്ങളിൽ മൂർച്ചയേറിയ മുള്ളുകളുണ്ട്.പിച്ഛക ബഹുപത്രങ്ങൾ(imparipinnate) ഏകാന്തരന്യാസമായി വിന്യസിച്ചിരിക്കുന്നു. വെളുത്ത ദ്വിലിംഗ പുഷ്പങ്ങൾ റെസീം(raceme) പൂങ്കുലകളിൽ വിരിയുന്നു. കായ പ്രതലത്തിൽ ചെറിയ മുഴകളുള്ള ബെറിയാണ്. കായക്കുള്ളിൽ മങ്ങിയ മഞ്ഞനിറത്തിൽ മിനുസമുള്ള 1-4 വിത്തുകൾ ഉണ്ടായിരിക്കും.



</doc>
<doc id="236687" url="https://ml.wikipedia.org/wiki?curid=236687" title="വെള്ളിനക്ഷത്രം">
വെള്ളിനക്ഷത്രം

1949-ൽ പുറത്തിറങ്ങിയ മലയാള ചലച്ചിത്രമാണ് വെള്ളിനക്ഷത്രം. കേരളത്തിലെ ആദ്യത്തെ സ്റ്റുഡിയോയായ ഉദയാസ്റ്റുഡിയോയിൽ നിർമിച്ച പ്രഥമ ചിത്രമാണ് വെള്ളിനക്ഷത്രം. ബി.എ. ചിദംബരനാഥ് സംഗിതസംവിധായകനായി സിനിമാ ലോകത്തേക്കു വന്നത് ഈ ചിത്രത്തിലൂടെയായിരുന്നു. ഈ ഫിലിമിന്റെ പാട്ടു പുസ്തമല്ലതെ യാതൊന്നും ഇന്ന് അവശേഷിച്ചിട്ടില്ല. ഫെലിക്സ് ജെ.എച്ച്. ബെയിസ് എന്ന ജർമൻകാരനാണ് ഈ ചിത്രം സംവിധാനം ചെയ്തത്. അഭയദേവ് ഈ ചിത്രത്തിലാണ് സംഗീതസംവിധായകനായി അരങ്ങേറ്റം കുറിച്ചത്. ഈ ചിത്രം ബോക്സ് ഓഫീസിൽ തികച്ചും പരാജയമായിരുന്നു.


അഭയദേവ് രചിച്ച ഇതിലെ ഗാനങ്ങൾക്ക് ബി.എ. ചിദംബരനാഥ്, ചെറായി ദാസ് എന്നിവർ സംഗീതം നൽകിയിരിക്കുന്നു. ചെറായി അംബുജം, ഗായക പീതാംബരം, പൊൻകുന്നം അംബുജം, സാവിത്രി ആലപ്പുഴ എന്നിവർ ഇതിലെ ഗാനങ്ങൾ ആലപിച്ചത്.




</doc>
<doc id="236690" url="https://ml.wikipedia.org/wiki?curid=236690" title="മാധവി (സസ്യം)">
മാധവി (സസ്യം)

ഇന്ത്യയിലും മറ്റു ഏഷ്യൻ രാജ്യങ്ങളിലും കാണുന്ന നിത്യഹരിതയായ ഒരു ബഹുവർഷവള്ളിച്ചെടിയാണ് പന്നിവള്ളി, സീതാമ്പു, മാധവീലത മധുമലർ, ചിറ്റിലക്കൊടി എന്നെല്ലാം പേരുകളുള്ള മാധവി. . സുഗന്ധവും ഭംഗിയുമുള്ള പുഷ്പങ്ങളുള്ളതിനാൽ നട്ടുവളർത്താറുണ്ട്. ആയുർവേദത്തിൽ ഔഷധമായി ഉപയോഗിക്കാറുണ്ട്. പലരാജ്യങ്ങളിലും ഇതിനെ ഒരു അധിനിവേശസസ്യമായി കരുതുന്നു.

ചുമ, നെഞ്ചെരിച്ചിൽ, കുഷ്ഠം എന്നിവയുടെ ചികിൽസയ്ക്ക് ഉപയോഗിക്കുന്നു.

തെക്കൻ കേരളത്തിൽ ഞരമ്പോടൽ ആയി ഉപയോഗിക്കുന്നു. 

ഇല, തൊലി



</doc>
<doc id="236708" url="https://ml.wikipedia.org/wiki?curid=236708" title="എൽഫ്രീഡ യെലിനെക്">
എൽഫ്രീഡ യെലിനെക്

2004-ലെ സാഹിത്യത്തിനുളള നോബൽ സമ്മാനത്തിന് അർഹയായ ഓസ്ട്രിയൻ എഴുത്തുകാരിയാണ് എൽഫ്രീഡ യെലിനെക്. സ്വന്തം സ്വകാര്യതയെ ഏറെ വിലമതിക്കുന്ന ഈ എഴുത്തുകാരി നോബൽ സമ്മാനം സ്വികരിക്കാനായിപ്പോലും ലോകത്തിനു മുന്നിൽ പ്രദർശന വസ്തുവായി നിന്നുകൊടുക്കാൻ വിസമ്മതിച്ചു.പകരം, തന്റെ പ്രഭാഷണത്തിന്റെ വീഡിയോ റെക്കോഡിംഗ് മുൻകൂട്ടിത്തയ്യാറാക്കി നോബൽ ഫൌണ്ടേഷന് യഥാസമയം എത്തിച്ചുകൊടുത്തു

1946, ഒക്റ്റോബർ ഇരുപതിനാണ് യെലിനെക് ജനിച്ചത്. അമ്മ കത്തോലിക്കയും അച്ഛൻ യഹൂദനുമായിരുന്നു. രണ്ടാം ലോകമഹായുദ്ധകാലത്തെ നാസി അക്രമത്തിൽ നിന്ന് രക്ഷപ്പെട്ട് കുടുംബം വിയന്നയിൽ താമസമാക്കി. കടുംപിടുത്തക്കാരിയായിരുന്ന അമ്മയുമായി ഒത്തുപോകാൻ യെലിനിക്കിന് വളരെ പ്രയാസപ്പെടേണ്ടി വന്നു. സംഗീതത്തിൽ ബിരുദം നേടിയത് അമ്മയുടെ നിർബന്ധപ്രകാരമായിരുന്നു. സംഗീതാധ്യയനം തുടർന്നെങ്കിലും കഠിനമായ മാനസികവ്യഥക്ക് അടിമായായി പഠിത്തം നിറുത്തിവെച്ചു. എഴുത്തിലൂടെ ആശ്വാസം കണ്ടെത്താൻ ശ്രമിച്ച എൽഫ്രീഡ 1967-ൽ Lisas Schatten (ലിസയുടെ നിഴൽ ) എന്ന കവിതാ സമാഹാരം പുറത്തിറക്കി.
1969-ൽ അച്ഛൻ മരണമടഞ്ഞതോടെ യെലിനെക് വിധവയായ അമ്മയോടൊപ്പമാക്കി താമസം. 1974-ൽ മ്യൂണിക്കിൽ എഞ്ചിനിയറായ ഗോട്ട്ഫ്രീഡ് ഹുംസ്ബർഗിനെ വിവാഹം ചെയ്തിട്ടും ഇതിനു മാറ്റമുണ്ടായില്ല.യെലിനെക് തന്റെ സമയം വിയന്നയിലും മ്യൂണിക്കിലുമായി ചെലവിടുന്നു.

1983-ലാണ് യെലിനെക് Die Klavierspielerin അഥവാ പിയാനോ ടീച്ചർഎഴുതിയത്. ഇംഗ്ളീഷിലേക്ക് പരിഭാഷ (1988) ചെയ്യപ്പെട്ട ആദ്യ നോവലും ഇതാണ്. 2001-ൽ ഫ്രഞ്ചുഭാഷയിലിറങ്ങിയ La Pianiste ഈ നോവലിന്റെ ചലച്ചിത്രാവിഷ്കാരമാണ് കാനേ ചലച്ചിത്രോത്സവത്തിൽ ഈ ചിത്രം പല ബഹുമതികളും കരസ്ഥമാക്കി.

ഇത് ആത്മകഥാപരമായ നോവലാണെന്ന് യെലിനെക് സമ്മതിക്കുന്നു. തന്നെ മാനസികമായും ശാരീരികമായും സ്വതന്ത്രമായി വളരാനുളള സാഹചര്യങ്ങളല്ല അമ്മ സൃഷ്ടിച്ചതെന്ന് നോവലിൽ പറയുന്നുണ്ട്.. വിവാഹബന്ധത്തിൽ പുരുഷനും സ്ത്രീയും തുല്യപങ്കാളികളല്ലെന്നും, പുരുഷമേധാവിത്വും അതിനടിമയാകേണ്ടി വരുന്ന സ്ത്രീയുടെ വിധേയത്വവും മാനവസമുദായത്തിന്റെ പൈതൃകമാണെന്നും യെലിനെക് അഭിപ്രായപ്പെടുന്നു. സ്ത്രീപുരുഷ ബന്ധങ്ങളേയും ശാരീരികവേഴ്ചകളേയും, സ്ത്രൈണലൈംഗികതയേയും പറ്റിയുളള തുറന്നെഴുത്ത് നിരൂപകരിലും വായനക്കാരിലും വിരുദ്ധാഭിപ്രായങ്ങളാണ് ഉളവാക്കിയത്. 


</doc>
<doc id="236711" url="https://ml.wikipedia.org/wiki?curid=236711" title="സ്ക്രാബിൾ">
സ്ക്രാബിൾ

രണ്ടു കളിക്കാർ ഓരോ അക്ഷരങ്ങളുള്ള ടൈലുകൾ കൊണ്ട് വാക്കുകൾ ഉണ്ടാക്കി കളിക്കുന്ന ഒരു അക്ഷരക്കളിയാണ് സ്ക്രാബിൾ. 15×15 കളങ്ങളുള്ള ഒരു ബോഡിലാണ് കളി നടക്കുനത്. നെടുകെയും കുറുകെയും ക്രോസ് വേഡ് രീതിയിലാണ് വാക്കുകൾ അടുക്കേണ്ടത്. നിഘണ്ടുവിലുള്ള വാക്കുകളാവണം ഉപയോഗിക്കേണ്ടത്. "ഒഫീഷ്യൽ ക്ലബ് ആൻഡ് ടൂർണമെന്റ് വേഡ് ലിസ്റ്റ്", "ഒഫീഷ്യൽ സ്ക്രാബിൾ പ്ലേയേഴ്സ് ഡിക്ഷനറി" എന്നിവ അനുവദനീയമായ വാക്കുകൾ ഉൾക്കൊള്ളിച്ചിട്ടുള്ള സഞ്ചികക‌ളാണ്. 

സ്ക്രാബിൾ എന്ന ട്രേഡ് മാർക്ക് അമേരിക്കയിലും കാനഡയിലും ഹാസ്ബ്രോ ഇൻക്. എന്ന കമ്പനിയുടെ കൈവശമാണ്. മറ്റിടങ്ങളിൽ മാറ്റെൽ എന്ന കമ്പനിയാണ് ഇത് കൈവശം വച്ചിരിക്കുന്നത്. 121 രാജ്യങ്ങളിൽ ഈ കളി പ്രചാരത്തിലുണ്ട്. 29 ഭാഷകളിൽ ഈ കളി ലഭ്യമാണ്. 15 കോടി സ്ക്രാബിൾ ഉപകരണങ്ങൾ വിറ്റുപോയിട്ടുണ്ട്. 

രണ്ടോ നാലോ കളിക്കാർ ചതുരാകൃതിയിലുള്ളതും15×15 കള്ളികളുള്ളതുമായ ഒരു ബോർഡ് ഉപയോഗിച്ചാണ് കളിക്കുന്നത്. ഓരോ കള്ളിയിലും ഓരോ അക്ഷര‌ങ്ങൾ വയ്ക്കാൻ സാധിക്കും. മത്സരങ്ങളിൽ സാധാരണയായി ഇത് രണ്ടു കളിക്കാർ തമ്മിലാണ് നടക്കുന്നത്.

ബോഡിൽ മൂല്യം കൂടുതലുള്ള കള്ളികളുണ്ട്. ഒരു വാക്ക് ചുവന്ന കള്ളിയിൽ സ്പർശിച്ചാൽ വാക്കിലെ എല്ലാ അക്ഷരങ്ങളുടെയും തുകയെ മൂന്നു തവണ ഗുണിച്ചാൽ കിട്ടുന്ന പോയിന്റ് ലഭിക്കും. ഇത്തരം എട്ട് കള്ളികളുണ്ട്. 17 പിങ്ക് കള്ളികളിൽ സ്പർശിച്ചാൽ വാക്കിന്റെ പോയിന്റിന്റെ ഇരട്ടി പോയിന്റ് നേടാം. 12 കടും നീലക്കള്ളികളിൽ വയ്ക്കുന്ന അക്ഷരത്തിന്റെ മൂന്നിരട്ടി പോയിന്റുകൾ ലഭിക്കും. 24 ഇളം നീല കള്ളികളിൽ വയ്ക്കുന്ന അക്ഷരത്തിന്റെ ഇരട്ടി പോയിന്റ് ലഭിക്കും. 2008-ൽ ഹാസ്ബ്രോ ഓറഞ്ച്, ചുവപ്പ്, നീല, പച്ച എന്നിങ്ങനെയാക്കി മാറ്റുകയുണ്ടായി. പഴയ ബോഡുകൾ തന്നെയാണിപ്പോഴും മത്സരങ്ങളിൽ കൂടുതലും ഉപയോഗിക്കുന്നത്. 
ഇംഗ്ലീഷ് ഭാഷാ സെറ്റിൽ 100 ടൈലുകളുണ്ട്. ഇതിൽ 98 എണ്ണത്തിലും ഓരോ അക്ഷരങ്ങൾ എഴുതിയിട്ടുണ്ട്. ഇവയ്ക്ക് 1 മുതൽ 10 വരെ പോയിന്റുകളുമുണ്ട്. പോയിന്റ് നൽകപ്പെട്ടിരിക്കുന്നത് അക്ഷരം ഇംഗ്ലീഷ് ഭാഷയിൽ ഉപയോഗിക്കാനുള്ള സാദ്ധ്യത കണക്കിലെടുത്താണ്. 

കമ്പ്യൂട്ടറുകളിൽ സോഫ്റ്റ് വെയർ ഇൻസ്റ്റാൾ ചെയ്തും, സോഫ്റ്റ്‌വെയർ ഇൻസ്റ്റലേഷൻ ചെയ്യാതെ തന്നെ ഇന്റർനെറ്റ് വഴിയും സ്ക്രാബിൾ കളിക്കാവുന്നതാണ്. ഈ രീതികളിൽ സ്ക്രാബിൾ കളിക്കുന്നത് ഏറെ പ്രചാരം സിദ്ധിച്ചിട്ടുണ്ട്. അത്താരി (Atari) നിർമ്മിച്ച സ്ക്രാബിളിന്റെ കമ്പ്യൂട്ടർ പതിപ്പാണ് അമേരിക്കയിലും കാനഡയിലും നിലവിലുള്ളത്. മറ്റു രാജ്യങ്ങളിൽ ubisoft എന്ന കമ്പനിയുടെ സ്ക്രാബിളാണ് കളിക്കപ്പെടുന്നത്. Quackle എന്ന പേരിൽ ഓപ്പൺ സോഴ്സ് ഗെയിമും നിലവിലുണ്ട്. ഇവയ്ക്ക് പുറമെ മൊബൈൽ ഫോണുകൾ അടക്കമുള്ള ഉപകരണങ്ങളിലും സ്ക്രാബിൾ കളിക്ക് പ്രചാരം സിദ്ധിച്ചിട്ടുണ്ട്.




</doc>
<doc id="236713" url="https://ml.wikipedia.org/wiki?curid=236713" title="കരിന്തുമ്പ">
കരിന്തുമ്പ

ഒരു മീറ്ററോളം പൊക്കം വയ്ക്കുന്ന ചെറിയ ഒരു കുറ്റിച്ചെടിയാണ് പെരുന്തുമ്പ എന്നും അറിയപ്പെടുന്ന കരിന്തുമ്പ. . Malabar Catmint എന്നും അറിയപ്പെടുന്നുണ്ട്. പലവിധ ഔഷധഗുണങ്ങളുള്ള ഒരു സസ്യമാണിത്. മുറിവുണക്കാനുള്ള ശേഷിയും മറ്റുമുള്ള ഈ ഔഷധസസ്യം ഇന്ത്യയിലെങ്ങും കാണുന്നുണ്ട്.



</doc>
<doc id="236719" url="https://ml.wikipedia.org/wiki?curid=236719" title="പൊലിവള്ളി">
പൊലിവള്ളി

തീപ്പന്നൽ, വള്ളിപ്പന്ന എന്നെല്ലാം അറിയപ്പെടുന്ന പൊലിവള്ളി ഒരു പന്നൽച്ചെടിയാണ്. . പലവിധ ഔഷധഗുണങ്ങളുണ്ട്. ഓസ്ട്രേലിയയിൽ ഇതിനെയൊരു കളയായി കരുതുന്നു.


</doc>
<doc id="236721" url="https://ml.wikipedia.org/wiki?curid=236721" title="നയോമി ക്ലൈൻ">
നയോമി ക്ലൈൻ

കാനഡക്കാരിയായ ഒരു എഴുത്തുകാരിയും സാമൂഹ്യപ്രവർത്തകയും പരിസ്ഥിതിവാദിയുമാണ് നയോമി ക്ലൈൻ. 


</doc>
<doc id="236729" url="https://ml.wikipedia.org/wiki?curid=236729" title="നരിപ്പൂച്ചി">
നരിപ്പൂച്ചി

രണ്ടു മീറ്ററോളം ഉയരത്തിൽ വളരുന്ന ഒരു കുറ്റിച്ചെടിയാണ് കാട്ടപ്പ, ശീമക്കൊങ്ങിണി, നാറിക്കാട്, നാറ്റപ്പൂച്ചെടി എന്നെല്ലാം അറിയപ്പെടുന്ന നരിപ്പൂച്ചി. . American Mint, Bush mint, Chan, Horehound, Pignut, stinking Roger, Wild spikenard എന്നെല്ലാം പേരുകളുണ്ട്. കുരു വെള്ളത്തിലിട്ട് കുടിക്കാൻ പറ്റുന്ന ഒരു പാനീയം ഉണ്ടാക്കാറുണ്ടത്രേ. ഔഷധഗുണങ്ങളുള്ള ഈ ചെടി ഒരു കീടനാശിനി ആയും ഉപയോഗിക്കാം. അമേരിക്കയിൽ പലയിടത്തും ഇത് ഒരു അധിനിവേശസസ്യമായി കരുതപ്പെടുന്നു. ഇല വാറ്റിയെടുത്താൽ കിട്ടുന്ന രാസവസ്തുവിന് സൂക്ഷ്മജീവികളെ നശിപ്പിക്കാനുള്ള കഴിവുണ്ട്.



</doc>
<doc id="236736" url="https://ml.wikipedia.org/wiki?curid=236736" title="വലിയ വയറവള്ളി">
വലിയ വയറവള്ളി

ഒരു വള്ളിച്ചെടിയാണ് വലിയ വയറവള്ളി. . വയറുവേദനയ്ക്കെതിരെ മരുന്നായി ഉപയോഗിക്കാറുണ്ട്. ഏഷ്യയിലെല്ലായിടത്തും തന്നെ കാണാറുണ്ട്.



</doc>
<doc id="236738" url="https://ml.wikipedia.org/wiki?curid=236738" title="ചന്ദ്രിക (ചലച്ചിത്രം)">
ചന്ദ്രിക (ചലച്ചിത്രം)

1950-ൽ പുറത്തിറങ്ങിയ മലയാള ചലച്ചിത്രമാണ് ചന്ദ്രിക. എൻ.പി. ചെല്ലപ്പൻ നായരുടെ കഥയ്ക്ക് നാഗവള്ളി ആർ.എസ്. കുറുപ്പാണ് സംഭാഷണം എഴുതിയത്. ലളിതാ പത്മിനിമാരാണ് ഈ ചിത്രത്തിൽ നൃത്തം ചെയ്തത്. പി. ഭാസ്കരനു തുമ്പമൺ പത്മനാഭൻ കുട്ടിയും കൂടി എഴുതിയ ഗാനങ്ങൾക്ക് ദക്ഷിണാമൂർതിയും ഗോവിന്ദരജുലു നായിഡുവും കൂടി ഈണം നൽകി സംവിധാനം ചെയ്തു. വാഹിനി സ്റ്റുഡിയോയിൽവച്ച് നിർമിച്ച ഈ ചിത്രം സംവിധാനം ചെയ്തത് വി.എസ്. രാഘവനാണ്. കൊച്ചിൻ പിക്ച്ചേഴ്സ് വിതരണം ചെയ്ത ഈ ചിത്രത്തിന്റെ ഛായഗ്രഹണം നിർവഹിച്ചത് എൻ.സി. ബാലകൃഷ്ണനാണ്.

തിക്കുറിശ്ശി സുകുമാരൻ നായർ<br>എം.ജി. മേനോൻ<br>ഗോപാലൻ നായർ<br>നാഗവള്ളി ആർ.എസ്. കുറുപ്പ്<br>പി.എസ്. വിക്രമൻ നായർ<br>സേതുലക്ഷ്മി<br>മാലതി<br>പത്മിനി<br>വി.എൻ. ജാനകി<br>ആറന്മുള പൊന്നമ്മ<br>ടി.എസ്. ബാലയ്യ<br>കെ. ശാരംഗപാണി<br>കെ.എസ്. ഗോപാലൻ നായർ<br>എസ്.പി. പിള്ള


</doc>
<doc id="236739" url="https://ml.wikipedia.org/wiki?curid=236739" title="നിക്കോളായ് വാവിലോവ്">
നിക്കോളായ് വാവിലോവ്

വിശ്രുതനായ റഷ്യൻ സസ്യശാസ്ത്രജ്ഞനാണ് നിക്കോളായ് വാവിലോവ് (25 നവംബർ 1887 - 26 ജനുവരി 1943). ഗോതമ്പ്, ചോളം തുടങ്ങിയ ധാന്യങ്ങളുടെ പഠനത്തിനായി ഉഴിഞ്ഞു വച്ച ജീവിതമായിരുന്നു വാവിലോവിന്റേത്. കൃഷി വിളകളുടെ ഉത്ഭവ കേന്ദ്രം (centres of origin) കണ്ടെത്തിയയാളെന്ന നിലയിൽ പ്രശസ്തനായിരുന്നു. തടവറയിൽ മരണമടഞ്ഞു.

മോസ്കോയിൽ വ്യസായ കുടുംബത്തിൽ ജനിച്ചു. പ്രമുഖ ഭൗതിക ശാസ്ത്രഞ്ജനായ സെർജി ഇവാനോവിച്ച് വാവിലോവ് സഹോദരനാണ്. ബാല്യത്തിൽ നേരിട്ട വറുതിയും വിശപ്പും റഷ്യയുടെയും ലോകത്തിന്റെയും ഭക്ഷ്യ ക്ഷാമം അവസാനിപ്പിക്കാനുള്ള പ്രവർത്തനങ്ങളിൽ മുഴുകാൻ വാവിലോവിനെ പ്രേരിപ്പിച്ചു. മോസ്കോ അഗ്രികൾച്ചറൽ ഇൻസ്റ്റ്യൂട്ടിൽ നിന്ന് 1910 ൽ ബിരുദം നേടി ബ്യൂറോ അപ്ലൈഡ് ബോട്ടണി, ബ്യൂറോ ഓഫ് മൈകോളജി ആൻഡ് ഫൈറ്റോ പാത്തോളജി തുടങ്ങിയ സ്ഥാപനങ്ങളിൽ പ്രവർത്തിച്ചു.

1924 മുതൽ 1935 വരെ ലെനിൻ ഗ്രാഡിലെ ആൾ യൂണിയൻ ഇൻസ്റ്റിറ്റ്യൂട്ട് ഓഫ് അഗ്രികൾച്ചൽ സയൻസസ് ഡയറക്ടറായി പ്രവർത്തിച്ചു. പ്രമുഖ കനേഡിയൻ ഫൈറ്റോ പത്തോളജിസ്റ്റായ മാർഗരറ്റ് ന്യൂട്ടണെപോലെയുള്ളവരെ ഇൻസ്റ്റിറ്റ്യൂട്ടുമായി സഹകരിച്ചു പ്രവർത്തിക്കുവാനായി ക്ഷണിച്ചു.

കൃഷി വിളകളിലെ ഉത്ഭവ കേന്ദ്രങ്ങളെ (centres of origin) സംബന്ധിച്ച സിദ്ധാന്ത രൂപവൽക്കരണത്തിനായി നിരവധി സസ്യ - കാർഷിക പര്യവേക്ഷണങ്ങൾ നടത്തിയ വാവിലോവ് ലോകത്തിന്റെ മുക്കിലും മൂലയിലും നിന്ന് വിവിധയിനം വിത്തുകൾ ശേഖരിച്ചു. ലെനിൻഗ്രാഡിൽ ലോകത്തിലെ ഏറ്റവും വലിയ വിത്തു ശേഖരണ കേന്ദ്രം സ്ഥാപിച്ചു. ലെനിൻഗ്രാഡിന്റെ 28 മാസകാലം നീണ്ട ഉപരോധ സമയത്തു പോലും ഈ വിത്തു ശേഖരം സംരക്ഷിച്ചു. പട്ടിണി മൂലം വാവിലോവിന്റെ ഒരു സഹായി മരണപ്പെട്ടിട്ടു പോലും ഈ ഈ വിത്തു ശേഖരം തൊടാതെ സൂക്ഷിച്ചു.

ഹിറ്റ്ലറിന്റെ പട്ടാളം ലെനിൻഗ്രാഡ് വളഞ്ഞപ്പോൾ 700,000 ത്തിലധികം ജനങ്ങൾ പട്ടിണിയും രോഗവും മൂലം മരണമടഞ്ഞിരുന്നു. വിത്തു ശേഖരണ കേന്ദ്രത്തിലെ രണ്ടര ലക്ഷത്തിലധികം വരുന്ന വിത്തുകളും വേരുകളും പഴങ്ങളും സംരക്ഷിക്കുവാനായി പ്രത്യേകമൊന്നും ചെയ്യപ്പെട്ടിരുന്നില്ല. വാവിലോവി ഇൻസ്റ്റിറ്റ്യൂട്ടിലെ ഒരു കൂട്ടം ശാസ്ത്രഞ്ജൻമാർ വിത്തുകളുടെയും മറ്റു ശേഖരങ്ങളുടെയും ഒരു പരിച്ഛേദം കെട്ടിടത്തിന്റെ താഴെ നിലയിലേക്കു മാറ്റുകയും ഊഴം വച്ച് കാവലിരുന്ന് അവയെ സംരക്ഷിക്കുകയും ചെയ്തു. ഈ വിത്തു ബാങ്ക് കൈയ്യടക്കാൻ ഹിറ്റ്ലർ പ്രത്യേകമായ ഒരു കമാൻഡോ യൂണിറ്റിനെ ചുമതലപ്പെടുത്തിയിരുന്നുവെന്നുള്ള വിവരം പിന്നീട് ചരിത്ര രേഖകൾ വഴി പുറത്തു വന്നിട്ടുണ്ട്. ഈ വിത്ത് ബാങ്ക് കൈയടക്കുക വഴി ലോക ഭക്ഷ്യ വിതരണം കൈയാളാമെന്ന് ഹിറ്റ്ലർ കരുതിയിരുന്നു. കഴിക്കാൻ ഒരു അരിമണി പോലുമില്ലാതിരുന്നപ്പോഴും വിത്തുകളുടെ കാവാലാളായി നിന്നവർ അതു തൊട്ടില്ല. 1944 ൽ ഉപരോധം അവസാനിച്ചപ്പോഴേക്കും വിത്തിനു കാവലായി നിന്നവരിൽ ഒൻപതു പേർ മരിച്ചിരുന്നു. 

മെൻഡേലിയൻ തത്ത്വങ്ങളോട് യോജിപ്പില്ലാതിരുന്ന ട്രോഫിം ലൈസൻകോ എന്ന ശാസ്ത്രഞ്ജന്റെ നിശിത വിമർശകനായിരുന്നു വാവിലോവ്. സ്റ്റാലിനുമായി ഏറെ അടുപ്പമുണ്ടായിരുന്ന ലൈസൻകോയുടെ സ്വാധീനത്താൽ വാവിലോവ് 1940 ൽ അറസ്റ്റു ചെയ്യപ്പെട്ടു. ഉക്രയിനിലേക്കുള്ള ഒരു പര്യവേക്ഷണത്തിനിടെയായിരുന്നു അത്. 1941 ൽ വധശിക്ഷയ്ക്കു വിധിക്കപ്പെട്ടെങ്കിലും 20 വർഷ തടവായി പിന്നീടു ശിക്ഷ കുറവു ചെയ്യപ്പെട്ടു. 1943 ൽ തടവറയിൽ വച്ച് മരണപ്പെട്ടു. മരണാനന്തരം കുറ്റങ്ങളിൽ നിന്നെല്ലാം ഒഴിവാക്കപ്പെട്ട വാവിലോവ് സോവിയറ്റ് ശാസ്ത്ര ശാഖയുടെ നായകനായി വാഴ്ത്തപ്പെട്ടു.




</doc>
<doc id="236741" url="https://ml.wikipedia.org/wiki?curid=236741" title="വയറവള്ളി">
വയറവള്ളി

പരമാവധി 2 സെന്റിമീറ്റർ മാത്രം വണ്ണം വയ്ക്കുന്ന തണ്ടുകളുള്ള ഒരു വള്ളിച്ചെടിയാണ് വയറവള്ളി. . ധാരാളം രോഗങ്ങൾക്ക് ഇത് മരുന്നായി ഉപയോഗിക്കാറുണ്ട്. പൂവ് പൂമ്പാറ്റകളെയും തേനീച്ചകളെയും പക്ഷികളെയും ആകർഷിക്കാറുണ്ട്.



</doc>
<doc id="236744" url="https://ml.wikipedia.org/wiki?curid=236744" title="ശ്രദ്ധ ദാസ്">
ശ്രദ്ധ ദാസ്

ശ്രദ്ധ ദാസ്‌ ഒരു സിനിമ അഭിനേത്രി ആണ്.

വിനയൻ സംവിധാനം ചെയ്ത ഡ്രാക്കുള 2012 എന്ന ചിത്രത്തിലെ നായികയായി അഭിനയിച്ചത് ശ്രദ്ധ ആയിരുന്നു.


</doc>
<doc id="236745" url="https://ml.wikipedia.org/wiki?curid=236745" title="ഞെരിഞ്ഞ">
ഞെരിഞ്ഞ

ഒരു വള്ളിച്ചെടിയാണ് ഞെരിഞ്ഞ. .


</doc>
<doc id="236747" url="https://ml.wikipedia.org/wiki?curid=236747" title="കാട്ടുപരുത്തി">
കാട്ടുപരുത്തി

കാട്ടുപൂവരശ് എന്നും അറിയപ്പെടുന്ന കാട്ടുപരുത്തി 2-3 മീറ്റർ വരെ ഉയരം വയ്ക്കുന്ന ഒരു ചെറിയ കുറ്റിച്ചെടിയാണ്. . ഗൊണേറിയ, സിഫിലിസ് എന്നീ രോഗങ്ങൾക്ക് ഈ ചെടിയുടെ വേരും കായും ഔഷധമായി ഉപയോഗിക്കാറുണ്ട്. തൊലിയിലെ നാര് വള്ളിയായി ഉപയോഗിക്കുന്നു. മഹാരാഷ്ടയിലെ കൊർക്കു വിഭാഗക്കാർ മഞ്ഞപ്പിത്തത്തിന്റെ ചികിൽസയ്ക്ക് കാട്ടുപരുത്തി മരുന്നായി ഉപയോഗിക്കുന്നുണ്ട്.



</doc>
<doc id="236751" url="https://ml.wikipedia.org/wiki?curid=236751" title="കാർക്കോടകൻ">
കാർക്കോടകൻ

അഷ്ടനാഗങ്ങളിൽ ഒന്നാണ് കാർക്കോടകൻ ().ഹിന്ദു ഐതിഹ്യ പ്രകാരം കദ്രുവും കാശ്യപനുമാണ് കാർക്കോടകന്റെ മാതാപിതാക്കൾ. 

നളചരിതത്തിലാണ് കാർക്കോടകനെപ്പറ്റി പറഞ്ഞിരിക്കുന്നത്.നാരദമുനിയുടെ ശാപത്താൽ കാർക്കോടകന്റെ ചലനശേഷി നഷ്ടമാകുന്നു.ഇതു മൂലം താൻ അകപ്പെട്ട കാട്ടുതീയിൽ നിന്നും രക്ഷപ്പെടാനാകാതെ നിന്ന കാർക്കോടകനെ നളമഹാരാജാവ് രക്ഷിക്കുന്നു.എന്നാൽ നളനെ കാർക്കോടകൻ ദംശിക്കുന്നു.ദംശനം മൂലം ലഭിച്ച രൂപവൈരൂപ്യം ബാഹുകനെന്ന പേരിൽ വേഷപ്രച്ഛന്നനായി ജീവിക്കുവാൻ നളനെ പ്രാപ്തനാക്കുന്നു. 


</doc>
<doc id="236752" url="https://ml.wikipedia.org/wiki?curid=236752" title="ദയാമണി ബാർല">
ദയാമണി ബാർല

ജാർഖണ്ഡിലെ ആദിവാസി വിഭാഗത്തിൽ നിന്നുള്ള പത്രപ്രവർത്തകയും പ്രക്ഷോഭകയുമാണ് ദയാമണി ബാർല. നാല്പതിൽ പരം ഗ്രാമങ്ങളെ വഴിയാധാരമാക്കുന്നു എന്ന് ആരോപിക്കപ്പെടുന്ന ആർസിലർ മിറ്റലിന്റെ 
ഉരുക്കു നിർമ്മാണശാലക്കെതിരെ പ്രക്ഷോഭം നയിച്ചതിലൂടെയാണ് ദയാമണി ബാർല ശ്രദ്ധിക്കപ്പെടുന്നത്. പത്രപ്രവർത്തനത്തിനുള്ള നിരവധി പുരസ്കാരങ്ങൾ ഇവരെ തേടിയെത്തിയിട്ടുണ്ട്.

ജാർഖണ്ഡിലെ ഒരു ആദിവാസി കുടുംബത്തിലാണ് ദയാമണി ബാർല ജനിച്ചത്. മുണ്ട എന്ന ഗോത്ര വിഭാഗത്തിൽ പെടുന്നവരാണിവർ.
മാതാപിതാക്കൾ വിവിധ പട്ടണങ്ങളിൽ വേലക്കാരായി പണിയെടുക്കുമ്പോൾ ദയാമണി സ്കൂളിൽ പഠിക്കുന്ന സമയത്ത് തന്നെ ജാർഖണ്ഡിലെ കൃഷിയിടങ്ങളിൽ ദിവസക്കൂലിക്കായി പണിയെടുത്തിരുന്നു . പഠനം തുടരുന്നതിനായി റാഞ്ചിയിലേക്ക് പോയ അവർ അവിടെ വീട്ടുവേല ചെയ്തുകിട്ടുന്ന കാഷുകൊണ്ടാണ് യൂനിവേശഴ്സിറ്റി പഠനത്തിനുള്ള ചെലവു കണ്ടെത്തിയത്. പലപ്പോഴും റയില്വേസ്റ്റേഷനുകളിലെ തിണ്ണകളിൽ ഉറങ്ങിയാണ് പത്രപ്രവത്തന വിദ്യാഭ്യാസം തുടർന്നു പോന്നത്.


</doc>
<doc id="236759" url="https://ml.wikipedia.org/wiki?curid=236759" title="മണ്ണത്തൂർ">
മണ്ണത്തൂർ

എറണാകുളം ജില്ലയിലെ മൂവാറ്റുപുഴ താലൂക്കിലെ ഒരു ഗ്രാമമാണ് മണ്ണത്തൂർ. തിരുമാറാടി ഗ്രാമപഞ്ചായത്തിന്റെ കിഴക്ക്ഭാഗത്താണ് മണ്ണത്തൂർ സ്ഥിതിചെയ്യുന്നത്. പി.പി. എസ്തോസ്, ടി.എം. ജേക്കബ്, ശ്രീമതി മേരി സിറിയക് എന്നിങ്ങനെ പ്രശസ്തരായ പലരും ജനിച്ചതിവിടെയാണ്. ആ പ്രദേശത്തെ ഒരു പ്രധാന യാക്കോബായ സിറിയക് ദേവാലയമായ സെന്റ് ജോർജ്ജ് പള്ളി സ്ഥിതി ചെയ്യുന്നത് മണ്ണത്തൂർ ഗ്രാമത്തിലാണ്. 


</doc>
<doc id="236760" url="https://ml.wikipedia.org/wiki?curid=236760" title="വിദഗ്ദ്ധ നിരൂപണം">
വിദഗ്ദ്ധ നിരൂപണം

ഒരു കൃതിയുടെയോ പ്രബന്ധത്തിന്റെയോ അവലോകനം സമാനമായ യോഗ്യതയുള്ള ഒന്നോ അതിലധികമോ വിദഗ്ദ്ധർ നടത്തുന്നതിനെയാണ് വിദഗ്ദ്ധ നിരൂപണം (പീർ റിവ്യൂ) എന്ന് വിളിക്കുന്നത്. ഒരു മേഖലയിലെ വിദഗ്ദ്ധർ നടത്തുന്ന ഗുണനിലവാര പരിശോധനയാണ് ഇത്. പ്രവർത്തനം മെച്ചപ്പെടുത്തുക, വിശ്വസനീയത വരുത്തുക, ഗുണനിലവാരം നിലനിർത്തുക എന്നീ ലക്ഷ്യങ്ങളോടെയാണ് വിദഗ്ദ്ധ നിരൂപണം നടത്തുന്നത്. അക്കാദമിക വേദികളിൽ ഒരു പ്രബന്ധം പ്രസിദ്ധീകരിക്കാൻ യോഗ്യമാണോ എന്ന പരിശോധനയാണ് ഈ പ്രക്രീയയിലൂടെ നടക്കുക. 

അവലോകനത്തിന് ഉപയോഗിക്കുന്ന പ്രക്രീയ, വൈദഗ്ദ്ധ്യമുള്ള മേഖല എന്നിവ അനുസരിച്ച് വിദഗ്ദ്ധനിരൂപണത്തെ വർഗ്ഗീകരിക്കാം. മെഡിക്കൽ പീർ റിവ്യൂ എന്ന പ്രയോഗം ക്ലിനിക്കൽ വിഷയങ്ങൾ പഠിപ്പിക്കാനുള്ള ഡോക്ടർമാരുടെയോ നഴ്സ്‌മാരുടേയോ കഴിവിനെ സഹപ്രവർത്തകർ അവലോകനം ചെയ്യുന്നതോ, ജേണലുകളിലെ ലേഖനങ്ങൾ വിദഗ്ദ്ധർ പ്രസിദ്ധീകരണത്തിനു മുൻപായി പരിശോധിക്കുന്നതോ, പ്രസിദ്ധീകരിക്കപ്പെട്ട ലേഖനങ്ങളുടെ മൂല്യം അവലോകനം ചെയ്യുന്നതോ ആവാം. 
പ്രഫഷണൽ സൊസൈറ്റികളുടെ ആദർശങ്ങൾ പാലിക്കപ്പെടുന്നുണ്ടോ എന്ന പരിശോധനയും മെഡിക്കൽ പീർ റിവ്യൂ എന്ന ഗണത്തിൽ പെടുത്തപ്പെട്ടിട്ടുണ്ട്. ഈ പ്രയോഗത്തിന് ഇത്തരത്തിൽ അർത്ഥവ്യത്യാസങ്ങളുണ്ട്. 




</doc>
<doc id="236766" url="https://ml.wikipedia.org/wiki?curid=236766" title="ജിയുസപ്പെ സ്റ്റാംപൊണെ">
ജിയുസപ്പെ സ്റ്റാംപൊണെ

ഇറ്റലിയും ന്യൂയോർക്കും കേന്ദ്രീകരിച്ച് പ്രവർത്തിക്കുന്ന ഒരു ഇൻസ്റ്റളേഷൻ ആർട്ടിസ്റ്റാണ് ജിയുസപ്പെ സ്റ്റാംപൊണെ(ജനനം :1973). ഭൗതികതയെ ഡിജിറ്റൽ യാഥാർത്ഥ്യവുമായി സംയോജിപ്പിച്ചുകൊണ്ട് കലയുടെ യുക്തിപരമായ വിഭവശക്തിയെ മനുഷ്യ ജീവിതത്തിലേക്ക് കടത്തി വിടുകയും അതിലൂടെ സാമൂഹ്യ പരിവർത്തന സാധ്യതകൾ അന്വേഷിക്കുകയുമാണ് ജിയുസപ്പെ.
ഫ്രാൻസിൽ ജനിച്ചു. യൂറോപ്പ്, വിവിധ യൂറോപ്യൻ രാജ്യങ്ങൾ, ബെർക്കിന ഫാസോ,ബെനിൻ മുതലായ ആഫ്രിക്കൻ രാജ്യങ്ങൾ എന്നിവയുടെ സഹകരണത്തോടെയാണ് ജിയുസപ്പെ പ്രോജക്റ്റുകൾ തയ്യാറാക്കുന്നത്. സമകാലിക മാധ്യമങ്ങൾ ഉപയോഗപ്പെടുത്തിക്കൊണ്ട് കതയുടെ ഭാഷയിൽ അദ്ദേഹം സമൂഹത്തോട് സംസാരിക്കുന്നു.

കൊച്ചിയിലെ ഏറ്റവും പ്രചാരമേറിയ യാത്രോപാധിയായ ഓട്ടോറിക്ഷയെ അടിസ്ഥാനപ്പെടുത്തി നിർമ്മിച്ചതാണ് 'ഉത്തം ദുനിയ' അഥവാ'പെർഫക്റ്റ് വേൾഡ്' എന്ന ഈ കലാ പ്രോജക്റ്റ്. 
ഓട്ടോറിക്ഷ, വീഡിയോ, മാപ്പ്, ശബ്ദം,അക്രിലിക് എന്നിവയുൾപ്പെടുന്ന ഒരു നവ മാധ്യമസൃഷ്ടിയാണിത്(Neodimensional installation).
അന്താരാഷ്ട്ര നയതന്ത്രബന്ധങ്ങളുടെ ഒരു വാഹനമായി ഇവിടെ ഓട്ടോറിക്ഷ രൂപാന്തരപ്പെടുന്നു. മെർലിൻ മൺറോയുടെ 'ബൈ ബൈ ബേബി' എന്ന ഗാനം ഉച്ചഭാഷിണികളിലൂടെ കേൾക്കുന്നുണ്ട്. ഓട്ടോറിക്ഷക്കുള്ളിലുള്ള വീഡിയോ സ്ക്രീനുകളിൽ ഗ്ലോബൽ എഡ്യുക്കേഷൻ പരമ്പരയിലെ 200 ചിത്രങ്ങൾ പ്രദർശിപ്പിക്കുന്നു. കൊച്ചി കേന്ദ്രമാക്കി ഓട്ടോറിക്ഷയുടെ യാത്രാപാത അടയാളപ്പെടുത്തിയ ഭൂപടവും ഈ കലാസൃഷ്ടിയുടെ ഭാഗമാണ്.



</doc>
<doc id="236773" url="https://ml.wikipedia.org/wiki?curid=236773" title="നിലംപരണ്ട">
നിലംപരണ്ട

നിലത്തു പടർന്നു വളരുന്ന ഒരു ചെറിയ സസ്യമാണ് നിലംപരണ്ട. . ഉണങ്ങിയ ഇലപൊടിച്ചത് തുമ്മൽ ഉണ്ടാക്കാറുണ്ട്. വാതത്തിന് ഇല ചതച്ച് പുരട്ടാറുണ്ട്. മ്രഷം തോറും വെള്ളം കയറുന്ന പാടങ്ങളിൽ കാണാറുണ്ട്. കടുത്ത വരൾച്ചയെയും നേരിടാൻ കഴിവുള്ള ഈ ചെടി ഒരു കളയാണ്.
Tamil Name :
Siru Cherupadai.



</doc>
<doc id="236782" url="https://ml.wikipedia.org/wiki?curid=236782" title="ദമാസ്കസിലെ യോഹന്നാൻ">
ദമാസ്കസിലെ യോഹന്നാൻ

ഏഴ്, എട്ട് നൂറ്റാണ്ടുകളിലെ ഒരു സിറിയൻ ക്രിസ്തീയതാപസനും പുരോഹിതനും വേദശാസ്ത്രിയും ആയിരുന്നു ദമാസ്കസ്സിലെ യോഹന്നാൻ അഥവാ "യോഹന്നാൻ ദമസേന". 'സുവർണ്ണഭാഷി' എന്നർത്ഥമുള്ള 'ക്രിസോറോയസ്' എന്ന പേരിലും അദ്ദേഹം അറിയപ്പെടുന്നു. അറബിവംശജനായിരുന്ന യോഹന്നാന്റെ പശ്ചാത്തലം ഉമയ്യാദ് ഖലീഫമാരുടെ കാലത്തെ സിറിയയിലെ ഉപരിവർഗ്ഗത്തിൽ ആയിരുന്നു. തലസ്ഥാനനഗരിയായ ദമാസ്കസിൽ ജനിച്ചു വളർന്ന അദ്ദേഹം യെരുശലേമിനടുത്തുള്ള മാർ സാബാ ആശ്രമത്തിൽ ജീവിതാവസാനം ചെലവഴിച്ച് അവിടെ മരിച്ചു.(ജനനം: എഡി 645 അഥവാ 676; മരണം 749 ഡിസംബർ 4)

ക്രിസ്തീയതയെ നിർവചിക്കാനും വിശ്വാസത്തിലെ വിമതധാരകളും ഇസ്ലാം മതവും ഉയർത്തിയ വെല്ലുവിളികളെ നേരിടാനും ശ്രമിച്ച യോഹന്നാൻ പ്രഗല്ഭനായ ഒരു എഴുത്തുകാരനായിരുന്നു. ബൈസാന്തിയൻ ഭരണകൂടത്തിന്റെ പിന്തുണയോടെ പൗരസ്ത്യക്രിസ്തീയതയിൽ അക്കാലത്തു ശക്തിപ്പെട്ടിരുന്ന പ്രതിമാഭഞ്ജനവാദത്തിന്റെ (Iconoclasm) നിശിതവിമർശകനെന്ന നിലയിലും അദ്ദേഹം അറിയപ്പെടുന്നു. ഉമയ്യാദ് ഇസ്ലാമിക ഭരണത്തിൽ കീഴിൽ ജീവിച്ചിരുന്നെങ്കിലും ഇസ്ലാം മതത്തിന്റേയും തീവ്രവിമർശകനായിരുന്നു യോഹന്നാൻ. "അറിവിന്റെ ജലധാര" (Fountain of Wisdom) എന്ന അദ്ദേഹത്തിന്റെ കൃതി, തോമസ് അക്വീനാസ് ഉൾപ്പെടെയുള്ള ക്രിസ്തീയചിന്തകന്മാരെ സ്വാധീനിച്ചിട്ടുണ്ട്. പൗരസ്ത്യ, പാശ്ചാത്യക്രിസ്തീയതകളിൽ ഒരുപോലെ മാനിക്കപ്പെടുന്ന ആ രചന ക്രൈസ്തവിശ്വാസത്തിന്റെ സാരസംഗ്രഹത്തിനുള്ള ആദ്യശ്രമമായിരുന്നു.

പൗരസ്ത്യക്രിസ്തീയതയുടെ ആരാധനകളിൽ ഇക്കാലം വരെ ഉപയോഗത്തിലിരിക്കുന്ന ഒട്ടെറെ പ്രാർത്ഥനാഗീതങ്ങളുടെ കർത്താവെന്ന പ്രാധാന്യവും അദ്ദേഹത്തിനുണ്ട്. പൗരസ്ത്യപാരമ്പര്യത്തിലെ അവസാനത്തെ സഭാപിതാവായി യോഹന്നാൻ കണക്കാക്കപ്പെടുന്നു. കത്തോലിക്കാ സഭയും അദ്ദേഹത്തെ വേദപാരംഗതനായി മാനിക്കുന്നു. മറിയത്തിന്റെ സ്വർഗ്ഗാരോഹണത്തെക്കുറിച്ച് എഴുതിയിട്ടുള്ള യോഹന്നാന് കത്തോലിക്കാസഭയിൽ "സ്വർഗ്ഗാരോഹണത്തിന്റെ വേദശാസ്ത്രി" (Doctor of the Assumption) എന്ന അപരനാമവുമുണ്ട്. 

യോഹന്നാന്റെ ജീവിതത്തെക്കുറിച്ചുള്ള വിവരങ്ങൾക്ക് ആശ്രയിക്കാനുള്ളത് അദ്ദേഹം മരിച്ച് 200 വർഷങ്ങൾക്കു ശേഷം യെരുശലേമിലെ പാത്രിയർക്കീസ് ജോൺ എഴുതിയ ജീവചരിത്രമാണ്. ഐതിഹ്യങ്ങളും യാഥാർത്ഥ്യങ്ങളും കെട്ടുപിണഞ്ഞുകിടക്കുന്ന രചനയാണത്. വിശദാംശങ്ങളുടെ അഭാവവും ഭാഷാപരമായ ആർഭാടങ്ങളും അതിന്റെ മറ്റു ബലഹീനതകളാണ്. ഇക്കാരണങ്ങളാൽ ചരിത്രദൃഷ്ട്യാ വിശ്വസനീയത കുറഞ്ഞ ആ കൃതിയിൽ നിന്നു വേർതിരിച്ചെടുക്കാവുന്ന വിവരങ്ങൾ അനുസരിച്ച്, മൻസൂർ എന്ന അറബിപ്പേരിൽ അറിയപ്പെട്ടിരുന്ന ഒരു ക്രിസ്തീയകുടുംബത്തിലാണ് യോഹന്നാൻ ജനിച്ചത്. അദ്ദേഹത്തിന്റെ മുത്തച്ഛൻ മൻസൂർ ഇബിൻ സാർഗൻ, ബൈസാന്തിയൻ ഭരണത്തിൻ കീഴിൽ നഗരത്തിലെ അവസാനത്തെ രാജപ്രതിനിധിയായിരുന്നു. പിതാവ് സെർജിയസ്, പുതുതായി സ്ഥാപിക്കപ്പെട്ട ഉമയ്യാദ് ഭരണത്തിലും ഉന്നതസ്ഥാനം വഹിച്ചു.

പിതാവിന്റെ ദത്തുപുത്രനായി കോസ്മാസ് എന്ന ഒരു സഹോദരനും അദ്ദേഹത്തിനുണ്ടായിരുന്നു. അവരിരുവരുടേയും ഉപരിപഠനം ഇറ്റലിക്കാരനായ ഒരു സന്യാസിയുടെ കീഴിലായിരുന്നു. ഇറ്റലിയിൽ സിസിലിയുടെ തീരത്തു നടന്ന ഒരു അടിമവേട്ടയിൽ പിടിക്കപ്പെട്ട് ദമാസ്കസിലെത്തിയ ആ സന്യാസിയുടെ പേരും കോസ്മാസ് എന്നായിരുന്നു. യോഹന്നാന്റെ പിതാവ് സന്യാസിയെ അടിമത്തത്തിൽ നിന്നു മോചിപ്പിച്ച് മക്കളുടെ അദ്ധ്യാപനം ഭരമേല്പിക്കുകയായിരുന്നു. കോസ്മാസിന്റെ ശിക്ഷണത്തിൽ യോഹന്നാൻ താമസിയാതെ എല്ലാ വിജ്ഞാനശാഖകളിലും നൈപുണ്യം സമ്പാദിച്ചെന്നും ബീജഗണിതത്തിൽ ഡയഫാന്റസിനും ക്ഷേത്രഗണിതത്തിൽ യൂക്ലിഡിനും ഒപ്പമെത്തിയെന്നും സംഗീതത്തിലും ജ്യോതിശാസ്ത്രത്തിലും ദൈവശാസ്ത്രത്തിലും സമാനമായ പ്രാവീണ്യം നേടിയെന്നുമാണ് ജീവചരിത്രകാരന്റെ സാക്ഷ്യം.

യുവപ്രായത്തിൽ പിതാവിന്റെ ഉദ്യോഗം ഏറ്റെടുത്ത യോഹന്നാൻ ദമാസ്കസ് നഗരസമിതിയുടെ അദ്ധ്യക്ഷനായി (chief Councillor). എന്നാൽ പിന്നീട് ആ പദവിയിൽ നിന്നു പുറത്തായ അദ്ദേഹം യെരുശലേമിനടുത്തുള്ള മാർ സാബാസ് ആശ്രമത്തിൽ ചേർന്നു സന്യാസിയായി. ദത്തുസഹോദരൻ കോസ്മസും സന്യാസത്തിൽ അദ്ദേഹത്തിന്റെ വഴി പിന്തുടർന്നു. ഗ്രീക്കു ക്രിസ്തീയതയിൽ ബൈസാന്തിയൻ ചക്രവർത്തി ലിയോയുടെ പിന്തുണയോടെ പ്രചരിച്ചിരുന്ന പ്രതിമാഭഞ്ജനവാദത്തിനെതിരെ യോഹന്നാൻ തൂലിക ചലിപ്പിച്ചതാണ് അദ്ദേഹത്തിന്റെ അധികാരനഷ്ടത്തിൽ കലാശിച്ചതെന്ന് ജീവചരിത്രകാരൻ പറയുന്നു. പ്രതിമാവണക്കത്തിന്റെ വക്തായി നിലകൊണ്ട യോഹന്നാൻ ചക്രവർത്തിയുടെ ശത്രുത സമ്പാദിച്ചെന്നും, ഉമയ്യാദ് ഭരണകൂടത്തെ അദ്ദേഹത്തിനെതിരെ തിരിക്കാനായി രാജദ്രോഹം സൂചിപ്പിക്കുന്ന ഒരു കത്ത് അദ്ദേഹത്തിന്റേതായി ചക്രവർത്തി ചമച്ചുണ്ടാക്കിയെന്നും അങ്ങനെ അദ്ദേഹം അധികാരഭ്രഷ്ടനായെന്നുമാണ് കഥ. കോലാഹലങ്ങൾക്കൊടുവിൽ വസ്തുസ്ഥിതി മനസ്സിലാക്കിയ ഖലീഫ യോഹന്നാനെ പദവിയിൽ തിരികെ പ്രവേശിക്കാൻ സന്നദ്ധനായെങ്കിലും സന്യാസിയാകാനാണത്രെ അദ്ദേഹം തീരുമാനിച്ചത്. എന്നാൽ പ്രതിമാഭഞ്ജനവിവാദത്തിന്റെ തുടക്കത്തിനു മുൻപേ യോഹന്നാൻ സന്യാസത്തിൽ പ്രവേശിച്ചിരുന്നെന്നും അതിനാൽ ഈ കഥ വാസ്തവമാകാൻ വഴിയില്ലെന്നും ചൂണ്ടിക്കാണിക്കപ്പെട്ടിട്ടുണ്ട്.

യെരുശലേമിനടുത്തുള്ള മാർ സാബാ ആശ്രമത്തിൽ സന്യാസിയായി ചേർന്ന യോഹന്നാൻ ശരീരത്തെ കഠിനമായി ക്ലേശിപ്പിക്കുന്ന തപശ്ചര്യകളിലൂടെ പുണ്യപൂർണ്ണത അന്വേഷിച്ചു. ഇക്കാലത്ത് അദ്ദേഹം പൗരോഹിത്യവും സ്വീകരിച്ചു. തപസചര്യകൾക്കിടെ അദ്ദേഹം തന്റെ പണ്ഡിതോചിതമായ കൃതികളുടേയും കീർത്തനങ്ങളുടേയും രചനക്കും അവസരം കണ്ടെത്തി. അക്കാലത്ത് മതത്തിന്റെ മേഖലയിൽ സജീവമായിരുന്ന മുഖ്യസംവാദങ്ങളിൽ യോഹന്നാന്റെ പങ്കാളിത്തം ശ്രദ്ധേയമായി. ചിന്തയിലും എഴുത്തിലും തപസ്സിലും മുഴുകി എല്ലാവർക്കും ഇഷ്ടപ്പെട്ടവനായി ജീവിച്ച അദ്ദേഹത്തിന്റെ മരണം 104 വയസ്സിന്റെ അതിവാർദ്ധക്യത്തിൽ ആയിരുന്നെന്ന് ഒരു പാരമ്പര്യമുണ്ട്. മാർ സാബാസ് ആശ്രമത്തിലാണ് അദ്ദേഹത്തെ സംസ്കരിച്ചത്.

യോഹാന്നാന്റെ മുഖ്യകൃതിയായ "അറിവിന്റെ ജലധാര" (Fountain of Wisdom) മൂന്നു വിഭാഗങ്ങൾ ചേർന്നതാണ്. ഒന്നാം ഭാഗം അരിസ്റ്റോട്ടിലിയൻ യുക്തിയുടെ വിശകലനവും ക്രിസ്തീയചിന്തയിലെ അതിന്റെ പ്രസക്തിയുടെ അന്വേഷണവുമാണ്. രണ്ടാം ഭാഗം വേദവ്യതിചലനങ്ങളിൽ മുഖ്യമായവയുടെ വിവരണവും വിമർശനവുമാണ്. യോഹന്നാന്റെ പ്രസിദ്ധമായ ഇസ്ലാം മതവിമർശനം ഈ ഖണ്ഡത്തിലെ ഒരദ്ധ്യായമാണ്. ഇസ്ലാമിനെ ഒരു വ്യതിരിക്തധർമ്മം എന്നതിനു പകരം ക്രിസ്തീയതയിലെ വിമതധാരകളിലൊന്നായി കണക്കാക്കിയ അദ്ദേഹം അതിനെ "ഇസ്മായേലികളുടെ പാഷണ്ഡത" എന്നു വിളിക്കുന്നു. 'ജലധാര'-യുടെ കാതലായ മൂന്നാം ഭാഗം ക്രിസ്തീയമുഖ്യധാരയിലെ വിശ്വാസങ്ങളുടെ പൗരസ്ത്യവീക്ഷണത്തിൽ നിന്നുള്ള വിശദീകരണമാണ്. സഭാപിതാക്കന്മാരുടേയും സൂനഹദോസുകളുടേയും പ്രബോധനങ്ങളുടെ അടിസ്ഥാനത്തിൽ സമഗ്രമായ ഒരു ദൈവശാസ്ത്രവ്യവസ്ഥയുടെ തന്നെ അവതരണമാണ് ഈ ഭാഗം. കപ്പദോച്ചിയൻ പിതാക്കന്മാർ ഉൾപ്പെടെയുള്ള മുൻകാലചിന്തകന്മാരെ പിന്തുടരുകയാണ് ഇവിടെ ഗ്രന്ഥകാരൻ ചെയ്യുന്നത്.

യോഹാന്നന്റെ ഈ നായകശില്പം അതിന്റെ മികവുമൂലം താമസിയാതെ പൗരസ്ത്യക്രിസ്തീയതയിൽ, മാനകഗ്രന്ഥമായി പ്രതിഷ്ഠ നേടി. പന്ത്രണ്ടാം നൂറ്റാണ്ടിലുണ്ടായ ലത്തീൻ പരിഭാഷ വഴി അത് പാശ്ചാത്യലോകത്തും പ്രചരിച്ചു. പീറ്റർ ലോംബാർഡിനേയും തോമസ് അക്വീനാസിനേയും പോലുള്ള പാശ്ചാത്യചിന്തകരും അതിന്റെ സ്വാധീനത്തിൽ വന്നു. യോഹന്നാന്റെ കൃതിയുടെ ഏതാനും പുറങ്ങൾ താൻ എന്നും വായിച്ചിരുന്നു എന്ന് അക്വീനാസ് പറഞ്ഞിട്ടുണ്ട്.

യേശുവിന്റേയും വിശുദ്ധാത്മാക്കളുടേയും രൂപങ്ങളോടുള്ള ഭക്തിവണക്കങ്ങൾ ക്രൈസ്തവധാർമ്മികതയിൽ അക്കാലമായപ്പോൾ പരക്കെ നടപ്പിൽ വന്നിരുന്നു. അതേസമയം, ഇത് ബൈബിളിലെ അനുശാസനങ്ങൾക്കു നിരക്കാത്ത അനാചാരവും ദൈവനിന്ദ തന്നെയും ആണെന്ന ചിന്തയും നിലവിലുണ്ടായിരുന്നു. വിഗ്രഹാരധനയോടു തീവ്രവിരോധം പുലർത്തിയ ഇസ്ലാമികസമൂഹങ്ങളുമായി സമ്പർക്കത്തിലിരുന്ന പൗരസ്ത്യക്രിസ്തീയതയിലാണ് പ്രതിമകളോടുള്ള വിരോധം കൂടുതൽ ബലപ്പെട്ടത്. ബൈസാന്തിയൻ ചക്രവർത്തിമാരിൽ പലരും ഈ നിലപാടു പിന്തുടർന്നതോടെ പ്രതിമകളുടെ വണക്കത്തിനു നിരോധമുണ്ടാവുകയും 'പ്രതിമാഭഞ്ജനം' പ്രോത്സാഹിക്കപ്പെടുകയും ചെയ്തു. ക്രിസ്തുമതത്തിനെതിരായ ഇസ്ലാമികവിമർശനങ്ങൾ വിശകലനം ചെയ്തിരുന്ന യോഹന്നാന് പ്രതിമാവണക്കത്തെ സംബന്ധിച്ച തർക്കം പരിചിതമേഖല ആയിരുന്നു. അതിൽ ക്രിസ്തീയമുഖ്യധാരയുടെ ഏറ്റവും സമർത്ഥനായ പ്രചാരകനായി അദ്ദേഹം നിലകൊണ്ടു. പ്രതിമാവണക്കത്തെ നിരോധിച്ചു കൊണ്ട് ബൈസാന്തിയൻ ചക്രവർത്തി ലിയോ മൂന്നാമൻ ഇറക്കിയ ഉത്തരവിനെ വിമർശിച്ച് യോഹന്നാൻ എഴുതിയ മൂന്നുപന്യാസങ്ങൾ പ്രസിദ്ധമാണ്.

പ്രതിമകളുടെ വണക്കത്തെ യോഹന്നാൻ പിന്തുണച്ചത് ദൈവശാസ്ത്രജ്ഞനും മതപ്രബോധകനും എന്ന നിലയിൽ മാത്രമായിരുന്നില്ല എന്നു ചൂണ്ടിക്കാണിക്കപ്പെട്ടിട്ടുണ്ട്. പൗരസ്ത്യക്രിസ്തീയതയിൽ ഇന്നോളം പ്രചാരത്തിലിരിക്കുന്ന ഒട്ടേറെ പ്രാർത്ഥഗീതങ്ങളുടെ കർത്താവായ അദ്ദേഹത്തിന്റെ കവിമനസ്സ്, വാചികബിംബങ്ങളെ എന്ന പോലെ ദൃശ്യബിംബങ്ങളേയും വിലമതിച്ചു. മനുഷ്യരുടെ ദൈവദർശനത്തെ ദീപ്തവും തീവ്രവും ആക്കുന്നതിൽ ബിംബങ്ങൾ പ്രധാനമാണെന്നും ദൈവികോർജ്ജത്തിന്റെ പ്രകടനങ്ങളായ സൃഷ്ടവസ്തുക്കൾ മനുഷ്യജ്ഞാനത്തിന് അന്യഥാ അപ്രാപ്യമായ ദൈവികസത്തയുടെ പാർശ്വവീക്ഷണത്തിന് ഉപകരിക്കുമെന്നുമായിരുന്നു അദ്ദേഹത്തിന്റെ പക്ഷം. പുണ്യാത്മാക്കളോടുള്ള ഭക്തി ദൈവനിന്ദയാണെന്ന വാദത്തിനും അദ്ദേഹം മറുപടി പറഞ്ഞു. ദൈവത്തോടുള്ള ഭക്തി പരമമായ 'ആരാധനയും' (Latreia) പുണ്യവാന്മാർക്കും പുണ്യവതികൾക്കും നൽകുന്ന ബഹുമാനം ആപേക്ഷികമായ 'വണക്കവും' (Proskynesis), ആണെന്ന വിശദീകരണമാണ് അദ്ദേഹം നൽകിയത്.

ഗ്രീക്കു സഭാപാരമ്പര്യത്തിലെ പ്രാർത്ഥനാഗാനരചയിതാക്കളിൽ ഏറ്റവും പ്രധാനിയാണ് ദമാസ്കസിലെ യോഹന്നാൻ. തിരുപ്പിറവിയേയും, എപ്പിഫനിയേയും, പെന്തക്കൊസ്തായേയും സംബന്ധിച്ച അദ്ദേഹത്തിന്റെ ഗാനങ്ങൾ അയാമ്പിക് ത്രിവൃത്തത്തിലാണ് (iambic trimeter) ഉയിർപ്പുതിരുനാളിനെക്കുറിച്ചുള്ള ഗീതം അതിപ്രശസ്തമാണ്. വിജയവും കൃതജ്ഞതയും സ്ഫുരിക്കുന്ന അത് പാശ്ചാത്യസഭയിലെ പ്രസിദ്ധമായ 'തെ-ദേവും' (Te-Deum) എന്ന സ്തോത്രഗീതത്തിനു സമാനമാണ്. ഇതുൾപ്പെടെ യോഹന്നാന്റെ ഗീതങ്ങളിൽ ചിലതൊക്കെ ഇംഗ്ലീഷ് പരിഭാഷകളിലും പ്രസിദ്ധമാണ്. ഗ്രീക്കു സഭയിൽ ഞായറാഴ്ചകളിൽ ഉപയോഗിക്കുന്ന കീർത്തങ്ങൾ അടങ്ങിയ 'ഒക്ടോക്കോസ്' (Octoëchos) എന്ന സമാഹാരത്തിന്റെ കർത്താവായും യോഹന്നാൻ കരുതപ്പെടുന്നെങ്കിലും ഈ പാരമ്പര്യം ആധുനികകാലത്ത് ചോദ്യം ചെയ്യപ്പെട്ടിട്ടുണ്ട്. പാശ്ചാത്യസഭയിലെ പ്രാർത്ഥനാമുറയുടെ സംഗീതക്രമീകരണത്തിൽ ഗ്രിഗോരിയോസ് മാർപ്പാപ്പയെ സംബന്ധിച്ചെന്ന പോലെ പൗരസ്ത്യാരാധനയുടെ സംഗീതസംവിധാനവുമായി യോഹന്നാനെ ബന്ധിപ്പിക്കുന്ന പാരമ്പര്യവും പ്രബലമാണ്.

എട്ടാം നൂറ്റാണ്ടിന്റെ ആദ്യപകുതിയിൽ പൗരസ്ത്യക്രിസ്തീയതയിലെ ഏറ്റവും ശ്രദ്ധേയനായ എഴുത്തുകാരനായിരുന്ന യോഹന്നാന്റെ ബലം ചിന്തയുടെ മൗലികതയോ പുതിയ കണ്ടെത്തലുകളോ ആയിരുന്നില്ല. ക്രിസ്തീയവിശ്വാസത്തിന്റെ അടിസ്ഥാനസിദ്ധാന്തങ്ങൾ മുന്നേ നിർവചിക്കപ്പെട്ടതായി കരുതിയ അദ്ദേഹം, പൂർവഗാമികൾ നിശ്ചയിച്ചുറപ്പിച്ച തത്ത്വങ്ങളെ ചിട്ടയോടെ സംഗ്രഹിച്ച് അവതരിപ്പിക്കാനാണ് ശ്രമിച്ചത്.

ക്രിസ്തീയതയുടെ പൗരസ്ത്യപാരമ്പര്യത്തിലെ അവസാനത്തെ സഭാപിതാവായി യോഹന്നാൻ പരിഗണിക്കപ്പെടുന്നു. അദ്ദേഹത്തിന്റെ "അറിവിന്റെ ജലധാര" എന്ന മുഖ്യകൃതി, പൗരസ്ത്യക്രിസ്തീയതയിൽ ഏറെക്കാലമായി പ്രചാരത്തിലിരുന്ന ക്രൈസ്തവ നവപ്ലേറ്റോണികതയുടെ ആധികാരികമായ അവതരണമായിരുന്നു. ദമാസ്കസിലെ യോഹന്നാനു ശേഷം പൗരസ്ത്യസഭയിൽ ദൈവാശാസ്ത്രചിന്തയുടേയും സംവാദങ്ങളുടേയും പിന്തുടർച്ച മിക്കവാറും ഇല്ലാതായി, ബുദ്ധിപരമായ മുരടിപ്പിന്റെ കാലം തുടങ്ങി. പൗരസ്ത്യക്രിസ്ത്രീയതയുടെ ഊർജ്ജം പിന്നീടു പ്രവഹിച്ചത് ആരാധനാമുറയുടെ (liturgy) വഴിക്കാണ്.

കത്തിന്റെ വ്യാജ്യസ്വഭാവം തിരിച്ചറിയാതിരുന്ന ഖലീഫ അതെഴുതിയ കുറ്റത്തിന് യോഹന്നാന്റെ കൈപ്പത്തി വെട്ടിമാറ്റാൻ ഉത്തരവിട്ടെന്നും, മാതാവിന്റെ മദ്ധ്യസ്ഥതയാൽ അത് അത്ഭുതകരമായി കൂടിച്ചേർന്നെന്നും അദ്ദേഹത്തിന്റെ ജീവചരിത്രകാരൻ പറയുന്നു.


</doc>
<doc id="236784" url="https://ml.wikipedia.org/wiki?curid=236784" title="ജൂതൻ">
ജൂതൻ

ബി.സി രണ്ടാം സഹസ്രാബ്ദത്തിൽ മധ്യപൗരസ്ത്യ ദേശത്ത് വംശീയവും മതപരവുമായ ഒരു വിഭാഗമായി ജൂതർ ഉത്ഭവിച്ചു.
പലസ്തീനിന്റെയും ഇസ്രയേലിന്റെയും ചരിത്രമാരംഭിക്കുന്നത് 'അമാർനാ'യുഗത്തിലാണ്.ബി.സി 1500 ന് അടുപ്പിച്ചുള്ള കാലഘട്ടത്തിൽ, പലസ്തീനിൽ ഭരണം നടത്തിയിരുന്നത് ഈജിപ്റ്റിന്റെ ആശ്രിതരായ രാജാക്കൻമാരായിരുന്നു. ബി.സി 1900-ൽ ഈർ.സുമേരിയ തുടങ്ങിയ സ്ഥലങ്ങളിൽ നിന്നും പലസ്തീനിലേക്ക് കുടിയേറിയ പാശ്ചാത്യ സെമിറ്റിക് വംശജരായ അമോ റൈറ്റുകൾ ആണ് ജൂതൻമാരുടെ പൂർവ്വികർ എന്ന് കരുതപ്പെടുന്നു.പലസ്തീനിലെത്തിയ അബ്രഹാമിന്റെ പൗത്രനായ യാക്കോബിന്റെ സന്തതി പരമ്പരകളാണ് ഇസ്രയേലികൾ. യഹൂദർ ,യഹൂദൻ, യഹൂദജനത എന്നല്ലാം അറിയപ്പെടുന്ന ജൂതന്റെ ഉത്ഭവം ഗോത്രപിതാവായ യാക്കോബിൽ നിന്നാണ്. ഇസ്രയേലി ഉച്ചാരണം (Jehudim) യെഹൂദിം എന്നുമാണ്. വംശീയത, രാഷ്ട്രം, മതം എന്നിവയുമായി ജൂതർ പരസ്പരം ബന്ധപ്പെട്ടു നിൽക്കുന്നു. യഹൂദമതമാണ് യഹൂദ ജനതയുടെ പരമ്പരാഗത വിശ്വാസം. എന്നാൽ വിവിധ തരത്തിലുള്ള ആരാധനാക്രമങ്ങൾ ഇവർ ആചരിക്കുന്നു .ബി.സി 323 മുതൽ ബി.സി 31 വരെയുള്ള ഹെല്ലെൻസ്റ്റിക്കൽ കാലഘട്ടത്തിലെ ഗ്രീക്ക് രേഖകളിൽ ഇവരെക്കുറിച്ച് വിവരിക്കുന്നുണ്ടെങ്കിലും, ബി.സി 1213-1203 കാലത്തെ മെർപ്പെപ്റ്റാസ്റ്റെലെ ലിഖിതത്തിലാണ് ഇസ്രയേലിനെക്കുറിച്ചുള്ള ആദ്യ കാല പരാമർശം.പ്രാചീന ഇസ്രയേൽ(ജൂദാ)ജനങ്ങളെ യഹൂദർ എന്നും വിളിക്കാറുണ്ട്.ജൂദാ (യഹൂദാ) ഗോത്രപിതാവായി കരുതപ്പെടുന്നു. 'ഇസ്രയേൽ' എന്ന അപരനാമമുള്ള യാക്കോബിന്റെ പന്ത്രണ്ടു പുത്രൻമാരിൽ നിന്നാണ് ഈ ഗോത്രങ്ങൾ ഉത്ഭവിച്ചത്.ഇവയിൽ ജൂദായുടെയും ബെഞ്ചമിന്റെയും ഗോത്രങ്ങൾ ഒരു സമൂഹമായിത്തീർന്നു.ജൂദായും ഇസ്രയേലും ഒരേ വർഗ്ഗത്തിൽപ്പെട്ട രണ്ട് സമൂഹങ്ങളുടെ പ്രാദേശിക സംജ്ഞകളായിരുന്നു. പിന്നീട് ജൂദാ എന്ന പദം ഒരു മത വിഭാഗത്തെക്കുറിക്കുന്നതായി മാറി.കാരണം, ഈ മതം ആവിർഭവിച്ചതും നിലനിന്നതും യൂദയായിലാണ്.അങ്ങനെയാണ് 'യാഹ് വേ' (യഹോവ) ആരാധനയിൽ അധിഷ്ഠിതമായ മതത്തിന്റെ അനുയായികൾക്ക് ജൂതൻമാർ എന്ന പേരു വന്നത്. എന്നാൽ ഇസ്രയേൽ എന്ന പദം ചില പ്രാദേശിക ഗോത്രങ്ങളെ മാത്രം കുറിക്കുന്നതിന് പകരം എല്ലാ ഗോത്രങ്ങൾക്കും പൊതുവെയുള്ള ഒന്നായി വീണ്ടും രൂപപ്പെട്ടു.അങ്ങനെയാണ് 'ജൂതന്മാർ' എന്നും 'ഇസ്രയേല്യർ' എന്നും സമാന അർത്ഥ വാക്കുകൾ നിലവിൽ വന്നത്.കൂടാതെ 'ഹീബ്രു' (എബ്രായർ) എന്നും ഇവർ അറിയപ്പെടുന്നുണ്ട്. 'ഹെബർ' അഥവാ ഏബർ (ഉൽപ്പത്തി 11:14-17) എന്ന പൂർവ്വികനിൽ നിന്ന് ഉത്ഭവവിച്ചതുകൊണ്ടാണ് 'ഹീബ്രു' എന്ന പേര് തങ്ങൾക്ക് വന്നതെന്ന് ജൂതൻമാർക്കിടയിൽ വിശ്വാസമുണ്ട്. എന്നാൽ 'ഹബീരു' എന്ന പദമാണ് 'ഹീബ്രു'വിന്റെ യഥാർത്ഥ മൂലപദം. സ്ഥിര താമസമില്ലാത്ത ആക്രമണ സംഘങ്ങളും അടിമകളും പൊതവെ 'ഹബീരു' എന്ന പേരിലാണ് അറിയപ്പെട്ടിരുന്നത്.അതുകൊണ്ട് ബി.സി 15-ാം നൂറ്റാണ്ടിനും 16-ാം നൂറ്റാണ്ടിനുമിടയിൽ പലസ്തീന്റെ ചില പ്രദേശങ്ങളെ ആക്രമിച്ചു കീഴടക്കി അവിടെ വാസമുറപ്പിച്ച ഹാബീരുക്കളാണ് പിന്നീട് 'ഹീബ്രു' ആയിത്തീർന്നത് എന്ന് കരുതാം.

ജൂതൻമാരുടെ പൂർവ്വികനായ അബ്രാഹം കൽദീസിലെ ഈർ എന്ന് സ്ഥലത്തു നിന്നും പരിവാരങ്ങളോടെ പുറപ്പെട്ട് പലസ്തീനിലെ കനാൽ ദേശത്ത് വന്ന് താമസമുറപ്പിച്ചു.പിന്നീട് ഈജിപ്തിൽ കുടിയേറിപ്പാർത്തു. ഫറവോ രാജാക്കൻമാർ ഇവരെ അടിമകളാക്കി.അടിമത്തത്തിൽ നിന്നും അവരെ മോചിപ്പിച്ച് പൂർവ്വികരുടെ ആസ്ഥാനമായ കാനാനിലേക്ക് നയിച്ചത് മോശെയായിരുന്നു. അദ്ദേഹമായിരുന്നു ഇസ്രയേലിന്റെ മത സ്ഥാപകനും നിയമ ദാതാവും.അവർക്ക് ഒരു പ്രാചീന മതമുണ്ടായിരുന്നെങ്കിലും അവരുടെ ദേശീയ ദൈവമായ യഹോവ ആവിർഭവിക്കുന്നത്,പലസ്തീതീന്റെ ദക്ഷിണ ഭാഗത്ത് താമസിച്ചിരുന്ന ഒരു വിഭാഗത്തിന്റെ ദൈവമായിരുന്നു യഹോവ.മോശയുടെ കുടുംബാംഗങ്ങൾ ഈ വിഭാഗത്തിൽപ്പെടുന്നവരായിരുന്നു. അങ്ങനെ അദ്ദേഹത്തിന്റെ കുലദൈവമായിരുന്ന യഹോവ ഇസ്രയേൽ ജനത്തിന്റെ ദൈവമായിത്തീർന്നു.

തങ്ങൾ ദൈവത്തിന്റെ തിരഞ്ഞെടുക്കപ്പെട്ട ജനമാണന്ന വിിശ്വാസമാണ് ഇസ്രയേൽ ഗോത്രങ്ങളിലെ തീക്ഷ്ണമായ ഐക്യ ബോധത്തിന് കാരണം. പതിമൂന്നാം നൂറ്റാണ്ടിന്റെ അവസാനത്തോടെ കാനാൻ പ്രദേശത്ത് വാസമുറപ്പിച്ച് അയൽ വർഗ്ഗങ്ങളുമായി കൂടിച്ചേർന്ന് അവരുടെ ഭാഷയും സംസ്കാരവും മതവും സ്വീകരിച്ചു. ഇസ്രയേൽ ഗോത്രങ്ങൾ കാനാനിൽ കുടിയേറിപ്പാർത്ത ശേഷം അവിടെ ആഭ്യന്തര കലാപങ്ങൾ ഉണ്ടായി. ഈ സന്ദർഭത്തിൽ ഫിലിസ്തീനർ(Philistines) എന്ന കടൽ സഞ്ചാരികൾ കാനാനിനു വടക്കുപടിഞ്ഞാറായി സ്ഥിതി ചെയ്യുന്ന തീരപ്രദേശങ്ങളിൽ താവളമടിച്ചു.അങ്ങനെയാണ് ആ പ്രദേശത്തിന് പലസ്തീൻ എന്ന പേരു വന്നത്. അവർ തമ്മിൽ പലപ്പോഴും സംഘടനം നടന്നു. ഈ സംഘടനങ്ങളാണ് ആഭ്യന്തര കലഹങ്ങളിൽ ഏർപ്പെട്ടിരുന്ന ഹീബ്രു ഗോത്രങ്ങളെ സംഘടിപ്പിച്ചത്. അങ്ങനെ വിഭിന്ന ഗോത്രങ്ങൾ കെട്ടുറപ്പുള്ള ഒരു സംഘടനയായി രൂപമെടുത്തതോടു കൂടി രാജവാഴ്ച നിലവിൽ വന്നു.
പഴയ നിയമത്തിലെ ഉൽപ്പത്തി പുസ്തക പ്രകാരം ഗോത്രപിതാവായ യാക്കോബിന് നാല് ഭാര്യമാരിൽ നിന്നുണ്ടായ പന്ത്രണ്ട് പുത്രൻമാർ പന്ത്രണ്ടു ഗോത്രങ്ങളുടെ സ്ഥാപകരായിത്തീർന്നു. (1)ലേയുടെ പുത്രൻമാരായ രൂബേൻ, ശിമെയോൻ, ലേവി, യഹൂദാ, മിസ്സാഖാൻ,സെബൂലൻ (2) റാഹേലിന്റെ പുത്രൻമാരായ ജോസഫ് (എഫ്രായിം, മനശ്ശെ), ബിന്യാമീൻ.(3) ബിൻഹായുടെ പുത്രൻമാരായ ദാൻ, നഫ്താലി (4)സിൽപായുടെ പുത്രന്മാരായ ഗാദ്, ആശേർ, എന്നിവരായിരുന്നു ഗോത്രസ്ഥാപകർ


</doc>
<doc id="236790" url="https://ml.wikipedia.org/wiki?curid=236790" title="ഡെത്ത് ഇൻ ദി ആഫ്റ്റർനൂൺ">
ഡെത്ത് ഇൻ ദി ആഫ്റ്റർനൂൺ

സുപ്രസിദ്ധ സാഹിത്യകാരൻ ഏണസ്റ്റ് ഹെമിങ്‌വേ ആവിഷ്കരിച്ച ഒരു കോക്ക്ടൈലാണ് ഡെത്ത് ഇൻ ദി ആഫ്റ്റർനൂൺ അഥവാ "ഉച്ചയ്ക്ക് മരണം". ഇതിനെ ഹെമിങ്‌വേ ഷാംപെയ്ൻ എന്നും വിളിക്കാറുണ്ട്. 1932 ൽ ഹെമിങ്‌വേ എഴുതിയ ഡെത്ത് ഇൻ ദി ആഫ്റ്റർനൂൺ എന്ന നോൺ ഫിക്ഷൻ പുസ്തകത്തിന്റെ പേര് തന്നെയാണ് ഈ ഡ്രിങ്കിനും. പുസ്തകം സ്പെയിനിലെ കാളപ്പോരിന്റെ ചരിത്രവും, ആചാരങ്ങളെയും കുറിച്ചാണ്. ഈ ഡ്രിങ്ക് ഉണ്ടാക്കുന്നതിപ്രകാരമാണ്. ഒരു ഫ്ലൂട്ട്ഗ്ലാസ്സിൽ ഒരു ജിഗർ അബ്സാന്ത് ഒഴിക്കുക. അതിനുമുകളിൽ തണുപ്പിച്ച ഷാംപെയ്ൻ ഒഴിക്കുക, കുടിക്കുക. അബ്സാന്തിന്റെ നിറം മാറി ഏതാണ്ട് നിലാവെളിച്ചത്തിന്റെത് പോലത്തെ ഒരുതരം ഒപ്പാലസന്റ് നിറം വരുന്നവരെ ഷാംപെയ്ൻ ഒഴിക്കണം എന്നാണ് പ്രമാണം. അബ്സാന്ത് ഒരു ഹൈ പ്രൂഫ് മദ്യമാണ്, വെള്ളം ഒഴിച്ച് ഡൈലൂട്ട് ചെയ്തിട്ടേ ഇത് കുടിക്കാൻ പറ്റൂ. വെള്ളത്തിനുപകരം ഷാംപെയ്ൻ ഒഴിക്കുന്നത്കൊണ്ട് ഉയർന്ന ആൽകഹോൾ കണ്ട്ന്റ് ഉള്ള ഒരു ഡ്രിങ്കാണിത്.


</doc>
<doc id="236792" url="https://ml.wikipedia.org/wiki?curid=236792" title="അബ്സാന്ത്">
അബ്സാന്ത്

"ആർട്ടിമീസിയ അബ്സിന്തം" എന്ന ചെടിയുടെ ഇലകളും പൂക്കളും ഇട്ട് വാറ്റി എടുക്കുന്നതും ഉയർന്ന അനുപാതത്തിൽ ആൽക്കഹോൾ ഉള്ളതുമായ ഒരു മദ്യമാണ് അബ്സാന്ത്. ഇത് വെള്ളം ചേർക്കുമ്പോൾ പാലിന്റെ നിറം വരുന്ന തരം മദ്യമാണ്. ഗ്ലാസ്സിൽ അബ്സാന്ത് ഒഴിച്ചിട്ട് കുറുകെ ചിത്രത്തിൽ കാണുന്ന അബ്സാന്ത് സ്പൂണിന്മേൽ ഒരു ഷുഗർ ക്യൂബ് വയ്ച്ച് അതിനുമുകളിൽ കൂടി തണുത്ത വെള്ളം ഒഴിച്ചിട്ടാണ് കുടിക്കുക. വെള്ളം ഒഴിക്കുമ്പോൾ മെല്ലെ മെല്ല ഒഴിക്കണം എന്നാണ് പ്രമാണം എന്നാലേ പഞ്ചസാരയ്ക്ക് അലിഞ്ഞ് ചേരാൻ സമയം കിട്ടൂ. ഇതിന്റെ ഉയർന്ന വീര്യം കാരണം പല രാജ്യങ്ങളിലും അബ്സാന്തിന് നിരോധനമുണ്ട്. 


</doc>
<doc id="236796" url="https://ml.wikipedia.org/wiki?curid=236796" title="ചേച്ചി (ചലച്ചിത്രം)">
ചേച്ചി (ചലച്ചിത്രം)

1950-പുറത്തിറങ്ങിയ മലയാള ചലച്ചിത്രമാണ് ചേച്ചി. കെ.കെ. നാരായണന്റെ ഉടമസ്ഥതയിൽ കൈലാസ് പിക്ചേർഴ്സ് നിർമിച്ച ഈ ചിത്രത്തിന്റെ കഥ എഴുതിയത് എൻ.പി. ചെല്ലപ്പൻ നായരാണ്. അഭയദേവിന്റെ 11 ഗാനങ്ങൾക്ക് ജി.കെ. വെങ്കിട്ടേശ് ഈണം പകർന്നു. സേലം രത്നസ്റ്റുഡിയോയിൽ വി.എൻ. രാജൻ ക്യാമറാ ചലിപ്പിച്ചു. ബി. ദൊരൈരാജു, പി.ജി. മോഹനൻ എന്നിവർ ചേർന്ന് ഈ ചിത്രത്തിന്റെ എഡിറ്റിംഗ് നിർവഹിച്ചു. ഈ ചിത്രത്തിന്റെ വിതരണം കൊച്ചിൻ പിക്ചേഴ്സും സ്ക്രീൻപ്ലേയും സംവിധാനവും ടി. ജാനകിറാമും നിർവഹിച്ചു. ഇതിന്റെ പ്രദർശനം 15/12/1950-ൽ തുടങ്ങി.




</doc>
<doc id="236808" url="https://ml.wikipedia.org/wiki?curid=236808" title="മനോജ് കാന">
മനോജ് കാന

മലയാളസിനിമയിലെ ഒരു സംവിധായകൻ ആണു മനോജ് കാന, നാടകപ്രവർത്തകൻ, സംവിധായകൻ എന്നീ നിലകളിൽ പ്രവർത്തിക്കുന്നു. 2012 ലെ തിരുവനന്തപുരം അന്താരാഷ്ട്ര ചലചിത്രോത്സവത്തിൽ നവാഗത സംവിധായകനുള്ള ഹസ്സൻകുട്ടി പുരസ്കാരം നേടിയത് ഇദ്ദേഹത്തിന്റെ ചായില്യം എന്ന സിനിമയാണ്. ഏറ്റവും നല്ല കഥക്കുള്ള 2012 ലെ കേരള സംസ്ഥാന അവാർഡും ഈ കഥ നേടി. ഇദ്ദേഹത്തിന്റെ ഉറാട്ടി എന്ന അമേച്യർ നാടകം 2012 ലെ ഏറ്റവും നല്ല നാടകത്തിനുള്ള സംസ്ഥാന സംഗീത നാടക അക്കാഡമി പുരസ്കാരം നേടി.
കണ്ണൂർ ജില്ലയിലെ പയ്യന്നൂർ കോത്തായിമുക്കിലെ കാന വീട്ടിൽ കെ. കെ. കൃഷ്ണൻ-കാന നാരായണി ദമ്പതികളുടെ മകനാണ്‌.

സി ഡിറ്റ്‌ കണ്ണൂർ മേഖലാ ഓഫീസിൽ അസി.പ്രൊഡ്യൂസറായി ജോലി ചെയ്യുന്നു. 


</doc>
<doc id="236812" url="https://ml.wikipedia.org/wiki?curid=236812" title="കോഡിപ്റ്റെറിക്സ്">
കോഡിപ്റ്റെറിക്സ്

തെറാപ്പോഡ വിഭാഗത്തിൽ പെട്ട ഒരു ചെറിയ ദിനോസർ ആണ് കോഡിപ്റ്റെറിക്സ്. തുടക്ക ക്രിറ്റേഷ്യസ് കാലത്ത് ആണ് ഇവ ജീവിച്ചിരുന്നത്. തുവലുകൾ ഉണ്ടായിരുന്ന ഇവ തികച്ചും പക്ഷികളെ പോലെ ഉള്ള ഒരു ദിനോസർ ആയിരുന്നു . ചൈനയിൽ നിന്നും 1997ൽ ആണ് ഇവയുടെ ഫോസ്സിൽ കണ്ടു കിട്ടുന്നതു.

പക്ഷികളുമായി ഒട്ടനവധി സാമ്യങ്ങൾ ഉള്ളത് കൊണ്ടും , ശരീരം നിറച്ചും ചെറിയ തുവല്ലുകൾ നിറഞ്ഞിരുന്നത് കൊണ്ടും, പിന്നെ പക്ഷികളോട് സമാനമായ കൊക്ക് ഉള്ളത് കൊണ്ടും ഇവയുടെ വർഗ്ഗികരണം സംബന്ധിച്ചു വളരെ ഏറെ വാദങ്ങൾ ഉയർന്ന് വരികയുണ്ടായി, ചിലത് ചുവടെ ചേർക്കുന്നു .


</doc>
<doc id="236818" url="https://ml.wikipedia.org/wiki?curid=236818" title="റെയ്ച്ചൽ കൊറീ">
റെയ്ച്ചൽ കൊറീ

ഒരു അമേരിക്കൻ സമാധാനപ്രവർത്തകയായിരുന്നു റെയ്ച്ചൽ കൊറീ. (Rachel Corrie). ഗാസാ മുനമ്പിലേക്കുള്ള ഇസ്രായേലിന്റെ കവചിതവാഹനം തടയാൻ ശ്രമിക്കുമ്പോൾ ആ വാഹനത്തിന്റെ അടിയിൽപെട്ട് ചതഞ്ഞുമരിക്കുകയായിരുന്നു. പഠനാവശ്യത്തിന് ഗാസയിൽ എത്തിയ റെയ്ച്ചൽ അവിടെ പാലസ്തീനികളുടെ വീടുകൾ ഇസ്രായേൽ തകർക്കുന്നതിനെതിരെ സമാധാനപരമായ പ്രതിഷേധം നടത്തുമ്പോഴായിരുന്നു മരണം.


</doc>
<doc id="236823" url="https://ml.wikipedia.org/wiki?curid=236823" title="പ്രസാദ് രാഘവൻ">
പ്രസാദ് രാഘവൻ

സമകാലിക ഇന്ത്യൻ കലകാരാൻ. ക്യാൻ ലയൺസ് ഇന്റർനാഷണൽ ഫെസ്റ്റിവൽ, ബ്രിട്ടീഷ്‌ ഡിസൈൻ & ആർട്ട്‌ ഡിറെക്ഷൻ (ഡി &എ ഡി) എന്നിങ്ങനെ നിരവധി പുരസ്കാരങ്ങൾ നേടിയ ഗ്രാഫിക് ഡിസൈനറും ആർട്ടിസ്റ്റുമാണ് പ്രസാദ് രാഘവൻ (ജനനം :1968).
പത്തനംതിട്ട ജില്ലയിലെ അടൂരിൽ ജനിച്ചു. 1991ൽ തിരുവനന്തപുരം കോളേജ് ഓഫ് ഫൈൻ ആർട്സിൽ നിന്ന് ഗ്രാഫിക് ഡിസൈൻ ബിരുദം നേടി. ഇന്ത്യയിലെ പ്രധാനപ്പെട്ട ബഹുരാഷ്ട്ര പരസ്യ കമ്പനികളായ കോണ്ട്രാക്റ്റ് അഡ്വടൈസിംഗ്, ഒഗിൽവി & മാതെർ, സാച്ചി & സാച്ചി, വൈടൻ & കെന്നഡി എന്നിവടങ്ങളിൽ ഗ്രാഫിക് ഡിസൈനർ ആയി ജോലി ചെയ്തു. 2003 ൽ ന്യൂ ഡൽഹിയിൽ, സ്വന്തമായി തുടങ്ങിയ 'അടൂർആർട്ട്‌' എന്ന ഫിലിം ക്ലബിനുവേണ്ടി ചെയ്ത പോസ്റ്ററുകൾ പ്രദർശിപ്പിച്ചുകൊണ്ടാണ് കലാലോകത്തേക്കുള്ള പ്രവേശനം. സിനിമയെ ആസ്പദമാക്കി ചെയ്തിട്ടുള്ള പ്രസാദിന്റെ ഈ ചിത്രങ്ങൾ അതതു സിനിമകളുടെ പ്രചാരണത്തിനുള്ളതല്ലായിരുന്നു, മറിച്ച് ആ സിനിമയുടെ നാമത്തിൽനിന്നോ അതിന്റെ ചരിത്രപരമോ ആശയപരമോ ആയ ഉള്ളടക്കത്തിൽ നിന്ന് പ്രചോദനം കൊണ്ട് മറ്റൊരു കലാസൃഷ്ടി നിർമ്മിക്കുകയായിരുന്നു. ഈ കലാസൃഷ്ടികൾ, കടലാസിൽ കരിക്കട്ട കൊണ്ടുള്ളതും, എണ്ണഛായാചിത്രങ്ങളും, വീഡിയോ ആർട്ട്‌, ശില്പരൂപത്തിലുള്ള ഇൻസ്റ്റല്ലേഷൻസ്, എന്നീ വിവിധ തരത്തിലുള്ള മാധ്യമങ്ങളിൽ നിർമ്മിച്ചവയാണ്. പ്രസാദിന്റെ ചിത്രങ്ങൾ ആംസ്റ്റെർഡാമിലെ ട്രോപ്പെൻ മ്യൂസിയത്തിലും വിയന്നയിലെ എസ്സെൽ മ്യൂസിയത്തിലും അവരുടെ ചിത്രശേഖരണത്തിലുണ്ട്.

2012 കൊച്ചി മുസ്സിരിസ് ബയനൈൽ, കൊച്ചി, ഇൻഡ്യ. 
2011 ജനറേഷൻ ഇൻ ട്രാൻസിഷൻ, വിൽനിയസ്, ലിത്വാനിയ & വാഴ് സോ, പോളണ്ട് .
2011 കൊമേഷ്യൽ ബ്രേക്ക്, വെനിസ്, ഇറ്റലി.
2011 ആർട്ട് ചെന്നൈ, ഗാലറി ഓ. ഇ .ഡി 
2011 വാട്ട് ഹാപ്പൻസ് ഇൻ മുക്തേഷർ, ഡബ്ലു + കെ. ഇ. എക്സ് . പി, ഡൽഹി.
2010 എനിമി നമ്പർ വൺ എക്സിബിറ്റ് 320, ഡൽഹി.
2010 ഇന്ത്യ അവേക്കൻസ് (അണ്ടർ ദ ബന്യൻ ട്രീ), എസൽ മുസിയം, വിയന്ന. ഓസ്ട്രിയ
2010 ഫ്രീഡം ടു മാർച്ച്, ലളിത് കലാ അക്കാദമി, ഡൽഹി.
2010 ആർട്ട് ഗ്യാങ്ചു, സൗത്ത് കൊറിയ.
2010 ദ ട്രോജൻ വർക്ക്സ്, 1x1 കന്റെംപെററി, ദുബൈ.
2009 ഇൻഡ്യ ആർട്ട്‌ സമ്മിറ്റ്, ഡൽഹി.
2009 ലോങ്ങ്‌ ഗോൺ & ലിവിംഗ് നൗ, ഗാലറി മിർചന്ദാനി, മുംബൈ. 
2009 ഇന്ത്യൻ പോപ്പുലർ കൾച്ചർ ആൻഡ് ബിയോണ്ട് ദ അൺടോൾഡ് (ദ രൈസ് ഓഫ്) ഷിസം, മാഡ്രിഡ്, സ്പയിൻ. 
2009 ആർട്ട് റോട്ടർഡാം, നെതർലാന്റ്സ്.
2009 എവരിതിങ്, വില്ലം ബാർസ് പ്രോജക്റ്റ്, ആംസ്റ്റർഡാം 
2008 എവ്രിവെയർ ഈസ്‌ വാർ (ദ രൂമേര്സ് ഓഫ് വാർ), ബോധി ആർട്ട്‌ , മുംബൈ.
2008 അഫയർ, 1x1 കന്റെംപെററി, ദുബൈ.
2007 സ്പയ്, ഗിൽഡ് ആർട്ട്‌ ഗാലറി, മുംബൈ.
മറൈൻ പ്ലൈവുഡ്, ധാതുക്കൾ, അലൂമിനിയം ഷീറ്റ്, ഡ്യൂക്കോ പെയ്ന്റ് എന്നിവയാൽ തീർത്ത ദ ഷിപ്പ് ഓഫ് താർഷിഷ് എന്ന ഇൻസ്റ്റലേഷനാണ് അവതരിപ്പിച്ചത്. ബൈബിളിനെ ആധാരമാക്കിയുള്ള സൃഷ്ടിയാണിത്. മനുഷ്യ ഹൃദയത്തിലെ ചതിയും വഞ്ചനയും ഇരുണ്ട മൂലകളും ഇവിടെ വരച്ചു കാട്ടുന്നു.


www.prasadraghavan.com വെബ്സൈറ്റ്]


</doc>
<doc id="236832" url="https://ml.wikipedia.org/wiki?curid=236832" title="പുൽപ്പള്ളി സീതാദേവി ക്ഷേത്രം">
പുൽപ്പള്ളി സീതാദേവി ക്ഷേത്രം

വയനാട്‌ ജില്ലയിൽ പുൽപ്പള്ളി പഞ്ചായത്തിലെ ഒരു പുരാതനമായ ക്ഷേത്രമാണ് സീതാദേവി-ലവ-കുശ ക്ഷേത്രം. കേരളത്തിൽ സീതാദേവിയും ലവ - കുശൻമാരും പ്രധാന പ്രതിഷ്ഠയായിട്ടുള്ള അപൂർവ്വം ക്ഷേത്രങ്ങളിലൊന്നാണ് ഈ ക്ഷേത്രം. രാമായണ മഹാകാവ്യവുമായി ബന്ധപ്പെട്ടുള്ള നിരവധി സ്ഥലങ്ങൾ പുൽപ്പള്ളിയിലും പരിസര പ്രദേശങ്ങളിലുമുണ്ട്. ത്രേതായുഗത്തി ശ്രീരാമനാൽ പരിത്യക്തയായ സീതാദേവി പുൽപ്പള്ളിയിൽ എത്തിച്ചേർന്നുവെന്നും വാല്മീകി മഹർഷിയാൽ കണ്ടെത്തപ്പെട്ട ദേവി ലവ - കുശന്മാർക്ക് വാല്മീകി ആ ശ്രമത്തിൽ വച്ച് ജന്മം നൽകിയെന്നും വിശ്വസിക്കപ്പെടുന്നു. ആശ്രമക്കൊല്ലിയെന്ന സ്ഥലത്ത് ഇന്നും ആശ്രമമുണ്ട്. .



</doc>
<doc id="236834" url="https://ml.wikipedia.org/wiki?curid=236834" title="ഓൾഡ് ട്രാഫോർഡ്">
ഓൾഡ് ട്രാഫോർഡ്

ഇംഗ്ലണ്ടിലെ ഗ്രേറ്റർ മാഞ്ചസ്റ്ററിലുള്ള ഓൾഡ് ട്രാഫോഡിലെ ഒരു ഫുട്ബോൾ സ്റ്റേഡിയം ആണ് ഓൾഡ് ട്രാഫോർഡ് സ്റ്റേഡിയം. സ്ഥലനാമം തന്നെയാണ് സ്റ്റേഡിയത്തിനും, പ്രശസ്ത ഫുട്ബോൾ ക്ലബായ മാഞ്ചസ്റ്റർ യുണൈറ്റഡിന്റെ ഹോം കളിക്കളം കൂടിയാണ് ഓൾഡ് ട്രാഫോഡ്. 75,765 പേർക്ക് ഇരിക്കാവുന്ന ഈ സ്റ്റേഡിയം ഇംഗ്ലണ്ടിലെ രണ്ടാമത്തെയും യൂറോപ്പിലെ ഒമ്പതാമത്തെയും വലിപ്പം കൂടിയ സ്റ്റേഡിയമാണ്.
 

</doc>
<doc id="236836" url="https://ml.wikipedia.org/wiki?curid=236836" title="മോഹിനി">
മോഹിനി

ഹൈന്ദവമത ഐതിഹ്യപ്രകാരം മഹാവിഷ്ണുവിന്റെ ഒരേയൊരു സ്ത്രീ അവതാരമാണ് മോഹിനി. പാലാഴി മഥനത്തിന് ശേഷം അമൃത് തട്ടിയെടുത്ത അസുരന്മാരിൽ നിന്നും അത് തിരികെ കൈക്കലാക്കാനാണ് വിഷ്ണു മോഹിനി അവതാരം ആദ്യമായി സ്വീകരിക്കുന്നത്. പിന്നീട് ഭസ്മാസുരനെ വധിക്കാനും മോഹിനി രൂപം വിഷ്ണു സ്വീകരിക്കുന്നുണ്ട്. പരമശിവന് മോഹിനിയിൽ ജനിച്ച പുത്രനാണ് അയ്യപ്പൻ എന്നും ഐതിഹ്യങ്ങളുണ്ട്.


</doc>
<doc id="236838" url="https://ml.wikipedia.org/wiki?curid=236838" title="സന്നക്ജി">
സന്നക്ജി

ഒരു കൊറിയൻ വിഭവമാണ് സന്നക്ജി. നീരാളി കൊണ്ടാണ് ഇത് നിർമ്മിക്കുന്നത്. ജീവനുള്ള ഭക്ഷണം എന്നുതന്നെ ഇതിനെ വിശേഷിപ്പിക്കാം. ഇത് തിന്നണമെങ്കിൽ സ്വൽപം ധൈര്യം കൂടി വേണം. നീരാളിയെ ചെറുകഷണങ്ങളാക്കി മുറിച്ച് കടുകെണ്ണയും മസാലയും തൂവി ഒരു പ്ലേറ്റിൽ നിരത്തിവെയ്ക്കും. നീരാളി കൈകൾ അപ്പോഴും ചലിച്ചുകോണ്ടിരിക്കും. ഇതാണ് തിന്നേണ്ടത്. ശ്രദ്ധിച്ചില്ലെങ്കിൽ തൊണ്ടയിലും നാക്കിലും
ഒക്കെ കുടുങ്ങും.

</doc>
<doc id="236843" url="https://ml.wikipedia.org/wiki?curid=236843" title="പ്രസന്ന">
പ്രസന്ന

1950-ൽ പുറത്തിറങ്ങിയ മലയാള ചലച്ചിത്രമാണ് പ്രസന്ന (English: ). പ്രസന്ന നിർമിച്ചതും സംവിധാനം ചെയ്തതും പക്ഷിരാജ സ്റ്റുഡിയോയുടെ ഉടമയായ ശ്രീരമുലു നായിഡു ആയിരുന്നു. തമിഴിലും മലയാളത്തിലുമായി ഇറങ്ങിയ ചിത്രമായിരുന്നു ഇത്. മലയാള സിനീമയിലെ പല പ്രശസ്തരുടേയും ആദ്യ ചിത്രമായിരുന്നു എന്ന പ്രത്യേകതയും ഈ ചിത്രത്തിനുണ്ട്. കൊട്ടാരക്കര ശ്രീധരൻ നായരും ലളിത - പത്മിനി - രാഗിണി എന്ന തിരുവിതാംകൂർ സഹോദരിമാരും ഈ പടത്തിലൂടിയാണ് ആദ്യമായി അഭിനയം തുടങ്ങിയത്. പിൽക്കാലത്ത് സംവിധായകനും നടനുമൊക്കെയായി പേരെടുത്ത പി.എ. തോമസ്, എം.എൽ. വസന്തകുമാരി, പാപ്പുക്കുട്ടി ഭാഗവതർ, പെരിയ നായകി, രാധാ ജയലക്ഷ്മി, ജ്ഞാനമണി എന്നിവരുടെയെല്ലാം ആദ്യചിത്രമായിരുന്നു ഇത്. ഇതിന്റെ കഥയും സംഭാഷണവും രചിച്ചത് പണ്ഡിതസാഹിത്യകാരൻ മുൻഷി പരമു പിള്ളയാണ്.

ബാലയ്യ<br>ടി.എസ്. ഭരദ്വാജ്<br>പി.എ. തോമസ്<br>കൊട്ടാരക്കര ശ്രീധരൻ നായർ<br>കണ്ടിയൂർ പരമേശ്വരൻ പിള്ള<br>പത്മിനി<br>രാഗിണി<br>രാധാമണി<br>കാഞ്ചന<br>പാപ്പുക്കുട്ടി ഭാഗവതർ
എം.എൽ. വസന്തകുമാരി<br>ജയലക്ഷ്മി<br>പി.എ. പെരിയനായകി<br>പാപ്പുക്കുട്ടി ഭാഗവതർ<br>പ്രസാദ് റാവു<br>രാധാ ജയലക്ഷ്മി



</doc>
<doc id="236856" url="https://ml.wikipedia.org/wiki?curid=236856" title="പ്രായവിവേചനം">
പ്രായവിവേചനം

പ്രായത്തിന്റെ അടിസ്ഥാനത്തിൽ ഒരാൾക്കെതിരായോ ഒരുകൂട്ടം ആളുകൾക്കെതിരായോ കാണിക്കുന്ന വിവേചനത്തെയാണ് ഏജിസം അഥവാ പ്രായവിവേചനം എന്നു പറയുന്നത്. പ്രായത്തിന്റെ അടിസ്ഥാനത്തിലുള്ള താഴ്‌ത്തിക്കെട്ടലുകൾക്കും വിവേചനത്തിനും മുൻവിധികൾക്കും അടിസ്ഥാനമായ വിശ്വാസങ്ങളും മൂല്യങ്ങളും സമീപനവും നിലപാടുകളുമാണ് ഇതുകൊണ്ടർത്ഥമാക്കുന്നത്. 

ഇത്തരം സമീപനം സാധാരണമോ ആസൂത്രിതമോ ആകാം. മുതിർന്ന പൌരന്മാർക്കെതിരായ വിവേചനത്തെക്കുറിക്കുന്നതിനായി റോഹർട്ട് നീൽ ബട്ലർ ആണ് 1969 ൽ ഈ വാക്ക് ആദ്യമായി പ്രയോഗിക്കുകയും ഈ നിലപാടിനെ ലിംഗ -വർണ്ണവിവേചനങ്ങളോട് ഉപമിക്കുകയും ചെയ്തത്. പ്രായവിവേചനത്തിലൂടെയുള്ള മുദ്രകുത്തലിൽ മൂന്ന് ഘടകങ്ങളുള്ളതായി ബട്ലർ നിരീക്ഷിച്ചു. പ്രായത്തെക്കുറിച്ചും പ്രായമായവരെക്കുറിച്ചും പ്രായമാകലിനെക്കുറിച്ചുമുള്ള മുൻവിധി, പ്രായമായവർക്കെതിരായ വിവേചനം, വയസ്സായിയെന്ന മുദ്രചാർത്തുന്ന തരത്തിൽ സ്ഥാപനങ്ങളിലും മറ്റും നിലനിൽക്കുന്ന നയസമീപനങ്ങൾ എന്നിവയാണവ. കൌമാരപ്രായക്കാരടക്കമുള്ള ചെറിയകുട്ടികൾക്കെതിരായി പ്രായത്തെ അടിസ്ഥാനപ്പെടുത്തിയുള്ള വിവേചനം കാണിക്കുന്നതിനെയും ഇതേ പദംകൊണ്ട് വിവക്ഷിക്കാറുണ്ട്. കുട്ടികളെയും അവരുടെ ആശയങ്ങളെയും "പിള്ളകളി" (കുട്ടിക്കളി) എന്ന തരത്തിൽ അധിക്ഷേപിക്കുന്നതും അവഗണിക്കുന്നതും ഇതിന്റെ പരിധിയിൽവരും. 


</doc>
<doc id="236861" url="https://ml.wikipedia.org/wiki?curid=236861" title="ശശിധരൻ (ചലച്ചിത്രം)">
ശശിധരൻ (ചലച്ചിത്രം)

1950-ൽ പുറത്തിറങ്ങിയ മലയാള ചലച്ചിത്രമാണ് "ശശിധരൻ"'. കൈലാസ് പിക്ചേഴ്സിനു വേണ്ടീ കെ.കെ. നാരായണൻ ആലപ്പുഴ ഉദയാസ്റ്റുഡിയോയിൽ നിർമിച്ച ഈ ചിത്രത്തിന് കഥയും സംഭാഷണവും എൻ.പി. ചെല്ലപ്പൻ നായർ രചിച്ചു. തുമ്പമൺ പത്മനാഭൻകുട്ടി രചിച്ച 14 പാട്ടുകൾ സംവിധാനം ചെയ്തത് പി. കലിംഗ റാവുവാണ്. പി. ദ്വരരാജു ക്യാമറ കൈകാര്യം ചെയ്തു. ബി. ശങ്കരൻ നായർ, എൻ. രാമമൂർത്തി എന്നിവരുടെ സഹായത്തോടെ എം. നടരാജൻ ശബ്ദലേഖനവും പാർഥസാരഥി ഉറുമീസ് എന്നിവർ വേഷവിധാനവും നിർവഹിച്ചു. ടി. ജാനകിറാം ചിത്രത്തിന്റെ സംവിധാനം നിർവഹിച്ചു. 1950-ൽ ഈ ചിത്രം പ്രദർശനംതുടങ്ങി.
പി.കെ. വിക്രമൻ നായർ<br>വൈക്കം മണി<br>നാഗവള്ളി ആർ.എസ്. കുറുപ്പ്<br>അമ്പലപ്പുഴ കൃഷ്ണമൂർത്തി<br>എസ്.പി. പിള്ള<br>കൊട്ടാരക്കര ശ്രീധരൻ നായർ<br>എൻ.പി. ചെല്ലപ്പൻ നായർ<br>ആറന്മുള പൊന്നമ്മ<br>ടി.ആർ. ഓമന<br>മിസ് കുമാരി
കലിംഗറാവു<br>കവിയൂർ രേവമ്മ<br>മോഹനകുമാരി<br>വൈക്കം മണി



</doc>
<doc id="236885" url="https://ml.wikipedia.org/wiki?curid=236885" title="ഇന്ദിരാ പ്രിയദർശിനി വൃക്ഷമിത്ര അവാർഡ്">
ഇന്ദിരാ പ്രിയദർശിനി വൃക്ഷമിത്ര അവാർഡ്

തരിശുഭൂമി വികസനത്തിന്റെയും വനവൽക്കരണത്തിന്റെയും മേഖലയിൽ സ്തുത്യർഹമായ തുടക്കമോ സംഭാവനയോ നൽകിയ വ്യക്തികൾക്കോ സംഘടനകളാക്കോ ഭാരത വന-പരിസ്ഥിതി മന്ത്രാലയം നൽകുന്നപുരസ്കാരമാണ് ഇന്ദിരാ പ്രിയദർശിനി വൃക്ഷമിത്ര അവാർഡ് .



</doc>
<doc id="236887" url="https://ml.wikipedia.org/wiki?curid=236887" title="ലലിബെല">
ലലിബെല

പാറയിൽ കൊത്തിയെടുത്ത പുരാതന ക്രൈസ്തവദേവാലയങ്ങളുടെ പേരിൽ പ്രസിദ്ധമായ വടക്കൻ എത്യോപ്യയിലെ നഗരമാണ് ലലിബെല (Lalibela). രാജ്യത്തിന്റെ വടക്കേ അതിർത്തിയിലുള്ള അക്സും നഗരം കഴിഞ്ഞാൽ എത്യോപ്യയിലെ ഏറ്റവും പ്രധാനപ്പെട്ട പുണ്യനഗരവും തീർത്ഥാടനകേന്ദ്രവുമാണിത്. അക്സുമിൽ നിന്നു ഭിന്നമായി ലലിബെലയിലെ ജനങ്ങളിൽ ഭൂരിഭാഗവും എത്യോപ്യൻ ഓർത്തഡോക്സ് സഭയിലെ അംഗങ്ങളാണ്. ലലിബെലയുടെ നഗരഘടനയും കെട്ടിടങ്ങളുടെ പേരുകളും യെരുശലേം നഗരത്തെ പ്രതീകവൽക്കരിക്കുന്നതായി എത്യോപ്യൻ സഭാവിശ്വാസികൾ കരുതുന്നു. അതിനാൽ കുരിശുയുദ്ധങ്ങളിൽ ക്രിസ്തീയസഖ്യം പിടിച്ചെടുത്ത യെരുശലേം, 1187-ൽ സലാഹുദീന്റെ നേതൃത്വത്തിലുള്ള ഇസ്ലാമികസൈന്യം തിരികെ പിടിച്ചതിനെ തുടർന്നാണ് ഈ ദേവാലയങ്ങളുടെ നിർമ്മാണം നടന്നതെന്നു കരുതുന്നവരുണ്ട്.

ലലിബെലയിലെ നിർമ്മിതികളുടെ ഗാംഭീര്യം വിദേശസഞ്ചാരികളെ അത്ഭുതപ്പെടുത്തിയിട്ടുണ്ട്. 1520-കളിൽ എത്യോപ്യയിലെ പോർത്തുഗീസ് സ്ഥാനപതിയെ അനുഗമിച്ച് ഇവിടം സന്ദർശിച്ച പോർത്തുഗീസ് പാതിരി ഫ്രാൻസിസ്കോ അൽവേരസിന്റെ വിവരണം സമാപിക്കുന്നത് ഈവിധമാണ്:-

ഇവിടത്തെ പണികളെക്കുറിച്ച് കൂടുതൽ എഴുതിയാൽ വായനക്കാർ വിശ്വസിച്ചില്ലെങ്കിലോ എന്നോർത്ത് മടിക്കുന്നു...ദൈവികശക്തിയുടെ കീഴിൽ കഴിയുന്ന ഈയുള്ളവൻ, എഴുതിയതെല്ലാം നേരാണെന്നു സത്യം ചെയ്യുന്നു. 
പുരാതന എത്യോപ്യയിലെ സാഗ്വെ ഭരണാധികാരികളിൽ ഒരാളായിരുന്ന ഗെബ്രെ മെസ്കൽ ലലിബെലയുടെ പേരിൽ അറിയപ്പെടുന്ന ഈ നഗരത്തിന്റെ സ്ഥാപകനെന്ന ഖ്യാതിയും അദ്ദേഹത്തിനാണ്. പന്ത്രണ്ട്-പതിമൂന്ന് നൂറ്റാണ്ടുകളുടെ സന്ധിയിൽ എത്യോപ്യ ഭരിച്ചിരുന്ന ലലിബെലയെ എത്യോപ്യൻ ക്രിസ്തീയത വിശുദ്ധനായി മാനിക്കുന്നു. യെരുശലേം സന്ദർശിച്ചിരുന്ന ലലിബെല ആ നഗരം ഇസ്ലാമികനിയന്ത്രണത്തിലായതിനെ തുടർന്ന് തന്റെ രാജ്യത്തിന്റെ തലസ്ഥാനമായി നിർമ്മിച്ച പുതിയ യെരുശലേമാണ് ലലിബെല എന്നാണ് വിശ്വാസം. അതിനാൽ ഈ നഗരത്തിന്റെ പല പ്രത്യേകതകളും പേരുകളും ബൈബിളുമായി ബന്ധപ്പെട്ടിരിക്കുന്നു. നഗരത്തിനു സമീപമുള്ള നദിയുടെ പേരു പോലും യോർദാൻ എന്നാണ്. 12-13 നൂറ്റാണ്ടുകളിൽ ഇവിടം എത്യോപ്യയുടെ തലസ്ഥാനനഗരമായിരുന്നു.

ഈ ഉൾനാടൻ നഗരത്തിലെ പള്ളികളുടെ നിർമ്മാണകാലം കൃത്യമായി നിശ്ചയമില്ല. മിക്കവയും 12-13 നൂറ്റാണ്ടുകളിൽ ലലിബെല രാജാവിന്റെ ഭരണകാലത്ത് നിർമ്മിക്കപ്പെട്ടവയാണെന്നു കരുതപ്പെടുന്നു. നാലു വിഭാഗങ്ങളായി തരംതിരിക്കാവുന്ന 13 പള്ളികളാണ് പ്രധാമായുള്ളത്:






</doc>
<doc id="236888" url="https://ml.wikipedia.org/wiki?curid=236888" title="അബലാ ബോസ്">
അബലാ ബോസ്

സ്ത്രീകളുടെ വിദ്യാഭ്യാസത്തിനും വിധവകളുടെ ഉന്നമനത്തിനുമായി പ്രവർത്തിച്ചിരുന്ന ഒരു സാമൂഹ്യപ്രവർത്തകയായിരുന്നു ലേഡി അബലാ ബോസ് (ബംഗാളി: অবলা বসু) (8 ഏപ്രിൽ 1864 – 26 ഓഗസ്റ്റ് 1951).

1864 ഏപ്രിൽ 8-ന് ധാക്കയിൽ തെലിർബാഗിൽ പ്രശസ്തമായ ദാസ് കുടുംബത്തിൽ ദുർഗാ മോഹൻ ദാസിന്റെ മകളായി ജനിച്ചു. ബംഗ മഹിളാ വിദ്യാലയ, ബെതൂൺ സ്കൂൾ എന്നിവിടങ്ങളിലെ ആദ്യകാലവിദ്യാർഥികളിലൊരാളായിരുന്നു. കൽക്കട്ട മെഡിക്കൽ കോളേജിൽ പ്രവെശനം നിഷേധിക്കപ്പെട്ടതിനെത്തുടർന്ന് 1882-ൽ മദ്രാസ് മെഡിക്കൽ കോളേജിൽ ബംഗാൾ ഗവണ്മെന്റിന്റെ സ്കോളർഷിപ്പോടെ ചേർന്നെങ്കിലും അനാരോഗ്യം നിമിത്തം പഠനം പൂർത്തീകരിക്കുവാൻ കഴിഞ്ഞില്ല. 1887-ൽ പ്രശസ്ത ശാസ്ത്രജ്ഞൻ ജഗദീശ് ചന്ദ്രബോസുമായുള്ള വിവാഹം നടന്നു.

ബംഗ മഹിളാ വിദ്യാലയ, ബെതൂൺ സ്കൂൾ എന്നീ സ്ഥാപനങ്ങളിലെ ആദ്യകാല വിദ്യാർത്ഥിനികളിലൊരാളായിരുന്നു അബല. നന്നേ ചെറുപ്പത്തിൽ തന്നെ ഫെമിനിസ്റ്റ് ആശയങ്ങളിൽ ആകൃഷ്ടയായിരുന്നു. സ്ത്രീകളുടെ ഉന്നതവിദ്യാഭ്യാസത്തിന്റെ ആവശ്യകതയെക്കുറിച്ച് അന്നത്തെ മുൻ‌നിര ഇംഗ്ലീഷ് പ്രസിദ്ധീകരണമായിരുന്ന "മോഡേൺ റിവ്യൂ"വിൽ അവർ എഴുതി. അബലയുടെ സ്വാധീനം മൂലമാണ് ബെതൂൺ സ്കൂളിൽ സഹപാഠിയായിരുന്ന കാമിനി റോയ് സമാനാശയങ്ങളിൽ ആകൃഷ്ടയായത്.

സ്ത്രീകളുടെ വിദ്യാഭ്യാസവും വിധവകൾക്കുള്ള സാമ്പത്തികസഹായവും ലക്ഷ്യമിട്ട് അവർ 1915-ൽ "നാരി ശിക്ഷാ സമിതി" സ്ഥാപിച്ചു. ദേശ്ബന്ധു ചിത്തരഞ്ജൻ ദാസ്‌, ജാദുമതി മുഖർജി , ആചാര്യ പ്രഫുല്ല ചന്ദ്ര റേ,പ്രിയംബദ ബാനർജി, നീൽരത്തൻ സർക്കാർ, ബിമല ദാസ്‌, സർ ദേവപ്രസാദ്‌ സർബാധികാരി, സർ ഡി.സി. മിറ്റർ,സ്വാമി ശാരദനന്ദ, പ്രഫുല്ലനാഥ്‌ ടാഗോർ, എസ്‌.എം. ബോസ്‌,ചാരുബാല മിറ്റർ, സുപ്രവ റേ മുതലായവരും ഈ ഉദ്യമത്തിൽ അവരോടൊപ്പമുണ്ടായിരുന്നു. ഈ സംഘടന ഗ്രാമീണ മേഖലയിൽ 200-ഓളം വിദ്യാഭ്യാസസ്ഥാപനങ്ങൾ നിർമ്മിക്കുകയുണ്ടായി. 1910-1916 കാലഘട്ടത്തിൽ അവർ ബ്രഹ്മോ ബാലികാ ശിക്ഷാലയയുടെ സെക്രട്ടറിയായി പ്രവർത്തിച്ചിരുന്നു. 1916-ൽ ജഗദീശ് ചന്ദ്രബോസിന് സർ പദവി ലഭിച്ചതോടെ അബല "ലേഡി ബോസ്" എന്നറിയപ്പെട്ടു. 

1951 ഏപ്രിൽ 26-ന് നിര്യാതയായി.


</doc>
<doc id="236897" url="https://ml.wikipedia.org/wiki?curid=236897" title="ലീ കെച്യാങ്">
ലീ കെച്യാങ്

ജനകീയ ജനാധിപത്യ ചൈനയുടെ പ്രീമിയറും ചൈനീസ് കമ്യൂണിസ്റ്റ് പാർടിയുടെ പോളിറ്റ്ബ്യൂറോ അംഗവുമാണ് ലി കെക്യാങ്.


</doc>
<doc id="236899" url="https://ml.wikipedia.org/wiki?curid=236899" title="കെ. ദേവയാനി">
കെ. ദേവയാനി

കേരളത്തിലെ ആദ്യകാല കമ്യൂണിസ്റ്റ് നേതാവും സ്വാതന്ത്ര്യ സമര സേനാനിയുമാണ്, കെ. ദേവയാനി . കരിവെള്ളൂർ സമരനായകനായ എ വി കുഞ്ഞമ്പുവിന്റെ ജീവിതപങ്കാളികൂടിയായിരുന്നു ഇവർ. ചോരയും കണ്ണീരും നനഞ്ഞ വഴികൾ എന്ന ആത്മകഥ രചിച്ചിട്ടുണ്ടു്.

ആലപ്പുഴ ജില്ലയിലെ, പുന്നപ്രയിൽ പറവൂർ കന്നിട്ടയിൽ വീട്ടിൽ പാപ്പിയമ്മയുടേയും കെ.എസ്. ശങ്കരന്റേയും ഇളയമകളായാണ് ദേവയാനി ജനിച്ചത്. പരുത്തിക്കാട്ട് കുടിപ്പള്ളിക്കൂടത്തിലായിരുന്നു പ്രാഥമിക വിദ്യാഭ്യാസം. നാലു മുതൽ ഏഴു വരെ പുന്നപ്ര കരിഞ്ചീരയിൽ സ്കൂളിൽ വിദ്യാഭ്യാസം തുടർന്നു. എട്ടാം ക്ലാസ്സു മുതൽ പുന്നപ്ര ബി.ഇ.എം ഹൈസ്കൂളിലേക്കു മാറി. പുന്നപ്ര ഹൈസ്കൂളിലെ പഠനകാലത്തു് വി.എസ്.അച്യുതാനന്ദനും എം.കെ.സുകുമാരനും ദേവയാനിയുടെ സഹപാഠികളായിരുന്നു. പഠനത്തേക്കാളധികം പൊതുപ്രവർത്തനങ്ങളോട് താൽപ്പര്യമുണ്ടായിരുന്ന ദേവയാനിക്ക്, ഒമ്പതാം ക്ലാസ്സിൽ വെച്ച് പഠനം നിർത്തേണ്ടി വന്നു. പ്രായപൂർത്തിയായ പെൺകുട്ടികൾ ഒറ്റക്ക് ഏറെ ദൂരം നടന്ന് പോകുന്നത് പൊതുവേ അന്നത്തെ മാതാപിതാക്കൾക്ക് താൽപര്യമുള്ള കാര്യമായിരുന്നില്ല. പൊതു പ്രവർത്തനത്തിനിടെ പരിചയപ്പെട്ട, കൃഷ്ണൻ നായരെന്ന വ്യാജപ്പേരിൽ ആലപ്പുഴയിൽ മൊറാഴ കേസിനെത്തുടർന്നു ഒളിവിലിരുന്ന് പാർട്ടിപ്രവർത്തനത്തിന് നേതൃത്വം നൽകിയിരുന്ന, എ വി കുഞ്ഞമ്പുവിനെ കല്യാണം കഴിച്ചു. അതിന് ശേഷം കരിവെള്ളൂരിലായി താമസം. പ്രശസ്ത കവിയായ കരിവെള്ളൂർ മുരളിയടക്കം ആറു് മക്കളുണ്ടു്.

വാഗ്ഭടാനന്ദന്റെ നേതൃത്വത്തിലുള്ള ആത്മവിദ്യാസംഘത്തിന്റെ പ്രവർത്തനത്തിൽ ദേവയാനി സ്കൂൾ കാലഘട്ടം മുതൽക്കേ താൽപര്യം കാണിച്ചിരുന്നു. സംഘം നടത്തിയിരുന്ന സാമൂഹ്യപരിഷ്കരണപ്രവർത്തനങ്ങൾ വിദ്യാർത്ഥിയായിരുന്ന ദേവയാനിയെ വളരെയധികം സ്വാധീനിച്ചിരുന്നു. ചേച്ചിയുടെ ഭർത്താവായ അയ്യൻപിള്ളയുടെ പ്രോത്സാഹനവും വേണ്ടുവോളമുണ്ടായിരുന്നു, കൂടാതെ പഠനത്തിനു പോകാതെ വീട്ടിലിരിക്കുന്ന സമയമായതിനാൽ സംഘത്തിൽ ചേർന്നു പ്രവർത്തിക്കാൻ യാതൊരു പ്രയാസവുമുണ്ടായിരുന്നില്ല.വാഗ്ഭാടാനന്ദന്റെ ശിഷ്യനായ ആര്യഭടസ്വാമിയാണ് ദേവയാനിയെ അത്മവിദ്യാസംഘത്തിലേക്ക് നയിച്ചത്.

വാഗ്ഭടാനന്ദന്റെ ആത്മവിദ്യാ സംഘത്തിന്റെ മുഴുവൻ സമയപ്രവർത്തകനായിരുന്നു ദേവയാനിയുടെ ചേച്ചിയുടെ ഭർത്താവ് അയ്യൻപിള്ള . ചേട്ടന്റെ സ്വാധീനത്തിൽ ആത്മവിദ്യാ സംഘത്തിന്റെ മഹിളാവിഭാഗം പ്രവർത്തയായി രാഷ്ട്രീയപ്രവർത്തനം തുടങ്ങി. കുമാരനാശാന്റെ കവിതകൾ, മറ്റ് സ്ത്രീകൾക്ക് ചൊല്ലിക്കൊടുത്ത്, ജാതിരഹിത ചിന്താഗതി സമൂഹത്തിൽ വളർത്തിക്കൊണ്ട് വരാൻ ദേവയാനി ശ്രമിച്ചു. കുമാരനാശാന്റെ കവിതകളും ആത്മവിദ്യാ സംഘത്തിലെ പ്രവർത്തനപങ്കാളിത്തവും പൊതുപ്രവർത്തനത്തിനുള്ള വലിയ പ്രചോദനം നൽകി.

പതിനഞ്ചു വയസുള്ളപ്പോൾ ആർ. സുഗതൻ പങ്കെടുത്ത യോഗത്തിൽ വച്ച് "അമ്പലപ്പുഴ താലൂക്ക് കയറുപിരിത്തൊഴിലാളി യൂണിയൻ" എന്ന പേരിൽ സ്ത്രീകളുടെ ഒരു സംഘടന രൂപംകൊള്ളുകയും,ദേവയാനി അതിന്റെ സെക്രട്ടറിയായി തെരഞ്ഞെടുക്കപ്പെടുകയും ചെയ്തു.അക്കാലത്തു്, കയറു പിരിയ്ക്കുന്ന സ്ത്രീത്തൊഴിലാളികൾ പാടത്ത് പണിയെടുക്കാനും പോയിരുന്നു. അവർക്ക് രാവിലെ എട്ടുമണി മുതൽ വൈകിട്ട് ആറുമണിവരെ വിശ്രമമില്ലാതെ പണി ചെയ്യേണ്ടിയിരുന്നു . ഇതിനെതിരായ പ്രതിഷേധത്തിനു് ദേവയാനി നേതൃത്വം കൊടുക്കുകയും, പിന്നീടതു് കളർകോട് പാടം പണിമുടക്കായി വളരുകയും ചെയ്തു. കൂലി അഞ്ച് അണ എന്നത് ആറ് "അണ" ആയി വർദ്ധിപ്പിക്കാനും ഉച്ചയ്ക്ക് അര മണിക്കൂർ വിശ്രമമനുവദിപ്പിക്കാനും ആ സമരംകൊണ്ടു കഴിഞ്ഞു. പ്രശ്നങ്ങൾക്ക് സംഘടിതമായ പ്രവർത്തനത്തിലൂടെ പരിഹാരം കണ്ടെത്താൻ കഴിയുമെന്നും സമരത്തിലൂടെ പാവപ്പെട്ടവന് അവകാശങ്ങൾ പിടിച്ചുപറ്റാനുവുമെന്നു്, ഈ സമരം ദേവയാനിയെ പഠിപ്പിച്ചു. ഇതു് അവർക്കു് പൊതു പ്രവർത്തനത്തിൽ വലിയ ആത്മവിശ്വാസം നൽകി. 
1942 ൽ കോഴിക്കോട്ടു വെച്ചു നടന്ന സംസ്ഥാന മഹിളാ ക്യാമ്പിൽ മറ്റു വനിതാ നേതാക്കൾക്കൊപ്പം പങ്കെടുത്തു. തന്റെ രാഷ്ട്രീയ വിശ്വാസങ്ങളെ ദൃഢപ്പെടുത്തിയ ഒന്നായിരുന്നു ഈ ക്യാമ്പെന്നായിരുന്നു ദേവയാനി പിന്നീട് അഭിപ്രായപ്പെട്ടത്. ഈ പഠനക്യാമ്പിനു പോകും മുമ്പാണ് തന്റെ ഭാവി വരനായ കൃഷ്ണൻ നായർ എന്ന എ.വി.കുഞ്ഞമ്പുവിനെ ദേവയാനി പരിചയപ്പെടുന്നത്. അമ്പലപ്പുഴ താലൂക്കിൽനിന്ന് ചേർത്തലയിലേക്കും, എറണാകുളം, തൃശൂർ എന്നിവിടങ്ങളിലേക്കും ദേവയാനിയുടെ പൊതുപ്രവർത്തന പിന്നീടു് മേഖല വ്യാപിച്ചു. കൊല്ലത്ത് കശുവണ്ടിത്തൊഴിലാളി യോഗത്തിലും കോട്ടയത്ത് തിരുനക്കര മൈതാനത്തും അവർ പൊതുയോഗങ്ങളിൽ പങ്കെടുത്ത് പ്രസംഗിച്ചു.

പി. കൃഷ്ണപ്പിള്ളയുടെ സ്വാധീനം ഒരു അവരുടെ രാഷ്ട്രീയ കാഴ്ചപാടിനെ ഏറെ സ്വാധീനിച്ചിരുന്നു. മനുഷ്യമനസ്സിന്റെ മോചനമാണ് കമ്മ്യൂണിസം എന്ന ബോധം ദേവയാനിയിൽ വളരാൻ അതു് സഹായിച്ചു. അതാണു് അവരെ ഒരു കമ്യൂണിസ്റ്റുകാരിയാക്കി മാറ്റിയതു്. ഈ സമയത്താണ് കൃഷ്ണൻനായർ ദേവയാനിയെ വിവാഹം ചെയ്യാൻ ആഗ്രഹം പ്രകടിപ്പിക്കുന്നത്. എന്നാൽ വിവാഹം മൂലം പൊതുപ്രവർത്തനത്തിനു തടസ്സമുണ്ടാകരുതെന്ന നിർദ്ദേശം, എ.വി. കുഞ്ഞമ്പു കല്യാണത്തിനു് മുമ്പേ മുന്നോട്ടു് വെച്ചു. 1943 ജൂൺ 23 ന് വളരെ രഹസ്യമായിട്ടായിരുന്നു ഇരുവരും തമ്മിലുള്ള വിവാഹം. വിവാഹം കഴിഞ്ഞ ഉടൻ പോലീസിൽ നിന്നും രക്ഷപ്പെടാൻ എ വി കുഞ്ഞമ്പു മണലൂരിലേക്കു പോയി, ദേവയാനി കോഴിക്കോട്ടേക്കും. കോഴിക്കോട്ടെ കമ്യൂണിസ്റ്റ് നേതാക്കളുടെ "കമ്യൂൺ" ജീവിതകാലം, ദേവയാനിയെ ഏറെ സ്വാധീനിച്ചു.
വടക്കേ മലബാറിൽ പോലീസുകാർ കമ്മ്യൂണിസ്റ്റുകാരെ അന്വേഷിച്ചു നടക്കുന്ന സമയം, കുഞ്ഞമ്പുവും, ദേവയാനിയും പരസ്പരം പിരിയേണ്ടിവന്നു. ഈ കാലഘട്ടം ദുരിതപൂർണ്ണമായിരുന്നു. നിറവയറുമായി ബോംബെയിലെ പാർട്ടി ആസ്ഥാനത്തേക്ക് യാത്രതിരിച്ചുവെങ്കിലും, കഠിനമായ ആലസ്യംമൂലം മദ്രാസിൽവെച്ച് യാത്ര അവസാനിപ്പിക്കേണ്ടിവന്നു. കരിവെള്ളൂരിലേക്ക് വീണ്ടും കുഞ്ഞമ്പുവുമൊത്ത് പോയെങ്കിലും, അവിടെ1946 ഡിസംബർ 20നു നടന്ന കർഷക സമരത്തിൽ എ വി കുഞ്ഞമ്പുവിന് പോലീസിൽ നിന്നും ബയനറ്റു ചാർജ്ജു മൂലം മാരകമായ പരിക്ക് എൽക്കുകയുണ്ടായി. കുഞ്ഞമ്പു ജയിലിൽ കിടക്കുന്ന സമയത്ത് ദേവയാനിയെ സഹായിക്കുന്നവരെല്ലാം പോലീസിന്റെ നോട്ടപ്പുള്ളികളായി മാറി. ദേവയാനിയെ കാണുമ്പോൾ ആളുകൾ എല്ലാം ഒഴിഞ്ഞുമാറി തുടങ്ങി. നരകപൂർണ്ണമായ കാലം എന്നാണ് ദേവയാനി തന്നെ ഈ സമയത്തെക്കുറിച്ച് വിശേഷിപ്പിച്ചിരിക്കുന്നത്. തന്റെ പിഞ്ചുകുഞ്ഞിനെ വീട്ടിൽ ഉറക്കികിടത്തിയിട്ടാണ് ദേവയാനി ജോലിക്കുപോയിരുന്നത്. കരിവെള്ളൂരിലെ പോലീസ് ഉപദ്രവം സഹിക്കാതെയായപ്പോൾ ദേവയാനി കുഞ്ഞിനേയുംകൊണ്ട് പുന്നപ്രയിലേക്ക് തിരികെപോന്നു. പക്ഷേ അവിടെവെച്ച് കടുത്ത രോഗം മൂലം ആ കുഞ്ഞ് മരണമടഞ്ഞു. വർഷങ്ങൾക്കുശേഷം കുഞ്ഞമ്പുവുമൊന്നിച്ച് ദേവയാനി തികച്ചും ശാന്തമായ കരിവെള്ളൂരിലേക്ക് മടങ്ങിപോയി.

തൃശ്ശൂരിലെ "സമത" പുറത്തിറക്കിയ കെ.ദേവയാനിയുടെ 'ചോരയും കണ്ണീരും നനഞ്ഞ വഴികൾ ' എന്ന ആത്മകഥ അവരുടെ ധീരതയും, സഹനശേഷിയും പൊതുപ്രവർത്തനത്തിലനുഭവിക്കേണ്ടി വന്ന യാതനകളും തീക്ഷ്ണമായി വിവരിക്കുന്നു. കേരളത്തിലെ കമ്മ്യൂണിസ്റ്റ് പ്രസ്ഥാനം കടന്നുപോയ മർദ്ദനങ്ങളുടേയും പോരാട്ടങ്ങളുടേയും ചരിത്രംകൂടി ഈ പുസ്തകം പകർന്നു നൽകുന്നുണ്ടു്.


</doc>
<doc id="236903" url="https://ml.wikipedia.org/wiki?curid=236903" title="മോഹിനി (വിവക്ഷകൾ)">
മോഹിനി (വിവക്ഷകൾ)

മോഹിനി എന്ന വാക്കിനാൽ താഴെപ്പറയുന്ന എന്തിനേയും വിവക്ഷിക്കാം.



</doc>
<doc id="236905" url="https://ml.wikipedia.org/wiki?curid=236905" title="യാചകൻ">
യാചകൻ

1951-ൽ പുറത്തിറങ്ങിയ മലയാള ചലച്ചിത്രമാണ് യാചകൻ. കൈരളി പ്രൊഡക്ഷൻസ് അവതരിപ്പിച്ച യാചകന് പി.എസ്. നായരാണ് കഥയും സംഭാഷണവും എഴുതിയത്. ബോധേശ്വരന്റെ കേരള ഗാനവും മഹാകവി ജി. ശങ്കരക്കുറുപ്പിന്റെ "ഇന്നു ഞാൻ നാളെനീ" എന്ന കാവ്യശകലവും കൂടാതെ അഭയദേവ് എഴുതിയ പാട്ടുകൾ ഉൾപ്പെടെ 18 പാട്ടുകൾക്ക് എസ്.എൻ. ചാമി സംഗീതം പകർന്നു. എസ്.ആർ. വേലപ്പൻ നായർ ഛായാഗ്രഹണവും സംവിധാനവും നിർവഹിച്ചു. പോൾ പിക്ചേഴ്സ് വിതരണം നടത്തിയ യാചകൻ 12/09/1951-ൽ പ്രദർശനത്തിനെത്തി.





</doc>
<doc id="236909" url="https://ml.wikipedia.org/wiki?curid=236909" title="സുലോചന ഗഡ്ഗിൽ">
സുലോചന ഗഡ്ഗിൽ

ഇന്ത്യയിലെ ഒരു പ്രമുഖ സമുദ്രശാസ്ത്രജ്ഞയും, അന്തരീഷ പഠന വിദഗ്ദ്ധയുമാണു് സുലോചന ഗാഡഗിൽ. പൂനയിലെ അന്തരീക്ഷ, സമുദ്രശാസ്ത്ര പഠനകേന്ദ്രത്തിലെ അദ്ധ്യാപികയാണ്., പ്രശസ്തയായ ഒരു കാലാവസ്താ നിരീക്ഷകയുമാണ്. മൺസൂണിനെക്കുറിച്ചു് പഠിക്കുകയും കാലാവസ്ഥ പ്രതിഭാസത്തിൽ മൺസൂൺ മഴകളുടെ വ്യതിയാനങ്ങളെക്കുറിച്ചുള്ള രൂപീകരണത്തിൽ സുപ്രധാനപങ്കുവഹിച്ചു..

1944 -ൽ പൂനെയിൽ ജനിച്ചു. അച്ഛൻ ഒരു ആധുനിക വൈദ്യനും അമ്മ മറാത്തി എഴുത്തുകാരിയുമായിരുന്നു. പൂനെ യൂണിവേഴ്സിറ്റിയിൽ നിന്നും അപ്ലൈഡ് മാത്തമാറ്റിക്സിൽ ബിരുദാനന്തര ബിരുദം നേടി. ശേഷം ഹാർവാർഡ് യൂണിവേഴ്സിറ്റിയിൽ നിന്നു് ഫിസിക്കൽ ഓഷ്യാനോ ഗ്രാഫിക് എന്ന വിഷയത്തിൽ പ്രൊ.എ.ആർ. റോബിൻസൺ നുമൊപ്പം ഗവേഷണം നടത്തി. പി.എച്ച്.ഡി.യ്ക്കു ശേഷം എം.ഐ.ടി.യിൽ പ്രൊ. ജൂൾ. ഗ്രിഗറി ചാർനി യോടൊപ്പം പോസ്റ്റ് ഡോക്ടറൽ ജോലി ചെയ്തു. സഹപ്രവർത്തകനായ ശാസ്ത്രജ്ഞൻ മാധവിനെ വിവാഹം ചെയ്തു. രണ്ടു പുത്രിയും ഒരു പുത്രനുമുണ്ടു്.


</doc>
<doc id="236911" url="https://ml.wikipedia.org/wiki?curid=236911" title="യയാതി (നോവൽ)">
യയാതി (നോവൽ)

വി.എസ്. ഖാണ്ഡേക്കർ എഴുതി 1959-ൽ പ്രസിദ്ധീകരിക്കപ്പെട്ട മറാഠി നോവലാണ് യയാതി(ययाति).ഈ നോവലിന് മഹാരാഷ്ട്ര സംസ്ഥാന പുരസ്കാരവും (1960), സാഹിത്യ അക്കാദമി പുരസ്കാരവും (1960), ജ്ഞാനപീഠവും(1974) ലഭിച്ചു.


</doc>
<doc id="236919" url="https://ml.wikipedia.org/wiki?curid=236919" title="ബി. ഭദ്ര">
ബി. ഭദ്ര

കൊച്ചി കോർപ്പറേഷൻ ഡെപ്യൂട്ടി മേയർ ആണു ബി. ഭദ്ര. മഹാകവി ജി. ശങ്കരക്കുറുപ്പ് ബി. ഭദ്രയുടെ മുത്തച്ഛനാണ്.


</doc>
<doc id="236928" url="https://ml.wikipedia.org/wiki?curid=236928" title="ചിന്താവിഷ്ടയായ ശ്യാമള">
ചിന്താവിഷ്ടയായ ശ്യാമള

1998-ൽ പുറത്തിറങ്ങിയ ഒരു മലയാളചലച്ചിത്രമാണ്‌ ചിന്താവിഷ്ടയായ ശ്യാമള. ഈ ചിത്രത്തിന്റെ കഥ, തിരക്കഥ, സം‌വിധാനം എന്നിവ നിർവഹിച്ചത് ശ്രീനിവാസനാണ്‌.

ഉത്തരവാദിത്തബോധമില്ലാത്ത ഒരു ഭർത്താവുമൂലം അയാളുടെ കുടുംബത്തിനുണ്ടാകുന്ന കഷ്ടപ്പാടുകളാണ് ചിത്രത്തിന്റെ പ്രമേയം.


ഗിരീഷ് പുത്തഞ്ചേരിയുടെ വരികൾക്ക് സംഗീതം പകർന്നത് ജോൺസൺ ആണ്.




</doc>
<doc id="236938" url="https://ml.wikipedia.org/wiki?curid=236938" title="സെറാട്ടണിക്കൂസ്">
സെറാട്ടണിക്കൂസ്

അന്ത്യ ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് സെറാട്ടണിക്കൂസ്. ഇവയുടെ ഫോസ്സിൽ കണ്ടു കിട്ടിയിടുള്ളത് മംഗോളിയയിൽ നിന്നും ആണ് . പേരിന്റെ അർഥം കൊമ്പുള്ള നഖം എന്നാണ് . തെറാപ്പോഡ വിഭാഗത്തിൽ പെടുന്ന ഇരുകാലികൾ ആണ് ഇവ .

മരുഭുമിയിൽ ജീവിച്ചിരുന്ന ഇവയ്ക്കു അവിടെ ഓടാൻ പാകത്തിൽ നീണ്ട കാലുകൾ ആയിരുന്നു . കുഴിക്കാനും മറ്റും പാകത്തിൽ ബലമുള്ളതായ പേശികൾ ആയിരുന്നു ഇവയ്ക്ക് ഇവയുടെ കൈയിലും നെഞ്ചിലും , പിന്നെ ചെറിയ പല്ലുകളോട് കൂടിയ കൂർത്ത മുഖം ആയിരുന്നു ഇവയ്ക്ക് , ഇത് ഇവ പ്രാണിഭോജി ആയിരികാൻ ഉള്ള സാധ്യത ആണ് തരുന്നത് .



</doc>
<doc id="236949" url="https://ml.wikipedia.org/wiki?curid=236949" title="ചാങ്ചുൻസോറസ്">
ചാങ്ചുൻസോറസ്

ക്രിറ്റേഷ്യസ് കാലത്ത് ജീവിച്ചിരുന്ന ഒരു ദിനോസർ ആണ് ചാങ്ചുൻസോറസ് . ഇവയുടെ ഫോസ്സിൽ കണ്ടു കിട്ടിയിടുള്ളത് ചൈനയിലെ ജിലിനിൽ നിന്നും ആണ് ഇവിടെ നിന്നും ലഭിക്കുന്ന ആദ്യ ദിനോസർ ഫോസ്സിൽ ആണ് ഇത് . പേരിന്റെ അർഥം ചാങ്ചുൻനിലെ പല്ലി എന്നാണ് . തെറാപ്പോഡ വിഭാഗത്തിൽ പെടുന്ന ഇവ വേഗം സഞ്ചരിക്കുന്ന ഇരുകാലികൾ ആയിരുന്നു .


</doc>
<doc id="236952" url="https://ml.wikipedia.org/wiki?curid=236952" title="കുട്ടമ്പുഴ">
കുട്ടമ്പുഴ

കേരളത്തിലെ എറണാകുളം ജില്ലയിലെ കുട്ടമ്പുഴ ഗ്രാമപഞ്ചായത്തിന്റെ ആസ്ഥാനമാണ് കുട്ടമ്പുഴ ഗ്രാമം. ഭൂതത്താൻ കെട്ട് അണക്കെട്ടിന്റെ സംഭരണപ്രദേശത്ത് വന്നുചേരുന്ന പെരിയാറിന്റെ ഒരു കൈവഴിയിലാണ് കുട്ടമ്പുഴ സ്ഥിതി ചെയ്യുന്നത്. 


റോഡ് വഴി - കോതമംഗലം, തട്ടേക്കാട് വഴി

റെയിൽ വഴി - അടുത്തുള്ള റെയിൽ‌വേ സ്റ്റേഷൻ ആലുവ, അങ്കമാലി(60 കി.മി) എന്നിവയാണ്.

വിമാനം വഴി - ഏറ്റവും അടുത്ത വിമാനത്താവളം കൊച്ചി അന്താരാഷ്ട്ര വിമാനത്താവളം (നെടുമ്പാശ്ശേരി വിമാനത്താവളം)



</doc>
<doc id="236963" url="https://ml.wikipedia.org/wiki?curid=236963" title="ആത്മസഖി">
ആത്മസഖി

1952-ൽ പുറത്തിറങ്ങിയ മലയാള ചലച്ചിത്രമാണ് ആത്മസഖി. പി. സുബ്രഹ്മണ്യത്തിന്റെ ഉടമസ്ഥതയിൽ തിരുവനന്തപുരത്തുള്ള നേമം എന്ന സ്ഥലത്ത് സ്ഥപിച്ച മെരിലാൻഡ് സ്റ്റുഡിയോയിൽ നിർമിച്ച അദ്യചിത്രമാണ് ആത്മസഖി. നീല പ്രൊഡക്ഷന്റെ ബാനറിൽ സുബ്രഹ്മണ്യം തന്നെയാണ് ഈ ചിത്രം നിർമിച്ചത്. ഇതിന്റെ കഥയും സംഭാഷണവും രചിച്ചത് കെ,പി. കൊട്ടാരക്കരയാണ്. നൃത്തസംവിധാനം ജി.ആർ. റാവുവാണു നിർവഹിച്ചത്. 17/08/1952-ൽ ഈ ചിത്രം പ്രദർശനം ആരംഭിച്ചു. 




</doc>
