<doc id="251970" url="https://ml.wikipedia.org/wiki?curid=251970" title="ബില്ലി ജീൻ കിംഗ്">
ബില്ലി ജീൻ കിംഗ്

അമേരിയ്ക്കൻ ടെന്നീസ് കളിക്കാരിയായിരുന്ന ബില്ലി ജീൻ കിങ്. കാലിഫോർണിയായിലെ ലോങ് ബീച്ചിൽ 1943 നവംബർ22 നു ജനിച്ചു.ബില്ലി ആകെ 39 ഗ്രാൻഡ്സ്ളാം കിരീടങ്ങൾ നേടിയിട്ടുണ്ട്. ഇതിൽ 12 വ്യക്തിഗത കിരീടങ്ങൾ, 16 വനിതകളുടെ ഡബിൾസ്, 11 മിക്സഡ് ഡബിൾസ് ഇവ ഉൾപ്പെടുന്നു.അമേരിയ്ക്കയിൽ നിന്നുള്ള ഒന്നാം നമ്പർ കളിക്കാരിയുമായിരുന്നു ബില്ലി. വിറ്റ്മാൻ കപ്പിലും,ഫെഡറേഷൻ കപ്പിലും അമേരിയ്ക്കയെ ബില്ലി പ്രതിനിധീകരിച്ചിട്ടുണ്ട്.ഫെഡറേഷൻ കപ്പിനുള്ള മത്സരത്തിൽ അമേരിയ്ക്കൻ സംഘത്തെ 3 പ്രാവശ്യം നയിച്ചതും ഇവരായിരുന്നു.
അമേരിയ്ക്കൻ പ്രസിഡന്റിന്റെ "ഫ്രീഡം മെഡൽ" ബില്ലി ജീൻ കിങ് നേടിയിട്ടുണ്ട്.



</doc>
<doc id="251994" url="https://ml.wikipedia.org/wiki?curid=251994" title="ഇനിയും കുരുക്ഷേത്രം">
ഇനിയും കുരുക്ഷേത്രം

എസ്.എൽ. പുരം സദാനന്ദൻ തിരക്കഥയെഴുതി ശശികുമാർ സംവിധാനം ചെയ്ത 1986-ൽ പുറത്തിറങ്ങിയ മലയാളചലച്ചിത്രമാണ് ഇനിയും കുരുക്ഷേത്രം. മോഹൻലാൽ, ശോഭന, സോമൻ, കെ.പി. ഉമ്മർ, അടൂർ ഭാസി, ലിസി എന്നിവർ പ്രധാന കഥാപാത്രങ്ങളെ അവതരിപ്പിച്ചിരിക്കുന്നു.

യേശുദാസും ലതികയുമാണ് ഈ ചിത്രത്തിലെ ഗാനങ്ങൾ ആലപിച്ചിരിക്കുന്നത്. കെ. ജയകുമാറാണ് ഈ ചലചിത്രത്തിലെ ഗാനങ്ങൾ രചിച്ചിരിക്കുന്നത്.




</doc>
<doc id="252002" url="https://ml.wikipedia.org/wiki?curid=252002" title="തേക്കിൻ‌കാട് മൈതാനം">
തേക്കിൻ‌കാട് മൈതാനം

വടക്കുംനാഥൻ ക്ഷേത്രത്തിനു ചുറ്റും 65 ഏക്കറിൽ പരന്നു കിടക്കുന്നതാണ് തേക്കിൻകാട് മൈതാനം (English: ). കൊച്ചിൻ ദേവസ്വം ബോർഡിന്റെ അധീനതയിലുള്ളതാണ് ഈ സ്ഥലം. തേക്കിൻകാട് മൈതാനത്തെ ചുറ്റിയാണ് ഒരു മൈതാനത്തെ ചുറ്റിയുള്ള, ഇന്ത്യയിലെ രണ്ടാമത്തെ വലിയ റൌണ്ട് എബൌട്ട് ആയ സ്വരാജ് റൌണ്ട് ഉള്ളത്.

ജല അതോറിറ്റിയുടെ കാര്യാലയവും കുട്ടികളുടെ നെഹ്റു പാർക്കും ഈ മൈതാനത്താണ്.
തൃശ്ശൂർ പൂരത്തിന്റെ ഭാഗമായുള്ള കുടമാറ്റവും വെടിക്കെട്ടും ഇവിടെയാണ് നടക്കുന്നത്. തൃശൂർ പൂരം പ്രദർശനവും മറ്റു വലിയ സമ്മേളനങ്ങളും ഈ മൈതാനത്തു തന്നെയാണ് നടക്കുക.

സ്വാതന്ത്ര്യദിനത്തിലും റിപ്പബ്ലിക് ദിനത്തിലും പതാക ഉയർത്തുന്നതും ജില്ലയിൽ ഗാഡ് ഓഫ് ഓണർ സ്വീകരിക്കുന്നതും ഈ മൈതാനത്തുതന്നെ.

വടക്കും നാഥൻ ക്ഷേത്രത്തിന് മുൻപിലായി മൂന്ന് ആലുകൾ സ്വരാജ് റൗണ്ടിനോട് ചേർന്ന് സ്ഥാപിച്ചിട്ടുണ്ട്. വടക്കുനാഥന്റെ മുൻപിലായി നടുവിൽ ആലും (പടിഞ്ഞാറ്) വലത് ഭാഗത്തായി മണികണ്ഠനാലും (തെക്ക്) ഇടത് ഭാഗത്തായി നായ്ക്കനാലും (വടക്ക്) ഉണ്ട്.

നടുവിലാലിൽ ഗണപതി പ്രതിഷ്ഠയുണ്ട്. മണികണ്ഠനാലിൽ ഗണപതിയും സുബ്രഹ്മണ്യനേയും പ്രതിഷ്ഠിച്ചിരിക്കുന്നു. നിലവിൽ ഉള്ള മണികണ്ഠനാൽ , പഴയത് കട പുഴകി പോയതിന് ശേഷം 1994ൽ വച്ച് പിടിപ്പിച്ചതാണ്.

തേക്കിൻ‌കാട് മൈതാനം എന്ന പേരിന്റെ ഉത്ഭവത്തെ പറ്റി പല ഐതിഹ്യങ്ങളും ഉണ്ട്. തദ്ദേശീയ പുരാണങ്ങൾ അനുസരിച്ച് വടക്കുംനാഥ ക്ഷേത്രത്തിനു ചുറ്റുമുള്ള പ്രദേശങ്ങൾ തേക്ക് വളർന്നുനിൽക്കുന്ന നിബിഢ വനങ്ങളായിരുന്നു. ഈ സ്ഥലം കള്ളന്മാരുടെയും കൊള്ളക്കാരുടെയും വിഹാരരംഗമായിരുന്നു. തസ്കര ശല്യം ഒഴിവാക്കുവാനായി ശക്തൻ തമ്പുരാൻ തേക്കിൻ‌കാട് വനം നശിപ്പിക്കുവാൻ ഉത്തരവിട്ടു. ഇതിനെതിരെ ഉള്ള എല്ലാ എതിർപ്പുകളും നിർദ്ദയം അമർച്ചചെയ്യപ്പെട്ടു. പാറമ്മേക്കാവ് ക്ഷേത്രത്തിലെ വെളിച്ചപ്പാട് പാറമ്മേക്കാവ് ഭഗവതി വനം നശിപ്പിക്കാൻ ആഗ്രഹിക്കുന്നില്ല എന്ന് അരുളിച്ചെയ്തു. ശക്തൻ തമ്പുരാൻ ആ വെളിച്ചപ്പാടിന്റെ തല വെട്ടിയെടുത്തു.

http://maps.google.com/maps/ms?gl=en&ie=UTF8&oe=UTF8&msa=0&msid=114038809751246788218.0004873d4c46cb6c5d0bf


</doc>
<doc id="252003" url="https://ml.wikipedia.org/wiki?curid=252003" title="ഒറീസ്സ ക്ഷാമം (1866)">
ഒറീസ്സ ക്ഷാമം (1866)

മദ്രാസ് മുതൽ വടക്കോട്ടുള്ള ഇന്ത്യയുടെ കിഴക്കൻ തീരദേശത്ത് 1866-ൽ അനുഭവപ്പെട്ട ഭക്ഷ്യക്ഷാമത്തെയാണ് ഒറീസ്സ ക്ഷാമം എന്നറിയപ്പെടുന്നത്. ഏതാണ്ട് നാലേമുക്കാൽ കോടി ജനങ്ങളെ ബാധിച്ച ഈ ക്ഷാമത്തിന്റെ ആഘാതം ഏറ്റവുമധികം ഏറ്റത്, അന്ന് ഇന്ത്യയുടെ മറ്റുഭാഗങ്ങളിൽ നിന്ന് തികച്ചും ഒറ്റപ്പെട്ടുകിടന്നിരുന്ന ഒറീസ്സയെയായിരുന്നു.

പത്തൊമ്പതാം നൂറ്റാണ്ടിൽ ഇന്ത്യയിലുണ്ടായ മറ്റു ക്ഷാമങ്ങളെപ്പോലെ, ഒറീസ്സ ക്ഷാമവും ഒരു വരൾച്ചയെത്തുടർന്നുണ്ടായതാണ്. മേഖലയിലെ ജനങ്ങൾ മുഴുവൻ മഴക്കാലത്തെ ആശ്രയിച്ചുള്ള നെൽകൃഷിയിൽനിന്നുള്ള വിളവിനെയാണ് ഭക്ഷണത്തിനായി അവലംബിച്ചിരുന്നത്. 1865-ലെ മൺസൂൺ നേരത്തേതന്നെ അവസാനിച്ചത് വിളവിനെ ബാധിച്ചു. ഇതിനുപുറമേ സഹായം നൽകേണ്ടുന്നവരുടെ കണക്കെടുക്കുന്നതിൽ ബംഗാൾ റെവന്യൂ ബോർഡിന് പറ്റിയ വീഴ്ചയും ഭക്ഷ്യവിഭവങ്ങളുടെ വിലനിശ്ചയിക്കുന്നതിലെ തകരാറും ക്ഷാമത്തെ കൂടുതൽ വഷളാക്കി. ഭക്ഷ്യശേഖരം അവസാനിക്കാൻ തുടങ്ങിയിട്ടും ഗുരുതരാവസ്ഥ ഭരണാധികാരികൾക്ക് പിടികിട്ടുന്നതിന് 1866 മേയ് അവസാനം വരെ സമയമെടുത്തു അപ്പോഴേക്കും മഴക്കാലമാരംഭിച്ചതോടെ ഒറ്റപ്പെട്ടുകിടക്കുന്ന ഒറീസ്സ മേഖലയിലേക്ക് സഹായമെത്തിക്കലും അവതാളത്തിലായി. കുറച്ച് ഭക്ഷ്യവിഭവങ്ങൾ ഒറീസ്സ തീരത്തെത്തിക്കാനായെങ്കിലും ഉൾനാടുകളിലേക്ക് നീക്കാൻ സാധിച്ചുമില്ല. ക്ഷാമം നേരിടാൻ ബ്രിട്ടീഷ് ഇന്ത്യ സർക്കാർ ഇറക്കുമതി ചെയ്ത പതിനായിരം ടൺ അരി ദുരിതബാധിതരുടെയടുത്തെത്തിയപ്പോഴേക്കും സെപ്റ്റംബർ മാസമായി

ഏറെ ജനങ്ങൾ പട്ടിണികൊണ്ട് മരണമടഞ്ഞു. മഴക്കാലം ആരംഭിക്കുന്നതിനുമുമ്പ് കുറേപ്പേർ കോളറ മൂലവും അതിനുശേഷം മലമ്പനി മൂലവും ആളുകൾ മരണമടഞ്ഞു. ഒറീസ്സയിൽ മാത്രം കുറഞ്ഞത് പത്തുലക്ഷം പേർ 1866-ൽ മരിച്ചു. അവിടത്തെ മൊത്തം ജനസംഖ്യയുടെ മുന്നിലൊന്നായിരുന്നു ഇത്. ഈ ക്ഷാമം മൂലം രണ്ടുകൊല്ലക്കാലത്ത് മൊത്തത്തിൽ ഏതാണ്ട് നാൽപ്പതുമുതൽ അമ്പതുലക്ഷം വരെയാളുകൾ മരണമടഞ്ഞിട്ടുണ്ട്.

1866-ലെ കൂടിയ മഴ, വെള്ളപ്പൊക്കമുണ്ടാക്കുകയും താഴ്ന്ന പ്രദേശങ്ങളിലെ നെൽകൃഷിക്ക് നാശമുണ്ടാക്കുകയും ചെയ്തിരുന്നു. അതുകൊണ്ട് തൊട്ടടുത്തവർഷവും ക്ഷാമം പ്രതീക്ഷിച്ച് ബ്രിട്ടീഷ് ഇന്ത്യ സർക്കാർ 40,000 ടൺ അരി നാലിരട്ടി വിലയിൽ ഇറക്കുമതി നടത്തിയിരുന്നു. എന്നാൽ ഈവട്ടം അവരുടെ കണക്കുകൂട്ടലുകൾ തെറ്റി: ഇറക്കുമതി ചെയ്ത അരി ആവശ്യത്തിലധികമായിരുന്നു. 1867 പകുതിയായപ്പോഴേക്കും ഇതിൽ പകുതി അരിയേ ഉപയോഗിക്കാനായുള്ളൂ. 1867-ലെ മഴക്കാലത്തിനു ശേഷമുള്ള ഒരു നല്ല വിളവെടുപ്പിനു ശേഷം 1868-ൽ ഈ ക്ഷാമം അവസാനിച്ചു. ക്ഷാമം നേരിടുന്നതിന് ഈ രണ്ടുവർഷക്കാലം മൂന്നരക്കോടി യൂണിറ്റ് (ഒരു യൂണിറ്റെന്നാൽ ഒരാൾക്ക് ഒരു ദിവസം നൽകുന്ന ഭക്ഷ്യസഹായം) സഹായം നൽകുന്നതിന് 95 ലക്ഷം രൂപ ബ്രിട്ടീഷ് ഇന്ത്യൻ സർക്കാർ ചെലവഴിച്ചു. ഇതിന്റെ വലിയൊരു ഭാഗവും കൂടിയ വിലകൊടുത്തുള്ള അരിയിറക്കുമതിയിനത്തിലാണ് ചെലവായത്.


</doc>
<doc id="252016" url="https://ml.wikipedia.org/wiki?curid=252016" title="വിജയ നിർമ്മല">
വിജയ നിർമ്മല

ഇന്ത്യൻ ചലച്ചിത്രരംഗത്തെ അഭിനേത്രിയും സംവിധായകയുമായ വിജയ നിർമ്മല (തെലുഗു - విజయ నిర్మల) 1946 ഫെബ്രുവരി 20-നു ജനിച്ചു. ഏറ്റവു കൂടുതൽ ചലച്ചിത്രങ്ങൾ സംവിധാനം ചെയ്ത വനിത എന്ന ബഹുമതിനേടി 2002-ൽ ഗിന്നസ് ബുക്കിൽ ഇടം പിടിച്ചു. ഇവർ 47 ചിത്രങ്ങൾ സംവിധാനം ചെയ്തിട്ടുണ്ട്.

ഇവർ 1957-ൽ 11-ആമത്തെ വയസിൽ ബാലനടിയായി "പാണ്ടുരംഗ മാഹാത്മ്യം" എന്ന ഫിലിമിലൂടെ രംഗപ്രവേശം ചെയ്തു. പ്രേം നസീറിന്റെ നായികയായി മലയാളത്തിന്റെ എക്കാലത്തെയും അഭിമാനമായ ഭാർഗ്ഗവീനിലയത്തിൽ അഭിനയിച്ചു. തെലുഗു ഫിലിം "രംഗുല രത്നം"ത്തിലൂടെ അവർ അരങ്ങേറ്റം നടത്തി. "എങ്കവീട്ടുപെൺ" എന്ന തമിഴ്ഫിലിമിൽ അഭിനയിച്ചുകൊണ്ട് അവർ തമിഴിൽ അരങ്ങേറ്റം കുറിക്കുകയും തുടർന്ന് "പണമാ പാശമാ", "എൻ അണ്ണൻ","ഞാണൊലി", "ഉയിരാ മാനമാ" എന്നീ ചിത്രങ്ങളിലും അഭ്നയിച്ചു. അവരുടെ രണ്ടാമത്തെ തെലുഗു ഫിലിമായ "സാക്ഷി"യുടെ സെറ്റിൽ നിന്നാണ് രണ്ടാം ഭർത്താവായ കൃഷ്ണയെ കണ്ടുപിടിച്ചത് (1967). കൃഷ്ണയുമായി 47 ഫിലിമിൽ അഭിനയിച്ചു. തുടർന്ന് സംവിധാനത്തിലേക്കു കടന്നു 1973ൽ ഐ വി ശശിയുടെയും ആനന്ദിന്റെയും നിർമ്മാണത്തിൽ കവിത എന്ന മലയാളം സിനിമ സവിധാനം ചെയ്തു. അടൂർ ഭാസി,വിൻസന്റ്, തിക്കുറിശ്ശി, വിജയ നിർമ്മല, മീന, ഫിലോമിന,കവിയൂർ പൊന്നമ്മ എന്നിവർ അഭിനയിച്ചു.

മലയാളത്തിലും തമിഴിലുമായി 25 വീതവും ചിത്രങ്ങളിൽ അഭിനയിച്ചു. തെലുഗു ചിത്രങ്ങൾ ഉൾപ്പെടെ ഇവർ 200-ൽ പരംചലച്ചിത്രങ്ങളിൽ ഇതുവരെ അഭിനയിച്ചു കഴിഞ്ഞു. ബാലാജി ടെലിഫിലിംസിന്റെ "പെല്ലി കനുക" എന്ന ടെലിഫിലിമിലൂടെ വിജയനിർമ്മല മിനിസ്ക്രീനിൽ പ്രവെശിച്ചു. വളരെ പെട്ടെന്നു തന്നെ അവർ "വിജയ കൃഷ്ണ മൂവിസ്" എന്ന സ്വന്തം ബാനറിൽ 15 ഓളം ചിത്രങ്ങൾ നിർമിച്ചു. മൂന്നു ലക്ഷം രൂപയുടെ ബഡ്ജറ്റുമായി അവരുടെ സംവിധാനത്തിന്റെ തുടക്കം മലയാളചിത്രത്തിലായിരുന്നു. തെലുഗിൽ 40 ചിത്രങ്ങൾ സവിധാനം ചെയ്ത അവരുടെ തുടക്കം "മീന" 1973 ചിത്രത്തോടുകൂടിയായിരുന്നു. 2019 ജൂണ് 26 അവർ അന്തരിച്ചു.

വിജയ നിർമ്മലയുടെ ആദ്യവിവാഹത്തിൽ ജനിച്ച മകനാണ് "നരേഷ്" അദ്ദേഹവും ഒരു നടനാണ്. 1969 അവർ ഒരു നടനായ "കൃഷ്ണയെ" വിവാഹം കഴിച്ചു. കൃഷ്ണയുടെ ആദ്യഭാര്യ ഇന്ദിരയുടെയെയും അവരുടെ മക്കളുടെയും പ്രിയങ്കരിയാണ് വിജയ നിർമ്മല.

തെലുഗു ചലച്ചിത്രവ്യവസായത്തിന് വിജയ നിർമ്മല നൽകിയ സേവനത്തിന് 2008-ൽ അവരെ "രഘുപതി വെങ്കയ്യ അവർഡ്" നൽകി ആദരിച്ചു.

2019 ജൂൺ 26 ന് അർദ്ധരാത്രി തന്റെ 75 ആമത്തെ വയസിൽ ഹൃദയാഘാതത്തെ തുടർന്ന് ഹൈദരാബാദിലെ ഗച്ചിബൗളിയിലെ കോണ്ടിനെന്റൽ ആശുപത്രിയിൽവച്ച് വിജയ നിർമ്മല അന്തരിച്ചു.


</doc>
<doc id="252025" url="https://ml.wikipedia.org/wiki?curid=252025" title="സച്ചിദാനന്ദ റൗത്ത് റായ്">
സച്ചിദാനന്ദ റൗത്ത് റായ്

ഒഡിഷയിലെ പ്രമുഖകവിയും, നോവലിസ്റ്റും, ചെറുകഥാകൃത്തുമായിരുന്നു സച്ചിദാനന്ദ റൗത്ത് റായ്(1916–2004). 
ഭാരതീയ സാഹിത്യത്തിനു നൽകിയ സംഭാവനകളെ മാനിച്ച് അദ്ദേഹത്തിനു 1986-ൽ ജ്ഞാനപീഠപുരസ്ക്കാരം നൽകപ്പെട്ടിട്ടുണ്ട്. 

ഖുദ്രയ്ക്കടുത്ത ഗുരുജംഗിൽ 1916 മെയ് 13-ന് ജനിച്ചു. വളർന്നതും വിദ്യാഭ്യാസം തേടിയതും ബംഗാളിലായിരുന്നു.

പതിനൊന്നു വയസ്സിൽ തന്നെ റൗത്ത് റായ് കവിതകൾ എഴുതാൻ ആരംഭിച്ചു. സ്കൂൾ വിദ്യാർത്ഥിയായിരിയ്ക്കുമ്പോൾ തന്നെ സ്വാതന്ത്ര സമരത്തിൽ ആകൃഷ്ടനായി. അദ്ദേഹത്തിന്റെ ചില കവിതകൾ ബ്രിട്ടീഷ് ഭരണകൂടം അക്കാലത്ത് നിരോധിച്ചിരുന്നു. പുസ്തകരൂപത്തിൽ വന്ന ആദ്യത്തെ കൃതി "പാഥേയം" ആണ്.

കവി എന്ന നിലയിൽ റൗത്ത് റായിയ്ക്ക് അംഗീകാരം നേടിക്കൊടുത്തത് 1939 ൽ പ്രസിദ്ധീകൃതമായ "ബാജി റാവുത്" എന്ന കൃതിയാണ്. തോണി തുഴഞ്ഞ് ഉപജീവനം കഴിയ്ക്കുന്ന പന്ത്രണ്ടുകാരനായ ഒരു ദരിദ്രബാലനെക്കുറിച്ചുള്ളതായിരുന്നു ഈ കവിത. ബ്രീട്ടിഷ് ആധിപത്യത്തിനെതിരായ ജാഥയിൽ പങ്കെടുത്ത ഈ ബാലൻ വെടിയുണ്ടയേറ്റ് പിടഞ്ഞുവീഴുന്നു. സാമ്രാജ്യത്വവിരോധം നിറഞ്ഞുതുളുമ്പുന്ന ഈ കവിത ഓഡിഷയിലെ ജനങ്ങൾക്ക് ഉണർവ്വും ഉത്തേജനവും പ്രദാനം ചെയ്യുകയുണ്ടായി. അതുകൊണ്ടു തന്നെ റൗത്ത് റായ് ബ്രിട്ടീഷ് ഭരണാധികാരികളുടെ നോട്ടപ്പുള്ളിയാകാനും അധികം കാലം വേണ്ടിവന്നില്ല. 

ഉൾനാടൻ ഗ്രാമീണജീവിതത്തിന്റെ ഛവിയും ഛന്ദസ്സും ഒപ്പിയെടുക്കുന്നതിൽ റൗത്ത് റായ് അതീവ സൂക്ഷ്മതയാണ് പുലർത്തിയത്.


ഉത്തരാ ഫാൽഗുനി


കട്ടക്കിൽ 2004 ഓഗസ്റ്റ് 21 നു അന്തരിച്ചു.


</doc>
<doc id="252026" url="https://ml.wikipedia.org/wiki?curid=252026" title="ആലപ്പുഴ ബോട്ടുജെട്ടി">
ആലപ്പുഴ ബോട്ടുജെട്ടി

കേരളത്തിലെ ഒരു പ്രധാന ബോട്ടുജെട്ടി ആണ് ആലപ്പുഴ ബോട്ടുജെട്ടി. കേരള സംസ്ഥാന ജല ഗതാഗത വകുപ്പിന്റെ ആസ്ഥാനവും ആലപ്പുഴയിലാണ്.


</doc>
<doc id="252027" url="https://ml.wikipedia.org/wiki?curid=252027" title="ഇസ്‌ലാമിക ബാങ്ക്">
ഇസ്‌ലാമിക ബാങ്ക്

ഇസ്‌ലാമിക നിയമം (ശരീഅത്ത്‌) അനുസരിച്ച് പണമിടപാടുകൾ നടത്തുന്ന ബാങ്കുകളെയാണ് സാധാരണയായി ഇസ്‌ലാമിക ബാങ്ക് എന്ന് വിളിക്കുന്നത്. ശരീഅത്തിൽ പലിശ അനുവദിനീയമല്ലാത്തതിനാൽ ഇത്തരം ബാങ്കുകൾ പലിശ രഹിത ബാങ്കുകൾ കൂടിയാണ്. എന്നാൽ എല്ലാ പലിശ രഹിത ബാങ്കുകളും ഇസ്‌ലാമിക ബാങ്കാകുകയില്ല. കാരണം മദ്യവ്യവസായം, ചൂതാട്ടം, ലോട്ടറി പോലെയുള്ള ഇസ്‌ലാമിക നിയമത്തിൽ അനുവദിനീയമല്ലാത്ത ഒരു മേഖലയിലും നിക്ഷേപം നടത്താൻ ഇസ്‌ലാമിക ബാങ്കുകൾക്ക് കഴിയുകയില്ല. എന്നാൽ ഇത്തരം മേഖലകളിൽ നിക്ഷേപം നടത്താൻ പലിശ രഹിത ബാങ്കുകൾക്കാകും. ഇസ്‌ലാമിക ബാങ്കുകളിലെ നിക്ഷേപങ്ങൾ നഷ്ടസാധ്യത ഉള്ളതാണ്. എന്നാൽ ഇത്തരം നഷ്ടസാധ്യതയെ കാര്യക്ഷമമായ മേൽനോട്ടത്തിലൂടെ പൂർണ്ണമായും ഇല്ലാതാക്കാനോ കുറക്കാനോ കഴിയും. അതുപോലെ ഇസ്‌ലാമിക ബാങ്കുകളിൽ നിന്നും വായ്പകൾ എടുക്കുന്നവർക്ക് പലിശ, കൂട്ടുപലിശ മുതലായവയുടെ അഭാവവും തിരിച്ചടവിന് മതിയായ കാലാവധി ലഭിക്കുന്നതും മൂലം പ്രയോജനപ്രദമാണ്. നിക്ഷേപകർക്ക് ഇസ്‌ലാമിക ബാങ്കിൽ നിന്നും ലാഭവിഹിതം ആണ് ലഭിക്കുക. അതുപോലെ സംരംഭകത്വത്തിൽ പങ്കാളിത്തം വഹിക്കാത്തവർക്ക്‌ പലിശ രഹിത കടങ്ങൾ (ഖർദ്‌ ഹസൻ) നൽകാനുള്ള വകുപ്പും ഇസ്‌ലാമിക്‌ ബാങ്കിലുണ്ട്‌. 

ഇന്ന് നിലവിലുള്ള ബാങ്കുകൾ വായ്പ അനുവദിക്കുന്നത്‌ ജാമ്യവസ്തുവിന്റെ ഉറപ്പിന്മേൽ ആയതുകൊണ്ട് ജാമ്യവസ്തു നൽകാൻ സാധിക്കാത്ത് മൂലം സാധാരണക്കാർക്ക് ഈ ബാങ്കുകളിൽ നിന്നും വായ്പ എടുക്കുക അസാധ്യമാണ്. എന്നാൽ ഇസ്‌ലാമിക ബാങ്കുകൾ പ്രധാനമായും പരിഗണിക്കുന്നത് ഇടപാടുകാരന്റെ തിരിച്ചടവിനുള്ള ശേഷിയാണ്. ഇസ്‌ലാമിക ബാങ്കുകൾ ലാഭ-നഷ്ട പങ്കാളിത്ത രീതിയിൽ പ്രവർത്തിക്കുന്നതിനാൽ ജാമ്യവസ്തു ഇല്ലെങ്കിലും തിരിച്ചടക്കാൻ ശേഷിയുള്ളവന്‌ മുറാബഹ , ഇജാറ എന്നീ രീതികളിലൂടെ വായ്പ ലഭിക്കാൻ സംവിധാനങ്ങൾ ഉണ്ട്. ഇത്തരം ബാങ്കുകൾ ഇസ്‌ലാമിക നിയമം അനുസരിച്ചാണ് പ്രവർത്തിക്കുന്നതെങ്കിലും എല്ലാ വിഭാഗം ആളുകൾക്കും ഇത്തരം ബാങ്കുകളിൽ നിക്ഷേപം നടത്താനും ഇവിടെ നിന്നും വായ്പകൾ എടുക്കാനും സാധിക്കും.ഇസ്‌ലാമിക ബാങ്കിൽ പണമിടപാടുകൾ നടത്തുന്നത് മുറാബഹ, ഇജാര, മുളാരബ, മുഷാരക തുടങ്ങിയ രീതികൾ അവലംബിച്ചാണ്.

ഇസ്ലാമിക്‌ ബാങ്കിംഗ് പ്രകാരം വായ്‌പ എടുക്കുപ്പോൾ മൊത്തം വായ്‌പ തുക വഴി എത്ര രൂപയാണോ ബാങ്കിന് ലാഭമായി വരേണ്ടത് ആ തുക ലാഭ തുക ആയി കണക്കാക്കി വായ്‌പ തരുന്ന തുകയിൽ നിന്നും ആദ്യമേ ബാങ്ക് പിടിക്കുന്നു. ഫലത്തിൽ പലിശ ഇല്ലെക്കിലും പലിശ ഇനത്തിൽ ബാങ്കിന് കിട്ടേണ്ട തുക ലാഭ തുക ആയി കണക്കാക്കി കിഴിച്ച ശേഷം ഉള്ള തുക മാത്രമേ വായ്പ എടുക്കുന്ന ആൾക്ക് കിട്ടുകയുള്ളൂ .

മുറാബഹ എന്ന രീതിയിൽ ഇസ്‌ലാമിക ബാങ്കുകൾ ഇടപടുകാരന് ആവശ്യമുള്ള വസ്തുവോ ഉപകരണമോ വിലക്ക് വാങ്ങി നൽകുന്നു. ബാങ്കിന്റെ ഉടമസ്ഥതയിൽ വിലക്ക് വാങ്ങുന്ന അത്തരാം വസ്തുവോ ഉപകരണമോ ഇടപടുകാരന് ഒരു നിശ്ചിത ലാഭവിഹിതമെടുത്ത്‌ വിൽക്കുന്നു. ഈ തുക ഇടപടുകാരന് നിശ്ചിത ഗഡുക്കളായി അടച്ചു തീർക്കാം. നിശ്ചിത സമയത്തിന് തിരിച്ചടക്കാൻ കഴിഞ്ഞില്ലെങ്കിലും അടച്ചു തീർക്കേണ്ട സംഖ്യ വർദ്ധിക്കുകയില്ല. ആധുനിക ഇസ്ലാമിക്‌ ബാങ്കുകളിൽ എഴുപത്തഞ്ചു ശതമാനം വിനിമയങ്ങളും നടക്കുന്നത് മുറാബഹ രീതിയിലാണ്‌.

ഇജാറ എന്ന അറബി വാക്കിന്റെ അർത്ഥം വാടക എന്നാണ്. ഇജാറ രീതിയിൽ ബാങ്ക്‌ ഉപഭോക്താവിന്റെ ആവശ്യാനുസരണമുള്ള വസ്തുവോ ഉപകരണമോ വിലക്കുവാങ്ങി വാടകക്ക്‌ നൽകുന്നു. വസ്തുവിന്റെ വില രേഖപ്പെടുത്തിയ കരാർ പ്രകാരം ഒരു നിശ്ചിത തുക ഉപഭോക്താവ്‌ വാടക നൽകുന്നതോടൊപ്പം ഉപഭോക്താവ് ആ വസ്തു അല്ലെങ്കിൽ ഉപകരണം സ്വന്തമാക്കാൽ ആഗ്രഹിക്കുന്നെങ്കിൽ അതിന്റെ വില കൂടി ഗഡുക്കളായി അടച്ചുതീർക്കാം.ഇജാറ രീതിയിൽ ഉപഭോക്താനിനുള്ള നേട്ടങ്ങൾ താഴെപ്പറയുന്നവയാണ്.

ഒരു വ്യവസായ സംരംഭത്തിന്‌ വേണ്ടി ഒരാൾ പണം മുടക്കുകയും മറ്റൊരാൾ തന്റെ കഴിവും പ്രാവീണ്യവും ഉപയോഗപ്പെടുത്തി ബിസിനസ്‌ നടത്തുകയും ചെയ്യുന്ന രീതിയാണ് മുദാറബ. ഇത്തരം വ്യവസായ സംരംഭത്തിൽ നിന്നും ലഭിക്കുന്ന ലാഭം നേരത്തേ ഉണ്ടാക്കിയിട്ടുള്ള കരാർ അനുസരിച്ച് ഇരുപങ്കാളികളും ആനുപാതികമായി പങ്കുവെക്കുന്നു. ഈ രീതിയിൽ നഷ്ടം വരികയാണെങ്കിൽ പണം മുടക്കുന്നയാൾ ഒറ്റക്ക് വഹിക്കേണ്ടതായി വരും.

അൽ മുഷാരക (Arabic: المشاركة‎) എന്ന അറബി വാക്കിന്റെ അർത്ഥം സഹപ്രവർത്തനം, കൂട്ടുസംരംഭം എന്നൊക്കെയാണ്. രണ്ടോ അതിലധികമോ ആളുകൾ ഒരു കൂട്ടുസംരംഭത്തിൽ നിക്ഷേപം നടത്തുകയും അതിൽ നിന്നുള്ള ലാഭ നഷ്ടങ്ങൾ അവരവരുടെ നിക്ഷേപത്തിന്റെ അനുപാതത്തിൽ പങ്കുവെക്കുകയും ചെയ്യുന്ന രീതിയാണിത്.
ഇന്ത്യയിൽ ഇസ്‌ലാമിക ബാങ്കിങ് തുടങ്ങണമെന്ന ആവശ്യം ശക്തമാണ്. നിലവിലെ നിയമമനുസരിച്ച് ഇന്ത്യയിൽ ഇസ്‌ലാമിക ബാങ്കിങ്ങിന് സാധുതയില്ല . 

സംസ്ഥാനത്ത് (KERALA) ഇസ്ലാമിക ബാങ്ക് സ്ഥാപിക്കാൻ അനുമതി നൽകിയ സംസ്ഥാന സർക്കാർ ഉത്തരവ് കേരള ഹൈക്കോടതി ശരിവച്ചു. ഇസ്ലാമിക ബാങ്ക് സ്ഥാപിക്കുന്നതിനെതിരെ സുബ്രഹ്മണ്യ സ്വാമി, ആർവി ബാബു എന്നിവർ സമർപ്പിച്ച ഹർജികൾ തള്ളികൊണ്ടാണ് കോടതി ഉത്തരവ് പുറപ്പെടുവിച്ചത്. ഹൈകോടതി ചീഫ് ജസ്റ്റിസ് ചലമേശ്വർ സർക്കാർ നടപടി ശരിവെച്ചത്. 

Read more at: <nowiki>http://malayalam.oneindia.com/news/2011/02/03/kerala-hc-reject-plea-against-islamic-bank-aid0032.html</nowiki> 



</doc>
<doc id="252040" url="https://ml.wikipedia.org/wiki?curid=252040" title="ആറ്റുപുന്ന">
ആറ്റുപുന്ന

കാട്ടുപുന്ന, മഞ്ഞപ്പുന്ന, വാളുഴവം എന്നെല്ലാം അറിയപ്പെടുന്ന ആറ്റുപുന്ന പശ്ചിമഘട്ടതദ്ദേശവാസിയായ ഒരു വലിയ മരമാണ്. . 35 മീറ്ററോളം ഉയരം വയ്ക്കുന്ന ഈ മരം 100 മീറ്ററിനും 1800 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണുന്നു. അഗസ്ത്യമലയിൽ ധാരാളമായുള്ള ആറ്റുപുന്ന ഏലമല മുതൽ നീലഗിരിയുടെ പടിഞ്ഞാറേ ചെരുവ് വരെയുള്ളയിടങ്ങളിൽ വിരളമായി കാണപ്പെടുന്നു.



</doc>
<doc id="252043" url="https://ml.wikipedia.org/wiki?curid=252043" title="നല്ലമന്ദാരം">
നല്ലമന്ദാരം

12 മീറ്റർ വരെ ഉയരം വയ്ക്കുന്ന ഒരു മരമാണ് നല്ലമന്ദാരം. . ഇന്തോമലേഷ്യയിലും ചൈനയിലും പശ്ചിമഘട്ടത്തിലും കാണുന്നു.
 


</doc>
<doc id="252048" url="https://ml.wikipedia.org/wiki?curid=252048" title="കരിക്കുന്നൻ">
കരിക്കുന്നൻ

പശ്ചിമഘട്ടതദ്ദേശവാസിയായ ഒരിനം ചെറിയ മരമാണ് കരിക്കുന്നൻ. . 7 മീറ്ററോളം ഉയരം വയ്ക്കുന്ന ഈ മരം 1000 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണുന്നു. ആനമല, പാലക്കാട് മലകൾ, വയനാട്, ശൃംഗേരി എന്നിവിടങ്ങളിൽ കണ്ടുവരുന്നു. വംശനാശഭീഷണിയുള്ള മരമാണിത്.



</doc>
<doc id="252049" url="https://ml.wikipedia.org/wiki?curid=252049" title="കാലചക്രം (ചലച്ചിത്രം-2002)">
കാലചക്രം (ചലച്ചിത്രം-2002)

സോനു ശിശുപാൽ സംവിധാനം ചെയ്ത് 2002-ൽ ഇറങ്ങിയ ഒരു മലയാള ചലച്ചിത്രം. ഷിജു, യോഗേഷ് കിലൻ എന്നിവരാണ് പ്രധാന വേഷത്തിൽ അഭിനയിച്ചത്. 


</doc>
<doc id="252059" url="https://ml.wikipedia.org/wiki?curid=252059" title="ഭൂതക്കാളി">
ഭൂതക്കാളി

കല്ലുവീര, പീനാറി, വെള്ളക്കുയ്യൻ, ഭൂത, മണല്ലി എന്നെല്ലാം അറിയപ്പെടുന്ന ഭൂതക്കാളി 12 മീറ്ററോളം ഉയരം വയ്ക്കുന്ന ഒരു മരമാണ്. . 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. മിക്ക ഉഷ്ണമേഖലാ മഴക്കാടുകളിലും കാണാറുണ്ട്. നിറയെ ഇലകളുള്ള ഈ മരത്തിന്റെ തടിയിലെ പോടുകളിൽ തേനീച്ചകളുടെ കൂട് ഉണ്ടാവാറുണ്ട്. നല്ല വിറകായി ഉപയോഗിക്കാവുന്ന കടുപ്പമുള്ള തടി ടൈഫോയിഡിന് ഔഷധമായി ഉപയോഗിക്കാറുണ്ട്. നാടൻ മരുന്നുകളിലും ഭൂതക്കാളി ഉപയോഗിക്കുന്നു.



</doc>
<doc id="252060" url="https://ml.wikipedia.org/wiki?curid=252060" title="ഇബിഡ്">
ഇബിഡ്

പുസ്തകങ്ങളിൽ അവലംബം അഥവാ ഗ്രന്ഥസൂചികകളും കുറിപ്പുകളും നൽകുമ്പോൾ ഉപയോഗിക്കുന്ന ഒരു സൂചകമാണ് Ibid. തൊട്ടുമുമ്പ് നൽകിയിരിക്കുന്ന അതേ അവലംബം അല്ലെങ്കിൽ ഉറവിടം തന്നെ എന്നു കാണിക്കുന്നതിനു സൂചകമാണിത്. ലത്തീൻ ഭാഷയിലെ "അതേ സ്ഥാനം തന്നെ" എന്നർത്ഥമുള്ള "ഇബിഡെം" () എന്ന പദത്തിന്റെ ചുരുക്കരൂപമാണിത്. "Id." എന്ന ചുരുക്കെഴുത്തിൽ നിയമരേഖകളിൽ ഉപയോഗിക്കുന്ന "ഈഡെം" () എന്നതും ഇതേ ആവശ്യത്തിനുപയോഗിക്കുന്നതാണ്. ഈഡെം എന്ന പദത്തിനർത്ഥം "മുൻപ് സൂചിപ്പിച്ചതുതന്നെ" അല്ലെങ്കിൽ "അതുതന്നെ" എന്നൊക്കയാണ്. 


</doc>
<doc id="252063" url="https://ml.wikipedia.org/wiki?curid=252063" title="കുയ്യമരം">
കുയ്യമരം

കറുക്കുയ്യൻ, ഒമ, പൂച്ചക്കുരുമരം എന്നെല്ലാം പേരുകളുള്ള കുയ്യമരം 20 മീറ്ററോളം ഉയരം വയ്ക്കുന്ന ഒരു വൃക്ഷമാണ്. . ഉണങ്ങിയ കുരുവിന് നല്ല കടുപ്പം ഉണ്ടായിരിക്കും, തിന്നാൻ കൊള്ളും. തടിയിൽ നിന്നും നാരു കിട്ടും, ഔഷധഗുണവുമുണ്ട്. ഉൾമേസീ സസ്യകുടുംബത്തിൽപ്പെട്ട ഈ സസ്യം ഈസ്റ്റേൺ നെറ്റിൽ ട്രീ എന്നും അറിയപ്പെടുന്നു.



</doc>
<doc id="252069" url="https://ml.wikipedia.org/wiki?curid=252069" title="കെ.ജെ. ജോർജ്">
കെ.ജെ. ജോർജ്

കർണ്ണാടകത്തിലെ പ്രമുഖ രാഷ്ട്രീയ നേതാവും നിലവിലെ ആഭ്യന്തരമന്ത്രിയുമാണ് മലയാളിയായ കെ.ജെ. ജോർജ്ജ്. (കന്നട: ಕ ಜ ಜಾರ್ಜ್) കോട്ടയം ജില്ലയിലെ ചിങ്ങവനം എന്ന ചെറുപട്ടണത്തിൽ കേളചന്ദ്ര വീട്ടിൽ ചാക്കോ ജോസഫിന്റെയും മറിയാമ്മയുടെയും മകനായി ജനിച്ചു.
കർണ്ണാടകത്തിലെ കൂർഗ്ഗിൽ ആയിരുന്നു ബാല്യം. ബെംഗളരുവിലാണ് സ്ഥിരതാമസം.


</doc>
<doc id="252070" url="https://ml.wikipedia.org/wiki?curid=252070" title="പ്രൊജക്റ്റ് ഗ്രീൻ ഒമാൻ">
പ്രൊജക്റ്റ് ഗ്രീൻ ഒമാൻ

ഒമാനിൽ പരിസ്ഥിതി സൗഹാർദ്ദം വർദ്ധിപ്പിക്കുക എന്ന ഉദ്ദേശത്തോടു കൂടി പ്രോജെക്റ്റ് ഗ്രീൻ വേൾഡ് ഇന്റർനാഷണൽ തുടങ്ങിയ ഒരു പദ്ധതിയാണ് പ്രോജക്റ്റ് ഗ്രീൻ ഒമാൻ. സലാലയിലെ ഇന്ത്യൻ സ്കൂൾ വിദ്യാർത്ഥികളായ ഹൃദിത് സുദേവ് (12), അനുജൻ സംവേദ് ഷാജി (7) എന്നിവരാണ് 2012 ഏപ്രിൽ 5-ന് പ്രോജെക്റ്റ് ഗ്രീൻ വേൾഡ് ഇന്റർനാഷണൽ സ്ഥാപിച്ചത്.

ഐക്യരാഷ്ട്ര സഭയുടെ സുസ്ഥിര വികസനത്തിനായുള്ള കോൺഫറൻസ് സംഘടിപ്പിച്ച അന്താരാഷ്ട്ര സ്കൂൾ മത്സരത്തിൽ ഇവരുടെ പദ്ധതിയ്ക്ക് പരിസ്ഥിതി സൗഹാർദ്ദ സമീപനം വളർത്തുന്നതിനായുള്ള മികച്ച പദ്ധതിക്കുള്ള പുരസ്കാരം 2012 ലോകപരിസ്ഥിതി ദിനത്തിൽ ലഭിക്കുകയുണ്ടായി. 

2012 ഏപ്രിൽ 5-ന് ഹൃദിത് സുദേവും സംവേദ് ഷാജിയും ആരംഭിച്ച സലാല ആസ്ഥാനമായ സംഘടനയാണ് പ്രോജക്റ്റ് ഗ്രീൻ വേൾഡ് ഇന്റർനാഷണൽ. ഇതിന്റെ നിയന്ത്രണം പൂർണ്ണമായും കുട്ടികളാണ് നടത്തുന്നത്. സംഘടന ആരംഭിച്ച് ഒരാഴ്ച്ചയ്ക്കുള്ളിൽ ഇവർ ആദ്യ പദ്ധതിയായ പ്രോജക്റ്റ് ഗ്രീൻ ഒമാൻ ആരംഭിച്ചു. ഇതിന് ലോക പരിസ്ഥിതി ദിനത്തിന്റെ ആഗോള സ്കൂൾ മൽസരത്തിൽ ഐക്യരാഷ്ട്ര സഭയുടെ സുസ്ഥിര വികസനത്തിനായുള്ള കോൺഫറൻസിന്റെ പുരസ്കാരം ലഭിക്കുകയുണ്ടായി. 2012 ജൂലൈ 22-ന് റിയോ +20-ന്റെ ഒമാൻ പ്രതിനിധികളായി ഈ കുട്ടികളെ ഔദ്യോഗികമായി തിരഞ്ഞെടുക്കുകയുണ്ടായി. 

പ്രോജക്റ്റ് പല സന്നദ്ധ പ്രവർത്തകരും അംഗങ്ങളും ചേർന്നാണ് തയ്യാറാക്കിയത്. അഞ്ച് പരിസ്ഥിതി പ്രശ്നങ്ങളാണ് ഈ പദ്ധതി വിഷയമാക്കിയത്. ഇവയെ ആറ് വിഭാഗങ്ങളായി തിരിക്കുകയുണ്ടായി. 

പ്രോജക്റ്റ് ഗ്രീൻ ഓമാന്റെ ചുരുക്കെഴുത്ത് PRGROM എന്നാണ്.

2012 നവംബർ 16-ന് പ്രോജക്റ്റ് ഗ്രീൻ ഒമാൻ ആദ്യത്തെ വാർഷിക നേച്ചർ വാക്ക് നടത്തി. സലാലയിലെ കാട്ടു പ്രദേശത്താണ് ഇത് നടത്തിയത്. ജൈവ വൈവിദ്ധ്യം നിരീക്ഷിയ്ക്കുകയായിരുന്നു ഇതിന്റെ ലക്ഷ്യം. 15 അംഗങ്ങളും നാല് രക്ഷിതാക്കളും സമീപ വാസികളായ ആൾക്കാരും ഇതിൽ പങ്കെടുത്തു. 

PRGROM 2013 ജനുവരി 1-ന് ഒരു ശുചീകരണ പരിപാടി സംഘടിപ്പിയ്ക്കുകയുണ്ടായി.



</doc>
<doc id="252099" url="https://ml.wikipedia.org/wiki?curid=252099" title="ക്രമംതിരിച്ചറിയൽശേഷി">
ക്രമംതിരിച്ചറിയൽശേഷി

യന്ത്രജ്ഞാനം (machine learning) എന്നറിയപ്പെടുന്ന കൃത്രിമബുദ്ധി ശാസ്ത്രശാഖയിൽ ഉൾപ്പെടുന്ന ഒരു തത്ത്വമാണ് ക്രമംതിരിച്ചറിയൽ (pattern recognition). "വർഗ്ഗീകരണം" അഥവാ ഒട്ടനവധി മൂല്യങ്ങളിൽ നിന്ന് ഓരോ ഇൻപുട്ടിനേയും ഒരു പ്രത്യേക വർഗ്ഗത്തിലേക്ക് ക്രമീകരിക്കാൻ ശ്രമിക്കുന്നത്; ക്രമം തിരിച്ചറിയലിന് ഒരു ഉദാഹരണമാണ്. എന്നാൽ വിപുലമായ മറ്റു ഉല്പന്നങ്ങളെ കൂടി ഉൾക്കൊള്ളുന്ന ഒരു ആശയമാണ് ക്രമംതിരിച്ചറിയൽ. ഓരോ നിക്ഷേപിതമൂല്യത്തിനും ഓരോ ഉല്പന്നത്തെ സജ്ജീകരിക്കുന്ന, "റിഗ്രഷൻ(regression)", ഒരു ക്രമത്തിലെ ഓരോ മൂല്യത്തിനും ഒരു വർഗ്ഗം നിർണ്ണയിക്കുന്ന "അനുക്രമ നാമകരണം (sequence labeling)" (ഉദാ: വാക്യഘടകങ്ങൾ കണ്ടെത്തൽ), ഒരു വ്യാകരണ വൃക്ഷത്തെ ഒരു വാക്യത്തിലേക്ക് ക്രമീകരിച്ച് ആ വാക്യത്തിന്റെ വാക്യഘടന വിശദമാക്കുന്ന "വ്യാകരിക്കൽ (parsing)" എന്നിവ ക്രമംതിരിച്ചറിയലിന്റെ മറ്റുദാഹരണങ്ങളാണ്. 


</doc>
<doc id="252106" url="https://ml.wikipedia.org/wiki?curid=252106" title="സുഭാഷ് ഘീസിങ്">
സുഭാഷ് ഘീസിങ്

1980 ൽ സ്ഥാപിയ്ക്കപ്പെട്ട ഗോർഖാലാൻഡ് നാഷനൽ ലിബറേഷൻ ഫ്രണ്ടിന്റെ (GNLF) നേതാവും 1988 മുതൽ 2008 വരെ ഡാർജീലിങ് ഗൂർഖാ കൗൺസിലിന്റെ അദ്ധ്യക്ഷനുമായിരുന്നു സുഭാഷ് ഘീസിങ്ങ് (22 ജൂൺ 1936) സെന്റ് റോബർട്ട് ഹൈസ്ക്കൂളിൽ നിന്നും വിട്ട ശേഷം 1954 ൽ ഇന്ത്യൻ കരസേനയിലെ ഗൂർഘാ റൈഫിൾസിൽ ഒരു സൈനികനായി ചേരുകയായിരുന്നു. മെട്രിക്കുലേഷൻ 1959 പൂർത്തിയാക്കിയ ശേഷം സൈനികജീവിതം 1960 ൽ അവസാനിപ്പിച്ച് ഘീസിങ്ങ് ഡാർജീലിങ്ങിലേയ്ക്കു മടങ്ങി..

രണ്ടാം വർഷ ബിരുദ വിദ്യാർത്ഥിയായിരിയ്ക്കുമ്പോഴാണ് ഘീസിങ്ങ് തന്റെ ദീർഘകാലരാഷ്ട്രീയ ജീവിതത്തിനു തുടക്കമിടുന്നത്.ഡാർജിലിങ്ങ് മലനിരകളിലെ ദുസ്സഹമായ ജീവിതസൗകര്യങ്ങൾക്കെതിരേ മുന്നേറ്റം സംഘടിപ്പിച്ച ഘീസിങ്ങ് അറസ്റ്റ് ചെയ്യപ്പെട്ടു. പിന്നീട് പഠനം ഉപേക്ഷിച്ച് തരുൺ സംഘിന്റെ ജനറൽ സെക്രട്ടറിയായി.
1979 ഏപ്രിൽ 22 നു നേപ്പാളി ഭാഷ സംസാരിയ്ക്കുന്നവർക്കു വേണ്ടി ഗൂർഖാ ലാൻഡ്എന്ന ഒരു പ്രത്യേക സംസ്ഥാനം വേണമെന്ന ആവശ്യം മുന്നോട്ടുവച്ചു കൊണ്ട് നടന്ന വൻപ്രക്ഷോഭങ്ങൾ ഘീസിങ്ങിന്റെ നേതൃത്വത്തിൽ ആരഭിച്ചു. ഗോർഖാലാൻഡ് നാഷനൽ ലിബറേഷൻ ഫ്രണ്ടിന്റെ രൂപീകരണം ഈ ആവശ്യം സാക്ഷാത്കരിയ്ക്കുന്നതിനു വേണ്ടിയായിരുന്നു. നീണ്ടകാലത്തെ രക്തച്ചൊരിച്ചിലുകൾക്കും, കലാപത്തിനും ശേഷം 1988 ഓഗസ്റ്റ് 22 നു കേന്ദ്ര-സംസ്ഥാന സർക്കാരുകളുമായി ഡാർജിലിങ്ങിൽ ഒരു സ്വയം ഭരണ സംവിധാനം ഒരുക്കുന്നതിനുള്ള ഒരു കരാറിൽ ലിബറേഷൻ ഫ്രണ്ട് ഒപ്പുവെച്ചു..
പിൽക്കാലത്ത് ബിമൽ ഗുരുങ്ങിന്റെ നേതൃത്വത്തിലുള്ള ഗൂർഖാ ജൻ മുക്തിമോർച്ചയുടെ ആവിർഭാവത്തോടെ ലിബറേഷൻ ഫ്രണ്ടിന്റെ രാഷ്ട്രീയ സ്വാധീനം ഗണ്യമായിക്കുറയുകയും ഘീസിങ്ങിന്റെ പ്രഭാവം ഏതാണ്ട് നഷ്ടപ്പെടുകയും ചെയ്തു. ജയ്പാൽ ഗുരിയിലേയ്ക്ക് താമസം മാറ്റിയ ഘീസിങ്ങ് 2011 ൽ ഒരു രാഷ്ടീയ തിരിച്ചു വരവിനു ശ്രമിച്ചുവെങ്കിലും പരാജയപ്പെടുകയാണുണ്ടായത്.


</doc>
<doc id="252116" url="https://ml.wikipedia.org/wiki?curid=252116" title="കനകച്ചിലങ്ക">
കനകച്ചിലങ്ക

1966-ൽ പുറത്തിറങ്ങിയ മലയാളചലച്ചിത്രമാണ് കനകച്ചിലങ്ക. സുന്ദർലാൽ നഹാത നിർമിച്ച ഈ ചിത്രം അശോക്‌കുമാറും മുംതാസും പ്രധാന വേഷത്തിൽ അഭിനയിച്ച ഹിന്ദി ചിത്രമായ "കിസ്മത്തിന്റെ" മലയാളത്തിലുള്ള ആവിഷ്കാരമാണ്. ജിയോ പിക്ചേഴ്സ് വിതരണം നടത്തിയ ഈ ചിത്രം 1966 നവംബർ 11-ന് പ്രദർശനം ആരംഭിച്ചു.






</doc>
<doc id="252141" url="https://ml.wikipedia.org/wiki?curid=252141" title="കണ്മണികൾ">
കണ്മണികൾ

ജെ. ശശികുമാർ സംവിധാനം ചെയ്ത് രംഗനാഥൻ പിക്ചേഴ്സിനു വേണ്ടി പി. രാമകൃഷ്ണൻ നിർമിച്ച മലയാളചലച്ചിത്രമാണ് കണ്മണികൾ. തിരുമേനി പിക്ചേഴ്സ് വിതരണം നടത്തിയ കണ്മണികൾ 1966 ഒക്ടോബർ 19-ന് പ്രദർശനം തുടങ്ങി.




ഗാനങ്ങൾ : വയലാർ<br>
ഈണം : ജി. ദേവരാജൻ


</doc>
<doc id="252149" url="https://ml.wikipedia.org/wiki?curid=252149" title="ആർ.സി. ബോറൽ">
ആർ.സി. ബോറൽ

ഹിന്ദി സംഗീത സംവിധായകനും, ഈ രംഗത്തെ പ്രമുഖനുമായിരുന്ന റായ് ചന്ദ് ബോറൽ എന്ന ആർ. സി. ബോറൽ. കൽക്കട്ടയിലാണ് ഇദ്ദേഹം ജനിച്ചത് ( 19 ഒക്ടോ: 1903–25 നവം: 1981) പിതാവ് ധ്രുപദ് വിദ്വാനായിരുന്ന ലാൽ ചന്ദ് ബോറൽ ആയിരുന്നു. സംഗീത വിദ്വാന്മാരായ ഉസ്താദ് മുഷ്താഖ് ഖാൻ, മാസിത് ഖാൻ,ഹാഫിസ് അലി ഖാൻ എന്നിവരുടെ കീഴിലുള്ള പരിശീലനം ബോറലിനു ലഭിച്ചിരുന്നു."തബലയിലെ സത് സംഗത്'എന്നതിൽ നൈപുണ്യമുണ്ടായിരുന്ന ബോറൽ ലക്നോവിലെയും,അലഹബാദിലും നടന്ന കച്ചേരികളിൽ പങ്കെടുത്തിരുന്നു.
ഹിന്ദി ചലച്ചിത്രരംഗത്തെ സംഗീതസംവിധാനത്തിന്റെ തുടക്കാരിലൊരാളായി ബോറൽ കരുതപ്പെടുന്നുണ്ട്.


</doc>
<doc id="252151" url="https://ml.wikipedia.org/wiki?curid=252151" title="അണുസിദ്ധാന്തം">
അണുസിദ്ധാന്തം

രസതന്ത്രത്തിലും ഭൗതികശാസ്ത്രത്തിലും ദ്രവ്യത്തിന്റെ സ്വഭാവത്തെപ്പറ്റി നിലവിലുള്ള ഒരു ശാസ്ത്രീയ സിദ്ധാന്തമാണ് അണുസിദ്ധാന്തം. അണുക്കൾ എന്ന അവിഭാജ്യ ഘടകങ്ങൾ കൊണ്ടാണ് ദ്രവ്യം നിർമ്മിക്കപ്പെട്ടിരിക്കുന്നതെന്നാണ് ഈ സിദ്ധാന്തം അവകാശപ്പെടുന്നത്. ഇതിനു മുൻപുണ്ടായിരുന്ന സിദ്ധാന്തമനുസരിച്ച് ദ്രവ്യത്തെ എത്രത്തോളവും കുറഞ്ഞ അ‌ളവിൽ വിഭജിച്ചുകൊണ്ടിരിക്കാൻ സാദ്ധ്യമായിരുന്നു. പുരാതന ഗ്രീസിലും (ഡെമോക്രിറ്റസ്) ഭാരതത്തിലും (വേദങ്ങളിലെ അണു പരമാണു) തത്ത്വചിന്തയിലാണ് ഈ സിദ്ധാന്തം ആദ്യമായി മുന്നോട്ടുവയ്ക്കപ്പെട്ടത്. പത്തൊൻപതാം നൂറ്റാണ്ടിന്റെ ആദ്യസമയത്തെ രസതന്ത്രത്തിലെ കണ്ടുപിടിത്തങ്ങൾ ദ്രവ്യത്തിന്റെ ഘടകകണങ്ങളാൽ രൂപപ്പെട്ട രീതിയിലുള്ള സ്വഭാവങ്ങ‌ൾ കണ്ടെത്തിയതോടെയായിരുന്നു ഈ സിദ്ധാന്തം ശാസ്ത്രീയമായി സ്വീകരിക്കപ്പെട്ടത്.

"ആറ്റം" (അണു) എന്ന വാക്ക് പുരാതന ഗ്രീക്ക് ഭാഷയിലെ അവിഭാജ്യം എന്നർത്ഥമുള്ള "ആറ്റമോസ്" എന്ന പദത്തിൽനിന്ന് രൂപപ്പെട്ടതാണ്. വിഭജിക്കാൻ സാദ്ധ്യമല്ലാത്ത രാസമൂലകങ്ങളെ പത്തൊൻപതാം നൂറ്റാണ്ടിലെ രസതന്ത്രജ്ഞർ ആറ്റം എന്ന് വിളിക്കാൻ തുടങ്ങി. ഇരുപതാം നൂറ്റാണ്ടിന്റെ തുടക്കത്തിൽ ഇലക്ട്രോമാഗ്നറ്റിസം, റേഡിയോ ആക്റ്റീവത എന്നിവ സംബന്ധിച്ച പരീക്ഷണങ്ങളിലൂടെ ഊർജ്ജതന്ത്രജ്ഞർ "അവിഭാജ്യമായ ആറ്റം" പല സബാറ്റോമിക കണങ്ങൾ (പ്രധാനമായും, ഇലക്ട്രോണുകളും, പ്രോട്ടോണുകളും ന്യൂട്രോണുകളും) ചേർന്നുണ്ടാകുന്നതാണെന്നു കണ്ടെത്തി. ചില സാഹചര്യങ്ങളിൽ (ന്യൂട്രോൺ നക്ഷത്രങ്ങൾ ഉദാഹരണം) ആറ്റങ്ങൾ നിലനിൽക്കുകയേയില്ല. ആറ്റങ്ങളെയും വിഭജിക്കാൻ സാധിക്കുമെന്ന് കണ്ടെത്തിയതിനാൽ ഭൗതികശാസ്ത്രജ്ഞർ സബാറ്റോമിക കണങ്ങൾക്ക് "എലമെന്ററി കണങ്ങൾ" എന്ന് പേരുനൽകുകയുണ്ടായി. ഇവ അവിഭാജ്യമാണ് (പക്ഷേ ഇവയെ നശിപ്പിക്കാൻ സാധിക്കും). 

1803-ൽ പ്രസിദ്ധീകരിച്ച ജോൺ ഡാൽട്ടന്റെ അണുസിദ്ധാന്തം വളരെ വിലപ്പെട്ടതാണ്. പ്രപഞ്ചത്തിലെ എല്ലാ വസ്തുക്കളും പരമാണു (Atom) കോണ്ടു നിർമ്മിച്ചതാണെന്നും പരമാണുക്കളെ നശിപ്പിക്കുവാനോ സ്യഷ്ടിക്കാണോ സാധ്യമല്ലെന്നും ഈ സിദ്ധാന്തം അനുശാസിക്കുന്നു.

The main postulates of Dalton's theory are

1.Matter consists of indivisible atoms

2.All the atoms of a given elements have identical properties

3.Compounds are formed when atoms of different elements combine in a fixed ratio

4.Chemical reactions involve reorganisation of atoms


</doc>
<doc id="252152" url="https://ml.wikipedia.org/wiki?curid=252152" title="പെഡ്രോ അൽവാരിസ് കബ്രാൾ">
പെഡ്രോ അൽവാരിസ് കബ്രാൾ

പോർച്ചുഗീസ് പ്രഭുവും സൈനിക മേധാവിയും നാവികനും പര്യവേഷകനുമായിരുന്ന പെഡ്രോ അൽവാരിസ് കബ്രാൾ (Pedro Álvares Cabral) ബ്രസീൽ കണ്ടെത്തിയ ആൾ എന്ന് വിശേഷിപ്പിക്കപ്പെടുന്നു.
ബ്രസീൽ കണ്ടെത്തിയ പോൽച്ചുഗീസ് നാവികനായ ‌പെഡ്രോ അൽവാരിസ് കബ്രാൾ 1500 മാർച്ച ഒമ്പതിന് പതിമൂന്ന കപ്പലുകളടങ്ങിയ ഒരു നാവിക വ്യൂഹവുമായി ലിസബണിലിൽ നിന്നും യാത്ര തിരിച്ചു. 1500ൽ കോഴിക്കോടെത്തിയ അദ്ദേഹത്തിന്റെ ലക്ഷ്യം പൌരസ്ത്യ വ്യാപാരമാകെ കയ്യിലൊതുക്കുക എന്നതായിരുന്നു. 

കോഴിക്കോട് തുറമുഖത്തൊരു ഗുഡ് ഷെഡ് നിർമ്മിക്കുക മാത്രമല്ല കോഴിക്കൊടൊരു ഫാക്ടറിയും അദ്ദേഹം സ്ഥാപിച്ചു. 
എങ്കിലും അറബ് വ്യാപാരികളുടെ തന്ത്രങ്ങൾ മൂലം കോഴിക്കോട് നിന്നു ഉദ്ദേശിച്ചത്ര സുജന്ധ ദ്രവ്യങ്ങൾ ശേഖരിക്കാനായില്ല. അങ്ങനെ പോർച്ചുഗീസ്സുകാരും അറബികളും തമ്മിലേറ്റുമുട്ടി. കബ്രാളിന്റെ നേതൃത്വത്തിലുള്ള പോർച്ചുഗീസ്സ് പട പത്തിലേറെ അറബിക്കപ്പലുകൾ കത്തിച്ചു. ആയിരത്തോളം അറബികളെ വധിക്കുകയും ചെയ്തു. അറബികളുെട പ്രത്യാക്രമണത്തിൽ അവരുടെ ഫാക്ടറികൾ അറബികൾ തകർത്തു. പത്തോളം വലിയ അറബിക്കപ്പലുകൾ തകർത്തും കൊന്നും കബ്രാളതിനു പകരം വീട്ടി. 

ഡിസംബറോടെ കബ്രാൾ തിരികെ കൊച്ചിയിലേക്ക് പോയി.,സാമൂതിരിയുടെ നിത്യശത്രുവായ കൊച്ചിരാജാവ് കബ്രാളിനെല്ലാം സഹായവും ചെയ്തു നൽകി. കബ്രാൾ കൊച്ചിയിലെത്തിയതറിഞ്ഞ് കുപിതനായി സാമൂതിരി കബ്രാളിനെതിരെ ഒരു കടൽ പടയെ നിയോഗിച്ചു. സൂത്രത്തിൽ കൊച്ചയിൽ നിന്നും കണ്ണൂരെത്തിയ കബ്രാളിനെ കണ്ണൂരെ കോലത്തിരി ചരക്കുകൾ സമ്പാദിക്കാൻ സഹായിച്ചു. പൊരസ്ത്യ വ്യാപാരം കൈക്കലാക്കാൻ സമൂതിരിയെ എതിർക്കേണ്ടിവരുമെന്ന് ഗാമയിലൂടെയും ഇപ്പോഴത്തെ കബ്രാളിന്റെ അനുഭവത്തിലൂടെയും പോർച്ചുഗലിന് വ്യക്തമായി.

1510ൽ അദ്ദേഹം പോർച്ചുഗലിലേക്ക് മടങ്ങി. കേരളത്തിലാകെ മേധാവിത്വം സ്ഥാപിക്കാൻ കൊച്ചി തുറമുഖം കണ്ടെത്തിയതേറെ സഹായമായിരുന്നു.


</doc>
<doc id="252165" url="https://ml.wikipedia.org/wiki?curid=252165" title="കൽഇടല">
കൽഇടല

പശ്ചിമഘട്ടതദ്ദേശവാസിയായ ഒരിനം മരമാണ് കൽഇടല. . 22 മീറ്ററോളം പൊക്കം വയ്ക്കുന്ന ഈ മരം അഗസ്ത്യമലയിലും ഏലമലയിലും കാണുന്നു. വംശനാശഭീഷണിയുണ്ട്. ഒലിയേസീ സസ്യകുടുംബത്തിലെ പൂച്ചെടികളുടെ ഒരു ഇനമായ ഇത് ശ്രീലങ്കയിലെ തദ്ദേശവാസിയാണ്.



</doc>
<doc id="252167" url="https://ml.wikipedia.org/wiki?curid=252167" title="മീൻകൂമൻ">
മീൻകൂമൻ

പരുന്തിനോളം വലിപ്പമുള്ളതും പൂച്ചയുടേതുപോലെ തോന്നുന്ന മുഖമുള്ളതുമായ ഒരിനം പക്ഷിയാണ് മീൻകൂമൻ ( BROWN FISH OWL) . തലയിൽ ചെവികൾപോലെയുള്ള തൂവൽക്കൂട്ടങ്ങളൂണ്ട്. കണ്ണുകൾ നല്ല മഞ്ഞനിറത്തിലുള്ളതാണ്. കാലുകൾ നഗ്നമാണ്. പുറം തവിട്ടു നിറമാണെങ്കിലും അനവധി വീതിയുള്ള കറുപ്പുവരകൾ ഉള്ളതിനാൽ നിറം തവിട്ടും,കറുപ്പും കലർന്നതുപോലെ തോന്നും. 
ഊമൻ എന്ന പേരിലും ഈ പക്ഷി അറിയപ്പെടുന്നു.


</doc>
<doc id="252171" url="https://ml.wikipedia.org/wiki?curid=252171" title="റിച്ചാഡ് കെറ്റിൽബെറോ">
റിച്ചാഡ് കെറ്റിൽബെറോ

റിച്ചാഡ് കെറ്റിൽബെറോ (ജനനം: 15 മാർച്ച് 1973, ഷെഫീൽഡ്, ഇംഗ്ലണ്ട്) ഒരു ഇംഗ്ലീഷ് അന്താരാഷ്ട്ര ക്രിക്കറ്റ് അമ്പയറും, മുൻ ഫസ്റ്റ്-ക്ലാസ്സ് ക്രിക്കറ്റ് കളിക്കാരനുമാണ്. ഒരു ക്രിക്കറ്റ് കളിക്കാരനായാണ് കെറ്റിൽബെറോ തന്റെ കരിയർ ആരംഭിച്ചത്. ഒരു ഇടംകൈയ്യൻ ബാറ്റ്സ്മാനായിരുന്ന അദ്ദേഹം, ഇംഗ്ലണ്ടിലെ ആഭ്യന്തര ക്രിക്കറ്റിൽ മിഡിൽസെക്സ്, യോക്ഷൈർ എന്നീ ക്ലബ്ബുകൾക്കുവേണ്ടി കളിച്ചിട്ടുണ്ട്. പിന്നീട് കളിയിൽനിന്ന് വിരമിച്ച ശേഷം അദ്ദേഹം അമ്പയറിങ്ങിലേക്ക് തിരിഞ്ഞു. ആദ്യം ഫസ്റ്റ്-ക്ലാസ്സ് അമ്പയറായി തുടങ്ങിയ അദ്ദേഹം മികച്ച പ്രകടനങ്ങളിലൂടെ അന്താരാഷ്ട്ര അമ്പയർമാരുടെ പാനലിൽ കടന്നു. 2011ൽ അദ്ദേഹം ഐ.സി.സി.യുടെ എലൈറ്റ് പാനലിൽ കടന്നു. എലൈറ്റ് പാനലിലെ അപ്പോഴത്തെ ഏറ്റവും പ്രായകുറഞ്ഞ വ്യക്തിയായിരുന്നു അദ്ദേഹം.
24 ജൂൺ 2013 പ്രകാരം:


</doc>
<doc id="252172" url="https://ml.wikipedia.org/wiki?curid=252172" title="യെല്ലോ-ചീക്ക്ഡ് റ്റിറ്റ്">
യെല്ലോ-ചീക്ക്ഡ് റ്റിറ്റ്

ആറ്റക്കുരുവിയോളം വലിപ്പവും, ഇരട്ടത്തലച്ചി ബുൾബുളിനെപ്പോലെ ഒരു ശിഖയുമുള്ള ഒരിനം പക്ഷിയാണ് പച്ചമരപ്പൊട്ടൻ (YELLOW CHEEKED TIT) .

മലനിരകളിൽ ഉദ്ദേശം 3000 അടിയ്ക്കുമീതെ ഇത് വസിയ്ക്കുന്നു.

ദേഹത്തിലെ പ്രധാന നിറങ്ങൾ ഇളം മഞ്ഞയും ,കറുപ്പുമാണ്.പുറവും ചിറകിന്റെ ചില ഭാഗങ്ങളും ഇളം പച്ച.കവിളും ദേഹത്തിന്റെ അടിഭാഗവും പച്ചത്തേപ്പുള്ള മഞ്ഞയാണ്.നെറ്റി മുതൽ പുറം കഴുത്തുവരെ,ശിഖയടക്കം നല്ല കറുപ്പും, കണ്ണിനു മീതെ പുറം കഴുത്തുവരെ നീണ്ടുപോകുന്ന പുരിക അടയാളം.താടിമുതൽ വയറുവരെ എത്തുന്ന കറുത്തപട്ട. കറുത്ത ചിറകിൽ വെള്ളകുത്തുകളും വരകളും കാണപ്പെടുന്നു. വാൽ മങ്ങിയ കറുപ്പിലും ഇരുവശത്തുമുള്ള എല്ലാ തൂവലുകളുടെ അറ്റം വെള്ളനിറത്തിലുമാണ്.
പിടയ്ക്ക് അടിഭാഗത്തുള്ള പട്ട ഇളം പച്ചയായിരിയ്ക്കും.


</doc>
<doc id="252174" url="https://ml.wikipedia.org/wiki?curid=252174" title="നെയ്യാമ്പൽ">
നെയ്യാമ്പൽ

തീരപ്രദേശങ്ങൾ, ചതുപ്പുകൾ, വയലുകൾ ഇവയോടുബന്ധപ്പെട്ടുകിടക്കുന്ന പ്രദേശങ്ങളായ നെയ്തലുകളിൽ വളരുന്ന ചെറിയ സസ്യങ്ങളാണ് നെയ്യാമ്പലുകൾ. (ശാസ്ത്രീയനാമം-Nymphoides hydrophylla/ Nymphoides cristata). ചിന്നാമ്പൽ എന്ന വിളിപ്പേരും ഇവയ്ക്കുണ്ട്. ആമ്പൽ ഇലകളോടുസാദൃശ്യമുള്ള ഇലകളാണിവക്കുള്ളത്. അതിനാൽ ആമ്പലുകളുടെ ജനുസ്സായ നിംഫയേ (Nymphae) എന്ന വാക്കിനോടുബന്ധിപ്പിച്ച് ഇവയുടെ ജനുസ്സ് നിംഫോയിഡസ്സ് (Nymphoides) എന്നറിയപ്പെടുന്നു. ഈ ജനുസ്സിൽ 50 ഓളം ഇനങ്ങളുണ്ട്. ഇന്ത്യയിൽ ഇതിലെ എട്ടിനങ്ങളുള്ളതിൽ ഏഴിനങ്ങളും കേരളത്തിൽ കാണപ്പെടുന്നു. മൂന്നോളം എണ്ണം കടുത്ത വംശനാശഭീഷണിയിലുമാണ്. 

ഹൃദയാകാരത്തിലുള്ള ഇലകളുടെ ഞെട്ടുകളുടെ അറ്റത്തുനിന്നുരൂപപ്പെടുന്ന പൂവുകൾക്ക് തൂവെള്ള നിറവും അഞ്ചുദളങ്ങളും ഉണ്ടാകും. കായ്കൾക്ക് ഗുളികാരൂപവും ഓരോ കായിലും രണ്ടു മി. മീ. ചുറ്റളവുള്ള നാലോ ആറോ വിത്തുകൾ ഉണ്ടാകും. വിത്തുകൾക്ക് തവിട്ടുനിറമാണുള്ളത്.

കേരളത്തിൽ കാണപ്പെടുന്ന നെയ്യാമ്പലുകൾ മുഖ്യമായും താഴെപ്പറയുന്നവയാണ്.

കേരളത്തിൽ ആലപ്പുഴ, കോഴിക്കോട്, പാലക്കാട് ജില്ലകളിൽ പൊതുവേ കാണപ്പെടുന്ന ഇവ ആഗസ്റ്റ്- സെപ്തംബർ മാസങ്ങളിൽ പുഷ്പിക്കുന്നു. തെക്കേ ഇന്ത്യയിലേയും ശ്രീലങ്കയിലേയും സ്ഥാനിക സസ്യവുമാണിത്. (Edemic).

വേരുകൾ വെള്ളത്തിനടിയിൽ ഉറപ്പിച്ചുജീവിക്കുന്ന ഇവയുടെ ഇലകൾ ജലോപരിതലത്തിൽ പൊങ്ങിക്കിടക്കുന്നു. ഹൃദയാകാരത്തിലുള്ള ഇലകളുടെ ഞെട്ടുകളുടെ അറ്റത്തുനിന്നുരൂപപ്പെടുന്ന പൂവുകൾക്ക് തൂവെള്ള നിറവും അഞ്ചുദളങ്ങളും ഉണ്ടാകും. കായ്കൾക്ക് ക്യാപ്സ്യൂൾ രൂപവും ഓരോ കായിലും രണ്ടു മി. മീ. ചുറ്റളവുള്ള നാലോ ആറോ വിത്തുകൾ ഉണ്ടാകും. വിത്തുകൾക്ക് തവിട്ടുനിറമാണുള്ളത്.
രൂപപ്പെടുന്ന കായ്കളിൽ 1 ൽ 25 വരെ തവിട്ടുനിറത്തിലുള്ള ചെറിയ വിത്തുകൾ കാണാം. വിത്തുകൾക്ക് ഒന്നര മി. മീറ്ററോളം ചുറ്റളവുമുണ്ടാകും. 

കേരളത്തിലെ എല്ലാ ജില്ലകളിലും കാണപ്പെടുന്നു. ദളങ്ങളുടെ വക്കുകൾ നാരുരൂപത്തിലുള്ളവയാണ്. പൂക്കളുടെ മധ്യത്തിൽ നിന്ന് ദളങ്ങളിലേയ്ക്ക് മഞ്ഞനിറം വ്യാപിച്ചുകാണപ്പെടുന്നു.‌ ഒരു കായിൽ 18 മുതൽ 25 വരെ ഇളം തവിട്ടുനിറത്തിലുള്ള വിത്തുകൾ കാണപ്പെടുന്നു. 

മലപ്പുറം, കോഴിക്കോട്, ആലപ്പുഴ, കൊല്ലം ജില്ലകളിൽ ആഴം കുറഞ്ഞ കുളങ്ങളിലും നെൽവയലുകളിലും കാസർകോട്ടെ ചെങ്കൽപ്പരപ്പുനീർത്തടങ്ങളിലും ഇവ കാണപ്പെടുന്നു. 

1964 ൽ സസ്യശാസ്ത്രജ്ഞനായ ആർ. വാസുദേവൻ വടകരയിൽ നിന്നും 1965 ൽ ആലപ്പുഴയിലെ തീരപ്രദേശത്തുനിന്നും ശേഖരിച്ച പുതിയ നെയ്യാമ്പലിനമാണിത്. ഗുരുതരവംശനാശഭീഷണിയുള്ള ഇവയെ ഈയിടെ കാണാനില്ല.

1990 -ൽ കണ്ണൂർ മാടായിപ്പാറയിൽ നിന്ന് കെ.ടി.ജോസഫ്, ഡോ. വി.വി. ശിവരാജൻ എന്നിവർ കണ്ടെത്തി. ഇവയുടെ കേസരങ്ങളുടെ കൃഷ്ണവർണ്ണമാണ് പേരിനാധാരം. 

മലപ്പുറം ജില്ലയിലെ ചെട്ടിപ്പടിയിൽ വയലുകളിൽ നിന്ന് ശ്രീ.കെ.ടി. ജോസഫ് കണ്ടെത്തുകയും സസ്യവർഗ്ഗീകരണ ശാസത്രജ്ഞനായ ശ്രീ. വി.വി. ശിവരാജനോടുള്ള ആദരസൂചകമായി പേരിട്ടതുമായ സസ്യമാണിത്. പിന്നീട് ആലപ്പുഴയിൽ നിന്നും ഈ സസ്യത്തെ കണ്ടെത്തിയിട്ടുണ്ട്.


</doc>
<doc id="252175" url="https://ml.wikipedia.org/wiki?curid=252175" title="ഗ്രെയ്റ്റ് ഇന്ത്യൻ പെനിൻസുലാ റെയിൽവേ">
ഗ്രെയ്റ്റ് ഇന്ത്യൻ പെനിൻസുലാ റെയിൽവേ

ഇന്ത്യയിൽ റെയിൽവേ നിർമ്മാണം ആദ്യമായി ആരംഭിച്ച കമ്പനിയാണ് ഗ്രെയ്റ്റ് ഇന്ത്യൻ പെനിൻസുലാ റെയിൽവേ. 1853-ൽ ഇന്ത്യയിലെ ആദ്യത്തെ തീവണ്ടി ബോബെ-താന പാതയിൽ ഓടിച്ചത് ഇവരാണ്. തുടർന്ന് മദ്ധ്യ-കിഴക്കൻ-വടക്കൻ ഇന്ത്യയിലൊട്ടാകെ റെയിൽ ശൃംഖലകൾ നിർമ്മിച്ച് തീവണ്ടികൾ ഓടിച്ചിരുന്നതും ഈ കമ്പനിയായിരുന്നു.
1907-ഓടെ റെയിൽവേകളെല്ലാം സർക്കാർ ഏറ്റെടുക്കുന്നതുവരെ ഈ കമ്പനി നിലനിന്നിരുന്നു.

1849 ആഗസ്റ്റ് 1-നാണ് കമ്പനി ബ്രിട്ടീഷ് പർലമെന്റിന്റെ ഒരു നിയമനിർമ്മാണം വഴി നിലവിൽ വന്നത്. തുടർന്ന് അതേ വർഷം ഈ കമ്പനി ബ്രിട്ടിഷ് ഈസ്റ്റ് ഇന്ത്യ കമ്പനിയുമായി ബോംബെ നഗരപരിസരത്ത് പരീക്ഷണാടിസ്ഥാനത്തിൽ 59 മൈൽ നീളമുള്ള ഒരു റെയിൽ ലൈൻ നിർമ്മിക്കാനും പിന്നിട് അതിനെ ഇന്ത്യയിലെ അന്നത്തെ മറ്റു പ്രസിഡെൻസികളുമായി ബന്ധിപ്പിക്കാനുമുള്ള കരാറിൽ ഏർപ്പെട്ടു. ഇതിന്റെ ആദ്യഭാഗമായ ബോംബേ മുതൽ താന വരെയുള്ള പാതയിലൂടെ 1853-ൽ തീവണ്ടികൾ ഓടിത്തുടങ്ങി. ഇന്ത്യയിലെ ഏറ്റവും ആദ്യത്തെ തീവണ്ടിപ്പാതയായിരുന്നു അത്. തുടർന്ന് റെയ്ചൂർ വരെ ചെന്ന് മദിരാശിയിൽ നിന്നുള്ള പാതയുമായും, ജബൽപ്പൂരിൽ കൽക്കത്തയിൽ നിന്നുള്ള പാതയുമായും ബോംബേയിൽ നിന്നുള്ള റെയിൽ പാതകൾ കമ്പനി സന്ധിപ്പിച്ചു. ബോംബെയിൽ നിന്ന് അലാഹബാദ് വഴി കൽക്കത്തയിലേക്ക് തുറന്ന ഈ റെയിൽ മാർഗ്ഗം ജൂൽസ് വേർണിന്റെ "എറൗണ്ട് ദി വേൾഡ് ഇൻ എയ്റ്റി ദേയ്സ്" എന്ന ഗ്രന്ഥത്തിന് പ്രചോദനമാകുകയുണ്ടായി. 1925-ൽ ഈ കമ്പനി ബ്രിട്ടീഷ് ഇന്ത്യൻ സർക്കാർ ഏറ്റെടുത്തു. സ്വാതന്ത്ര്യാനന്തരം 1951 നവംബർ 5-ന്ന് ഇത് സെന്റ്രൽ റെയിൽവേ ആയി മാറി 

<references>


</doc>
<doc id="252178" url="https://ml.wikipedia.org/wiki?curid=252178" title="ചാരമരപ്പൊട്ടൻ">
ചാരമരപ്പൊട്ടൻ

ചാരമരപ്പൊട്ടൻ (Cinereous tit - "Parus cinereus" ). പച്ചമരപ്പൊട്ടനേക്കാൾ ചുറുചുറുക്കുള്ള പക്ഷിയായ ചാരമരപ്പൊട്ടൻ പലപ്പോഴും മറ്റുതരം പക്ഷികളോടൊപ്പം ഇര തേടാറുണ്ട്. ഈ ചെറുപക്ഷിയുടെ ആഹാരം ചെറുവണ്ടുകളും, പുഴുക്കളും, പാറ്റകളും മറ്റുമാണ്.ref name=BoK_Book/>
പേരു സൂചിപ്പിയ്ക്കുന്നതുപോലെ ചാരമരപ്പൊട്ടനു ഭസ്മത്തിന്റെ നിറമാണ്. തല, കഴുത്തിന്റെ പാർശ്വങ്ങൾ, താടി എന്നിവയ്ക്ക് കറുപ്പു നിറമാണ്. ഇതിനു നടുക്ക് കവിളിൽ ഒരു വെള്ളപ്പൊട്ടുള്ളത് നല്ലതുപോലെ തെളിഞ്ഞുകാണും. കറുത്ത ചിറകിനു നടുക്കു കുറുകെ ഒരു വെള്ളപ്പട്ടയുണ്ട്. വാലിന്റെ നടുക്കുള്ള തൂവലുകൾ കറുപ്പും, ഇരുവശത്തുമുള്ളവ വെള്ളയുമാണ്.ref name=BoK_Book/>


</doc>
<doc id="252179" url="https://ml.wikipedia.org/wiki?curid=252179" title="മദ്രാസ് റെയിൽ‌വേ കമ്പനി">
മദ്രാസ് റെയിൽ‌വേ കമ്പനി

ദക്ഷിണേന്ത്യയിൽ റെയിൽശൃംഖലകൾ നിർമ്മിക്കാനിറങ്ങിയ ആദ്യത്തെ കമ്പനിയാണ് മദ്രാസ് റെയിൽ‌വേ കമ്പനി . ഇവർ ആദ്യമായി നിർമ്മിച്ചത് മദിരാശിയിൽ റോയപുരത്തുനിന്ന് ചിന്നാമപ്പേട്ട വരെയുള്ള 35 മൈൽ റെയിൽ ലൈനാണ്. 1856-ലായിരുന്നു ഇത്. റോയപുരത്തുനിന്നാണ് മദിരാശിയിൽ നിന്നുള്ള എല്ലാ വണ്ടികളും ആദ്യകാലത്ത് പുറപ്പെട്ടിരുന്നത്. 1873- ലാണ് മദിരാശിയിലെ സെന്റ്രൽ സ്റ്റേഷൻ നിർമ്മിക്കുന്നത്. ആർക്കോട്ട് നവാബ് സ്വർണ്ണക്കൈക്കോട്ടു കൊണ്ട് മണ്ണ്` കോരിയിട്ടുകൊണ്ടാണ് റോയപുരം സ്റ്റേഷന്റെ നിർമ്മാണോത്ഘാടനം നടത്തിയത് എന്നാണ് ആ സംഭവത്തേക്കുറിച്ച് നിർമ്മിക്കപ്പെട്ട ഒരു തമിഴ് നൃത്തസംഗീതശിൽപ്പത്തിലെ പാട്ടുകളിൽ കാണുന്നത് .
തുടർന്ന് 1862-ൽ മലബാർ തീരത്തെ ബേപ്പൂരിലേക്കും, 1864-ൽ ഈ ലൈനിലെ ജോലാർപ്പേട്ടയിൽ നിന്ന് ബാംഗളൂരിലേക്കും റെയിൽപ്പാതകൾ നീണ്ടു. 1871-ൽ റയിച്ചൂർ വരെ എത്തിയിരുന്ന ഈ ശൃംഖലയെ ഗ്രേറ്റ് ഇന്ത്യൻ പെനിൻസുല റെയിൽവേയുടെ ബോംബെയിലേക്കുള്ള പാതയുമായും ബന്ധിപ്പിച്ചു.

1908-ൽ ഈ കമ്പനിയെ സതേൺ മറാട്ട റെയിൽവേയുമായി ലയിപ്പിച്ചുകൊണ്ട് മഡ്രാസ് ആൻഡ് സതേൺ മറാട്ട റെയിൽവേ നിലവിൽ വന്നു. സ്വാതന്ത്ര്യാനന്തരം ഈ കമ്പനി ഇന്ത്യൻ റെയിൽവേയിലെ സതേൺ റെയിൽവേ ആയി മാറി.

<references>


</doc>
<doc id="252199" url="https://ml.wikipedia.org/wiki?curid=252199" title="ഭൂമിക (വിവക്ഷകൾ)">
ഭൂമിക (വിവക്ഷകൾ)



</doc>
<doc id="252207" url="https://ml.wikipedia.org/wiki?curid=252207" title="കരിമീൻ മപ്പാസ്‌">
കരിമീൻ മപ്പാസ്


മീൻ കഷണങ്ങൾ , കുരുമുളക് പൊടി, വിന്നാഗിരി, മഞ്ഞപ്പൊടി , ഉപ്പ് എന്നിവ ചേർത്ത് ഇളക്കി അര മണിക്കൂർ വെക്കുക.
പാനിൽ എണ്ണയൊഴിച്ച് കരിമീൻ പകുതി വേവിൽ വറുത്തെടുക്കുക. ( കരിമീൻ വറുക്കാതെയും ഇത് തയ്യാറാക്കാം )
മൺചട്ടിയിൽ ഏലക്കാ , ഗ്രാമ്പൂ, പട്ട എന്നിവ വഴറ്റുക. ഇതിലേക്ക് ചെറിയ ഉള്ളി , ഇഞ്ചി, വെളുത്തുള്ളി, പച്ചമുളക് എന്നിവ ചേർത്ത് വഴറ്റുക. ഇനി തേങ്ങാ രണ്ടാം പാൽ ഒഴിച്ച് തിളക്കുമ്പോൾ വറുത്ത് വെച്ച മീൻ കഷങ്ങൾ ഇടുക. ആവശ്യത്തിനു ഉപ്പ് , കുടം പുളി എന്നിവ ചേർത്ത് കറിവേപ്പില വിതറിയിട്ട് അടച്ചു ചെറുതീയിൽ വേവിക്കാൻ വെക്കുക . മീൻ വേവുമ്പോൾ ഒന്നാം പാൽ ചേർത്ത് ഒരു തിള വന്നതിനു ശേഷം അടുപ്പിൽ നിന്ന് വാങ്ങി വെക്കാം.


</doc>
<doc id="252208" url="https://ml.wikipedia.org/wiki?curid=252208" title="മുണ്ടപ്പള്ളി">
മുണ്ടപ്പള്ളി

= mundappally =
പത്തനംതിട്ട ജില്ലയിലെ അടൂർ താലുക്കിൽ പെരിങ്ങനാട് വില്ലേജിൽ, പെരിങ്ങനാട് തൃച്ഛെന്നമംഗലം മഹാദേവക്ഷേത്രത്തിന്റെ പത്ത് കര (ഹൈന്ദവ സമതി ) കളിൽ 
ഒന്നാണ്‌ മുണ്ടപ്പള്ളി. 

പ്രധാനപ്പെട്ട രണ്ടു കാതോലിക്കാ പള്ളികളും ചെറുതും വലുതും ആയ കുറെ ക്ഷേത്രങ്ങളും കുളങ്ങളും കാവുകളും നിറഞ്ഞ ഒരു തനി ഗ്രാമം ആണു 
മുണ്ടപ്പള്ളി ..

</doc>
<doc id="252211" url="https://ml.wikipedia.org/wiki?curid=252211" title="കരുണ (ചലച്ചിത്രം)">
കരുണ (ചലച്ചിത്രം)

നൃത്തസംവിധായകനായ കെ. തങ്കപ്പൻ ഗിരിമൂവീസിനുവേണ്ടി നിർമ്മിച്ച രണ്ടാമത്തെ മലയാളചലച്ചിത്രമാണ് കുമാരനാശാന്റെ കരുണ. തിരുമേനി പിക്ചേഴ്സ് വിതരണം ചെയ്ത കരുണ 1966 നവംബർ 25-നു പ്രദർശനം തുടങ്ങി.






</doc>
<doc id="252217" url="https://ml.wikipedia.org/wiki?curid=252217" title="എസ്. കൃഷ്ണകുമാർ">
എസ്. കൃഷ്ണകുമാർ

കേരളത്തിൽ നിന്നുള്ള മുൻ കേന്ദ്ര മന്ത്രിയാണ് എസ്. കൃഷ്ണകുമാർ (ജനനം : 6 സെപ്റ്റംബർ1939 ). ആരോഗ്യ - കുടുംബക്ഷേമ വകുപ്പിന്റെയും ടെക്സ്റ്റയിൽസ് മന്ത്രാലയത്തിന്റെയും വാർത്താ പ്രക്ഷേപണ വകുപ്പിന്റെയും പെട്രോളിയം പ്രകൃതി വാതകം, പ്രതിരോധം, കൃഷി തുടങ്ങിയ വകുപ്പുകളുടെയും ചുമതല വഹിച്ചിട്ടുണ്ട്. എട്ട്, ഒൻപത്, പത്ത് ലോക്‌സഭകളിൽ അംഗമായിരുന്നു.
തിരുവനന്തപുരം ജില്ലയിലെ കവടിയാറിൽ ജനിച്ചു. കേരള സർവകലാശാലയിൽ നിന്ന് ഒന്നാം റാങ്കോടെ എഞ്ചിനീയറിംഗ് ബിരുദം നേടി. 1963 ൽ സിവിൽ സർവ്വീസിൽ പ്രവേശിച്ചു. എറണാകുളം ജില്ലാ കളക്ടറായിരുന്നു.
1980 ൽ ഐ.എ.എസ് രാജി വച്ച് കോൺഗ്രസിലൂടെ രാഷ്ട്രീയത്തിലിറങ്ങി. 1984 - 96 കാലത്ത് കൊല്ലത്തു നിന്ന് മൂന്നു തവണ പാർലമെന്റിലേക്ക് തെരഞ്ഞെടുക്കപ്പെട്ടു.

2003 ൽ കോൺഗ്രസ് വിട്ടു ബി.ജെ.പിയിൽ ചേർന്നു. 2004-ലെ പാർലമെന്റ് തെരഞ്ഞ‌ടുപ്പിൽ മത്സരിച്ചെങ്കിലും വിജയിച്ചില്ല. വീണ്ടും കോൺഗ്രസിൽ തിരിച്ചെത്തി. 2019-ൽ വീണ്ടും ബി.ജെ.പി.യിൽ ചേർന്നു.

കൃഷ്ണകുമാറിനെതിരെയും ഭാര്യ ഉഷയ്ക്കെതിരെയും കേന്ദ്ര റവന്യു വകുപ്പ് ചില കേസുകൾ രജിസ്റർ ചെയ്തിരുന്നു. ഉഷയെ എൻഫോഴ്സ്മെന്റ് ഡയറക്ടറേറ്റ് അറസ്റ് ചെയ്യുകയും കുറച്ചുകാലം ജയിലിൽ അടയ്ക്കുകയും ചെയ്തിരുന്നു.


</doc>
<doc id="252238" url="https://ml.wikipedia.org/wiki?curid=252238" title="കുമ്മി">
കുമ്മി

ഒരു പ്രത്യേക ഈണത്തിലുള്ള പാട്ടുകൾ പാടി പ്രത്യേക രീതിയിൽ തമിഴ്നാട്ടിലും കേരളത്തിലും സ്ത്രീകൾ നടത്താറുള്ള നൃത്തരൂപത്തെ കുമ്മി എന്നു പറയുന്നു. ഇതിന് കുമ്മിയടിക്കുക എന്നും പറയും. കഥകളിയിൽ ഈ രീതിയിലുള്ള നൃത്തം ഉൾപ്പെടുത്തിയിട്ടുണ്ട്. സ്വതേ നാടൻ നൃത്തരൂപമാണ് കുമ്മി. കുമ്മിക്ക് പാടാറുള്ള പാട്ടുകൾ അടങ്ങുന്ന ഒരു ഗാനസഞ്ചയംതന്നെ കുമ്മിപ്പാട്ടുകൾ എന്ന പേരിൽ ഉണ്ട്.

പഴയ തമിഴകത്ത് രൂപം കൊണ്ട അതിപ്രാചീനമായ ഈ നൃത്തം വാദ്യങ്ങൾ രൂപപ്പെടും മുമ്പേതന്നെ നിലവിലിരുന്നു. വാദ്യങ്ങളില്ലാതെ കൈകൊട്ടി താളമിട്ടുകൊണ്ടാണ് നൃത്തം നടക്കുന്നത്. കുടുംബവിശേഷങ്ങൾക്കും കൊയ്ത്തുത്സവങ്ങൾക്കുമൊക്കെ പണ്ട് കുമ്മിയാട്ടം നടത്തിയിരുന്നു. 


</doc>
<doc id="252242" url="https://ml.wikipedia.org/wiki?curid=252242" title="ശോഭ സുരേന്ദ്രൻ">
ശോഭ സുരേന്ദ്രൻ

ബി.ജെ.പി. യുടെ പ്രസംഗകയായി അറിയപ്പെടുന്ന ശോഭാ സുരേന്ദ്രൻ പൊതുപ്രവർത്തനം ആരംഭിക്കുന്നത്‌ ബാലഗോകുലത്തിലൂടെയാണ്‌ . ബി.ജെ.പി സംസ്‌ഥാന ജനറൽ സെക്രട്ടറിയാണ് ശോഭാ സുരേന്ദ്രൻ.

തൃശ്ശൂർ ജില്ലാ സെക്രട്ടറി, ജില്ലാ ഭഗിനി പ്രമുഖ്‌ എന്നീ നിലകളിൽ പ്രവർത്തിച്ച ശോഭാ സുരേന്ദ്രൻ എ.ബി.വി.പിയിൽ വിവിധ ചുമതലകളും നിർവ്വഹിച്ചിട്ടുണ്ട്‌. 1995-ൽ യുവമോർച്ച ജില്ലാ വൈസ് പ്രസിഡന്റും പിന്നീട്‌ സംസ്‌ഥാന വൈസ് പ്രസിഡന്റും സെക്രട്ടറിയും അഖിലേന്ത്യാ എക്‌സിക്യൂട്ടീവ്‌ കമ്മിറ്റി അംഗവുമായി. കേരളത്തിൽ നിന്നും നിർവാഹക സമിതിയിലേക്ക്‌ തിരഞ്ഞെടുക്കപെട്ട ആദ്യ വനിത കൂടിയാണ് ശോഭാ സുരേന്ദ്രൻ . 

2014-ലെ പതിനാറാം ലോകസഭയിലേക്കുള്ള തിരഞ്ഞെടുപ്പിൽ കേരളത്തിൽ പാലക്കാട്ടുനിന്നും ശോഭ ബിജെപി സ്ഥാനാർത്ഥിയായി മത്സരിക്കാൻ തീരുമാനിക്കപ്പെട്ടിരുന്നു.


വടക്കാഞ്ചേരി മണലിത്തറ പരേതനായ കൃഷ്‌ണന്റെയും കല്ല്യാണിയുടെയും ആറുമക്കളിൽ ഏറ്റവും ഇളയവളായി ജനിച്ചു. ബി.ജെ.പി മധ്യമേഖലയുടെ ചുമതല വഹിക്കുന്ന സെക്രട്ടറി കെ.കെ. സുരേന്ദ്രനാണ്‌ ഭർത്താവ്‌. മക്കൾ യദുലാൽ കൃഷ്‌ണ, ഹരിലാൽ കൃഷ്‌ണ.


</doc>
<doc id="252253" url="https://ml.wikipedia.org/wiki?curid=252253" title="ജർണയിൽസിങ് ഭിന്ദ്രൻവാല">
ജർണയിൽസിങ് ഭിന്ദ്രൻവാല

സിഖ് പുരോഹിതനും,സുവർണ്ണക്ഷേത്രം കേന്ദ്രീകരിച്ചു നടന്ന രാഷ്ട്രീയ പ്രക്ഷോഭങ്ങളുടെ സൂത്രധാരനുമായിരുന്ന സന്ത് ജർണയിൽസിങ് ഭിന്ദ്രൻവാല പഞ്ചാബിലെ മോഗ ജില്ലയിലെ റോഡെയിൽ ജനിച്ചു.(12 ഫെബ്രുവരി 1947-6 ജൂൺ 1984) ജോഗീന്ദർ സിംഗ് ബ്രാർ,നിഹാൽ കൗർ എന്നിവരായിരുന്നു മാതാപിതാക്കൾ. സിഖ് മതാചാരപ്രവർത്തനങ്ങളിൽ ആകൃഷ്ടനായിരുന്ന ജർണയിൽ "തക്സൽ" അദ്ധ്യക്ഷനായിരുന്ന കർത്താർ സിംഗിന്റെ കീഴിൽ മതപഠനം തുടരുകയും.കർത്താർ സിംഗിന്റെ മരണശേഷം തക്സലിന്റെ അദ്ധ്യക്ഷനായി ഭിന്ദ്രൻവാല അവരോധിയ്ക്കപ്പെടുകയും ചെയ്തു.
സിഖ് സംഘടനയായ ദംദമി തക്സലിന്റെ അദ്ധ്യക്ഷനായതോടുകൂടിയാണ് ഭിന്ദ്രൻവാല ജനശ്രദ്ധ ആകർഷിയ്ക്കുന്നത്. മതപ്രഭാഷകൻ എന്നനിലയിൽ ഗ്രാമങ്ങൾ തോറും സഞ്ചരിച്ച് യുവാക്കളെ കേന്ദ്രീകരിച്ച് അത്മീയവിദ്യാഭ്യാസം നേടുന്നതിന്റെ പ്രാധാന്യത്തെക്കുറിച്ചും,ചെറുപ്പക്കാർക്കിടയിലെ ദു:ശീലങ്ങൾക്കെതിരേയും അവരെ ബോധവത്കരിയ്ക്കുന്നതിനും തീവ്രശ്രമം നടത്തുകയുണ്ടായി. അനന്ത്പൂർ സാഹിബ് പ്രമേയത്തെ പൂർണ്ണമായി പിന്തുണച്ചിരുന്ന ഭിന്ദ്രൻവാല , സിഖ് മതത്തെ ഹിന്ദുമതത്തിലെ ഒരു ന്യൂനപക്ഷമതമായി പരിഗണിയ്ക്കുന്ന ഭരണഘടനയുടെ 25 അനുഛേദത്തെ അതിരൂക്ഷമായി എതിർത്തുപോന്നു.1982 ഓഗസ്റ്റിൽ അനന്ത്പൂർ സാഹിബ് പ്രമേയത്തെ ചുവട് പിടിച്ചുകൊണ്ട് അകാലി ദളിനോടൊപ്പം ചേർന്ന് "ധർമ യുദ്ധ് മോർച്ച" എന്നപേരിലറിയപ്പെട്ട പ്രക്ഷോഭപരിപാടികളിൽ പങ്കെടുക്കുകയുണ്ടായി.
ഖാലിസ്താൻ എന്ന പേരിൽ ഒരു പ്രത്യേക സിഖരാഷ്ട്രത്തിന്റെ രൂപീകരണവുമായി ബന്ധപ്പെട്ട് ഭിന്ദ്രൻവാലയുടെ പേരു സജീവമായി ഉയർന്നെങ്കിലും, അദ്ദേഹം ഇതിനെ പിന്തുണയ്ക്കുകയോ, നിരസിയ്ക്കുകയോ ചെയ്തില്ല എന്നൊരു വസ്തുതയും ഇതോടൊപ്പം ചർച്ചചെയ്യപ്പെട്ടിരുന്നു..

1982 ജുലയ് മാസത്തിൽ ഭിന്ദ്രൻവാല ആയുധധാരികളായ അനേകം അനുയായികളുമായി സുവർണ്ണക്ഷേത്രത്തിലെ ഗുരു നാനാക് നിവാസിലേയ്ക്കു പ്രവർത്തനരംഗം മാറ്റുകയുണ്ടായി. സിഖ്പ്രക്ഷോഭങ്ങൾ ശക്തിയാർജ്ജിയ്ക്കുകയും ഇതിനെത്തുടർന്നു പഞ്ചാബിലെങ്ങും അസ്വസ്ഥത കത്തിപ്പടരുകയും സുവർണ്ണക്ഷേത്രത്തിലെ സൈനിക നടപടിയിലേയ്ക്ക് ഇതു വഴിവയ്ക്കുകയും ചെയ്തു.
സുവർണ്ണക്ഷേത്രത്തിലെ സൈനിക നീക്കമായ ഓപ്പറേഷൻ ബ്ലൂ സ്റ്റാറിനെത്തുടർന്നു 1984 ജൂൺ 6 നു ജർണയിൽ സിംഗ് ഭിന്ദ്രൻവാല കൊല്ലപ്പെട്ടു.



</doc>
<doc id="252258" url="https://ml.wikipedia.org/wiki?curid=252258" title="വെള്ള എടലി">
വെള്ള എടലി

20 മീറ്ററോളം പൊക്കം വയ്ക്കുന്ന ഒരു വൃക്ഷമാണ് വെള്ള എടലി. . പല ഏഷ്യൻ രാജ്യങ്ങളിലും കണ്ടുവരുന്നു. കസാവരികൾ ഈ മരത്തിൽ നിന്നും വീഴുന്ന പഴം തിന്നാറുണ്ട്.



</doc>
<doc id="252260" url="https://ml.wikipedia.org/wiki?curid=252260" title="കാട്ടുമല്ലിക">
കാട്ടുമല്ലിക

നീലാപ്രൊഡക്ഷൻസിനുവേണ്ടി പി. സുബ്രഹ്മണ്യം മെരിലാഡ് സ്റ്റുഡിയോയിൽ വച്ചു നിർമിച്ച ഒരു വീരസാഹസീക മലയാളചലച്ചിത്രമാണ് കാട്ടുമല്ലിക. കുമാരസ്വാമി ആൻഡ് കമ്പനി വിതരണം നടത്തിയ കാട്ടുമല്ലിക 1966 ജൂലൈ 9-നു കേരളക്കരയിൽ പ്രദർശനം ആരംഭിച്ചു.

ആനപ്പാറയിലെ തലവനായ സിംഹന്റെ മകൾ മല്ലികയും തോഴി താമരയും കാട്ടിൽ ഓടിപ്പാടി നടക്കുന്നവരാണ്. പുലിമലത്തലവനായ ചെമ്പനും ആൾക്കാരും മല്ലികയെ പിടിച്ചുകൊണ്ടുപോകാൻ ശ്രമിക്കുമ്പോൾ വിക്രമൻ എന്നൊരു യുവാവ് അവരെ ഇടിച്ചു പാകമാക്കി മല്ലികയെ രക്ഷിയ്ക്കുന്നു, മല്ലികയ്ക്ക് വിക്രമനോട് പ്രേമം തോന്നുന്നു. പുലിമലയുടെ യഥാർത്ഥ അവകാശി വിക്രമനാണ്, അവന്റെ അച്ഛനെ ചെമ്പന്റെ അച്ഛൻ പണ്ട് കൊന്നതാണ്. വിക്രമൻ അമ്മയുമൊത്ത് ആനപ്പാറയിലാണ് താമസം. മല്ലികയെ പാട്ടിലാക്കാൻ ചെമ്പൻ ആനപ്പാറയിലെ വീരന്റെ സഹായം തേടുന്നു. ചെമ്പന്റേയും വീരന്റേയും കുടിലതന്ത്രങ്ങൽ വിക്രമനു തുടർച്ചയാായി നേരിടേണ്ടി വരുന്നു. അവർ അയച്ച കടുവയോടു പൊരുതി ജയിയ്ക്കാനും വിക്രമനു നിഷ്പ്രയാസം സാധിയ്ക്കുന്നു. ആനന്ദന്റെ അമ്മ മരുന്നു കൊടുത്തു സംരക്ഷിച്ച ആനയും സഹായത്തിനു എത്തുന്നുണ്ട്. ചെമ്പനും വീരനും മല്ലിക, താമര, സിംഹൻ എന്നിവരെ തടവിലാക്കുമ്പോൾ വിക്രമനാണ് രക്ഷ്യ്ക്കെത്തുന്നത്. നിധി കാട്ടിക്കൊടുക്കാത്തതുകാരണം വിക്രമന്റെ അമ്മയെ മർദ്ദിയ്ക്കുന്നുമുണ്ട് ചെമ്പനും വീരനും. വിക്രമൻ വില്ലന്മാരെയെല്ലാം പരാജയപ്പെടുത്തി പുലിമലയുടെ തലവൻ സ്ഥാനം തിരിച്ചു പിടിച്ച് മല്ലികയെ സ്വന്തമാക്കുന്നു.





</doc>
<doc id="252272" url="https://ml.wikipedia.org/wiki?curid=252272" title="മരുഭൂമികൾ ഉണ്ടാകുന്നത്‌">
മരുഭൂമികൾ ഉണ്ടാകുന്നത്

മലയാളസാഹിത്യകാരൻ ആനന്ദ് എഴുതിയ മലയാള നോവൽ ആണ് മരുഭൂമികൾ ഉണ്ടാകുന്നത്‌. ഡി.സി. ബുക്സ് 1989ൽ പ്രസിദ്ധീകരിച്ച ഈ പുസ്തകത്തിന് 1993ലെ വയലാർ അവാർഡ് ലഭിച്ചു.


</doc>
<doc id="252274" url="https://ml.wikipedia.org/wiki?curid=252274" title="റാങ്കുകളും പദവികളും (ഇന്ത്യൻ നാവികസേന)">
റാങ്കുകളും പദവികളും (ഇന്ത്യൻ നാവികസേന)

ഇന്ത്യൻ നാവിക സേനയുടെ റാങ്കുകളും പദവികളും താഴെവിവരിക്കുന്നു.

ബ്രിട്ടീഷ്‌ മിലിട്ടറി റാങ്കുമായി വളരെ സാമ്യമുള്ളവയാണിവ.



</doc>
<doc id="252275" url="https://ml.wikipedia.org/wiki?curid=252275" title="പ്രോജക്റ്റ് ലൂൺ">
പ്രോജക്റ്റ് ലൂൺ

ഗൂഗിളിന്റെ ഗവേഷണ വിഭാഗമായ ഗൂഗിൾ ലാബ്സിന്റെ അതിനൂതനമായ പദ്ധതിയാണ് പ്രോജക്റ്റ് ലൂൺ. വാർത്താവിനിമയ സങ്കേതങ്ങൾ പരിമിതമായ വിദൂര സ്ഥലങ്ങളിൽ ബലൂണുകളുടെ സഹായത്തോടെ വൈ-ഫൈ സങ്കേതം ഉപയോഗിച്ച് തികച്ചും സൗജന്യമായി ഇന്റർനെറ്റ് സൗകര്യങ്ങളെത്തിക്കുക എന്നതാണ് ഇതിന്റെ ലക്ഷ്യം.

അന്തരീക്ഷവായുവിനെക്കാൾ ഭാരം കുറവുള്ള വാതകങ്ങൾ ഉയർന്ന മർദ്ദത്തിൽ ബലൂണിൽ നിറയ്ക്കുന്നതിനാൽ അവ അന്തരീക്ഷത്തിൽ തങ്ങി നിൽക്കുകയും കാറ്റിന്റെ ഗതിവേഗങ്ങൾക്കനുസരിച്ച് പാറിനടക്കുകയും ചെയ്യും. കനം കുറഞ്ഞ പോളിത്തീൻ ഫിലിമിൽ നിന്നുമാണ് 50 അടി വ്യാസമുള്ള ബലൂൺ ഉണ്ടാക്കിയിരിക്കുന്നത്. ഭൗമോപരിതലത്തിൽ നിന്ന് ഇരുപതു കിലോമീറ്ററിലേറെ ഉയരത്തിൽ പറന്നു നടക്കുന്ന ബലൂണുകളിൽ, നൂറു കിലോമീറ്റർ ചുറ്റളവിൽ അതിവേഗ ഇന്റർനെറ്റ് ബന്ധം ലഭ്യമാക്കാൻ കഴിവുള്ള ഉപകരണങ്ങൾ (മൂന്നാം തലമുറ ഇന്റർനെറ്റ് പ്രകാശിതമാകുന്ന ഏതാനും ട്രാൻസ്മിറ്ററുകൾ) ഘടിപ്പിക്കുന്നു. ഒരു ബലൂണിന്റെ പരിധിയിൽ നിന്ന് മറ്റൊരു ബലൂണിന്റെ പരിധിയിലേക്ക് ഈ ഉപകരണങ്ങളിൽ നിന്നുള്ള സിഗ്നലുകൾ മാറിക്കൊണ്ടിരിക്കും.
ചെലവേറിയ ഫൈബർ ഒപ്റ്റിക്ക് കേബിൾ ശൃംഖലകൾ സ്ഥാപിക്കാൻ സാധ്യമല്ലാത്ത ഇടങ്ങളിൽ ഇതിലൂടെ ചെലവ് ലഘൂകരിക്കാനാകും.


</doc>
<doc id="252290" url="https://ml.wikipedia.org/wiki?curid=252290" title="സാലിസ്ബറി പ്രഭു">
സാലിസ്ബറി പ്രഭു

ബ്രിട്ടീഷ് പ്രധാനമന്ത്രിയായിരുന്ന കൺസെർവേറ്റീവ് രാഷ്ട്രീയക്കാരനാണ് സാലിസ്ബറി പ്രഭു എന്നറിയപ്പെടുന്ന റോബെർട്ട് ആർതർ റ്റാൽബോട്ട് ഗ്യാസ്കോയ്ൻ-സെസിൽ (ജീവിതകാലം: 1830 ഫെബ്രുവരി 3 - 1903 ഓഗസ്റ്റ് 22) . മൂന്നു പ്രാവശ്യമായി മൊത്തം പതിമൂന്നുവർഷത്തിലധികം അദ്ദേഹം ബ്രിട്ടന്റെ പ്രധാനമന്ത്രിയായിരുന്നിട്ടുണ്ട്. ബ്രിട്ടന്റെ വിദേശകാര്യസെക്രട്ടറിയായും ഇന്ത്യക്കുവേണ്ടിയുള്ള സ്റ്റേറ്റ് സെക്രട്ടറിയായും അദ്ദേഹം പ്രവർത്തിച്ചിട്ടുണ്ട്. 

1854-ലാണ് ഇദ്ദേഹം ബ്രിട്ടനിലെ പൊതുസഭയിലേക്ക് തിരഞ്ഞെടുക്കപ്പെട്ടത്. ഡെർബി പ്രഭുവിന്റെ കൺസർവേറ്റീവ് കക്ഷി സർക്കാറിൽ 1866-ൽ ഇന്ത്യക്കുവേണ്ടിയുള്ള സെക്രട്ടറിയായി. ബെഞ്ചമിൻ ഡിസ്രയേലി കൊണ്ടുവന്ന 1867-ലെ പരിഷ്കരണനിയമം തൊഴിലാളിൾക്ക് ബുദ്ധിമുട്ടുണ്ടാക്കുന്നെന്ന് ആരോപിച്ചാണ് അദ്ദേഹം 1867-ൽ ഈ സ്ഥാനത്തുനിന്ന് രാജിവച്ചത്. 1868-ൽ അദ്ദേഹത്തിന്റെ പിതാവിന്റെ മരണത്തെത്തുടർന്ന് പ്രഭുസഭയിൽ അംഗമായി. 1874-ലെ ഡിസ്രയേലി സർക്കാരിൽ സാലിസ്ബറി വീണ്ടും ഇന്ത്യക്കുവേണ്ടിയുള്ള സ്റ്റേറ്റ് സെക്രട്ടറിയായി. 1878-ൽ വിദേശകാര്യസെക്രട്ടറിയാകുകയും ബെർലിൻ കോൺഗ്രെസ്സിൽ നായകസ്ഥാനം വഹിക്കുകയും ചെയ്തു. 1880-ലെ തിരഞ്ഞെടുപ്പിൽ കൺസെർവേറ്റീവുകൾ പരാജയപ്പെടുകയും തൊട്ടടുത്ത വർഷം ഡിസ്രയേലി മരിക്കുകയും ചെയ്തപ്പോൾ സാലിസ്ബറി, പ്രഭുസഭയിലെ കൺസർവേറ്റീവ് കക്ഷിയുടെ നേതാവായി. 1885 ജൂണിൽ ലിബറൽ കക്ഷി നേതാവ് വില്ല്യം ഗ്ലാഡ്സ്റ്റോൺ രാജിവച്ചതിനെത്തുടർന്ന് സാലിസ്ബറി പ്രധാനമന്ത്രിയായി. തുടർന്ന് 1886 ജനുവരി വരെ ഈ സ്ഥാനത്ത് തുടർന്നു. ഐറിഷ് സ്വയംഭരണത്തിനെ അനുകൂലിച്ചുകൊണ്ട് ഗ്ലാഡ്സ്റ്റോൺ പ്രചരണം നടത്തിയപ്പോൾ സാലിസ്ബറി അതിനെതിരെയുള്ള നിലപാട് സ്വീകരിക്കുകയും ലിബറർ കക്ഷിയിൽ നിന്ന് വേർപിരിഞ്ഞ ലിബറൽ യുണിയനിസ്റ്റ് കക്ഷിയുമായി സഖ്യമുണ്ടാക്കുകയും തൊട്ടടുത്ത തിരഞ്ഞെടുപ്പിൽ വിജയിക്കുകയും 1892 വരെ പ്രധാനമന്ത്രിയായിരിക്കുകയും ചെയ്തു. 1892-ൽ ഐറിഷ് നാഷണലിസ്റ്റ് പാർട്ടിയുമായി സഖ്യമുണ്ടാക്കിയാണ് ഗ്ലാഡ്സ്റ്റോൺ അധികാരത്തിലേറിയത്. 1895-ലും 1900-ലും നടന്ന തിരഞ്ഞെടുപ്പുകളിൽ കൺസർവേറ്റിവ്-ലിബറൽ യൂണിയനിസ്റ്റ് സഖ്യം വിജയിക്കുകയും 1895 മുതൽ 1902 വരെ സാലിസ്ബറി വീണ്ടും പ്രധാനമന്ത്രിയായിരിക്കുകയുെ ചെയ്തു. 1903-ൽ അദ്ദേഹം മരണമടഞ്ഞു.
ബ്രിട്ടീഷ് സർക്കാറിൽ രണ്ടു തവണ സാലിസ്ബറി പ്രഭു ഇന്ത്യക്കുവേണ്ടിയുള്ള സ്റ്റേറ്റ് സെക്രട്ടറിയായിരുന്നിട്ടുണ്ട്. 1866-67-ലെ ആദ്യ കാലയളവിൽ ഇദ്ദേഹം ഇന്ത്യയിലെ വൈസ്രോയ്ക്ക് അതിർത്തിനയം രൂപപ്പെടുത്തുന്നതിലും മറ്റു നയപരമായ കാര്യങ്ങളിലും കൂടുതൽ സ്വാതന്ത്ര്യം നൽകിയിരുന്നെങ്കിൽ പ്രധാനമന്ത്രി ബെഞ്ചമിൻ ഡിസ്രയേലിയുടെ കീഴിലുള്ള 1874-ലെ രണ്ടാം കാലയളവിൽ വൈസ്രോയിയായിരുന്ന നോർത്ത്ബ്രൂക്ക് പ്രഭുവിന്റെ നടപടികളിലും നയരൂപീകരണത്തിലും കൂടുതൽ കർക്കശമായ രീതിയിൽ ഇടപെടൽ നടത്തി.

വൻകളിയുടെ പശ്ചാത്തലത്തിൽ ഇന്ത്യയുടെ വടക്കുപടിഞ്ഞാറൻ അതിർത്തിയിലേക്ക് മുന്നേറിക്കൊണ്ടിരുന്ന റഷ്യക്കാരെ പ്രതിരോധിക്കുന്നതിന് അഫ്ഗാനിസ്താനിൽ ബ്രിട്ടീഷ് സാന്നിദ്ധ്യം അനിവാര്യമാണ് എന്ന് ഡിസ്രയേലിയും സാലിസ്ബറിയും കരുതിയിരുന്നു. എന്നാൽ ഇന്ത്യയിലെ വൈസ്രോയിയായിരുന്ന നോർത്ത് ബ്രൂക്ക് പ്രഭു, അദ്ദേഹത്തിന്റെ മുൻഗാമിയായിരുന്ന ജോൺ ലോറൻസ് വിഭാവനം ചെയ്ത നിഷ്ക്രിയത്വനയം () പിന്തുടരുന്നയാളായിരുന്നു. അഫ്ഗാനിസ്താനിലെ അമീറായിരുന്ന ഷേർ അലിയെ സ്വാധീനിച്ച് അവിടെ ബ്രിട്ടീഷ് സാന്നിദ്ധ്യം അംഗീകരിപ്പിക്കണം എന്ന സാലിസ്ബറിയുടെ നിർദ്ദേശത്തെ നോർത്ത്ബ്രൂക്ക് പരമാവധി പ്രതിരോധിക്കുകയും തുടർന്ന് 1876-ൽ അദ്ദേഹം വൈസ്രോയ് സ്ഥാനം രാജിവക്കുകയും ചെയ്തു. ഇദ്ദേഹത്തിനുപകരം ലിട്ടൺ പ്രഭുവിനെ ഇന്ത്യയിലെ വൈസ്രോയിയായി നിയമിക്കുകയും നിഷ്ക്രിയത ഉപേക്ഷിച്ച് ബ്രിട്ടീഷുകാർ മുന്നേറ്റനയത്തിലേക്ക് ചുവടുമാറ്റി. ഡിസ്രയേലിയുടെയും സാലിസ്ബറിയുടെയും നേതൃത്വത്തിലുള്ള ഈ നയംമാറ്റം രണ്ടാം ആംഗ്ലോ-അഫ്ഗാൻ യുദ്ധത്തിന് കാരണമായി.


</doc>
<doc id="252297" url="https://ml.wikipedia.org/wiki?curid=252297" title="ചീര അവിയൽ">
ചീര അവിയൽ

വളരെ എളുപ്പത്തിൽ ചീര ഉപയോഗിച്ച് തയ്യാറാക്കാൻ സാധിക്കുന്ന ഒരു വിഭവമാണ് ചീര അവിയൽ . 
ചുവന്ന ചീര, ചക്കക്കുരു, മാങ്ങ, പച്ചമുളക് , മഞ്ഞൾ പൊടി, ഉപ്പ് , വെളിച്ചെണ്ണ , കറിവേപ്പില , ചെറിയ ഉള്ളി , ജീരകം , തേങ്ങ ചിരകിയത് .
ആദ്യം ചീര കഴുകി ഇലയും തണ്ടും (അവിയലിന്റെ കഷ്ണം പോലെ ) അരിഞ്ഞു വെക്കുക . മാങ്ങ, ചക്കക്കുരു ചെറിയ കഷ്ണങ്ങൾ ആക്കി അരിഞ്ഞു വെക്കുക .

തേങ്ങ ചിരകിയത് , പച്ചമുളക് , ചെറിയ ഉള്ളി , ജീരകം , മഞ്ഞൾ പൊടി എന്നിവ ചേർത്ത് അവിയലിന്റെ പാകത്തിന് അരച്ച് വെക്കുക .

ഒരു മൺ ചട്ടി എടുത്തു ചീരയുടെ തണ്ട് , ചക്കക്കുരു എന്നിവ ആവശ്യത്തിനു വെള്ളം ചേർത്ത് വേവിക്കാൻ വെക്കുക. പകുതി വേവാകുമ്പോൾ മാങ്ങ ചേർക്കുക. അതിലേക്കു തേങ്ങ അരച്ചത്‌ കൂടെ ചീര ഇല അരിഞ്ഞത്, ആവശ്യത്തിനു ഉപ്പ് എന്നിവ ചേർത്ത് അടച്ചു വെച്ച് വേവിക്കുക. കുറച്ചു വെളിച്ചെണ്ണ ഒഴിച്ച് നന്നായി ഇളക്കി അടുപ്പിൽ നിന്ന് ഇറക്കി വെക്കാം .


</doc>
<doc id="252298" url="https://ml.wikipedia.org/wiki?curid=252298" title="വാഴച്ചുണ്ട് തോരൻ">
വാഴച്ചുണ്ട് തോരൻ

കഞ്ഞിയുടെ കൂടെയും ചോറിന്റെ ഒപ്പവും കഴിക്കാൻ സാധിക്കുന്ന വളരെ സ്വാദിഷ്ഠമായ ഒരു വിഭവമാണ് വാഴ ചുണ്ട് /വാഴ കൂമ്പ് തോരൻ. 

വാഴ കൂമ്പ്, വെളിച്ചെണ്ണ, ചെറിയ ഉള്ളി, പച്ചമുളക്, മഞ്ഞൾപൊടി, ഉപ്പ്, പരിപ്പ് വേവിച്ചത്, തേങ്ങാ ചിരകിയത്, കടുക്, കറിവേപ്പില. 

വാഴ കൂമ്പ് നന്നായി കൊത്തി അരിഞ്ഞു എടുക്കുക. അരിഞ്ഞതിനു ശേഷം കറ കളയാൻ അതിലേക്കു കുറച്ചു വെളിച്ചെണ്ണ ഒഴിച്ച് ചെറിയ ഈർക്കിൽ ഉപയോഗിച്ച് നൂൽ എടുത്തു കളയണം. തേങ്ങാ ചിരകിയത്, ചെറിയ ഉള്ളി, പച്ചമുളക്, മഞ്ഞൾപൊടി, ഉപ്പ് എന്നിവ ഒന്ന് ചതച്ചു എടുക്കുക.

ചീനച്ചട്ടിയിൽ വെളിച്ചെണ്ണ ഒഴിച്ച് കടുക് പൊട്ടിച്ചു അതിലേക്കു കറിവേപ്പില ഇട്ടു അരിഞ്ഞു വെച്ചിരിക്കുന്ന വാഴ ചുണ്ട് ചേർത്ത് മൂടി വെച്ച് വേവിക്കുക (ഇടയ്ക്കിടയ്ക്ക് ഇളക്കി കൊടുക്കണം അല്ലെങ്കിൽ കരിഞ്ഞു പിടിക്കും ). കുറച്ചു വാടി വരുമ്പോൾ ചതച്ചു വെച്ചിരിക്കുന്ന തേങ്ങാ കൂട്ട് ചേർത്ത് യോജിപ്പിക്കുക. വേവാകുമ്പോൾ പരിപ്പ് വേവിച്ചത് കൂടെ ചേർത്ത് ഇളക്കി നന്നായി യോജിപ്പിച്ച് എടുക്കുക.


</doc>
<doc id="252300" url="https://ml.wikipedia.org/wiki?curid=252300" title="റാങ്കുകളും പദവികളും (ഇന്ത്യൻ വ്യോമസേന)">
റാങ്കുകളും പദവികളും (ഇന്ത്യൻ വ്യോമസേന)

ഇന്ത്യൻ വ്യോമസേനയിലെ റാങ്കുകലും പദവികളും താഴെപ്പറയും പ്രകാരമാണ്.


</doc>
<doc id="252302" url="https://ml.wikipedia.org/wiki?curid=252302" title="കായംകുളം കൊച്ചുണ്ണി (ചലച്ചിത്രം)">
കായംകുളം കൊച്ചുണ്ണി (ചലച്ചിത്രം)

1966-ൽ പുറത്തിറങ്ങിയ മലയാളചലച്ചിത്രമാണ് കായംകുളം കൊച്ചുണ്ണി. ഗാനഗന്ധർവ്വൻ യേശുദാസ് പാടിഅഭിനയിച്ച ചിത്രമാണിത്. ഐതിഹ്യമാലയിലെ കഥ ആസ്പദമാക്കി പി.എ. തോമസ് എഴുതിയ തിരക്കഥയ്ക്ക് ജഗതി എൻ.കെ. ആചാരി സംഭാഷണം എഴുതി. 1966 ജൂലൈ 29-ന് ഈ ചിത്രം പ്രദർശനം തുടങ്ങി.

വിശപ്പു സഹിയ്ക്കാനാവാതെ എട്ടു വയസ്സിൽ വീടു വിട്ടവനാണു കൊച്ചുണ്ണി. ദയാലുവായ ഒരു പീടികക്കാരനു ചെറിയ ജോലികൾ ചെയ്തു കൊടുത്ത് സ്വന്തം ജീവിതം തുടങ്ങി. ഉമ്മ മരിച്ചപ്പോൾ സഹോദരി നബീസയെ അവൻ സംരക്ഷിയ്ക്കുകയാണ്. പയറ്റു പഠിപ്പിക്കുന്നത് ഒളിച്ചിരുന്നു നോക്കിപ്പഠിച്ച കൊച്ചുണ്ണി അബദ്ധത്തിൽ ഗുരുവിനു മുൻപിൽ പെട്ടുപോവുകയും ഗുരു അവനെ അഭ്യാസങ്ങൾ പഠിപ്പിയ്ക്കുകയും ചെയ്തു. പീടികപ്പണിയിൽ നിന്നും പുറം തള്ളപ്പെട്ട കൊച്ചുണ്ണി കുറേശ്ശെ കളവും കൊള്ളയും തുടങ്ങി. അഗതികളിൽ നിന്നും സ്വരുക്കൂട്ടിയ മുതൽ ധനികരുടെ പക്കൽ നിന്നും ബലമായി കവർന്ന് അഗതികൾക്കു തന്നെ തിരിച്ചേൽ‌പ്പിക്കുക എന്നത് കൊച്ചുണ്ണിയുടെ നിത്യവൃത്തിയായി മാറി. സുറുമക്കച്ചവടക്കാരൻ ഖാദറുമായി നബീസയ്ക്ക് അടുപ്പമുണ്ട്. കൊച്ചുണ്ണിയുടെ ഭാര്യ അയിഷയ്ക്കും ആ ബന്ധം ഇഷ്ടമായിരുന്നു എന്നതിനാൽ അവരുടെ വിവാഹം കൊച്ചുണ്ണി നടത്തിക്കൊടുത്തു. തിരുവനന്തപുരം കൊട്ടാരം അടിച്ചുതളിക്കാരി വാഴപ്പള്ളി ജാനകി കായംകുളത്തു വന്നു താമസമാക്കിയപ്പോൾ പല ശൃംഗാരികളും അവളുടെ സ്വാധീനത്തിലായി. കൊച്ചുണ്ണിയും അവളെ സന്ദർശിച്ചു പോന്നു. പാലിൽ മയക്കുമരുന്ന് കലക്കിക്കൊടുത്ത് ഉറക്കി കൊച്ചുണ്ണിയെ അവൾ പോലീസിനേൽ‌പ്പിച്ചു കൊടുത്തു. ജയിൽ ചാടിയ കൊച്ചുണ്ണി അവളേയും രഹസ്യക്കാരനേയും കുത്തിക്കൊന്നു. പിന്നീട് സ്വയം പോലീസിനു കീഴടങ്ങിയ കൊച്ചുണ്ണിയെ ദിവാൻ വിചാരണ ചെയ്തപ്പോൾ ജനശതങ്ങൾ കൊച്ചുണ്ണിയുടെ വിടുതലിനായി പ്രകടനം നടത്തി.





</doc>
<doc id="252306" url="https://ml.wikipedia.org/wiki?curid=252306" title="മിത്രക്കരി">
മിത്രക്കരി

ആലപ്പുഴ ജില്ലയിലെ കുട്ടനാട് താലൂക്കിൽ വെളിയനാട് ബ്ലോക്കിൽ മുട്ടാർ ഗ്രാമപഞ്ചായത്ത് പരിധിയിൽ ഉൾപെടുന്ന പ്രദേശമാണ് മിത്രക്കരി.

പുരാതനകാലത്ത് മിത്രക്കരി ഒരു ഘോരവനമായിരുന്നു. മിത്രൻ എന്ന ഗ്രാമാധിപന്റെ പ്രദേശം ആയിരുന്നതിനാലാണ് മിത്രക്കരി എന്ന പേര് ലഭിച്ചത് എന്നാണ് പഴമക്കാർ പറയുന്നത് . 

 ശ്രീധർമ ശാസ്താ ക്ഷേത്രം കിഴക്കേ മിത്രക്കരി 


</doc>
<doc id="252312" url="https://ml.wikipedia.org/wiki?curid=252312" title="നിക്കാസോറസ്">
നിക്കാസോറസ്

മൺ മറഞ്ഞു പോയ തെറാപ്സിഡ് വിഭാഗത്തിൽ പെട്ട ഒരു ജീവി ആണ് നിക്കാസോറസ്. പെർമിയൻ കാലഘട്ടത്തിന്റെ മധ്യ കാലത്ത് ജീവിച്ചിരുന്നവയാണ് ഇവ. ഇത് വരെ ഇവയുടെ ഒറ്റ ഉപവർഗത്തെ മാത്രമേ കണ്ടുകിട്ടിയിട്ട് ഉള്ളൂ (N. tatarinovi).ഇവ പ്രാണിഭോജി ആയിരുന്നു എന്ന് കരുതുന്നു.

വളരെ ചെറിയ ജീവികൾ ആയ ഇവയുടെ തലയുടെ നീളം 5 സെ മീ മാത്രം ആയിരുന്നു. വലിയ കണ്ണു ക്കൾ ഉള്ള ഇവ രാത്രി സഞ്ചാരിയായ ജീവി ആക്കാൻ ആണ് സാധ്യത കൽപ്പികപ്പെടുന്നത്‌. മറ്റ് തെറാപ്സിഡ് വിഭാഗങ്ങളെ പോലെ തന്നെ ഇവയുടെയും തല പിറകിലേക്ക് അൽപ്പം ചെരിഞ്ഞാണ്‌ ഇരിക്കുന്നത്.



</doc>
<doc id="252321" url="https://ml.wikipedia.org/wiki?curid=252321" title="മറ്റക്കര">
മറ്റക്കര

കേരളത്തിലെ കോട്ടയം ജില്ലയിലെ മധ്യ ഭാഗത്തായുള്ള ഒരു ഗ്രാമം ആണ് മറ്റക്കര. അകലകുന്നം പഞ്ചായത്തിൽ ആണ് മറ്റക്കര സ്ഥിതി ചെയ്യുന്നത്. കോട്ടയത്ത്‌ നിന്നു 22 കി.മീ. ദൂരെ, പാലയിൽ നിന്നും 15 കിലോമീറ്റർ മാറി, കൊച്ചിയിൽ നിന്നും 62 കി.മീ. അകലെയായിട്ടാണ് മറ്റക്കരയുടെ കിടപ്പ്‌..

കൃത്യമായി മറ്റക്കര എന്നൊരൂ സ്ഥലം നമ്മുക്ക് കാണുവാൻ കഴിയില്ല .മണൽ ,മണ്ണൂർപള്ളി, പാദുവാ,പട്ടിയാലിമറ്റം, ചുവന്നപ്ലാവ്, നെല്ലിക്കുന്ന്, കരിന്പാനി,മഞ്ഞാമറ്റം, വടക്കേടം എന്നീ സ്ഥലങ്ങളും ചൂറ്റുപാടുകളും ചേർന്ന വലിയ ഒരു പ്രദേശമാണ് (കര) മറ്റക്കര. മറ്റക്കരയെ ചുറ്റിപറ്റി പന്നഗം എന്നറിയ പെടുന്ന തോട് ഒഴുകിപോകുന്ന്ട്. പേരുപോലെ തന്നേ ഇതു വളഞ്ഞു പുളഞ്ഞു ആണ് ഒഴുകി മീനച്ചിൽ ആറ്റിൽ ഒഴുകി ചേരുന്നത്. പന്നാംതോട് എന്നും ഇതു അറിയപെടുന്ന ഈ തോട് മറ്റക്കരകരുടെയ്‌ ജീവിതവുംയീ ഇഴുകിചേർന്ന് കിടക്കുന്നു 

മറ്റക്കര എന്ന പ്രദേശം പേര് ധ്വനിപ്പിക്കുന്നതുപോലെതന്നെ മറ്റങ്ങളും പാടങ്ങളും താരതമ്യേന കൂടുതലുള്ള പ്രദേശങ്ങളാണ്. പഞ്ചായത്തിലെ ഏറ്റവും വലിയ കരയായ മറ്റക്കരയുടെ ഹൃദയഭാഗത്താണ് മഞ്ഞക്കാവ് എന്നറിയപ്പെടുന്ന ശിവപാർവ്വതിക്ഷേത്രവും ശ്രീരാമകൃഷ്ണാശ്രമവും സ്ഥിതിചെയ്യുന്നത്. ചെറുഅരുവികളും മലനിരകളും വയലുകളും തോടുകളും ചേർന്ന മറ്റക്കരയുടെ ഹൃദയധമനിയാണ് പന്നഗംതോട്.കേരളത്തിലെ ഏറ്റവൂം വലിയ ശുദ്ധജല തോടായ പന്നഗംതോട് മറ്റക്കരയുടെ ചരിത്രത്തിലേക്ക് തന്നെ ഒഴൂകിചേരൂന്നു.തുരുത്തിപള്ളിയിൽ ക്ഷേതം മറ്റക്കരപള്ളി തൂടങ്ങീ നൂറ്റാണ്ടുകൾ പഴക്കമുള്ള ക്ഷേത്രങ്ങളൂം പള്ളികളും മറ്റക്കരയുടെ പ്രത്യേകതയാണ്.

ഹിന്ദു, ക്രിസ്തു മതങ്ങളിൽ വിശ്വസിക്കുന്ന ഒരു ജനതയാണ് മറ്റക്കരയിൽ കാണാൻ സാഥികുന്നത്.
തിരുകുടുംബ ദേവാലയം (മറ്റക്കരപള്ളി)
ശ്രീ ഭഗവതി തുരുത്തിപള്ളിയിൽ ക്ഷേത്രം 
അയിരൂർ മഹാദേവ ക്ഷേത്രം പട്ടിയലിമറ്റം.
അൽഫോൻസാ ഗിരി പള്ളി.
തിരുഹൃതയ പള്ളി കരിമ്പാനി.
സെന്റ്‌ സെബാസ്റ്റ്യൻ പള്ളി മഞാമാറ്റം
സെന്റ്‌ ജോർജ് പള്ളി മണ്ണൂർ
കുറ്റിയാനിക്കൽ ധർമ ശാസ്താ ക്ഷേത്രം, മണൽ 
സെന്റ്‌ ആന്റണി പള്ളി, പാദുവ

മറ്റക്കര ഹൈസ്കൂൾ മറ്റക്കര.
No.151 N.S.S കരയോഗം - 1954-ൽ സ്ഥാപിച്ച ഈ വിദ്യാലയം കോട്ടയം ജില്ലയിലെ പഴക്കമേറിയ വിദ്യാലയങ്ങളിലൊന്നാണ്. 

സെൻറ്:ജോസഫ് ഹൈസ്കൂൾ.
മോഡൽ പോളിടെക്നിക്ക്,മറ്റക്കര.

വിശ്വേശ്വരയ്യ എൻജിനീറിങ്ങ് കോളേജ്,മറ്റക്കര.

JJ ഹോസ്പിറ്റൽ, മണൽ മറ്റക്കര. 

ഒളിമ്പ്യൻ ചിത്ര കെ.സോമൻ., അത്‌ലറ്റിക്‌സ്
കേരളത്തിന്റെ അഭിമാനതാരവും അർജ്ജുന അവാർഡ് ജേതാവുമായ ഒളിമ്പ്യൻ ചിത്ര കെ.സോമൻ., അത്‌ലറ്റിക്‌സ്.
ശ്രീ. കലാനിലയം സിനു
കഥകളി സംഗീതത്തിൽ പ്രാവീണ്യം തെളിച്ച വ്യക്തിയാണ്. 


</doc>
<doc id="252325" url="https://ml.wikipedia.org/wiki?curid=252325" title="കെ. നാരായണക്കുറുപ്പ്">
കെ. നാരായണക്കുറുപ്പ്

കേരളത്തിലെ മുൻമന്ത്രിയും കേരളാ കോൺഗ്രസ് നേതാവുമായിരുന്നു കെ. നാരായണക്കുറുപ്പ് (1927 ഒക്ടോബർ 23 - 2013 ജൂൺ 26). കേരള കോൺഗ്രസിന്റെ സ്ഥാപക നേതാക്കളിൽ ഒരാളുമാണ് ഇദ്ദേഹം. വിവിധ ഘട്ടങ്ങളിലായി 26 വർഷം നിയമസഭയിൽ അംഗമായി പ്രവർത്തിച്ചിട്ടുണ്ട്. ഗതാഗത മന്ത്രി, ഡെപ്യൂട്ടി സ്പീക്കർ എന്നീ സ്ഥാനങ്ങൾ വഹിച്ചിരുന്നു. 1954 ൽ വാഴൂർ നിയോജകമണ്ഡലത്തിൽനിന്ന് പി.എസ്.പി. സ്ഥാനാർഥിയായി വിജയിച്ചു. തുടർന്ന് 1963, 1970, 1977, 1991, 1996, 2001 വർഷങ്ങളിലും നിയമസഭാംഗമായി തിരഞ്ഞെടുക്കപ്പെട്ടു. കറുകച്ചാൽ പഞ്ചായത്ത് പ്രസിഡന്റായി വളരെക്കാലം പ്രവർത്തിച്ചിരുന്നു. സി. അച്യുതമേനോൻ , കെ. കരുണാകരൻ , ഏ.കെ. ആന്റണി, പി.കെ. വാസുദേവൻ‌ നായർ തുടങ്ങിയവർ നയിച്ച നിയമസഭകളിൽ ഗതാഗതം-എക്‌സൈസ് വകുപ്പുകളുടെ ചുമതല നിർവഹിച്ചു. ഇതിനിടയിൽ ആക്ടിങ് സ്പീക്കർ, പ്രോടെം സ്പീക്കർ എന്നീ സ്ഥാനങ്ങളിലും പ്രവർത്തിച്ചു. 

ട്രാവൻകൂർ, മദ്രാസ്, ബോംബെ, പൂനെ സർവകലാശാലകളിൽ പഠനം നടത്തി. 1954 ൽ തിരുകൊച്ചി നിയമസഭയിൽ പ്രജാ സോഷ്യലിസ്റ്റ് പാർട്ടി സ്ഥാനാർഥിയായി തെരഞ്ഞെടുക്കപ്പെട്ടതോടെയാണ് ഇദ്ദേഹം സജീവമായി പൊതുരംഗത്ത് പ്രവേശിക്കുന്നത്. ഉപതെരഞ്ഞെടുപ്പിലൂടെയാണ് കേരള സംസ്ഥാന രൂപീകരണത്തിനു ശേഷം നിയമസഭാംഗമായത്. ആരോഗ്യമന്ത്രി വി.കെ. വേലപ്പൻ 1963ൽ മരണമടഞ്ഞതിനെത്തുടർന്നാണ് കോൺഗ്രസ് സീറ്റിൽ മത്സരിച്ചത്. അടുത്തവർഷം തന്നെ കോൺഗ്രസിൽ നിന്നും മാറി കേരള കോൺഗ്രസ് രൂപീകരണത്തിൽ പങ്കാളിയായി. 1970, 1977 വർഷങ്ങളിൽ വാഴൂരിൽ നിന്നും തിരഞ്ഞെടുക്കപ്പെട്ടു. 1980ൽ വാഴൂരിൽ നിന്നും സ്വതന്ത്രനായി മത്സരിച്ചെങ്കിലും പരാജയപ്പെട്ടു. മറ്റെല്ലാ തിരഞ്ഞെടുപ്പുകളിലും കോൺഗ്രസ് സീറ്റിലാണ് മത്സരിച്ചിട്ടുള്ളത്. അടുത്തവർഷം തന്നെ കോൺഗ്രസിൽ തിരികെയെത്തി. പിന്നീട് പത്തു വർഷത്തിനു ശേഷം മാത്രമാണ് മത്സരത്തിനിറങ്ങിയത്. വീണ്ടും വാഴൂരിൽ നിന്നു തന്നെ 1991, 1996, 2001 വർഷങ്ങളിൽ വിജയിച്ചു. 1977 മുതൽ 1979 വരെ എക്സൈസ് - ഗതാഗത വകുപ്പ് മന്ത്രിയായി സേവനം ചെയ്തു. 1991 മുതൽ 1996 വരെ ഡെപ്യൂട്ടി സ്പീക്കർ സ്ഥാനം വഹിച്ചു. കൂടാതെ 53 ദിവസം ആക്ടിങ് സ്പീക്കർ സ്ഥാനം വഹിച്ചു. 2 വർഷം 8 മാസം കൊണ്ട് നാലു സഭകളിൽ മന്ത്രിയായി. രണ്ടാം അച്യുതമേനോൻ, ഒന്നാം കരുണാകരൻ, ഒന്നാം ആന്റണി, പി. കെ. വി. എന്നീ സഭകളിലായി ഗതാഗത-എക്സൈസ് വകുപ്പുകളുടെ ചുമതല വഹിച്ചു. കോളജ് അധ്യാപകൻ, അഭിഭാഷകൻ എന്നീ നിലകളിലും പ്രവർത്തിച്ചിട്ടുണ്ട്. 2006ൽ സജീവ രാഷ്ട്രീയത്തിൽ നിന്നും പിൻവാങ്ങി.

1927 ഒക്ടോബർ 23-ന് കെ.പി കൃഷ്ണൻ നായരുടെയും കുട്ടിയമ്മയുടെയും മകനായി ജനിച്ചു. 2013 ജൂൺ 26-ന് അന്തരിച്ചു. കാഞ്ഞിരപ്പിള്ളി എം.എൽ.എ. പ്രൊഫ. എൻ. ജയരാജ് മകനാണ്. നാലു പുത്രന്മാരും മൂന്ന് പെണ്മക്കളുമാണുള്ളത്. ഭാര്യ ലീലാ ദേവി. 



</doc>
<doc id="252327" url="https://ml.wikipedia.org/wiki?curid=252327" title="അശ്വമേധം (ചലച്ചിത്രം)">
അശ്വമേധം (ചലച്ചിത്രം)

സുപ്രിയ സിനിമാസിന്റെ ബാനറിൽ ഹരി പോത്തൻ നിർമ്മിച്ച് എ. വിൻസെന്റ് സംവിധാനം ചെയ്ത ഒരു ചലചിത്രമാണ് അശ്വമേധം. തോപ്പിൽഭാസിയാണ് കഥ, തിരക്കഥ, സംഭാഷണം നിർവഹിച്ചത്. വയലാറിന്റെ വരികൾക്ക് ജി. ദേവരാജന്റെ സംഗീതം. സത്യൻ, പ്രേം നസീർ, മധു, ഷീല തുടങ്ങി വലിയൊരു താരനിരയാണ് ചിത്രത്തിൽ അഭിനയിച്ചത്. സംഗീത സംവിധാനം ജി. ദേവരാജനായിരുന്നു.

ഗാനങ്ങൾ :വയലാർ രാമവർമ്മ<br>
ഈണം : ജി. ദേവരാജൻ


</doc>
<doc id="252336" url="https://ml.wikipedia.org/wiki?curid=252336" title="മിച്ചൽ മക്ക്ലെനഗെൻ">
മിച്ചൽ മക്ക്ലെനഗെൻ

മിച്ചൽ ജോൺ മക്ക്ലെനഗെൻ (ജനനം: 11 ജൂൺ 1986, ഹാസ്റ്റിങ്സ്, ന്യൂസിലൻഡ്) ഒരു ന്യൂസിലൻഡ് അന്താരാഷ്ട്ര ക്രിക്കറ്റ് കളിക്കാരനാണ്. ഒരു ഇടംകൈയ്യൻ ഫാസ്റ്റ് ബൗളറായ അദ്ദേഹം ഫസ്റ്റ്-ക്ലാസ്സ് ക്രിക്കറ്റിൽ സെൻട്രൽ ഡിസ്ട്രിക്സ് ടീമിനുവേണ്ടിയാണ് അരങ്ങേറ്റം കുറിച്ചത്. പിന്നീട് 2011 സീസണിൽ ഓക്ലാൻഡ് ടീമിലേക്ക് മാറിയ അദ്ദേഹം ആദ്യ മത്സരത്തിൽ തന്നെ നോർത്തേൺ ഡിസ്ട്രിക്റ്റ്സ് ടീമിനെതിരെ 30 റൺസ് മാത്രം വഴങ്ങി 5 വിക്കറ്റുകളെടുത്തു. വെല്ലിങ്ടണിനെതിരെ നടന്ന അടുത്ത മത്സരത്തിൽ 41 റൺസ് വഴങ്ങി 6 വിക്കറ്റുകൾ അദ്ദേഹം നേടി. ലിസ്റ്റ് എ ക്രിക്കറ്റിലും, ഫസ്റ്റ്-ക്ലാസ്സ് ക്രിക്കറ്റിലും നടത്തിയ മികച്ച പ്രകടനങ്ങളുടെ അടിസ്ഥാനത്തിൽ അദ്ദേഹത്തെ 2012-13 സീസണിൽ ദക്ഷിണാഫ്രിക്കക്കെതിരെയുള്ള പരമ്പരയിലേക്ക് ടീമിൽ ഉൾപ്പെടുത്തി. അന്താരാഷ്ട്ര ക്രിക്കറ്റിലെ ആദ്യ ഏകദിന മത്സരത്തിൽതന്നെ 4 വിക്കറ്റുകൾ വീഴ്ത്തി അദ്ദേഹം വളരെയധികം ശ്രദ്ധിക്കപ്പെട്ടു. റിച്ചാഡ് ഹാഡ്ലിക്കു ശേഷം, അരങ്ങേറ്റ മത്സരത്തിൽ തന്നെ 4 വിക്കറ്റുകൾ നേടിയ രണ്ടാമത്തെ ന്യൂസിലൻഡ് കളിക്കാരനാണ് അദ്ദേഹം. 2013ലെ ചാമ്പ്യൻസ് ട്രോഫി ടൂർണമെന്റിൽ 3 മത്സരങ്ങളിൽനിന്ന് 11 വിക്കറ്റുകൾ നേടി, ടൂർണമെന്റിൽ ഏറ്റവുമധികം വിക്കറ്റുകൾ നേടിയ രണ്ടാമത്തെ കളിക്കാരനായി അദ്ദേഹം മാറി..ഇന്ത്യൻ പ്രീമിയർ ലീഗിൽ മുംബൈ ഇന്ത്യൻസിനായും മക്ലെനഗൻ കളിക്കുന്നു.


</doc>
<doc id="252343" url="https://ml.wikipedia.org/wiki?curid=252343" title="സുഗന്ധവേപ്പ്">
സുഗന്ധവേപ്പ്

കാട്ടുകറിവേപ്പ്, കറിവേപ്പില, പൊട്ടി എന്നെല്ലാം അറിയപ്പെടുന്ന സുഗന്ധവേപ്പ് ഒരു ചെറിയ മരമാണ്. . ഇന്ത്യ, നേപ്പാൾ, ശ്രീലങ്ക, ആഫ്രിക്ക എന്നിവിടങ്ങളിലെല്ലാം കാണുന്നു. ധാരാളം ഔഷധഗുണങ്ങളുള്ള ഒരു സസ്യമാണിത്. 



</doc>
<doc id="252345" url="https://ml.wikipedia.org/wiki?curid=252345" title="കാട്ടുവേപ്പില">
കാട്ടുവേപ്പില

കാട്ടുമുന്തിരി എന്നും കാട്ടുകറിവേപ്പില എന്നും അറിയപ്പെടുന്ന കാട്ടുവേപ്പില തെക്കേഇന്ത്യൻ തദ്ദേശവാസിയായ ഒരു കുറ്റിച്ചെടിയാണ്. . ഇതൊരു ഔഷധസസ്യമാണ്.



</doc>
<doc id="252348" url="https://ml.wikipedia.org/wiki?curid=252348" title="യല്ലരി">
യല്ലരി

15 മീറ്റർ വരെ ഉയരം വയ്ക്കുന്ന ഒരു മരമാണ് യല്ലരി. . 900 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ കാണുന്നു.



</doc>
<doc id="252351" url="https://ml.wikipedia.org/wiki?curid=252351" title="ബിർമിങ്ഹാം">
ബിർമിങ്ഹാം

ഇംഗ്ലണ്ടിലെ വെസ്റ്റ് മിഡ്ലാൻഡിൽ സ്ഥിതിചെയ്യുന്ന ഒരു മെട്രോ നഗരമാണ് ബിർമിങ്ഹാം. ലണ്ടൻ നഗരത്തിനുപുറത്ത് ഏറ്റവുമധികം ജനസംഖ്യയുള്ള നഗരമാണ് ബിർമിങ്ഹാം. 2011ലെ കാനേഷുമാരി പ്രകാരം 1,074,300 ജനങ്ങളാണ് ഈ നഗരത്തിൽ വസിക്കുന്നത്. മധ്യകാലഘട്ടത്തിൽ ഒരു സാധാരണ വ്യാപാരസങ്കേതം മാത്രമായിരുന്ന ബിർമിങ്ഹാം, 18-ആം നൂറ്റാണ്ടോടെ ലോകപ്രസിദ്ധിയാർജിച്ച ഒരു വൻ നഗരവും, വ്യവസായകേന്ദ്രവുമായി വളരാൻ ആരംഭിച്ചു. ഈ നഗരത്തിൽ ഏറ്റവുമധികം അനുയായികളുള്ള മതം ക്രിസ്തുമതമാണ്. മികച്ച വിദ്യാഭ്യാസ സൗകര്യങ്ങൾ ലഭ്യമായ ബിർമിങ്ഹാമിൽ 6 സർവകലാശാലകളാണ് ഉള്ളത്. ലോർഡ്സ് സ്റ്റേഡിയത്തിനുശേഷം യുണൈറ്റഡ് കിങ്ഡത്തിലെ ഏറ്റവും വലിയ സ്റ്റേഡിയമായ എഡ്ഗ്ബാസ്റ്റൺ ക്രിക്കറ്റ് ഗ്രൗണ്ട് ബിർമിങ്ഹാമിലാണ് സ്ഥിതിചെയ്യുന്നത്. 2 പ്രമുഖ ഫുട്ബോൾ ക്ലബ്ബുകളും ഈ നഗരത്തിൽ സ്ഥിതിചെയ്യുന്നു. ആസ്റ്റൺ വില്ല, ബിർമിങ്ഹാം സിറ്റി എന്നീ ക്ലബ്ബുകളാണ് അവ.

10,000 വർഷങ്ങൾക്ക് ഈ പ്രദേശത്ത് മനുഷ്യപ്രവർത്തനങ്ങളുടെ തെളിവുകൾ കിട്ടിയിട്ടുണ്ട്. 1700 ബി.സിക്കും 1000 ബി.സി.ക്കും ഇടയിൽ, സമീപപ്രദേശങ്ങളിൽനിന്നുമുള്ള കുടിയേറ്റം കാരണം ഗണ്യമായ ജനസംഖ്യാവർധനവുണ്ടായതായി ഒന്നാം നൂറ്റാണ്ടിലെ റോമൻ ആക്രമണസമയത്ത് വനനിബിഡമായ ബിർമിങ്ഹാം പീഠഭൂമി റോമൻ മുന്നേറ്റങ്ങൾ തടുത്തുനിർത്താൻ സഹായിച്ചു. 


</doc>
<doc id="252356" url="https://ml.wikipedia.org/wiki?curid=252356" title="വിനായക മൂർത്തി മുരളീധരൻ">
വിനായക മൂർത്തി മുരളീധരൻ

തമിഴ് ഈഴം വിമോചനപ്പുലികളുടെ ഉന്നത നേതാവായിരുന്ന വിനായക മൂർത്തി മുരളീധരൻ എന്ന കേണൽ കരുണ (ജ: 1966) കിഴക്കൻ ശ്രീലങ്കയിലെ മട്ടക്കളപ്പ് ജില്ലയിൽ ജനിച്ചു. തമിഴ് ഈഴം വിമോചനപ്പുലികളുടെ സംഘടനയിൽ 1983 മുതൽ ചേർന്ന് പ്രവർത്തിയ്ക്കാൻ തുടങ്ങിയ കരുണ പിന്നീട് കിഴക്കൻ മേഖലയുടെ കമാൻഡറായും ഉയർന്നു.
2004 ൽ കിഴക്കൻ മേഖലയിലെ തമിഴ് വംശജരോടുള്ള എൽ.ടി.ടി.ഇ യുടെസമീപനത്തിൽ പ്രതിഷേധിച്ച് പ്രധാനസംഘടനയിൽ നിന്നു വിഘടിച്ചുമാറിയ കരുണയുടെ നേതൃത്വത്തിലുള്ള വിഭാഗം, ഭീകരവാദത്തെ എതിർക്കുകയും,അക്രമം വെടിഞ്ഞ് രാഷ്ട്രീയ മുഖ്യധാരയിലേയ്ക്ക് വരുന്നതിനുള്ള ശ്രമങ്ങൾ ആരംഭിയ്ക്കുകയും ചെയ്തു.തമിൾ മക്കൾ വിടുതലൈ പുലികൾ എന്നായിരുന്നു കരുണ നേതൃത്വം കൊടുത്ത വിമതഗ്രൂപ്പിന്റെ പേർ. ഇതിനെത്തുടർന്ന് എൽ.ടി.ടി.ഇ വ്യാപകമായ അക്രമം കരുണയുടെ സേനയുടെ നേർക്ക് അഴിച്ചുവിടുകയുണ്ടായി.എന്നാൽ തെക്കു കിഴക്കൻ മേഖലയിലെ ശക്തികേന്ദ്രമായിരുന്ന കരുണയുടെ സംഘം തിരിച്ചടികൾക്കു മുതിരാതെ ഇരുന്നില്ല.. 2006 ൽ ശ്രീലങ്കൻ സൈന്യം ഈ മേഖലയിൽ നടത്തിയ നീക്കത്തിനു കരുണയുടെ നേതൃത്വത്തിലുള്ള വിമതസംഘം പിന്തുണ നൽകുകയുണ്ടായി.ഇതിന്റെ ഫലമായി 2007 ൽ കിഴക്കൻ മേഖലയിൽ നിന്ന് എൽ.ടി.ടി.ഇ തുരത്തപ്പെട്ടു. എൽ.ടി.ടി.ഇ യിൽ നിന്നു കരുണയുടെ സംഘം വേർപെട്ടതിലൂടെ ഒരു സായുധപോരാട്ടത്തിനുള്ള എൽ.ടി.ടി.ഇ യുടെ കഴിവ് 70% ളം നഷ്ടപ്പെട്ടതായി കരുണ അഭിപ്രായപ്പെട്ടിരുന്നു.

മനുഷ്യാവകാശധ്വംസനവുമായി ബന്ധപ്പെട്ട് നിരവധി ആരോപണങ്ങൾ കരുണ വിഭാഗത്തിനെതിരേ ഉന്നയിയ്ക്കപ്പെട്ടു. ജാഫ്നയിലെ ചില വ്യക്തികളുടെ തിരോധാനമായിരുന്നു ഇതിൽ പ്രധാനം. യുദ്ധമുന്നണിയിലേയ്ക്ക് കുട്ടികളെ നിയോഗിച്ചതും, എതിരാളികളെ നിശ്ശബ്ദരാക്കാൻ കൊലയാളിസംഘത്തെ നിയോഗിച്ചിരുന്നുവെന്നതും ആരോപണങ്ങളിൽ പ്പെടും.
ശ്രീലങ്കൻ മുഖ്യധാരാ രാഷ്ട്രീയത്തിലെത്തിച്ചേർന്ന കരുണ "യു.പി.എഫ്.എ" യിൽ(United People's Freedom Alliance -UPFA) അംഗമായിത്തീരുകയും ,അതിലെ പ്രധാന കക്ഷിയായ "ശ്രീലങ്കൻ ഫ്രീഡം പാർട്ടി"യുടെ ഉപാദ്ധ്യക്ഷനും ആണ്.ദേശീയോദ്ഗ്രഥനത്തിനുള്ള വകുപ്പിന്റെ ചുമതലയുള്ള മന്ത്രിയായി 2008 ൽ സത്യപ്രതിജ്ഞ ചെയ്തിരുന്നു. 



</doc>
<doc id="252359" url="https://ml.wikipedia.org/wiki?curid=252359" title="കുടമുല്ല">
കുടമുല്ല

ഒരു ചെറിയ അലങ്കാരച്ചെടിയാണ് കുടമുല്ല. . തെക്കെ ആഫ്രിക്കയിലെ തദ്ദേശവാസിയായ സസ്യമാണ്. 
ചെടിയിൽ വിഷമുണ്ട്. കേരളത്തിൽ മിക്കയിടത്തും കാണാറുണ്ട്. 

കേരളത്തിൽ ചില പ്രദേശങ്ങളിൽ ഈ ചെടി ഏപ്രിൽ ലില്ലി, മെയ് മാസ റാണി എന്നും അറിയപ്പെടാറുണ്ട്. ഏപ്രിൽ, മെയ് മാസങ്ങളിൽ പൂക്കുന്നതുകൊണ്ടാണ് ഈ പേരുകൾ വിവിധ പ്രദേശങ്ങളിൽ വിളിക്കപ്പെടുന്നത്. മൺസൂൺ ലില്ലി, ഫയർബാൾ എന്നും പേരുകളുണ്ട്. പൂങ്കുല കാണാൻ ഒരു ഫുട്ബോൾ പോലെ ഉരുണ്ടിരിക്കുന്നതു കൊണ്ടാണ് ആ പേരു ലഭിച്ചത്.



</doc>
<doc id="252361" url="https://ml.wikipedia.org/wiki?curid=252361" title="ആടുകൊല്ലി">
ആടുകൊല്ലി

6 മീറ്ററോളം ഉയരം വയ്ക്കുന്ന ഒരു ചെറിയ മരമാണ് മാർപിങ്കി അഥവാ ആടുകൊല്ലി. . Laurel leaf snailseed എന്ന് വിളിക്കുന്ന ഈ ചെടി ഒരു അലങ്കാരവൃക്ഷമായി വളർത്താറുണ്ട്. 1200 മീറ്ററിനും 1600 മീറ്ററിനും ഇടയിലുള്ള വരണ്ട നിത്യഹരിതവനങ്ങളിൽ കാണുന്നു.



</doc>
<doc id="252364" url="https://ml.wikipedia.org/wiki?curid=252364" title="തെക്കൻ ചിലുചിലുപ്പൻ">
തെക്കൻ ചിലുചിലുപ്പൻ

പൊന്തക്കാടുകളിലും, മരച്ചില്ലകളിലും കാണപ്പെടുന്ന ഒരിനം പക്ഷിയാണ് തെക്കൻ ചിലുചിലുപ്പൻ (Ashambu laughingthrush)-"Montecincla meridionale". ഇവ പുല്ല്.ഇലകൾ,നേർത്ത വേരുകൾ,ചെറിയ വള്ളിത്തുണ്ടുകൾ കൊണ്ട് കൂടുകൾ നിർമ്മിയ്ക്കും. അച്ചൻകോവിൽ ചുരത്തിനു തെക്കുള്ള ചിലുചിലപ്പൻ പക്ഷികളെയാണ് 'തെക്കൻ' എന്ന പേർ ചേർത്തുവിളിയ്ക്കുന്നത്.പ്രജനനകാലം പ്രധാനമായും മഴക്കാലമാണ്.

നരച്ച തവിട്ടുനിറത്തിൽ ഉപരിഭാഗങ്ങൾ കാണപ്പെടുന്നു. വെള്ളപ്പുരികവും,കറുത്ത കൺപട്ടയും ചെറുതാണ്. അടി വശത്തുള്ള ചാരനിറം ഗുദം വരെ നീണ്ടുകിടക്കുന്നു.കാവി വർണ്ണം വയറിന്റെ ഇരുവശത്തും കാണാം.


</doc>
<doc id="252385" url="https://ml.wikipedia.org/wiki?curid=252385" title="രാമനാഥപുരം സി.എസ്.മുരുകഭൂപതി">
രാമനാഥപുരം സി.എസ്.മുരുകഭൂപതി

പ്രശസ്തനായ ഒരു മൃദംഗവാദകനായിരുന്ന രാമനാഥപുരം സി.എസ്.മുരുകഭൂപതി തമിഴു്നാട്ടിലെ രാമനാഥപുരത്താണ് ജനിച്ചത്.( ഫെ:14, 1914 — മാർച്ച് 21, 1998). പിതാവായ ചിത് സഭൈ സെർവായ് ആണ് മൃദംഗത്തിന്റെ ബാലപാഠങ്ങൾ അദ്ദേഹത്തെ അഭ്യസിപ്പിച്ചത്. തുടർന്ന് പഴനി സുബ്രഹ്മണ്യപിള്ളയുടേയും പുതുകോട്ടൈ മമ്മുദിയപിള്ളയുടേയും ശിക്ഷണം ലഭിച്ചു. പാലക്കാട്ട് മണിഅയ്യരുടേയും,പഴനി സുബ്രഹ്മണ്യപിള്ളയുടേയും സമകാലികനായിരുന്ന മുരുക ഭൂപതിയെ അവരോടൊപ്പം 'മൃദംഗവാദക ത്രയ'ങ്ങളിൽ പെട്ടയാളെന്നു സംഗീതാഭിജ്ഞർ വിശേഷിപ്പിയ്ക്കുന്നു.


</doc>
<doc id="252397" url="https://ml.wikipedia.org/wiki?curid=252397" title="കൂട്ടുകാർ (മലയാളചലച്ചിത്രം)">
കൂട്ടുകാർ (മലയാളചലച്ചിത്രം)

ശരവണഭവ പിക്ചേഴ്സിനു വേണ്ടി ഭരതൻ നിർമിച്ച മലയാളചലച്ചിത്രമാണ് കുട്ടുകാർ. 1966 ജൂൺ 30-ന് കേരളത്തിൽ പ്രദർശനം തുടങ്ങിയ ചിത്രം തിരുമേനിപിക്ചേഴ്സ് വിതരണം ചെയ്തു. വി. ശാന്താറാം സംവിധാനം ചെയ്ത പഡോസി എന്ന പ്രസിദ്ധ ഹിന്ദിചലച്ചിത്രത്തിന്റെ മലയാള പതിപ്പാണ് കൂട്ടുകാർ . മറാഠിയിൽ "ഷേജാരി" എന്ന പേരിലും ഈ സിനിമ ഇറങ്ങിയിരുന്നു. ഹിന്ദു-മുസ്ലീം മൈത്രി ഉദ്ഘോഷിയ്ക്കുകയാണ് കഥയുടെ ധർമ്മം.

രാമൻ നായരും മകൻ ഗോപിയും അയൽ പക്കത്തെ മമ്മുട്ടിയും മക്കളായ റഹിമും ഖദീജയുമായി വളരെ രമ്യതയിലാണ്. കുട്ടൻ വൈദ്യരുടെ മകൾ രാധയെ ഗോപി സ്നേഹിയ്ക്കുന്നു. ഖദീജയെ പ്രാപിക്കാനൊരുങ്ങിയ തട്ടിപ്പുകാരൻ ഹാജിയാരെ ഗോപി ശിക്ഷിച്ചതിന്റെ പ്രതികാരം അയാൽ തീർത്തത് ഗോപിയും ഖദീജയും തമ്മിൽ പ്രേമമാണെന്ന കള്ളക്കഥപ്രചരിപ്പിച്ചാണ്. റഹിമും മമ്മുട്ടിയും ഗോപിയുമായി തെറ്റി. കൽക്കത്തയിൽ ഖനിയിൽ ജോലി ചെയ്യുന്ന ഗോപി റഹിംനേയും അങ്ങോട്ട് വരുത്തി, റഹിം അറിയാതെ. റഹിമിന്റെ തെറ്റിദ്ധാരാനകൾ നീങ്ങിക്കിട്ടി. ഖദീജയുടെ കല്യാണത്തിനു റഹിമും ഗോപിയും നാട്ടിലെത്തിയെങ്കിലും ഹാജിയാർ തീ വച്ച മമ്മുട്ടിയുടെ വീട്ടിൽ നിന്നും എല്ലാവരേയും രക്ഷിക്കേണ്ടതായിട്ടാണ് വന്നത്. എന്നാൽ രാമൻ നായരും മമ്മുട്ടിയും പരസ്പരം രക്ഷിയ്ക്കാൻ ശ്രമിച്ചതിനിടയിൽ ഒരുമിച്ച് മരിയ്ക്കുകയാണുണ്ടായത്.


ഗാനങ്ങൾ :വയലാർ രാമവർമ്മ<br>
ഈണം :എം. എസ്‌. ബാബുരാജ്‌ 



</doc>
<doc id="252406" url="https://ml.wikipedia.org/wiki?curid=252406" title="ജി. ഹരിശങ്കർ">
ജി. ഹരിശങ്കർ

ഒരു ഗഞ്ചിറ വാദകനായിരുന്നു ഗോവിന്ദറാവു ഹരിശങ്കർ (ജ: ജൂൺ10, 1958 – ഫെബ്രുവരി 11, 2002). പിതാവായ ഗോവിന്ദറാവുവിൽ നിന്നാണ് സംഗീതത്തിന്റെ ആദ്യപാഠങ്ങൾ അദ്ദേഹം അഭ്യസിച്ചത്.തുടർന്നു ഹരിശങ്കറിനു രാമനാഥപുരം സി.എസ്.മുരുകഭൂപതിയുടേയും,പാലക്കാട്ട് മണിഅയ്യരുടേയും ശിക്ഷണം ലഭിയ്ക്കുകയുണ്ടായി.ഓൾ ഇന്ത്യാ റേഡിയോയിൽ ഒരു നിലയ വിദ്വാനായി സേവനം അനുഷ്ഠിച്ചിട്ടുണ്ട്.
സംഗീതനാടക അക്കാദമി അവാർഡു നേടിയ ഏക ഗഞ്ചിറ വാദകനും ഇതുവരെ ഹരിശങ്കറാണ്. 
കലൈമാമണി ബഹുമതിയും ഹരിശങ്കർ നേടിയിരുന്നു.


</doc>
<doc id="252414" url="https://ml.wikipedia.org/wiki?curid=252414" title="കാട്ടുപീര">
കാട്ടുപീര

പശ്ചിമഘട്ടതദ്ദേശവാസിയായ ഒരു ചെറിയ മരമാണ് കാട്ടുപീര. . 5 മീറ്റർ വരെ ഉയരം വയ്ക്കുന്ന ഈ ചെടി 600 മീറ്ററിനും 100 മീറ്ററിനും ഇടയിലുള്ള വരണ്ട നിത്യഹരിതവനങ്ങളിൽ കാണുന്നു. അഗസ്‌ത്യമലയുടെയും വരുഷനാട്‌ മലകളുടെയും കിഴക്കൻ ചരിവുകളിൽ വളരുന്നു. ഈ ചെടി വംശനാശം നേരിടുന്നുണ്ട്.



</doc>
<doc id="252426" url="https://ml.wikipedia.org/wiki?curid=252426" title="എ.സി. ഷണ്മുഖദാസ്">
എ.സി. ഷണ്മുഖദാസ്

കേരളത്തിലെ ആരോഗ്യ വകുപ്പ് മന്ത്രിയും ആറ്, ഏഴ്, എട്ട്, ഒൻപത്, പത്ത്, പതിനൊന്ന് നിയമസഭകളിലെ അംഗവുമായിരുന്നു എ.സി. ഷൺമുഖദാസ്(5 ജനുവരി 1939 - 27 ജൂൺ 2013).തുടർച്ചയായി 25 വർഷം എം.എൽ.എ.ആയിരുന്നു. 32 വർഷം ബാലുശ്ശേരി മണ്ഡലത്തെയാണ് അദ്ദേഹം നിയമസഭയിൽ പ്രതിനിധീകരിച്ചത്. 
കണ്ണൂർ ധർമടം സ്വദേശി ചീനാൻ കുഞ്ഞിരാമന്റെയും അണിയേരി വെങ്ങിലാട്ട് ശാരദാമ്മയുടെയും മകനായി ജനിച്ചു. വിദ്യാർത്ഥി പ്രസ്ഥാനത്തിലൂടെ രാഷ്ട്രീയത്തിൽ സജീവമായി. കോട്ടയ്ക്കൽ ആയുർവേദ കോളേജിൽ വിദ്യാർഥിയായിരുന്നു. ഗോവ വിമോചന സമരത്തിന്റെ മുന്നണിയിലുണ്ടായിരുന്നു. കെ.എസ്‌.യുവിന്റെയും യൂത്ത് കോൺഗ്രസിന്റെയും സംസ്ഥാന സെക്രട്ടറിയായിരുന്നു. കോഴിക്കോട്,മലപ്പുറം ഡി.സി.സി സെക്രട്ടറി, കോഴിക്കോട് ഡിസിസി പ്രസിഡന്റ്, കെ.പി.സി.സി. സെക്രട്ടറി എന്നീ സ്ഥാനങ്ങൾ വഹിച്ചു. എ.കെ. ആൻറണി കെ.എസ്.യു. പ്രസിഡൻറ് ആയപ്പോഴും യൂത്ത് കോൺഗ്രസ് പ്രസിഡൻറ് ആയപ്പോഴും ഷൺമുഖദാസ് ആയിരുന്നു ജനറൽ സെക്രട്ടറി. കെ.പി.സി.സി. പ്രസിഡൻറ്, ജനറൽ സെക്രട്ടറി എന്ന നിലകളിലും ഇരുവരും ഒരുമിച്ച് പ്രവർത്തിച്ചു. 

ഇന്ദിരാഗാന്ധിയുടെ പ്രവർത്തനശൈലിയിലും നയത്തിലും വിയോജിച്ച് 1978 ൽ കോൺഗ്രസ് വിട്ടു. 1978 മുതൽ ഇടതുമുന്നണിയോടൊപ്പം രാഷ്ട്രീയനിലപാടെടുത്തു പ്രവർത്തിച്ചു.

കോൺഗ്രസ് എസ് അഖിലേന്ത്യാ ട്രഷററും പാർലമെന്ററി പാർട്ടി നേതാവുമായിരുന്നു. എൻ.സി.പി. ദേശീയ പ്രവർത്തകസമിതി അംഗമായും മുൻ സംസ്ഥാന പ്രസിഡന്റായും പ്രവർത്തിച്ചു. 

മലബാർ മേഖലാ കാൻഫെഡ് ചെയർമാൻ, സികെജി സിംപോസിയം സ്ഥിരംസമിതി അംഗം, കേരള ഗ്രന്ഥശാലാ സംഘം കൺട്രോൾ ബോർഡ് അംഗം എന്നീ പദവികളും വഹിച്ചിട്ടുണ്ട്.


</doc>
<doc id="252429" url="https://ml.wikipedia.org/wiki?curid=252429" title="പൊരിവട്ട">
പൊരിവട്ട

4 മീറ്ററോളം പൊക്കം വയ്ക്കുന്ന വലിയ ഒരു കുറ്റിച്ചെടിയാണ് പൊരിവട്ട. . 1500 മീറ്റർ വരെയുള്ള വനങ്ങളിലെ അടിക്കാടുകളായി കാണുന്ന ഈ ചെടി തെക്കേ ഇന്ത്യയിലും ശ്രീലങ്കയിലും മാത്രമാണ് കാണപ്പെടുന്നത്.



</doc>
<doc id="252431" url="https://ml.wikipedia.org/wiki?curid=252431" title="ചെമ്പാലമരം">
ചെമ്പാലമരം

തെക്കെപശ്ചിമഘട്ടതദ്ദേശവാസിയായ ഒരു വൃക്ഷമാണ് ചെമ്പാലമരം. . 20 മീറ്ററോളം പൊക്കം വയ്ക്കുന്ന ഈ മരം 1400 മീറ്ററിനും 200 മീറ്ററിനും ഇടയ്ക്കുള്ള നിത്യഹരിതവനങ്ങളിൽ കാണുന്നു. നീലഗിരിയിലും ആനമലയിലും വിരളമായി ഷിമോഗയിലും കണ്ടുവരുന്നു.



</doc>
<doc id="252436" url="https://ml.wikipedia.org/wiki?curid=252436" title="നേരം">
നേരം

അൽഫോൻസ് പുത്രൻ രചനയും സംവിധാനവും നിർവ്വഹിച്ച് 2013-ൽ പുറത്തിറങ്ങിയ മലയാളചലച്ചിത്രമാണ് നേരം. നിവിൻ പോളി, നസ്രിയ, സിംഹാ എന്നിവരാണ് പ്രധാനവേഷങ്ങളിൽ അഭിനയിച്ചിരിക്കുന്നത്. വിന്നർ ബുൾസ് ഫിലിംസ്, കോറൽ ഗ്രൂപ്പ് വിശ്വനാഥ് എന്നിവർ ചേർനാണ് ഈ ചിത്രം നിർമ്മിച്ചത്. തമിഴിലും മലയാളത്തിലുമായി ഒരേ സമയം നിർമ്മിച്ച ഈ ചിത്രം പൂർണാമായും മദ്രാസിലെ മണ്ടവേലി എന്ന സ്ഥലത്താണ് ചിത്രീകരിച്ചത്.

ഒരു മനുഷ്യന്റെ ജീവിതത്തിൽ ഒരു ദിവസം പെട്ടെന്നുണ്ടാകുന്ന പ്രതിബന്ധങ്ങളും അവ അന്നുതന്നെ ഇല്ലാതാകുന്ന അത്ഭുതപ്രതിഭാസവുമാണ് ഈ ചിത്രത്തിൽ അവതരിപ്പിച്ചിരിക്കുന്നത്. മനുഷ്യരുടെ ചീത്തനേരവും, നല്ലനേരവും ജീവിതത്തിലുണ്ടാക്കുന്ന വ്യതിയാനങ്ങളാണ് ഈ ചിത്രത്തിന്റെ കഥാതന്തു.

തമിഴിൽ നിവിൻ പോളി, നസ്രിയ, സിംഹ എന്നിവർക്കൊപ്പം നാസർ, തമ്പി രാമയ്യ, ജോൺ വിജയ് തുടങ്ങിയവർ അഭിനയിച്ചിരിക്കുന്നു.


</doc>
<doc id="252444" url="https://ml.wikipedia.org/wiki?curid=252444" title="പ്രൊട്ടസ്റ്റന്റ്‌ സഭകൾ">
പ്രൊട്ടസ്റ്റന്റ്‌ സഭകൾ

പതിനാറാം നൂറ്റാണ്ടിൽ പാശ്ചാത്യക്രിസ്തീയതയിൽ ഉണ്ടായ നവീകരണത്തിന്റെ പാരമ്പര്യം പിൻപറ്റുന്നതായി അവകാശപ്പെടുന്ന ക്രിസ്തുമതവിഭാഗങ്ങളാണ് പ്രൊട്ടസ്റ്റന്റ് സഭകൾ. വിശ്വാസത്തിലൂടെ മാത്രമുള്ള നീതീകരണം, എല്ലാ വിശ്വാസികളുടേയും പൗരോഹിത്യം, സത്യവെളിപാടിന്റെ ഏകമാത്രസ്രോതസ്സെന്ന ബൈബിളിന്റെ സ്ഥാനം എന്നീ നവീകരണസിദ്ധാന്തങ്ങൾ അംഗീകരിക്കുകയും, റോമിലെ മാർപ്പാപ്പാ ആഗോളക്രിസ്തീയതയുടെ മേൽ അവകാശപ്പെടുന്ന പരമാധികാരത്തെ തിരസ്കരിക്കുകയും ചെയ്യുന്ന സഭകളെന്ന് ഇവയെ പൊതുവായി നിർവചിക്കാം. കുറേക്കൂടെ അയവുള്ള അർത്ഥത്തിൽ, കത്തോലിക്കാ, ഓർത്തഡോക്സ് ക്രിസ്തീയതകൾക്കു പുറത്തുള്ള ക്രിസ്തുമതവിഭാഗങ്ങളായും അവയെ കാണാം.

ഈ സഭകളെ പ്രചോദിപ്പിക്കുന്ന നവീകരണാശയങ്ങളുടെ ആദ്യത്തെ സമഗ്രാവതരണമായി കരുതപ്പെടുന്നത്, നിത്യരക്ഷ (salvatiion), നീതീകരണം (Justification), സഭാഘടന (Ecclesiology) എന്നിവയെ സംബന്ധിച്ച മദ്ധ്യകാലസിദ്ധാന്തങ്ങളോടും നടപ്പുകളോടുമുള്ള പ്രതിക്ഷേധമായി മാർട്ടിൻ ലൂഥർ 1517-ൽ മുന്നോട്ടുവച്ച വിഖ്യാതമായ "95 വാദമുഖങ്ങൾ" (95 Theses) ആണ്. നിലവിലുള്ള 33,000-ത്തോളും പ്രൊട്ടസ്റ്റന്റ് സഭാവിഭാഗങ്ങൾക്കിടയിൽ സിദ്ധാന്തപരമായ വൈവിദ്ധ്യം ഏറെയുണ്ടെങ്കിലും, അവയെല്ലാം തന്നെ വിശ്വാസം വഴി മാത്രം ലഭിക്കുന്ന ദൈവകൃപമൂലമുള്ള നീതീകരണം (സോളാ ഗ്രാസിയ - സൊളാ ഫിദെ), എല്ലാ വിശ്വാസികളുടേയും പൗരോഹിത്യം, വിശ്വാസത്തിന്റേയും സന്മാർഗ്ഗത്തിന്റേയും ഏകമാത്രസ്രോതസ്സെന്ന ബൈബിളിന്റെ സ്ഥാനം (സോളാ സ്ക്രിപ്തുറാ) എന്നീ നിലപാടുകൾ പങ്കിടുന്നവരാണ്.

ലൂഥറെ പിന്തുടർന്ന് പതിനാറാം നൂറ്റാണ്ടിൽ ജർമ്മനിയിലും സ്കാന്റിനേവിയൻ രാഷ്ട്രങ്ങളിലും സുവിശേഷാധിഷ്ഠിത ലൂഥറൻ സഭകൾ (Evangelical Lutheran Churches) നിലവിൽ വന്നു. സ്വിറ്റ്സർലാന്റ്, ഹങ്കറി, സ്കോട്ട്‌ലൻഡ് എന്നിവിടങ്ങളിലെ നവീകരണസഭകൾക്ക് ജോൺ കാൽവിൻ, ഉൾറിക്ക് സ്വിംഗ്ലി, ജോൺ നോക്സ് എന്നീ നവീകർത്താക്കൾ പ്രചോദകരായി. 1534-ൽ മാർപ്പാപ്പയോടുള്ള വഴക്കം തള്ളിപ്പറഞ്ഞ ഇംഗ്ലീഷ് ക്രിസ്തീയത, പിൽക്കാലത്ത്, പ്രത്യേകിച്ച് പതിനേഴാം നൂറ്റാണ്ടിലെ ഇംഗ്ലീഷ് ആഭ്യന്തരയുദ്ധകാലത്ത്, നവീകരണസിദ്ധാന്തങ്ങൾ വലിയൊരളവോളം സ്വാംശീകരിച്ചു. ഇവയ്ക്കു പുറമേ യൂറോപ്യൻ ഭൂഖണ്ഡത്തിൽ പലയിടങ്ങളിലും അനബാപ്റ്റിസ്റ്റുകൾ, മൊറേവിയന്മാർ തുടങ്ങിയ സമൂലപരിവർത്തവാദികളുടെ (Radical Reformers) സഭകളും ഭക്തിവാദപ്രസ്ഥാനങ്ങളും (Pietistic Movements) നിലവിൽ വന്നു.


</doc>
<doc id="252449" url="https://ml.wikipedia.org/wiki?curid=252449" title="ചെനാബ് റെയിൽവേ പാലം">
ചെനാബ് റെയിൽവേ പാലം

ജമ്മു കാശ്മീരിലെ റിയാസി ജില്ലയിൽ ചെനാബ് നദിക്കു കുറുകെ നിർമ്മിക്കുന്ന റെയിൽവേ പാലമാണ് ചെനാബ് റെയിൽവേ പാലം.കാശ്മീർ റെയിൽവേയുടെ ഭാഗമായ ഉധംപൂർ കാട്ര ഖാസിഗുണ്ട് വഴി ജമ്മുവിനെ ബാരാമുള്ളയും ശ്രീനഗറുമായി ബന്ധിപ്പിക്കുന്ന പാതയിലാണ് പാലം നിർമ്മിക്കുന്നത്.2015 ൽ നിർമ്മാണം പൂർത്തിയാവുമ്പോൾ ലോകത്തിലെ ഏറ്റവും ഉയരത്തിലുള്ള റെയിൽവേ പാലമായിരിക്കും ചെനാബ് പാലം..1,315 മീറ്റർ) നീളത്തിൽ നദി തടത്തിൽ നിന്ന് 359 മീറ്റർ ഉയരത്തിലുമായി 17 സ്പാനുകളിലായി ആർച്ച് മാതൃകയിലാണ് പാലം നിർമ്മിക്കുന്നത്.കൊങ്കൺ റെയിൽവേ കോർപറേഷനാണ് നിർമ്മാണ ചുമതല. 2019 ൽ ഈ പാലത്തിന്റെ നിർമ്മാണം പൂർത്തിയാകുമെന്നു കരുതുന്നു.

കുത്തബ്മിനാറിന്റെ അഞ്ചുമടങ്ങ് ഉയരവും 1,315 മീറ്റർ നീളവുമുള്ള ചെനാബ് പാലം കമാനാകൃതിയിലാകും പണിയുക. 72.5 മീറ്ററാണ് കുത്തബ് മിനാറിന്റെ ഉയരം. ബരാമുള്ളയെയും ശ്രീനഗറിനെയും ജമ്മുവുമായി ബന്ധിപ്പിക്കുന്ന പാലം വരുന്നതോടെ ഈ റൂട്ടിലെ സഞ്ചാരസമയം ഏഴുമണിക്കൂറായി കുറയും. പാലത്തിൽ കാറ്റിന്റെ വേഗം അളക്കാനുള്ള യന്ത്രമടക്കമുള്ള സാങ്കേതിക വിദ്യ പാലത്തിൽ ഉണ്ടാവും.കാറ്റിന്റെ വേഗത്തിനനുസരിച്ച് വണ്ടിയുടെ വേഗം നിയന്ത്രിക്കുന്നതിനുള്ള സാങ്കേതിക വിദ്യയും മറ്റൊരു പ്രത്യേകതയാണ്.120 വർഷത്തെ ആയുസ്സ് പ്രവചിച്ച് പ്രവർത്തനം തുടങ്ങാനുദ്ദേശിക്കുന്ന പാലത്തിന് മുകളിലൂടെ 100 കിലോമീറ്റർ വേഗത്തിൽ ട്രെയിനുകൾക്ക് സഞ്ചരിക്കാനാവും.കാശ്മീരിലെ പ്രതികൂല കാലാവസ്ഥ കണക്കിലെടുത്ത് 35 വർഷം ആയുസുള്ള പെയിന്റ് ആണ് പാലത്തിൽ ഉപയോഗിക്കുക. .പാലത്തിന്റെ സുരക്ഷയിലുള്ള ആശങ്കയെ തുടർന്ന് 2008 ൽ പണി നിർത്തുകയും പിന്നീട് ആശങ്കകൾ പരിഹരിച്ച ശേഷം ചെനാബ് പ്രൊജക്റ്റ്‌ ഒരു ദേശിയ പദ്ദതിയായി പ്രഖ്യാപിക്കുകയും 2010 ൽ പണി പുനരാരംഭിക്കുകയും ചെയ്തു.


</doc>
<doc id="252452" url="https://ml.wikipedia.org/wiki?curid=252452" title="കുസൃതിക്കുട്ടൻ">
കുസൃതിക്കുട്ടൻ

1966-ൽ പുറത്തിറങ്ങിയ മലയാളചലച്ചിത്രമാണ് കുസൃതിക്കുട്ടൻ. "അണ്ണി" എന്ന തമിഴ് ച്ചിത്രത്തിന്റെ മലയാളാവിഷ്ക്കാരമാണ് ഈ ചിത്രം. ലതാമൂവീസിനുവേണ്ടി മുഹമ്മദ് ആസ്സം നിർമിച്ച ഈ ചിത്രം ജിയോ പിക്ചേഴ്സിന്റെ വിതരണത്തിൽ 1966 മാർച്ച് 11-നു പ്രദർശനം തുടങ്ങി.

മാധവൻ നായരുടെ ചിറ്റമ്മ മരണക്കിടക്കയിൽ വച്ച് മൂന്നു വയസ്സുള്ള ഗോപിയെ അദ്ദേഹത്തിന്റെ കയ്യിലേൽ‌പ്പിച്ച് മരണമടഞ്ഞു. മാധവൻ നായരുടെ ഭാര്യ ലക്ഷ്മി സന്തോഷത്തോടെ ഗോപിയെ ഏറ്റെടുത്തു. ലക്ഷ്മിയ്ക്ക് സ്വന്തം കുഞ്ഞ് (ഉണ്ണി) ഉണ്ടായപ്പോൾ ഗോപി കുണ്ഠിതനായി. ലക്ഷ്മിയുടെ അമ്മ ആ വീട്ടിൽ എത്തിച്ചേർന്നത് ഗോപിയെ വെറുക്കാൻ മാത്രമാണെന്നതു പോലെ ആയി. ഗോപി ഒരു എതിർപ്പു സ്വഭാവക്കാരനായി മാറി. ലക്ഷിയുടെ അമ്മ അവനെ ദ്രോഹിയ്ക്കുന്നതിലും കുറവു കാട്ടിയില്ല. സ്വന്തം ആട്ടിങ്കുട്ടിയെ മറ്റ് ആട്ടിൻ കുട്ടികളുമായി പോരാട്ടത്തിനു ഉപയോഗിക്കുന്നത് ഗോപിയുടെ വിനോദമാണ്. ചാക്കൊ മുതലാളിയുടെ മകൻ ജോണിയുടെ ആടുമായുള്ള മത്സരം അടിപിടിയിലാണു കലാശിച്ചത്. ലക്ഷ്മിയുടെ അമ്മ ആട്ടിൻ കുട്ടിയെ കശാപ്പുകാരനു വിറ്റുകളഞ്ഞു, ഗോപി പ്രതികാരരുദ്രനായി. മുത്തശ്ശിയുടെ നേർക്ക് എറിഞ്ഞ കല്ല് ലക്ഷ്മിക്കാണു കൊണ്ടത്. ഗോപിയ്ക്ക് സ്വത്ത് നൽകുമോ എന്നു പേടിച്ച് അതു തടയാനും ലക്ഷ്മിയുടെ അമ്മ മുതിരുന്നുണ്ട്. റെയിൽ പാളത്തിൽ തലവയ്ക്കുന്ന ഗോപിയെ രക്ഷിയ്ക്കാൻ രോഗശയ്യയിൽ നിന്നും ലക്ഷ്മി എത്തുന്നു.






</doc>
<doc id="252454" url="https://ml.wikipedia.org/wiki?curid=252454" title="അരസിന ഗുണ്ടി വെള്ളച്ചാട്ടം">
അരസിന ഗുണ്ടി വെള്ളച്ചാട്ടം

മൂകാംബികയിൽ നിന്ന് കുടജാദ്രിയിലേക്ക് പോകുന്ന വഴിയിലുള്ള ഒരു വെള്ളച്ചാട്ടമാണ് അരസിന ഗുണ്ടി വെള്ളച്ചാട്ടം..


</doc>
<doc id="252458" url="https://ml.wikipedia.org/wiki?curid=252458" title="മാടക്കാൽ തൂക്കുപാലം">
മാടക്കാൽ തൂക്കുപാലം

കാസർകോട് ജില്ലയിലെ തൃക്കരിപ്പൂർ വലിയപറമ്പ് കടപ്പുറത്തിനും മാടക്കാലിനും ഇടയിൽ കേരളാ പൊതു മേഖലാ സ്ഥാപനമായ കെൽ കേരള ഇലക്ട്രിക്കൽ ആൻഡ് അലൈഡ് എൻജിനീയറിംഗ് കമ്പനി ലിമിറ്റഡ് നാലുകോടിയോളം മുതൽമുടക്കിൽ നിർമ്മിച്ച് 2013 ഏപ്രിൽ 29ന് ജനങ്ങൾക്ക് തുറന്നു കൊടുത്ത പാലമായിരുന്നു മാടക്കാൽ തൂക്കുപാലം. കേരളത്തിലെ ഏറ്റവും വലിയ തൂക്കുപാലമായിരുന്ന ഇത് 2013 ജൂൺ 27ൻ ഉച്ചയോടെ ഭാഗീകമായി തകർന്നു വീണു.


</doc>
<doc id="252465" url="https://ml.wikipedia.org/wiki?curid=252465" title="മഹാത്മാഗാന്ധിയുടെ കൊലപാതകം">
മഹാത്മാഗാന്ധിയുടെ കൊലപാതകം

1948 ജനുവരി 30 വെള്ളിയാഴ്ച്ചയാണ് ഇന്ത്യയുടെ രാഷ്ട്രപിതാവായ മോഹൻദാസ് കരംചന്ദ് ഗാന്ധി കൊല്ലപ്പെട്ടത്. ഡെൽഹിയിലെ ബിർളാ ഹൗസിനു മുന്നിലെ മൈതാനത്ത് പ്രാർത്ഥനക്കെത്തിയവർക്കും അനുയായികൾക്കുമിടയിൽ വെച്ച് കൈയ്യെത്തുംദൂരത്ത് വെച്ചാണ് നാഥുറാം വിനായക് ഗോഡ്‌സേ ആ കൊലപാതകം ചെയ്തത്.

സാധാരണയായി വൈകുന്നേരം 5 മണിക്ക് ആരംഭിക്കുന്ന പ്രാർത്ഥനായോഗം വല്ലഭായി പട്ടേലുമായുള്ള അഭിമുഖസംഭാഷണത്താൽ അന്ന് വൈകി. 5 മണി കഴിഞ്ഞ് 10 മിനിറ്റ് ആയപ്പോളാണ് അദ്ദേഹത്തിന്റെ ഊന്നുവടികളെന്ന് അറിയപ്പെട്ടിരുന്ന മനുവും ആഭയും സമയത്തെക്കുറിച്ച് ഓർമ്മിപ്പിച്ചത്. ഉടൻതന്നെ സംഭാഷണം നിർത്തി ഗാന്ധിജി പ്രാർത്ഥനയ്ക്കായി പുറപ്പെട്ടു. പ്രാർത്ഥനയ്ക്കായി അനുയായികൾ കാത്തിരിക്കുന്ന പ്രാർത്ഥനാമൈതാനത്തിന് നടുവിലൂടെ നടന്ന് വേദിയിലേയ്ക്ക് പോകുവാൻ ഗാന്ധിജി തീരുമാനിച്ചു.

ഈ സമയം ജനങ്ങൾക്കിടയിൽ നിന്നിരുന്ന ഗോഡ്‌സേ പോക്കറ്റിൽ കരുതിയിരുന്ന ബെറെറ്റ പിസ്റ്റൾ ഇരുകൈയ്യുകൾക്കുള്ളിലാക്കി ഗാന്ധിജിയെ വന്ദിച്ചു പറഞ്ഞു: "നമസ്തേ ഗാന്ധിജി". ഗാന്ധിജിയുടെ പാദം ചുംബിക്കുവാൻ അയാൾ തുടങ്ങുകയാണെന്ന് വിചാരിച്ച് മനു ഗോഡ്‌സേയെ വിലക്കി. എന്നാൽ ഇടത് കൈകൊണ്ട് മനുവിനെ ശക്തിയായി തള്ളിമാറ്റി വലതുകൈയ്യിലിരുന്ന പിസ്റ്റൾ കൊണ്ട് ഗോഡ്സേ മൂന്ന് തവണ വെടിയുതിർത്തു. ഗാന്ധിജിയുടെ നെഞ്ചിൽ തന്നെ മൂന്ന് വെടികളും തുളച്ചുകയറി.

"ഹേ റാം, ഹേ റാം" എന്ന് ഉച്ചരിച്ച് കൈകൂപ്പിക്കൊണ്ട് അദ്ദേഹം നിലത്ത് വീണു.


ഗാന്ധിജിയുടെ വധം ലോകമെങ്ങും ചലനങ്ങളുണ്ടാക്കി. ഇംഗ്ലണ്ടിലെ ജോർജ്ജ് ആറാമൻ രാജാവ്, പ്രധാനമന്ത്രി ക്ലമന്റ് ആറ്റ്ലി, വിൻസ്റ്റൺ ചർച്ചിൽ, സ്റ്റാഫോർഡ് ക്രിപ്സ്, ജോർജ്ജ് ബർണാർഡ് ഷാ, ഹാരി എസ്. ട്രൂമാൻ എന്നിങ്ങനെ അനേകം പേർ ഡൽഹിയിലേക്ക് അനുശോചനസന്ദേശമയച്ചു. 



വെടികൊണ്ടു വീണ പൂന്തോട്ടത്തിൽ നിന്ന് ഗാന്ധിജിയുടെ മൃതദേഹം ബിർളാഹൗസിലേയ്ക്ക് മാറ്റി. അവിടെനിന്നും വിലാപയാത്രയായി യമുനാ നദിയുടെ തീരത്തെ ശ്മശാനമായ രാജ്‌ഘട്ടിലേയ്ക്ക് കൊണ്ടുപോയി. 250 പേരടങ്ങുന്ന, കര-കടൽ-വ്യോമ സൈനികരുടെ ഒരു സംഘമാണ് ശവമഞ്ചം വഹിച്ചുകൊണ്ട് പോയത്. പത്ത് ലക്ഷത്തോളം പേർ പങ്കെടുത്ത വിലാപയാത്ര ലക്ഷ്യസ്ഥാനത്തെത്താൻ അഞ്ച് മണിക്കൂറെടുത്തു. 

ഹൈന്ദവ പാരമ്പര്യമനുസരിച്ച്, ഗാന്ധിജിയുടെ മൂത്തപുത്രനായ ഹരിലാലിന്റെ അസാന്നിധ്യത്തിൽ ചടങ്ങുകൾ നിർവഹിക്കാൻ ചുമതലപ്പെട്ട രാംദാസാണ് ചിതയ്ക്ക് തീ കൊളുത്തിയത്.


</doc>
<doc id="252467" url="https://ml.wikipedia.org/wiki?curid=252467" title="ദാരിദ്ര്യരേഖ">
ദാരിദ്ര്യരേഖ

വരുമാനത്തിന്റെ അടിസ്ഥാനത്തിൽ ജനങ്ങളുടെ ജീവിതനിലവാരം നിശ്ചയിക്കുന്നതിനായാണ് ദാരിദ്ര്യരേഖ എന്നു പറയുന്നത്. 

ഒരു രാജ്യത്ത് ജീവിക്കുന്നതിനു ആവശ്യമായ കുറഞ്ഞ തുകയുടെ തോതാണ് ദാരിദ്ര്യരേഖ. പ്രായപൂർത്തിയായ ഒരു മനുഷ്യന് ഒരു വർഷം വേണ്ട വേണ്ട അവശ്യസാധനങ്ങളുടെ വില കണക്കാക്കിയാണ് ദാരിദ്ര്യരേഖ നിർണയിക്കുന്നത്. 


</doc>
<doc id="252473" url="https://ml.wikipedia.org/wiki?curid=252473" title="കപടശാസ്ത്രം">
കപടശാസ്ത്രം

ശാസ്ത്രം എന്ന പേരിൽ വിശ്വസിക്കപ്പെടുകയോ പ്രചരിക്കപ്പെടുകയോ ചെയ്യുന്ന വിശ്വാസങ്ങളോ, സമ്പ്രദായങ്ങളോ, അവകാശവാദങ്ങളോ ആണ് കപടശാസ്ത്രം (Pseudo science) എന്ന് സാമാന്യേന വിശേഷിപ്പിക്കപ്പെടുന്നത്. ഇവകൾക്ക് ഉപോൽബലകമായ തെളിവുകളോ, വിശ്വാസ്യതയോ ഉണ്ടാവുകയില്ല. ഇവ പലപ്പോഴു അംഗീകൃതമായ അടിസ്ഥാനശാസ്ത്ര സിദ്ധാന്തങ്ങൾക്ക് നിരക്കാത്തതും ശാസ്ത്രീയമാർഗങ്ങളിലൂടെ പരീക്ഷിച്ച് ബോധ്യപ്പെടാൻ കഴിയാത്തവയും ആയിരിയ്ക്കും. അവ്യക്തവും പരസ്പരവിരുദ്ധവുമായ ആശയങ്ങൾ, വ്യക്ത്യനുഭവങ്ങളിൽ അടിസ്ഥാനപ്പെടുത്തിയുള്ളതും പരീക്ഷണങ്ങളിലൂടെ ആവർത്തിക്കാൻ ശേഷിയില്ലാത്തവയുമായ അവകാശവാദങ്ങൾ, വിദഗ്ദ്ധപരിശോധനയോട് തുറന്ന സമീപനം കാണിക്കുന്നതിനുള്ള വൈമുഖ്യം എന്നിവയാണ് കപടശാസ്ത്രങ്ങളുടെ പൊതുവായ സ്വഭാവങ്ങൾ. പൊതുജനത്തിന് ശാസ്ത്രവിഷയങ്ങളിൽ ഉള്ള അറിവില്ലായ്മയോ, പരിമിതമോ അവ്യക്തമോ ആയ അറിവോ ഒക്കെ മുതലെടുത്ത് സാമ്പത്തികചൂഷണത്തിനും പ്രശസ്തിക്കും ആൾബലം ഉണ്ടാക്കുന്നതിനും ഒക്കെയുള്ള വിദഗ്ദ്ധമായ ഒരു ഉപാധി എന്ന നിലയിലാണ് പല കപടശാസ്ത്രശാഖകളും നിലനിൽക്കുന്നത്. 

കപടശാസ്ത്രങ്ങളെ തിരിച്ചറിയുവാൻ പൊതുവേ ശാസ്ത്രീയ രീതിശാസ്ത്രത്തിനെയാണ് ഉപയോഗപ്പെടുത്തുന്നത്. രീതിശാസ്ത്രങ്ങൾ അവ പ്രയോഗിക്കപ്പെടുന്ന ശാസ്ത്രശാഖയ്ക്കനുസരിച്ച് മാറാറുണ്ട് എങ്കിലും പരക്കെ അംഗീകരിക്കപ്പെട്ട ചില അടിസ്ഥാനസത്യങ്ങൾ സാമാന്യമായി ശാസ്ത്രജ്ഞർ ഉപയോഗിക്കാറുണ്ട്. അവകാശപ്പെടുന്ന ഫലങ്ങൾ എല്ലാവർക്കും സ്വയം ബോധ്യപ്പെടുന്ന വിധത്തിലുള്ളതാണോ എന്ന് പരീക്ഷിക്കുകയാണ് ഒരു രീതി. മറ്റൊന്ന് സമാനമായ സാഹചര്യങ്ങളിൽ ഇതേ ഫലം കൃത്യമായി പുനഃസൃഷ്ടിക്കാനും അംഗീകൃതശാസ്ത്രസിദ്ധാന്തങ്ങളിലൂടെയോ, അവകളുടെ സമ്മിശ്രണങ്ങളിലൂടെയോ ആ ഫലം വിശദീകരിക്കാനും കഴിയുമോ എന്ന് പരീക്ഷിക്കലാണ്. തെറ്റാണെന്ന് തെളിയിക്കാൻ ശ്രമിക്കുകയാണ് മറ്റൊരു മാർഗം. ജർമൻകാരനായ കാൾ പോപ്പർ ആണ് ശാസ്ത്രത്തെയും കപടശാസ്ത്രത്തെയും വേർതിരിച്ചറിയാൻ ഈ രീതി മുന്നോട്ട് വെച്ചത്. ഉദാഹരണത്തിന് 'മോഹൻലാൽ ഇന്ത്യയിലെ ഏറ്റവും മികച്ച നടനാണ്' എന്ന പ്രസ്താവന ശരിയെന്നോ തെറ്റെന്നോ തെളിയിക്കാൻ കഴിയാത്തതാണ് എന്നതിനാൽ ഇത് ശാസ്ത്രീയഅന്വേഷണത്തിന്റെ പരിധിയിൽ വരുന്ന ഒന്നല്ല. 
അവ്യക്തവും പർവതീകരിക്കപ്പെട്ടതുമായ ഭാഷാപ്രയോഗങ്ങളും അംഗീകൃത ശാസ്ത്രങ്ങളിലെ സാങ്കേതികപദങ്ങളുടെ ദുരൂഹമായ മിശ്രണങ്ങളുമാണ് കപടശാസ്ത്രങ്ങളുടെ മറ്റൊരു പ്രകടമായ ലക്ഷണം. ഉദാഹരണത്തിന്, "ഭൂമിയിലെ ജൈവിക ഊർജ്ജത്തിന്റെ വിതാനം കാരണം കാന്തികബലരേഖകൾക്ക് മാറ്റം വരുത്തുകയും ന്യൂട്രോൺ കണങ്ങളെ ഉത്തരധ്രുവത്തിൽ നിന്നും ഭൂവൽക്കശിലകളിലൂടെ മധ്യരേഖാപ്രദേശങ്ങളിലേക്ക് നീക്കുകയും ചെയ്യുന്നു" എന്ന പ്രസ്താവന അടിസ്ഥാനശാസ്ത്രം അറിയാത്തവർക്ക് വളരെ ആധികാരികമായ ഒന്നായി തോന്നിയേക്കാം. അതിൽ ഉപയോഗിച്ചിരിക്കുന്ന സാങ്കേതികപദങ്ങളാണ് അതിനു കാരണം. എന്നാൽ ഇത്തരം പ്രസ്താവനകൾ പലപ്പോഴും പൊതുഭാഷയിൽ 'വെളുത്ത വേദന', 'നീളം കൂടിയ ജലദോഷം' എന്നൊക്കെ പറയുന്നതുപോലെ അബദ്ധപ്രസ്താവനയാണ്.




</doc>
<doc id="252480" url="https://ml.wikipedia.org/wiki?curid=252480" title="പുൽത്തകിടി">
പുൽത്തകിടി

ഉദ്യാനങ്ങൾക്ക് ഭംഗി കൂട്ടാനുള്ള പ്രധാന ഘടകമാണ് പുൽത്തകിടി. കൃത്യമായ അളവിൽ പുല്ല് വെട്ടി വളർത്തിയാണ് പുൽത്തകിടി പരിപാലിക്കുന്നത്. ആവശ്യത്തിന് വെള്ളം, വളം, വൃത്തിയാക്കൽ എന്നിവ അനിവാര്യമാണ്. നിർവാർഛയുള്ള സ്ഥലത്താണ് പുൽതകിടി നിർമ്മിക്കേണ്ടത്. കിളച്ച് മറിച്ച് മണൽ ചേർത്ത് നിരപ്പാക്കി കളമൊരുക്കാം.


</doc>
<doc id="252483" url="https://ml.wikipedia.org/wiki?curid=252483" title="കോഴിക്കുളമാവ്">
കോഴിക്കുളമാവ്

12 മീറ്ററോളം ഉയരം വയ്ക്കുന്ന ഒരിനം ചെറിയ മരമാണ് പീക്കിരി, വെള്ളക്കൊട്ട്‌ളൻ എന്നെല്ലാമറിയപ്പെടുന്ന കോഴിക്കുളമാവ്. . 1500 മീറ്റർ മുതൽ 2200 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരം ചേർന്ന് കാണപ്പെടുന്നു.



</doc>
<doc id="252489" url="https://ml.wikipedia.org/wiki?curid=252489" title="കാട്ടുനൊച്ചി">
കാട്ടുനൊച്ചി

ഞണ്ടുമുട്ട, പുളിച്ചി, പൂണൂൽമരം, നാരമ്പിളി, നീരാഞ്ചി എന്നെല്ലാം പേരുകളുള്ള കാട്ടുനൊച്ചി 5 മീറ്ററോളം ഉയരം വയ്ക്കുന്ന വലിയ ഒരു കുറ്റിച്ചെടിയാണ്. . 1800 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ കാണുന്നു. തടി കരിയുണ്ടാക്കാൻ നല്ലതാണ്. തടിയിൽ നിന്നും ലഭിക്കുന്ന നാര് വീടും മീൻവലയും ഉണ്ടാക്കാൻ ഉപയോഗിക്കുന്നു.



</doc>
<doc id="252495" url="https://ml.wikipedia.org/wiki?curid=252495" title="കാട്ടുകാപ്പിക്കുരു">
കാട്ടുകാപ്പിക്കുരു

5 മീറ്റർ വരെ ഉയരത്തിൽ വളരുന്ന ഒരിനം വലിയ കുറ്റിച്ചെടിയാണ് കാട്ടുകാപ്പിക്കുരു. . 1400 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു.



</doc>
<doc id="252533" url="https://ml.wikipedia.org/wiki?curid=252533" title="ആഡംബര നികുതി">
ആഡംബര നികുതി

ആഡംബര വസ്തുക്കൾക്കു മീതെ സർക്കാർ ചുമത്തുന്ന നികുതിയാണ് ആഡംബര നികുതി. അവശ്യ വസ്തുക്കളല്ലാത്തവയെയാണ് ആഡംബര വസ്തുക്കൾ വിഭാഗത്തിൽ പെടുത്തിയിട്ടുള്ളത്.


</doc>
<doc id="252569" url="https://ml.wikipedia.org/wiki?curid=252569" title="മാണിക്യക്കൊട്ടാരം">
മാണിക്യക്കൊട്ടാരം

റൂബിനാ ഫിലിംസിനു വേണ്ടി എച്ച്.എച്ച്. അബ്ദുള്ളാ സേട്ട് നിർമിച്ച മലയാളചലച്ചിത്രമാണ് മാണിക്യക്കൊട്ടാരം. കലാലയാ വിതരണം ചെയ്ത മാണിക്യക്കൊട്ടാരം 1966 ജനുവരി 21-നു പ്രദർശനം തുടങ്ങി

ലക്ഷ്മിയും അവരുടെ മക്കളായ വേണുവും സേതുവും ഇന്ദിരയും സന്തോഷമായി കഴിഞ്ഞു വന്ന ഒരു സംതൃപ്തകുടുംബമായിരുന്നു. ഡോക്ടർ രാമചന്ദ്രന്റെ മകൾ ലത തന്റെ സ്നേഹം വേണുവിൽ അർപ്പിച്ചിരുന്നു. ഒരിക്കൽ വേണുവും സേതുവും ചേർന്നഭിനയിച്ച നാടകത്തിൽ നായികയുടെ ഭാഗം അഭിനയിച്ച തങ്കം എന്ന പെൺകുട്ടി, നാടകത്തിലെ നായകനായ വേണുവിനെ ജീവിതത്തിലും നായകനാക്കാൻ ആഗ്രഹിച്ചു. എന്നാൽ വേണുവും ലതയും തമ്മിലുള്ള അനുരാഗകഥയറിഞ്ഞ തങ്കം മൂകയായി പിന്മാറി. ലതയുടെ അച്ഛനായ ഡോക്ടറും തങ്ങളുടെ മക്കളുടെ രാഗവായ്പിന് അനുമതി നൽകിയിരുന്നു. അപ്പോഴാണ് വേണുവിന്റെ മുഖത്തുള്ള വൃണം കുഷ്ഠത്തിന്റെ ലക്ഷണമാണെന്ന് ഡോക്ടർ വിധിച്ചത്. അതോടെ മനസ്സിന്റെ സമനിലതെറ്റിയ തെറ്റിയ സേതു ലോകത്തെ മുഴുവൻ വെറുത്ത് ധിക്കാരിയെപ്പോലെ അലഞ്ഞുനടന്നു.

ചിന്താമണി നാരായണൻ വൈദ്യരുടെ മകളായ തങ്കം തന്റെ പ്രണയവല്ലരി പൂക്കില്ലന്നറിഞ്ഞപ്പോൾ സ്വകമിതാവായ വേണുവിന്റെ കുടുംബത്തെ ആപത്തിൽനിന്നും കരകയറ്റാൻ വേണ്ടി സ്വയം കുരുതി കൊടുക്കാൻ തീരുമാണിച്ചു. സേതുവിനെ വിവാഹം ചെയ്യാമെന്ന അവളുടെ തീരുമാനം സേതുവിനെ ജീവിക്കാൻ പുതിയ ആവേശം നൽകി. വേണുവിന്റെയും സഹോദരിയായ ഇന്ദിരയുടെയും വിവാഹത്തോടുകൂടി ആകുടുംബത്തെ സംതൃപ്തമാക്കാനും തങ്കത്തിനു സാധിച്ചു. തികഞ്ഞ സംതൃപ്തിയോടെ സേതു പ്രാണൻ വെടിഞ്ഞു.





</doc>
<doc id="252571" url="https://ml.wikipedia.org/wiki?curid=252571" title="സത്യപാൽ ഡാംഗ്">
സത്യപാൽ ഡാംഗ്

സ്വാതന്ത്ര്യ സമരസേനാനിയും, ഭാരതത്തിലെ കമ്മ്യൂണീസ്റ്റ് നേതാക്കളിൽ പ്രമുഖനുമായിരുന്ന സത്യപാൽ ഡാംഗ് ഇപ്പോൾ പാകിസ്താനിൽ ഉൾപ്പെടുന്ന ഗുജ്രൻവാലയിലാണ് ജനിച്ചത്. (1920-2013).

ലാഹോറിൽ വിദ്യാർത്ഥിയായിരിയ്ക്കുമ്പോൾ തന്നെ സ്വാതന്ത്ര്യ സമര പോരാട്ടങ്ങളിൽ പങ്കാളിയായി.ഇന്ത്യൻ നാഷനൽ കോൺഗ്രസ്സിന്റെ ഇടതുപക്ഷധാരയോടൊപ്പം ചേർന്നുനിന്ന ഡാംഗ് 25-0 വയസ്സിൽ ഓൾ ഇന്ത്യാ സ്റ്റുഡന്റ്സ് ഫെഡറേഷന്റെ ജനറൽ സെക്രട്ടറിയായി. കമ്മ്യൂണിസ്റ്റ് പാർട്ടിയിലെ പിളർപ്പിനു ശേഷം സി.പി.ഐ യിൽ തുടർന്ന ഡാംഗ് പ്രാദേശിക തിരഞ്ഞെടുപ്പുകളിലൂടെ രംഗത്ത് എത്തുകയും ,1967 ൽ അമൃത്സറിൽ നിന്നു സംസ്ഥാന നിയമസഭയിലേയ്ക്ക് നടന്ന തെരഞ്ഞെടുപ്പിൽ ,നിലവിലെ മുഖ്യമന്ത്രിയായിരുന്ന ഗ്യാനി ഗുർമുഖ്സിംഗിനെ 10000 വോട്ടുകളുടെ വ്യത്യാസത്തിൽ പരാജയപ്പെടുത്തുകയുമുണ്ടായി. 10 വർഷത്തിലധികം ഈ മണ്ഡലത്തെ അദ്ദേഹം പ്രതിനിധീകരിച്ചിരുന്നു.

ഖലിസ്ഥാൻ വാദത്തെ അതിനിശിതമായി വിമർശിച്ചിരുന്ന ഡാംഗ് ഭീകരവാദപ്രവർത്തനങ്ങളെ ശക്തിയായി അപലപിച്ചിരുന്നു.


</doc>
<doc id="252573" url="https://ml.wikipedia.org/wiki?curid=252573" title="ചെമ്മുള്ളൻ പാവൽ">
ചെമ്മുള്ളൻ പാവൽ

പശ്ചിമഘട്ട പ്രദേശങ്ങളിൽ കണ്ടുവരുന്ന ഒരു തനതു ശുദ്ധജല മത്സ്യമാണ് മുള്ളൻ പാവൽ . കോട്ടയം, തൃശ്ശൂർ, മലപ്പുറം, പാലക്കാട് തുടങ്ങിയ ജില്ലകളിലെ നദികളിൽ കണ്ടുവരുന്നു. ഭക്ഷണത്തിനും അലങ്കാരത്തിനും സാധാരണ ഉപയോഗിക്കുന്ന ഇവയുടെ എണ്ണത്തിൽ കാര്യമായ കുറവ് വന്നിട്ടുണ്ട്.

വൈ.എച്ച്. ബേക്കർ ശേഖരിച്ച മത്സ്യങ്ങളെ ഡോ.ഫ്രാൻസീസ് ഡേയ്ക്ക് കൈമാറി. 1873ൽ ഈ മത്സ്യത്തിന് ബേക്കറോടുള്ള ബഹുമാനാർത്ഥം ബേക്കരി എന്ന പേര് നൽകി. (Day, 1873a)

കണ്ണുകൾക്ക് ചുവപ്പ് നിറമുണ്ട്. ശരീരം നല്ലതുപോലെ പരന്നിട്ടാണ്. പാർശ്വരേഖ 44 ചെതുമ്പലുകളിലൂടെ കടന്നുപോകുന്നു. മീശരോമങ്ങളുണ്ട്. പരമാവധി നീളം 11 സെന്റിമീറ്റർ. മുതുകുവശം പച്ച കലർന്ന കറുപ്പുനിറമാണ്.



</doc>
<doc id="252576" url="https://ml.wikipedia.org/wiki?curid=252576" title="പച്ചിലവെട്ടി">
പച്ചിലവെട്ടി

വളരെ ചെറിയ ശിരസോടുകൂടിയ ഒരിനം മത്സ്യമാണ് പച്ചിലവെട്ടി .

ഈ മത്സ്യത്തിന് ഇലകൾ ഭക്ഷിക്കുന്ന സ്വഭാവമുണ്ട്. അതുകൊണ്ട് തന്നെ ആദിവാസികളടക്കമുള്ളവർ ഇതിനെ പച്ചിലവെട്ടി എന്നു വിളിക്കുന്നു. ഈ മത്സ്യത്തിന്റെ ആമാശയത്തിൽ എപ്പോഴും ഇലയുടെ അവശിഷ്ടങ്ങൾ നിറയെ കാണാം.

വളരെ ചെറിയ ശിരസാണെങ്കിലും ശരീരം നീണ്ടതും സാമാന്യം ഉരുണ്ടതുമാണ്. പച്ചിലവെട്ടിയുടെ മുതുകുഭാഗം പച്ച കലർന്ന കറുപ്പുനിറമാണ്. ചെതുമ്പലുകൾക്ക് സാമാന്യം വലിപ്പമുണ്ട്. പരമാവധി വലിപ്പം 60 സെന്റിമീറ്റർ. 5 വർഷം വരെ ആയുസുള്ള ഈ മത്സ്യം പരമാവധി 12കിലോ വരെ ഭാരം ഉണ്ടാകും.



</doc>
<doc id="252586" url="https://ml.wikipedia.org/wiki?curid=252586" title="നവമരം">
നവമരം

പശ്ചിമഘട്ടതദ്ദേശവാസിയായ ഒരിനം ചെറിയ വൃക്ഷമാണ് നവമരം. . 8 മീറ്ററോളം ഉയരം വയ്ക്കുന്ന ഈ മരം 1400 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="252590" url="https://ml.wikipedia.org/wiki?curid=252590" title="കാവേരിക്കണ്ണി">
കാവേരിക്കണ്ണി

ഇന്ത്യൻ ഉപഭൂഖണ്ഡങ്ങളിലെ ജലാശയങ്ങളിൽ കണ്ടുവരുന്ന ഒരിനം മത്സ്യമാണ് കാവേരിക്കണ്ണി . കേരളത്തിൽ ഇതിനെ കബനി നദിയിൽ നിന്ന് മാത്രമേ റിപ്പോർട്ട് ചെയ്തിട്ടുള്ളൂ.

ശരീരം നീണ്ടതും ഉരുണ്ടതുമാണ്. മീശരോമങ്ങളുണ്ട്. ശരാശരി നീളം 30 സെന്റി മീറ്റർ. ശരീരത്തിന്റെ മുതുകുവശത്തിന് കറുപ്പുനിറമാണ്.



</doc>
<doc id="252594" url="https://ml.wikipedia.org/wiki?curid=252594" title="കണിയാപുരം രാമചന്ദ്രൻ">
കണിയാപുരം രാമചന്ദ്രൻ

കേരളത്തിലെ സാംസ്കാരിക, സാഹിത്യ രംഗങ്ങളിൽ ശ്രദ്ധേയമായ സംഭാവനകൾ നൽകിയ ബഹുമുഖ പ്രതിഭയായിരുന്നു, സി.പി.ഐ നേതാവും എഴുത്തുകാരനുമായിരുന്ന കണിയാപുരം രാമചന്ദ്രൻ.

1938 ആഗസ്റ്റ് അഞ്ചിന് തിരുവനന്തപുരം ജില്ലയിലെ കണിയാപുരത്ത് ജനിച്ചു. തിരുവനന്തപുരം യൂണിവേഴ്സിറ്റി കോളേജിൽനിന്ന് ബിരുദവും ബിരുദാനന്തര ബിരുദവും നേടി. ബൾഗേറിയയിലെ സോഫിയ യൂണിവേഴ്സിറ്റിയിൽനിന്ന് ബൾഗേറിയൻ ഭാഷാശാസ്ത്രത്തിൽ ഉപരിപഠനവും മോസ്കോയിലെ സ്കൂൾ ഓഫ് സയൻസസിൽനിന്ന് പൊളിറ്റിക്സിൽ മൂന്നുവർഷത്തെ പഠനവും പൂർത്തിയാക്കി.

അദ്ധ്യാപികയായിരുന്ന വസന്തലക്ഷ്മിയാണ് ഭാര്യ. സുമൻ, സുചിത്ര എന്നിവർ മക്കളാണ്.

രാഷ്ട്രീയ നേതാവ് എന്നതിനുപുറമെ പത്രപ്രവർത്തകനും നാടകരചയിതാവും ഗാനരചയിതാവും ചലച്ചിത്ര തിരക്കഥാകൃത്തും മികച്ച പ്രസംഗകനുമായിരുന്നു കണിയാപുരം. ആറ് ചലച്ചിത്രങ്ങൾക്ക് ഗാനങ്ങൾ എഴുതിയ കണിയാപുരം, രണ്ട് ചലച്ചിത്രങ്ങൾക്ക് തിരക്കഥയും എഴുതിയിട്ടുണ്ട്.
കേരളത്തിൽ വലിയ വിവാദങ്ങളുണ്ടാക്കിയ ഭഗവാൻ കാലുമാറുന്നു ഉൾപ്പെടെ നിരവധി നാടകങ്ങൾ രചിച്ചിട്ടുണ്ട്.

എല്ലുകളിൽ ബാധിച്ച അർബുദരോഗത്തെത്തുടർന്ന് 2005 ഏപ്രിൽ 18നു അദ്ദേഹം അന്തരിച്ചു.

വിദ്യാർഥി പ്രസ്ഥാനത്തിലൂടെ രാഷ്ട്രീയത്തിൽ ഇറങ്ങിയ കണിയാപുരം 1957ൽ എ. ഐ. എസ്. എഫിന്റെ നേതൃത്വത്തിലേക്ക് കടന്നു. 1969 - 74 കാലത്ത് എ. ഐ. വൈ. എഫ്. സംസ്ഥാന പ്രസിഡണ്ടായിരുന്നു. 71 മുതൽ 10 വർഷം സി.പി.ഐ ദേശീയ കൗൺസിലിലും സംസ്ഥാന കൗൺസിലിലും അംഗമായിരുന്നു. 1977 മുതൽ 80 വരെ നെടുമങ്ങാട് മണ്ഡലത്തിലെ എം. എൽ. എ.യായിരുന്നു. 1999ൽ തിരുവനന്തപുരത്ത് നിന്ന് ലോക്‌സഭയിലേക്ക് മത്സരിച്ചെങ്കിലും വി.എസ് ശിവകുമാറിനോട് പരാജയപ്പെട്ടു.
കോളേജ് വിദ്യാഭ്യാസ കാലത്തുതന്നെ പത്രപ്രവർത്തകനായി പ്രവർത്തിച്ചു തുടങ്ങിയ കണിയാപുരം രാമചന്ദ്രൻ, തിരുവനന്തപുരത്തുനിന്ന് പ്രസിദ്ധീകരിച്ചിരുന്ന വിശ്വകേരളം, വിശ്വമേഖല എന്നിവയുടെ പത്രാധിപത്യം വഹിച്ചു. പിന്നീട് ജനയുഗത്തിന്റെ പത്രാധിപ സമിതി അംഗവും ജനയുഗം വാരികയുടെ പത്രാധിപരുമായി പ്രവർത്തിച്ചു. 20 വർഷത്തോളം കേരള ശബ്ദത്തിൽ അദ്ദേഹം കൈകാര്യം ചെയ്തിരുന്ന പംക്തി വളരെ ശ്രദ്ധേയമായിരുന്നു.

1962 മുതൽ കെ. പി. എ. സി. യുമായി ബന്ധപ്പെട്ടു നാടകരംഗത്ത് പ്രവർത്തിച്ചു തുടങ്ങിയ കണിയാപുരം രാമചന്ദ്രൻ 1966ൽ പ്രദശനത്തിനെത്തിയ മാണിക്യക്കൊട്ടാരം എന്ന ചലച്ചിത്രത്തിനായി ഗാനരചന നിർവ്വഹിച്ചു കൊണ്ട് ചലച്ചിത്രരംഗത്തുമെത്തി.

നാടക രചയിതാവ്, നാടകഗാന രചയിതാവ് എന്നീ നിലകളിൽ മലയാള നാടകരംഗത്ത് അദ്ദേഹം തനതായ വ്യക്തിമുദ്ര പതിപ്പിച്ചു. പുതിയ പുരാണം, മാനസപുത്രി, എനിക്ക് മരണമില്ല, ദി ആക്സിഡന്റ്, സബ്കോ സൻമതി ദേ ഭഗവൻ, ഭഗവാൻ കാലുമാറുന്നു തുടങ്ങി നിരവധി നാടകങ്ങൾ അദ്ദേഹം രചിച്ചു.ബഹാദൂർ നാടകസംഘത്തിന്റെ ബർമ്മ ബോറൻ, കായംകുളം സംസ്കാരയുടെ ഭ്രാന്തൻമാരുടെ ലോകം, കെ.പി. എ.സി.യുടെ എനിക്കു മരണമില്ല, സഹസ്രയോഗം, ലയനം, സിംഹം ഉറങ്ങുന്ന കാട്, ഭഗവാൻ കാലുമാറുന്നു തുടങ്ങിയ നാടകങ്ങൾക്ക് വേണ്ടി ഗാനരചനയും അദ്ദേഹം നിർവ്വഹിച്ചു.

മാണിക്യക്കൊട്ടാരം എന്ന ചലച്ചിത്രത്തിലെ പച്ചമരക്കാടുകളേ എന്ന ഗാനം രചിച്ചു കൊണ്ടാണ് കണിയാപുരത്തിന്റെ ചലച്ചിത്രപ്രവേശം. തുടർന്ന് ആനയും അമ്പാരിയും, രാഗപൌർണമി, യൗവനം - ദാഹം, അസുരൻ, കൽക്കി, തൊഴിൽ അല്ലെങ്കിൽ ജയിൽ എന്നീ ഏഴു ചിത്രങ്ങളിലായി 26 ചലച്ചിത്രഗാനങ്ങൾ അദ്ദേഹം രചിച്ചു. 'നാവടക്കൂ പണിയെടുക്കൂ', 'തൊഴിൽ അല്ലെങ്കിൽ ജയിൽ' എന്നീ ചലച്ചിത്രങ്ങളുടെ തിരക്കഥയും അദ്ദേഹം രചിച്ചു.


</doc>
<doc id="252596" url="https://ml.wikipedia.org/wiki?curid=252596" title="സി.ഡി. ദേശ്‌മുഖ്">
സി.ഡി. ദേശ്‌മുഖ്

ഭാരത റിസർവ്വ് ബാങ്കിന്റെ ഭാരതീയനായ ആദ്യത്തെ തലവനും 1950–1956 കാലത്തെ കേന്ദ്ര ധനകാര്യ മന്ത്രിയുമായ സി.ഡി. ദേശ് മുഖ്(ചിന്താമൻ ദ്വാരകനാഥ് ദേശ്മുഖ്) മഹാരാഷ്ട്രയിലെ റായ്ഗഡ് ഫോർട്ടിനടുത്ത നാടായിൽ ജനിച്ചു.(14 ജനുവരി 1896 – 2 ഒക്ടോ: 1982).കേംബ്രിഡ്ജിലെ ജീസസ് കോളേജിൽ നിന്നും ഉന്നത നിലയിൽ ബിരുദപഠനം പൂർത്തിയാക്കിയ ദേശ്മുഖ് 1918 ൽ ഇൻഡ്യൻ സിവിൽ സർവ്വീസിൽ പ്രവേശിച്ചു.തുടർന്ന് 1939 ൽ റിസർവ്വ് ബാങ്കിലേയ്ക്കു ലൈസൺ ഓഫീസറായി നിയമിയ്ക്കപ്പെട്ടു. ബാങ്കിന്റെ സെക്രട്ടറിയായും,1941 മുതൽ 1943 വരെ ഡപ്യൂട്ടി ഗവർണറായും 1943–50 വരെ റിസർവ്വ് ബാങ്ക് ഗവർണറായും ചുമതല വഹിച്ചു.അന്താരാഷ്ട്ര സാമ്പത്തിക സ്ഥാപനങ്ങളുടെ രൂപീകരണവുമായി ബന്ധപ്പെട്ട് 1944ൽ നടന്ന "ബ്രെട്ടൺവുഡ്സ്" സമ്മേളനത്തിലും ദേശ്മുഖ് പങ്കെടുക്കുകയുണ്ടായി.


</doc>
<doc id="252597" url="https://ml.wikipedia.org/wiki?curid=252597" title="പന്നാ കടുവാ സങ്കേതം">
പന്നാ കടുവാ സങ്കേതം

മദ്ധ്യപ്രദേശിലെ പന്നാ, ഛത്താർപുർ ജില്ലകളിലായി വ്യാപിച്ചു കിടക്കുന്ന ദേശീയോദ്യാനമാണ് പന്നാ കടുവാ സങ്കേതം. ഈ സങ്കേതത്തിനു 542.67 ച.കിമീറ്റർ വ്യാപ്തിയുണ്ട്. (209.53 ച.മൈൽ).1994 ൽ മദ്ധ്യപ്രദേശിലെ
5-0മത്തെയും, ഭാരതത്തിലെ 22-0മത്തെയും കടുവാ സങ്കേതമായി ഇത് പ്രഖ്യാപിയ്ക്കപ്പെട്ടു. 


</doc>
<doc id="252616" url="https://ml.wikipedia.org/wiki?curid=252616" title="നിഗമാനന്ദ സരസ്വതി">
നിഗമാനന്ദ സരസ്വതി

ഗംഗാ പുത്ര എന്നറിയപ്പെടുന്ന സ്വാമി നിഗമാനന്ദ് സരസ്വതി (ജ. ആഗസ്റ്റ് 2, 1976 - മ. ജൂൺ 13, 2011) ഒരു ഭാരതീയ സന്യാസിയായിരുന്നു. പരിസ്ഥിതി മലിനീകരണത്തിൽ നിന്നും ഗംഗാനദിയെ രക്ഷിയ്ക്കണമെന്ന ആവശ്യമുയർത്തി നിരാഹാരസമരമനുഷ്ഠിച്ച് അദ്ദേഹം മരണം വരിച്ചു.

ഹരിദ്വാർ കേന്ദ്രമായുള്ള ആത്മീയ - സാമൂഹ്യ സംഘടനയായ മാത്രി സദൻ, 1998 മുതൽ ഗംഗാതീരത്തെ അനധികൃത ഖനനത്തെയും ഗംഗാ മലിനീകരണത്തെയും കുറിച്ച് പ്രക്ഷോഭങ്ങളുയർത്തിയിരുന്നു. ഈ സംഘടനയും അതിന്റെ സൂത്രധാരനായിരുന്ന നിഗമാനന്ദയും ഖനനമാഫിയയുടെ കണ്ണിലെ കരടായി മാറിയിരുന്നു. ഗംഗയെ രക്ഷിക്കാനായുള്ള തന്റെ ശ്രമങ്ങളുടെ ഭാഗമായി ആരംഭിച്ച നിരാഹാര സമരത്തിന്റെ 67 ആം ദിവസം, നിഗമാനന്ദയെ അറസ്റ്റ് ചെയ്ത് ഹരിദ്വാർ ജില്ലാ ആശുപത്രിയിലേക്ക് മാറ്റുകയും അവിടെയും നിരാഹാരം തുടരുന്നതിനിടയിൽ ദുരൂഹമായ സാഹചര്യത്തിൽ വിഷബാധയേൽക്കുകയുമുണ്ടായി. ഇതേതുടർന്ന് വിദദ്ധ ചികിത്സ നൽകുവാൻ ശ്രമിച്ചെങ്കിലും 2011 ജൂൺ 13 ന് ഹിമാലയൻ ഇൻസ്റ്റിറ്റ്യൂട്ട് ഹോസ്പിറ്റലിൽ വെച്ച് അദ്ദേഹം മരണപ്പെടുകയുമാണുണ്ടായത്. നിഗമാനന്ദയുടെ മരണം ഖനനമാഫിയകളുടെ മുൻകൈയ്യിലുള്ള ആസൂത്രിത കൊലപാതകമാണെന്നും ബി.ജെ.പി. നേതൃത്വത്തിലുള്ള ഉത്തരാഖണ്ഡ് സർക്കാരിന് അതുസംബന്ധമായ അറിവുണ്ടെന്നും ആരോപണമുയർന്നിരുന്നു.


</doc>
<doc id="252619" url="https://ml.wikipedia.org/wiki?curid=252619" title="പി. സദാശിവം">
പി. സദാശിവം

കേരളത്തിന്റെ 23-ആം ഗവർണറാണ് ഇന്ത്യയുടെ ചീഫ് ജസ്റ്റീസായിരുന്ന പി. സദാശിവം (ജനനം: ഏപ്രിൽ 27 1949). ഷീല ദീക്ഷിത് കേരള ഗവർണർ സ്ഥാനം രാജിവെച്ചശേഷം അദ്ദേഹത്തെ ഗവർണറായി നോമിനേറ്റ് ചെയ്തു. 2013 ജൂലായ് 18-ന് ചീഫ് ജസ്റ്റിസ് അൽത്തമാസ് കബീറിന്റെ കാലാവധി അവസാനിച്ചതോടെയാണ് അദ്ദേഹം ചീഫ് ജസ്റ്റിസായി ചുമതലയേറ്റത്. സുപ്രീംകോടതിയിലെ നാല്പതാമത് ചീഫ് ജസ്റ്റിസായിരുന്നു അദ്ദേഹം. 2014 ഏപ്രിൽ 27 വരെയായിരുന്നു കാലാവധി.

ഇന്ത്യയിലെ പരമോന്നത നീതിപീഠത്തിന്റെ തലവനായിരുന്ന ജസ്റ്റിസ് പി. സദാശിവം ഈ പദവി അലങ്കരിച്ച ആദ്യത്തെ തമിഴ്‌നാട്ടുകാരനാണ്. 1951 മുതൽ 1954 ജനവരി വരെ, പഴയ മദ്രാസ് പ്രസിഡൻസിയിലെ നെല്ലൂരിൽ നിന്നുള്ള, പതഞ്ജലി ശാസ്ത്രി സുപ്രീം കോടതി ചീഫ് ജസ്റ്റിസായിരുന്നു. മദ്രാസ് പ്രസിഡൻസി വിഭജിക്കപ്പെട്ടപ്പോൾ നെല്ലൂർ ആന്ധ്രാപ്രദേശിനു കീഴിലായി. . ഇന്ത്യയിലെ ഒരു സംസ്ഥാനത്തിന്റെ ഗവർണറാകുന്ന ആദ്യ സുപ്രീം കോടതി ചീഫ് ജസ്റ്റിസാണാദ്ദേഹം.

തമിഴ്നാട്ടിലെ ഈറോഡിൽ 1949 ഏപ്രിൽ 27നു ജനിച്ച പി. സദാശിവം 1977 ൽ അഭിഭാഷക ജീവിതം ആരംഭിച്ചു. മദ്രാസ് ഹൈക്കോടതിയിൽ ദീർഷകാലം അഭിഭാഷകനായ അദ്ദേഹം, 1997ൽ മദ്രാസ് ഹൈക്കോടതി സ്ഥിരം ജഡ്ജിയായി നിയമിക്കപ്പെട്ടു. 2007 ഏപ്രിൽ മുതൽ പഞ്ചാബ്, ഹരിയാണ ഹൈക്കോടതികളിൽ സേവനം അനുഷ്ഠിച്ചു. 2007 ആഗസ്ത് 21 ന് സുപ്രീംകോടതി ജഡ്ജിയായി നിയമിതനായി. 



</doc>
<doc id="252622" url="https://ml.wikipedia.org/wiki?curid=252622" title="ടെട്രിസ്">
ടെട്രിസ്

ഒരു ചെറുകള്ളി യോജിപ്പിക്കൽ പ്രഹേളികാ വീഡിയോ കളിയാണ് ടെട്രിസ് (റഷ്യൻ: Тетрис)(ജപ്പാനീസ്: テトリス - ടെടോറിസു) (കൊറിയൻ: 테트리스 - ടെറ്റ്യൂലിസ്യൂ). സോവിയറ്റ് യൂണിയൻകാരനായ ഡെവലപ്പർ അലെക്സീ പായിറ്റ്നോവ് ആണ് ആദ്യമായി ഈ കളി നിർമ്മിച്ചത്. പായിറ്റ്നോവ് യുഎസ്എസ്ആറിലെ അക്കാദമി ഓഫ് സയൻസിലെ ഡൊറോഡ്നിസൈൻ കമ്പ്യൂട്ടർ സെന്ററിൽ പ്രവർത്തിച്ചുകൊണ്ടിരുന്ന സമയത്ത്, 1984 ജൂൺ 6നാണ് ആദ്യമായി ഈ ഗെയിം പുറത്തിറക്കിയത്. നാലിനെ സൂചിപ്പിക്കുന്ന ഗ്രീക്ക് പൂർവ്വപ്രത്യയമായ ടെട്രാ- (ടെട്രിസിലെ കട്ടകളെല്ലാം നാലു ചെറുകള്ളികൾ ചേർന്നതാണ്), പായിറ്റ്നോവിന്റെ ഇഷ്ടവിനോദമായ ടെന്നീസ് എന്നീ വാക്കുകളിൽ നിന്നാണ് ടെട്രിസ് എന്ന വാക്ക് രൂപം കൊള്ളുന്നത്.

നാലു സമചതുരങ്ങൾ കൊണ്ടുണ്ടാക്കിയ ടെട്രിമിനോകൾ എന്നറിയപ്പെടുന്ന കട്ടകൾ ഉപയോഗിച്ചാണ് ടെട്രിസ് കളിക്കുന്നത്. ക്രമരഹിതമായി താഴേക്ക് വീഴുന്ന ടെട്രിമിനോകളെ വശങ്ങളിലേക്ക് ചലിപ്പിച്ചും 90 ഡിഗ്രി വരെ കറക്കുകയും ചെയ്ത് പത്തു സമചതുരങ്ങളെ കൊള്ളാവുന്ന ഒരു തിരശ്ചീന രേഖയാക്കി മാറ്റണം. അത്തരത്തിലൊരു രേഖ നിർമ്മിക്കപ്പെടുമ്പോൾ ആ രേഖ അപ്രത്യക്ഷമാവുകയും അതിനനുസരിച്ചുള്ള പോയന്റുകൾ കളിക്കാരന് ലഭിക്കുകയും ചെയ്യുന്നു. നിശ്ചിത എണ്ണം രേഖകൾ പൂർത്തിയാക്കിയാൽ അടുത്ത ഘട്ടത്തിലേക്ക് കളി എത്തുന്നു. ഓരോ ഘട്ടം കഴിയുമ്പോഴും ടെട്രിമിനോകളുടെ വീഴ്ചയുടെ വേഗത വർദ്ധിക്കുന്നു. ഒടുവിൽ പൂർത്തിയാക്കാത്ത രേഖകൾ സ്ക്രീനിന്റെ മുകൾഭാഗത്ത്, പുതിയൊരു ടെട്രിമിനോക്ക് വരാൻ കഴിയാത്ത വണ്ണം മുട്ടുമ്പോൾ കളി അവസാനിക്കുന്നു.

എല്ലാ ടെട്രിമിനോകളും ഒന്നോ രണ്ടോ വരി ഒറ്റയടിക്ക് പൂർത്തിയാക്കാൻ കഴിവുള്ളവയാണ്. I, J, L ടെട്രിമിനോകൾക്ക് മൂന്നു വരിയും L ടെട്രിമിനോക്ക് നാലുവരിയും ഒറ്റയടിക്ക് പൂർത്തിയാക്കാൻ കഴിയും. ഇതിനെ ഒരു ടെട്രിസ് എന്നു വിളിക്കപ്പെടുന്നു. എന്നാൽ ചില സന്ദർഭങ്ങളിൽ T, S, Z ടെട്രിമിനോകൾക്കും ഒറ്റയടിക്ക് മൂന്നു രേഖകൾ പൂർത്തിയാക്കാൻ കഴിയാറുണ്ട്.




</doc>
<doc id="252634" url="https://ml.wikipedia.org/wiki?curid=252634" title="പാഖി കടുവാ സങ്കേതം">
പാഖി കടുവാ സങ്കേതം

അരുണാചൽ പ്രദേശിലെ കിഴക്കൻ കാമെംഗ് ജില്ലയിലുള്ള സംരക്ഷിത കടുവാ സങ്കേതമാണ് പാഖി. 862 ച:കി:മീറ്ററുകളിലായി ഇത് വ്യാപിച്ചു കിടക്കുന്നു.അരുണാചൽ പ്രദേശിലെ പരിസ്ഥിതിവകുപ്പിനാണ് ഇതിന്റെ സംരക്ഷണച്ചുമതല. 1977 ൽ ആണ് ഇത് ഒരു സംരക്ഷിതപ്രദേശവും, പിന്നീട് 2002 ൽ ഒരു കടുവാ സങ്കേതമാക്കിയും പ്രഖ്യാപിയ്ക്കപ്പെട്ടത്.



</doc>
<doc id="252635" url="https://ml.wikipedia.org/wiki?curid=252635" title="മേയർ നായർ">
മേയർ നായർ

1966-ൽ പുറത്തിറങ്ങിയ മലയാളചലച്ചിത്രമാണ് മേയർ നായർ. കല്പനാ പ്രൊഡക്ഷൻസിന്റെ ബാനറിൽ പി.എ. തങ്ങൾ നിർമിച്ചഎസ്.ആർ. പുട്ടണ്ണ സംവിധാനം ചെയ്ത് ഈ ചിത്രം വിതരണം ചെയ്ത കല്പനാ പിക്ചേഴ്സ് 1966 ഡിസംബർ 24-ന് പ്രദർശനത്തിനെത്തിച്ചു.

തോമസ് ഹാർഡിയുടെ "ദി മേയർ ഓഫ് കാസ്റ്റർബ്രിജ്" എന്ന ഇംഗ്ലീഷ് നോവലിന്റെ കഥയെ ആസ്പദമാക്കി പണ്ഡിത സാഹിത്യകാരനായ ഡോക്ടർ എസ്.കെ. നായരാണ് ഇതിന്റെ കഥ തയ്യാറാക്കിയത്. കൃഷ്ണൻ നായർ എന്ന കഥാപത്രം മദ്രാസ് മേയറാകുന്നതും ദുർവൃത്തനായ മേയറെ ആരോവെടിവച്ചു കൊല്ലുന്നതു മായിരുന്നു ഇതിന്റെ ഇതിവൃത്തം.






</doc>
<doc id="252641" url="https://ml.wikipedia.org/wiki?curid=252641" title="സി.കെ. ഗോവിന്ദൻ നായർ">
സി.കെ. ഗോവിന്ദൻ നായർ

കേരളത്തിൽ നിന്നുള്ള രാജ്യസഭാംഗവും മുൻ കെപിസിസി പ്രസിഡന്റുമായിരുന്നു സി.കെ.ജി. എന്നറിയപ്പെട്ടിരുന്ന സി.കെ. ഗോവിന്ദൻ നായർ (7 ജൂലൈ 1897 - 27 ജൂൺ 1964).

1897ൽ തലശ്ശേരിയിൽ ജനിച്ചു. ബ്രണ്ണൻ കോളേജ് വിദ്യാർത്ഥിയായിരിക്കുമ്പോൾ സമരം ചെയ്തതിന് പുറത്താക്കപ്പെട്ടു. ചെന്നൈ ക്രിസ്ത്യൻ കോളേജിലും പച്ചൈയപ്പാസ് കോളേജിലും പടിച്ചു. നിയമ ബിരുദം നേടിയിട്ടുണ്ട്. ഗാന്ധിജിയോടൊപ്പം അടുത്തു പ്രവർത്തിച്ചു. വിദേശ വസ്ത്ര ബഹിഷ്കരണമുൾപ്പെടെയുള്ള സമരങ്ങളിൽ സജീവമായിരുന്നു. 1933 ൽ മലബാർ കോൺഗ്രസ് കമ്മിറ്റി സെക്രട്ടറിയായി. .ക്വിറ്റ് ഇന്ത്യാ സമരത്തിൽ പങ്കെടുത്ത് മൂന്നു വർഷത്തോളം വെല്ലൂർ ജയിലിൽ കഴിഞ്ഞു. 

1950 ൽ കെ. കേളപ്പനെ തോൽപ്പിച്ച് കെ.പി.സി.സി പ്രസിഡന്റായി. സെക്രട്ടറിയായും പ്രവർത്തിച്ചു.. 1942 ലെ മലബാർ പ്രവിശ്യയിൽ നടന്ന തെരഞ്ഞെടുപ്പിൽ കൊയിലാണ്ടിയിൽ നിന്ന് വിജയിച്ചിരുന്നു. 1952 ൽ കോൺഗ്രസിലുണ്ടായ പിളർപ്പിനെത്തുടർന്ന് കേളപ്പന്റെ നേതൃത്ത്വത്തിൽ കിസാൻ മസ്ദൂർ പ്രജാ പാർട്ടി രൂപം കൊണ്ടപ്പോൾ മാധവമേനോനൊപ്പം കോൺഗ്രസിനൊപ്പം പ്രവർത്തകരെ ഉറപ്പിച്ചു നിർത്താൻ പ്രയത്നിച്ചു. ആദ്യ പാർലമെന്റ് തെരഞ്ഞെടുപ്പിൽ ഏ.കെ.ജി യുടെ എതിർ സ്ഥാനാർത്ഥിയായിരുന്നു. ആദ്യ ഇ.എം.എസ് സർക്കാരിന്റെ കാലത്ത് സെക്ഷൻ 144 പ്രകാരം തടങ്കലിലായി. ജനവാണി എന്ന പേരിൽ പത്രം തുടങ്ങിയെങ്കിലും സാമ്പത്തിക പരാജയമായിരുന്നു. അറുപതുകളിൽ കോൺഗ്രസ് പ്രവർത്തക സമിതിയിലേക്ക് തെരഞ്ഞെടുക്കപ്പെട്ട അദ്ദേഹം നെഹ്റു ഉൾപ്പെടെയുള്ള കോൺഗ്രസ് ദേശീയ നേതാക്കളോടൊപ്പം പ്രവർത്തിച്ചു. 1964 ൽ രാജ്യസഭാംഗമായി തെരഞ്ഞെടുക്കപ്പെട്ടു. 

"വർഗീയ ശക്തികളുമായും സാമുദായിക സംഘടനകളുമായും കോൺഗ്രസ് പുലർത്തേണ്ട ബന്ധത്തിന് ലക്ഷ്മണരേഖ വേണം" എന്ന അഭിപ്രായക്കാരനായിരുന്നു. *"ഇന്ന് അവർ ചോദിക്കുന്നത് കൊടുത്താൽ നാളെ കൂടുതൽ ചോദിക്കും. ഇത് സമ്മർദമാവും " എന്ന മുസ്ലീം ലീഗിനെ സംബന്ധിച്ച പരാമർശം വിവാദമായിരുന്നു. മന്നത്ത് പത്മനാഭൻ മാലേത്ത് ഗോപിനാഥപിള്ളയ്ക്ക് പാർട്ടി സ്ഥാനം ആവശ്യപ്പെട്ടപ്പോൾ "അടുപ്പം വേറെ, രാഷ്ട്രീയം വേറെ" എന്ന നിലപാട് എടുത്തതായി രമേശ് ചെന്നിത്തല പറഞ്ഞിരുന്നു.

ന്യൂന പക്ഷ രാഷ്ട്രീയത്തെ പ്രത്യേകിച്ചും മുസ്ലീം ലീഗിനെതിരെ നിരവധി വിവാദമായ അഭിപ്രായ പ്രകടനങ്ങൾ അദ്ദേഹം നടത്തി.



</doc>
<doc id="252646" url="https://ml.wikipedia.org/wiki?curid=252646" title="മൈലീറ്റസിലെ ഹെക്കത്തേയ്സ്">
മൈലീറ്റസിലെ ഹെക്കത്തേയ്സ്

ഒരു പുരാതന ഗ്രീക്ക് ചരിത്രകാരനാണ് ഹെക്കാത്തേയ്സ്. (Hecataeus of Miletus) (ഏകദേശ ജീവിതകാലം ബി.സി. 550 - 476). ഭൂമിയിലെ കരപ്രദേശങ്ങൾക്കു ചുറ്റും കടലാണ് എന്ന ആശയം ആദ്യമായി അവതരിപ്പിച്ചത് ഹെക്കാത്തേയ്സ് ആണ്. ടോളമിയും മറ്റും ഈ ആശയത്തെ തള്ളിക്കളഞ്ഞിരുന്നു.


</doc>
<doc id="252650" url="https://ml.wikipedia.org/wiki?curid=252650" title="ചെമ്പാലൻ കൂരൽ">
ചെമ്പാലൻ കൂരൽ

പശ്ചിമഘട്ടത്തിന്റെ തനതായ ഒരു മത്സ്യമാണ് ചെമ്പാലൻ കൂരൽ (Curmuca Barb). . കേരളത്തിൽ കബനി ഒഴിച്ചുള്ള എല്ലാ നദികളിലും കണ്ടുവരുന്നു. മലിനപ്പെടാത്ത ശുദ്ധജലത്തിലാണ് ഇവയെ അധികമായി കണ്ടുവരുന്നത്.

ശരീരം നീണ്ടതും ഉരുണ്ടതുമാണ്. കമാനാകൃതിയിലാണ് മുതുകുഭാഗം. 120 സെന്റിമീറ്റർ വരെ വലിപ്പം വയ്ക്കുന്നു. മത്സ്യത്തിന് സ്ഥായിയാ നിറമില്ല. സ്വർണ്ണനിറത്തിലും മുഴുവനായും വെള്ള നിറത്തിലുമൊക്കെ കാണപ്പെടുന്നു. ഒരു ജോടി മീശരോമങ്ങളുണ്ട്.


</doc>
<doc id="252658" url="https://ml.wikipedia.org/wiki?curid=252658" title="ഡി.സുബ്ബറാവു">
ഡി.സുബ്ബറാവു

ഭാരത റിസർവ്വ് ബാങ്കിന്റെ ഇരുപത്തിരണ്ടാമതു ഗവർണറും, സാമ്പത്തികവിദഗ്ദ്ധനുമായ ദുവ്വൂരി സുബ്ബറാവു. ആന്ധ്രാപ്രദേശിലെ ഗോദാവരി ജില്ലയിൽപ്പെട്ട വിജയവാഡയിൽ 1949 ഓഗസ്റ്റ് 11 നു ജനിച്ചു. സൈനിക സ്ക്കൂളിലെ പഠനത്തിനു ശേഷം ഖരഗ്പൂർ ഐ.ഐ.ടി യിൽ നിന്നു സ്വർണ്ണമെഡലോടെ ഊർജ്ജതന്ത്രത്തിൽ ബിരുദവും, തുടർന്നു കാൺപൂർ ഐ.ഐ.ടി യിൽ നിന്നും ബിരുദാനന്തര ബിരുദവും നേടി. . 1972 ൽ സിവിൽ സർവ്വീസിൽ പ്രവേശിച്ച സുബ്ബറാവു ആന്ധ്രാകേഡറിൽ ഔദ്യോഗികസേവനം ആരംഭിച്ചു. അമേരിയ്ക്കയിലെ ഒഹായോ സർവ്വകലാശാല, മസ്സാചുസെറ്റ്സ് ഇൻസ്റ്റിറ്റ്യുട്ട് ഓഫ് ടെക്നോളജി (MIT)എന്നീ സ്ഥാപനങ്ങളിൽ നിന്നും അദ്ധ്യയനം പൂർത്തിയാക്കിയ സുബ്ബറാവുവിനു ആന്ധ്രാ സർവ്വകലാശാലയിൽ നിന്നും ധനതത്വശാസ്ത്രത്തിൽ ഡോക്ടറേറ്റും ലഭിച്ചിട്ടുണ്ട്.

ഭാരതീയ റിസർവ്വ് ബാങ്കിൽ 2008 സെപ്റ്റംബർ 5 മുതൽ സെപ്റ്റംബർ 2013 വരെഗവർണ്ണറായി സേവനം അനുഷ്ഠിച്ചു. ബാങ്കിങ് മേഖലയിലെ പരിഷ്കാരങ്ങളും,സാമ്പത്തികരംഗത്തെ റിസർവ്വ് ബാങ്കിന്റെ നിർണ്ണായക ഇടപെടലുകളും സുബ്ബറാവുവിനെ ശ്രദ്ധേയനാക്കിയിട്ടുണ്ട്.1972 ആന്ധ്രാപ്രദേശ് കെഡർ ഐ എ എസ് കാരനായ അദ്ദേഹം നിണ്ട 35 ഔദ്യോഗിക ജീവിതതിനുശേഷം 2007 ധനകാര്യസെക്രട്ടറി ആയി.1992 മുതൽ 2004 വരെ ലോക ബാങ്ക് സാമ്പത്തിക ഉപദേഷ്ടാവായി പ്രവർത്തിച്ചു. ആഗോള സാമ്പത്തിക പ്രതിസന്ധി ഇന്ത്യൻ ബാങ്കിംഗ് മേഖലയെ കാരൃമായി ബാധികത്തിരികാൻ പ്രധന കാരണം റിസർവ്വ് ബാങ്ക് നടപടികൾ ആയിരുന്നു..


</doc>
<doc id="252660" url="https://ml.wikipedia.org/wiki?curid=252660" title="കുട്ടാടൻ">
കുട്ടാടൻ

മൂപ്പ് കൂടിയ ഒരു പരമ്പാരഗത നെല്ലിനമാണ് കുട്ടാടൻ. ഏകദേശം പത്ത് മാസത്തോളമാണ് ഇതിന്റെ മൂപ്പ്. മേടത്തിൽ വിതച്ച് രണ്ട് കാലവർഷങ്ങളും പിന്നിട്ട് മകരമാസത്തിലാണ് ഈ ഇനം നെല്ലിന്റെ കൊയ്ത്ത്. 

ഇടവപ്പാതിക്ക് മുമ്പ് നിലമൊരുക്കി വിത്ത് വിതയ്ക്കുന്നു.(നുരിവിതയാണ് പതിവ്. കാളകൊണ്ട് പൂട്ടി, ഉഴവ് ചാലിൽ ഓരോ പിടിയായി വിത്തിടുന്ന രീതി). മഴ തുടങ്ങുന്നതിന് മുമ്പേ ഞാറു വളർന്ന് വലുതാകണം. ഒരു പൂവ് മാത്രം കൃഷി ചെയ്യാൻ സാധിക്കുന്ന വെള്ളക്കെട്ട് അധികമുള്ള പ്രദേശങ്ങളിലാണ് ഈ നെല്ല് കൃഷിചെയ്തിരുന്നത്. വെള്ളത്തിന് മീതെ വളർന്നു പൊന്താൻ ശേഷിയുള്ള ഈ ഇനം വളരെ ഉയരം വരുന്നവയാണ്. ഇടവപ്പാതിയെ അതിജീവിച്ച് വളർന്നുവരുന്ന ഞാറിൻ തൈകൾക്ക് ചിങ്ങമാസത്തിൽ മഴയ്ക്ക് ശമനമാകുന്നതോടെ ഒന്നാം വളമിടുന്നു. മറ്റുള്ള ഇനങ്ങളെ അപേക്ഷിച്ച് നന്നായി ചിനപ്പുകൾ പൊട്ടുന്ന ഇനമാണ് കുട്ടാടൻ. വളർച്ചയുടെ പ്രത്യേക അന്തരീക്ഷം കൊണ്ടുതന്നെ ഓരോ ഘട്ടങ്ങൾ അതിജീവിച്ച് വരുമ്പോഴേക്കും തൈകളുടെ എണ്ണം കുറവായിരിക്കും. വളർച്ചയുടെ മധ്യത്തിലേക്ക് കടക്കുന്നതോടെ തുലാവർഷം ആരംഭിക്കും. വീണ്ടും ഈ ചെടികൾ വെള്ളത്താൽ മൂടപ്പെടും.മഴയ്ക്ക് ശേഷം രണ്ടാം വളം നൽകുന്നതോടെ കൂടുതൽ കരുത്തിൽ ചിനപ്പുകൾ പൊട്ടുന്ന ഇവ മൂപ്പെത്തി മകരമാസത്തോടെ കൊയ്ത്തിന് തയ്യാറാകുന്നു. 

മറ്റ് ഇനങ്ങളെ അപേക്ഷിച്ച് വിളവ് വളരെയധികം ലഭിക്കുന്നു എന്നത് ഇതിന്റെ ഒരു പ്രത്യേകതയാണ്. നീളം കൂടിയ വിസ്താരാമുള്ള ചിനപ്പുകൾ അരിഞ്ഞെടുക്കുന്നത് ശ്രമകരമായ ഒരു കാര്യമാണ്. ഉയരം കൂടിയ ഇനമായതിനാൽ തന്നെ ഭൂരിഭാഗം നെൽചെടികളും തറയിലേക്ക് പതിഞ്ഞ് വീണിരിക്കും.

സങ്കരനെൽവിത്തുകളുടെ പ്രചാരത്തോടെ ഈ നെല്ലിനം ഏതാണ്ട് നാമാവശേഷമായിട്ടുണ്ട്. ഈയിനം നെല്ലിനം കൃഷിചെയ്തിരുന്ന പാടശേഖരങ്ങളെ കുട്ടാടൻ പാടങ്ങളെന്ന് വിളിച്ചിരുന്നു. തൃശ്ശൂർ മേഖലയിലെ കോൾപ്രദേശങ്ങളിൽ ഒരുകാലത്ത് വ്യാപകമായി കൃഷിചെയ്തിരുന്ന ഒരിനം നെൽവിത്താണിത്.


</doc>
<doc id="252662" url="https://ml.wikipedia.org/wiki?curid=252662" title="വീര ചക്രം">
വീര ചക്രം

യുദ്ധ കാലത്തെ സേവനങ്ങൾക്ക് സൈനികർക്ക് നൽകുന്ന മൂന്നാമത്തെ പരമോന്നത ഇന്ത്യൻ സൈനിക ബഹുമതിയാണ് വീര ചക്രം (ഹിന്ദി: वीर चक्र, Vr.C.). ഈ അവാർഡ് ജേതാക്കൾക്ക് തങ്ങളുടെ പേരിന്റെ കൂടെ Vr.C. എന്ന് ചേർക്കാവുന്നതിന് അവകാശമുണ്ട്. പരം വീര ചക്രയ്ക്കും മഹാവീര ചക്രയ്ക്കും പിറകിലായി മൂന്നാമതായാണ് വീരചക്രയുടെ സ്ഥാനം.


</doc>
<doc id="252663" url="https://ml.wikipedia.org/wiki?curid=252663" title="നാരായൺ ആപ്‌തെ">
നാരായൺ ആപ്‌തെ

അഖിൽ ഭാരത് ഹിന്ദു മഹാസഭയുടെ പ്രവർത്തകനും മഹാത്മാഗാന്ധിയുടെ കൊലപാതകത്തിൽ പങ്കാളിയുമായിരുന്നു നാരായൺ ദത്താത്രേയ ആപ്‌തെ

1932ൽ ബോംബെ സർവകലാശാലയിൽ നിന്നും ബാച്ചിലർ ഓഫ് സയൻസ് ബിരുദം നേടി. ശേഷം അഹമദ് നഗറിൽ അധ്യാപകനായി ജോലിയിൽ പ്രവേശിച്ചു. ഈ കാലത്ത് ഫാട്തരെയുടെ (Phadtare) മകൾ ചമ്പയെ വിവാഹം ചെയ്തു. 1939ൽ ഇദ്ദേഹം അഖിൽ ഭാരത് ഹിന്ദു മഹാസഭയുടെ പ്രവർത്തകനായി. 22.ജൂലൈ 1944 ൽ ഗാന്ധി പഞ്ചാഗ്നിയിൽ താമസിക്കുന്ന വേളയിൽ ആപ്തെയുടെ നേതൃത്വത്തിൽ 25ഓളം പേരടങ്ങുന്ന സംഘം ഗാന്ധി നിലപാടുകൾക്കെതിരായി പ്രതിഷേധം നടത്തി. ഹിന്ദു മഹാസഭയുടെ കീഴിൽ ഗോഡ്‌സെയുമായി ഒന്നിച്ച് ആറു വർഷത്തോളം പ്രവർത്തിച്ചു. 28-മാർച്ച്-1944 ൽ അഗ്രണി എന്ന പേരിൽ ഒരു പ്രസിദ്ധീകരണം ഇരുവരും ചേർന്ന് ആരംഭിച്ചു. ഗോഡ്സെ ഇതിന്റെ എഡിറ്ററും ആപ്തെ മാനേജറും ആയിരുന്നു. ഗാന്ധിയെ കൊലചെയ്യുന്ന സ്ഥലത്ത് ആപ്തെയും സന്നിഹിതനായിരുന്നു.

ഗാന്ധിജി വധക്കേസിൽ കുറ്റക്കാരനെന്നു കണ്ട ആപ്‌തെയെ കേസിലെ മറ്റൊരു പ്രതിയായ നാഥുറാം ഗോഡ്‌സെയ്ക്കൊപ്പം തൂക്കിലേറ്റി. 1949 നവംബർ 15-ന് അംബാല ജയിലിലാണ് ഇരുവരെയും തൂക്കിലേറ്റിയത്


</doc>
<doc id="252669" url="https://ml.wikipedia.org/wiki?curid=252669" title="ചന്നപട്ടണം">
ചന്നപട്ടണം

കർണാടകയിലെ രാമനഗര ജില്ലയിലുൾപ്പെട്ട ഒരു പട്ടണമാണ് ചന്നപട്ടണം. ബാംഗ്ലൂർ-മൈസൂർ സംസ്ഥാനപാതയിൽ ബാംഗ്ലൂരിൽ നിന്നും 60 കിലോമീറ്റർ അകലെയായുള്ള ഈ പട്ടണം തടി കൊണ്ടുള്ള കളിപ്പാട്ടങ്ങൾക്കും കരകൗശലവസ്തുക്കൾക്കും പ്രശസ്തമാണ്. ചന്നപട്ടണത്തെ കളിപ്പാട്ടങ്ങളുടെ നാട് എന്നർത്ഥമുള്ള "ഗൊംബേഗള ഊരു" എന്ന് വിശേഷിപ്പിക്കാറുണ്ട്. 

ചരിത്രരേഖകൾ പ്രകാരം തിമ്മപ്പരാജ അരസ് എന്ന രാജാവായിരുന്നു ഈ പ്രദേശം ഭരിച്ചിരുന്നത്. തുടർന്ന് തെലുഗു ബാൻജിഗ ബാലിജ വംശത്തിൽ പെട്ട് ജഗദേവരായ 
ചന്നപട്ടണത്തെ തന്റെ ആസ്ഥാനനഗരം. ഇതേ വംശത്തിൽ പെട്ട രാജാക്കന്മാർ തുടർച്ചയായി ഈ പ്രദേശം ഭരിച്ചു. 1630-ൽ മൈസൂർ വൊഡയാർ രാജാക്കന്മാർ ഈ പ്രദേശം കൈയ്യടക്കി.



</doc>
<doc id="252671" url="https://ml.wikipedia.org/wiki?curid=252671" title="ദേവി പ്രസാദ് ഷെട്ടി">
ദേവി പ്രസാദ് ഷെട്ടി

പ്രശസ്തനായ ഒരു ഹൃദയശസ്ത്രക്രിയാ വിദഗ്ദ്ധനാണ് ഡോ. ദേവി പ്രസാദ് ഷെട്ടി. വൈദ്യശാസ്ത്ര രംഗത്തെ ഇദ്ദേഹത്തിന്റെ സേവനങ്ങൾ കണക്കിലെടുത്തു കൊണ്ട് 2012-ൽ പത്മഭൂഷൺ പുരസ്കാരം നൽകപ്പെട്ടു.

കർണാടകത്തിലെ ദക്ഷിണ കന്നഡ ജില്ലയിലുൾപ്പെട്ട കിന്നിഗോളി ഗ്രാമത്തിൽ ജനനം. മംഗലാപുരം കസ്തൂർബ മെഡിക്കൽ കോളേജിൽ നിന്ന് എം.ബി.ബി.എസും എം.എസും നേടിയ ശേഷം ലണ്ടനിലെ ഗൈസ് ഹോസ്പിറ്റൽ, ബ്രോംപ്റ്റൺ ഹോസ്പിറ്റൽ എന്നിവിടങ്ങളിൽ പരിശീലനം നേടി. പിന്നീട് അമേരിക്കയിലെ യൂണിവേഴ്‌സിറ്റി ഓഫ് മിന്നസോട്ട മെഡിക്കൽ സ്കൂളിൽ ഇന്റർനാഷണൽ ഹെൽത്ത് പ്രഫസർ, ബാംഗ്ലൂരിലെ രാജീവ്ഗാന്ധി ഓഫ് ഹെൽത്ത് സയൻസിൽ പ്രഫസർ എന്നീ സ്ഥാനങ്ങൾ വഹിച്ചു.

2012-ൽ ബാംഗ്ലൂർ നഗരപരിധിക്ക് പുറത്തുള്ള ബൊമ്മസാന്ദ്ര എന്ന സ്ഥലത്ത് ഇദ്ദേഹം നാരായണ ഹൃദയാലയ എന്ന മൾട്ടി-സ്പെഷാലിറ്റി ആശുപത്രിക്ക് തുടക്കമിട്ടു. കാർഡിയോളജിക്ക് പുറമേ ന്യൂറോസർജറി, പീഡിയാട്രിക് സർജറി, ഹെമെറ്റോളജി, നെഫ്രോളജി തുടങ്ങിയ വിവിധ വിഭാഗങ്ങളും ഇവിടെ പ്രവർത്തിക്കുന്നു.

കിരൺ മജുംദാർ ഷായുടെ ബയോക്കോണുമായി ചേർന്ന് ആരോഗ്യരക്ഷായോജനക്കു തുടക്കമിട്ടു. ലോകത്തിലെ ഏറ്റവും വലിയ മൈക്രോ ഹെൽത്ത് ഇൻഷുറൻസ് പദ്ധതിയായി വിശേഷിപ്പിക്കപ്പെടുന്ന 'യശസ്വിനി' നടപ്പാക്കാൻ കർണാടക സർക്കാരിനു പ്രേരണയായത് ഡോ. ഷെട്ടിയായിരുന്നു.



</doc>
<doc id="252676" url="https://ml.wikipedia.org/wiki?curid=252676" title="അശുതോഷ് മുഖർജി">
അശുതോഷ് മുഖർജി

വിദ്യാഭ്യാസ വിചക്ഷണനും, കൽക്കട്ടാ സർവ്വകലാശാലയുടെ രണ്ടാമത്തെ വൈസ് ചാൻസലറുമായിരുന്നു അശുതോഷ് മുഖർജി (29 ജൂൺ 1864 – 25 മെയ് 1924).
ബംഗാൾ ടെക്നിക്കൽ ഇൻസ്റ്റിറ്റ്യൂട്ടിന്റെ രൂപീകരണത്തിലും 1914 ൽ കൽക്കട്ടാ സർവ്വകലാശാലയിലെ കോളേജ് ഓഫ് സയൻസിനു തുടക്കമിട്ടതിലും അശുതോഷ് മുഖർജിയുടെ പങ്ക് നിസ്തുലമാണ്. കൂടാതെ 1908 ൽ കൽക്കട്ടാ മാത്തമാറ്റിക്കൽ സൊസൈറ്റി സ്ഥാപിയ്ക്കുകയും,1908 മുതൽ 1923 വരെ അതിന്റെ സ്ഥാപക അദ്ധ്യക്ഷനായും സേവനം അനുഷ്ഠിച്ചിരുന്നു. .
സർവ്വേപ്പള്ളി രാധാകൃഷ്ണന്റേയും,സി.വി.രാമന്റേയും വിദ്യാഭ്യാസജീവിതത്തിൽ നിർണ്ണായകമായ ഒരു പങ്ക് അശുതോഷ് മുഖർജി വഹിച്ചിരുന്നു..


</doc>
<doc id="252677" url="https://ml.wikipedia.org/wiki?curid=252677" title="ചൈനീസ് വിക്കിപീഡിയ">
ചൈനീസ് വിക്കിപീഡിയ

സ്വതന്ത്ര ഓൺലൈൻ വിജ്ഞാനകോശമായ വിക്കിപീഡിയയുടെ ചൈനീസ് പതിപ്പാണ് ചൈനീസ് വിക്കിപീഡിയ. വലിപ്പത്തിന്റെ കാര്യത്തിൽ ബൈഡു ബൈക്കി,സൊസൊ.കോം,ഹുഡോങ് എന്നിവയ്ക്ക് ശേഷം നാലാം സ്ഥാനമാണ് ചൈനീസ് വിക്കിപീഡിയക്ക്.

2001 ൽ മറ്റ് 12 വിക്കിപീഡിയക്കൊപ്പം ചൈനീസ് വിക്കിപീഡിയ ആരംഭിച്ചു. തുടക്കത്തിൽ ചൈനീസ് അക്ഷരങ്ങൾ പിൻതുണച്ചിരുന്നില്ല. ഒക്ടോബർ 2002ൽ ചൈനീസ് ഭാഷയിൽ പ്രധാനതാൾ നിർമ്മിച്ചു. ഒക്ടോബർ 27-2002 സോഫ്റ്റ്‌വേർ പുതുക്കിയതോടെ ചൈനീസ് ഭാഷയിൽ എഴുതാമെന്നായി. നവംബർ 17-2002 ൽ എന്ന ഉപയോക്താവ് കമ്പ്യൂട്ടർ ശാസ്ത്രത്തെക്കുറിച്ച് ആദ്യത്തെ ലേഖനമെഴുതി().


</doc>
<doc id="252679" url="https://ml.wikipedia.org/wiki?curid=252679" title="കനക് റെലെ">
കനക് റെലെ

ഗുജറാത്തിൽ നിന്നുമുള്ള പ്രശസ്തയായ ഒരു ശാസ്ത്രീയനൃത്ത കലാകാരിയാണ് കനക് റെലെ. മോഹിനിയാട്ടം അടക്കമുള്ള വിവിധ ശാസ്ത്രീയ നൃത്തരൂപങ്ങളെ പരിപോഷിപ്പിക്കാനുള്ള അവരുടെ ശ്രമങ്ങളെ മാനിച്ച് ഭാരതസർക്കാർ അവരെ പത്മശ്രീ, പത്മഭൂഷൺ പുരസ്കാരങ്ങൾ നൽകി ആദരിച്ചു. മുംബൈ കേന്ദ്രമാക്കിയുള്ള നളന്ദ നൃത്ത ഗവേഷണ കേന്ദ്രത്തിന്റെ സ്ഥാപക ഡയറക്ടറും നളന്ദ നൃത്ത കലാ മഹാവിദ്യാലയയുടെ സ്ഥാപക പ്രിൻസിപ്പാളുമാണ് ഇവർ.

ഒരു നൃത്തരൂപമെന്നതിലുപരി ശാസ്ത്രീയമായും, വൈജ്ഞാനികമായും മോഹിനിയാട്ടത്തെ ജനങ്ങൾക്കിടയിലേക്ക് എത്തിക്കുന്നതിൽ കനക് സാരമായ പങ്കു വഹിച്ചിട്ടുണ്ട്. നൃത്തകലകളിലെ അഗാധഗവേഷത്തിലൂടെ കനക് രൂപപ്പെടുത്തിയെടുത്ത body kinetics in dance എന്ന ആശയം അന്താരാഷ്ട്ര തലത്തിൽ അംഗീകരിക്കപ്പെട്ടിട്ടുണ്ട്.

1937 ജൂൺ 11-നു ഗുജറാത്തിൽ ആണ് കനക് ജനിച്ചത്. കുഞ്ഞായിരിക്കുമ്പോൾ തന്നെ പിതാവ് അന്തരിച്ചു. അമ്മയോടും അമ്മാവനോടുമൊപ്പം കനക് ശാന്തിനികേതനിലേക്കു പോയി. തന്റെ ബാല്യകാലം കൂടുതലും ചെലവഴിച്ചത് കൊൽക്കത്തയിലെ ശാന്തിനികേതനിലായിരുന്നു. കഥകളി, മോഹിനിയാട്ടം തുടങ്ങിയ കലാരൂപങ്ങളെ പരിചയപ്പെടുന്നതിന് ഇത് അവസരമൊരുക്കി.

മുംബൈ സർവ്വകലാശാലയിൽ ഫൈൻ ആർട്ട്സ് വിഭാഗത്തിന്റെ ഡീൻ ആയി പ്രവർത്തിച്ചിട്ടുണ്ട്. ഭാരതസർക്കാരിനു കീഴിലുള്ള കലാസാംസ്കാരിക വകുപ്പിന്റെ ഉപദേശക ആയിരുന്നു. യു.ജി.സിയിൽ പാഠ്യപദ്ധതി വികസന കമ്മിറ്റിയിൽ പ്രവർത്തിച്ചിട്ടുണ്ട്. ഭാരതീയ നൃത്തകലകളെക്കുറിച്ച് വിവിധ വിദേശ സർവ്വകലാശാലകളിൽ പഠിപ്പിച്ചിട്ടുണ്ട്. 1966 ൽ നളന്ദ ഡാൻസ് റിസർച്ച് സെന്റർ ആരംഭിച്ചു. 1972 ൽ നളന്ദ നൃത്ത കലാ മഹാവിദ്യാലയ എന്നൊരു സ്ഥാപനവും ആരംഭിച്ചു. ശാസ്ത്ര സാങ്കേതിക വിദ്യാവകുപ്പിന്റെ അംഗീകാരമുള്ള ഒരു ഗവേഷണ സ്ഥാപനമാണ് നളന്ദ റിസർച്ച് സെന്റർ, മോഹിനിയാട്ടം പ്രത്യേക വിഷയമായി ഇവിടെ ബിരുദ,ബിരുദാനന്തര, ഗവേഷണ കോഴ്സുകളുണ്ട്.

മുംബൈയിലെ ഗവണ്മെന്റ് ലോ കോളേജിൽ നിന്ന് നിയമബിരുദവും ഇംഗ്ലണ്ടിലെ മാഞ്ചസ്റ്റർ സർവ്വകലാശാലയിൽ നിന്ന് രാജ്യാന്തര നിയമത്തിൽ ഗവേഷണം നടത്തിയ ഇവർ മുംബൈ സർവ്വകലാശാലയിൽ നിന്ന് മോഹിനിയാട്ടത്തിൽ ഗവേഷണം നടത്തി പി.എച്ച്.ഡി നേടി. 1967-ൽ നൃത്ത കലകളെക്കുറിച്ച് കൂടുതൽ പഠിക്കാൻ കേരളത്തിലെ ചെറുതുരുത്തിയിലെത്തി.

ഏഴാമത്തെ വയസ്സു മുതൽ ഗുരു കരുണാകര പണിക്കരുടെ കീഴിൽ കഥകളി അഭ്യസിച്ചിരുന്നു. കലാമണ്ഡലം രാജലക്ഷ്മിയുടെ കീഴിലാണു കനക് മോഹിനിയാട്ടം അഭ്യസിച്ചു തുടങ്ങിയത്. വിവാഹത്തിനുശേഷം ഇരുപത്തെട്ടാമത്തെ വയസ്സിലാണു കനക് മോഹിനിയാട്ടം അഭ്യസിച്ചു തുടങ്ങിയത്. മോഹിനിയാട്ടത്തിൽ കൂടുതൽ ഗവേഷണം നടത്താൽ സംഗീതനാടകഅക്കാദമിയുടേയും, ഫോർഡ് ഫൗണ്ടേഷന്റേയും ഗ്രാന്റ് ലഭിച്ചിരുന്നു. 1970-71 ൽ കനക് കേരളത്തിലെത്തി മോഹിനിയാട്ടത്തെക്കുറിച്ച് കൂടുതലായി പഠനം നടത്തി. നാട്യശാസ്ത്രം, ഹസ്തലക്ഷണദീപിക, ബാലരാമഭാരതം എന്നീ പുസ്തകങ്ങളിലുള്ള അറിവ്, നൃത്തകലയിൽ സ്വന്തമായി ശൈലികൾ രൂപീകരിക്കാൻ അവരെ സഹായിച്ചു.

മോഹിനിയാട്ടത്തിനെക്കുറിച്ച് ഗവേഷണം നടത്തിയ റെലെ പിന്നീട് കാവാലം നാരായണപ്പണിക്കരുമായി ചേർന്ന് മോഹിനിയാട്ടത്തിലെ തനതുശൈലിയെക്കുറിച്ചുള്ള വിദഗ്ദ്ധ പഠനത്തിൽ ഏർപ്പെട്ടു. കരുണാകരപ്പണിക്കരിൽ നിന്ന് കഥകളിയും അഭ്യസിച്ചു. ഇന്ത്യയിലും വിദേശത്തും ഒട്ടേറെ വേദികളിൽ നൃത്തം അവതരിപ്പിച്ചിട്ടുള്ള കനക് റെലെ നൃത്തരൂപങ്ങളെക്കുറിച്ച് രചിച്ചിട്ടുള്ള പുസ്തകങ്ങൾ കലാമണ്ഡലം ഉൾപ്പെടെയുള്ള പ്രമുഖ വിദ്യാഭ്യാസകേന്ദ്രങ്ങളിൽ പഠനത്തിനായി ഉപയോഗിക്കുന്നു. ചിലപ്പതികാരം, സ്വപ്നവാസവദത്തം എന്നീ കൃതികളെ ആസ്പദമാക്കി നൃത്താവിഷ്കാരങ്ങൾ ചെയ്തിട്ടുണ്ട്. 2008 നവംബറിലെ മുംബൈ ഭീകരാക്രമണ പരമ്പര യെ തുടർന്ന് ഭീകരവാദത്തിനെതിരേ കനക് അവതരിപ്പിച്ച The Enlightened One — Gautama Buddha എന്ന നൃത്താവിഷ്കാരം വളരെയധികം ശ്രദ്ധ പിടിച്ചു പറ്റിയിരുന്നു.

മുംബൈയിലെ പ്രിൻസ് ഓഫ് വേൽസ് മ്യൂസിയത്തിലെ അംഗമായിരുന്നു കനക്.



</doc>
<doc id="252680" url="https://ml.wikipedia.org/wiki?curid=252680" title="നിഖ്യാ വിശ്വാസപ്രമാണം">
നിഖ്യാ വിശ്വാസപ്രമാണം

എ.ഡി. 325ൽ ചേർന്ന നിഖ്യാ സാർവ്വത്രിക സുന്നഹദോസിൽ ക്രോഡീകരിച്ച വിശ്വാസാചാരങ്ങളുടെ ഏറ്റുപറച്ചിലാണ് നിഖ്യാ വിശ്വാസപ്രമാണം. ത്രിത്വവിശ്വാസമാണ് ഈ വിശ്വാസപ്രമാണത്തിന്റെ കാതലായ വസ്തുത. ലോകത്തിലെ മുഖ്യധാരാ ക്രൈസ്തവരിൽ ഭൂരിഭാഗവും അംഗീകരിക്കുന്ന വിശ്വാസപ്രമാണമാണിത്. പെന്തക്കോസ്ത് സഭകൾ ഈ വിശ്വാസപ്രമാണത്തിന്റെ ഏറിയപങ്കും വിശ്വാസസംബന്ധമായി അംഗീകരിക്കുന്നുണ്ടെങ്കിലും ഒരു ഏറ്റുപറയേണ്ട പ്രമാണം എന്ന നിലയിൽ ഇതിന്റെ ആധികാരികതയെ തള്ളിക്കളയുന്നു. യഹോവയുടെ സാക്ഷികൾ പോലെയുള്ള ചില വിഭാഗങ്ങൾ ഈ വിശ്വാസപ്രമാണത്തെ പൂർണമായി അംഗീകരിക്കുന്നില്ല. കേരളത്തിലെ ഭൂരിഭാഗം ക്രൈസ്തവസഭകളും എല്ലാ വിശ്വാസപരമായ ചടങ്ങുകളുടെയും ഭാഗമായി ഈ വിശ്വാസപ്രമാണം ഏറ്റുചൊല്ലാറുണ്ട്.
കേരളത്തിലെ സുറിയാനി സഭകൾ, നേരിയ ചില വ്യത്യാസങ്ങളോടെ താഴെപ്പറയുന്ന വിശ്വാസപ്രമാണമാണ് ഉപയോഗിക്കുന്നത്;
ആകാശത്തിന്റെയും ഭൂമിയുടെയും;
കാണപ്പെടുന്നവയും കാണപ്പെടാത്തവയുമായ;
സകലത്തിന്റെയും സ്രഷ്ടാവുമായ;
സത്യ ഏക ദൈവത്തിൽ ഞങ്ങൾ വിശ്വസിക്കുന്നു.

സർവ്വലോകങ്ങൾക്കും മുൻപെ;
പിതാവിൽനിന്ന് ജനിച്ചവനും;
പ്രകാശത്തിൽനിന്നുള്ള പ്രകാശവും;
സത്യദൈവത്തിൽനിന്നുള്ള സത്യദൈവവും;
ജനിച്ചവനും സൃഷ്ടിയല്ലാത്തവനും;
തത്വത്തിൽ പിതാവിനോട് ഏകത്വം ഉള്ളവനും;
സകലസൃഷ്ടിക്കും മുഖാന്തരമായവനും;
മനുഷ്യരായ ഞങ്ങൾക്കും ഞങ്ങളുടെ രക്ഷക്കും വേണ്ടി;
സ്വർഗത്തിൽനിന്നും ഇറങ്ങി;
വിശുദ്ധ റൂഹായാൽ വിശുദ്ധ കന്യകമറിയാമിൽനിന്നും ജഡമെടുത്ത് മനുഷ്യനായി;
പൊന്തിയൂസ് പീലാത്തോസിന്റെ നാളുകളിൽ;
ഞങ്ങൾക്കുവേണ്ടി ക്രൂശിക്കപ്പെട്ട്;
കഷ്ടതയനുഭവിച്ച് മരിച്ച് അടക്കപ്പെട്ട്;
തിരുഹിതപ്രകാരം മൂന്നാം നാൾ ഉയിർത്തെഴുന്നേറ്റ്;
സ്വർഗത്തിലേക്ക് കരേറി, തന്റെ പിതാവിന്റെ വലതുഭാഗത്ത് ഇരിക്കുന്നവനും;
അവസാനമില്ലാത്ത രാജത്വമുള്ളവനും;
ജീവിച്ചിരിക്കുന്നവരെയും മരിച്ചവരെയും വിധിക്കുവാൻ;
തന്റെ മഹാപ്രഭാവത്തോടെ വരുവാനിരിക്കുന്നവനുമായ;
യേശുമിശിഹാ ആയ ഏക കർത്താവിലും ഞങ്ങൾ വിശ്വസിക്കുന്നു.

പിതാവിൽനിന്ന് പുറപ്പെട്ട്;
പിതാവിനോടും പുത്രനോടുംകൂടെ വന്ദിക്കപ്പെട്ട് സ്തുതിക്കപ്പെടുന്നവനും;
നിബിയന്മാരും ശ്ലീഹന്മാരും മുഖാന്തരം സംസാരിച്ചവനുമായ;
ജീവനും വിശുദ്ധിയുമുള്ള ഏക റൂഹായിലും;
കാതോലികവും ശ്ലൈഹികവുമായ ഏക വിശുദ്ധ സഭയിലും ഞങ്ങൾ വിശ്വസിക്കുന്നു.

ഒന്ന് മാത്രമെന്ന് ഞങ്ങൾ ഏറ്റുപറഞ്ഞ്;
മരിച്ചവരുടെ ഉയിർപ്പിനും;
വരുവാനിരിക്കുന്ന ലോകത്തിലെ പുതിയ ജീവനും;
ഞങ്ങൾ നോക്കിപ്പാർക്കയും ചെയ്യുന്നു, ആമീൻ.


</doc>
<doc id="252683" url="https://ml.wikipedia.org/wiki?curid=252683" title="ജോൺ ഷെപ്പേർഡ് ബാരൺ">
ജോൺ ഷെപ്പേർഡ് ബാരൺ

എ.ടി.എം. എന്ന ചുരുക്കപ്പേരിലറിയപ്പെടുന്ന ഓട്ടോമേറ്റഡ് ടെല്ലർ മെഷീന്റെ കണ്ടുപിടിത്തത്തിന് തുടക്കമിട്ട സ്കോട്ടിഷ് ശാസ്ത്രജ്ഞനാണ് ജോൺ ആഡ്രിയാൻ ഷെപ്പേർഡ് ബാരൺ (23 ജൂൺ 1925 – 15 മേയ് 2010)

സ്കോട്ടലണ്ടുകാരായ മാതാപിതാക്കളുടെ മകനായ ബാരൺ ജനിച്ചത് ഇന്ത്യയിലെ ഷില്ലോങ്ങിലാണ്. അദ്ദേഹത്തിന്റെ പിതാവ് വിൽഫ്രഡ് ഷെപ്പേർഡ് ബാരൺ ബ്രിട്ടീഷ് സാമ്രാജ്യത്തിന്റെ ഭാഗമായിരുന്ന ചിറ്റഗോങ്ങ് പോർട്ട് കമ്മീഷണേഴ്സിൽ ചീഫ് എഞ്ചിനീയറായിരുന്നു. സ്റ്റോവ് സ്കൂൾ, എഡിൻബർഗ് സർവ്വകലാശാല, ട്രിനിറ്റി കോളേജ് എന്നിവിടങ്ങളിലായിരുന്നു ജോൺ ബാരൺന്റെ വിദ്യാഭ്യാസം

1960-കളിൽ ദി ലാ ര്യൂ(De La Rue)എന്ന കമ്പനിയിൽ ജോലിയിൽ ജോലിയിൽ പ്രവേശിച്ച ബാരൺ ഏതു സമയത്തും കാശു ലഭ്യമാക്കുവാൻ കഴിയുന്ന ഒരു യന്ത്രത്തിന്റെ സാധ്യതകളെ പറ്റി ചിന്തിച്ചു. കാശിട്ടാൽ ചോക്ലേറ്റ് ലഭിക്കുന്ന വെൻഡിങ് മെഷിനുകളിൽ നിന്നാണ് എടിഎം എന്ന ആശയം ബാരണിന്റെ തലയിൽ ഉദിച്ചത്.ഒടുവിൽ ഇദ്ദേഹത്തിന്റെ ആശയം പ്രാവർത്തികമാവുകയും ബാർക്ലേസ് ബാങ്കിന്റെ വടക്കൻ ലണ്ടനിലെ ഒരു ശാഖയിൽ 1967 ജൂണിൽ ആദ്യത്തെ എ.ടി.എം സ്ഥാപിക്കുകയും ചെയ്തു. ആദ്യകാല എടിഎമ്മുകളിൽ പ്ലാസ്റ്റിക് കാർഡുകൾക്ക് പകരം കാർബൺ 14 എന്ന റേഡിയോ ആക്ടീവ് പദാർത്ഥം പൂശിയ ചെക്കുകളാണ് ഉപയോഗിച്ചിരുന്നത്. എടിഎം-ന്റെ കണ്ടുപിടിത്തത്തിന് 2005-ൽ ഇദ്ദേഹത്തിന് "ഓർഡർ ഓഫ് ദി ബ്രിട്ടീഷ് എമ്പയർ" എന്ന ബഹുമതി സമ്മാനിക്കുകയുണ്ടായി. എന്നാൽ ഈ കണ്ടുപിടിത്തത്തെക്കുറിച്ച് ചില വിവാദങ്ങൾ ഇപ്പോഴും നിലനിൽക്കുന്നുണ്ട്. ഇന്ന് കാണുന്ന രീതിയിലുള്ള എടിഎം കണ്ടുപിടിച്ചത് താനാണെന്ന് ജയിംസ് ഗുഡ്ഫെലോ എന്ന മറ്റൊരു സ്കോട്‌ലണ്ടുകാരൻ കൂടി അവകാശപ്പെടുന്നുണ്ട്. ജോൺ കണ്ടുപിടിച്ചത് പണമെടുക്കാനുള്ള ഒരു റേഡിയോ ആക്ടിവ് ഡിവൈസറാണെന്നാണ് ജയിംസ് ചൂണ്ടിക്കാട്ടുന്നത്. എന്നിരിക്കിലും ആദ്യം സ്ഥാപിക്കപ്പെട്ട എടിഎം ബാരണിന്റേത് തന്നെയാണ്.


</doc>
<doc id="252693" url="https://ml.wikipedia.org/wiki?curid=252693" title="വിന്നി മഡികിസേല മണ്ടേല">
വിന്നി മഡികിസേല മണ്ടേല

പ്രമുഖ ദക്ഷിണാഫ്രിക്കൻ രാഷ്ട്രീയ പ്രവർത്തകയും ആഫ്രിക്കൻ നാഷണൽ കോൺഗ്രസ് വിമൻ ലീഗിന്റെ നേതാവുമായിരുന്നു വിന്നി മണ്ടേല എന്നറിയപ്പെടുന്ന വിന്നി മഡികിസേല മണ്ടേല(ജനനം Nomzamo Winfreda Zanyiwe Madikizela; 26 സെപ്റ്റംബർ 1936). നിരവധി പ്രമുഖ സ്ഥാനങ്ങൾ വഹിച്ചിട്ടുള്ള അവർ ആഫ്രിക്കൻ നാഷണൽ കോൺഗ്രസിന്റെ ദേശീയ എക്സിക്യൂട്ടീവ് കമ്മിറ്റി അംഗമായിരുന്നു. ദക്ഷിണാഫ്രിക്കൻ ഇതിഹാസം നെൽസൺ മണ്ടേലയുടെ മുൻ ഭാര്യയായിരുന്നു.

38 വർഷത്തെ ദാമ്പത്യത്തിനു ശേഷം ഇരുവരും വിവാഹമോചനം തേടുകയുണ്ടായി, ഇതിൽ 27 വർഷവും നെൽസൺ മണ്ടേല ജയിലിൽ തടവുശിക്ഷ അനുഭവിക്കുകയായിരുന്നു. 1994 ൽ നെൽസൺ മണ്ടേല ദക്ഷിണാഫ്രിക്കയുടെ പ്രസിഡന്റാവുമ്പോൾ ഇരുവരും നിയമപരമായി വിവാഹമോചനം നേടിയിട്ടില്ലായിരുന്നു, പക്ഷേ രണ്ടു കൊല്ലം മുമ്പു തന്നെ ഇവർ വേർപിരിഞ്ഞു താമസിക്കുകയായിരുന്നു. 1996-ലാണ് ഇവർ നിയമപരമായി വിവാഹമോചനം നേടുന്നത്, 1994 ൽ വിന്നി ദക്ഷിണാഫ്രിക്കയുടെ പ്രഥമ വനിതയായിരുന്നു. മണ്ടേലയുടെ അവസാന കാലഘട്ടങ്ങളിൽ വിന്നി ദിനംപ്രതി അദ്ദേഹത്തെ ആശുപത്രിയിൽ സന്ദർശിക്കുമായിരുന്നു. മണ്ടേലയുടെ ജയിൽവാസകാലത്ത്, അദ്ദേഹത്തിന്റെ ചിന്തകളും, ആശയങ്ങളും പുറംലോകമറിഞ്ഞത് വിന്നിയിലൂടെയായിരുന്നു.

വിന്നിയുടെ അനുയായികൾ അവരെ രാഷ്ട്രമാതാവ് എന്നുവരെ അഭിസംബോധന ചെയ്തിട്ടുണ്ട്. സൗത്ത് ആഫ്രിക്കൻ ട്രൂത്ത് ആന്റ് റികൺസിലിയേഷൻ കമ്മീഷൻ ഇവരെ ഒരു കൊലപാതകത്തിലും, മറ്റു മനുഷ്യത്വരഹിത പ്രവർത്തികളും കുറ്റക്കാരി എന്നു കണ്ടെത്തിയിയിരുന്നു.

ദക്ഷിണാഫ്രിക്കയിലെ , പോണ്ടോലാൻഡ് എന്ന സ്ഥലത്താണ് വിന്നി ജനിച്ചത്, ഈ പ്രദേശം ഇപ്പോൾ ഈസ്റ്റ് കേപ് പ്രവിശ്യയിലാണ്. കൊകാനി കൊളംബസ് മഡിക്കിസേലയും, ജെർത്രൂദുമായിരുന്നു മാതാപിതാക്കൾ. ഈ ദമ്പതികളുടെ ഒമ്പതുമക്കളിൽ അഞ്ചാമത്തെയായിരുന്നു വിന്നി. കറുത്ത വംശജരുടെ ജനനവും മരണവും, സാധാരണ രേഖപ്പെടുത്താറില്ലാത്തതുകൊണ്ട്, വിന്നിയുടെ ജനനം സർക്കാർ രേഖകളിലില്ലായിരുന്നു. കൈസർ മതാൻസിമായുടെ ഭരണകാലത്ത്, കാർഷിക, വനവകുപ്പിന്റെ ചുമതലയുള്ള ഒരു മന്ത്രിയായിരുന്നു വിന്നിയുടെ പിതാവ് കൊളംബസ്. മാതാവ് ഒരു അദ്ധ്യാപികയായിരുന്നു, വിന്നിക്ക് എട്ടു വയസ്സുള്ളപ്പോൾ മാതാവ് മരണമടഞ്ഞു.

പോണ്ടോലാന്റിൽ കറുത്ത വംശജർക്കു പഠിക്കാൻ കഴിയുന്ന സ്കൂളുകൾ ഉണ്ടായിരുന്നില്ല. വിന്നിയുടെ പ്രാഥമിക വിദ്യാഭ്യാസം പലയിടങ്ങളിലുള്ള സ്കൂളുകളിൽ നിന്നായിരുന്നു. ജോഹന്നസ്ബർഗിലുള്ള ജോൻ ഹോഫ്മേയർ സ്കൂളിൽ നിന്നും വിന്നി സോഷ്യൽ വർക്കിൽ ബിരുദം കരസ്ഥമാക്കി.

1957 ൽ വിറ്റ്വാട്ടർസ്രാൻഡ് സർവ്വകലാശാലക്കടുത്തുള്ള ഒരു ബസ് സ്റ്റോപ്പിൽ വെച്ചാണ്, നെൽസൺ മണ്ടേല വിന്നിയെ ആദ്യമായി കാണുന്നത്. അറിയപ്പെടുന്ന ഒരു അഭിഭാഷകനും, രാഷ്ട്രീയത്തിലെ ഉദിച്ചു വരുന്ന ഒരു താരവുമായിരുന്നു നെൽസൺ മണ്ടേല അക്കാലത്ത്. മണ്ടേല ആദ്യ ഭാര്യയായ ഈവ്ലിനിൽ നിന്നും വിവാഹമോചനം നേടിയ സമയമായിരുന്നു അത്. അവരുടെ പരിചയം, വളർന്ന് പ്രണയമായി അവസാനം വിവാഹത്തിലെത്തിച്ചേരുകയായിരുന്നു. രണ്ട് പെൺകുട്ടികളാണ് ഈ ദമ്പതികൾക്കുള്ളത്, 1959 ൽ ജനിച്ച സെനാനിയും, 1960ൽ ജനിച്ച സിന്ദിവയും. 1992 ൽ മണ്ടേലയും, വിന്നിയും വേർപിരിഞ്ഞുവെങ്കിലും, നിയമപരമായി വിവാഹമോചനം നേടിയത് 1996ലായിരുന്നു. അതുകൊണ്ട് 1994ൽ നെൽസൺ മണ്ടേല ദക്ഷിണാഫ്രിക്കയുടെ പ്രസിഡന്റായി സ്ഥാനമേറ്റപ്പോൾ നിയമപരമായി വിന്നി ദക്ഷിണാഫ്രിക്കയുടെ പ്രഥമ വനിതയായിരുന്നു.

ഭരണകൂടത്തിന്റെ ചാരന്മാരാണെന്ന് ആരോപിച്ച് യുവാക്കളെ വെടിവെക്കാൻ വിന്നി ആവശ്യപ്പെട്ടു എന്ന കേസിൽ വിന്നി മണ്ടേലയ്ക്ക് 15 വർഷത്തെ തടവുശിക്ഷ വിധിച്ചിരുന്നു. ആഫ്രിക്കൻ നാഷണൽ കോൺഗ്രസിന്റെ ഇല്ലാത്ത പ്രവർത്തകരുടെ പേര് പറഞ്ഞ് സാംബൗ ബാങ്കിൽ നിന്ന് ലക്ഷങ്ങളുടെ വായ്പ തട്ടിയെടുത്തതിനും കേസുണ്ടായിരുന്നു.



</doc>
<doc id="252697" url="https://ml.wikipedia.org/wiki?curid=252697" title="കാവാൽ കടുവാ സങ്കേതം">
കാവാൽ കടുവാ സങ്കേതം

കാവാൽ ദേശീയോദ്യാനം അദിലാബാദ് ജില്ലയിൽ പെട്ട ജന്നാരം മണ്ഡൽ എന്ന സ്ഥലത്തായി സ്ഥിതിചെയ്യുന്നു.

893 ച:കി.മീറ്റർ വിസ്തൃതിയുള്ള സംരക്ഷിതപ്രദേശമാണിത്.എന്നാൽ മനുഷ്യരുടെ ഇടപെടലുകൾ കൊണ്ടുണ്ടായ പരിസ്ഥിതിനാശങ്ങൾ ഇതിനൊരു ഭീഷണിയാണ്.
ഏറ്റവും മികച്ച തേക്കിൻ കാടുകൾ സ്ഥിതിചെയ്യുന്നതു കൂടാതെ, കാദം നദി ഒഴുകുന്നത് ഈ പ്രദേശത്തുകൂടിയാണ്.
ഒരു കടുവാ സങ്കേതമായി ഇതിനെ പ്രഖ്യാപിച്ചത് 2012 ഏപ്രിലിലാണ്.



</doc>
<doc id="252710" url="https://ml.wikipedia.org/wiki?curid=252710" title="പകൽക്കിനാവ്">
പകൽക്കിനാവ്

കണ്ണമ്മാലി ഫിലിംസിനുവേണ്ടി എൻ.ആർ. വൈദ്യനാഥൻ "സത്യ, വീനസ്" സ്റ്റുഡിയോകളിൽ നിർമിച്ച മലയാളചലച്ചിത്രമാണ് പകൽക്കിനാവ്. ചിത്രസാഗർ ഫിലിംസ് വിതരണം നടത്തിയ ഈ ചിത്രം 1966 ഏപ്രിൽ 8-നു പ്രദർശനം തുടങ്ങി.

പണക്കാരനായ ബാബു ബാംഗളൂരിൽ ഒറ്റയാനായി ജീവിതം കൊണ്ടാടുകയാണ്. സ്ത്രീകളെ വളച്ചെടുക്കുന്നതിൽ വിരുതനാണ് ബാബു. സുഹൃത്തായ ചന്ദ്രൻ വഴിയാണ് മാലതിയെ പരിചയപ്പെടുന്നത്. ചന്ദ്രൻ മാലതിയെ പ്രണയിക്കുന്നുണ്ടെങ്കിലും ബാബുവിന്റെ വലയിൽ വീഴാനാണ് അവൾക്ക് ദുര്യോഗം. ചന്ദ്രന്റെ അദ്ധ്യാപകനായ മാസ്റ്ററുടെ മകളാണ് മാലതി. അവൾക്ക് ബാബു ഒരു ഉദ്യോഗം തരപ്പെടുത്തിക്കൊടുത്തത് ദുഷ്ടലാക്കോടെ ആണെന്ന് ചന്ദ്രനറിയാം. ഗർഭിണിയാണെന്നറിഞ്ഞപ്പോൾ ബാബു അവളെ തള്ളിപ്പറഞ്ഞു, ചന്ദ്രൻ അവളെ ആശുപത്രിയിലാക്കി. കുഞ്ഞിനെ പ്രസവിച്ചതോടെ മാലതി മരിയ്ക്കുകയാണുണ്ടായത്. ചന്ദ്രൻ കൊടുത്ത വിവരം അനുസരിച്ച് മാസ്റ്ററും മാലതിയുടെ അനുജത്തി ശാരദയും ബാം ഗ്ലൂരിലെത്തി കുഞ്ഞിനേയും കൊണ്ട് നാട്ടിലേക്ക് പോയി. പാൽക്കാരിപ്പെൺകുട്ടി ലക്ഷ്മിയെ കടന്നു പിടിയ്ക്കാൻ ശ്രമിച്ച ബാബുവിനെ തല്ലേണ്ടി വന്നു ചന്ദ്രന്. മാലതി മരിച്ച വിവരം അറിഞ്ഞ് ബാബുവിനു സ്വൽ‌പ്പം പശ്ച്ചാത്താപവും വന്നു ഭവിച്ചു. നാട്ടിൽ‌പ്പോയി കല്യാണം കഴിച്ച് സ്വൈരജീവിതം തുടങ്ങാനാണ് ബാബു തീരുമാനിച്ചത്. വയനാട്ടിൽ ഒരു ഗ്രാമത്തിലെത്തിയ അയാൾ തങ്കമണി എന്നൊരു കുഞ്ഞുമായി അടുപ്പത്തിലാവുകയും അവളുടെ ചേച്ചി ശാരദയെ പരിചയപ്പെടുകയും ചെയ്തു. താമസിയാതെ ശാരദയുമായി വിവാഹവും നടന്നു. പക്ഷേ തങ്കമണി ശാരദയുമായി വിട്ടുമാറാത്തതിനാൽ ബാബു അതീവാസ്വസ്ഥനായി. ശാരദയുടെ അവിവാഹിത ബന്ധത്തിലെ കുട്ടി ആയിരിക്കാമെന്ന് വരെ അയാൾ ആരോപിച്ചു. മാസ്റ്ററും ശാരദയും മാലതിയുടെ കഥ അയാൾക്ക് പറഞ്ഞുകൊടുത്തു. തന്റെ സ്വന്തം കുഞ്ഞാണത് എന്നറിഞ്ഞ ബാബു പശ്ച്ചാപവിവശനായി നിലകൊണ്ടു.






</doc>
<doc id="252719" url="https://ml.wikipedia.org/wiki?curid=252719" title="അമ്മകന്യ (നോവൽ)">
അമ്മകന്യ (നോവൽ)

യേശുവിന്റെ അമ്മ വിശുദ്ധമറിയത്തെ കേന്ദ്രീകരിച്ച് പി. മോഹനൻ രചിച്ച മലയാളം നോവലാണ് അമ്മകന്യ. മറിയത്തിന്റെ സ്വയംഭാഷണത്തിന്റെ രൂപത്തിൽ എഴുതപ്പെട്ടിരിക്കുന്ന ഈ കൃതി യേശുവിന്റെ ജീവിതത്തിന്റേയും അതുമായി ബന്ധപ്പെട്ട ദേശകാലങ്ങളുടേയും സ്ത്രീപക്ഷചിത്രം അവതരിപ്പിക്കാൻ ശ്രമിക്കുന്നു. "ബൈബിളിനെ അതിന്റെ ചരിത്രസിദ്ധിയോടെ മനസ്സിലാക്കുന്ന നോവൽ" എന്ന് ഇതിനെ കെ.പി. അപ്പൻ വിശേഷിപ്പിച്ചിട്ടുണ്ട്. ഡി.സി. ബുക്ക്സ് പ്രസിദ്ധീകരിച്ച ഈ കൃതിയുടെ ആദ്യപതിപ്പിറങ്ങിയത് 2004-ലാണ്. 
റോമൻ ആധിപത്യത്തിന്റെ ഭാരത്തിൽ ഞെരിഞ്ഞമരുന്ന പലസ്തീന പശ്ചാത്തലമാക്കി എഴുതപ്പെട്ടിരിക്കുന്ന ഈ കൃതിയിലെ മറിയം, മൂത്തമകനായ യേശു ഉൾപ്പെടെ ആറു മക്കളുടെ അമ്മയാണ്. മരപ്പണിക്കാരനായ യേസെ, കൃഷിക്കാരനായ യാക്കോബ്, ആട്ടിടയനായ ശീമോൻ എന്നീ സഹോദരന്മാരും റഹേൽ, എലിസബീത്ത് എന്നീ സഹോദരിമാരുമണ് യേശുവിനുണ്ടായിരുന്നത്.

മറിയത്തിന്റെ മരിച്ചു പോയ ഭർത്താവ് ജോസഫിന്റെ സുഹൃത്തും കുടുംബത്തിന്റെ ഉപകർത്താവുമായിരുന്ന തീത്തോസ്; അയാളെ പിരിഞ്ഞ് ചേരിയിൽ മക്കൾ ബന്യാമിൻ, ശമുവേൽ എന്നിവരോടൊത്തു വേറെ കഴിയുന്ന ഭാര്യ റീസൽ; തീത്തോസിന്റെ 'വെപ്പാട്ടി' ശമര്യാക്കാരി മേരി; 'അമ്മകന്യ'-യുടെ ബന്ധുക്കളും സ്നാപകയോഹന്നാന്റെ മാതാപിതാക്കളുമായ ഇൻകെരീമിലെ സഖര്യാവും എലിസബീത്തും; ജോസഫിന്റെ സഹോദരി മിറിയം; ഗന്നസരേത്തിൽ നിന്നുള്ള ദമ്പതിമാരായ സെബദിയും മിറിയവും; സെബദീപുത്രന്മാരും യേശു-ശിഷ്യന്മാരുമായ യാക്കോബും യോഹന്നാനും; "റാമായിൽ ഒരു വിലാപം കേൾക്കുന്നു, റാഹേൽ മക്കളെക്കുറിച്ചു കേഴുന്നു" എന്ന ജെറമിയായുടെ പ്രവചനവാക്യം അനുസ്മരിക്കുന്ന റാമാക്കാരി റാഹേൽ; കഥാഗതിയിൽ ഒരിക്കലും നേരിട്ടു കടന്നുവരുന്നില്ലെങ്കിലും പശ്ചാത്തലത്തിൽ ഏറെ ചർച്ച ചെയ്യെപ്പെടുന്ന മഗ്ദലനക്കാരി മറിയം എന്നിവർ ഇതിലെ കഥാപാത്രങ്ങളിൽ ചിലരാണ്.

യേശുവിന്റെ രണ്ടു സഹോദരിമാർ ഉൾപ്പെടെയുള്ള സ്ത്രീകഥാപാത്രങ്ങൾക്ക് ഇതിലെ ആഖ്യാനത്തിൽ ഏറെ പ്രാധാന്യമുണ്ട്. അധിനിവേശത്തിനു മുന്നിൽ തകരുന്ന ഒരു നാട്ടിൽ ചിതറിപ്പോകുന്ന മക്കളെക്കുറിച്ചോർത്തു വിലപിക്കുന്ന അമ്മമാരെ അവതരിപ്പിക്കുന്ന കൃതിയെന്നും, സ്ത്രീകഥാപാത്രങ്ങളുടെ "കണ്ണീരും നിശ്വാസവും പരാതികളും കൊണ്ടു പണിയപ്പെട്ടിരിക്കുന്ന പുസ്തകം" എന്നും മലയാളത്തിലെ കവയിത്രി വി.എം. ഗിരിജ ഇതിനെ വിശേഷിപ്പിച്ചിട്ടുണ്ട്. "ബൈബിളിലെ അന്തരീക്ഷം പുനഃസൃഷ്ടിക്കുന്ന മനോഹരമായ ഭാഷ"-യുടെ പേരിലും അവർ ഈ കൃതിയെ പുകഴ്ത്തുന്നു. "വാഴ്ത്തപ്പെട്ടവളുടെ സാഹിത്യസഞ്ചാരങ്ങൾ" എന്ന പ്രബന്ധത്തിൽ
ആർ ഭദ്രൻ ഈ കൃതിയെ കെ പി അപ്പന്റെ മധുരം നിന്റെ ജീവിതം, ജോർജ് ഓണക്കൂറിന്റെ ഹൃദയത്തിലൊരുവാൾ എന്നീ കൃതികൾക്കൊപ്പം മലയാളത്തിലെ മൂന്നു മേരിവിജ്ഞാനീയ രചനകളിലൊന്നായി പരിഗണിച്ച് വിലയിരുത്തുന്നു.

യേശുവിന്റെ പിറവിയെക്കുറിച്ചറിഞ്ഞ ഹേറേദോസ് രാജാവ്, കുഞ്ഞിനെ നശിപ്പിക്കാനായി ബെദ്‌ലഹേമിലും പരിസരത്തും നടത്തിയതായി മത്തായിയുടെ സുവിശേഷത്തിൽ പറയുന്ന 'പിള്ളവേട്ട'-യിൽ ഇരട്ടക്കുട്ടികളെ നഷ്ടപ്പെട്ടവളാണ് റാമാക്കാരി റാഹേൽ.


</doc>
<doc id="252723" url="https://ml.wikipedia.org/wiki?curid=252723" title="കെ.പി.എസ്സ്. മേനോൻ (സീനിയർ)">
കെ.പി.എസ്സ്. മേനോൻ (സീനിയർ)

നയതന്ത്രജ്ഞനും,എഴുത്തുകാരനുമായ കുമാര പദ്മനാഭ ശിവശങ്കര മേനോൻ (ഒക്ടോബർ 18, 1898 – നവം:22, 1982) ഒറ്റപ്പാലം സ്വദേശിയും അഭിഭാഷകനുമായ കുമാരമേനോന്റെയും,ജാനമ്മയുടേയും പുത്രനായി കോട്ടയത്തു ജനിച്ചു. കെ.പി.എസ്സ്. മേനോൻ (സീനിയർ) എന്നറിയപ്പെട്ടിരുന്ന അദ്ദേഹം പ്രാഥമിക വിദ്യാഭ്യാസം കോട്ടയം സി.എം.എസ് സ്കൂളിൽ നിന്നാണ് നേടിയത്. മദ്രാസ് ക്രിസ്ത്യൻ കോളേജിലും ഓക്സ്ഫഡിലും പഠനം തുടർന്ന കെ.പി.എസ്സ്. മേനോൻ ഓക്സ്ഫഡിൽ പഠിയ്ക്കുന്ന കാലത്ത് 'ഓക്സ്ഫഡ് മജ്ലിസി'ന്റെ അദ്ധ്യക്ഷനുമായിരുന്നു.
1922 ലെ ഇൻഡ്യൻ സിവിൽ സർവ്വീസ് പരീക്ഷയിൽ (ICS)ഒന്നാം റാങ്കുനേടിയ കെ.പി.എസ്സ്. മേനോൻ ഭരത്പൂർ സംസ്ഥാനത്തിന്റെ ദിവാനായും,തിരുച്ചി ജില്ലാ മജിസ്ട്രേറ്റായും ജോലി നോക്കിയിരുന്നു ശ്രീലങ്കയിലേയും ഖൈബർ-പഖ്തൂൺഖ്വായിലെ വിദേശകാര്യ ഉദ്യോഗസ്ഥനായും, പിന്നീട് സ്വതന്ത്ര ഭാരതത്തിന്റെ അംബാസിഡറായി സോവിയറ്റ് യൂണിയൻ(1952-61),ചൈന എന്നീ രാജ്യങ്ങളിൽ ഭാരതത്തെ പ്രതിനിധീകരിയ്ക്കുകയും ചെയ്തു. സ്വതന്ത്ര ഭാരതത്തിന്റെ പ്രഥമ വിദേശകാര്യവകുപ്പു സെക്രട്ടറിയുമായിരുന്നു മേനോൻ. അദ്ദേഹത്തിന്റെ പുത്രനായ കെ.പി.എസ്സ്. മേനോൻ ജൂനിയർ വിദേശകാര്യ ഉദ്യോഗസ്ഥനും ചൈനയിലെ ഇന്ത്യൻ നയതന്ത്രപ്രതിനിധിയുമായിരുന്നു. 1979 ൽ സോവിയറ്റ് യൂണിയന്റെ "ലെനിൻ സമാധാന പുരസ്ക്കാരം" കെ.പി.എസ്സ്. മേനോനു നൽകപ്പെട്ടിട്ടുണ്ട്.
യു.പി.എസ്. സി. അംഗമായും കെ.പി.എസ്സ്. മേനോൻ പ്രവർത്തിച്ചിരുന്നു.

യാത്രാ വിവരണങ്ങൾ ഉൾപ്പെടെ 12 ലധികം ഗ്രന്ഥങ്ങൾ കെ.പി.എസ്സ്. മേനോൻ രചിച്ചിട്ടുണ്ട്. അദ്ദേഹത്തിന്റെ ആത്മകഥയാണ് 'മെനി വേൾഡ്സ്'(Many Worlds).

അഭിഭാഷകനും സ്വാതന്ത്ര്യസമരസേനാനിയും ഇന്ത്യൻ നാഷണൽ കോൺഗ്രസിന്റെ ഏക മലയാളി പ്രസിഡന്റുമായിരുന്ന സർ സി. ശങ്കരൻ നായരുടെ മകൾ പാലാട്ട് സരസ്വതിയമ്മയായിരുന്നു മേനോന്റെ ഭാര്യ. ഇവരുടെ മകൻ കെ.പി.എസ്. മേനോൻ ജൂനിയറും പേരമകൻ ശിവശങ്കർ മേനോനും പ്രശസ്തരായ നയതന്ത്രജ്ഞരായിരുന്നു. 

കെ.പി.എസ്സ്. മേനോനു പദ്മഭൂഷൺ സമ്മാനിയ്ക്കപ്പെടുകയുണ്ടായി.


</doc>
<doc id="252725" url="https://ml.wikipedia.org/wiki?curid=252725" title="വാഴപ്പള്ളി ചങ്ങഴിമുറ്റം ഭഗവതിക്ഷേത്രം">
വാഴപ്പള്ളി ചങ്ങഴിമുറ്റം ഭഗവതിക്ഷേത്രം

കേരളത്തിൽ കോട്ടയം ജില്ലയിലെ ചങ്ങനാശ്ശേരി വാഴപ്പള്ളിയിൽ സ്ഥിതിചെയ്യുന്ന വനദുർഗ്ഗക്ഷേത്രമാണ് വാഴപ്പള്ളി ചങ്ങഴിമുറ്റത്ത് ഭഗവതിക്ഷേത്രം. വാഴപ്പള്ളി ശിവക്ഷേത്രത്തിൽ നിന്നും ഏകദേശം അര കിലോമീറ്റർ പടിഞ്ഞാറുമാറി ഈ ക്ഷേത്രം സ്ഥിതിചെയ്യുന്നു.


</doc>
<doc id="252729" url="https://ml.wikipedia.org/wiki?curid=252729" title="ഇന്ത്യൻ വയലറ്റ്">
ഇന്ത്യൻ വയലറ്റ്

തെക്കെപശ്ചിമഘട്ടതദ്ദേശവാസിയായ ഒരിനം കുറ്റിച്ചെടിയാണ് ഇന്ത്യൻ വയലറ്റ്. . 25 സെന്റിമീറ്റർ വരെ പൊക്കം വയ്ക്കുന്ന ഈ ചെറിയ ചെടിയുടെ ഇലകൾ ചുവട്ടിൽ കൂടിയിരിക്കുന്ന രീതിയിലാണ് ഉള്ളത്. നിത്യഹരിതവനങ്ങളിൽ കാണുന്ന ഈ ചെടി മാർച്ച് മുതൽ ജൂലൈ വരെയുള്ള കാലത്ത് പുഷ്പിക്കുന്നു. കേരളത്തിൽ വയനാട്ടിൽ കാണുന്നു.



</doc>
<doc id="252743" url="https://ml.wikipedia.org/wiki?curid=252743" title="കരിമരം (Diospyros crumenata)">
കരിമരം (Diospyros crumenata)

25 മീറ്റർ വരെ ഉയരം വയ്ക്കുന്ന ഒരു മരമാണ് കരിമരം. . 600 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിൽ അപൂർവ്വമായി കാണുന്നു. വംശനാശഭീഷണിയുള്ള ഒരു മരമാണിത്.



</doc>
<doc id="252748" url="https://ml.wikipedia.org/wiki?curid=252748" title="കാട്ടുപനച്ചി">
കാട്ടുപനച്ചി

പശ്ചിമഘട്ടതദ്ദേശവാസിയായ ഒരു മരമാണ് കാട്ടുപനച്ചി. . 12 മീറ്റർ വരെ ഉയരം വയ്ക്കുന്ന ഈ വൃക്ഷം 300 മീറ്ററിനും 1000 മീറ്ററിനും ഇടയിലുള്ള വരണ്ട നിത്യഹരിതവനങ്ങളിൽ കാണുന്നു.



</doc>
<doc id="252751" url="https://ml.wikipedia.org/wiki?curid=252751" title="മെരുവാലം">
മെരുവാലം

പശ്ചിമഘട്ടതദ്ദേശവാസിയായ ഒരു മരമാണ് മെരുവാലം. . 10 മീറ്റർ വരെ ഉയരം വയ്ക്കുന്ന ഈ വൃക്ഷം 400 മീറ്ററിനും 1000 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണപ്പെടുന്നു.

മലയകത്തിയും മെരുവാലവും ഒരേ മരത്തിന്റെ പര്യായങ്ങൾ ആണെന്ന് ഇവിടെ കാണുന്നുണ്ടെങ്കിലും തമ്മിൽ വ്യത്യാസമുള്ളതായി ലക്ഷണങ്ങൾ കാണിക്കുന്നതിനാൽ വെവ്വേറേ ലേഖനങ്ങൾ ആക്കിയിരിക്കുന്നു.



</doc>
<doc id="252752" url="https://ml.wikipedia.org/wiki?curid=252752" title="നാട്യമംഗലം">
നാട്യമംഗലം

പട്ടാമ്പിയിൽ - പെരിന്തൽമണ്ണയ്ക്കുള്ള പാതയിൽ സ്ഥിതിചെയ്യുന്ന ഒരു ഗ്രാമമാണ് നാട്യമംഗലം. കുന്തിപ്പുഴയുടെ തീരത്താണ് ഈ സ്ഥലം. തത്തനംപള്ളിപ്പാടം, പൂളോംപാടം, ഏലംകുളം പാടം എന്നിവ ഈ ഗ്രാമത്തിലാണ്.
നാട്യമംഗലം: എന്ന ഈ ഗ്രാമം മലപ്പുറം-പാലക്കാട് ജില്ലകളു ടെ അതിർത്തി യാണ്.ഈ ഗ്രാമത്തിന്റെ മൂന്നു ഭാഗവും കുന്തി പുഴയാൽ ചുറ്റപെട്ട് കിടക്കുന്നു.ഇവിടുത്തെ കാർഷിക മേഖല യുടെ ജല സ്രാദ സാണ് ഈ പുഴ ഇവിടുത്തെ കൃഷി' കളല്ലാം ഈ പുഴയോട് അനുപദ്ധിച്ചാണ് നടക്കുന്നത്. ഇവിടുത്തെകൃഷിക്കു വേണ്ടി കുന്തി പുഴയിൽ കട്ടുപ്പാറയിലും, പുലാമന്തോളിലും ചെക്ക് ഡാമുകൾ നിർമ്മിച്ചിട്ടുണ്ട്. ഇന്ത്യയുടെ ആദ്യ രാഷ്ട്രപതി ഡോ.രാജേന്ദ്ര പ്രസാദ് ഇ വിടം സദ്ധർ ശി ച്ചിട്ടു്ണ്ട്.


</doc>
<doc id="252756" url="https://ml.wikipedia.org/wiki?curid=252756" title="ഫത്ത മുഹമ്മദ്‌">
ഫത്ത മുഹമ്മദ്

മൈസൂർ രാജധാനിയുടെ അധിപനായിരുന്ന ഹൈദർ അലിയുടെ പിതാവാണ് ഫത്ത മുഹമ്മദ്. 1680നോടടുത്ത് കോളാറിലാണ് ഫത്ത മുഹമ്മദിന്റെ (കർണാടക) ജനനം. ഒരു യോദ്ധാവായിരുന്ന ഇദ്ദേഹം മൈസൂരിലെ വൊഡയാർ രാജവംശത്തിന് വേണ്ടിയും, ആർക്കോട്ടിലെയും, സീറയിലെയും, നവാബ് മാർക്ക് വേണ്ടിയും സൈനിക പദവികൾ അലങ്കരിച്ചിട്ടുണ്ട്.

ഫത്ത മുഹമ്മദിന്റെ കുടുബം മക്കയിലെ ഖുറൈശി വംശജരിൽ പെട്ടവരാണ് പതിനാറാം നൂറ്റാണ്ടിൽ ബാഗ്ദാദിൽ നിന്ന് കടൽ മാർഗ്ഗം ഹിന്ദുസ്ഥാനിൽ എത്തിച്ചേർന്നതാണിവരെന്ന് കരുതപ്പെടുന്നു. ഫത്ത മുഹമ്മദിന്റെ പിതാവ് മുഹമ്മദലിയും പിതാമഹൻ ഷെയ്ക്ക് വലി മുഹമ്മദും ഡൽഹിയിൽ നിന്നും മുഹമ്മദ് ആദിൽ ഷായുടെ (1626-56) ബീജാപൂർ ഭരണകാലത്ത് ഉപജീവനത്തിനായി ഗുൽബർഗിലേക്ക് കുടിയേറിയവരാണ്. ഷെയ്ക്ക് വലി മുഹമ്മദ് ഗുൽബർഗിലെ ഹസ്റത്ത് ഹോജ ബന്ദാ നവാസ് ദർഗയിൽ ( ഗിസു ദറസ്) കൈക്കാരനായി ജോലി ചെയ്യുന്നതിനിടയിൽ ദറസിലെ ഒരു സഹപ്രവർത്തകന്റെ മകളെ കൊണ്ട് മകനെ വിവാഹം കഴിപ്പിക്കുകയും ഈ ബന്ധത്തിൽ ഫത്ത മുഹമ്മദ് ഉൾപ്പെടെ നാല് പുത്രൻമാർ ( മുഹമ്മദ് ഇല്ലൃസ്, ഷെയ്ക്ക് മുഹമ്മദ്, മുഹമ്മദ് ഇമാം) മുഹമ്മദ് അലിക്ക് ജനിക്കുകയും ചെയ്തു. ഷെയ്ക്ക് വലി മുഹമ്മദിന്റെ മരണശേഷം മുഹമ്മദലി ഭാരൃയുടെ കുടുംബാത്തോടൊപ്പം ബീജാപൂരിൽ തുടരുകയും, അലി ആദിൽ ഷാ രണ്ടാമന്റെ (1657-72) കാല ഘട്ടത്തിൽ ഔറംഗസിബിന്റെ മുഗൾ ശക്തികളുമായുണ്ടായ ഏറ്റുമുട്ടുലിൽ ബീജാപൂർ സൈനികരായിരുന്ന ഭാരൃ സഹോദരങ്ങൾ കൊല്ലപ്പെട്ടതിനെ തുടർന്ന് കുടുംബത്തടൊപ്പം കോളാറിലേക്ക് ചേക്കേറി. കോളാറിൽ ഷാ മുഹമ്മദ് എന്ന ജന്മിയുടെ കാരൃസ്ഥ പദവിയിലിരിക്കുമ്പോൾ 1697നടുത്ത് മുഹമ്മദ് അലി മരണമടയുകയും ചെയ്തു.

പിതാവ് മുഹമ്മദ് അലിക്ക് ഫത്ത മുഹമ്മദിനെയും സഹോദരൻമാരെയും ഷെയ്ക്ക് വലി മുഹമ്മദിനെ പോലെ തികഞ്ഞ ഒരു ദൈവ വിശ്വാസിയായി വളർത്തുവനായിരുന്നു ആഗ്രഹം പക്ഷേ പുത്രൻമാർ പിന്തുടർന്നത് അമ്മാവൻമാരുടെ പാതയാണ്.
1697നടുത്ത് പിതാവായ മുഹമ്മദ് അലിയുടെ മരണത്തെ തുടർന്ന് മെച്ചപ്പെട്ട ഒരു സൈനിക ജീവിതത്തിനായി ഫത്ത മുഹമ്മദ് കോളാറിൽ നിന്നും ആർക്കോട്ടിലേക്ക് (കർണാടക) ചുവടുമാറ്റം നടത്തുകയും, നവാബ് സാദത്തുളള ഖാന്റെ കീഴിൽ 200 കാലാൾപടയും 50 കുതിര പടയുമുൾപെടുന്ന ജമാദാർ പദവിയിൽ വർത്തിക്കുകയും ചെയ്തു. പിന്നീട് നവാബ് തഞ്ചാവൂരിലെ കാരൃക്കാരനായ സയ്യിദ് ബുർഹാനുദ്ധിന്റെ സഹയാത്തിനായി ഫത്ത മുഹമ്മദിനെ ചുമതലപെടുത്തുകയും ഇവിടെ 600 കാലാൾപടയുടെയും 500 കുതിരപടയുടെയും 50 റോക്കറ്റ് പടയാടികളെയും നവാബ് കൽപ്പിച്ച് കൊടുക്കുകയും ചെയ്തു.
നവാബിന്റെ ഉദ്യോഗത്തിൽ നിന്നും ഒരു സുപ്രഭാതത്തിൽ അപ്രതിക്ഷനാവുന്ന ഫത്ത മുഹമ്മദ് രംഗപ്രവേശം ചെയ്യുന്നത് മൈസൂരിന്റെ നായിക്ക് പദവിയിലാണ്. ഇതിന് വഴിയൊരുക്കി കൊടുത്തത് പിത്ര് സഹോദരൻ മുഹമ്മ ഇല്ലൃസിന്റെ മകൻ ഹൈദർ സാഹിബായിരുന്നു. മൈസൂർ അധികാരികളുമായി അഭിപ്രായ വൃതൃസത്തെ തുടർന്ന് മൈസൂരിലെ നായിക്ക് പദവി ഉപേക്ഷിച്ച് സിറായിലെ നവാബ് ദർഗ ഖുലി ഖാന്റെ (1720-1721) ദോട്ബല്ലപൂർ കോട്ടയുടെ കില്ലോദാറായി പദവിയിലേറുകയും ചെയ്തു.
1721ൽ ദർഗാ ഗുലീ ഖാന്റെ മരണത്തെ തുടർന്ന് മകൻ അബ്ദുൾ റസൂൽ ഖാൻ (1721-1722) അധികാരത്തിലെറി, പക്ഷേ ഇതിനിടയിൽ സിറയുടെ സുബൈദാർ പദവിക്ക് വേണ്ടി താഹിർ ഖാൻ ആർക്കോട്ട് നവാബ് സാദത്തുളള ഖാന്റെ സഹായത്തോടെ അധികാരം പിടിച്ചെടുക്കാനുളള ഉപചാപങളിലേർപ്പെടുകയും ഇത് അബ്ദുൾ റസൂൽ ഖാനെയും, ഫത്ത മുഹമ്മദിനെയും ഒരു രക്തരൂഷിത കലാപത്തിൽ കൊണ്ടത്തിക്കുകയും, ഫത്തേ മുഹമ്മദിന്റെയും യജമാനൻ അബ്ദുൾ റസൂൽ ഖാന്റെയുംമരണത്തിൽ കലാശിക്കുകയും ചെയ്തു. കോളാറിലെ ബുദികോട്ടിൽ പിതാവ് മുഹമ്മദ് അലിയോട് ചേർന്ന് ഫത്ത മുഹമ്മദിനെ സംസ്കരിക്കുകയും ചെയ്തു .
കലാപാനന്തരം താഹിർ ഖാൻ നവാബ് പട്ടത്തിലേറുകയും, അബ്ദുൾ റസൂൽ ഖാന്റെ അനന്തരവകാശിയായ പുത്രൻ അബ്ബാസ് ഗുലി ഖാന് സീറയുടെ സ്വാധീനം നഷ്ടമാകുകയും ചെയ്തു.

ഫത്ത മുഹമ്മദിന്റെ മരണശേഷം അബ്ബാസ് ഗുലി ഖാന് തനിക്ക് ലഭിക്കാനുണ്ടായിരുന്ന പണമിടപാടുകളുടെ പേരിൽ ഫത്ത മുഹമ്മദിന്റെ സൃത്തുക്കൾ കണ്ട് കെട്ടുകയും അനാഥയായ ഭാരൃയെയും (സയ്യിദ് ബുർഹാനുദ്ധീന്റെ മകൾ) അഞ്ചു വയസുളള ഹൈദർ അലിയേയുംഎട്ടു വയസുളള സഹോദരൻ ഷഹ്ബാസ് ഖാനെയും തടവിലാക്കുകയും ചെയ്തു. ബന്ധുവായ ഹൈദർ സാഹിബ് ഈ വിവരങ്ങൾ അറിഞ്ഞതിനെ തുടർന്ന് മൈസൂർ മന്ത്രി ദേവരാജിന്റെ സഹായത്തോടെ ഇവരെ മോചിപ്പിക്കുകയും. മൈസൂരിലെക്ക് കൂട്ടി കൊണ്ട് വരികയും, സൃന്തം സംരക്ഷണയിൽ ഇവരെ പരിപാലിക്കുകയും ചെയ്തു. ഫത്ത മുഹമ്മദിന്റെ പുത്രനായ ഹൈദർ അലി ഖാനും, ചെറു മകനായ ടിപ്പു സുൽത്താനും പിൻകാലത്ത് ദക്ഷിണേന്ത്യയിലെ ശക്തമായ രാജസ്ഥാനമായ മൈസൂറിന്റെ അധിപരായി മാറുന്ന കാഴ്ച വിദൂരമല്ലായിരുന്നു. ഈ കൊടുങ്കാറ്റുകളുടെ വാൾ തലപ്പിന്റെ അലയൊലിയിൽ നവാബ് സ്ഥാനങ്ങൾ വിറകൊളളുകയും, ഇംഗ്ലീഷ് വൈദേശിക സഖൃ കക്ഷികൾക്ക് പല അവസരത്തിലും അടി പതറി വീഴുന്ന കാഴ്ചക്കും ചരിത്രം സാക്ഷിയായി.


</doc>
<doc id="252771" url="https://ml.wikipedia.org/wiki?curid=252771" title="ഇന്ത്യൻ റീജിയണൽ നാവിഗേഷൻ സാറ്റലൈറ്റ് സിസ്റ്റം">
ഇന്ത്യൻ റീജിയണൽ നാവിഗേഷൻ സാറ്റലൈറ്റ് സിസ്റ്റം

നാവിഗേഷനും റേഞ്ചിങിനുമായി ഇന്ത്യ തദ്ദേശീയമായി വികസിപ്പിച്ച സ്ഥാന നിർണയസംവിധാനമാണ് ഇന്ത്യൻ റീജ്യണൽ നാവിഗേഷൻ സിസ്റ്റം (ഐ.ആർ.എൻ.എസ്.എസ്. , IRNSS - Indian Regional Navigational Satellite System). ഇന്ത്യൻ റീജിയണൽ നാവിഗേഷൻ സാറ്റലൈറ്റ് സിസ്റ്റം എന്നാണ് പൂർണ്ണരൂപം. നാവിക് (Navigation with Indian Constellation) എന്ന പേരിലും അറിയുന്നു. 

വിദേശ സർക്കാരുകളുടെ നിയന്ത്രണത്തിലുള്ള സ്ഥാന നിയന്ത്രണ ഉപഗ്രഹങ്ങളെ ആശ്രയിച്ച് അത്യാവശ്യഘട്ടങ്ങളിൽ വിവരം ലഭ്യമാകാതെ വരുന്നത് ഒഴിവാക്കാനാണിത്. അമേരിക്കയുടെ നിയന്ത്രണത്തിലുള്ള ഉപഗ്രഹങ്ങളെ ആശ്രയിച്ച് കാർഗിൽ യുദ്ധത്തിൽ ഇന്ത്യൻ പട്ടാളത്തിന് ബുദ്ധിമുട്ടേണ്ടി വന്നു.. 
ഏഴു ഉപഗ്രഹങ്ങളുടെ ഒരു കൂട്ടമാണ്. രണ്ടെണ്ണം ഭൂമിയിൽ എപ്പോഴും തയ്യാറായി ഇരിക്കുന്നുമുണ്ടാകും. ഭൗമോപരിതലത്തിൽ നിന്നും 36000 കി.മീ ഉയരത്തിലാണ് ഇവയുടെ സ്ഥാനം. 

ഇത് രണ്ടു തരത്തിലുള്ള സേവനങ്ങൾ നൽകുന്നു. ഒന്ന് എല്ലാ ഉപയോക്താക്കൾക്കും കിട്ടുന്ന സാമാന്യ സ്ഥാന വിവര സേവനവും(SPS) മ്റ്റേത് നിയന്ത്രിത സേവനവുമാണ്. അത് അനുവദിച്ചിട്ടവർക്ക് ഉപയോഗിക്കാവുന്നതും രഹസ്യതരത്തിലാക്കിയിട്ടുള്ളതുമാണ്. ഈ IRNSS സംവിധനൻ പ്രാഥമിക സേവന മേഖലയിൽ , കൂടുതൽ കൃത്യതയുള്ള 20 മീറ്റർ അകലെ നിന്നുള്ള വിവരങ്ങൾ നൽകാൻ ശക്തമാണ് .

ഇത് ഇന്ത്യയ്ക്ക് പുറത്തേക്ക് 1500 കി. മീ. വ്യാപിച്ചിരിക്കുന്നു. ഇതാണ് പ്രാഥമിക സേവന മേഖല. ദീർഘിപ്പിച്ച സേവന മേഖല എന്നത്പ്രാഥമിക സേവന മേഖലയ്ക്കും അക്ഷാംശം 30 ഡിഗ്രി തെക്കും 50 ഡിഗ്രി വടക്കും രേഖാംശം 30 ഡിഗ്രി കിഴക്കും 130 ദിഗ്രി കിഴക്കും ഉൾപ്പെടുന്ന ദീർഘ ചതുരത്തിനും ഇടയ്ക്കുള്ള സ്ഥലമാണ്.
IRNSS. അതിലെ ആദ്യഉപഗ്രഹത്തിന്റെ വിക്ഷേപണം 2013 ജൂലൈ 1ന് ശ്രീഹരിക്കോട്ടയിൽ നടന്നു. നാവിഗേഷൻ, റേഞ്ചിങ് എന്നീ കാര്യങ്ങൾ നടത്താൻ കഴിയുന്ന രണ്ട് ഉപകരണങ്ങളോടെയാണ് IRNSS ആകാശത്തേക്കു കുതിച്ചത്. സമയനിർണ്ണയത്തിനായി ഒരു ആറ്റോമിക് ക്ലോക്കും ഇതിനോടൊപ്പമുണ്ട്. പ്രകൃതിക്ഷോഭങ്ങളും മറ്റു കെടുതികളും ഉണ്ടാകുമ്പോൾ ഈ ഉപഗ്രഹങ്ങളിൽ നിന്നുള്ള വിവരങ്ങൾ രക്ഷാപ്രവർത്തനങ്ങൾക്കു സഹായമേകും. ഡ്രൈവർമാർക്കും മറ്റും വഴി കണ്ടെത്താനും ഉപഗ്രഹം സഹായകരമാകും.

1425 കിലോഗ്രാം ഭാരമുള്ള ഈ ഉപഗ്രഹത്തിന് ഒന്നരമീറ്ററോളം നീളവും വീതിയും ഉയരവുമുണ്ട്. ഭൂസ്ഥിരഭ്രമണപഥത്തിൽ നിന്നായിരിക്കും ഉപഗ്രഹം പ്രവർത്തിക്കുക. 1.6കിലോവാട്ട് ശേഷിയുള്ള രണ്ടു സോളാർപാനലുകളാണ് ഉപഗ്രഹത്തിന് ഊർജ്ജം പകരുക. 90AH ശേഷിയുള്ള ഒരു ലിത്തിയം അയൺ ബാറ്ററിയും ഇതൊടൊപ്പമുണ്ട്. പത്തുവർഷമാണ് ഉപഗ്രഹത്തിന്റെ പ്രവർത്തനകാലാവധി.

സാമാന്യ സ്ഥാന നിയന്ത്രണ സേവനിത്തിന്(SPS) വേണ്ട സിഗ്നൽ-ഇൻ-സ്പേസിന്റെ പരസ്പരബ്ന്ധ ഘടക നിയന്ത്രണ രേഖ (IRNSS Signal-in-Space Interface Control Document )(ICD) പൊതുജനങ്ങൾക്കായി പുറത്തിറക്കിയിട്ടുണ്ട്. ഇത്ഈ മേഖലയിലെ ഗവേഷണത്തിനും വികസനത്തിനും സ്ഥാന നിയന്ത്രണ സംവിധാനങ്ങളുടെ വ്യാവസായിക ഉപ്യോഗത്തിന്IRNSS സൂചനകൾ പ്രയോഗിക്കുന്നതിനും ഉപകാര മാവും.

ഈ പദ്ധതിയിലെ രണ്ടാമത്തെ ഉപഗ്രഹം IRNNS 1 B ഏപ്രിൽ നാലിന്നു PSLV 24 ഉപയോഗിച്ച് ഭൂസ്ഥിര ഭ്രമണ പഥത്തിൽ എത്തിച്ചു.


</doc>
<doc id="252784" url="https://ml.wikipedia.org/wiki?curid=252784" title="പെൺമക്കൾ">
പെൺമക്കൾ

ഗണേഷ് പിക്ചേഴ്സിന്റെ ബാനറിൽ കെ.പി. കൊട്ടാരക്കര അവതരിപ്പിച്ച രണ്ടാമത്തെ മലയാളചലച്ചിത്രമാണ് പെൺമക്കൾ. തിരുമേനി പിക്ചേഴ്സ് വിതരണം ചെയ്ത ഈ ചിത്രം 1966 ജൂൺ 17-ന് പ്രദർശനം തുടങ്ങി. ജയഭാരതി ആദ്യമായഭിനയിച്ച ചിത്രമെന്ന പ്രത്യേകതയും ഈ ചിത്രത്തിനുണ്ട്.

ഏഴു പെണ്മക്കളുള്ള സത്യവാൻ ശങ്കുപ്പിള്ള മക്കളെ പരിപാലിക്കാനായി ഉദ്യോഗം രാജിവച്ചയാളാണ്. രണ്ടാമത്തെ മകൾ പത്മയുടെ ഓഫീസ് ജോലിയാണ് പ്രധാന വരുമാനം. ഓഫീസിലെ മുതലാളിക്ക് പത്മയുടെ ചേച്ചി കമലയിൽ അഭിനിവേശം ഉണ്ട്.

പത്മക്ക് കാമുകൻ മധുവിനോടൊപ്പം മദ്രാസിനു പോകാനും അയാളെ കല്യാണം കഴിയ്ക്കാനും താല്പര്യമുണ്ടെങ്കിലും അച്ഛൻ സമ്മതിക്കുന്നില്ല. സ്ഥലം ഉപദേശിയ്ക്ക് കടം കൊടുക്കാനുണ്ട് ശങ്കുപ്പിള്ളയ്ക്ക്. ഉപദേശിയുടെ മകളുടെ കല്യ്യാണത്തിനു പോകാൻ കമൽ കുഞ്ഞമ്മയോട് മാല കടം വാങ്ങി, അതണിഞ്ഞ പത്മയുടെ കഴുത്തിൽ നിന്നും ഒരു കള്ളൻ മാല മോഷ്ടിച്ചു. കള്ളൻ കുഴിച്ചിട്ട മാല, കാലൻ കേശവപിള്ള കണ്ടെടുത്തെങ്കിലും ശങ്കുപ്പിള്ളയോട് മാലയുടെ വില ആവശ്യപ്പെടുകയാണുണ്ടായത്. കടം വീട്ടാൻ കമല മുതലാളിയുടെ അടുക്കൽ സ്വയം സമർപ്പിക്കാൻ ഒരുങ്ങിയെങ്കിലും മുതലാളി തന്റെ ഇംഗിതം തൽക്കാലം ഒളിപ്പിച്ചു. കമലയുടെ സ്വഭാവത്തിൽ സംശയം തോന്നിയ ശങ്കുപ്പിള്ള അവളെ വീട്ടിൽ നിന്നും പുറത്താക്കി. അവൾക്ക് തുണ കുഞ്ഞമ്മ മാത്രമായി. കുഞ്ഞമ്മയ്ക്ക് താല്പര്യം മധുവിനെക്കൊണ്ട് കമലയെ കല്യാണം കഴിപ്പിയ്ക്കുകയാണ്. പത്മയ്ക്ക് ഇതു തെറ്റിദ്ധാരണാജനകമായിരുന്നു. ചില ഉരസലുകൾക്ക് ശേഷം സത്യസ്ഥിതി എല്ലാവർക്കും ബോദ്ധ്യമാവുകയും സദ്‌വൃത്തനായി മാറിയ മുതലാളി കമലയെ കല്യാണം കഴിയ്ക്കുകയും പത്മയ്ക്ക് മധുവിനെ വരനായി ലഭിയ്ക്കുകയും ചെയ്യുന്നു.



സിനീമാലയം ഡേറ്റാബേസിൽ നിന്ന് പെണ്മക്കൾ


</doc>
<doc id="252802" url="https://ml.wikipedia.org/wiki?curid=252802" title="റോബർട്ട് ലിട്ടൻ">
റോബർട്ട് ലിട്ടൻ

ഇന്ത്യയിലെ വൈസ്രോയ് ആയിരുന്ന ബ്രിട്ടീഷ് രാഷ്ട്രീയക്കാരനും നയതന്ത്രജ്ഞനും കവിയുമാണ് ലിട്ടൻ പ്രഭു എന്നറിയപ്പെടുന്ന റോബർട്ട് ലിട്ടൻ (ജീവിതകാലം: 1831 നവംബർ 8 – 1891 നവംബർ 24, പൂർണ്ണനാമം: എഡ്വേഡ് റോബെർട്ട് ലിട്ടൻ ബൂളർ-ലിട്ടൻ, ). 1876 മുതൽ 1880 വരെയുള്ള സംഭവബഹുലമായ കാലയളവിലായിരുന്നു ഇദ്ദേഹം ഇന്ത്യയിലെ വൈസ്രോയ് ആയിരുന്നത്. 1878-1880 കാലയളവിലെ രണ്ടാം ആംഗ്ലോ-അഫ്ഗാൻ യുദ്ധവും 1876-78 കാലയളവിലെ മഹാക്ഷാമവും ഇദ്ദേഹത്തിന്റെ ഭരണക്കാലത്തുണ്ടായ സംഭവങ്ങളാണ്. ഇന്ത്യയിലെ ഭരണകാലം ക്ഷാമത്തെ നേരിടുന്ന കാര്യത്തിലും യുദ്ധത്തിലേക്ക് നയിച്ചതിന്റെ പേരിലും വിമർശിക്കപ്പെട്ടിട്ടുണ്ടെങ്കിലും നയതന്ത്രരംഗത്ത് മികച്ച പ്രകടനമാണ് ലിട്ടൻ കാഴ്ചവച്ചത്.

പ്രശസ്തകവിയായിരുന്ന ബൂളർ ലിട്ടന്റെ പുത്രനായിരുന്നു റോബെർട്ട് ലിട്ടൻ. അദ്ദേഹത്തിന്റെ പുത്രനായ വിക്റ്റർ ലിട്ടൻ ഇന്ത്യയിൽ ബംഗാളിലെ ഗവർണറും പിന്നീട് താൽക്കാലിക വൈസ്രോയും ആയിരുന്നു. അദ്ദേഹത്തിന്റെ മരുമകനായ എഡ്വിൻ ല്യൂട്ടെൻസ് ബ്രിട്ടനിലെ പേരെടുത്ത വാസ്തുശിൽപികളിലൊരാളും, ന്യൂ ഡെൽഹി നഗരത്തിന്റെ വാസ്തുശിൽപിയുമായിരുന്നു.

1876-ൽ രാജിവച്ച വൈസ്രോയ് നോർത്ത്ബ്രൂക്ക് പ്രഭുവിന്റെ സ്ഥാനത്തേക്കാണ് ലിട്ടൺ പ്രഭുവിനെ ബ്രിട്ടീഷ് പ്രധാനമന്ത്രിയായിരുന്ന ഡിസ്രയേലിയും ഇന്ത്യക്കുവേണ്ടിയുള്ള സെക്രട്ടറിയായിരുന്ന സാലിസ്ബറി പ്രഭുവും ചേർന്ന് നിയമിച്ചത്. ബ്രിട്ടീഷുകാർ അതുവരെ അഫ്ഗാനിസ്താൻ അതിർത്തിയിൽ കൈക്കൊണ്ടിരുന്ന നിഷ്ക്രിയനയത്തിൽ നിന്ന് വ്യതിചലിച്ച് മുന്നേറ്റനയം നടപ്പാക്കുക എന്ന കർത്തവ്യമായിരുന്നു ഇദ്ദേഹത്തിൽ നിക്ഷിപ്തമായിരുന്നത്.

ഒരു നയതന്ത്രജ്ഞനായിരുന്ന ലിട്ടൻ പ്രവഭുവിന് ഈ നിയമനത്തിൽ‌ താൽപര്യമുണ്ടായിരുന്നില്ല. ഇക്കാലത്ത് അദ്ദേഹം ലിസ്ബണിൽ നയതന്ത്രോദ്യോഗസ്ഥനായി പ്രവർത്തിച്ചുവരുകയായിരുന്നു. തന്റെ പിതാവിന്റെ പ്രഭുസ്ഥാനം അടുത്തിടെയായി ലഭിച്ച അദ്ദേഹം നയതന്ത്രോദ്യോഗം നിർത്തി കവിതാരചനയിലേക്ക് പ്രവേശിക്കാനിരിക്കുമ്പോഴാണ് ഇന്ത്യയിലെ നിയമനം ലഭിച്ചത്. ഇന്ത്യൻ സ്ഥിതിഗതികളെക്കുറിച്ചുള്ള അജ്ഞത, ഭരണകാര്യങ്ങളിലുള്ള പരിചയക്കുറവ്, അദ്ദേഹത്തിന്റെ ആരോഗ്യപ്രശ്നങ്ങൾ എന്നിവ മുൻനിർത്തി ഈ നിയമനത്തെ പരമാവധി പ്രതിരോധിച്ചിരുന്നു. എന്നാൽ ഡിസ്രയേലി, മറ്റു രണ്ടുപേരുടെ വിസമ്മതത്തിനുശേഷമായിരുന്നു ലിട്ടന്റെ കാര്യത്തിൽ തീർപ്പുകൽപ്പിച്ചത്. റഷ്യൻ മുന്നേറ്റത്തിനെതിരെ നയതന്ത്രനീക്കത്തിനാണ് ഇന്ത്യയിലെ ആഭ്യന്തരഭരണകാര്യങ്ങളേക്കാൾ ഡിസ്രയേലി പ്രാധാന്യം കൽപ്പിച്ചിരുന്നത് എന്നതിനാൽ നയതന്ത്രജ്ഞനായ ലിട്ടനെത്തന്നെ സ്ഥാനത്ത് നിയമിക്കാൻ ഉറപ്പിച്ചു.

ലിട്ടന്റെ അഫ്ഗാൻ നയം ഒരു പരാജയപ്പെട്ട അദ്ധ്യായമായാണ് വിലയിരുത്തപ്പെടുന്നത്. 1879-81 കാലയളവിലെ ബ്രിട്ടീഷുകാരുടെ അഫ്ഗാൻ ആക്രമണം തുടക്കത്തിൽ വിജയമാകുകയും, അഫ്ഗാനികളെക്കൊണ്ട് ബ്രിട്ടീഷുകാരുടെ താൽപര്യപ്രകാരമുള്ള ഗന്ധാമാക് സന്ധി ഒപ്പുവപ്പിക്കാൻ സാധിക്കുകയും അഫ്ഗാനിസ്താന്റെ വിദേശനയം ബ്രിട്ടീഷ് മേൽക്കോയ്മക്കു കീഴിലാക്കുകയും ചെയ്തെങ്കിലും 1880-81 കാലയളവിൽ വൻതിരിച്ചടികൾ നേരിട്ട് ബ്രിട്ടീഷ് സൈന്യത്തിനും നയതന്ത്രജ്ഞർക്കും അവിടെനിന്നും പിൻവാങ്ങേണ്ടിവന്നു. ഡിസ്രയേലിയും സാലിസ്ബറിയും അഫ്ഗാനിസ്താനിൽ ഒരു യുദ്ധത്തിന് തൽപരരായിരുന്നില്ലെങ്കിലും ലിട്ടൻ മൂലമുണ്ടായ ഈ യുദ്ധത്തിന്റെ ഉത്തരവാദിത്തത്തിൽ അവർക്ക് പങ്കുചേരേണ്ടിവരുകയായിരുന്നു.


</doc>
<doc id="252822" url="https://ml.wikipedia.org/wiki?curid=252822" title="ജെ.എൻ. ദീക്ഷിത്">
ജെ.എൻ. ദീക്ഷിത്

ഭാരത നയതന്ത്രജ്ഞനും വിദേശകാര്യ സെക്രട്ടറിയുമായിരുന്നു ജ്യോതീന്ദ്രനാഥ് ദീക്ഷിത്. മലയാള സാഹിത്യകാരനായിരുന്ന മുൻഷി പരമുപിള്ളയുടേയും രത്നമയീദേവിയുടേയും പുത്രനായി മദ്രാസ്സിൽ ജനിച്ചു.(ജനുവരി 8, 1936 – ജനുവരി 3, 2005).

ദീക്ഷിതിന്റെ പിതാവായ മുൻഷി പരമുപിള്ളയുമായുള്ള വിവാഹ ബന്ധം വേർപെടുത്തിയ ശേഷം രത്നമയീദേവി സ്വാതന്ത്ര്യ സമരസേനാനിയും പത്രപ്രവർത്തകനുമായ സീതാറാം ദീക്ഷിതിനെ വിവാഹം കഴിച്ചു.
ദീക്ഷിതിന്റെ ആദ്യകാല വിദ്യാഭ്യാസം ഡൽഹിയിലും രാജസ്ഥാനിലുമായാണ് പൂർത്തിയായത്, . തുടർന്നു ഡൽഹി സർവ്വകലാശാലയിലും, ജവഹർലാൽ നെഹ്രു സർവകലാശാലയിലുമായി ബിരുദവും,ബിരുദാനന്തരബിരുദവും പൂർത്തിയാക്കി. അന്താരാഷ്ട്ര നിയമവും,അന്താരാഷ്ട്ര ബന്ധങ്ങളുമായിരുന്നു അദ്ദേഹത്തിന്റെ പ്രധാന ഐച്ഛിക വിഷയങ്ങൾ.

1958ൽ ഇന്ത്യൻ വിദേശകാര്യ സർവ്വീസിൽ ചേർന്ന ദീക്ഷിത് ബംഗ്ലാദേശിലെ ആദ്യത്തെ ഭാരത നയതന്ത്രപ്രതിനിധി ആയിരുന്നു.(1971–74).1985–89 കാലഘട്ടത്തിലെ ശ്രീലങ്കൻ ഹൈക്കമ്മീഷണറും, 1989–91 കാലത്തെ പാകിസ്താൻ ഹൈക്കമ്മീഷണറും ആയിരുന്നു ദീക്ഷിത്. 1991 മുതൽ 1994 വരെ വിദേശകാര്യവകുപ്പു സെക്രട്ടറിയായി. സേവനത്തിൽ നിന്നു വിരമിച്ച ദീക്ഷിത് ദേശീയ സുരക്ഷാഉപദേഷ്ടാവുമായിരുന്നു. .

പാകിസ്താനും ചൈനയുമായുള്ള ഉഭയകക്ഷിചർച്ചകളിൽ ദീക്ഷിതിന്റെ പങ്ക് നിസ്തുലമായിരുന്നു.

2005 ൽ പദ്മവിഭൂഷൺ മരണാനന്തര ബഹുമതിയായി നൽകപ്പെട്ടു.


</doc>
<doc id="252826" url="https://ml.wikipedia.org/wiki?curid=252826" title="കാർബണിക സംയുക്തങ്ങൾ">
കാർബണിക സംയുക്തങ്ങൾ

കാർബൺ അടങ്ങിയിട്ടുള്ള സംയുക്തങ്ങളെ പൊതുവേ കാർബണികസംയുക്തങ്ങൾ എന്ന് വിളിക്കുന്നു. അതേസമയം കാർബൺ അടങ്ങിയിട്ടുണ്ടെങ്കിലും കാർബൈഡുകൾ, ചില ഓക്സൈഡ്കൾ, സയനൈഡുകൾ തുടങ്ങിയ സംയുക്തങ്ങളെ അകാർബണിക സംയുക്തങ്ങളുടെ ഗണത്തിലാണ് പെടുത്തുന്നത്. കാർബണിക സംയുക്തങ്ങളെക്കുറിച്ചുള്ള പഠനമാണ് കാർബണിക രസതന്ത്രം.

ആദ്യ കാലത്ത് കാർബണിക സംയുക്തങ്ങൾ ജൈവ സംയുക്തങ്ങൾ (ഓർഗാനിക് സംയുക്തങ്ങൾ)എന്ന പേരിലാണ് അറിയപ്പെട്ടിരുന്നത്. ഒന്നാം നൂറ്റാണ്ടിൽ തന്നെ മനുഷ്യന് പരിചിതമായിരുന്ന ഇത്തരം സംയുക്തങ്ങൾ ജൈവപ്രക്രിയയിലൂടെ മാത്രമേ ഉണ്ടാകൂ എന്ന വിശ്വാസം അന്ന് നിലനിന്നിരുന്നു. അത് കൊണ്ട് അവ ജൈവസംയുക്തങ്ങൾ (ഓർഗാനിക് സംയുക്തങ്ങൾ) എന്ന പേരിൽ അറിയപ്പെട്ടു. പിന്നീട് ഈ വിശ്വാസം തിരുത്തപ്പെട്ടുവെങ്കിലും ഇത്തരം സംയുക്തങ്ങൾ ആ പേര് തന്നെ നിലനിർത്തി പോന്നു. ഇത്തരം സംയുക്തങ്ങളുടെ പൊതുവായ ഘടക അണു (ആറ്റം) കാർബൺ ആണെന്നും കാർബൺ എന്ന മൂലകത്തിന്റെ ചില പ്രത്യേകതകൾ ആണ് ഈ സംയുക്തങ്ങളുടെ സവിശേഷതകൾക്ക് കാരണമെന്നും പിന്നീട് മനസ്സിലാക്കി.


</doc>
<doc id="252838" url="https://ml.wikipedia.org/wiki?curid=252838" title="സിസിലിയൻ പ്രതിരോധം, ഡ്രാഗൺ വേരിയേഷൻ">
സിസിലിയൻ പ്രതിരോധം, ഡ്രാഗൺ വേരിയേഷൻ

ചെസ്സിലെ സിസിലിയൻ പ്രതിരോധ നീക്കങ്ങളിൽ ഉൾപ്പെട്ടുവരുന്ന മറ്റൊരു രീതിയാണ് സിസിലിയൻ ഡ്രാഗൺ വേരിയേഷൻ.

ജർമ്മൻ കളിക്കാരനായ ലൂയിസ് പോൾസൺ ആണ് 1880 കളിൽ ഈ രീതി ശ്രദ്ധേയമാക്കിയത്.. നെൽസൺ പിൽസ്ബറി,ഹെൻട്രി ബേഡ് എന്നിവർ ഇതിന്റെ മുഖ്യ പ്രയോക്താക്കളായിരുന്നു.റഷ്യൻ ചെസ്സ് കളിക്കാരനും, ഒരു വാനനിരീക്ഷകനുമായിരുന്ന ഫ്യോദോർ ദസ്ചോട്മിർസ്കിയാണ് ഇതിനു ചെസ്സ് ബോർഡിലെ കറുത്ത കാലാളുകളുടെ വിന്യാസത്തിനു ഡ്രാഗൺ നക്ഷത്രക്കൂട്ടവുമായുള്ള സാമ്യംകണ്ട് ഈ പേർ നൽകിയത്. 


</doc>
<doc id="252840" url="https://ml.wikipedia.org/wiki?curid=252840" title="മഞ്ഞത്തുവര">
മഞ്ഞത്തുവര

35 മീറ്റർ വരെ ഉയരം വയ്ക്കുന്ന ഒരു മരമാണ് കരിമരം അഥവാ മഞ്ഞത്തുവര. . 1400 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="252842" url="https://ml.wikipedia.org/wiki?curid=252842" title="പിഗ്മി മാർമോസെറ്റ്">
പിഗ്മി മാർമോസെറ്റ്

അഞ്ച് മുതൽ ആറ് ഇഞ്ച് വരെ ഉയരമുള്ള കുരങ്ങു വർഗ്ഗമാണ് പിഗ്മി മാർമോസെറ്റ്.(Pygmy marmoset) ബ്രസീൽ, കൊളംബിയ, ഇക്വഡോർ, പെറു തുടങ്ങിയയിടങ്ങളിലെ ആമോസോൺ മഴക്കാടുകളിലാണ് ഇവ ധാരാളമായി കണ്ടു വരുന്നത്. ലോകത്തിലെ ഏറ്റവും ചെറിയ കുരങ്ങുവർഗമാണിവ.



</doc>
<doc id="252852" url="https://ml.wikipedia.org/wiki?curid=252852" title="പള്ളം (കൃഷിഭൂമി)">
പള്ളം (കൃഷിഭൂമി)

പുഴകളുടെയും തോടുകളുടെയും തീരങ്ങളിൽ കാണുന്ന താഴ്ന്ന നിരപ്പിലുള്ള കൃഷിഭൂമിയെയാണ് പള്ളം എന്ന് വിളിക്കുന്നത്. വളപ്പിനും പുഴയ്ക്കും ഇടയിലുള്ള ഈ ഭൂമിയിൽ ഫലഭൂയിഷ്ഠമായ എക്കൽ മണ്ണാണ്. വാഴ, ചേന തുടങ്ങി ഹ്രസ്വകാലവിളകളാണ് ഇവിടെ കൂടുതലും കൃഷിചെയ്യുക.


</doc>
<doc id="252854" url="https://ml.wikipedia.org/wiki?curid=252854" title="പള്ളിയാൽ കൃഷി">
പള്ളിയാൽ കൃഷി

ചെരിവ് പ്രദേശങ്ങളിൽ ഭൂമി തട്ടുകളാക്കി നെൽക്കൃഷിചെയ്യുന്ന രീതിയെയാണ് പള്ളിയാൽ കൃഷി. കാലവർഷക്കാലത്ത് ഇത്തരം നിലങ്ങളിൽ കുന്നിൻചെരുവുകളിൽ നിന്നും ഒലിച്ചുവരുന്ന വെള്ളം കെട്ടിനിർത്തി വിരിപ്പുകൃഷിക്ക് എടുക്കുന്നു. നിലം ഉഴുത് വിത്ത് മുളപ്പിച്ച് വിതച്ചോ, ഞാറുപാകി പറച്ചുനട്ടോ ആണ് ഇവിടെ കൃഷിയിറക്കുക. അപൂർവ്വം ചിലയിടങ്ങളിൽ മൂപ്പ് കുറഞ്ഞ വിത്തുപയോഗിച്ച് ഇരുപ്പൂ കൃഷി നടത്താറുണ്ട്. കുളങ്ങളും മറ്റുമാണ് രണ്ടാം കൃഷിയിലെ പ്രധാന ജല സ്രോതസ്സ്. മട്ട ത്രിവേണി, കാർത്തിക, കാഞ്ചന, ജ്യോതി, അഹല്യ, ഹർഷ തുടങ്ങിയ പുതിയ ഇനം നെൽവിത്തുകളാണ് ഇത്തരം നിലങ്ങളിൽ ഇപ്പോൾ ഉപയോഗിക്കുന്നത്.


</doc>
<doc id="252860" url="https://ml.wikipedia.org/wiki?curid=252860" title="കുട്ടനാടൻ നിലങ്ങൾ">
കുട്ടനാടൻ നിലങ്ങൾ

ആലപ്പുഴ, കോട്ടയം ജില്ലകളിലായി വ്യാപിച്ച് കിടക്കുന്ന കേരളത്തിലെ പ്രധാന കാർഷികമേഖലകളിലൊന്നാണ് കുട്ടനാട്. കാർഷികവൃത്തി പ്രധാനമായുള്ള ഇവിടം കേരളത്തിലെ നെൽകൃഷിയുടെ പ്രധാന കേന്ദ്രമാണ്. ഇന്ത്യയിൽ തന്നെ ഏറ്റവും താഴ്ന്ന പ്രദേശങ്ങളിലൊന്നാണ് കുട്ടനാട്. 76 വില്ലേജുകളിലായി വ്യാപിച്ച് കിടക്കുന്ന കുട്ടനാടൻ മേഖലയുടെ വിസ്തൃതി 54000 ഹെക്ടറാണ്. കുട്ടനാടൻ പ്രദേശം സമുദ്രനിരപ്പിനേക്കാൾ താഴെയാണ് സ്ഥിതിചെയ്യുന്നത് എന്നത് ഈ പ്രദേശത്തിന്റെ പ്രധാന സവിശേഷതയാണ്. സമുദ്രനിരപ്പിൽ നിന്നും 2.2 മീ താഴെ മുതൽ 0.6 മീ മുകളിൽ വരെയാണ് ഈ പ്രദേശത്തിന്റെ ഉയര വ്യത്യാസം. സമുദ്രനിരപ്പിനുതാഴെയുള്ള പ്രദേശത്ത് കൃഷിചെയ്യുന്ന ലോകത്തിലെതന്നെ അപൂർവ്വം പ്രദേശങ്ങളിലൊന്നാണ് ഇവിടം. ഒരു വിനോദസഞ്ചാരകേന്ദ്രവുമാണ് കുട്ടനാട്.

സമുദ്രനിരപ്പിൽ നിന്ന് 1.5 മീറ്റർ വരെ താഴെ സ്ഥിതി ചെയ്യുന്ന വയലുകളാണിവ. കാലവർഷക്കാലത്ത് ഈ പാടശേഖരങ്ങൾ കായലുകളായി രൂപാന്തരപ്പെടുന്നു. പമ്പ, അച്ചൻകോവിൽ, മണിമല, മീനച്ചിൽ എന്നീ നദികൾ കുട്ടനാടൻ നിലങ്ങളിലൂടെ ഒഴുകി വേമ്പനാട്ടുകായലിൽ ലയിക്കുന്നു.

കുട്ടനാടൻ നിലങ്ങൾക്കനുയോജ്യമായ മൂപ്പു കുറഞ്ഞ ഇനങ്ങൾ : മട്ട ത്രിവേണി, ജ്യോതി, കാർത്തിക, മാക്കം, കാഞ്ചന. ഇടത്തരം മൂപ്പുള്ള ഇനങ്ങൾ : ജയ, കനക, പവിഴം, ആശ, ഭദ്ര




</doc>
<doc id="252864" url="https://ml.wikipedia.org/wiki?curid=252864" title="കന്യകാത്വ പരിശോധന">
കന്യകാത്വ പരിശോധന

ഒരു സ്ത്രീയോ പെൺകുട്ടിയോ കന്യക ആണോ അല്ലയോ എന്നു പരിശോധിക്കുന്ന പ്രക്രിയയാണ് കന്യകാത്വ പരിശോധന. അതായത്, എപ്പോഴെങ്കിലും ലൈംഗികബന്ധത്തിൽ ഏർപ്പെട്ടിട്ടുണ്ടോ എന്നു പരിശോധിക്കുന്നു. കന്യാചർമ്മത്തിന് പരിക്കുകളെന്തെങ്കിലുമുണ്ടോ എന്നതാണ് പ്രധാനമായും പരിശോധിക്കുന്നത്. 


</doc>
<doc id="252880" url="https://ml.wikipedia.org/wiki?curid=252880" title="സുജാത സിങ്">
സുജാത സിങ്

ഇന്ത്യയുടെ മുൻ വിദേശകാര്യ സെക്രട്ടറിയാണ് സുജാത സിങ് . ഇന്റലിജൻസ് ബ്യൂറോയുടെ മുൻ തലവൻ ടി.വി. രാജേശ്വറിന്റെ മകളാണ്.


</doc>
<doc id="252882" url="https://ml.wikipedia.org/wiki?curid=252882" title="കരിങ്കൊറ">
കരിങ്കൊറ

കോഴിക്കോട് ജില്ലയിൽ പ്രചാരത്തിലുള്ള ഒരു നെൽകൃഷി രീതിയാണ് കരിങ്കൊറ. നിള, കവുങ്ങിൻ പൂത്താല തുടങ്ങിയ നെല്ലിനങ്ങൾ ഈ കൃഷിക്ക് അനുയോജ്യമാണ്.


</doc>
<doc id="252886" url="https://ml.wikipedia.org/wiki?curid=252886" title="അനിൽ മുരളി">
അനിൽ മുരളി

ഒരു മലയാളചലച്ചിത്രനടനാണ് അനിൽ മുരളി. ടെലിവിഷൻ സീരിയൽ രംഗത്തുകൂടിയാണ് ഇദ്ദേഹം അഭിനയരംഗത്തെത്തിയത്.



</doc>
<doc id="252887" url="https://ml.wikipedia.org/wiki?curid=252887" title="ദുക്‌റാന">
ദുക്‌റാന

ഇന്ത്യയിലെ ക്രൈസ്തവസഭയുടെ സ്ഥാപകനും യേശുവിന്റെ ശിഷ്യന്മാരിൽ ഒരാളുമായ തോമാശ്ലീഹായുടെ ഓർമ്മത്തിരുന്നാളാണ് ദുക്‌റാന അഥവ തോറാന. ഇന്ത്യയിലെ മാർത്തോമാ നസ്രാണികളുടെ ഇടയിൽ വലിയ പ്രാധാന്യമുള്ള ഈ തിരുനാൾ പരമ്പരാഗതമായി ജൂലൈ 3-നാണ് ആഘോഷിക്കുന്നത്.

1443-ലെ സുറിയാനിഭാഷയിലുള്ള ഒരു ലിഖിതത്തിൽ ഇപ്രകാരമാണ് ഈ ദിവസത്തെക്കുറിച്ച് പരാമർശിക്കുന്നത്: “ജൂലൈ 3: ഇന്ത്യയിൽവച്ച് കുന്തത്താൽ കുത്തപ്പെട്ട മാർത്തോമാ.”


</doc>
<doc id="252895" url="https://ml.wikipedia.org/wiki?curid=252895" title="എറിക് ബ്യൂൾ റേസിങ്ങ്">
എറിക് ബ്യൂൾ റേസിങ്ങ്

യുഎസ് ആസ്ഥാനമായ മോട്ടോർ സൈക്കിൾ നിർമ്മാണ കമ്പനി ആണ് എറിക് ബ്യൂൾ റേസിങ്ങ് അഥവാ ഇബിആർ . 2009 നവംബറിൽ ആണ് ഈ കമ്പനി പ്രവർത്തനം ആരംഭിച്ചത് , മാതൃ സ്ഥാപനം ആയ ബ്യൂൾ മോട്ടോർ സൈക്കിൾ കമ്പനി അടച്ചതിന് ശേഷം ആയിരുന്നു ഇത്. 2013 ജൂലൈ 1 ന് ഇവയുടെ 49.2 ശതമാനം ഓഹരി ഹീറോ മോട്ടോർ കോർപ്പ് വാങ്ങി.

ആത്യാധുനിക സാങ്കേതിക വിദ്യ ഉപയോഗിക്കുന്ന പ്രകടനക്ഷമതയേറിയ രണ്ടു മോഡലുകൾ ആണ് നിലവിൽ ഇവയ്ക്കുള്ളത് (1190RR , 1190RS )


</doc>
<doc id="252908" url="https://ml.wikipedia.org/wiki?curid=252908" title="ഗുസ്താവ് ഫ്ലോബേർ">
ഗുസ്താവ് ഫ്ലോബേർ

ഫ്രഞ്ച് എഴുത്തുകാരനായിരുന്നു ഗ്യുസ്താവ് ഫ്ലോബേർ. (ഡിസം: 12, 1821 –മെയ് 8, 1880)
അദ്ദേഹത്തിന്റെ ആദ്യം പ്രസിദ്ധീകൃതമായ നോവൽ "മദാം ബോവാഹി" (1857)ആണ്.ഫ്ലോബേറിന്റെ മറ്റു സാഹിത്യകൃതികളെപ്പോലെ അദ്ദേഹത്തിന്റെ കത്തുകളും ജനപ്രീതി പിടിച്ചുപറ്റിയിരുന്നു.


</doc>
<doc id="252910" url="https://ml.wikipedia.org/wiki?curid=252910" title="പള്ളിക്കൽ പുഴ">
പള്ളിക്കൽ പുഴ

കേരളത്തിലെ പത്തനംതിട്ട, കൊല്ലം ജില്ലകളിൽകൂടി കടന്നുപോകുന്ന നദികളിൽ ഒന്നാണ് പള്ളിക്കലാർ. കൊടുമൺ പ്ലാന്റെഷൻ പ്രദേശത്തുള്ള കുട്ടിവനം എന്നറിയപ്പെടുന്ന നിത്യ ഹരിത വനത്തിന്റെ അവശേഷിപ്പുകൾ ആണ് നദിയുടെ ഉത്ഭവം ആയി കണക്കാക്കിയിരുന്നത്. പക്ഷേ, അടുത്ത കാലത്ത് കേരള ശാസ്ത്ര സാഹിത്ത്യ പരീക്ഷത്ത് നടത്തിയ പഠനത്തിൽ കുട്ടിവനം പൂർണമായും നശിപ്പിക്കപ്പെട്ടതായി കണ്ടെത്തിയിരുന്നു. 42 കിലോമീറ്റർ നീളം ഉള്ള ഈ നദിയുടെ കൂടുതൽ ഭാഗവും ഒഴുകുന്നത് പത്തനം തിട്ട, കൊല്ലം എന്നീ ജില്ലകളിൽ ആയി വ്യാപിച്ചു കിടക്കുന്ന പുഞ്ചകളിൽ (വയൽ) കൂടിയാണ്. അതുകൊണ്ട് തന്നെ ചതുപ്പുകളിൽ നിന്ന് ഉത്ഭവിക്കുന്ന കേരളത്തിലെ പ്രധാന നദികളിൽ ഒന്ന് പള്ളിക്കൽ ആറു തന്നെ. 

ആകെയുള്ള നദീതടം 220 ചതുരശ്ര കിലോമീറ്റർ. അടൂർ, അടൂർ സീഡ് ഫാം, നെല്ലിമുകൾ, തെങ്ങമം, രണ്ടുകണ്ണിക്കൽ, ആനയടി, ശൂരനാട്, തൊടിയൂർ, കരുനാഗപ്പള്ളി, കന്നേറ്റി എന്നിവിടങ്ങളിൽ കൂടി ഒഴുകി കരുനാഗപ്പള്ളി വട്ടക്കായലിൽ പതിക്കുന്ന പള്ളിക്കൽ ആറിന്റെ തെക്കു കല്ലടയും വടക്ക് അച്ചങ്കോവിൽ ആറുമാണ്. 
വട്ടക്കായൽ വഴി കൊല്ലം കോട്ടപ്പുറം ദേശീയ ജലപാതയിൽ ചേരുന്ന പള്ളിക്കലാർ ആ പ്രദേശത്തെ ജലഗതാഗതത്തിലും ജലസേചനത്തിലും മുഖ്യപങ്ക് വഹിക്കുന്നു. വട്ടക്കായലിന്റെയും പള്ളിക്കലാറിന്റെയും വിനോദസഞ്ചാര സാധ്യതകൾ അനന്തമാണ്. പള്ളിക്കൽ ആറിനേപ്പറ്റി കേരള ജൈവ വൈവിദ്ധ്യ ബോർഡ് പഠനം നടത്തിയിട്ടുണ്ട്. ആറ്റിലെ ജലം പ്രധാനമായും കൃഷിക്കും മറ്റ് ഗാർഹിക ആവശ്യങ്ങൾക്കും ഉപയോഗിക്കുന്നു.


</doc>
<doc id="252914" url="https://ml.wikipedia.org/wiki?curid=252914" title="രാമകൃഷ്ണ മിഷൻ">
രാമകൃഷ്ണ മിഷൻ

ഒരു ആദ്ധ്യാത്മിക പ്രസ്ഥാനമാണ് രാമകൃഷ്ണ മിഷൻ.ശ്രീരാമകൃഷ്ണ പരമഹംസരുടെ പ്രധാന ശിഷ്യനായ സ്വാമി വിവേകാനന്ദനാണ് ശ്രീരാമകൃഷ മിഷൻ സ്ഥാപിച്ചത്. ആത്മാനോ മോക്ഷാർത്ഥം ജഗത്-ഹിതയാ ച (आत्मनॊ मोक्षार्थम् जगद्धिताय च) (അവനവന്റെയും ലോകത്തിന്റെയും സായൂജ്യത്തിനായി) എന്നതാണ് ഈ സന്നദ്ധ പ്രസ്ഥാനത്തിന്റെ ആപ്തവാക്യം.1897 മേയ് 1 നാണ് ശ്രീരാമകൃഷ്ണ മിഷൻ ആരംഭിക്കുന്നത്. സാമൂഹിക ആരോഗ്യ പരിപാലന പരിപാടി, ദുരിതമനുഭവിക്കുന്നവർക്ക് ആശ്വാസം,ശ്രീരാമകൃഷ്ണ ദേവൻ ഉപദേശിച്ച സത്യങ്ങൾ പ്രചരിപ്പിക്കുക,എല്ലാ മതങ്ങളും തുല്യങ്ങളാണെന്ന് ധരിച്ച് വിവിധ മതാനുയായികളിൽ ഐക്യമുണ്ടാക്കുക,എല്ലാവർക്കും വിദ്യാഭ്യാസം നൽകുക,ശിൽപവേലയും കൈതൊഴിലുകളും പ്രോൽസാഹിപ്പിക്കുക,എന്നിങ്ങനെ കൃത്യമായി നിർവചിക്കപ്പെട്ട ആശയങ്ങളും നിർവചനങ്ങളുമായിരുന്നു രാമകൃഷ്ണമിഷന്റെ ലക്ഷ്യങ്ങൾ.


</doc>
<doc id="252917" url="https://ml.wikipedia.org/wiki?curid=252917" title="എഡ്വിൻ ആൾഡ്രിൻ">
എഡ്വിൻ ആൾഡ്രിൻ

അമേരിക്കൻ ചാന്ദ്രപര്യവേക്ഷണസംഘത്തിലെ അംഗവും അപ്പോളോ 11 ദൗത്യത്തിലെ ചാന്ദ്രപേടകത്തിന്റെ പൈലറ്റുമായിരുന്ന ബസ് ആൾഡ്രിൻ അമേരിക്കയിലെ ന്യൂ ജഴ്സിയിൽ ജനിച്ചു.1930 ജനുവരി 20). 1969ജൂലൈ 21നു, നീൽ ആംസ്ട്രോങിനോടൊപ്പം ചന്ദ്രനിലിറങ്ങിയ രണ്ടാമത്തെ വ്യക്തിയുമാണ് ബസ് ആൾഡ്രിൻ എന്ന എഡ്വിൻ യൂജിൻ ആൾഡ്രിൻ.
1951ൽ മെക്കാനിക്കൽ എഞ്ചിനീയറിങ്ങിൽ ബിരുദം നേടിയ ആൾഡ്രിൻ അമേരിയ്ക്കൻ വ്യോമസേനയിൽ സെക്കൻഡ് ലെഫ്റ്റനന്റ് ആയി ചേർന്നു. കൊറിയൻ യുദ്ധത്തിൽ യുദ്ധവൈമാനികനായി പങ്കെടുത്തിരുന്നു.
1963ൽ മസാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്നോളജിയിൽ(MIT) നിന്നും ബഹിരാകാശശാസ്ത്രത്തിൽ ഡോക്ടറേറ്റും നേടി.

1963ൽ നാസ ബഹിരാകാശയാത്രികരുടെ സംഘത്തിലേയ്ക്കു ആൾഡ്രിനെ തിരഞ്ഞെടുത്തു."ജെമിനി 12" എന്ന ദൗത്യത്തിലേയ്ക്കു പൈലറ്റായി തെരഞ്ഞെടുക്കപ്പെടുകയും, ബഹിരാകാശത്തു പേടകത്തിനു പുറത്തു നടത്തേണ്ട ദൗത്യങ്ങളും(EVA), പരീക്ഷണങ്ങളും ആൾഡ്രിൻ വിജയകരമായി പൂർത്തിയാക്കുകയുമുണ്ടായി.



</doc>
<doc id="252920" url="https://ml.wikipedia.org/wiki?curid=252920" title="അജയ് ജയറാം">
അജയ് ജയറാം

ഒരു ഇന്ത്യൻ ബാഡ്മിന്റൺ കളിക്കാരനാണ് അജയ് ജയറാം. 1987 സെപ്തംബർ 28ന് ചെന്നൈയിൽ ജനിച്ചു. 2013 ജുറാം ഇന്ത്യോനേഷ്യൻ ഓപ്പണിൽ ക്വാർട്ടർ ഫൈനലിൽ എത്തി.



</doc>
<doc id="252922" url="https://ml.wikipedia.org/wiki?curid=252922" title="മലംപൈൻ">
മലംപൈൻ

പശ്ചിമഘട്ടതദ്ദേശവാസിയായ ഒരിനം മരമാണ് മലംപൈൻ . 12 മീറ്റർ വരെ ഉയരം വയ്ക്കുന്ന ഈ മരം 400 മീറ്ററിനും 1400 മീറ്ററിനും ഇടയിലുള്ള നനവാർന്ന നിത്യഹരിതവനങ്ങളിൽ കാണുന്നു. ആൽബട്രോസ് ശലഭങ്ങളുടെ ഭക്ഷണസസ്യത്തിൽ ഒന്ന് മലംപൈൻ ആണ്.



</doc>
<doc id="252929" url="https://ml.wikipedia.org/wiki?curid=252929" title="ഉപലോഹങ്ങൾ">
ഉപലോഹങ്ങൾ

ലോഹങ്ങളുടെയും അലോഹങ്ങളുടെയും സ്വഭാവം ഒരേ സമയം പ്രകടിപ്പിക്കുന്ന മൂലകങ്ങളെ ആണ് ഉപലോഹങ്ങൾ (Metalloids) എന്ന് വിളിക്കുന്നത്‌. ആറു മൂലകങ്ങളെ ആണ് സാധാരണയായി ഈ ഗണത്തിൽ പെടുത്തുന്നത് . ബോറോൺ , സിലിക്കൺ , ജെർമേനിയം, ആർസെനിക്, ആന്റിമണി, ടെലൂറിയം എന്നിവ ഉപലോഹങ്ങൾ ആയി അറിയപ്പെടുന്നു. പൊളോണിയം എന്ന റേഡിയോ ആക്ടീവ് മൂലകത്തെയും ഉപലോഹം ആയി പരിഗണിക്കാറുണ്ട് .കാഴ്ച്ചയിൽ ലോഹങ്ങളെ പോലെ ആണ് ഉപലോഹങ്ങൾ കാണപ്പെടുക. എന്നാൽ അവ വേഗം പൊട്ടുന്നവയും വൈദ്യുതി യുടെ അർദ്ധചാലകങ്ങളും ആണ് . രാസപരമായി അലോഹങ്ങളുടെ സ്വഭാവം ആണ് ഇവ സാധാരണയായി പ്രകടിപ്പിക്കുന്നത് .


</doc>
<doc id="252930" url="https://ml.wikipedia.org/wiki?curid=252930" title="ഓരുമുണ്ടകൻ">
ഓരുമുണ്ടകൻ

നദീമുഖങ്ങളിലും കടലോരങ്ങളിലുമായി സ്ഥിതി ചെയ്യുന്ന ചതുപ്പു നിലങ്ങളാണ് ഓരു മുണ്ടകൻ. സമുദ്രനിരപ്പിൽ നിന്ന് അല്പം ഉയർന്നു നിൽക്കുന്ന ഈ നിലങ്ങൾ നവംബർ മുതൽ മേയ് വരെയുള്ള മാസങ്ങളിൽ ഉപ്പുവെള്ളത്തിൽ മുങ്ങിക്കിടക്കുകയായിരിക്കും. ഓരുമുണ്ടകനു സമാനമായ നിലങ്ങളാണ് പൊക്കാളി നിലങ്ങൾ. ആലപ്പുഴ , കൊല്ലം ജില്ലകളിയായിട്ടാണ് ഓരുമുണ്ടകൻ നിലങ്ങൾ കണ്ടുവരുന്നത്. ഓരുമുണ്ടകൻ എന്ന ദീർഘകാല നെല്ലിനമാണ് ഈ നിലങ്ങളിൽ കൃഷി ചെയ്തിരുന്നത്. ഇതിൽ നിന്നാണ് ഈ നിലങ്ങൾക്ക് ഓരുമുണ്ടകൻ എന്ന പേരു കിട്ടിയത്. 



</doc>
<doc id="252935" url="https://ml.wikipedia.org/wiki?curid=252935" title="ഔവ്വർ ഗ്രന്ഥശാല">
ഔവ്വർ ഗ്രന്ഥശാല

ആലപ്പുഴ ജില്ലയിലെ പാതിരപ്പള്ളി വില്ലേജിൽ ചെട്ടികാട് കേന്ദ്രമാക്കി പ്രവർത്തിക്കുന്ന ഗ്രന്ഥശാലയാണ് ഔവ്വർ ഗ്രന്ഥശാല. കേരള ഗ്രന്ഥശാല സംഘത്തിൽ അംഗമായ ഈ ഗ്രന്ഥശാല 1965ൽ സ്ഥാപിതമായി . എസ്. രാമചന്ദ്രൻ പിള്ള എം.പി യുടെ പ്രാദേശിക വികസന ഫണ്ട് ഉപയോഗിച്ച് നിർമ്മിച്ച ഇരുനില മന്ദിരത്തിൽ ഗ്രന്ഥശാല പ്രവർത്തിക്കുന്നു. ഔവ്വർ ഗ്രന്ഥശാലയുടെ വെബ്സൈറ്റ് 2006ൽ മന്ത്രി ജി. സുധാകരൻ ഉദ്ഘാടനം ചെയ്തു. വെബ് സൈറ്റിൽ എഴുത്തുപുര എന്ന പേരിൽ ഇന്റർനെറ്റ് മാഗസിനും പ്രവർത്തിച്ചു വരുന്നു.

ആയിരത്തി അഞ്ഞൂറിലധികം അംഗങ്ങളുള്ള ഈ വായനശാലയിൽ പതിനായിരത്തിലധികം പുസ്തകങ്ങൾ ശേഖരിക്കപ്പെട്ടിരിക്കുന്നു.

ആയിരത്തി തൊള്ളായിരത്തി അറുപതുകളുടെ ആദ്യപകുതിയിലാണ് ചെട്ടികാട് ഗ്രാമം കേന്ദ്രമാക്കി വായനശാല സ്ഥാപിക്കുക എന്ന ആശയം രൂപം കൊണ്ടത്. ജനങ്ങളുടെ സഹകരണത്തോടെ ഒരു ചെറിയ വായനശാല കെട്ടിയുണ്ടാക്കി. നാട്ടുകാരുടെ സംഭാവനയായി മലയാള മനോരമ, കേരള കൌമുദി, നവയുഗം എന്നീ പത്രങ്ങൾ വായനശാലയിൽ ലഭ്യമാക്കി. നാടകങ്ങളും വിൽമേളകളും പഠിച്ച് അവതരിപ്പിക്കുന്ന കലാകാരന്മാർക്ക് ഒരു വേദി കൂടിയായി വായനശാല രൂപാന്തരപ്പെട്ടു. ഔവ്വർ റീഡിംഗ് റൂം ആന്റ് വിജയാ തീയറ്റേഴ്സ് എന്നു വായനശാലയ്ക്ക് നാമകരണം ചെയ്തു. കലാസമിതിയും വായനശാലയും ഒരു സംഘടനയായി പ്രവർത്തനങ്ങൾക്ക് തുടക്കം കുറിച്ചു.

നാട്ടുകാരിൽ പലരും വായനശാലയുടെ മുന്നോട്ടുള്ള പ്രവർത്തനങ്ങൾക്ക് പ്രചോദനമായി. 1966ൽ ഒന്നാമത് വാർഷികം ആഘോഷിച്ചു. സ്ഥലമുടയുടെ ആവശ്യപ്രകാരം മൂന്ന് വർഷത്തിനു ശേഷം വായനശാല മറ്റൊരു സ്ഥലത്തേക്ക് മാറ്റി സ്ഥാപിച്ചു. എങ്കിലും താൽക്കാലികമായി നിർമ്മിച്ച ഷെഡിൽ പ്രവർത്തനം ആരംഭിച്ച വായനശാല ഔവ്വർ ജംഗ്ഷനിലെ സ്റ്റേഷനറി കടയുടെ ഒരു ഭാഗത്തേക്ക് മാറി.

സ്വന്തമായ കെട്ടിടത്തിൽ പ്രവർത്തിക്കാനായി ധനസമാഹകരണത്തിനായി വിവിധ പരിപാടികൾ ആവിഷ്കരിച്ചു. വിഷുക്കണി, ക്രിസ്മസ് കരോൾ, നാടകം തുടങ്ങിയ വിവിധ പരിപാടികൾ ഇതിനായി നടപ്പാക്കി. സർക്കാർ നടത്തി വന്ന ലേബർ ക്ലാസ്സിൽ നിന്നും ധനസഹായം ലഭിച്ചു. ഔവ്വർ ജംഗ്ഷന് സമീപം തന്നെ സ്ഥലം വാങ്ങുകയും കെട്ടിടത്തിന്റെ നിർമ്മാണ പ്രവർത്തനങ്ങൾ ആരംഭിക്കുകയും ചെയ്തു.

1982 ആഗസ്ത് 15ന് സ്വന്തമായി വാങ്ങിയ സ്ഥലത്ത് നിർമ്മിച്ച കെട്ടിടത്തിന്റെ ഉദ്ഘാടനം നടന്നു. 1985ൽ ചാരിറ്റബിൾ സൊസൈറ്റീസ് ആക്റ്റ് പ്രകാരം സംഘടനയ്ക്ക് രജിസ്ട്രേഷൻ ലഭിച്ചു. 1987 മുതൽ വാർഷിക ആഘോഷങ്ങൾ തിരുവോണത്തോടനുബന്ധിച്ച് പത്ത് ദിവസങ്ങളിലായി മാറി. 1988ൽ കേരള സ്റ്റേറ്റ് ലൈബ്രറി കൌൺസിലിന്റെ അഫിലിയേഷനോടു കൂടി സ്ഥാപനം ഔവ്വർ ലൈബ്രറി എന്ന പേരിൽ പ്രവർത്തനം തുടർന്നു.

രജതജൂബിലി ആഘോഷങ്ങളുടെ ഭാഗമായി 1994ൽ വായനശാലയോട് ചേർന്ന് ഒരു സ്മാരകഹാൾ ഉദ്ഘാടനം ചെയ്യപ്പെട്ടു. 2000 ൽ രാജ്യസഭാംഗമായ എസ്. രാമചന്ദ്രൻ പിള്ളയുടെ പ്രാദേശിക വികസന ഫണ്ട് ഉപയോഗിച്ച് കൊണ്ടുള്ള പുതിയ ഇരുനില മന്ദിരത്തിന്റെ ശിലാസ്ഥാപനം ശ്രീ. വി.എസ്.അച്യുതാനന്ദൻ നിർവഹിക്കുകയും 2003ൽ വായനശാലയുടെ പുതിയ മന്ദിരം ശ്രീ. എസ്. രാമചന്ദ്രൻപിള്ള ഉദ്ഘാടനം ചെയ്യുകയും ചെയ്തു.

ഔവ്വർ ഡിബേറ്റിംഗ് ഫോറം, ഔവ്വർ ആർട്സ് അക്കാദമി, ഔവ്വർ വിമെൻസ് സൊസൈറ്റി, ഔവ്വർ വിജയാ തീയറ്റേഴ്സ്, ഔവ്വർ റിക്രിയേഷൻ, ഔവ്വർ ചിൽഡ്രൻസ് ക്ലബ്ബ്, ഔവ്വർ സാന്ത്വനം തുടങ്ങിയ അനുബന്ധ സ്ഥാപനങ്ങളും ബ്ലോക്ക് പഞ്ചായത്തിലെ വികസന വിദ്യാകേന്ദ്രവും വായനശാലയുടെ കീഴിൽ പ്രവർത്തിച്ചു വരുന്നു. 12 ദിനപത്രങ്ങളും 40ൽപ്പരം ആനുകാലിക പ്രസിദ്ധീകരണങ്ങളും ഇവിടെ ഒരുക്കിയിരിക്കുന്നു.

2013 മേയ് 26 മുതൽ എല്ലാ ഞായറാഴ്ചയും ഔവർ വായനശാലയിൽ നടന്നു വരുന്ന സുകുമാർ അഴിക്കോട് സ്മാരക പ്രഭാഷണ പരമ്പരയിലെ പ്രഭാഷണങ്ങൾ വായനശാലയുടെ വെബ്സൈറ്റിലൂടെ തത്സമയം സംപ്രേഷണം ചെയ്തു കൊണ്ടിരിക്കുന്നു.




</doc>
<doc id="252946" url="https://ml.wikipedia.org/wiki?curid=252946" title="സബിത ഇന്ദ്ര റെഡ്ഡി">
സബിത ഇന്ദ്ര റെഡ്ഡി

ആന്ധ്രപ്രദേശിലെ ആദ്യ വനിതാ ആഭ്യന്തരമന്ത്രിയാണ് സബിത ഇന്ദ്ര റെഡ്ഡി. 1994-95 കാലത്ത് എൻ.ടി. രാമറാവുവിന്റെ മന്ത്രിസഭയിലെ ആഭ്യന്തരവകുപ്പു മന്ത്രിയായിരുന്ന ഇന്ദ്രറെഡ്ഡിയുടെ ഭാര്യയാണ് സബിത. ഭാര്യയും ഭർത്താവും ഏതെങ്കിലും ഒരു സംസ്ഥാനത്തിലെ ആഭ്യന്തരമന്ത്രിയായിരുന്നത് രാജ്യത്തെ ആദ്യ സംഭവമാണ്. മൂന്ന് തവണ എം.എൽ.എ ആയി സബിത തിരഞ്ഞെടുക്കപ്പെട്ടിട്ടുണ്ട്. മുൻമന്ത്രിസഭയിൽ ഖനി മന്ത്രിയായിരുന്നു ഇവർ.

ആന്ധ്രയിലെ രംഗറെഡ്ഡി ജില്ലയിൽപ്പെട്ട കോട്ടബസുപെല്ല ഗ്രാമത്തിൽ മഹിപാൽറെഡ്ഡിയുടെയും വെങ്കിടമ്മയുടെയും മകളായി ജനിച്ച സബിത ബി.എസ്.സി ബിരുദധാരിയാണ്. ഇന്ദ്രറെഡ്ഡി ഒരു റോഡപകടത്തിൽപ്പെട്ട് മരിച്ചതിനെ തുടർന്ന് നടന്ന ചേവല്ല ഉപതെരഞ്ഞെടുപ്പ് വഴിയാണ് നിയമസഭയിലേക്ക് തെരഞ്ഞെടുക്കപ്പെട്ടത്. അന്ന് വൈ.എസ്.രാജശേഖരറെഡ്ഡിയുടെ മന്ത്രിസഭയിൽ ഇൻഫർമേഷൻ ടെക്നോളജി വകുപ്പ് കൈകാര്യം ചെയ്തിരുന്നു. 2007 ൽ ഖനി-ടെക്സ്റ്റയിൽസ് മന്ത്രിയായി ചുമതലയേറ്റു. 2009 ൽ തന്റെ സ്ഥിരം മണ്ഡലമായ ചേവല്ല മണ്ഡല പുനർനിർണയത്തെ തുടർന്ന് സംവരണ മണ്ഡലമായപ്പോൾ മഹേശ്വരം മണ്ഡലത്തിൽ നിന്ന് ജനവിധിതേടി വിജയിച്ചു. 2009 മെയ് 26 ന് പ്രഥമ വനിതാ ആഭ്യന്തരമന്ത്രിയായി ചുമതലയേറ്റു. ആഭ്യന്തരമന്ത്രിയായ ശേഷം നക്സലിസത്തിനെതിരെയും സ്ത്രീകൾക്കെതിരായ ആക്രമണങ്ങൾ തടയാനും അവർ സ്വീകരിച്ച നടപടികൾ ദേശീയശ്രദ്ധയാകർഷിച്ചു. അന്തരിച്ച വൈ.എസ്.രാജശേഖരറെഡ്ഡിയുടെ പ്രത്യേക വാത്സല്യത്തിനു പാത്രമായിരുന്നു സബിത. വൈ.എസ്.രാജശേഖരറെഡ്ഡി തന്റെ ഒട്ടുമിക്ക പരിപാടികളും സബിതയുടെ മണ്ഡലമായ ചേവല്ലയിൽ നിന്നാണ് ആരംഭിച്ചിരുന്നത്.


</doc>
<doc id="252955" url="https://ml.wikipedia.org/wiki?curid=252955" title="ഉമ (നെല്ല്)">
ഉമ (നെല്ല്)

അത്യുൽപ്പാദനശേഷിയുള്ള ഒരു സങ്കര നെല്ലിനമാണ് ഉമ (എം.ഒ. 16). ഉമ എന്നയിനം നെൽവിത്ത് വികസിപ്പിച്ചെടുത്തത്/പുനരുദ്ധീകരിച്ചത് മങ്കൊമ്പ് നെല്ലു ഗവേഷണ കേന്ദ്രത്തിലാണ്. കുട്ടനാടൻ പാടശേഖരങ്ങളിലും തൃശ്ശൂർ-പൊന്നാനി കോൾപ്പാടങ്ങളിലും ഉമ വ്യാപകമായി കൃഷി ചെയ്തു വരുന്നു. മറ്റ് നെല്ലിനങ്ങളെ അപേക്ഷിച്ച് തൂക്കം കൂടുതലാണെന്നതാണ് ഉമയുടെ ഒരു ആകർഷണീയത. മൂന്ന് പൂവും കൃഷി ചെയ്യാവുന്ന ഈ നെല്ലിന്റെ മൂപ്പ് 120-135 ദിവസമാണ്. ചുവന്ന നിറമുള്ള അരിയാണ് ഉമയ്ക്ക്. ഹെക്റ്ററിൽ നിന്ന് ശരാശരി 6.5-7 ടൺ വിളവ് ലഭിക്കുന്നു. 

പെട്ടെന്ന് മറിഞ്ഞ് വീഴില്ല. മുഞ്ഞ. ഗ്വാളീച്ച, എന്നിവയെ ചെറുക്കാനുള്ള കഴിവുണ്ട്. വിളഞ്ഞാൽ മൂന്നാഴ്ച വരെ മുളയ്ക്കാതിരിക്കാനുള്ള കഴിവ് ഈ വിത്തിനുണ്ട്. അതുകൊണ്ടുതന്നെ കുട്ടനാട്ടിലെ അഡീഷ്ണൽ വിളയ്ക്ക് പ്രത്യേകം അനുയോജ്യവുമാണ്.



</doc>
<doc id="252962" url="https://ml.wikipedia.org/wiki?curid=252962" title="സീനത്ത് മഹൽ">
സീനത്ത് മഹൽ

അവസാന മുഗൾ ചക്രവർത്തിയായിരുന്ന ബഹദൂർഷാ സഫറിന്റെ ഭാര്യമാരിൽ പ്രധാനിയായിരുന്നു സീനത്ത് മഹൽ എന്ന നവാബ് സീനത്ത് മഹൽ ബീഗം. (ജീവിതകാലം: 1821-1882) സഫറിന്റെ ഭാര്യമാരിൽ പ്രഭുപശ്ചാത്തലത്തിൽനിന്നുള്ള ഒരേയൊരാളായിരുന്നു സീനത്ത് മഹൽ. നവാബ് ഖിലി ഖാന്റെ കുടുബപരംമ്പരയിലുള്ള നവാബ് ഷംഷേറുദ്ദൌളയുടെ പുത്രിയായിരുന്നു അവർ. 1840-ൽ സഫറുമായി വിവാഹിതയായി. ഈ സമയത്ത് സീനത്തിന് 19 വയസും സഫറിന് 64 വയസുമായിരുന്നു. സഫറിന്റെ പ്രിയപ്പെട്ട ഭാര്യയാകാൻ സീനത്തും മറ്റൊരു ഭാര്യയായിരുന്ന താജ് മഹൽ ബീഗവും തമ്മിൽ മത്സരമായിരുന്നു. മിർസ ജവാൻ ബഖ്ത് എന്ന ഒരു പുത്രൻ സീനത്തിനുണ്ടായിരുന്നു. സഫറിന്റെ 16 ആൺമക്കളിൽ പതിനഞ്ചാമത്തേതായിരുന്നു അയാൾ. സഫറിന്റെ മൂത്ത പുത്രൻമാരെ, പ്രത്യേകിച്ച് മിർസ ഫഖ്രുവിനെ തഴഞ്ഞ്, തന്റെ പുത്രനെ പിൻഗാമിയായി പ്രഖ്യാപിക്കാൻ സീനത്ത് മഹൽ പരിശ്രമം നടത്തിക്കൊണ്ടിരുന്നു. ഡെൽഹിയിലെ സഫറിന്റെ അവസാനകാലങ്ങളിൽ, അതായത് 1850-കളിൽ അദ്ദേഹം സീനത്തിന്റെ നിയന്ത്രണത്തിലായിരുന്നു എന്ന് അനുമാനിക്കപ്പെടുന്നു. മിർസ ജവാൻ ബഖ്തിനെ പിൻഗാമിയാക്കുന്ന കാര്യവും അംഗീകരിക്കപ്പെട്ടിരുന്നു.

1857-ലെ ലഹളക്കാലത്ത് ബ്രിട്ടീഷുകാർക്ക് അനുകൂലമായ നിലപാടാണ് സീനത്ത് മഹൽ സ്വീകരിച്ചിരുന്നത്. ലഹളക്കുശേഷം മകനെ ചക്രവർത്തിസ്ഥാനത്തേക്ക് ഉയർത്തിക്കാണിക്കാനായി സീനത്ത് മഹൽ, പുത്രനെ വിമതശിപായികളിൽ നിന്ന് അകറ്റി നിർത്തുകയും ചെയ്തു. എന്നാൽ ലഹളക്കുശേഷം ഭർത്താവിനൊപ്പം സീനത്ത് മഹലിനെയും മകനെയും മ്യാൻമറിലേക്ക് നാടുകടത്തി.

മുഗൾ രാജകുടുംബത്തിൽ തന്റെ സ്വാധീനം വർദ്ധിപ്പിക്കാനുള്ള നിരവധി ശ്രമങ്ങൾ സീനത്ത് മഹൽ നടത്തി. പുത്രനായ മിർസ ജവാൻ ബഖ്തിനെ യുവരാജാവായി ഉയർത്തിക്കാണിക്കുക എന്ന ലക്ഷ്യത്തിൽ 1852 ഏപ്രിലിൽ ബഖ്തിന്റെ വിവാഹം, അയാളുടെ ജ്യേഷ്ഠൻമാരുടെ വിവാഹച്ചടങ്ങുകളെയെല്ലാം നിഷ്പ്രഭമാക്കുന്ന രീതിയിൽ അതിഗംഭീരമായി സീനത്ത് മഹൽ നടത്തി. സീനത്ത് മഹലിന്റെ മരുമകളായിരുന്ന നവാബ് ഷാ സമാനി ബീഗമായിരുന്നു വധു. സമാനി ബീഗത്തിന്റെ പിതാവായ മലാഗഢിലെ വാലിദാദ് ഖാൻ സീനത്ത് മഹലിന്റെ പ്രധാന സഖ്യകക്ഷിയായിരുന്നു. വെറും പതിനൊന്നും വയസുമാത്രം പ്രായമുള്ള ബഖ്തിനെയും സമാനി ബീഗത്തേയും അന്നത്തെ രാഷ്ട്രീയപരിതഃസ്ഥിതികൾ മൂലം തിടുക്കത്തിൽ വിവാഹം ചെയ്യിക്കുകയായിരുന്നു. ക്രൂരതക്ക് കുപ്രസിദ്ധനായ കൊട്ടാരത്തിലെ അന്തഃപുരകാര്യസ്ഥനായിരുന്ന ആയിരുന്ന മഹ്ബൂബ് അലി ഖാന്റെ സഹായത്തോടെ, ദില്ലിയിലെ പണമിടപാടുകാരിൽനിന്ന് കടമെടുത്താണ് സീനത്ത് മഹൽ ഈ വിവാഹത്തിനാവശ്യമായ പണം സംഘടിപ്പിച്ചത്.

ഇന്നത്തെ ന്യൂ ഡെൽഹി റെയിൽവേ സ്റ്റേഷന് ഏകദേശം രണ്ടു കിലോമീറ്റർ വടക്കായി പുരാനി ദില്ലിയിലെ ലാൽ കുവ പ്രദേശത്ത് സീനത്ത് മഹലിന്റെ ഒരു മാളികയുണ്ടായിരുന്നു. ഇതിന്റെ വളരെക്കുറച്ച് അവശിഷ്ടങ്ങൾ മാത്രം ഇന്ന് ശേഷിക്കുന്നുണ്ട്. മാളികയിരുന്നിരുന്ന സ്ഥാനത്ത് സർവോദയ കന്യാ വിദ്യാലയ് എന്ന ദില്ലി സർക്കാരിന്റെ പെൺകുട്ടികൾക്കായുള്ള ഒരു ഉർദ്ദുമാധ്യമവിദ്യാലയം പ്രവർത്തിക്കുന്നു.



</doc>
<doc id="252983" url="https://ml.wikipedia.org/wiki?curid=252983" title="കേരളത്തിലെ പരമ്പരാഗത നെല്ലിനങ്ങൾ">
കേരളത്തിലെ പരമ്പരാഗത നെല്ലിനങ്ങൾ

ആറുമാസം കൊണ്ട് വിളവെടുപ്പ് നടത്തുന്ന വിത്തിനങ്ങളാണ് തവളക്കണ്ണൻ, ത്രിവേണി, ചേറ്റാടി എന്നിവ. മലമ്പ്രദേശങ്ങളിലും പറമ്പുകളിലും മാത്രം കൃഷിചെയ്യുന്ന നെൽ വിത്താണ് മോടൻ. കൃഷിയിടങ്ങളിൽനിന്ന് നാടുനീങ്ങിയ ഇനങ്ങളിൽ ആനചോടൻ, ചാര, ചീരനെല്ല്, ചുവന്നാര്യൻ, ജീരകചന്ന, കുറുമുട്ടി, കൊച്ചാണ്ടൻ തുടങ്ങിയവ ഉൾപ്പെടുന്നു.


</doc>
<doc id="252984" url="https://ml.wikipedia.org/wiki?curid=252984" title="പുതിയ ഇനം നെൽ‌വിത്തുകൾ">
പുതിയ ഇനം നെൽ‌വിത്തുകൾ



</doc>
<doc id="252988" url="https://ml.wikipedia.org/wiki?curid=252988" title="താജ് മഹൽ ബീഗം">
താജ് മഹൽ ബീഗം

മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ ഭാര്യമാരിലൊരാളായിരുന്നു താജ് മഹൽ ബീഗം. ആദ്യകാലങ്ങളിൽ സഫറിന്റെ ഏറ്റവും പ്രിയ്യപ്പെട്ട ഭാര്യയായിരുന്ന താജ് ആണ് 1837-ലെ അദ്ദേഹത്തിന്റെ കിരീടധാരണച്ചടങ്ങിൽ പ്രധാനസ്ഥാനം വഹിച്ചിരുന്നത്. അന്തഃപുരത്തിന്റെ നേതൃസ്ഥാനവും താജിനായിരുന്നു. പത്തൊമ്പതുവയസുകാരി സീനത്ത് മഹലിനെ 1840-ൽ സഫർ വിവാഹം കഴിച്ചതോടെയാണ് താജിന്റെ പ്രാധാന്യത്തിന് മങ്ങലേറ്റത്. മുഗൾ കൊട്ടാരത്തിലെ ഒരു സംഗീതജ്ഞന്റെ മനോഹരിയായ പുത്രിയായിരുന്നു താജ് മഹൽ. സഫറിന്റെ മരുമകനായ ആയ മിർസ കമ്രാനുമായി ബന്ധമാരോപിച്ച് 1857-ൽ താജ് തടവിലാക്കപ്പെട്ടിരുന്നു. 1857-ലെ ലഹളക്കു ശേഷം, നാടുകടത്തപ്പെട്ട സഫറിനൊപ്പം റംഗൂണിലേക്ക് തിരിച്ചെങ്കിലും, അലഹബാദിൽ വച്ച് യാത്ര മതിയാക്കി ഡെൽഹിയിലേക്ക് തിരിച്ചു. 


</doc>
<doc id="252990" url="https://ml.wikipedia.org/wiki?curid=252990" title="താജ് മഹൽ (വിവക്ഷകൾ)">
താജ് മഹൽ (വിവക്ഷകൾ)




</doc>
<doc id="252993" url="https://ml.wikipedia.org/wiki?curid=252993" title="വായ്ത്താരി">
വായ്ത്താരി

വായ്ത്താരി അഥവാ കൊന്നക്കോൽ മൃദംഗത്തിന്റെയും, തബലയുടെയും സ്വരങ്ങൾ വാകൊണ്ട് പാടുന്ന രീതിയാണ്. താളത്തിലെ അക്ഷരങ്ങളെ ഉച്ചരിക്കുന്ന ഈ രീതി ദക്ഷിണേന്ത്യൻ സംഗീതത്തിന്റെ ഭാഗമാണ്. 

ഇംഗ്ലണ്ടിലെ ജാസ് ഗിത്താറിസ്റ്റ് ജോൺ മക്‌ലാഫ്ലിൻ ഉൾപ്പെടെ, ലോകത്തിന്റെ വിവിധ ഭാഗങ്ങളിൽ നിന്നുള്ള സംഗീതജ്ഞൻമാർ വായ്ത്താരി അഭ്യസിക്കുന്നത് താളം അഭ്യസിക്കുന്നതിന് വളരെ സഹായകമായ രീതിയാണെന്ന് അഭിപ്രായപ്പെട്ടിട്ടുണ്ട്. 


</doc>
<doc id="253018" url="https://ml.wikipedia.org/wiki?curid=253018" title="ക്രിഷ് 3">
ക്രിഷ് 3

2013-ൽ റിലീസായ ഒരു ഹിന്ദി ഭാഷാ അമാനുഷീക ശാസ്ത്രകഥാ ചലച്ചിത്രമാണ് ക്രിഷ് 3. രാകേഷ് റോഷനാണ് സിനിമയുടെ സംവിധാനവും നിർമ്മാണവും നിർവ്വഹിച്ചിരിക്കുന്നത്. രോഹിത് മേഹ്റയുടെയും മകൻ ക്രിഷിന്റെയും തുടർകഥയാണ് സിനിമയുടെ ഇതിവൃത്തം. "കോയി മിൽ ഗയാ", "ക്രിഷ്" എന്നീ സിനിമകൾ ഉൾക്കൊണ്ട ക്രിഷ് ചലച്ചിത്ര ശ്രേണിയിലെ മൂന്നാമത്തെ ചലച്ചിത്രമാണ്. മറ്റു രണ്ട് സിനിമകളും വൻവിജയമായിരുന്നു. 2013-ലെ ദീപാവലി നാളിൽ സിനിമ തിയേറ്ററുകളിൽ എത്തി. ചലച്ചിത്രത്തിന്റെ ത്രിമാന പതിപ്പ് 2013 നവംബർ 1-ന് പുറത്തിറങ്ങി.


ഡോ. സിദ്ദന്റ് ആര്യയെ പരാജയപ്പെടുത്തി തന്റെ അച്ഛനെ രക്ഷിച്ചതിന് ശേഷം "ക്രിഷ്"("കൃഷ്ണ") തിന്മക്കെതിരെയുള്ള പോരാട്ടം തുടർന്ന് കൊണ്ടിരിക്കുന്നു...
കൃഷ്ണ ഇപ്പോൾ ഭാര്യ പ്രിയയോടൊപ്പം സന്തോഷകരമായി ജീവിക്കുന്നു. രോഹിത്താകട്ടെ തന്റെ കണ്ടുപിടിത്തങ്ങൾ എങ്ങനെ സമൂഹത്തിന് പ്രയോജനപ്പെടുത്താം എന്നുള്ള ചിന്തയിലാണ്.
അങ്ങനെയിരിക്കെ അവരറിയാതെ ലോകത്തിന്റെ മറുഭാഗത്ത് തിന്മ ശക്തിപ്പെടുന്നു. "കാൽ"; തന്റെ കഴിവുകൾ കൊണ്ട് ലോകത്തിൽ നാശം വിതയ്ക്കാൻ ആഗ്രഹിക്കുന്നവൻ. അതിശക്തമായ ഒരു സേനയും അയാൾക്കുണ്ട്. 
ഒടുവിൽ ക്രിഷിനും രോഹിത്തിനും മാത്രമേ എന്തെങ്കിലും ചെയ്യാനാകൂ എന്നുള്ള സ്ഥിതിയിൽ കാര്യങ്ങൾ എത്തുന്നു.
അങ്ങനെ നന്മയും തിന്മയും തമ്മിലുള്ള യുദ്ധം തുടങ്ങുകയായി……

2011 ഡിസംബർ 1-ന് ഒബ്റോയി, റാണത്ത്, ചോപ്ര എന്നിവരെമൊത്ത് ചിത്രീകരണം ആരംഭിച്ചു. പുറത്തേറ്റ പരിക്ക് മൂലം ഋത്വിക് റോഷൻ ആദ്യഘട്ടത്തിൽ അഭിനയിച്ചില്ല. നടി ശൗര്യ ചൗഹാന് ഹൈദരാബാദിലെ ഷൂട്ടിങ്ങിനിടെ പരിക്കേറ്റതുമൂലം ചിത്രീകരണം മന്ദഗതിയിലായി. 2013 നവംബർ 1-നാണ് ചിത്രം റിലീസ് ചെയ്യാൻ തീരുമാനിച്ചതെങ്കിലും പിന്നീട് ദീപാവലി ദിവസത്തേക്ക് മാറ്റുകയായിരുന്നു.

ക്രിഷിന്റെ വിജയത്തോടുകൂടിതന്നെ രാകേഷ് റോഷൻ മൂന്നാം ഭാഗത്തെപ്പറ്റി ആലോചിച്ചു തുടങ്ങിയിരുന്നു. പക്ഷേ കഥ സ്പൈഡർമാൻ 3-മായി സാമ്യമുണ്ടായിരുന്നതിനാൽ മാറ്റിയെഴുതേണ്ടി വന്നു. .
പ്രിയങ്ക ചോപ്രയെ തന്നെ, പ്രിയ മേഹ്റ എന്ന കഥാപാത്രത്തെ വീണ്ടും അവതരിപ്പിക്കാൻ തീരുമാനിച്ചു. ചിത്രത്തിൽ കൃഷ്ണ മേഹ്റയുടെ ഭാര്യയായാണ് പ്രിയങ്ക പ്രത്യക്ഷപ്പെടുക.
നടി ചിത്രാംഗദ സിങ്ങ് ചിത്രത്തിൽ അഭിനയിക്കുമെന്ന് പറഞ്ഞിരുന്നുവെങ്കിലും പിന്നീട് അവരുടെ സ്ഥാനത്തേക്ക് ജാക്വിലിൻ ഫെർണാണ്ടസ് ശുപാർശ ചെയ്യപ്പെട്ടു. എന്നാൽ അതും തീരുമാനമായില്ല. ജാക്വിലിന് പകരം നർഗീസ് ഫക്രി, ഇഷാ ഗുപ്താ, ബിപാഷ ബാസു എന്നിവരും ശുപാർശ ചെയ്യപ്പെട്ടെങ്കിലും ഒടുവിൽ വേഷം കങ്കണയുടെ കൈകളിലെത്തുകയായിരുന്നു. നായകനൊത്ത പ്രാധാന്യം വില്ലൻ കഥാപാത്രത്തിനുണ്ടെന്ന് രാകേഷ് റോഷൻ നേരത്തേ തന്നെ വ്യക്തമാക്കിയിരുന്നു. അജയ് ദേവ്ഗൺ, ഷാരൂഖ് ഖാൻ എന്നിവരുമായി സംസാരിച്ച് ഒടുവിൽ വിവേകിന് വില്ലൻ വേഷത്തിനുള്ള നറുക്ക് വീണു.
2011 ജനുവരി 1-ന് ലക്ഷമി മഞ്ജുവിന് വില്ലൻ കഥാപാത്രത്തിന്റെ കാമുകിവേഷം നൽകാൻ തീരുമാനമായി. നടി രേഖ ചിത്രത്തിൽ സുപ്രധാനമായ വേഷം ചെയ്യുമെന്ന് ശ്രുതിയുണ്ടായിരുന്നെങ്കിലും പിന്നീട് അതും ഒരു കിംവദന്തിയായി. ചിത്രം ഇതിനോടകം തന്നെ ലാഭമുണ്ടാക്കി തുടങ്ങി. അന്തർദേശീയ വിതരണാവകാശം "ഇറോസ് ഇന്റർനാഷണൽ" സ്വന്തമാക്കിയെങ്കിലും മുംബൈയിലെ വിതരണാവകാശം രാകേഷ് റോഷൻ നിലനിർത്തി.

ചിത്രത്തിലെ ഗാനങ്ങൾക്ക് സംഗീതം നൽകിയിരിക്കുന്നത്, കൃഷ്ണ സ്റ്റുഡിയോയിൽ വച്ച് രാജേഷ് റോഷനാണ്. പശ്ചാത്തലസംഗീതം സലീം സുലൈമാൻ നിർവ്വഹിച്ചിരിക്കുന്നു. ഗാനങ്ങളുടെ അവകാശം ₹60 മില്യണിന് (യു.എസ്$ 1.0 മില്യൺ) "ടി-സീരിസ്" സ്വന്തമാക്കി.



</doc>
<doc id="253023" url="https://ml.wikipedia.org/wiki?curid=253023" title="പി.കെ. കുഞ്ഞ്">
പി.കെ. കുഞ്ഞ്

കേരള സംസ്ഥാനത്തിന്റെ മുൻ ധനകാര്യമന്ത്രിയും ദീർഘകാലം നിയമസഭാ സാമജികനുമായിരുന്ന പൊതു പ്രവർത്തകനാണ് പി.കെ. കുഞ്ഞ്(1906 - 24 ജൂൺ 1979). 1937 ലെ ശ്രീ മൂലം അസംബ്ലിയിലും 1948 - 49 ലെ തിരുവിതാംകൂർ ലെജിസ്ലേറ്റീവ് അസംബ്ലിയിലും 1954 ലെ തിരു കൊച്ചി അസംബ്ലിയിലും അംഗമായിരുന്നു. രണ്ടാം കേരള നിയമസഭയിലേക്ക് കൃഷ്ണപുരത്തു നിന്നും പ്രജാസഭാ സോഷ്യലിസ്റ്റ് പാർട്ടി പ്രതിനിധിയായും മൂന്നാം നിയമസഭയിലേക്ക് കായംകുളത്തു നിന്ന് എസ്.എസ്.പി സ്ഥാനാർത്ഥിയായും വിജയിച്ചു. ഇദ്ദേഹം ധന മന്ത്രിയായിരിക്കുമ്പോഴാണ് കേരള സംസ്ഥാന ഭാഗ്യക്കുറി സ്ഥാപിക്കുന്നത്.
ഇന്റർമീഡിയറ്റ് വരെ പഠിച്ചിട്ടുണ്ട്. 6 മാർച്ച് 1967 മുതൽ 13 മേയ് 1969 വരെ ധന മന്ത്രിയായും 1954 ൽ തൊഴിൽ, തദ്ദേശ സ്വയം ഭരണ വകുപ്പു മന്ത്രിയായും (തിരു കൊച്ചി അസംബ്ലിയിൽ)പ്രവർത്തിച്ചു. അഖില തിരുവിതാംകൂർ സംയുക്ത രാഷ്ട്രീയ കോൺഗ്രസ് വിപ്പായി തിരുവിതാംകൂർ ഇസംബ്ലിയിൽ പ്രവർത്തിച്ചു. മുസ്ലീം ലീഗ് സംസ്ഥാന സെക്രട്ടറി, തിരു - കൊച്ചി മുസ്ലീം ലീഗ് പ്രസിഡന്റ്, പ്രജാസഭാ സോഷ്യലിസ്റ്റ് പാർട്ടി ട്രഷറർ എന്നീ നിലകളിൽ പ്രവർത്തിച്ചു. കായംകുളം എം.എസ്.എം കോളേജ് സ്ഥാപിച്ചു. വൈക്കം സത്യാഗ്രഹത്തിൽ സജീവമായി പങ്കെടുത്തു. ട്രേഡ് യൂണിയൻ സമരങ്ങളിൽ പങ്കെടുത്ത് നിരവധി തവണ ജയിൽ ശിക്ഷ അനുഭവിച്ചു. 1940 ൽ കോൺഗ്രസിൽ നിന്നു രാജി വച്ച് 1953 ൽ പ്രജാസഭാ സോഷ്യലിസ്റ്റ് പാർട്ടിയിൽ ചേർന്നു.

രണ്ടാം കേരള നിയമസഭയിലേക്കുള്ള തെരഞ്ഞെടുപ്പിൽ നേരിയ ഭൂരിപക്ഷത്തിന് പി.കെ.കുഞ്ഞ് വിജയിച്ചെങ്കിലും ഇലക്ഷൻ പെറ്റീഷനെത്തുടർന്ന് അദ്ദേഹത്തിന്റെ നിയമസഭാംഗത്വം റദ്ദുചെയ്യുകയും. റ്റി.എ. മൈതീൻ എം.എൽ.എ ആവുകയും ചെയ്തു.

രാജ്യാഭിമാനി (പത്രം), സ്വരാജ് (വാരിക), കേരള ജനത (പത്രം) എന്നിവയുടെ പത്രാധിപരായിരുന്നു


</doc>
<doc id="253039" url="https://ml.wikipedia.org/wiki?curid=253039" title="പൂക്കോലി">
പൂക്കോലി

പശ്ചിമഘട്ടതദ്ദേശവാസിയായ ഒരു ചെറിയമരമാണ് പൂക്കോലി. . 6 മീറ്റർ വരെ ഉയരം വയ്ക്കുന്ന ഈ മരം തെക്കെ ഇന്ത്യയിലെയും ശ്രീലങ്കയിലെയും 900 മീറ്റർ വരെ ഉയരമുള്ള നിത്യഹരിതവനങ്ങളിൽ അപൂർവ്വമായി കാണുന്നു.



</doc>
<doc id="253040" url="https://ml.wikipedia.org/wiki?curid=253040" title="അവഗാഡ്രോ നിയമം">
അവഗാഡ്രോ നിയമം

വാതക നിയമങ്ങളിൽ ഒന്നാണ് അവഗാഡ്രോ നിയമം. 1811-ൽ അമീദിയോ അവോഗാദ്രോ ആണ് ഈ നിയമം അവതരിപ്പിച്ചത്. നിയമം ഇങ്ങനെ നിർവചിക്കപ്പെട്ടിരിക്കുന്നു:

നിയമത്തിൽ കാണുന്ന ചെറിയ ആശയത്തെ ഗണിതപരമായി ഇങ്ങനെ സൂചിപ്പിക്കാം:

ഇതിൽ:

അവഗാഡ്രോ നിയമത്തിലെ പ്രധാന ആശയം "ആദർശ വാതക സ്ഥിരാങ്കം എല്ലാ വാതകങ്ങളിലും ഒരേതാണ്" എന്നതാണ്. 
where:
എസ്.റ്റ്.പിയിൽ സ്ഥിതി ചെയ്യുന്ന ഒരു മോൾ ആദർശ വാതകത്തിന്റെ വ്യാപ്തം 22.4 ലിറ്റർ ആയിരിക്കും ഇതിനെ ആദർശ വാതകത്തിന്റെ മോളാർ വ്യാപ്തം എന്ന് പറയുന്നു. 

ഒരു മോളിലെ തന്മാത്രകളുടെ എണ്ണത്തെ അവഗാഡ്രോ സംഖ്യ എന്ന് പറയുന്നു. ഇത് ഏകദേശം 6.022×10 ആണ്


</doc>
<doc id="253043" url="https://ml.wikipedia.org/wiki?curid=253043" title="പാദ്രെ പിയോ">
പാദ്രെ പിയോ

റോമൻ കത്തോലിക്കാ സഭയിലെ ഒരു മിസ്റ്റിക്കും ദാർശനികനും പുരോഹിതനുമായിരുന്നു വിശുദ്ധ പാദ്രെ പിയോ. പഞ്ചക്ഷതധാരി എന്ന നിലയിലായിരുന്നു ജീവിച്ചിരുന്നപ്പോൾ പാദ്രെ പിയോ ഏറെ പ്രശസ്തനായിരുന്നത്.
1887 മേയ് 25നു ഇറ്റലിയിലെ ബെനവേന്തോ എന്ന ചെറുപട്ടണത്തിൽ ജനിച്ചു. ഗേസിയോ മാരിയോ ഫോർജിയോനും മരിയ ഗീസെപ്പയുമാണ് മാതാപിതാക്കൾ. വീടിനടുത്തുള്ള സാൻറ അന്നാ ചാപ്പലിൽ ആയിരുന്നു, പിയോയുടെ മാമോദീസ. അതേ ചാപ്പലിൽ പിൽക്കാലത്ത് പിയോ അൾത്താര ബാലനായും സേവനമനുഷ്ഠിച്ചു. 

ഫ്രാൻസിസ്കോ എന്നായിരുന്നു പിയോയുടെ മാമോദീസാനാമം. ഒരു സഹോദരനും മിഷേൽ, ഫെലിസിറ്റ, പെല്ലഗ്രിന ഗ്രേഷ്യ എന്നീ മൂന്നു സഹോദരിമാരുമാണ് പിയോയ്ക്കുണ്ടായിരുന്നത്.

1905ൽ പൌലോ ഷിനോസി മെത്രാപ്പോലീത്തയിൽ നിന്നാണ് പാദ്രെ പിയോ വൈദികാഭിഷേകം സ്വീകരിച്ചത്.

പഞ്ചക്ഷതങ്ങൾ


</doc>
<doc id="253067" url="https://ml.wikipedia.org/wiki?curid=253067" title="പി.ടി. ചാക്കോ (സാഹിത്യകാരൻ)">
പി.ടി. ചാക്കോ (സാഹിത്യകാരൻ)

പ്രമുഖ ദൈവ ശാസ്ത്രജ്ഞനും എഴുത്തുകാരനുമായിരുന്നു പ്രൊഫ. പി.ടി. ചാക്കോ (28 ജൂൺ 1923 - 04 ജൂലൈ 2013). കേരള സാഹിത്യ അക്കാദമി സമഗ്ര സംഭാവനക്കുള്ള പുരസ്കാരം നൽകി ആദരിച്ചിട്ടുണ്ട് . തത്ത്വശാസ്ത്രം, ക്രൈസ്തവ ദൈവശാസ്ത്രം തുടങ്ങിയ വിഷയങ്ങളിൽ മുപ്പതോളം ഗ്രന്ഥങ്ങൾ രചിച്ചിട്ടുണ്ട്. ആത്മീയതയെയും തത്ത്വചിന്തയെയും സമന്വയിപ്പിച്ചുള്ള രചനാ ശൈലിയായിരുന്നു അദ്ദേഹത്തിന്റേത്.

ഇടുക്കി ജില്ലയിലെ തൊടുപുഴ കാളിയാറിൽ തെന്നത്തൂർ കല്ലറയ്ക്കൽ കുര്യാക്കോസിന്റെയും മറിയത്തിന്റെയും മകനാണ്. ചങ്ങനാശേരി എസ്ബി കോളേജിൽ നിന്ന് ഇന്റർമീഡിയറ്റ്, തൃശ്ശിനാപ്പിള്ളി സെന്റ് ജോസഫ് കോളേജിൽനിന്ന് സാമ്പത്തികശാസ്ത്രത്തിൽ ബിഎ ഓണേഴ്സ്, ഭഗൽപുർ സർവകലാശാലയിൽനിന്ന് ഇംഗ്ലീഷ് സാഹിത്യത്തിൽ ഒന്നാം റാങ്കോടെ എംഎ, ബെൽജിയം ലുവൈൻ സർവകലാശാലയിൽനിന്ന് ബി.ഫിൽ, എൽഎസ്എസ്പി ബിരുദങ്ങൾ എന്നിവ നേടി. ബൽജിയത്തിലെ ലുവൈൻ സർവകലാശാലയിൽ നിന്ന് തത്ത്വശാസ്ത്രത്തിലും പിന്നീട് ദൈവശാസ്ത്രത്തിലും ഉന്നതബിരുദം നേടി. 1956-ൽ ലുവൈനിൽ പഠിക്കുമ്പോൾ വാഹനാപകടത്തിൽ ഒരു കാൽ നഷ്ടപ്പെട്ടു. പാരീസിലെ കത്തോലിക്കാ സർവകലാശാലയിൽ നിന്ന് ദൈവശാസ്ത്രം പഠിച്ചു. 

ഗ്രീക്ക്, ലത്തീൻ, ജർമൻ, ഫ്രഞ്ച്, സ്പാനിഷ്, ഇറ്റാലിയൻ, പോർച്ചുഗീസ്, റഷ്യൻ, ഹീബ്രു തുടങ്ങി വിവിധ ഭാഷകളിൽ പ്രാവീണ്യമുണ്ടായിരുന്നു. കോലഞ്ചേരി സെന്റ് പീറ്റേഴ്സ്, തൊടുപുഴ ന്യൂമാൻ, മൂവാറ്റുപുഴ നിർമ്മല കോളേജുകൾ, ഏൽത്തുരുത്ത് സെന്റ് അലോഷ്യസ് സ്കൂൾ എന്നിവിടങ്ങളിൽ ഇംഗ്ലീഷ് അധ്യാപകനായിരുന്നു.

സീറോ മലബാർ സഭയിലെ ആരാധനാക്രമ നവീകരണം വിവാദമായപ്പോൾ ലിറ്റർജിക്കൽ ആക്ഷൻ കമ്മിറ്റി എന്ന പേരിൽ രൂപംകൊണ്ട സംഘടനയുടെ അധ്യക്ഷനായി പ്രവർത്തിച്ചു. ദൈവശാസ്ത്രവും തത്ത്വശാസ്ത്രവും നവീകരിക്കപ്പെടണമെന്ന് വാദിച്ചിരുന്നു. കേരള തിയോളജിക്കൽ ഫോറം, കേരള ദാർശനിക സമിതി തുടങ്ങിയവയുടെ സ്ഥാപകാംഗമാണ്.

ഹൃദയാഘാതത്തെത്തുടർന്ന് 2013 ജൂലൈ 4നു എറണാകുളത്ത് വച്ചായിരുന്നു അദ്ദേഹത്തിന്റെ മരണം.

പുരോഹിതന്മാരുടെ മേഖലകളായി കരുതപ്പെട്ടിരുന്ന ദർശനവും ദൈവശാസ്ത്രവും പഠിക്കാൻ അൽമായനായ താൻ തുനിഞ്ഞത് ഏതെങ്കിലും സെമിനാരിയിലെ ജോലി പ്രതീക്ഷിച്ചല്ലായിരുന്നെന്നും തന്റെ ആത്മീയ-കുടുംബപശ്ചാത്തലങ്ങൾ ആ വിഷയങ്ങളിൽ ആഴത്തിൽ പഠനം നടത്താനുള്ള താത്പര്യം സൃഷ്ടിച്ചതു കൊണ്ടായിരുന്നെന്നും ചാക്കോ പറഞ്ഞിട്ടുണ്ട്. സാഹിത്യദർശനവും സംസ്കാരവുമായി ബന്ധപ്പെട്ട വിഷയങ്ങളിലായിരുന്നു അദ്ദേഹത്തിന്റെ കൃതികളിൽ ഏറെയും. ക്രൈസ്തവവിശ്വാസവും സാഹിത്യവുമായി അടുത്തു ബന്ധം പുലർത്തേണ്ടതിന്റെ ആവശ്യകതയിൽ അദ്ദേഹം വിശ്വസിച്ചിരുന്നു. സാഹിത്യസാംസ്കാരിക മേഖലകളിൽ കേരളക്രൈസ്തവർ പിന്നാക്കമാകുന്നുവെന്ന ചിന്ത അദ്ദേഹത്തെ ദുഃഖിതനാക്കിയിരുന്നു. "സഭയിലെ പല തെറ്റായ പ്രവണതകളെയും ന്യായവും വ്യക്തവുമായ കാര്യകാരണങ്ങൾ നിരത്തി വിമർശിക്കുന്ന വൈജ്ഞാനികനും ദാർശികനും" എന്ന്, മലയാളത്തിലെ പ്രമുഖകത്തോലിക്കാ വാരികയായ സത്യദീപത്തിന്റെ പത്രാധിപർ, കുര്യാക്കോസ് മുണ്ടാടൻ അദ്ദേഹത്തെ വിശേഷിപ്പിക്കുന്നു. യുക്തിയെ മൊഴിചൊല്ലിയുള്ള, കേവലം വൈകാരികമായ സുവിശേഷപ്രസംഗങ്ങളേയും ധ്യാനങ്ങളേയും എതിർത്തിരുന്ന അദ്ദേഹം, പൗരോഹിത്യത്തിന്റെ ലോകവ്യഗ്രതയുടേയും വിമർശകനായിരുന്നു. "സുവിശേഷം പ്രസംഗിക്കേണ്ടവർ കെട്ടിടം പണിക്കു മേൽനോട്ടം വഹിച്ചാൽ അതിലെന്ത് ആത്മീയത" എന്നായിരുന്നു അദ്ദേഹത്തിന്റെ നിലപാട്.

സഭാനേതൃത്വത്തിന്റെ വിമർശകനായിരുന്നെങ്കിലും വിമർശനങ്ങൾ പൊതുസമൂഹത്തിൽ അവതരിപ്പിക്കാൻ ചാക്കോ തുനിഞ്ഞില്ല. അവ സഭാവേദികളിൽ മാത്രം അവതരിപ്പിക്കാൻ അദ്ദേഹം ശ്രദ്ധിച്ചു.


വലിയൊരു ഗ്രന്ഥശേഖരത്തിന്റെ ഉടമയായിരുന്നു ചാക്കോ. 1956-ൽ ബെൽജിയത്തിലെ ലുവൈനിൽ വിദ്യാർത്ഥിയായിരിക്കെ വാഹനാപകടത്തിൽ ഒരു കാൽ നഷ്ടപ്പെട്ട അദ്ദേഹം തനിക്കു നഷ്ടപരിഹാരമായി കിട്ടിയ വൻതുകയത്രയും പുസ്തകങ്ങൾ വാങ്ങാൻ ചിലവഴിച്ചു.


</doc>
<doc id="253074" url="https://ml.wikipedia.org/wiki?curid=253074" title="മിർസ ഫഖ്രു">
മിർസ ഫഖ്രു

അവസാനത്തെ മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ രണ്ടാമത്തെ പുത്രനായിരുന്നു മിർസ ഫഖ്രു എന്ന മിർസ ഗുലാം ഫഖ്രുദ്ദീൻ (ജീവിതകാലം: 1818 - 1856). പ്രശസ്തനായ ഒരു കവിയും ചരിത്രകാരനുമായിരുന്നു ഇദ്ദേഹം. ബഹദൂർഷാ സഫറിനുശേഷം മുഗൾ ചക്രവർത്തിസ്ഥാനത്തേക്ക് ഏറ്റവും സാദ്ധ്യത കൽപ്പിക്കപ്പെട്ടിരുന്ന രാജകുമാരനായിരുന്നു ഇദ്ദേഹം. ചക്രവർത്തിസ്ഥാനത്തേക്ക് ബ്രിട്ടീഷുകാരുടെ പിന്തുണ ഫഖ്രുവിനുണ്ടായിരുന്നെങ്കിലും പിതാവിന് അതിനോട് താൽപര്യമുണ്ടായിരുന്നില്ല.

സഫറിന്റെ മൂത്ത പുത്രനായിരുന്ന മിർസ ദാര ബഖ്ത് 1849-ൽ പനിമൂലം മരിച്ചപ്പോൾ മിർസ ഫഖ്രു, സഫറിന്റെ അനന്തരാവകാശിയാകുമെന്നാണ് പൊതുവേ കരുതപ്പെട്ടിരുന്നത്. ഡെൽഹിയിൽ അന്ന് മേൽക്കോയ്മയുണ്ടായിരുന്ന ബ്രിട്ടീഷുകാരും മിർസ ഫഖ്രുവിനെ പിൻഗാമിയാക്കുന്നതിനാണ് താൽപര്യപ്പെട്ടിരുന്നത്. സഫറിന്റെ ഏറ്റവും പ്രിയപ്പെട്ട ഭാര്യയായിരുന്ന സീനത്ത് മഹലിന്റെ സ്വാധീനം മൂലം കിരീടാവകാശം മിർസ ഫഖ്രുവിന് നൽകാതിരിക്കാനും പകരം സീനത്തിന്റെ പുത്രനും സഫറിന്റെ ആണ്മക്കളിൽ പതിനഞ്ചാമനും ചെറുപ്രായക്കാരനുമായിരുന്ന മിർസ ജവാൻ ബഖ്തിനെ അവകാശിയാക്കാനുമാണ് അദ്ദേഹത്തിന് താൽപര്യമുണ്ടായിരുന്നത്.

സഫറിന്റെ അവഗണന മനസ്സിലാക്കിയ മിർസ ഫഖ്രു ഇംഗ്ലീഷ് പഠനമാരംഭിക്കുകയും, തന്റെ ബ്രിട്ടീഷ് അനുകൂലിയായ ഭാര്യാപിതാവ് മിർസ ഇലാഹി ബഖ്ഷുമൊത്ത് ബ്രിട്ടീഷ് റെസിഡന്റ് തോമസ് മെറ്റ്കാഫുമായും ഡെൽഹിയിലെ മറ്റു മുതിർന്ന ബ്രിട്ടീഷ് സൈനികരുമായും ബന്ധം സ്ഥാപിക്കാനാരംഭിച്ചിരുന്നു. 1852 ജനുവരിയിൽ മെറ്റ്കാഫ്, വടക്കുപടിഞ്ഞാറൻ പ്രവിശ്യകളുടെ ലെഫ്റ്റനന്റ് ഗവർണറായിരുന്ന ജെയിംസ് തോമാസൺ, ഗവർണർ ജനറലിന്റെ വിദേശകാര്യ സെക്രട്ടറിയായിരുന്ന ഹെൻറി എലിയറ്റ് എന്നിവരുമായി ചർച്ചകൾ നടത്തി ഒരു രഹസ്യധാരണയുണ്ടാക്കി. ഈ ധാരണയിലൂടെ, സഫറിന്റെ ഇഷ്ടത്തിനെതിരായി, ഫഖ്രുവിനെ പിൻഗാമിയായി ബ്രിട്ടീഷുകാർ അംഗീകരിച്ചു. ഇതിനുപകരമായി ചെങ്കോട്ട ബ്രിട്ടീഷുകാർക്ക് കൈമാറി മിർസ ഫഖ്രു മെഹ്രോളിയിലേക്ക് മാറണമെന്നും, മുഗൾ ചക്രവർത്തിക്ക് ബ്രിട്ടീഷ് ഗവർണർ ജനറലിനു മുകളിലുള്ള ഔപചാരികനില വെടിഞ്ഞ് തുല്യസ്ഥാനം അംഗീകരിക്കണമെന്നും വ്യവസ്ഥകളുണ്ടായിരുന്നു. ഒന്നരവർഷത്തോളം ചർച്ച ചെയ്താണ് ഈ ധാരണകൾ അംഗീകരിക്കപ്പെട്ടത്.

ഇതിനെത്തുടർന്ന്, മുഗളരുടെ അഭിമാനസ്തംഭങ്ങളാണ് ഫഖ്രു പണയംവച്ചതെന്ന് അഭിപ്രായപ്പെട്ട ബഹദൂർഷാ സഫർ അയാളെ പ്രഖ്യാപിതശത്രുവാക്കി. ഫഖ്രുവിന് മുഗൾ സഭയിലുണ്ടായിരുന്ന സ്ഥാനമാനങ്ങളും അയാളുടെ ശമ്പളവും അയാൾക്ക് നൽകിയിരുന്ന വീടുകളും സ്ഥലങ്ങളും മറ്റും റദ്ദാക്കുകയും അതെല്ലാം അയാളുടെ ഇളയ സഹോദരൻമാർക്ക് - പ്രധാനമായും രാജകുമാരൻമാരിലെ പ്രധാനപ്പെട്ട ഇംഗ്ലീഷ് വിരോധിയും ആയിരുന്ന മിർസ മുഗളിന് - നൽകുകയും ചെയ്തു.

1856-ൽ മിർസ ഫഖ്രു മരിച്ചു. കോളറയായിരുന്നു മരണകാരണം എന്ന് പറയുന്നുണ്ടെങ്കിലും ഇദ്ദേഹത്തെ വിഷം കൊടുത്ത് കൊന്നതാണെന്ന കിംവദന്തികളും കൊട്ടാരത്തിലുണ്ടായിരുന്നു. മിർസ ഫഖ്രുവുമായി ധാരണയുണ്ടാക്കിയ മൂന്നു ബ്രിട്ടീഷുകാരുടെ ദുരൂഹമരണങ്ങൾ ഈ വാദത്തിന് ബലം പകരുകയും ചെയ്യുന്നു.

മിർസ ഫഖ്രുവിന്റെ പുത്രനായ മിർസ അബൂബക്കർ, 1857-ലെ ലഹളക്കാലത്ത് വിമതശിപായിമാരോടൊപ്പം ചേർന്ന് ബ്രിട്ടീഷുകാർക്കെതിര യുദ്ധം ചെയ്തിരുന്നു. ചെങ്കോട്ടയിലെ ഷാ ബുർജ് ആയിരുന്നു മിർസ ഫഖ്രുവിന്റെ താമസസ്ഥലം.


</doc>
<doc id="253075" url="https://ml.wikipedia.org/wiki?curid=253075" title="പിഞ്ചുഹൃദയം">
പിഞ്ചുഹൃദയം

ജയമാരുതി പ്രൊഡക്ഷനു വേണ്ടി ടി.ഇ. വാസുദേവൻ നിർമിച്ച മലയാളചലച്ചിത്രമാണ് പിഞ്ചുഹൃദയം. അസോസിയേറ്റഡ് പിക്ചേഴ്സ് വിതരണം ചെയ്ത ഈ ചിത്രം 1966 ഏപ്രിൽ 16-നു പ്രദർശനം തുടങ്ങി.

പ്രസ്ഥലത്തെ പ്രമാണിയായ ഒരു നമ്പൂതിരിയുടെ കാര്യസ്ഥനാണ് വിശ്വനാഥൻ. ഭാര്യ സരസ്വതിയും അനുജൻ രാജശേഖരനും ആയി വീടിനു സസുഖാന്തരീക്ഷമാണ്. രാജശേഖരനെ ചേട്ടൻ പഠിപ്പിച്ച് വക്കീലാക്കി, പ്രണയിച്ചിരുന്ന മാലതിയുമായി കല്യാണവും നടത്തി. മാലതി വിശ്വനാഥന്റെ സുഹൃത്തും പണക്കാരനുമായ ഒരാളുടെ മകളാണ്. ആദ്യരാത്രിയിലാണ് അറിയുന്നത് അവൾ ഹൃദ്രോഗി ആണെന്ന്. ഇക്കാര്യം അറിഞ്ഞുകൊണ്ടു തന്നെ സ്വാർത്ഥലാഭത്തിനായി വിശ്വനാഥൻ ഈ കല്യാണം നടത്തിച്ചതാണെന്ന ഒരു വിചാരം സുഭദ്ര അമ്മായി രാജശേഖരന്റെ മനസ്സിൽ കടത്തി വിട്ടു. അമ്മായി കൊണ്ടു വന്ന മറ്റൊരു വിവാഹാലോചന നടക്കാത്തതിലെ പകപോക്കുകയായിരുന്നു അവർ. മാലതി ഗർഭം ധരിക്കരുതെന്ന ഡോക്റ്ററുടെ നിർദ്ദേശം അനുസരിച്ചു, സരസ്വതിയുടെ മകൻ ബാബുവിനെ സ്വന്തം മകനെപ്പോലെ കരുതി. ബാബുവില്ലാതെ ഒരു ജീവിതം അവൾക്കില്ലെന്ന മട്ടായി. അമ്മായി മകൻ സുഗുണനുമായി അവിടെത്തന്നെ സ്ഥിരതാമസമായി. ബാബു വികൃതിയും ദുഷ്ടനുമായ സുഗുണനുമായി ചങ്ങാത്തത്തിലായി. ബാബുവിന്റെ തെറ്റുകൾ മാലതി സരസ്വതിയെ അറിയിക്കുകയും വാക്കുതർക്കത്തിനു ശേഷം അവർ തമ്മിൽ പിണങ്ങുകയും ചെയ്തു. ബാബുവിനെ കാണാഞ്ഞ് മാലതിയുടെ രോഗം മൂർച്ഛിച്ചു. മാലതിയെക്കണ്ടാൽ അവൾ മരിച്ചു പോകുമെന്ന് സുഭദ്ര അമ്മായി ബാബുവിനെ ധരിപ്പിച്ചു. മകൻ സുഗുണനെ ആ വീട്ടിൽ വാഴിക്കാനുള്ള കുടിലതന്ത്രമായിരുന്നു അത്. ബാബുവിനെ കാണാൻ മാലതി സ്കൂളിലെത്തി, ബാബു ഓടിക്കളഞ്ഞു. മാലതി അതീവ രോഗിണിയായി. സുഗുണൻ ബാബുവിനോട് ചോദിച്ച് സത്യം മനസ്സിലാക്കി. അമ്മായിയുടെ കള്ളി വെളിച്ചത്താക്കി. പശ്ചാത്താപ വിവശരായ സരസ്വതിയും മറ്റും ബാബുവോടൊപ്പം മാലതിയുടെ അടുക്കൽ എത്തിയെങ്കിലും അപ്പോഴേയ്ക്കും അവൾ ഇഹലോകവാസം വെടിഞ്ഞിരുന്നു.





</doc>
<doc id="253078" url="https://ml.wikipedia.org/wiki?curid=253078" title="പൊപൊകാറ്റെപെറ്റൽ">
പൊപൊകാറ്റെപെറ്റൽ

മെക്‌സിക്കോയിലെ അഗ്നി പർവ്വതമാണ് പൊപൊകാറ്റെപെറ്റൽ (Popocatépetl). 5,452 മീറ്ററാണ് (17,887 അടി) ഇതിന്റെ ഉയരം.

2013 ജൂലൈയിൽ ഉണ്ടായ അഗ്നിപർവ്വത സ്‌ഫോടനത്തെ തുടർന്ന് വിമാന സർവീസുകൾ റദ്ദാക്കിയിരുന്നു. 



</doc>
<doc id="253081" url="https://ml.wikipedia.org/wiki?curid=253081" title="മിർസ മുഗൾ">
മിർസ മുഗൾ

അവസാനത്തെ മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ അഞ്ചാമത്തെ മകനായിരുന്നു മിർസ മുഗൾ (ജീവിതകാലം:1828-1857 സെപ്റ്റംബർ 22). 1857-ലെ ലഹളക്കാലത്ത് ഡെൽഹിയിൽ തമ്പടിച്ചിരുന്ന വിമതശിപായിമാരുടെ നേതാവായിരുന്നു മിർസ മുഗൾ. ബ്രിട്ടീഷുകാർക്കെതിരെ ലഹള നടക്കുമ്പോഴും അതിനുശേഷം ശേഷം ബ്രിട്ടീഷുകാർ ഡെൽഹി പിടിച്ചെടുക്കാൻ ശ്രമിക്കുന്ന സമയത്തും ഡെൽഹിയിലെ ഭരണം നടത്തിക്കൊണ്ടുപോയിരുന്നത് മിർസ മുഗളായിരുന്നു.

ബഹാദൂർ ഷാ സഫറിന്, ഷരഫുൽമഹൽ സയ്യിദാനി എന്ന ഭാര്യയിൽ ജനിച്ച മകനായിരുന്നു മിർസ മുഗൾ. പ്രവാചകന്റെ പരമ്പരയിലുള്ളത് എന്നവകാശപ്പെടുന്ന സയ്യിദ കുടുംബത്തിൽ നിന്നുള്ള ഷരഫുൽ മഹൽ, മുഗൾ അന്തഃപുരത്തിലെ പ്രധാനികളിലൊരാളായിരുന്നു. 1852-ൽ വൻ വിട്ടുവീഴ്ചകൾ ചെയ്ത് ബ്രിട്ടീഷുകാരുമായി ധാരണയുണ്ടാക്കിയ മിർസ ഫഖ്രുവിനെ സഫർ തഴഞ്ഞതിനു ശേഷം, സീനത്ത് മഹലിന്റെ പക്ഷം ചേർന്നാണ് മിർസ മുഗളിന് രാജസഭയിൽ പ്രാധാന്യം ലഭിക്കുന്നത്. അന്ന് മിർസ ഫഖ്രുവിൽ നിന്ന് പിടിച്ചെടുത്ത സ്ഥാനമാനങ്ങളും വസ്തുവകകളും മിക്കവാറും മിർസ മുഗളിനാണ് ലഭിച്ചത്. ഇതോടൊപ്പം ഇദ്ദേഹം "ഖിലാദാർ" ആയി നിയമിക്കപ്പെട്ടു. 1856-ൽ മിർസ ഫഖ്രു മരിച്ചതിനു ശേഷം സഫറിന്റെ ബാക്കിയുള്ള വിഹിതസന്തതികളിൽ മൂത്തയാളായിരുന്നു മിർസ മുഗൾ.

1857-ലെ ലഹളയുടെ അവസാനം ബ്രിട്ടീഷ് ഉദ്യോഗസ്ഥനായ വില്യം ഹോഡ്സനുമുമ്പാകെ കീഴടങ്ങിയ മിർസ മുഗളിനെ സെപ്റ്റംബർ 22-ന് ഹോഡ്സൺ വെടിവച്ചുകൊല്ലുകയായിരുന്നു. ഒപ്പം സഹോദരനായ മിർസ ഖിസർ സുൽത്താനെയും, സഹോദരപുത്രനായ മിർസ അബൂബക്കറിനെയും ഹോഡ്സൻ കൊലപ്പെടുത്തി.


</doc>
<doc id="253087" url="https://ml.wikipedia.org/wiki?curid=253087" title="മിർസ ഖിസർ സുൽത്താൻ">
മിർസ ഖിസർ സുൽത്താൻ

അവസാന മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ ഒമ്പതാമത്തെ പുത്രനായിരുന്നു മിർസ ഖിസർ സുൽത്താൻ (ജീവിതകാലം: 1834 - 1857). സഫറിന് ഒരു വെപ്പാട്ടിയിലുണ്ടായ പുത്രനായിരുന്നു ഇദ്ദേഹം. ഒരു കവി എന്ന പേരിലും ഉന്നമുള്ള വെടിവപ്പുകാരൻ എന്ന പേരിലും തന്റെ സൗന്ദര്യത്തിന്റെ പേരിലും അറിയപ്പെട്ടിരുന്നു. 1857-ലെ ലഹളക്കാലത്ത് വിമതശിപായിമാരോടൊപ്പം ചേർന്നിരുന്നെങ്കിലും ബാദ്ലി കി സെറായിലെ പോരാട്ടത്തിൽ പേടിച്ചോടുകയും വിമതസൈന്യത്തിനിടയിൽ പരിഭ്രാന്തി പടർത്താൻ കാരണമാകുകയും ചെയ്തു. യുദ്ധകാലത്തെ അഴിമതിയുടെ പേരിലും നഗരത്തിലെ പണമിടപാടുകാരെ തടവിലാക്കി അനധികൃതമായി പണം പിരിച്ചതിന്റെ പേരിലും കുപ്രസിദ്ധനാണ്.


</doc>
<doc id="253093" url="https://ml.wikipedia.org/wiki?curid=253093" title="വികാസ് ഗൗഡ">
വികാസ് ഗൗഡ

ഭാരതീയനായ പ്രമുഖ കായിക താരമാണ് വികാസ് ഗൗഡ (ജനനം : 5 ജൂലൈ 1983). ഡിസ്കസ് ത്രോ ഇനത്തിൽ അന്തർദേശീയ മത്സരങ്ങളിൽ നിരവധി മെഡലുകൾ നേടിയിട്ടുണ്ട്. 2013 ൽ പൂനെയിൽ നടന്ന ഏഷ്യൻ അത്‌ലറ്റിക്സ് ചാംപ്യൻഷിപ്പിൽ സ്ർണ്ണം നേടിയിരുന്നു. ഡിസ്‌കിൽ ഇന്ത്യൻ റെക്കോഡിനുടമയാണ്.
മൈസൂരിൽ ജനിച്ചു. അമേരിക്കയിലെ മെറിലാൻഡിൽ അച്ഛൻ ശിവ ഗൗഡയ്ക്ക് കീഴിലാണ് വികാസ് പരിശീലിച്ചത്. 2010-ലെ കോമൺവെൽത്ത് ഗെയിംസിൽ വെള്ളിയും ഗ്വാങ്ഷു ഏഷ്യൻ ഗെയിംസിൽ വെങ്കലവും നേടിയിട്ടുണ്ട്. 2011-ൽ കോബെ ചാമ്പ്യൻഷിപ്പിൽ വെള്ളിമെഡൽ നേടി. 


</doc>
<doc id="253097" url="https://ml.wikipedia.org/wiki?curid=253097" title="മിർസ അബൂബക്കർ">
മിർസ അബൂബക്കർ

അവസാനത്തെ മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ പേരക്കുട്ടിയും കിരീടാവകാശിയായിരുന്ന മിർസ ഫഖ്രുവിന്റെ മൂത്ത മകനുമായിരുന്നു മിർസ അബൂബക്കർ (മരണം 1857). 1857-ലെ ലഹളക്കാലത്ത് സഫറിന്റെ വിവാഹബന്ധത്തിലൂടെയുള്ള പേരക്കുട്ടികളിൽ ജീവിച്ചിരുന്ന ഏറ്റവും മൂത്തയാളായിരുന്നു അബൂബക്കർ.

രാജകുടുംബത്തിലെ പ്രധാന ചട്ടമ്പിയായിരുന്നു ഇദ്ദേഹം. ഇദ്ദേഹത്തിന്റെ വേശ്യാസമ്പർക്കം, മദ്യപാനം, സേവകരോടും കാവൽക്കാരോടുമുള്ള മോശമായ പെരുമാറ്റം തുടങ്ങിയ കുറ്റങ്ങളാരോപിച്ച് നിരവധി പരാതികൾ കലാപം തുടങ്ങിയ കാലത്ത് ചക്രവർത്തിക്ക് ലഭിച്ചിരുന്നു. വിമതരുടെ കുതിരപ്പടയിൽ ഒരു ചെറിയ നേതൃസ്ഥാനം ഇദ്ദേഹത്തിനുണ്ടായിരുന്നു. ലഹളക്കാലത്ത് ഗുഡ്ഗാവിലും നഗരത്തിന്റെ ചുറ്റുവട്ടത്തുള്ള പ്രദേശങ്ങളുടെയും കൊള്ളയടിക്ക് ഇദ്ദേഹം നേതൃത്വം നൽകിയിരുന്നു. ബ്രിട്ടീഷുകാർക്കെതിരെ മീറഠിലേക്കുള്ള വിമതശിപായികളുടെ ഒരു സൈനികസംഘത്തെ നയിക്കുകയും ഹിൻഡൻ നദീതീരത്തുവച്ച് 1857 മേയ് 30, 31-നുമായി ദാരുണമായി പരാജയപ്പെടുകയും ചെയ്തു.


</doc>
<doc id="253100" url="https://ml.wikipedia.org/wiki?curid=253100" title="മിർസ ജവാൻ ബഖ്ത്">
മിർസ ജവാൻ ബഖ്ത്

അവസാനത്തെ മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ പതിനാറുമക്കളിൽ പതിനഞ്ചാമനായിരുന്നു മിർസ ജവാൻ ബഖ്ത് (ജീവിതകാലം: 1841 - 1884). സഫറിന്റെ പ്രധാനഭാര്യയായിരുന്ന സീനത്ത് മഹലിൽ അദ്ദേഹത്തിന് ജനിച്ച പുത്രനായിരുന്നു ഇദ്ദേഹം. തന്റെ മൂത്ത മക്കളെയല്ലാം മറികടന്ന് പ്രിയപുത്രനായ മിർസ ജവാൻ ബഖ്തിനെ തന്റെ പിൻഗാമിയായി ചക്രവർത്തിയാക്കണം എന്നായിരുന്നു സഫർ നിശ്ചയിച്ചിരുന്നത്. സീനത്ത് മഹലിന്റെ പ്രേരണയും ഈ തീരുമാനത്തിനു പിന്നിലുണ്ടായിരുന്നു. തന്റെ മാതാപിതാക്കളല്ലാതെ കാര്യമായ പിന്തുണക്കാരാരും മിർസ ജവാൻ ബഖ്തിന് കൊട്ടാരത്തിലുണ്ടായിരുന്നില്ല.

പഠനത്തിൽ ഒരു താൽപര്യവും കാണിക്കാതിരുന്ന രാജകുമാരനായിരുന്നു മിർസ ജവാൻ ബഖ്ത്. പഠനസമയത്ത് അതുപേക്ഷിച്ച് നായാട്ടിനിറങ്ങുകയായിരുന്നു അയാളുടെ വിനോദം. എന്നാൽ നായാട്ടിലും അദ്ദേഹത്തിന് വിരുതുണ്ടായിരുന്നില്ല. ഒരിക്കൽ പ്രാവിനെ വച്ച വെടി, യമുനയിൽ കുളിച്ചുകൊണ്ടിരുന്ന ഒരാളുടെ കാലിൽക്കൊണ്ടു. ഇതിനെത്തുടർന്ന് സഫർ, ബഖ്തിന്റെ കൈവശമുണ്ടായിരുന്ന ആയുധങ്ങൾ പിടിച്ചെടുത്ത്, അയാളോട് പഠനത്തിൽ ശ്രദ്ധകേന്ദ്രീകരിക്കാൻ നിർദ്ദേശിച്ചു.

1852 ഏപ്രിലിൽ നടന്ന ഇദ്ദേഹത്തിന്റെ വിവാഹം മുഗൾ രാജകുടുംബചരിത്രത്തിൽ ഏറ്റവും അവസാനമായി നടന്ന കെങ്കേമമായ ചടങ്ങായിരുന്നു. സഫറിന്റെ പിൻഗാമിയായി ബഖ്തിനെ ഉയർത്തിക്കാണിക്കുക എന്ന ഉദ്ദേശ്യത്തിൽ നടത്തിയ ഈ വൻചടങ്ങിന് ഏറെ രാഷ്ട്രീയപ്രാധാന്യവുമുണ്ടായിരുന്നു. ജവാൻ ബഖ്തിന്റെ ജ്യേഷ്ഠന്മാരുടെ വിവാഹച്ചടങ്ങുകളെ നിഷ്പ്രഭമാക്കുംവിധം നടത്തിയ ഈ വിവാഹച്ചടങ്ങുകൾക്ക് സീനത്ത് മഹലായിരുന്നു ചുക്കാൻ പിടിച്ചിരുന്നത്. ബഖ്തിന്റെ വധുവായിരുന്ന നവാബ് ഷാ സമാനി ബീഗം, സീനത്ത് മഹലിന്റെ മരുമകളും മലാഗഢിലെ വാലിദാദ് ഖാന്റെ പുത്രിയുമായിരുന്നു. വിവാഹസമയത്ത് വധൂവരൻമാർക്ക് പത്തും പതിനൊന്നും വയസു മാത്രമേ പ്രായമുണ്ടായിരുന്നുള്ളൂ. അന്നത്തെ രാഷ്ട്രീയപരിതഃസ്ഥിതികൾ മൂലം, സീനത്ത് മഹൽ ഈ വിവാഹം തിടുക്കത്തിൽ നടത്തുകയായിരുന്നു.

1857-ലെ ലഹളക്കാലത്ത് സീനത്ത് മഹൽ, മകനെ വിമതശിപായിമാരിൽനിന്ന് അകറ്റിനിർത്തി. ശിപായികൾ തോൽപ്പിക്കപ്പെട്ടുകഴിഞ്ഞാൽ തന്റെ മകനെ അധികാരത്തിലേറ്റാമെന്ന് അവർ കരുതിയിരുന്നു. എന്നാൽ ലഹളക്കുശേഷം സഫറിനും സീനത്ത് മഹലിനുമൊപ്പം മിർസ ജവാൻ ബഖ്തിനെയും റംഗൂണിലേക്ക് ബ്രിട്ടീഷുകാർ നാടുകടത്തി.


</doc>
<doc id="253103" url="https://ml.wikipedia.org/wiki?curid=253103" title="മിർസ ഇലാഹി ബഖ്ഷ്">
മിർസ ഇലാഹി ബഖ്ഷ്

പത്തൊമ്പതാം നൂറ്റാണ്ടിൽ ഡെൽഹിയിൽ ജീവിച്ചിരുന്ന ഒരു മുഗൾ രാജകുടുംബാഗമായിരുന്നു മിർസ ഇലാഹി ബഖ്ഷ്. മുഗൾ ചക്രവർത്തി ബഹാദൂർ ഷാ സഫറിന്റെ പുത്രനായ മിർസ ഫഖ്രുവിന്റെ ഭാര്യാപിതാവായിരുന്നു ഇദ്ദേഹം. 1857-ലെ ലഹളക്കാലത്ത് വിമതപ്രവർത്തനം നടത്തിയ മുഗൾ കുടുംബാംഗങ്ങളെ ലഹളക്കുശേഷമുള്ള വിചാരണാവേളയിൽ ബ്രിട്ടീഷുകാർക്ക് ചൂണ്ടിക്കാണിച്ചുകൊടുത്തതിന്റെ പേരിലാണ് ഇദ്ദേഹത്തിന്റെ പ്രസിദ്ധി. 

ലഹളക്കാലത്ത് കൊട്ടാരത്തിലെ ബ്രിട്ടീഷ് അനുകൂല വിഭാഗത്തിന്റെ നേതാക്കളിലൊരാളായിരുന്നു ഇലാഹി ബഖ്ഷ്. ലഹളക്കാരും ബ്രിട്ടീഷ് സൈന്യവും തമ്മിൽ പോരാട്ടം നടക്കുന്ന കാലം മുഴുവൻ ഇദ്ദേഹം ബ്രിട്ടീഷ് രഹസ്യാന്വേഷണവിഭാഗത്തിന്റെ തലവനായ വില്ല്യം ഹോഡ്സണുമായി ബന്ധം പുലർത്തുകയും വിവരങ്ങൾ കൈമാറുകയും ചെയ്തിരുന്നു. നഗരം ബ്രിട്ടീഷുകാരുടെ നിയന്ത്രണത്തിലായതിനുശേഷം മുഗൾ ചക്രവർത്തിയായിരുന്ന ബഹാദൂർ ഷാ സഫറിനെ കീഴടങ്ങാൻ പ്രേരിപ്പിച്ചതും ഇലാഹി ബഖ്ഷായിരുന്നു. സ്വജീവരക്ഷക്കായി തന്റെ കൊച്ചുമകനടക്കമുള്ള അടുത്ത കുടുംബാഗങ്ങളെപ്പോലും ഇദ്ദേഹം ചൂണ്ടിക്കാണിച്ചുകൊടുക്കുകയും വധശിക്ഷയിലേക്ക് നയിക്കുകയും ചെയ്തു. "ഡെൽഹിയിലെ ഒറ്റുകാരൻ (Traitor of Delhi)" എന്നാണ് ഇദ്ദേഹം അറിയപ്പെടുന്നത്.


</doc>
<doc id="253112" url="https://ml.wikipedia.org/wiki?curid=253112" title="മലങ്കുറത്ത">
മലങ്കുറത്ത

പശ്ചിമഘട്ടതദ്ദേശവാസിയായ ഒരു ചെറുമരമാണ് മലങ്കുറത്ത. . 6 മീറ്ററോളം പൊക്കം വയ്ക്കുന്ന ഈ ചെടി 700 മീറ്ററിനും 1400 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="253118" url="https://ml.wikipedia.org/wiki?curid=253118" title="ഏറ">
ഏറ

തെക്കേ ഇന്ത്യയിലും ശ്രീലങ്കയിലും കാണുന്ന ഒരു ചെറിയ മരമാണ് ഏറ. . 8 മീറ്ററോളം ഉയരം വയ്ക്കുന്ന ഈ മരം 500 മീറ്ററിനും 2100 മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണുന്നു.




</doc>
<doc id="253120" url="https://ml.wikipedia.org/wiki?curid=253120" title="കിങ്സ് ഇന്ത്യൻ പ്രതിരോധം">
കിങ്സ് ഇന്ത്യൻ പ്രതിരോധം

ചെസ്സിലെ പ്രധാന പ്രതിരോധരീതികളിലൊന്നാണ് കിങ്സ് ഇൻഡ്യൻ ഡിഫൻസ്.
ഈ രീതിയിൽ തുടക്കത്തിൽ തന്നെ ശക്തമായ പ്രതിരോധം തീർക്കുന്നതിനു കറുത്തകരുക്കൾക്ക് സാധിയ്ക്കുന്നു. 
മൂന്നാമത്തെ മറുപടിനീക്കത്തിൽ കറുത്ത ബിഷപ്പ് ...g7 ലേയ്ക്കു നീക്കി പ്രതിരോധം ശക്തമാക്കുന്നു.ഈ നീക്കത്തിനു പകരം 3...d5 നീക്കത്തിനാണ് മുതിരുന്നതെങ്കിൽ അത് ഗ്ര്വൻഫെൽഡ് (Grünfeld Defence)പ്രതിരോധമെന്നാണ് അറിയപ്പെടുക.


</doc>
<doc id="253121" url="https://ml.wikipedia.org/wiki?curid=253121" title="പൂച്ചക്കണ്ണി (ചലച്ചിത്രം)">
പൂച്ചക്കണ്ണി (ചലച്ചിത്രം)

എ.എൽ.എസ്. പ്രോഡക്ഷനുവേണ്ടി പി. അരുണാചലവും എ.എൽ. ശ്രീനിവാസും ചേർന്നു നിർമിച്ച മലയാളചലച്ചിത്രമാണ് പൂച്ചക്കണ്ണി. സെൻട്രൽ പിക്ചേഴ്സ് വിതരണം നടത്തിയ ഈ ചിത്രം 1966 ഒക്ടോബർ 28-ന് പ്രദർശനം ആരംഭിച്ചു.






</doc>
<doc id="253122" url="https://ml.wikipedia.org/wiki?curid=253122" title="ഹെർകൂൾ പൊയ്റോട്ട്">
ഹെർകൂൾ പൊയ്റോട്ട്

ലോകപ്രസിദ്ധ വനിതാ നോവലിസ്റ്റായ അഗതാ ക്രിസ്റ്റിയുടെ ചില നോവലുകളിലെയും ചെറുകഥകളിലെയും കുറ്റാന്വേഷണ കഥാപാത്രമാണ് ഹെർകൂൾ പൊയ്റോട്ട് (
എർക്യുൾ പഹോ). (; )33 നോവലുകളിലും,ഒരു നാടകത്തിലും, അൻപതിലധികം ചെറുകഥകളിലുമായി എർക്യുൾ പഹോ തന്റെ സാന്നിദ്ധ്യം അറിയിയ്ക്കുന്നു.1920 മുതൽ 1975 വരെയുള്ള കാലയളവുകളിലായാണ് ഈ കൃതികളെല്ലാം പ്രസിദ്ധീകരിയ്ക്കപ്പെട്ടത്. 
ഷെർലക് ഹോംസ് കഥകളുടെ രചയിതാവായ ആർതർ കോനൻ ഡോയലിന്റെ മരണം ആരാധകരിൽ ഉണ്ടാക്കിയ കടുത്ത നിരാശയാണ് ഹെർകൂൾ പൊയ്‌റോട്ടിന്റെ പിറവിക്കു കാരണം. ബൽജിയംകാരനായ റിട്ടയേർഡ് പോലീസ് ഓഫീസറാണ് ഹെർകൂൾ പൊയ്‌റോട്ട്. രൂപത്തിലും ഭാവത്തിലും ഹോസുമായി സാമ്യമില്ലായിരുന്നുവെങ്കിലും പൊയ്‌റോട്ടിന്റെ അന്വേഷണരീതിയിൽ ഹോംസിന്റെ സ്വാധീനം കാണാം.

റേഡിയോയിലും,ടെലിവിഷനിലും,സിനിമയിലും എർക്യുൾ പഹോ ചിത്രീകരിയ്ക്കപ്പെട്ടിട്ടുണ്ട്.ജോൺ മോഫാ, ആൽബെർട്ട് ഫിന്നി, പീറ്റർ ഉസ്തിനോവ്,ഇയാൻ ഹോം,ഡേവിഡ് സുചെ, എന്നിവരാണ് പ്രധാനമായും വേഷമിട്ടത്.

ഒരു വനിത രചിച്ച കുറ്റാന്വേഷണ കഥ എന്ന നിലയിൽ ഹെർകൂൾ പൊയ്‌റോട്ട് കൃതികൾ ലോകത്തിന്റെ ശ്രദ്ധ പിടിച്ചുപറ്റിയവയാണ്.



</doc>
<doc id="253123" url="https://ml.wikipedia.org/wiki?curid=253123" title="ഫൈകസ് വില്ലോസ">
ഫൈകസ് വില്ലോസ

മോറേസീ കുടുംബത്തിൽപ്പെട്ട ഒരു സപുഷ്പിയാണ് ഫൈക്കസ് വില്ലോസ. വടക്കൻ ഈസ്റ്റേൺ ഇന്ത്യ, ആൻഡമാൻ ദ്വീപുകൾ, തെക്കൻ ചൈന, മ്യാൻമാർ, ഇന്തോചൈന, തായ്ലാന്റ്, സുമാത്ര, മലേഷ്യ, സിംഗപ്പൂർ, ഫിലിപ്പീൻസ്, ബോർണിയോ, ജാവ, സുലാവേസി, മോളുകാസ് എന്നിവിടങ്ങളിൽ കാണപ്പെടുന്നു. 1,700 മീറ്റർ വരെ ഉയരമുള്ള ഇവ താഴ്ന്ന വനങ്ങളുള്ള മലനിരകളിൽ വളരുന്നു. നീ സൂൺ സ്വാംപ് ഫോറസ്റ്റ്, ബക്ടി തിമാഹ് നേച്ചർ റിസർവ്, സെൻട്രൽ ക്യാച്ച്മെന്റ് നേച്ചർ റിസർവ്, പുലോ യുബിൻ എന്നിവിടങ്ങളിൽ ഇത് പ്രാദേശികമായി അറിയപ്പെടുന്നു.

സ്പീഷിസുകൾ ഡയീഷ്യസാണ്, പെൺപൂക്കളും ആൺപൂക്കളും പ്രത്യേക സസ്യങ്ങളിലാണ് കാണപ്പെടുന്നത്. ഇതിന്റെ പൂക്കൾ ഫിഗ് വാസ്പ് ആണ് പരാഗണം നടത്തുന്നത്. പാകമായ പഴങ്ങൾ പക്ഷികളും സസ്തനികളും ഭക്ഷിക്കുന്നു.


</doc>
<doc id="253126" url="https://ml.wikipedia.org/wiki?curid=253126" title="കൊയലി">
കൊയലി

20 മീറ്ററോളം ഉയരം വയ്ക്കുന്ന ഒരു മരമാണ് ചേല അഥവാ കൊയലി (Ficus amplissima). ഇംഗ്ലീഷിൽ Indian bat tree എന്നും Indian bat fig എന്നും വിളിക്കുന്നു. വിത്ത്‌ വഴിയും കമ്പ് കുത്തി പിടിപ്പിച്ചും പുതിയ തൈകൾ ഉത്പാദിപ്പിച്ച് വരുന്നു. 1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. ശ്രീലങ്കയിലും മാലദ്വീപിലും തെക്കേ ഇന്ത്യയിലും കണ്ടുവരുന്നു. പ്രമേഹത്തിനെതിരെ ഫലപ്രദമാണെന്ന് പരീക്ഷണങ്ങൾ കാണിക്കുന്നു.



</doc>
<doc id="253129" url="https://ml.wikipedia.org/wiki?curid=253129" title="ഇലിസറോവ്">
ഇലിസറോവ്

ഒരു സോവ്യറ്റ് ശസ്ത്രക്രിയാ വിദഗ്ദ്ധനായിരുന്നു ഗാവ്രിൽ ഇല്ലിസറോവ്.പഴയ റഷ്യയുടെ ഭാഗമായ പോളണ്ടിലെ ബിലോവീഷിൽ ആണ് ഇല്ലിസറോവ് ജനിച്ചത്. ക്രിമിയ മെഡിക്കൽ സ്കൂളിൽ നിന്നു വൈദ്യശാസ്ത്രത്തിൽ ബിരുദം നേടി.( 15 ജൂൺ 1921 – 24 ജൂലൈ 1992 ) അസ്ഥികളെ സംബന്ധിച്ച ശസ്ത്രക്രിയകളുമായി ബന്ധപ്പെട്ട ഇല്ലിസറോവ് അപ്പാരറ്റസ് എന്ന സംവിധാനത്തിന്റെ കണ്ടുപിടിത്തം അദ്ദേഹത്തെ ശ്രദ്ധേയനാക്കി.എല്ലുകളുടെ വൈകല്യം പരിഹരിയ്ക്കുന്നതിനും, എല്ലുകളുടെ നീളം കൂട്ടുന്നതിനും ഈ സങ്കേതം ഉപയോഗിയ്ക്കുന്നത്. 

Russian Ilizarov Scientific Center for Restorative Traumatology and Orthopaedics എന്ന സ്ഥാപനത്തിനു അദ്ദേഹത്തിന്റെ മരണശേഷം ആ പേർ നൽകുകയുണ്ടായി. 
ലെനിൻ പുരസ്ക്കാരം ഇലിസറോവിനു നൽകപെട്ടിട്ടുണ്ട്.



</doc>
<doc id="253151" url="https://ml.wikipedia.org/wiki?curid=253151" title="ഹക്കീം അസനുള്ള ഖാൻ">
ഹക്കീം അസനുള്ള ഖാൻ

അവസാന മുഗൾ ചക്രവർത്തിയായിരുന്ന ബഹാദൂർ ഷാ സഫറിന്റെ പ്രധാനമന്ത്രിയും സ്വകാര്യവൈദ്യനുമായിരുന്നു ഹക്കീം അസനുള്ള ഖാൻ (ജീവിതകാലം 1797-1873 ). ബുദ്ധിമാനും തന്ത്രശാലിയും വിദ്യാഭ്യാസ-സംസ്കാരസമ്പന്നനുമായ ഇദ്ദേഹം സഫറിന്റെ ഏറ്റവും വിശ്വസ്തനായിരുന്നു. എതിരാളികൾ ഇദ്ദേഹത്തെ "ഗംഗാറാം യഹൂദി" എന്നാണ് വിളിച്ചിരുന്നത്.

ആദ്യകാലങ്ങളിൽ സഫറിന്റെ പ്രധാനഭാര്യയായിരുന്ന സീനത്ത് മഹലുമായി നല്ല ബന്ധത്തിലല്ലായിരുന്നെങ്കിലും 1857-ലെ ലഹളസമയത്ത് ഇരുവരും വിമതശിപായിമാർക്കെതിരെയുള്ള നിലപാടെടുത്തുകൊണ്ട് ഒരുമിച്ചു. ബ്രിട്ടീഷുകാരുമായുള്ള അസനുള്ള ഖാന്റെ എഴുത്തുകുത്തുകൾ ശിപായിമാർ കണ്ടെത്തിയതിനെത്തുടർന്ന് അവർ അദ്ദേഹത്തെ കൊല്ലാൻ ശ്രമിച്ചെങ്കിലും സഫർ അയാളെ സംരക്ഷിക്കുയായിരുന്നു. വിമതരോടൊപ്പം നിൽക്കരുതെന്നും ബ്രിട്ടീഷുകാർക്ക് കീഴടങ്ങണമെന്നും സഫറിനെ ഇദ്ദേഹം പ്രേരിപ്പിച്ചു. എന്നാൽ സഫർ കീഴടങ്ങിയതിനുശേഷം ഹക്കീം തനിക്ക് മാപ്പുലഭിക്കുന്നതിന് സഫറിനെതിരെയുള്ള തെളിവുകൾ ബ്രിട്ടീഷുകാർക്ക് നൽകി വിശ്വാസവഞ്ചന കാണിച്ചിരുന്നു. 1853-ൽ ഡെൽഹി റെസിഡന്റ് തോമസ് മെറ്റ്കാഫ് മരിച്ചത് വിഷപ്രയോഗം മൂലമാണെന്നും അതിനുപിന്നിൽ അസനുള്ള ഖാന്റെ പങ്കാളിത്തമുണ്ടായിരുന്നുവെന്നും സംശയിക്കപ്പെട്ടിരുന്നു.

മിർസ ഗാലിബ്, സൗഖ്, മോമിൻ തുടങ്ങിയവ പ്രശസ്തകവികളുടെ സമകാലീനനും സുഹൃത്തുമായിരുന്നു അസനുള്ള ഖാൻ. മോമിൻ എഴുതിയ കവിതകൾ "ഇൻഷായി മോമിൻ" എന്ന പേരിൽ അസനുള്ള ഖാൻ പ്രസിദ്ധീകരിച്ചിരുന്നു. ഗാലിബിന്റെയും സൗഖിന്റെയും കവിതകളും ഇത്തരത്തിൽ അദ്ദേഹം പ്രസിദ്ധീകരിച്ചിരുന്നു.
അസനുള്ള ഖാൻ ഒരു അഫ്ഗാൻ വംശജനായിരുന്നു. അദ്ദേഹത്തിന്റെ പൂർവികർ അഫ്ഗാനിസ്താനിലെ ഹെറാത്തിൽ നിന്ന് കശ്മീരിലെ ദൽ തടാകപരിസരങ്ങളിലേക്കും പിന്നിട് ഡെൽഹിയിലേക്കും കുടിയേറിയവരാണ്. അസനുള്ള ഖാനെപ്പോലെത്തന്നെ അദ്ദേഹത്തിന്റെ അച്ഛനും മുത്തച്ഛനുമെല്ലാം ഹക്കീമുകളായിരുന്നു (വൈദ്യൻമാരായിരുന്നു) അതുപോലെത്തന്നെ അദ്ദേഹത്തിന്റെ മകനായ ഇക്രാമുള്ള ഖാനും ഹഖീമായിരുന്നു.

അസനുള്ള ഖാന്റെ ഒരു കുടുംബമാളിക പുരാനി ദില്ലിയിലെ ലാൽ കുവ പ്രദേശത്ത് നിലനിൽക്കുന്നുണ്ട്. "ഹവേലി മെഹ്മൂദ ഉൻ നിസ" എന്നാണ് ഈ മാളികയുടെ പേര്. ഇക്രാമുള്ള ഖാന്റെ ഭാര്യയായിരുന്ന മെഹ്മൂദയുടെ പേരിലാണ് ഇത് അറിയപ്പെടുന്നത്. 1730-കളിലോ അതിനു മുൻപോ ആയിട്ടാണ് ഈ മാളിക പണിതിരിക്കുന്നത്.


</doc>
<doc id="253158" url="https://ml.wikipedia.org/wiki?curid=253158" title="ഷാക് മാരിറ്റയിൻ">
ഷാക് മാരിറ്റയിൻ

ഇരുപതാം നൂറ്റാണ്ടിലെ ഒരു ഫ്രഞ്ച് കത്തോലിക്കാ ദാർശനികനായിരുന്നു ഷാക് മാരിറ്റയിൻ (Jacques Maritain: ജനനം 18 നവംബർ 1882; മരണം 28 ഏപ്രിൽ 1973). പ്രൊട്ടസ്റ്റന്റ് പശ്ചാത്തലത്തിൽ ജനിച്ചു വളർന്ന അദ്ദേഹം 1906-ൽ കത്തോലിക്കാവിശ്വാസം സ്വീകരിച്ചു. അറുപതിലേറെ ഗ്രന്ഥങ്ങളുടെ കർത്താവായ മാരിറ്റയിൻ, സമകാലീനലോകത്ത് തോമസ് അക്വീനാസിന്റെ ചിന്തയിലുള്ള താത്പര്യം പുനർജ്ജീപ്പിക്കുന്നതിൽ വലിയ പങ്കു വഹിച്ചു. എലിയേൺ ഗിബ്സണൊപ്പം ഇരുപതാം നൂറ്റാണ്ടിലെ രണ്ടു പ്രമുഖ 'തോമിസ്റ്റ്'-കളിൽ ഒരാളായി മാരിറ്റയിൻ അറിയപ്പെടുന്നു. ഗിബ്സന്റെ അന്വേഷണം അക്വീനാസിനെ അദ്ദേഹത്തിന്റെ ചരിത്രസാഹചര്യങ്ങളിൽ പഠിക്കാൻ ശ്രമിച്ചപ്പോൾ, ഇരുപതാം നൂറ്റാണ്ട് നേരിട്ട സവിശേഷസമസ്യകൾക്കിടയിൽ അക്വീനാസിന്റെ ചിന്തയുടെ പ്രസക്തി അന്വേഷിക്കുകയാണ് മാരിറ്റയിൻ ചെയ്തത്. ഇരുപതാം നൂറ്റാണ്ടിൽ ഒരു ക്രിസ്തീയ നവോത്ഥാനം സ്വപ്നം കണ്ട അദ്ദേഹം, ആ നവോത്ഥാനത്തിന്റെ ആശയകേന്ദ്രമായി കണ്ടത് അക്വീനാസിന്റെ ചിന്തയെ ആയിരുന്നു. 

1948-ൽ ഐക്യരാഷ്ട്രസഭയുടെ അംഗീകാരം നേടിയ സാർവലൗകിക മനുഷ്യാവകാശ പ്രഖ്യാപനത്തിന്റെ രചയിതാക്കളിൽ പ്രമുഖനുമാണ് മാരിറ്റയിൻ. രണ്ടാം വത്തിക്കാൻ സൂനഹദോസിന്റെ സമാപനഘട്ടത്തിൽ മാർപ്പാപ്പ ആയിരുന്ന പോൾ ആറാമന്റെ ദീർഘകാലസുഹൃത്തും മാർഗ്ഗദർശിയുമായിരുന്നു മാരിറ്റയിൻ. സൂനഹദോസിന്റെ സമാപനത്തിൽ മാർപ്പാപ്പ, "ചിന്തിക്കുന്നവർക്കും ശാസ്ത്രമനോഭാവമുള്ളവർക്കും വേണ്ടിയുള്ള" തന്റെ സന്ദേശം കൈമാറിയത് മാരിറ്റയിന് ആയിരുന്നു. ലാവണ്യശാസ്ത്രം, രാഷ്ട്രമീമാംസ, ശാസ്ത്രദർശനം, തത്ത്വമീമാസ, വിദ്യാഭ്യാസദർശനം, ആരാധനാക്രമം, സഭാഘടന തുടങ്ങി അറിവിന്റെ ഒട്ടേറെ മേഖലകളിൽ അദ്ദേഹം തല്പരനായിരുന്നു.

വക്കീലായ പോൾ മാരിറ്റയിന്റേയും ജെനവീവ് ഫാവ്രെയുടേയും സന്താനമായി പാരിസിൽ ജനിച്ച മാരിറ്റയിൽ ലിബറൽ പ്രൊട്ടസ്റ്റന്റ് പശ്ചാത്തലത്തിലാണ് വളർന്നത്. 'ഹെൻറി നാലാമന്റെ ലൈസി' എന്ന സ്ഥാപനത്തിൽ പഠനം തുടങ്ങിയ അദ്ദേഹം പിന്നീട് പ്രസിദ്ധമായ് സോർബോൺ സർവകലാശാലയിൽ രസതന്ത്രം, ജീവശാസ്ത്രം, ഊർജ്ജതന്ത്രം എന്നിവ പഠിക്കാൻ തുടങ്ങി.

സോർബോണിൽ മാരിറ്റയിൽ റഷ്യൻ പ്രവാസിയായ റയിസ്സാ ഔമാങ്കോഫുമായി സൗഹൃദത്തിലായി. എണ്ണപ്പെട്ട കവിയും ആത്മീയവാദിയും ആയിരുന്ന റയിസ്സാ, സത്യാന്വേഷണത്തിൽ മാരിറ്റയിന്റെ പങ്കാളിയായി. ക്രമേണ മാരിറ്റയിനും റയിസായ്ക്കും സോബോണിൽ നിലനിന്നിരുന്ന ശാസ്ത്രവാദത്തിൽ (scientism) മടുപ്പുതോന്നി. അതിനെ അവർ, ഉണ്മയുടെ ബൃഹദ്സമസ്യകളുടെ പരിഹാരത്തിന് ഉപകരിക്കാത്തതായി കരുതി. ജീവിതത്തിനു് ആഴമായ എന്തെങ്കിലും അർത്ഥമുണ്ടെന്ന് കണ്ടെത്താൻ കഴിയാതെവന്നാൽ, ഒരു വർഷത്തിനുള്ളിൽ ഒരുമിച്ച് ആത്മഹത്യ ചെയ്യാനുള്ള ഒരുടമ്പടിയിൽ അവർ എത്തിച്ചേർന്നു. ചാൾസ് പെഗൂയി എന്ന സുഹൃത്തിന്റെ നിർദ്ദേശത്തിൽ, കോളജ്-ഡി-ഫ്രാൻസിൽ പ്രഖ്യാതചിന്തകൻ ഹെൻറി ബെർഗ്സന്റെ പ്രഭാഷണപരമ്പര കേൾക്കാനിടയായതോടെ അവർക്ക് ഈ തീരുമാനം നടപ്പാക്കേണ്ടി വന്നില്ല. ശാസ്ത്രവാദത്തിനെതിരെയുള്ള ബെർഗ്സന്റെ വിമർശനം, അവരെ ഒരു പരമശക്തിയെക്കുറിച്ചുള്ള ബോധത്തിൽ എത്തിച്ച് നിരാശയിൽ നിന്നു കരകയറ്റി. 1904-ൽ മാരിറ്റയിനും റയിസ്സായും വിവാഹിതരായി. റയിസ്സായുടെ സഹോദരി വേരാ ഔമാങ്കോഫും, അവർക്കൊപ്പം താമസിച്ചിരുന്നു. 1906-ൽ മാരിറ്റയിനും പത്നിയും കത്തോലിക്കാ വിശ്വാസത്തിലേയ്ക്ക് പരിവർത്തിതരായി.


</doc>
<doc id="253178" url="https://ml.wikipedia.org/wiki?curid=253178" title="കണ്ണിമേറാ പ്രഭു">
കണ്ണിമേറാ പ്രഭു

റോബർട്ട് ബോർക്ക് ബാരൻ കണ്ണിമേറാ ഒന്നാമൻ അഥവാ കണ്ണിമേറാ പ്രഭു (11 ജൂൺ 1827 - 3 സെപ്റ്റംബർ 1902) ബ്രിട്ടീഷ് കൊളോണിയൽ ഭരണാധികാരിയായിരുന്നു. 1874 മുതൽ 1880 വരെയും, 1885 മുതൽ 1886 വരെയും ബ്രിട്ടീഷ് വിദേശകാര്യ മന്ത്രാലയത്തിൽ അണ്ടർ സെക്രട്ടറിയായി സേവനമനുഷ്ഠിച്ചു. 1886 മുതൽ 1890 വരെ മദ്രാസ് ഗവർണ്ണറായിരുന്നു. 1890 ൽ മദ്രാസിലെ എഗ്മൂറിലുള്ള കണ്ണിമേറാ പബ്ലിക് ലൈബ്രറിയുടെ ശിലാസ്ഥാപനം നിർവഹിച്ചു.

മദ്രാസിൽ ഗവർണ്ണരായിരിക്കെ 1887-ൽ കണ്ണിമേറാ പ്രഭു തിരുവിതാംകൂർ സന്ദർശിച്ചു. ഈ സന്ദർശനവേളയിലാണദ്ദേഹം ജി.പി. പിള്ളയിൽ നിന്നും "തിരുവിതാംകൂർ തിരുവിതാംകൂറുകാർക്ക്" എന്ന തുറന്ന കത്ത് സ്വീകരിച്ചത്. 1888ൽ കണ്ണിമേറാ പ്രഭു തിരുവനന്തപുരം സന്ദർശിച്ചതിന്റെ സ്മരണയ്ക്കായാണ് അന്നത്തെ തിരുവിതാംകൂർ ദിവാനായിരുന്ന ടി. രാമറാവു പാളയം കണ്ണിമേറാ മാർക്കറ്റ് സ്ഥാപിച്ചത്.

1902 സെപ്റ്റംബറിൽ (75-ാമത്തെ വയസ്സിൽ) , ലണ്ടനിൽ വച്ചായിരുന്നു അന്ത്യം. 


</doc>
<doc id="253191" url="https://ml.wikipedia.org/wiki?curid=253191" title="പ്രിയതമ">
പ്രിയതമ

നീലാ പ്രൊഡക്ഷൻസിന്റെ ബാനറിൽ മെരിലാൻഡ് സ്റ്റുഡിയോയിൽ വച്ച് പി. സുബ്രഹ്മണ്യം നിർമിച്ച മലയാളചലച്ചിത്രമാണ് പ്രിയതമ. കുമാരസ്വാമി ആൻഡ് കമ്പനി വിതരണം നടത്തിയ പ്രിയതമ 1966 ഡിസംബർ 22-ന് പ്രദർശനം ആരംഭിച്ചു.





</doc>
<doc id="253197" url="https://ml.wikipedia.org/wiki?curid=253197" title="സുകുമാരി അഭിനയിച്ച ചലച്ചിത്രങ്ങൾ">
സുകുമാരി അഭിനയിച്ച ചലച്ചിത്രങ്ങൾ

ദക്ഷിണേന്ത്യൻ ചലച്ചിത്ര അഭിനേതാവ് സുകുമാരി വിവിധ ഭാഷകളിൽ അഭിനയിച്ച ചലച്ചിത്രങ്ങളുടെ പട്ടികയാണ്‌ താഴെ കൊടുത്തിരിക്കുന്നത്.


</doc>
<doc id="253199" url="https://ml.wikipedia.org/wiki?curid=253199" title="ഈച്ചമരം">
ഈച്ചമരം

ഈച്ച എന്നും അറിയപ്പെടുന്ന ഈച്ചമരം ആൽവർഗ്ഗത്തിലുള്ള 35 മീറ്റർ വരെ ഉയരം വയ്ക്കുന്ന ഒരു മരമാണ്. .1200 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. മിക്ക ഏഷ്യൻ രാജ്യങ്ങളിലും കാണാറുണ്ട്.



</doc>
<doc id="253205" url="https://ml.wikipedia.org/wiki?curid=253205" title="ശ്രീ നയിനാർ ദേവ ക്ഷേത്രം">
ശ്രീ നയിനാർ ദേവ ക്ഷേത്രം

തിരുവനന്തപുരം ജില്ലയിൽ പൂവാർ - നെയ്യാറ്റിൻകര റോഡിലാണ് അരുമാനൂർ. അവിടെയാണ് അരുമാനൂർ ദേവക്ഷേത്രം. 

ഒരു മഹർഷിയുടെ വാസ സ്ഥലമായിരുന്നു, ക്ഷേത്രം നിൽക്കുന്ന സ്ഥലം. ആ മഹർഷിയ്ക്ക് ശിവനും പാർവതിയും നയിനാരും നാച്ചിയാരുമായി വന്ന് ദർശനം നൽകിയത്രെ. ശിവനേയും പാർവതിയേയും നയിനാരും നാച്ചിയാരുമായി സങ്കൽപ്പിച്ച് പ്രതിഷ്ഠിച്ചിരിക്കുന്നു. 
അഞ്ഞൂറു വർഷങ്ങൾക്ക് മുമ്പ് അമ്പലത്തിന്റെ ഉടമസ്ഥരായ ബ്രാഹ്മണർക്ക് ദേശം വിട്ടുപോകേണ്ടി വന്നു. അതിനു ശേഷം ക്ഷയിച്ച ഈ ക്ഷേത്രം ശീ നാരായണ ഗുരുദേവന്റെ നിർദ്ദേശപ്രകാരം നാട്ടുകാർ പുനരുദ്ധരിച്ചു.
പുനപ്രതിഷ്ഠയ്ക്കുവേണ്ടി ശ്രീ നാരായണ ഗുരു പ്രതിഷ്ഠയെ കൊല്ലവർഷം 1088 ഇടവമാസത്തിലെ ഒരു ഞായറാഴ്ച ബാലാലയത്തിലേക്ക് മാറ്റി പ്രതിഷ്ഠിച്ചു.

കൊല്ലവർഷം 1109 മകരം 8ന് ശ്രീ നാരായണ ഗുരുവിന്റെ വത്സല ശിഷ്യൻ ശാന്തി സ്വാമി എന്ന ഭൈരവൻ സ്വാമി പുനഃപ്രതിഷ്ഠ നടത്തി. അതിനുള്ള തന്ത്രകർമ്മങ്ങൾ ചെയ്തത് രാമരു ഷണ്മുഖദാസ് സ്വാമിയാണ്.

നാച്ചിയാർ, ദുർഗ്ഗ, ഗണപതി, നാഗർ എന്നീ മൂർത്തികൾ കൂടിയുണ്ട്.

ശ്രീ നാരായണ ഗുരു ശ്രീ നയിനാർ ദേവനെ സ്തുതിച്ചുകൊണ്ടെഴുതിയതാണ് നയിനാർ പതികം എന്ന തമിഴ് തേവാരം.


</doc>
<doc id="253222" url="https://ml.wikipedia.org/wiki?curid=253222" title="പാറമരം">
പാറമരം

പശ്ചിമഘട്ടതദ്ദേശവാസിയായ ഒരു മരമാണ് പാറമരം. . പാറ, പുര എന്നെല്ലാം പേരുകളുണ്ട്. 20 മീറ്ററോളം ഉയരം വയ്ക്കും. തീയിടൽ കൊണ്ടും കാലിമേയ്ക്കലാലും വലിയ പ്രദേശങ്ങൾ ആകെ വ്യാവസായിക തോട്ടങ്ങളാക്കി മാറ്റിയതുമെല്ലാം പാറമരത്തിനെ ഒരു വംശനാശഭീഷണിയുള്ള മരമാക്കിത്തീർത്തു. ഇപ്പോൾ ബാക്കിയുള്ള മരങ്ങളിൽ മിക്കവയും അഗസ്ത്യകൂടം മലനിരകളിൽ ഒതുങ്ങിയിരിക്കുന്നു.



</doc>
<doc id="253225" url="https://ml.wikipedia.org/wiki?curid=253225" title="ശയാനങ്ങൾ">
ശയാനങ്ങൾ

ഭൂമിയുടെ പ്രതലത്തിൽ നിന്നും ഒട്ടും ഉയരാതെ അല്പദൂരത്തിൽ മാത്രം പരന്നു വളരുന്ന ഇഴവള്ളി സസ്യങ്ങളാണ് ശയാനങ്ങൾ - Prostrate / Procumbent. ചെറിയ ഞെരിഞ്ഞിൽ ഇതിനൊരു ഉദാഹരണമാണ്.


</doc>
<doc id="253226" url="https://ml.wikipedia.org/wiki?curid=253226" title="സർപ്പാഗ്രം">
സർപ്പാഗ്രം

കുറച്ചുദൂരം ശയാന സസ്യം പോലെ വളർന്ന ശേഷം ശാഖാഗ്രങ്ങൾ മുകളിലേക്ക് ഉയർന്നു വളരുന്ന ഇഴവള്ളി സസ്യങ്ങളാണ് സർപ്പാഗ്രം - Decumbent. പത്തി ഉയർത്തി നിൽക്കുന്ന പാമ്പിനെ ഓർമ്മപ്പെടുത്തുന്നതിനാൽ ഇത് ഈ പേരിൽ അറിയപ്പെടുന്നു. ട്രൈഡാക്സ് സസ്യങ്ങൾ ഇതിനൊരു ഉദാഹരണമാണ്.


</doc>
<doc id="253227" url="https://ml.wikipedia.org/wiki?curid=253227" title="വിസാരിതം">
വിസാരിതം

നിരവധി ശാഖോപശാഖകളായി ഭൂപ്രതലത്തിൽ പടർന്നു വളരുന്ന ഇഴവള്ളി സസ്യങ്ങളാണ് വിസാരിതം - Diffuse. പ്രധാന കാണ്ഡത്തിൽ നിന്നും ദൂരത്തിൽ പടർന്നു വളരുന്നു. തഴുതാമ ഇതിനൊരു ഉദാഹരണമാണ്.


</doc>
<doc id="253229" url="https://ml.wikipedia.org/wiki?curid=253229" title="ഇഴവള്ളികൾ">
ഇഴവള്ളികൾ

മണ്ണിന്റെ ഉപരിതലത്തിൽ കിടന്നു വളരുന്ന സസ്യങ്ങളാണ് ഇഴവള്ളികൾ - Trailers. വള്ളികൾക്ക് മണ്ണുമായി സമ്പർക്കമുണ്ടെങ്കിലും ഇവയ്ക്ക് സമ്പർക്കഭാഗത്ത് വേരുകൾ ഉണ്ടാകുന്നില്ല. 



</doc>
<doc id="253231" url="https://ml.wikipedia.org/wiki?curid=253231" title="വല്ലരികൾ">
വല്ലരികൾ

പറ്റിപ്പിടിച്ചു കയറുവാൻ പ്രത്യേകമായി ആരോഹണ അവയവങ്ങളില്ലാത്ത സസ്യങ്ങളാണ് വല്ലരികൾ - Twiners. നീളമുള്ള ലോലമായ കാണ്ഡം മറ്റു സസ്യങ്ങളിലോ സഹായകമായ മറ്റു സംവിധാനങ്ങളിലോ ചുറ്റിപ്പിടിച്ചു വളരുന്നു. പയർ, കാച്ചിൽ എന്നിവ ഇതിനൊരു ഉദാഹരണമാണ്.


</doc>
<doc id="253232" url="https://ml.wikipedia.org/wiki?curid=253232" title="മൂഡിൽ">
മൂഡിൽ

ഒരു സ്വതന്ത്ര പഠനസഹായ സോഫ്റ്റ്വെയറാണ് മൂഡിൽ (Moodle - Modular Object-Oriented Dynamic Learning Environment). ജൂൺ 2013 ലെ കണക്കനുസരിച്ച് 83,008 സ്ഥിതീകരിക്കപ്പെട്ട മൂഡിൽ വെബ്സൈറ്റുകളിൽ 70,696,570 പരം ആളുകൾ മൂഡിൽ ഉപയോഗിക്കുന്നു.


</doc>
<doc id="253234" url="https://ml.wikipedia.org/wiki?curid=253234" title="ബക്ക് കൺവർട്ടർ">
ബക്ക് കൺവർട്ടർ

ഒരു നിശ്ച്ചീത അളവിലുള്ള ഡീസീ വൈദ്യുതി അതിലും താഴ്ന്ന അളവിലുള്ള ഡീസീ വൈദ്യുതിയായി മാറ്റുന്ന പവർ ഇലക്ട്രോണിക്സ് സർക്യൂട്ടാണ് ബക്ക് കൺവർട്ടർ.


</doc>
<doc id="253236" url="https://ml.wikipedia.org/wiki?curid=253236" title="ഗാലിബ്">
ഗാലിബ്

പത്തൊമ്പതാം നൂറ്റാണ്ടിൽ ദില്ലിയിൽ ജീവിച്ചിരുന്ന പ്രസിദ്ധനായ ഉർദു കവിയും ഗസൽ രചയിതാവും സൂഫിയുമാണ് ഗാലിബ് എന്നപേരിൽ അറിയപ്പെടുന്ന മിർസ അസദുല്ല ഖാൻ അഥവാ മിർസ നൗഷ (ജീവിതകാലം: 1797 - 1869). മിർസ ഗാലിബ് എന്നും അറിയപ്പെടുന്നു. ഗസലുകളുടെ പിതാവ് എന്നറിയപ്പെടുന്നു.

മിർസ ഗാലിബിന്റെ പിതാവും പിതാമഹനും തുർക്കി പ്രഭുവർഗ്ഗത്തിൽ ജനിച്ച പടയാളികളായിരുന്നു. അബ്ദുള്ളാബേഗ് ഖാൻ എന്നായിരുന്നു പിതാവിന്റെ പേര്. മാതാവ് ഇസ്രത്തുന്നിസ. ഗാലിബിന് അഞ്ചുവയസ്സുള്ളപ്പോൾ തന്നെ അദ്ദേഹത്തിന്റെ അച്ഛനും എട്ടുവയസ്സുള്ളപ്പോള് അച്ഛന്റെ സഹോദരനും (നസറുള്ളാബേഗ് ഖാൻ) മരണമടഞ്ഞു. അതിനാൽ അമ്മയുടെ വീട്ടിലാണ് തന്റെ ബാല്യകാലം അദ്ദേഹം ചെലവഴിച്ചത്. ഏഴുവയസ്സ് തികയുന്നതിനുമുമ്പേ കവിതയെഴുതിത്തുടങ്ങിയ ഗാലിബ് പതിനൊന്നാം വയസ്സുമുതൽ മുശായിറകളിൽ പങ്കെടുത്തുതുടങ്ങി. മുപ്പതുവയസായപ്പൊഴേക്കും കവിയെന്ന നിലയിൽ അദ്ദേഹം വളരെയേറെ പ്രശസ്തനായിക്കഴിഞ്ഞിരുന്നു. 

കവിതാരചനയിൽ അദ്ദേഹത്തിന്റെ എതിരാളിയായിരുന്ന സൗഖ് 1854-ൽ മരിച്ചതിനുശേഷം ഗാലിബ് മുഗൾ ഡെൽഹിയിലെ ആസ്ഥാനകവിയായിരുന്നു. 1857-ലെ ലഹളക്കാലം, അതിനു ശേഷമുള്ള ബ്രിട്ടീഷുകാരുടെ ദില്ലി പിടിച്ചടക്കൽ, അതിനു ശേഷവുമുള്ള നഗരത്തിന്റെ നശീകരണം തുടങ്ങിയവയെക്കുറിച്ചുള്ള വിശദവും ശോകാത്മവുമായ വിവരണം ഇദ്ദേഹത്തിന്റെ രചനകളിലുണ്ട്. ലളിതമായ ശൈലിയിൽ എഴുതുന്ന സൗഖിന്റെ രചനകളെ അപേക്ഷിച്ച് ഗാലിബിന്റെ രചനകൾ ഏറെ സങ്കീർണ്ണമാണെന്ന് വിലയിരുത്തുന്നു. സൂഫിമാർഗ്ഗത്തിന്റെ വക്താവായിരുന്ന ഗാലിബ്, മൗലിക ഇസ്ലാമികനേതാക്കളെ തന്റെ രചനകളിൽക്കൂടി വിമർശിച്ചിരുന്നു. അക്കാലത്തെ ഡെൽഹിയിലെ ഇസ്ലാമികപണ്ഡിതരിൽ നിന്ന് വ്യത്യസ്തമായി പാശ്ചാത്യ-ആധുനിക സാങ്കേതികവിദ്യകളോട് ഏറെ മതിപ്പുള്ളയാളായിരുന്നു ഗാലിബ്.

പതിമൂന്നാം വയസിലാണ് മിർസ ഗാലിബ് വിവാഹിതനായത്. ഏഴ് പുത്രന്മാരുണ്ടായെങ്കിലും എല്ലാവരും ശൈശവത്തിൽത്തന്നെ മരണമടഞ്ഞു. രണ്ട് ദത്തുപുത്രൻമാർ ഗാലിബിനുണ്ടായിരുന്നു. ഗാലിബിന്റെ വ്യക്തിജീവിതം വളരെ കുത്തഴിഞ്ഞ നിലയിലായിരുന്നു. മദ്യപാനവും വ്യഭിചാരവും ചൂതുകളിയുമെല്ലാം അദ്ദേഹത്തിന്റെ ജീവിതത്തിന്റെ ഭാഗമായിരുന്നു. ചൂതുകളിച്ചതിന്റെ പേരിൽ അദ്ദേഹം തടവിലാക്കപ്പെട്ടിരുന്നു. എന്നാൽ ഇത്തരം സ്വഭാവദൂഷ്യങ്ങളിലൂടെയുള്ള ജീവിതാനുഭവങ്ങൾ ഒരു കവിക്ക് അത്യാവശ്യമാണെന്നായിരുന്നു ഗാലിബിന്റെ ഭാഷ്യം.

ബ്രിട്ടീഷുകാരുടെ നിയന്ത്രണത്തിലായിരുന്ന ഡെൽഹി കോളേജിൽ പേർഷ്യൻ അദ്ധ്യാപകനായി ഗാലിബിന് ജോലി ലഭിച്ചെങ്കിലും, ഇംഗ്ലീഷുകാർ തന്റെ പ്രഭുത്വത്തെ ബഹുമാനിക്കുന്നില്ലെന്ന പരാതിയിൽ അദ്ദേഹം അത് സ്വീകരിച്ചില്ല.
അവസാന മുഗൾ ചക്രവർത്തി ബഹാദൂർഷാ സഫറിന്റെ സഭയിലെ അംഗമായിരുന്നു ഗാലിബ്. എന്നാൽ ഗാലിബ് - സൗഖ് മൽസരത്തിൽ ചക്രവർത്തി സഫർ, സൗഖിന്റെ പക്ഷത്തായിരുന്നു.
സൗഖിന്റെ മരണശേഷം 1854-ലാണ് ഗാലിബ് മുഗൾ സഭയിലെ ആസ്ഥാനകവിയായത്.
സഫറിന്റെ ഏറ്റവും കഴിവുറ്റ പുത്രനായും ഭാവി ചക്രവർത്തിയുമായി അംഗീകരിക്കപ്പെട്ടിരുന്ന മിർസ ഫഖ്രു, ഗാലിബിന്റെ ശിഷ്യനായിരുന്നു. അവധിലെ നവാബ്, ഗാലിബിനെ അംഗീകരിച്ച് അദ്ദേഹത്തിന് പ്രതിമാസധനസഹായം നൽകിപ്പോന്നിരുന്നു. അവധ് ബ്രിട്ടീഷുകാർ ഏറ്റെടുക്കുകയും, മിർസ ഫഖ്രു മരണമടയുകയും ചെയ്തതിനുശേഷം ബ്രിട്ടീഷുകാരോട് ഗാലിബ് സഹായാഭ്യാർത്ഥന നടത്തിയിരുന്നു. ബ്രിട്ടീഷ് രാജ്ഞിയായിരുന്ന വിക്റ്റോറിയക്ക് അദ്ദേഹം കത്തെഴുതുകയും ചെയ്തിരുന്നെങ്കിലും ഫലമൊന്നുമുണ്ടായില്ല.

ഗാലിബും മുഗൾ ചക്രവർത്തി ബഹാദൂർഷാസഫറും മാങ്ങ തീറ്റപ്രയരായിരുന്നു. ഇരുവരുടെയും മാങ്ങപ്രേമത്തെപ്പറ്റിയുള്ള രസകരമായ ഒരു സംഭവമുണ്ട്. മാമ്പഴക്കാലത്ത് ഒരു ദിവസം സഫറും ഗാലിബും ചെങ്കോട്ടയിലെ മെഹ്താബ് ബാഗിൽ നടക്കുകയായിരുന്നു. അവിടത്തെ മാമ്പഴങ്ങളെല്ലാം രാജകുടുംബാംഗങ്ങൾക്ക് വേണ്ടി മാത്രമുള്ളതായിരുന്നു. ഗാലിബ് പഴുത്തുനിൽക്കുന്ന മാമ്പഴങ്ങൾ നോക്കുന്നതുകണ്ടപ്പോൾ സഫർ കാരണമാരാഞ്ഞു. "ഓരോ മാമ്പഴത്തിനു മുകളിലും അത് ആർക്കുവേണ്ടിയുള്ളതാണെന്ന് അവരുടെ അപ്പനപ്പൂപ്പൻമാരുടെ പേരടക്കം എഴുതിവച്ചിട്ടുണ്ടെന്ന്" പണ്ടേതോ കവി എഴുതിയിട്ടുണ്ടെന്നും ഏതെങ്കിലും മാമ്പഴത്തിൽ തന്റെയോ പൂർവികരുടെയോ പേരുണ്ടോ എന്നു നോക്കുകയായിരുന്നു ഗാലിബ് പ്രതിവചിച്ചു. ഗാലിബിന്റെ തമാശയിൽ സന്തുഷ്ടനായ സഫർ ഒരു വലിയ വട്ടി നിറയേ നല്ല മാമ്പഴങ്ങൾ ഗാലിബിന് കൊടുത്തയച്ചു.


</doc>
<doc id="253251" url="https://ml.wikipedia.org/wiki?curid=253251" title="കളം">
കളം

നെല്ല് കൊയ്തു കൊണ്ടുവന്ന് വയ്ക്കാനും മെതിയ്ക്കാനും തയ്യാറാക്കുന്ന സ്ഥലമാണ് കളം. കളം കയറുക എന്നത് കൊയ്ത്തു മെതിയിലെ ഒരു പ്രയോഗമാണ്. 

കളം കയറ്റുന്നതിനായി തിരഞ്ഞെടുക്കുന്ന സ്ഥലം നന്നായി പുല്ലൊക്കെ ചെത്തിമാറ്റി വൃത്തിയാക്കുന്നു. കളം ചെത്തുക എന്നാണ് ഇതിനെ പറയുക. ശേഷം മേൽമണ്ണ് വെള്ളത്തിൽ കുതിർത്ത്, കുഴച്ച് കൊട്ടോടി കൊണ്ട് അടിച്ച് ഉറപ്പിച്ച് ബലപ്പെട്ടുത്തുന്നു. കുറച്ച് സമയം വലിയാനിട്ടശേഷം ചാണകം മെഴുകി കളം ഭംഗിയാക്കുന്നു. പാടത്തിനടുത്തോ വീട്ടുമുറ്റത്തോ ഒരുക്കുന്ന ഇത് ഒരു താൽക്കാലിക സംവിധാനമാണ്.



</doc>
<doc id="253252" url="https://ml.wikipedia.org/wiki?curid=253252" title="തോമിസം">
തോമിസം

തത്ത്വചിന്തകനും, ദൈവശാസ്ത്രജ്ഞനും, വേദപാരംഗതനുമായ തോമസ് അക്വീനാസിന്റെ ആശയങ്ങളേയും രചനാസഞ്ചയത്തേയും ആശ്രയിക്കുന്ന ദർശനവ്യവസ്ഥയാണ് തോമിസം. തത്ത്വചിന്തയിൽ അരിസ്റ്റോട്ടിലിന്റെ രചനകൾക്കെഴുതിയ വ്യാഖ്യാനമാണ് അക്വീനാസിന്റെ മുഖ്യ സംഭാവന. അദ്ദേഹത്തിന്റെ "ദൈവശാസ്ത്രസംഗ്രഹം" (സമ്മാ തിയോളജിയേ) എന്ന കൃതി, മദ്ധ്യകാല ദൈവശാസ്ത്രത്തിലെ ഏറ്റവും പ്രധാനരചനകളിലൊന്നായിരുന്നു. തത്ത്വചിന്തയുടേയും ദൈവശാസ്ത്രത്തിന്റെയും പാഠ്യപദ്ധതികളുടെ ഭാഗമായി അത് ഇന്നും തുടർന്നു. "മാലാഖാമാർക്കൊപ്പമുള്ള വേദപാരംഗതൻ" (ഡോക്ടറിസ് എയ്ഞ്ചലസി) എന്ന ചാക്രികലേഖത്തിൽ പത്താം പീയൂസ് മാർപ്പാപ്പ, അക്വീനാസിന്റെ മുഖ്യസിദ്ധാന്തങ്ങളുടെ അടിത്തറയെ ആശ്രയിച്ചല്ലാതെ കത്തോലിക്കാസഭയുടെ പ്രബോധങ്ങൾ മനസ്സിലാക്കാനാവില്ലെന്നു പ്രഖ്യാപിച്ചു:

ഇരുപതാം നൂറ്റാണ്ടിൽ കത്തോലിക്കാസഭയിൽ നടന്ന സമഗ്രനവീകരണസംരംഭമായ രണ്ടാം വത്തിക്കാൻ സൂനഹദോസ് അക്വീനാസിന്റെ ചിന്താവ്യവസ്ഥയെ 'അനശ്വരദർശനം' എന്നു പുകഴ്ത്തി.


</doc>
<doc id="253253" url="https://ml.wikipedia.org/wiki?curid=253253" title="കഴ">
കഴ

ഉയർന്ന കണ്ടത്തിൽ നിന്ന് (മേക്കണ്ടത്തിൽ നിന്ന്) താഴേക്ക് വെള്ളം വാർക്കാൻ വരമ്പുകളിലുണ്ടാകുന്ന നീർവാർച്ച സംവിധാനമാണ് കഴ അഥവാ കഴാക. വയലിൽ വെള്ളം കയറ്റുന്നതിനും ഇറക്കുന്നതിനും ഉള്ള ചാൽ, തൂമ്പ് എന്നും ഇതിനെ പറയാം. ചില പ്രദേശങ്ങളിൽ ഇതിന് മടയിടുക എന്നും പറയും.



</doc>
<doc id="253257" url="https://ml.wikipedia.org/wiki?curid=253257" title="പതം">
പതം

കൊയ്ത്തിനുള്ള കൂലി അഥവാ കർഷകതൊഴിലാളികൾക്കുള്ള ഓഹരിയാണ് പതം. പണ്ടുകാലങ്ങളിൽ കൂലി പണമായി കൊടുക്കുന്നതിനു പകരം ഒരു നിശ്ചിത അളവ്(ശതമാനം) നെല്ലാണ് കൂലിയായി കൊടുത്തിരുന്നത്.സാധാരണ ജനങ്ങൾക്ക് ക്രയവിക്രയത്തിനായി പണം ലഭ്യമല്ലാതിരുന്ന ഒരു അവസ്ഥയിലായിരുന്നു അന്ന്. നെല്ലായിട്ട് തൊഴിലാളിക്ക് കൊടുക്കുന്ന ഈ ദിവസക്കൂലിയെ വല്ലി എന്നും പറയുന്നു.

കളത്തിൽ കറ്റ മെതിച്ച് നെല്ല് കൂട്ടിയിട്ട ശേഷം അളന്ന (പൊലി അളക്കുക എന്ന് പറയും) ശേഷം കൊയ്ത്ത് കൂലിയായി പതം അളന്ന് തൊഴിലാളിക്ക് അളന്നു കൊടുക്കുന്നതിനെയാണ് പതം അളക്കുക എന്ന് പറയുന്നത്.



</doc>
<doc id="253263" url="https://ml.wikipedia.org/wiki?curid=253263" title="പൊലി">
പൊലി

നെല്ലിന്റെ വിളവെടുപ്പുമായി ബന്ധപ്പെട്ട ഒരു ചടങ്ങാണ് പൊലി. കൊയ്ത് കൊണ്ടുവന്ന നെൽകറ്റകൾ മെതിക്കളത്തിൽ മെതിച്ച് കിട്ടുന്ന നെല്ല് അതേ പടി കൂട്ടിയിടുന്നതിനെയാണ് പൊലി എന്ന് പറയുന്നത്.

മെതിച്ച് കൂട്ടിയിടുന്ന പൊലി അളന്ന് കൊയ്ത്ത് കൂലിയായി പതം അളന്ന് തൊഴിലാളിക്ക് നൽകിയ ശേഷം കർഷകർ അളന്നെടുക്കുന്നതിനെയാണ് പൊലി അളക്കുക എന്ന് പറയുന്നത്.



</doc>
<doc id="253266" url="https://ml.wikipedia.org/wiki?curid=253266" title="നെല്ലും നീരും വയ്ക്കുക">
നെല്ലും നീരും വയ്ക്കുക

നെല്ലുമായി ബന്ധപ്പെട്ട് ക്രിസ്തീയ വിശ്വാസപ്രകാരമുള്ള ഒരു ആചാരമാണ് നെല്ലും നീരും വയ്ക്കുക . പ്രത്യേകിച്ചും മാർത്തോമാ സഭാവിശ്വാസികൾക്കിടയിലാണ് ഇത് നിലനിന്നിരുന്നത്. വിവാഹശേഷം മണവാളനും മണവാട്ടിയും ഗ്രഹപ്രവേശം നടത്തുമ്പൊൾ നാത്തൂൻ (കല്യാണചെക്കന്റെ സഹോദരി) വിളക്ക്, കിണ്ടി, കിണ്ണം ഇവയോടു കൂടി വിവാഹിതരുടെ നെറ്റിയിൽ നെല്ലും നീരും വയ്ക്കുന്നു.


</doc>
<doc id="253267" url="https://ml.wikipedia.org/wiki?curid=253267" title="സ്വാതി റെഡ്ഡി">
സ്വാതി റെഡ്ഡി

ഒരു ദക്ഷിണേന്ത്യൻ ചലച്ചിത്ര നടിയും ടെലിവിഷൻ അവതാരകയുമാണ് സ്വാതി റെഡ്ഡി. കളേഴ്സ് സ്വാതി എന്ന പേരിലും അറിയപ്പെടുന്ന സ്വാതി റെഡ്ഡി തെലുങ്ക് ടെലിവിഷൻ ചാനലായ മാ ടിവി പരിപാടിയായിരുന്ന കളേഴ്സിന്റെ അവതാരകയായിരുന്നു. ചില ചെറിയ വേഷങ്ങൾക്ക് ശേഷം സ്വാതി റെഡ്ഡി ആദ്യമായി നായികയായി അഭിനയിച്ചത് തമിഴ് സിനിമയായ സുബ്രമണ്യപുരത്തിലായിരുന്നു. തെലുങ്ക് ചിത്രമായ അഷ്ട ചമ്മയിലെ കഥാപാത്രം സ്വാതി റെഡ്ഡിക്ക് മികച്ച പ്രേക്ഷക പ്രശംസ നേടിക്കൊടുക്കുകയും മികച്ച നടിക്കുള്ള ഫിലിം ഫെയർ, നന്ദി അവാർഡുകൾ നേടിക്കൊടുക്കുകയും ചെയ്തു. മൂന്നോളം ചിത്രങ്ങളിൽ സ്വാതി പാടുകയും ചെയ്തിട്ടുണ്ട്.


</doc>
<doc id="253272" url="https://ml.wikipedia.org/wiki?curid=253272" title="പതിര്">
പതിര്

അകത്ത് അരിയില്ലാത്ത നെല്ലിനെയാണ് പതിര് എന്ന് വിളിക്കുന്നത്. പരിചരണത്തിന്റെ പാകപ്പിഴയും കീടങ്ങളുടെ ആക്രമണവും വിത്തിന്റെ ജനിതകമായ പ്രത്യേകതകളുമാണ് പതിരുണ്ടാകുന്നതിന് കാരണം. കൃഷിയിലെ വിളവ് കുറയാൻ പതിര് കാരണമാകുന്നു.

നെല്ലും പതിരും തിരിച്ചറിയുക എന്നൊരു പ്രയോഗം വ്യാപകമായി ഉപയോഗിക്കുന്നുണ്ട്. തെറ്റും ശരിയും അല്ലെങ്കിൽ നല്ലതും ചീത്തയും എന്ന് അർഥം. പാഴ് വാക്കു പറയുന്നതിനെ പതിരിനോടാണ് ഉപമിക്കാറുണ്ട്.



</doc>
<doc id="253275" url="https://ml.wikipedia.org/wiki?curid=253275" title="ആറ്റുകറുക">
ആറ്റുകറുക

പശ്ചിമഘട്ടതദ്ദേശവാസിയായ ഒരു ചെറിയ മരമാണ് ആറ്റുകറുക . 10 മീറ്ററോളം ഉയരം വയ്ക്കുന്ന ആറ്റുകറുക 700 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. ആനമലയ്ക്കും തിരുവിതാംകൂറിനും ഇടയിൽ ചിലയിടങ്ങളിൽ മാത്രം കാണുന്ന ഈ മരം വംശനാശഭീഷണി നേരിടുന്നു.

Mysore gamboge, Sour mangosteen, പുളിമരം, കോളിവല.



</doc>
<doc id="253276" url="https://ml.wikipedia.org/wiki?curid=253276" title="അമ്യൂർ ഫാൽക്കൺ">
അമ്യൂർ ഫാൽക്കൺ

ദീർഘദൂരം ദേശാടനം നടത്തുന്ന പക്ഷികളിൽ പ്രമുഖരാണ് 'ഫാൽകോ അമ്യുറെൻസിസ്' എന്ന് ശാസ്ത്രീയ നാമമുള്ള അമ്യൂർ ഫാൽക്കണുകൾ. ദേശാടത്തിനിടെ 22,000 കിലോമീറ്റർ വരെ ഇവ സഞ്ചാരിക്കാരുണ്ടെന്ന് കരുതപ്പെടുന്നു. തെക്കുകിഴക്കൻ സൈബീരിയയിലും വടക്കൻ ചൈനയിലുമാണ് ഇവ പ്രജനനം നടത്താറ്. ശൈത്യകാലം ചെലവഴിക്കാൻ ഇവ ലോകത്തിന്റെ മറ്റേ അറ്റത്തുള്ള തെക്കേ ആഫ്രിക്കയിലേക്ക് പറക്കുന്നു. ഒക്ടോബറിലും നവംബറിലുമായി ദേശാടത്തിനിടെ മൂന്നാഴ്ചക്കാലത്തോളം ഇവ നാഗാലൻഡിലെ മൊക്കോച്ചുങ് ജില്ലയിലുള്ള ചങ്‌ത്യോ ഗ്രാമത്തിൽ ചേക്കേറാറുണ്ട്. ബ്രഹ്മപുത്രയുടെ കൈവഴിയായ ദൊയാങ് നദിയുടെ തീരത്താണിവ കൂട്ടത്തോടെയെത്തുന്നത്. 
ഓരോവർഷവും ഒന്നേകാൽ ലക്ഷത്തോളം അമ്യൂർ ഫാൽക്കണുകൾ നാഗാലൻഡിൽ വേട്ടയാടപ്പെടുന്നുണ്ടെന്നാണ് അന്താരാഷ്ട്ര സംഘടനകളുടെ കണക്ക്. ദേശാടത്തിനിടെ നാഗാലൻഡിലെ മൊക്കോച്ചുങ് ജില്ലയിലുള്ള ചങ്‌ത്യോ ഗ്രാമത്തിൽ എല്ലാ ഒക്ടോബറിലും നവംബറിലുമെത്തുന്ന അമ്യൂർ ഫാൽക്കണുകളെ കൂട്ടത്തോടെ കൊലപ്പെടുത്തുന്നതായി പരിസ്ഥിതി പ്രവർത്തകർ പരാതിപ്പെട്ടിരുന്നു. പക്ഷികളെ വലവിരിച്ചു പിടിച്ച് കൊന്നുതിന്നാറാണ് പതിവ്. ദേശാടനക്കിളികളെ സംരക്ഷിക്കാനുള്ള അന്താരാഷ്ട്ര ഉടമ്പടിയിൽ ഒപ്പുവെച്ച ഇന്ത്യ ഈ പ്രാപ്പിടിയന്മാർക്ക് സുരക്ഷിത പാതയൊരുക്കാൻ ബാധ്യസ്ഥരാണെന്ന് അന്താരാഷ്ട്ര സംഘടനകൾ ചൂണ്ടിക്കാട്ടിയതിനെത്തുടർന്ന് ഒക്ടോബറിലും നവംബറിലും ജില്ലയിൽ വന്യമൃഗവേട്ടയ്ക്ക് പൂർണ നിരോധനമേർപ്പെടുത്താൻ തീരുമാനിച്ചിട്ടുണ്ട്. 



</doc>
<doc id="253285" url="https://ml.wikipedia.org/wiki?curid=253285" title="എസ്.ആർ. പുട്ടണ്ണ">
എസ്.ആർ. പുട്ടണ്ണ

കന്നട ചലച്ചിത്ര സംവിധായകരിൽ പ്രമുഖനായിരുന്നു എസ്.ആർ. പുട്ടണ്ണ (1933 - 1985). 1933 ഡിസംബർ 1 -ന് മൈസൂറിലുള്ള കനഗാൾ ഗ്രാമത്തിൽ ജനിച്ചു. കന്നടയിൽ സാധാരണ ചിത്രങ്ങൽ അവതരിപ്പിച്ച ഇദ്ദേഹം മലയാളം, തമിഴ്, തെലുങ്ക്, ഹിന്ദി എന്നീ ഭാഷകളിലും ചിത്രങ്ങൾ നിർമിച്ചിട്ടുണ്ട്. അദ്ദേഹത്തിന് മൂന്നു നാഷണൽ ഫിലിം അവാർഡുകളും അനവധി കർണാടക സ്റ്റേറ്റ് ഫിലിം അവാർഡുകളും ലഭിച്ചിട്ടുണ്ട്.

സുബ്രാവതി രാമസ്വാമി സീതാരാമ ശർമ അഥവാ "എസ്.ആർ. പുട്ടണ്ണ കനഗാൾ" എന്നായിരുന്നു അദ്ദേഹം അറിയപ്പെട്ടിരുന്നത്. ഒരു ദരിദ്ര കുടുംബത്തിലായിരുന്നു അദ്ദേഹത്തിന്റെ ജനനം. ജീവിതത്തിൽ ഒരു നല്ല ജോലികിട്ടൻ പലവിധ കഷ്ടതകൾ സഹിക്കേണ്ടിവന്നു. അന്നന്നത്തെ അപ്പത്തിനായി ഒരു ക്ലീനറായും സെയിൽസ്മാനായും അദ്ധ്യാപകനായു അദ്ദേഹം പണിയെടുത്തു. ഒടുവിൽ കിട്ടിയ ഒരു പരസ്യബാലന്റെ ജോലി അദ്ദേഹത്തിനെ ചലച്ചിത്രത്തിലേക്ക് അടുപ്പിക്കുകയും ചലച്ചിത്ര സവിധായകനായ ബി.ആർ. പന്തലുവിന്റെ ഡ്രൈവറും സഹായിയും മായി തുടരുകയും ചെയ്തു.
"മസാണ്ട ഹൂവു" എന്ന കന്നട ചലച്ചിത്രത്തിന്റെ തയാറെടുപ്പിനിടെ 1985 ജൂൺ 5-ന് ബാംഗ്ലൂരിൽ അദ്ദേഹം അന്തരിച്ചു.





</doc>
<doc id="253290" url="https://ml.wikipedia.org/wiki?curid=253290" title="വിശ്വാസത്തിന്റെ വെളിച്ചം">
വിശ്വാസത്തിന്റെ വെളിച്ചം

ഫ്രാൻസിസ് മാർപ്പാപ്പയുടെ ആദ്യ ചാക്രികലേഖനമാണ് വിശ്വാസത്തിന്റെ വെളിച്ചം (Lumen fidei). സ്ഥാനമൊഴിഞ്ഞ ഇമരെറ്റിസ് ബനഡിക്ട് പതിനാറാമൻ മാർപ്പാപ്പാ ആദ്യ കരട് തയ്യാറാക്കിയ ലേഖനത്തിൽ ഫ്രാൻസിസ് മാർപ്പാപ്പ ചില കാര്യങ്ങൾ കൂട്ടിച്ചേർക്കുകയാണ് ചെയ്തിട്ടുള്ളത്. രണ്ടു മാർപാപ്പമാർ ചേർന്നു തയ്യാറാക്കിയ ചാക്രിക ലേഖമെന്ന പ്രത്യേകതയും ഇതിനുണ്ട്. 

2013 ജൂൺ 29-നാണ് മാർപ്പാപ്പ ഇതിൽ ഒപ്പു വച്ചിരിക്കുന്നത്. ആകെ 88 പേജുള്ള ലേഖനത്തിൽ നാല് അധ്യായങ്ങളും 60 ഖണ്ഡികകളുമുണ്ട്. ചിന്തകരായ റൂസോയും നീഷെയും ലുഡ്വിഗ് വിറ്റ്ഗൻസ്റ്റിനും മുതൽ റഷ്യൻ നോവലിസ്റ്റ് ദസ്തയേവ്സ്കിയും ഇംഗ്ലിഷ് കവി ടി.എസ്. എലിയറ്റും വരെ ലേഖനത്തിൽ പരാമർശിക്കപ്പെടുന്നുണ്ട്. വിശുദ്ധ മറിയത്തോടുള്ള പ്രാർഥനയോടെയാണ് ചാക്രികലേഖനം അവസാനിക്കുന്നത്. സഭയുടെ പരമ്പരാഗത നിലപാടുകൾക്ക് ഊന്നൽ നൽകുന്ന ലേഖനത്തിൽ സ്ത്രീപുരുഷ ബന്ധത്തിന്റെ ഐക്യമാകുന്ന വിവാഹത്തിന്റെ പ്രാധാന്യത്തെക്കുറിച്ചും വിലയിരുത്തുന്നു. ദുരിതങ്ങൾ അകറ്റാനും തിന്മകൾ വിശദീകരിക്കാനും സാധിക്കാതിരുന്നപ്പോഴും വെളിച്ചത്തിന്റെ മധ്യസ്ഥരാവാൻ കൊൽക്കത്തയിലെ മദർ തെരേസയ്ക്കും അസീസിയിലെ വിശുദ്ധ ഫ്രാൻസിസിനും സാധിച്ചെന്നും ഫ്രാൻസിസ് പാപ്പ ലേഖനത്തിൽ പറയുന്നു. ഇരുളിനെ ചിതറിക്കുന്നതല്ല ഇരുളിൽ നടക്കാൻ സഹായിക്കുന്നതും പാതയിൽ തുണയാകുമെന്നതാണു വിശ്വാസമെന്നും ഇതിൽ വിലയിരുത്തുന്നു.



</doc>
<doc id="253299" url="https://ml.wikipedia.org/wiki?curid=253299" title="ചാത്തക്കടമ്പ്">
ചാത്തക്കടമ്പ്

7 മീറ്ററോളം പൊക്കം വയ്ക്കുന്ന ഒരു ചെറിയ മരമാണ് കൈര, കയര എന്നെല്ലാം അറിയപ്പെടുന്ന ചാത്തക്കടമ്പ്.. ഇന്ത്യ, ബംഗ്ലാദേശ്, മ്യാന്മർ എന്നിവിടങ്ങളിൽ കാണുന്നു.



</doc>
<doc id="253301" url="https://ml.wikipedia.org/wiki?curid=253301" title="സാഹിർ ദെഹ്ലവി">
സാഹിർ ദെഹ്ലവി

1857-ലെ ഇന്ത്യൻ ലഹളക്കാലത്തെ ദില്ലിയെക്കുറിച്ചുള്ള "ദാസ്താനി ഗദ്ര്" എന്ന പ്രസിദ്ധ ഉർദു ഗ്രന്ഥത്തിന്റെ കർത്താവാണ് സാഹിർ ദെഹെൽവി (). പൂർണ്ണ നാമം "സയ്യിദ്‌ സഹീറുദ്ദീൻ ദെഹെൽവി" (ഉർദു: سید ظہیر الدین دہلوی) (ജീവിതകാലം: 1835 - 1911). തന്റെ പതിമൂന്നാം വയസുമുതൽ ദില്ലിയിലെ ചെങ്കോട്ടയിൽ ജോലിക്കാരനായിരുന്ന ഇദ്ദേഹം മുഗൾ ചക്രവർത്തി ബഹാദുർ ഷാ സഫറിന്റെ പരിചാരകനായിരുന്നു. ആസ്ഥാനകവിയായിരുന്ന സൗഖിന്റെ വിദ്യാർത്ഥിയുമായിരുന്നു. സംസ്കാരസമ്പന്നനും കവിയുമായിരുന്ന ഇദ്ദേഹം 1857 കാലയളവിൽ മുഗളരുടെ പ്രധാനപ്പെട്ട അധികാരച്ചിഹ്നമായ മാഹി മരാത്തിബിന്റെ സൂക്ഷിപ്പുകാരനായിരുന്നു.

ദാസ്താനി ഗദ്ര് (Dastan i-Ghadr) എന്ന ഇദ്ദേഹത്തിന്റെ ഗ്രന്ഥം, 1857-ലെ ലഹളയെക്കുറിച്ച് കൊട്ടാരത്തിൽനിന്നുള്ള വീക്ഷണത്തിൽ നിന്നെഴുതിയ സമ്പൂർണ്ണവിവരണമാണ്. ലഹളക്കാലത്ത് ദില്ലിയിൽ നിന്നും രക്ഷപ്പെട്ട ദെഹ്ലവി, ഹൈദരാബാദിൽ വച്ച് കാലങ്ങൾക്ക് ശേഷം തന്റെ മരണാസന്നമായിരിക്കുമ്പോഴാണ് ഇതെഴുതിയത്. എഴുത്ത് മിക്കവാറും പഴയ കുറിപ്പുകളെ ആസ്പദമാക്കിയായിരിക്കുമെന്ന് കരുതുന്നു. താൻ കണ്ടതും അനുഭവിച്ചതുമായ സത്യങ്ങൾ എഴുതുന്നതിൽ അന്നത്തെ മറ്റു പല എഴുത്തുകാർക്കുമുണ്ടായിരുന്ന വൈമുഖ്യം ദെഹ്ലവിക്കുണ്ടായിരുന്നില്ല. മുഗൾ സഭയുടെയും ശിപായികളുടെയും ബ്രിട്ടീഷുകാരുടെയും തെറ്റുകുറ്റങ്ങൾ അദ്ദേഹം ഒരുപോലെ തുറന്നെഴുതിയിട്ടുണ്ട്.



</doc>
<doc id="253309" url="https://ml.wikipedia.org/wiki?curid=253309" title="ചക്കിമരം">
ചക്കിമരം

പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ് ചോട്ടമരം, കമ്പിളിച്ചെടി എന്നെല്ലാമറിയപ്പെടുന്ന ചക്കിമരം. . 10 മീറ്റർ വരെ ഉയരം വയ്ക്കുന്ന ഈ മരം ശ്രീലങ്കയിലും കാണുന്നു. അർബുദത്തിനെതിരെയുള്ള ഒരു ആൽക്കലോയ്‌ഡ് ഈ ചെടിയിൽ നിന്നും വേർതിരിച്ചിട്ടുണ്ട്.



</doc>
<doc id="253312" url="https://ml.wikipedia.org/wiki?curid=253312" title="കമ്പുളി">
കമ്പുളി

5 മീറ്ററോളം ഉയരം വയ്ക്കുന്ന ഒരു ചെറിയ ചെടിയാണ് കമ്പുളി. . 600 മീറ്റർ വരെയുള്ള നിത്യഹരിതവനങ്ങളിലെ അടിക്കാടുകളായി കാണുന്നു. കേരളത്തിൽ മിക്കയിടത്തും കാണാറുണ്ട്.



</doc>
<doc id="253313" url="https://ml.wikipedia.org/wiki?curid=253313" title="ഹരിലാൽ ഗാന്ധി">
ഹരിലാൽ ഗാന്ധി

മോഹൻദാസ് കരംചന്ദ് ഗാന്ധിയുടെ മൂത്ത പുത്രനായിരുന്നു ഹരിലാൽ മോഹൻദാസ് ഗാന്ധി (ദേവനാഗരി: हरीलाल गांधी), (1888 – 18 ജൂൺ 1948).

ഇന്ത്യാചരിത്രത്തിൽ ഋഷിതുല്യനായി ജീവിച്ച, ഇന്ത്യയുടെ രാഷ്ട്രപിതാവായ ഗാന്ധിജി, തന്റെ മൂത്തപുത്രന്റെ കാര്യത്തിൽ തികഞ്ഞ പരാജയമായിരുന്നു. തന്റെ ആദ്യപുത്രൻ പിറന്നപ്പോൾ ഗാന്ധിജിയ്ക്ക് 18 വയസായിരുന്നു. ദക്ഷിണാഫ്രിക്കയിൽ വെച്ച് 1888 സെപ്തംബറിൽ ഹരിലാലിന് 6 മാസം പ്രായമുള്ളപ്പോളായിരുന്നു ഗാന്ധിജി നിയമപഠനാർത്ഥം ലണ്ടനിലേയ്ക്ക് പോയത്. അതുകൊണ്ട് തന്നെ ഇളയകുട്ടികളുടെ ബാല്യകാലദിനങ്ങളിൽ അവരോടൊപ്പം ചിലവഴിക്കാനായെങ്കിലും ഹരിലാലിന്റെ കാര്യത്തിൽ അത് നടന്നില്ല.

ദക്ഷിണാഫ്രിക്കയിലായിരുന്നപ്പോൾ ഒരു ഇന്ത്യൻ സുഹൃത്ത് ഗാന്ധിജിയുടെ കുട്ടികളെ സ്കോളർഷിപ്പോടു കൂടി പഠിപ്പിക്കുന്നതിനായി ഇംഗ്ലണ്ടിലേയ്ക്കയക്കാൻ സഹായിക്കാമെന്നേറ്റു. എന്നാൽ ഗാന്ധിജി അതിനെ എതിർക്കുകയും സ്കോളർഷിപ്പിന്, കൂടുതൽ അർഹരായ മറ്റ് രണ്ട് കുട്ടികളെ അതിനായി തെരഞ്ഞെടുക്കുകയും ചെയ്തു.

തന്റെ പിതാവിനെപ്പോലെ ഇംഗ്ലണ്ടിൽ പോയി നിയമം പഠിച്ച് ഒരു വക്കീൽ ആവുകയെന്നത് വലിയ സ്വപ്നമായി കൊണ്ടുനടന്നിരുന്ന ഹരിലാലിന് പിതാവിന്റെ ഈ തീരുമാനം വലിയ ആഘാതമായി. അതോടെ ഹരിലാൽ ഗാന്ധിജിയോട് അകന്നു. തന്റെ പിതാവ് വിശ്വസിക്കുകയും പ്രചരിപ്പിക്കുകയും ചെയ്തിരുന്ന നയങ്ങൾക്കെതിരായിരുന്നു പിന്നീടദ്ദേഹത്തിന്റെ ജീവിതം. 

ഗാന്ധിയുടെ സഹിഷ്ണുത, സത്യാന്വേഷണം, അഹിംസ, വിദേശവസ്ത്രങ്ങളോടുള്ള എതിർപ്പ് തുടങ്ങിയ നയങ്ങളെ ഹരിലാൽ പരസ്യമായി എതിർത്തു. മുഴുക്കുടിയനായി, ചൂതുകളിക്കാരനായി, ബ്രിട്ടണിൽ നിർമ്മിച്ച, ഇറക്കുമതി ചെയ്ത തുണിത്തരങ്ങൾ വിറ്റ് അദ്ദേഹം ജീവിതം നീക്കി.

ഇടക്കാലത്ത് ഇസ്ലാം മതം സ്വീകരിച്ച് അബ്ദുല്ലാഗാന്ധി എന്ന പേര് സ്വീകരിച്ച ഹരിലാൽ മരണത്തിന് മുമ്പ്തന്നെ തിരിച്ച് ആര്യസമാജത്തിൽ ചേരുകയുണ്ടായി

ഹരിലാൽ ഗുലാബ് ഗാന്ധിയെ വിവാഹം കഴിച്ചു. അവർക്ക് അഞ്ച് മക്കളുമുണ്ടായി. അതിൽ ഏറ്റവും ഇളയവളായ റാമി ബെന്നിന്റെ പുത്രിയായ നീലം പരീഖ്, "ഗാന്ധിജീസ് ലോസ്റ്റ് ജ്യൂവൽ: ഹീരാലാൽ ഗാന്ധി" എന്ന പേരിൽ ഹീരാലാലിന്റെ ജീവചരിത്രമെഴുതിയിട്ടുണ്ട്.

കുടിച്ചു ലക്കില്ലാതെയാണ് ഗാന്ധിജിയുടെ ശവസംസ്കാരച്ചടങ്ങിൽ ഹരിലാലെത്തിയത്. ആരും കാണാതെ ആരും ഗൗനിക്കാതെ ദു:ഖിതരായ ജനങ്ങളിലൊരാളായി, രാംദാസ് തന്റെ സ്ഥാനത്ത് നിന്ന് പിതാവിന്റെ ചിതയ്ക്ക് തീകൊളുത്തുന്നത് അദ്ദേഹം മൂകസാക്ഷിയായി നിന്ന് വീക്ഷിച്ചു.

ഗാന്ധിജിയ്ക്കും ഹീരാലാലിനുമിടയിലെ അന്ത:സംഘർഷങ്ങളെ പ്രതിപാദിക്കുന്ന സിനിമയാണ് "ഗാന്ധി: മൈ ഫാദർ". 2007 ആഗസ്ത് 3-ന് പുറത്തിറങ്ങിയ ഈ ചിത്രത്തിന്റെ സംവിധാനം ഫിറോസ് അബ്ബാസ് ഖാനും നിർമ്മാണം അനിൽ കപൂറും ആണ്. ഹീരാലാലായി അക്ഷയ് ഖന്ന അഭിനയിച്ചു. 


</doc>
<doc id="253315" url="https://ml.wikipedia.org/wiki?curid=253315" title="വളർമണി">
വളർമണി

5 മീറ്ററോളം വളരുന്ന ഒരു കുറ്റിച്ചെടിയാണ് വളർമണി. .1200 മീറ്റർ വരെ ഉയരമുള്ള നിത്യഹരിതവനങ്ങളുടെ ഓരങ്ങളിൽ കാണുന്നു. പശ്ചിമഘട്ടം മുതൽ മലേഷ്യ വരെയുള്ള സ്ഥലങ്ങളിൽ കാണപ്പെടുന്നു. ഔഷധഗുണങ്ങളുണ്ട്.

ആനപ്പെരല, ചാവക്കമ്പ്, ചാവെട്ടി, ചൊകട്ടി, ശീലാന്തി, വെള്ളശീലാന്തി.



</doc>
<doc id="253321" url="https://ml.wikipedia.org/wiki?curid=253321" title="ജ്യോതി (നെല്ല്)">
ജ്യോതി (നെല്ല്)

പട്ടാമ്പി പ്രാദേശിക കാർഷിക ഗവേഷണ കേന്ദ്രത്തിൽ പുനരുദ്ധീകരിച്ച ഒരു പുതിയ ഇനം നെല്ലിനമാണ് ജ്യോതി(പി.ടി.ബി. 39).അത്യുൽപാദനശേഷിയുള്ള ഒരിനമാണിത് . കേരളത്തിൽ വ്യാപകമായി കൃഷി ചെയ്തുവരുന്നു.

മൂന്ന് പൂവും കൃഷിചെയ്യാവുന്ന ഗണത്തിൽപ്പെട്ട ഒരിനമാണിത്. മൂപ്പ് 105 മുതൽ 110 ദിവസം വരെ. ഒരു ഹെക്റ്ററിന് 6 ടൺ വരെ വിളവ് ലഭിക്കുന്നു. മറ്റിനങ്ങളെ അപേക്ഷിച്ച് വിളവ് താരതമ്യേന കൂടുതലാണ്. അരിക്ക് ചുവപ്പുനിറമാണുള്ളത്. ബ്ലാസ്റ്റ്, മുഞ്ഞ തുടങ്ങിയവയെ ഭാഗികമായി ചെറുത്തുനിൽക്കാനുള്ള കഴിവുണ്ട്.

പോളരോഗം വളരെ പെട്ടെന്ന് ബാധിക്കുന്നു. വിളഞ്ഞ് കഴിഞ്ഞാൽ കതിരിലെ മണികൾ പെട്ടെന്ന് കൊഴിഞ്ഞു തുടങ്ങും.


</doc>
<doc id="253331" url="https://ml.wikipedia.org/wiki?curid=253331" title="സാന്റോ കൃഷ്ണൻ">
സാന്റോ കൃഷ്ണൻ

ഒരു ഇന്ത്യൻ ചലച്ചിത്രനടനും സ്റ്റണ്ട് മാസ്റ്ററുമായിരുന്നു സാന്റോ കൃഷ്ണൻ എന്ന കൃഷ്ണൻ നായർ (കണ്ണിയംപുറം കോണിക്കൽ കൃഷ്ണൻ നായർ). സമ്പൂർണ രാമായണത്തിൽ ഭക്ത ഹനുമാന്റെ വേഷം അവതരിപ്പിച്ചാണ് ഇദ്ദേഹം ഈ രംഗത്ത് ശ്രദ്ധിക്കപ്പെട്ടത്. തമിഴ്, തെലുങ്ക്, കന്നഡ, മലയാളം, ഹിന്ദി, സിംഹള ഭാഷകളിലായി രണ്ടായിരത്തോളം ചിത്രങ്ങളിൽ പ്രവർത്തിച്ചിട്ടുണ്ട്. അറുപത് വർഷത്തോളം ഇദ്ദേഹം ചലച്ചിത്രരംഗത്ത് പ്രവർത്തിച്ചു. ചെട്ടിനാടുകാരുടെ ഉത്സവത്തിൽ പുതുകോട്ടൈ രാജാവ് നൽകിയ ബഹുമതിയിലൂടെയാണ് ഇദ്ദേഹം സാന്റോ കൃഷ്ണൻ എന്നറിയപ്പെട്ടത്.

1934-ലെ ബാലിസുഗ്രീവനായിരുന്നു ആദ്യ ചിത്രം. 1935 ൽ മഹാവീര ഭീമൻ എന്ന തമിഴ് ചിത്രത്തിലും അഭിനയിച്ചു. എൻ.ടി.ആർ അഭിനയിച്ച സതി സുലോചന (തെലുങ്ക്), ലവകുശ (തമിഴ്/തെലുങ്ക്), ഭക്തവേവണ്ണ (കന്നഡ) എന്നിവയിൽ ഹനുമാന്റെ വേഷം അവതരിപ്പിച്ചു. ശ്രീരാമ പട്ടാഭിഷേകത്തിലും (മലയാളം) ഹനുമാന്റെ വേഷം അവതരിപ്പിച്ചു. മഹാത്മാഗാന്ധിയുടെ ഒറ്റപ്പാലം സന്ദർശനത്തിൽ ജാതി വിവേചനത്തിനെതിരെ ആശയപ്രചരണം നടത്തിയതിന്റെ പേരിൽ സ്കൂളിൽ നിന്നു പുറത്താക്കപ്പെട്ടു. അതേതുടർന്ന് ശീർകാഴി സത്യഗ്രഹത്തിലും ഉപ്പു സത്യഗ്രഹത്തിലും പങ്കെടുത്തു. പൊലീസ് മർദനവും ജയിൽ ശിക്ഷയും അനുഭവിച്ചിട്ടുണ്ട്.

പുതിയ ആകാശം പുതിയ ഭൂമി മുതൽ മീശ മാധവൻ വരെ നിരവധി മലയാളചിത്രങ്ങളിലും അഭിനയിച്ചിരുന്നു. ഭാര്യ ദാക്ഷായണിയുടെ മരണത്തോടെ 1994-ൽ നാട്ടിൽ തിരിച്ചെത്തി സ്ഥിര താമസമാക്കി. നൊട്ടിയത്ത് കൊച്ചുകുട്ടിയമ്മയെ പിന്നീട് വിവാഹം കഴിച്ചു. താരസംഘടനയായ അമ്മയുടെ സംഭാവന കൊണ്ടാണ് ഇദ്ദേഹം അവസാനകാലത്ത് കഴിഞ്ഞിരുന്നത്. ലക്കിടിയിലെ മിത്രാനന്ദപുരത്ത് നൊട്ടിയത്തുവീട്ടിൽ വച്ച് 2013 ജൂലൈ 6-ന് ഉച്ചയ്ക്ക് അന്തരിച്ചു. 7-ന് പാമ്പാടി ശ്മശാനത്തിൽ സംസ്കരിച്ചു. സുകുമാരൻ ഏകമകൻ.


</doc>
<doc id="253333" url="https://ml.wikipedia.org/wiki?curid=253333" title="പുള്ളയാർ പടലം">
പുള്ളയാർ പടലം

കേരളീയ വിഷചികിത്സാ രംഗത്തെ ദ്രാവിഡ പാരമ്പര്യത്തെ കുറിക്കുന്ന പ്രധാനപ്പെട്ട ഗ്രന്ഥമാണ് പുള്ളയാർ പടലം. പുള്ളയാർ പടലത്തിന്റെ കർത്താവാരെന്നോ ഏതു കാലത്തു രചിക്കപ്പെട്ടതാണെന്നോ അറിവില്ല. എന്നാൽ പുള്ളയാർ പടലത്തെ ആധാരമാക്കിയാണ് പണ്ടുള്ളവർ ചികിത്സ നടത്തിയിരുന്നത്. ഇന്നും ചില കുടുംബങ്ങളിൽ പുള്ളയാർ പടലം ഉള്ളതായി കരുതുന്നു. ഈ ഗ്രന്ഥപ്രകാരം ചികിത്സയിൽ മന്ത്രത്തിനാണ് പ്രാധാന്യം. 

തമിഴ് വിരുത്തങ്ങളാണ് ഈ ഗ്രന്ഥമെന്നും തമിഴും മലയാളവും ചേർന്ന വിരുത്തങ്ങളാണെന്നും ഭിന്ന അഭിപ്രായങ്ങളാണുള്ളത്. യഥാർത്ഥത്തിൽ പ്രാചീന മധ്യകാലീന മലയാളവുമായി ഇതിനു ബന്ധമെന്ന് ആലോചിയിരിക്കേണ്ടിയിരിക്കുന്നു. അങ്ങനെയെങ്കിൽ ഈ ഗ്രന്ഥം മലയാളം ഭാഷാ ചരിത്രത്തിൽ മുതൽ കൂട്ടായിരിക്കും. പുള്ളയാർ പടലത്തിലെ വിരുത്തങ്ങൾക്ക് പാട്ടുസാഹിത്യവുമായി അഭേദ്യമായ ബന്ധമുണ്ട്. കേരളപാണിനി പറയുന്ന ആറുനയങ്ങൾ ഇതിലെ വരികളുമായി ഒത്തു നോക്കാവുന്നതാണ്. തൂവെണ്ണിലാവ്, ഭാഷാനാരായണീയം മുതലായവയിലെ മണിപ്രവാള ശൈലിക്കു സമാനമായിരുന്നു പുള്ളയാർ പടലത്തിലെ തമിഴ്- മലയാള ഭാഷാമിശ്രമെന്ന് കുട്ടികൃഷ്ണമേനോന്റെ അഭിപ്രായം.

<poem>
കടിത്തേടം തടിക്കിലും കറുത്തചോര പായ്ക്കിലും 
വിടുത്തുടൻ പറൈകിലും വിറണ്ടുനീരിരക്കിലും 
അടുത്തുടൻ ചിരിക്കിലും അണീമുകം തുടക്കിലും 
പടിത്ത നൽ മരുന്തിനാൽ പലങ്കളൊന്നുമില്ലയേ.
</poem>
എന്ന് കേരള ഭാഷാ പ്രധാനങ്ങളായ പല വിരുത്തങ്ങളും പുള്ളയാർ പടലത്തിൽ കാണാം. എന്നാൽ ചികിത്സാ വിഭാഗം തനിത്തമിഴാണെന്നും പറയുന്നു.


</doc>
<doc id="253335" url="https://ml.wikipedia.org/wiki?curid=253335" title="ജ്യോത്സനിക">
ജ്യോത്സനിക

മണിപ്രവാള ശൈലിയിൽ എഴുതപ്പെട്ട വിഷവൈദ്യഗ്രന്ഥമാണ് ജ്യോത്സ്‌നിക. കാരാട്ടു നമ്പൂതിരിയാണ് ഗ്രന്ഥകർത്താവ്. കേരളത്തിലെ ഒട്ടുമിക്ക വൈദ്യന്മാരും ആധാരമാക്കുന്ന ഗ്രന്ഥമാണിത്. കാരാട്ടുനമ്പൂതിരി ജീവിച്ചിരുന്ന കാലമോ ജ്യോത്സ്‌നികയുടെ രചനാ കാലമോ വ്യക്തമല്ല. അഞ്ഞൂറു വർഷത്തിലേറെ പഴക്കമുണ്ടെന്ന് കരുതുന്നു.

ഉപക്രമത്തിലെ ആദ്യരണ്ടു ഖണ്ഡിക ചുവടെ.
വന്ദനം, സ്തുതി, ഉപക്രമം തുടങ്ങി ദൂതലക്ഷണത്തോടെയാണ് തുടങ്ങുന്നത്. ശകുനലക്ഷണം, ഗരപീഡിതലക്ഷണം തുടങ്ങി പിന്നെ ഒരോ വിഷത്തിനുമുള്ള ചികിത്സ വിധികളുമാണ്. മന്ത്രകോഷ്ഠവും മന്ത്രങ്ങളും അടങ്ങിയിരിക്കുന്നു. ഒരോ ഭാഗത്തേയും (അധ്യായങ്ങൾ) അധികാരമായാണ് എഴുതിയിരിക്കുന്നത്. ഉപക്രമത്തിന് - വന്ദനാധികാര: എന്നും ദൂതലക്ഷണത്തിന് - ദൂതലക്ഷണാധികാര: എന്നും സർപ്പോൽപ്പത്തിയെ പറ്റിയുള്ള ഭാഗത്തിന് നാഗോൽഭവാധികാര: എന്നിങ്ങനെയാണ് അധ്യായ വിഭജനം. ഔഷധങ്ങൾ സംസ്‌കൃതനാമവും മലയാളനാമവും മിശ്രമായി വരുന്നുണ്ട്.
ഈ രീതിയിലാണ് പല യോഗങ്ങളുടേയും എഴുത്ത്. പിന്നീടുണ്ടായ പല ഗ്രന്ഥങ്ങൾക്കും പ്രചോദനമായത് ജ്യോത്സ്‌നികയാണ്.
സംസ്‌കൃതഭാഷയിലെഴുതപ്പെട്ട കാശ്യപ സംഹിത, ലക്ഷണാമൃതം, അഷ്ടാംഗഹൃദയം എന്നിവയിലെ പല യോഗങ്ങളും ജ്യോത്സ്‌നികയിൽ കാണാം.

ക്രിയാകൗമുദി-വി എം കുട്ടികൃഷ്ണമേനോൻ


</doc>
<doc id="253338" url="https://ml.wikipedia.org/wiki?curid=253338" title="മതിലേരിക്കന്നി">
മതിലേരിക്കന്നി

ഒരു വടക്കൻ പാട്ടാണു് മതിലേരിക്കന്നി. മതിലേരിക്കന്നി, വേണാട് പൂങ്കുയിലോം കന്നി, ചൂരിയമണി കോവിലകം കന്നി എന്നിങ്ങനെ മൂന്നു കന്നികളുടെ കഥയാണിതു്. മൂന്നു കന്നികളിലും മൂന്നു ഭാവമാണു് പ്രകടമാകുന്നതു്. സാധാരണ വടക്കൻ പാട്ടുകളിൽ നിന്നും വ്യത്യസ്തമായി വീരം, കരുണം എന്നീ രസങ്ങൾക്കൊപ്പം ശൃംഗാരവും മതിലേരിക്കന്നിയിൽ സമന്വയിപ്പിച്ചിട്ടുണ്ടു്. കടത്തനാടൻ ഗ്രാമ്യഭാഷയാണു് ഇതിലെ ഭാഷ. ഈ പാട്ടിൽ പ്രതിഫലിച്ച കേരളത്തെ ആസ്പദമാക്കി 12ആം നൂറ്റാണ്ടിനു പിമ്പും 15ആം നൂറ്റാണ്ടിനു മുമ്പുമായ കാലഘട്ടത്തിലാണെന്നു മനസ്സിലാക്കാം. ഇതൊരു ദുരന്തകാവ്യമാണു്.

കോലത്തിരിയുടെ പടത്തലവനായ മതിലേരി വാഴുന്നവരുടെ പുത്രിയാണു് കന്നി. അവളെ വേണാടു വാഴുന്നവർ വിവാഹം കഴിച്ചു. വിവാഹം കഴിഞ്ഞയുടനെ വേണാട്ടരചനു യുദ്ധത്തിൽ പങ്കെടുക്കാനായി കന്നിയെ പിരിയേണ്ടി വരുന്നു. എന്നാൽ ഈ യുദ്ധത്തിന്റെ കാര്യമൊന്നും കന്നിയെ അറിയിച്ചിരുന്നില്ല. ഏറെ കൊല്ലം കാത്തിരുന്നിട്ടും തന്നെപ്പറ്റി തിരക്കാത്ത പതിയെപ്പറ്റി വിലപിക്കുന്ന കന്നിയോട് മതിലേരി വാഴുന്നവർ കാര്യം പറയുന്നു. ഭർത്താവിനെ യുദ്ധത്തിൽ സഹായിക്കാനായി പൊന്നൻ എന്ന പേരിൽ ആൺവേഷം ധരിച്ചു കന്നി അവിടെയെത്തുന്നു. യുദ്ധം ജയിച്ച ശേഷം വേണാടിൽ സസുഖം വാഴുന്ന പൊന്നനോട് തമ്പുരാന്റെ അനുജത്തിയായ പൂങ്കുയിലോം കന്നിക്ക് പ്രണയം തോന്നുന്നു. എന്നാൽ പ്രണയാഭ്യർത്ഥന നിരസിച്ച പൊന്നൻ രാത്രിയിൽ അവിടെ നിന്നും തിരികെ മതിലേരിയിലെത്തുന്നു. പൊന്നനേയും തിരക്കാം ഒപ്പം തന്റെ ഭാര്യയേയും കാണാം എന്ന ചിന്തയിൽ മതിലേരിയിലേക്കു പുറപ്പെടുന്ന തമ്പുരാനെ വഴിക്കുവച്ചു് ചൂരിയമണി കോവിലകം കന്നി കാണുകയും അനുരാഗത്തിലാവുകയും ചെയ്യുന്നു. അദ്ദേഹത്തെ സ്വന്തമാക്കണം എന്ന ചിന്തയിൽ പൂരം നോൽക്കാനായി അവൾ മതിലേരിയിലെത്തുന്നു. അവിടെയെത്തി മതിലേരിക്കന്നിക്കുള്ള പൂരത്തടയിൽ നഞ്ച് ചേർത്ത ശേഷം അവൾ തിരികെ പോയി. വിഷമുള്ള അട തിന്ന കന്നി, തമ്പുരാന്റെ മടിയിൽ കിടന്നു അന്ത്യശ്വാസം വലിക്കുന്നു. ഇപ്പോൾ മാത്രമാണു് വേണാട്ടരചൻ കന്നിയും പൊന്നനും ഒരാളാണെന്നു തിരിച്ചറിയുന്നതു്. പ്രിയതമയുടെ വേർപാടിൽ മനം നൊന്ത് തമ്പുരാനും ചങ്ക് പൊട്ടി മരിക്കുന്നു.

മതിലേരിക്കന്നി - ഒരു പഠനം - വി.ടി. കുമാരൻ മതിലേരിക്കന്നി സമ്പാദകൻ ടി.എച്ച്. കുഞ്ഞിരാമൻ നമ്പ്യാർ. കേരള സാഹിത്യ അക്കാദമി ജാനുവരി 1979


</doc>
<doc id="253341" url="https://ml.wikipedia.org/wiki?curid=253341" title="ഗുഡ്ബൈ ലെനിൻ (ചലച്ചിത്രം)">
ഗുഡ്ബൈ ലെനിൻ (ചലച്ചിത്രം)

2003 ൽ പുറത്തിറങ്ങിയ ജർമ്മൻ ചലച്ചിത്രം ആണ് ഗുഡ്ബൈ ലെനിൻ. വുൾഫ്ഗാംഗ് ബെക്കർ ആണ് ഈ ചലച്ചിത്രത്തിന്റെ സംവിധായകൻ.


</doc>
<doc id="253345" url="https://ml.wikipedia.org/wiki?curid=253345" title="പ്രയോഗസമുച്ചയം (ഭാഷ)">
പ്രയോഗസമുച്ചയം (ഭാഷ)

അഗദതന്ത്രത്തെ അടിസ്ഥാനമാക്കിയുള്ള മലയാളത്തിലെ ഒരു വിഷചികിത്സാഗ്രന്ഥമാണ് പ്രയോഗ സമുച്ചയം. കൊച്ചി രാജകുടുംബാംഗമായ കൊച്ചുണ്ണി തമ്പുരാനാണ് (1870-1937) പ്രയോഗ സമുച്ചയത്തിന്റെ രചയിതാവ്. കാലവഞ്ചനം എന്ന പ്രാചീനഗ്രന്ഥത്തിലെ ചിലഭാഗങ്ങൾ ഈ പുസ്തകത്തിൽ ഉൾപ്പെടുത്തിയിട്ടുണ്ട്. പദ്യരൂപത്തിലാണ് രചന.

പതിനൊന്നു പരിച്ഛേദങ്ങളായിട്ടാണ് അദ്ധ്യായങ്ങളെ വിഭജിച്ചിരിക്കുന്നത്. പ്രഥമ പരിച്ഛേദത്തിൽ ഇഷ്ടദേവതാ വന്ദനം, സർപ്പോൽപ്പത്തി, പാമ്പു കടിക്കാനുള്ള കാരണം, ദുർദ്ദേശ മർമ്മദേശങ്ങൾ, തുടങ്ങി വിഷമേറ്റാൽ മരിച്ചാലത്തെ ലക്ഷണം വരെ പ്രതിപാദിക്കുന്നു. പിന്നീടുള്ള പരിച്ഛേദങ്ങളിൽ മൂർഖ, മണ്ഡലി, രാജില ചികിത്സ തുടങ്ങി കീടാദിവിഷങ്ങൾ വരെ പ്രതിപാദിക്കുന്നു. ദശമ പരിച്ഛേദം, ദൂതലക്ഷണമാണ്. ഏകാദശ പരിച്ഛേദത്തിൽ കൈവിഷ ചികിത്സ തുടങ്ങിയവയും ഉൾപ്പെടുത്തിയിരിക്കുന്നു. മന്ത്രങ്ങളും ഔഷധനിർമ്മാണ പ്രമാണവും ഉൾപ്പെടുത്തിയിട്ടില്ല. 
പുത്തേഴത്ത് രാമമേനോനാണ് അവതാരിക എഴുതിയിരിക്കുന്നത്. ചിലഭാഗത്ത് ഉദ്ധരണിയിൽ യോഗങ്ങൾ എഴുതിയിരിക്കുന്നതു കാണാം. അവ സ്വന്തം ചികിത്സയിൽ ഉപയോഗിച്ചുറപ്പു വരുത്തിയവാണ്. കേരളീയ വിഷചികിത്സയിൽ ഭൂരിപക്ഷവും ആധികാരിക ഗ്രന്ഥമായി സൂക്ഷിക്കുന്നു ഈ പുസ്തകം. 

ക്രിയാകൗമുദി- വി എം കുട്ടികൃഷ്ണമേനോൻ


</doc>
<doc id="253348" url="https://ml.wikipedia.org/wiki?curid=253348" title="കാലവഞ്ചനം">
കാലവഞ്ചനം

പാരമ്പര്യ വിഷ ചികിത്സയിൽ സംസ്‌കൃതവും പ്രാകൃതവുമായ ഏഴു ഗ്രന്ഥങ്ങളുണ്ടായിട്ടുണ്ടെന്ന് കരുതുന്നു. അതിലൊന്നാണ് കാലവഞ്ചനം. ആരാണ് കർത്താവെന്നോ ഏതുകാലത്താണ് രചന നടന്നതെന്നോ വ്യക്തമല്ലാത്ത പ്രാചീന വിഷചികിത്സാ ഗ്രന്ഥമാണ് കാലവഞ്ചനം. 
ഈ ഗ്രന്ഥം ഇപ്പോൾ എവിടെയെങ്കിലുമുണ്ടോ എന്നറിവില്ല. പക്ഷേ, ഇതിലെ ചില ഭാഗങ്ങൾ പ്രയോഗസമുച്ചയം പോലുള്ള ചില പുസ്തകങ്ങളിൽ കാലവഞ്ചനം എന്ന പേരിൽ തന്നെ എടുത്തു ചേർത്തിട്ടുണ്ട്.

പ്രയോഗസമുച്ചയം (ഭാഷ)- കൊച്ചുണ്ണി തമ്പുരാൻ


</doc>
<doc id="253349" url="https://ml.wikipedia.org/wiki?curid=253349" title="കാൽസ്യം (സോഫ്റ്റ്‌വെയർ)">
കാൽസ്യം (സോഫ്റ്റ്‌വെയർ)

രസതന്ത്രം പഠിക്കാനുള്ള ഒരു സ്വതന്ത്ര സോഫ്റ്റ്വെയറാണ് കാൽസ്യം. ആവർത്തനപ്പട്ടികയുടെ രുപമാണ് ഈ സോഫ്റ്റ്വെയറിന്. ഓരോ മൂലകത്തിന്റെയും മാസ്, ചാർജ്, രൂപഘടന എന്നിവ ഓരോ മൂലകത്തിലും അമർത്തിയാൽ കാണാം.


</doc>
<doc id="253350" url="https://ml.wikipedia.org/wiki?curid=253350" title="കൊച്ചുണ്ണി തമ്പുരാൻ">
കൊച്ചുണ്ണി തമ്പുരാൻ

കേരളീയ പാരമ്പര്യ വിഷചികിത്സാ ചരിത്രത്തിൽ അനിഷേധ്യമായ സ്ഥാനമാണ് കൊച്ചി രാജവംശത്തിനുള്ളത്. പ്രയോഗ സമുച്ചയം എന്ന വിഷചികിത്സാ ഗ്രന്ഥത്തിന്റെ കർത്താവും കിരീടാവകാശിയായ രാജകുമാരനുമായിരുന്നു കൊച്ചുണ്ണി തമ്പുരാൻ (1897-1937). അദ്ദേഹത്തിന്റെ പൂർണ്ണ നാമം മഹാരാജ കേരളവർമ കൊച്ചുണ്ണി തമ്പുരാൻ എന്നായിരുന്നു. അദ്ദേഹത്തെ മിടുക്കൻ തമ്പുരാനെന്നും അറിയപ്പെട്ടിരുന്നു. അക്കാലത്തെ പ്രഗല്ഭനായ വിഷഹാരിയുമായിരുന്നു അദ്ദേഹം. 

പ്രയോഗ സമുച്ചയത്തിന്റെ അവതാരികയിൽ പുത്തേഴത്ത് രാമമേനോൻ കൊച്ചുണ്ണി തമ്പുരാനെക്കുറിച്ച് ഇങ്ങനെ എഴുതുന്നു.

അദ്ദേഹം തുടർന്ന് ഇങ്ങനെ എഴുതുന്നു.



</doc>
<doc id="253351" url="https://ml.wikipedia.org/wiki?curid=253351" title="മഹ്ബൂബ് അലി ഖാൻ (മുഗൾ ഉദ്യോഗസ്ഥൻ)">
മഹ്ബൂബ് അലി ഖാൻ (മുഗൾ ഉദ്യോഗസ്ഥൻ)

1857-ലെ ലഹളക്കാലത്ത് ദില്ലിയിലെ ചെങ്കോട്ടയിലെ ഒരു ഉദ്യോഗസ്ഥനായിരുന്നു മഹ്ബൂബ് അലി ഖാൻ (മരണം: 1857). കൊട്ടാരത്തിലെ അന്തഃപുരത്തിന്റെ കാര്യക്കാരനായിരുന്ന ഇദ്ദേഹം, അന്നത്തെ രാജ്ഞിയായിരുന്ന സീനത്ത് മഹലിന്റെ രാഷ്ട്രീയനീക്കങ്ങൾക്കുപിന്നിലെ പണിയാളായിരുന്നു. കൊട്ടാരത്തിലെ ബ്രിട്ടീഷ് അനുകൂലവിഭാഗത്തിലെ പ്രധാനികളിലൊരാളിയിരുന്നു മഹ്ബൂബ് അലി ഖാൻ. അസുഖബാധിതനായി 1857 ജൂൺ 14-ന് ഇദ്ദേഹം മരിച്ചു. പക്ഷേ ഇദ്ദേഹത്തിനെ വിഷം കൊടുത്ത് കൊന്നതാണെന്ന കിംവദന്തി പരന്നിരുന്നു.


</doc>
<doc id="253356" url="https://ml.wikipedia.org/wiki?curid=253356" title="മാഹി മരാത്തിബ്">
മാഹി മരാത്തിബ്

മുഗളർ ഉപയോഗിച്ചിരുന്നതും ഉന്നതനിലയിലുള്ള പ്രഭുക്കൻമാർക്ക് സമ്മാനിച്ചിരുന്നതുമായ ഒരു അധികാരച്ചിഹ്നമാണ് മാഹി മരാത്തിബ് അഥവാ മൽസ്യപദവി.

പേർഷ്യയിലെ സസാനിയൻ വംശത്തിൽ 591-ാമാണ്ടുമുതൽ 628 വരെ ഭരണത്തിലിരുന്ന രാജാവായ ഖുസ്രു പർവീസ് ആണ് ഈ പദവി ഏർപ്പെടുത്തിയത്. പിന്നീടിത് മുഗളരിലേക്ക് കൈമാറപ്പെട്ടു. മാഹി മാരാത്തിബ് വളരെ ഉയർന്നനിലയിലുള്ള പദവിയായിരുന്നു. 6000-ത്തിലധികം സാറ്റ് സംഖ്യയുള്ള പ്രഭുക്കൻമാർക്കും മുഗളർക്ക് വളരെ വേണ്ടപ്പെട്ട സഖ്യരാജാക്കൻമാർക്കും മാത്രമേ ഇത് നൽകിയിരുന്നുള്ളൂ. 

വായ് തുറന്നുപിടിച്ചിരിക്കുന്ന മൽസ്യത്തിന്റെ മൂൻഭാഗത്തിന്റെ ആകൃതിയിലുള്ള ഒരു ലോഹശിൽപ്പമാണിത്. ഘോഷയാത്രകളിൽ ഒരു ദണ്ഡിനുമുകളിൽ ഘടിപ്പിച്ചാണ് ഇത് പ്രദർശിപ്പിക്കുന്നത്. ലോഹശിൽപ്പത്തിന്റെ പിൻവശത്ത് തുണികൊണ്ടുള്ള ഒരു ഉറ കൂട്ടിച്ചേർക്കുകയും, മൽസ്യത്തിന്റെ വായിലൂടെ കാറ്റ് കടന്ന് ഉറയിൽ നിറഞ്ഞ് മൽസ്യത്തിന്റെ പൂർണ്ണമായ ആകൃതി കൈവരുകയുമാണ് ചെയ്തിരുന്നത്.



</doc>
<doc id="253363" url="https://ml.wikipedia.org/wiki?curid=253363" title="ബഖ്ത് ഖാൻ">
ബഖ്ത് ഖാൻ

1857-ലെ ഇന്ത്യൻ ലഹളക്കാലത്ത് ദില്ലിയിലെ വിമതശിപായിമാരുടെ മുഖ്യസൈന്യാധിപനായിരുന്നു ജനറൽ ബഖ്ത് ഖാൻ. അഫ്ഗാൻ യുദ്ധത്തിൽ പങ്കെടുക്കുകയും ബഹുമതികൾ നേടുകയും ചെയ്ത ഒരു മുതിർന്ന സൈനികനായിരുന്നു അദ്ദേഹം. 

ലഹളക്കുമുമ്പ് ബഖ്ത് ഖാൻ ഒരു പീരങ്കിപ്പടയുടെ സുബാദാർ ആയിരുന്നു. ലഹളക്കാലത്ത് ബറേലിയിലെ വിമതസൈന്യം ഇദ്ദേഹത്തെ നേതാവായി അംഗീകരിക്കുകയും 1857 ജൂലൈ 2-ന് 3000-ത്തോളം സൈനികരുമായി ദില്ലിയിലെത്തുകയും ചെയ്തു. ബഖ്ത് ഖാനും മറ്റ് വിമതസൈന്യാധിപരുമായി പ്രത്യേകിച്ച് മിർസ മുഗളുമായി അഭിപ്രായവ്യത്യാസത്തിലായിരുന്നു. അദ്ദേഹത്തിന്റെ വഹാബി മതവിശ്വാസം ഇതിനൊരു കാരണമായിരുന്നു. 1857 ഓഗസ്റ്റ് പകുതിയിൽ ബ്രിട്ടീഷ് സൈന്യത്തെ നേരിടുന്നതിൽ സംഭവിച്ച വീഴ്ചമൂലം അദ്ദേഹം വിമതരുടെ മുഖ്യസൈന്യാധിപസ്ഥാനത്തുനിന്ന് പുറത്താക്കപ്പെട്ടു.

ഡെൽഹിയിലെ പരാജയത്തിനുശേഷം ബഖ്ത് ഖാൻ അവധിലേക്ക് നീങ്ങി. അവിടെ ബീഗം ഹസ്രത് മഹലിനൊപ്പം ബ്രിട്ടീഷ് സൈന്യത്തിനെതിരെ പോരാടി. അവധ് ബ്രിട്ടീഷ് നിയന്ത്രണത്തിലായതോടെ ഹസ്രത് മഹലിനോടൊപ്പം 1858/1859-ൽ നേപ്പാളിലേക്ക് കടന്നു.


</doc>
<doc id="253364" url="https://ml.wikipedia.org/wiki?curid=253364" title="വിസിൽബ്ലോവർ">
വിസിൽബ്ലോവർ

ഒരു സർക്കാർവകുപ്പിലോ സ്വകാര്യ സ്ഥാപനത്തിലോ എന്തെങ്കിലും നിയമവിരുദ്ധമായ കാര്യങ്ങൾ സംഭവിക്കുന്നുവെന്ന് അധികാരികൾക്ക് വിവരം നല്കുന്ന ആളെയാണ് വിസിൽ ബ്ലോവർ എന്നുവിശേഷിപ്പിക്കുന്നത് (whistle-blower or whistle blower). നിയമവിരുദ്ധ പ്രവർത്തനങ്ങൾ പലതാകാം; ഉദാഹരണത്തിന് നിലവിലുള്ള നിയമത്തിന്റെയോ ചട്ടത്തിന്റെയോ ലംഘനം, വഞ്ചന, സുരക്ഷാ - ആരോഗ്യ മാനദണ്ഡങ്ങളുടെ ലംഘനം തുടങ്ങിയ പൊതുതാല്പര്യത്തിന് ഭീഷണിയായ പ്രവർത്തികൾ, അഴിമതി, രാഷ്ട്രീയാഴിമതി, സ്വജനപക്ഷപാതം തുടങ്ങിയവ ഇവയിൽ ചിലതാണ്. വിസിൽബ്ലോവർമാരായി പ്രവർത്തിക്കുന്നവർ അവരുടെ ആരോപണങ്ങൾ ആഭ്യന്തരമായി - അവരുടെ സ്ഥാപനത്തിലെ മറ്റുള്ളവരോടോ, പരസ്യമായി - നീതിന്യായ സംവിധാനങ്ങൾക്കു മുൻപാകെയോ, മാദ്ധ്യമങ്ങൾക്കുമുൻപാകെയോ, ഇത്തരം വിഷയങ്ങളേറ്റെടുക്കുന്ന സംഘടനകൾക്കുമുൻപാകെയോ വെളിപ്പെടുത്തുകയാണ് പതിവ്.


</doc>
<doc id="253365" url="https://ml.wikipedia.org/wiki?curid=253365" title="തമിഴ് സർവകലാശാല">
തമിഴ് സർവകലാശാല

തമിഴ് ഭാഷയുടെ വികസനത്തിനും ഗവേഷണത്തിനുമായി തഞ്ചാവൂരിൽ 1981 ൽ സ്ഥാപിതമായ സർവകലാശാലയാണ് തമിഴ് സർവകലാശാല. ഇന്ത്യയിൽ ഒരു പ്രാദേശിക ഭാഷയുടെ വികസനത്തിനുവേണ്ടി ആദ്യമുണ്ടായ സർവകലാശാലയാണിത്. അഫിലിയേറ്റഡ് കോളജുകൾ ഇല്ലാത്ത റസിഡൻഷ്യൽ യൂണിവേഴ്സിറ്റിയാണിത്. തമിഴിലെ കവിത, ചെറുകഥ, നോവൽ തുടങ്ങിയ സാഹിത്യ വിഭാഗങ്ങളിലെ ഏറ്റവും നല്ല കൃതിക്ക് ഒരു ലക്ഷം രൂപയ്ക്കുള്ള രാജരാജൻ അവാർഡ് യൂണിവേഴ്സിറ്റി ഏർപ്പെടുത്തിയിട്ടുണ്ട്. ഇതിനു പുറമേ ശാസ്ത്രം, പെയിന്റിങ്, സംഗീതം, ഫോക്ലോർ, വിവർത്തനം തുടങ്ങിയവയ്ക്ക് 5000 രൂപ വീതമുള്ള 10 അവാർഡുകളും നല്കിവരുന്നു. പ്രമുഖ ഭാഷാശാസ്ത്രജ്ഞനും ദ്രാവിഡ ഭാഷാശാസ്ത്രപഠനകേന്ദ്രത്തിന്റെ ഡയറക്ടറും ആയ പ്രൊഫ. വി.ഐ. സുബ്രഹ്മണ്യമാണ് യൂണിവേഴ്സിറ്റിയുടെ സ്ഥാപക ഡയറക്ടർ. തമിഴ്നാട് ഗവർണർ ആണ് ചാൻസലർ.

അഞ്ചാം ലോക തമിഴ് സമ്മേളനത്തിൽ അന്നത്തെ തമിഴ്നാട് മുഖ്യമന്ത്രിയായിരുന്ന എം.ജി. രാമചന്ദ്രൻ ലോക തമിഴ് ജനതയ്ക്കും ഗവേഷകർക്കും പ്രയോജനപ്പെടുന്ന വിധം തമിഴ് സർവകലാശാല സ്ഥാപിക്കും എന്നു പ്രസ്താവിച്ചിരുന്നു. അണ്ണാദുരൈയുടെ ജന്മദിനമായ സെപ്റ്റംബർ 15-ന് എം.ജി. ആറിന്റെ അധ്യക്ഷതയിൽ അന്നത്തെ തമിഴ്നാട് ഗവർണർ ആയിരുന്ന സാദിക് അലിയാണ് തഞ്ചാവൂരിൽ സർവകാലശാല ഉദ്ഘാടനം ചെയ്തത്. എം.ജി.ആർ. കെട്ടിടത്തിന്റെ തറക്കല്ലിട്ടു പ്രസംഗിച്ചു. പ്രസംഗത്തിൽ രാഷ്ട്രീയവും മതപരവുമായ സ്ഥാപിത താത്പര്യങ്ങൾക്ക് അതീതമായിരിക്കും ഈ സർവകലാശാല എന്നും എൻജിനീയറിങ്, മെഡിസിൻ എന്നിവ തമിഴിൽ പഠിക്കുന്നതിന് സൗകര്യം ഉണ്ടായിരിക്കും എന്നും എടുത്തു പറഞ്ഞു.

വിവിധ ഡിപ്പാർട്ടുമെന്റുകളിലെ ഗവേഷണ വിദ്യാർഥികൾക്കായി തിരഞ്ഞെടുക്കപ്പെട്ട വിഷയങ്ങളിൽ പ്രത്യേക കോഴ്സുകളും സർവകലാശാല നടത്തിവരുന്നുണ്ട്. ബിരുദാനന്തരബിരുദങ്ങളും പിഎച്ച്.ഡി., ഡി.ലിറ്റ്. പോലുള്ള ഉന്നത ഗവേഷണ ബിരുദങ്ങളും യൂണിവേഴ്സിറ്റി നല്കിവരുന്നു. 

പൗരസ്ത്യഭാഷാവിഭാഗം, താളിയോല വിഭാഗം, സമുദ്രഗവേഷണ വിഭാഗം, കലാവിഭാഗം, തൊഴിൽ വിഭാഗം, വളർതമിഴ് വിഭാഗം, സയൻസ്, സാമൂഹികശാസ്ത്രം തുടങ്ങിയ വിവിധ ഫാക്കൽറ്റികളിലായി 19 ഡിപ്പാർട്ടുമെന്റുകളോടെയാണ് തമിഴ് സർവകലാശാല പ്രവർത്തനം ആരംഭിച്ചത്. ഇവയിൽ ആദിവാസി ഗവേഷണ വിഭാഗം; ശിലാശാസന വിഭാഗം; തോണിത്തുറ, പ്രാചീനഗ്രന്ഥങ്ങളിൽ പ്രതിപാദിച്ചിട്ടുള്ള മരങ്ങൾ, ചെടികൾ, കൊടികൾ, മത്സ്യങ്ങൾ എന്നിവയെക്കുറിച്ചുള്ള ഗവേഷണവിഭാഗം; പ്രാചീന കപ്പലുകൾ, കപ്പൽ വഴികൾ എന്നിവ അടിസ്ഥാനമാക്കി ദക്ഷിണേന്ത്യയുടെ വിട്ടുപോയ ചരിത്രം പരിശോധിക്കുന്ന വിഭാഗം; ഓട്, മരത്തൊഴിൽ, യുദ്ധോപകരണങ്ങൾ, പഴയ കെട്ടിടങ്ങൾ എന്നിവയെക്കുറിച്ചു പഠനം നടത്തുന്ന വിഭാഗം എന്നിവ ശ്രദ്ധേയമാണ്. 






തഞ്ചാവൂരിനു പുറത്തുള്ളവർക്കുള്ള പഠന കേന്ദ്രമാണിത്.

മേൽപ്പറഞ്ഞവയ്ക്കു പുറമേ കലൈക്കളഞ്ചിയം (വിജ്ഞാനകോശം), പേരകരാതി (ലക്സിക്കൻ) എന്നിവയുടെ പ്രസിദ്ധീകരണ വിഭാഗം, സാംസ്കാരിക മ്യൂസിയം എന്നിവയും ഉണ്ട്. മദ്രാസ് സർവകലാശാല പ്രസിദ്ധീകരിച്ച 10 വാല്യങ്ങളിലുള്ള കലൈക്കളഞ്ചിയം, അറിവിയൽ, വാഴ്വിയൽ എന്നിങ്ങനെ രണ്ടായി വിഭജിച്ച് ഓരോന്നും പത്തുവാല്യങ്ങൾ വീതം പുനഃപ്രസിദ്ധീകരിച്ചു. അതുപോലെ മദ്രാസ് സർവകലാശാല 6 വാല്യങ്ങൾ പ്രസിദ്ധീകരിച്ച് നിറുത്തിയ ലക്സിക്കൺ കൂടുതൽ വിപുലീകരിച്ച് 10 വാല്യങ്ങായി പ്രസിദ്ധീകരിക്കുകയും ചെയ്തു. ഇവയ്ക്കു പുറമേ ധാരാളം വിഷയാധിഷ്ഠിത ശബ്ദാവലികളും പ്രസിദ്ധീകരിച്ചിട്ടുണ്ട്. 

തമിഴിലേയും മറ്റു ദക്ഷിണേന്ത്യൻ ഭാഷകളിലേയും താളിയോല ഗ്രന്ഥങ്ങൾ ഉൾപ്പെടെയുള്ള ഗ്രന്ഥങ്ങൾ സമാഹരിച്ചിട്ടുള്ള ഗവേഷണോന്മുഖമായ ഒരു ലൈബ്രറിയും തമിഴ് സർവകലാശാലയ്ക്കുണ്ട്. കേന്ദ്രസാംസ്കാരിക മന്ത്രാലയത്തിന്റെ സഹായത്തോടെ കംപ്യൂട്ടർ ഉപയോഗിച്ച് തമിഴ് ഗ്രന്ഥങ്ങളുടെ ഒരു കാറ്റലോഗ് ശൃംഖലയും തയ്യാറാക്കിയിട്ടുണ്ട്. ഇവയ്ക്കു പുറമേ, ഒരു ഓഡിയോ-വിഷ്വൽ സെന്ററും ഒരു ഭാഷാധ്യാപന ലബോറട്ടറിയും ഇവിടെ പ്രവർത്തിക്കുന്നു.



</doc>
<doc id="253372" url="https://ml.wikipedia.org/wiki?curid=253372" title="പഞ്ചാബി സർവകലാശാല">
പഞ്ചാബി സർവകലാശാല

1962-ലാണ് പാട്യാലയിൽ പഞ്ചാബി സർവകലാശാല നിലവിൽ വന്നത്. പട്യാലയിലെ ലാംഗ്വേജ് ഡിപ്പാർട്ട്‌മെന്റാണ് പഞ്ചാബി യൂണിവേഴ്‌സിറ്റിയായി മാറിയത്. ഇന്ത്യ-പാകിസ്താൻ വിഭജനത്തിന്റെ തിക്തഫലങ്ങൾ നേരിടേണ്ടിവന്ന പഞ്ചാബി ഭാഷയിലെ പുസ്തക സമ്പത്തിന്റെ വിവരങ്ങൾ, ലാഹോർ നഷ്ടപ്പെട്ടതോടെ ലഭ്യമായിരുന്നില്ല. ആ വിടവ് പഞ്ചാബി യൂണിവേഴ്‌സിറ്റി 'പഞ്ചാബി പുസ്തക കോശ്' പ്രസിദ്ധീകരിച്ചുകൊണ്ട് നികത്തി. ചില നിഘണ്ടുക്കളും പട്യാല പ്രകാശനം ചെയ്തു.




</doc>
<doc id="253375" url="https://ml.wikipedia.org/wiki?curid=253375" title="കൊലപാതകം">
കൊലപാതകം

ദുഷ്ടലക്ഷ്യത്തോടെ നിയമവിരുദ്ധമായ രീതിയിൽ ഒരാളുടെ ജീവനെടുക്കുന്നതിനെയാണ് കൊലപാതകം എന്ന് വിളിക്കുന്നത്. കൊല ചെയ്യണമെന്ന ലക്ഷ്യമാണ് കൊലപാതകത്തെ മറ്റു തരം നരഹത്യകളിൽ നിന്ന് വേർതിരിക്കുന്നത്. കൊലപാതകം നടത്തിയിട്ടുള്ളയാളാണ് "കൊലപാതകി".

ഒരു മനുഷ്യജീവൻ നഷ്ടപ്പെടുന്നത് കൊല ചെയ്യപ്പെട്ടയാളുടെ ബന്ധുമിത്രാദികൾക്ക് അതിയായ ദുഃഖമുണ്ടാക്കുന്നതിനാൽ കൊല സമൂഹത്തിന്റെ സാധാരണ വ്യാപാരങ്ങളെ ബാധിക്കുന്നു. നിലവിലുള്ള സമൂഹങ്ങൾ മാത്രമല്ല, പുരാതനസംസ്കാരങ്ങളും കൊലപാതകത്തെ ഏറ്റവും കഠിനമായ ശിക്ഷ നൽകേണ്ട കുറ്റമായി കണ്ടിരുന്നു. മിക്ക രാജ്യങ്ങളിലും കൊലക്കുറ്റം ചെയ്തതായി തെളിയിക്കപ്പെട്ട വ്യക്തിക്ക് ദീർഘമായ ജയിൽ ശിക്ഷയോ (ഇത് ജീവപര്യന്തം പോലുമാകാം) വധശിക്ഷ തന്നെയോ നൽകപ്പെടാം. വധശിക്ഷ നൽകുന്നത് സമീപകാലത്തായി കുറഞ്ഞുവരുന്നുണ്ട്.




</doc>
<doc id="253387" url="https://ml.wikipedia.org/wiki?curid=253387" title="മോളാർ വ്യാപ്തം">
മോളാർ വ്യാപ്തം

നിശ്ചിത ഊഷ്മവിലും മർദ്ദത്തിലും ഒരു മോൾ പദാർത്ഥത്തിനു ഉൾക്കൊള്ളുവാൻ ആവശ്യമായ വ്യാപ്തത്തെ മോളാർ വ്യാപ്തം എന്ന് പറയാം.
ഒരു പദർത്ഥത്തിന്റെ മോളാർ വ്യാപ്തം താഴെക്കാണുന്ന സമവാക്യം ഉപയൊഗിചു കണക്കാക്കാം.

മോളാർ വ്യാപ്തം = മോളാർ ഭാരം / മോളാർ സാന്ദ്രത

ആദർശ വാതകങ്ങളുടെ മോളാർ വ്യാപ്തം ആദർശ വാതക സമവാക്യം ഉപയോഗിച്ച് കണക്കാക്കാം. ഇതനുസരിച്ച് ഏതൊരു ആദർശ വാതകത്തിന്റെയും മോളാർ വ്യാപ്തം ഒരേ ഊഷ്മാവിലും മർദ്ദത്തിലും ഒരു പോലെ ആയിരിക്കും എന്നും കണക്കാക്കിയിട്ടണ്ട്.
പൂജ്യം ഡിഗ്രി സെൽഷ്യസ് ഊഷ്മാവിലും ഒരു അറ്റ്മോസ്ഫിയർ മർദ്ദത്തിലും ഒരു ആദർശ വാതകത്തിന്റെ മോളാർ വ്യാപ്തം 22. 414 ലിറ്റർ ആയിരിക്കും.


</doc>
<doc id="253390" url="https://ml.wikipedia.org/wiki?curid=253390" title="പുത്രി (ചലച്ചിത്രം)">
പുത്രി (ചലച്ചിത്രം)

നീലാപ്രൊഡകഷനു വേണ്ടി പി. സുബ്രഹ്മണ്യം മെരിലാഡ് സ്റ്റുഡിയോയിൽ നിർമിച്ച മലയാളചലച്ചിത്രമാണ് പുത്രി. കുമാരസ്വാമി ആൻഡ് കമ്പനി വിതരണം നടത്തിയ പുത്രി 1966 മാർച്ച് 4-ന് പ്രദർശനം തുടങ്ങി.

പൂമറ്റം റബർ തോട്ടത്തിന്റെ ഉടമയും വിവാഹിതനുമായ പുന്നച്ചൻ അവിടത്തെ ഡിസ്പെൻസറിയിലെ നേഴ്സ് ദീനാമ്മയുമായി അടുപ്പത്തിലായി. ജെസ്സി എന്ന ഒരു പുത്രിയുമുണ്ടായി. പുന്നച്ചൻ വേണ്ടുവോളം ധനം നൽകി ദീനാമ്മയെ സഹായിയ്ക്കുന്നുമുണ്ട്. തോട്ടം സൂപ്രണ്ട് ആയ ചാക്കോച്ചന്റെ മകൻ ജോയിയെക്കൊണ്ട് ജെസ്സിയെ കെട്ടിയ്ക്കാമെന്നായി പുന്നച്ചന്റേയും ദീനാമ്മയുടേയും പ്ലാൻ. ജെസ്സിയാണെങ്കിൽ ജോയിയുമായി ചങ്ങാത്തത്തിൽ ആണു താനും. എന്നാൽ പുന്നച്ചന്റെ മകൻ ബാബുവിനോടാണ് അവൾക്ക് തീവ്രപ്രണയം തോന്നിയത്. ഇതറിഞ്ഞ ബാബു ഒന്നു വിട്ടുമാറി നിൽക്കുകയും ചെയ്തു. ബാബുവുമായി ജെസ്സിയ്ക്ക് അടുപ്പമുണ്ടെന്നറിഞ്ഞ ദീനാമ്മ അവർ സഹോദരീ സഹോദർന്മാരാണെന്ന് പറയേണ്ടി വന്നു. പുന്നച്ചൻ ബാബുവിനോട് ഇക്കാര്യം പറയാതെ മദ്രാസിനയയ്ക്കുകയാണ് ചെയ്തത്. ഇതിനിടയിൽ ജെസ്സിയും ജോയിയുമായുള്ള വിവാഹവും അവർ നടത്തി. ജോയിയുടെ അച്ഛൻ ചാക്കോച്ചൻ തന്നെ മരണഭീഷണി മുഴക്കി അവനെ സമ്മതിപ്പിച്ച് എടുക്കുകയായിരുന്നു. നവദമ്പതിമാരുടെ ആദ്യരാത്രിയിൽ സ്ഥലത്തെത്തിയ ബാബു ജെസ്സി ഇത്രയും നാൾ അവനെ വഞ്ചിയ്ക്കുയായിരുന്നു എന്നു കരുതി അവളെ തന്റെ കൈത്തോക്കിനിരയാക്കി. അപ്പോഴാണ് പുന്നച്ചൻ സത്യം വെളിവാക്കുന്നത്. പെങ്ങളെ കൊല്ലാനിടയായ ആ കൈത്തോക്ക് കൊണ്ടു തന്നെ ബാബു സ്വന്തം പ്രാണനും വെടിഞ്ഞു.






</doc>
<doc id="253393" url="https://ml.wikipedia.org/wiki?curid=253393" title="മൗലവി സർഫറാസ് അലി">
മൗലവി സർഫറാസ് അലി

പത്തൊമ്പതാം നൂറ്റാണ്ടിൽ ദില്ലിയിൽ ജീവിച്ചിരുന്ന ഒരു മുസ്ലീം വഹാബി പണ്ഡിതനാണ് മൗലവി സർഫറാസ് അലി. 1857-ലെ ലഹളക്കാലത്തെ പ്രവർത്തനങ്ങളുടെ പേരിലാണ് ഇദ്ദേഹത്തിന്റെ പ്രസിദ്ധി. "മുജാഹിദ്ദീന്റെ ഇമാം" എന്ന വിളിപ്പേരിലാണ് ഇദ്ദേഹം അറിയപ്പെട്ടിരുന്നത്. ലഹളയിലെ വിമതശിപായികളുടെ മുഖ്യസേനാധിപനായിരുന്നു ബഖ്ത് ഖാന്റെ ആത്മീയ നേതാവായിരുന്നു ഇദ്ദേഹം. ബ്രിട്ടീഷുകാർക്കെതിരെ വിശുദ്ധയുദ്ധത്തിന് (ജിഹാദ്) ആഹ്വാനം ചെയ്ത ആദ്യത്തെ മതനേതാക്കളിലൊരാളായിരുന്നു. ബ്രിട്ടീഷുകാരുമായുള്ള പോരാട്ടം പുരോഗമിക്കുന്നതിനിടയിൽ ജിഹാദികളുടെ സാന്നിദ്ധ്യം വർദ്ധിക്കുകയും വിമതനേതാവ് എന്ന നിലയിലുള്ള ഇദ്ദേഹത്തിന്റെ സ്വാധീനം വളരെ വർദ്ധിക്കുകയും ചെയ്തിരുന്നു.


</doc>
<doc id="253394" url="https://ml.wikipedia.org/wiki?curid=253394" title="മുൻഷി ജീവൻലാൽ">
മുൻഷി ജീവൻലാൽ

1857-ലെ ലഹളക്കാലത്ത് ദില്ലിയിലെ ബ്രിട്ടീഷ് റെസിഡൻസിയിലെ മിർ മുൻഷി (ചീഫ് അസിസ്റ്റന്റ്) ആയിരുന്നു മുൻഷി ജീവൻലാൽ () എന്ന റായ് ബഹാദൂർ ജീവൻലാൽ. ലഹളക്കാലത്ത് ഇദ്ദേഹം വീട്ടിലെ നിലവറയിലൊതുങ്ങിയിരുന്നെങ്കിലും അദ്ദേഹത്തിന്റെ ഒളിസങ്കേതത്തിൽനിന്ന് രണ്ട് ബ്രാഹ്മണരെയും രണ്ട് ജാട്ടുകളെയും അയച്ച് വിമതസൈനികരുടെ വിവരങ്ങൾ ശേഖരിക്കുകയും അവ അന്നത്തെ ബ്രിട്ടീഷ് രഹസ്യാന്വേഷണവിഭാഗത്തിന്റെ മേധാവിയായിരുന്ന വില്യം ഹോഡ്സന് കൈമാറുകയും ചെയ്തിരുന്നു. ആധുനിക ഇന്ത്യൻ പുസ്തകങ്ങളും മാദ്ധ്യമങ്ങളും ഇദ്ദേഹത്തെ ഒറ്റുകാരനായാണ് ചിത്രീകരിക്കുന്നത്. 


</doc>
<doc id="253402" url="https://ml.wikipedia.org/wiki?curid=253402" title="ഗാംബാസ്">
ഗാംബാസ്

ഒബ്ജക്റ്റ് ചേർപ്പുകളോടെയുള്ള ബേസിക് പ്രോഗ്രാമിങ് ഭാഷയാണ് ഗാംബാസ്. മൈക്രോസോഫ്റ്റ് വിഷ്വൽ ബേസികിന് സമാനമായി ഓപ്പൺ സോഴ്സിൽ പ്രചാരം നേടിക്കൊണ്ടിരിക്കുന്ന ലളിതമായൊരു പ്രോഗ്രാമിംഗ് ഭാഷയാണിത്. 1999 ൽ ബിനോൾട്ട് മിൻസിനി എന്ന ഫ്രഞ്ച് പ്രോഗ്രാമറാണിതാവിഷ്കരിച്ചത്. സ്പാനിഷ് ഭാഷയിൽ ഗാംബാസ് എന്ന വാക്കിന് കൊഞ്ച് എന്നാണർത്ഥം. എല്ലാ ലിനക്സ് വിതരണങ്ങളിലും ഇത് ലഭ്യമാണ്.

ഹലോ വേൾഡ് പ്രോഗ്രാം .
Public Sub Form_Open()

End
Program that computes a 100-term polynomial 500000 times, and repeats it ten times (used for benchmarking).
Private Sub Test(X As Float) As Float

End

Public Sub Main()

End



</doc>
<doc id="253404" url="https://ml.wikipedia.org/wiki?curid=253404" title="ചാൾസ് മെറ്റ്കാഫ്">
ചാൾസ് മെറ്റ്കാഫ്

പ്രശസ്തനായ ബ്രിട്ടീഷ് കോളനി ഭരണകർത്താവാണ് ചാൾസ് മെറ്റ്കാഫ് എന്ന ചാൾസ് തിയോഫിലസ് മെറ്റ്കാഫ് () (ജീവിതകാലം: 1785 ജനുവരി 30 – 1846 സെപ്റ്റംബർ 5). ഇന്ത്യയുട താൽക്കാലിക ഗവർണർ ജനറൽ, ജമൈക്കയുടെ ഗവർണർ, കാനഡയുടെ ഗവർണർ ജനറൽ എന്നീ സ്ഥാനങ്ങൾ വഹിച്ചിട്ടുണ്ട്. ഇന്ത്യയിൽ ഡെൽഹിയിലെയും ഹൈദരാബാദിലെയും റെസിഡന്റ് സ്ഥാനങ്ങൾ, ആഗ്ര പ്രസിഡൻസിയിലെ ഗവർണർ, വടക്കുപടിഞ്ഞാറൻ പ്രവിശ്യകളിലെ ലെഫ്റ്റനന്റ് ഗവർണർ തുടങ്ങിയ സ്ഥാനങ്ങളും വഹിച്ചിട്ടുണ്ട്. ചാൾസ് മെറ്റ്കാഫിന്റെ ഇളയ സഹോദരൻ തോമസ് മെറ്റ്കാഫും ഇന്ത്യയിൽ ജോലിചെയ്തിട്ടുണ്ട്. അദ്ദേഹം ചാൾസിനുശേഷം ദില്ലിയുടെ റെസിഡന്റായിരുന്നു.

റെസിഡന്റായിരുന്ന ഡേവിഡ് ഒക്റ്റെർലോണിയുടെ അസിസ്റ്റന്റ് ആയാണ് 1806-ൽ ഇദ്ദേഹം ആദ്യം ഡെൽഹിയിലെത്തിയത്. 1811 മുതൽ റെസിഡന്റായി. ഇക്കാലത്ത് ഇദ്ദേഹം ഇന്ത്യൻ സമ്പ്രദായങ്ങളോട് കാര്യമായ ആഭിമുഖ്യം പ്രകടിപ്പിച്ചിരുന്നു. ദില്ലിയിലെ മുഗൾ‌ ഷാലിമാർ ഗാർഡനിൽ അദ്ദേഹം വീടുപണിയുകയും, ഒരു സിഖ് യുവതിയെ ഇന്ത്യൻ ശൈലിയിൽ വിവാഹം കഴിക്കുകയും ചെയ്തു. ഈ ഭാര്യയിൽ അദ്ദേഹത്തിന് മൂന്ന് ആൺമക്കളുണ്ടായി.

1820 മുതൽ 1825 വരെയാണ് ചാൾസ് മെറ്റ്കാഫ് ഹൈദരാബാദിലെ റെസിഡന്റായിരുന്നത്. 

1826-ൽ ഡെൽഹിയിൽ രണ്ടാംവട്ടം റെസിഡന്റായെത്തുന്ന സമയത്ത് ഇന്ത്യയോടും മുഗൾ ഭരണാധികാരികളോടുമുള്ള അദ്ദേഹത്തിന്റെ മനോഭാവത്തിന് മാറ്റം വന്നിരുന്നു. അദ്ദേഹം സിഖ് ഭാര്യയെ ഉപേക്ഷിച്ചു. തിമൂർ രാജകുടുംബവുമായുള്ള തന്റെ മുൻബന്ധങ്ങൾ ഉപേക്ഷിച്ചെന്ന് 1832-ൽ ദില്ലി വിട്ട് കൽക്കത്തയിൽ കൌൺസിൽ അംഗമാവാനെത്തിയശേഷം അദ്ദേഹം എഴുതിയിരുന്നു.


</doc>
<doc id="253408" url="https://ml.wikipedia.org/wiki?curid=253408" title="അനംഗരംഗം">
അനംഗരംഗം

കാമസൂത്രത്തിന്റെ വ്യാഖ്യാനമെന്നതായി കണക്കാക്കപ്പെടുന്ന ഒരു ദാമ്പത്യകലാ പുസ്തകമാണ് അനംഗരംഗം. 16-ആം ശതകത്തിൽ ജീവിച്ചിരുന്ന കല്യാണമല്ലൻ എന്ന രചയിതാവിന്റേതായാണ് ഇത് കണക്കാക്കപ്പെടുന്നത്. ലോദി വംശത്തിലെ അഹമ്മദ്‌ ഖാൻ ലോദിയുടെ പുത്രനായ ലാദ് ഖാന്റെ അംഗീകാരത്തിലേക്കായി എഴുതപ്പെട്ടതാണിതെന്നാണ് ആദ്യ പണ്ഡിത മതം. പിന്നീടുവന്ന വ്യാഖ്യാതാക്കൾ പക്ഷേ, ഭാര്യാ-ഭർതൃ ബന്ധത്തിന്റെ കെട്ടുറപ്പ് സൂക്ഷിക്കാനായാണ് ഇതെഴുതിയതെന്നു കരുതുന്നു.

1885-ൽ റിച്ചാർഡ് ഫ്രാൻസിസ് ബർട്ടൻ ആംഗലേയത്തിലേക്ക് തർജ്ജമ ചെയ്തു. ഈ കൃതി മലയാളത്തിലേക്ക് ഇതേപേരിൽ ആർ. നാരായണപണിക്കർ വ്യാഖ്യാനം ചെയ്തിട്ടുണ്ട്.

ഏക പത്നീവൃതത്തെ സമർത്ഥിക്കുന്ന കൃതിയിൽ ഒരേ പത്നിയെ തന്നെ സ്നേഹിച്ചുകൊണ്ട് 32 വിവിധ സ്ത്രീകളുടെ കൂടെ ദാമ്പത്യം അനുഷ്ഠിച്ചാലെന്ന പോലെയുള്ള അനുഭവം സിദ്ധമാക്കാനുള്ള പ്രയത്നത്തെ വിവരിക്കുന്നു. ഇതുവഴി ഭാര്യാ ഭർത്താക്കന്മാർ തമ്മിലുണ്ടാകുന്ന അകല്ചയെ ഇല്ലാതാക്കാനും, സ്നേഹം വർദ്ധിപ്പിക്കാനും കൃതി സഹായിക്കുന്നതായി പറയപ്പെടുന്നു. സ്ത്രീ-പുരുഷന്മാരുടെ വർഗ്ഗികരണത്തെപ്പറ്റി പറഞ്ഞുകൊണ്ടു തുടങ്ങുന്ന കൃതിയിൽ പലവിധ സംഭോഗ രീതികൾക്കു പുറമേ അനവധി രതിപൂർവ്വ ലീലകളെപ്പറ്റിയും അന്യോന്യ ആകർഷണരീതികളെപ്പറ്റിയും പരാമർശിക്കുന്നു. അവസാനത്തിൽ ആകർഷണത്തിനും വാജീകരണത്തിനും ഉപയോഗിക്കാൻ നിർദ്ദേശിക്കുന്ന ചില ഔഷധപ്രയോഗങ്ങളെ കുറിച്ചും പ്രതിപാദിക്കുന്നു.




</doc>
<doc id="253412" url="https://ml.wikipedia.org/wiki?curid=253412" title="മാർട്ടിൻ പ്രക്കാട്ട്">
മാർട്ടിൻ പ്രക്കാട്ട്

മലയാളചലച്ചിത്ര സംവിധായകനും നിശ്ചലചിത്ര ഛായാഗ്രാഹകനുമാണ് മാർട്ടിൻ പ്രക്കാട്ട്. ബെസ്റ്റ് ആക്ടർ, എന്നീ ചിത്രങ്ങളാണ് ഇദ്ദേഹം സംവിധാനം ചെയ്തിട്ടുള്ളത്. മുൻപ് വനിത മാസികയിൽ ഫോട്ടോഗ്രാഫറായി പ്രവർത്തിച്ചിരുന്നു. ചങ്ങനാശേരി സ്വദേശിയായ ഇദ്ദേഹം മമ്മൂട്ടി നായകനായി ലൗ ഇൻ സിംഗപ്പൂർ എന്ന കോമഡി ചിത്രത്തിൽ സഹസംവിധായകനായി പ്രവർത്തിച്ചു. പിന്നീട് മമ്മൂട്ടിയെത്തന്നെ നായകനാക്കി ബെസ്റ്റ് ആക്ടർ സംവിധാനം ചെയ്തു.



</doc>
<doc id="253420" url="https://ml.wikipedia.org/wiki?curid=253420" title="കരനെൽകൃഷി">
കരനെൽകൃഷി

കേരളത്തിൽ പണ്ടുകാലങ്ങളിൽ വ്യാപകമായി ചെയ്തിരുന്ന മോടൻ, പള്ള്യാൽ കൃഷി തുടങ്ങി തെങ്ങിൻ തോപ്പുകളിലും മറ്റ് അനുയോജ്യമായ കരഭൂമികളിലും നടത്തിവരുന്ന നെൽ കൃഷിയെയാണ് കരനെൽകൃഷി അഥവ കരനെല്ല് എന്ന് വിളിക്കുന്നത്. തണലിൽ വളരുന്നതും വരൾച്ചയെ ചെറുക്കാൻ കഴിയുന്നതും മറ്റ് വൈവിധ്യ ഗുണവിശേഷമുള്ളതുമായ ധാരാളം നാടൻ ഇനം നെല്ലിനങ്ങൾ കൃഷിചെയ്തിരുന്നു. തെങ്ങിൻ തോപ്പുകളാൽ സമൃദമായ കേരളത്തിൽ ഈ കൃഷിക്ക് ഏറെ സാധ്യതയുണ്ടായിട്ടും പിൽക്കാലങ്ങളിൽ ഇത് അപ്രത്യക്ഷമായി. ആദിവാസി ഗോത്രങ്ങളും മറ്റും മലപ്രദേശങ്ങളിൽ അരിഭക്ഷണലഭ്യതയ്ക്കായി കരനെല്ല് കൃഷി ചെയ്തിരുന്നു.

കരകൃഷിക്ക് അനുയോജ്യമായത് തുറന്ന പ്രദേശങ്ങളാണ്. പല നെല്ലിനങ്ങളും സൂര്യപ്രകാശം കുറഞ്ഞ സാഹചര്യങ്ങളിലും വളരുന്നവയാണ്. സൂര്യപ്രകാശം ലഭിക്കുന്ന 25 വർഷത്തിലധികം പ്രായമുള്ള തെങ്ങിൻ തോപ്പുകളിലും കരനെൽകൃഷി ചെയ്യാം . കരനെൽകൃഷി ചെയ്യുന്ന സ്ഥലത്ത് പയർ കൃഷിചെയ്ത് ജനുവരിമാസത്തോടെ ഉഴുത് മണ്ണ് വെയിൽ കൊള്ളിക്കണം. ഏപ്രിൽ പകുതിയാകുമ്പോൾ വീണ്ടും നിലമൊരുക്കാം. ഉഴുന്ന സമയത്ത് ജൈവവളങ്ങൾ അടിവളമായി ചേർക്കാം. വിത്ത് വിതച്ച് കണ്ടം നിരപ്പാക്കണം. ഒരു സെന്റിൽ കുഴുയെടുത്ത് നടുന്നതിന് 300ഗ്രാം വിത്തും വിതറുന്നതിന് 400ഗ്രാം വിത്തും ശരാശരി വേണം. മണ്ണിന്റെ അമ്ലസ്വഭാവം വയൽ പ്രദേശത്തിനെ അപേക്ഷിച്ച് കൂടുതലാണെന്നതിനാൽ മേൽവളപ്രയോഗത്തിന് മുമ്പ് ആവശ്യത്തിന് കുമ്മായം ചേർക്കുന്നതും നല്ലതാണ്.

പരമ്പരാഗതമായി പലയിനം നെൽവിത്തുകൾ പ്രചാരത്തിലുണ്ടായിരുന്നു. ഒറ്റപ്പെട്ടയിടങ്ങളിൽ കർഷകർ കൈമാറ്റം ചെയ്തിരുന്ന ഈ വിത്തിനങ്ങളെല്ലാം ഹരിതവിപ്ലവത്തിന്റെ തുടക്കത്തോടെ നാമാവശേഷമാവപ്പെട്ടു.

പട്ടാമ്പി നെല്ലു ഗവേഷണകേന്ദ്രം പുറത്തിറക്കിയ ചില കരനെൽ വിത്തിനങ്ങളാണ് പി.ടി.ബി 28 (കട്ടമോടൻ), പി.ടി.ബി 29 (കറുത്തമോടൻ), പി.ടി.ബി 30 (ചുവന്ന മോടൻ), സ്വർണ്ണപ്രഭ, വൈശാഖ് എന്നിവ. കൂടാതെ വയലിൽ കൃഷി ചെയ്യുന്ന ഐശ്വര്യ, ആതിര, മട്ടത്രിവേണി തുടങ്ങിയവയും കരകൃഷിക്ക് അനുയോജ്യമാണ് . പരമ്പരാഗത നെല്ലിനങ്ങളായ കറുത്തക്കുടുക്കൻ, ചൊമാല, കല്ലടിയാരൻ,ചുവന്ന തൊണ്ണൂറാൻ ,വെള്ളത്തൊണ്ണൂറാൻ, കറുത്ത ഞവര, പാൽക്കയമ, കുന്തിപ്പുല്ലൻ, ഓക്കക്കുഞ്ഞ്, ചോമ, വെളുത്ത പനംകുറവ, കറുത്ത പനംകുറവ എന്നിവയും കരകൃഷി ചെയ്തുവരുന്ന ഇനങ്ങളാണ്. വയലിനെ അപേക്ഷിച്ച് കരനെല്ലിന് വിളവ് താരതമ്യേന കുറവാണ്.

കരനെൽകൃഷിയുടെ പ്രധാന കളകളാണ്. വ്യാപകമായി പ്രശ്നമുണ്ടാക്കുന്ന മുത്തങ്ങയേയും വീതിയിലയൻ കളകളേയും നിയന്ത്രിക്കാൻ കളനാശിനികൾ ഉപയോഗിക്കാം.

മഴയെ ആശ്രയിച്ചാണ് കരകൃഷി എങ്കിലും അടിക്കണ പരുവത്തിലും കതിരിടുന്ന സമയത്തും നന ഉറപ്പാക്കണം. ജലസേചനസൗകര്യമുള്ള സ്ഥലങ്ങളിൽ മണ്ണിൽ ഏർപ്പം നിലനിൽക്കവിധത്തിൽ നനയ്ക്കുന്നത് വിളവ് കൂട്ടാൻ സഹായിക്കും. രാസവളങ്ങൾ ചേർക്കുന്ന സമയങ്ങളിൽ മണ്ണിന് നനവ് അത്യാവശ്യമാണ്.

കരനെൽകൃഷിക്ക് കീടബാധ താരതമ്യേന വളരെ കുറവായിട്ടാണ് കാണ്ടുവരുന്നത്. കതിരിടുന്ന സമയത്തെ ചാഴിയുടെ ആക്രമണം പ്രതിരോധിക്കാൻ കാന്താരിമുളക്-വെളുത്തുള്ളി മിശ്രിതം ഗോമൂത്രത്തിൽ ചേർത്ത് തളിയ്ക്കാം. സന്ധ്യാസമയത്ത് പുരയിടത്തിന് സമീപം കരിയിലയും മറ്റും കൂട്ടി തീയിടുന്നതും ചാഴി ശല്യം കുറയ്ക്കാൻ സഹായിക്കും.





</doc>
<doc id="253430" url="https://ml.wikipedia.org/wiki?curid=253430" title="എ.വി. അബ്ദുറഹിമാൻ ഹാജി">
എ.വി. അബ്ദുറഹിമാൻ ഹാജി

മുസ്ലീം ലീഗിന്റെ പ്രമുഖ നേതാവും നിയമസഭാ സാമാജികനുമായിരുന്നു എ.വി. അബ്ദുറഹിമാൻ ഹാജി. ആറാം തരം വരെ പഠിച്ച ഇദ്ദേഹം 1948ൽ മുസ്ലീം ലീഗിൽ ചേർന്നു. 1971 ആദ്യമായി നിയമസഭയിലെത്തി. 

കുഞ്ഞൈഷയാണു് ഭാര്യ. ഒരു പുത്രനുണ്ട്. 
ഹൂ ഈസ് ഹൂ - സിക്സ്ത് കേരള ലെജിസ്ലേറ്റീവ് അസംബ്ലി. ഡിസംബർ 1980


</doc>
<doc id="253433" url="https://ml.wikipedia.org/wiki?curid=253433" title="പുതുപ്പള്ളി രാഘവൻ">
പുതുപ്പള്ളി രാഘവൻ

പ്രമുഖനായ സ്വാതന്ത്ര്യ സമരസേനാനിയും കമ്മ്യൂണിസ്റ്റ് നേതാവും സാഹിത്യകാരനുമായിരുന്നു പുതുപ്പള്ളി രാഘവൻ (10 ജനുവരി 1910 - 27 ഏപ്രിൽ 2000). മധ്യതിരുവിതാംകൂറിൽ കമ്മ്യൂണിസ്റ്റ് പാർട്ടി കെട്ടിപ്പടുക്കുന്നതിൽ നിർണ്ണായക പങ്ക് വഹിച്ചു. കേരള സാഹിത്യ അക്കാദമി പുരസ്കാരം ലഭിച്ചിട്ടുണ്ട്.

പുതുപ്പള്ളിയിൽ`, മനയ്ക്കൽ നാരായണപിള്ളയുടെയും ലക്ഷ്മി അമ്മയുടെയും മകനായി ജനിച്ചു. പ്രയാർ ഇംഗ്ലീഷ് മിഡിൽ സ്കൂളിൽ പഠിക്കുമ്പോൾ പതിന്നാലാം വയസ്സിൽവൈക്കം സത്യഗ്രഹജാഥയ്ക്ക് പണം പിരിച്ചു. സൈമൺ കമ്മിഷനെ ബഹിഷ്ക്കരിക്കാനുള്ള പ്രവർത്തനങ്ങളിൽ സജീവമായിരുന്നു. ഗാന്ധിജിയുടെ ആഹ്വാനമനുസരിച്ച് നിയമംലംഘിച്ച് ഉപ്പുവാരാൻ പയ്യന്നൂർക്കുപോയ ജാഥയോടൊപ്പം കൂടി. കോഴിക്കോട്ടെ കോൺഗ്രസ് വാളണ്ടിയർ ക്യാമ്പിൽ പങ്കെടുത്ത് കള്ളുഷാപ്പ് പിക്കറ്റിംഗിൽ അറസ്റ്റ് വരിച്ചു. നാലു വർഷം ഒളിവിലും പന്ത്രണ്ടുവർഷം പല ലോക്കപ്പുകളിലും ജയിലിലും കഴിഞ്ഞു. ഗാന്ധിജിയെ നേരിൽക്കണ്ട് വാർധാ ആശ്രമത്തിൽ അന്തേവാസിയായി. പിന്നീട് ഭാരതമെമ്പാടും സഞ്ചരിച്ചു.

തിരിച്ച് തിരുവിതാംകൂറിലെത്തി പൊന്നറ ശ്രീധർ, എൻ.പി. കുരുക്കൾ, പി. കൃഷ്ണപിള്ള, ആർ. ശങ്കരനാരായണൻ തമ്പി എന്നീ യൂത്ത്ലീഗ് നേതാക്കളുമായി ചേർന്ന് തിരുവനന്തപുരത്ത് സ്റ്റേറ്റ് കോൺഗ്രസിന്റെ പ്രവർത്തനത്തിൽ സജീവമായി പ്രവർത്തിച്ചു. സ്റ്റേറ്റ് കോൺഗ്രസിലും 1942ൽ കമ്യൂണിസ്റ്റ് പാർട്ടിയിലും അംഗമായി. വള്ളിക്കുന്നത്തെ കർഷകത്തൊഴിലാളികളെയും ഇടത്തരം കൃഷിക്കാരെയും സംഘടിപ്പിച്ചു. ധനികരുടെ മുഷ്ക്കിനെതിരെ ചെറുത്തുനിൽപ്പുകൾ ആരംഭിച്ചതോടെ പുതുപ്പള്ളി രാഘവൻ പ്രമാണിമാരുടെ നോട്ടപ്പുള്ളിയായി. ധാരാളം കള്ളക്കേസുകളിൽ കുടുങ്ങിയതോടെ ഒളിവിൽ കഴിഞ്ഞു. ശൂരനാട്ട് നാലു പോലീസുകാർ നാട്ടുകാരുടെ ആക്രമണത്തിൽ കൊല്ലപ്പെട്ട സംഭവത്തിൽ പ്രതിയായി 1950ൽ അറസ്റ്റിലായി. ലോക്കപ്പിൽ മൃഗീയ മർദ്ദനത്തിന് ഇരയായി. പോലീസ് അറസ്റ്റിനെത്തുടർന്ന് ദീർഘകാലം പൂജപ്പുര സെൻട്രൽ ജയിലിലും നാഗർകോവിൽ ക്ഷയരോഗാശുപത്രിയിലും കഴിഞ്ഞു. 1964ൽ കമ്യൂണിസ്റ്റ്പാർട്ടി പിളർന്നതോടെ സജീവ രാഷ്ട്രീയത്തിൽനിന്നു പിൻവാങ്ങി.
2000 എപ്രിൽ 27നു 90ആം വയസ്സിൽ മരണപ്പെട്ട അദ്ദേഹം ജ്നമദേശമായ പുതുപ്പള്ളിയിൽ അന്ത്യവിശ്രമം കൊള്ളുന്നു




</doc>
<doc id="253435" url="https://ml.wikipedia.org/wiki?curid=253435" title="കെ.എം. എബ്രഹാം">
കെ.എം. എബ്രഹാം

സി.പി.ഐ.എമ്മിന്റെ ഒരു നേതാവും നിയമസഭാ സാമാജികനുമായിരുന്നു കെ.എം. എബ്രഹാം. 1919 മാർച്ച് 27ന് പാമ്പാടി കൊല്ലേറ്റു ഹൗസിൽ ഈപ്പൻ മാണിയുടെ മകനായി ജനിച്ചു. 1938ൽ സ്വാതന്ത്ര്യസമരത്തിലേർപ്പെട്ട് 6 മാസം തടവിൽ കഴിഞ്ഞിട്ടുണ്ടു്. 1941ൽ കമ്യൂണിസ്റ്റ് പാർട്ടിയിൽ ചേർന്ന ഇദ്ദേഹം, 1964ൽ പാർട്ടി പിളർന്നപ്പോൾ സി.പി.ഐ.എമ്മിനോടൊപ്പം നിന്നു. 1967ൽ ആദ്യമായി നിയമസഭയിലേക്ക് തിരഞ്ഞെടുത്തു. അന്നമ്മാ എബ്രഹാമാണു ഭാര്യ. ആറു മക്കളുണ്ട്. 

ഹൂ ഈസ് ഹൂ - സിക്സ്ത് കേരള ലെജിസ്ലേറ്റീവ് അസംബ്ലി. ഡിസംബർ 1980


</doc>
<doc id="253438" url="https://ml.wikipedia.org/wiki?curid=253438" title="സി.ടി. അഹമ്മദ് അലി">
സി.ടി. അഹമ്മദ് അലി

മുസ്ലീം ലീഗിന്റെ ഒരു പ്രമുഖ നേതാവും നിയമസഭാസാമാജികനുമായിരുന്നു സി.ടി. അഹമ്മദലി. എം.എസ്.എഫിലൂടെ 1957ൽ രാഷ്ട്രീയത്തിലെത്തി. 2006-ലെ നിയമസഭയിൽ കാസർഗോഡ് നിയമസഭാമണ്ഡലത്തിലെ പ്രതിനിധിയായിരുന്നു. കാസറഗോഡ് നിയമസഭാ മണ്ഡലത്തിൽ നിന്ന് ഏറ്റവും കൂടുതകൽ വിജയിച്ച ജന പ്രതിനിധി കൂടിയായിരുന്നു. 1980 മുതൽ തുടർച്ചയായി 7 പ്രാവശ്യം കാസറഗോഡിനെ പ്രതിനിധീകരിച്ച് എം. എൽ. എ ആയിരുന്നിട്ടുണ്ട്.
എ. ഉമ്മാലിമയാണു ഭാര്യ. രണ്ടു മക്കളുണ്ട്.

ഹൂ ഈസ് ഹൂ - സിക്സ്ത് കേരള ലെജിസ്ലേറ്റീവ് അസംബ്ലി. ഡിസംബർ 1980


</doc>
<doc id="253442" url="https://ml.wikipedia.org/wiki?curid=253442" title="കൊരമ്പയിൽ അഹമ്മദ് ഹാജി">
കൊരമ്പയിൽ അഹമ്മദ് ഹാജി

1930 ജൂലൈ 16നു മുഹമ്മദ് ഹാജിയുടെ പുത്രനായി മഞ്ചേരിയിൽ ജനിച്ചു. 1950 ഇന്ത്യൻ നാഷണൽ കോൺഗ്രസിലൂടെ രാഷ്ട്രീയത്തിലേക്കു പ്രവേശിച്ചു. ഒട്ടനവധി സ്ഥാനമാനങ്ങൾ വഹിച്ച ഇദ്ദേഹം പാർലമെന്റംഗം, പതിനാലു വർഷം നിയമസഭാംഗം, ഡപ്യൂട്ടി സ്പീക്കർ തുടങ്ങിയ പദവികളിൽ പ്രവർത്തിച്ചു.

ഹൂ ഈസ് ഹൂ - സിക്സ്ത് കേരള ലെജിസ്ലേറ്റീവ് അസംബ്ലി. ഡിസംബർ 1980


</doc>
<doc id="253443" url="https://ml.wikipedia.org/wiki?curid=253443" title="ഹിരോഹിതോ">
ഹിരോഹിതോ

ജപ്പാന്റെ 124-ം ചക്രവർത്തിയായിരുന്നു ഹിരോഹിതോ.(ഏപ്രിൽ 29, 1901 – ജനുവരി 7, 1989) പിതാവായ താഷോ ചക്രവർത്തിയുടെ നിര്യാണത്തെത്തുടർന്ന് 1926 ,ഡിസംബർ 25 നു ജപ്പാൻ ചക്രവർത്തിയായി സ്ഥാനാരോഹണം ചെയ്തു.സഡാകോ ആയിരുന്നു അദ്ദേഹത്തിന്റെ മാതാവ്. ജപ്പാൻ ആചാരമനുസരിച്ച്മരണശേഷം ഷോവാ ചക്രവർത്തിയെന്നാണ് ഹിരോഹിതോയെ വിശേഷിപ്പിച്ചുവരുന്നത്.
ഹിരോഹിതോയുടെ ഭരണത്തിന്റെ തുടക്കകാലത്ത് ജപ്പാൻ ലോകത്തിലെ ഒൻപതാമത്തെ സാമ്പത്തിക ശക്തിയും ലോകത്തിലെ മൂന്നാമത്തെ നാവികശക്തിയും ആയിരുന്നു.ലീഗ് ഓഫ് നേഷൻസിലെ നാലു സ്ഥിരാംഗങ്ങളിൽ ഒന്നുമായിരുന്നു ജപ്പാൻ. സൈനികശക്തിയുടെ വ്യാപനവും,സാമ്രാജ്യത്വത്തിന്റെ വളർച്ചയും ലക്ഷ്യമാക്കി നീങ്ങിയിരുന്ന അക്കാലത്തെ ജപ്പാന്റെ ഭരണത്തലവൻ കൂടിയായിരുന്നു ഹിരോഹിതോ.രണ്ടാം ലോക മഹായുദ്ധക്കാലത്ത് ജപ്പാനെ നയിച്ചിരുന്നതും അദ്ദേഹമായിരുന്നു.എന്നാൽ യുദ്ധകാലത്തെ കുറ്റങ്ങൾക്ക് ഹിരോഹിതോയ്ക്ക് വിചാരണ നേരിടേണ്ടിവന്നില്ല.ആധുനിക ജപ്പാന്റെ രാഷ്ട്രപ്രതീകമായി മാറിയ ഹിരോഹിതോയുടെ അവസാനകാലങ്ങളിൽ തന്നെ ജപ്പാൻ ലോകത്തിലെ രണ്ടാമത്തെ സാമ്പത്തികശക്തിയായി ഉയർന്നു.ഹിരോഹിതോയുടെ അനന്തരാവകാശിയായി കീഴ്വഴക്കം അനുസരിച്ച് പുത്രനായ അകിഹിതോ നിർദ്ദേശിക്കപ്പെട്ടു.


</doc>
<doc id="253450" url="https://ml.wikipedia.org/wiki?curid=253450" title="നീർത്തെള്ളി">
നീർത്തെള്ളി

പശ്ചിമഘട്ടതദ്ദേശവാസിയായ ഒരു ചെറിയ മരമാണ് നീർത്തെള്ളി. . 8 മീറ്റർ വരെ ഉയരം വയ്ക്കുന്ന ഈ മരം 800 മീറ്റർ മുതൽ 1200 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="253453" url="https://ml.wikipedia.org/wiki?curid=253453" title="ആനപ്പാണൽ">
ആനപ്പാണൽ

തെക്കെപശ്ചിമഘട്ടതദ്ദേശവാസിയായ 5 മീറ്റർ വരെ ഉയരം വയ്ക്കുന്ന ഒരു ചെറിയ മരമാണ് ആനപ്പാണൽ. . നിത്യഹരിതവനങ്ങളിലെ അടിക്കാടുകളായി കാണപ്പെടുന്നു. വയനാട് മുതൽ ആനമല വരെയുള്ള പ്രദേശങ്ങളിൽ കാണുന്ന ഈ ചെടി വംശനാശഭീഷണി നേരിടുന്നു.


</doc>
<doc id="253463" url="https://ml.wikipedia.org/wiki?curid=253463" title="പ്രിമോ ലെവി">
പ്രിമോ ലെവി

ഇറ്റാലിയൻ എഴുത്തുകാരനും,"ഓഷ് വിറ്റ്സ്" തടങ്കൽ പാളയത്തിലെ അന്തേവാസിയുമായിരുന്ന പ്രിമോ ലെവി (Primo Levi) (31 ജൂലൈ 1919 – 11 ഏപ്രിൽ 1987) ഇറ്റലിയിലെ ടൂറിനിൽ ജനിച്ചു. രസതന്ത്രത്തിൽ ടൂറിൻ സർവ്വകലാശാലയിൽ നിന്നു 1941 ൽ ബിരുദം നേടിയ ലെവി ആദ്യം ഖനികളിലാണ് ജോലി ചെയ്തത്. ഇറ്റലിയിലെ ഫാസിസ്റ്റ് ശക്തികൾക്കെതിരേയുള്ള പ്രതിരോധമുന്നണിയിൽ അണിചേർന്ന ലെവി പിന്നീട് പിടിയിലാവുകയും മൊദേനയ്ക്കടുത്തുള്ള ഫൊസ്സോളി ക്യാമ്പിലേയ്ക്ക് അയയ്ക്കപ്പെടുകയും ചെയ്തു. അധികം താമസിയാതെ തന്നെ ക്യാമ്പ് നാസികളുടെ കീഴിൽ ആയിത്തീരുകയും ,അവിടെ നിന്നും ഓഷ് വ്റ്റ്സിലേയ്ക്കു അയയ്ക്കപ്പെട്ട ലെവി 1945 ജനുവരി 18നു റെഡ്ആർമി ഈ ക്യാമ്പ് മോചിപ്പിയ്ക്കുന്നതുവരെ അവിടെത്തുടർന്നു.

രണ്ടു നോവലുകളും,ചെറുകഥാസമാഹാരങ്ങളും ഉപന്യാസങ്ങളുടെ സമാഹാരങ്ങളും ആയി അനേകം കൃതികൾ ലെവി പൂർത്തിയാക്കുകയുണ്ടായി. ലെവിയുടെ ദി പീരിയോഡിക് ടേബിൾ എന്ന പുസ്തകം ഇതുവരെ എഴുതപ്പെട്ടവയിൽ വച്ച് ഏറ്റവും നല്ല ശാസ്ത്രപുസ്തകമായി റോയൽ ഇൻസ്റ്റിറ്റ്യൂഷൻ ഒഫ് ഗ്രെയിറ്റ് ബ്രിട്ടൻ തെരഞ്ഞെടുക്കുകയുണ്ടായി.


</doc>
<doc id="253464" url="https://ml.wikipedia.org/wiki?curid=253464" title="വിസിൽബ്ലോവർ സംരക്ഷണ നിയമം">
വിസിൽബ്ലോവർ സംരക്ഷണ നിയമം

സർക്കാർ സ്ഥാപനങ്ങളിലും സ്വകാര്യ സ്ഥാപനങ്ങളിലും നടക്കുന്ന നിയമവിരുദ്ധ പ്രവർത്തനങ്ങൾ തുറന്നുകാട്ടുന്ന വിസിൽബ്ലോവർമാർക്ക് സംരക്ഷണം വ്യവസ്ഥചെയ്യുന്നതിനായി ഇന്ത്യയുടെ പാർലമെന്റ് പാസ്സാക്കിയ നിയമമാണ്വിസിൽ ബ്ലോവർ സംരക്ഷണ നിയമം,2011. 

സ്ഥാപനങ്ങളിലെ അഴിമതിയും ക്രമക്കേടുകളും വെളിച്ചത്തുകൊണ്ടുവരാൻ തയ്യാറാകുന്ന ജീവനക്കാരും സഹപ്രവർത്തകരും അതുമായി ബന്ധപ്പെടുന്ന മറ്റുള്ളവരും അനവധി പ്രത്യാഘാതങ്ങളെ നേരിടാറുണ്ട്. ജീവനും സ്വത്തിനും തൊഴിലിനുമൊക്കെ ഭീഷണിയാകാവുന്ന ഈ പ്രവർത്തനം നടത്തുവാൻ മുന്നോട്ടുവരുന്ന വിസിൽ ബ്ലോവർമാരെ സംരക്ഷിക്കുക എന്നത് രാഷ്ട്രത്തിന്റെ ഉത്തരവാദിത്തമായി കണ്ടുകൊണ്ടാണ് വിവിധ രാജ്യങ്ങളിൽ ഇതിനായി നിയനിർമ്മാണം നടത്തിയിരിക്കുന്നത്. 

അമേരിക്ക, ബ്രിട്ടൺ, ആസ്ട്രേലിയ തുടങ്ങിയ വിവിധ രാജ്യങ്ങളിൽ ഇതിനായുള്ള നിയമനിർമ്മാണം നടത്തിയിട്ടുണ്ട്. ഇന്ത്യയിൽ "പബ്ലിക് ഇന്ററസ്റ്റ് ഡിസ്‌ക്ലോഷർ ആൻഡ് പ്രൊട്ടക്ഷൻ റ്റു പേഴ്സൺസ് മേക്കിങ്ങ് ദി ഡിസ്‌ക്ലോഷർ ബിൽ, 2010" എന്ന പേരിൽ ഒരു നിയമം കേന്ദ്ര മന്ത്രിസഭ അംഗീകരിച്ചതിനെ തുടർന്ന് പാർലമെന്റിന്റെ പരിഗണനയിലാണ്. 


</doc>
<doc id="253466" url="https://ml.wikipedia.org/wiki?curid=253466" title="ബാഡൻഹീം 1939">
ബാഡൻഹീം 1939

ഇസ്രയേലി സാഹിത്യകാരനായ അഹരോൺ അപ്പൽഫെൽറ്റിന്റെ ഒരു കൃതിയാണ് ബാഡൻഹീം 1939
1978 ൽ ഹീബ്രു ഭാഷയിലാണ് ഈ കൃതി ആദ്യം പ്രസിദ്ധീകരിയ്ക്കപ്പെട്ടത്. ഓസ്ട്രിയയിലെ ഒരു സാങ്കല്പിക നഗരമായാണ് ബാഡൻഹീമിനെ വരച്ചുകാട്ടുന്നത്.
ജർമ്മൻ അധിനിവേശ പോളണ്ടിലെ ക്യാമ്പുകളിലേയ്ക്ക് നയിയ്ക്കപ്പെടുന്നതിനുമുൻപ് ഈ പട്ടണത്തിലെ തദ്ദേശവാസികളുടെ ജീവിതവും, തടങ്കൽ പാളയത്തിലെ ജീവിതവും ,ജൂതവംശഹത്യയുടെ ദയനീയചിത്രവും ഈ നോവലിൽ പ്രതിപാദിയ്ക്കുന്നു.


</doc>
<doc id="253469" url="https://ml.wikipedia.org/wiki?curid=253469" title="മഞ്ഞ വളയൻ കൽക്കാരി">
മഞ്ഞ വളയൻ കൽക്കാരി

കേരളത്തിലെ എല്ലാ നദികളിലും കണ്ടുവരുന്ന ഒരു മത്സ്യമാണ് മഞ്ഞ വളയൻ കൽക്കാരി. . അലങ്കാരമത്സ്യമായും ഉപയോഗിക്കുന്നുണ്ട്. ആദിവാസി സമൂഹം ഈ മത്സ്യത്തെ ഭക്ഷിക്കാറുണ്ട്.

1873ൽ ഡോ. ഫ്രാൻസിസ് ഡേ, ഭാവാനിപ്പുഴയിൽ നിന്നാണ് ഈ മത്സ്യത്തെ കണ്ടെത്തി നാമകരണം നടത്തുന്നത്. അന്ന് മദ്രാസ് പ്രവശ്യയ്ക്ക് കീഴിലുള്ള സ്ഥലമായതുകൊണ്ട് മദ്രാസ് പട്ടണം എന്ന് ശാസ്തനാമവും കൊടുത്തു.

ശരീരം നീണ്ടതും ശിരോഭാഗം പരന്നതുമാണ്. ശരീരത്തിന്റെ അടിസ്ഥാന നിറം കറുപ്പാണ്. അടിവശത്തിന് മാംസത്തിന്റെ നിറവും. സ്വർണ്ണ നിറത്തിലുള്ള വീതിയുള്ള മൂന്ന് വളയങ്ങളുണ്ട്. ചിറകുകൾക്ക് കരിമഷി നിറമാണ്. പരമാവധി വലിപ്പം 11.5 സെന്റിമീറ്റർ.



</doc>
<doc id="253471" url="https://ml.wikipedia.org/wiki?curid=253471" title="അരച്ചുണ്ടൻ">
അരച്ചുണ്ടൻ

കേരളത്തിലെ ഓരു ജലമുള്ളിടത്തും വേമ്പനാട്ടുകായലിലും സാധാരണയായി കണ്ടുവരുന്ന ഒരു മത്സ്യമാണ് അരച്ചുണ്ടൻ(Congaturi halfbeak). . അരവായ്ക്കോലൻ എന്നും വിളിക്കുന്നു. നല്ല രുചിയുള്ള മത്സ്യമാണ്.

1846-ൽ വാലെൻഡിനെസ് എന്ന ശാസ്ത്രജ്ഞൻ മലബാർ, ബോംബെ, പോണ്ടിച്ചേരി എന്നിവിടങ്ങളിൽ നിന്ന് ശേഖരിച്ച സാമ്പിളുകളുടെ അടിസ്ഥാനത്തിലാണ് ഈ മത്സ്യത്തിനെ വർഗ്ഗീകരിച്ചത്. കീഴ്ത്താടി മാത്രം നീണ്ടത് എന്ന് അർഥമുള്ള Hyporhamphus എന്ന നാമം നൽകിയിരിക്കുന്നത്.

ശരീരം വളരെ നീണ്ടതും ഉരുണ്ടതുമാണ്. വാലിന്റെ അഗ്രം പതിഞ്ഞ് കാണുന്നു. മുതുകുവശം പച്ചനിറമാണ്. പർശ്വങ്ങൾക്കും പച്ച നിറമുണ്ട്.പാർശ്വത്തിന്റെ മദ്ധ്യത്തിലൂടെ ഒരു വെള്ളിവര കടന്നു പോകുന്നു. ചിറകുകൾ സുതാര്യവും വർണ്ണ രഹിതവുമാണ്. കീഴ്ചുണ്ടിന്റെ അറ്റത്തിന് ചുവപ്പുറമുണ്ട്. 35 സെന്റിമീറ്റർ വരെ നീളം വയ്ക്കുന്നു. ശരാശരി വലിപ്പം 13 സെന്റിമീറ്ററാണ്.



</doc>
<doc id="253477" url="https://ml.wikipedia.org/wiki?curid=253477" title="ഗൂഗിൾ കാർ">
ഗൂഗിൾ കാർ

ഡ്രൈവറുടെ ആവശ്യം ഇല്ലാതെ സ്വയം പ്രവർത്തിക്കാൻ കഴിവുള്ള യന്ത്ര വാഹനങ്ങൾ ഉണ്ടാക്കുവാനുള്ള ഗൂഗിൾ പ്രൊജക്റ്റ്‌ ആണ് ഗൂഗിൾ ഡ്രൈവർലെസ്സ് കാർ. പരീക്ഷണാടിസ്ഥാനത്തിൽ ഇത്തരത്തിലുള്ള പത്തോളം കാറുകൾ ഗൂഗിൾ നിർമിച്ചിട്ടുണ്ട്.

അമേരിക്കയിലെ നെവാഡ,ഫ്ലോറിഡ, കാലിഫോർണിയ എന്നീ സംസ്ഥാനങ്ങളിൽ സ്വയം പ്രവർത്തിക്കുന്ന വാഹനങ്ങൾ ഉപയോഗിക്കാനുതകുന്ന തരത്തിൽ മോട്ടോർ വാഹന രജിസ്ട്രേഷൻ നിയമങ്ങൾ 2011 ജൂൺ മുതൽ നിലവിലുണ്ട് . നെവാഡയിലാണ് ഇതിനു വേണ്ടിയുള്ള നിയമം ആദ്യമായി ഉണ്ടാക്കിയത്. 

അപകടങ്ങളുണ്ടാക്കാതെ 300,000-ലധികം മൈലുകൾ പരീക്ഷണവാഹങ്ങൾ ഓടിച്ചതായി ഗൂഗിൾ അവകാശപ്പെടുന്നു. വളരെയധികം ഹെയർപിൻ വളവുകളുള്ള സാൻ ഫ്രാൻസിസ്കോയിലെ ലംബാർഡ് സ്ട്രീറ്റ്, കാലിഫോർണിയ സ്റ്റേറ്റ് ഹൈവേ 1 തുടങ്ങിയ റോഡുകളിലൂടെ പരീക്ഷണയാത്രകൾ നടത്തിയതായി ഗൂഗിളിന്റെ ഔദ്യോഗിക ബ്ലോഗിൽ പറയുന്നു.

സ്വയം പ്രവർത്തിക്കാൻ കഴിവുള്ള യന്ത്ര വാഹനങ്ങൾ റോഡപകടങ്ങൾ കുറക്കുമെന്നാണ് വിദഗ്ദ്ധരുടെ അഭിപ്രായം. 40 മൈൽ വേഗതയിൽ പോകുന്ന കാർ നിരത്താൻ ശ്രദ്ധയുള്ള ഡ്രൈവർ 12 അടി ദൂരം എടുക്കുന്ന സമയത്ത് യന്ത്രക്കാർ 9 അടി മാത്രമേ എടുക്കുകയുള്ളൂ എന്നാണു ഇതിനു അവലംബമായി പറയുന്നത്.

അഞ്ചു വർഷത്തിനകം വ്യാവസായിക അടിസ്ഥാനത്തിൽ ഇത്തരത്തിലുള്ള കാറുകൾ പുറത്തിറങ്ങിയേക്കുമെന്നാണ് അനുമാനം.



</doc>
<doc id="253478" url="https://ml.wikipedia.org/wiki?curid=253478" title="പിർ പഞ്ചാൽ ഭൂഗർഭ റെയിൽപാത">
പിർ പഞ്ചാൽ ഭൂഗർഭ റെയിൽപാത

കാശ്മീർ താഴ്വരയെ ജമ്മു മേഖലയുമായി ബന്ധിപ്പിക്കുന്ന റെയിൽപാതയാണ് പിർ പഞ്ചാൽ ഭൂഗർഭ റെയിൽപാത. ഏഷ്യയിലെ മൂന്നാമത്തെ ഏറ്റവും വലിയ ഭൂഗർഭ റെയിൽപാതയാണിത്. പാത വരുന്നതോടെ നിലവിലുള്ള 35 കീ.മീറ്റർ ദൂരം 18 ആയി കുറയും. 2013 ജൂൺ 5 ന് പ്രധാനമന്ത്രി മൻമോഹൻ സിങ് ഉദ്ഘാടനം ചെയ്തു. 
ജമ്മുവിലെ ബാനിഹാൾ ടൗൺ മുതൽ കശ്മീരിലെ ഖാസിഗുണ്ട് ടൗൺ വരെ 11 കി.മീറ്ററാണ് തുരങ്കത്തിന്റെ നീളം. 
ശരാശരി 11.215 km ഉയരമുള്ള ഈ ഭൂഗർഭ പാത or about ജവഹർ ടണലിനു താഴെയായാണ് കാണുന്നത്. അടിയന്തര ഘട്ടങ്ങളിലുപയോഗപ്പെടുത്താനും ശുചീകരണ സംവിധാനത്തിനുമായി മൂന്നു മീറ്റർ വീതിയുള്ള ഒരു റോഡും അഴുക്കുചാൽ സംവിധാനവും ഭൂഗർഭ പാതയ്ക്കുള്ളിലുണ്ട്. 
1,691 കോടി നിർമ്മാണച്ചെലവ് വന്ന പാതയുടെ നിർമ്മാണം ഹിന്ദുസ്ഥാൻ കൺസ്ട്രക്ഷൻ കമ്പനിയാണ് നിർവഹിച്ചത്. ആറു വർഷമെടുത്ത് പൂർത്തിയാക്കിയ ഈ നിർമ്മിതിക്കായി പാറ പൊട്ടിക്കുന്നതിന് ആസ്ട്രേലിയൻ സംവിധാനമാണ് ഉപയോഗിച്ചത്. ഇന്ത്യൻ കരസേനയുടെ സഹായവും തുരങ്കനിർമ്മാണത്തിൽ ലഭിച്ചിരുന്നു. 



</doc>
<doc id="253483" url="https://ml.wikipedia.org/wiki?curid=253483" title="പീനിയൽ ഗ്രന്ഥി">
പീനിയൽ ഗ്രന്ഥി

തലച്ചോറിന്റെ മദ്ധ്യഭാഗത്തായി ചെറുഗുളികയുടെ വലിപ്പത്തിലുള്ള ഒരു ഗ്രന്ഥിയാണിത്. മൂന്നാം കണ്ണ് എന്നും അറിയപ്പെടുന്നുണ്ട്. അന്തസ്രാവ ഗ്രന്ഥിയായ ഇത് സെറോട്ടോനിൻ എന്ന ഹോർമോണിന്റെ വകഭേദമായ മെലാട്ടോനിൻ എന്ന ഹോർമോൺ ഉദ്പാദിപ്പിക്കുന്നു. ഉറക്കത്തിന്റെ പാറ്റേണിനെ യും കാലിക പ്രവർത്തനങ്ങളേയും സ്വാധീനിയ്ക്കുന്നു.


The pineal body is labeled in these images.


</doc>
<doc id="253484" url="https://ml.wikipedia.org/wiki?curid=253484" title="ഗ്യാലക്സി നെക്സസ്">
ഗ്യാലക്സി നെക്സസ്

ആൻഡ്രോയിഡ് ഓപ്പറേറ്റിംഗ് സിസ്റ്റം അടിസ്ഥാനമാക്കി ഗൂഗിൾ പുറത്തിറക്കിയ ഒരു സ്മാർട്ട് ഫോൺ ആണ്‌ ഗ്യാലക്സി നെക്സസ്. ഗൂഗിളിനു വേണ്ടി സാംസങ്ങ് ഇലക്ട്രോണിക്സ് നിർമ്മിക്കുന്ന ഈ സ്മാർട്ട് ഫോൺ 2011 നവംബർ 17 മുതൽ ലഭ്യമായിത്തുടങ്ങി. ഗൂഗിളിന്റെ നെക്സസ് ഫോണിന്റെ ശ്രേണിയിൽ മൂന്നാമത്തെ പതിപ്പാണ്‌ ഗ്യാലക്സി നെക്സസ്. നെക്സസ് വൺ, നെക്സസ് എസ് എന്നിവയാണ് ഇതിനു മുൻപ് ഗൂഗിൾ പുറത്തിറക്കിയ നെക്സസ് ഫോണുകൾ.

ആൻഡ്രോയിഡ് ഓപ്പറേറ്റിംഗ് സിസ്റ്റത്തിന്റെ ഐസ്ക്രീം സാൻഡ്‌വിച്ച് പതിപ്പാണ്‌ ഈ ഫോണിൽ ഗൂഗിൾ ഉപയോഗിച്ചിരിക്കുന്നത്. ഈ ഓപ്പറേറ്റിംഗ് സിസ്റ്റം പതിപ്പുപയോഗിച്ച ആദ്യത്തെ ഫോണാണിത്.

ഗൂഗിൾ നെക്സസ് 4 ആണ് ഇതിനു ശേഷം ഗൂഗിൾ പുറത്തിറക്കിയ നെക്സസ് ശ്രേണിയിലുള്ള സ്മാർട്ട് ഫോൺ.


</doc>
<doc id="253487" url="https://ml.wikipedia.org/wiki?curid=253487" title="ഉപ്പളയാർ">
ഉപ്പളയാർ

കർണ്ണാടകത്തിലെ "വീരകമ്പ" മലകളിൽനിന്നു ഉത്ഭവിയ്ക്കുന്ന നദിയാണ് ഉപ്പളയാർ. കാസർകോഡ് ജില്ലയുടെ തെക്കുപടിഞ്ഞാറു ഭാഗത്തേയ്ക്കാണ് ഈ നദി ഒഴുകുന്നത്. മഞ്ചേശ്വരത്തിനടുത്തു വച്ച് ഈ നദി അറബിക്കടലിൽ ചേരുന്നു."കാലെ" നദിയെന്നും ഇതിനെ വിളിയ്ക്കാറുണ്ട്.

ഉദ്ദേശം 50 കി.മീറ്റർ നീളത്തിലൊഴുകുന്ന നദിയാണിത്. 


</doc>
<doc id="253493" url="https://ml.wikipedia.org/wiki?curid=253493" title="എസ്.ആർ. ശ്രീനിവാസ വരദൻ">
എസ്.ആർ. ശ്രീനിവാസ വരദൻ

ഇന്ത്യൻ വംശജനും, അമേരിയ്ക്കൻ പൗരത്വവുമുള്ള ഗണിതശാസ്ത്രജ്ഞനാണ് രംഗ അയ്യങ്കാർ ശ്രീനിവാസ വരദൻ ചെന്നൈയ്ക്കടുത്തുള്ള പൊന്നേരി എന്ന ഗ്രാമത്തിലാണ് ജനിച്ചത്. (ജനനം:2 ജനുവരി 1940)
1959 ൽ മദ്രാസ് പ്രെസിഡെൻസി കോളേജിൽ നിന്നു ബിരുദം നേടുകയും തുടർന്ന് കൊൽക്കത്തയിലെ ഇന്ത്യൻ സ്റ്റാറ്റിസ്റ്റിക്കൽ ഇൻസ്റ്റിറ്റ്യൂട്ടിൽ ചേരുകയും ചെയ്തു. 1963 ൽ അവിടെനിന്നു തന്നെ ഡോക്ടറേറ്റും നേടി. 
ഉപരിപഠനങ്ങൾക്കും ഗവേഷണത്തിനുമായി അമേരിയ്ക്കയിൽ താമസമാക്കിയ വരദൻ 1963 മുതൽ66 വരെ ന്യൂയോർക്കിലെ "കുറാന്റ് ഇൻസ്റ്റിറ്റ്യൂട്ട് ഓഫ് മാത്തമാറ്റിക്കൽ സയൻസി"ൽ പോസ്റ്റ് ഡോക്ടറൽ ഫെലോ ആയി ഗവേഷണം തുടർന്നു.
ഭൗതിക,ഗണിത, ജീവശാസ്ത്രമേഖലകളിൽ വളരെ പ്രാധാന്യമുള്ള "ഡിഫ്യൂഷൻ പ്രോസസസ്സ്, ബ്രൗണിയൻ മോഷൻ, ലാർജ് ഡിവിയേഷൻസ് എന്നിവയിലെ സംഭാവനകൾ ശ്രദ്ധേയമായവയാണ്.



</doc>
<doc id="253505" url="https://ml.wikipedia.org/wiki?curid=253505" title="ആപ്ലിക്കേഷൻ ലെയർ">
ആപ്ലിക്കേഷൻ ലെയർ

കമ്പ്യൂട്ടർ ശൃംഖലാ സംവിധാനത്തിൽ ഇന്റർനെറ്റ് പ്രോട്ടോക്കോൾ ഘടകങ്ങൾക്കിടയിൽ ആശയവിനിമയ നിബന്ധകളുടെയും രീതികളുടെയും സംഗ്രഹമായാണ് ആപ്ലിക്കേഷൻ ലെയർ പ്രവർത്തിക്കുന്നത്. HTTP, FTP മുതലായ പ്രോട്ടോകോളുകളും DNS, SSH മുതലായ സൌകര്യങ്ങളും ഈ ലെയറിലാണ് വരുക. ഒരു ശൃംഖലാ മാതൃകയുടെ (Network Reference Model) മുകളിലത്തെ ലെയറാണ് ആപ്ലിക്കേഷൻ ലെയർ.


</doc>
<doc id="253507" url="https://ml.wikipedia.org/wiki?curid=253507" title="തോമസ് മെറ്റ്കാഫ്">
തോമസ് മെറ്റ്കാഫ്

പ്രശസ്തനായ ഒരു ബ്രിട്ടീഷ് കൊളോണിയൽ ഭരണകർത്താവായിരുന്നു തോമസ് മെറ്റ്കാഫ് എന്ന തോമസ് തിയോഫിലസ് മെറ്റ്കാഫ് () (ജീവിതകാലം: 1795 ജനുവരി 2 – 1853 നവംബർ 3). അവസാന മുഗൾ ചക്രവർത്തിയായിരുന്ന ബഹദൂർ ഷാ സഫറിന്റെ കാലത്ത് ദില്ലിയിലെ ബ്രിട്ടീഷ് റെസിഡന്റായിരുന്നു.

ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ഡയറക്റ്ററായിരുന്ന തിയോഫിലസ് മെറ്റ്കാഫിന്റെ പുത്രനായിരുന്നു ഇദ്ദേഹം. ഇദ്ദേഹത്തിന്റെ ജ്യേഷ്ഠൻ ചാൾസ് മെറ്റ്കാഫ് ഇന്ത്യയുടെ ഗവർണർ ജനറലും ദില്ലിയിലെ റെസിഡന്റും ആയിരുന്നു. 
1813-ൽ തന്റെ സഹോദരന്റെ സഹായിയായാണ് തോമസ് മെറ്റ്കാഫ് ദില്ലിയിലെത്തിയത്. അദ്ദേഹത്തിന്റെ മൊത്തം ഔദ്യോഗികജീവിതവും ദില്ലിയിലായിരുന്നു.
1835-ൽ മെറ്റ്കാഫ് ദില്ലിയിലെ റെസിഡന്റായി. 1853-ൽ മരിക്കുംവരെ അദ്ദേഹം ഈ ചുമതലയിലിരുന്നു.
തോമസ് മെറ്റ്കാഫ് തന്റെ മുൻഗാമികളിൽനിന്ന് വളരെ വ്യത്യസ്തനായിരുന്നു. അദ്ദേഹം മുഗൾസംസ്കാരത്തോട് കാര്യമായി ഇഴുകിച്ചേർന്നിരുന്നില്ല. രാജകീയാചാരങ്ങളോടുള്ള ഭ്രമവും അദ്ദേഹത്തിനുണ്ടായിരുന്നില്ല. 
ഭാര്യ ഫെലിസിറ്റി 1842-ൽ മരിച്ചതിനുശേഷം മെറ്റ്കാഫ് തന്റെ മുൻഗാമികളിൽനിന്ന് വ്യത്യസ്തമായി ഏകനായി ജീവിച്ചു. മുൻഗാമികളെപ്പോലെ ഇന്ത്യൻ ഭാര്യമാരെ സ്വീകരിക്കുകയോ ഇന്ത്യൻ വസ്ത്രങ്ങൾ ധരിക്കുകയോ അദ്ദേഹം ചെയ്തില്ല. ഹുക്ക വലിക്കുക എന്ന ഒരു ഇന്ത്യൻ ശീലം മാത്രമേ അദ്ദേഹത്തിനുണ്ടായിരുന്നുള്ളൂ.

അന്നത്തെ മുഗൾ ചക്രവർത്തിയായിരുന്ന ബഹാദൂർഷാ സഫറിന്റെ മരണശേഷം മുഗൾ രാജകുടുംബത്തെ ചെങ്കോട്ടയിൽ നിന്ന് ഒഴിപ്പിച്ച് കോട്ട ബ്രിട്ടീഷ് ഈസ്റ്റ് ഇന്ത്യ കമ്പനിയുടെ നിയന്ത്രണത്തിലാക്കുക എന്നതായിരുന്നു തോമസ് മെറ്റ്കാഫിന്റെ പ്രധാനചുമതലയായിരുന്നത്. അദ്ദേഹം ഇതിനായി സഫറിന്റെ പുത്രനായ മിർസ ഫഖ്രുവുമായി ദീർഘമായ ചർച്ചകൾ നടത്തി ഒരു ധാരണയിലെത്തുകയും ചെയ്തിരുന്നു. പകരം സഫറിന്റെ ഇഷ്ടപുത്രനായ മിർസ ജവാൻ ബഖ്തിനെ തഴഞ്ഞ്, മിർസ ഫഖ്രുവിനെ ഭാവിചക്രവർത്തിസ്ഥാനത്തേക്ക് നിശ്ചയിക്കുകയും ചെയ്തു. ഈ സംഭവത്തിന്റെ പ്രതികാരമാണ് മെറ്റ്കാഫിന്റെ മരണത്തിന് കാരണമായതെന്ന് അദ്ദേഹത്തിന്റെ കുടുംബാംഗങ്ങൾ വിശ്വസിക്കുന്നത്.

അദ്ദേഹത്തിന് സഫറിനോട് അൽപം ആത്മബന്ധമുണ്ടായിരുന്നെങ്കിലും യഥാർത്ഥബഹുമാനമൊന്നുമുണ്ടായിരുന്നില്ല. സഫർ അശക്തനാണെന്നും തീരുമാനങ്ങളിൽ ചാഞ്ചാട്ടക്കാരനാണെന്നും പൊങ്ങച്ചക്കാരനാണെന്നുമൊക്കെയാണ് മെറ്റ്കാഫ് തന്റെ മകൾക്കെഴുതിയ കത്തിൽ സഫറിനെക്കുറിച്ച് വിവരിക്കുന്നത്. സഫറിന്റെ നടപടികൾ ഭരണനിർവഹണത്തിന് തടസമുണ്ടാക്കുന്നവയാണെന്നും അദ്ദേഹം കൂട്ടിച്ചേർക്കുന്നു.

എന്നാൽ  സഫർ, മെറ്റ്കാഫിന് നൽകിയ പേർഷ്യൻ ബഹുമതികളിൽ അദ്ദേഹം ഏറെ അഭിമാനിച്ചിരുന്നു. "സാഹിബ്-ഇ-വാല, മാനാഖ്വബ് അലി മാൻസിബ്, ഫർസന്ദ് അർജമന്ദ്, പായിവന്ദ്-ഇ-സുൽത്താനി, മുസ്സം ഉദ്ദൌള, അമീനുൾമുൽക് സർ തോമസ് മെറ്റ്കാഫ്, ബാരൻ ബഹാദൂർ, ഫിറോസ് ജംഗ്, സാഹബ് കാലൻ ബഹാദൂർ ഓഫ് ഷാജഹാനാബാദ്" എന്നായിരുന്നു അദ്ദേഹത്തിന്റെ ബഹുമതികളടക്കമുള്ള പേര്. മെറ്റ്കാഫ് ഈ ബഹുമതികളുടെ വിവിധ കാലിഗ്രാഫി പതിപ്പുകളുണ്ടായക്കുകയും ഒരു ആൽബമാക്കുകയും ചെയ്തിരുന്നു.

ദില്ലിയിലെ റെസിഡന്റ് പദവിയിൽ ഏറെക്കാലം ജോലി ചെയ്തെങ്കിലും സ്ഥാനക്കയറ്റത്തിന്റെ കാര്യത്തിൽ മെറ്റ്കാഫ് അവഗണിക്കപ്പെടുകയായിരുന്നു. അദ്ദേഹത്തിന്റെ പല കീഴുദ്യോഗസ്ഥരും ഇക്കാലത്ത് അദ്ദേഹത്തേക്കാൾ ഉന്നതസ്ഥാനത്തെത്തിയിരുന്നു. അദ്ദേഹത്തിന്റെ അസിസ്റ്റന്റായിരുന്ന ജോൺ ലോറൻസ് പഞ്ചാബിന്റെ ചീഫ് കമ്മീഷണറായത് ഒരു ഉദാഹരണമാണ്. അദ്ദേഹത്തിന് തൊട്ടുമുമ്പ് ഡെൽഹിയിലെ റെസിഡന്റായിരുന്ന ജ്യേഷ്ഠൻ ചാൾസിന് പ്രഭുസ്ഥാനം ലഭിക്കുകയും ഇന്ത്യയിലെ താൽക്കാലിക ഗവർണർ ജനറലാകുകയും പിന്നീട് കാനഡയിലെ ഗവർണർ ജനറലാകുകയും ചെയ്തു. 

ഡെൽഹിയുടെ ദീർഘമായ ചരിത്രവും ഹിന്ദുസ്ഥാന്റെ തലസ്ഥാനം, മുഗൾ സാമ്രാജ്യത്തിന്റെ കേന്ദ്രം എന്നീ നിലകളിലുള്ള അതിന്റെ സ്ഥാനവും മൂലം ഡെൽഹിയിലെ റെസിഡന്റ് സ്ഥാനത്തിന് പ്രാധാന്യമുണ്ടായിരുന്നെങ്കിലും കമ്പനിയുടെ അധികാരനിലകളനുസരിച്ച് അത് അത്ര ഉയർന്നതല്ലായിരുന്നു. 1833-ൽ വടക്കുപടിഞ്ഞാറൻ പ്രവിശ്യകൾ എന്ന ഒരു പുതിയ പ്രവിശ്യ രൂപീകരിക്കുകയും ആഗ്രയെ അതിന്റെ ആസ്ഥാനമാക്കി ലെഫ്റ്റനന്റ് ഗവർണർ ഭരണവും ആരംഭിച്ചപ്പോൾ, അതിന്റെ കീഴിൽ വന്ന ഡെൽഹി റെസിഡന്റിന്റെ പ്രാധാന്യം വീണ്ടും കുറഞ്ഞിരുന്നു.
വളരെ സന്തോഷപ്രദമായ വിവാഹജീവിതമാണ് തോമസ് മെറ്റ്കാഫിനുണ്ടായിരുന്നതെങ്കിലും 1842 സെപ്റ്റംബറിൽ അദ്ദേഹത്തിന്റെ ഭാര്യ ഫെലിസിറ്റി ഒരു പനിയെത്തുടർന്ന് മരണമടഞ്ഞു. അയാളുടെ ആറ് മക്കളും ഇംഗ്ലണ്ടിൽ ബോഡിങ് സ്കൂളിലായിരുന്നു. ഏകനായ മെറ്റ്കാഫ് അന്തർമുഖനായി മാറി. 1850-കളുടെ തുടക്കത്തിൽ അയാളുടെ മക്കൾ ഇന്ത്യയിലേക്ക് തിരിച്ചെത്താൻ തുടങ്ങിയപ്പോഴേക്കും അയാൾ ഒരു കാർക്കശ്യക്കാരനായി മാറിയിരുന്നു. മറ്റുള്ളവരിൽ നിന്ന് വ്യത്യസ്തമായ പതിവുകളായിരുന്നു അദ്ദേഹത്തിന്റേത്. വൈകിട്ട് മൂന്നുമണിക്കായിരുന്നു അദ്ദേഹത്തിന്റെ അത്താഴം എന്നത് ഇതിനൊരുദാഹരണമാണ്. തന്റെ പതിവുകളെ തെറ്റിക്കുന്ന എന്തിനോടും കടുത്ത എതിർപ്പ് പ്രകടിപ്പിച്ചിരുന്ന അദ്ദേഹത്തിന്റെ ദിനചര്യകൾ ഒരേപോലെ ആവർത്തിച്ചു.

തോമസ് മെറ്റ്കാഫിന്റെ മൂത്ത മകനായിരുന്ന തിയോഫിലസിന്റെ സ്വഭാവം അദ്ദേഹവുമായി ഒട്ടും പൊരുത്തപ്പെടുന്നതായിരുന്നില്ല. പത്തുവർഷം ഇംഗ്ലണ്ടിൽ പഠിച്ചതിനുശേഷം ഒരു ജൂനിയർ മജിസ്ട്രേറ്റായി ഈസ്റ്റ് ഇന്ത്യ കമ്പനിയുടെ ജോലിയിൽ പ്രവേശിച്ചിരിക്കുകയായിരുന്നു തിയോഫിലസ്. 1851-ൽ തിയോഫിലസിന് ദില്ലിയിൽ നിയമനം ലഭിക്കുകയും ചെയ്തു. ദുർനടപ്പുകളും നിയമലംഘനങ്ങളും ആഘോഷങ്ങളിലും വിനോദങ്ങളിലും ഉള്ള താൽപര്യം അച്ഛന് ഒട്ടും ഇഷ്ടമായിരുന്നില്ല. ദില്ലിയിൽ നിയമനം ലഭിക്കുന്ന കാലത്തുതന്നെ കൃത്യവിലോപത്തിന്റെ പേരിൽ തിയോഫിലസ് നിയമനടപടി നേരിടുന്നുണ്ടായിരുന്നു. ഇക്കാരണങ്ങൾ കൊണ്ട് അച്ഛനും മകനും തമ്മിൽ നല്ല ബന്ധത്തിലായിരുന്നില്ല.

തോമസ് മെറ്റ്കാഫിന് ആൺമക്കളേക്കാൾ നല്ല ബന്ധം തന്റെ പെൺമക്കളുമായായിരുന്നു. എന്നാൽ ഒരു സ്കോട്ടിഷ് പട്ടാളക്കാരനായിരുന്ന എഡ്വേഡ് കാംബെല്ലുമായി തന്റെ മകൾ ജോർജീനയുടെ സ്നേഹബന്ധം അംഗീകരിക്കാൻ അദ്ദേഹത്തിനായില്ല. മുൻ ബ്രിട്ടീഷ് മുഖ്യസൈന്യാധിപനായിരുന്ന ചാൾസ് നേപ്പിയറുടെ അടുപ്പക്കാരനും അനുയായിയുമായിരുന്നു കാംബെൽ എന്നതായിരുന്നു ഇതിന്റെ ഒരു കാരണം. മെറ്റ്കാഫ്, നേപ്പിയറുമായി വലിയ അഭിപ്രായവ്യത്യാസത്തിലായിരുന്നു. ഇതിനു പുറമേ കാംബെല്ലിന്റെ മോശം ധനസ്ഥിതിയും മെറ്റ്കാഫിന്റെ എതിർപ്പിന് കാരണമായിരുന്നു. ഡെൽഹിയിൽവച്ചാണ് ജോർജീനയും കാംബെലും കണ്ടുമുട്ടിയതും പ്രേമബദ്ധരായതും. മെറ്റ്കാഫ് എതിർത്തപ്പോൾ ജോർജീന നിരാഹാരം ആരംഭിച്ചു. തുടർന്ന് മെറ്റ്കാഫ് അവളെ മസ്സൂറിയിലേക്ക് മാറ്റി. ഇവിടേക്കും കാംബെൽ എഴുത്തുകളയച്ചുകൊണ്ടിരുന്നെങ്കിലും ഇവയെല്ലാം മെറ്റ്കാഫ് പിടിച്ചെടുത്തിരുന്നു. എന്തായിരുന്നാലും ഇവരുടെ ബന്ധത്തിൽ തടയിടാൻ മെറ്റ്കാഫിനായില്ല. 1852 അവസാനത്തോടെ നിവൃത്തിയില്ലാതെ അദ്ദേഹം അവരുടെ വിവാഹത്തിന് അനുവാദം കൊടുക്കുകയും ചെയ്തു.

1853 നവംബർ 3-ന് ദഹനസംബന്ധമായ ഒരു അസുഖത്തെത്തുടർന്ന് തോമസ് മെറ്റ്കാഫ് മരണമടഞ്ഞു. ഈ അസുഖം, അൽപാൽപ്പമായുള്ള വിഷപ്രയോഗത്തിലൂടെയുണ്ടായതാണെന്നാണ് അദ്ദേഹത്തിന്റെ വൈദ്യന്മാർ വിശ്വസിച്ചിരുന്നത്. മുഗൾ ചക്രവർത്തി ബഹാദൂർഷാ സഫറിന്റെയും രാജ്ഞി സീനത്ത് മഹലിന്റെയും ഇഷ്ടപുത്രനായിരുന്ന മിർസ ജവാൻ ബഖ്തിനെ തഴഞ്ഞ് മൂത്ത പുത്രനായ മിർസ ഫഖ്രുവിനെ ഭാവിചക്രവർത്തിയായി അംഗീകരിച്ചതിൽ അസന്തുഷ്ടയായ
രാജ്ഞിയുടെ ആജ്ഞപ്രകാരമായിരുന്നു ഈ വിഷപ്രയോഗമെന്നാണ് അദ്ദേഹത്തിന്റെ കുടുംബാംഗങ്ങൾ വിശ്വസിച്ചത്.

1853 വേനൽക്കാലത്തുതന്നെ താൻ വിഷപ്രയോഗത്തിനിരയാകുകയാണെന്ന് തോമസ് മെറ്റ്കാഫ് സംശയിച്ചു. വളരെ ശ്രദ്ധയോടെ ക്രമവും നിയന്ത്രിതവുമായ ജീവിതം നയിച്ചിരുന്ന അദ്ദേഹത്തിന് ആരോഗ്യപ്രശ്നങ്ങളേ ഉണ്ടാകാറില്ലായിരുന്നു. മഴക്കാലത്തിന്റെ ആരംഭത്തിൽ അദ്ദേഹം വളരെ പെട്ടെന്ന് രോഗബാധിതനാകുകയും ഛർദിലാരംഭിക്കുകയും ചെയ്തു. ആഴ്ചകളോളം അദ്ദേഹത്തിന് ഭക്ഷണം കഴിക്കാനാകുന്നുണ്ടായിരുന്നില്ല. അദ്ദേഹം വളരെ മെലിയുകയും വിളറിവെളുക്കുകയും ചെയ്തു. എന്നാൽ യാതൊരു വേദനയും ഉണ്ടായിരുന്നുമില്ല. തുടർന്ന് അദ്ദേഹത്തിന് വളരെ നേർത്ത സൂപ്പൊഴികെ മറ്റൊന്നും കഴിക്കാൻ പറ്റാത്ത അവസ്ഥയിലായി. മിർസ ഫഖ്രുവുമായുള്ള ചർച്ചകൾക്ക് നേതൃത്വം കൊടുത്ത വടക്കുപടിഞ്ഞാറൻ പ്രവിശ്യകളിലെ ലെഫ്റ്റനന്റ് ഗവർണർ ജെയിംസ് തോമാസൻ, വിദേശകാര്യസെക്രട്ടറിയായിരുന്ന ഹെൻറി എലിയറ്റ് എന്നിവർക്കും സമാനമായ ആരോഗ്യപ്രശ്നങ്ങളുണ്ടായിരുന്നു. ഇതറിഞ്ഞപ്പോൾ താൻ വിഷപ്രയോഗത്തിനിരയായിരിക്കുകയാണെന്നുതന്നെ മെറ്റ്കാഫ് ഉറപ്പിച്ചു. ഇരുവരും 1853-ൽത്തന്നെ മരിച്ചിരുന്നു. 1853 സെപ്റ്റംബർ-ഒക്റ്റോബർ സമയത്ത് മകൾ ജോർജീനയുടെ വിവാഹത്തിനായി സിംല സന്ദർശിച്ച് മടങ്ങിയെത്തിയതിന് തൊട്ടുപിന്നാലെയാണ് മെറ്റ്കാഫിന് മരണം സംഭവിച്ചത്. ഈ യാത്രയിൽത്തന്നെ അദ്ദേഹം മരണത്തോടടുത്തിരുന്നു.

തോമസ് മെറ്റ്കാഫിനെ കൊല്ലാനുപയോഗിച്ച വിഷം പച്ചിലമരുന്നായിരുന്നു എന്നും, ഡെൽഹിയിലെ പ്രസിദ്ധരായ തദ്ദേശീയവൈദ്യന്മാരായിരിക്കാം (ഹക്കീമുകൾ) അത് തയ്യാറാക്കിയതെന്നുമാണ് അദ്ദേഹത്തിന്റെ മകൾ അനുമാനിക്കുന്നത്. മെറ്റ്കാഫിന്റെ അന്ത്യരാത്രിയിൽ മകൻ തിയോഫിലസിന്റെ താൽപര്യപ്രകാരം അദ്ദേഹത്തെ പരിശോധിപ്പിക്കാനായി, ബഹാദൂർഷാ സഫറിന്റെ വൈദ്യനായിരുന്ന ഹക്കീം അസനുള്ള ഖാനെ വിളിപ്പിച്ചിരുന്നു. എന്നാൽ മെറ്റ്കാഫിന്റെ സർജനായിരുന്ന ഡോക്റ്റർ റോസ്സ്, അസനുള്ള ഖാനെ പരിശോധിപ്പിക്കാനനുവദിച്ചില്ല. മെറ്റ്കാഫിന്റെ മരണത്തിനുപിന്നിൽ അസനുള്ള ഖാന്റെ പങ്കാളിത്തം കൂടിയുണ്ടെന്ന് റോസ്സ് സംശയിച്ചിരുന്നു. മെറ്റ്കാഫ് വിഷപ്രയോഗം കൊണ്ട് മരിച്ചതാണെന്ന് കൃത്യമായി സ്ഥിരീകരിക്കാൻ സാധിച്ചിട്ടില്ലെങ്കിലും, ഇത് വിഷപ്രയോഗം മൂലമാണെന്നും സീനത്ത് മഹലാണ് ഇതിനു പിന്നിലെന്നും ഉള്ള വിശ്വാസം ഈസ്റ്റ് ഇന്ത്യ കമ്പനി വൃത്തങ്ങളിൽ ശക്തമായിരുന്നു. ബ്രിട്ടീഷുകാർ മുഗൾ കുടുംബത്തെ മുമ്പത്തേക്കാളുമുപരി വെറുപ്പോടെ വീക്ഷിക്കാൻ ഇത് കാരണമാകുകയും ചെയ്തു.

മെറ്റ്കാഫ് മരിക്കുന്നതിനുമുമ്പ്, മിർസ ഫഖ്രുവും അധികകാലം ജീവിച്ചിരിക്കില്ല എന്ന് പറഞ്ഞിരുന്നു. 1856-ൽ ഫഖ്രു മരിച്ചെങ്കിലും അത് കോളറ ബാധ മൂലമായിരുന്നു.

ഡെൽഹിയിലെ ചരിത്രസ്മാരകങ്ങളുടെ മേൽ മെറ്റ്കാഫിന് വലിയ താൽപര്യമുണ്ടായിരുന്നു. തന്റെ ഔദ്യോഗികജീവിതകാലത്ത് മെറ്റ്കാഫ് ദില്ലിയിലെ വിവിധ ചരിത്രസ്മാരകങ്ങൾ ക്രമമായി സന്ദർശിച്ചു. ഇവയുടെ ചരിത്രം പഠിക്കുന്നതിന് അദ്ദേഹം ഡെൽഹി ആർക്കിയോളജിക്കൽ സൊസൈറ്റി സ്ഥാപിച്ചു. സയ്യിദ് അഹ്മദ് ഖാൻ ഈ സൊസൈറ്റിയിലെ പ്രധാന അംഗമായിരുന്നു. സൈസൈറ്റിക്ക് സ്വന്തമായി ജേണലും ഉണ്ടായിരുന്നു. നഗരത്തിലെ പണ്ഡിതരിൽനിന്ന് ശേഖരിച്ച വിവരങ്ങൾ ഉർദുവിൽനിന്ന് മെറ്റ്കാഫ് തന്നെ ഇംഗ്ലീഷിലേക്ക് പരിഭാഷപ്പെടുത്തിയതായിരുന്നു ഈ ജേണലിലെ ഉള്ളടക്കത്തിൽ ഭൂരിഭാഗവും.

1842-നും 1844-നുമിടയിൽ മസർ അലി ഖാൻ എന്ന ഒരു ചിത്രകാരനെക്കൊണ്ട് ഡെൽഹിയിലെ ചരിത്രസ്മാരകങ്ങളുടെയും കൊട്ടാരങ്ങളുടെയും മറ്റുമെല്ലാം ചിത്രങ്ങൾ മെറ്റ്കാഫ് വരപ്പിക്കുകയും അതിനെ ദെഹ്ലീ ബൂക്ക് എന്ന പേരിൽ ഒരു ആൽബമാക്കി മാറ്റുകയും ചെയ്തു. ദില്ലി നഗരത്തിന്റെ 20 അടി നീളമുള്ള ഒരു പാനരോമിക് ചിത്രച്ചുരുളും അദ്ദേഹം ചിത്രീകരിപ്പിച്ചിരുന്നു. ഇവ രണ്ടുമാണ് 1857-ലെ ലഹളക്കുമുമ്പുള്ള ദില്ലിയുടെ സമ്പൂർണ്ണദൃശ്യങ്ങൾ നൽകുന്ന ഇന്നവശേഷിക്കുന്ന ഏറ്റവും മികച്ച ചരിത്രരേഖ. ഇവ ഇന്ന് ബ്രിട്ടീഷ് ലൈബ്രറിയുടെ ഓറിയെന്റൽ ആൻഡ് ഇന്ത്യ ഓഫീസ് കളക്ഷൻസിൽ സൂക്ഷിച്ചിട്ടുണ്ട്.

മറ്റു ബ്രിട്ടീഷുകാർ ഇന്ത്യയിൽ നിന്ന് സമ്പാദിച്ച് ബ്രിട്ടനിൽ പോയി ജീവിക്കാൻ ആഗ്രഹിച്ചപ്പോൾ മെറ്റ്കാഫ് തന്റെ ഇംഗ്ലണ്ടിലെ സമ്പാദ്യമെല്ലാം ഇന്ത്യയിലേക്ക് കൊണ്ടുവരുകയും മെറ്റ്കാഫ് ഹൗസുകൾ എന്ന പേരിൽ രണ്ട് വീടുകൾ ഡെൽഹിയിൽ പണിയുകയും ചെയ്തു. 

കശ്മീരി ഗേറ്റിന് വടക്ക് യമുനാതീരത്തുള്ള മെറ്റ്കാഫ് ഹൗസ് എന്ന കൊട്ടാരസദൃശ്യമായ പല്ലേഡിയൻ ശൈലിയിലുള്ളതാണ്. മെറ്റ്കാഫിന്റെ ജീവിതകാലത്ത് ഇത് ഡെൽഹിയിലെ പ്രധാന അധികാരമേന്ദ്രമായിരുന്നു. "ജഹാൻ നുമ" എന്ന പേരിലും ഇത് അറിയപ്പെട്ടിരുന്നു. ഇംഗ്ലീഷ് പൂച്ചെടികളടങ്ങിയ പൂന്തോട്ടങ്ങളും, മാർബിൾ തൂണുകളും, നീന്തൽക്കുളവും, സൈപ്രെസ് അവെന്യൂകളും, ഓറഞ്ച് തോട്ടങ്ങളും, 25000-ത്തോളം പുസ്തകങ്ങളടങ്ങിയ ഗ്രന്ഥശാലയും ഇവിടെയുണ്ടായിരുന്നു. റോസ് വുഡ് കൊണ്ടുള്ള ജോർജിയൻ ഫർണീച്ചറും നല്ല ഓയിൽ പെയിന്റിങ്ങുകളും കൊണ്ട് ഇത് അലങ്കരിക്കപ്പെട്ടിരുന്നു. നെപ്പോളിയൻ ബോണപ്പാർട്ടുമായി ബന്ധപ്പെട്ട ചരിത്രവസ്തുക്കൾ പ്രദർശിപ്പിച്ചിരുന്ന ഒരു നെപ്പോളിയൻ ഗാലറിയും ഇവിടെ ഉണ്ടായിരുന്നു. നെപ്പോളിയന്റെ രത്നമോതിരവും ആന്റോണിയോ കനോവ നിർമ്മിച്ച നെപ്പോളിയന്റെ തലയുടെ ശിൽപ്പവും ഇക്കൂട്ടത്തിലുണ്ടായിരുന്നു. ഇന്ന് ഈ വീട് ഡി.ആർ.ഡി.ഒയുടെ കൈവശമാണ്.

രണ്ടാമത്തെ മെറ്റ്കാഫ് ഹൗസ്, ദക്ഷിണദില്ലിയിലെ മെഹ്റോളിയിലാണ്. മുഗളരുടെ വേനൽക്കാലകൊട്ടാരമായ സഫർ മഹലിനടുത്താണ് ഈ വീട് സ്ഥിതി ചെയ്യുന്നത്. "ദിൽകുഷ" എന്ന പേരിലും ഇത് അറിയപ്പെടുന്നു. മുഗളരുടെ അഷ്ടഭുജാകൃതിയിലുള്ള ഒരു ശവകുടീരം പരിഷ്കരിച്ചാണ് ഈ വീടുണ്ടാക്കിയത്. ഒരു മുഗൾ ചാർബാഗും ഒരു വിളക്കുമാടവും ഒരു ചെറിയ കോട്ടയും ഒരു പ്രാവിൻസങ്കേതവും ബോട്ടിങ്ങിനുള്ള ഒരു കുളവും ഒരു സിഗറാറ്റും ദിൽകുഷയിൽ ഉണ്ടായിരുന്നു.
ഇരു മെറ്റ്കാഫ് ഹൗസുകളും വിശാലമായ പറമ്പുകളിലാണ് സ്ഥിതിചെയ്തിരുന്നത്. അലംകൃതമായ വലിയ ജോർജിയൻ കവാടങ്ങളും ഇവക്കുണ്ടായിരുന്നു.


</doc>
<doc id="253510" url="https://ml.wikipedia.org/wiki?curid=253510" title="റൗഡി (ചലച്ചിത്രം)">
റൗഡി (ചലച്ചിത്രം)

തിരുമുരുകൻ പിക്ചേഴ്സിനുവേണ്ടി എം.വി. ആനന്ദും പി. രംഗരാജും ചേർന്നു നിർമിച്ച മലയാളചലച്ചിത്രമാണ് റൗഡി. പ്രസിദ്ധ നോവലുകൾ സിനിമയാക്കുന്ന പതിവ് സേതുമാധവൻ തുടങ്ങിയതിലെ രണ്ടാമത്തെ ചിത്രമാണിത്. കേശവദേവിന്റെ തന്നെ ഓടയിൽ നിന്ന് ആയിരുന്നു ആദ്യ സംരംഭം.

വലിയചട്ടമ്പിയുടെ മകൻ പരമു ഒരു സാധുവായിരുന്നെങ്കിലും മോഷ്ടിച്ച ഒരു കത്തി നിവർത്തിയതു കണ്ട് ആൾക്കാർ പേടിയ്ക്കുന്നത് കണ്ട് ഒരു റൌഡിയുടെ വേഷം അണിയുകയായിരുന്നു. സ്ഥലത്തെ ജന്മി ഗോവിന്ദക്കുറുപ്പ് അയാളുടെ ശത്രുക്കൾക്കെതിരെ പോരാടാൻ പരമുവിനെ നിയോഗിച്ചു. അബദ്ധത്തിൽ ഒരു കൊല നടക്കുകയും ചെയ്തപ്പോൾ പരമു ജയിലിലായി. മൂന്നുകൊല്ലത്തിനു ശേഷം ജയിലിൽ നിന്നും തിരിച്ചെത്തിയ പരമു ശ്രീഭൂതനാഥവിലാസം ഹോട്ടലിലാക്കി തന്റെ സങ്കേതം. ഉടമ പെരിയസ്വാമിയ്ക്കും മൂത്തമകൾ ദേവയാനിയ്ക്കും അനുജത്തി സരസ്വതിയ്ക്കും ഇത് അസഹ്യമായി. പെരിയസ്വാമിയുടെ ഭാര്യ പരമുവിനെ ക്ഷണിച്ച് സ്വീകരിച്ചതോടെ പെരിയസ്വാമിയും മകൻ ഭാസ്കരനും നാടു വിട്ടു. പരമു ഹോട്ടൽ നടത്തിപ്പുകാരനായി. കള്ളുവരെ വിറ്റു തുടങ്ങി. ദേവയാനി ഗർഭിണിയുമായി. പരമുവിന്റെ സഹചാരി ഔസോയുമായി അയാൾക്ക് തെറ്റിപ്പിരിയേണ്ടി വന്നു, ഔസോയും കൂട്ടരും പരമുവിനെതിരേ തിരിഞ്ഞു. ദേവയാനി പ്രസവിച്ച കുഞ്ഞിന്റെ അച്ഛൻ ഔസോ ആണെന്ന് ചിലർ പറഞ്ഞും പരത്തി. ഔസൊ അതു ശരിയും വച്ചു. ഒറ്റുയാനായി മാറിയ പരമുവിനെ ദേവയാനിയും സരസ്വതിയും കൂടെ വെട്ടുകത്തിയോങ്ങി അവിടെ നിന്നും ആട്ടിയോടിച്ചു. പെരിയസ്വാമി തിരികെയെത്തി ഹോടൽ നടത്തിത്തുടങ്ങി.

ആറുവർഷത്തിനു ശേഷം പരമു തിരിച്ചെത്തിയപ്പോൾ അയാൾ പഴയ പദവി നഷ്ടപ്പെട്ട് ഒറ്റയ്ക്കാവുകയായിരുന്നു. സ്വന്തം മകനായ വാസുവിനോട് സ്നേഹവാത്സല്യങ്ങൾ പ്രകടിപ്പിക്കാനാവാതെ പരമു നിരാശനായി. ഔസോയുമായുള്ള ഏറ്റുമുട്ടലിൽ പഴയ കത്തി തന്നെയാണ് ഔസോ പരമുവിനെ കൊല്ലാൻ ഉപയോഗിച്ചത്. മകൻ വാസുവിന്റെ മടിയിൽ കിടന്നാണ് പരമു അന്ത്യശ്വാസം വലിച്ചത്. വാസു പരമുവിന്റെ നെഞ്ചിലെ കത്തി വലിച്ചൂരി തോട്ടിലെറിഞ്ഞു.






</doc>
<doc id="253512" url="https://ml.wikipedia.org/wiki?curid=253512" title="കെ അറ്റോമിക്ക്">
കെ അറ്റോമിക്ക്

രസതന്ത്രം പഠിക്കാൻ ഉപകരിക്കുന്ന ഒരു കമ്പ്യൂട്ടർ കളിയാണ് കെ അറ്റോമിക്ക്. ഇത് ഒരു സ്വതന്ത്രസോഫ്റ്റ്വെയറാണ്.


</doc>
<doc id="253517" url="https://ml.wikipedia.org/wiki?curid=253517" title="ഏണെസ്റ്റോ കാർഡിനൽ">
ഏണെസ്റ്റോ കാർഡിനൽ

നിക്കരാഗ്വൻ റോമൻ കത്തോലിക്കാ പുരോഹിതനും കവിയും രാഷ്ട്രീയപ്രവർത്തകനും വിമോചനദൈവശാസ്ത്രത്തിന്റെ വക്താവുമാണ് ഏണെസ്റ്റോ കാർഡിനൽ (ജനനം: 20 ജനുവരി 1925). 1965–1977 കാലഘട്ടത്തിൽ ആദ്ദേഹം സോളെന്റിനെയിം ദ്വീപുകൾ കേന്ദ്രീകരിച്ചു പ്രവർത്തിച്ചു. ഇവിടുത്തെ പ്രിമിറ്റിവിസ്റ്റ് കലാ സമൂഹത്തിന്റെ സ്ഥാപകനാണ്.
സാൻഡനിസ്റ്റ പാർട്ടിയിൽ അംഗമായ ഇദ്ദേഹം 1979 മുതൽ 1987 വരെ നിക്കരാഗ്വെയുടെ സാംസ്കാരിക വകുപ്പു മന്ത്രിയായിരുന്നു.



</doc>
<doc id="253518" url="https://ml.wikipedia.org/wiki?curid=253518" title="കെ.കെ. ഹെബ്ബാർ">
കെ.കെ. ഹെബ്ബാർ

പ്രശസ്തനായ ഒരു ഇന്ത്യൻ ചിത്രകാരനായിരുന്നു കട്ടിംഗേരി കൃഷ്ണ ഹെബ്ബാർ എന്ന കെ.കെ ഹെബ്ബാർ(1911 – 1996). ജഹാംഗീർ ആർട്ട് ഗാലറി സ്ഥാപിക്കുന്നതിനായി ഹോമി ഭാഭായോടൊപ്പം പ്രവർത്തിച്ചു.
കർണ്ണാടകത്തിലെ ഉഡുപ്പിയിൽ കലാഭിമുഖ്യമുള്ള ഒരു കുടുംബത്തിലാണ് ഇദ്ദേഹം ജനിച്ചത്. മുംബൈയിലെ ജെ.ജെ സ്കൂൾ ഓഫ് ആർട്ടിൽ നിന്നും അദ്ദേഹം 1940-1945 കാലത്ത് ചിത്രകലാപഠനം പൂർത്തിയാക്കുകയുണ്ടായി.പിന്നീട് പാരീസിലെ ജുലിയൻ അക്കാഡമിയിലും പരിശീലനം തുടർന്നു.

ഭാരതീയമായ രേഖാലാവണ്യവും, കാവ്യാത്മകമായലാളിത്യവും ഇഴചേർന്ന ശൈലിയും,അത്യന്തം ഭാവാത്മകതയുമായിരുന്നു അദ്ദേഹത്തിന്റെ രചനകളുടെ സവിശേഷത
എന്നിവയാണ്
ഹെബ്ബാറിന്റെ സ്മരണയ്ക്കായി കലാ സംഘടനയായ 'ആർട്ട് മന്ത്ര'യും കർണാടക ചിത്രകലാ പരിഷത്തും ചേർന്ന് ഹെബ്ബാർ ഫെസ്റ്റിവൽ സംഘടിപ്പിക്കുന്നുണ്ട്. ആർട്ട് മന്ത്ര ഹെബ്ബാർ സ്‌കോളർഷിപ്പും നൽകുന്നുണ്ട്.



</doc>
<doc id="253523" url="https://ml.wikipedia.org/wiki?curid=253523" title="നരഹത്യ">
നരഹത്യ

ഒരു മനുഷ്യൻ മറ്റൊരു മനുഷ്യനെ കൊല്ലുന്നതിനെ നിയമത്തിൽ നരഹത്യ (Homicide) എന്നാണ് വിളിക്കുന്നത്. 


</doc>
<doc id="253536" url="https://ml.wikipedia.org/wiki?curid=253536" title="അമർ ജവാൻ ജ്യോതി">
അമർ ജവാൻ ജ്യോതി

ഇന്ത്യയുടെ തലസ്ഥാനമായ ന്യൂ ഡെൽഹിയിൽ സ്ഥിതി ചെയ്യുന്ന ഇന്ത്യ ഗേറ്റിന്റെ കീഴിലായി സ്ഥാപിച്ചിട്ടുള്ള യുദ്ധസ്മാരകമാണ് അമർ ജവാൻ ജ്യോതി. 

1971 ലെ ഇന്ത്യാ-പാകിസ്താൻ യുദ്ധത്തിൽ വീരചരമം പ്രാപിച്ച സൈനികരുടെ സ്മരണയ്ക്ക് അന്നത്തെ ഇന്ത്യൻ പ്രധാനമന്ത്രിയായിരുന്ന ഇന്ദിരാ ഗാന്ധിയാണ് ഈ സ്മാരകം പണി കഴിപ്പിച്ചത്.

കറുത്ത മാർബിളിനാൽ നിർമ്മിച്ചിരിക്കുന്ന ഈ സ്മാരകത്തിന്റെ മുകളിൽ നടുവിലായി ഒരു 7.62 എം.എം എസ്.എൽ.ആർ റൈഫിൾ അതിന്റെ ബാരൽ കീഴിലേയ്ക്ക് വരത്തക്കവണ്ണം കുത്തിനിർത്തിയിരിക്കുന്നു. അതിനുമുകളിലായി ഒരു ആർമ്മി ഹെൽമറ്റും സ്ഥാപിച്ചിരിക്കുന്നു. സ്മാരകത്തിന്റെ നാല് വശങ്ങളിലുമായി നാല് ദീപങ്ങൾ കത്തിനിൽക്കുന്നു..

1971-ലെ ഇന്ത്യാ-പാകിസ്താൻ യുദ്ധാനന്തരം ഇന്ദിരാഗാന്ധി ആ വർഷത്തെ റിപ്പബ്ലിക് ദിനത്തിൽ അമർ ജവാൻ ജ്യോതിയിലെത്തി യുദ്ധത്തിൽ മരിച്ച വീര ജവാന്മാർക്ക് പ്രത്യേകസ്മരണാചടങ്ങ് നടത്തുകയുണ്ടായി. അതിനുശേഷം എല്ലാ റിപ്പബ്ലിക്ക് ദിനത്തിലും ഇന്ത്യൻ രാഷ്ട്രപതിയും പ്രധാനമന്ത്രിയും ഈ ചടങ്ങ് അനുഷ്ടിച്ചുവരുന്നു.


</doc>
<doc id="253538" url="https://ml.wikipedia.org/wiki?curid=253538" title="പി. മാധവൻപിള്ള">
പി. മാധവൻപിള്ള

പ്രമുഖനായ മലയാള വിവർത്തകനാണ് പി. മാധവൻപിള്ള(ജനനം : 28 ജനുവരി 1941). കേന്ദ്ര, കേരള സാഹിത്യ അക്കാദമി അവാർഡുകൾ നേടിയിട്ടുണ്ട്. ഹിന്ദിയിൽ നിന്ന് നേരിട്ടും മറ്റു ഭാരതീയ ഭാഷകളിൽനിന്നും മാധവൻ പിള്ള വിവർത്തനം നിർവ്വഹിച്ചിട്ടുണ്ട്.
കൊല്ലം ജില്ലയിലെ മൈനാഗപ്പള്ളിയിൽ ജി. പരമേശ്വരൻ പിള്ളയുടെയും കുഞ്ഞിപിള്ളയമ്മയുടെയും മകനായി ജനിച്ചു. മാധവൻ പിള്ള കേരളത്തിലെ പെരുന്ന കോളേജിലും വിവിധ എൻ.എസ്.എസ്. കോളേജുകളിലും ശ്രീശങ്കരാചാര്യ സംസ്‌കൃത സർവ്വകലാശാലയിലും ഹിന്ദി പ്രൊഫസറായിരുന്നു.

ഹിന്ദിയിൽ നിന്ന് നേരിട്ടും മറ്റു ഭാരതീയ ഭാഷകളിൽനിന്നും മാധവൻ പിള്ള വിവർത്തനം നിർവ്വഹിച്ചു. പല പ്രമുഖ കൃതികളും മലയാളത്തിൽ നിന്ന് ഹിന്ദിയിലേക്കും പരിഭാഷപ്പെടുത്തിയിട്ടുണ്ട്.



</doc>
<doc id="253545" url="https://ml.wikipedia.org/wiki?curid=253545" title="കേരള ഗ്രാമീൺ ബാങ്ക്">
കേരള ഗ്രാമീൺ ബാങ്ക്

1976-ലെ റീജിയണൽ റൂറൽ ബാങ്ക് ആക്ട് പ്രകാരം കേരളത്തിൽ രൂപം കൊണ്ട രണ്ടു ഗ്രാമീണബാങ്കുകളായ നോർത്ത് മലബാർ ഗ്രാമീൺ ബാങ്കിനേയും സൗത്ത് മലബാർ ഗ്രാമീൺ ബാങ്കിനേയും, കേന്ദ്രഗവണ്മെന്റിന്റെ ഒരു സംസ്ഥാനത്ത് ഒരു ഗ്രാമീണബാങ്ക് എന്ന പദ്ധതിപ്രകാരം ലയനം നടത്തിയപ്പോൾ നിലവിൽ വന്ന ബാങ്കാണ് കേരള ഗ്രാമീൺ ബാങ്ക്. (Kerala Gramin Bank). ഇതിന്റെ ആസ്ഥാനം മലപ്പുറമാണ്. അടുത്ത നാലുവർഷത്തിനുള്ളിൽ കേരളത്തിലെ എല്ലാ ഗ്രാമപഞ്ചായത്തിലും കുറഞ്ഞത് ഒരു ശാഖയെങ്കിലും തുടങ്ങാൻ ബാങ്ക് ലക്ഷ്യമിടുന്നുണ്ട്. 

2018 ലെ കണക്കുകൾ പ്രകാരം ഇന്ത്യയിലെ ഏറ്റവും വലിയ ഗ്രാമീണബാങ്കാണ് കേരള ഗ്രാമീൺ ബാങ്ക്. 

630ൽ കൂടുതൽ ശാഖകളും 10 റീജിയണൽ ഓഫീസുകളും ബാങ്കിനുണ്ട്. 8.41 കോടി ഓഹരി മൂലധനം ഉള്ള കേരള ഗ്രാമീൺ ബാങ്കിന്റെ യഥാക്രമം 50%,15%,35% ഓഹരികൾ കേന്ദ്ര സർക്കാർ, കേരള സർക്കാർ, സ്പോൺസർ ബാങ്കായ കാനറ ബാങ്ക് എന്നിവർ കയ്യാളുന്നു. 2017-18 സാമ്പത്തിക വർഷത്തിൽ 308 കോടി പ്രവർത്തനാദായവും 73.5 കോടി രൂപ അറ്റാദായവും ബാങ്ക് നേടി. 81 ലക്ഷത്തിലധികം ഉപഭോക്താക്കളാണ് കേരള ഗ്രാമീൺ ബാങ്കിനുള്ളത്. പുതിയ സാങ്കേതികവിദ്യകൾ നടപ്പിൽ വരുത്താൻ എന്നും മുന്നിൽ നിൽക്കുന്ന കേരള ഗ്രാമീൺ ബാങ്ക് സെൽഫി അക്കൗണ്ട് തുറക്കൽ മൊബൈൽ ആപ്ലിക്കേഷൻ, ടാബ്ലറ്റ് ബാങ്കിങ്ങ് സേവനം, ചലിക്കുന്ന എ.ടി.എം മുതലായ സേവനങ്ങൾ പൊതുജനങ്ങൾക്ക് നൽകുന്നുണ്ട്.




</doc>
<doc id="253556" url="https://ml.wikipedia.org/wiki?curid=253556" title="ഷിരിയ നദി">
ഷിരിയ നദി

കർണ്ണാടകത്തിലെ ആനക്കുണ്ടി മലയിൽനിന്നു ഉത്ഭവിച്ച് കുമ്പളക്കായലിൽ പതിച്ച് അറബിക്കടലിൽ എത്തുന്ന നദിയാണ് ഷിരിയ. കാസർകോഡ് ജില്ലയിലൂടെയാണ് ഈ നദി ഒഴുകുന്നത്.
പല്ലതട്ക,ഏറാമട്ടി,കുമ്പളയാർ എന്നിവയാണ് ഷിരിയയുടെ പോഷക നദികൾ .
67 കി.മീറ്റർ നീളമുള്ള നദിയാണ് ഷിരിയ.


</doc>
<doc id="253588" url="https://ml.wikipedia.org/wiki?curid=253588" title="നേർരേഖ ഓൺലൈൻ മാസിക">
നേർരേഖ ഓൺലൈൻ മാസിക

മലയാള ഭാഷയിൽ പ്രസിദ്ധീകരിക്കുന്ന ഒരു ഓൺലൈൻ രാഷ്‌ട്രീയ - സാംസ്‌ക്കാരിക മാസിക ആണ് നേർരേഖ. 2013 മെയ്‌ മാസം ഒന്നാം തീയതി മലയാള ചെറുകഥാകൃത്തും, നോവലിസ്റ്റും ആയ പി. വത്സല നേർരേഖ ഓൺലൈൻ മാസികയുടെ ഔദ്യോഗിക ഉദ്‌ഘാടനം നിർവ്വഹിച്ചു.

ഇടതുപക്ഷരാഷ്‌ട്രീയ ആശയങ്ങൾ പ്രചരിപ്പിക്കാൻ രൂപം കൊണ്ട നേർരേഖ ഓൺലൈൻ മാസികയ്ക്കു ഓൺലൈനിൽ വിവിധ അരാഷ്ട്രീയ- രാഷ്ട്രീയ കക്ഷികളും ആയി നിരന്തരം ആശയ സംവാദങ്ങളിൽ ഏർപ്പെടേണ്ടി വന്നിട്ടുണ്ട്.

സൈബർ മേഖലയിൽ രാഷ്ട്രീയ സ്വാതന്ത്ര്യത്തിനു പോരാടുന്നതിനൊപ്പം ഓൺലൈൻ മേഖലയിലെ പുരോഗമനവാദികളുടെ ഏകോപനം നേർരേഖ ഓൺലൈൻ മാസികയുടെ പ്രധാന പരിപാടി ആണ്. 


</doc>
<doc id="253595" url="https://ml.wikipedia.org/wiki?curid=253595" title="കരുഞ്ചേര്">
കരുഞ്ചേര്

പശ്ചിമഘട്ടതദ്ദേശവാസിയായ ഒരു വലിയ മരമാണ് കരുഞ്ചേര്. . 35 മീറ്ററോളം ഉയരം വയ്ക്കുന്ന ഈ മരം 1300 മീറ്റർ വരെ ഉയരരമുള്ള നനവാർന്ന നിത്യഹരിതവനങ്ങളിൽ കാണുന്നു. തളിരിലകൾ ചമ്മന്തി ഉണ്ടാക്കാൻ ഉപയോഗിക്കുന്നു. തടിയിൽ നിന്നും കായയിൽനിന്നും കിട്റ്റുന്ന കറ ചായം ഉണ്ടാക്കാനും കൊള്ളാം.



</doc>
<doc id="253603" url="https://ml.wikipedia.org/wiki?curid=253603" title="ദ്രവം">
ദ്രവം

ദ്രാവകത്തിനും വാതകത്തിനും ഭൗതികശാസ്ത്രത്തിൽ പൊതുവായുള്ള പേരാണ് ദ്രവം. സമ്മർദ്ദങ്ങൾക്ക് (stress) വിധേയമായശേഷം പൂർവസ്ഥിതിയിലേക്കു തിരിച്ചുവരാനാകാത്തവിധം രൂപമാറ്റം സംഭവിക്കുന്ന പദാർഥങ്ങളാണ് ദ്രവങ്ങൾ. ഇത്തരം സമ്മർദങ്ങളാണ് ഒഴുക്കിന് (flow) കാരണമാകുന്നത്. ഖരാവസ്ഥയെ അപേക്ഷിച്ച് ദ്രവങ്ങളുടെ തന്മാത്രകൾക്ക് ചലനസ്വാതന്ത്ര്യം കൂടുതലുണ്ട്. പരിമിത ചലനസ്വാതന്ത്ര്യമുള്ള ദ്രവത്തെ ദ്രാവകമെന്നും പൂർണ ചലനസ്വാതന്ത്ര്യമുള്ളവയെ വാതകമെന്നും പറയുന്നു. ഏതൊരു വാതകത്തെയും ഒരു നിശ്ചിത താപനിലയ്ക്കു (critical temperature) താഴെ തണുപ്പിച്ച് മർദത്തിനു വിധേയമാക്കിയാൽ അത് ദ്രാവകമായി മാറും.

ഘനത്വം, മർദം, വിശിഷ്ട ഭാരം (specific weight), ശ്യാനത(viscosity), പ്രതലബലം, കേശികത്വം (capillary) എന്നിവ ദ്രവങ്ങളുടെ ഗുണധർമങ്ങളാണ്. 

ദ്രവത്തിലെ ചലിച്ചുകൊണ്ടിരിക്കുന്ന വിവിധ സ്തരങ്ങൾ (layers) തമ്മിലുള്ള ഘർഷണത്തെയാണ് ശ്യാനത എന്നു പറയുന്നത്. ഇതിന്റെ സൂചകമാണ് ശ്യാനതാ ഗുണാങ്കം (coefficient of viscosity).

തന്മാത്രകളുടെ പരസ്പരാകർഷണംകൊണ്ട് ഒരു ദ്രാവകത്തിന്റെ ഉപരിതലം ഇലാസ്തിക ചർമംപോലെ വലിഞ്ഞുനില്ക്കുന്ന അവസ്ഥയാണ് പ്രതലബലം. ഇതുമൂലം ദ്രാവകങ്ങൾക്ക് സാന്ദ്രത കൂടിയ ചെറിയ വസ്തുക്കളെ മുങ്ങിപ്പോകാതെ താങ്ങിനിർത്താൻ സാധിക്കുന്നു. ദ്രാവകത്തുള്ളികൾ ഗോളാകാരം കൈക്കൊള്ളാനും പ്രതലബലമാണ് കാരണം.

ദ്രാവകത്തിലെയും ദ്രാവകത്തിനു തൊട്ടുള്ള ഖരപദാർഥത്തിലെയും തന്മാത്രകൾ തമ്മിലുള്ള ആകർഷണവും (adhesive force) ദ്രാവകത്തിലെ തന്മാത്രകൾ തമ്മിലുള്ള ആകർഷണവും (cohesive force) താരതമ്യം ചെയ്യുമ്പോൾ ആദ്യത്തേതാണ് കൂടുതലെങ്കിൽ ദ്രാവകം പ്രസ്തുത ഖരവസ്തുവിനെ നനയ്ക്കുന്നു (wets) എന്നു പറയും. അത്തരം വസ്തുക്കളാൽ നിർമ്മിക്കപ്പെട്ട നേർത്ത കുഴലുകളിലൂടെ, ഗുരുത്വബലത്തെ അതിലംഘിച്ച് ദ്രാവകം മേല്പോട്ടു കയറുന്ന പ്രതിഭാസമാണ് കേശികത്വം.


</doc>
<doc id="253604" url="https://ml.wikipedia.org/wiki?curid=253604" title="ബയോടെക്നോളജി നിയന്ത്രണ അതോറിറ്റി ഓഫ് ഇന്ത്യ">
ബയോടെക്നോളജി നിയന്ത്രണ അതോറിറ്റി ഓഫ് ഇന്ത്യ

22 ഏപ്രിൽ 2013 ന് ബയോടെക്നോളജി നിയന്ത്രണ അതോറിറ്റി ഓഫ് ഇന്ത്യ (ബ്രായ്) ബിൽ 2013 എന്ന പേരിൽ ഇന്ത്യൻ പാർലമെന്റിൽ അവതരിപ്പിച്ച ബില്ലിലാണ് ബയോടെക്നോളജി നിയന്ത്രണ അതോറിറ്റി ഓഫ് ഇന്ത്യ (ബ്രായ്) സ്ഥാപിക്കാൻ ശുപാർശ ചെയ്തിരിക്കുന്നത്. According to the 2012 bill 
ഒരു സ്വതന്ത്ര സ്റ്റാറ്റ്യൂട്ടറി എജൻസിയായി പ്രവർത്തിക്കുന്ന ബ്രായ്, ഗവേഷണം, ഗതാഗതം, ഇറക്കുമതി, നിർമ്മാണം, ആധുനിക ബയോ - ടെക്നോളജിയുടെ ഉത്പന്നങ്ങളുടെ നിയന്ത്രണവും ഏകോപനവുമാണ് നിർവഹിക്കുന്നത്. ജൈവ സുരക്ഷക്കായുള്ള കാർടജീന പ്രോട്ടോക്കോളിലും ജൈവവൈവിധ്യത്തെക്കുറിച്ചുള്ള ഐക്യരാഷ്ട്രസഭാ കൺവെൻഷനിലും ഇന്ത്യ ഒപ്പു വച്ചതു പ്രകാരമാണ് ഇത്തരമൊരു നിയന്തണ സംവിധാനം ഏർപ്പെടുത്തിയത്. 

ചെയർപെഴ്സൺ, രണ്ട് പൂർണ്ണ സമയാംഗങ്ങൾ, രണ്ട് ഭാഗികാംഗങ്ങൾ ഉണ്ടാകണമെന്ന് ബിൽ ശുപാർശ ചെയ്യുന്നു. ഇതിലൊരാൾ ജീവശാസ്ത്ര, കാർഷിക, ആരോഗ്യ പരിസ്ഥിതി, ജീവശാസ്ത്ര മേഖലകളിലെ ബയോടെക്നോളജി പ്രയോഗങ്ങളിൽ വൈദഗ്ദ്യമുള്ളായിരിക്കണം.

ബയോടെക്നോളജി നിയന്ത്രണ അതോറിറ്റിയുടെ പ്രവർത്തനങ്ങൾ നിരീക്ഷിക്കാനായി വിവിധ മന്ത്രാലയങ്ങളുടെ പ്രതിനിധികൾ ചേരുന്ന ഒരു ബോർഡ് വ്യവസ്ഥ ചെയ്യുന്നുണ്ട്.

ബയോടെക്നോളജി ഉത്പന്നങ്ങളുടെയും ജീവികളുടെയും ഉപയോഗത്തെ സംബന്ധിച്ച അവരുടെ പ്രതികരണമറിയുന്നതിനായി തത്പര കക്ഷികളും കർഷകരുമടങ്ങുന്നവരുടെ ഒരു കൗൺസിലിന് ബ്രായ് ബിൽ ശുപാർശ ചെയ്യുന്നുണ്ട്.

ഗ്രീൻ പീസ് പോലെയുള്ള പരിസ്ഥിതി സംഘടനകൾ ശക്തമായ വിമർശനമാണ് ഈ ബില്ലിനെതിരെ ഉന്നയിച്ചിട്ടുള്ളത്.വിവിധ സംഘടനകൾ ഈ ബിൽ പിൻവലിക്കാനായി ആവശ്യപ്പെട്ടിട്ടുണ്ട്. 16 ഓളം എം പി മാർ ഈ ബില്ല് പിൻവലിക്കണമെന്ന് ആവശ്യപ്പെട്ട് പത്രസമ്മേളനം നടത്തി. ബസുദേവ് ആചാര്യ ചെയർമാനായ പാർലമെന്ററി സ്റ്റാന്റിംഗ് കമ്മിറ്റി ഓൺ അഗ്രിക്കൾച്ചർ തങ്ങളുടെ റിപ്പോർട്ടിൽ ഈ ബില്ലിനെ ശക്തമായി വിമർശിച്ചിരുന്നു.

വിമർനങ്ങൾക്കുള്ള കാരണം:



</doc>
<doc id="253607" url="https://ml.wikipedia.org/wiki?curid=253607" title="ദാരുലതകൾ">
ദാരുലതകൾ

ആയുസ്സു കൂടുതലുള്ള വല്ലരികളാണ് ദാരുലതകൾ - Lianas. നിബിഡവനത്തിലെ മഴക്കാടുകളിൽ കൂടുതലായി കണ്ടുവരുന്നു. സൂര്യപ്രകാശം ലഭിക്കാനായി വന്മരങ്ങളിൽ ചുറ്റിപ്പിടിച്ചു മുകളിലേക്കു വളരുന്നു. വൃക്ഷത്തലപ്പിലെത്തി സൂര്യപ്രകാശം സ്വീകരിക്കുന്നു. വർഷങ്ങളോളം ആയുസ്സുള്ളതിനാൽ ഇവയുടെ കാണ്ഡം ബലവും വണ്ണവും വയ്ക്കുന്നു. മൊട്ടൻവള്ളി, കാക്കവള്ളി, പുല്ലാഞ്ഞി എന്നി ഇതിനുദാഹരണമാണ്. വലിയ വൃക്ഷങ്ങളിൽ ഇത്തരം വള്ളികൾ സർപ്പങ്ങളെപ്പോലെ കെട്ടുപിണഞ്ഞു വളരുന്നു.


</doc>
<doc id="253610" url="https://ml.wikipedia.org/wiki?curid=253610" title="കെ. അനിരുദ്ധൻ">
കെ. അനിരുദ്ധൻ

സി.പി.ഐ.(എം)ന്റെ പ്രമുഖ നേതാവും നിയമസഭാസാമാജികനുമായിരുന്നു കെ. അനിരുദ്ധൻ. 1927 ഫെബ്രുവരി 28നു് പി. കൃഷ്ണന്റെ പുത്രനായി തിരുവനന്തപുരത്തു ജനിച്ച ഇദ്ദേഹം ബി.എ., ബി.എൽ. ബിരുദധാരിയാണു്. 1963ൽ തിരുവനന്തപുരം 2ൽ നിന്നും നിയമസഭയിലെത്തി. 1965ൽ ജയിൽവാസത്തിനിടയ്ക്ക് ആറ്റിങ്ങലിൽ നിന്നും ജയിച്ചു. 1967ൽ നാലാം ലോകസഭയിലേക്ക് തിരഞ്ഞെടുക്കപ്പെട്ടു. കേരളം, നവകേരളം, വിശ്വകേരളം എന്നീ പത്രങ്ങളുടെ എഡിറ്ററായി പ്രവർത്തിച്ചിട്ടുണ്ടു്. 

മകൻ - എ. സമ്പത്ത്


</doc>
<doc id="253638" url="https://ml.wikipedia.org/wiki?curid=253638" title="അവഗാഡ്രോ സംഖ്യ">
അവഗാഡ്രോ സംഖ്യ

ഒരു പദാർത്ഥത്തിന്റെ ഒരു മോളിൽ അടങ്ങിയിരിക്കുന്ന കണികകളുടെ എണ്ണത്തെ സൂചിപ്പിക്കുന്നതിനു ഉപയോഗിക്കുന്ന സംഖ്യ അവഗാഡ്രോ സംഖ്യ എന്ന് അറിയപ്പെടുന്നു.
എസ്. ഐ. ഏകകത്തിൽ ഇതിന്റെ വില 6.02214×10 ആണ് .
അവഗാഡ്രോ സംഖ്യ,പത്തൊൻപതാം നൂറ്റാണ്ടിൽ ജീവിച്ചിരുന്ന അമീദിയൊ അവഗാഡ്രോ എന്ന ശാസ്ത്രജ്ഞന്റെ പേരിലാണ് അറിയപ്പെടുന്നത്. അദ്ദേഹമാണ് 1811 ൽ അവഗാഡ്രോ നിയമം അവതരിപ്പിച്ചത്. ഫ്രെഞ്ച് ശാസ്ത്രജ്നായ ജീൻ പെറിൻ 1909 ൽ അവഗാഡ്രോ സംഖ്യ കണ്ടുപിടിക്കുകയും അമീദിയൊ അവഗാഡ്രോയുടെ ബഹുമാനാർത്ഥം നാമകരണം ചെയ്യുകയും ചെയ്തു. വ്യത്യസ്ത രീതികളിലൂടെ അവഗാഡ്രോ സംഖ്യ നിർണ്ണയിക്കുന്നതിനുള്ള പഠനങ്ങൾക്ക് ജീൻ പെറിൻ 1926 ലെ ഭൗതിക ശാസ്ത്രത്തിലെ നോബേൽ സമ്മാനത്തിന് അർഹനായി.


</doc>
<doc id="253639" url="https://ml.wikipedia.org/wiki?curid=253639" title="മെമ്മറീസ്">
മെമ്മറീസ്

മൈ ബോസിനു ശേഷം ജിത്തു ജോസഫ് സംവിധാനം ചെയ്ത സസ്പെൻസ് ത്രില്ലർ ചിത്രമാണ് മെമ്മറീസ്. പൃഥ്വിരാജ്, മേഘ്ന രാജ്, നെടുമുടി വേണു, മിയ, വിജയരാഘവൻ, സുരേഷ് കൃഷ്ണ, മധുപാൽ എന്നിവരാണ് പ്രധാന കഥാപാത്രങ്ങളെ അവതരിപ്പിച്ചത്. പൃഥ്വിരാജ് ഒരു പോലീസ് വേഷത്തിലാണ് എത്തുന്നത്. അനന്ത വിഷന്റെ ബാനറിൽ പി.കെ.മുരളീധരൻ, ശാന്ത മുരളി എന്നിവരാണ് ചിത്രം നിർമ്മിച്ചത്. സെജോ ജോൺ സംഗീതവും സുജിത്ത് വാസുദേവ് ഛായാഗ്രഹണവും നിർവഹിച്ചു. കൊറിയൻ ചിത്രമായ മെമ്മറീസ് ഓഫ് മർഡേഴ്സ് എന്ന ചിത്രത്തിലെ ചില ആശയങ്ങൾ ഈ ചിത്രത്തിൽ ഉപയോഗിച്ചിട്ടുൻഡ്.



</doc>
<doc id="253641" url="https://ml.wikipedia.org/wiki?curid=253641" title="യൂഹെലപ്പസ്">
യൂഹെലപ്പസ്

ടൈറ്റനോസോറിഡ് കുടുംബത്തിൽ പെട്ട ഒരു ദിനോസർ ആണ് യൂഹെലപ്പസ് . തുടക്ക ക്രിറ്റേഷ്യസ് കാലത്ത് ജീവിച്ചിരുന്ന ഇവയുടെ ഫോസ്സിൽ കണ്ടു കിട്ടിയിട്ടുള്ളത് ചൈനയിൽ നിന്നും ആണ്. മിക്ക സോറാപോഡ് ദിനോസറുകളെ പോലെ ഇവയും വളരെ വലിയവ ആയിരുന്നു. ചൈനയിൽ നിന്നും ഫോസ്സിൽ കണ്ടു കിട്ടിയ ആദ്യത്തെ ദിനോസറും ഇവയാണ് .

വളരെ വലിയ സസ്യഭോജി ആയ ഇവയ്ക്ക് ഏകദേശം 15-20 ടൺ ഭാരം ഉണ്ടായിരുന്നു , നീളം ആക്കട്ടെ 15 മീറ്റർ (49.2 അടിയും) ആയിരുന്നു . മറ്റു സോറാപോഡകളെ അപേക്ഷിച്ച് ഇവയുടെ മുൻ കാലുക്കൾ നീളമേറിയിരുന്നു. മരങ്ങളുടെ മുകളിൽ നിന്നും ഇവ ഭക്ഷണം തേടിയതിനു ഒരു തെളിവാണ് ഈ നീണ്ട മുൻ കാലുകളും നീണ്ട കഴുത്തും. 



</doc>
<doc id="253646" url="https://ml.wikipedia.org/wiki?curid=253646" title="തിയോഫിലസ് ജോൺ മെറ്റ്കാഫ്">
തിയോഫിലസ് ജോൺ മെറ്റ്കാഫ്

ബ്രിട്ടീഷ് ഇന്ത്യയിലെ ഒരു ഭരണകർത്താവായിരുന്നു തിയോഫിലസ് ജോൺ മെറ്റ്കാഫ് (, ജീവിതകാലം: 1828 നവംബർ 28 - 1883 നവംബർ 10 ). "തിയോ" എന്നു മാത്രമായും അറിയപ്പെടുന്നു. ഡെൽഹിയിലെ ബ്രിട്ടീഷ് റെസിഡന്റായിരുന്ന തോമസ് മെറ്റ്കാഫിന്റെ പുത്രനായിരുന്നു അദ്ദേഹം. 1857-ലെ ലഹളയുടെ അവസാനം ദില്ലി നിവാസികൾക്കെതിരെയുള്ള ബ്രിട്ടീഷ് സേനയുടെ കൂട്ടക്കുരുതിയിൽ മുഖ്യ പങ്കുവഹിച്ചതിന്റെ പേരിൽ പ്രസിദ്ധനാണ്.

ഇംഗ്ലണ്ടിലെ പഠിത്തത്തിനുശേഷം ഈസ്റ്റ് ഇന്ത്യ കമ്പനിയിൽ ഒരു ജൂനിയർ മജിസ്ട്രേറ്റായി ജോലിയിൽ പ്രവേശിച്ചിരിക്കുകയായിരുന്നു തിയോഫിലസ്. 1851-ൽ ദില്ലിയിൽ പിതാവിനോടൊപ്പം നിയമനം ലഭിച്ചു. തന്നിലേക്കൊതുങ്ങിക്കഴിഞ്ഞിരുന്ന പിതാവ് തോമസ് മെറ്റ്കാഫിൽ നിന്ന് വ്യത്യസ്തനായി തിയോ, സാമൂഹ്യബന്ധങ്ങൾ കൂടുതലുള്ളയാളായിരുന്നു. സുഹൃത്തുക്കളോടൊത്ത് പാർട്ടികളിൽ പങ്കെടുക്കുകയും നിയമലംഘനങ്ങൾ നടത്തുകയും ചെയ്തു. ദില്ലിയിൽ നിയമനം ലഭിക്കുന്ന കാലത്ത് തിയോഫിലസിനെതിരെ ഗുരുതരമായ കൃത്യവിലോപത്തെ സംബന്ധിച്ച ആരോപണവും കോടതിവ്യവഹാരവും നിലനിൽക്കുന്നുണ്ടായിരുന്നു. ഇക്കാരണങ്ങൾ കൊണ്ട് അച്ഛനും മകനും തമ്മിൽ നല്ല ബന്ധത്തിലായിരുന്നില്ല.

1857-ലെ ലഹളക്കാലത്ത് പുരാതനദില്ലി നഗരമതിലിനുള്ളിൽ നിന്ന് രക്ഷപ്പെട്ട ചുരുക്കം ബ്രിട്ടീഷ് ഉദ്യോഗസ്ഥരിലൊരാളായിരുന്നു തിയോ. ഇക്കാലത്ത് അദ്ദേഹം ഡെൽഹിയിലെ ജോയിന്റ് മജിസ്ട്രേറ്റ് ആയിരുന്നു. തുടർന്ന് ബ്രിട്ടീഷുകാർ ദില്ലി പിടിച്ചടക്കുന്ന കാലത്ത് ഡെൽഹി ഫീൽഡ് ഫോഴ്സിൽ ചേരുകയും, നഗരവാസികളോടുള്ള ബ്രിട്ടീഷുകാരുടെ രക്തരൂഷിതമായ പ്രതികാരത്തിന് നേതൃത്വം നൽകുകയും ചെയ്തു.
ഷാർലറ്റ് ആയിരുന്നു തിയോയുടെ ഭാര്യ. ഒരു ആൺകുട്ടിയെ പ്രസവിച്ചതിനെത്തുടർന്ന് അവരുടെ ആരോഗ്യസ്ഥിതി വഷളാകുകയും, 1853 സെപ്റ്റംബർ 26-ന് സിംലയിൽവച്ച് മരണമടയുകയും ചെയ്തു. ഭാര്യയുടെ മരണത്തിനുപിന്നാലെത്തന്നെ പിതാവും മരണമടഞ്ഞു. ഈ മരണങ്ങൾ മൂലമുള്ള മാനസികസമ്മർദ്ദം അദ്ദേഹത്തിന്റെ ശാരീരികസ്ഥിതിയെ കാര്യമായി ബാധിച്ചിരുന്നു.


</doc>
<doc id="253653" url="https://ml.wikipedia.org/wiki?curid=253653" title="തൃശ്ശൂർ എഞ്ചിനീയറിംഗ് കോളേജ്">
തൃശ്ശൂർ എഞ്ചിനീയറിംഗ് കോളേജ്

ഗവണ്മെൻറ് എഞ്ചിനീയറിംഗ് കോളേജ്, തൃശൂർ (GECT അല്ലെങ്കിൽ തൃശൂർ എഞ്ചിനീയറിംഗ് കോളേജ്) കേരളത്തിലെയും ഭാരതത്തിലെയും പ്രധാനപ്പെട്ട സാങ്കേതിക വിദ്യാഭ്യാസ സ്ഥാപനങ്ങളിൽ ഒന്നാണ്. കേരളത്തിൽ സ്ഥാപിക്കപ്പെട്ട രണ്ടാമത്തെ എഞ്ചിനീയറിംഗ് കോളേജ് ആണിത്. കേരള സംസ്ഥാന രൂപീകരണത്തിന് ശേഷം ആദ്യം സ്ഥാപിക്കപ്പെട്ട സാങ്കേതിക കലാലയവും തൃശൂർ ഗവണ്മെൻറ് എഞ്ചിനീയറിംഗ് കോളേജ് ആണ്. ഈ സ്ഥാപനം കോഴിക്കോട് സർവ്വകലാശാലയുടെ കീഴിൽ ആണ് പ്രവർത്തിക്കുന്നത്. ഇന്ത്യയിലെ ഏറ്റവും മികച്ച 50 എഞ്ചിനീയറിംഗ് കോളേജുകളിൽ ഒന്നായി 2009 ൽ , Mint (newspaper) ഈ കലാലയത്തെ തെരഞ്ഞെടുത്തു. ഈ സ്ഥാപനത്തിലെ വിദ്യാർത്ഥികളായിരുന്ന അനേകം വ്യക്തികൾ മികച്ച ശാസ്ത്രജ്ഞരായും വ്യവസായ സംരംഭകരായും വൻകിട കമ്പനികളുടെ മേധാവികളായും എഞ്ചിനീയറിംഗ് - മാനേജ്മെൻറ് രംഗത്തെ അഗ്രഗണ്യരായും മറ്റു സാമൂഹ്യരംഗങ്ങളിലും പല രാജ്യങ്ങളിലും വ്യക്തിമുദ്ര പതിപ്പിച്ചിട്ടുണ്ട്.
തൃശ്ശൂർ എഞ്ചിനീയറിംഗ് കോളേജ് അഥവാ ഗവണ്മെന്റ് എഞ്ചിനീയറിംഗ് കോളേജ് തൃശ്ശൂർ 1957ൽ ചെമ്പുക്കാവ് മഹാരാജാസ് ടെക്നോളജിക്കൽ ഇൻസ്റ്റിറ്റ്യൂട്ടിന്റെ ക്യാമ്പസിലാണ് പ്രവർത്തനമാരംഭിച്ചത്. കോളേജിന്റെ ഇപ്പോഴുള്ള ക്യാമ്പസ് തൃശ്ശൂർ ടൌണിൽ നിന്നും അഞ്ചു കിലോമീറ്റർ മാറി രാമവർമ്മപുരത്താണ് സ്ഥിതിചെയ്യുന്നത്. ഏകദേശം എഴുപത്തിരണ്ട് ഏക്കറോളം വരുന്ന ഈ ക്യാമ്പസിലേക്ക് തൃശ്ശൂർ റെയിൽ‌വേ സ്റ്റേഷനിൽ നിന്നും ഏകദേശം ആറു കിലോമീറ്റർ ദൂരം വരും. തൃശ്ശൂർ ഗവൺ‌മെൻ‌റ് എൻ‌ജിനീയറിംഗ് കോളേജ് കേരളത്തിലെ രണ്ടാമത്തെ എൻ‌ജിനീയറിംഗ് കോളേജ് ആണ്. 1958 ഏപ്രിൽ 26ന് , ഇന്ത്യയുടെ ആദ്യത്തെ പ്രധാനമന്ത്രിയായിരുന്ന പണ്ഡിറ്റ് ജവഹർലാൽ നെഹ്രുവായിരുന്നു ഈ ക്യാമ്പസിനു തറക്കല്ലിട്ടത്. 1960ൽ നിർമ്മാണപ്രവർത്തനങ്ങൾ ഏകദേശം പൂർത്തിയായപ്പോൾ ക്ലാസ്സുകൾ പുതിയ ക്യാമ്പസിലേക്ക് മാറ്റി. കലാലയം ഔദ്യോഗികമായി ഉദ്ഘാടനം ചെയ്യപ്പെട്ടത് 1962 ഫെബ്രുവരി 2നായിരുന്നു. അന്നത്തെ മുഖ്യമന്ത്രിയായ പട്ടം താണുപിള്ളയായിരുന്നു ഉദ്ഘാടന കർമ്മം നിർവഹിച്ചത്. ആദ്യത്തെ പ്രിൻസിപ്പാൾ അന്തർദ്ദേശീയ തലത്തിൽ അറിയപ്പെട്ടിരുന്ന സിവിൽ എഞ്ചിനീയറൂം, നിരവധി എഞ്ചിനീയറിംഗ് പുസ്തകങ്ങളുടെ രചയിതാവുമായ പ്രൊഫസർ എസ് രാജരാമൻ ആയിരുന്നു .

തുടക്കത്തിൽ കേരള സർവ്വകലാശാലയുടെ കീഴിലാണ് തൃശ്ശൂർ എഞ്ചിനീയറിംഗ് കോളേജ് പ്രവർത്തിച്ചിരുന്നത്. 1968ൽ കോഴിക്കോട് സർവ്വകലാശാല രൂപീകൃതമായതോടെ തൃശ്ശൂർ എഞ്ചിനീയറിംഗ് കോളേജിന്റെ പ്രവർത്തനം അതിന്റെ കീഴിലോട്ട് മാറ്റുകയുണ്ടായി. കുറച്ചു കാലത്തേക്ക് (1977 മുതൽ 1980 വരെ) കൊച്ചി ശാസ്ത്രസാങ്കേതിക സർവ്വകലാശാലയുടെ കീഴിലും തൃശ്ശൂർ എഞ്ചിനീയറിംഗ് കോളേജ് പ്രവർത്തിക്കുകയുണ്ടായി.


തൃശൂർ ഗവണ്മെന്റ് എഞ്ചിനീയറിംഗ് കോളേജിൽ വർഷം തോറും നടന്നു വരുന്ന സാങ്കേതികോത്സവമാണ് ദ്യുതി.2012ൽ തുടക്കം കുറിച്ച ദ്യുതി ദക്ഷിണേന്ത്യയിലെ തന്നെ മികച്ച സാങ്കേതികോത്സവമാണ്.വിവിധ സാങ്കേതിക മേഖലകളിലെ പരിപാടികൾ കൂടാതെ നിരവധി പൊതുവായ പരിപാടികളും പ്രൊജക്റ്റ്‌ പ്രദർശനങ്ങളും ദ്യുതിയെ വേറിട്ട്‌ നിർത്തുന്നു.



</doc>
<doc id="253665" url="https://ml.wikipedia.org/wiki?curid=253665" title="വാഴനാര്‌">
വാഴനാര്

വാഴയുടെ പോളയോട് ചേർന്നുള്ള ഉണങ്ങിയ നാര്. വാഴപ്പോളകൾ കീറി ഉണക്കിയും വാഴനാര് തയ്യാറാക്കുന്നു.

ആദ്യപടിയായി നാര്‌ വേർതിരിച്ചെടുക്കുന്നു. ഒന്നോ രണ്ടോ പുറം പോളകൾ നീക്കം ചെയ്ത് ബാക്കിയുള്ള പോളകൾ ഇളക്കി ഏകദേശം അര മീറ്റർ നീളത്തിൽ മുറിച്ച്; ഇരുമ്പുകൊണ്ട് നിർമ്മിച്ച പ്രത്യേകതരം ആയുധം കൊണ്ട് ബലമായി ചീകി നാര്‌ വേർപെടുത്തി എടുക്കുന്നു. പോളകളുടെ അകവശമാണ്‌ ഇത്തരത്തിൽ ചീകുന്നത്. ഇങ്ങനെ വേർതിരിച്ച് എടുത്തിരിക്കുന്ന നാരുകൾ തണലത്ത് നിരത്തി ഉണക്കി സൂക്ഷിക്കുന്നു. 

കയറിനെപ്പോലെ വാഴനാരിലും നിറം പിടിപ്പിക്കാം. ഒരു കിലോ നാരിൽ ഏകദേശം 25 ഗ്രാം മുതൽ 30 ഗ്രാം വരെ നിറം വേണ്ടിവരും. നാര്‌ നിറം ചേർക്കുന്നതിന്‌ രണ്ട് മണിക്കൂർ മുൻപ് വെള്ളത്തിലിട്ടു വയ്ക്കുന്നു. അതിനുശേഷം വെള്ളത്തിൽ നിന്നും എടുത്ത്; നാര്‌ മുങ്ങിക്കിടക്കാൻ പാകത്തിൽ നിറം ചേർത്ത വെള്ളത്തിൽ ഇട്ടു രണ്ടു മണിക്കൂർ ചൂടാക്കുന്നു. അതിൽ നിന്നും പുറത്തെടുത്ത് വീണ്ടും വെള്ളത്തിൽ കഴുകി തണലത്ത് ഉണക്കാൻ ഇടുന്നു. 

വാഴനാര്‌ സംസ്കരണത്തിന്‌ പരിശീലനം തൃശ്ശൂരിലെ കണ്ണാറ വാഴ ഗവേഷണകേന്ദ്രത്തിലും ഖാദി ആൻഡ് വില്ലേജ് ഇൻഡസ്റ്റ്റീസിലും നൽകപ്പെടുന്നുണ്ട്.

താൽകാലിക ആവശ്യങ്ങളിൽ കയറിനു പകരം വാഴനാരുപയോഗിക്കാറുണ്ട്. വാഴനാര്‌ ഉപയോഗിച്ച് ബാഗുകൾ, തടുക്കുകൾ, അലങ്കാര വസ്തുക്കൾ, ഉടുപ്പുകൾ എന്നിവ വരെ ഉണ്ടാക്കുന്നുണ്ട്.

ക്ഷേത്രങ്ങളിൽ മാല കെട്ടാനും വാഴനാര്‌ ഉപയോഗിക്കാറുണ്ട്.


</doc>
<doc id="253667" url="https://ml.wikipedia.org/wiki?curid=253667" title="വെള്ളക്കൂമ്പ് രോഗം">
വെള്ളക്കൂമ്പ് രോഗം

വാഴയുടെ കൂമ്പിലയുടെ അഗ്രഭാഗം വിരിയാതെ പുറത്തുവരികയും കൂമ്പില വെള്ളനിറമായി മാറുകയും ചെയ്യുന്ന ഒരു രോഗമാണ് വെള്ളക്കൂമ്പ് രോഗം. സാധാരണയായി കാത്സ്യത്തിന്റെ കുറവുകൊണ്ടാണ് ഈ രോഗം ഉണ്ടാകുന്നത്. വഴനട്ട് നാലാം മാസം മുതൽക്കാണ് ഈ രോഗം പ്രത്യക്ഷപ്പെടുക. അഞ്ച് - ആറ് മാസം പ്രായമാകുമ്പോൾ ഗോഗം തീവ്രമായി പ്രത്യക്ഷപ്പെടുന്നു. ഘട്ടം-ഘട്ടമായി ഉണ്ടാകുന്ന ഈ രോഗത്തിൽന്റെ തുടക്കകാലങ്ങളിൽ തലിരിലകളിൽ അല്ല രോഗത്തിന്റെ ലക്ഷണം കാണപ്പെടുക. തളിരിലകൾ സാധാരണപോലെ വിരിഞ്ഞ് പാകമായി വരുമ്പോൾ ഇലയുടെ ചുവട്ടിൽ നിന്നും ഏകദേശം 10-15 സെന്റീമീറ്റർ ഭാഗത്ത് ഇലകളിൽ ചെറിയ കുഴികൾ (ആഴത്തിലുള്ള മടക്കുകൾ) രൂപപ്പെടുന്നു. ഈ മടക്കുകൾക്ക് ഏകദേശം അര സെന്റീമീറ്റർ വരെ ആഴവുമുണ്ടാകാം. അടുത്ത ഇല ഉണ്ടാകുമ്പോൾ അവയുടെ ഞരമ്പുകൾക്ക് ലംബമായി മഞ്ഞകലർന്ന വരകൾ കാണപ്പെടുന്നു. ഇത്തരം വരകൾ ഇലയിലെ സ്വാഭാവികമായുള്ള ഒടിവുകൾക്ക് കുറുകെകാണ് ഈ വരകൾ കാണപ്പെടുക. അടുത്ത ഘട്ടത്തിൽ ഉണ്ടാകുന്ന കൂമ്പിലയിൽ മഞ്ഞവരകൾ കൂടാതെ കുഴിവുകളും കാണപ്പെടുന്നു. അടുത്ത ഘട്ടത്തിൽ കൂമ്പിലകൾ വെള്ളനിറത്തിലാകുകയും അഗ്രഭാഗം ചീയുകയും ചെയ്യുന്നു.

ഈ രോഗത്തിന്റെ പ്രതിവിധിയായി കാത്സ്യം നൽകുന്നത് "പത്രപോഷണം" എന്ന വളപ്രയോഗരീതിയിലൂടെയാണ്. കാത്സ്യം നേരിട്ട് ഇലകളിൽ പ്രയോഗിക്കുന്ന രീതിയാണിത്. കാത്സ്യത്തിനൊപ്പം ബോറോൺ കൂടി ചേർത്ത് പ്രയോഗിക്കുന്നത് കൂടുതൽ ഫലം ചെയ്യുന്നതായി കണ്ടേത്തിയിട്ടുണ്ട്. ഈ രോഗത്തിന് പത്രപോഷണം വഴി ഒരിക്കൽ മാത്രം വളപ്രയോഗം നൽകിയാൽ മതിയാകും.


</doc>
<doc id="253673" url="https://ml.wikipedia.org/wiki?curid=253673" title="ചീരു">
ചീരു

തിബത്ത്പീഠഭൂമിയിൽ മാത്രം കാണപ്പെടുന്ന ഒരിനം മാനാണ് (കൃഷ്ണമൃഗം) ചീരു. വംശനാശത്തിന്റെ വക്കിലുള്ള ഇവയിൽ ഇന്ന് 75,000 എണ്ണം മാത്രമേ ബാക്കി ഉള്ളൂ . ഇവകൂട്ടം കൂടി ജീവിക്കുന്ന വർഗ്ഗമാണ്, 20 എണ്ണം വരെ ഉള്ള ചെറു കൂട്ടങ്ങൾ ആയാണ് ഇവ ജീവിക്കുന്നത്.150,000 ത്തോളം വരുന്ന ഓരോ പ്രായപൂർത്തിയായ മൃഗത്തെയും വനത്തിലേയ്ക്ക് വിട്ടതിനെതുടർന്ന് ഇപ്പോൾ ഇതിന്റെ അംഗസംഖ്യ കൂടുന്നതായി കണ്ടുവരുന്നു. സമീപകാലത്ത് അനധികൃതമായി ഇവ വേട്ടയാടപ്പെടുന്നതിനാൽ ഇവയ്ക്ക് വംശനാശം വരുന്നതായി കാണുന്നു. ഇവയുടെ മൃദുവായ രോമങ്ങൾ കൊണ്ട് ഷാഹ്ടൂഷ് എന്നറിയപ്പെടുന്ന ഒരിനം ഉത്തരീയം തുന്നാൻ ഉപയോഗിക്കുന്നു. ഈ ടിബറ്റൻ കൃഷ്ണമൃഗത്തിന്റെ വംശനാശത്തിന് ഇതും ഒരു കാരണമായി തീരുന്നു. ഇപ്പോൾ ഇവയിൽ നിന്നുൽപ്പാദിപ്പിക്കുന്ന വസ്തുക്കളുടെ അന്താരാഷ്ട്രവ്യാപാരം നിരോധിക്കപ്പെട്ടിട്ടുണ്ട്. ജമ്മു-കാഷ്മീറിൽ സ്ഥിതിചെയ്യുന്ന കാരക്കോറം വന്യമൃഗസംരക്ഷണ കേന്ദ്രത്തിൽ ഇവ സംരക്ഷിക്കപ്പെടുന്നു.

ഒറ്റപ്പെട്ട വർഗ്ഗത്തിലുള്ള ഈ കൃഷ്ണമൃഗം പാൻതൊലോപ്സ് ജീനസിൽ ഉൾപ്പെടുന്നതാണ്. ഗ്രീക്കിൽ "എല്ലാ കൃഷ്ണമൃഗങ്ങളും" എന്നർത്ഥം വരുന്ന വാക്കിൽ നിന്നാണ് ജീനസ് നാമം ഉണ്ടായത്. മുൻകാലങ്ങളിൽ ഇതിനെ വർഗ്ഗീകരിച്ചിരുന്നത് ആന്റിലോപിനേ എന്ന ഉപകുടുംബത്തിലായിരുന്നു. എന്നാൽ ബാഹ്യഘടനകളുടെ അടിസ്ഥാനത്തിൽ ഇവയെ ഉപകുടുംബമായ പാൻതോലോപിനേയിലേയ്ക്ക് മാറ്റുകയുണ്ടായി. ഗോട്ട്-ആന്റലോപ്പുകളുടെ ഉപകുടുംബമായ കാപ്രിനേയുമായി പാൻതോലോപിനേ സാദൃശ്യം കാണിക്കുന്നു. എങ്ങനെയായാലും ഇതൊരു തർക്കവിഷയമാണ്. ചില ഗ്രന്ഥങ്ങളിൽ പറയുന്നത് യഥാർത്ഥത്തിൽ ഇത് കാപ്രിനേ ഉപകുടുംബത്തിലെ അംഗമാകേണ്ടതാണ്. 


</doc>
<doc id="253695" url="https://ml.wikipedia.org/wiki?curid=253695" title="സ്റ്റേഷൻ മാസ്റ്റർ (ചലച്ചിത്രം)">
സ്റ്റേഷൻ മാസ്റ്റർ (ചലച്ചിത്രം)

തോമസ് പിക്ചേഴ്സിന്റെ ബാനറിൽ പി.എ. തോമസ് സംവിധാനം ചെയ്തു നിർമിച്ച മലയാളചലച്ചിത്രമാണ് സ്റ്റേഷൻ മാസ്റ്റർ. തിരുമേനി പിക്ചേഴ്സ് വിതരണം നടത്തിയ സ്റ്റേഷൻ മാസ്റ്റർ 1966 മാർച്ച് 31-ന് പ്രദർശനം തുടങ്ങി.

എറണാകുളം നോർത്തിലെ സ്റ്റേഷൻ മാസ്റ്റർ വേണു അനുജൻ മധുവിനെ പഠിപ്പിച്ച് ഉന്നതനിലയിലാക്കാൻ പാടുപെടുന്നയാളാണ്. സഹപാഠിയായ ഗീതയുമായി അവൻ പ്രേമത്തിലാണ്. സ്റ്റേഷനിലെ പാർസലാപ്പീസിനു തീ പിടിച്ചപ്പോൾ ചേട്ടനേയ്യും മറ്റുള്ളവരേയും രക്ഷപെടുത്താനുള്ള ശ്രമത്തിൽ മധുവിന്റെ കാഴ്ച നഷ്ടപ്പെട്ടു. പ്രേയസിയുടെ ഭാവിയെക്കരുതി തന്റെ കല്യാണം കഴിഞ്ഞുവെന്നും ഇനി കാത്തിരിക്കേണ്ടതില്ലെന്നും ഗീതയെ കത്തെഴുതി ധരിപ്പിച്ചു. ഗീതയുടെ ചേട്ടൻ പട്ടാളത്തിൽ നിന്നും വന്നപ്പോൾ മറ്റാരുമില്ലാത്ത അവൾക്ക് ധിറുതിയിൽ കല്യാണമാലോചിച്ചു. പഴയ സുഹൃത്തായ വേണുവിനോട് അഭ്യർത്ഥിച്ചു, അയാൾ സമ്മതിയ്ക്കുകയും ചെയ്തു. ഓമനയെന്ന പേരിലാണ് ഗീത വേണുവിന്റേയും മധുവിന്റേയും വീട്ടിൽ വധുവായെത്തിയത്. മധുവാകട്ടെ ഓമന തന്റെ പഴയ കാമുകിയാണെന്ന് അറിഞ്ഞതുമില്ല. ത്രിശൂരുള്ള ഒരു പ്രസിദ്ധ കണ്ണുഡോക്റ്റരുടെ സഹായത്താൽ മധുവിനു കാഴ്ച്ച തിരിച്ചുകിട്ടി, ചേടത്തിയമ്മ പഴയ പ്രേയസിയാണെന്നറിഞ്ഞു. അവർ തമ്മിലുള്ള സംഭാഷണം വേണുവിൽ സംശയമുണർത്തുകയാണുണ്ടായത്. വേണു മധുവിനെ കൊല്ലാനൊരുമ്പെട്ടു. പക്ഷേ ഏറേ വാഗ്വാദങ്ങൾക്ക് ശേഷം എല്ലാവർക്കും പരസ്പരം മനോനിലകൾ മനസ്സിലാക്കാൻ പറ്റി. അനുജന്റെ നിരപരാധിത്വവും ഭാര്യയുടെ നിഷ്കളങ്കത്വവും വേണുവിനു ബോദ്ധ്യപ്പെട്ടു.



ഇന്റെർനെറ്റ് മൂവിഡേറ്റാ ബേസിൽനിന്ന് സ്റ്റേഷൻ മാസ്റ്റർ


</doc>
<doc id="253717" url="https://ml.wikipedia.org/wiki?curid=253717" title="മലയാളത്തിലെ സന്ദേശകാവ്യങ്ങൾ">
മലയാളത്തിലെ സന്ദേശകാവ്യങ്ങൾ

സംസ്കൃതസാഹിത്യത്തെ അനുകരിച്ച് മലയാളത്തിലും നിരവധി സന്ദേശകാവ്യങ്ങൾ രചിക്കപ്പെട്ടിട്ടുണ്ടു്. കാളിദാസന്റെ മേഘദൂതിനെ മാതൃകയാക്കി ഭാരതീയ ഭാഷകളിൽ സന്ദേശകാവ്യങ്ങളുണ്ടായിട്ടുണ്ടെങ്കിലും പുഷ്ക്കലമായ പ്രസ്ഥാനമായി മാറിയത് മലയാളത്തിൽ മാത്രമാണ് 

സംസ്കൃതത്തിലേ അതേ ഘടന തന്നെയാണു് പൊതുവേ മലയാളത്തിലും സന്ദേശകാവ്യങ്ങൾക്കു് കാണാറുള്ളതു്. പ്രണയപരവശരായ സ്ത്രീപുരുഷന്മാർ വിധിവശാൽ പിരിഞ്ഞിരിക്കേണ്ടി വരിക, വിരഹത്തിൽ ആമഗ്നനായ കാമുകൻ കാമുകിക്ക് ഒരു സന്ദേശം എത്തിക്കുവാൻ ഒരു വസ്തുവിനെയോ വ്യക്തിയേയോ കണ്ടെത്തി തന്റെ സന്ദേശം എത്തിക്കുവാൻ അഭ്യർത്ഥിക്കുന്നു. അങ്ങനെ ഇരുവരുടേയും ഉത്കണ്ഠയ്ക്ക് ശമനം വരുത്തുക ഇതാണ് സന്ദേശകാവ്യങ്ങളുടെ മൗലിക ഘടന. നായകൻ, നായിക, സന്ദേശവാഹകൻ ഇവരാണ് മുഖ്യ കഥാപാത്രങ്ങൾ. സന്ദേശകാവ്യത്തിന് രണ്ട് ഭാഗങ്ങളുണ്ട്. പൂർവ്വഭാഗവും ഉത്തരഭാഗവും. പൂർവ്വഭാഗത്ത് സന്ദശം അയയ്ക്കാനുള്ള കാരണം, സന്ദേശവാഹകനെ കണ്ടെത്തിയ സന്ദർഭം, മാർഗവിവരണം ഇവയും ഉത്തരഭാഗത്ത് നായികയുടെ വാസസ്ഥലം വർണന, നായികാ വർണന, സനേദശം ഇവ ഉൾപ്പെടുന്നു. മന്ദാക്രാന്ത വൃത്തമാണ് സന്ദേശകാവ്യങ്ങളിൽ സ്വീകരിക്കാറ്. അംഗിയായ രസം ശൃംഗാരമാണ്.



</doc>
<doc id="253734" url="https://ml.wikipedia.org/wiki?curid=253734" title="കാനറക്കൊങ്ങ്">
കാനറക്കൊങ്ങ്

പശ്ചിമഘട്ടതദ്ദേശവാസിയായ ഒരു മരമാണ് കാനറക്കൊങ്ങ്. . 1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു. തെക്കൻ കർണ്ണാടകത്തിലെ കുദ്രേമുഖിൽ ധാരാളമായി ഉണ്ട്. 



</doc>
<doc id="253737" url="https://ml.wikipedia.org/wiki?curid=253737" title="ഷേർ അലി അഫ്രിദി">
ഷേർ അലി അഫ്രിദി

പഠാൻ കാരനായ ഒരു ഇന്ത്യൻ സ്വാതന്ത്ര സമര സേനാനിയാണ് ഷേർ അലി എന്നറിയപ്പെടുന്ന ഷേർ അലി അഫ്രിദി. ഇന്ത്യയിൽ കൊല്ലപ്പെട്ട ഒരേ ഒരു വൈസ്രോയിയായ ബ്രിട്ടീഷ് ഇന്ത്യയുടെ നാലാമത്തെ വൈസ്രോയി(1869-1872) ആയിരുന്ന മേയോ പ്രഭുവിനെ ആന്തമാൻ നിക്കോബാർദ്വീപിൽ പോർട്ട് ബ്ലെയർ തുറമുഖത്ത് വെച്ച് വധിച്ച സ്വാതന്ത്ര സമര പോരാളി എന്നതാണ് ചരിത്രത്തിൽ ഇദ്ദേഹത്തിനുള്ള സ്ഥാനം.

1860കളിൽ ഷേർ അലി പഞ്ചാബിൽ പോലീസ് കാരനായിരുന്നു. പെഷ്വാറിൽ കൈബറിലെ തിരഹ് താഴ്വാരപ്രദേശമാണ് ഇദ്ദേഹത്തിന്റെ സ്വദേശം . അദ്ദേഹം മേജർ ഹ്യൂ ജേംസിന്റെ കാവൽരി ട്രൂപ്പർ ആയും രെയ്നെൽ റ്റൈയ്ലരിനു ഓർഡർലി ആയും പ്രവർത്തിച്ചപ്പോൾ ഒരു കുതിരയും പിസ്റ്റളും ഷേർ അലി ബഹുമതിയും നൽകി. Due to his good character, Sher Ali was popular among Europeans and was taking care of Taylor's children. ഒരു കുടുംബകലഹത്തിൽ ഒരു ബന്ധുവിനെ കൊന്ന കുറ്റത്തിനു അദ്ദേഹത്തെ കാലാപാനിയിലേക്കയച്ചു. to life imprisonment പോർട്ട്ബ്ലയറിൽ നല്ല സ്വഭാവം കാരണം അദ്ദേഹം ബാർബർ ആയും മറ്റും ജോലിചെയ്തു. .

[[റിച്ചാർഡ് ബ്രൂക്ക് എന്ന ലോർഡ് മയൊ 1869മുതൽ [[ഇന്ത്യ|ഇന്ത്യയിൽ]] [[വൈസ്രോയ്]] ആയിരുന്നു. 1872ൽ അദ്ദേഹം [[ആന്തമാൻ നിക്കോബാർ ദ്വീപുകൾ|ആന്തമാൻ]] സന്ദർശിച്ചു. ബ്രിട്ടീഷ് കുറ്റവാളികളെ അന്ന് കാലാപാനി ജയിലിൽ അയക്കുമായിരുന്നു. . Lord Mayo was involved in drafting the regulations of Port Blair, the principal town of the islands. ഫിബ്രവരി 8 നു പരിശോധനയെല്ലാം ഏകദേശം പൂൂർത്തിയാക്കിയവേണയിൽ വൈകീട്ട ഏഴുമണിയോടെ ഒരു ബോട്ടിൽ പോർട്ട് ബ്ലയരിലേക്ക് വരികയായിരുന്നു. പെട്ടെന്ന് ഷേർ അലി ഇരുട്ടിൽ നിന്നും പ്രത്യക്ഷപ്പെട്ട വൈസ്രോയിയെ കുത്തി.. ലോർഡ് അപ്പൊൾ തന്നെ ചോരവാർന്ന് മരിച്ചു മൗണ്ട് ഹാരിയറ്റ് എന്ന പർവ്വതത്തിനു സമീപമാണ് ഈ സംഭവം നടന്നത്.

വ്യക്തിപരമായ ഒരു വികാരത്താലാണ് ഈ സംഭവം നടന്നത് എന്ന് ആദ്യം കരുതപ്പെട്ടിരുന്നെങ്കിലും ഇപ്പോൾ ചരിത്രകാരന്മാർക്കിടയിൽ ഇത് പുനർവിചിന്തനം നടക്കുന്നു. 
[[വർഗ്ഗം:തൂക്കിലേറ്റപ്പെട്ട ഇന്ത്യൻ സ്വാതന്ത്ര്യസമരസേനാനികൾ]]
[[വർഗ്ഗം:1873-ൽ മരിച്ചവർ]]
[[വർഗ്ഗം:19-ആം നൂറ്റാണ്ടിലെ വധശിക്ഷകൾ]]

</doc>
<doc id="253738" url="https://ml.wikipedia.org/wiki?curid=253738" title="റിഥംബോക്സ്">
റിഥംബോക്സ്

ഒരു സ്വതന്ത്ര ഓഡിയോ പ്ലയർ സോഫ്റ്റ്‌വെയറാണു് റിഥംബോക്സ്. ജി.സ്ട്രീമർ മീഡിയ ചട്ടക്കൂട് ഉപയോഗിച്ച് പ്രധാനമായും ഗ്നോം പണിയിടത്തിൽ പ്രവർത്തിക്കുന്നതിനു വേണ്ടി നിർമ്മിച്ച റിഥംബോക്സ്, സൊളാരിസ്, ബി.എസ്.ഡി. മുതലായവയിലും പ്രവർത്തിക്കും. ഇമ്പോർട്ടിങ്ങ്, ഗ്യാപ്‌ലെസ് പ്ലേബാക്ക്, ലിറീക്സ് ഡിസ്പ്ലേ, കവർ ആർട്ട് ഡിസ്പ്ലേ, ആഡിയോ സി.ഡീ. ബേണിങ്ങ്, ലാസ്റ്റ് എഫ്.എം. പിന്തുണ മുതലായവ റിഥംബോക്സിന്റെ ചില പ്രത്യേകതകളാണു്. 


</doc>
<doc id="253757" url="https://ml.wikipedia.org/wiki?curid=253757" title="എവല്യൂഷൻ">
എവല്യൂഷൻ

ഗ്നോമിന്റെ ഔദ്യോഗിക ഈമെയിൽ ക്ലയിന്റാണു് എവല്യൂഷൻ. ഇതിന്റെ സമ്പർക്കമുഖവും പ്രവർത്തനവും ഏതാണ്ട് മൈക്രോസോഫ്റ്റ് ഔട്ട്‌ലുക് എക്സ്പസ്സിനു തുല്യമാണു്. ഈമെയിൽ നിയന്ത്രണത്തിനൊപ്പം അഡ്രസ് ബുക്ക്, കലണ്ടർ, ടാസ്ക് മാനേജ്‌മെന്റ്, നോട്ട് ടേക്കിങ് മുതലായ സവിശേഷതകളുമുണ്ട്. പോപ് 3, ഐമാപ് പ്രോട്ടോക്കോളുകളെ പിന്തുണയ്ക്കുന്ന എവല്യൂഷൻ ഗ്നു ജീ.പി.എല്ലിലാണു് പുറത്തിറക്കിയിരിക്കുന്നതു്.


</doc>
<doc id="253764" url="https://ml.wikipedia.org/wiki?curid=253764" title="ക്രമദീപിക (പ്രാചീനഗദ്യം)">
ക്രമദീപിക (പ്രാചീനഗദ്യം)

പ്രാചീന സംസ്കൃത നാടകങ്ങൾക്ക്, നടന്മാരുടെ ഉപയോഗത്തിനു വേണ്ടി ക്രമദീപികയെന്നും ആട്ടപ്രകാരങ്ങളെന്നും രണ്ടു ഗ്രന്ഥങ്ങൾ ഉണ്ടായിരുന്നു. നാടകകർത്താവ് പറയാത്തതും നടന്മാർ അവശ്യം അറിഞ്ഞിരിക്കേണ്ടതുമായ ബാഹ്യവിഷയങ്ങളെ ഉപദേശിക്കുന്നതാണ് ക്രമദീപിക. ഇത് ഗദ്യരീതിയിലുള്ളവയാണ്. വേഷവിധാനം, പ്രവേശനരീതി തുടങ്ങിയ ഉപദേശങ്ങളെല്ലാം ഇതിൽപ്പെടുന്നു. ക്രമദീപികകൾ ഇടകലർന്ന ആട്ടപ്രകാരങ്ങളും ആട്ടപ്രകാരങ്ങൾ ഉൾക്കൊളളുന്ന ക്രമദീപികകളുമാണ് അധികം കാണുന്നത്. ശുദ്ധമായ ക്രമദീപികകൾ കാണുന്നത് ആശ്ചര്യചൂഢാമണി, പ്രതിമ, അഭിഷേകം എന്നീ രാമയണ നാടകങ്ങൾക്കാണ്. വേഷവിധാനത്തിനുള്ള സാമഗ്രികൾ, വേഷങ്ങളുടെ പ്രത്യേകതകൾ, നടത്തം, ഇരിപ്പ്, നോട്ടം, രസഭാവാദിപ്രകാശനത്തിൽ അംഗീകരിക്കേണ്ടുന്ന പ്രകാരവിശേഷങ്ങൾ, വാക്കുച്ചരിക്കുമ്പോൾ സ്വീകരിക്കേണ്ടുന്ന സ്വരവിശേഷങ്ങൾ, വിക്കുക, കൊഞ്ഞുക, ഇഴയുക തുടങ്ങിയ ഉച്ചാരണ വൈചിത്ര്യങ്ങൾ, നൃത്തഭേദങ്ങൾ തുടങ്ങി നാട്യാചാര്യൻ ഉപദേശിക്കേണ്ട കാര്യങ്ങളെല്ലാം ക്രമദീപികയിൽ വരുന്നു. കൂടാതെ നടനും മറ്റുമുളള പ്രതിഫലത്തിന്റേയും അവകാശങ്ങളുടേയും വിവരങ്ങളുമുണ്ട്. കേരളീയ നടനകലയുടെ ഒരു അടിസ്ഥാന ശാസ്ത്രമാണ് രാമായണം ക്രമദീപിക. .


</doc>
<doc id="253774" url="https://ml.wikipedia.org/wiki?curid=253774" title="വെർമിഫോം അപ്പന്റിക്സ്">
വെർമിഫോം അപ്പന്റിക്സ്

അപ്പന്റിക്സ്, സീക്കൽ അപ്പന്റിക്സ്, വെർമിക്സ് എന്നൊക്കെ അറിയപ്പെടുന്ന ഒരു അവയവമാണ് വെർമിഫോം അപ്പന്റിക്സ്. സീക്കത്തിൽ വന്നുചേരുന്ന ഒരു അറ്റം അടഞ്ഞ കുഴൽ പോലെയുള്ള ഒരു അവയവമാണിത്.
ശരാശരി 11 സെ.മീറ്റർ നീളം വരുന്ന 8-11 സെ.മീ വ്യാസമുള്ള ഒരറ്റം അടഞ്ഞ പൊള്ളയായ കുഴലാണ്. എന്നാൽ 2 സെ.മീ മുതൽ 20 സെ.മീ വലിപ്പം വരെ കാണാറുണ്ട്. ചെറുകുടലും വങ്കുടലും ചേരുന്നിടത്ത് വങ്കുടലിന്റെ ഭാഗമായ സീക്കത്തിൽ വന്നു ചേരുന്നു. വയറിന്റെ വലതുഭാഗത്ത് താഴെയായി ശ്രാണീഫലകത്തിന് അടിത്തായി കാണുന്നു. ഇതിന്റെ സ്ഥാനം വയരിനു പുറത്ത് മാക് ബേണീസ് പോയന്റ് എന്ന് അറിയുന്നു.

വെർമിഫോം അപ്പന്റിക്സിനെ ബാധിക്കുന്ന ഒരു രോഗമാണ് അപ്പെൻഡിസൈറ്റിസ്.




</doc>
<doc id="253778" url="https://ml.wikipedia.org/wiki?curid=253778" title="പൊടിവാഴകൃഷി">
പൊടിവാഴകൃഷി

നേന്ത്രവാഴ കൃഷിചെയ്യുന്ന ഒരു രീതിയാണ് പൊടിവാഴകൃഷി. മകരകൊയ്ത്ത് (ഓണവാഴകൃഷി) കഴിഞ്ഞ വയലുകളിലും മേടത്തിൽ (കുംഭവാഴ) പറമ്പുകളിലുമാണ് പൊടിവാഴകൃഷി ചെയ്യുന്നത്. പൊടിവാഴകൃഷിയിൽ വാഴക്കന്നുകൾ ഒന്നരയടിവരെയുള്ള കുഴികളെടുത്താണ് നടുക. നേന്ത്രവാഴ കൃഷിയിൽ ഏറ്റവും പ്രധാനം വാഴകൾ വളരുമ്പോൾ ബലമുള്ള താങ്ങുകൾ കൊടുക്കുക എന്നതാണ്. കല്ലൻ മുളകളും പുളിമരത്തടികളുമാണ് ഇതിന് ഉപയോഗിക്കുന്നത്.


</doc>
<doc id="253781" url="https://ml.wikipedia.org/wiki?curid=253781" title="ചെളിവാഴകൃഷി">
ചെളിവാഴകൃഷി

ഒരു വാഴകൃഷിരീതിയാണ് ചെളിവാഴകൃഷി. ചെളിവാഴകൃഷിയിൽ രണ്ടരമീറ്റർ അകലത്തിൽ വരമ്പുകളെടുത്ത് വാഴക്കന്ന് നടുന്നു. 2-3 ഇലയാകുമ്പോൾ വളപ്രയോഗം നടത്തുകയും മണ്ണ് കൂട്ടികൊടുക്കുകയും വേണം. വേനൽ കാലത്ത് വാരങ്ങൾക്കിടയിൽ വെള്ളം കെട്ടിനിർത്തുന്നത് നല്ലതാണ്. പൊടിവാഴകൃഷിയേക്കാൾ ചെലവു കൂടുതലാണ് ചെളിവാഴകൃഷിക്ക്. അതനുസരിച്ച് വിളവിലും വ്യതാസമുണ്ട്. നേന്ത്രവാഴ കൃഷിയിൽ ഏറ്റവും പ്രധാനം വാഴകൾ വളരുമ്പോൾ ബലമുള്ള താങ്ങുകൾ കൊടുക്കുക എന്നതാണ്. കല്ലൻ മുളകളും പുളിമരത്തടികളുമാണ് ഇതിന് ഉപയോഗിക്കുന്നത്.


</doc>
<doc id="253782" url="https://ml.wikipedia.org/wiki?curid=253782" title="സാൻസിബാർ">
സാൻസിബാർ

കേരളത്തിൽ അധികം പ്രചാരത്തിലാകാത്ത ഒരു ആഫ്രിക്കൻ വാഴയിനമാണ് സാൻസിബാർ. നേന്ത്രന്റെ അതേ ഗുണങ്ങളുള്ള ഒരിനമാണ് .വിദേശ ഇനമായതിനാൽ മറ്റു വാഴകളെപ്പോലെ രോഗപ്രതിരോധ ശേഷി ഇവയ്ക്ക് ഇല്ലാത്തതാണ് ഈ ഇനം വാഴയുടെ കൃഷി വ്യാപകമാകാതിരിക്കാൻ കാരണം. കുടപ്പനില്ലാത്തതിനാൽ ഈ വാഴയിനത്തെ ട്രു ഹോൺ വിഭാഗത്തിൽ പെടുത്തിയിരിക്കുന്നു .

കിളച്ചൊരുക്കിയ മണ്ണിൽ തടങ്ങളെടുത്ത് കരിയിലകൾ കൂട്ടി കത്തിക്കണം. ഉണങ്ങിപ്പൊടിഞ്ഞ ചാണകം എല്ലുപൊടി എന്നിവ ചേർത്ത് കന്നുകൾ നടാം . നല്ല വിളവു ലഭിച്ച വാഴകളിൽ നിന്ന് കന്നുകൾ ഇളക്കിയെടുത്ത വിത്തായി ഉപയോഗിക്കാം. വേനൽക്കാലത്ത് ജലസേചനവും ഇടയ്ക്കിടെ ജൈവവളങ്ങൾ ചേർക്കലും ആവശ്യമാണ്. പത്തുമാസം കൊണ്ട് സാൻസിബാർ വാഴകൾ കുലയ്ക്കും.

ചുണ്ടുകൾ (കുടപ്പൻ) സാൻസിബാർ വാഴക്കുലകളിൽ കാണാറില്ല . മൂപ്പെത്താൻ സാധാരണ നേന്ത്രനേക്കാളും ഒരു മാസം കൂടുതലാണ്. രണ്ടോ മൂന്നോ പടലകളിലായി 18-30 കായ്കൾ അടങ്ങുന്ന കുലകളാണ് ഉണ്ടാകുന്നത്. ഓരോ കായ്കൾക്കും 35 - 40 സെ.മീ. നീളവും അതിനൊത്ത വണ്ണവും ഉണ്ടാകും .ഉപ്പേരിക്കും(ചിപ്സുണ്ടാക്കാൻ) ഇവ മികച്ചതാണ് .


</doc>
<doc id="253791" url="https://ml.wikipedia.org/wiki?curid=253791" title="കാവൻഡിഷ്‌">
കാവൻഡിഷ്

അന്താരാഷ്ട്രവിപണിയിൽ വളരെ പ്രചാരത്തിലുള്ള ഒരിനം വാഴയിനമാണ് കാവൻഡിഷ്‌. ഉൽപാദനക്ഷമതയിൽ മുൻപന്തിയിലാണ് ഈ വിഭാഗം ഇനങ്ങൾ. വാഴകളുടെ ഉയരത്തിന്റെ അടിസ്ഥാനത്തിൽ ഇതിൽ പല ഉപയിനങ്ങളും ഉണ്ട്. ഡ്വാർഫ് കാവൻഡിഷ്, ഗ്രാന്റ്നേൻ, റൊബസ്റ്റ, ലക്കടാൻ തുടങ്ങിയ ഇനങ്ങൾ ഈ വിഭാഗത്തിൽപ്പെടുന്നു. പഴത്തിനു വേണ്ടിയാണ് ഈ ഇനങ്ങളെല്ലാം പ്രധാനമായും ഉപയോഗിക്കുന്നത്.

പഴുത്തുകഴിഞ്ഞാൽ കുലയിലെ പടലയിൽ നിന്നും കായ്കൾ പെട്ടെന്ന് വേർപ്പെട്ട് പോകും. അതുകൊണ്ടുതന്നെ സംഭരണശേഷി ഈ ഇനങ്ങൾക്ക് വളരെ കുറവാണ്. സിഗറ്റോക്ക ഇലപ്പുള്ളിരോഗം ഈ ഇനങ്ങളെ കാര്യമായി ബാധിക്കുന്നു. പനാമ വിൽറ്റ് രോഗത്തെ ചെറുക്കാനുള്ള കഴിവുണ്ട് .


</doc>
<doc id="253796" url="https://ml.wikipedia.org/wiki?curid=253796" title="തടപ്പുഴു">
തടപ്പുഴു

വാഴയെ ഏറ്റവുമധികം ആക്രമിക്കുന്ന ഒരു കീടമാണ് തടപ്പുഴു. തടതുരപ്പൻ, പിണ്ടിതുരപ്പൻ ചെള്ള്/ചെല്ലി എന്നീ പേരിലെല്ലാം അറിയപ്പെടുന്നു. . ഇതിന്റെ വണ്ടുകൾക്ക് മാണവണ്ടുമായി സാദൃശ്യമുണ്ട്. ഇതിന്റെ ആക്രമണം അടുത്തകാലങ്ങളിൽ കേരളത്തിൽ വ്യാപകമായിട്ടുണ്ട്. വണ്ടുകൾക്ക് കറുപ്പോ ചുവപ്പുകലർന്ന തവിട്ടുനിറമായിരിക്കും. ആൺ വണ്ടുകൾ പെൺവണ്ടിനേക്കാൾ വലിപ്പം കുറവാണ്.

പൂർണ്ണ വളർച്ചയെത്തിയ പെൺവണ്ടുകൾ വാഴത്തടയിൽ/പിണ്ടിയിൽ ചെറു സുഷിരങ്ങളുണ്ടാക്കി, പോളകൾക്കുള്ളിലെ വായു അറകളിൽ മുട്ടകൾ നിക്ഷേപിക്കുന്നു. ഈ മുട്ട വിരിഞ്ഞു പുറത്തു വരുന്ന പുഴുക്കൾ തട വ്യാപകമായി തിന്നു തീർക്കുകയും അതുവഴി വാഴ ഒടിഞ്ഞ് വീണ് നശിക്കുകയും ചെയ്യുന്നു.

കേരളത്തിൽ വ്യാപകമായി കൃഷി ചെയ്തുവരുന്ന നേന്ത്രൻ, പാളയൻകോടൻ, പൂവൻ, ചെങ്കദളി എന്നീ ഇനങ്ങളിലെല്ലാം പിണ്ടിതുരപ്പൻ രൂക്ഷമായി ബാധിക്കുന്നുണ്ട്. റൊബസ്റ്റ, ഞാലിപ്പൂവൻ തുടങ്ങിയ ഇനങ്ങളിൽ ഇതിന്റെ ആക്രമണം താരതമ്യേന കുറവാണ്.

വാഴത്തടയിൽ കാണുന്ന കറുപ്പോ ചുവപ്പോ ആയ കുത്തുകളും അവയിൽ നിന്നും ഒലിക്കുന്ന കൊഴുപ്പുള്ള ദ്രാവകവുമാണ് ആക്രമണത്തിന്റെ ആദ്യ ലക്ഷണങ്ങൾ.




</doc>
<doc id="253802" url="https://ml.wikipedia.org/wiki?curid=253802" title="സ്ഥാനാർത്ഥി സാറാമ്മ">
സ്ഥാനാർത്ഥി സാറാമ്മ

ജയമാരുതി പ്രൊഡക്ഷൻസിനു വേണ്ടി ശ്യാമള, അരുണാചലം, വീനസ് എന്നീ സ്റ്റുഡിയോകളിൽ വച്ച് ടി.ഇ. വാസുദേവൻ നിർമിച്ച മലയാളചലച്ചിത്രമാണ് സ്ഥാനാർഥി സാറാമ്മ. അസോസിയേറ്റഡ് പിക്ചേഴ്സ് വിതരണം നടത്തിയ ഈ ചിത്രം 1966 ഡിസംബർ 2-ന് പ്രദർശനം തുടങ്ങി.


ഈ ചിത്രത്തിലെ ഒൻപതു ഗാനങ്ങൾ ചിട്ടപ്പെടുത്തിയതും എൽ.പി.ആർ. വർമ്മ ആണ്. ഗാനരചന വയലാർ രാമവർമ്മ.



</doc>
<doc id="253804" url="https://ml.wikipedia.org/wiki?curid=253804" title="മാണവണ്ട്">
മാണവണ്ട്

തടപ്പുഴുവിനോട് സാദൃശ്യമുള്ള, വാഴകൃഷിയുള്ള എല്ലായിടങ്ങളിലും സാധാരണയായി കണ്ടുവരുന്ന ഒരു കീടമാണ് മാണവണ്ട്. .


</doc>
<doc id="253821" url="https://ml.wikipedia.org/wiki?curid=253821" title="പുത്തൻകുരിശ്">
പുത്തൻകുരിശ്

എറണാകുളം ജില്ലയിൽ കുന്നത്തുനാട് താലൂക്കിൽ വടവുകോട് ബ്ളോക്കിലെ വടവുകോട്-പുത്തൻകുരിശ് ഗ്രാമപഞ്ചായത്തിലെ ഒരു ഗ്രാമമാണ് പുത്തൻകുരിശ്. കോലഞ്ചേരി പട്ടണത്തിന് അടുത്തായിട്ടാണ് ഇത് സ്ഥിതി ചെയ്യുന്നത്. ഇംഗ്ലീഷ്: Puthencruz 

സ്ഥലനാമം കുരിശിൽ നിന്നാണെന്നു പ്രഥമ നിഗമനങ്ങൾ ഒരുക്കാമെങ്കിലും സ്ഥലത്തിന്റെ പൂർവ്വനാമം പുത്തൻകാവ് എന്നായിരുന്നു. പുതൻ, പുത്തൻ ബുദ്ധൻ എന്നിങ്ങനെ ബൗദ്ധസൂചനയാണ് ഈ പൂർവ്വപദം നൽകുന്നത്. പുത്തൻ കാവ് എന്ന പേരിൽ ഒരു പുരാതനമായ ക്ഷേത്രം ഇന്നും അവിടെ ഉണ്ട്. ബുദ്ധ ജൈന മതത്തിന്റെ അസ്തമയത്തിനു ശേഷം ക്രമേണ ഹിന്ദുക്കളുടേയും ക്രിസ്ത്യാനികളൂടേയും പേരിലായിത്തീർന്നു കാവ് നിന്നിരുന്ന സ്ഥലം. ക്രൈസ്തവരുടെ പള്ളി പുത്തങ്കാവിൽ നിലവിൽ വന്ന ശേഷം പുതന് കാവ്, പുതങ്കാവിൽ കുരിശായും പിന്നീട് പുതൻ കുരിശ് ആയും മാറി. കാവിൽ എന്ന ഘടകം പദത്രയത്തിൽ നിന്ന് നീങ്ങി. 


</doc>
<doc id="253831" url="https://ml.wikipedia.org/wiki?curid=253831" title="കേരള സാഹിത്യ അക്കാദമി പുരസ്കാരം 2012">
കേരള സാഹിത്യ അക്കാദമി പുരസ്കാരം 2012

കേരള സാഹിത്യ അക്കാദമി മലയാള സാഹിത്യത്തിലെ വിവിധ ശാഖകളിലായി നൽകുന്ന 2012-ലെ കേരള സാഹിത്യ അക്കാദമി പുരസ്കാരം, 2013 ജൂലൈ 11-നു് പ്രഖ്യാപിച്ചു. നോവൽ വിഭാഗത്തിൽ ഇ.സന്തോഷ് കുമാറിന്റെ അന്ധകാരനഴി, ചെറുകഥാവിഭാഗത്തിൽ സതീഷ് ബാബു പയ്യന്നൂരിന്റെ പേരമരം, കവിതയിൽ എസ്. ജോസഫിന്റെ ഉപ്പന്റെ കൂവൽ വരയ്ക്കുന്നു, ആത്മകഥയിൽ എസ്.ജയചന്ദ്രൻ നായരുടെ എന്റെ പ്രദക്ഷിണവഴികൾ എന്നിവയ്ക്ക് പുരസ്കാരങ്ങൾ ലഭിച്ചു.




</doc>
<doc id="253842" url="https://ml.wikipedia.org/wiki?curid=253842" title="കൊറത്തി">
കൊറത്തി

പശ്ചിമഘട്ടതദ്ദേശവാസിയായ ഒരു ചെറിയ വൃക്ഷമാണ് കൊറത്തി. . 10 മീറ്ററോളം ഉയരം വയ്ക്കുന്ന ഈ മരം 700 മീറ്റർ വരെ ഉയരമുള്ള നിത്യഹരിതവനങ്ങളിലെ ചതുപ്പുകളിലും ചെറിയ അരുവികളുടെ തീരങ്ങളിലും കാണുന്നു. കുറപ്പുന്ന, ആറ്റുവഞ്ചി, കാരപ്പൊങ്ങ് എന്നെല്ലാം പേരുകളുണ്ട്. സാമ്പത്തികപ്രാധാന്യമുള്ള ഈ മരത്തിന്റെ വിത്തുകൾ കേടുവന്ന് മുളയ്ക്കൽശേഷി കുറവായതിനാൽ കൃത്രിമമായി വ്യാപിപ്പിക്കാൻ ശ്രമം നടത്തുന്നുണ്ട്.



</doc>
<doc id="253845" url="https://ml.wikipedia.org/wiki?curid=253845" title="ഇന്റർസ്റ്റെല്ലാർ ബൗണ്ടറി എക്സ്‌പ്ലോറർ">
ഇന്റർസ്റ്റെല്ലാർ ബൗണ്ടറി എക്സ്‌പ്ലോറർ

സൗരയൂഥത്തിനും നക്ഷത്രാന്തരീയ സ്ഥലത്തിനും ഇടയിലുള്ള സ്പേസിന്റെ മേപ് തയ്യാറാക്കുന്നതിനു വേണ്ടി നാസ വിക്ഷേപിച്ച പേടകമാണ് ഐബക്സ് എന്നറിയപ്പെടുന്ന ഇന്റർസ്റ്റെല്ലാർ ബൗണ്ടറി എക്സ്‌പ്ലോറർ. 2008 ഒക്ടോബർ 19നായിരുന്നു ഇതിന്റെ വിക്ഷേപണം.. 


</doc>
<doc id="253847" url="https://ml.wikipedia.org/wiki?curid=253847" title="കാർഡൻ സന്ധി">
കാർഡൻ സന്ധി

ഏതു ദിശയിലേക്കും തിരിയാൻ സമ്മതിക്കുന്ന തരത്തിലുള്ള സന്ധിയെയാണു് കാർഡൻ സന്ധി (യൂണിവേഴ്സൽ സന്ധി) എന്നു പറയുന്നതു്. ഭ്രമണത്തിലേർപ്പെട്ടിരിക്കുന്ന രണ്ടു ഷാഫ്റ്റുകളെ തമ്മിൽ ബന്ധിപ്പിക്കാനാണു് ഇതു പ്രധാനമായും ഉപയോഗിക്കുന്നതു്. തമ്മിൽ 90 ഡിഗ്രിയിൽ വച്ചിരിക്കുന്ന ഒരു ജോഡി ഷാഫ്റ്റുകൾ കൊണ്ടാണു് ഇതു നിർമ്മിച്ചിരിക്കുന്നതു്. ഗെറോലാമോ കാർഡനോ എന്ന ഇറ്റാലിയൻ ഗണിതശാസ്ത്രജ്ഞനാണു് ഇതിന്റെ ബലത്തെ വിതരണം ചെയ്യാനുള്ള കഴിവിനെക്കുറിച്ച് ആദ്യം പ്രതിപാധിച്ചതു്.


</doc>
<doc id="253860" url="https://ml.wikipedia.org/wiki?curid=253860" title="നുസ്റത്ത് ഫത്തേ അലി ഖാൻ">
നുസ്റത്ത് ഫത്തേ അലി ഖാൻ

പ്രശസ്ത കവ്വാലി ഗായകനും ,സംഗീതജ്ഞനുമായിരുന്ന നുസ്രത്ത് ഫത്തെഹ് അലിഖാൻ പാകിസ്താനിലെ ഫൈസലാബാദിൽ സംഗീതവിദ്വാനായ ഫത്തെഹ് അലിഖാന്റെ പുത്രനായി ജനിച്ചു. (13 ഒക്ടോ: 1948 – 16 ഓഗസ്റ്റ് 1997). സൂഫികളുമായി ബന്ധപ്പെട്ട ഭക്തിഗാനശാഖയായ കവ്വാലിക്ക് ലോകവ്യാപകമായ ആസ്വാദകശ്രദ്ധ നേടിക്കൊടുക്കുന്നതിൽ നുസ്രത്ത് വലിയ പങ്കാണ് വഹിച്ചത്. 

പിതാവായ ഫത്തെഹ് അലിഖാനു തന്റെ മകൻ സംഗീതത്തിന്റെ വഴി തെരഞ്ഞെടുക്കുന്നതിനോടു തെല്ലും യോജിപ്പുണ്ടായിരുന്നില്ല. കവ്വാലി ഗായകരുടെ അന്നത്തെ താഴ്ന്ന ജീവിതനിലവാരമായിരുന്നു അദ്ദേഹം കണ്ടെത്തിയ ഒരു കാരണം. പകരം നുസ്രത്ത് ഒരു ഭിഷഗ്വരൻ ആയിത്തീരുന്നതിലാണ് അദ്ദേഹം ശ്രദ്ധവച്ചത്.എന്നാൽ സംഗീതത്തോട് അദമ്യമായ അഭിവാഞ്ഛ പുലർത്തിയ നുസ്രത്ത് പിതാവിനോടൊപ്പം ആദ്യം തബലയിലും, ഖയാലിന്റെ ചിട്ടവട്ടങ്ങളിൽ ഒതുങ്ങിനിന്നുള്ള സംഗീതപഠനത്തിലും ശ്രദ്ധ കേന്ദ്രീകരിച്ചു. 1964ൽ പിതാവിന്റെ മരണത്തോടെ പിതാവിന്റെ സഹോദരന്മാരായ മുബാറക് അലിഖാന്റേയും, സൽമത് അലിഖാന്റെയും കീഴിൽ നുസ്രത്ത് അലിഖാൻ സംഗീതപരിശീലനം തുടർന്നു. 
1971ൽ കുടുംബാംഗങ്ങൾ അടങ്ങുന്ന കവ്വാലി സംഗീത സംഘത്തിന്റെ നേതൃത്വം ഏറ്റെടുത്ത നുസ്രത്ത് പാകിസ്താൻ റേഡിയോയിൽ ആണ് പ്രഥമമായി പരിപാടി അവതരിപ്പിച്ചത്. പരിപാടികൾക്കു വേണ്ടി നിരന്തരം യാത്ര ചെയ്തുവന്ന അലിഖാൻ നാല്പതിലേറെ രാജ്യങ്ങളിൽ പരിപാടി അവതരിപ്പിച്ചിട്ടുണ്ട്.
ഒട്ടേറെ ആൽബങ്ങൾ നുസ്രത്ത് അലിഖാന്റെ പേരിൽ പുറത്തിറങ്ങി. പീറ്റർ ഗബ്രിയേൽ, മൈക്കൽ ബ്രൂക്ക്, പേൾ ജാം ,എഡ്ഡി വെഡ്ഡർ എന്നീ പാശ്ചാത്യസംഗീതജ്ഞരുമായും അദ്ദേഹം സഹകരിച്ചിരുന്നു.

ഗിന്നസ് ലോകറിക്കാർഡ് ബുക്ക് പ്രകാരം 2001ൽ ഏറ്റവും കൂടുതൽ റെക്കാർഡ് ചെയ്യപ്പെട്ട കവ്വാലി ഗായകൻ നുസ്രത്താണ്. 125 ആൽബങ്ങളാണ് അപ്രകാരം പുറത്തിറങ്ങിയത്.



</doc>
<doc id="253862" url="https://ml.wikipedia.org/wiki?curid=253862" title="തറവാട്ടമ്മ">
തറവാട്ടമ്മ

മദ്രാസ് ഫിലിംസിന്റെ ബാനറിൽ എൻ. വസുദേവ മേനോൻ ഭരണിസ്റ്റുഡിയോയിൽ നിർമിച്ച മലയാളചലച്ചിത്രമാണ് തറവാട്ടമ്മ. ഈ ചലച്ചിത്രം കേരളത്തിൽ വിതരണം നടത്തിയ ഭാരത്പിക്ചേഴ്സ് 1966 സെപ്റ്റംബർ 19-ന് പ്രദർശനം തുടങ്ങി.




പി. ഭാസ്കരൻ എഴുതിയ ഏഴുഗാനങ്ങൾക്കു സംഗീതം നൽകിയത് എം.എസ്. ബാബുരാജാണ്.

തറവാട്ടമ്മ1966


</doc>
<doc id="253870" url="https://ml.wikipedia.org/wiki?curid=253870" title="കാവൻഡിഷ്‌ (വിവക്ഷകൾ)">
കാവൻഡിഷ്‌ (വിവക്ഷകൾ)


</doc>
<doc id="253876" url="https://ml.wikipedia.org/wiki?curid=253876" title="പുളിയക്കോട്">
പുളിയക്കോട്

മലപ്പുറം ജില്ലയിലെ ഏറനാട് മണ്ഡലത്തിൽ കുഴിമണ്ണ പഞ്ചായത്തിലുള്ള കിഴിശേരിക്കും, കാവനൂരിനും ഇടയിൽ സ്ഥിതി ചെയ്യുന്ന ഒരു ഗ്രാമമാണ് പുളിയക്കോട്. യഥാർത്ഥത്തിൽ പുളിയക്കോട് എന്നുള്ളത് എല്ലാ ചെറു ഗ്രാമങ്ങളും കൂടിയാലുള്ള പേരാണെങ്കിലും പുളിയക്കോട് എന്നാ നാമം മേല്പറഞ്ഞ കിഴിശേരിക്കും, കാവനൂരിനുമിടയിലുള്ള ആക്കപ്പറമ്പ് , സ്കൂൾപടി എന്നീ സ്ഥലങ്ങളുമായിട്ടാണ് കൂടുതൽ അറിയപ്പെടുന്നത്.


</doc>
<doc id="253878" url="https://ml.wikipedia.org/wiki?curid=253878" title="എസ്. ശ്രീനിവാസൻ">
എസ്. ശ്രീനിവാസൻ

പ്രമുഖ മലയാള വിവർത്തകനും ഇംഗ്ലീഷ് അദ്ധ്യാപകനുമാണ് ഡോ. എസ്. ശ്രീനിവാസൻ. വിശ്വസാഹിത്യത്തിലെ നിരവധി നോവലുകൾ മലയാളത്തിലേക്ക് വിവർത്തനം ചെയ്തിട്ടുണ്ട്. 2012 ലെ വിവർത്തനത്തിനുള്ള കേരള സാഹിത്യ അക്കാദമിയുടെ പുരസ്കാരം ലഭിച്ചിട്ടുണ്ട്. മലയാളത്തിലും ഇംഗ്ലീഷിലും സാഹിത്യലേഖനങ്ങൾ പ്രസിദ്ധീകരിച്ചിട്ടുണ്ട്.
കൊല്ലം സ്വദേശിയായ ശ്രീനിവാസൻ വിവിധ ശ്രീനാരായണ കോളേജുകളിൽ ഇംഗ്ലീഷ് അധ്യാപകനായി സേവനമനുഷ്ഠിച്ചിട്ടുണ്ട്. കൊല്ലം എസ്.എൻ. കോളേജിലെ ഇംഗ്ലീഷ് വകുപ്പ് മേധാവിയായിരുന്നു. ജേണൽ ഓഫ് ലിറ്ററേച്ചർ ആൻഡ് ഈസ്തറ്റിക്‌സ് എന്ന അന്താരാഷ്ട്ര ഇംഗ്ലീഷ് സാഹിത്യമാസികയുടെ പത്രാധിപരാണ്. മലയാളത്തിലെ നിരവധി ചെറുകഥകളും കവിതകളും ഇംഗ്ലീഷിലേക്ക് വിവർത്തനം ചെയ്തിട്ടുണ്ട്.



</doc>
<doc id="253880" url="https://ml.wikipedia.org/wiki?curid=253880" title="എം.എൻ. വിനയകുമാർ">
എം.എൻ. വിനയകുമാർ

പ്രമുഖ മലയാള സാഹിത്യകാരനാണ് എം.എൻ. വിനയകുമാർ (ജനനം : 2 ഡിസംബർ 1959). 2012ലെ നാടകത്തിനുള്ള കേരള സാഹിത്യ അക്കാദമി പുരസ്കാരം നേടിയിട്ടുണ്ട്. 
തൃശൂർ ജില്ലയിലെ അരിമ്പൂരിൽ മാക്കോത്ത് നാരായണമാരാരുടെയും കല്യാണി അമ്മയുടെയും മകനായി ജനിച്ചു. ഒല്ലൂർ ഗവ. ഹൈസ്കൂൾ, ചാലക്കുടി ഐ.ടി.ഐ., എൽത്തുരുത്ത് സെന്റ് അലോഷ്യസ് കോളജ്, തൃശൂർ ശ്രീകേരളവർമ്മ കോളജ് എന്നിവിടങ്ങളിൽ പഠിച്ചു. 
തൃശൂർ ജില്ലാ ലോട്ടറി ആഫീസിൽ ജോലി ചെയ്യുന്നു


</doc>
<doc id="253885" url="https://ml.wikipedia.org/wiki?curid=253885" title="വിനിമയനിരക്ക്">
വിനിമയനിരക്ക്

ഒരു കറൻസി നൽകി മറ്റൊന്നു വാങ്ങാനുള്ള നിരക്കിനെയാണ് സാമ്പത്തികശാസ്ത്രത്തിൽ, വിനിമയനിരക്ക് (വിദേശവിനിമയനിരക്ക്, ഫോറെക്സ് നിരക്ക് എന്നീ പേരുകളിലും അറിയപ്പെടുന്നുണ്ട്) എന്നു വിളിക്കുന്നത്. മറ്റൊരു കറൻസിയെ അപേക്ഷിച്ച് ഒരു കറൻസിക്കുള്ള മൂല്യമാണിത് സൂചിപ്പിക്കുന്നത്. ഉദാഹരണത്തിന് 1 അമേരിക്കൻ ഡോളറിന് (യു.എസ്.$) 59.82 ഇന്ത്യൻ രൂപ (ഐ.എൻ.ആർ, ) എന്ന വിനിമയനിരക്കിൽ ഒരു അമേരിക്കൻ ഡോളർ വാങ്ങാൻ 59.82 ഇന്ത്യൻ രൂപ നൽകേണ്ടിവരും. നിലവിലുള്ള വിനിമയനിരക്കിനെ സ്പോട്ട് എക്സ്ചേഞ്ച് നിരക്ക് എന്നാണ് വിളിക്കുന്നത്. ഭാവിയിൽ ഒരു ദിവസം കൈമാറ്റം ചെയ്യാം എന്ന ധാരണയിൽ നടത്തുന്ന വിനിമയക്കരാറിലെ നിരക്ക് ഫോർവേഡ് എക്സ്‌ചേഞ്ച് നിരക്ക് എന്നാണ് അറിയപ്പെടുന്നത്. 

നാണ്യവിനിമയച്ചന്തയിൽ (കറൻസി എക്സ്‌ചേഞ്ച്) വാങ്ങാനുള്ള നിരക്കും വിൽക്കാനുള്ള നിരക്കും വ്യത്യസ്തമായിരിക്കും. മിക്ക കൈമാറ്റങ്ങളും ഒരു നാട്ടിലെ നാണ്യവും വിദേശനാണയങ്ങളും തമ്മിലായിരിക്കും. നാണ്യക്കച്ചവടക്കാർ വിദേശനാണ്യം വാങ്ങുന്ന നിരക്കാണ് വാങ്ങാനുള്ള നിരക്ക്. വിദേശനാണ്യം വുൽക്കുന്ന നിരക്ക് ഇതിൽ നിന്ന് വ്യത്യസ്തമായിരിക്കും. വ്യാപാരിയ്ക്ക് ലഭിക്കുന്ന ലാഭം ഈ രണ്ടു നിരക്കിലും ഉൾപ്പെട്ടിട്ടുണ്ടാകുകയോ കമ്മീഷൻ എന്ന നിലയിൽ വേറേ ഈടാക്കുകയോ ആണ് ചെയ്യുക. 


</doc>
<doc id="253904" url="https://ml.wikipedia.org/wiki?curid=253904" title="സതീഷ്ബാബു പയ്യന്നൂർ">
സതീഷ്ബാബു പയ്യന്നൂർ

പ്രമുഖ മലയാള ചെറുകഥാകൃത്തും നോവലിസ്റ്റുമാണ് സതീഷ്ബാബു പയ്യന്നൂർ(ജനനം : 1963). 2012 ലെ ചെറുകഥയ്ക്കുള്ള കേരള സാഹിത്യ പുരസ്കാരം നേടിയിട്ടുണ്ട്. 

പാലക്കാട്‌ ജില്ലയിലെ പത്തിരിപ്പാലയിൽ ജനിച്ചു. കാഞ്ഞങ്ങാടു് നെഹ്രു കോളേജിലേയും തുടർന്നു് പയ്യന്നൂരിലെ കോളജ്‌ വിദ്യാഭ്യാസത്തിനുശേഷം സ്‌റ്റേറ്റ്‌ ബാങ്ക്‌ ഓഫ്‌ ട്രാവൻകൂറിൽ ഉദ്യോഗസ്ഥനായി. കാസർകോട്‌ ‘ഈയാഴ്‌ച’ വാരികയുടെ എഡിറ്ററായും പ്രവർത്തിച്ചു. രണ്ടു കഥാസമാഹാരങ്ങളും ഏഴു നോവലുകളും പ്രസിദ്ധീകരിച്ചു.

കേരള ചലച്ചിത്ര അക്കാദമി അംഗമായി പ്രവർത്തിച്ചു. നിരവധി ടെലിവിഷൻ ചിത്രങ്ങളും ഡോക്യുമെന്ററികളും സംവിധാനം ചെയ്‌തിട്ടണ്ട്.



</doc>
<doc id="253913" url="https://ml.wikipedia.org/wiki?curid=253913" title="എസ്. ജയചന്ദ്രൻ നായർ">
എസ്. ജയചന്ദ്രൻ നായർ

മലയാളത്തിലെ പ്രമുഖ നിരൂപകനും പത്രാധിപരുമാണ് എസ്. ജയചന്ദ്രൻനായർ(ജനനം:). ദീർഘകാലം കലാകൗമുദി വാരികയുടെ പത്രാധിപരായിരുന്നു. പിന്നീട് മലയാളം വാരികയിലെത്തി. 1970ന് ശേഷമുള്ള മലയാള സാഹിത്യരംഗത്തെ നിരവധി നവാഗത പ്രതിഭകളെ കണ്ടെത്തുന്നതിൽ ജയചന്ദ്രൻ നായർ മുൻനിരയിലായിരുന്നു. 2012 ലെ ആത്മകഥക്കുള്ള കേരള സാഹിത്യ അക്കാദമി പുരസ്കാരം ഇദ്ദേഹത്തിന്റെ 'എന്റെ പ്രദക്ഷിണ വഴികൾ' എന്ന പുസ്തകത്തിനു ലഭിച്ചിട്ടുണ്ട്. 
മലയാളരാജ്യം, കലാകൗമുദി, സമകാലിക മലയാളം വാരിക എന്നിവയുടെ പത്രാധിപരായിരുന്നു. പിറവി, സ്വം എന്നീ ചിത്രങ്ങളുടെ കഥയും നിർമ്മാണവും നിർവഹിച്ചു.
ദേശാഭിമാനി റസിഡന്റ് എഡിറ്ററും കവിയുമായ പ്രഭാവർമയുടെ ശ്യാമ മാധവം എന്ന ഖണ്ഡകാവ്യത്തിന്റെ പരമ്പര ജയചന്ദ്രൻ നായരുടെ ഇടപെടലോടെ പ്രസിദ്ധീകരണം നിർത്തി വച്ചു. ടി.പി. ചന്ദ്രശേഖരന്റെ കൊലപാതകത്തെത്തുടർന്ന് പ്രഭാവർമ ദേശാഭിമാനിയിൽ എഴുതിയ ലേഖനത്തിൽ സിപിഎമ്മിനെ ന്യായീകരിച്ചെന്നാരോപിച്ചാണ് കവിതയുടെ പ്രസിദ്ധീകരണം നിർത്തിയത്. ഇതിനെത്തുടർന്ന മാനെജ്മെന്റുമായുണ്ടായ അഭിപ്രായവ്യത്യാസം മൂലം 2012ൽ മലയാളം വാരികയുടെ പത്രാധിപർ സ്ഥാനത്തുനിന്നും ഇദ്ദേഹം രാജി വച്ചിരുന്നു. വാരിക പ്രസിദ്ധീകരണം തുടങ്ങിയതുമുതൽ 15 വർഷമായി ജയചന്ദ്രൻ നായരായിരുന്നു എഡിറ്റർ.


</doc>
<doc id="253923" url="https://ml.wikipedia.org/wiki?curid=253923" title="വെള്ളോടി">
വെള്ളോടി

തെക്കേ ഇന്ത്യയിലും ശ്രിലങ്കയിലും കാണുന്ന ഒരു മരമാണ് വെള്ളോടി. . 20 മീറ്റ ഉയരം വയ്കുന്ന ഈ നിത്യഹരിതവൃക്ഷം 1800 മീറ്ററിനും 2400 മീറ്ററിനും ഇടയിൽ ഉയരമുള്ള നിത്യഹരിതവനങ്ങളിൽ കാണപ്പെടുന്നു.



</doc>
<doc id="253926" url="https://ml.wikipedia.org/wiki?curid=253926" title="പാൻ ഇസ്ലാമികത">
പാൻ ഇസ്ലാമികത

മുസ്ലീമുകൾ ഒരു ഇസ്ലാമിക രാജ്യത്തിന്റെ ഭരണത്തിൻ കീഴിൽ വരണമെന്ന അഭിപ്രായം മുന്നോട്ടുവയ്ക്കുന്ന ഒരു രാഷ്ട്രീയ പ്രസ്ഥാനമാണ് പാൻ ഇസ്ലാമിസം ( ). ഒരു ഖലീഫയുടെ ഭരണത്തിൻ കീഴിലുള്ള രാജ്യമോ ഇസ്ലാമിക തത്ത്വങ്ങളനുസരിച്ച് പ്രവ‌ർത്തിക്കുന്ന യൂറോപ്യൻ യൂണിയന്റേതുപോലുള്ള ഘടനയുള്ള ഒരു കൂട്ടായ്മയോ ആണ് സാധാരണഗതിയിൽ ഈ വാക്കുകൊണ്ടുദ്ദേശിക്കുന്നത്. മതാധിഷ്ഠിതമായ ദേശീയതാവാദത്തിന്റെ ഒരു രൂപമെന്നനിലയിൽ മറ്റുള്ള ദേശീയതാ തത്ത്വശാസ്ത്രങ്ങളിൽ നിന്ന് (ഉദാഹരണത്തിന് പാൻ അറബിസം) പാൻ ഇസ്ലാമിസം വ്യത്യാസപ്പെട്ടിരിക്കുന്നു. മറ്റുള്ള ദേശീയതാപ്രസ്ഥാനങ്ങൾ സംസ്കാരം, വംശം തുടങ്ങിയ ഘടകങ്ങളിൽ അടിസ്ഥാനമായുള്ളവയാണ്.




</doc>
<doc id="253932" url="https://ml.wikipedia.org/wiki?curid=253932" title="തിലോത്തമ (ചലച്ചിത്രം)">
തിലോത്തമ (ചലച്ചിത്രം)

എക്സൽ പ്രൊഡക്ഷന്റെ ബാനറിൽ എം. കുഞ്ചാക്കോ ഉദയാസ്റ്റുഡിയോയിൽ നിർമിച്ച മലയാളചലച്ചിത്രമാണ് തിലോത്തമ. പുരാണകഥയെ ആസ്പദമാക്കി നിർമിച്ച ഈ ചിത്രം വിതരണം നടത്തിയത് തിരുമേനി പിക്ചേഴ്സ് ആണ്. 1966 ഡിസംബർ 22-ന് ചിത്രം പ്രദർശനം തുടങ്ങി.




ചിത്രത്തിൽ വയലാർ രചിച്ച ഏഴു ഗനങ്ങൾക്ക് ഈണം പകർന്നത് ജി. ദേവരാജനാണ് 


</doc>
<doc id="253934" url="https://ml.wikipedia.org/wiki?curid=253934" title="എഡ്വേഡ് കാംബെൽ">
എഡ്വേഡ് കാംബെൽ

പത്തൊമ്പതാം നൂറ്റാണ്ടിൽ ഇന്ത്യയിൽ ജോലി ചെയ്തിരുന്ന ഒരു ബ്രിട്ടീഷ് സൈനികനാണ് എഡ്വേഡ് കാംബെൽ എന്ന എഡ്വേഡ് ഫിറ്റ്സ്ജെറാൾഡ് കാംബെൽ (, ജീവിതകാലം: 1822 ഒക്ടോബർ 25 - 1882 നവംബർ 23) ദില്ലിയിലെ ബ്രിട്ടീഷ് റെസിഡന്റായിരുന്ന തോമസ് മെറ്റ്കാഫിന്റെ മരുമകനായിരുന്നു. 1857-ലെ ലഹളാനന്തരം ബ്രിട്ടീഷുകാർ ഡെൽഹി പിടിച്ചടക്കി കൊള്ളയടിക്കുന്ന കാലത്ത് ഒരു പ്രൈസ് ഏജന്റായിരുന്നു.

ലഹളക്കാലത്ത്, കാംബെല്ലിന്റെ റെജിമെന്റായിരുന്ന 60-ാം റൈഫിൾസ്, കാട്രിഡ്ജ് വിവാദകാരണമായ പുതിയ എൻഫീൽഡ് തോക്കുപയോഗിച്ച ആദ്യത്തെ റെജിമെന്റുകളിലൊന്നായിരുന്നു. ആദ്യമായി ലഹളപൊട്ടിപ്പുറപ്പെട്ടതും ഇവിടെയായിരുന്നു. ഇതിനുശേഷം കാംബെൽ ഡെൽഹി പിടിച്ചടക്കാൻ റിഡ്ജിൽ തമ്പടിച്ച, ഡെൽഹി ഫീൽഡ് ഫോഴ്സിൽ ചേർന്നു.

ബ്രിട്ടീഷ് ഇന്ത്യയിലെ മുഖ്യസൈന്യാധിപനായിരുന്ന ചാൾസ് നേപ്പിയറുടെ അനുകൂലിയായിരുന്നു കാംബെൽ. ഇന്ത്യയിലെ മറ്റുപലരുമെന്ന പോലെ തോമസ് മെറ്റ്കാഫിനും ചാൾസ് നേപ്പിയറുടെ നടപടികളിൽ കടുത്ത എതിർപ്പുണ്ടായിരുന്നു. കാംബെല്ലിന്റെ ധനസ്ഥിതിയും അത്ര മെച്ചമല്ലാതിരുന്നതിനാൽ തോമസ് മെറ്റ്കാഫ് അദ്ദേഹത്തിന്റെ മകൾ ജോർജീനയുമായുള്ള വിവാഹനിശ്ചയത്തിന് എതിരായിരുന്നു.


</doc>
<doc id="253939" url="https://ml.wikipedia.org/wiki?curid=253939" title="വെള്ളപ്പാല">
വെള്ളപ്പാല

തെക്കെ ഇന്ത്യയിലും ശ്രീലങ്കയിലും കണുന്ന ഒരു ചെറിയമരമാണ് വെള്ളപ്പാല. . 5 മീറ്റർ വരെ ഉയരം വയ്ക്കുന്ന ഈ മര 1400 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="253941" url="https://ml.wikipedia.org/wiki?curid=253941" title="അച്ചടിവേല">
അച്ചടിവേല

ഒരു ഭാഷയിലെ എഴുത്ത് അച്ചടിക്കുവേണ്ടി തയ്യാറാക്കുന്ന സാങ്കേതികവിദ്യയെയോ കലയെയോ ആണ് അച്ചടിവേല അഥവാ ടൈപ്പോഗ്രാഫി (ഗ്രീക്ക് പദങ്ങളായ τύπος (ടൈപ്പോസ്) = രൂപം, γραφή (ഗ്രാഫെ) = എഴുത്ത് എന്നീ വാക്കുകളിൽ നിന്നുണ്ടായത്) എന്നുപറയുന്നത്. അച്ചടിരൂപം, പോയിന്റ് വലിപ്പം, വരിയുടെ നീളം, ലീഡിംഗ് (വരികൾക്കിടയിലെ അകലം) അക്ഷരക്കൂട്ടങ്ങൾക്കിടയിലെ അകലം (ട്രാക്കിംഗ്) രണ്ടക്ഷരങ്ങൾക്കിടയിലെ അകലം (കേണിംഗ്) എന്നിവ തിരഞ്ഞെടുക്കുന്നത് അച്ചടിവേലയുടെ ഭാഗമാണ്. അച്ചിന്റെ രൂപകല്പന അച്ചടിവേലയുടെ ഭാഗമാണെന്നും അല്ലെന്നും കരുതുന്നവരുണ്ട്. മിക്ക അച്ചടിക്കാരും അച്ചിന്റെ രൂപകല്പന നടത്താറില്ല. ഇത്തരം അച്ചുകൾ രൂപകൽപ്പന നടത്തുന്ന ചിലർ തങ്ങൾ അച്ചടിവേലക്കാരാണെന്ന് കരുതുന്നുമില്ല. ആശയവിനിമയത്തിന്റെ ഭാഗമായി ആധുനികകാലത്ത് അച്ചടിവേല ടെലിവിഷനിലും ചലച്ചിത്രങ്ങളിലും മറ്റും ഉപയോഗിക്കുന്നുണ്ട്.

ഡിജിറ്റൽ യുഗത്തിന്റെ ആരംഭം വരെ അച്ചടിവേല ഒരു വിദഗ്ദ്ധജോലിയായിരുന്നു. ഡിജിറ്റൽ സാങ്കേതികവിദ്യ ഇതിനെ സാധാരണക്കാർക്കും പ്രാപ്യമാക്കി. "അച്ചടിവേല ഇപ്പോൾ എല്ലാവരും ചെയ്യുന്ന കാര്യമാണ്" എന്നാണ് ഡേവിഡ് ജൂറി പറയുന്നത്.





</doc>
<doc id="253952" url="https://ml.wikipedia.org/wiki?curid=253952" title="മലമ്പാല">
മലമ്പാല

10 മീറ്ററോളം ഉയരം വയ്ക്കുന്ന മലമ്പാല തെക്കേ ഇന്ത്യയിലും ശ്രീലങ്കയിലും കാണുന്ന ഒരു മരമാണ്. . 700 മീറ്ററിനും 2000 മീറ്ററിനും ഇടയിൽ ഉയരമുള്ള നിത്യഹരിതവനങ്ങളിൽ കാണ്ടുവരുന്നു. 



</doc>
<doc id="253953" url="https://ml.wikipedia.org/wiki?curid=253953" title="തുകൽ ഊറയ്ക്കിടൽ">
തുകൽ ഊറയ്ക്കിടൽ

മൃഗത്തോലിനെ തുകലാക്കി മാറ്റുന്ന പ്രക്രീയയാണ് ഊറയ്ക്കിടൽ (ടാനിംഗ്). ഊറയ്ക്കിടുന്ന തുകൽ കൂടുതൽ നാൾ ഈടുനിൽക്കുകയും ചീഞ്ഞുപോകാതിരിക്കുകയും ചെയ്യുന്നു. പരമ്പരാഗതമായി ടാനിൻ, എന്ന അമ്ലതയുള്ള രാസവസ്തുവാണ് ഊറയ്ക്കിടുന്നതിനുപയോഗിക്കുന്നത്. ഈ പ്രക്രീയയ്ക്ക് ടാനിംഗ് പേരുവന്നതുതന്നെ ടാനിൻ എന്ന രാസവസ്തുവിൽ നിന്നാണ്. ഓക്കുമരങ്ങളിൽ നിന്നും ഫിർ മരങ്ങളിൽ നിന്നുമായിരുന്നു ഇത് ലഭിച്ചിരുന്നത്. ഊറയ്ക്കിടുന്നതിന്റെ ഭാഗമായി തുകലിന് നിറം മാറ്റം സംഭവിച്ചിരുന്നു. ഊറയ്ക്കിടുന്ന സ്ഥലത്തെ ടാനറി എന്നാണ് വിളിക്കുക. 

തൊലിയിലെ പ്രോട്ടീൻ ഘടനയെ മാറ്റുന്ന ഒരു പ്രക്രീയയാണ് ഊറയ്ക്കിടുമ്പോൾ സംഭവിക്കുന്നത്. മാംസവും കൊഴുപ്പും രോമങ്ങളും നീക്കി ഊറയ്ക്കിടാതെ തന്നെ തൊലി തയ്യാറാക്കുന്ന രീതിയുമുണ്ട്. ക്ഷാരതയുള്ള ഒരു ദ്രാവകമുപയോഗിച്ചാണ് ഈ പ്രക്രീയ നടത്തുന്നത്. 

സസ്യങ്ങളിൽ നിന്ന് ലഭിക്കുന്ന വസ്തുക്കൾ ഉപയോഗിച്ചും മിനറലുകൾ ഉപയോഗിച്ചും ടാനിംഗ് ചെയ്യാവുന്നതാണ്. ഊറയ്ക്കിടുന്നതിനു മുൻപ് തൊലിയിൽ നിന്ന് രോമം കളയുകയും അഴുക്കും ഉപ്പും നീക്കം ചെയ്യുകയും 6 മണിക്കൂർ മുതൽ 2 ദിവസം വരെ വെള്ളത്തിൽ കുതിർക്കുകയും ചെയ്യും. ബാക്റ്റീരിയകളുടെ വളർച്ച തടയാനായി ഡൈതയോകാർബമേറ്റുകൾ ഉപയോഗിക്കാറുണ്ട്. ഫംഗസ് വളരുന്നതു തടയാനും ടി.സി.എം.ബി.ടി പോലെയുള്ള രാസവസ്തുക്കൾ ഉപയോഗിക്കുന്നുണ്ട്. 



</doc>
<doc id="253961" url="https://ml.wikipedia.org/wiki?curid=253961" title="ഓപുസ് ദേയി">
ഓപുസ് ദേയി

റോമൻ കത്തോലിക്കാ സഭയുടെ ഒരു സ്ഥാപനമാണ് ഓപുസ് ദേയി. ദി പ്രിലേച്ചർ ഓഫ് ദി ഹോളി ക്രോസ് ആൻഡ് ഓപുസ് ദേയി () എന്നായിരുന്നു ഇതിന്റെ മുൻപത്തെ പേര്. എല്ലാവർക്കും വിശുദ്ധിയിലേയ്ക്കെത്താനുള്ള ക്ഷണമുണ്ടെന്നും സാധാരണ ജീവിതമാണ് വിശുദ്ധിയിലേയ്ക്കുള്ള ഒരു വഴി എന്നുമാണ് ഓപുസ് ദേയി പഠിപ്പിക്കുന്നത്. അംഗങ്ങളിൽ ഭൂരിപക്ഷവും സാധാരണക്കാരാണ്. സെക്യുലാർ പാതിരിമാരെ ഒരു ബിഷപ്പിന്റെ മേൽനോട്ടത്തിൽ തിരഞ്ഞെടുക്കുകയും മാർപ്പാപ്പ നിയമിക്കുകയുമാണ് ചെയ്യുന്നത്. "ദൈവികപ്രവൃത്തി" എന്നാണ് ലാറ്റിബ് ഭാഷയിൽ ഓപുസ് ദേയി എന്ന വാക്കിനർത്ഥം.

1928-ൽ സ്പെയിനിൽ കത്തോലിക്കാ പാതിരിയായ വിശുദ്ധ ഹോസെമരിയ എസ്ക്രിവാ ആ‌ണ് ഓപുസ് ദേയി ആരംഭിച്ചത്. 1950-ൽ പോപ്പ് പയസ് പന്ത്രണ്ടാമനാണ് ഈ സംഘടനയ്ക്ക് അന്തിമ അംഗീകാരം നൽകിയത്. 1982-ൽ ജോൺ പോൾ രണ്ടാമൻ മാർപ്പാപ്പ ഇതിനെ ഒരു വ്യക്തിഗത പ്രിലേച്ചർ ആക്കി മാറ്റി. ഭൂമിശാസ്ത്രപരമായ രൂപതാവിഭജനത്തിനപ്പുറം ഓപുസ് ദേയി അംഗങ്ങളുടെ മേൽ അധികാരമുണ്ടായിരിക്കുക ഓപുസ് ദേയി ബിഷപ്പുമാർക്കായിരിക്കും (അവർ എവിടെയായിരുന്നാലും) എന്നാണ് ഈ തീരുമാനത്തിന്റെ അർത്ഥം.

2010-ൽ ഈ സഭയിൽ 90,260 അംഗങ്ങളുണ്ടായിരുന്നു. ഇതിൽ 88,245 പേർ അൽമായരും 2,015 പേർ പാതിരിമാരുമായിരുന്നു. ഇതുകൂടാതെ ഓപുസ് ദേയിയുടെ പ്രീസ്റ്റ്‌ലി സൊസൈറ്റി ഓഫ് ഹോളി ക്രോസിലെ രൂപതാപാതിരിമാർ 2005-ൽ രണ്ടായിരത്തോളമുണ്ടായിരുന്നു. 90-ലധികം രാജ്യങ്ങളിൽ ഓപുസ് ദേയിക്ക് അംഗങ്ങളുണ്ട്. ഉദ്ദേശം 70% അംഗങ്ങൾ സ്വന്തം വീടുകളിലാണ് താമസിക്കുന്നത്. ഇവർക്ക് സ്വകാര്യ ജോലികളുമുണ്ട്. ബാക്കി 30% പേർ ദാമ്പത്യജീവിതം ഉപേക്ഷിച്ചവരാണ്. ഇതിൽ ഭൂരിപക്ഷവും ഓപുസ് ദേയി കേന്ദ്രങ്ങളിലാണ് താമസിക്കുന്നത്. ദൈനംദിന ജീവിതത്തിൽ കത്തോലിക്കാ ആത്മീയത പാലിക്കേണ്ടതുസംബന്ധിച്ച് ഓപുസ് ദേയി പരിശീലനപരിപാടികൾ നടത്താറുണ്ട്. സാമൂഹ്യ സേവനം, വ്യക്തിപരമായ സഹായങ്ങൾ എന്നിവ കൂടാതെ ഓപുസ് ദേയി സർവ്വകലാശാലകൾ, സ്കൂളുകൾ, പ്രസിദ്ധീകരണശാലകൾ, സാങ്കേതിക, കാർഷിക വിദ്യാഭ്യാസകേന്ദ്രങ്ങൾ എന്നിവ നടത്തുന്നുണ്ട്.

കത്തോലിക്കാ സഭയ്ക്കുള്ളിലെ ഏറ്റവും വിവാദകേന്ദ്രമായ പ്രസ്ഥാനമാണ് ഓപുസ് ദേയി എന്ന് അഭിപ്രായമുണ്ടായിട്ടുണ്ട്. എതിരാളികൾ കെട്ടിച്ചമച്ചതാണ് ഓപുസ് ദേയിക്കെതിരായ മിക്ക ആരോപണ‌ങ്ങളും എന്ന് ഇതെപ്പറ്റി അന്വേഷിച്ച പല പത്രപ്രവർത്തകരും അഭിപ്രായപ്പെട്ടിട്ടുണ്ട്. ഓപുസ് ദേയിയോടുള്ള എതിർപ്പ് വൈരുദ്ധ്യത്തിന്റെ ദൃഷ്ടാന്തമായി പറയപ്പെടുന്നു. പല പോപ്പുകളും മറ്റ് കത്തോലിക്കാ നേതാക്കളും ഈ പ്രസ്ഥാനം കത്തോലിക്കാ വിശ്വാസങ്ങളോട് കാണിക്കുന്ന കൂറിനെയും ജോലിയുടെ മൂല്യം സംബന്ധിച്ച പുരോഗമനാത്മകമായ പാഠങ്ങളെയും മറ്റും ശ്ലാഖിച്ചിട്ടുണ്ട്. 2002-ൽ ജോൺ പോൾ രണ്ടാമൻ മാർപ്പാപ്പ ഓപുസ് ദേയി സ്ഥാപകനായ എസ്ക്രിവായെ വിശുദ്ധനായി പ്രഖ്യാപിക്കുകയുണ്ടായി. "സാധാരണ ജീവിതത്തിന്റെ വിശുദ്ധൻ" എന്നാണ് മാർപ്പാപ്പ ഇദ്ദേഹത്തെ വിശേഷിപ്പിച്ചത്.

രഹസ്യസ്വഭാവം, വിവാദാത്മകമായ രീതിയിൽ ആളെച്ചേർക്കുന്ന മാർഗ്ഗങ്ങൾ, കൃത്യമായും നിർബന്ധമായും പാലിക്കേണ്ട ചട്ടങ്ങൾ, കുലീനത്വം, സ്ത്രീകളോടുള്ള നിഷേധനിലപാട്, ഫ്രാങ്കോയുടെ ഭരണകൂടം പോലെ വലതുപക്ഷ നിലപാടുക‌ളുള്ളതോ ദുർഭരണം നടത്തുന്നതോ ആയ ഭരണകൂടങ്ങളെ പിന്തുണയ്ക്കുകയോ അവയുടെ ഭാഗമാവുകയോ ചെയ്യുക എന്നിവയൊക്കെയാണ് ഓപുസ് ദേയിയ്ക്ക് എതിരേ ഉന്നയിക്കപ്പെടുന്ന വിമർശനങ്ങൾ. ഓപുസ് ദേയിയുടെ ചില അംഗങ്ങൾ സ്വയം പീഠനവും നടത്താറുണ്ടെന്നതും കത്തോലിക്കാ സഭയ്ക്കുള്ളിൽ തന്നെ ഓപുസ് ദേയി സ്വയം ഭരണവും കൂടുതൽ സ്വാധീനവും തേടുന്നു എന്നതും വിമർശനത്തിന് കാരണമായിട്ടുണ്ട്.

അടുത്തകാലത്തായി "ദി ഡാവിഞ്ചി കോഡ്" എന്ന നോവലും ഇതിന്റെ 2006-ലെ ചലച്ചിത്ര രൂപവും ഓപുസ് ദേയി എന്ന സംഘടനയ്ക്ക് വലിയതോതിൽ ശ്രദ്ധ ലഭിക്കാൻ കാരണമായിട്ടുണ്ട്. ഇവ തെറ്റിദ്ധരിപ്പിക്കുന്നതാണെന്നും വസ്തുതാപരമല്ലെന്നും കത്തോലിക്കാസഭയ്ക്കെതിരാണെന്നും (മറിച്ചും) അഭിപ്രായമുണ്ടായിട്ടുണ്ട്.

</div>






</doc>
<doc id="253975" url="https://ml.wikipedia.org/wiki?curid=253975" title="റോസ് ചെത്തി">
റോസ് ചെത്തി

പശ്ചിമഘട്ടതദ്ദേശവാസിയായ ഒരു വലിയ കുറ്റിച്ചെടിയാണ് റോസ് ചെത്തി. . 300 മീറ്റർ മുതൽ 900 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു.



</doc>
<doc id="253980" url="https://ml.wikipedia.org/wiki?curid=253980" title="ഫ്രാൻ‌സ് ബെക്കൻ ബോവർ">
ഫ്രാൻ‌സ് ബെക്കൻ ബോവർ

ജർമ്മൻ ഫുട്ബോൾ കളിക്കാരനും പരിശീലകനും മാനേജരും ആയിരുന്നു ഫ്രാൻസ് ബെക്കൻബോവർ [fʁants ˈbɛkənˌbaʊ̯ɐ]. 1945 സെപ്റ്റംബർ 11നു ജർമ്മനിയിലെ മ്യൂണിക്കിൽ ജനിച്ചു. ജർമ്മനിയുടെ എക്കാലത്തെയും മികച്ച ഫുട്ബോളർമാരിൽ ഒരാളും ലോകഫുട്ബോളിലെ തന്നെ ഏറ്റവും മികച്ച കളിക്കാരിലൊരാളുമായി അദ്ദേഹത്തെ കരുതിവരുന്നുണ്ട്. തുടക്കത്തിൽ മധ്യനിരയിൽ കളിച്ചിരുന്ന ബെക്കൻ ബോവർ പ്രതിരോധനിരയിലെ കളിക്കാരൻ എന്ന നിലയിലാണ് തന്റെ പ്രാഗല്ഭ്യം കാഴ്ചവച്ചത്. ആധുനിക ഫുട്ബോളിലെ 'സ്വീപ്പർ' എന്ന സ്ഥാനത്തിനു കൂടുതൽ പ്രാധാന്യം കൈവന്നത് ബെക്കൻബോവറിന്റേ കേളീശൈലിയിൽ നിന്നാണ്.
രണ്ടുതവണ യൂറോപ്യൻ ഫുട്ബോളർ ആയി തിരഞ്ഞെടുക്കപ്പെട്ട ബെക്കൻ ബോവർ പശ്ചിമ ജർമ്മനിയെഅന്താരാഷ്ട്രതലത്തിൽ 103 കളികളിൽ പ്രതിനിധാനം ചെയ്യുകയും മൂന്നു തവണ ലോകകപ്പിൽ പങ്കെടുക്കുകയും ചെയ്തിട്ടുണ്ട്. 


</doc>
<doc id="253987" url="https://ml.wikipedia.org/wiki?curid=253987" title="ചെറുകുറവ്">
ചെറുകുറവ്

5 മീറ്റർ വരെ ഉയരം വയ്ക്കുന്ന ഒരു ചെറിയമരമാണ് ചെറുകുറവ്. . 1900 മീറ്റർ വരെ ഉയരമുള്ള നിത്യഹരിതവനങ്ങളിലും വരണ്ട നിത്യഹരിതവനങ്ങളിലും അടിക്കാടുകളായി കാണുന്നു. പശ്ചിമഘട്ടത്തിലെ കാടുകളിലെല്ലാം കാണാറുണ്ട്.



</doc>
<doc id="253994" url="https://ml.wikipedia.org/wiki?curid=253994" title="അഗ്നിപുത്രി">
അഗ്നിപുത്രി

പ്രേം ആൻഡ് ബാലാജി മൂവീസിനു വെണ്ടി പ്രേം നവാസ് നിർമിച്ച മലയാളചലച്ചിത്രമാണ് അഗ്നിപുത്രി. ജിയോപിക്ചേഴ്സ് വിതരണം നിർവഹിച്ച അഗ്നിപുത്രി 1967 മാർച്ച് 18-ന് പ്രദശനം തുടങ്ങി.






</doc>
<doc id="253996" url="https://ml.wikipedia.org/wiki?curid=253996" title="ഔഷധക്കഞ്ഞി">
ഔഷധക്കഞ്ഞി

കേരളത്തിൽ പരമ്പരാഗത ചികിത്സാവിധി പ്രകാരം, ആരോഗ്യപരിപാലനത്തിനായി കർക്കിടകമാസത്തിൽ ജനങ്ങൾ തയ്യാറാക്കി കഴിക്കുന്ന ഒരു പ്രത്യേക ഔഷധക്കൂട്ടാണ് ഔഷധക്കഞ്ഞി. കർക്കിടകക്കഞ്ഞി എന്നും ഇത് അറിയപ്പെടുന്നു. 

നവരയരി അല്ലെങ്കിൽ പൊടിയരി - ആവശ്യത്തിന്.
ജീരകം~ 5 ഗ്രാം.
ഉലുവ~ 5 ഗ്രാം.
കുരുമുളക്~ 2 ഗ്രാം.
ചുക്ക്~ 3 ഗ്രാം.
ഇവ ചേർത്ത് കഞ്ഞി ഉണ്ടാക്കി കഴിയ്ക്കുക

ചെറൂള
പൂവാംകുറുന്നില
കീഴാർനെല്ലി
ആനയടിയൻ
തഴുതാമ
മുയൽച്ചെവിയൻ
തുളസിയില
തകര
നിലംപരണ്ട
മുക്കുറ്റി
വള്ളി ഉഴിഞ്ഞ
നിക്തകം കൊല്ലി
തൊട്ടാവാടി
കുറുന്തോട്ടി
ചെറുകടലാടി
ഇവയെല്ലാം പിഴിഞ്ഞെടുത്ത നീരിൽ കഞ്ഞിവെച്ച് കുടിക്കുക. പ്രമേഹം, വാതം, ഹൃദ്രോഗം, ഉദരരോഗം എന്നിവ ബാധിച്ചവർക്ക് ഈ കഞ്ഞി വളരെ നല്ലതാണ്. ഇത്രയും ചേരുവകൾ ഇല്ലെങ്കിലും ഉള്ളതുവെച്ച് കഞ്ഞി തയ്യാറാക്കാവുന്നതാണ്.

ഞെരിഞ്ഞിൽ, രാമച്ചം, വെളുത്ത ചന്ദനം,
ഓരിലവേര് ,മൂവിലവേര് ,ചെറുവഴുതിന വേര് ,
ചെറു തിപ്പലി, കാട്ടുതിപ്പലി വേര്, ചുക്ക്,
മുത്തങ്ങ ,ഇരുവേലി, ചവർക്കാരം, ഇന്തുപ്പ്,
വിഴാലരി, ചെറുപുന്നയരി, കാർകോകിലരി,
കുരുമുളക്, തിപ്പലി, കുടകപ്പാലയരി,
കൊത്തമ്പാലയരി,ഏലക്കായ, ജീരകം,
കരിംജീരകം, പെരുംജീരകം.
ഇവ ഓരോന്നും 10 ഗ്രാം വീതം എടുത്തു 
ചേർത്ത് പൊടിക്കുക .
പർപ്പടകപ്പുല്ല് ,തഴുതാമയില, കാട്ടുപടവലത്തിൻ ഇല,
മുക്കുറ്റി ,വെറ്റില, പനികൂർക്കയില,കൃഷ്ണതുളസിയില,
5 എണ്ണം ഇവ പൊടിക്കുക.
10 ഗ്രാം പൊടി , ഇലകൾ പൊടിച്ചതും ചേർത്ത് , 1 ലിറ്റർ
വെള്ളത്തിൽ വേവിച്ചു ,250 (മില്ലി) ആക്കി,
ഞവരയരി, കാരെള്ള് (5ഗ്രാം) ഇവയും ചേർത്ത് വേവിച്ചു ,
പനംകൽക്കണ്ടും ചേർത്ത് , നെയ്യിൽ ഉഴുന്നുപരിപ്പ് 
കറുത്ത മുന്തിരിങ്ങ ഇവ വറുത്തു ,അര മുറി തേങ്ങാപ്പാൽ 
ചേർത്ത് രാവിലെ പ്രഭാതഭക്ഷണത്തിനു പകരമോ വൈകുന്നേരമോ
സേവിക്കുക.


</doc>
<doc id="254011" url="https://ml.wikipedia.org/wiki?curid=254011" title="മൊട്ടുമരം">
മൊട്ടുമരം

പശ്ചിമഘട്ടതദ്ദേശവാസിയായ ഒരു വലിയ കുറ്റിച്ചെടിയാണ് പീനാറി അഥവാ മൊട്ടുമരം. . 5 മീറ്ററോളം ഉയരം വയ്ക്കുന്ന ഈ ചെടി 1800 മുതൽ 2200 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകാളായി കാണപ്പെടുന്നു.



</doc>
<doc id="254013" url="https://ml.wikipedia.org/wiki?curid=254013" title="ചാൾസ് ഫ്രാൻസിസ് റിക്ടർ">
ചാൾസ് ഫ്രാൻസിസ് റിക്ടർ

പ്രശസ്തനായ അമേരിയ്ക്കൻ ഭൗമശാസ്ത്രജ്ഞനും, ഊർജ്ജതന്ത്രജ്ഞനുമായ റിക്ടർ മാനകത്തിന്റെ ഉപജ്ഞാതാവുമായ ചാൾസ് ഫ്രാൻസിസ് റിക്ടർ (/ˈrɪktər/; ഏപ്രിൽ 26, 1900 – സെപ്റ്റംബർ 30, 1985) ഒഹായോയിൽ ജനിച്ചു. ഭൂകമ്പതീവ്രത അളക്കുന്ന "റിക്ടർ മാനകം" അഥവാ റിക്ടർ സ്കെയിലിനു അദ്ദേഹം രൂപം നല്കിയത് 1979 ൽ ആണ്.
സ്റ്റാൻഫോഡ് സർവ്വകലാശാലയിലെ ബിരുദപഠനത്തിനു ശേഷം, കാർണഗി ഇൻസ്റ്റിറ്റ്യൂട്ടിൽ ഗവേഷണ സഹായിയായി ജോലിയിൽ പ്രവേശിച്ച റിക്ടർ ഭൂതരംഗങ്ങളെക്കുറിച്ചുള്ള പഠനങ്ങളിലേർപ്പെട്ടു. അവയുടെ തീവ്രത അളക്കുന്നതിനുള്ള ഉപകരണത്തിനുള്ള സാങ്കേതിക സംജ്ഞകൾ അദ്ദേഹം ഗുട്ടൻബർഗുമായി ചേർന്നു 1935 ൽ തയ്യാറാക്കുകയുണ്ടായി. കിയൂ വദറ്റി എന്ന ശാസ്ത്രജ്ഞന്റെ നിരീക്ഷണങ്ങളും അദ്ദേഹം ഇതിലേയ്ക്കു പരിഗണിച്ചിരുന്നു. 


</doc>
<doc id="254027" url="https://ml.wikipedia.org/wiki?curid=254027" title="ചിറ്റിലഞ്ഞി">
ചിറ്റിലഞ്ഞി

പശ്ചിമഘട്ടതദ്ദേശവാസിയായ 5 മീറ്റർ വരെ ഉയരം വയ്ക്കുന്ന് ഒരു ചെറിയ മരമാണ് ചിറ്റിലഞ്ഞി. . 1800 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു. 



</doc>
<doc id="254031" url="https://ml.wikipedia.org/wiki?curid=254031" title="ക്രിസ്താ സ്പാസിറ്റേല്യാ പള്ളി">
ക്രിസ്താ സ്പാസിറ്റേല്യാ പള്ളി

റഷ്യയിൽ, തലസ്ഥാനനഗരി മോസ്കോയിലുള്ള ഒരു ക്രിസ്തീയദേവാലയമാണ് ക്രിസ്താ സ്പാസിറ്റേല്യാ ഭദ്രാസനപ്പള്ളി (Khrista Spasitelya) അഥവാ രക്ഷകനായ ക്രിസ്തുവിന്റെ ഭദ്രാസനപ്പള്ളി. മോസ്ക്വാ നദിയുടെ വടക്കൻ കരയിൽ ക്രെംലിൻ കൊട്ടാരത്തിൽ നിന്ന് ഏറെ ദൂരെയല്ലാതെയാണ് അതിന്റെ സ്ഥാനം. ലോകത്തിലെ ഏറ്റവും ഉയരമുള്ള ഒർത്തഡോക്സ് ക്രിസ്തീയ ദേവാലയമാണത്. നെപ്പോളിയന്റെ ആക്രമണത്തിൽ നിന്നുള്ള റഷ്യയുടെ മോചനത്തിന്റെ സ്മാരകമായി പത്തൊൻപതാം നൂറ്റാണ്ടിൽ പണിചെയ്ത മുൻദേവാലയം, സോവിയറ്റു ഭരണത്തിൽ കീഴിൽ സ്ഫോടകവസ്തുക്കൾ ഉപയോഗിച്ചു തകർത്തിരുന്നു. സോഷ്യലിസത്തെ ഘോഷിക്കുന്ന "സോവിയറ്റുകളുടെ കൊട്ടാരം" എന്ന സ്മാരകം ദേവാലയത്തിന്റെ സ്ഥാനത്ത് നിർമ്മിക്കാനും താഴികക്കുടത്തിലെ 20 ടൺ സ്വർണ്ണം ഖജനാവിൽ മുതൽക്കുട്ടാനും വേണ്ടിയായിരുന്നു ഈ നശീകരണം നടത്തിയത്. 

പള്ളി നിലംപരിശാക്കിയെങ്കിലും അതിന്റെ സ്ഥാനത്ത് സോവിയറ്റുകളുടെ കൊട്ടാരം പണിയാനുള്ള പദ്ധതി നടപ്പായില്ല. 'കൊട്ടാരത്തിന്റെ' അടിത്തറക്കായി മണ്ണു മാന്തിയ കുഴി, പ്രദേശവാസികൾ നീന്തൽക്കുളമായി ഉപയോഗിക്കാൻ തുടങ്ങിയിരുന്നു. സോവിയറ്റ് യൂണിയന്റെ തകർച്ചക്കു ശേഷം 1990-കളിൽ മോസ്കോയുടെ നഗരപിതാവായിരുന്ന യൂറി ലുഖോവ്, കുഴി നികത്താനും ദേവാലയം പുനർനിർമ്മിക്കാനും മുൻകൈയ്യെടുത്തു. അങ്ങനെ നിർമ്മിക്കപ്പെട്ട ദേവാലയമാണ് ഇപ്പോഴുള്ളത്. കമ്മ്യൂണിസ്റ്റു വിപ്ലവത്തിനു ശേഷം ക്രിസ്തീയാചാരപ്രകാരമുള്ള ദേഹസംസ്കാരം ലഭിച്ച ആദ്യത്തെ റഷ്യൻ ഭരണാധികാരിയായി യെൽറ്റ്സിനെ 2007-ൽ സംസ്കരിച്ചത് ഇവിടെയാണ്. 



</doc>
<doc id="254032" url="https://ml.wikipedia.org/wiki?curid=254032" title="പട്ടുതാളി (Litsea floribunda)">
പട്ടുതാളി (Litsea floribunda)

പശ്ചിമഘട്ടതദ്ദേശവാസിയായ ഒരു ചെറുമരമാണ് പട്ടുതാളി. . 10 മീറ്റർ വരെ ഉയരം വയ്ക്കുന്ന ഈ മരം 300 മീറ്ററിനും 1800മ മീറ്ററിനും ഇടയിലുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="254046" url="https://ml.wikipedia.org/wiki?curid=254046" title="ഗൂഗിൾ ഗ്ലാസ്">
ഗൂഗിൾ ഗ്ലാസ്

ഒപ്റ്റിക്കൽ ഹെഡ് മൗണ്ടഡ് ഡിസ്പ്ലേയോടു (ഒ.എം.എച്ച്.ഡി.) കൂടിയ ശരീരത്തിൽ ധരിക്കാവുന്ന കമ്പ്യൂട്ടറാണ് ഗൂഗിൾ ഗ്ലാസ് ("GL"Λ"SS" എന്ന ശൈലിയിലാണെഴുതുന്നത്). ഗൂഗിൾ തങ്ങളുടെ പ്രോജെക്റ്റ് ഗ്ലാസ് എന്ന ഗവേഷണ വികസന പദ്ധതിയിലൂടെ ഇത് വികസിപ്പിച്ചുകൊണ്ടിരിക്കുകയാണ്. വൻതോതിൽ വിൽക്കാൻ സാധിക്കുന്ന സർവ്വസാധാരണമായ ഒരു കമ്പ്യൂട്ടർ വികസിപ്പിക്കുക എന്നതാണ് ലക്ഷ്യം. സ്മാർട്ട് ഫോണുകളോട് സാമ്യതയുള്ളതും കൈ തൊടാതെ ഉപയോഗിക്കാവുന്നതുമായ രീതിയിലാണ് ഇത് വികസിപ്പിക്കുന്നത്. സാധാരണ ഭാഷയിലുള്ള നിർദ്ദേശങ്ങളിലൂടെ ഇന്റർനെറ്റുമായി ബന്ധപ്പെടാൻ ഈ ഫോണിന് സാധിക്കും.

ഇപ്പോൾ വിൽക്കുന്ന ഫ്രെയിമുകളിൽ ലെൻസുകൾ ഘടിപ്പിച്ചിട്ടില്ലെങ്കിലും റേബാൻ, വാർബി പാർക്കർ മുതലായ സൺഗ്ലാസ് നിർമാതാക്കളുമായി സഹരിച്ച് അവയും ലഭ്യമാക്കാൻ ഗൂഗിൾ പദ്ധതിയിടുന്നുണ്ട്. ഉപയോക്താക്കൾക്ക് ഇത് പരീക്ഷിച്ചുനോക്കാനുള്ള ഷോപ്പുകളും ഗൂഗിൾ പ്ലാൻ ചെയ്യുന്നുണ്ട്. കണ്ണട ഉപയോഗിക്കുന്നവർക്ക് എക്സ്പോറർ എഡിഷൻ ഉപയോഗിക്കാൻ സാധിക്കില്ല. ഭാവിയിൽ ഉപയോക്താവിന്റെ കണ്ണിനനുസരിച്ചുള്ള പവറുള്ള ലെൻസും ഇതിൽ ഉപയോഗിക്കാനാവും എന്ന് ഗൂഗിൾ വ്യക്തമാക്കിയിട്ടുണ്ട്. സാധാരണ ലെൻസുകൾ ഘടിപ്പിക്കാൻ സാധിക്കുന്ന തരം മോഡ്യുലാർ ഡിസൈനായിരിക്കും ഗ്ലാസുകൾക്കുണ്ടാവുക.

ഗൂഗിൾ എക്സ് ആണ് ഗ്ലാസ് വികസിപ്പിക്കുന്നത്. ഡ്രൈവറില്ലാത്ത കാർ പോലെയുള്ള പദ്ധതികളും ഗൂഗിൾ എക്സിനു കീഴിലാണ്. പ്രൊജക്സ്റ്റ് ഗ്ലാസിന്റെ രൂപഘടന ഗൂഗിൾ പേറ്റന്റ് ചെയ്തിട്ടുണ്ട്.



</doc>
<doc id="254047" url="https://ml.wikipedia.org/wiki?curid=254047" title="ഹേമന്ത് സോറൻ">
ഹേമന്ത് സോറൻ

ഹേമന്ത് സോറൻ (ജനനം: 10 ആഗസ്റ്റ് 1975), ഒരു രാഷ്ട്രീയ പ്രവർത്തകനും,ഝാർഖണ്ഡ് മുഖ്യമന്ത്രിയുമാണ്. 
അർജുൻ മുണ്ടയുടെ സർക്കാരിൽ ഉപമുഖ്യമന്ത്രിയായിരുന്നു സോറൻ. ഝാർഖണ്ഡ് മുക്തിമോർച്ച (ജെ.എം.എം) വർക്കിങ് പ്രസിഡന്റ് മാണ്

A news on sify


</doc>
<doc id="254057" url="https://ml.wikipedia.org/wiki?curid=254057" title="തിരൂർപ്പുഴ">
തിരൂർപ്പുഴ

മലപ്പുറം ജില്ലയിലെ തിരൂർ താലൂക്കിലൂടെ ഒഴുകുന്ന ഒരു പുഴയാണ് തിരൂർപ്പുഴ .പൊന്നാനിയ്ക്കു സമീപം വച്ച് ഈ പുഴ ഭാരതപ്പുഴയിൽ ചേരുന്നു. "വള്ളിലപ്പുഴ"യെന്നും ഈ പുഴയ്ക്കു പേരുണ്ട്. ഇതിന്റെ തീരത്ത് കണ്ടൽക്കാട്, നാനാതരത്തിലുള്ളപക്ഷികളുടെ സങ്കേതം, വിവിധയിനം മത്സ്യങ്ങൾ എന്നിവയുടെ സാന്നിദ്ധ്യം ശ്രദ്ധേയമാണ്. 

48 കി.മീറ്ററാണ് തിരൂർപ്പുഴയുടെ നീളം.


</doc>
<doc id="254061" url="https://ml.wikipedia.org/wiki?curid=254061" title="മുളകുനാറി">
മുളകുനാറി

പശ്ചിമഘട്ടതദ്ദേശവാസിയായ ഒരു ചെറിയ മരമാണ് മുളകുനാറി. . 7 മീറ്ററോളം ഉയരം വയ്ക്കുന്ന ഈ മരം 200 മീറ്റർ മുതൽ 1000 മീറ്റർ വരെ ഉയരമുള്ള നിത്യഹരിതവനങ്ങളിൽ കാണുന്നു.



</doc>
<doc id="254064" url="https://ml.wikipedia.org/wiki?curid=254064" title="മൈൽ">
മൈൽ

നീളത്തെ കുറിക്കുന്ന ഒരു ഏകകമാണ് മൈൽ. സാധാരണയായി 5,280 അടിയാണ് (1,760 യാർഡ്, അല്ലെങ്കിൽ 1,609 മീറ്റർ) ഒരു മൈൽ. 5,280 അടി നീളമുള്ള മൈലിനെ 6,076 അടി (1,852 മീറ്റർ) നീളമുള്ള നോട്ടിക്കൽ മൈലിൽ നിന്നും വേർതിരിക്കുന്നതിനായി "സ്റ്റാറ്റ്യൂട്ട് മൈൽ" അല്ലെങ്കിൽ "ലാന്റ് മൈൽ" എന്നും പറയുന്നു. 1 മുതൽ 15 കിലോമീറ്റർ വരെയുള്ള, ചരിത്രപരമായതും മൈലിനോട് സാദൃശ്യമുള്ളതുമായ, പല ഏകകങ്ങളും ഇംഗ്ലീഷിലേക്ക് പരിഭാഷപ്പെടുത്തുമ്പോൾ മൈൽ എന്ന് ഉപയോഗിക്കുന്നു.

1959 ലെ "ഇന്റർനാഷണൽ യാർഡ് ആൻഡ് പൗണ്ട് (International Yard and Pound)" ഉടമ്പടി നിലവിൽ വരുന്നത് വരെ പല രാജ്യങ്ങളിലേയും മൈൽ എന്ന ഏകകത്തിന്റെ അളവിൽ വ്യത്യാസമുണ്ടായിരുന്നു. യാർഡ് എന്നാൽ 0.9144 മീറ്ററുകൾ ആണെന്ന് ആ ഉടമ്പടി നിജപ്പെടുത്തി. അതോടെ മൈൽ എന്നാൽ 1,609.344 മീറ്ററുകൾ ആണെന്ന് സ്ഥിരീകരിച്ചു.

 


</doc>
<doc id="254066" url="https://ml.wikipedia.org/wiki?curid=254066" title="ഒപ്റ്റിക്കൽ കാരക്റ്റർ റെക്കഗ്നിഷൻ">
ഒപ്റ്റിക്കൽ കാരക്റ്റർ റെക്കഗ്നിഷൻ

സ്‌കാൻ ചെയ്ത ഡോക്യുമെന്റുകളിൽ നിന്ന് അച്ചടിച്ചതും കൈയ്യെഴുത്തുള്ളതുമായ അക്ഷരങ്ങൾ യാന്ത്രികമായ വേർതിരിച്ചെടുത്ത് മെഷീൻ എൻകോഡഡ് ടെക്സ്റ്റിലേക്ക് മാറ്റിയെടുക്കുന്നതിനുള്ള കമ്പ്യൂട്ടർ സങ്കേതമാണ് ഒപ്റ്റിക്കൽ ക്യാരക്റ്റർ റെക്കഗ്നിഷൻ അഥവാ ഒ.സി.ആർ. കടലാസ് വിവരസ്ത്രോതസ്സുകളായ ലിഖിത പ്രമാണങ്ങൾ, കച്ചവട രശീതികൾ, കത്തുകൾ അല്ലെങ്കിൽ മറ്റു അച്ചടിച്ച രേഖകളെ കമ്പ്യൂട്ടറിന് സ്വീകരിക്കാനുതകുന്ന വിധത്തിലുള്ള രൂപത്തിലാക്കാൻ ഈ സങ്കേതം വ്യാപകമായി ഉപയോഗിക്കുന്നു. അച്ചടിച്ച ഉള്ളടക്കങ്ങൾ ഡിജിറ്റൈസ് ചെയ്യുന്നതിനായുള്ള സാധാരണ ഉപയോഗിക്കുന്ന സമ്പ്രദായമാണിത്. ഇങ്ങനെ ചെയ്യുന്നതുകൊണ്ട് അവയിലെ വിവരങ്ങൾ ഇലക്ടോണിക്സ് സങ്കേതത്തിലൂടെ തിരയാനും, ഒതുങ്ങിയ രീതിയിൽ സംഭരിച്ച് സൂക്ഷിക്കാനും, ഓൺലൈനായി വായിക്കാനും, മെഷീൻ ട്രാൻസിലേഷൻ, ടെക്സ്റ്റ് ടു സ്പീച്ച്, ടെക്സ്റ്റ് മൈനിങ്ങ് തുടങ്ങിയ യാന്ത്രിക പ്രവർത്തികൾക്ക് ഉപയോഗിക്കുകയും ചെയ്യുന്നു. പാറ്റേൺ റെക്കഗ്നിഷൻ, കൃത്രിമബുദ്ധി (artificial intelligence), കമ്പ്യൂട്ടർ വിഷൻ എന്നിവ ഒ.സി.ആറിന്റെ ഗവേഷണ മേഖലയിലുൾപ്പെടുന്നു.

ആദ്യകാല വേർഷനുകളിലെല്ലാം ചിത്രങ്ങളിലെ ഓരോ അക്ഷരങ്ങൾക്കനുസരിച്ചും പ്രത്യേകം പ്രോഗ്രാമുകൾ എഴുതണമായിരുന്നു. കൂടാതെ ഒരു ഫോണ്ട് സെറ്റ് മാത്രമേ ഒരു സമയം പ്രവർത്തിച്ചിരുന്നുള്ളൂ.മിക്ക ഫോണ്ടുകളെയും കൃത്യതയോടെ തിരിച്ചറിയാനുള്ള ഇൻന്റലിജെൻസ് സിസ്റ്റം ഇപ്പോൾ സാധാരണമായി ലഭ്യമാണ്. യഥാർഥ സ്കാൻ ചെയ്ത പേജിനോട് കിടപിടിയ്ക്കുന്ന തരത്തിൽ, ചിത്രങ്ങളും കോളങ്ങളും മറ്റു ടെക്സ്റ്റ് ഇതരരൂപങ്ങളും പുനർനിർമ്മിക്കാൻ തക്ക ശേഷിയുള്ള ഒ.സി.ആർ സങ്കേതങ്ങൾ ഇന്ന് ലഭ്യമാണ്.



</doc>
<doc id="254070" url="https://ml.wikipedia.org/wiki?curid=254070" title="വരിക്കീര">
വരിക്കീര

പശ്ചിമഘട്ടതദ്ദേശവാസിയായ ഒരു ചെറിയ മരമാണ് വരിക്കീര. . വരണ്ടതും നനവുള്ളതുമായ പശ്ചിമഘട്ടവനങ്ങളിൽ തിരുവിതാംകൂർ മുതൽ തെക്കേ കൊങ്കൺ വരെ കാണുന്ന ഈ മരം 8 മീറ്റർ വരെ ഉയരം വയ്ക്കും.



</doc>
<doc id="254075" url="https://ml.wikipedia.org/wiki?curid=254075" title="മുഫ്തി സദ്രുദ്ദീൻ ഖാൻ">
മുഫ്തി സദ്രുദ്ദീൻ ഖാൻ

പത്തൊമ്പതാം നൂറ്റാണ്ടിൽ ദില്ലിയിൽ ജീവിച്ചിരുന്ന ഒരു പ്രശസ്ത കവിയും, മുഗൾ രാജസഭാംഗവും, ന്യായാധിപനും, മദ്രസ അദ്ധ്യാപകനുമായിരുന്നു മുഫ്തി സദ്രുദ്ദീൻ ഖാൻ (ജീവിതകാലം: ഉദ്ദേശം 1804 - 1868). ആസുർദാ എന്ന പേരിലും അറിയപ്പെടുന്നു. മുപ്പതു വർഷത്തോളം അദ്ദേഹം ഡെൽഹിയിലെ സദർ അമീനും (മുഖ്യ മുസ്ലീം ന്യായാധിപൻ), മുഗൾ സഭയിലെ പ്രധാനപ്പെട്ട കവികളിലൊരാളും മുഫ്തിയും ആയിരുന്നു.

മുഗൾ ചക്രവർത്തി ബഹദൂർ ഷാ സഫറിന്റെയും, പ്രശസ്ത കവിയായിരുന്ന മിർസ ഗാലിബിന്റെയും അടുത്ത സുഹൃത്തായിരുന്നു ആസുർദാ. ഡെൽഹിയിലെ ബ്രിട്ടീഷ് ആധിപത്യത്തിന്റെ തുടക്കത്തിൽ ബ്രിട്ടീഷുകാരുടെയും മുഗൾ പ്രഭുക്കന്മാരുടെയും പ്രധാന ഇടനിലക്കാരനായിരുന്നു. ഇംഗ്ലീഷുകാരോട് ചെറിയ ആഭിമുഖ്യവുമുണ്ടായിരുന്ന അദ്ദേഹം ഡേവിഡ് ഒക്റ്റർലോണിയുടെ സുഹൃത്തും അനുകൂലിയുമായിരുന്നു. മുസ്ലീങ്ങൾ, ബ്രിട്ടീഷ് ഈസ്റ്റ് ഇന്ത്യ കമ്പനിയുടെ ജോലിയേറ്റെടുക്കുന്നത് മുസ്ലീം നിയമപ്രകാരം തെറ്റല്ലെന്നും, ബ്രിട്ടീഷുകാർ, പൂർണ്ണമായ മതസ്വാതന്ത്ര്യം അനുവദിച്ചിരിക്കുന്നതിനാൽ അവർക്കെതിരെ ഒരു ജിഹാദ് ഉയർത്തേണ്ട യാതൊരു സാഹചര്യവുമില്ലെന്നാണ് അദ്ദേഹം ആദ്യമൊക്കെ വാദിച്ചിരുന്നത്. എന്നാൽ ജോൺ ജെന്നിങ്സിന്റെ നേതൃത്വത്തിലുള്ള തീവ്രമായ മതപരിവർത്തനപരിപാടികൾ 1852-ൽ ഡെൽഹിയിൽ ആരംഭിച്ചതിനെത്തുടർന്ന് ആസുർദാ ഈ നിലപാട് ഉപേക്ഷിച്ചു. അദ്ദേഹം ഡെൽഹി കോളേജിലെ തന്റെ ശിഷ്യന്മാരോട് ക്രിസ്ത്യൻ മതപ്രചരണത്തിന്റെ വലയിൽ വീഴാതിരിക്കാൻ ഉപദേശിച്ചു. മിഷണറികളെ പ്രോത്സാഹിപ്പിക്കുന്ന കമ്പനിയുടെ നടപടികളുടെ ഫലമായി 1857-ലെ ലഹളക്കാലത്ത് അദ്ദേഹം വിമതരോടൊപ്പം നിലകൊണ്ടു. 1857 ഓഗസ്റ്റ് 1 ഈദ് ദിനത്തിൽ പശുവിനെ കൊന്നതുമായി ബന്ധപ്പെട്ട പ്രശ്നത്തിൽ ജിഹാദികളെയും ശിപായികളെയും രാജസഭയെയും അനുനയിപ്പിച്ച് വിമതർക്കുള്ളിൽ ഒരു പ്രക്ഷോഭമുണ്ടാകുന്നതിനെ തടയുന്നതിൽ പ്രധാനപങ്കുവഹിച്ചു.


</doc>
<doc id="254079" url="https://ml.wikipedia.org/wiki?curid=254079" title="അന്വേഷിച്ചു കണ്ടെത്തിയില്ല">
അന്വേഷിച്ചു കണ്ടെത്തിയില്ല

കൊല്ലം ജെനറൽ പിക്ചേഴ്സിനു വേണ്ടി രവീന്ദ്രനാഥൻ നായർ (രവി) നിർമിച്ച മലയാളചലച്ചിത്രമാണ് അന്വേഷിച്ചു കണ്ടെത്തിയില്ല. ജെനറൽ പിക്ചേഴ്സിന്റെ ആദ്യ സംരംഭാമായിരുന്നു ഈ ചിത്രം. പാറപ്പുറത്തിന്റെ നൊവലിനെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും തയാറക്കി. 1967 സെപ്റ്റംബർ 9-ന് പ്രദർശനം തുടങ്ങിയ ചിത്രം കൊല്ലം പ്രതാപ് തിയേറ്റേഴ്സ് വിതരണം നടത്തി.




</doc>
<doc id="254080" url="https://ml.wikipedia.org/wiki?curid=254080" title="മിഡ്ജ്ലെ ജോൺ ജെന്നിങ്സ്">
മിഡ്ജ്ലെ ജോൺ ജെന്നിങ്സ്

1857-ലെ ഒന്നാംസ്വാതന്ത്ര്യസമരകാലത്ത് ഡെൽഹിയിൽ പ്രവർത്തിച്ചിരുന്ന ബ്രിട്ടീഷുകാരനായ ക്രിസ്ത്യൻ മിഷണറി പ്രവർത്തകനായിരുന്നു മിഡ്ജ്ലെ ജോൺ ജെന്നിങ്സ് (, മരണം: 1857). പാതിരി ജെന്നിങ്സ് എന്ന് സാധാരണ അറിയപ്പെടുന്നു. ഇന്ത്യയിലെ ജനങ്ങളുടെ (തന്റെ വീക്ഷണത്തിലുള്ള) തെറ്റായ വിശ്വാസങ്ങളെ ഏതുവിധേനയെങ്കിലും ബലമായി പിഴുതുമാറ്റി അവരെ ക്രിസ്തുമതത്തിലേക്ക് പരിവർത്തനം ചെയ്യിക്കണം എന്നായിരുന്നു ജെന്നിങ്സിന്റെ പക്ഷം. ബ്രിട്ടീഷ് സാമ്രാജ്യത്തിന് ഇന്ത്യയിൽ ലഭിച്ച അധികാരത്തെ അതിനായി ഉപയോഗപ്പെടുത്തണമെന്നും അദ്ദേഹം കരുതി. 

ശിപായിലഹളക്കാലത്ത് ഡെൽഹിയിൽ ബ്രിട്ടീഷുകാർക്കെതിരെ മതപരമായ എതിർപ്പ് ശക്തമാകുന്നതിന് ജെന്നിങ്സിന്റെ പ്രവർത്തനങ്ങൾ കാരണമായിട്ടുണ്ട്. ദില്ലിയിലെ നഗരവാസികളെ ആവശ്യമെങ്കിൽ ബലം പ്രയോഗിച്ചും ഈസ്റ്റ് ഇന്ത്യ കമ്പനി ക്രിസ്തുമതത്തിലേക്ക് മാറ്റും എന്ന ഒരു ധാരണ നഗരവാസികൾക്കിടയിൽ ഉണ്ടാക്കുന്നതിന് കാരണക്കാരൻ ജെന്നിങ്സ് ആയിരുന്നു. ഡെൽഹിയിലെ പ്രശസ്തമായ സെയിന്റ് സ്റ്റീഫൻസ് കോളേജ് ഒരു ഹൈസ്കൂൾ രൂപത്തിൽ സ്ഥാപിച്ചതും ഇദ്ദേഹമാണ്.

1832-ൽ ഇന്ത്യയിലെത്തിയ ജെന്നിങ്സ് വിവിധ ഹിൽസ്റ്റേഷനുകളിൽ തുടക്കത്തിൽ മിഷണറി പ്രവർത്തനം നടത്തി പേരെടുത്തു. റെജിനോൾഡ് ഹെബറിന്റെ പാത പിന്തുടർന്ന ജെന്നിങ്സ്, മതപ്രചാരണത്തിനായി ഏതു കടുത്ത മാർഗ്ഗങ്ങളും പ്രയോഗിക്കണമെന്ന പക്ഷക്കാരനായിരുന്നു. കുംഭമേളയിൽ പങ്കെടുത്തുകൊണ്ട് അവിടെവച്ച് ഹിന്ദുക്കളുടെ വിശ്വാസങ്ങളെ ചെകുത്താൻ വിശ്വാസങ്ങളാണെന്ന് ആക്ഷേപിച്ച് ജനങ്ങളെ മതപരിവർത്തനം നടത്താൻ വരെ ജെന്നിങ്സ് ശ്രമിച്ചിട്ടുണ്ട്.

1852-ൽ ഡെൽഹിയിൽ ചാപ്ലൈൻ ആയി വളരെ ആശിച്ച നിയമനം നേടി. ഡെൽഹിയിലെ ജനങ്ങളെ ക്രിസ്തുമതത്തിലേക്ക് പരിവർത്തനം ചെയ്യിക്കുക എന്നത് അദ്ദേഹത്തിന്റെ പ്രഖ്യാപിതലക്ഷ്യമായിരുന്നു. അതിനായി അദ്ദേഹം നിരന്തരം പരിശ്രമിച്ചുകൊണ്ടിരിക്കുകയും ചെയ്തു. ഡെൽഹിയിലെ ജനങ്ങളുടെ ആത്മീയനിലവാരത്തെക്കുറിച്ച് അദ്ദേഹത്തിന് വളരെ മോശം അഭിപ്രായമായിരുന്നു. കാമദാഹം മാത്രമാണ് ഡെൽഹിയിലെ മതിൽക്കെട്ടിനുള്ളിൽ ഭരിക്കുന്നത് എന്നായിരുന്നു ജെന്നിങ്സിന്റെ അഭിപ്രായം. 

ഡെൽഹിയിൽ ചെങ്കോട്ടയിൽത്തന്നെ ലാഹോർ ഗേറ്റിൽ ക്യാപ്റ്റൻ ഡഗ്ലസിന്റെയും അദ്ദേഹത്തിന്റെ നിയമപ്രകാരമല്ലാത്ത ഭാര്യയോടും ഒപ്പമായിരുന്നു ജെന്നിങ്സിന്റെ താമസം. ഡഗ്ലസിന്റെ ഭാര്യ, ജെന്നിങ്സിന്റെ മിഷണറി പ്രവർത്തനങ്ങൾക്ക് നല്ല പിന്തുണക്കാരിയായിരുന്നു. അൽപകാലത്തിനുശേഷം ഡഗ്ലസും ഭാര്യയും വേർപിരിഞ്ഞിരുന്നു. ജെന്നിങ്സിന്റെ മകളായ ആനിയും അദ്ദേഹത്തോടൊപ്പം ഡെൽഹിയിലുണ്ടായിരുന്നു. സെന്റ് ജെയിംസ് പള്ളിയിലെ ഗാനസംഘത്തിലെ അംഗമായിരുന്നു ആനി. ഇവിടെ മറ്റുള്ളവരെ മാനിക്കാത്ത തരത്തിലുള്ള സ്വഭാവം മൂലം ഡെൽഹിയിലെ ഇംഗ്ലീഷ് സമൂഹത്തിൽ ജെന്നിങ്സിന് കാര്യമായ സുഹൃത്തുക്കളെയൊന്നും ലഭിച്ചില്ല. ജെന്നിങ്സ് നന്ദിയില്ലാത്തവനെന്നാണ് ഡെൽഹി റെസിഡന്റായിരുന്ന തോമസ് മെറ്റ്കാഫിന്റെ അഭിപ്രായമെങ്കിൽ അദ്ദേഹം ഒരു മതഭ്രാന്തനാണെന്നാണ് റെസിഡന്റിന്റെ പുത്രനായിരുന്ന തിയോഫിലസിന്റെ അഭിപ്രായം. സുഖഭോഗങ്ങളെ ഉപേക്ഷിച്ച് മതപരമായി ജീവിക്കാനുള്ള ജെന്നിങ്സിന്റെ ശൈലി ബ്രിട്ടീഷുകാർക്കും സ്വീകാര്യമായിരുന്നില്ല. ദില്ലിയിലെ തദ്ദേശീയമുസ്ലീങ്ങളുടെ പക്ഷം ചേർന്നിരുന്ന പത്രമായ ദെഹ്ലി ഉർദു അക്ബാറും, ബ്രിട്ടീഷ് അനുകൂലപത്രമായ ഡെൽഹി ഗസറ്റും ജെന്നിങ്സിന്റെ മതഭ്രാന്തിനെക്കുറിച്ച് ഒരേ അഭിപ്രായം പങ്കിട്ടു.

ദില്ലിയിലെ തദ്ദേശീയരും ആദ്യകാല ബ്രിട്ടീഷ് ഉദ്യോഗസ്ഥരും കൂടിക്കലർന്ന് ജീവിച്ചിരുന്ന സ്ഥാനത്ത്, ജെന്നിങ്സിനെപ്പോലുള്ള തീവ്രക്രിസ്തീയവാദികൾ സ്ഥിതിഗതികൾ സങ്കീർണ്ണമാക്കാൻ കാരണമായി. ക്രിസ്ത്യാനികളും മുസ്ലീങ്ങളും തമ്മിലുള്ള സഹവർത്തിത്വത്തെ തടഞ്ഞു. ജെന്നിങ്സിന് മുമ്പ് നിരവധി മിഷണറിമാർ ഡെൽഹിയിൽ പ്രവർത്തനം നടത്തിയിരുന്നെങ്കിലും അവരൊന്നും അദ്ദേഹത്തെപ്പോലെയുള്ള തുറന്ന എതിർപ്രവർത്തനങ്ങൾ നടത്തിയിരുന്നില്ല. ഡെൽഹിയിലെ മുസ്ലീം പള്ളികളും അമ്പലങ്ങളും ലക്ഷ്യമാക്കി പ്രവർത്തനം നടത്തണണെന്നായിരുന്നു ജെന്നിങ്സിന്റെ വിചാരം. മുൻ മിഷണറിമാരിൽ നിന്ന് വ്യത്യസ്തമായി ജെന്നിങ്സ് ഡെൽഹിയുടെ ചാപ്ലൈൻ ആയതിനാൽ കമ്പനിയിൽ നിന്നുള്ള ധനസഹായവും അദ്ദേഹത്തിനുണ്ടായിരുന്നു. വടക്കുപടിഞ്ഞാറൻ പ്രവിശ്യകളിലെ ഗവർണറും, പഞ്ചാബിന്റെ കമ്മീഷണറും ജെന്നിങ്സിന്റ മിഷൻ കമ്മിറ്റിയിൽ അംഗങ്ങളായിരുന്നു. അതുകൊണ്ട് ജെന്നിങ്സിന്റെ പ്രവത്തനങ്ങൾക്ക് സർക്കാരിന്റെ പരിപാടികളെന്ന രീതിയിലുള്ള ഔദ്യോഗികപരിവേഷം ലഭിച്ചിരുന്നു. ഒന്നാം ഇന്ത്യൻ സ്വാതന്ത്ര്യ സമരകാലത്ത് ഡെൽഹിയിലെ ജനങ്ങൾ ബ്രിട്ടീഷുകാർക്കെതിരായ നിലപാട് സ്വീകരിക്കാനുള്ള പ്രധാനപ്പെട്ട കാരണം ഇതായിരുന്നു.

ജെന്നിങ്സിന് രണ്ട് സഹായികളുണ്ടായിരുന്നു. മുസ്ലീങ്ങളെയും ഹിന്ദുക്കളെയും ലക്ഷ്യമാക്കുന്നതിനായി, അതിലൊരാൾ ഉർദുവും പേർഷ്യനും പഠിച്ചയാളും രണ്ടാമത്തെയാൾ സംസ്കൃതം പഠിച്ചയാളുമായിരുന്നു. ഇരുവരും ഡെൽഹി കോളേജിൽ രഹസ്യമായി ബൈബിൾ പഠിപ്പിക്കാൻ ആരംഭിച്ചു. ഇത് ഡെൽഹി നിവാസികളിൽ സംശയമുണർത്തി. 1852 ജൂലൈയിൽ ജെന്നിങ്സിന്റെ പ്രവർത്തനങ്ങൾക്ക് ഒരു ഫലം കണ്ടു. ഡെൽഹിയിലെ പ്രമുഖരായ രണ്ടു ഹിന്ദുക്കൾ മതം മാറി. മുഗൾ ചക്രവർത്തി ബഹാദൂർഷാ സഫറിന്റെ സ്വകാര്യവൈദ്യൻമാരിലൊരാളായ ഡോക്റ്റർ‌ ചമൻ ലാലും അദ്ദേഹത്തിന്റെ സുഹൃത്തും ഡെൽഹി കോളേജിലെ ഗണിതാദ്ധ്യാപകനുമായിരുന്ന മാസ്റ്റർ രാമചന്ദ്രയുമായിരുന്നു ഇവർ. ജൂലൈ 11 ഞായറാഴ്ച സെയിന്റ് ജെയിംസ് പള്ളിയിൽവച്ചുള്ള പൊതുചടങ്ങിൽ ഇവരെ മാമോദിസ മുക്കി മതം മാറ്റൽ ചടങ്ങ് ജെന്നിങ്സ് ആഘോഷമാക്കി. ഈ സംഭവം നഗരവാസികളുടെ അനിഷ്ടത്തിന് കാരണമായി. ഇതിനെത്തുടർന്ന് മാസ്റ്റർ രാമചന്ദ്ര പഠിചപ്പിച്ചിരുന്ന ഡെൽഹി കോളേജിൽനിന്ന് ആളുകൾ കുട്ടികളെ പിൻവലിക്കാൻ തുടങ്ങി. ബ്രിട്ടീഷ് അനുകൂലികളായ മുസ്ലീം പണ്ഡിതർ പോലും അവർക്കെതിരെ നിലപാടെടുക്കാനും ആരംഭിച്ചു. 1853 മേയിൽ ഒരു മുന്തിയ കുടുംബത്തിലെ സയ്യിദിനെ മതം മാറ്റാനും പാതിരി ജെന്നിങ്സിനായി. ഡെൽഹിയിലെ മൗലികവാദികളുടെ കേന്ദ്രമായ മദ്രസ ഇ റഹീമിയ്യയിലെ പണ്ഡിതസംഘം, ജെന്നിങ്സിനെതിരെ ശക്തമായ പ്രതിഷേധമൊരുക്കാൻ ഇത് കാരണമായി. എതിർപ്പുകൾ ശക്തമായെങ്കിലും അവക്കെതിരെ കൂടുതൽ ആഞ്ഞടിച്ച് ഫലം നേടണമെന്നാണ് ജെന്നിങ്സും അനുഗാമികളും തീരുമാനിച്ചത്. 1853-ൽ പുതിയ റെസിഡന്റായി ചുമതലയേറ്റ സൈമൺ ഫ്രേസർ, തന്റെ മിഷനറി സംഘത്തിൽ ചേർന്നതോടെ ജെന്നിങ്സിന്റെ ഡെൽഹിയിലെ പ്രവർത്തനം കൂടുതൽ സുഗമമായി.


</doc>
<doc id="254085" url="https://ml.wikipedia.org/wiki?curid=254085" title="ഡിലോനിക്‌സ് ഡിക്കേരി">
ഡിലോനിക്‌സ് ഡിക്കേരി

പയറുവർഗ്ഗങ്ങൾ ഉൾപ്പെടുന്ന ഫാബേസീ സസ്യകുടുംത്തിൽ പെട്ട ഒരു സ്പീഷീസാണ് ഡിലോനിക്‌സ് ഡിക്കേരി (Delonix decaryi). വംശനാശം നേരിടുന്ന ഈ സസ്യം ഇപ്പോൾ മഡഗാസ്കർ ദ്വീപിലെ ചില പ്രദേശങ്ങളിൽ മാത്രമാണ് കണ്ടുവരുന്നത്. 



</doc>
<doc id="254088" url="https://ml.wikipedia.org/wiki?curid=254088" title="ആന്റിക്രൈസ്റ്റ് (വിവക്ഷകൾ)">
ആന്റിക്രൈസ്റ്റ് (വിവക്ഷകൾ)



</doc>
<doc id="254093" url="https://ml.wikipedia.org/wiki?curid=254093" title="റോബർട്ട് ക്രിസ്റ്റഫർ ടൈറ്റ്ലർ">
റോബർട്ട് ക്രിസ്റ്റഫർ ടൈറ്റ്ലർ

ഒരു ബ്രിട്ടീഷ് പട്ടാളക്കാരനും പ്രകൃതിശാസ്ത്രജ്ഞനും ഛായാഗ്രാഹകനുമായിരുന്നു റോബർട്ട് ക്രിസ്റ്റഫർ ടൈറ്റ്ലർ ( (ജീവിതകാലം: 1818 സെപ്റ്റംബർ 25 – 1872 സെപ്റ്റംബർ 10). 1857-ലെ ലഹളക്കാലത്ത് റോബർട്ട് ചിത്രീകരിച്ച ഫോട്ടോഗ്രാഫുകളുടെ പേരിലാണ് അദ്ദേഹത്തിന്റെയും ഭാര്യയായിരുന്ന ഹാരിയറ്റിന്റെയും പ്രശസ്തി. ടൈറ്റ്ലേഴ്സ് ലീഫ് വാബ്ലർ എന്ന ഒരു പക്ഷിയുടെ പേരും ഇദ്ദേഹത്തിന്റെ സ്മരണാർത്ഥമായിട്ടുണ്ട്.

ബ്രിട്ടീഷ് സേനയിലെ 38-ാം നേറ്റീവ് ഇൻഫൻട്രിയിലെ ഒരു മുതിർന്ന സൈനികനായിരുന്നു റോബെർട്ട്. ഇന്ത്യൻ ശിപായിമാരോട് വളരെ അടുത്ത് പെരുമാറിയിരുന്നതും അവരുടെ ക്ഷേമത്തിനായും പ്രവർത്തിച്ച പഴയതലമുറ ഉദ്യോഗസ്ഥനായിരുന്നു അദ്ദേഹം. അദ്ദേഹം ഹിന്ദുസ്ഥാനി നല്ലപോലെ സംസാരിക്കാനറിയാമായിരുന്നു. രണ്ട് കുട്ടികളുടെ പിതാവായിരുന്ന അദ്ദേഹം ലഹളക്ക് കുറച്ചുകാലം മുമ്പു മാത്രമാണ് അദ്ദേഹം ഹാരിയെറ്റിനെ പുനർവിവാഹം ചെയ്തത്. ഹാരിയെറ്റിന് അപ്പോൾ അദ്ദേഹത്തിന്റെ പകുതിയോളം പ്രായമേ ഉണ്ടായിരുന്നുള്ളൂ. ഭർത്താവിനെപ്പോലെ അവർക്കും ഹിന്ദുസ്ഥാനിയിൽ നല്ല പ്രാവീണ്യമുണ്ടായിരുന്നു. കാലക്രമേണ ഇരുവരും മികച്ച ഫോട്ടോഗ്രാഫർമാരായി മാറി. ലഹളസമയത്ത് ഇവർ ദില്ലിയിൽ നിന്ന് അംബാലയിലേക്ക് രക്ഷപ്പെട്ടു. അവിടെവച്ച് സ്വാഭാവികമായി ഡെൽഹി ഫീൽഡ് ഫോഴ്സിൽ അംഗങ്ങളായി. ആക്രമണകാലത്ത് ദില്ലി റിഡ്ജിൽ തമ്പടിച്ചിരുന്ന ബ്രിട്ടീഷ് പട്ടാളത്തെക്കുറിച്ചും പിടിച്ചടക്കലിനുശേഷമുള്ള നഗരത്തിലെ നിർമ്മിതികളുടെ നശീകരണത്തെക്കുറിച്ചും ഏറ്റവും വിശദമായ വിവരണം ഹാരിയെറ്റിന്റെ ഓർമ്മക്കുറിപ്പുകളിലുണ്ട്.


</doc>
<doc id="254096" url="https://ml.wikipedia.org/wiki?curid=254096" title="വട്ടക്കണ്ണി">
വട്ടക്കണ്ണി

വട്ടയോട് നല്ല സാമ്യമുള്ള ഒരു മരമാണ് വട്ടക്കണ്ണി. . വട്ട എന്നും ഉപ്പില എന്നെല്ലാം അറിയപ്പെടുന്നു. പ്രധാനമായും തെക്കെ ഇന്ത്യയിലും ശ്രീലങ്കയിലും കാണുന്നു.



</doc>
<doc id="254105" url="https://ml.wikipedia.org/wiki?curid=254105" title="പീച്ചെറുപൊന്നകം">
പീച്ചെറുപൊന്നകം

5 മീറ്ററോളം ഉയരം വയ്ക്കുന്ന ഒരു ചെറുമരമാണ് പീച്ചെറുപൊന്നകം. . നിത്യഹരിതവനങ്ങളിലും അർദ്ധനിത്യഹരിതവനങ്ങളിലും അടിക്കാടുകളായി കാണുന്നു. തെക്കേ ഇന്ത്യയിലും ശ്രീലങ്കയിലും കാണപ്പെടുന്നു.



</doc>
<doc id="254107" url="https://ml.wikipedia.org/wiki?curid=254107" title="ദ വോൾവറീൻ (ചലച്ചിത്രം)">
ദ വോൾവറീൻ (ചലച്ചിത്രം)

"മാർവെൽ കോമിക്സിന്റെ" "വോൾവറീൻ" എന്ന കഥാപാത്രത്തെ അടിസ്ഥാനമാക്കി നിർമ്മിക്കപ്പെട്ട ഒരു അമേരിക്കൻ സൂപ്പർ ഹീറോ ചിത്രമാണ് ദ വോൾവറീൻ. എക്സ്മെൻ ചലച്ചിത്ര പരമ്പരയിലെ ആറാമത്തെ ചിത്രമാണിത്. 2006-ൽ പുറത്തിറങ്ങിയ "എക്സ്മെൻ : ദ ലാസ്റ്റ് സ്റ്റാന്ഡ്" എന്ന ചിത്രത്തിന്റെ തുടർക്കഥയാണ് പുതിയ ചിത്രത്തിന്റെ ഇതിവൃത്തം. ഹ്യൂ ജാക്ക്മാൻ തന്നെ "വോൾവറീനായി" വീണ്ടും അവതരിക്കുന്ന ചിത്രം ക്രിസ്റ്റഫർ മക്കുറിയുടെയും സ്കോട്ട് ഫ്രാങ്കിന്റെയും മാർക്ക് ബോമ്പാക്കിന്റെയും തിരക്കഥയിൽ ജെയിംസ് മാങ്കോൾഡാണ് സംവിധാനം ചെയ്തത്. 1982-ൽ പുറത്തിറങ്ങിയ "വോൾവറീൻ" കഥകളെ ആധാരമാക്കിയുള്ളതാണ് തിരക്കഥ. ക്രിസ് ക്ലാരെമോണ്ടും ഫ്രാങ്ക് മില്ലറും ആയിരുന്നു ഇവയുടെ രചയിതാക്കൾ. 

2009 ആഗസ്റ്റിലാണ് മക്കുറി തിരക്കഥ രചന തുടങ്ങിയത്. 2010 ഒക്ടോബറിൽ ഡാരൺ അരോൺസ്കി ചിത്രം സംവിധാനം ചെയ്യാൻ തയ്യാറായി. അരോൺസ്കിയുടെ വിടവാങ്ങലും 2011-ലെ തൊഹോക്കു ഭൂകമ്പവും സുനാമിയും മൂലം 2011 മാർച്ചിൽ പ്രൊജക്ട് നീട്ടിവെച്ചു. 2011 ജൂണിൽ മാങ്കോൾഡ് ചിത്രത്തിന്റെ സംവിധാനം ഏറ്റെടുത്തു. 2011 സെപ്തംബറിൽ ബോമ്പാക്കിനെ തിരക്കഥ പൂർത്തിയാക്കാനായി സമീപിച്ചു. 2012 ജൂലൈ ആദ്യ വാരത്തോടെ കഥാപാത്രവിഭജനം നടത്തുകയും അവസാനത്തോടെ ന്യൂ സൗത്ത് വെയിൽസിൽ വച്ച് ചിത്രീകരണം ആരംഭിക്കുകയും ചെയ്തു. പിന്നീട് ആഗസ്റ്റിൽ ചിത്രീകരണത്തിനായി ടോക്കിയോയിലേക്ക് പോവുകയും ഒക്ടോബറിൽ ന്യൂ സൗത്ത് വെയിൽസിൽ തിരിച്ചെത്തുകയും ചെയ്തു. പോസ്റ്റ് പ്രൊഡക്ഷന്റെ (നിർമ്മാണത്തിന് ശേഷം) സമയത്താണ് ചിത്രം ത്രിമാന പതിപ്പാക്കി മാറ്റിയത്.

2013 ജൂലൈ 24-ന് ചിത്രം അന്തർദേശീയതലത്തിൽ തിയേറ്ററുകളിലെത്തി. ജൂലൈ 25-ന് ഓസ്ട്രേലിയയിലും 26-ന് അമേരിക്കയിലും റിലീസ് ചെയ്തു. നിരൂപകരിൽ നിന്നും മികച്ച അഭിപ്രായങ്ങൾ ലഭിച്ച ചിത്രം വാണിജ്യപരാമായും വിജയമായിരുന്നു. ചിത്രത്തിന്റെ നിർമ്മാണച്ചെലവായ $120 ദശലക്ഷത്തിന്റെ ഏകദേശം 3.5 ഇരട്ടിയായ $414.8 ദശലക്ഷം ലോകത്തൊട്ടാകെയുള്ള പ്രദർശനശാലകളിൽ നിന്നായി ചിത്രം ശേഖരിച്ചു.

"എക്സ്മെൻ : ദ ലാസ്റ്റ് സ്റ്റാൻഡ്" എന്ന ചിത്രത്തിലെ കഥാസാഹചര്യങ്ങൾക്ക് ശേഷം ലോഗൻ ജപ്പാനിലേക്ക് യാത്രയാവുന്നു. അവിടെവെച്ചുണ്ടായ ഒരു സംഘട്ടനത്തിൽ തന്റെ പഴയ കാലത്തെക്കുറിച്ച് ചിലതെന്തൊക്കെയോ അയാൾക്ക് ലഭിക്കുന്നു. അതയാളുടെ മനസ്സിനെ വ്രണപ്പെടുത്തുന്നു. ശാരീരികവും മാനസികവുമായ ചില പരിമിതികളിലേക്ക് അയാൾ തള്ളപ്പെടുന്നു. തന്മൂലം "വോൾവറീന്" അഭിമുഖീകരിക്കേണ്ടിവരുന്നത് മൂർച്ചയേറിയ സമുറായി സ്റ്റീലിനെ മാത്രമല്ല, തന്റെ അമരത്വത്തിനെതിരെയും പോരടിക്കേണ്ടി വരുന്നു. അങ്ങനെ മുമ്പുണ്ടായിരുന്നതിനേക്കാളും അതിശക്തനായി അയാൾ മാറുന്നു.
ഇവരെ കൂടാതെ ഫാംകെ ജാൻസൻ, "ജീൻ ഗ്രേ" എന്ന തന്റെ പഴയ കഥാപാത്രത്തെ വീണ്ടും അവതരിപ്പിക്കുന്നു. ജാക്ക്മാൻ പറയുന്നു, “അവന്റെ ജീവിതത്തിലെ ഏറ്റവും പ്രാധാന്യമുള്ള ബന്ധമാണ്--നമ്മൾ സിനിമകളിലൂടെ കണ്ടു-- ജീൻ ഗ്രേയുമായുള്ളത്. അതെ, "എക്സ്മെൻ : ദ ലാസ്റ്റ് സ്റ്റാന്ഡി"ൽ നമ്മൾ അവൾ മരിക്കുന്നത് കണ്ടു. പക്ഷേ ഈ സിനിമയിൽ അവളുടെ സാന്നിദ്ധ്യം അവന് ആവശ്യമാണെന്ന് എനിക്ക് തോന്നുന്നു. കാരണം അവൻ അഭിമുഖീകരിക്കുന്നത് ഏറ്റവും ബുദ്ധിമുട്ടേറിയ അവന്റെയുള്ളിലെ വസ്തുവിനെ തന്നെയാണ് ” .

2009 സെപ്തംബറിൽ "എക്സ്മെൻ ഒർജിൻസ്: വോൾവറീന്റെ" സംവിധായകനായ ഗേവിൻ ഹുഡ് ജപ്പാനിൽ നടക്കുന്ന ഒരു തുടർക്കഥയ്ക്ക് സാധ്യതയുണ്ടെന്ന് പറഞ്ഞിരുന്നു. ലോഗൻ ജപ്പാനിലെ ബാറിലിരുന്ന് കുടിക്കുന്നതായി പോസ്റ്റ് ക്രെഡിറ്റ്സ് (ചലചിത്രത്തിന് ശേഷം കാണിക്കുന്ന രംഗങ്ങൾ) രംഗങ്ങളൊന്നിലുണ്ട്. അത്തരത്തിലുള്ള സ്ഥലമായിരുന്നു ക്രിസ് ക്ലാരെമോണ്ടിന്റെയും ഫ്രാങ്ക് മില്ലറുടെയും 1982-ലെ "ലിമിറ്റഡ് സീരിസിന്റെ" വിഷയം. എന്നിരുന്നാലും ജാക്ക്മാന് “ലോഗൻ ആരാണെന്നും, എങ്ങനെയാണവൻ വോൾവറീനായതെന്നുമാണ് നമുക്ക് സമർത്ഥിക്കേണ്ടത്” എന്ന് തോന്നിയതിനാൽ ആദ്യത്തെ ചിത്രത്തിൽ അതുൾപ്പെടുത്തിയിരുന്നില്ല. തനിക്കേറ്റവും ഇഷ്ടപ്പെട്ട വോൾവറീൻ കഥകൾ ക്ലാരെമോണ്ടിന്റെയും മില്ലറുടെയും തുടർക്കഥകളാണെന്ന് ജാക്ക്മാൻ സാക്ഷ്യപ്പെടുത്തുന്നു. ജപ്പാൻ-കേന്ദ്രിത കഥകളെപ്പറ്റി ജാക്ക്മാൻ പറയുന്നു, “ഞാൻ നിങ്ങളോടൊരിക്കലും കള്ളം പറയില്ല, ഞാൻ കഥാകൃത്തുക്കളുമായി സംസാരിച്ചുകൊണ്ടിരിക്കുകയായിരുന്നു…കോമിക് പുസ്തകങ്ങളിലെ ജാപ്പനീസ്വീരകഥകളുടെ വലിയൊരു ആരാധകനാണ് ഞാൻ ”. "എക്സ്മെൻ ഒർജിൻസ്: വോൾവറീൻ" റിലീസ് ചെയ്യുന്നതിന് മുമ്പ് ലോറൻ ഷൂലർ ഡോന്നർ, സൈമൺ ബ്യൂഫോയിയെ തിരക്കഥാരചനയ്ക്ക് വേണ്ടി സമീപിച്ചിരുന്നു. എന്നാൽ ആത്മധൈര്യമില്ലാഞ്ഞതിനാൽ ബ്യൂഫോയി പിന്മാറി. 2009 മെയ് 5-ന്, ചിത്രത്തെക്കുറിച്ചുള്ള ആദ്യത്തെ അറിയിപ്പ് വന്ന് നാല് ദിവസങ്ങൾക്ക് ശേഷം, ഔദ്യോഗികമായി തുടർചലച്ചിത്രം അംഗീകരിച്ചു. 
"എക്സ്മെന്നി"ലൂടെ വേണ്ടത്ര ശ്രദ്ധ കൈവരിക്കാൻ സാധിക്കാതെ പോയ ക്രിസ്റ്റഫർ മക്കുറി, 2009 ഓഗസ്റ്റിൽ ചിത്രത്തിന്റെ തിരക്കഥാരചനയ്ക്കായി സമീപിച്ചു. ലോറൻ ഷൂലർ ഡോന്നർ പറഞ്ഞത് പ്രകാരം ജാപ്പനീസ്പ്രഭുവിന്റെ മകളായ മാരിക്കോയും വോൾവറീനും തമ്മിലുള്ള ബന്ധത്തിനും, ജപ്പാനിൽ വെച്ച് അയാൾക്കെന്തു സംഭവിക്കുന്നു എന്നതിനുമായിരിക്കും തുടർച്ചിത്രം ഊന്നൽ കൊടുക്കുക. നിഞ്ചാ, സമുറായി തുടങ്ങിയ വിഭാഗങ്ങളും "കാഠ്നാ" കത്തികളും വിവിധ ആയോധനമുറകളും ഉള്ളതിനാൽ വോൾവറീന്റേത് ഒരു പ്രത്യേക ആയോധന ശൈലിയായിരിക്കുമെന്നും അതുകൊണ്ട് തന്നെ തന്മയത്വത്തിനു വേണ്ടിയാണ് ജപ്പാനിൽ വച്ച് ചിത്രീകരിക്കുന്നതെന്നും അവർ പറഞ്ഞു. 2010 ജനുവരിയിൽ നടന്ന "പീപ്പിൾസ് ചോയിസ് അവാർഡ്"ദാന സമയത്ത്, ചിത്രീകരണം 2011-ൽ തുടങ്ങുമെന്ന് ജാക്ക്മാൻ പറഞ്ഞു. 2010 മാർച്ചിൽ തിരക്കഥ തയ്യാറായിയെന്നും ജനുവരിയിൽ നിർമ്മാണം തുടങ്ങാൻ സാധിക്കുമെന്നും മക്കുറി അറിയിച്ചു. ബ്രെയാൻ സിങർ സംവിധാനത്തിൽ നിന്നും പിന്മാറിയതോടെ ഡാരൺ അരോൺസ്കിയും പിന്മാറാൻ ഒരുങ്ങുകയാണെന്ന് അടുത്ത വൃന്ദങ്ങൾ അറിയിച്ചു. 

2010 ഒക്ടോബറിൽ അരോൺസ്കി ചിത്രം സംവിധാനം ചെയ്യുമെന്ന് സ്ഥാപിക്കപ്പെട്ടു. അതെക്കുറിച്ച് ജാക്ക്മാൻ ഇങ്ങനെ പ്രസ്താവിച്ചു, “അങ്ങനെയാണെങ്കിൽ "വോൾവറീൻ 2" (ചിത്രത്തിന് നേരത്തെ നിർദ്ദേശിക്കപ്പെട്ട പേര്) വ്യത്യസ്തമായിരിക്കും. ഇതെന്നെ സംബന്ധിച്ച് പ്രതീക്ഷയ്ക്ക് വകയുള്ളതാണ്. ബോക്സോഫീസ് തകർക്കും. അത് മികച്ചയൊന്നായിരിക്കും, ഞാൻ പ്രതീക്ഷിക്കുന്നു...ഞാൻ പറയുന്നു, എനിക്കത് യഥാർത്ഥത്തിൽ തോന്നുന്നുണ്ട്, അതോടൊപ്പം തന്നെ ഇത് തികച്ചും വ്യത്യസ്തമായിരിക്കും. ഇത് വോൾവറീനാണ്. "പൊപ്പൊയി"യല്ല. അവൻ അന്ധകാരത്തോട് ദയയുള്ളവനാണ്...പക്ഷേ നിങ്ങൾക്കറിയുമോ, ഇത് ഒരു തരത്തിൽ ചുവടുമാറ്റമാണ്. ‘’ദ യൂഷ്വൽ സസ്പെറ്റസ്’’ എഴുതിയ ക്രിസ്റ്റഫർ മക്കുറിയാണ് തിരക്കഥ നിർവ്വഹിച്ചിരിക്കുന്നത്. അതുകൊണ്ട് തന്നെ അത് നിങ്ങൾക്ക് നല്ലൊരു സൂചന നൽകും. [അരോൺസ്കി]യത് അതിശയകരമായ ഒന്നാക്കിതീർക്കും. ‘’എല്ലുകളിൽ കുറച്ച് മാംസമുണ്ടാകും’’. തിയേറ്റർ വിടുമ്പോൾ നിങ്ങൾക്ക് അൽപ്പനേരം ചിന്തിക്കാനുള്ള വകയുണ്ടാകും” . പിന്നീട് 2011 മാർച്ചിൽ, ചിത്രീകരണത്തിനുവേണ്ടി ജപ്പാനിലേക്ക് പോകുന്നതിനു മുമ്പ് ന്യൂയോർക്കിൽ വച്ച് പ്രഥമ ചിത്രീകരണം തുടങ്ങുമെന്ന് അറിയിപ്പ് വന്നു. 
2008-ൽ ജാക്ക്മാൻ ചിത്രത്തെ "ഒർജിൻസിന്റെ" തുടർക്കഥ എന്നു വിളിച്ചു. എന്നാൽ 2010 നവംബറിൽ ദ വോൾവറീൻ എന്ന് നാമകരണം ചെയ്യപ്പെട്ടുകഴിഞ്ഞ ചിത്രം തുടർക്കഥ എന്നതിലുപരി വേറിട്ടുനിൽക്കുമെന്ന് അരോൺസ്കിയറിയിച്ചു. അതേമാസം തന്നെ "ഫോക്സ് ഫിലിംഡ് എന്റർടെയിന്മെന്റ്" ഒരു പത്രസമ്മേളനത്തിൽ തങ്ങൾ അരോൺസ്കിയുടെ "പ്രോട്ടോസോവ പിക്ചേഴസു"മായി രണ്ടു വർഷത്തെ കരാറിലൊപ്പിട്ടുവെന്ന് അറിയിച്ചു. കരാർ പ്രകാരം "പ്രോട്ടോസോവ", "ട്വന്റ്റീത്ത് സ്വെഞ്ച്വറി"യുക്കു വേണ്ടിയും "ഫോക്സ് സേർച്ച്ലൈറ്റ് പിക്ചേഴസ്"നു വേണ്ടിയും ചിത്രം നിർമ്മിക്കും. 
2011 മാർച്ചിൽ അരോൺസ്കി സംവിധാനത്തിൽ നിന്നും പിന്മാറി. അതിനുള്ള കാരണം അദ്ദേഹം പറയുന്നു, “ഫോക്സിന്റെ ആളുകളുമായി സംസാരിച്ചപ്പോൾ നിർമ്മാണം ഒരു വർഷം നീണ്ടുനിൽക്കുമെന്ന് മനസ്സിലാക്കാൻ സാധിച്ചു. അത്രയും കാലം കുടുംബവുമായി വേർപിരിഞ്ഞു നിൽക്കാൻ എനിക്ക് സാധിക്കില്ല. ഞാൻ ദുഃഖിതനാണ്, ഭയാനകമായ തിരക്കഥയായതുകൊണ്ടും എന്റെ സുഹൃത്ത് ജാക്ക്മാനുമൊത്ത് വീണ്ടും സഹകരിക്കേണ്ടതിന് ഞാൻ ഒരുപാട് മുന്നേറാനുള്ളതുകൊണ്ടും പ്രൊജക്ട് പൂർണ്ണമായി കാണാൻ എനിക്ക് സാധിക്കില്ല” . 2011-ലെ തൊഹോക്കു ഭൂകമ്പവും സുനാമിയും മൂലം നിർമ്മാണം നീട്ടിവെയ്ക്കാൻ ഫോക്സ് തീരുമാനിച്ചിരുന്നു. പ്രൊജക്ട് മുമ്പോട്ട് പൊയ്കൊണ്ടിരിക്കുകയാണെന്ന് ജാക്ക്മാൻ അതിനു വിരുദ്ധമായി അറിയിച്ചു. 
2011 മെയ് മാസത്തിൽ ഫോക്സ് അരോൺസ്കിയ്ക്ക് പകരം വരാൻ സാധ്യതയുള്ള എട്ടു പേരുടെ ലിസ്റ്റിറക്കി. ജൂൺ മാസത്തിൽ മാങ്കോൾഡുമായി ഫോക്സ് ഉടമ്പടിയിലേർപ്പെട്ടു. 2011 ജൂലൈയിൽ ജാക്ക്മാൻ ചിത്രീകരണം ഒക്ടോബറിൽ തുടങ്ങാൻ താൻ നിശ്ചയിച്ചതായി അറിയിച്ചു. 
2011 ആഗസ്റ്റിൽ, "ട്വിലൈറ്റ്", "സൂപ്പർനാച്വറൽ", "ഫന്റാസ്റ്റിക്ക് ഫോർ" എന്നിവയുടെ ചിത്രീകരണം നടന്ന കനേഡിയൻ മോഷൻ പാർക്കിൽ വച്ച് 2011 നവംബർ 11 മുതൽ 2012 മാർച്ച് വരെ ചിത്രീകരണം നടക്കുമെന്ന് അറിയിപ്പുവന്നു. ജാക്ക്മാന് "ലെസ് മിസറബിൾസി"ൽ അഭിയനയിക്കേണ്ടിയിരുന്നതിനാൽ ചിത്രീകരണം വീണ്ടും വൈകി. സെപ്തംബറിൽ ബോമ്പാക്ക് , മക്കുറിയുടെ തിരക്കഥ മാറ്റിയെഴുതാൻ എത്തി. 2012 ഫെബ്രുവരിയിൽ റിലീസിങ് തിയതി 2013 ജൂലൈ 26-യി നിശ്ചയിച്ചു. സാമ്പത്തിക ബുദ്ധിമുട്ടുകൾ പരിഹരിക്കാൻ ഏപ്രിൽ മാസത്തിൽ പ്രധാന ലൊക്കേഷനായ ഓസ്ട്രേലിയയിൽ വച്ച് ആഗസ്റ്റിൽ ചിത്രീകരണം തുടങ്ങാൻ തീരുമാനമായി. 
2012 ജൂലൈയിൽ നടീനടന്മാരെ കഥാപാത്രങ്ങൾക്കനുസരിച്ച് വിഭജിച്ചു. അതേ മാസം തന്നെ ജെസ്സിക്ക ബേൽ "വൈപ്പറി"നെ അവതരിപ്പിക്കുമെന്ന് അറിയിപ്പു വന്നു. "സാൻ ഡിയേഗോ കോമിക്ക് ഇന്റർനാഷണിൽ" താൻ അങ്ങനെ ഒരു ഉടമ്പടിക്ക് തീരുമാനമായിട്ടില്ലാന്ന് അറിയിച്ചു. ഏതാനം ദിവസങ്ങൾക്ക്ശേഷം ബേലുമായിട്ടുള്ള ഉടമ്പടി ഫോക്സ് വേർപെടുത്തി. പിന്നീട് ജൂലൈ മാസത്തിൽ സ്വറ്റ്ലാന കൊട്ച്ചിനോവയുമായി കരാറിലേർപ്പെട്ടു. 
2012 ആഗസ്റ്റിൽ ഗില്ലർമോ ഡെൽ ടോറോ ചിത്രം സംവിധാനം ചെയ്യാനുള്ള താല്പര്യം അറിയിച്ചു. ജാക്ക്മാൻ, ജിം ജഗിയാനോപ്പുളോസ് എന്നിവരുമായി നടത്തിയ സമ്മേളനത്തിന് ശേഷം ഡെൽ ടോറോ പിന്മാറി. രണ്ടു മൂന്നു വർഷക്കാലം ചിത്രത്തിനായി ചെലവഴിക്കാൻ സാധിക്കില്ല എന്നതായിരുന്നു അദ്ദേഹത്തിന്റെയും പ്രശ്നം.
$100 മില്യണിന്റെ ബജക്റ്റിൽ 2012 ജൂലൈ 30, തിങ്കളാഴ്ച ബോട്ടണി ബേയുടെ തീരത്ത് വച്ച് ചിത്രീകരണം ആരംഭിച്ചു. ആഗസ്റ്റ് 2-നു അവിടുത്തെ ചിത്രീകരണം അവസാനിച്ചു. ആഗസ്റ്റ് 3-ൽ നിർമ്മാണം പിക്റ്റണിലേക്ക് മാറ്റി. 
ആഗസ്റ്റ് 25-ന് നിർമ്മാണം ടോക്കിയോയിലേക്ക് നീങ്ങുകയാണെന്നും വൈകാതെ ചിത്രീകരണം തുടങ്ങുമെന്നും മാങ്കോൾഡ് ട്വിറ്ററിൽ കുറിച്ചു. ചിത്രത്തിലെ മരണാനന്തര രംഗങ്ങൾക്ക് വേണ്ടിയുള്ള ഷോട്ടുകൾ ടോക്കിയോ ടവറിലും സൊജോജി ക്ഷേത്രത്തിലുമാണ് ചിത്രീകരിച്ചത്. 2012 സെപ്തംബർ 4-ന് ഫുകുയാമ, ഹിരോഷിമയിലെ ഫുകുയാമ സ്റ്റേഷനു പുറത്തു വച്ച് ചിത്രീകരണം നടത്തി. ടൊമനൗറയിൽ (ഫുകയാമയിലുള്ളൊരു തുറമുഖം) വച്ചു നടന്ന ചിത്രീകരണം സെപ്തംബർ 11-നാണ് അവസാനിച്ചത്.
ഒക്ടോബർ 8-ന് നിർമ്മാണം സിഡ്നിയിലേക്ക് നീങ്ങി. പിന്നത്തെയാഴ്ച പാരമട്ടയിൽ വച്ച് ചിത്രീകരണം നടന്നു. ‘’എക്സ്മെൻ : ദ ലാസ്റ്റ് സ്റ്റാന്ഡി’’ന് ശേഷം നടക്കുന്ന സംഭവങ്ങളായിരിക്കും ചിത്രത്തിലുണ്ടാവുകയെന്ന് മാങ്കോൾഡ് വെളിപ്പെടുത്തി. ഒക്ടോബർ 25-ന് സിഡ്നിയിലെ ഒളിമ്പിക് പാർക്കിലേക്ക് ചിത്രീകരണം മാറ്റി. പിന്നീട് നവംബർ 1-ന് മഞ്ഞു മൂടികിടക്കുന്ന ജപ്പാൻ ഗ്രാമത്തിൽ വച്ച് ചിത്രീകരണം നടത്തി. നവംബർ 10-ന് സുറി കുന്നുകളിൽ വച്ച് ചിത്രീകരണം നടത്തി. നവംബർ 21-ന് ചിത്രീകരണം പൂർണ്ണമായി.
2012 സെപ്തംബറിൽ മാക്രോ ബെൽറ്റ്റാമി സംഗീത-നിർവ്വഹണത്തിനുള്ള കരാർ ഒപ്പു വെച്ചു. മാങ്കോൾഡിന്റെയൊപ്പം "" എന്ന ചിത്രത്തിൽ മാക്രോ മുമ്പ് പ്രവർത്തിച്ചിട്ടുണ്ട്. ആ ചിത്രത്തിലെ സംഗീതത്തിന് ഓസ്കർ അവാർഡിന് അദ്ദേഹം നാമനിർദ്ദേശം ചെയ്യപ്പെടുകയുണ്ടായി.
2013 ജൂലൈ 24-ന് 2D-യായും ത്രിമാന പതിപ്പായും ചിത്രം അന്തർദേശീയ തിയേറ്ററുകളിലെത്തി. 25-ന് ഓസ്ട്രേലിയയിലും 26-ന് അമേരിക്കയിലും ചിത്രം റിലീസ് ചെയ്തു. "ട്വന്റ്റീത്ത് സ്വെഞ്ച്വറി"യാണ് ചിത്രം വിതരണം ചെയ്യുന്നത്. സ്പാനിഷ് ഭാഷയിൽ "വോൾവറീൻ : ഇമ്മോർട്ടൽ" എന്നാണ് ചിത്രത്തിന്റെ പേര്. 
2012 ഒക്ടോബർ 29-ന് മാങ്കോൾഡും ജാക്ക്മാനും തമ്മിലുള്ള തത്സമയ സംഭാഷണം തങ്ങളുടെ വെബ്സൈറ്റിലും യൂട്യൂബിലും പ്രക്ഷേപണം ചെയ്തിരുന്നു. .
2013 മാർച്ച് 27-ന് ആദ്യ അമേരിക്കൻ ട്രെയിലറും അന്തർദേശീയ ട്രെയിലറും പുറത്തു വന്നു. "" എന്ന ചിത്രവുമായി ട്രെയിലർ പിന്നീട് കൂട്ടിച്ചേർത്തു.
2013 ഏപ്രിൽ 18-ന് മൂന്നാമത്തെ ട്രെയിലർ പുറത്തിറങ്ങി.

ചിlത്രത്തിന് വൻ സ്വീകരണമാണ് പ്രേക്ഷകരിൽ നിന്നും ലഭിച്ചുകൊണ്ടിരക്കുന്നത്.


</doc>
<doc id="254112" url="https://ml.wikipedia.org/wiki?curid=254112" title="ശൂരൻപുന്ന">
ശൂരൻപുന്ന

പശ്ചിമഘട്ടതദ്ദേശവാസിയായ ഒരു മരമാണ് ശൂരൻപുന്ന. . 15 മീറ്റർ വരെ ഉയരം വയ്ക്കുന്ന ഈ മരം 700 മീറ്റർ വരെ ഉയരമുള്ള തുറന്ന നിത്യഹരിതവനങ്ങളിൽ കാണുന്നു. കായ തിനാൻ കൊള്ളാം. കുരുവിൽ നിന്നും കൊഴുത്ത ഒരു പശ ലഭിക്കാറുണ്ട്. പൂമൊട്ടുകൾ പട്ടിന് ചായം കൊടുക്കാൻ ഉപയോഗിക്കാറുണ്ട്. സുഗന്ധമുള്ള പൂവിനും നിറഞ്ഞുനിൽക്കുന്ന ഇലച്ചാർത്തിനുമായി നട്ടുവളർത്തുന്നു. ഔഷധഗുണവുമുണ്ട്.



</doc>
<doc id="254114" url="https://ml.wikipedia.org/wiki?curid=254114" title="എം.എസ്. നരസിംഹൻ">
എം.എസ്. നരസിംഹൻ

ഭാരതീയനായ ഒരു ഗണിതശാസ്ത്രജ്ഞനാണ് മുദുംബെ ശേഷാചലു നരസിംഹൻ (ജനനം 1932). ആന്ധ്രാപ്രദേശിലെ അനന്തപുർ എന്ന ഗ്രാമത്തിലാണ് അദ്ദേഹം ജനിച്ചത്.
മദ്രാസ് ലയോള കോളേജിൽ നിന്നു ബിരുദപഠനം പൂർത്തിയാക്കിയ നരസിംഹൻ, ലയോളാ കോളേജിൽ ഫാദർ റാസിന്റെ ശിഷ്യനായിരുന്നു. ഫാദർ റാസിൻ, ഫ്രഞ്ച് ഗണിതശാസ്ത്രജ്ഞരായ ഏലീ കർട, ഴാക്ക് അഡമാർ എന്നിവരുമായി ചേർന്ന് അദ്ധ്യയനം നടത്തിയിരുന്നു. പിൽക്കാലത്ത് ടാറ്റാ ഇൻസ്റ്റിറ്റ്യൂട്ട് ഓഫ് ഫണ്ടമെന്റൽ റിസർച്ചിൽ നിന്നു ബിരുദാനന്തര ബിരുദവും മുംബൈ സർവ്വകലാശാലയിൽ നിന്നു ഡോക്ടറേറ്റും നേടിയ നരസിംഹൻ വിവിധ ഗവേഷണ സ്ഥാപനങ്ങളിൽ സേവനം അനുഷ്ഠിച്ചിട്ടുണ്ട്.

നരസിംഹൻ - ശേഷാദ്രി സിദ്ധാന്തം രൂപപ്പെടുത്തിയതിൽ നരസിംഹന്റെ പങ്ക് ഗണനീയമാണ്. 



</doc>
<doc id="254117" url="https://ml.wikipedia.org/wiki?curid=254117" title="ഓഹി കാർച്യേ ബഹ്സൺ">
ഓഹി കാർച്യേ ബഹ്സൺ

ഫ്രഞ്ച് ഛായാഗ്രാഹകനും ആധുനിക ഫോട്ടോജേർണലിസത്തിന്റെ പിതാവ് എന്നു വിശേഷിപ്പിയ്ക്കപ്പെടുന്നയാളുമായ ഓഹി കാർച്യേ ബഹ്സൺ [Henri Cartier-Bresson]ഒരു തുണി നിർമ്മാതാവിന്റെ പുത്രനായാണ് ജനിച്ചത്. (ഓഗസ്റ്റ് 22, 1908 – ഓഗസ്റ്റ് 3, 2004).തുടക്കകാലത്ത് എണ്ണഛായാചിത്രങ്ങളിലും ,ചിത്രരചനയിലും ആകൃഷ്ടനായിരുന്ന കാർച്യേ പിൽക്കാലത്താണ് നിശ്ചല ഛായാഗ്രഹണത്തിലേയ്ക്കു ശ്രദ്ധ പതിപ്പിച്ചത്. "ടാങ്കനിക്ക തടാകത്തിലെ മൂന്നു ആൺകുട്ടികൾ" എന്ന ഹംഗേറിയൻ ഛായാഗ്രാഹകനായ മാർട്ടിൻ മുങ്കാക്സിയുടെ ചിത്രം കലാജീവിതത്തിൽ വലിയ വഴിത്തിരിവുണ്ടാക്കി എന്നു കാർച്യേ സൂചിപ്പിയ്ക്കുകയുണ്ടായി. 

കാർച്യേ തന്റെ തൊഴിൽ മേഖലയിലേയ്ക്കു കടക്കുന്നത് ജോർജ്ജ് അഞ്ചാമന്റെ കിരീടധാരണം ഒരു ഫ്രഞ്ച് മാസികയ്ക്കു വേണ്ടി പകർത്തിക്കൊണ്ടാണ്.




</doc>
<doc id="254120" url="https://ml.wikipedia.org/wiki?curid=254120" title="ടിനാന്തേ">
ടിനാന്തേ

മരാന്തേസി സസ്യ കുടുംബത്തിലെ ഒരിലച്ചെടിയാണു ടിനാന്തേ. മരാന്തേ, കലേത്തിയ എന്നീ ഇലച്ചെടികളോട് സാമ്യമുണ്ട്ബ്രസീലിലാണു പ്രധാനമായും കണ്ടുവരുന്നത്. ഇലകളുടെ ഭംഗി കാരണം ലോകമെങ്ങും ഒരുദ്യാന സസ്യമായി വളർത്തി വരുന്നു. 


</doc>
<doc id="254122" url="https://ml.wikipedia.org/wiki?curid=254122" title="വിമലവനം">
വിമലവനം

എറണാകുളം ജില്ലയിൽ വല്ലാർപാടത്തിനടുത്തായി സ്ഥിതി ചെയ്യുന്ന കണ്ടൽക്കാടാണ് വിമലവനം. ജൈവവൈവിധ്യം നിറഞ്ഞ ഇവിടെ കാലാവസ്ഥാനുസൃതമായി നിരവധി ദേശാടനപ്പക്ഷികൾ സന്ദർശനം നടത്തുന്നു.

1986ൽ ഇവിടെയുണ്ടായ കാട്ടുതീയിൽ നിരവധി ജീവികൾക്ക് ജീവഹാനിയുണ്ടായിട്ടുണ്ട്.


</doc>
<doc id="254130" url="https://ml.wikipedia.org/wiki?curid=254130" title="പെപ്പറോമിയ">
പെപ്പറോമിയ

മഷിത്തണ്ട് ഉൾപ്പെടുന്ന ഒരു വലിയ സസ്യ കുലമാണ് പെപ്പറോമിയ(Peperomia). ഈ സസ്യജനുസ്സിലേതായി ഏതാണ്ട് 1500ഓളം സ്പീഷിസുകൾ തിരിച്ചറിഞ്ഞിട്ടുണ്ട്. കൂടുതൽ അംഗങ്ങളും തെക്കേഅമേരിക്കയിൽ നിന്നാണ്. അവയിലധികവും ചെറിയ ഓഷധികളും അധിസസ്യങ്ങളുമാണ്. മാംസളമായ തണ്ടുകളും ഇലകളും പെപ്പറോമിയയുടെ പ്രത്യേകതയാണ്. ഇലകൾക്ക് അത്യാകർഷകമായ നിറവും രൂപവും ഉണ്ടാവും. എല്ലാ ഇനങ്ങളിലും ഇലപ്പരപ്പിനു മുകളിലായി കനംകുറഞ്ഞ് നീണ്ട തിരി പോലുള്ള ഒരു പൂങ്കുല വളർന്നു നിൽക്കുന്നത് കാണാം. 


</doc>
<doc id="254131" url="https://ml.wikipedia.org/wiki?curid=254131" title="മലയീച്ചിൽ">
മലയീച്ചിൽ

25 മീറ്റർ വരെ ഉയരം വയ്ക്കുന്ന ഒരു ഇലപൊഴിക്കുംമരമാണ് മലഈച്ചിൽ. . 1200 മീറ്റർ വരെ ഉയരമുള്ള നിത്യഹരിതവനങ്ങളിലും അർദ്ധനിത്യഹരിതവനങ്ങളിലും കാണുന്നു.



</doc>
<doc id="254135" url="https://ml.wikipedia.org/wiki?curid=254135" title="സാൻസിവീരിയ">
സാൻസിവീരിയ

അസ്പരാഗേസീ സസ്യകുടുംബത്തിലെ ഒരംഗമാണ് സാൻസിവീരിയ.ഈ സസ്യകുടുംബത്തിലേതായി ഇപ്പോൾ ഏതാണ്ട് 70 ഓളം സപുഷ്പികളുണ്ട്. കേരളത്തിൽ എല്ലായിടത്തും കണ്ടുവരുന്ന സർപ്പപ്പോള ഈ കുടുംബത്തിലെ ഒരംഗമാണ്.


</doc>
<doc id="254147" url="https://ml.wikipedia.org/wiki?curid=254147" title="പന്തൽമരം (Meiogyne ramarowii)">
പന്തൽമരം (Meiogyne ramarowii)

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് പന്തൽമരം. . 6 മീറ്റർ വരെ ഉയരം വയ്ക്കുന്ന ഈ മരം 300 മീറ്റർ മുതൽ 1200 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254149" url="https://ml.wikipedia.org/wiki?curid=254149" title="അമർ ബോസ്">
അമർ ബോസ്

ശബ്ദസാങ്കേതിക രംഗത്തെ വിദഗ്ദ്ധനും അദ്ധ്യാപകനുമായിരുന്നു അമർ ഗോപാൽ ബോസ് (2 നവംബർ 1929 - 12 ജൂലൈ 2013). ജനപ്രീതിയാർജിച്ച സ്പീക്കറുകളും മ്യൂസിക് സിസ്റ്റവും നിർമ്മിക്കുന്ന ബോസ് കോർപ്പറേഷൻ എന്ന സ്ഥാപനത്തിന്റെ സ്ഥാപകനാണ്. 
ബംഗാളിലെ സ്വാതന്ത്ര്യസമരസേനാനിയായിരുന്ന നോനി ഗോപാൽ വർമ്മയുടെ മകനായി ഫിലാഡൽഫിയയിൽ ജനിച്ചു. ഇലക്‌ട്രോണിക്‌സ് എൻജിനീയറിങ്ങിൽ ബിരുദം നേടി. മസ്സാചുസെറ്റ്സ് ഇൻസ്റ്റിറ്റ്യൂട്ട് ഓഫ് ടെക്‌നോളജിയിൽ അസിസ്റ്റന്റ് പ്രൊഫസർ ആയിരുന്നു. 1964- ൽ ബോസ് കോർപ്പറേഷൻ സ്ഥാപിച്ചു. 
കാൽ നൂറ്റാണ്ടോളം വിപണിയിൽ അജയ്യമായി തുടർന്ന '901 ഡയറക്ട് റിഫ്‌ളക്ടിങ് സ്​പീക്കർ' സംവിധാനം 1968-ൽ അവതരിപ്പിച്ചു. ബോസ് വേവ് റേഡിയോ, ഹെഡ്‌ഫോൺ എന്നിവയും ഏറെ ശ്രദ്ധപിടിച്ചുപറ്റി. മെഴ്സിഡസും പേർഷെയുംപോലുള്ള വൻകിട കാറുകളിൽ ബോസ് കമ്പനിയുടെ സ്റ്റീരിയോയാണ് ഉപയോഗിക്കുന്നത്. 

2011-ൽ ബോസ് കോർപ്പറേഷന്റെ ഭൂരിഭാഗം ഓഹരികളും കൈമാറ്റംചെയ്യാൻ പാടില്ലെന്ന വ്യവസ്ഥയിൽ മസാച്യുസെറ്റ് ഇൻസ്റ്റിറ്റിയൂട്ട് ഓഫ് ടെക്‌നോളജിക്ക് കൈമാറി.



</doc>
<doc id="254151" url="https://ml.wikipedia.org/wiki?curid=254151" title="എഡ്വേഡ് ഡാനിയൽ ഹാമിൽറ്റൻ വൈബാർട്ട്">
എഡ്വേഡ് ഡാനിയൽ ഹാമിൽറ്റൻ വൈബാർട്ട്

ഒരു ബ്രിട്ടീഷ് എഴുത്തുകാരനും സൈനികനുമാണ് എഡ്വേഡ് വൈബാർട്ട് എന്ന എഡ്വേഡ് ഡാനിയൽ ഹാമിൽറ്റൻ വൈബാർട്ട് (, ജീവിതകാലം: 1837 ഓഗസ്റ്റ് 28 - 1923). 1857-ലെ ഇന്ത്യൻ ലഹളയുടെ പശ്ചാത്തലത്തിൽ അദ്ദേഹം 1898-ൽ എഴുതിയിട്ടുള്ള () എന്ന പുസ്തകം പ്രസിദ്ധമാണ്.

1857-ലെ ലഹളക്കാലത്ത് ഡെൽഹിയിൽ 54-മത് ബംഗാൾ കാലാൾപ്പടയിലെ കമാൻഡർ ആയിരുന്നു വൈബാർട്ട്. അദ്ദേഹത്തിനന്ന് 19 വയസായിരുന്നു പ്രായം. അദ്ദേഹത്തിന്റെ പിതാവ് കാൻപൂരിൽ ഒരു കുതിരപ്പടയാളി ആയിരുന്നു. ലഹളയുടെ തുടക്കത്തിലുണ്ടായ കാൻപൂർ കൂട്ടക്കൊലയിൽ പിതാവ് കൊല്ലപ്പെട്ടു. ലഹളക്കാലത്ത് ശിപായികളുടെ കൈയിൽപ്പെടാതെ എഡ്വേഡ് കഷ്ടിച്ച് രക്ഷപ്പെടുകയും ഡെൽഹി പിടിച്ചടക്കാനുള്ള യുദ്ധത്തിൽ പങ്കെടുക്കുകയും ചെയ്തു. ദില്ലി നഗരം തിരിച്ചുപിടിച്ചപ്പോൾ ബ്രിട്ടീഷുകാർ നടത്തിയ ക്രൂരതകളെക്കുറിച്ചും, അതിനുശേഷവും തുടർന്ന പ്രതികാരനടപടികളെക്കുറിച്ചുമുള്ള വിശദവിവരങ്ങൾ എഡ്വേഡിന്റെ ഓർമ്മക്കുറിപ്പുകളിലും, പ്രത്യേകിച്ച് കത്തുകളിലും അടങ്ങിയിരിക്കുന്നു.


</doc>
<doc id="254153" url="https://ml.wikipedia.org/wiki?curid=254153" title="ജോസഫ് പുലിക്കുന്നേൽ">
ജോസഫ് പുലിക്കുന്നേൽ

കേരളത്തിൽ കത്തോലിക്കാസഭയിലെ പരിഷ്കരണവാദിയും സഭയിലെ പുരോഹിതനേതൃത്വത്തിന്റെ തീവ്രവിമർശകനുമാണ് ജോസഫ് പുലിക്കുന്നേൽ. 1932 ഏപ്രിൽ 14-ന്‌ ഭരണങ്ങാനത്തു ജനിച്ചു. കത്തോലിക്കാ സഭയിലെ നവീകരണത്തെ ലക്ഷ്യമാക്കിയുള്ള പ്രവർത്തനങ്ങളിൽ ശ്രദ്ധകേന്ദ്രീകരിക്കുന്നതിനു മുന്പ്, അദ്ധ്യാപനവും രാഷ്ട്രീയവും അദ്ദേഹത്തിന്റെ പ്രവർത്തനമേഖലകളായിരുന്നിട്ടുണ്ട്. കോഴിക്കോട്‌ ദേവഗിരി കോളജിൽ അദ്ധ്യാപകനായിരുന്നു. കേരള യൂണിവേഴ്‌സിറ്റി സെനറ്റ്‌ മെമ്പറായും കെ.പി.സി.സി അംഗമായും പ്രവർത്തിച്ചിട്ടുണ്ട്‌. കേരളാ സംസ്ഥാന കോൺഗ്രസ് കമ്മിറ്റിയിൽ (കെ.പി.സി.സി.) അംഗമായിരുന്നിട്ടുള്ള പുലിക്കുന്നേൽ, കോൺഗ്രസ് കക്ഷിയിൽ നിന്നു വിഘടിച്ചുപോയവർ ചേർന്ന് 1964-ൽ രൂപം കൊടുത്ത കേരളാ കോൺഗ്രസ്സിന്റെ സ്ഥാപകനേതാക്കളിൽ ഒരാൾ കൂടിയാണ്. 2017 ഡിസംബർ 28 ന് മരണമടഞ്ഞു.

പതിനാറാം നൂറ്റാണ്ടിൽ പോർത്തുഗീസുകാരുടെ ആഗമനത്തോടെ തുടങ്ങിയ വിദേശമേൽക്കോയ്മയ്ക്കു മുൻപ് നിലവിലിരുന്ന ഭരണവ്യവസ്ഥയിൽ കേരളക്രിസ്ത്യാനികളുടെ ഓരോ പള്ളിയും സ്വതന്ത്രമായിരുന്നെന്നും, പള്ളിയുടെ സമ്പത്തും ഭരണവും, അതിലെ പ്രായപൂർത്തിയായ എല്ലാ അംഗങ്ങളും ചേർന്ന പള്ളിയോഗത്തിൽ നിക്ഷിപ്തമായിരുന്നെന്നും പോർത്തുഗീസ് മേൽക്കോയ്മക്കു കീഴിൽ നടപ്പായ പാശ്ചാത്യമാതൃകയിലുള്ള സഭാഘടനയാണ് ഇതിന് അന്ത്യം കുറിച്ചതെതെന്നും പുലിക്കുന്നേൽ ചൂണ്ടിക്കാട്ടുന്നു. കേരളത്തിലെ കത്തോലിക്കാസഭയുടെ പാശ്ചാത്യസഭാമാതൃകയിലുള്ള അധികാരഘടനയുടെ തലപ്പത്തിരിക്കുന്ന പുരോഹിതനേതൃത്വത്തിന് റോമിലെ മാർപ്പാപ്പയോടല്ലാതെ സാധാരണവിശ്വാസികളോടോ ദേശീയമായ നിയമവ്യവസ്ഥകളോടോ ഉത്തരവാദിത്തമോ വിധേയത്വമോ ഇല്ലെന്നും, രാഷ്ട്രീയ കൊളോണിയലിസത്തിന്റെ തിരോധാനത്തിനു ശേഷവും തുടരുന്ന മത-സാമ്പത്തിക കൊളോണിയലിസത്തിന്റെ ഭാഗമാണതെന്നുമാണ് അദ്ദേഹത്തിന്റെ പക്ഷം.

സഭയുടെ സേവനസംരംഭങ്ങളുടെ നടത്തിപ്പിലുള്ള ക്രമക്കേടുകളേയും അഴിമതിയേയും, പൗരോഹിത്യത്തിന്റെ ആഡംബരഭ്രമത്തേയും വിമർശിക്കുന്ന അദ്ദേഹം, മാമ്മോദീസാക്കു പോലും വിലപേശുന്ന പുരോഹിതസംസ്കാരം വളരുമ്പോൾ, ശുഷ്കമായ ആചാരങ്ങൾ കൊണ്ട് ബുദ്ധിയുള്ള വിശ്വാസികളെ സഭയിൽ നിലനിർത്താമെന്നു പുരോഹിതർ ചിന്തിക്കുന്നതായി കുറ്റപ്പെടുത്തുന്നു.

സഭയുടെ അധികാരസംവിധാനങ്ങളിൽ സാധാരണവിശ്വാസികൾക്കു കൂടുതൽ പങ്കു കിട്ടും വിധമുള്ള സമൂലപരിവർത്തനത്തിനു വേണ്ടി വാദിക്കുന്ന പുലിക്കുന്നേൽ, 'ഓശാന' എന്ന ആനുകാലികത്തിന്റെ സ്ഥാപകനും പത്രാധിപരുമാണ്. സഭാനേതൃത്വത്തിനെതിരെയുള്ള വിമർശനങ്ങൾക്ക് അദ്ദേഹത്തിന്റെ മുഖ്യമാധ്യമമാണ് ഈ പത്രിക. സഭയുടെ സംഘടനയിലും, സഭാസ്ഥാപനങ്ങളുടെ നടത്തിപ്പിലും, ദൈവശാസ്ത്രത്തിന്റെ വിശകലന-നിഗമനങ്ങളിലും, "സുവിശേഷഗന്ധിയായ പരിവർത്തനവും നവീകരണവും" ആണ് ഈ പ്രസിദ്ധീകരണം ലക്ഷ്യം വയ്ക്കുന്നതെന്ന് 'ഓശാന' മാസികയുടെ ആദ്യലക്കത്തിൽ ചേർത്ത മുഖപ്രസംഗത്തിൽ പുലിക്കുന്നേൽ വ്യക്തമാക്കി 

1983-ൽ മലയാളഭാഷയിൽ ഒരു സമ്പൂർണ്ണ 'എക്യൂമെനിക്കൽ' ബൈബിളിന്റെ പ്രസിദ്ധീകരണത്തിന് ഇദ്ദേഹം മുൻകൈയ്യെടുത്തു. ആ സംരംഭത്തിന്റെ ഓർഗനൈസിങ്ങ് എഡിറ്ററായിരുന്നു പുലിക്കുന്നേൽ.
ജോസഫ് പുലിക്കുന്നേലിന്റെ നേതൃത്വത്തിലുള്ള ചില സന്നദ്ധസംഘടനകളിൽ വിദേശസഹായത്തിന്റെ വൻ തോതിലുള്ള തിരിമറി നടന്നതായി ആരോപണമുണ്ട്. ഇതേക്കുറിച്ച് സംസ്ഥാന രഹസ്യാന്വേഷണ മേധാവി അന്വേഷണത്തിന് ഉത്തരവിട്ടിരുന്നു എന്ന അവകാശവാദം 2012-ൽ വാർത്തയായിരുന്നു. ഈ സ്ഥാപനങ്ങളിൽ ലൈംഗിക അതിക്രമങ്ങൾ പോലും നടന്നതായി ആരോപിക്കുന്ന സുപ്രീം കോടതി അഭിഭാഷകൻ വിൻസെന്റ് പാനിക്കുളങ്ങര, കൂടുതൽ അന്വേഷണം വേണമെന്ന് ആവശ്യപ്പെട്ടിരുന്നു.



</doc>
<doc id="254157" url="https://ml.wikipedia.org/wiki?curid=254157" title="ആറ്റുകനല">
ആറ്റുകനല

തെക്കേ ഇന്ത്യയിലും ശ്രീലങ്കയിലും കാണുന്ന ഒരു കുറ്റിച്ചെടിയാണ് ആറ്റുകനല. . 300 മീറ്റർ വരെ ഉയരമുള്ള നിത്യഹരിതവനങ്ങളിലെ അരുവികളുടെ തീരങ്ങളിൽ കണ്ടുവരുന്നു.



</doc>
<doc id="254160" url="https://ml.wikipedia.org/wiki?curid=254160" title="യെവ്ജനി യെവ്തുഷെങ്കോ">
യെവ്ജനി യെവ്തുഷെങ്കോ

പ്രമുഖ റഷ്യൻ ചലച്ചിത്രകാരനും അഭിനേതാവും കവിയുമാണ് യെവ്ജനി യെവ്തുഷെങ്കോ (ജനനം : 18 ജൂലൈ 1932). 
സൈബീരിയയിലെ സിമാ പട്ടണത്തിലെ ഒരു കർഷക കുടുംബത്തിലായിരുന്നു ജനനം. യെവ്ജനി അലക്സണ്ട്രോവിച്ച് ഗാങ്നസ് എന്നായിരുന്നു ബാല്യത്തിലെ പേര്. അമ്മയുടെ പേരിനൊപ്പമുള്ള യെവ്തുഷെങ്കോ തന്റെ പേരിനൊപ്പം പിന്നീട് ചേർക്കുകയായിരുന്നു. 1937 ൽ സ്റ്റാലിന്റെ കാലത്ത് യെവ്തുഷെങ്കോയുടെ അപ്പൂപ്പന്മാർ 'ജനശത്രുക്കൾ' എന്ന ആരോപണത്തിൽ വധിക്കപ്പെട്ടു. റഷ്യൻ വിപ്ലവ കാലത്ത് റെഡ് ആർമി ഉദ്യോഗസ്ഥനായിരുന്നു അമ്മയുടെ അച്ഛൻ. ജിയോളജിസ്റാറായ അച്ഛൻ അലക്സാണ്ടർ റുഡോൾഫോവിച്ച് ഗാങ്നസിനോടും ഗായികയായ അമ്മ സിനൈദ എർമിലോവ്നയോടുമൊപ്പമായിരുന്നു യെവ്തുഷെങ്കോയുടെ ബാല്യം. അച്ഛന്റെ ഭൗമശാസ്ത്ര പര്യവേക്ഷണങ്ങൾക്കൊപ്പം 1948 ൽ കസാഖിസ്ഥാനിലും സൈബീരിയയിലും 
യെവ്തുഷെങ്കോ സഞ്ചരിച്ചു. ആദ്യ രചനകൾ ഇക്കാലത്തായിരുന്നു. ഏഴു വയസ്സായപ്പോഴേക്കും അച്ഛനും അമ്മയും ബന്ധം വേർപ്പെടുത്തിയതിനെത്തുടർന്ന് അമ്മയോടൊപ്പമായി താമസം. ഇക്കാലത്ത് തന്നെ കവിതകളെഴുതാനാരംഭിച്ചിരുന്നു. പത്തൊൻപതാം വയസിൽ 1952 ൽ ആദ്യ കാവ്യസമാഹാരം പ്രസിദ്ധീകരിച്ചു.

രണ്ടാം ലോകമഹാ യുദ്ധത്തെതുടർന്ന് യെവ്തുഷെങ്കോ മോസ്കോയിലേക്ക് മാറി. 1951–1954 കാലത്ത് മോസ്കോയിലെ ഗോർക്കി ഇൻസ്റ്റിറ്റ്യൂട്ട് ഓഫ് ലിറ്ററേച്ചറിൽ വിദ്യാർത്ഥിയായെങ്കിലും പഠനം മുഴുപ്പിമിപ്പിച്ചില്ല. അലക്സാണ്ടർ ഡോൾസ്കിയുടെ അഭിനയത്തോടെ അവതരിപ്പിക്കപ്പെട്ട "സം തിങ് ഈസ് ഹാപ്പനിംഗ് ടു മീ" എന്ന ഗാനം ജനകീയമായി. 1956 ൽ പ്രസിദ്ധീകരിച്ച "സിമാ സ്റ്റേഷൻ" നിരൂപക ശ്രദ്ധ നേടി. 1957 ൽ "വ്യക്തി കേന്ദ്രീകൃതം" എന്നാക്ഷേപിക്കപ്പെട്ട് സാഹിത്യ ഇൻസ്റ്റിറ്റ്യൂട്ടിൽ നിന്ന് ബഹിഷ്കൃതനായി. യാത്ര ചെയ്യുന്നതിൽ നിന്ന് വിലക്കപ്പെട്ടുവെങ്കിലും അദ്ദേഹത്തിന്റെ കവിതകൾ ധാരാളമായി വായിക്കപ്പെടുകയും ജനകീയ കവിയായ് അറിയപ്പെടുകയും ചെയ്തു. ബോറീസ് പാസ്റ്റർനാക്ക്, റോബർട്ട് ഫ്രോസ്റ്റ് എന്നീ പ്രമുഖ കവികളുടെ പ്രോത്സാഹനവും പിന്തുണയും അദ്ദേഹത്തിനു ലഭിച്ചു. 
സ്റ്റാലിനെത്തുടർന്ന് അധികാരത്തിലെത്തിയ ക്രൂഷ്ച്ചേവ്, കലാകാരന്മാർക്കും എഴുത്തുകാർക്കും പരിമിതമായ അളവിലെങ്കിലും ആവിഷ്കാര സ്വാതന്ത്ര്യം അനുവദിച്ചിരുന്നു. 1961 ൽ പ്രസിദ്ധീകരിച്ച 'ബേബി യാർ' എന്ന രചന യെവ്തുഷെങ്കോയ്ക്ക് റഷ്യക്കകത്തും പുറത്തും വലിയ പ്രശസ്തി നേടി കൊടുത്തു. ഈ കവിതയിൽ, നാസിസത്തെ സംബന്ധിക്കുന്ന സോവിയറ്റ് നിലപാടുകൾക്കെതിരെയും 1941 ലെ കീവിലെ ജൂത കൂട്ടക്കൊലപാതകത്തെ സംബന്ധിക്കുന്ന ചരിത്ര സത്യങ്ങളെ വളച്ചൊടിക്കുന്നതിനെതിരെയും ശക്തമായി പ്രതികരിക്കുകയുണ്ടായി. സമാന്തര മാസികകളിലൂടെയും അനുമതിയില്ലാതെ രഹസ്യമായി പ്രവർത്തിച്ചിരുന്ന ചെറുമാസികകളിലൂടെയും ഈ കവിതയ്ക്ക് വലിയ പ്രചാരം ലഭിച്ചു. ദിമിത്രി ഷോസ്ത്ക്കോവിച്ച് ബേബി യാറിനൊപ്പം മറ്റ് മൂന്ന് യെവ്തുഷെങ്കോ കവിതകൾ കൂടി ചേർത്ത് സിംഫണി നമ്പർ 13 എന്ന പേരിൽ പുറത്തിറക്കുകയുണ്ടായി. 1984 ലാണ് ഇതിന് സോവിയറ്റ് യൂണിയനിൽ പ്രസിദ്ധീകരണാനുമതി ലഭിച്ചത്. ലിറ്ററേച്ചറന്യ ഗസറ്റ എന്ന സാഹിത്യ പ്രസിദ്ധീകരണത്തിൽ 1961 ൽ തന്നെ ഇത് പ്രസിദ്ധീകരിച്ചിരുന്നതായി ചിലർ ചൂണ്ടിക്കാട്ടിയിട്ടുണ്ട്. യെവ്തുഷെങ്കോയുടെ കൃതികളെക്കുറിച്ച് ഷോസ്ത്ക്കോവിച്ച് അഭിപ്രയപ്പെട്ടു .

1961 ൽ 'സ്റ്റാലിന്റെ പിൻമുറക്കാർ' എന്ന സമാഹരം പ്രസിദ്ധപ്പെടുത്തി. ഇതിൽ സ്റ്റാലിൻ മരിച്ചെങ്കിലും സ്റ്റാലിനിസത്തിന്റെ ഭൂതം റഷ്യയെ വിട്ടൊഴിഞ്ഞിട്ടില്ലെന്ന് കുറ്റപ്പെടുത്തുന്നു. സ്റ്റാലിൻ ഇനി മടങ്ങി വരില്ലെന്ന് ഉറപ്പു വരുത്തണമെന്ന് സോവിയറ്റ് അധികാരികളോട്, ഈ കൃതിയിലൂടെ ആദ്ദേഹം ആവശ്യപ്പെട്ടു. പ്രവ്ദയിലാണ് ആദ്യം പ്രസിദ്ധീകരിച്ചതെങ്കിലും കാൽനൂറ്റാണ്ടോളം അതിനു പുന പ്രസിദ്ധീകരണമുണ്ടായില്ല. പിന്നീട് മിഖയിൽ ഗോർബച്ചേവിന്റെ കാലത്താണീ രചന പുന പ്രസിദ്ധീകരിക്കുന്നത്. 

50 കളിലും 60 കളിലും റഷ്യക്കകത്തും പുറത്തും ഒരേ പോലെ പ്രസിദ്ധനായിരുന്നു യെവ്തുഷെങ്കോയെങ്കിലും കമ്മ്യൂണിസ്റ്റ് ഭരണത്തിനിടെ നിരവധി കുടുംബാംഗങ്ങളെ നഷ്ടപ്പെടേണ്ടി വന്ന അന്ന അഖ്മത്തോയെ പോലെയുള്ള സഹ കവികളുടെ നിശിത വിമർശനം ഏൽക്കേണ്ടിയും വന്നു. അദ്ദേഹത്തിന്റെ സൗന്ദര്യ സങ്കൽപ്പങ്ങളേയും കവിതയേയും അവർ തള്ളിക്കളഞ്ഞു. " ആക്ഷേപ ഹാസ്യമെഴുതുന്ന ശരാശരി പത്രക്കാരന്റെ നിലവാരത്തിൽ നിന്നുമയാൾക്ക് ഉയരാനാകുന്നില്ല" എന്നവർ പറഞ്ഞിരുന്നതായി റഷ്യൻ കവി വിക്ടർ ക്രവുലിൻ അനുസ്മരിച്ചിട്ടുണ്ട്.

അതേ സമയം തന്നെ അദ്ദേഹത്തിന്റെ സോവിയറ്റ് സർക്കാരിനെക്കുറിച്ചുള്ള രാഷ്ട്രീയ നിലപാടിലും അദ്ദേഹത്തിന്റെ കവിതയിലും മതിപ്പുള്ളവർ നിരവധിയായിരുന്നു. അന്താരാഷ്ട്ര തലത്തിൽ പ്രസിദ്ധനായിരുന്നെങ്കിലും 1963 മുതൽ 1965 വരെ സോവിയറ്റ് യൂണിയന് പുറത്തു സഞ്ചരിക്കുന്നതിന് അദ്ദേഹത്തിന് വിലക്കുണ്ടായിരുന്നു. 

സോവിയറ്റ് നിലപാടുകളെ മിതമായി വിമർശിക്കുന്നതിനോടൊപ്പം മാർക്സിസ്റ്റ് - ലെനിനിസ്റ്റ് ദർശനങ്ങളിൽ ഉറച്ചു നിൽക്കുന്നതിനും ഒരേ സമയം യെവ്തുഷെങ്കോയ്ക്ക് സാധിച്ചുവെന്നത് അദ്ദേഹത്തിന്റെ സോവിയറ്റ് നേതൃത്ത്വത്തോടുള്ള അചഞ്ചലമായ കൂറായി വ്യാഖ്യാനിക്കപ്പെട്ടിട്ടുണ്ട്. 

യെവ്തുഷെങ്കോയുടെ സോവിയറ്റ് വിരുദ്ധ നിലപാടുകളെക്കുറിച്ച് കമ്മ്യൂണിസ്റ്റ് പാർട്ടി പോളിറ്റ് ബ്യൂറോയ്ക്ക് നേരിട്ട് കെ.ജി.ബി ചെയർമാൻ റിപ്പോർട്ട് ചെയ്തിരുന്നു.




</doc>
<doc id="254163" url="https://ml.wikipedia.org/wiki?curid=254163" title="കണ്ണാവ്">
കണ്ണാവ്

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കണ്ണാവ്. . 5 മീറ്ററോളം ഉയരം വയ്ക്കുന്ന ഈ മരം 900 മീറ്റർ വരെ ഉയരമുള്ള നിത്യഹരിതവനങ്ങളിൽ വിരളമായി കാണുന്നു.



</doc>
<doc id="254166" url="https://ml.wikipedia.org/wiki?curid=254166" title="കന്യാവ്">
കന്യാവ്

പശ്ചിമഘട്ടതദ്ദേശവാസിയായ ഒരു ചെറുമരമാണ് കന്യാവ്. . കണ്ണാവ്, കായാവ്, കാശാവ് എന്നെല്ലാം പേരുകളുണ്ട്. 5 മീറ്റർ വരെ ഉയരം വയ്ക്കുന്ന ഈ ചെടി 2400 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254168" url="https://ml.wikipedia.org/wiki?curid=254168" title="എലിസബത്ത് ഗിൽബെർട്ട്">
എലിസബത്ത് ഗിൽബെർട്ട്

എലിസബത്ത് എം ഗിൽബെർട്ട് (ജനനം ജൂലൈ 18, 1969) നോവലിസ്റ്റ്‌, ഉപന്യാസക,ജീവചരിത്രകാരി,ചെറുകഥാകൃത്ത്,ഓർമ്മകുറിപ്പ് രചനകാരി എന്നി നിലയിൽ പ്രസിദ്ധയായ അമേരിക്കൻ എഴുത്തുകാരിയാണ്, ഇവരുടെ ഏറ്റവും ശ്രെദ്ധിക്കപ്പെട്ട ഈറ്റ്,പ്രേ,ലവ്(eta,pray,love) എന്ന കൃതി തുടർച്ചയായി 199 ആഴ്ചകൾ ന്യൂ യോർക്ക്‌ ടൈംസ്‌ ബെസ്റ്റ് സെല്ലെർ ലിസ്റ്റിൽ ഉണ്ടായിരുന്നു. പിന്നീടു ഈ കൃതി ഇതേ നാമത്തിൽ സിനിമയാക്കുകയുണ്ടായി.

ഒരു കെമിക്കൽ എന്ജിനീയരുടെ മകളായി ജൂലൈ 18, 1969 നു യു എസിലെ വാട്ടെര്ബുര്രി(Waterbury),കനെക്ട്ടികറ്റ് (Connecticut) എന്ന സ്ഥലത്താണ് എലിസബത്ത് ഗിൽബെർട്ട് ജനിച്ചത്.ഇവരുടെ മാതാവ്‌ ഒരു നഴ്സായിരുന്നു. ഇവരുടെ ഏക സഹോദരി കാതെറിൻ ഗിൽബെർട്ട് മർഡോക് ( Catherine Gilbert Murdock) ചരിത്രകാരിയും നോവലിസ്റ്റും ആണ്. ഗിൽബെർട്ട് വളർന്നത് കനെക്ട്ടികറ്റ് (Connecticut)ലെ ലിച്ഫീൽഡിലെ(Litchfield) ഒരു ക്രിസ്മസ് ട്രീ ഫമിലായിരുന്നു. ഇവരുടെ കുടുംബം അയൽവാസികൾ ഇല്ലാതെ ഒറ്റക്കാണ് കഴിഞ്ഞിരുന്നത്. ഇവരുടെ വീട്ടിൽ ടി വി യോ മറ്റു വിനോദ ഉപാധികൾ ഒന്നുമുണ്ടായിരുന്നില്ല, അത് കൊണ്ട് തന്നെ ഗിൽബെർട്ട് സഹോദരിമാർ ചെറുപ്പത്തിലേ വായനയോട്‌ ഇഷ്ടമുള്ളവരായി മാറി.

1991- ൽ ന്യൂ യോർക്ക്‌ യുനിവേഴ്സിറ്റിയിൽ നിന്നും രാഷ്ട്ര തന്ത്രത്തിൽ ആർട്സ് ബിരുദം നേടി. അതിനു ശേഷം അവർ കുക്ക് , ഹോട്ടൽ പരിചാരിക, പുസ്തക പ്രസിദ്ധീകരണം എന്നീ മേഖലകളിൽ ജോലി ചെയ്തിട്ടുണ്ടായിരുന്നു. കുക്ക് എന്ന നിലയിലുള്ള അവരുടെ അനുഭവങ്ങൾ dude ranch എന്ന ചെറു കഥയിലും ദി ലാസ്റ്റ് അമേരിക്കൻ മാൻ (the last American man) എന്ന നോവലിലും കുറിച്ചിട്ടുണ്ട്.
“ഒരു അമേരിക്കൻ എഴുത്തുകാരിയുടെ അരങ്ങേറ്റം” (Debut of an American writer) എന്ന തലക്കെട്ടിൽ എസ്കൊയറ് (Esquire) മാഗസിൻ 1993ൽ ഇവരുടെ പിൽഗ്രിംസ്(Pilgrims) എന്ന ചെറുകഥ പ്രസിദ്ധീകരിച്ചു. ഗിൽബെർട്ട് ആയിരുന്നു നോർമൻ മൈലെറിൻ(Norman Mailer) ശേഷം ആദ്യമായി പ്രഥമ രചന എസ്കൊയറ് (Esquire) മാഗസിനിൽ പ്രസിദ്ധീകരിക്കപ്പെടുന്ന ചെറുകഥാകൃത്ത്. ഇത് പിന്നീടു സ്പിൻ(SPIN) ജി ( GQ), ദി ന്യൂയോർക്ക്‌ ടൈംസ്‌ മാഗസിൻ(The New York Times Magazine), Allure,റിയൽ സിമ്പിൾ( Real Simple), ട്രാവെൽ+ലയ്ശർ(Travel + Leisure) തുടങ്ങിയ മാഗസിനുകളിൽ സ്ഥിരമായ മാധ്യമ പ്രവർത്തന ജോലിയിലേക്ക് നയിച്ചു. 

ന്യൂയോർക്കിലെ ഈസ്റ്റ്‌ വില്ലേജിൽ ഒരു ഡാൻസ് ബാറിൽ ബാർ അറ്റെൻഡർ ആയി ഇവർ ജോലി ചെയ്തിരുന്നു. ഇവിടത്തെ അനുഭവങ്ങളെ അടിസ്ഥാനമാക്കി രചിച്ച The Muse of the Coyote Ugly Saloon
രചനയുടെ അടിസ്ഥാനത്തിലാണ് Coyot Ugly എന്ന ചലച്ചിത്രം ഉണ്ടായത്. 

ദി ലാസ്റ്റ് അമേരിക്കൻ മാൻ: യൂസ്ടസ് കാണവേ ഈസ്‌ നോട്ട് ലൈക്‌ എനി മാൻ യു ഹാവ് എവെർ മേറ്റ് (The Last American Man: Eustace Conway is Not Like Any Man You've Ever Met.. ) എന്ന 1998ലെ GQ മാഗസിനിൽ വന്ന ലേഖനം പിന്നീടു പ്രകൃതി വാദിയുടെ ജീവച്ചരിത്രമായി പ്രസിദ്ധീകരിച്ചു .ഇത് പിന്നീടു ദേശിയ പുസ്തക അവാർഡിന് പരിഗണിക്കപെട്ടു.GQ മാഗസിനിൽ തന്നെ 2000ൽ ടോം വില്ലിംസിന്റെ ജീവകഥയായി എഴുതിയ ദി ഘോസ്റ്റ് (the Ghost) എന്ന രചന മാഗസിൻ രചനകളുടെ ബഹുമതിയിൽ ഉൾപ്പെട്ടിട്ടുണ്ടായിരുന്നു. 
ഗില്ബെർട്ടിന്റെ ദി പിലിഗ്രിംസ്(the piligrims) എന്ന ചെറുകഥാ സമാഹാരമാണ് പുസ്തകരൂപത്തിൽ ആദ്യമായി പ്രസിദ്ധീകരിച്ചത്. 1997ൽ ഹഫ്ട്ടൻ മിഫ്ഫ്ലിൻ (Houghton Mifflin) ആണ് ഇത് പുറത്തിറക്കിയത്. ഇത് പുഷ്കാര്ട്ട് പ്രൈസ്(pushcart prize) നേടുകയുണ്ടായി . പെൻ/ഹെമിംഗ് വെ അവാർഡിന് ഈ കൃതി അന്ത്യ ഘട്ടം വരെ പരിഗണിക്കപെട്ടിരുന്നു. 2000ൽ ഹഫ്ട്ടൻ മിഫ്ഫ്ലിൻ (Houghton Mifflin) തന്നെ പ്രസിദ്ധീകരിച്ച സ്റ്റെര്ൻ മാൻ(stern man) എന്ന നോവലാണ്‌ അടുത്തതായി പുറത്തിറങ്ങിയത്. ന്യൂ യോർക്ക്‌ ടൈംസ്‌ ശ്രെദ്ധിക്കപെട്ട പുസ്തകമായി ഇതിനെ തിരഞ്ഞെടുത്തിരുന്നു. ആധുനിക പ്രകൃതിവാദിയായ യുസ്ടസ് കന്വയുടെ( Eustace Conway) ജീവചരിത്രം 2002ൽ ഇവർ പ്രസിദ്ധീകരിച്ചു. ദേശിയ പുസ്തക അവാർഡിന് ഈ കൃതി പരിഗണിക്കപെട്ടിരുന്നു.

2006ൽ ഗിൽബെർട്ട് അവരുടെ ഏറ്റവുമധികം ശ്രദ്ധിക്കപ്പെട്ട Eat, Pray, Love: One Woman's Search for Everything Across Italy, India and Indonesia എന്ന പുസ്തകം പ്രസിദ്ധീകരിച്ചു. ഈ പുസ്തകം അവരുടെ മൂന്ന് രാജ്യങ്ങളിലേക്കുള്ള യാത്രയുടെ ഓർമ്മകുറിപ്പുകളാണ്. പ്രസാധകരുടെ കയ്യിൽ നിന്ന് മുൻ കൂറായി വാങ്ങിച്ച രണ്ടു ലക്ഷം ഡോളർ ആയിരുന്നു ഇവരുടെ യാത്ര ചിലവിനുള്ള സാമ്പത്തിക സ്രോതസ്സ്.
ഈ രചന 2006ലെ ന്യൂ യോർക്ക്‌ ടൈംസിന്റെ നോൺ ഫിക്ഷൻ വിഭാഗത്തിലെ ബെസ്റ്റ് സെല്ലെർ ആയിരുന്നു.എൺപത്തിഎട്ടു ആഴ്ചകൾക്ക് ശേഷവും ഈ വിഭാഗത്തിൽ രണ്ടാം സ്ഥാനത് തന്നെയായിരുന്നു ഈ പുസ്തകത്തിന്റെ നില. ടൈംസ്‌ മാഗസിന്റെ ലോകത്തിലെ ഏറ്റവും അധികം സ്വാധീനമുള്ള നൂറു വ്യക്തികളുടെ കൂട്ടത്തിൽ ഇവരുടെ പേരും ഉൾപ്പെട്ടിരുന്നു. ഈ പുസ്തകം പിന്നീട് കൊളംബിയ പിക്ചേർസ് അതേ പേരിൽ സിനിമയാക്കി. ജൂലിയ റോബർട്ട്‌സ് ആയിരുന്നു ഗില്ബെർട്ടിന്റെ വേഷം കൈകാര്യം ചെയ്തത്‌.2010 ഓഗസ്റ്റ്‌ 13ന് ഈ സിനിമ പുറത്തിറങ്ങി.
ഗില്ബെർട്ടിന്റെ അഞ്ചാമത്തെ പുസ്തകമായ Committed: A Skeptic Makes Peace with Marriage 2010 ജനുവരിയിൽ വൈകിംഗ് പ്രസിദ്ധീകരിച്ചു. ഇത് അവരുടെ മുൻ പുസ്തകമായ ഈറ്റ്,പ്രേ,ലോവിന്റെ തുടർച്ച ആയിരുന്നു.
• പിലിഗ്രിംസ് (1997) (പുഷ്കാർട്ട് പുരസ്‌കാരം നേടി)
• സ്റ്റേൺ മാൻ (2000)
ജീവചരിത്രം:-
• ദി ലാസ്റ്റ് അമേരിക്കൻ മാൻ (2002)
• ഈറ്റ്, പ്രേ , ലവ് (2006)
• കമ്മിറ്റട് (2010)</nowiki>


</doc>
<doc id="254173" url="https://ml.wikipedia.org/wiki?curid=254173" title="അരക്കില്ലം (ചലച്ചിത്രം)">
അരക്കില്ലം (ചലച്ചിത്രം)

കലാനികേതന്റെ ബാനറിൽ വീനസ്, ന്യൂടോൺ, പ്രകാശ് എന്നീ സ്റ്റുഡിയോകളിൽ ജോയ് നിർമിച്ച മലയാളചലച്ചിത്രമാണ് അരക്കില്ലം. ഏരീസ് പിക്ചേഴ്സ് വിതരണം നടത്തിയ അരക്കില്ലം 1967 ഏപ്രിൽ 14-ന് പ്രദർശനം തുടങ്ങി.






</doc>
<doc id="254174" url="https://ml.wikipedia.org/wiki?curid=254174" title="നാഷനൽ സ്റ്റോക്ക് എക്സ്ചേഞ്ച് സൂചിക">
നാഷനൽ സ്റ്റോക്ക് എക്സ്ചേഞ്ച് സൂചിക

ഭാരതത്തിലെ ഓഹരി വിപണിയുമായി ബന്ധപ്പെടുന്നതാണ് നാഷനൽ സ്റ്റോക്ക് എക്സ്ചേഞ്ച്-50 സൂചിക.(NSE).ഇതിനെ നിഫ്റ്റി-50 എന്നും വിശേഷിപ്പിയ്ക്കാറുണ്ട്.1996 ഏപ്രിൽ മാസത്തിൽ ഇതു നിലവിൽ വന്നു. ഈ സൂചികയുടെ(INDEX)അടിസ്ഥാനവർഷമായി തെരഞ്ഞെടുത്തിരിയ്ക്കുന്നത് 1995 ആണ് .ഇതിന്റെ അടിസ്ഥാന മൂല്യം 1000 എന്നു കണക്കാക്കപ്പെട്ടിരിയ്ക്കുന്നു. മൂലധനവിപണിയുടെ മാറ്റത്തിനനുസരിച്ച് സൂചികകളിലും നിരന്തരം മാറ്റങ്ങളുണ്ടാകാം.
ഫെർവാണി കമ്മറ്റിയുടെ ശുപാർശ പ്രകാരമാണ് ഓഹരിവിനിമയത്തിനും മറ്റുമായി ഒരു ദേശീയസ്ഥാപനം രൂപീകരിയ്ക്കപ്പെട്ടത്. "1956 ലെ സെക്യൂരിറ്റീസ് കോൺട്രാക്റ്റ് ആക്ട്" ആണ് ഇതിനു നിയമസാധൂകരണം നല്കിയത്. 



</doc>
<doc id="254177" url="https://ml.wikipedia.org/wiki?curid=254177" title="ആർച്ച്ഡേൽ വിൽസൻ">
ആർച്ച്ഡേൽ വിൽസൻ

ബ്രിട്ടീഷ് ഇന്ത്യയിലെ ഒരു പ്രശസ്ത സൈനികനായിരുന്നു ആർച്ച്ഡേൽ വിൽസൻ (, 1803 ഓഗസ്റ്റ് 3 - 1874 മേയ് 9). ഈസ്റ്റ് ഇന്ത്യ കമ്പനിയുടെ അഡിസ്കോമ്പ് സെമിനാരിയിൽ പഠിച്ചിറങ്ങിയ വിൽസൻ, 1819-ൽ ഇന്ത്യയിലെത്തി. രണ്ടാം ആംഗ്ലോ-സിഖ് യുദ്ധത്തിൽ ഇദ്ദേഹം പങ്കെടുത്തിട്ടുണ്ട്. 1857-ലെ ലഹളക്കാലത്തെ ദില്ലി പിടിച്ചടക്കൽ പദ്ധതിയിൽ ബ്രിട്ടീഷ് സേനയുടെ നേതൃസ്ഥാനം വിൽസനായിരുന്നു. ലഹളയുടെ ഭാഗമായി 1858 മാർച്ചിൽ നടന്ന ലക്നൗ പിടിച്ചടക്കൽ ദൗത്യത്തിലും പ്രധാനസ്ഥാനം വഹിച്ചു. 1858 ഏപ്രിലിൽ ഇന്ത്യയിലെ ജോലി മതിയാക്കി നാട്ടിലേക്ക് മടങ്ങി.

1857-ലെ ലഹളക്കാലത്ത്, ലഹളപൊട്ടിപ്പുറപ്പെട്ട മീറഠിൽ ഒരു സ്റ്റേഷൻ കമാൻഡർ ആയിരുന്നു 60 വയസുകാരനായ വിൽസൻ. ലഹളയുടെ പുരോഗമനവേളയിൽ മേയ് 30-31 കാലയളവിൽ മിർസ അബൂബക്കറിനെ ഹിൻഡൻ നദിക്കരയിൽ നേരിട്ട് തോൽപ്പിച്ച സൈനികഘടകത്തെ നയിച്ചത് വിൽസനായിരുന്നു. ജൂൺ 8-ലെ ബാദ്ലി കി സെറായിലെ പോരാട്ടത്തിന് അൽപം മുമ്പ് ഇദ്ദേഹം ഡെൽഹി ഫീൽഡ് ഫോഴ്സിൽ ചേരുകയും, ജനറൽ ബെർണാഡിന്റെ മരണത്തിനും ജനറൽ റീഡിന്റെ രാജിവക്കലിനും ശേഷം ജൂലൈ 17 മുതൽ ദില്ലി പിടിക്കുന്നതിനുള്ള ബ്രിട്ടീഷ് സൈന്യത്തിന്റെ നേതൃത്വം ഏറ്റെടുക്കുകയും ചെയ്തു. പെട്ടെന്നുതന്നെ പ്രതിരോധാത്മകതന്ത്രമാണ് അദ്ദേഹം സ്വീകരിച്ചത്. അന്ന് ഈ നയം വളരെ വിമർശിക്കപ്പെട്ടെങ്കിലും പിന്നീട് സെപ്റ്റംബർ 14-നു മുമ്പായി പഞ്ചാബിൽനിന്നുള്ള കൂടുതൽ സൈനികർ എത്തിച്ചേരുംവരെ ദില്ലിയിലെ ബ്രിട്ടീഷ് സൈനികബലം കുറയാതെ സൂക്ഷിക്കുന്നതിന് ഇത് വളരെ നിർണായകമായി. ദില്ലി പിടിച്ചടക്കുന്ന യുദ്ധകാലത്ത് വിൽസൺ വളരെ പിരിമുറുക്കങ്ങളനുഭവിച്ചു. പിൻവാങ്ങാൻ ഉത്തരവിട്ടാൽ വിൽസണെ കൊന്നുകളയുമെന്നുവരെ ഇക്കാലത്ത് ജോൺ നിക്കോൾസൺ അദ്ദേഹത്തെ ഭീഷണിപ്പെടുത്തിയിരുന്നു.


</doc>
<doc id="254182" url="https://ml.wikipedia.org/wiki?curid=254182" title="പനാമ സിറ്റി">
പനാമ സിറ്റി

മധ്യഅമേരിക്കൻ രാഷ്ട്രമായ പനാമയുടെ തലസ്ഥാന നഗരമാണ് പനാമ സിറ്റി. പനാമ കനാലിന്റെ പസഫിക് സമുദ്ര പ്രവേശന കവാടത്തിനരികിൽ സ്ഥിതിചെയ്യുന്ന ഈ നഗരമാണ് പനാമയുടെ രാഷ്ട്രീയ, സാമ്പത്തിക, സാംസ്കാരിക ഹൃദയം. മദ്ധ്യ അമേരിക്കയിലെ ഏറ്റവും പ്രധാനപ്പെട്ട സാമ്പത്തിക കേന്ദ്രങ്ങളിലൊന്നും പനാമ സിറ്റിയാണ്. ലാറ്റിനമേരിക്കയിലെ ഏറ്റവും ഉയരമുള്ള 10 കെട്ടിടങ്ങളിൽ എട്ടും പനാമ സിറ്റിയിലാണ്. 1519 ഓഗസ്റ്റ് 15ന് സ്പാനിഷ് ഗവർണറായ പെദ്രോ അറിയാസ് ഡി ആവില (ദാവില എന്നും അറിയപ്പെയുന്നു)യാണ് നഗരം സ്ഥാപിച്ചത്.സ്പാനിഷ് അധിനിവേശ കാലത്ത് സ്പാനിഷ് കോളനിയായ പെറുവിൽ നിന്ന് സ്വർണവും വെള്ളിയും സ്പെയിനിലേക്ക് കടത്തിക്കൊണ്ടു പോകാനുള്ള തുറമുഖമായിരുന്നു ഇവിടം. പഴയ പനാമ അഥവാ പനാമ ലാ വിയേഹ എന്ന ആ പഴയ നഗരത്തിന്റെ അവശിഷ്ടങ്ങൾ ഇന്ന് ടൂറിസ്റ്റ് കേന്ദ്രമാണ്. യുനെസ്കോ 1997ൽ ഇവിടം ലോകപൈതൃകമായി പ്രഖ്യാപിച്ചു.

ഗ്രേറ്റർ പനാമസിറ്റി മെട്രോപ്പൊളിറ്റൻ ഏരിയയിലുള്ള ബൽബോവ ഷിപ്പിങ് വ്യവസായത്തിന്റെ കേന്ദ്രമാണ്. മധ്യ അമേരിക്കയിലെ ഏറ്റവും തിരക്കേറിയ വിമാനത്താവളമായ തൊക്കുമെൻ ഇന്റർനാഷണൽ എയർപോർട്ട് നഗരത്തിൽ സ്ഥിതി ചെയ്യുന്നു. പനാമയുടെ ദേശീയ വിമാനസർവീസായ കോപ എയർലൈൻസിന്റെ ആസ്ഥാനം തൊക്കുമെനിലാണ്. യൂണിവേഴ്സിറ്റി ഒഫ് പനാമ, ലാറ്റിന യൂണിവേഴ്സിറ്റി അമേരിക്കയിലെ ഫ്ളോറിഡ സ്റ്റേറ്റ് യൂണിവേഴ്സിറ്റിയുടെ ഔട്ട്ലെറ്റ് ക്യാമ്പസ് എന്നിവയാണ് നഗരത്തിലെ പ്രധാന ഉന്നതവിദ്യാഭാസകേന്ദ്രങ്ങൾ. തിയട്രോ നാസിയോണൽ എന്ന ദേശീയ നാടകശാല, ഇന്റർ ഒഷ്യാനിക് കനാൽ മ്യൂസിയം, പ്രസിഡണ്ടിന്റെ ഔദ്യോഗിക വസതിയായ ഹെറോൺസ് പാലസ്, പ്ലാസാ കത്തീഡ്രൽ തുടങ്ങിയവയാണ് പ്രധാന ടൂറിസ്റ്റ് ആകർഷണകേന്ദ്രങ്ങൾ, പനാമകനാലിനു കുറുകെയുള്ള ബ്രിഡ്ജ് ഒഫ് അമേരിക്കാസ് എന്ന പാലം പ്രസിദ്ധമാണ്.


</doc>
<doc id="254187" url="https://ml.wikipedia.org/wiki?curid=254187" title="കാഞ്ചൻ">
കാഞ്ചൻ

പശ്ചിമഘട്ടതദ്ദേശവാസിയായ ഒരു ചെറുമരമാണ് കാഞ്ചൻ. . 8 മീറ്റർ വരെ ഉയരം വയ്ക്കുന്ന ഈ മരം 1000 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254188" url="https://ml.wikipedia.org/wiki?curid=254188" title="സെറാധോ">
സെറാധോ

ബ്രസീലിലെ ഉഷ്ണമേഖലാ സവേന ഭൂപ്രദേശമാണ് സെറാധോ, തെക്കേ അമേരിക്കയിലെ ഏറ്റവും വലിയ സവേനയാണിത്. വേൾഡ് വൈൾഡ് ഫണ്ട് ഫോർ നേച്ചറിന്റെ കണക്കനുസരിച്ച് സസ്യശാസ്ത്രപരമായി ലോകത്തെ എറ്റവും സമ്പന്നമായ സവേനയും ഇതാണ്. ബ്രസീലിയൻ സംസ്ഥാനങ്ങളായ ഗൊയിയാസ്, ഫെഡറൽ ഡിസ്ട്രിക്ട്, മാറ്റോ ഗ്രോസോ ദു സുൾ, തോകാന്റിൻസ്, മിനാസ് ഗെറായിസ്, ബാഹിയ എന്നിവയുടെ പടിഞ്ഞാറുഭാഗങ്ങൾ തുടങ്ങി സാവോ പോളോയുടെയും പരാനയുടെയും ചിലപ്രദേശങ്ങൾ വരെ 19,16,900 ചതുരശ്ര കിലോമീറ്റർ വിസ്തൃതിയിലാണ് ഈ സവേന പരന്നു കിടക്കുന്നത്. വടക്കുകിഴക്കേ പരാഗ്വേ, കിഴക്കേ ബൊളീവിയ എന്നിവിടങ്ങൾ വരെ വിസ്തൃതീർണമുണ്ട് സെറാധോവിന്. പ്രധാനനദികളായ സാവോ ഫ്രാൻസിസ്കോ, തോകാന്റിൻസ്, അരാശുയിയ, സിൻകു, പരാഗ്വേ എന്നിവയുടെ ഉയർന്ന ഭാഗങ്ങളൊക്കെ സെറാധോവിലാണ്. വടക്ക് ആമസോൺ താഴ്വര, പടിഞ്ഞാറ് ചാക്കോ, പാന്റനാൽ, വടക്കുകിഴക്ക് കാച്ചിങ്ഗ, കിഴക്കും തെക്കും അറ്റ്ലാന്റിക് വനം എന്നിങ്ങനെയാണ് സെറാധോവിന്റെ അതിർത്തികൾ.

1,600ൽ പരം ജന്തുജാതികൾ, 5,000 സസ്യജാതികൾ എന്നിവ സെറാധോവിലുണ്ട്. ബ്രസീലിന്റെ കന്നുകാലിവളർത്തലിന്റെ 70% ഈ പ്രദേശത്താണ്. ധാന്യങ്ങൾ, സോയാപ്പയർ, പയറുവർഗങ്ങൾ, ചോളം, അരി എന്നിവ ഇവിടെ കൃഷി ചെയ്യുന്നു. 2006ലെ ലോകഭക്ഷ്യപുരസ്കാരം സെറാധോവിനെ കാർഷിക ഭക്ഷ്യയോഗ്യമേഖലയാക്കിയതിനാണ് ലഭിച്ചത്.


</doc>
<doc id="254193" url="https://ml.wikipedia.org/wiki?curid=254193" title="വില്ല്യം ഹോഡ്സൻ">
വില്ല്യം ഹോഡ്സൻ

ഇന്ത്യയിൽ ജോലി ചെയ്തിരുന്ന ഒരു ബ്രിട്ടീഷ് സൈനികനായിരുന്നു വില്ല്യം ഹോഡ്സൻ എന്ന വില്ല്യം സ്റ്റീഫൻ റൈക്സ് ഹോഡ്സൻ (, ജീവിതകാലം: 1821 മാർച്ച് 10 – 1858 മാർച്ച് 11). 1857-ലെ ഇന്ത്യൻ ലഹളക്കാലത്ത് ഡെൽഹിയിൽ ഹോഡ്സൻസ് ഹോഴ്സ് എന്ന പേരിലുള്ള ഒരു അവ്യവസ്ഥാപിത കുതിരപ്പടയെ സംഘടിപ്പിക്കുകയും, ബ്രിട്ടീഷുകാരുടെ രഹസ്യാന്വേഷണപ്രവർത്തനങ്ങൾക്ക് ചുക്കാൻ പിടിക്കുകയും ചെയ്തു. ഹോഡ്സൻ ഹോഴ്സിലെ ഹോഡ്സൻ എന്നും ഇദ്ദേഹം അറിയപ്പെടാറുണ്ട്. ലഹളക്കുശേഷം അവസാന മുഗൾ ചക്രവർത്തിയായ ബഹാദൂർ ഷാ സഫർ കീഴടങ്ങിയത് ഹോഡ്സനു മുമ്പാകെയാണ്. കീഴടങ്ങിയ പല മുഗൾ രാജകുമാരൻമാരെയും വെടിവച്ചുകൊന്നതിന്റെ പേരിലുള്ള കുപ്രസിദ്ധിയും ഹോഡ്സനുണ്ട്.

1857-ലെ ലഹളക്കു മുമ്പ് ഹോഡ്സനെ ഒരു ഒറ്റയാനായാണ് അദ്ദേഹത്തിന്റെ സഹചാരികൾ കണക്കാക്കിയിരുന്നത്. ഒരു പുരോഹിതന്റെ മകനായ ഹോഡ്സൺ വളരെ വിദ്യാസമ്പന്നനായിരുന്നു. പുതിയതായി ഉണ്ടാക്കിയ കോർപ്സ് ഓഫ് ഗൈഡ്സിന്റെ തലപ്പത്ത് അദ്ദേഹം ക്രമേണ എത്തിച്ചേരുകയും ചെയ്തു. റെജിമെന്റിലെ പണം ദുർവിനിയോഗം ചെയ്തെന്ന പേരിൽ 1854-ൽ അദ്ദേഹത്തിനെതിരെ അന്വേഷണം ഉണ്ടാകുകയും തുടർന്ന് നേതൃത്വത്തിൽനിന്ന് പുറത്താക്കുകയും ചെയ്തു. ലഹളക്കാലത്ത് "ഹോഡ്സൺസ് ഹോഴ്സ്" എന്ന പേരിൽ അദ്ദേഹം ഒരു കുതിരപ്പടയാളിസംഘത്തെ സംഘടിപ്പിക്കുകയും, ഡെൽഹി റിഡ്ജിലെ ബ്രിട്ടീഷ് സൈന്യത്തിന് വേണ്ടി കാര്യക്ഷമമായി രീതിയിൽ രഹസ്യാന്വേഷണപ്രവർത്തനങ്ങൾ നടത്തുകയും ചെയ്തു. സഫറിന്റെയും സീനത്ത് മഹലിന്റെയും കീഴടങ്ങലിനുള്ള ധാരണാചർച്ചകൾ ഹോഡ്സൺ സ്വന്തം നിലക്കാണ് നടത്തിയത്. സെപ്റ്റംബർ 21-ന് ഹോഡ്സൺ അവരെ തടവിലാക്കി ദില്ലിയിലേക്ക് കൊണ്ടുവന്നു. മിർസ മുഗൾ, ഖിസർ സുൽത്താൻ, അബുബക്കർ എന്നി രാജകുമാരൻമാരെ തൊട്ടടുത്ത ദിവസം അനുയായികളിൽ നിന്ന് വേർപിരിച്ച് കൊലപ്പെടുത്തുകയും ചെയ്തു. 1858 മാർച്ചിൽ ലക്നൌ തിരിച്ചുപിടിക്കുന്നതിനുള്ള യുദ്ധത്തിൽ ഹോഡ്സൺ കൊല്ലപ്പെട്ടു.


</doc>
<doc id="254194" url="https://ml.wikipedia.org/wiki?curid=254194" title="കനലി">
കനലി

പശ്ചിമഘട്ടതദ്ദേശവാസിയായ ഒരു കുറ്റിച്ചെടിയാണ് കനലി. . 4 മീറ്റർ വരെ ഉയരം വയ്ക്കുന്ന ഈ ചെടി 700 മീറ്റർ വരെ ഉയരമുള്ള നനവാർന്ന നിത്യഹരിതവനങ്ങളിലെ അടിക്കാടുകളായി കാണുന്നു.



</doc>
<doc id="254201" url="https://ml.wikipedia.org/wiki?curid=254201" title="പാന്റനാൽ">
പാന്റനാൽ

ലോകത്തെ ഏറ്റവും വലിയ ചതുപ്പനിലമാണ് ബ്രസീലിലെ പാന്റനാൽ നേർത്ത ചരിവുള്ള ഈ പ്രദേശത്തു കൂടി ഒട്ടേറെ നദികൾ ഒഴുകിപ്പോകുന്നു. ചതുപ്പ് എന്നർത്ഥമുള്ള പാന്റനൂ എന്ന പോർച്ചുഗീസ് പദത്തിൽ നിന്നാണ് പാന്റനാൽ ഉണ്ടായത്. ബ്രസീലിലെ മാത്തു ഗ്രോസു, മാത്തു ഗ്രോസു ദു സുൾ എന്നീ സംസ്ഥാനങ്ങളിലും ബൊളീവിയ, പാരഗ്വായ് എന്നിവടങ്ങളിലെ കുറച്ചു ഭാഗത്തുമായി വ്യാപിച്ചു കിടക്കുന്ന പാന്റനാലിന് 1,50,000 ച.കീ.മി യാണ് വിസ്തൃതി. മഴക്കാലത്ത് ഇവിടെ വെള്ളം പൊങ്ങി 80 % സ്ഥലവും മുങ്ങിപ്പോകും. 

പ്ലാനാൾട്ട മലമ്പ്രദേശത്തുനിന്നു പാരഗ്വായ് നദിയിലൂടെ ഒഴുകിവരുന്ന വെള്ളം ശേഖരിക്കപ്പെടുന്ന വിശാലമായൊരു പാത്രമാണ് പാന്റനാൽ. ഇതുവഴി ഒഴുകിപ്പോകുന്ന ചെറുതും വലുതുമായ നദികൾ വർഷങ്ങൾ കൊണ്ട് നിക്ഷേപിച്ച ഏക്കൽ അടിഞ്ഞാണ് പൌരാണികകാലത്ത് ഭീമാകാരമായ ഭൂവിള്ളലായിരുന്ന പാന്റനാൽ ഇന്നത്തെ രൂപത്തിലായത്. ഈ ചതുപ്പു കടലിന്റെ പടിഞ്ഞാറും വടക്കുപടിഞ്ഞാറും ചിക്കിറ്റാനോ ഊഷരവനങ്ങളും തെക്കുപടിഞ്ഞാറു ശുഷ്ക ചാക്കോ വനങ്ങളും തെക്ക് ആർദ്ര ചാക്കോ വനങ്ങളുമാണ്. വടക്കും കിഴക്കും സെറാധോ പുൽപ്രദേശങ്ങളും സ്ഥിതി ചെയ്യുന്നു. പ്രതിവർഷം 1000-400 മില്ലി മീറ്റർ മഴയാണ് പാന്റനാലിൽ ലഭിക്കുന്നത്. ഡിസംബർ മുതൽ മേയ് വരെയുള്ള മഴക്കാലത്ത് ഇവിടെ മൂന്നു മീറ്ററോളം വെള്ളം പൊങ്ങും.

പാന്റനാൽ പ്രദേശത്തെ 99 % സ്ഥലവും സ്വകാര്യ ഭൂവുടമകളുടേതാണ്. കൃഷിക്കും കാലിവളർത്തലിനുമായി അവർ ഈ സ്ഥലം ഉപയോഗിക്കുന്നു. പ്രകൃതിദത്തമായ ഒരു ജലശുദ്ധീകരണ സംവിധാനം കൂടിയാണിത്.3500 ജാതി സസ്യങ്ങൾ, 650 ജാതി പക്ഷികൾ, 400 ജാതി മീനുകൾ, 100 ജാതി സസ്തനികൾ, 80 ജാതി ഉരഗങ്ങൾ എന്നിവ പാന്റനാലിൽ കാണുന്നു. ഒരു കോടിയോളം ചീങ്കണ്ണികളാണ് ഇവിടെ വസിക്കുന്നത്. ഹയസിന്ത് തത്തകളുടെ ജന്മസ്ഥാനം കൂടിയാണ് പാന്റനാൽ. വംശനാശഭീഷണി നേരിടുന്ന ഈ തത്തകൾക്ക് ഒരെണ്ണത്തിന് കരിഞ്ചന്തയിൽ 10,000 യു.എസ്. ഡോളർ വിലയുണ്ട്.

ടൂറിസം, വനനശീകരണം, കാട്ടുതീ, സമീപപ്രദേശങ്ങളിലെ കൃഷിരീതികൾ, എണ്ണക്കുഴലുകൾ എന്നിവ പാന്റനാലിന്റെ സ്വാഭാവിക ആവാസവ്യവസ്ഥയ്ക്ക് ഭീഷ‌ണിയാണ്. പ്രദേശത്തെ സംരക്ഷിക്കുന്നതിന്റെ ഭാഗമായി 1981 ൽ ചതുപ്പുനിലത്തിന്റെ 1350 ച.കി.മീ. ഭാഗം പാന്റനാൽ മാത്തു ഗ്രോസെൻസ് നാഷണൽ പാർക്കായി പ്രഖ്യാപിച്ചു.


</doc>
<doc id="254210" url="https://ml.wikipedia.org/wiki?curid=254210" title="നായ്‌ക്കടമ്പ്">
നായ്‌ക്കടമ്പ്

മലന്തുമ്പ എന്നും അറിയപ്പെടുന്ന നായ്‌ക്കടമ്പ് 15 മീറ്ററോളം ഉയരം വയ്ക്കുന്ന ഒരു മരമാണ്.. 900 മീറ്റർ വരെ ഉയരമുള്ള പ്രദേശങ്ങളിൽ കാണുന്ന ഈ മരം തെക്കേ ഇന്ത്യയിലാണ് പ്രധാനമായും ഉള്ളത്. 



</doc>
<doc id="254211" url="https://ml.wikipedia.org/wiki?curid=254211" title="ചാൾസ് കാനിങ്">
ചാൾസ് കാനിങ്

ബ്രിട്ടീഷ് ഇന്ത്യയുടെ ഗവർണർ ജനറലായിരുന്ന ഒരു ഇംഗ്ലീഷ് രാഷ്ട്രീയക്കാരനാണ് കാനിങ് പ്രഭു എന്നറിയപ്പെടുന്ന ചാൾസ് ജോൺ കാനിങ് (, ജീവിതകാലം: 1812 ഡിസംബർ 14 – 1862 ജൂൺ 17). 1857-ലെ ഇന്ത്യൻ ലഹള നടക്കുന്ന സുപ്രധാനകാലയളവിലായിരുന്നു ഇദ്ദേഹം ഗവർണർ ജനറലായത്. ഈ പ്രക്ഷോഭത്തെ അടിച്ചമർത്തി ഇന്ത്യയുടെ ഭരണം ബ്രിട്ടീഷ് സർക്കാർ നേരിട്ട് ഏറ്റെടുത്തപ്പോൾ ഇന്ത്യയുടെ ആദ്യത്തെ വൈസ്രോയിയായും കാനിങ് മാറി.

ഒരു കൺസർവേറ്റീവ് രാഷ്ട്രീയക്കാരനായിരുന്നു കാനിങ്. ലണ്ടനിലെ മന്ത്രിസഭയിൽ ഒരു ഉയർന്ന സ്ഥാനം കിട്ടാത്തതിൽ നിരാശപ്പെട്ടാണ് അദ്ദേഹം ഇന്ത്യയിലെ ഗവർണർ ജനറൽ സ്ഥാനം ഏറ്റെടുത്തത്. ഇന്ത്യയിലേക്ക് തിരിക്കുന്നതിനുമുമ്പ് ഇന്ത്യയെക്കുറിച്ച് ഒരു താൽപര്യവും അദ്ദേഹത്തിനുണ്ടായിരുന്നില്ല. 1856 ഫെബ്രുവരിയിലാണ് അദ്ദേഹം ഇന്ത്യയിലെത്തിയത്. 1857-ലെ ലഹള തുടങ്ങുമ്പോഴേക്കും കൽക്കത്തിയിലെ ചൂട് സഹിക്കാനാവാതെ തിരിച്ചുപോകാനും അദ്ദേഹം തീരുമാനിച്ചിരുന്നു. ലഹള അടിച്ചമർത്തിയതിനു ശേഷം ബ്രിട്ടീഷുകാരുടെ രക്തരൂഷിതമായ പ്രതികാരനടപടികളെ നിയന്ത്രിക്കാനും അദ്ദേഹം ശ്രമംനടത്തിയിരുന്നു.


</doc>
<doc id="254216" url="https://ml.wikipedia.org/wiki?curid=254216" title="വെട്ടുലിങ്ങി">
വെട്ടുലിങ്ങി

പശ്ചിമഘട്ടതദ്ദേശവാസിയായ ഒരു ചെറുവൃക്ഷമാണ് വെട്ടുലിങ്ങി. . 12 മീറ്റർ വരെ ഉയരം വയ്ക്കുന്ന ഈ മരം തെക്കെപശ്ചിമഘട്ടമലകളുടെ കിഴക്കേചെരിവുകളിലും ശ്രീലങ്കയിലും 800 മീറ്റർ വരെ ഉയരമുള്ള നിത്യഹരിതവനങ്ങളിലെ അടിക്കാടുകളായി കാണപ്പെടുന്നു.



</doc>
<doc id="254221" url="https://ml.wikipedia.org/wiki?curid=254221" title="കടുവാക്കുളം ആന്റണി">
കടുവാക്കുളം ആന്റണി

മലയാളത്തിലെ പ്രമുഖനായ ഒരു നാടക- ചലച്ചിത്ര അഭിനേതാവാണ് കടുവാക്കുളം ആന്റണി. പ്രധാനമായും ഹാസ്യരസപ്രദാനമായ വേഷങ്ങളിലൂടെയാണ് അദ്ദേഹം ശ്രദ്ധേയനായത്.

1936 നവംബർ 9നു ആലപ്പുഴ ജില്ലയിലെ കുട്ടനാട്ടിലാണ് ആന്റണി ജനിച്ചത്. കർഷകദമ്പതികളായിരുന്ന തൊമ്മന്റെയും അന്നമ്മയുടെയും എട്ടുമക്കളിൽ ഏറ്റവും ഇളയവനായിരുന്നു അദ്ദേഹം. എട്ടുമക്കളിൽ രണ്ടുപേർ ബാല്യത്തിലേ മരിച്ചുപോയിരുന്നു. അദ്ദേഹത്തിന്റെ ബാല്യത്തിൽ കുടുംബം കോട്ടയം ജില്ലയിലെ കടുവാക്കുളത്തേക്ക് കുടിയേറി. ഇതിനുശേഷമാണ് അദ്ദേഹം 'കടുവാക്കുളം ആന്റണി' എന്ന പേരിൽ അറിയപ്പെടാൻ തുടങ്ങിയത്.

വളരെ ചെറുപ്പത്തിൽ തന്നെ ആന്റണിക്ക് അഭിനയത്തിൽ താല്പര്യമുണ്ടായിരുന്നു. മികച്ച ഫലിതബോധം അന്നേ അദ്ദേഹത്തിനുണ്ടായിരുന്നു. ഒരു ധനകാര്യ സ്ഥാപനം അദ്ദേഹം നടത്തിയിരുന്നെങ്കിലും അഭിനയത്തോടായിരുന്നു അദ്ദേഹത്തിന്റെ അടങ്ങാത്ത മോഹം. തുടർന്ന് ബിസിനസ് ഉപേക്ഷിച്ച് അദ്ദേഹം അഭിനയത്തിനിറങ്ങി. ഏഴുവർഷത്തോളം വിവിധ നാടകങ്ങളിൽ അഭിനയിച്ചു. നാടകാചാര്യൻ എൻ.എൻ. പിള്ളയുടെ വിശ്വകലാകേന്ദ്രസമിതിയുടെയും നാഷണൽ തീയറ്റേഴ്സിന്റെയും നാടകങ്ങളിലാണ് അദ്ദേഹം കൂടുതൽ അഭിനയിച്ചത്. പിന്നീട് ഒരിയ്ക്കൽ ആന്റണിയുടെ അഭിനയം കണ്ട ജോസ് പ്രകാശ് അദ്ദേഹത്തെ അഭിനയരംഗത്തേയ്ക്ക് കൊണ്ടുവരികയായിരുന്നു.

1961-ൽ ഭക്തകുചേല എന്ന ചിത്രത്തിലൂടെ അരങ്ങേറ്റം കുറിച്ച അദ്ദേഹം 300-ഓളം ചിത്രങ്ങളിൽ അഭിനയിച്ചിട്ടുണ്ട്. 1968-ൽ മലയാളത്തിലെ ആദ്യ മുഴുനീള ഹാസ്യചിത്രമായ വിരുതൻ ശങ്കുവിൽ അദ്ദേഹം പ്രധാനപ്പെട്ട ഒരു കഥാപാത്രം അവതരിപ്പിച്ചു. 'സ്നേഹദീപം' (1962), 'ശ്രീരാമപട്ടാഭിഷേകം' (1962), 'സ്നാപകയോഹന്നാൻ' (1963), 'പുന്നപ്ര വയലാർ' (1968) എന്നീ ചിത്രങ്ങളിൽ അദ്ദേഹം ശ്രദ്ധേയമായ പ്രകടനങ്ങൾ കാഴ്ചവച്ചു. 'കായംകുളം കൊച്ചുണ്ണി' (1966) എന്ന ചിത്രത്തിലെ കടുവാച്ചേരി ബാവ, 'തിരുവാഭരണം' എന്ന ചിത്രത്തിലെ അമിട്ട് ആന്റണി എന്നിവ അദ്ദേഹത്തിന്റെ പ്രധാന വേഷങ്ങളിൽ പെടുന്നു. 1995-ൽ 'മാന്നാർ മത്തായി സ്പീക്കിങ്' എന്ന ചിത്രത്തിൽ വളരെ ചെറിയൊരു വേഷത്തിൽ പ്രത്യക്ഷപ്പെട്ട അദ്ദേഹം തദവസരത്തിൽ ഇന്നസെന്റുമായി നടത്തുന്ന ഫോൺ സംഭാഷണങ്ങൾ കേരളത്തിൽ ഇന്നും ശ്രദ്ധേയമാണ്. 1997-ൽ പുറത്തിറങ്ങിയ 'അടിവാരം' എന്ന ചിത്രത്തിലാണ് അദ്ദേഹം അഭിനയിച്ചത്.

നടിയായിരുന്ന ബിയാട്രീസാണ് ഭാര്യ. രണ്ട് മക്കളുണ്ട്. അവസാനകാലത്ത് പ്രമേഹമടക്കം വിവിധ ആരോഗ്യപ്രശ്നങ്ങൾ അലട്ടിയിരുന്ന ആന്റണി 2001 ഫെബ്രുവരി 4-ന് മസ്തിഷ്കാഘാതത്തെത്തുടർന്ന് സ്വവസതിയിൽ വച്ച് അന്തരിച്ചു. മൃതദേഹം പിറ്റേദിവസം വീടിനടുത്തുള്ള ചെറുപുഷ്പദേവാലയത്തിൽ സംസ്കരിച്ചു.


</doc>
<doc id="254227" url="https://ml.wikipedia.org/wiki?curid=254227" title="അവൾ">
അവൾ

ബീനാഫിലിംസിനു വേണ്ടി മുഹമ്മദ് സർക്കാർ, അജന്ത, വീനസ്, സത്യാ, അരുണാചലം സ്റ്റുഡിയോകളിൽ നിർമിച്ച മലയാളചലച്ചിത്രമാണ് അവൾ. കണ്മണിഫിലിംസ് വിതരണം ചെയ്ത അവൾ 1967 ജൂൺ 30ന് പ്രദർശനെത്തി. പി.എം. അബ്ദുൽ അസീസ് ആദ്യമായി സംവിധാനം ചെയ്ത ചിത്രം, ഉഷാ നന്ദിനി ആദ്യമായി അഭിനയിച്ച ചിത്രം എന്നിവയ്ക്ക് പുറമേ, പൂർണ്ണമായി കേരളത്തിൽ നിർമിച്ച ചിത്രം എന്ന പ്രത്യേകതയും ഈ ചിത്രത്തിനുണ്ടായിരുന്നു.






</doc>
<doc id="254229" url="https://ml.wikipedia.org/wiki?curid=254229" title="സൈപ്രസ്‌ (സസ്യം)">
സൈപ്രസ്‌ (സസ്യം)

മുത്തങ്ങ ഒക്കെ ഉൾപ്പെടുന്ന ഒരു സസ്യജനുസ്സാണ് സൈപ്രസ്‌ (Cyperus). ലോകത്തിന്റെ വിവിധ ഭാഗങ്ങളിലായി ഏകദേശം അറുന്നൂറോളം ഇനം സൈപ്രസുകൾ കണ്ടെത്തിയിട്ടുണ്ട്. ഉഷ്ണമേഖലാ കാലാവസ്ഥയിൽ സൈപ്രസ്‌ നന്നായി വളരുന്നു. ഇലകൾ ഒരു വണ്ടിച്ചക്രത്തിന്റെ ആരക്കാലുകൾ പോലെ വിന്യസിച്ചിരിക്കുന്നു. അത് കൊണ്ടുതന്നെ കുടച്ചെടി അഥവാ അമ്പ്രല്ല പ്ലാന്റ് (Umbrella plant)എന്നും അറിയപ്പെടുന്നു.


</doc>
<doc id="254232" url="https://ml.wikipedia.org/wiki?curid=254232" title="ബൈരാഗി">
ബൈരാഗി

ഹിന്ദുസ്ഥാനി സംഗീതത്തിലെ ഒരു രാഗമാണ് ബൈരാഗി. ബൈരാഗിഭൈരവ് എന്നും വിളിക്കാറുണ്ട്. 



</doc>
<doc id="254236" url="https://ml.wikipedia.org/wiki?curid=254236" title="താമ്രശാസനം">
താമ്രശാസനം

ശാസനങ്ങൾ, ദാനപത്രങ്ങൾ തുടങ്ങിയവ രേഖപ്പെടുത്തിയ ചെമ്പുതകിടുകളാണ് താമ്രപത്രങ്ങൾ എന്നും താമ്രശാസനങ്ങൾ എന്നും അറിയപ്പെടുന്നത്. ഇന്ത്യയുടെ ചരിത്രം മനസ്സിലാക്കുന്നതിൽ ചെമ്പുതകിടുകളിലെ ലിഖിതങ്ങൾ വലിയ പങ്ക് വഹിക്കുന്നുണ്ട്. ശിലാലിഖിതങ്ങളും മതഗ്രന്ഥങ്ങളിലെ വിവരണങ്ങളും വിദേശസഞ്ചാരികളുടെ യാത്രാരേഖകളുമാണ് ചരിത്രനിർമ്മാണത്തിനു സഹായിക്കുന്ന മറ്റു മാർഗ്ഗങ്ങൾ. 

സമീപകാലത്ത് ബഹുമാനാർത്ഥം പ്രമുഖവ്യക്തികൾക്ക് താമ്രപത്രം എന്ന പേരിൽ രേഖകൾ നൽകാറുണ്ട്. 

സാധാരണഗതിയിൽ ഭൂമി പതിച്ചുനൽകുന്ന രേഖയായോ രാജവംശത്തിന്റെ പട്ടിയയായോ ആണ് താമ്രശാസനങ്ങൾ കണ്ടുവരുന്നത്. രാജകീയമുദ്രയോടുകൂടിയ ഇത്തരം ശാസനങ്ങൾ ദക്ഷിണേന്ത്യയിൽ ധാരാളം ലഭ്യമാണ്. ആദ്യകാലത്ത് ഇത്തരം ലിഖിതങ്ങൾ താളിയോലകളിലാണ് എഴുതപ്പെട്ടിരുന്നത്. പിൽക്കാലത്ത് അമ്പലത്തിലെ ഭിത്തിപോലെയുള്ള സ്ഥലങ്ങളിൽ കല്ലുകളിൽ ഇത്തരം ലിഖിതങ്ങൾ എഴുതിവയ്ക്കാൻ തുടങ്ങി. ചെമ്പുതകിടുകളിലെഴുതിയ ശാസനങ്ങൾ ക്ഷേത്രങ്ങളുടെയും മറ്റും ഭിത്തികളിലും അടിസ്ഥാനത്തിലും മറ്റും സ്ഥാപിക്കുകയും ചെയ്യുമായിരുന്നു. ഒരേ തകിടിൽ പല പ്രാവശ്യം എഴുതുകയും ചെയ്യുമായിരുന്നു. ഭൂമി നൽകിയ നടപടി റദ്ദാക്കുമ്പോൾ എഴുത്ത് വെട്ടി പുതിയ നടപടി രേഖപ്പെടുത്തുമായിരുന്നു. എ.ഡി. ആദ്യ സഹസ്രാബ്ദത്തിൽ ഈ രേഖകൾ നിലവിലുണ്ടായിരുന്നിരിക്കണം. പല്ലവ രാജവംശത്തിലെ രാജാക്കന്മാർ എ.ഡി. നാലാം നൂറ്റാണ്ടിൽ പുറപ്പെടുവിച്ച തമിഴ്, പ്രാക്രിത് സംസ്കൃതം എന്നീ ഭാഷകളിലെ ലിഖിതങ്ങളാണ് ഇക്കൂട്ടത്തിൽ ആദ്യത്തേത് എന്ന് ഗണിക്കാവുന്നത്. ആദ്യകാല സംസ്കൃത ലിഖിതത്തിൽ കന്നഡ വാക്കുകൾ കൂട്ടിച്ചേർത്തിട്ടുള്ളത് 444 എ.ഡി.യിൽ പടിഞ്ഞാറൻ ഗംഗ രാജവംശം പുറപ്പെടുവിച്ചതാണ്. ഗുപ്ത സാമ്രാജ്യത്തിന്റെ കാലത്തുള്ള ചെമ്പുതകിടുകൾ ഉത്തരേന്ത്യയിൽ നിന്ന് വിരളമായി ലഭിച്ചിട്ടുണ്ട്. പല നൂറ്റാണ്ടുകൾ ഭൂമിയുടെ കൈവശാവകാശത്തിന്റെ നിയമപരമായ രേഖയായിരുന്നത് ഇത്തരം ചെമ്പ് തകിടുകളാണ്.

ബ്രാഹ്മണന്മാർക്ക് നൽകിയ ഭൂദാനങ്ങളാണ് മിക്ക ചെമ്പ് തകിടുകളിലും രേഖപ്പെടുത്തിയിട്ടുള്ളത്. അവകാശം നൽകിയ രാജാവിന്റെ പേരും കുലത്തെ സംബന്ധിച്ച വിവരങ്ങളും വിശേഷണങ്ങളും പ്രവൃത്തികളും സ്വഭാവസവിശേഷതളും വിവരിച്ചശേഷം ദാനത്തിന്റെ വിശദാംശങ്ങളും ദാനം നൽകുന്നതിനുള്ള കാരണവും രാജഹിതത്തെ ലംഘിച്ചാലുള്ള ഭവിഷ്യത്തുകളും വിവരിക്കുകയാണ് ചെയ്യുക. ഇത്തരം രേഖകൾ ചരിത്രകാരന്മാർക്ക് വലിയ സഹായമാണ്.

തിരുമല ക്ഷേത്രത്തിൽ 3000 ചെമ്പ് തകിടുകളുടെ ശേഖരമുണ്ട്.

എട്ടാം നൂറ്റാണ്ടിനും പത്താം നൂറ്റാണ്ടിനുമിടയിൽ മലബാർ തീരത്തെ ഭരണാധികാരികൾ നസ്രാണികൾക്ക് (സെന്റ് തോമസ് ക്രിസ്ത്യാനികൾ) താമ്രലിഖിതങ്ങളിൽ പല അവകാശങ്ങളും നൽകുകയുണ്ടായി. ചെപ്പേടുകൾ, ശാസനങ്ങൾ എന്നൊക്കെ ഇവ അറിയപ്പെടുന്നു.


വേണാട് ഭരണാധികാരിയായിരുന്ന സ്ഥാണു രവി ഗുപ്ത പെരുമാൾ നൽകിയ തരിസാപ്പള്ളി ശാസനങ്ങളാണ് ഇവയിൽ ഏറ്റവും മുഖ്യം. ഇത് പുറപ്പെടുവിച്ച സമയം വ്യക്തമായി നിർണ്ണയിക്കപ്പെട്ടിട്ടുണ്ട്. വട്ടെഴുത്ത് ഭാഷയിൽ തയ്യാറാക്കിയ ഈ രേഖയിൽ 25 സാക്ഷികൾ ഒപ്പിട്ടിട്ടുണ്ട്. ഇതിൽ ഇരുപത്തഞ്ച് പേരുടെ വിവരങ്ങൾ കൂഫിക് ഭാഷയിലും പത്തെണ്ണം പഹ്‌ലവിയിലും, നാലെണ്ണം ഹീബ്രൂ ഭാഷയിലുമാണ്.

സ്വാതന്ത്ര്യസമര സേനാനികൾക്കും മറ്റും ബഹുമാനാർത്ഥം സർക്കാർ താമ്രപത്രം നൽകാറുണ്ട്.




</doc>
<doc id="254238" url="https://ml.wikipedia.org/wiki?curid=254238" title="ഉഷാ നന്ദിനി">
ഉഷാ നന്ദിനി

ഒരു മലയാള ചലചിത്ര നടിയാണ് ഉഷാ നന്ദിനി. ഉഷാ ബേബി എന്നാണ് യഥാർത്ഥ നാമം. 1951 ൽശ്രീ കെ ജി രാമൻ പിള്ളയുടെയും ശ്രീമതി സരസ്വതിയമ്മയുടെയും മകളായി കലേശ്വരത്ത് (തിരുവനന്തപുരം ) ജനിച്ചു. 1967ൽ പ്രദർശനത്തിനെത്തിയ അവൾ എന്ന ചിത്രത്തിലൂടെയാണ് ചലച്ചിത്രരംഗത്ത് എത്തിയത്. ഇരുപതോളം മലയാള ചലച്ചിത്രങ്ങളിലും കാട്ടുമങ്ക എന്ന തമിഴ് ചിത്രത്തിലും അഭിനയിച്ചു.
 


</doc>
<doc id="254248" url="https://ml.wikipedia.org/wiki?curid=254248" title="സത്സംഗം">
സത്സംഗം

നല്ല ആളുകളുമായുള്ള ഇടപഴകൽ എന്നാണ് സത്സംഗം എന്ന വാക്കിന്റെ അർത്ഥം. തീർത്ഥാടകർ, ആശ്രമങ്ങൾ, ഗുരുക്കന്മാർ തുടങ്ങി പലതരം കൂട്ടായ്മകൾ സത്സംഗം സംഘടിപ്പിക്കാറുണ്ട്.

ജ്ഞാന സമ്പാദനത്തിന് സത്സംഗം ആവശ്യമാണെന്ന് വിശ്വാസമുണ്ട്. മനസ്സ് ശുദ്ധമാക്കുവാനും നേർവഴിയിലെത്താനും ഇത് പ്രയോജനം ചെയ്യും. 

എന്ന് ശങ്കരാചാര്യൻ സത്സംഗത്തിന്റെ പ്രാധാന്യത്തെപ്പറ്റി പ്രസ്താവിച്ചിട്ടുണ്ട്.

പ്രാണായാമം പോലെ ധ്യാനത്തിനനുകൂലമായ മനഃശുദ്ധി നൽകുന്ന ഒന്നാണ് സത്സംഗം എന്നഭിപ്രായമുണ്ട്. തനിയേ നേടാവുന്നതും ഗുരുവിലൂടെ നേടാവുന്നതും എന്ന് രണ്ടുതരം സത്സംഗമുണ്ട് എന്ന് രമണമഹർഷി അഭിപ്രായപ്പെട്ടിട്ടുണ്ട്. 


</doc>
<doc id="254250" url="https://ml.wikipedia.org/wiki?curid=254250" title="ഡോം മോറെയ്സ്">
ഡോം മോറെയ്സ്

കവിയും എഴുത്തുകാരനുമായ ഡൊമിനിക് ഫ്രാൻസിസ് മൊറെയ്സ് എന്ന ഡോം മൊറെയ്സ് മുംബെയിൽ ആണ് ജനിച്ചത് (19 ജുലൈ 1938 – 2 ജൂൺ 2004). പിതാവായ ഫ്രാങ്ക് മൊറെയ്സ് പത്രപ്രവർത്തകനും ഒരു ചിന്തകനും ആയിരുന്നു. തൊഴിൽ കൊണ്ട് ഒരു ഡോക്ടറായിരുന്ന ബെറിൽ ആയിരുന്നു മാതാവ്. 
സെന്റ് മേരീസ് സ്കൂളിൽ നിന്നും പ്രാഥമിക വിദ്യാഭ്യാസം നേടിയ ഡോം ഉപരിപഠനത്തിനായി ഓക്സ്ഫഡിലെ ജീസസ് കോളേജിൽ ചേർന്നു. 
ഏഷ്യാ മാഗസിനുവേണ്ടിയും അദ്ദേഹം പ്രവർത്തിച്ചിട്ടുണ്ട്. വിയറ്റ്നാം, അൾജീരിയ,ഇസ്രയേൽ എന്നിവിടങ്ങളിലെ യുദ്ധങ്ങളും അക്കാലത്ത് മോറെയ്സ് റിപ്പോർട്ട് ചെയ്യുകയുണ്ടായി. 
ഗുജറാത്തിലെ കലാപസമയത്ത് സംഭവസ്ഥലത്ത് ആദ്യമെത്തിയ പ്രമുഖവ്യക്തികളിൽ ഡോം മോറെയ്സും ഉൾപ്പെട്ടിരുന്നു. 




</doc>
<doc id="254255" url="https://ml.wikipedia.org/wiki?curid=254255" title="സൂര്യതാപീകരണം">
സൂര്യതാപീകരണം

പരിസ്ഥിതി സൗഹൃദപരമായ രീതുയിൽ സൗരോർജ്ജമുപയോഗിച്ച് കീടങ്ങളെയും സസ്യങ്ങൾക്ക് രോഗമുണ്ടാക്കുന്നതരം മണ്ണിലുള്ള രോഗകാരികളായ ഫംഗസ്, ബാക്റ്റീരിയ, നെമറ്റോഡുകൾ എന്നിവയെയും നിയന്ത്രിക്കാനുള്ള ഒരു മാർഗ്ഗമാണ് സൂര്യതാപീകരണം അല്ലെങ്കിൽ സോയിൽ സോളറൈസേഷൻ. കളകളുടെ വിത്തുകളെയും നശിപ്പിക്കാൻ ഇത് സഹായകമാണ്. സുതാര്യമായ പോളിത്തീൻ കൊണ്ട് മണ്ണ് മൂടി സൗരോർജ്ജത്തെ കേന്ദ്രീകരിച്ചാണ് ഇത് സാധിക്കുന്നത്. മണ്ണിൽ ഭൗതിക, രാസ, ജൈവ മാറ്റങ്ങൾ ഈ മാർഗ്ഗത്തിലൂടെ ഉണ്ടാകും.

1976-ൽ ആദ്യമായി പരാമർശിക്കപ്പെട്ട ഒരു പുതിയതരം അണുവിമുക്തമാക്കൽ രീതിയാണ് സോയിൽ സോളറൈസേഷൻ. കാറ്റനും മറ്റുള്ളവരുമാണ് ആദ്യമായി ഈ രീതി മുന്നോട്ടുവച്ചത്. കൃഷിക്കുമുൻപായി മണ്ണിനെ തയ്യാറാക്കുന്ന ഒരു രീതിയെന്ന നിലയിലാണ് ഇത് രൂപീകരിക്കപ്പെട്ടത്. കുളച്ചശേഷം ഒരു സുതാര്യമായ പോളിത്തീൻ ഷീറ്റുപയോഗിച്ച് മണ്ണ് മൂടിയിടുകയാണ് ചെയ്യുന്നത്. ചൂടുമൂലം കീടങ്ങൾ നശിക്കുന്നു. 

കാഡ്മിയം കലർന്ന മണ്ണിൽ ഒരു സോളാർ സെല്ലുപയോഗിച്ച് വൈദ്യുത മണ്ഡലം ഉണ്ടാക്കി ശുദ്ധീകരിക്കുന്ന പദ്ധതി 2008-ൽ പഠനവിധേയമാക്കപ്പെടുകയുണ്ടായി. മലിനമായ മണ്ണിൽ നിന്ന് കാഡ്മിയം വേർതിരിച്ച് ഈ മാർഗ്ഗത്തിലൂടെ നീക്കം ചെയ്യുകയാണ് ചെയ്തത്. 

കൊറിയയിൽ ബെൻസീൻ കലർന്ന മണ്ണും ഭൂഗർഭജലവും സൗരോർജ്ജമുപയോഗിച്ച് നീക്കം ചെയ്യുന്നത് പരീക്ഷിക്കപ്പെട്ടിരുന്നു. ഒരു മാർഗ്ഗത്തിലൂടെ 98% ബെൻസീൻ നശിപ്പിക്കാൻ സാധിച്ചു.

ഇന്ത്യയിൽ പുരാതനകാലത്തുതന്നെ ഇത്തരം മാർഗ്ഗങ്ങൾ പരീക്ഷിക്കപ്പെട്ടിരുന്നു. 1939-ൽ ബ്രോഷെവോയ് തിയെലാവിയോപ്സിസ് ബാസികോള ("Thielaviopsis basicola") നിയന്ത്രണത്തിനായി സൗരതാപം ഉപയോഗപ്പെടുത്തിയിരുന്നു.

മണ്ണിൽ ആവികയറ്റുക, ഫ്യൂമിഗേഷൻ എന്നീ രീതികൾ അണുനശീകരണത്തിനായി പത്തൊൻപതാം നൂറ്റാണ്ടിൽ തന്നെ കണ്ടുപിടിക്കപ്പെട്ടിരുന്നു. മദ്ധ്യപൂർവ്വദേശത്തെ ജോർദ്ദാൻ താഴ്വാരത്തെ നിരീക്ഷണങ്ങളാണ് ഈ മാർഗ്ഗം കണ്ടുപിടിക്കപ്പെടുന്നതിന് കാരനമായത്. 1977-ൽ കാലിഫോർണിയ സർവ്വകലാശാലയിലെ ശാസ്ത്രജ്ഞർ ഈ മാർഗ്ഗമുപയോഗിച്ച് പരുത്തിക്കൃഷിയിൽ വെർട്ടിസില്ലിയത്തെ നിയന്ത്രിക്കാൻ സാധിച്ചതായി അവകാശപ്പെട്ടു. 

പണ്ടുകാലത്ത് ഏറ്റവും തണുത്ത മാസങ്ങളിലായിരുന്നു സൂര്യതാപം ഈ ആവശ്യത്തിനുപയോഗിച്ചിരുന്നതെങ്കിൽ ഇപ്പോൾ ഏറ്റവും ചൂടുള്ള മാസങ്ങളിൽ പോളിത്തീൻ ഷീറ്റുപയോഗിച്ച് സൂര്യതാപീകരണം നടത്തുകയാണ് എന്ന വ്യത്യാസമുണ്ട്. 1976-ലെ പ്രസിദ്ധീകരണത്തിനുശേഷം ആദ്യ പത്ത് വർഷങ്ങളിൽ 24 രാജ്യങ്ങളിലെങ്കിലും ഇത് പഠനവിധേയമാക്കി. 50-ലധികം രാജ്യങ്ങളിൽ ഇത് ഉപയോഗിക്കുകയും ചെയ്തിരുന്നു. ഈ മാർഗ്ഗമുപയോഗിച്ച് നിയന്ത്രിക്കാൻ സാധിക്കാത്ത കീടങ്ങളെ കണ്ടെത്തുകയുണ്ടായി. 

തുറസ്സായതും നല്ലതുപോലെ കിളച്ചതും പൊടിരൂപത്തിലുള്ള മണ്ണുള്ളതുമായിരിക്കണം. വേനൽമഴ മൂലം തടത്തിൽ വെള്ളം ഒഴുകിയെത്തുകയോ, തടം കെട്ടിനിൽക്കുകയോ ചെയ്യരുത്. ഉദ്ദേശിക്കുന്ന സ്ഥലം കിളച്ച് കല്ലും കട്ടയും മാറ്റി നിരപ്പാക്കി ആവശ്യാനുസരണം ജൈവവളം ചേർത്ത് ഒരു ചതുരശ്രമീറ്ററിന് അഞ്ചുലിറ്റർ ക്രമത്തിൽ നനച്ചശേഷം 100-150 ഗേജുള്ള പ്ലാസ്റ്റിക് ഷീറ്റുപയോഗിച്ച് മണ്ണിൽ പുതയിടുകയാണ് ചെയ്യുന്നത്. കാറ്റിൽ നീങ്ങിപ്പോകാതിരിക്കാനും വായുകടക്കാതിരിക്കാനുമായി അരികിൽ മണ്ണിട്ടുമൂടേണ്ടതാണ്. 20-30 ദിവസം കഴിഞ്ഞ് കൃഷിക്കായി ഷീറ്റ് മാറ്റാം.

കൂടുതൽ രോഗകാരികളായ അണുക്കൾ മണ്ണിനടിയിൽ ആഴത്തിലുണ്ടെങ്കിൽ 30 ദിവസത്തിന് പകരം അറുപതോ അറുപത്തഞ്ചോ ദിവസം ഇത് ചെയ്യാം.



</doc>
<doc id="254271" url="https://ml.wikipedia.org/wiki?curid=254271" title="കുടപ്പനമൂട്">
കുടപ്പനമൂട്

തിരുവനന്തപുരം ജില്ലയിൽ തമിഴ്നാടിനോട് അടുത്ത് സ്ഥിതി ചെയ്യുന്ന ഒരു മലയോര ഗ്രാമമാണ് കുടപ്പനമൂട്. തിരുവിതാംകൂർ രാജാക്കന്മാരുടെ കാലത്ത് ഇവിടം കോവിലൂർ എന്നാണ് അറിയപ്പെട്ടിരുന്നത്.

തമിഴ്നാട്, നാഗൂർ, മധുരെ, തകല മുതലായ ചെറുപട്ടണങ്ങളിൽ നിന്ന് കൃഷിക്കും കച്ചവടത്തിനുമായി കുടിയേറിയവർ ആണ് ഇവിടെ വസിക്കുന്ന ഭൂരിപക്ഷം ജനങ്ങളും. 1910-ന്റെ തുടക്കത്തിൽ മധ്യതിരുവിതാംകൂറിൽ നിന്നും മലബാറിൽ നിന്നും ഇവിടെ കുടിയേറ്റം നടന്നിട്ടുണ്ട്. കുടിയേറ്റ ഗ്രാമം ആയതിനാൽ സംസാര ഭാഷാശൈലി പ്രകടമായി തന്നെ തിരുവനന്തപുരം ഭാഷാശൈലിയുമായി വ്യത്യസ്തമാണ്. മലമ്പനി പടർന്നുപിടിച്ചതിനെ തുടർന്ന് നിരവധിപേർ ഇവിടം ഉപേക്ഷിച്ചിരുന്നു. സംസ്ഥാനപാത 3 (കേരളം) ഇത് വഴി പോകുന്നുണ്ട്.


</doc>
<doc id="254277" url="https://ml.wikipedia.org/wiki?curid=254277" title="ബോസ്റ്റൺ മാരത്തൺ">
ബോസ്റ്റൺ മാരത്തൺ

ബോസ്റ്റൺ മാരത്തൺ ലോകത്തിലെ ഏറ്റവും വലിയ 6 മാരത്തൺ ഓട്ടമത്സരങ്ങളിൽ ഒന്നാണ്. അമേരിയ്ക്കയിലെ ബോസ്റ്റണിൽ എല്ലാ വർഷവും ഏപ്രിൽ മാസത്തിലെ മൂന്നാമത്തെ തിങ്കളാഴ്ചയാണ് ഇതു സംഘടിപ്പിച്ചിരിയ്ക്കുന്നത്. 1897 ൽ ആണ് പ്രശസ്തമായ ഈ കായികമത്സരം ആരംഭിച്ചത്. 

ബോസ്റ്റൺ അത് ലറ്റിക് അസോസിയേഷൻ (B.A.A.)ആണ് 1897 മുതൽ ഈ മാരത്തണിന്റെ ഔദ്യോഗിക സംഘാടകർ. 
ഈ മത്സരം ആരംഭിയ്ക്കുന്ന കാലത്ത് ഏതാണ്ട് 18 പേർ മാത്രമാണ് പങ്കെടുത്തിരുന്നത്. 2013 ൽ പങ്കെടുത്ത കായികതാരങ്ങളൂടെ എണ്ണം 26,839 ആയിട്ടൂണ്ട്. 1996 ലെ ബോസ്റ്റൺ മാരത്തണിന്റെ ശതാബ്ദിവർഷത്തിൽ തുടക്കത്തിൽ പങ്കെടുത്തത് 36,748 പേരും ,അവസാനം ലക്ഷ്യത്തിലെത്തിയത് 35,868 മത്സരാർത്ഥികളും ആണ്. 


</doc>
<doc id="254279" url="https://ml.wikipedia.org/wiki?curid=254279" title="വരണാധികാരി">
വരണാധികാരി

ഒരു നിയോജകമണ്ഡലത്തിലെ തിരഞ്ഞെടുപ്പിന്റെ ഉത്തരവാദിത്തമുള്ള ഉദ്യോഗസ്ഥനെയാണ് "'വരണാധികാരി" എന്നുവിളിക്കുന്നത്. 

ഇന്ത്യയിൽ പൊതുതെരഞ്ഞെടുപ്പ് നടത്തുന്നതിന് വരണാധികാരി അധികാരങ്ങളും ഉത്തരവാദിത്തങ്ങളുമാണ് താഴെക്കൊടുത്തിരിക്കുന്നത്.

രാഷ്ട്രീയകക്ഷികൾ, സഹകരണസംഘങ്ങൾ മുതലായവയിലെ തിരഞ്ഞെടുപ്പുകളിലും വരണാധികാരികളുണ്ടാവാറുണ്ട്.


</doc>
<doc id="254284" url="https://ml.wikipedia.org/wiki?curid=254284" title="രാഷ്ട്രത്തലവൻ">
രാഷ്ട്രത്തലവൻ

ഭരണഘടനാ നിയമം, അന്താരാഷ്ട്ര നിയമം, രാഷ്ട്രതന്ത്രം, നയതന്ത്ര ചട്ടങ്ങൾ എന്നിവയിൽ രാഷ്ട്രത്തലവൻ അല്ലെങ്കിൽ ഭരണാധികാരി എന്ന പ്രയോഗം കൊണ്ടുദ്ദേശിക്കുന്നത് ഒരു പരമാധികാര രാജ്യത്തിന്റെ ഏറ്റവും ഉയർന്ന പദവി വഹിക്കുന്ന വ്യക്തിയെയാണ്. രാഷ്ട്രത്തലവനിൽ രാജ്യത്തിന്റെ പ്രതിനിധിയായി വർത്തിക്കാനുള്ള അധികാരം നിക്ഷിപ്തമായിരിക്കും. മിക്ക രാജ്യങ്ങളിലും ഒരു വ്യക്തിയായിരിക്കും ഭരണാധികാരി എങ്കിലും ഐക്യരാഷ്ട്ര സഭയിൽ അംഗങ്ങളായ നാലു രാജ്യങ്ങളിൽ ഒരു കൂട്ടായ്മയാണ് ഈ സ്ഥാനം വഹിക്കുന്നത്: സ്വിറ്റ്സർലാന്റിലെ ഫെഡറൽ കൗൺസിൽ, ബോസ്നിയ ഹെർസെഗോവിനയുടെ പ്രസിഡൻസി, അൻഡോറയിലെ സഹ രാജകുമാരന്മാർ സാൻ മറീനോയിലെ റീജന്റ് ക്യാപ്റ്റന്മാർ എന്നിവരാണിത്.

"രാഷ്ട്രത്തലവൻ" എന്ന പ്രയോഗം സാധാരണ ഗതിയിൽ ഭരണ കൂടത്തിന്റെ തലവൻ എന്നതിൽ നിന്ന് വ്യത്യസ്തമായ അർത്ഥത്തിൽ ഉപയോഗിക്കാറുണ്ട്. ഉദാഹരണത്തിന് ബ്രിട്ടന്റേതോ ജർമനിയുടേതോ പോലുള്ള പാർലമെന്ററി സംവിധാനത്തിൽ; രാജാവോ രാജ്ഞിയോ അല്ലെങ്കിൽ പ്രസിഡന്റോ ആണ് രാഷ്ട്രത്തലവനായി കണക്കാക്കപ്പെടുന്നത്. പക്ഷേ പ്രധാനമന്ത്രിയോ ചാൻസലറോ ആണ് ഭരണകൂടത്തെ നയിക്കുന്നത്. 

പക്ഷേ പ്രസിഡൻഷ്യൽ സംവിധാനം നിലവിലുള്ള റിപ്പബ്ലിക്കുകളായ അമേരിക്കൻ ഐക്യനാടുകളിലോ ബ്രസീലിലോ പ്രസിഡന്റുമാർ ഒരേ സമയം തന്നെ രാഷ്ട്രത്തലവന്മാരും ഭരണത്തലവന്മാരുമാണ്. പൂർണ്ണ രാജഭരണമുള്ള രാജ്യങ്ങളിലും മറ്റുതരം അടിച്ചമർത്ത‌ൽ ഭരണങ്ങളിലും ഇതാണ് സ്ഥിതി.



</doc>
<doc id="254285" url="https://ml.wikipedia.org/wiki?curid=254285" title="പാളയം">
പാളയം

തിരുവനന്തപുരത്തെ ഒരു തിരക്കേറിയ സ്ഥലമാണു് പാളയം അഥവാ കണ്ടോന്റ്മെന്റ്. കണ്ണിമാറ ചന്ത, പാളയം രക്തസാക്ഷി മണ്ഡപം, ചന്ദ്രശേഖരൻ നായർ സ്റ്റേഡിയം എന്നിവ ഇവിടെയാണു സ്ഥിതി ചെയ്യുന്നതു്. തിരുവിതാംകൂർ സൈന്യം ഇവിടെ താവളമടിച്ചിരുന്നതിനാലാണു് ഈ പേരു കിട്ടിയതെന്നു വിശ്വസിക്കുന്നു.


</doc>
<doc id="254292" url="https://ml.wikipedia.org/wiki?curid=254292" title="പരിഷവാദ്യം">
പരിഷവാദ്യം

പഞ്ചവാദ്യം മുഖ്യധാരയിൽ എത്തുന്നതിനു മുൻപേ തന്നെ എറണാകുളം ജില്ലയിലെ രാമമംഗലം പ്രദേശത്ത് പ്രയോഗത്തിലുണ്ടായിരുന്ന വാദ്യസംഗീതകലാരൂപമാണ് പരിഷവാദ്യം. മധ്യകേരളത്തിൽ പ്രതിഷ്ഠ സമയത്തും, ബ്രഹ്മകലശം അഭിഷേകം ചെയൂന്ന സമയങ്ങളിലും പരിഷവാദ്യം ആയിരുന്നു കൊട്ടിയിരുന്നത് കാല ക്രമേണ അത് പഞ്ചവാദ്യത്തിനു വഴി മാറിക്കൊടുത്തു. മറ്റു മേളങ്ങളെപ്പോലെ തന്നെ "കൊട്ടികൂർപ്പിക്കൾ" (പിരമിഡ്) ശൈലിയാണ് പരിഷവാദ്യത്തിനുമുള്ളത്.

പാരിഷദ വാദ്യം എന്നത് ലോപിച്ചാണ് പരിഷവാദ്യം എന്ന പേര് വന്നത്. ദേവന്മാരെ ആനയിക്കുവാൻ ദേവ പാരിഷദന്മാർ (ഭൃത്യന്മാർ) വായിച്ചിരുന്ന വാദ്യം എന്ന അർഥത്തിലാണ് പരിഷവാദ്യം എന്നുപയോഗിക്കുന്നത്.

തിമില, "അച്ഛൻ ചെണ്ട" ("വീക്കൻ ചെണ്ട"), "ഇലത്താളം" എന്നിവയ്ക്കാണ് പരിഷവാദ്യത്തിൽ ഉപയോഗിക്കുന്ന വാദ്യങ്ങളിൽ പ്രാധാന്യം. കൂടാതെ "കുഴൽ", "കൊമ്പ്" "ഇടയ്ക്ക" ഇവ അകമ്പടി സേവിക്കുന്നു.

മുഖ്യമായും മൂന്ന് ഘട്ടങ്ങൾ ആണ് പരിഷവാദ്യത്തിൽ ഉള്ളത്. അതിൽ ആദ്യത്തേത്‌ ഒറ്റക്കോൽ ഇരികിട എന്ന ഏകതാളത്തിലുള്ള കൊട്ടുകളാണ്. ഇതിൽ വീക്കൻ ചെണ്ടയുടെ ഒരു കൊട്ട് കഴിഞ്ഞു അടുത്ത കൊട്ട് വരെ തിമിലക്കാര്ക്ക് 32 അക്ഷരവും, കാലം മുറുകുമ്പോൾ 16 അക്ഷരവും 8 അക്ഷരവും 4 അക്ഷരവുമായി കൊട്ടാവുന്നതാണ്. 4 അക്ഷരമാവുന്ന സമയത്തിന് ഇരികിട എന്ന് പറയുന്നു.

രണ്ടാമത്തെ ഘട്ടം ചെണ്ടക്കൂറ് എന്നറിയപ്പെടുന്ന തൃപുട താളത്തിലുള്ള കൊട്ടുകൾ ആണ്. ഇവ, 28, 14, 7, 3.5 എന്നീ അക്ഷര കാലങ്ങളിൽ നാല് കാലങ്ങളായി കൊട്ടുന്നു. അവസാനം മറ്റെല്ലാ മേളങ്ങളെയും പോലെ തന്നെ ഏകാതാളത്തിൽ(രണ്ടക്ഷരകാലം) അവസാനിക്കുന്നു.



</doc>
<doc id="254297" url="https://ml.wikipedia.org/wiki?curid=254297" title="സ്മാർട് കാർഡ്‌">
സ്മാർട് കാർഡ്

എംബഡ് ചെയ്ത ഇന്റഗ്രേറ്റഡ് സർക്യൂട്ടുകളുള്ള ചെറിയ കാർഡുകളെയാണ് സ്മാർട്ട് കാർഡ്, ചിപ്പ് കാർഡ്, ഇന്റഗ്രേറ്റഡ് സർക്യൂട്ട് കാർഡ് (ഐ.സി.സി.) എന്നൊക്കെ വിളിക്കുന്നത്. പോളിവീനൈൽ ക്ലോറൈഡ് പോലുള്ള തരം പ്ലാസ്റ്റിക് കൊണ്ടാണ് സാധാരണഗതിയിൽ സ്മാർട്ട് കാർഡുകൾ നിർമ്മിക്കുന്നതെങ്കിലും ചിലപ്പോൾ പോളിഎത്തിലീൻ ടെറെഫ്താലേറ്റ് അടിസ്ഥാനമാക്കിയുള്ള പോളിസ്റ്ററുകൾ, ആക്രൈലോനൈട്രൈൽ ബ്യൂട്ടാഡിയീൻ സ്റ്റൈറീൻ, പോളികാർബണേറ്റ് എന്നിവയും ഉപയോഗിക്കാറുണ്ട്.

തിരിച്ചറിയൽ, അനുമതിനൽകൽ, വിവരങ്ങൾ സൂക്ഷിക്കൽ, ആപ്ലിക്കേഷൻ പ്രോസസ്സ് ചെയ്യൽ എന്നിവയ്ക്ക് സ്മാർട്ട് കാർഡുകൾ ഉപയോഗിക്കാം. വലിയ സംഘടനകളിലും മറ്റും സുരക്ഷാ അനുമതിക്കായും സ്മാർട്ട് കാർഡുകൾ ഉപയോഗിക്കാം. 




</doc>
<doc id="254311" url="https://ml.wikipedia.org/wiki?curid=254311" title="രാമഭദ്രാചാര്യ">
രാമഭദ്രാചാര്യ

ഹിന്ദുമത നേതാവ്, വിദ്യാഭ്യാസപ്രവർത്തകൻ, സംസ്കൃത പണ്ഡിതൻ, ബഹുഭാഷാവിദഗ്ദ്ധൻ, കവി, എഴുത്തുകാരൻ, വ്യാഖ്യാതാവ്, തത്ത്വചിന്തകൻ, സംഗീതസംവിധായകൻ, ഗായകൻ, നാടകകൃത്ത്, കഥാകഥനവിദഗ്ദ്ധൻ എന്നീ മേഖലകളിൽ പ്രശസ്തനാണ് രാമാനന്ദാചാര്യ സ്വാമി രാമഭദ്രാചാര്യ. ചിത്രകൂടം ആസ്ഥാനമായി പ്രവർത്തിക്കുന്ന ഇദ്ദേഹം നിലവിലുള്ള നാല് "ജഗദ്ഗുരു രാമാനന്ദാചാര്യന്മാരിൽ" ഒരാളാണ്." 1988 മുതൽ സ്വാമി രാമഭദ്രാചാര്യ ഈ പദവി വഹിക്കുന്നു.

1950 ജനുവരി 14ന് മകര സംക്രാന്തി ദിവസം ഉത്തർ‌പ്രദേശിലെ ശാന്തിഖുർദ് എന്ന ഗ്രാമത്തിൽ ജനിച്ച ഇദ്ദേഹത്തിന്റെ പൂർവ്വാശ്രമനാമം ഗിരിധർ മിശ്ര എന്നായിരുന്നു. രണ്ടുമാസം പ്രായമുണ്ടായിരുന്നപ്പോൾ മുതൽ അന്ധനായിത്തീർന്ന ഇദ്ദേഹം പഠനത്തിനോ സംഗീതസംവിധാനത്തിനോ ബ്രെയിലി ലിപിയോ മറ്റ് സഹായങ്ങളോ ഉപയോഗിച്ചിട്ടില്ല.

22 ഭാഷകൾ സംസാരിക്കുന്ന സ്വാമി രാമഭദ്രാചാര്യ ഒരു നിമിഷകവിയും സംസ്കൃതം, ഹിന്ദി, , മൈഥിലി തുടങ്ങിയ ഭാഷകളിൽ ഗ്രന്ഥരചന നടത്തിയിട്ടുള്ളയാളുമാണ്. ഇദ്ദേഹം 100 ലധികം പുസ്തകങ്ങളും 50 ലധികം പ്രബന്ധങ്ങളും എഴുതിയിട്ടുണ്ട്. ഇതിൽ നാല് ഇതിഹാസകാവ്യങ്ങൾ ഉൾപ്പെടുന്നു. തുളസീദാസിന്റെ രാമചരിതമാനസം, ഹനുമാൻ ചാലിസ എന്നിവയുടെ ഹിന്ദി വ്യാഖ്യാനങ്ങൾ, അഷ്ടാദ്ധ്യായിയുടെ സംസ്കൃത വ്യാഖ്യാനം, പ്രസ്ഥാനത്രയി ഗ്രന്ഥങ്ങളുടെ സംസ്കൃതവ്യാഖ്യാനം എന്നിവയും സ്വാമി രാമഭദ്രാചാര്യ രചിച്ചിട്ടുണ്ട്. സംസ്കൃതവ്യാകരണം, ന്യായം, വേദാന്തം എന്നീ മേഖലകളിൽ ഇദ്ദേഹത്തിനുള്ള പാണ്ഡിത്യം പ്രസിദ്ധമാണ്. തുളസീദാസിനെ സംബന്ധിച്ച പഠനങ്ങളിൽ ഏറ്റവും വലിയ വൈദഗ്ദ്ധ്യമുള്ളയാളാണ് ഇദ്ദേഹമെന്ന് കരുതപ്പെടുന്നു. ഇദ്ദേഹം രാമചരിതമാനസത്തിന്റെ ഒരു വിമർശനത്തിന്റെ എഡിറ്ററുമാണ്. രാമായണ - ഭാഗവത കഥകൾ പൊതുസദസ്സുകളിൽ പറയുന്നതിനും സ്വാമി രാമഭദ്രാചാര്യ ശ്രദ്ധേയനാണ്. ഇന്ത്യയിലെ വിവിധ പട്ടണങ്ങളിലും മറ്റു രാജ്യങ്ങളിലും ഇദ്ദേഹത്തിന്റെ കഥപറയൽ നടത്താറുണ്ട്. ഇത് സൻസ്കാർ ടി.വി. സംസ്ഥാൻ ടി.വി. മുതലായ ചാനലുകളിൽ പ്രക്ഷേപണം ചെയ്യപ്പെടാറുണ്ട്.

 



</doc>
<doc id="254339" url="https://ml.wikipedia.org/wiki?curid=254339" title="ഒപ്റ്റിക്കൽ മാർക്ക് റെക്കഗ്നിഷൻ">
ഒപ്റ്റിക്കൽ മാർക്ക് റെക്കഗ്നിഷൻ

പരീക്ഷകളിലും സർവേ കടലാസുകളിലും മറ്റും മനുഷ്യർ അടയാളപ്പെടുത്തുന്ന ഉത്തരങ്ങൾ വായിച്ചെടുത്ത് മാർക്ക് നൽകാനുള്ള സംവിധാനമാണ് ഒപ്റ്റിക്കൽ മാർക്ക് റെക്കഗ്നിഷൻ (ഒപ്റ്റിക്കൽ മാർക്ക് റീഡിംഗ് എന്നും ഒ.എം.ആർ. എന്നും ഇത് അറിയപ്പെടുന്നു).


</doc>
<doc id="254345" url="https://ml.wikipedia.org/wiki?curid=254345" title="ബാല്യകാലസഖി (ചലച്ചിത്രം)">
ബാല്യകാലസഖി (ചലച്ചിത്രം)

വൈക്കം മുഹമ്മദ് ബഷീറിന്റെ അനശ്വര പ്രണയകഥയെ ആസ്പദമാക്കി അദ്ദേഹം തന്നെ തിരക്കഥയും സംഭാഷണവും എഴുതി, എച്ച്.എച്ച്. ഇബ്രാഹിം നിർമിച്ച മലയാളചലച്ചിത്രമാണ് ബാല്യകാലസഖി. പ്രസ്തുതചിത്രം കണ്മണി ഫിലിംസ് വിതരണം നടത്തുകയും 1967 ഏപ്രിൽ 14-ന് ഇത് കേരളത്തിലെ തിയേറ്ററുകളിൽ പ്രദർശിപ്പിക്കുകയും ചെയ്തു.






</doc>
<doc id="254349" url="https://ml.wikipedia.org/wiki?curid=254349" title="മാഗ്നറ്റിക് ഇങ്ക് കാരക്റ്റർ റെക്കഗ്നിഷൻ">
മാഗ്നറ്റിക് ഇങ്ക് കാരക്റ്റർ റെക്കഗ്നിഷൻ

പ്രാഥമികമായി ചെക്കുകളും മറ്റു ഡോക്യുമെന്റുകളും ക്ലിയർ ചെയ്യാനായി ബാങ്കുകൾ ഉപയോഗിക്കുന്ന സാങ്കേതികവിദ്യയാണ് മാഗ്നറ്റിക് ഇങ്ക് കാരക്റ്റ‌ർ റെക്കഗ്നിഷൻ അല്ലെങ്കിൽ എം.ഐ.സി.ആർ. ചെക്കിന്റെയോ മറ്റ് വൗച്ചറുകളുടെയോ താഴെയായി എം.ഐ.സി.ആർ. ലൈൻ എന്നഭാഗത്താണ് വിവരം എൻകോഡ് ചെയ്യുന്നത്. ഏതുതരം രേഖയാണിത്, ബാങ്കിന്റെ കോഡ്, ബാങ്കിലെ അക്കൗണ്ട് നമ്പർ, ചെക്കിന്റെ നമ്പർ, തുക, തുടങ്ങിയവയാണ് സാധാരണഗതിയിൽ ഈ കോഡിൽ ഉൾപ്പെടുത്തുന്നത്. ഇത് വായിക്കാനുള്ള ഉപകരണത്തിന് (എം.ഐ.സി.ആർ. കോഡ് റീഡർ) ഈ വിവരങ്ങൾ നേരിട്ട് വായിച്ചെടുക്കാൻ സാധിക്കും. ബാർകോഡുകളിൽ നിന്ന് വ്യത്യസ്തമായി എം.ഐ.സി.ആർ. അക്ഷരങ്ങളും അക്കങ്ങളും മനുഷ്യർക്ക് വായിച്ചെടുക്കാൻ സാധിക്കും. എം.ഐ.സി.ആർ. ഇ-13ബി ഫോണ്ട് അന്താരാഷ്ട്ര അടിസ്ഥാനമായി തിരഞ്ഞെടുത്തിട്ടുണ്ട്. സി.എം.സി.-7 എന്ന ഫോണ്ട് യൂറോപ്പിൽ വ്യാപകമായി ഉപയോഗിക്കുന്നുണ്ട്.



</doc>
<doc id="254355" url="https://ml.wikipedia.org/wiki?curid=254355" title="ടാർജറ്റ് റേറ്റിംഗ് പോയിന്റ്">
ടാർജറ്റ് റേറ്റിംഗ് പോയിന്റ്

ഒരു പ്രത്യേക പ്രേക്ഷകരെ ലക്ഷ്യമിടുമ്പോൾ ഒരു മാദ്ധ്യമത്തിലൂടെ എത്രമാത്രം ഗ്രോസ് റേറ്റിംഗ് പോയിന്റുകൾ നൽകാൻ സാധിക്കുന്നു എന്നതാണ് "'ടാർജറ്റ് റേറ്റിംഗ് പോയിന്റ് (ടി.പി.ആർ.) എന്നതുകൊണ്ടർത്ഥമാക്കുന്നത്.

ഒരു പരസ്യം പ്രത്യേകമായി ലക്ഷ്യമിടുന്ന പ്രേക്ഷകർ എത്രപേരുണ്ട് എന്നതും അവരെ ബോദ്ധ്യപ്പെടുത്താനുള്ള ചെലവും തമ്മിലുള്ള ബന്ധമാണ് ടി.പി.ആർ. കൊണ്ടളക്കുന്നത്. മൊത്തം പ്രേക്ഷകരിൽ എത്രമാത്രം പ്രേക്ഷകരെ ലക്ഷ്യമിടുന്നുവോ അവരിൽ പരസ്യമെത്തിക്കുവാൻ ചെലവാക്കേണ്ടിവരുന്ന തുകയുടെ ഒരു അളവാണ് ഇത്. ഇത് ഗ്രോസ്സ് റേറ്റിംഗ് പോയിന്റിനോട് സാമ്യമുള്ള മാനകമാണ്. ഒരു പ്രത്യേക മാദ്ധ്യമ പരിപാടിയ്ക്ക് (ഉദാഹരണത്തിന് ടി.വി. ചാനലോ പ്രോഗ്രാമോ) ലഭിക്കുന്ന റേറ്റിംഗിന്റെ തുകയായാണ് ഇത് കണക്കാക്കുന്നത്. 


</doc>
<doc id="254359" url="https://ml.wikipedia.org/wiki?curid=254359" title="പ്ലാന്റ് ഹോപ്പർ">
പ്ലാന്റ് ഹോപ്പർ

ഹെമിപ്റ്റെറയ്ക്കുള്ളിലുള്ളതും ഫൾഗോമോർഫ (Fulgoromorpha) എന്ന ഇൻഫ്രാഓർഡറിലുള്ളതുമായ ഇൻസെക്റ്റുകളെയാണ് പ്ലാന്റ്‌ഹോപ്പറുകൾ എന്നുവിളിക്കുന്നത്. ഇലയോടുള്ള സാമ്യത കാരണമാണ് ഇവയ്ക്ക് ഈ പേരുലഭിച്ചത്. ഒരു ചെടിയിൽ നിന്ന് മറ്റൊന്നിലേയ്ക്ക് ഇവ പുൽ‌ച്ചാടികളെപ്പോലെ ചാടിപ്പോകാറുണ്ട്. എങ്കിലും ഇവ സാധാരണഗതിയിൽ ശ്രദ്ധ പിടിച്ചുപറ്റാത്ത രീതിയിൽ വളരെ പതുക്കെയാണ് സഞ്ചരിക്കുന്നത്. ലോകമാസകലം കാണപ്പെടുന്ന ഇവ സസ്യാഹാരികളാണെങ്കിലും ചുരുക്കം ചില തര‌ങ്ങളെയേ കീടങ്ങളായി കണക്കാക്കാറുള്ളൂ. ഫൾഗോറോയ്ഡിയ (Fulgoroidea) എന്ന ഒരു സൂപ്പർഫാമിലി മാത്രമേ ഈ ഇൻഫ്രാ ഓർഡറിലുള്ളൂ.

മറ്റു "ഹോമോപ്റ്റെറകളിൽ (Homoptera)" നിന്നും ഇവയ്ക്ക് രണ്ട് വ്യത്യാസമാണുള്ളത്. മുൻ ചിറകിലെ ("Y"-ആകൃതിയിലുള്ള) ഏനൽ സിരയും കട്ടിയുള്ളതും മൂന്ന് ഭാഗങ്ങളായുള്ളതുമായ ആന്റിനയും. ആന്റിനയുടെ അണ്ഡാകൃതിയിലുള്ള രണ്ടാം ഭാഗത്തിൽ ഒരു ഫിലമെന്റ് രൂപത്തിലുള്ള അരിസ്റ്റ കാണപ്പെടും.

ഫൾഗോറിഡുകളുടെ നിംഫുകൾ വയറിലുള്ള പ്രത്യേക ഗ്രന്ഥികളിൽ നിന്ന് മെഴുക് ഉത്പാദിപ്പിക്കും. ഇത് വെള്ളത്തെ അകറ്റിനിർത്തുകയും പ്രാണിയെ മറയ്ക്കാൻ സഹായിക്കുകയും ചെയ്യും. പല കുടുംബങ്ങളിലെയും പ്രായപൂർത്തിയായ പെൺ പ്രാണികളും മെഴുക് ഉത്പാദിപ്പിക്കും. ഇത് മുട്ടകളെ സംരക്ഷിക്കാനാണ് ഉപയോഗിക്കുന്നത്.

പ്ലാന്റ്‌ഹോപ്പറുകൾ സാധാരണഗതിയിൽ സസ്യരോഗങ്ങളുടെ വാഹകരായി വർത്തിക്കാറുണ്ട്.



<br>


</doc>
<doc id="254372" url="https://ml.wikipedia.org/wiki?curid=254372" title="പൂർവ്വഘട്ടം">
പൂർവ്വഘട്ടം

ഇന്ത്യയുടെ കിഴക്കൻ തീരത്ത്‌ ബംഗാൾ ഉൾക്കടലിനും ഡക്കാൻ പീഠഭൂമിക്കും സമാന്തരമായുള്ള പർവ്വത ശ്രേണിയാണ്‌ പൂർവ്വഘട്ടം.

വളരെ പഴക്കമേറിയതും സങ്കീർണ്ണവുമായ ഭൂമിശാസ്ത്ര ചരിത്രമാണ്‌ പൂർവ്വഘട്ടത്തിനുള്ളത്‌. പുരാതനഭൂഖണ്ഡമായ റോഡിനിയ പൊട്ടിപിളരുകയും കൂടിച്ചേരുകയും പിന്നീട്‌ ഗോണ്ട്വാന ഭൂഖണ്ഡം രൂപം കൊള്ളുകയും ഒക്കെ ചെയ്തതിന്റെ ഫലമാണ്‌ ഇന്നു കാണുന്ന പൂർവ്വഘട്ടം എന്നു പൊതുവേ കരുതുന്നു.

ഇന്ത്യയിലെ മറ്റു പ്രധാന പർവ്വതങ്ങളായ ഹിമാലയം, പശ്ചിമഘട്ടം എന്നിവയെ പോലെ തുടർച്ചയായതോ ഉയരമുള്ളതോ ആയ പർവ്വത നിരയല്ല പൂർവ്വഘട്ടം. വടക്ക്‌ ഒറീസ്സയിലെ മഹാനദി എന്ന സ്ഥലത്ത്‌ ആരംഭിക്കുന്ന പൂർവ്വഘട്ടം, ആന്ധ്രാ പ്രദേശിലൂടെ തമിഴ്‌നാട്ടിലെ വൈഗൈ വരെയെത്തുന്നു. തെക്കെയറ്റത്തെത്തുമ്പോൾ പൂർവ്വഘട്ടം ഒട്ടേറേ ചെറുമലകളുടേയും കുന്നുകളുടേയും കൂട്ടമായി മാറുന്നു. ഏറ്റവും തെക്കുള്ള പൂർവ്വഘട്ടഭാഗം കാന്തമല കുന്നുകൾ ആണെന്നാണ്‌ ഭൂമിശാസ്ത്രജ്ഞന്മാരുടെ അനുമാനം. ആന്ധ്രപ്രദേശിൽ പാലാർ നദിക്കു വടക്ക്‌ പൂർവ്വഘട്ടം സമാന്തരങ്ങളായ നിരകളായാണ്‌ പ്രത്യക്ഷപ്പെടുന്നത്‌. ഗോദാവരി നദി, മഹാനദി, കൃഷ്ണാ നദി, കാവേരി നദി തുടങ്ങിയ ഒട്ടനവധി നദികൾ പൂർവ്വഘട്ടത്തെ മുറിച്ചു കടന്നാണ്‌ ബംഗാൾ ഉൾക്കടലിൽ പതിക്കുന്നത്‌. പൂർവ്വഘട്ടത്തെ ഉപയോഗപ്പെടുത്തി ധാരാളം ജലസേചന പദ്ധതികൾ ഉണ്ടെങ്കിലും വൈദ്യുതി ഉത്പാദനം ഇപ്രദേശത്ത്‌ നടക്കുന്നില്ല. ഗോദാവരി നദിയുടെ വടക്കുഭാഗത്താണ്‌ പൂർവ്വഘട്ടം പർവ്വതസ്വഭാവം ശരിക്കും കാണിക്കുന്നത്‌. മാലിയ പംക്തികൾ, മഡഗുല കോൻഡ പംക്തികൾ മുതലായ പേരുകളിലാണ്‌ ഈ ഭാഗം അറിയപ്പെടുന്നത്‌.അമർ കോൻഡ(1680 മീ.), ഗാലി കോൻഡ(1643 മീ.),സിൻക്രോം ഗുട്ട(1620 മീ.) എന്നിവയാണ്‌ പൂർവ്വഘട്ടത്തിലെ ഉയരം കൂടിയ കൊടുമുടികൾ. ഇവയെല്ലാം മഡഗുല കോൻഡ പംക്തികളിലാണ്‌ സ്ഥിതി ചെയ്യുന്നത്‌. പൂർവ്വഘട്ടവും പശ്ചിമഘട്ടവും സംഗമിക്കുന്ന സ്ഥലമാണ്‌ നീലഗിരി കുന്നുകൾ.

പൂർവ്വഘട്ടത്തിനും ബംഗാൾ ഉൾക്കടലിനും ഇടക്കുള്ള പ്രദേശത്തെ കൊറമാണ്ടൽ തീരം എന്നറിയപ്പെടുന്നു.


ചില നദികളുടെ ഉത്ഭവസ്ഥാനം കൂടിയാണ് പൂർവ്വഘട്ടം . 
 


</doc>
